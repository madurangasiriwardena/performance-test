<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=f1102052</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>සුජීව සේනසිංහ තරුණ දේශපාලනඥයෙකි. හේ එජාපය ඔස්සේ ක්‍රියාකාරී දේශපාලනයට බට චරිතයකි. ප්‍රථමයෙන් පළාත් සභාවට ද, එතැනින් 2010 මහ මැතිවරණයෙන් පාර්ලිමේන්තුවට ද සපැමිණි මේ තරුණ දේශපාලනඥයා එජාපය තුළ කෙළින් කතාකරන මන්ත්‍රීවරයකු ලෙස වඩා ප්‍රකට ය. අද අප ‘දිනමිණ’ දියවන්නාවේ නෑදෑයෝ ඔස්සේ එබී බලන්නේ සුජීව සේනසිංහ තරුණ දේශපාලනඥයාගේ ජීවිතය තුළටය.මේ, ඒ එබී බැලීමයි...* මට ප්‍රථමයෙන් කියන්න ඔබේ සම්පූර්ණ නම කොහොමද කියලා...?“මගේ සම්පූර්ණ නම සුජීව අර්ජුණ සේනසිංහ...”* ඔබේ උපන් ගම...? කොල්ලුපිටිය ද...?“නෑ... නෑ... මම නුවර. නුවර උඩමගෙදර අපේ. නුවර අස්ගිරිය...”* මව්පියන් පිළිබඳ යමක් කියන්න...?“මගේ පියා නඩුකාරයෙක්. ජ්‍යෙෂ්ඨ නීතිඥවරයෙක්. මගේ පියාගේ නම ස්ටැන්ලි සේනසිංහ. අම්මා උපමාලිකා සේනසිංහ. අම්මා විශ්‍රාමික කථිකාචාර්යවරියක් පේරාදෙණිය විශ්වවිද්‍යාලයේ. මගේ පියා දැන් වයසයි. ඒත් තවම යනවා උසාවියට ප්‍රැක්ටිස් කරන්න...”* පවුලේ සහෝදර සහෝදරියෝ ගැන සඳහන් කළොත්...?“මගේ ලොකුම අයියා එංගලන්තයේ විශේෂඥ වෛද්‍යවරයෙක්. නම නාමල් රාජ්කුමාර් සේනසිංහ. අයියා තමයි ලෝකයේ ඉන්න හොඳම නිදන් ගත වේදනා සම්බන්ධ වෛද්‍යවරයා. අයියා මාස දෙකකට වතාවක් ශ්‍රී ලංකාවට ඇවිත් නවලෝක රෝහලේ දින තුනක් සේවය කරනවා. රටට සේවයක් ලෙස දෙවැනි අයියා චමින්ද රූපනාත් සේනසිංහ, අමෙරිකාවේ ගණකාධිකාරිවරයෙක් ලෙස සේවය කළා. දැන් එයා ශ්‍රී ලංකාවට ඇවිත් සේවය කරනවා ඒෂියා කැපිටල් ආයතනයේ. පවුලේ බාලයා මම...”* කුඩා කල අකුරු කරවන්නේ...?“මමත්, අයියලා දෙන්නත් මූලිකව ඉගෙන ගත්තේ මහනුවර ත්‍රිත්ව විද්‍යාලයේ. පාසල් යන කාලයේ අපි ක්‍රීඩාවට බරයි. ක්‍රිකට්, රගර් වැනි ක්‍රීඩාවන්ට අප කැමැතියි. අවුරුදු 15න් පස්සේ මම කරන සියලුම ක්‍රීඩාවන් නැවැත්තුවා. මුළු කාලයම අධ්‍යාපනයට යෙදෙව්වා. උසස් පෙළ දක්වා ත්‍රිත්ව විදුහලේ අධ්‍යාපනය ලබා මම අනතුරුව නීතිය හදාරන්න නීතිවිද්‍යාලයට පැමිණියා. ඒ දවස්වල මම කොටාරෝඩ්එකේ හොස්ටල් එකේ හිටියා. ඉන්පස්සේ කිරිමණ්ඩල මාවතේ මිත්‍රයෙක්ගේ නිවෙසක නැවතිලා හිටියා. ඊට පස්සේ අද මේ මම ඉන්න නිවසට ආවා. මමත්, තව මගේ යාළුවෝ හතර දෙනෙක් එක්ක මේ ස්ථානය මුලින්ම කුලියට ගත්තා. ගිය සුමානේ මම මේ නිවස මිලදී ගත්තා. දැන් මගේ ස්ථිර පදිංචිය නො. 03, චෙල්සි පාර්ක්, කොල්ලුපිටිය මේ නිවස...”* ඔබ එක්සත් ජාතික පක්‍ෂයට නැඹුරු වන්නේ එය ඔබේ පියාගෙන් සාම්ප්‍රදායිකව උරුම වූ පක්‍ෂය නිසාද...?“තාත්තා සාමාන්‍යයෙන් පක්‍ෂයකට කියලා නෑ. තාත්තා මධ්‍යස්ථ පුද්ගලයෙක්. දැන් කළගෙඩි – ලාම්පු ඡන්දයේදී තාත්තා ඡන්දය දුන්නේ කළගෙඩියට. ජනමත විචාරණය හොඳ නෑ කියන තැන තාත්තා හිටියේ. නමුත් මගේ මව - සහෝදරයෝ සියල්ල එජාපයට හිතවත්. මම දැක්ක දේවල්වලින් හොඳ දේවල් දැක්කේ එජාපයෙන්. බණ්ඩාරනායක මහත්තයා ‘සිංහල ඔන්ලි’ කියාගෙන ආවේ එතුමාගේ වාසියට. ශ්‍රීලනිපය බොහෝවෙලාවට තමන්ගේ වාසියට ජාතිකත්වයත් – ආගමත් පාවිච්චි කළා. එජාපය එයට වඩා විවෘත පක්‍ෂයක් ලෙසයි මම දැක්කේ. එජාපය කියන ප්‍රතිපත්ති ආකර්ෂණය නොවුණත් ඒ කියන දෙය වෙනුවෙන් පෙනී සිටියා...”* ඔබේ දේශපාලන ජීවිතයට ගුරු කොටගත් චරිතයක් එජාපය තුළ තියෙනවාද...?“හිටපු ජනාධිපති ජේ. ආර්. ජයවර්ධන මහතා තමයි එහෙම චරිතයක් ලෙස මට කිව හැක්කේ. මම මේ ප්‍රකාශ කරන්නේ මම දැක්ක චරිතවලින්. ජේ. ආර්. ජයවර්ධන මහතාගේ පරිණත භාවය, එතුමාගේ ගාම්භීරත්වය මගේ සිත් ඔහු වෙත ඇදීගියා. එතුමා ලෝකයට ආදර්ශයක් වුණා. අමෙරිකාවේ ජනාධිපති රේගන් පවා එතුමාට එකලෙස සැලකුවා. එතුමා කරපු දේවල් සියයට සියයක්ම හරිද කියා මම දන්නේ නෑ. හැබැයි එතුමාගේ පෞරුෂත්වය රටට ආඩම්බරයක්...”* ඔබ නීති විද්‍යාලයේ ඉන්න කොට ද එජාපයට එක්වන්නේ...?“නෑ... නෑ... මම නීති විද්‍යාලයෙන් ඉවත් වුණාට පසුවයි. දිනක් මම කැන්ටිමට යන කොට නිශ්ශංඛ නානායක්කාර මහතා මට කතාකර කීවා එජාපයේ නීති වැඩකටයුතුවලට සම්බන්ධ වෙන්න කියා. ඉන්පසුව එතුමා මට ගාමිණී අතුකෝරල මහතාව හඳුන්වා දුන්නා. එතුමා සමඟ වැඩකටයුතු කරගෙන යනකොට තමයි නුගේගොඩදී මට වෙඩි තියන්නේ. ඒ සඳහා මේ වනවිට නඩුවක් ක්‍රියාත්මකයි...”* මුල්වරට ඔබ ඡන්දයකට ඉදිරිපත් වන්නේ...?“2005 වර්ෂයේ පළාත් සභා මැතිවරණයට මුල්වරට ඉල්ලන්න පක්‍ෂයේ නායක රනිල් වික්‍රමසිංහ මහතා මට අවස්ථාව ලබාදුන්නා. ඒ ඡන්දය මම ජයග්‍රහණය කළා. ඒ වන විට මාව අල්ලපු ගෙදර මනුස්සයාවත් දැනන් හිටියේ නෑ. මේ ගෙදර යාළුවෝ හතර දෙනා පමණයි හිටියේ. අනතුරුව මහ මැතිවරණයට මුල්වරට මම 2010 වර්ෂයේදී එජාපයෙන් ඡන්දය ඉල්ලුවා. ඒ ඉල්ලලා මනාප ඡන්ද 56,000ක් ලබාගෙන එජාප ලැයිස්තුවෙන් කොළඹ දිස්ත්‍රික්කයේ මන්ත්‍රීවරයෙක් ලෙස පාර්ලිමේන්තුවට මුල්වරට තේරී පත්වුණා...”* ඔබ විවාහකද...?“නෑ... තවම නෑ...”* විවාහ වෙන්න බලාපොරොත්තුවෙන්ද ඉන්නේ...?“නෑ... එහෙම නෑ. මම කිසිදෙයක් බලාපොරොත්තු වෙන්නේ නෑ. එන දෙයකට මුහුණ දෙනවා...”* තරුණයෙක් හැටියට ඔබ ‘ආදරය’ දකින්නේ කොයි ආකාරයටද...?“ ‘ආදරය’ ඉතා හොඳයි. ඒ දෙදෙනා අතරේ හොඳ වැටහීමක් තියෙනව නම් ඒ ‘ආදරය’ දිගටම පවත්වාගෙන යන්න පුළුවන් වෙනවා. මම වැඩිපුරම දැකලා තියෙන්නේ ගොඩක් අයගේ ඒ ආදරය ටික දුරක් ගිහිල්ලා ඉරිතලනවා. පවතින ජීවන රටාව, ආර්ථික ක්‍රමය තුළ දෙදෙනාම වැඩ කරනවා. අද සමාජය එදාට වඩා ගොඩක් වෙනස්. ‘ආදරය’ කරන එක හොඳයි. ඒත් පරිස්සමෙන්. දෙදෙනා විවාහ වෙනවා නම් ඒ ගැන අවබෝධයෙන් කටයුතු කළ යුතුයි. අපේ පවුල්වල නම් කවුරුත් දික්කසාද වෙලා එහෙම නෑ. විවාහ වෙනවා නම් මැරෙනකම් ආදරයෙන් බැඳී සිටිය යුතුයි.* පෙරදිග රටක් වන ශ්‍රී ලංකාවේ ‘පවුල් සංස්ථාව‘ ගැන මොනවද කියන්න තියෙන්නේ...?“පෙරදිග රටවල පමණක් නෙමෙයි බටහිර රටවලද පවුල් සංස්ථාව ඉතාමත් ශක්තිමත්. අපි ඒක දන්නේ නෑ. අපි දකින්නේ අනෙක් පැත්ත පමණයි. හැබැයි ඒ බටහිර රටවල දික්කසාදය කියන දෙය එච්චර ලොකු දෙයක් නෙමෙයි. අපේ රටවල දික්කසාදය කිව්වහම ලොකු දෙයක්. සමාජයේ හැමෝම ඒ ගැන කතාකරනවනේ. ඒ රටවල තුන් හතර දෙනෙක් ඇරෙන්න අනෙක් අය දන්නේ නෑ. ඒ පුද්ගලයාගේ තත්ත්වය මොකක්ද කියා. ශ්‍රී ලංකාවටත් වඩා එංගලන්තය, අමෙරිකාව වැනි රටවල සමහරවිට පවුල් සංස්ථාව ශක්තිමත්...”* මම ඔබෙන් මුලින් ඇසිය යුතු ප්‍රශ්නයක් අමතක වුණා. ඔබේ උපන් දිනය කවදා ද...?“දෙසැම්බර් මාසේ 13 වැනිදා...”වර්ෂය කියන්න අකමැතිද...?“නෑ... අවුරුද්ද මම විවෘත ව කියනවා. ඕනෑ කෙනෙකුට හිතාගන්න ඕනෑ පැත්තකට...”* ඔබේ දේශපාලන ප්‍රවේශයට මව්පියන්ගෙන් ලැබුණු ප්‍රතිචාර කෙබඳුද...?“මම දේශපාලනය කරනවා කියා මගේ තාත්තා දන්නෙත් නෑ. මම දේශපාලනය කෙළේ මෙහෙ (කොළඹ) ඉඳලනේ. තාත්තා මා දේශපාලනය කරනවා කියලා දන්නේ මම ටී. වී. එකේ, පත්තරවල කතා කරනවා දකින කොට. අද වුණත් මම තාත්තා, අම්මා එක්ක දේශපාලනය ගැන කතා කරන්නේ නෑ. මගේ අම්මා, තාත්තා ධනවත්. ඒත් මම දේශපාලනය කරන්නවත් ඒ අයගෙන් මුදල් ඉල්ලන්නේ නෑ. ඒ අයව මම දේශපාලනයට සම්බන්ධ කරගන්නෙත් නෑ. ඒ අයගේ කැමැත්ත මට පේනවා. ඒ අයට හිතාගන්නවත් බැරිව ඇති මට මෙහෙම හැකියාවක් තියෙනවා කියලා...”* පවුලේ දරුවන් තිදෙනාගේම නම්වලට මොකද මේ ‘හින්දි’ නම් යොදන්න මව්පියන් කටයුතු කර තියෙන්නේ...?“මගේ අම්මා, තාත්තා දෙදෙනාම කලාවට ගොඩක් කැමැතියි. හින්දි චිත්‍රපටවලට හරි කැමැතියි. ඒ දෙන්නා ඔය හින්දි චිත්‍රපට නරඹලා අපේ නම්වලට ඔය හින්දි නමකුත් එකතු කරන්න කටයුතු කරන්න ඇති. ‘රාජ්කුමාර්’, ‘රූපනාත්’, ‘අර්ජුණ’ එසේ අපේ නම් මැදට එකතු කළ නම් කෑලි...”* ඔබේ මව්පියන් පමණක් නෙමෙයි. ඔබත් කලාවට කැමැති අයෙක්. ඔබ චිත්‍රපට නළුවෙක්. සුමිත්‍රා පීරිස් මහත්මියගේ ‘යහළුවෝ’ චිත්‍රපටයේ ඔබ ප්‍රධාන චරිතය රඟපෑවා. අනතුරුව රඟපෑම නතර වුණා. ඔබ ඒ නළුකම උපයෝගී කර ගත්තේ ‘දේශපාලනයට’ ඒමට ප්‍රවේශයක් ලෙස ද...?“නෑ... නෑ... මම කලාවට ඉස්සර ඉඳන් කැමැතියි, ආසයි. කුඩා කාලයේ සිට මම සින්දු කිව්වා, නැටුම් නැටුවා. මට හොඳට ගීත කියන්න පුළුවන්. වැඩිහරියක්ම කිව්වේ ඉංගී‍්‍රසි ගීත. මම ලෝ කොලේජ් ඉන්න කාලේ හිල්ටන් හෝටලයේ බෑන්ඩ් එකක් එක්ක සිංදුත් කිව්වා. ඔය අතරේ තමයි ආචාර්ය ලෙස්ටර් ජේම්ස් පීරිස් මහතා මාව දැකලා රඟපාන්න කැමැති ද කියා මගෙන් ඇසුවා. මට එක පාරට කියවුණා ‘බලමු’ කියලා. ඊට පස්සේ මම ‘බෑ’ කියලත් කිව්වා. මම දේශපාලනයේ ඉන්න නිසා.මොකද චිත්‍රපට නළුවෙක් කියලා කිව්වහම රටේ එච්චර පිළිගැනීමක් නෑනේ. පස්සේ මට හිතුණ දේශපාලන වශයෙන් මාව එච්චර දන්නෙත් නෑ, නුවරනේ. මගේ තාත්තත්, දේශපාලනයේ නෑනේ. ඒක නිසා මට මේක හොඳ අවස්ථාවක් කියා හිතලා ‘යහළුවෝ’ චිත්‍රපටයේ රඟපාන්න කැමැතිවුණා. හැබැයි මම දන්නවා මට ‘ඇක්ටින්’ පුළුවන් කියලා. මම දර්ශන තලයට ගියවිටයි මම දැනගත්තේ මගේ චරිතය මොකක්ද කියලා. හැම ෂොට් එකක්ම මම ‘වන්ෂොට්’ කළා. එක සැරයක්වත් දෙපාරක් කෙළේ නෑ. දෙබස් වුණත් මට හුරු මගේම දේවල් කිව්වේ...”* ඒ රංගන හැකියාව ඔබ යටපත් වෙන්න දෙනවද...?“අපේ හැකියාවන් තමයි, ඒත් දුවන්න පුළුවන් කියා අපට දුව දුව ඉන්න බෑනේ. මට සිංදු කියන්න පුළුවන්, මම කරාටේ ක්‍රීඩාව කර තබෙනවා. නමුත් අද මට ඒ හැකියාවන්ට මුල්තැන දෙන්න බෑ. ජනතාව මගෙන් මගේ දේශපාලනයෙත්, එයිට වැඩිය දෙයක් බලාපොරොත්තු වෙනවා. ජනතාව මගෙන් බලාපොරොත්තු වන්නේ රඟපාන එකවත්, සිංදු කියන එකවත් නෙමෙයි. දේශපාලන වශයෙන් සේවයක්. මම දන්නවා මගේ ජනතාව මං ගැන ලොකු විශ්වාසයක් තියෙනවා. මම කෙළින් කතාකරනවා කියා ජනතාව දන්නවා. මම දේශපාලනයෙන් සතපහක්වත් හම්බ කරන්න බලාපොරොත්තුවක් නෑ. මේ රට දියුණු කරන්න හොඳ ඔලුවක් මට තියෙනවා කියලා මම දන්නවා. ජේ. ආර්. ජයවර්ධන මහත්තයාගේ ගෙදරත් මේ මම අද ඉන්න නිවස වගේ. මේ වගේ පරණ ගෙදරක්...”* පහුගිය මහ මැතිවරණයේදී එජාප ලැයිස්තුවේ ඔබ තරග කෙළේ කොළඹ දිස්ත්‍රික්කයේ දැවැන්ත එජාප නායකයන් සමඟ. ඒ අය ඔබට අභියෝගයක් වුණේ නැද්ද...?“මට ඕනෑම දැවැන්තයෙක් එක්ක හැප්පෙන්න පුළුවන්. එහෙම දැවැන්තයෝ එක්ක මම හැප්පිලා තියෙනවා. මම ඒ අය සමඟ හැප්පුනේ මට තියෙන අඩුම පහසුකම් සහිතව. ගිය ඡන්දවලට මගේ මුළු සේසතම මම වියදම් කෙළේ නෑ. මම බජට් එකක් හදාගෙන ඒකට වියදම් කෙළේ. මම එක ව්‍යාපාරිකයකුගෙන්වත් සල්ලි ඉල්ලන්නේ නෑ ඡන්ද කරන්න. මගේ පළමු පළාත් සභා ඡන්දෙට මට වියදම් වුණේ ලක්‍ෂ 10යි. ඒ මුදල් මට ලැබුණා මගේ අයියා ලක්‍ෂ 5ක් දුන්නා. ‘සිරස’ අධිපතිතුමා මගේ අයියාගේ යාළුවා. එතුමා කිව්වා ඔබ වැනි අය දේශපාලනයට එන්න ඕනෑ කියා. යම්කිසි මුදල් පරිත්‍යාගයක් දුන්නා. වෙළෙඳ දැන්වීම් ප්‍රචාරය කළා. මගේ බජට් එකෙන් එහාට මම මුදල් වියදම් කරන්නේ නෑ. ජනතාව ඕනනම් මාව තෝරා ගනියි. නැත්නම් නිකා ඉදියි...”* ඔබේ ලග්නය...?“මගේ ලග්නය මීන...”* ඔබේ ආගම...?“මම බුදු දහම පිළිගන්නා අයෙක්...”* නක්‍ෂත්‍රය පිළිබඳ ඔබ දක්වන්නේ කුමන අදහසක් ද...?“මම නක්‍ෂත්‍රයේ ඇලී ගැලී නෑ. නමුත් ඒ තුළ සාමාන්‍යයෙන් විද්‍යාත්මක භාවයක් තියෙනවා. නමුත් ඒ අනුව මම ජීවිතේ තීන්දු ගන්නේ නෑ. නක්‍ෂත්‍රයට මගේ ජීවිතය හසුරුවන්න මම ඉඩ දෙන්නේ නෑ. නමුත් ඒක බොරුයි කියා කියන්නේ නෑ.නක්‍ෂත්‍රයෙන් කියන්නේ මට වෙන්න තියෙන දේ නෙමෙයි. මානසික තත්ත්වයේ සුවදායක බවයි. ඒකෙන් කියන්න බෑ දොස්තර කෙනෙක්, අගමැති කෙනෙක්, ජනාධිපති කෙනෙක් වෙන බව. එහෙම ඔය කාටවත් කියලා නෑනේ. ඡන්ද ළං වන විට රටේ රැල්ල යන පැත්ත දකිනකොට නක්‍ෂත්‍ර කාරයෝ විවිධ දේ කියනවා. අර අපි අහස දෙස බලා වළාකුළු ඇත්නම් වහීවි කියන්න වගේ...”* දේශපාලනඥයෝ වැඩි වශයෙන් දෙවිවරු විශ්වාස කර ඔවුන්ගේ පිහිට පතනවා. ඔබත් එසේ දෙවියන්ගෙන් පිහිට පතා තිබෙනවාද...?“මම අනෙක් දේශපාලනඥයෝ වගේ දෙවිවරු විශ්වාස කරන කෙනෙක් නෙමෙයි. බෞද්ධ ආගමේ දෙවිවරු ගැන කතා කළාට දෙවිවරු අදහන්න කියා නෑ. මගේ දෙවිවරු තමයි මගේ මව්පියෝ, සහෝදරයෝ, ඥාතියෝ සහ ජනතාව. මම සලකන්නේ එහෙමයි. මම කාටවත් හානි කරන්නේ නෑ. ඉරිසියා කරන්නේ නෑ. කාටවත් පාඩුවක් කරන්නේ නෑ. පුළුවන් තරම් ජනතාවට උදව් කරනවා. හැබැයි මම දෙවිවරු අදහන අයට මම ගෞරව කරනවා...”* ඔබ නොපෙනෙන බලවේග විශ්වාස කරන කෙනෙක්ද...?“නෑ. එහෙම දේවල් මම විශ්වාස කරන්නේ නෑ. එහෙම නම් ඔය අමෙරිකාව, ඊශ්‍රායලය කවුද මෙහෙයවන්නේ...”* ඔබේ දේශපාලන ඉලක්කය මොකක්ද...?“මේ රට යම්කිසි දවසක පාලනය කරන නායකයා වෙන්න...”* ඔබ එසේ සිතැඟි කී පමණින් ඔබට විවිධ බාධක ඔබේ පක්‍ෂය සහ වෙනත් තැන්වලින් එල්ලවේවි...?“ඒ බාධක කොතෙක් ආවත් ඒවා මට ගානක් නෑ. එහෙම වෙන්න බලාගෙන මම වැඩ කරන්නේ නෑ. නමුත් කවදා හෝ එවැනි තැනකට ආවොත් පමණයි මම බලාපොරොත්තු වන සේවය රටේ ජනතාවට, රටට මට කරන්න හැකිවෙන්නේ. මට පුළුවන් මේ රට මැලේසියාවට ඔබ්බෙන් දියුණු කරන්න. ඒ දැනුම මට තියෙනවා. මම ලෝකය කියවා තියෙනවා. ජනතාව දේශපාලනඥයෝ පසුපස යන එක නතර කළ යුතුයි. මුදලාලිලා කීපදෙනෙක් පෝෂණය කරන එක නතර කළ යුතුයි. ඒ හැකියාව මට තියෙනවා කියා මා විශ්වාස කරනවා.* ඔබ දැන් ආසන සංවිධායකවරයෙක් ද...?“ඔව්. මම එජාපයේ කඩුවෙල ආසනයේ සංවිධායකවරයා...”* ඔබේ කෙළින් කතාකිරීම ඔබට අවාසියක් වෙන්නේ නැද්ද...?“අවාසි වෙනවා. හැබැයි මම අද ඉන්න තැනට ආවෙත් ඔය කෙළින් කතාකරලා තමයි. අනෙක මට දැන් කෙළින් කතා නොකර ඉන්න බෑ. හැබැයි ඉස්සර වගේ නෙමෙයි අනවශ්‍ය තැන්වල දැන් මම පැනලා කතාකරන්නේ නෑ. කට පාලනය කරගෙන ඉන්නවා. මගේ වයසත් එක්ක ඒ හික්මීම මම දැන් ඇතිකරගෙන තියෙනවා...”.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=f1102053</link>
    <topic>බළසේනා රැස් කළ බොරලැස්ගමුව</topic>
    <author>සටහන්- චතුරිකා ගමගේ සහ මහරගම විශේෂ වේහැල්ලේ පියතිලක ඡායාරූප-රුවන් ද සිල්වා</author>
    <content>ඓතිහාසික මෙන්ම පූජනීය පුණ්‍යභූමියක් ලෙස බොහෝ දෙනාගේ ගෞරවාදරයට පාත්‍ර වී ඇති බොරලැස්ගමුව අතීතයේ හැඳින්වූයේ නාගස්හන්දිය නමිනි. ශ්‍රී ජයවර්ධනපුර කෝට්ටේ රජ සමයේ බළසේනා රැස් කළ ප්‍රදේශය වූ බැවින් එය බලරැස්ගමුව වී පසුව බොරලැස්ගමුව වූ බව ජනප්‍රවාදයේ කියවේ. එම සමයේ පරංගියා කෝට්ටේ ගිය මග පිහිටියේ බොරලැස්ගමුවේ රත්තනපිටිය හන්දිය හරහා කෝට්ටේ දෙසට විහිද ගිය පරංගි ඇළ හෙවත් කටු ඇළ ඉවුර ඔස්සේ බව ද ජනශ්‍රැතියේ සඳහන් වේ.අගනුවරට නුදුරු නාගරීකරණය වෙමින් පවතින ප්‍රදේශයක් වුවද හරිත පැහැ ගැන්වුණු මනස්කාන්ත පරිසරය සහ එම ප්‍රදේශයටම ආවේණික වූ ගැමි සුවඳ තවමත් සුරැකිව පවතී. බොරලැස්ගමුව අතීතයේ කුඹුරු ගොවිතැනින්ද, කොරටු ගොවිතැනින්ද සරුසාර ප්‍රදේශයක්ව පැවති අතර අත්තිඩිය මහා වෙල්යාය විහිද යනුයේ බොරලැස්ගමුව, බෙල්ලන්විල හරහාය. කැස්බෑව මැතිවරණ බල ප්‍රදේශයට අයත් බොරලැස්ගමුව ප්‍රදේශයේ කුඹුරු ගොවිතැන හැරුණු විට රබර් සහ කුරුදු වගාවද බහුලව ව්‍යාප්ත වී තිබුණි.එහෙත් නාගරීකරණයත් සමඟ මෙම තත්ත්වය වෙනස් වී ඇති අතර රබර් සහ කුරුඳු වගාව අද ඇත්තේම නැති තරම්ය. කුඹුරු ගොවිතැනද සතුටුදායක වාතාවරණයක නැත. බොරලැස්ගමුව වැව එම ප්‍රදේශයට සුන්දරත්වයක් එක් කරයි. එදා කැස්බෑව ප්‍රාදේශීය සභාවට අයත් වූ බල ප්‍රදේශය අද කැස්බෑව සහ බොරලැස්ගමුව යනුවෙන් නගර සභා දෙකක් බවට පත්ව තිබේ. බොරලැස්ගමුව නගර සභාවක් ලෙස ස්ථාපිත වූයේ 2006 වසරේදීය.එතෙක් අක්‍රමවත්ව හා අපිළිවෙලට ක්‍රියාත්මක වූ බොරලැස්ගමුව ප්‍රදේශය විධිමත් ක්‍රමවේදයක් ඔස්සේ ගොඩනැගීම එතරම් පහසු කටයුත්තක් නොවීය. නමුත් බොරලැස්ගමුව නගර සභාව එම අභියෝගය භාරගෙන මධ්‍යම රජයේ සහ පළාත් සභාවේ සහයෝගය ඇතිව නව සැලැස්මකට අනුව බොරලැස්ගමුව ප්‍රදේශයේ සංවර්ධන කටයුතුවලට අවතීර්ණ විය. එකල සභාව සඳහා වෙන්වූ ගොඩනැගිල්ලක්වත් නොතිබුණු අතර සභාව රැස්වූයේ බොරලැස්ගමුව සණස මන්දිර පුස්තකාලයේය.පසුව ගොඩනැගිල්ලක් ඉදිකර පරිපාලන ගොඩනැගිල්ල, මාතෘ සායනය, ආයුර්වේද බෙහෙත් ශාලාව සහ පුස්තකාලය යන සියල්ල එකම ස්ථානයකට ගෙන ආවේ ජනතාවට වඩාත් යහපත් සේවාවක් ලබාදීමේ අරමුණ ඇතිවය. කිසිදු සම්පතක් නොමැතිව ආරම්භ කෙරුණු නගර සභාවට ට්‍රැක්ටර් 7 ක්, කම්පැක් යන්ත්‍රයක්, ත්‍රිවිලර් රථයක්, කැබ් රථ 3 ක්, ජීප් රථයක්, ගලි බවුසරයක් සහ ජේසීබී යන්ත්‍රයක් මිලදී ගත්තේ සංවර්ධන කටයුතු වලට මූලික අඩිතාලමක් දමමින්ය. ආයතනයට අවශ්‍ය මේ සෑම භාණ්ඩයක්ම උපරිම විනිවිද භාවයකින් යුතුවමුදල් නාස්ති නොවන ආකාරයේ ක්‍රමවේදයක් යටතේ ලබා ගැනීමට ක්‍රියා කර ඇත.නගර සංවර්ධනයේදී නාගරික සංවර්ධන අධිකාරියේ සහයෝගය ඇතිව බොරලැස්ගමුව රම්‍ය නගරයක් බවට පත් කිරීමට කටයුතු කළ අතර නගරයට අවශ්‍ය යටිතල පහසුකම්ද මේ වන විට බොහොමයක් ලබාදී අවසන්ය. විශේෂයෙන් ජාතික සවිය ගම නැගුම ව්‍යාපෘති හරහා ග්‍රාමීය මාර්ග, අතුරු මාර්ග, කොන්ක්‍රීට් කිරීම, තාර යෙදීම සහ කාණු පද්ධති සකස් කිරීමේ කටයුතු ද ඒ අතර වේ. වීදි පහන් නඩත්තුවටද වාර්ෂිකව අය වැයෙන් විශාල මුදලක් වෙන් කරන අතර ගමින් ගමට යන ක්‍රමවත් ක්‍රමවේදයක් යටතේ එය ක්‍රියාත්මක කෙරේ.නගර සභාව මගින් පවත්වාගෙන යනු ලබන ප්‍රධාන පුස්තකාලය ප්‍රදේශයේ ජනතාවගේ කියවීමේ අවශ්‍යතාවයන් සපුරාලන ප්‍රධාන ස්ථානයකි. පාඨක සමාජය ඉලක්ක කර ගනිමින් වාර්ෂිකව පවත්වන පුස්තකාල උත්සවයේදී ළමයින්ගේ දක්ෂතා ඔප් නංවා ගැනීම සඳහා ලබා දෙන අත්වැලක් ලෙස චිත්‍ර, කථික, වැනි තරග සංවිධානය කිරීමද විශේත්වයකි. මාතෘ සහ ළමා සෞඛ්‍ය පිළිබඳ අවධානය යොමු කරමින් ප්‍රධාන මාතෘ සායන 3 ක් ප්‍රදේශයේ පවත්වයි. එම සායන සඳහා අවශ්‍ය යටිතල පහසුකම් සියල්ලම සපයා දෙන අතරම සායන දිනවලදී ගැබිනි මවුවරුන් සඳහා පෝෂණීය කිරි බඳුනක් ලබාදීමද සිදු කරයි.මෙවැනි සමාජ සත්කාරයන් සිදු කෙරෙන්නේ නගර සභා පොදු අරමුදල් වලින් වීමද විශේෂ වූවකි.නගර සභා සීමාවට අයත් රජයේ පාසල් 8 ක් පමණ තිබේ. එම පාසල් අටේම සිසුන්ට වාර්ෂිකව කොපි පොත් නොමිලේ ලබාදීම සිදු කරන්නේද ප්‍රජා සත්කාරයක් වශයෙනි. ප්‍රදේශයේ ඉංග්‍රීසි බෙහෙත් ශාලාව සහ සිංහල බෙහෙත් ශාලාවද ඉතාමත් ඉහළ මට්ටමින් පවත්වාගෙන යයි. කුණු කසළ එකතු කිරීම සහ බැහැර කිරීම බොහෝ පළාත් පාලන ආයතනවලට ගැටලුවක් වුවද බොරලැස්ගමුව නගර සභාව කුණු එකතු කිරීමේ කටයුත්ත ඉතාමත් ක්‍රමවත්ව සිදු කිරීමට ක්‍රමවේදයක් සකස් කර තිබේ.බොරලැස්ගමුව වඩාත් ජනාකීර්ණ ප්‍රදේශයක් වුවත් රාත්‍රිය අලුයම උදෑසන මෙන්ම දහවල් කාලයේදීත් කුණු කසළ එකතු කර පිරිසුදු කිරීමේ කටයුතු සිදු කරන නිසා බල ප්‍රදේශය පුරාම සෞඛ්‍යය මට්ටමද ඉතා ඉහළය. ඝන අපද්‍රව්‍ය කළමනාකරණ මධ්‍යස්ථානය සමග එකතුව සම්පත් කේන්ද්‍රය සහ සම්පත් පියස ආරම්භ කර වෙන්වෙන් වශයෙන් කසළ එකතු කිරීමේ වැඩපිළිවෙළක්ද ක්‍රියාත්මක කෙරේ. අපද්‍රව්‍ය කළමනාකරණ මධ්‍යස්ථානයේ මූලිකත්වයෙන් හා බොරලැස්ගමුව නගර සභාවේ දායකත්වයෙන් එක්ලක්ෂ විසිපන් දහසක් පමණ වැය කර පැපිලියාන යුද හමුදා කඳවුර ආශ්‍රය කරගෙන ඉදි කළ ජීව වායු ඒකකයේ වැඩකටයුතු ද මේ වන විට අවසන් වෙමින් පවතී.බොරලැස්ගමුව ප්‍රදේශය පිරිසුදු රම්‍ය ප්‍රදේශයක් බවට පත් කිරීමේ අරමුණින් පිවිතුරු පුරවර වැඩසටහනද මේ වන විට ක්‍රියාත්මක කරයි. සෑම ග්‍රාම සේවා වසමකම ව්‍යාප්ත වන පරිදි ක්‍රියාත්මක මෙම වැඩසටහන මේ වසරේ තවත් ප්‍රදේශ කිහිපයක ක්‍රියාත්මක කිරීමට යෝජිතය. ඒ තුළින් බොරලැස්ගමුව වඩාත් පිවිතුරු ප්‍රසන්න පුරවරයක් බවට පත් කිරීම නගර සභාවේ අරමුණයි.  *ඔබ බොරලැස්ගමුව නගර සභාවේ පළමු වැනි සභාපතිවරයා. ඒ ගැන ඔබේ අදහස කුමක්ද?ඒක මම ලබපු භාග්‍යයක්. බොරලැස්ගමුව බලප්‍රදේශය කලින් අයත්ව තිබුණේ කැස්බෑව ප්‍රාදේශීය සභාවටයි. 2006 වසරේ පැවැත්වූ පළාත් පාලන මැතිවරණයෙන් පසුව තමයි බොරලැස්ගමුව නගර සභාවක් ලෙස ස්ථාපිත කෙරුණේ. 2006 අපේ‍්‍රල් 26 වෙනිදා නගරාධිපති ලෙස දිවුරුම් දීමෙන් පසු දැවැන්ත කර්තව්‍යයක් මගේ කරපිට පැටවුණා. ඒ අනුව මම මධ්‍යම රජයේ සහ පළාත් සභාවේ සහයෝගය ඇතිව බොරලැස්ගමුව සංවර්ධිත ප්‍රදේශයක් බවට පත් කිරීමට කටයුතු කළා. විශේෂයෙන් මම ලාංඡනයක්, දැක්මක්, කිසිදු සම්පතක් සහ වැඩපිළිවෙළක් නොතිබුණු නගර සභාවේ ජනතාවාදී වැඩපිළිවෙළක් දියත් කර, සැලකිය යුතු වැඩ කොටසක් නිම කළා. ඒ තුළින් අලුත් නගර සභාවක් මුල සිට ගොඩනඟන ආකාරය පිළිබඳ ලොකු අත්දැකීමක් මට ලැබුණා.*ඔබ මේ බල ප්‍රදේශයේ සංවර්ධන වැඩ සටහන දියත් කළේ කොහොමද?මම රාජකාරි භාරගන්නා විට නගර සභාවේ ආදායම් මාර්ග, ගොඩනැඟිලි, රථවාහන, නිලධාරීන්, භූමිය, යනාදි කිසිදු සම්පතක් තිබුණේ නැහැ. මේ සියලු දේම සපුරා ගැනීමට බදු මුදල් වශයෙන් තිබුණේ රුපියල් ලක්ෂ 37ක් වැනි ප්‍රමාණයක් පමණයි. නගර සභා කාර්යාලය නව ගොඩනැඟිල්ලකට ගෙනවිත් කාර්ය මණ්ඩලය වැඩිකර ගැනීමට කටයුතු කළා. ඒ වගේම ග්‍රාම සේවා වසම් හයකට අයත්වන බලප්‍රදේශයේ බදු තක්සේරු කිරීම් කරවා ආදායම් තත්ත්වය ඉහළට ගෙන ඒමටත් කටයුතු කළා. ඒ තුළින් සභාවට අවශ්‍ය සම්පත් මිලදී ගෙන ප්‍රදේශයේ යටිතල පහසුකම් සංවර්ධනය, සෞඛ්‍ය සහ අධ්‍යාපන කටයුතු සංවර්ධනය කිරීම සඳහා විශේෂ වැඩපිළිවෙළක් සකස් කළා.*මෙතෙක් සිදුකළ සංවර්ධන කටයුතුවල ප්‍රගතිය කෙබදුද?කලින් පැවති කුඩා නගරය වෙනුවට මේ වන විට බොරලැස්ගමුව සුවිසල් රම්‍ය නගරයක් බවට පත් වෙමින් පවතිනවා. අතිගරු ජනාධිපතිතුමන්ගේ මඟ නැඟුම, ගම නැඟුම ව්‍යාපෘති යටතේ මාර්ග විශාල ප්‍රමාණයක් ප්‍රතිසංස්කරණය කළා. විශේෂයෙන් ග්‍රාමීය අතුරු මාර්ග කොන්ක්‍රීට් කිරීම, කාණු පද්ධති ඉදිකිරීම ආදිය සිදු කළා. ඒ වගේම බොරලැස්ගමුව 120 මාර්ගය සමීපයේ වේරහැර ප්‍රදේශයේ අක්කර 1 1/2 පමණ භූමියක අංග සම්පූර්ණ උත්සව ශාලාවක්, ආයුර්වේද බෙහෙත් ශාලාවක් සහ මාතෘ සායන ගොඩනැඟිල්ලක්, පුස්තකාලයක්, වාණිජ ගොඩනැගිලි ආදියත් නගර සභා කාර්යාලයත් එකම ස්ථානයේ ඉදිකිරීමට කටයුතු යොදා තිබෙනවා.*මෙම සංවර්ධන කටයුතු සඳහා දේශපාලන නායකත්වයත් වඩාත් වැදගත් වෙන්න ඇති. ඒ පිළිබඳ සඳහන් කළොත්,ඔව්, බොරලැස්ගමුව ප්‍රදේශය සංවර්ධනය කිරීමේදී ජනාධිපතිතුමා සහ වත්මන් කම්කරු හා කම්කරු සබඳතා අමාත්‍ය ගාමිණී ලොකුගේ මහතා, බස්නාහිර පළාත් සභානායක සුනිල් ජයවීර, පළාත් සභා මන්ත්‍රී ගාමිණී සිල්වා යන මහත්වරුන්ගෙන් විශාල සහයෝගයක් ලැබුණා. විශේෂයෙන් නව නගර සභා කාර්යාලය ඉදිකිරීමට අවශ්‍ය ඉඩම මිලදී ගැනීමේදී මාගේ ඉල්ලීම අනුව කම්කරු අමාත්‍ය ගාමිණී ලොකුගේ මහතාගේ මැදිහත්වීමෙන්, ආරක්ෂක ලේකම් ගෝඨාභය රාජපක්‍ෂ මහතා සමඟ සාකච්ඡා කොට අවශ්‍ය සියලු විධිවිධාන සපයාදුන්නා. එම ඉඩම නගර සභාවට අයිතිවූ පසු නගර සභා ගොඩනැඟිලි සංකීර්ණය ඉක්මනින්ම ඉදිකරන්න බලාපොරොත්තු වෙනවා.*බොරලැස්ගමුව නගර සංවර්ධනයේ ඉදිරි සැලසුම් මොනවාද?නව නගර සභා ගොඩනැඟිලි සංකීර්ණය ඉදිකිරීමෙන් පසු දැනට බොරලැස්ගමුව අබේරත්න මාවතේ පිහිටුවා ඇති නගර සභා කාර්යාල පරිශ්‍රය ප්‍රයෝජනවත් සේවාවක් අපේක්‍ෂා කළ හැකි රාජ්‍ය ආයතනයකට ලබාදී එහි ආදායම ද ජනතා මෙහෙවර සඳහා උපයෝගී කර ගැනීමට බලාපොරොත්තු වෙනවා. බොරලැස්ගමුව නගරයේ පිටරවුම හා දූපත් හතර ඉවත් කොට වර්ණ සංඥා පද්ධතියක් ආරම්භ කර 120 බස් මාර්ගයේ වාහන තදබදය අවම කිරීමටත් කටයුතු කරනවා. ඒ වගේම ප්‍රදේශයට අවශ්‍ය අංග සම්පූර්ණ ක්‍රීඩා පිටියක් ඉදිකර ක්‍රීඩාවටත් සහයෝගය ලබා දෙනවා. ඉදිරියේදී අංග සම්පූර්ණ ආදර්ශවත් සුවිශාල නගරයක් බවට පත් කිරීමට බලාපොරොත්තු වෙනවා.*පසුගිය කාලය තුළ ඔබ ජනතාවට ලබාදුන් සේවාව පිළිබඳ තෘප්තිමත්ද?ඉස්සර මේ ආයතනයේ ප්‍රධානියා පත්වුණේ පිලියන්දල, කැස්බෑව යන ප්‍රදේශවලින් නිසා මේ ප්‍රදේශයට යහපත් සේවාවක් ඉටුවුණේ නැහැ. ජනතාව පාලන තත්ත්වය පිළිබඳ බොහොම කලකිරීමෙනුයි සිටියේ. ඒත් මම ජනතාවට නිවරැදි ක්‍රියාමර්ගයක් ඔස්සේ ප්‍රදේශයේ වෙනසක් සිදුකර පෙන්නුවා. ඒ පිළිබඳ ඇත්තටම මම සතුටු වෙනවා. ශ්‍රී ලංකාව ආසියාවේ ආශ්චර්ය කිරීමට යන වේගවත් සංවර්ධන ගමන ජනාධිපතිතුමාට සහ රජයට තනියෙන් කරන්න බැහැ. පළාත් පාලන ආයතනවල නියෝජිතයන් ලෙස අපිත් අපේ සහයෝගය උපරිමයෙන් ඒ සඳහා ලබාදීම වැදගත් කියලා මම හිතනවා. ඒ වෙනුවෙන් මම කැපවී සිටිනවා.  බෙල්ලන්විල රජමහ විහාරය, පිල්ලෑව බෝධිමලු විහාරය, වැනි අති පූජනීය සිද්ධස්ථාන කිහිපයක කේන්ද්‍රස්ථානය වූ බොරලැස්ගමුව සැදැහැවතුන්ගෙන් පිරීගිය පුණ්‍යභූමියක්. එම ඓතිහාසික පසුබිම බබළවන ආකාරයෙන් අද බොරලැස්ගමුව නගර සභාව ක්‍රියාශීලී රම්‍ය නගරයක් බවට පත් කිරීමට සභාපතිතුමා ප්‍රමුඛ නාගරික මන්ත්‍රීවරුන්ගේ දායකත්වය මම බෙහෙවින් අගය කරනවා. ගැමි ප්‍රදේශයක් වූ බොරලැස්ගමුව පාරිසරික සුන්දරත්වය ආරක්ෂා වන අයුරින් නාගරීකරණය කිරීම අප බෙහෙවින් අගය කරන අතර සැමටම සතුටුදායක සේවාවක් ඉටුවීම ප්‍රසාදයට කරුණක්.  නගර සභාවට පැමිණෙන ඕනෑම තරාතිරමක පුද්ගලයෙකුට අවශ්‍ය සේවාව කඩිනමින් ලබා දෙන්න සභාපතිතුමා ඇතුළු කාර්යමණ්ඩලය කටයුතු කරනවා. පළාතේ දූ දරුවන්ට ශිෂ්‍යත්ව ලබාදීම, පාසල්වලට උපකරණ ලබාදීම, පූජනීය ස්ථාන දියුණුවට කටයුතු යෙදීම, ළමා ක්‍රීඩා පිටි ලබාදීම, සහ නොමිලේ පොත් සපයාදීම, ගැබිනි මවුවරුන්ට වෛද්‍ය සායන පැවැත්වීම, කිරි ආහාර ලබාදීම ආදි කටයුතුත් නගර සභාවෙන් සිදු කළා. ඒ වගේම මාර්ග සියල්ලම අලුත්වැඩියා කිරීමත් පසුගිය කාලේ සිදු කළා. ඒ දේවල් අපි ඉහළින්ම අගය කරනවා. ඉස්සර මේ නගර සභාවේ ආයතන ප්‍රධානියෙක් සිටියේ නැහැ. නමුත් හිටපු සභාපතිතුමා බලයට පත් වුණු පසු ජනතාවට විශාල සේවාවක් ඉටු වුණා.  බොරලැස්ගමුව නගර සභාව ආරම්භයේදීම වඩාත් ක්‍රියාශීලී, ගම ගැන හොඳ වැටහීමක් තිබෙන තරුණ නායකයෙක් බලයට පත් වුණ නිසා ප්‍රදේශයේ ජනතාවට වඩාත් හොඳ සේවාවක් ඔහුගෙන් ලැබුණා. ජනතාව අතර නිතර ගැවසෙන නිසා ජනතා ප්‍රශ්න පිළිබඳ ඔහුට හොඳ අවබෝධයක් තිබුණා. ඔහු ජනතාවගේ අවශ්‍යතාවන් හඳුනාගෙන කටයුතු කළා. ඒ නිසා බොරලැස්ගමුව ප්‍රදේශය දිනෙන් දින දියුණුවේ හිනිපෙත්තටම ගෙන ඒමට ඔහුට හැකි වුණා. ග්‍රාම සේවා වසම් මට්ටමින් ක්‍රීඩා සමාජවලට උදවු උපකාර කළා. එය ප්‍රදේශයේ තරුණ පරපුරට විශාල ශක්තියක් වුණා.  බොරලැස්ගමුව නගර සභා බල ප්‍රදේශයේ සංවර්ධන කටයුතුවල සතුටුදායක තත්ත්වයක් අපට දැකගන්න පුළුවන්. මාර්ග පද්ධතිය පිළිබඳ සලකා බැලුවහොත් හොඳ මට්ටමකට ගොඩනඟා තිබෙනවා. මාර්ග නඩත්තු කටයුතුත් ඉතාමත් හොඳින් සිදු කෙරෙනවා. ඒ වගේම ජනතාවගේ සුබ සාධනය සඳහාත් විවිධ ව්‍යාපෘති යටතේ සේවාවන් රැසක් ඉටු වෙනවා. ඩෙංගු මර්දන වැඩපිළිවෙළේදීත් විශිෂ්ට මෙහෙවරක් නගර සභාවෙන් ඉටු කළා. නගර අලංකරණයටත් විශේෂ අවධානයක් යොමුකර තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=f1102054</link>
    <topic>චන්ද්‍රිකාගේ වැඩවලින්අපේ සරසවි වැනසුණා</topic>
    <author>අමිල තේනුවර</author>
    <content>එදා බ්‍රිතාන්‍ය අධිරාජ්‍යවාදීන්ගේ අඩිතාලම මත ගොඩනැඟුණු ශ්‍රී ලාංකික උසස් අධ්‍යාපනය, යටත්විජිතවාදයේ පරාධීන සෙවණැල්ලක් බව අමුතුවෙන් කිව යුතු නැත. නවීන තාක්ෂණික ලෝකයත් සමඟ අත්වැල් බැඳගැනීමට අපේ උසස් අධ්‍යාපනය අසමත් වූයේ ද එබැවිනි. උපාධිධාරීන්ගේ රැකියා වියුක්තිය ද දොළොස් ලක්ෂයකට අධික රාජ්‍ය සේවකයන්ගේ අර්ධ අකර්මණ්‍ය රාජ්‍ය සේවාව ද ඇතුළු සමාජ ආර්ථිකය අවගමනයට තුඩුදෙන සියලු ම ප්‍රපංචවල පසුපස ඇති ඛේදාන්තය නම් උසස් අධ්‍යාපනය විකාශනය නොවීමේ ඛේදවාචකය යි. මේ වන විට උසස් අධ්‍යාපන අමාත්‍ය එස්. බී. දිසානායක මහතා එහි නව ප්‍රතිසංවිධානයක් ඇති කිරීමට ඵලදායි ප්‍රතිසංස්කරණ රැසක්ම ආරම්භ කොට ඇත්තේ මේ සියලු කරුණු කාරණා හේතුකොට ගෙනය. මහාචාර්ය තිස්ස කාරියවසම් මහතා අප සමඟ මේ පිළිසඳර අරඹන්නේ උසස් අධ්‍යාපනය ප්‍රතිසංවිධානයට ඔහුගේ ඵලදායි අදහස් එක්කරනු රිසියෙනි.* උසස් අධ්‍යාපනය සමාජ ආර්ථිකයේ ප්‍රබල බලවේගයක් බවට පත් කරන්නට නම් ප්‍රතිසංවිධානය වෙමින් විකාශනය විය යුතුයි. එය ලොව පිළිගත් මතයක්. ආසියාවේ ආශ්චර්යය කරා අප යන මේ ගමනට ශ්‍රී ලංකාවේ උසස් අධ්‍යාපනයේ ක්‍රියාකාරී දර්ශනය කෙබඳු විය යුතුද ?රටක උසස් අධ්‍යාපනය ඒ රටේ ආර්ථික සමාජීය සංස්කෘතික සංවර්ධනය සඳහා ප්‍රබල දායකත්වයක් සැපයිය යුතුයි. ලෝකයේ සංවර්ධිත රටවල් දෙස බැලුවාම අපට ඒ බව පසක් වෙනවා. ලංකාවේ තනි විශ්වවිද්‍යාලය පැවතුණු කාලයේත් විශ්වවිද්‍යාල පද්ධතියට තවත් ආයතන දහහතක් එක්වී තිබියදීත් ඒ සියල්ලටම විරුද්ධව නැගුණු චෝදනාව තමයි මේ සඳහා සහාය නොලැබෙන බව. මේ මතය රජය පිළිගන්නවා නම් ඒ කටයුත්ත පටන් ගත යුතු හොඳම අවස්ථාව මතුවුණේ රට ත්‍රස්තවාදයෙන් මිදීමත් සමඟයි.ඒ නිසා උසස් අධ්‍යාපන අමාත්‍යාංශයට අද අති විශාල කාර්යභාරයක් පැවරී තිබෙනවා. මේ පදනමෙන් ප්‍රයෝජන ගන්න ඕන. දෙවැනි ලෝක මහා යුද්ධයේ නිමාවත් සමගම බ්‍රිතාන්‍යයත් එසේ කළා. තම විශ්වවිද්‍යාල අධ්‍යාපනය නූතන ලෝකයට ගළපා ගන්නට නැති වී ගිය අවස්ථාව ඇති කර ගන්නට කමිටු පිහිටුවා ගත්තා. තරුණ පරම්පරාවට සහ ඥානයට මුහුණ පාන්නට වුණු විනාසය වෙනස් කර ගත්තේ ඒ විදියට. අපේ රටේ එවැන්නක් වුණේ නැහැ.ලංකාවේ වුණේ හැම දේ ම පරණ ක්‍රමයට ගෙන යන එකයි. ඒක ඊටත් වඩා පරණ තත්ත්වට පත් වුණා.1997 දී උසස් අධ්‍යාපන අමාත්‍යවරිය විශ්වවිද්‍යාලවලට බලහත්කාරයෙන් ඇතුළු කළ පාඨමාලා ඒකක ක්‍රමය නිසා මානව ශාස්ත්‍ර වගේම සමාජීය විද්‍යා විෂයමාලා විනාශ වුණා. මේවා විශ්වවිද්‍යාලවලට හඳුන්වා දුන්නේ බලහත්කාරකමින්. ඒක තවමත් ඒ විදියටම ගෙනියනවා. දෙවැනිව ලෝක බැංකු මුදල් වලින් පටන්ගත්ත අර්ක් ව්‍යාපෘතිය. මේක නිසා විශ්වවිද්‍යාලවලට ගොඩනැගිලි වාහන වගේ භෞතික සම්පත් ලැබුණා. අපේ උසස් අධ්‍යාපන ගුණාත්මක පක්ෂයට වාර්තා පිළියෙළ වීම පමණයි. මේ දෙකෙන් වුණු වැඩක් තියෙනවද කියලා අපක්‍ෂපාතීව සොයලා බලන්න ඕන අනාගත පදනම හදා ගන්න.*මිනිසාට සංස්කෘතික රාමුවෙන් බාහිරව ජීවත් වෙන්න බෑ. නමුත් තාක්ෂණික දියුණුවත් සමග ඇතිවූ ගෝලීයකරණය තුළ අප විශ්ව ගම්මානයක් බවට පත් වෙලා තිබෙනවා. මේ තත්ත්වය මත සංස්කෘතියට යම් අනිසි බලපෑමක් වෙතැයි ඔබ විශ්වාස කරනවද ?අපේ මිථ්‍යා අදහසක් තියෙනවා ගෝලීයකරණය ගැන. ඒකෙ සංස්කෘතියට තැනක් නැහැ කියන අදහසත් අපේ මෝඩකමට ප්‍රකාශ කරන්නක්. තාක්ෂණයෙන් දියුණුයි කියලා අප කියන්නේ කුමකටද ? නවීන මෙවලම් වැඩිපුර භාවිතයද ? පරිගණක භාවිතයන් කරන්නේ තාක්ෂණයෙන් දියුණු අය ද ? ඉන්දියාවේ බැංගලෝර්, හයිද්‍රාබාද් වගේ නගරවල අලුත් පරපුර තාක්‍ෂණයෙන් වැඩ ගන්න ආකාරය බලන්න. ඒවා එක්ක සැසැඳුවාම අපි මොනවද මේ කතා කරන්නේ. ඒ අතරේ සංස්කෘතිය ගැන කියා දෙන්න ඕන. දෙමවුපියෝ ගුරුවරු සමාජ නායකයෝ ආගමික නායකයෝ තාක්ෂණය දියුණු වුණාම සංස්කෘතිය නැති වෙන්නෙ නෑ. අපි නැති කරගන්නවා.*මේ සියලු කරුණු කාරණා පෙරදැරිව තමයි රාජ්‍ය නොවන විශ්වවිද්‍යාල මෙරට ස්ථාපිත කිරීමට උසස් අධ්‍යාපන අමාත්‍යවරයා පියවර ගනිමින් සිටින්නේ. මේ ක්‍රියාමාර්ගය පිළිබඳව ඔබේ අදහස කුමක්ද ?යෝජිත රාජ්‍ය නොවන විශ්වවිද්‍යාල ස්ථාපිත කිරීමට එරෙහි වන්නේ කවුද ? 1906 දී ගෙනා යෝජනාව අනුව විශ්වවිද්‍යාල කොලිජියක් හදන්න අවුරුදු 15 ක් ගියා. ඒක ලංකා විශ්වවිද්‍යාලය කරන්න තවත් අවුරුදු 21 ක් ගියා. විද්‍යෝදය පිරිවෙණ විශ්විද්‍යාලයක් කරන්න කියලා විදේශ උගත්තු යෝජනා කළේ අපි නිදහස ලබන්නත් කලින්. විද්‍යෝදය විද්‍යාලංකාර සරසවි වුණේ නිදහසින් අවුරුදු 11 ක් ගත වුණාට පස්සේ. යාපනයට විශ්වවිද්‍යාලයක් දෙන්න යෝජනාව ගෙනාවේ 1955 දී. ඒක දුන්නේ 1972 දී. විශ්වවිද්‍යාල රටකට අවශ්‍යයි.ඒවා එපැයි කියන්නේ මෝඩකමට. රටක යථාර්ථය තේරුම් ගත්තොත් මේ ක්‍රියාදාමයට විරුද්ධ වෙන්නෙ නෑ. අවුරුදු හැට පැන්න ජෝඩු ගෙදරට වෙලා මුහුණට මුහුණ බලාගෙන ඉන්නවා. දුවලා පුතාලා ඉන්නෙ පිටරට එයාලට ඒ අධ්‍යාපනය ලබා දුන්නෙ කවුද ? අපේ විශ්වවිද්‍යාලවලින්. ඉන් පස්සේ පරම්පරාව ගියේ ඉංග්‍රීසියෙන් ඉගැන්නූ ආයතනවලට. අද අපේ රටේ තියෙන විශ්වවිද්‍යාලවලට ළමයි යවන්න බැරි වුණු දෙමාපියෝ තියෙන දෙයක් විකුණලා හරි තමන්ගේ දරුවා පිටරට යවනවා.අඩුම තරමේ බංග්ලා දේශයට හරි නේපාලයට හරි යවනවා. දරුවා දොස්තර කෙනෙක් කරන්න. විශ්වවිද්‍යාල ආචාර්යවරුන්ගේ ළමයි ඉන්නේ පිටරටවල් වල නැතිනම් ලංකාවේ ජාත්‍යන්තර පාසල් වල. අපේ දුප්පත් ගොවි කම්කරුවන්ගෙ දරුවන්ට ඒ අවස්ථාව ලැබෙනව නම් ඒකෙ ඇති වරද මොකක්ද ? අපේ දරුවන් ලංකාවෙ ඉඳගෙන පිටරට විශ්වවිද්‍යාලවල විභාග කරන අය සංඛ්‍යා ලේඛන ගත කරනවා නම් මේ කාරණාව තවත් පැහැදිලි වෙනවා.*මේ වන විට උසස් අධ්‍යාපනයේ නව ප්‍රතිසංවිධානයක් ඇති කිරීමට ඵලදායි ක්‍රියාමාර්ග රැසක්ම ආරම්භ කොට තිබෙනවා. මෙමගින් රජය අපේක්ෂිත එක අරමුණක් තමයි අපේ අධ්‍යාපනය අපනයනය කිරීම. මේ ගැන ඔබේ අදහස ?එක කාලයක් අපේ රට විදේශ විනිමය උපයාගත්තේ අපේ අධ්‍යාපනය විදේශ වලට අලෙවි කරලා. ඒ තත්ත්වය දැන් අපි මැලේසියාව, සිංගප්පූරුව, වැනි රටවලට දීලා තියෙනවා. මේ තත්ත්වය වෙනස් වෙනවා නම් එය මේ රට ලබන භාග්‍යයක්.*මේ සියලු අභියෝග ජය ගන්න විශ්වවිද්‍යාල දේශපාලනය බාධාවක් කියා ඔබ විශ්වාස කරනවද ?විශ්වවිද්‍යාල වල හැමදාම දේශපාලනය තිබුණා. පක්ෂ දේශපාලනය තිබුණා. තරුණ ජවය ප්‍රකාශනය කරන එක ක්‍රමයක් තමයි ඒක. වෙනත් විදිහකට කියනවා නම් ඒක අත්දැකීම් ලබාගත හැකි හොඳම මාර්ගයක්. රටේ ප්‍රශ්නවලට ඒ අය ඇස් ඇරගෙන ඉන්න ඕන. කවුරු හරි මගෙන් අහනවා නම් විශ්වවිද්‍යාල දේශපාලනය හානිකරද නැද්ද කියලා මම එකම පිළිතුරයි දෙන්නේ. වර්තමාන උසස් අධ්‍යාපන අමාත්‍යවරයා ශිෂ්‍ය දේශපාලනයේ නායකයෙක්. විශ්වවිද්‍යාල කවුන්සිලයේ මහාචාර්යවරු එක්ක වැඩ කළ නායකයෙක්. විශ්වවිද්‍යාලයේ ක්‍රියාකාරී දේශපාලනය කළ අමාත්‍යවරු නියෝජ්‍ය අමාත්‍යවරු රාශියක් මේ රජයෙත් ඉන්නවා. ඔවුන් හානියක්ද ? ප්‍රශ්නය තියෙන්නේ දේශපාලනයේ නොවෙයි. ඒක පාවිච්චියට ගන්න වැරදි ක්‍රමයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n1102071</link>
    <topic>8ක් මිය ගිහින් 2ක් අතුරුදන් නිවාස 914ක් විනාශයි</topic>
    <author>සුභාෂිනී සේනානායක</author>
    <content>පසුගිය සතිය පුරා දිස්ත්‍රික්ක නවයකට ඇදහැළුණු මහ වැසි හේතුවෙන් පුද්ගලයෝ අටදෙනෙක් මියගොස් පවුල් 313183කට අයත් පුද්ගලයෝ 10,53,499 දෙනෙක් පීඩාවට පත්ව සිටිති.පුද්ගලයන් දෙදෙනකු අතුරුදන්ව ඇති බවත් පස්දෙනකු තුවාල ලබා ඇති බවත් ආපදා කළමනාකරණ මධ්‍යස්ථානය පවසයි.මඩකළපුව, අම්පාර, ත්‍රිකුණාමලය, පොළොන්නරුව, අනුරාධපුරය, වව්නියාව, බදුල්ල, නුවරඑළිය සහ මාතලේ දිස්ත්‍රික්කවලට ඇදහැළුණු මහවැසි හේතුවෙන් සම්පූර්ණයෙන් නිවාස 914කට හානි සිදුවී තිබෙන අතර, නිවාස 6868කට අර්ධ හානි සිදුවී තිබේ.පීඩාවට පත් පිරිස සඳහා ආරක්‍ෂිත කඳවුරු 653ක් ස්ථාපිත කර තිබේ.පවුල් 63594කට අයත් පුද්ගලයින් 236953 දෙනෙකු මේ කඳවුරු තුළ සිටින බවද ආපදා කළමනාකරණ මධ්‍යස්ථානයේ අධ්‍යක්‍ෂක ප්‍රදීප් කොඩිප්පිලි මහතා “දිනමිණ”ට කීය.මේ අරක්‍ෂිත කඳවුරු තුළ සිටින අය සඳහා පිසූ ආහාර සහ අවශ්‍ය උපකරණ කඩිනමින් ලබාදුන් බව පවසන ආපදා කළමනාකරණ මධ්‍යස්ථානය ගංවතුර බැසයාමෙන් පසු ඔවුන්ගේ අවශ්‍යතා අනුව ගෙවීම් සිදුකරන බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n1102072</link>
    <topic>විපතට පත්වූවන්ට රජයෙන් රුපියල් මිලියන 300ක්</topic>
    <author>සුභාෂිනී සේනානායක</author>
    <content>ගංවතුර සහ නායයෑම්වලින් විපතට පත් ජනතාවට සහන සැලසීම වෙනුවෙන් රුපියල් මිලියන 300 ක් රජය වෙන්කර තිබේ.ඊයේ (06) දිනය වනවිට විපතට පත් ජනතාව වෙනුවෙන් රුපියල් මිලියන 125 ක් දිස්ත්‍රික් ලේකම්වරුන් වෙත ලබා දුන් බව ආපදා සහන සේවා ඇමැති මහින්ද අමරවීර මහතා ‘දිනමිණ’ට කීය. ග්‍රාම නිලධාරින් ඇතුළු රජයේ නිලධාරින් මේ සහන වැඩපිළිවෙළ සඳහා යොදා ගන්නා මෙන් තමා දිස්ත්‍රික් ලේකම්වරුන්ට උපදෙස් දුන් බව කී ඇමැතිවරයා කඳවුරුවල සිිටින ජනතාවට පිසූ ආහාර, පානීය ජලය ඇතුළු අවශ්‍ය ද්‍රව්‍ය කඩිනමින් ලබාදීමට කටයුතු කළ බවද කීය.ඊයේ (06) ඇමැතිවරයා අනුරාධපුරය, පොළොන්නරුව, මඩකළපුව, වව්නියාව, ත්‍රිකුණාමලය ඇතුළු පීඩාවට පත් දිස්ත්‍රික්කවල සංචාරයක නියැලීමෙන් අනතුරුව ‘දිනමිණ’ට අදහස් දක්වමින් පැවැසුවේ අපදාවට ලක්වූ ජනතාවගේ ජන ජීවිතය කඩිනමින් යථා තත්ත්වයට පත්කිරීමට කටයුතු කරන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n1102073</link>
    <topic>ගංවතුරින් අවතැන්වූවන්ට සුව සේවා වැඩසටහන්</topic>
    <author>සන්ධ්‍යා කරුණාරත්න</author>
    <content>ගංවතුර නිසා අවතැන්ව සිටින දිස්ත්‍රික්ක නවයක ජනතාව වෙනුවෙන් විශේෂ සෞඛ්‍යාරක්ෂිත වැඩපිළිවෙළක් සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි පෙරේදා (5දා) සිට ක්‍රියාත්මක කිරීමට සෞඛ්‍ය අමාත්‍යාංශය පියවර ගෙන ඇත. ඒ අනුව පොළොන්නරුව, අනුරාධපුරය, වවුනියාව, මඩකළපුව, අම්පාර, ත්‍රිකුණාමලය, මාතලේ, මහනුවර, බදුල්ල, දිස්ත්‍රික්කවල සති 36ක් සම්පූර්ණ වූ සියලුම ගැබිනි මවුවරුන්ට සහ වයස අවුරුදු 5ට අඩු සියලුම දරුවන්ට රෝහල්ගත වන ලෙස දැනුම් දී තිබේ.මේ පුද්ගලයන් බෝ වන රෝගවලින් වළක්වා ගැනීමට සහ ඔවුන්ගේ සෞඛ්‍ය ආරක්ෂාව උදෙසා මෙසේ රෝහල්ගත වන ලෙසට දැනුම් දී ඇත.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි සෞඛ්‍ය ලේකම් විශේෂඥ වෛද්‍ය රවීන්ද්‍ර රුබේරු මහතාගේ ප්‍රධානත්වයෙන් පැවැති සාකච්ඡාවකදී මේ තීරණ පෙරේදා (05 දා) ගනු ලැබිණි.මේ දිස්ත්‍රික්කවල රෝහල්වල මානව සම්පත, ඖෂධ හා වෙනත් ශල්‍ය ද්‍රව්‍යවල හිඟයක් පවතින්නේ නම් සෞඛ්‍ය අමාත්‍යාංශයේ හදිසි ආපදා කළමනාකරණ ඒකකයට වහාම දැනුම් දෙන ලෙස අදාළ නිලධාරීන්ට දැනුම් දී ඇත. ඒ අනුව මේ ඒකකය පෙරේදා (05) සිට පැය 24 පුරාම ක්‍රියාත්මකව පවතියි.අදාළ ප්‍රදේශවල ගැබිනි මවුවරුන්ට අවශ්‍ය මාතෘ කට්ටල හා දරුවන්ට අවශ්‍ය අධිපෝෂිත විස්කෝතු ලබාදීමට ද පියවර ගෙන තිබේ.පොළොන්නරුව, ත්‍රිකුණාමලය, අනුරාධපුරය දිස්ත්‍රික්කවල වැඩිම හානියට පත් ප්‍රදේශවලට කොළඹින් ගිලන්රථ යවා රෝගීන්ට අවශ්‍ය ස්වාවන් ලබාදීමට ද පෙරේදා (05 දා) සිට කටයුතු යොදා තිබිණි.ඊට අමතරව අවතැන්ව සිටින ජනතාවට ලබාදෙන ආහාරපාන නිරීක්ෂණය කිරීම සඳහා මහජන සෞඛ්‍ය පරීක්ෂකවරුන් ද යොදවා තිබේ.මේ දිස්ත්‍රික්ක නවයෙහි අවතැන් ජනතාවගේ සෞඛ්‍ය සම්බන්ධ වාර්තා සෞඛ්‍ය වෛද්‍ය නිලධාරී කොට්ඨාස හරහා සෑම දිනකම පස්වරුවේ අමාත්‍යාංශයට ගෙන්වාගෙන, ප්‍රමුඛත්වය ලබාදිය යුතු කරුණු ගැන හඳුනාගෙන අවශ්‍ය පියවර ගැනීමට ද සෞඛ්‍ය අමාත්‍යාංශය දැනටමත් කටයුතු යොදා ඇත. මෙහි සම්බන්ධීකරණ කටයුතු අමාත්‍යාංශයේ නියෝජ්‍ය සෞඛ්‍ය සේවා අධ්‍යක්ෂ ජනරාල් (මහජන සෞඛ්‍ය සේවා) වෛද්‍ය සියඹලාගොඩ මහතා විසින් සිදුකරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n1102074</link>
    <topic>අතරමැදි ග්‍රහණයෙන් මුදවා බඩු මිල ළඟදීම අඩු කරනවා</topic>
    <author>ජයසිරි මුණසිංහ, වෙල්ලස්සේ බණ්ඩාර සහ නුවන් කොඩිකාර</author>
    <content>ජනතාවට අඩුමිලට බඩු ලබාදීමට පුළුවන්කම තිබුණු සෑම ආයතනයක්ම විනාශ කළ අය, අද බඩුමිල වැඩියි කියා කෑගැසීම පිළිබඳ කනගාටුවන බව ජනාධිපති මහින්ද රාජපක්ෂ මහතා අවධාරණය කෙළේය.බඩුමිල අඩුකරන්න, පාරිභෝගිකයා අත මැදියාගේ ග්‍රහණයෙන් ගලවා ගැනීමට වැඩපිළිවෙළක් රජය ක්‍රියාවට නංවා ඇතැයිද ජනාධිපතිතුමා ප්‍රකාශ කළේය. බුත්තලදී “දැයට කිරුළ” උදාවේ දැක්ම විවෘත කරමින් ජනාධිපතිවරයා එසේ කීය.“සතොස වික්ක, ආහාර දෙපාර්තමේන්තුව නැතිකළ, සමුපකාරය විනාශ කළ, වී අලෙවි මණ්ඩලය වසා දැමූ අය අද ළූනු බිකක මිල වැඩියි කියනවා. අපි තමයි ගොවියාත්, පාරිභෝගිකයාත් අතරමැදියාගේ ග්‍රහණයෙන් මුදා ගැනීමට කටයුතු කළේ යැයි ජනාධිපතිවරයා කීය. සමූපකාරය සතුව තිබූ සියලු ණය බොල් ණය ලෙස කපා දමා අපි සමුපකාරය ශක්තිමත් කළා.මුදල් ලබාදී කෝප් සිටි ජාලය ශක්තිමත් කළා. වී අලෙවි මණ්ඩලය යළි ආරම්භ කළා. අපි පිටරට තිරිගු ගොවියා රජකරවන්නේ නෑ. අපි අපේ ගොවියා ශක්තිමත් කිරීමේ වැඩපිළිවෙළක් ක්‍රියාත්මක කරනවා යැයිද රාජපක්ෂ මහතා කීය.ගෙවතු දසලක්ෂයක් හදා රට ස්වයංපෝෂිත කිරීමේ වැඩපිළිවෙළක් අපි ආරම්භ කොට තිබෙනවා යැයි ජනාධිපතිතුමා ප්‍රකාශ කළේය.මෙම දැයට කිරුළ මහා ප්‍රදර්ශන භූමියේදී නව මුදල් නෝට්ටු හයක් එළිදැක්විණි. ජනාධිපතිතුමා, ජනාධිපති ආර්යාව, මැති ඇමැතිවරු, අමාත්‍යාංශ ලේකම්වරු, රජයේ පෞද්ගලික අංශ ප්‍රධානීහු විදේශ තානාපතිවරු ප්‍රදේශවාසී විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n1102075</link>
    <topic>උතුරු මැද සුව සේවා නිවාඩු අවලංගුයි</topic>
    <author>උපාලි තිලකරත්න අනුරාධපුර අධිකරණ</author>
    <content>උතුරු මැද පළාතේ සියලුම සෞඛ්‍ය කාර්ය මණ්ඩලවල නිවාඩු අවලංගු කර ඇත.පොළොන්නරුව සහ අනුරාධපුර දිස්ත්‍රික්ක වෙත බලපා තිබෙන අයහපත් කාලගුණික තත්ත්වය නිසා පීඩාවට පත් ජනතාවට සෞඛ්‍ය පහසුකම් ලබාදීමේ අවශ්‍යතාව හේතුවෙන් මෙම තීරණය ගත් බව පළාත් නියෝජ්‍ය සෞඛ්‍ය අධ්‍යක්ෂ පාලිත බණ්ඩාර මහතා කියයි. මේ සම්බන්ධ නිවේදනය ප්‍රාදේශීය සෞඛ්‍ය සේවා කාර්යාල වෙත ඊයේ (06) යැවීමට කටයුතු කර තිබේ.කඳවුරුවල සිටින පිරිස් සඳහා බෙහෙත් සහ අනෙකුත් සෞඛ්‍ය සේවා නොකඩවා ලබාදීමටද පියවර ගෙන ඇති බව පාලිත බණ්ඩාර මහතා කියයි.වාහල්කඩ, හොරොව්පොතාන, පදවිය, කහටගස්දිගිලිය ප්‍රදේශවලට විශේෂ වෛද්‍ය කණ්ඩායම් පහක්ද මේ වන විට සේවයට එක් කොට තිබේ. කඳවුරුවල සිටින පිරිස්වල රෝග නිවාරණ වැඩසටහන්ද ආරම්භ කොට ඇති බව පාලිත බණ්ඩාර මහතා කීය.මීට අමතරව එම ප්‍රදේශවල ජංගම සෞඛ්‍ය වැඩසටහන්ද ක්‍රියාත්මක කර තිබේ. පැය 24 පුරා සියලු සෞඛ්‍ය සේවා දියත් කෙරෙන අතර සහන අවශ්‍ය හදිසි අවස්ථාවකදී 025-3774974 දුරකතන අංකයට කතා කරන ලෙසද පාලිත බණ්ඩාර මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n1102076</link>
    <topic>අනුරපුර පහත් බිම්වලින් ජනතාව ඉවත් කරයි</topic>
    <author>අනුරාධපුර අධිකරණ උපාලි තිලකරත්න</author>
    <content>ජල ගැලීම් හා ගංවතුරට ලක්වන අනුරාධපුර මල්වතු ඔය දෙපස පහත් බිම්වල ජනතාවට අවශ්‍ය පහසුකම් ලබා දී එම ප්‍රදේශයෙන් එම පවුල් ඉවත් කිරීමට පියවර ගැනීමට කටයුතු කරන බව උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා පවසයි.ඉවත් කෙරෙන පවුල් සඳහා සියලු පහසුකම් වලින් යුතුව නගරය අභ්‍යන්තරයේ සුදුසු භූමියක් ද ලබා දීමට කටයුතු යොදා ඇත.ගංවතුරින් පීඩාවට පත් පිරිසට සහන සැලසීම සම්බන්ධයෙන් අපදා කලමනාකාර ඇමැති මහින්ද අමරවීර, උතුරු මැද පළාත් මහ ඇමති බර්ටි ප්‍රේමලාල් දිසානායක, පාර්ලිමේන්තු මන්ත්‍රී නාමල් රාජපක්ෂ යන මහත්වරු පෙරේදා (05) පස්වරුවේ අනුරාධපුර අටමස්ථානාධිපති පල්ලේගම සිරිනිවාස හිමියන් හමුවී සාකච්ඡා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n1102077</link>
    <topic>එජාප පෙළපාළිය ගැන දැනුම්දීමක් කළේ නෑ</topic>
    <author>චන්ද්‍රිකා පෙරේරා</author>
    <content>පාර්ලිමේන්තු මන්ත්‍රී දයාසිරි ජයසේකර මහතා ඇතුªළු කණ්ඩායම බොරැල්ල ඥාානාර්ථ ප්‍රදීප හන්දිය ආසන්නයේදී ඉකුත් 4 දා රාත්‍රී පෙළපාළියක නිරතවන බවට පොලිසියට කිසිදු දැනුම්දීමක් කර නොතිබුණු බව කොළඹ නියෝජ්‍ය පොලිස්පති අනුර සේනානායක මහතා පැවසීය.මේ අනුව ආරක්ෂාව සැපයීමට නොහැකි වූ බවද ලිඛිතව හෝ දුරකතනය මගින් ඒ පිළිබඳ එම අවස්ථාවේදීම හෝ දැනුම් දුන්නේ නම් ආරක්ෂාව සැපැයීමට හැකියාව තිබුණු බවද හෙතෙම කීය. ඥාානාර්ථ ප්‍රදීප හන්දිය ආසන්නයේදී පෙළපාළිකරුවන්ට එදින ප්‍රහාරයක් එල්ල වී තිබුණු අතර ඒ පිළිබඳ විධිමත් පරීක්ෂණයක් මේ වන විට සිදු කෙරේ.පරීක්ෂණ සිදුකිරීම සඳහා කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී ඩී. ආර්. එල්. රණවීර මහතාගේ මූලිකත්වයෙන් කණ්ඩායම් දෙකක් යොදවා ඇත. මේ ප්‍රහාරය සම්බන්ධයෙන් පොලිසිය ද සම්බන්ධ බවට එල්ල වී ඇති චෝදනා සම්පූර්ණයෙන්ම අසත්‍ය බව අනුර සේනානායක මහතා අවධාරණය කළේය.ප්‍රහාරයට ලක්වූවන් විසින් ඉකුත් 04 වැනිදා සවස 1.30 ට පමණ එදින සවස බොරැල්ල සිට බන්ධනාගාරය ඉදිරිපිටට පා ගමනින් ගොස් උද්ඝෝෂණයක් පවත්වන බවට පොලිසියට දැනුම් දී තිබේ.එදින ආණ්ඩු පක්ෂයේ පින්කමක් හා උද්ඝෝෂණයක් එම ස්ථානවල පැවැත්වෙන බැවින් ලිප්ටන් වටරවුමේදී උද්ඝෝෂණය සිදු කරන ලෙසත් එසේ නැතිනම් මේ කටයුත්ත වෙනත් දිනක සිදු කරන ලෙසත් පොලිසිය එදින සවස 2.00 වන විට ඔවුන්ට දැනුම් දී ඇත. එසේ දැනුම්දීමක් කළද පොලිසිය පුංචි බොරැල්ල බොරැල්ල හා බන්ධනාගාරය වෙත ගමන්කරන බව ඔවුන් දැනුම් දී තිබුණු මාර්ගවලට ආරක්ෂාව ලබාදී තිබිණ.පසුව එම පිරිස දැනුම්දී නොතිබුණ මාර්ගයක් වන ඥාානාර්ථ ප්‍රදීප හන්දිය ආසන්න මාර්ගයේ පෙළපාළියේ යෙදී සිටියදී කිසියම් කණ්ඩායමකගේ ප්‍රහාරයට ලක්ව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n1102078</link>
    <topic>දින 30කට ප්‍රමාණවත් ඩීසල් තොග තිබෙනවා</topic>
    <author>සුභාෂිනි සේනානායක</author>
    <content>දින 30ක් සඳහා ප්‍රමාණවත් ඩීසල් තොග සපුගස්කන්ද සහ කොලොන්නාව තෙල් ගබඩාවල පවතින බව ඛනිජ තෙල් කර්මාන්ත අමාත්‍යාංශය පවසයි.ලංකා ඉන්දියන් ඔයිල් සමාගම ඩීසල් ලීටරය රුපියල් පහකින් ඉහළ දැමීමත් සමඟ සිපෙට්කෝ තෙල් හිඟයක් පවතින බවට ගෙන යන කටකතාවේ කිසිදු සත්‍යතාවක් නැතැයි ඛනිජ තෙල් කර්මාන්ත අමාත්‍යාංශයේ ලේකම් ටයිටස් ජයවර්ධන මහතා දිනමිණ ට පැවැසීය.ලෝක වෙළෙඳපළේ තෙල් මිල සීඝ්‍රයෙන් ඉහළ යන බව කී ඒ මහතා ඛනිජ තෙල් සංස්ථාව තෙල් මිල ඉහළ දැමීමට කටයුතු නොකරන බවද කීය. පසුගිය සතියේ ජනාධිපති මහින්ද රාජපක්‍ෂ මහතා ගේ උපදෙස් අනුව තෙල් ආනයන බද්ධ සියයට දහයකින් අඩු කළ බව කී ඒ මහතා තෙල් පාරිභෝගිකයනට සහන සැලසීමට ජනාධිපතිවරයා උපදෙස් දී තිබෙන බව ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n1102079</link>
    <topic>ගිලන් රථ 4කින් 4ක් සුවසේවා පාටියට ඇවිල්ලා</topic>
    <author/>
    <content>රෝගීන්ට ප්‍රතිකාර කිරීමේ වෘත්තියට සම්බන්ධ පිරිසක් සහභාගි වූ උත්සවයක් පෙරේදා (5) කෝට්ටේ ප්‍රධානතම උත්සව ශාලාවක පැවැති අවස්ථාවේදී සිවුදෙනකු පැමිණ ඇත්තේ රෝගීන් ප්‍රවාහනය කරන රජයේ ගිලන්රථ හතරකින් බව වාර්තාවේ.මේ උත්සවයට තවත් දෙනෙකු පැමිණ ඇත්තේ ආසන 26 අලුත්ම බස්රථ දෙකකින් වන අතර ඉන් එක බස්රථයක් මහනුවර ප්‍රදේශයෙන් පැමිණ තිබේ. රජයේ රෝහල්වලට අයත් මේ ගිලන්රථවල අංක වන්නේ HN-7090 (කුරුණෑගල), 59-443 (හෝමාගම),LW--440 (පුත්තලම) සහ අංක LW-- 581 වේ.එක් අයකු බැගින් පැමිණි බස්රථ දෙකෙන් එකක අංකයක් වන්නේ ව්ඒ-5636 වන අතර එය මහනුවර ප්‍රදේශයේ එකකි. මේ බස්රථයේ නිලධාරිනියක් පැමිණ ඇත.අනෙක් බස්රථයද කොළඹින් බැහැර ප්‍රදේශයක සිට පැමිණ තිබේ. සෞඛ්‍ය ක්ෂේත්‍රයේ අනවශ්‍ය වියදම් කපා හැර රෝගීන්ට උපරිම සේවයක් සැලසීමට සෞඛ්‍ය ඇමැති මෛත්‍රීපාල සිරිසේන මහතා කොතරම් උත්සාහ දැරුවත් සෞඛ්‍ය ක්ෂේත්‍රයේ ඇතැම් නිලධාරීන්ගේ මෙවැනි අනවශ්‍ය වියදම් ඇමැතිවරයාගේ උත්සාහයට හරස් කැපීමක් බවද ක්ෂේත්‍රයේම අය කියති.බරපතළ රෝගීන් හැකි ඉක්මනින් රෝහලකට ගෙන යාමට යොදාගන්නා ගිලන් රථ මෙසේ වෙනත් කටයුතු සඳහා දවසක්ම යොදා ගැනීමෙන් එම කාලය තුළදී එම ගිලන්රථ අයත් රෝහල්වල හදිසි රෝගීන් ප්‍රවාහනය කළේ කෙසේ දැයි ඔවුහු ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n11020710</link>
    <topic>‘දුන්හිඳ’ බලන්න තහනම්</topic>
    <author>බදුල්ල දිස්ත්‍රික් සමූහ ජයසේන විජේනායක</author>
    <content>මේ දිනවල බලපවත්නා අයහපත් කාලගුණික තත්ත්වය ගැන සලකා දුන්හිඳ දිය ඇල්ල නැරැඹීමට පැමිණීම සංචාරකයන්ට තාවකාලිකව තහනම් කර ඇතැයි බදුල්ල දිස්ත්‍රික් ලේකම්වරයා පවසයි.නොකඩවා ඇද හැලෙන මහ වර්ෂාව නිසා බදුල්ල ප්‍රදේශය නාය යෑමේ අවදානමට ලක්ව ඇති කලාපයක් ලෙස නම් කර ඇති බැවින් දුන්හිද දිය ඇල්ල නැරඹීමට පැමිණෙන සංචාරකයින්ගේ ආරක්ෂාව සලකා මෙම තීරණය ගනු ලැබූ බව දිස්ත්‍රික් ලේකම් රෝහණ කීර්ති දිසානායක මහතා කීය.වැසි සහිත අයහපත් කාලගුණික තත්ත්වය නිසා දුන්හිඳ පිවිසුම් මාර්ගයේ ස්ථාන කිහිපයක සුළු නාය යෑම් සිදුවී ඇත. මාර්ගය දෙපස තැන තැන පිහිටි ගල් පඩි වල පාසි බැඳී ලිස්සන සුළු ස්වභාවයක් පවතින අතර ඒ මග ඇවිදයාම අනතුරුදායක විය හැකි යැයි ද දිස්ත්‍රික් ලේකම්වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n11020711</link>
    <topic>දැයට කිරුළට ජන ගංඟාවක්</topic>
    <author>ජයසිරි මුණසිංහ, වෙල්ලස්සේ බණ්ඩාර සහ නුවන් කොඩිකාර</author>
    <content>දැනුම, විනෝදය සහ සංවර්ධනයේ ආස්වාදය සිත් සේ විඳගන්නට මොනරාගල, බුත්තල ‘දැයට කිරුළ’ ජාතික උදාරම් දැක්මට ජනගඟක් ඉකුත් තෙදින පුරා එක්ව සිටියහ.විසි එක් වැනි සියවසේ පළමු දශකයේ ආරම්භක දිනෙන් පසු අපේ රට ගොඩනැගෙන අපූරුව මනාවට විදහා දැක්වෙන මේ අතිදැවැන්ත ප්‍රදර්ශනය නැරැඹීමට පැමිණි ජනතාව සිත් සේ සතුට, විනෝදය හා දැනුම අත්විඳ ගත්හ.ජනාධිපති මහින්ද රාජපක්ෂ මහතා, ජනාධිපති ආර්යාව ශිරන්ති රාජපක්ෂ මැතිනියගේ ප්‍රධානත්වයෙන් මේ ප්‍රදර්ශනය ඇරැඹිණි. බුත්තල නගරයට පමණක් නොව මුළු දිස්ත්‍රික්කයටම ආඩම්බරයක්, ප්‍රෞඪත්වයක් හා ගෞරවයක් එක්වන සේ ඉතා මනාව ප්‍රදර්ශනය සංවිධානය කොට ඇත.සංවිධායක කමිටුවේ සභාපති විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය, ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහතා ප්‍රධාන සියලු දේශපාලන අධිකාරිය මේ කටයුත්ත ඉතා සාර්ථකව සිදුකැරැලීමට වෙහෙස වී තිබේ. අක්කර 160 ක භූමි භාගයක් පුරා ඉතා මැනවින් සංවිධාන කොට තිබෙන මේ ප්‍රදර්ශනයට රාජ්‍ය හා පෞද්ගලික අංශයේ ආයතන 4000 කට වඩා එක්ව සිටියි. ජනාධිපති මහ ලේකම් කාර්යාලය, අග්‍රාමාත්‍ය කාර්යාලය, ප්‍රවෘත්ති හා ජනමාධ්‍ය අමාත්‍යාංශය, ආර්ථික සංවර්ධන අමාත්‍යාංශය, මුදල් අමාත්‍යාංශය ප්‍රධාන රජයේ සියලුම අමාත්‍යාංශ ඒ හා අනුබද්ධිත ආයතනවල කාර්යභාරය මෙහිදී ප්‍රදර්ශනය කැරිණි.ශ්‍රී ලංකා මහ බැංකුව විසින් නව මුදල් කාණ්ඩයක් මෙහිදී ජනාධිපතිතුමා වෙත පිළිගන්වමින් එළිදැක්විණි. මුදල් අමාත්‍යාංශය යටතේ ඇති දෙපාර්තමේන්තු, රාජ්‍ය බැංකු හා මූල්‍ය ආයතන යනාදිය සුවිශේෂී දායකත්වයක් ලබාදෙමින් මෙහිදී ජනතාවට අවශ්‍ය තොරතුරු ලබාදීමට ක්‍රියාකරන අයුරු අපට දැකගත හැකිවිය.නව තාක්ෂණික දැනුම හා නවලොව පර්යේෂණාත්මක ප්‍රවණතා විදුලි සංදේශ හා තොරතුරු තාක්ෂණ අමාත්‍යාංශයේදී විදහා දැක්විණි. ජනාධිපති මහලේකම් කාර්යාලය, අග්‍රාමාත්‍ය කාර්යාලය, නිවාස, ඉදිකිරීම්, ඉංජිනේරු සේවා සහ පොදු පහසුකම් අමාත්‍යාංශය, ප්‍රවෘත්ති හා ජනමාධ්‍ය අමාත්‍යාංශ කුටි කැපී ;පනුණි. ශ්‍රී ලංකා පොලිසිය, යුද, නාවික, ගුවන් හා සිවිල් ආරක්ෂක බලකාවල ප්‍රදර්ශන කුටි මහජනතාවගෙන් පිරී පැවැතුණි.දැයට කිරුළ ප්‍රදර්ශනයට ආලෝකයක් එක්කළ මාධ්‍ය ආයතනවල ක්‍රියාකාරකම් සහිත කලාපය ජනතාව වැඩිපුරම දැක බලාගත් ප්‍රදේශයක් විය. මෙහිදී “පත්තර මහගෙදර” නම් වූ ලේක්හවුස් ආයතනයේ ප්‍රදර්ශන කුටිය දැකබලා ගැනීමට මහජනතාව දිගු පෝලීමක සිටින අයුරු අපට දැකගත හැකිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n11020712</link>
    <topic>යාල 3 කලාපයත් දැන් විවෘතයි</topic>
    <author>ලූණම සමූහ සනත් ගමගේ</author>
    <content>වසර තිහකට ආසන්න කාලයකට පසුව යාල ජාතික වනෝද්‍යානයේ තුන්වැනි කොටසත් දෙස් විදෙස් සංචාරකයන්ට විවෘත කෙරේ.බුත්තල – කතරගම මාර්ගයේ ගල්ගෙය ප්‍රදේශයෙන් නව පිවිසුම් දොරටුව විවෘත කිරීම ජනාධිපති මහින්ද රාජපක්ෂ මහතා අතින් සිදුවිය. විදෙස් සංචාරකයින් මෙරටට බහුලව මේ දිනවල පැමිණීම හේතුවෙන් මෙරට අසිරිය නිදහසේ විඳ ගැනීමේ අරමුණින් මේ ප්‍රදේශ විවෘත කිරීමට රජය තීරණය කර තිබේ.යාල ජාතික වනෝද්‍යානයට පැමිණෙන දෙස් විදෙස් සංචාරකයන් වසරකට ලක්ෂ දෙක හමාරකට අධිකය. මේ කලාපය විවෘත වීමෙන් පසු සංචාරකයන්ගේ ප්‍රමාණය සැලකිය යුතු ලෙස ඉහළ යන බව යාල බුන්දල කලාපයේ සහකාර අධ්‍යක්ෂ ඒ. එච්. සුමනසේන මහතා පවසයි.තුන්වැනි කලාපයේ බහුල වශයෙන් දිවියන්, වලසුන් ඇතුළු දුර්ලභ ගණයේ සතුන් දැකබලා ගැනීමටද හැකියාව සැලසේ.ත්‍රස්තවාදී කලබල හේතුවෙන් මේ ප්‍රදේශ වසා දමා තිබූ හෙයින් එම ප්‍රදේශවල වන සතුන් සංචාරකයින්ට දැක ගැනීමට නොහැකිවිය.වනජීවි අධ්‍යක්ෂ ජනරාල් චන්ද්‍රවංශ පතිරාජ මහතා ඇතුළු නිලධාරිහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n11020715</link>
    <topic>බස්නාහිර පළාතේ බස් රථ සෝදිසියට කඩා පනින හමුදාවක්</topic>
    <author>ජීවනී පතිරණ</author>
    <content>බස්නාහිර පළාතේ බස් රථ සෝදිසියට ලක්කිරීම සඳහා කඩාපනින හමුදාවක් යෙදවීමට පළාත් ප්‍රවාහන අමාත්‍යාංශය සැලසුම් කර තිබේ.බීමත්ව ධාවනය කරන රියදුරන් අල්ලා ගැනීමටත්, කොන්දොස්තරවරුන් ටිකට් නිකුත් නොකිරීම, බීමත්ව සේවය කිරීම, මිල දර්ශකයක් ප්‍රදර්ශනය නොකිරීම වැනි වරදක් සිදුකර ඇත්නම් හෝ කාලසටහන් අනුව බස් ධාවනය නොකිරීම වැනි වැරැදිවලට එරෙහිව මේ කඩාපනින හමුදාව ක්‍රියාත්මක වනු ඇත. මීට අමතරව බලපත්‍ර නොමැතිව ධාවනය කරන බස් රථ වැටලීමටද මේ අනුව පියවර ගනු ලැබේ.මේ සඳහා යුද හමුදාවේ සහය ලබා ගැනීමට නියමිත බව බස්නාහිර පළාත් ප්‍රවාහන ඇමැති උපාලි කොඩිකාර මහතා පැවැසීය. මාර්තු මාසය තුළ දී මේ වැටලීම් ආරම්භ කිරීමට නියමිත අතර, නීතිවිරෝධී ලෙස ධාවනය කෙරෙන බස් රථ හිමියන්ට හා රියදුරන්ට දැඩි දඬුවම් පැමිණවීමටද අමාත්‍යාංශය පියවර ගනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n11020716</link>
    <topic>රෝගියා පියවි සිහියෙන් සිටියදී හෘද කපාට බද්ධ සැත්කමක්</topic>
    <author>අසේල කුරුළුවංශ</author>
    <content>මෙරට ඉතිහාසයේ ප්‍රථම වරට රෝගියකු පියවි සිහියෙන් සිටියදී හෘදය විවෘත කර කපාට බද්ධ කිරීමේ ශල්‍යකර්මයක් සාර්ථකව සිදුකිරීමට මහනුවර මහ රෝහලේ හෘද රෝග හා උරස් ඛන්තුක ශල්‍ය ඒකකයේ වෛද්‍ය කණ්ඩායමක් සමත්ව තිබේ. හෘද සැත්කම සිදුකරන අවස්ථාවේ රෝගීයාට ගීත ශ්‍රවනය කිරීමට අවකාශ සලසමින් ඔහු හා කතා බස් කරමින් මෙම ශල්‍යකර්මය සිදුකිරීම මෙරට වෛද්‍ය ඉතිහාසයේ සුවිශේෂී අවස්ථාවකි.මහනුවර මහ රෝහලේ හෘද රෝග විශේෂඥ වෛද්‍ය ජී. ගාන්ධිජි, නිර්වින්දන වෛද්‍ය විශේෂඥ විශ්ව උඩුවෙල, සහකාර නිර්වින්දන වෛද්‍ය ඒ. එස්. ජී. වාසල යන මහත්වරු ඇතුළු කණ්ඩායමක් පැය 03 ක පමණ කාලයක් තුළ මෙම සැත්කම සාර්ථකව සිදුකර ඇත.ගම්පොළ ප්‍රදේශයේ පදිංචි දෙදරු පියෙකු වන තිස්අට හැවිරිදි මහින්ද ගල්ලියද්ද නමැති අය මෙම සැත්කමට මුහුණ දී ඇති අතර මේ වන විට ඔහු නිරෝගී සුවයෙන් පසුවෙයි. රෝගියා නිර්වින්දනයකට ලක් නොකර ඔහුගේ හෘදය යන්ත්‍රයකට සම්බන්ධ කර (Cardio Pulmonary Bypass Machine) මෙම සැත්කම සිදුකළ අතර සැත්කමින් විනාඩි 10 කට පසු ඔහුට ඥාතීන් හා කතා බහ කිරීමට පමණක් නොව වාඩි වී සිටීමටද හැකි බව විශේෂඥ වෛද්‍ය ජී. ගාන්ධිජි මහතා පවසයි.නව ක්‍රමය යටතේ හෘදය ආශි‍්‍රත පපුවේ විවරකරන ප්‍රදේශය පමණක් ඖෂධ මගින් හිරිවට්ටන බවත් ශල්‍ය කර්මයෙන් පසු රෝගියාට අවම වේදනාවක් පමණක් දැනෙන බවත් කී වෛද්‍ය ගාන්ධිජි මහතා නිර්වින්දනය කිරීම සඳහා ඖෂධ ලබා නොදෙන නිසා එමඟින් ඇතිවන අහිතකර බලපෑම් කිසිවක් මෙහිදී ඇති නොවන බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n11020713</link>
    <topic>ගංවතුරින් විපතට පත් ජනතාවට සහන දෙන්න ඇමැති බැසිල්ගේ නියමයෙන් පියවර රැසක්</topic>
    <author/>
    <content>පවතින අයපහත් කාලගුණික තත්ත්වය හේතු කොට ගෙන ගංවතුරෙන් හානියට පත් වූ අනුරාධපුරය සහ පොළොන්නරුව යන දිස්ත්‍රික්කයන්හි ජනතාවට සහන සැලසීමේ කි‍්‍රයාවලිය නිරීක්ෂණය කිරීම සඳහා ආර්ථික සංවර්ධන අමාත්‍ය බැසිල් රාජපක්ෂ මහතා පෙරේදා (05) එම ප්‍රදේශවල නිරීක්ෂණ චාරිකාවක නිරත විය.මේ වන විට අනුරාධපුර දිස්ත්‍රික්කයේ පුද්ගලයින් ලක්ෂ 2 ක් පමණද, පොළොන්නරුව දිස්ත්‍රික්කයේ පුද්ගලයන් 20638 ක්ද ගංවතුර සහ අධික වර්ෂාව හේතුවෙන් පීඩාවට පත් වී සිටිති.පොළොන්නරුව දිස්ති‍්‍රක්කයේ ගංවතුරෙන් සිදු වූ හානිය පිළිබඳව විමසා බැලෙන රැස්වීමකට ඇමැති බැසිල් රාජපක්ෂ මහතා පොළොන්නරුව දිස්ත්‍රික් ලේකම් කාර්යාලයේදී සහභාගි විය. එහිදී ඇමැතිවරයා කියා සිටියේ ගංවතුර නිසා හානියට පත් කුඹුරු සඳහා පොහොර සහනාධාරයට අමතරව රජය මඟින් බිත්තර වී නොමිලයේ ලබාදීමට කටයුතු කරන බවයි. අනතුරුව පොළෙන්නරුව/මඩකළපුව/මනම්පිටිය මාර්ගයේ ජලයෙන් යට වී ඇති ප්‍රදේශ නිරීක්ෂණය කළ ඇමතිවරයා පොළොන්නරුව නගර විද්‍යාලයේ පිහිටුවා ඇති සුබසාධන කඳවුර නිරීක්ෂණය කිරීමට ද කටයුතු කළේය. පසුව ආර්ථික සංවර්ධන අමාත්‍යාංශය මගින් අවතැන් වූ පුද්ගලයන්ට බෙදාදීමට ලබාදෙන සහනාධාර තොගය බැසිල් රාජපක්ෂ ඇමැතිවරයා විසින් සෞඛ්‍ය අමාත්‍ය මෛත්‍රීපාල සිරිසේන මහතා වෙත බාර දෙන ලදී. මෙම අවස්ථාවට සෞඛ්‍ය අමාත්‍ය මෛත්‍රීපාල සිරිසේන, ඉඩම් හා ඉඩම් සංවර්ධන නියෝජ්‍ය අමාත්‍ය සිරිපාල ගම්ලත් යන අමාත්‍යවරුද, පළාත් සභා මන්ත්‍රීවරුද, දිස්ත්‍රික් ලේකම් ප්‍රමුඛ රජයේ උසස් නිලධාරීහුද සහභාගි වූහ.අනුරාධපුර දිස්ත්‍රික්කයේ ගංවතුර තත්ත්වය පිළිබඳව සහ සහන කටයුතු සැලසීම පිළිබඳ සාකච්ඡාවක් අනුරාධපුර ගුවන් හමුදා කඳවුරු භූමියේදී අමාත්‍ය බැසිල් රාජපක්ෂ මහතාගේ ප්‍රධානත්වයෙන් පැවැත්වුණි. එහිදී විපතට පත් වූ ජනතාවට බෙදාදීම සඳහා ආර්ථික සංවර්ධන අමාත්‍යාංශයෙන් ලබාදුන් භාණ්ඩ තොගයක් බාරදීමද සිදු විය. ඉන් අනතුරුව බැසිල් රාජපක්ෂ අමාත්‍යවරයා අනුරාධපුර දිස්ත්‍රික්කයේ ගංවතුරෙන් හානියට පත් ප්‍රදේශ නිරීක්ෂණයට ද සහභාගි විය.මෙම අවස්ථාවට උතුරු මැද ප්‍රධාන අමාත්‍ය බර්ටි ප්‍රේමලාල් දිසානායක, ගොවිජන සේවා හා වනජීවී අමාත්‍ය එස්. එම්. චන්ද්‍රසේන සහ වාරිමාර්ග හා ජල සම්පත් කළමනාකරණ නියෝජ්‍ය අමාත්‍ය ඩබ්. ඒ. ඒකනායක සහ ෂෙහාන් සේමසිංහ යන මැති ඇමැතිවරුද, පළාත් සභා මන්ත්‍රීවරුද, දිස්ත්‍රික් ලේකම් ඇතුළු රජයේ උසස් නිලධාරීහුද සහභාගී වූහ. ගංවතුර හේතුවෙන් අවතැන් වූ පුද්ගලයන්ට සහන සැලසීම සඳහා ආර්ථික සංවර්ධන අමාත්‍යාංශයේ මෙහෙයවීමෙන් විශේෂ වැඩපිළිවෙළක් ක්‍රියාත්මක කර තිබේ.අම්පාර, ත්‍රිකුණාමලය, මඩකළපුව, පොළොන්නරුව සහ අනුරාධපුරය යන දිස්ත්‍රික්කයන්හි අවතැන් වූ පුද්ගලයින් 870857 ක් වෙනුවෙන් වියළි ආහාර ද්‍රව්‍ය ලබාදීමට අමාත්‍යාංශය පියවර ගෙන ඇත. ඒ අනුව හාල්, පරිප්පු සීනි සහ පොල්තෙල් යන ද්‍රව්‍ය ඇතුළත් මෙම භාණ්ඩ තොගයෙන් කොටසක් ගංවතුරෙන් හානියට පත් ප්‍රදේශ නිරීක්ෂණය කිරීමට ගිය ආර්ථික සංවර්ධන අමාත්‍ය බැසිල් රාජපක්ෂ මහතා විසින් එම ප්‍රදේශවල ජනතාවට බෙදාදීමට බාරදෙනු ලැබීය.මීට පෙරද ආර්ථික සංවර්ධන අමාත්‍යාංශය මෙම ප්‍රදේශවල ගංවතුරින් විපතට පත් පුද්ගලයින් 511920 කට සහන සැලසීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=n11020714</link>
    <topic>කහවත්ත රෝහලේදී බීමත් පිරිසක් පොලිසියේ තුනකට පහරදීලා</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>බීමත් පිරිසක් විසින් පොලිස් නිලධාරීන් තිදෙනෙකුට කහවත්ත රෝහල තුළදී පහරදීමේ සිද්ධියකින් පසු රෝහල තාවකාලිකව වසාදමා තිබේ.රෝහල් භූමියේදී තමන්ට නිසි ආරක්‍ෂාවක් නැතැයි පවසමින් වෛද්‍යවරු ඇතුලු රෝහල් කාර්යය මණ්ඩලය සේවයෙන් ඉවත්වූහ.සෙනසුරාදා (05) රෝහල් කාර්යය මණ්ඩලය ගත් මෙම තීරණයෙන් පසු රෝහල වැසීගොස් ඇත. සියලුම නේවාසික රෝගීහු රෝහලින් පිටව ගියහ.කාර්යය මණ්ඩලය රෝහල තුළ රැදීසිටියත් තම ආරක්‍ෂාව ලැබෙන තෙක් සේවය නොකරන බව පවසති.සුගිය සිකුරාදා රිය අනතුරකට ලක්වූ දෙදෙනෙකු රෝහල් ගතකිරීමෙන් පසු රෝහලට පැමිණ 15ක පමණ පිරිසක් එහි සිටි පොලිස් නිලධාරීන් තිදෙනෙකුට පහරදී ඇතැයි පොලිසිය කියයි.එම සිද්ධියෙන් තුවාල ලද පොලිස් කොස්තාපල්වරයෙකු කහවත්ත රෝහලේ ප්‍රතිකාර ලැබුවේය. රෝහලේ ආරක්‍ෂාවට යොදවා තිබූ පෞද්ගලික ආරක්‍ෂක අංශයද දෙමසක සිට ක්‍රියාත්මක නොවේ. රෝහලට නිසි ආරක්‍ෂාවක් නොමැති නිසා මීට පෙරදිත් ගැටලු මතුව තිබූ බව රෝහල් අධ්‍යක්‍ෂවරයා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r1102071</link>
    <topic>අනුරපුර ජල ගැලීම් හා ගංවතුරින් පුද්ගලයන් 1,70000ක් අවතැන්</topic>
    <author>අනුරාධපුර අධිකරණ අතිරේක දිස්ත්‍රික් සමූහ සහ අනුරාධපුර සමූහ</author>
    <content>ජල ගැලීම් හා ගංවතුර හේතුවෙන් අනුරාධපුර දිස්ත්‍රික්කයේ පවුල් පනස් එක්දාස් හත්සිය පනහකට (51750) අයත් පුද්ගලයින් එක්ලක්ෂ හැත්තෑ හය දාස් එකසිය දෙනෙක් පීඩාවට පත්ව ඇති බව අනුරාධපුර දිස්ත්‍රික් ලේකම් කාර්යාල ආපදා කළමනාකරණ අංශය කියයි.ජල ගැලීම් සහ ගංවතුර නිසා අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස විසි තුනක (23) ක පවුල් 4397 කට අයත් පුද්ගලයින් පහළොස්දාස් පන්සිය හැත්තෑ අට දෙනෙක් කඳවුරු 96 ක රඳවා සිටිති.හොරොව්පොතාන රාජාංගනය පලාගල සහ නොච්චියාගම ප්‍රාදේශීය ලේකම් කොට්ඨාසවලට වැඩිම හානි සිදුව තිබේ. දිස්ත්‍රික්කයේ වැඩිම පිරිසක් අවතැන්ව ඇති ප්‍රාදේශීය ලේකම් කොට්ඨාසය ලෙස කැකිරාව නාච්චාදුව හඳුනාගෙන තිබේ.මේ අතර අනුරාධපුර මල්වතුඔයේ ජලය බැස යාමෙන් තන්තිරිමලේ සඳමල්එළිය ගම්මානය යටවී ඇති බව දිස්ත්‍රික් ලේකම් කාර්යාල ආපදා කළමනාකරණ අංශය කියයි.ඊයේ (6) දහවල් 11 පමණ වන විට පවුල් 45 ක් බේරා ගැනීමට ආරක්ෂක අංශ කටයුතු කර ඇති අතර සෙසු පවුල් ද බේරා ගැනීමට බෝට්ටු සේවා යොදවා ඇත. තවද මේ වන විට එක් කඳවුරක් ආරම්භ කළ අතර ජල ගැලීම් තත්ත්වය වර්ධනය වීමත් සමග තවත් කඳවුරු කිහිපයක් ආරම්භ කිරීමට පියවර ගෙන තිබේ.මල්වතු ඔයේ ඉහළ ප්‍රදේශ වලින් ජලය බැස යාමත් සමග තන්තිරිමලේ ප්‍රදේශය යටවීමට පටන් ගෙන ඇති බව ආපදා කළමනාකරණ මධ්‍යස්ථානය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r1102072</link>
    <topic>බදුලුසිරිගම වැසියනට විකල්ප ඉඩම්</topic>
    <author/>
    <content>බදුලුසිරිගම නාය යාමේ තර්ජනයට ලක්වූ සියලුම ජනතාවට විකල්ප ඉඩම් ලබාදීමට තීරණය කර ඇති බව වාරිමාර්ග හා ජල කළමනාකරණ ඇමැති නිමල් සිරිපාල සිල්වා මහතා පවසයි.ඇමැතිවරයා මේ බැව් අවධාරණය කළේ පසුගිය 05 වන දින බදුල්ල ප්‍රදේශයේ නාය යාමේ තර්ජනයට ලක්වූ ජනතාවට සහන සැලසීම සඳහා එම ප්‍රදේශවල නිරීක්ෂණ චාරිකාවකට එක්වූ අවස්ථාවේදීය.දැනට පවතින තත්වය අනුව පවුල් 200 ක් පමණ බදුල්ල අවට ප්‍රදේශවල අවතැන් වී ඇත. මින් පවුල් 60 ක් රිල්පොළ කනිටු විදුහලේ තාවකාලිකව පදිංචි කර ඇති අතර ඔවුන්ට අවශ්‍ය වියළි ආහාර ද්‍රව්‍ය දෛනිකව ලබාදීමට කටයුතු කර ඇති බවද ඇමැතිවරයා පවසයි.ඉදිරියේදී ඔවුන්ට අවශ්‍ය සහන ලබාදීම ආපදා කළමනාකරණ අමාත්‍යාංශය හා එක්ව වැඩපිළිවෙළක් සැකසීමට කටයුතු කරන අතර මේ පිළිබඳව විශේෂ සාකච්ඡාවක් ආපදා කළමනාකරණ ඇමැති මහින්ද අමරවීර මහතා ඇතුළු නිලධාරීන් සමග ඊයේ 06 දා පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r1102073</link>
    <topic>මාර්ග කීපයක බස් නැවැත්වීම තැන්තැන්වල</topic>
    <author>කටුකුරුන්ද සමූහ කපිල කුලසිංහ</author>
    <content>කළුතර නව බස් නැවතුම්පොළ ගොඩනැගිල්ල ඉදිවීමත් සමඟ මාර්ග කිහිපයක ජනතාවට බස් රථ නැවතුම අහිමි වීමෙන් ගැටලු රැසක් පැන නැඟී ඇතැයි ප්‍රදේශවාසීහු පවසති.යටදොළ, මුංහේන, කෙත්හේන ආදී ප්‍රදේශවල මගී ජනතාව මේ නිසා දැඩි දුෂ්කරතාවන්ට පත්ව සිටිති.මේ ප්‍රදේශවල බස් රථ දැනට නවත්වනු ලබන්නේ කළුතර දුම්රිය පළ පාරේ තැන් තැන්වලයි. මේ නිසා මඟීන් ද දුම්රිය පළ පාරේ ස්ථාන කීපයක අව් වැසි පීඩාවන්ට මුහුණ දෙමින් දිගු කාලයක් ගත කරන අයුරු බොහෝ විට දක්නට ලැබේ.මේ පිළිබඳව අදහස් දැක්වූ ජී. ජිනදාස මහතා (මඟියෙක්) - ”පැරණි බස් රථ ගොඩනැගිල්ල තියෙන කාලේ අපිට ඉන්න තැනක් තිබුණා. අලුතින් ගොඩනැගිල්ල ඉදි වුණාට පස්සෙ ගම්මාන කිහිපයක බස් නවත්තන එක නැති වුණා. මේවා සැලසුම් කරන්න ඕනා හැම දෙනා ගැනම හිතලා නේද? දැන් බලන්න බස් එක එනතුරු මිනිස්සුන්ට ඉන්න තැනක් නෑනෙ”.ටී. එස්. ප්‍රනාන්දු - ”මේ දුම්රිය පළ පාරේ අපි ඉන්නෙ හරිම අමාරුවෙන්. මේ පාරවල්වල බස් වෙන පාරවල්වල වගේ නැහැ. සමහර වෙලාවට පැය දෙක දෙකහමාර වගේ රස්තියාදු වෙනවා. ඉතිං මෙතැන දවල්ට අව්වයි. සමහර දාට වහිනවා. එහාට මෙහාට දුව දුව මිනිස්සු ඉන්නවා. ඉස්කෝල ළමයි ඉන්න වෙලාවට කඩ දොරකඩවල් ළඟට වෙලා අව්වෙන් බේරිලා යාන්තමට ඉන්නවා. සමහර දාට වෙන තැනක බස් එක නතර කරනවා. එතකොට එහාට දුවනවා. මේ මගීන්ට ස්ථිර තැනක් හදලා දෙන්න. මේවා කළුතර ප්‍රධාන පෙළේ පාරවල්.”නව බස් රථ නැවතුව ඉදිවී දැනට වසර කිහිපයක් ගතවී අවසානයි. එහෙත් යටදොළ මගීහු ස්වභාව ධර්මයේ පීඩාවන්ට ලක්වෙමින් තවමත් දුම්රිය පළ පාෙර්ය.මේ මඟීන් හටද ස්ථිර බස් රථ නැවතුමක් ලබාදීමට කටයුතු කිරීම බලධාරීන්ගේ යුතුකමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r1102074</link>
    <topic>ලබුගම-හංවැල්ල මාර්ගයේ පැරැණි පාලම් අබලන්</topic>
    <author>ලබුගම සමූහ නිරෝෂා ශ්‍යාමලි විදාන</author>
    <content>ලබුගම කලටුවාව ජලාශ ඉදිරිකිරීමත් සමඟ ඊට සමගාමීව යටිතල පහසුකම් සංවර්ධනය කිරීමේ දී ලබුගම හංවැල්ල මාර්ගයේ ඉදි කෙරුණු පැරැණි පාලම් සියල්ල ඉතා අබලන් තත්ත්වයකට පත්ව තිබේ.මේ පාලම් ඉදිකර අවුරුදු 125කටත් අධික කාලයක් ගතව ඇතැයි ප්‍රදේශවාසී ජනතාව පවසති. කළුඅග්ගල සිට කිලෝමීටර් එකක දුරින් පිහිටි බ්‍රැන්ඩිගම්පල අඩි 100 (2 / 3) පාලම ඉතාම අබලන් තත්ත්වයකට පත්ව ඇති අතර මේ පාලම මතින් ටොන් 5ට වැඩි බර වාහන ගමන් කිරීම ද තහනම් කර ඇත. එසේ තහනම් කර තිබියදීත් එම තහනම නොකතා කළුගල් පටවා ගත් කියුබ් 5 ප්‍රමාණයේ ටිපර් රථ ඒ මතින් ගමන් කරන බවට ජනතාව චෝදනා කරති.යම් හෙයකින් මේ පාලම කඩා වැටුණ හොත් බ්‍රැන්ඩිගම්පල නෙළුවත්තුඩුව, නිරිපොල, මාවල්ගම, ළහිරුගම, පැල්පළ, එළමලවල, වැලිකන්න, කහහේන, තුම්මෝදර, පඤ්ඤාගුල, ලබුගම සහ කලටුවාව යන ප්‍රදේශවල ගමනා ගමනය සම්පූර්ණයෙන්ම ඇන හිටිනු ඇත.ලබුගම හංවැල්ල මාර්ගයේ අබලන් තත්ත්වයට පත්ව ඇති කහහේන පාසල අසල පාලම, වැලිකන්න පාලම, පැල්පල පාලම, යන පාලම් හැකි ඉක්මනින් යන පාලම් හැකි ඉක්මනින් ප්‍රතිසංස්කරණය කිරීමට පියවර ගන්නා ලෙස ප්‍රදේශවාසී ජනතාව අදාළ බලධාරීන්ගෙන් ඉල්ලා සිටිති.එසේ නොවුණ හොත් ඉතා දුෂ්කර මේ මාර්ගයේ ජනතාවට දැඩි ලෙස පීඩාවන්ට පත්වන්නට සිදුවනු ඇතැයි ඔවුහු වැඩිදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r1102075</link>
    <topic>පරිසර නීති කඩකළ පොතුහැර 130කට නඩු</topic>
    <author>වයඹ පළාත් සංචාරක - සේන ඉදිරිසිංහ</author>
    <content>පරිසරය ආරක්ෂා කර ගැනීම සඳහා විධිමත් වැඩපිළිවෙළක් පොතුහැර පොලිස් බල ප්‍රදේශය තුළ ක්‍රියාත්මක කැරෙන බව පොලිස් ස්ථානාධිපති පොලිස් පරීක්‍ෂක සම්පත් ජයසිංහ මහතා පැවැසීය.මීට සමගාමීව නගරයේ හා ප්‍රධාන මාර්ගයන්හි කැළි කසළ බැහැර කිරීම සඳහා කැළිකසළ බඳුන් තැබීම සිදු කැරේ. නිවෙස් වලින් ඉවත් කරනු ලබන කැළි කසළ මහා මාර්ග අසලට ගෙනැවිත් දමන අය අත්අඩංගුවට ගෙන නඩු පැවැරීමේ වැඩපිළිවෙළ අනුව ඉකුත් වසරේ 130 දෙනෙකු පොලීසිය විසින් අත්අඩංගවට ගෙන පොල්ගහවෙල මහේස්ත්‍රාත් අධිකරණයේ නඩු පවරා තිබේ.තවද ප්‍රසිද්ධ ස්ථානවල දුම්පානය කළ පුද්ගලයන් 90 දෙනෙක් ද වැලිගොඩ දැමීම් වලට සම්බන්ධ පුද්ගලයන් 18 දෙනෙකු හා දැව ජාවාරම් වලට සම්බන්ධ පුද්ගලයින් 10 දෙනෙක් පොලීසිය විසින් අත්අඩංගුවට ගෙන අධිකරණයේ නඩු පවරා ඇතැයිද පොලීසියේ පාරිසරික ඒකකයේ නිලධාරියෙක් දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r1102076</link>
    <topic>මතුගම කර්මාන්ත පුරයට සෙවිලි තහඩු කම්හලක්</topic>
    <author>මතුගම සංචාරක</author>
    <content>සෙවිලි තහඩු කර්මාන්ත ශාලාව ඉදිකිරීමෙන් මතුගම ප්‍රදේශයේ දියුණුවක් ඇති වන බව කර්මාන්ත හා වානිජ කටයුතු ඇමැති රිසාඩ් බදුදින් මහතා පැවැසීය.මතුගම පල්ලෙගොඩ කර්මාන්තපුරයේ රැම්කෝ සෙවිලි තහඩු කම්හල ආරම්භ කිරීමට මුල්ගල් තැබීමෙන් අනතුරුව පැවති ජනහමුවේදී ඒ මහතා එසේ පැවසීය.ඒ මහතා මෙසේ ද පැවැසීය.පන්නල මාකඳුරේද කර්මාන්තශාලාවක් ආරම්භ කළා. මේ මතුගම ආරම්භ කරන්නේ දෙවැනි කම්හලයි.දකුණු ප්‍රදේශයේ ජනතාව ගේ අවශ්‍යතා සම්පූර්ණ කරනවා. මාස අටක් ගතවීමට පෙර ඉදිකිරීම් අවසන් කිරීමට බලාපොරොත්තු වෙනවා.තරුණ - තරුණියන් 500 කට රැකියා පහසුකම් ලබා දෙනවා.අධිවේගී මාර්ගය ආශ්‍රිතව පිහිටා ඇති නිසා ඉතාමත් පහසුවෙන් ප්‍රවාහන පහසුකම්ද සැලැසී තිබෙනවා. ප්‍රවාහන ඇමැති කුමාර වෙල්ගම මහතා.- මා කර්මාන්ත සංවර්ධන ඇමැති ලෙස කටයුතු කරද්දී මගේ ආසනයේ කර්මාන්ත පුරයක් ආරම්භ කිරීමට පියවර ගත්තා. ඒ නිසා අද කර්මාන්තශාලා ඉදිකිරීම් ආරම්භකර තිබෙනවා.මීගම ප්‍රදේශයේ තිබුණ විශාල පොල් ඉඩමක මේ කර්මාන්ත පුරය ආරම්භ කළා. ඒ අවස්ථාවේ විරෝධතා ආවා, ඒ ගැන නොසිතා ආරම්භ කළා. අද ජනතාව තේරුම් ගනී එහි ඇති වැදගත්කම.මේ සෙවිලි තහඩු කම්හල ආරම්භ කිරීමට ලැබීම ගැන මම බෙහෙවින් සතුටු වනවා. මේ මතුගම මීගම ප්‍රදේශයේ දියුණුවක් ඇති වෙනවා මෙන්ම අපේ තරුණ පිරිසට ගමේ ඉදන් රැකියා කිරීමේ අවස්ථාව උදාවෙනවා. මේ වගේ සංවර්ධනයක් කාලයකින් සිදුවෙලා නැහැ.රැම්ෆෝ ආයතනයේ සභාපති පී. ඒ. සී. රාමසාමිරාජා, මතුගම ප්‍රාදේශීය සභාවේ හිටපු සභාපති මෙරිල් මුණසිංහ, හිටපු උප සභාපති රෝෂන් ජයසිංහ, හිටපු මන්ත්‍රී කේ. ඩී. චිත්‍රානන්ද, ප්‍රාදේශීය සභාවේ ලේකම් අනුලා සිරිමාන්න මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r1102077</link>
    <topic>මගුර ගඟේ වැල් පාලමේ ගමන අනතුරුදායකයි</topic>
    <author>මතුගම සංචරක</author>
    <content>පාලින්දනුවර ප්‍රාදේශීය ලේකම් කොට්ඨාසයේ මගුරගඟ හරහා දමා ඇති එල්ලෙන වැල් පාලම අබලන්ව ඇත.මේ පාලමට දමා ඇති ලෑලි දිරාපත්ව කැඩී බිඳී ගොස් ඇති අතර තැනින් තැන ලෑලි ගැලවී ඇත.දෙපසට යොදා ඇති කම්බිය දිරාපත්ව ඉතාමත් අවදානම් තත්ත්වයක පවතී. පාලමට යොදා ඇති යකඩ ගේඩර් දිරාපත්ව ගැලවී ඇත.හැඩිගල්ල මගුර අවට ගම්මානවල පදිංචි ළමයින් බදුරලිය පාසල් වලට යන්නේ මේ පාලමෙනි. දැනටමත් ළමයින් කීප දෙනෙකු පාලමෙන් ඇද වැටී අනතුරුවලට මුහුණ පා තිබේ. අවට ප්‍රදේශවාසීන් පවසන්නේ මේ පාලමෙන් ගමන් කරන්නේ ජීවිතය පරදුවට තබා බවයි.පාලම මතින් පාපැදියක්වත් ගෙන යාමට නොහැකිය. පසුගිය කාලයේ අවස්ථා ගණනාවකදීම පාලම අලුත්වැඩියා කිරීමට මුදල් වෙන් කර ඇති බව දේශපාලනඥයන් ප්‍රකාශ කර සිටියත් අද වන තුරු පාලම අලුත්වැඩියා කිරීමට පියවර ගෙන නොමැත. මේ නිසා සැතපුම් ගණනක් පයින් ගොස් හැඩිගල්ල ප්‍රදේශයේදී බස් වලට නැග බදුරලිය නගරයට යෑමට සිදුව ඇත.ගම නැගුම වැඩපිළිවෙළ යටතේ හෝ මේ පාලම අලුත්වැඩියා කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r1102078</link>
    <topic>අඟුලානේ වාහන නැවතුම්පොළ ප්‍රයෝජනයට ගෙන නෑ</topic>
    <author>බත්තරමුල්ල සමූහජනක එන්. කෑරගල</author>
    <content>ගාලු පාරේ කොළඹ දෙසට පැමිණෙන පෞද්ගලික වාහන නවතා තබා වායුසමනය කරන ලද සුඛෝපභෝගී බස් රථයකින් කොළඹට ගමන් කිරීමට අඟුලාන මංසන්ධියේ පාක් ඇන්ඩ් රයිඩ් ආරම්භ කළත් ඉන් ප්‍රයෝජනයක් නොගන්නා බව මගීහු කියති.වාහන සියයකට අධික ප්‍රමාණයක් නවතා තැබීමට පහසුකම් සපයා ඇති එම ස්ථානයේ දිනකට වාහන දහයකටත් වඩා අඩු සංඛ්‍යාවක් නවතා තිබෙනු දැකිය හැක. වාහන තදබදය, ඉන්ධන නාස්තිය, පරිසර දූෂණය, ආදී ගැටලුවලට පිළියමක් ලෙස ආරම්භ කරන ලද මින් ප්‍රයෝජනයක් ගැනීමට ජනතාව දැනුම්වත් වී නොමැති බව පෙනී යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r1102079</link>
    <topic>අම්පාර පොල්වත්ත සති පොළේ අඩුපාඩු රැසක්</topic>
    <author>අම්පාර දිසා විශේෂ එල්. දෙහිගොල්ල</author>
    <content>අම්පාර ප්‍රාදේශීය ලේකම් කොට්ඨාසයට අයත් පොල්වත්ත සති පොළේ අඩුපාඩු රැසක් ඇතැයි අවට ජනතාව හා වෙළෙන්දෝ පවසති. 1972 දී ආරම්භ වූ පොළ මේ වන විට පවත්වාගෙන යන්නේ නොයෙක් අඩුපාඩු මැදය.ගල්ගමුව, රතුගල, නාමල්ඔය, රත්මල්ගහඇල්ල, අඹගහවැල්ල, පරගහකැලේ, වාවින්න, බොඩගොල්ල, කොක්නහාර, කෙස්සිරිගම, දේවාලහිඳ, පහලළන්ද, ඉඟිනියාගල වැනි ගම්මානවල සිට 1500කට ආසන්න පිරිසක් සතිපතා මේ පොළට පැමිණෙති.වැසි දිනවලට පොළ භූ®මිය මඩ වගුරකි. කඩ කාමර අබලන් තත්ත්වයට පත්ව තිබේ. සමහර කඩ කාමර වහල උඩ ගස් කොළන් පවා වැවී ඇත. වැසිකිළි, ජල පහසුකම් නැත.මාළු, මස් අලෙවි කරන ස්ථානයට ජල පහසුකම් නොමැත.එම ස්්ථාන සෝදා හැරීමට නොහැකි වීම නිසා පොළ දිනෙන් පසු මුළු අවට පරිසරයම දැඩි ලෙස අපවිත්‍ර වෙයි.පොළ කාසි එකතු කරන ජී. ඒ. ආරියසිංහ මහතා මෙසේ කීවේය.මේ පොළේ ටෙන්ඩරය ගත්තේ රුපියල් දෙළක්‍ෂ විසිදාහකට. පොළෙන් හොයන බදු මුදල් මේ ස්ථානයට වැය කරන්නේ නෑ. පොළේ වෙළඳාම් කරන ව්‍යාපාරිකයන්ගෙන් මුදල් ඉල්ලන්න බෑ, පහසුකම් සපයන්නේ නැතිව.වැසි දිනවලට ජනතාව එන්නේ නෑ. කැළි කසළ එකතු කරන්න නිසි වැඩපිළිවෙළක් නෑ.එකමුතු මරණාධාර සමිතියේ සභාපති අරුණ ඩයස් මහතා - ඉස්සර අම්පාර දිස්ත්‍රික්කයේ විශාලම පොළ මේ. පොළ භූ®මිය පිරිසුදු කිරීමක් සිදුවන්නේ නෑ.මේ වාගේ තැනකට ආරක්‍ෂක වැටක් අවශ්‍යයි.ඒ. පී. ධර්මරත්න මහතා - අවුරුදු ගණනක් මේ පොළේ තත්ත්වය මේක. අපි කීප වතාවක් ඉල්ලීම් කළා අදාළ අංශවලින් මේ පොළ හදලා දෙන්න කියලා. ඒක තාම ඉටු වුණේ නෑ. පොළ ඉස්සරහා තියෙන්නේ පන්සල.මාළු, මස් කපන අය අපද්‍රව්‍ය ඔක්කොම දාන්නේ පන්සල් වත්තට. බෝධි පූජාවක්වත් තියන්න බෑ මුළු පළාතම ගඳ ගහනවා. පොළ භූමියේ මත්පැන් බෝතල් විශාල ප්‍රමාණයක් තැනින් තැන තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r11020710</link>
    <topic>‘වයඹ හඬට’ වසර දෙකයි</topic>
    <author>පොල්ගහවෙල සමූහ - එල්. ටී. තිලකරත්ත</author>
    <content>බොහෝ සම්පත්වලින් පරිපූර්ණ වයඹ පළාතට ගුවන් විදුලි නාලිකාවක අවශ්‍යතාව කලක සිට පැවතිණි. එම අඩුව සම්පූර්ණ කරමින් පසුගිය 2009 පෙබරවාරි 07 දා වයඹ පළාතට ගුවන් විදුලි නාලිකාවක් ලැබිණි. ඒ “වයඹ හඬයි” ශ්‍රී ලංකා ගුවන් විදුලි සංස්ථාවේ ප්‍රාදේශීය ගුවන් විදුලි නාලිකාවක් ලෙස ඇරැඹි මේ ගුවන් විදුලි නාලිකාව 99.6 එෆ්. එම්. තරංග මාලාව යටතේ අද වන විට සාර්ථක ඉදිරි ගමනක් අරඹා ඇත.වයඹ හඬ ගුවන් විදුලි සේවයේ අධ්‍යක්ෂ ස්වර්ණ ගුණවර්ධන මහතා.“ඉතා කෙටි කලක් තුළ දි වයඹ හඬ, වයඹ ඇතුළු ශ්‍රවණ කලාපයේ ජනතාවගේ හෘද ස්පන්දනය බවට පත්වීම අප ලැබූ ජයග්‍රහණයකි” ඈත අතීතයේ සිටම සාහිත්‍ය කලා භාවිතයේ සම්ප්‍රදායක් බිහි කළ වයඹ කලාපය අදටත් බුද්ධිමතුන්ගේ හා කලා කරුවන්ගේ රජදහනකි.විශේෂයෙන් මෙම සියලුම යථාර්ථය පදනම් කරගෙනයි අප වයඹ හඬ මෙහෙයවන්නේ. ග්‍රාමීය තරුණ තරුණියන්ගේ හැකියාව ඉහළට ඔසවා තැබීමත් අපගේ එක් ප්‍රධාන අරමුණක්. සාර්ථක ගුවන් විදුලි නාලිකාවක් ලෙස ඉදිරි ගමනක් යෑම අපගේ එකම බලාපොරොත්තුවයි.ජනතාවගේ හෘද ස්පන්දනයට ආමන්ත්‍රණය කරමින් වැඩ සටහන් මෙහෙයවීමට වයඹ හඬ ගුවන් විදුලිය අද බොහෝ උත්සාහයක් දරමින් සිටී. මෙහිදී වැඩ සටහන් පෙළ ගැස්ම ද ඉතාම උසස් තත්ත්වයක තිබේ. උදෑසන පහට සෙත් පිරිත් දෙසුමකින් වැඩ සටහන් ආරම්භ වේ. සංගීත, ආගමික, කාලීන හා දේශපාලනික සංචාරක ප්‍රවර්ධන, කෘෂි කාර්මික, හා වෙළඳ ප්‍රවර්ධන වැඩ සටහන් ආදී බොහෝ කාලීන දෑ දිනය පුරා ප්‍රචාරණය වේ.වත්මන් කාර්ය මණ්ඩලය 28කි. අලෙවි අධ්‍යක්ෂ නුරානිය හසන් වැඩසටහන් නිෂ්පාදක ලෙස සෑම් විමලධර්ම ප්‍රවෘත්ති අංශයෙහි මේනකා කොතලාවල කාර්මික අංශයේ ජානක හා පරාක්‍රම යන මහත්ම මහත්මීන් ප්‍රධාන කාර්ය මණ්ඩලය ලෙස කටයුතු කරනු ලබයි. මෙයට අමතරව වැඩ සටහන් සංවිධායක ලෙස නිශාන්ති කාරියප්පෙරුම මහත්මිය කටයුතු කරන්නීය.වයඹ හඬ ගුවන් විදුලියේ වත්මන් පාලක තනතුර දරන කුමාරි ගුණරත්න මහත්මිය මෙසේ කීවාය.ආරම්භයේ දී වයඹ පළාත කේන්ද්‍රව වයඹ හඬ ගුවන් විදුලිය ඇරඹුවත් අද වන විට මෙහි ශ්‍රවණ කලාපය උතුරු මැද, මධ්‍යම පළාත් දක්වා වර්ධනය වී තිබෙනවා.ජනමාධ්‍ය හිටපු ඇමැති අනුර ප්‍රියදර්ශන යාපා මහතාගේ මූලිකත්වයෙන් මෙම ගුවන් විදුලිය මීට වසර දෙකකට කලින් ආරම්භ කරනු ලැබුවා. වත්මන් ජනමාධ්‍ය ඇමැති කෙහෙළිය රැඹුක්වැල්ල මහතාගේ මග පෙන්වීම යටතේ ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ, අධ්‍යක්ෂ ජනරාල් සමන්ත වැලිවේරිය සහ ව්‍යඹ හඬ අධ්‍යක්ෂ ස්වර්ණ ගුණවර්ධන මහත්වරුන්ගේ මග පෙන්වීම යටතේ අද ඉදිරියට යමින් සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=r11020711</link>
    <topic>මහරගම පිළිකා ආයතනයට එන රෝගීන්ගේ පහසුවට නේවාසිකාගාර</topic>
    <author>මහරගම විශේෂ - වේහැල්ලේ පියතිලක</author>
    <content>දිවයිනේ සතර දෙසින් ප්‍රතිකාර සඳහා මහරගම ජාතික පිළිකා ආයතනයට දිනපතා පැමිණෙන රෝගීන්ට සහ ඔවුන් සමඟ පැමිණෙන භාරකරුවන්ට මුහුණ පෑමට සිදුවෙන විවිධ අසීරුතා පිළිබඳව මහරගම තරුණ බෞද්ධ සමිතියේ විමසිල්ලට යොමු විණි. බාහිර රෝගී අංශයෙන් ප්‍රතිකාර ලබා එදිනම තම ගම්රට බලා යෑමට නොහැකි වූ විට දුක් හිරිහැරවලට මුහුණ දීමට ඇතැම් රෝගීනට සිදුවේ.සමහර රෝගීන්ට දවසක් හැර දවසක් ප්‍රතිකාර සඳහා පැමිණීමට සිදුවෙති. මොනරාගල, අනුරාධපුරය, වව්නියාව, බදුල්ල ආදී දුර බැහැර සිට එන රෝගීන්ට එය දැඩිව බලපායි. එබැවින් මේ දුෂ්කරතා මග හරවා ගැනීමේ අරමුණ ඇතිව එම බෞද්ධ සමිතිය නේවාසිකාගාර දෙකක් ඉදිකිරීමට පියවර ගත්තේය.එම බෞද්ධ සමිතියේ ගොඩනැගිල්ලක මේ නේවාසිකාගාරය පවත්වාගෙන යයි.මේ නේවාසිකාගාර දෙකට අවශ්‍ය තට්ටු ඇඳන් හැටක් සහ ඒවාට අවශ්‍ය මෙට්ට ප්‍රදානය කරන ලද්දේ ඕස්ට්‍රේලියානු රජය මගිනි. ඇඳේ යට තට්ටුව රෝගියාටය. උඩ කොටස රෝගියා සමග පැමිණෙන භාරකරුටය.පිරිමි වාට්ටුවේ ඇඳන් 30 කි. එහි 60 දෙනෙකුට නේවාසිකව සිටිය හැකිය. කාන්තාවන් සහ දරුවන් සඳහා වෙනම වාට්ටුවකි. මේ අයට සෞඛ්‍ය පහසුකම් කෑම බීම ලබා දීමට කිසිදු මුදලක් අය නොකෙරේ. රෝගී කාන්තාවන් සහ ඔවුන් සමග එන භාරකාරියන් නේවාසිකාගාරයේ මුළුතැන්ගෙයි සේවකයන් සමග එක්වී ඉවුම් පිහුම් කරති.කෑම ගැනීම සඳහා අති පවිත්‍ර කෑම කාමරයක් ඇත. වාට්ටු, වැසිකිළි, මුළුතැන්ගෙය, කෑම කාමරය ඉතාමත්ම පවිත්‍රව තබා ගැනීමට පාලකයන් විශේෂ උන්දුවක් දක්වයි. නේවාසික පාලකවරයෙක්, වාට්ටු භාරකරුවෙක් හා පාලකවරියක් සහ මුළුතැන්ගෙට සේවිකාවන් දෙදෙනෙක්ද වෙති.ඒ අයට වැටුප් ගෙවනු ලබන්නේ සංගමය මගිනි. වාට්ටු නඩත්තුව, රෝගීන්ට කෑම බීම සඳහා මුදල් ලැබෙන්නේ දානපතියන්ගෙනි. සමහර ප්‍රසිද්ධ ස්ථානවල ආධාර කැට තබා ඇත. එමගින් ලැබෙන ආධාර මුදලින් මෙහි නඩත්තුව සිදු කෙරේ.මහරගම තරුණ බෞද්ධ සංගමයේ ප්‍රතිපත්තිය කිසිදු සේවාවකට මුදල් අය නොකිරීමයි. සියලුම වියදම් දානපතියන්ගේ ආධාර මත සිදුවෙනවා යැයි මහරගම තරුණ බෞද්ධ සංගමයේ සභාපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=s1102071</link>
    <topic>ලෝක කුසලාන තරගාවලියට ජයග්‍රාහී පියවරක් තබමින් ශ්‍රී ලංකාව කොදෙව් පිල පරදවයි</topic>
    <author>වර්නන් ගුණසේකර</author>
    <content>තව දින දොළහකින් ඇරැඹෙන 2011 ලෝක කුසලාන ක්‍රිකට් තරගාවලිය හමුවේ ජයග්‍රාහී පියවරක් තැබූ ශ්‍රී ලංකාව ඊයේ එස්.එස්.සී. පිටියේ දී ලකුණු 26කින් බටහිර ඉන්දීය කොදෙව් පිල පරාජයට පත් කරමින් දෙපිල අතර පැවැති ත්‍රිත්ව ජාත්‍යන්තර එක්දින තරගාමාලාව තරග 2 - 0 ක් ලෙසින් ජයග්‍රහණය කළේය.ඊයේ පැවැති තෙවැනි හා අවසාන තරගයේ ශ්‍රී ලංකාව වාර්තා කළ කඩුලු 9 ට ලකුණු 277 හඹා ගිය කොදෙව්වෝ ඕවර 49කදි ලකුණු 251කට දැවී ගියහ.නායක ඉනිමක නිරත වූ කුමාර් සංගක්කාර ලකුණු 75ක් වාර්තා කරමින් ශ්‍රී ලංකාව සාර්ථක මුළු ලකුණු සංඛ්‍යාවක් කරා මෙහෙයවීමෙන් පසුව ශ්‍රී ලංකාව පන්දු යවන්නෝ ඔවුන්ගේ කාර්යය මැනැවින් ඉටුකළහ. අජන්ත මෙනඩිස් ලකුණු 46කට කඩුලු 4 ක් බිඳ හෙලූ අතර වේග පන්දු යවන්නන් වන තිසර පෙරේරා ලකුණු 36කට කඩුලු 3ක්ද දිල්හාර ප්‍රනාන්දු ලකුණු 45කට කඩුලු 2 ක් ලබා ගත්හ.කුමාර් සංගක්කාර තරගයේ වීරයා වූ අතර උපුල් තරංග තරග මාලාවේ වීරයා විය.කොදෙව් පිළිතුරු ඉනිමේදී ඔවුන්ගේ ආරම්භක පිතිතකරුවන් දෙදෙනාම එකම ලකුණක් හෝ නොලබා මුළු ලකුණු බින්දුවේදී දැවී ගියේ විස්මිත අයුරිණි. දිල්හාර ප්‍රනාන්දුගේ ආරම්භක පන්දුව ම ක්‍රිස් ගේල්ගේ පිත්තේ අග වැදී කඩුල්ලේ ගැටුනේය. තිසර පෙරේරා යැවූ ඊළඟ ඕවරයේ අවසන් පන්දුවට කඩුලු රකින කුමාර් සංගක්කාරට උඩ පන්දුවක් දෙමින් ඒඩ්‍රියන් බරත් දැවී ගියේය. ඒ අනුව පළමු ඕවර 2 අවසන් වන විට කොදෙව් ආරම්භක පිතිකරුවන් දෙදෙනාම හිස් අතින් ආපසු ක්‍රීඩාගාරයට ගොස් සිටියහ.එනමුදු මේ විනාශයෙන් අධෛර්යට පත් නොවූ ඩැරන් බ්‍රාවෝ හා රම්නරේෂ් සර්වාන් සාර්ථකව පන්දුවට මුහුණ දෙමින් ක්‍රමක්‍රමයෙන් කොදෙව් ඉනිම ගොඩනගන්නට වූහ. දෙදෙනාම අර්ධ ශතක වාර්තා කරමින් වේගයෙන් ලකුණු රැස් කරන්නට වූහ. තෙවැනි කඩුල්ල වෙනුවෙන් මේ දෙදෙනා අගනා ලකුණු 125ක් පන්දු 135 කින් රැස් කරමින් සිටියදී ශ්‍රී ලංකාවට මහත් අභියෝගයක් වෙමින් තිබූ ඒ සබඳතාව අවසන් කළේ දඟ පන්දු යවන රංගන හේරත් ය. 25 වැනි ඕවරයේදී හේරත්ගේ පන්දුවකට කඩුල්ල මුවා කිරීමේ වරදට හසුව සර්වාන් දැවී ගියේය. පන්දු 66කට මුහුණ දෙමින් ඔහු ලකුණු 51 ක් ලබා ගත් අතර ඊට හතරේ පහර 3 ක් හා හයේ පහරක් ඇතුළත් විය.සිවනරීන් චන්ඩර්පෝල් ‘ස්ලිප්’ හි මහේල ජයවර්ධන අතට උඩ පන්දුවක් දෙමින් ලකුණු 3 කට දැවී ගියේය. පන්දු යවන්නා වූයේ අජන්ත මෙන්ඩිස් ය.ඊළඟට දැවී ගියේ ඩැරන් බ්‍රාවෝ ය . කොදෙව්වන් වෙනුවෙන් සාර්ථක පිතිකරණයක නියැළුනු ඔහු හතරේ පහර 9 ක් හා හයේ පහරක් ද එල්ල කරමින් පන්දු 91 කින් අගනා ලකුණු 79 ක් වාර්තා කළේය. තිසර පෙරේරාගේ පන්දුවකට කඩුල්ල මුවා කරමින් ඩැරන් බ්‍රාවෝ 32වැනි ඕවරයේ දැවී යන විට කොදෙව් මුළු ලකුණු ප්‍රමාණය 155 ක්විය.නායක ඩැරන් සැමී මුහුණ දුන්නේ පන්දු 2 කට පමණි. තිසර පෙරේරාගේ පන්දුවකට ‘මිඩ් විකට් ‘ හි මෙන්ඩිස් අතට පහසු උඩ පන්දුවක් දෙමින් ඔහු ලකුණු 3 කට දැවී ගියේය.ඩ්වේන් බ්‍රාවෝ හා කාල්ටන් බෝ මුළු ලකුණු සංඛ්‍යාව 159 සිට 195 දක්වා ඉහළ නංවමින් සිටියදී ඩ්වේන් බ්‍රාවෝ ‘ලෝන්ග් ඕෆ්’ හි පන්දු රකිමින් සිටි තිසර පෙරේරා අතට උඩ පන්දුවක් දෙමින් ලකුණු 32 කට දැවී ගියේය. එම කඩුල්ල හිමි වූයේ දිල්හාර ප්‍රනාන්දු ටය. පන්දු 42ක ඩ්වේන් බ්‍රාවෝ ඉනිමට හයේ පහර දෙකක් ඇතුලත්ව තිබිණි.ඕවර 40ක් අවසානයේ කොදෙව් පිලේ කඩුලු 7 ක් ලකුණු 196 කට බිඳ වැටී තිබිණි. ශ්‍රී ලංකා ඉනිමේ ඕවර 40ක් අවසන් වන විට ඔවුන් කඩුලු 3 ක් පමණක් දැවී ලකුණු 205ක් රැස්කරගෙන සිටියේය. ඕවර 45ක් අවසන් වන විට කොදෙව්වෝ තවත් ලකුණු 35 ක් එක්කරගෙන සිටියහ.47 වැනි ඕවරයේදී නිකිටා මිලර් (13) මෙන්ඩිස්ගේ පන්දුවකට ‘ෂෝට් තර්ඩ් මෑන්’ හි මැතිව්ස් අතට උඩ පන්දුවක් දෙමින් දැවී යාමත් සමඟ ශ්‍රී ලංකා පිලේ ජයග්‍රහණය තහවුරු විණි.අංක 8 පිතිකරු කාල්ටන් බෝ කණ්ඩායමට අගනා මෙහෙයක් ඉටුකරමින් ලකුණු 49ක් රැස් කරමින් සිටියදි මෙන්ඩිස්ගේ පන්දුවකට ‘ෂෝට් ෆයින් ලෙග්’ හි සමරවීර අතට උඩපන්දුවක් දෙමින් දැවී ගියේය. සුලෙයිමාන් බෙන්ගේ (6) දැවී යාමත් සමග කොදෙව් ඉනිම ලකුණු 251කට අවසන් විය.ශ්‍රී ලංකාව තිසර පෙරේරා, අජන්ත මෙන්ඩිස් හා දිල්හාර ප්‍රනාන්දු ඊයේ තරගය සඳහා කැඳවා තිබිණි. ඒ, මුත්තයියා මුරලිදරන්, නුවන් කුලසේකර හා ලසිත් මාලිංග වෙනුවට ය.බටහිර ඉන්දීය කොදෙව් පිලද වෙනස්කම් දෙකක් සිදු කොට තිබිණි. කිරන් පොලාඩ් හා කෙමාර් රෝච් වෙනුවට ෂිවනරීන් චන්ඩර්පෝල් හා සුලෙයිමාන් බෙන් ඊයේ ක්‍රීඩා කළහ.කාසියේ වාසිය දිනා ගත් කොදෙව් පිල ප්‍රථමයෙන් පන්දුවට පහර දීමේ වාරය ශ්‍රී ලංකාවට ලබා දුන් අතර ඉන් ප්‍රයෝජන ගත් උපුල් තරංග හා තිලකරත්න ඩිල්ෂාන් ආරම්භක කඩුල්ල වෙනුවෙන් පන්දු 50 කින් ලකුණු 54 ක් රැස් කළහ. ආක්‍රමණශීලී පිති හරඹයක නියැළුනු ඩිල්ෂාන් පන්දු 28 කින් ලකුණු 30 ක් ලබා ගත් අතර හතරේ පහර 2 ක් හා හයේ පහරක් ඊට ඇතුළත් විය. ඩ්වේන් බ්‍රාවෝ ගේ පන්දුවකට කඩුලු රකින කාල්ටන් බෝ අතට උඩ පන්දුවක් දෙමින් 9 වැනි ඕවරයේ දී ඩිල්ෂාන් දැවී ගියේ ය.තරංග හා කුමාර් සංගක්කාර දෙවැනි කඩුල්ල වෙනුවෙන් ලකුණු 38 ක් රැස් කරමින් සිටියදී තරංග 19 වැනි ඕවරයේ අවසන් පන්දුවේ දී දැවී ගියේ ය. සුලෙයිමාන් බෙන්ගේ ඒ පන්දුවට ආරක්‍ෂාකාරී ක්‍රීඩාවක නිරත වෙද්දී තරංගගේ පිත්තේ අග වැදුනු පන්දුව කඩුලු මත වැටීමෙන් ‘බේල්්ස්’ ගැලවිණි. පන්දු 52 කට මුහුණ දුන් තරංග හතරේ පහර 5 ක් සමග ලකුණු 39 ක් රැස් කළේය.තරංග දැවී යාමෙන් පසුව එක්වූ සංගක්කාර හා මහේල ජයවර්ධන ශ්‍රී ලංකා මුළු ලකුණු සංඛ්‍යාව 92 සිට 187 දක්වා ඉහළට ගෙන ආහ. 38 වැනි ඕවරයේ අවසන් පන්දුවේ දී (රවින්ද්‍රනාත් රාම්පෝල් ගේ) ජයවර්ධන ‘ෂෝට් ෆයින් ලෙග්’ හි නිකිටා මිලර් අතට උඩ පන්දුවක් ලබා දීමත් සමග දෙදෙනාගේ පන්දු 113 කින් වාර්තා වූ ලකුණු 95 ක අගනා තෙවැනි කඩුලු සබඳතාව අවසන් විය. පන්දු 52 කට මුහුණ දුන් ජයවර්ධන හතරේ පහර 2 ක් සමග ලකුණු 44 ක් ලබා ගත්තේ ය.මුළු ලකුණු 205 දී ශ්‍රී ලංකා පිලේ සිවුවැනි කඩුල්ල බිඳ වැටිණි. එවර දැවී ගියේ සංගක්කාර ය. සුලෙයිමාන් බෙන් එවූ තරගයේ 41 වැනි ඕවරයේ පළමු පන්දුව පිත්ත පරදවා පා ඉන්නේ වැදීමෙන් ‘සංගා’ දැවී ගියේ ය. අගනා පිති හරඹයක නියැළුනු ඔහු ලකුණු 75 ක් වාර්තා කළේ ය. පන්දු 105 ක ඔහුගේ ඉනිමට හතරේ පහර 4ක් හා හයේ පහරක් ඇතුළත්ව තිබිණි. සංගක්කාර ඊයේ ලබා ගත්තේ ඔහුගේ 59 වැනි ජාත්‍යන්තර එක් දින අර්ධ ශතකය යි.සංගක්කාර දැවී යාමෙන් පසුව ශ්‍රී ලංකා පිල අසීරු තත්ත්වයකට පත් විය. ඉන් පසුව ඕවර හයයි පන්දු හතරක් ඇතුළත ශ්‍රී ලංකා පිලේ කඩුලු 4ක් ලකුණු 39 කට බිඳ වැටිණි. තිලාන් සමරවීර ලකුණු 4 කටත්, චාමර කපුගෙදර ලකුණු 17 කටත්, තිසර පෙරේරා ලකුණු 6 කටත්, රංගන හේරත් ලකුණු 2 කටත් දැවී ගියහ.‘ලෝන්ග් ඕන්’ හි සිට ඉතාමත් දක්‍ෂ අයුරින් මිලර් එල්ල කළ පන්දුවෙන් හේරත් දුවද්දී දැවී යාමෙන් පසුව ඇන්ජලෝ මැතිව්ස් සමග අජන්ත මෙන්ඩිස් එක් වූ අතර ඉනිමේ අවසන් පන්දුවේ දී මෙන්ඩිස් දුවද්දී දැමී යාමට පෙර මේ දෙදෙනා ශ්‍රී ලංකා පිලේ මුළු ලකුණු සංඛ්‍යාව 244 සිට 277 දක්වා ඉහළට ගෙන ආහ. අවසන් ඕවරවල දී වේගවත් පිති හරඹයක නියැලුනු මැතිව්ස් හතරේ පහරක් හා හයේ පහරක් සමග පන්දු 22 කින් නොදැවී ලකුණු 36 ක් රැස් කළේය. ඕවර 50 අවසානයේ ශ්‍රී ලංකාව කඩුලු 9 ක් දැවී ලකුණු 277 ක් වාර්තා කළේ ය. කොදෙව්වන් වෙනුවෙන් සාර්ථකව පන්දු යැවූ සුලෙයිමාන් බෙන් ලකුණු 38 කට කඩුලු 4 ක් බිඳ හෙලුවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=s1102072</link>
    <topic>ජාතික නෙට්බෝල් පිලට ක්‍රීඩිකාවෝ 23ක් තෝරයි</topic>
    <author>ප්‍රින්ස් ගුණසේකර</author>
    <content>ලෝක සූරතා නෙට්බෝල් තරගාවලියට සහභාගි වන ශ්‍රී ලංකා කණ්ඩායමට ක්‍රීඩිකාවන් 23 ක් තෝරාගෙන ඇත. මේ ක්‍රීඩිකාවන් පිරිසගෙන් අවසන් කණ්ඩායම මාර්තු අගදී තෝරා ගැනෙන අතර එහිදී ක්‍රීඩිකාවන් 12ක් හා අතිරේක ක්‍රීඩිකාවන් 3ක් ප්‍රකාශයට පත්කෙරෙනු ඇත.කොළඹ සුගතදාස ගෘහස්ථ ක්‍රීඩාංගණයේ පැවැති තේරීම් පරීක්ෂණයට ක්‍රීඩිකාවන් 41 ක් සහභාගි වී ඇති අතර පසුගිය ආසියානු නෙට්බෝල් සූරතාව දිනාගත් කණ්ඩායමේ ක්‍රීඩිකාවන් 7 ක් තේරීම් පරීක්ෂණයට එක් නොවූහ. මෙයින් බොහොමයක් ජාතික නෙට්බෝල් පුහුණුකාරිනිය ලෙස තිලකා ජිනදාස මෙනෙවිය පත්කරන ලෙස ක්‍රීඩා ඇමැතිවරයාගෙන් ඉල්ලීම් කළ ක්‍රීඩිකාවන් වීමද විශේෂත්වයකි. පසුගිය ආසියානු සූරතාව දිනාගත් ශ්‍රී ලංකා පිලට ක්‍රීඩා කළ ප්‍රසිලා කොක්, අකිලා ජයවර්ධන, හංසි යශෝධා, ඉෂාරා හර්ෂනී, චමිලා ජයවර්ධන, ඉෂාරා කෝරළගොඩගේ හා හර්ෂනී විජයලත් තේරීම් පරීක්ෂණයට එක්නොවූහ.මෙයට අමතරව ජාතික පිලේ හිටපු නෙට්බෝල් ක්‍රීඩිකාවන් වූ ගුවන් හමුදාවේ ඩබ්ලිව්. ධම්මිකා හා චාපා ගලප්පත්ති, සෙලාන් බැංකුවේ ගයා ජයවීර හා ජයලිය කුමාරි තේරීම් පරීක්ෂණයට සහභාගි වූවද ශ්‍රී ලංකා නෙට්බෝල් පිලට තෝරාගෙන නොමැත.ජයලිය කුමාරි පසුගිය ජාතික නෙට්බෝල් සූරතාවලියේ දී “නෙට්බෝල් රැජන” ලෙස සම්මානයට පාත්‍ර වූ ක්‍රීඩිකාවය.මෙවර තෝරාගත් ක්‍රීඩිකාවන් 23 ට අඩි 6ට වඩා උස ක්‍රීඩිකාවන් 7ක් එක්ව සිටීම විශේෂත්වයකි. එම ක්‍රීඩිකාවන් හිටපු නෙට්බෝල් අතුරු පාලක කමිටුව මගින් ආසියානු යොවුන් නෙට්බෝල් සූරතාවලියට ඉදිරිපත් කළ කණ්ඩායමේ ක්‍රීඩිකාවන් පිරිසකි. අඩි 5 යි අඟල් 11 ක උසකින් යුත් ක්‍රීඩිකාවන් 6ක්ද මේ සංචිතයේ සිටිති.තේරීම් පරීක්ෂණයේ දී නැගී එන යොවුන් ක්‍රීඩිකාවන්ගෙන් ප්‍රබල දස්කම් ඉස්මතු වූවේ යැයි තේරීම් කමිටු සාමාජිකාවක් ‘දිනමිණ’ට පැවැසුවාය. මේ හේතුවෙන් අවසන් තේරීමේදී ජ්‍යෙෂ්ඨ ක්‍රීඩිකාවන් කිහිපදෙනෙකුට ස්ථානය අහිමිවීමේ අවධානමක් මතුවීමට තරම් ප්‍රබල තරගකාරිත්වයක් ඇතිවිය හැකි බවද ඇය වැඩිදුරටත් සඳහන් කළාය.ලෝක සූරතා නෙට්බෝල් තරගාවලිය ජූලි මාසයේ සිංගප්පූරුවේදී පැවැත්වෙන අතර ශ්‍රී ලංකාව ‘ඒ’ කාණ්ඩයෙන් ඔස්ට්‍රේලියාව, උතුරු අයර්ලන්තය හා සැමෝවා කණ්ඩායම් සමග තරග කරති.ශ්‍රී ලංකා සංචිතය මෙසේය.ගයාත්‍රි ලංකාතිලක, ශෂිකා සමරසිංහ, බී. එල්. එස්. මෙන්ඩිස්, චතුරිකා ජයසූරිය, තිසාලා අල්ගම, දර්ශිකා අබේවික්‍රම, තර්ජනී සිවලිංගම්, මරීෂා ප්‍රනාන්දු, ශාලිකා එරංගනී, එන්. ඩබ්ලිව්. එස්. තාරකා, තිළිණි පෙරේරා, සී. බී. වත්තේගෙදර, ටී. එන්. පෙරේරා, ජේ. එම්. කලණි, ජයනි දිශානායක, කේ. ඩී. චතුරිකා, කුමරිනී සිල්වා, විශාඛා ජයසූරිය, පී. කේ. එස්. නිලුෂිකා, බී. පී. අබේකෝන්, චමරිකා කුමාරි සිල්වා, චාමලී පෙරේරා, දිලුම් ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=s1102073</link>
    <topic> වෛරවනාදන් සමුගනියි</topic>
    <author/>
    <content>ශ්‍රී ලංකා මලල ක්‍රීඩා සංගමයේ ජ්‍යෙෂ්ඨ ආරම්භක නිලධාරි එන්. වෛරවනාදන් මහතා අභාවප්‍රාප්ත විය.යාපනය මහා විද්‍යාලයෙන් මූලික අධ්‍යාපනය ලැබු ඔහු පාසල් කාලයේදීම පාසල් මලල ක්‍රීඩාවේ අතිසූර ක්‍රීඩකයා ලෙස සම්මාන දිනා ගත්තේය. 1958 දී ජාතික කනිෂ්ඨ මලල ක්‍රීඩා තරගාවලියේ උස පැනීමේ රන් පදක්කම දිනාගත් ඔහු අතිසූර සම්මානය වූ දිනා ගත්තේය.1967 දී තාක්ෂණ නිලධාරි පරීක්ෂණය සමත් වෛරවනාදන් මහතා මියයන තෙක්ම මලල ක්‍රීඩා තරගවල ආරම්භක සංඥාව නිකුත් කළ ජ්‍යෙෂ්ඨතම නිලධාරියා විය. 72 හැවිරිදි ඒ මහතාගේ දේහය පිළිබඳ අවසන් කටයුතු අද 7දා සවස 4.00 ට බොරැල්ල කනත්තේ දී සිදුකෙරෙන අතර තාක්ෂණ නිලධාරින් හා මලල ක්‍රීඩක ක්‍රීඩිකාවන් නිල ඇඳුමින් සැරසී ප.ව. 3ට කනත්ත ප්‍රධාන දොරටුව අසලට පැමිණෙන ලෙස මලල ක්‍රීඩා සංගමය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=s1102074</link>
    <topic>1987 ක්‍රිකට් ලෝක කුසලාන තරගාවලියේ කැන්ගරුවන් අණසක පතුරවයි</topic>
    <author>වර්නන් ගුණසේකර</author>
    <content>1987 ලෝක කුසලාන ක්‍රිකට් තරගාවලිය එංගලන්තයෙන් පිටත පැවැති ප්‍රථම ලෝක කුසලාන තරගාවලිය විය. ඔක්තෝබර් 8 සිට නොවැම්බර් 8 දක්වා ඉන්දියාවේ හා පාකිස්තානයේදී සිවුවැනි ලෝක කුසලාන ක්‍රිකට් තරගාවලිය පැවැත්විණි. මෙහිදී ප්‍රථම වතාවට මෙතෙක් පිලකට සීමාව තිබූ ඕවර 60 ඕවර 50 දක්වා අඩු කෙරුණු අතර ඒ ක්‍රමය අදටත් ක්‍රියාත්මක වෙමින් තිබේ. රටවල් 8 ක් මේ තරගාවලියට සහභාගි වූහ.තරග ක්‍රීඩා කෙරුණේ සාම්ප්‍රදායික සුදු ඇඳුම්වලින් හා රතු වර්ණයෙන් යුත් පන්දු වලිනි. සියලු තරග පැවැත්වුණේ දිවා කාලයේදීය. 1987 තරගාවලියේදී ‘තරගාවලියේ වීරයා’ සම්මානයක් පිරිනැමුණේ නැත. තරගාවලියට සහභාගි වූ ටෙස්ට් ක්‍රීඩා නොකරන එකම කණ්ඩායම වූයේ සිම්බාබ්වේ ය.1987 ලෝක ක්‍රිකට් කුසලානය දිනා ගත්තේ ඇලන් බෝඩර්ගේ නායකත්වයෙන් යුත් ඕස්ට්‍රේලියාවයි.ඕස්ට්‍රේලියාව අවසාන මහා තරගයේදී ඔවුන්ගේ සාම්ප්‍රදායික ප්‍රතිවාදීන් වන එංගලන්තය ලකුණු 7 කින් පරාජය කළ අතර කොල්කටාහි ඊඩ්න් ගාඩ්න්ස් ක්‍රීඩාංගණයේ පැවැති එම තරගය මෙතෙක් පැවැති වැඩිම තියුණු සටනකින් යුක්ත වූ ලෝක කුසලාන අවසාන තරගය විය.බලාපොරොත්තු සුන් වීමවැඩි දෙනා බලාපොරොත්ªවෙන් සිටි ඉන්දියා - පාකිස්තාන අවසාන තරගයකට පිවිසීමට අනෙක් අවසන් පූර්ව කණ්ඩායම් දෙක වූ ඒ දෙරට අසමත් වූහ. බටහිර ඉන්දීය කොදෙව් පිල ඔවුන්ගේ ක්‍රීඩා ලෝලීන්ගේ බලාපොරොත්තු සුන් කරමින් අවම තරමින් අවසන් පූර්ව වටයට සුදුසුකම් ලබා ගැනීමට හෝ අසමත් විය. ඩේවිඩ් බූන් එම තරගයේ වීරයා විය.අවසන් පූර්ව වටයපළමු අවසන් පූර්ව තරගයේදී ඔස්ට්‍රේලියාව කාසියේ වාසිය දිනා ගෙන ප්‍රථමයෙන් පන්දුවට පහර දීමට තීරණය කළේය. ඔස්ට්‍රේලියානු පිතිකරුවන් හොඳ ආරම්භයක් ලබා ගත්හ. ඩේවිඩ් බුන් පන්දු 91 කට මුහුණ දෙමින් හතරේ පහර 4 ක් සමග ලකුණු 65 ක් රැස් කර ගෙන වැඩිම ලකුණු ලබා ගත් පිතිකරුවා වෙමින් ඩී. එම්. ජෝන්ස් සමග දෙවැනි කඩුල්ල වෙනුවෙන් ලකුණු 82 ක සබඳතාවක් ගොඩනැගූහ.ශක්තිමත් පිති හරඹයකින් ලකුණු 300 ක් රැස් කිරීමට ඔස්ට්‍රේලියාව බලාපොරොත්තු වූවද ඉම්රාන් ඛාන් ඕවර 5 ක් ඇතුළත ලකුණු 17 කට කඩුලු 3 ක් බිඳ හෙලුවේය. ඔස්ට්‍රේලියාවට ලකුණු 31 කදී කඩුලු 4 ක් අහිමි වූවත් මුල සිටම හොඳින් ලකුණු රැස් කිරීමත් පාකිස්තාන පන්දු යවන්නන් විසින් ලබාදී තිබු ඉතා වැඩි අතිරේක ලකුණුත් (34 ක්) මත ඕවර 50 අවසානයේ ඔස්ට්‍රේලියාව කඩුලු 8 කට ලකුණු 267 ක් වාර්තා කොට සිටියේය.පාකිස්තානය ඔවුන්ගේ ඉනිම ආරම්භ කළේ ඉතාමත් දුර්වල විලාසයෙනි. ඔවුන්ගේ කඩුලු 3 ක් මුළු ලකුණු 38 කට බිඳ වැටිණි. ඉම්රාන් ඛාන් (පන්දු 84 කින් ලකුණු 58 යි, හතරේ පහර 4 යි) හා ජාවෙඩ් මියැන්ඩාඩ් (පන්දු 103 කින් ලකුණු 70 යි, හතරේ පහර 4 යි) ඕවර 26 ක් ඇතුළත ලකුණු 112 ක සබඳතාවක් වාර්තා කළහ. කෙසේ වෙතත් මියැන්ඩාඩ් දැවී යන විට ඕවරයකට ලකුණු 7.87 ක වේගයක් අවශ්‍යව තිබූ අතර ඊළඟට පැමිණෙන පිතිකරුවන් ඉදිරියේ ඔවුන්ට කළ නොහැකි තරමේ කාර්යභාරයක් මතුව තිබිණි. එම තත්ත්වය මත පාකිස්තානයේ කඩුලු හයක් ලකුණු 99 කට බිඳ වැටුණු අතර අවසානයේ පාකිස්තානය ඕවර 49 කදී මුළු ලකුණු 249 කට දැවී ගියේය.දෙවැනි අවසන් පූර්ව තරගයේදී ඉන්දියාව කාසියේ වාසිය දිනා පළමුව පන්දු රැකීමට තීරණය කළේය. කඩුලු 2 කට මුළු ලකුණු 79 කට පිවිසීමෙන් පසුව ග්‍රැහැම් ගූච් (පන්දු 136 කින් ලකුණු 115 යි, හතරේ පහර 11 යි) හා නායක මයික් ගැටිං (පන්දු 62 කින් ලකුªණු 56 යි, හතරේ පහර 5 යි) ඕවර 19 කදී ලකුණු 117 ක සබඳතාවක් වාර්තා කළහ.ගූච් අවසානයේ ‘ස්ටම්ප්’ කිරීමකට හසු වීමෙන් පසුව ලකුණු පුවරුවට තවත් ලකුණු 51 ක් එක් කෙරුණු අතර ඕවර 50 අවසානයේ එංගලන්තය කඩුලු හයට ලකුණු 254 ක් ලබා ගත්තේය. ඉන්දියාව දුර්වල ආරම්භයක් ලබා ගනිමින් කඩුලු 3 ක් අහිමි වන විට රැස් කර ගෙන සිටියේ ලකුණු 73 ක් පමණි. මැද පෙළ පිතිකරුවන් හොඳින් ලකුණු ලබා ගත් අතර මොහමඩ් අසරුදීන් (පන්දු 74 කින් ලකුණු 64 යි, හතරේ පහර 7 යි) වැඩිම ලකුණු ලබා ගත් ක්‍රීඩකයා විය.එඩී හෙමිංස් විසින් අසරුදීන් කඩුල්ල මුවා කිරීමේ වරදට හසු කර ගැනීමට පෙර ඉන්දියාව කඩුලු 5 කට ලකුණු 204 ක් ලබා ගෙන සිටියේය. ජයග්‍රහණය සඳහා ඔවුන්ට තවත් අවශ්‍යව තිබුණේ අවසන් ඕවර දහයේ ඕවරයකට ලකුණු 5 බැගිනි. ඒ සඳහා ඔවුන් සතුව තවත් කඩුලු 5 ක් ඉතිරිව තිබිණි.කෙසේ වෙතත් ඉන්දියානු මැද පෙළ හා අග පෙළ බිඳ වැටුණු අතර ඔවුනට ලකුණු 15 කට කඩුලු 5 ක් අහිමි විය. අවසානයේ ඉන්දියාව ඕවර 45.3 කදී ලකුණු 219 කට දැවී ගියේය.අවසාන තරගයඅවසාන තරගයේදී ඔස්ට්‍රේලියාව කාසියේ වාසිය දිනා ගෙන පළමුව පන්දුවට පහරදීමට තීරණය කළේය. ඔස්ට්‍රේලියානු පිතිකරුවන් හොඳින් ලකුණු රැස් කල අතර ඩේවිඩ් බූන් (පන්දු 125 කින් ලකුණු 75 යි, හතරේ පහර 7 යි) ඔස්ට්‍රේලියාව වෙනුවෙන් වැඩිම ලකුණු ලබා ගත් පිතිකරුවා විය. ඕවර 50 අවසානයේ ඔස්ට්‍රේලියාව කඩුලු 5 කට ලකුණු 253 ක් රැස් කළේය.මයික් වෙලෙටා පන්දු 31 කින් ලකුණු 45 ක් (හතරේ පහර හයයි) ලබා ගත් අතර ඔස්ට්‍රේලියාව ඔවුන්ගේ ඉනිමේ අවසන් ඕවර හයේදී ලකුණු 65 ක් රැස් කළේය.එංගලන්ත පිලිතුරු ඉනිමේදී ආරම්භක පිතිකරු ටිම් රොබින්සන් පළමු පන්දුවේදීම බින්දුවට දැවී ගියේය. බිල් ඇතී (පන්දු 103 කින් ලකුණු 58 යි, හතරේ පහර 2 යි) වැඩිම ලකුණු ලබා ගත්තේය. එංගලන්තය නියම අයුරින් ඉලක්කය හඹා යමින් සිටියදී ඒ මුල පිරීම ප්‍රතිවාදීන්ට ආපසු ලබා දෙමින් නායක මයික් ගැටිං (පන්දු 45 න් ලකුණු 41 යි, හතරේ පහර 3 යි, හයේ පහරයි) ඔහුගේ කඩුල්ල අහිමි කර ගත්තේය. ඒ දැවී යාමත් සමග ඔහු සහ ඇතී ඕවර 13 කදී පවත්වා ගෙන ආ ලකුණු 69 ක සබඳතාව අවසන් විය.ඇලන් ලැම්බ් ද පන්දු 55 කින් ලකුණු 45 ක් (හතරේ පහර 4 යි) රැස් කරමින් සාර්ථක ඉනිමක් ක්‍රීඩා කළේය. එහෙත් එංගලන්තයට අවශ්‍ය ලකුණු ලබා ගැනීමේ වේගය ඉහළ යන්නට විය. අවසාන ඕවරයේදී අවසාන ලකුණු 17 ලබා ගැනීමට එංගලන්තය අසමත් වූ විට ඔවුන් අතේ තිබූ ලෝක කුසලානය ඔස්ට්‍රේලියාවට ගියේය.ශ්‍රී ලංකාවමේ තරගාවලියේදී එකම තරගයක් හෝ ජය ගැනීමට අසමත් වූ ශ්‍රී ලංකාව ඔවුන්ගේ ‘බී’ කොටසේ පාකිස්තානය, එංගලන්තය හා බටහිර ඉන්දීය කොදෙව් පිලට පිටු පසින් අන්තිමයා විය. කෙසේ වෙතත් ශ්‍රීීලංකාව ඔවුන්ගේ ආරම්භක තරගයේදී පාකිස්තානය පරාජය කිරීමේ ආසන්නයටම පැමිණියේය. අවසානයේ තියුණු සටනකින් පසුව ශ්‍රී ලංකාව ලකුණු 15 කින් පරාජය විය.පාකිස්තානය ඕවර 50 තුළදී කඩුලු හයකට ලකුණු 267 කට සීමා කෙරුණු අතර ශ්‍රී ලංකාව දක්ෂ ක්‍රීඩාවක නියැලෙමින් මුළු ලකුණු 252 කට සිය ලකුණු පුවරුව ගෙන ආවේය. ඉනිමේ අවසන් ඕවරයේදී ශ්‍රී ලංකා පිල දැවී ගියේය. රොෂාන් මහානාම වැඩිම ලකුණු ලබා ගත් පිතිකරුවා වෙමින් ලකුණු 89 ක් වාර්තා කළේය.බටහිර ඉන්දීය කොදෙව් පිලට ලකුණු 25 කින් පරාජය වීමට පෙරද ශ්‍රී ලංකාව තියුණු සටනක් දුන්නේය. ඕවර 50 දී කොදෙව්වන් කඩුලු 8 කට ලකුණු 236 ට සීමා කිරීමෙන් පසුව ශ්‍රී ලංකාව ඕවර 50 අවසානයේ කඩුලු 8 ක් දැවී ලකුණු 211 ක් වාර්තා කළේය. අර්ජුන රණතුංග නොදැවී ලකුණු 86 ක් රැස් කරමින් වැඩිම ලකුණු ලබා ගත් ක්‍රීඩකයා බවට පත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=f1102071</link>
    <topic>එදා සටන්කාමීත්වය අද නෑ</topic>
    <author>සාකච්ඡා කළේ : ජීවනී පතිරණ</author>
    <content>පළාත් සභා ක්‍රමය සුදු අලියෙක් කියලා විවේචනය කළ අය සිටියා. නමුත් මම දකින්නේ නෑ මේ ක්‍රමයේ කිසිදු වරදක්. පළාත් සභා, මහ නගර සභා, නගර සභා හා ප්‍රාදේශීය සභා තුළින් ඉටුවන සේවයෙන් මධ්‍යම රජය පිට පැටවෙන බර අඩු වෙනවා. එයින් මා දකින්නේ මධ්‍යම රජයේ සේවාවන්ගෙන් 50%ක් පළාත් පාලන ආයතන මගින් ඉටුවෙනවා කියායි.පළාත් බෙදීම තුළින් උතුරු නැඟෙනහිර පළාත්වල පවා හොඳ පරිපාලනයක් ගෙනයාමත් අපේ පරමාර්ථ අතර වුණා. ඉන් සෑම ප්‍රදේශයකම බලය බෙදීයාමක් සිදුවෙනවා. මෙහිදී මා පනත් සම්මත කර ගැනීමේදීත් සකස් කර තිබෙන නීති රීති අනුමත කිරීම, ප්‍රතිපාදන හා මුදල් හදල් කළමනාකරණය පිළිබඳව වැඩි අවධානයක් යොමු කළා. ඒ කිසි දෙයක් මධ්‍යම රජය වෙත නොයා ආයතන මට්ටමින් අප සැලසුම් කර ක්‍රියාත්මක කරනවා.දිස්ත්‍රික් මට්ටමින් සම්මන්ත්‍රණ පවත්වා ප්‍රගතිය සමාලෝචනය කර ජනාධිපතිතුමාට දැන්වීම අපේ අවසාන කාර්යභාරය. සැලසුම් හෝ ප්‍රතිපාදන නොමැතිව කිසිදු ව්‍යාපෘතියකට මුල්ගල් තබන්න එපා යැයි ජනාධිපතිතුමා අපට උපදෙස් දී තිබෙනවා. ඒ නිසා යථාර්ථවාදීව කල්පනා කර පළාත් පාලන ආයතනවල සේවය ජනතාවට ලබාදීම වැදගත්. මේ නිසා අපේ වැඩපිළිවෙළ තවමත් මධ්‍යම රජයේ විවේචනවලට ලක්වී නෑ. ආණ්ඩුකාරවරයෙක් ලෙස හොඳ පරිපාලනයක් පවත්වාගෙන යාම කෙලින්ම මට පැවරෙනවා.පළාත් සභාව කියන්නේ හරියට කුඩා පාර්ලිමේන්තුවක් (ර්ඪදඪ ර්‍ථචපතඪථඥදබ) වගේ. ග්‍රාමීය මට්ටමින් එදාට වඩා අද යම් දියුණුවක් දක්නට ලැබෙනවා. චෝදනා නැතුවා නොවෙයි. නමුත් පනත් ක්‍රියාත්මක කිරීම අතින් සෑහෙන බලතල තිබෙනවා යැයි කියන්න පුළුවන්. නමුත් අපි මධ්‍යම රජයට පටහැනිව බලතල ක්‍රියාත්මක කරන්නේ නෑ. කියන්න සතුටුයි අද වන විට පළාත් සභාව තුළින්ම ප්‍රතිපාදන සොයා ගනිමින් හොඳ පරිපාලනයක් පවත්වාගෙන යනවා. පරිපාලනය පාලනය කිරීමේදී මට විශාල වගකීමක් පැවරී තිබෙනවා. ප්‍රතිපාදන සොයා ගැනීම පිළිබඳව කතා කිරීමේදී අද වන විට මෝටර් රථ බලපත්‍ර ලබා ගැනීමේ සේවාව කාර්යක්ෂම අයුරින් පළාත් පාලන ආයතන ජාලගත වී ක්‍රියාත්මක වෙමින් පවතිනවා. මේවා අප දකින සැබෑ ප්‍රගතියක්. ඉන් ජනතාවට ලැබෙන පහසුව පිළිබඳවයි අප අවධානය යොමු කළ යුත්තේ.මම වසර 54 ක් වෘත්තීය සමිති ක්‍රියාකාරිකයෙක් ලෙස කටයුතු කරනවා. මේ තරම් දීර්ඝ ඉතිහාසයක් ඇති අය අතරින් මමයි බාලතම්පෝ සහෝදරයයි තමයි අද ජීවතුන් අතර ඉන්නේ. එදා තිබූ සටන්කාමීත්වය අද අඩුවෙමින් පවතිනවා. ආචාර්ය එන්. එම්. පෙරේරා, කොල්වින් ආර්. ද සිල්වා, පීටර් කැනමන්, පිලිප් ගුණවර්ධන, ඩී. ජී. විලියම්, ජැක් පෙරේරා, අර්නෝලිස්, ටී. බී. ඉලංගරත්න වගේ කම්කරු නායකයෝ තමයි එදා මේ සටන ගෙන ගියේ. අද වගේ නාඩගම් තිබුණේ නෑ. එදා මැයි දින තහංචි පවා පැනවූවා.1965 දී පළවෙනි මැයි දිනයට පහර දුන්නා. එදා තිබූ සටන් තුළින් ලබාගත් වරප්‍රසාද මිස අද අලුත් වරප්‍රසාද ලබා ගත්තා කියලා මට කියන්න අමාරුයි. එදා කම්කරු නායකයෝ හිරබත් කෑවා. ඔවුන්ට පන්නා පන්නා පහර දුන්නා. අද ඉල්ලන්නේ පඩි වැඩිකර දෙන්න කියලයි. මට මතකයි 1980 රුපියල් 10ක දෛනික වැටුපක් ඉල්ලුවා කියලා එක් ලක්ෂ පනස් දාහක් රැකියා අහිමි කළා. නමුත් වර්තමාන තත්ත්වය ගැන කතා කිරීමේදී සතුටුවෙන්න පුළුවන්. එහෙත් ඇතැම් දේශපාලන පක්ෂ වෘත්තීය සමිති ලේබලය යොදාගෙන වියරුවෙන් මෙන් ජනතාව මුලා කරනවා. ඇත්තටම ඔවුන්ගේ පසුබිම පිළිබඳ කණගාටුයි. එදා අපි චේන් පාරවල් කෑවා. අද කෝ එවැනි කැපකිරීම් කරන අය.මේ රටේ ජනාධිපතිතුමා කම්කරුවන් වෙනුවෙන් හඬ නැඟූ හොඳ වෘත්තීය සමිති නායකයෙක්. ඔහු පටන්ගත් දිනයේ සිට වමට සිග්නල් දාලා වමට හරවනවා මිස දකුණට හරවන්නේ නෑ. එතුමා ප්‍රගතිශීලී පෙළ නියෝජනය කළා පමණක් නොවෙයි කම්කරු, ප්‍රඥප්ති ක්‍රියාත්මක කරමින් අපක්ෂපාතිව වැඩ කළ ජන නායකයෙක්.1977 සිට 94’ දක්වා එවකට රජය එකම සාකච්ඡාවක්වත් වෘත්තීය සමිතිවලට දුන්නේ නෑ. 2002 රනිල් වික්‍රමසිංහ අගමැතිව සිටි කාලයේ සත පහක්වත් පඩි වැඩි කළාද? එදා විශ්‍රාම වැටුප් නතර කරන්න ඕනේ කිව්වා. 94’ පසු බලයට පත්වූ රජයයි රැකියා අහිමි වූ අයට රැකියා දුන්නේ. ඒ අවුරුදු 17 කට පසුවයි. 80’, 83’ කළු ජූලියේදී රැකියා අහිමි වුණා පමණක් නොවෙයි 31 දෙනෙකුගේ ජීවිත පවා නැති වුණා. 80’ නිවාඩු පත්‍රිකාවක් ගෙනල්ලා නිවාඩු නැති කළා. එදා අමානුෂික ලෙස පහර දුන් අයට පොලිසිය මැදිහත් වුණේ නෑ. මම මැරුණා කියලා දාලා ගියා. එවැනි දේවල් කළ අය තමයි අද සිංහ වෙස් ගත් නරියන් වගේ ඉන්නේ.එදාට වඩා අද වෘත්තීය සමිති වෙනස්. එදා කැපකිරීම් වගේම සාරධර්මත් තිබුණා. නමුත් අද එවැනි තත්ත්වයක් දකින්න නෑ. සදාචාරකමක් නෑ. එදා අප සටන් කළේ ජීවත්වීමේ අයිතිය රැක ගැනීමටයි.එදා අමාත්‍යවරු සත්‍යවාදී දුක් විඳපු කොටසක්. මම කම්කරු ඇමැතිවරයෙක් ලෙස කටයුතු කළා පමණක් නොව වෘත්තීය සමිති කැඳවුම්කරුවෙක් ලෙස මැයි දින 50 ක් පසු කළ අයෙක්. ඇත්තටම මා දකින දේ තමයි අද ඇමැතිවරුන්ට වඩා නිලධාරින් රජවෙනවා කියන එක. ඔවුන් ජනතාව සමඟ කිසිම සම්බන්ධයක් නෑ. මේ නිසා මහජනයාට සේවයක් වන්නේ කොහොමද කියන එක ගැටලුවක්. ජනාධිපතිතුමාට දුරකතන පණිවුඩයක් තිබ්බ ගමන් ප්‍රතිචාර දක්වනවා. නමුත් අද නිලධාරින් දුරකතනයෙන් අල්ල ගන්න බෑ.මහින්ද රාජපක්ෂ ජනාධිපතිතුමා මහජනතාව සමඟ එකට වැඩ කළ කම්කරු නායකයෙක්. ඔහු කම්කරු ඇමැතිවරයෙක් ලෙස කටයුතු කළා. මානව හිමිකම් වෙනුවෙන් සටන් පාඨ කියලා බැටන්පොලු පහරවල් කෑවා. පොලිස් කූඩුවල පවා ඉන්න සිදුවුණා. ඔහු හිරබත් කෑවා. එතුමා බලයට පත්වූ පසු එදා තත්ත්වය අමතක කළේ නෑ. ජනතාවට නිතරම සවන් දුන්නා. ඒ නිසා නවක අමාත්‍යවරු එතුමාව ආදර්ශයට ගත යුතුයි. දෙවියන් වහන්සේගෙන් ඔහුට ආශිර්වාද ලැබේවායි මම හදවතින්ම ප්‍රාර්ථනා කරනවා.මම කිසිම ජනවාර්ගික අර්බුදයක් අද දකින්නේ නෑ. අපි හැමෝම එකම ජාතියක්. අපි හැමෝම ශ්‍රී ලාංකිකයන්. අද උතුරේත් දකුණේත් ජාති ආගම් කුල භේද නෑ. සිංහල, ද්‍රවිඩ, මුස්ලිම්, බර්ගර් අපි හැමෝම ඥාතින් වෙලා. මම මුස්ලිම් ජාතිකයෙක්. නමුත් මම කවදාවත් මුස්ලිම් අයට පමණක් විශේෂත්වයක් ලා සලකා නෑ. මට හැමෝම එකයි. ඒ නිසා හැමෝටම මැද පිළිවෙතින් මා සේවය ලබා දෙනවා. ජාති, ආගම්, කුල, පක්ෂ භේදවලින් තොරව.මට තවත් කාරණයක් කියන්න ඕනේ. 1960 වර්ෂයේ මගේ දියණියට වයස අවුරුදු එක හමාරයි. ඇය රෝගි වී පැය ගණනක් තුළදී ලේ අවශ්‍ය වුණා. එදා මම වරාය වෘත්තීය සමිතියේ සභාපතිවරයා. මගේ දියණියට එදා දවල් 12.30 කෑම පැය වෙනකොට 200 ගණනක් ලේ බැංකුවට ගිහින් ලේ පරිත්‍යාග කර තිබුණා. ලේ පයින්ට් 2ට ලේ පයින්ට් ගණනාවක් ලැබිලා තිබුණා. එදා හිටියේ ඔක්කොම කම්කරුවෝ. කළු ජූලිය වෙලාවෙත් මට ලේ පරිත්‍යාග කරලා තිබුණේ කම්කරුවන්. එදා හිටියේ කරෝලිස්ලා, ගිරිතේරිස්ලා වගේ අයයි. ඉතින් මම කොහොමද ජාතිවාදියෙක් වෙන්නේ.මෙහෙමයි. ප්‍රමාණාත්මක වැඩ කොටසක් කෙරෙනවා කියලා මට සියයට සියයක්ම කියන්න බෑ. ඒ වගේම පැවරී තිබෙන වැඩ පිළිබඳව මට කාටවත් චෝදනා එල්ල කරන්නත් බෑ. නමුත් මම මා ගැන කියන්න කැමතියි. මම ඕනෑම කෙනෙකුට අභියෝග කරනවා මට දූෂණ චෝදනා කරනවානම් ඔප්පු කරන්න. මම ඕනෑම අවස්ථාවක මේ රටෙනුත් යන්න සූදානම්. මට ආඩම්බරයෙන් කතා කරන්න පුළුවන්. කවදාවත් මම මගේ ළමයෙක් මේ ආයතනයට දාලා නෑ. අපි උඩ ඉඳලා වැටිච්ච අය නෙමෙයි. දුක් විඳලා ආපු අය. මාත් සමඟ මගේ දේශපාලනය අවසානයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=f1102074</link>
    <topic>පිළිවෙතින් පෙළගැසීමට දස අකුසලින් වැළකෙමු</topic>
    <author/>
    <content>ලෝකයේ කොතෙකුත් ශාස්තෲවරුන් පහළ වුණත් ඒ සියලු ශාස්තෲවරු චතුරාර්ය සත්‍ය දේශනා කරන්නේ නැහැ. චතුරාර්ය සත්‍ය ධර්මය දේශනා කරන්නේ සම්‍යක් සම්බුදු රජාණන් වහන්සේලා පමණයි. මේ මහා භද්‍ර කල්පයේ හතරවන වරට පහළ වන්නේ ගෞතම නම් බුදුරජාණන් වහන්සේයි. බුද්ධත්වය පිණිස යම් කෘත්‍යයක් තිබේ නම් එය සාරාසංඛෙයිය කල්ප ලක්‍ෂයක් පෙරුම් පුරා සම්පූර්ණ කළ යුතුයි. එදා දීපංකර පාදමූලයෙහි සිට නියත විවරණ ලබා බුද්ධත්වය පිණිස යම් කෘත්‍යයක් වේද එය ඥාති චර්යාව, ලෝක චර්යාව, බුද්ධ චර්යාව යනාදී ලෙසින් සිදුකරනු ලැබුවා. දාන, ශීල, භාවනා ආදී ක්‍රියාවන් මුල්කර ගනිමින් දස පාරමිතා, පාරමිතා උප පාරමිතා පුරමින් උන්වහන්සේ උතුම් බුද්ධත්වය ලබා ගත්තා.”සම්බුද්ධත්ව ජයන්තිය” යනුවෙන් අදහස් කරන්නේ බෝසතාණන් වහන්සේ බුද්ධත්වයට පත් වූ දා සිට, එහිදී මේ වන විට වසර 2599 ක් ගත වී ඇති අතර, එළඹෙන වෙසක් හෝ දිනයේදී වසර 2600 ක් සම්පූර්ණ වෙනවා. මෙහිදී අවධානය යොමු කළ යුතු වන්නේ සම්බුද්ධත්ව ජයන්තිය යනු බුද්ධත්වයට පත්වීමෙන් පසු මේ දක්වා ගතවුණු කාලපරාසයයි.මෙහිදී “සම්බුද්ධ” සහ “සම්බුද්ධත්ව ජයන්තිය” කියන්නේ අර්ථ දෙකක්. මෙතනදී වෙසක්වලදී අපි ගණනය කරන්නේ පිරිනිවන් පාලා වසර 2555 ක් ගතවීමයි. අපි “සම්බුද්ධත්ව ජයන්තියේදී” සමරන්නේ එතනට තවත් වසර 45 ක කාලයක් එක්කරමින්. ඒ උන්වහන්සේ බුද්ධත්වයට පත් වූ දා සිටයි. මේ අර්ථ අතර වෙනස මූලිකව ම අප පැහැදිලි කර ගත යුතුයි.බුදුරජාණන් වහන්සේලා දේශනා කරන මේ ධර්මය ජාතියක්. ආගමක්, කුලයක්, භාෂාවක් තොරව සියලු ලෝක සත්ත්වයාට සතර දුකින් එතෙර වීම පිණිස දේශනා කරන දහමක්. බුදුරජාණන් වහන්සේ මේ ලෝකයට පහළ වන විට කිසිම බෞද්ධයෙක් හිටියෙ නැහැ. මේ ධර්මය අහලා, පිළිපැදලා ශීල, සමාධි, ප්‍රඥා ගුණ පෝෂණය කරලා පිළිවෙළින් සෝවාන්, සකදාගාමි, අනාගාමි, අර්හත් ඵල ලබපු උතුමන් “බෞද්ධයන්” ලෙසයි මෙහිදී අර්ථකථනය කළ හැකි වන්නේ.බෞද්ධයාට මෙම දිනය වැදගත් වන්නේ අනවරාග්‍ර සංසාර ගමනක් යන සත්ත්වයාට දුකින් එතෙර වීම පිණිස ඇති ඒකායන මාර්ගය වූ කලී ආර්ය අෂ්ටාංගික මාර්ගයයි. විශේෂයෙන්, ලංකාවාසී හා ලෝකවාසී බෞද්ධ පිංවතුන්ට කායික, මානසික සැනසිල්ල බෝධිපාක්ෂික ධර්මයන් දියුණු පමුණුවාගෙන සසරෙන් එතෙර වීම පිණිස මෙම සම්බුද්ධත්ව ජයන්තිය උපයෝගී කර ගත යුතු වෙනවා.”පිළිවෙතින් - පෙළගැසෙමු” කියන පාඨය ඇත්තටම කිව්වොත් වචන ටිකක් පමණයි. මෙය ගැඹුරු අර්ථයක් ඇති, විනිවිද භාවයක් ඇති, තමන්ගේ ජීවිතය තුළින් දකින ක්‍රියාවක් විදිහටයි මට අර්ථ දැක්විය හැකි වන්නේ. නමුත් මේ වචන ටිකේ ගැබ්වුණු ගැඹුරු අර්ථය මිනිසුන් හරියාකාරව අවබෝධ කරගෙන නැහැ.පිළිවෙතින් යනු තුනුරුවන්ට ගරු කරන, තුනුරුවන් පිළිගන්න, තුනුරුවන් කෙරෙහි ශ්‍රද්ධාව ඇති බෞද්ධයෝ පංචශීල ප්‍රතිපදාවෙහි හික්මෙමින් දස අකුසල කර්මයන්ගෙන් වැළකී, දස කුසල කර්මයෙහි හික්මෙමින් ගිහි ජීවිතයක් ගතකිරීමයි. පිළිවෙතින් පෙළගැසිය යුත්තේ ඒ වෙනුවෙනුයි.සියලු බුදුරජාණන් වහන්සේලාගේ අනුශාසනාව නම්, සියලු අකුසලයන්ගෙන් වැළකී සියලු කුසලයන් දියුණු කිරීමෙන් සිත දමනය කිරීමයි. එසේ නම් බෞද්ධයන් වන අප කළ යුත්තේ සිතේ පවතින්නා වූ රාග, ද්වේෂ, මෝහ, මදමාන, කුහකකම් ආදී අකුසලයන්ගෙන් සිත මුදවාගෙන කුසල ධර්මයන් තුළ අලෝහ, අදෝෂ, අමෝහ සතර බ්‍රහ්ම විහරණ ආදී කුසලයන් දියුණු කර ගැනීමයි.ඒ වගේම තමන්ගේ සිත දමනය කිරීම සිදුකිරීමත් වැදගත් වේ. මෙම කුසල සහ අකුසල යන දෙකම සිදුවන්නේ මිනිස් චේතනාව ක්‍රියාවට නැංවීම තුළයි. එසේ නම් චේතනාව දුෂ්ට නම් ලැබෙන ඵලය දුෂ්ට සහගත වේ.යමෙක් අලෝහ, අද්වේෂ, අමෝහයන්ගෙන් ක්‍රියාත්මක වේ නම් ඔහුගේ සියලු ක්‍රියා ප්‍රසන්න වේ. ඒ අනුව මිනිසා ගේ හොඳ නරක ක්‍රියාකලාපය මත සියල්ල තීරණය වේ. මේ උදාවන සම්බුද්ධ ජයන්තිය තුළ අකුසල් දුරලමින් කුසල් දියුණු කිරීමෙන් මනුෂ්‍යයාට කායික හා මානසික සැනසිල්ල ලැබේ.ශ්‍රී ලංකාව තුළ නම් මේ වෙද්දි ඒ වෙනුවෙන් තියෙන්නේ බෝඩ් පුවරු විතරයි. ලංකාව තුළ අද පංච දුෂ්චරිතය ඉතා ශීඝ්‍රයෙන් වර්ධනය වී තිබෙනවා. ප්‍රාණඝාත, සොරකම්, ස්ත්‍රී දූෂණ, ළමා අපචාර, සියදිවි හානිකර ගැනීම් නූතනය වන විට ඉහළ යාමේ දැඩි ප්‍රවණතාවක් දක්නට ලැබේ. මෙයට හේතුව වන්නේ මිනිසා අධික කාම සැප සම්පත් සොයාගෙන යාමෙන් සීමිත සම්පත් අසීමිතව භුක්ති විඳීමෙන් ඇතිවන මානසිකත්වය මත තමාටත්, අනුනටත් අයහපතක් සිදු කරයි. එය පරලොවට ද තදින් බලපායි.වර්තමානයේ ලෝකය දෙස බලන කල සෘතු විපර්යාස, වසංගත රෝග ආදිය පැතිරෙමින් පවතිනවා. එසේ නම්, අද මුළු ලෝකයම ගිලගෙන ඇත්තේ පංච දුෂ්චරිතයයි.දුරාතීතයේ ලංකාවේ සිටි මිනිසුන් ගමයි – පන්සලයි – වැවයි – දාගැබයි සංකල්පය තුළ පුදුමාකාර බැඳීමක් සබඳතාවක් පවත්වාගෙන සම්බුද්ධ ශාසනයත්, රටත්, සංස්කෘතියත් ආරක්‍ෂා කර ගත්තා. වර්තමානයේදී ඒ සියලු දේ දුරාචාරය විසින් ග්‍රහණය කර ගෙන තිබෙනවා.නමුත්, යම් අතලොස්සක් මේ සම්බුදු සසුන තුළ රැකවරණය ලබමින් එය ආරක්‍ෂා කර ගනිමින් ඉතාමත් වෙර වීරියෙන් එය රැකගන්න උත්සාහ දරනවා. එමනිසා ලංකා දෙරණ තුළ සම්බුද්ධ ජයන්තිය පුවරුවලින් නොව ක්‍රියාවෙන් අර්ථ දැක්වීමට කටයුතු කළ යුතුයි.සම්බුද්ධ ජයන්තිය සමරන මේ කාලපරිච්ඡේදයේ ලංකාව තුළ ඇතිවන පුනරුදය අනෙක් රටවල්වලට සාපේක්‍ෂව ඉතා ඉහළ මට්ටමක පවතියි. නමුත් එය ආමිෂ පූජාවන් වෙනත් පූජාවන්ට යොමු වුණත් බුදුරජාණන් වහන්සේට සැබෑ ගෞරවය ධම්මානුධම්ම පටිපන්නභාවය අඩු වී තිබෙනවා. පුද පූජා පැවැත්වීමෙන් පමණක් නිවන් දැකීමට නොහැකි. ඒ නිසා අප සියලු දෙනාම ධර්මයට අනුව ජීවිතය පවත්වා ගැනීමට පුරුදු විය යුතුයි.ලෝකය දෙස බලන කළ බටහිර රටවල් අධික කාමයෙන් යුක්ත නිසා ඒ ඇත්තන්ට කායික මානසික අසහනය යුක්තයි. ඔවුන් කායික මානසික සහනය සොයාගෙන විවිධ ආගම් අධ්‍යයනය කරමින් කායික, මානසික සැනසිල්ල සොයනවා. එහෙත් ඔවුන්ට ඒ කිසිදු ආගමකින් ඒ සැනසිල්ල ලැබෙන්නේ නැහැ. අවසානයේදී ඔවුන් තීරණය කරන්නේ තමන්ට සහනය ලැබෙන දර්ශනය බුදු දහම පමණක් බවයි. ඒ නිසා ඔවුන් ඉතාමත් ශීඝ්‍රයෙන් බුදු දහමට නැඹුරු වෙනවා. අද මේ වන විට ලෝකයේ බොහෝ රටවල් බුදු දහම කරා නැඹුරු වෙමින් පවතිනවා. ලෝකයේ සියලු ආගම් ප්‍රතික්‍ෂේප වෙමින් බුදු දහම ශීඝ්‍රයෙන් ප්‍රචලිත වන බව පෙනෙන කරුණක්.මිනිස්සුන්ගේ අධ්‍යාත්මික සංහිඳියාව දියුණු කළ යුතුයි. එය පූජාවෙන් පමණක් කළ නොහැකියි. එනම් ප්‍රතිපත්ති සම්පාදනය කළ යුතුයි. දාන, ශීල, භාවනා මූලික කර ගනිමින් පංචශීලය සුරකින ජනසමාජයක් බිහිකළ යුතුයි.රටක් සංවර්ධනය වීම කියන්නේ ඒ රටේ පාරවල්, විද්‍යාව තාක්ෂණය ආදිය දියුණු වීම පමණක් නෙමෙයි. අධ්‍යාත්මික වශයෙන් ජනතාවගේ සිත් තුළ ආකල්පමය වෙනසක් සිදුවිය යුතුයි. තමා තමාටම ගෞරවනීය ලෙස ගරු කළ යුතුයි. මා ඉන් අදහස් කරන්නේ පංචශීල ප්‍රතිපදාව ගරු කිරීම යන්නයි. එමඟින් සිත් තුළ පවතින රාග, ද්වේෂ, මෝහ දුරු වී අද්වේෂ, අලෝහ, අමෝහයට ජීවිත පුරුදු වනවා. ආර්ය අෂ්ටාංගික මාර්ගයට කෙනෙකු අනුගත වීම ඒ රටේ සංවර්ධනයට හොඳ මාවතක් විවර වීමක්.”සම්බුද්ධ ජයන්තිය” වෙනුවෙන් ජනතාව පෙළගැස්වීමට නම් මේ යුගයේදී ප්‍රායෝගික වැඩපිළිවෙළක් අත්‍යාවශ්‍යම වනවා. එහිදී අප පාලනය දියත් කළ යුත්තේ බෞද්ධ අබෞද්ධ සියලු දෙනාම ආවරණය වන පරිදියි. එහිදී වැඩිහිටියන්ට ගරු කිරීම, තමා තමාට ගෞරවනීය ලෙස සැලකීම, පංචශීලයට අනුව කටයුතු කිරීම කළ යුතුයි.ඒ වගේම තමයි ඉන් ප්‍රධාන වශයෙන් සිදුවිය යුත්තේ නිර්මාණශීලී මානසික සංවර්ධනයක්. මේ සඳහා යොදාගත හැකි සුදුසු ම දේ තමයි අපට හිමි පන්සිය පනස් ජාතකය. මේ පන්සිය පනස් ජාතකයේ දැක්වෙන කතා මානසික ගැටලුවලටත් ප්‍රතිකාර විදිහට අපිිට යොදාගන්න පුළුවන්.”සම්බුද්ධත්ව ජයන්තිය” සමරන්නට රටම සූදානම් වන මොහොතේ දී අපි, අපේ ජීවිත අකුසලයෙන් බැහැර කරලා කුසල්වලින් පෝෂණය කරමින්, පංචශීලය ආරක්‍ෂා කරමින් අන්‍යයන්ට ගරු කරමින් හැසිරෙනවා නම් එහි සැබෑ අරුත අපට නියමාකාරයෙන් විඳින්නට පුළුවන්.අපි බෞද්ධයන් විදිහට පන්සල් යන්නෙ නැතුව මේ කාර්ය කරන්න බැහැ. පන්සල් ගිහින්, දහමට අනුව හැසිරෙනවා නම් උදාවන සම්බුද්ධ ජයන්තියේ ප්‍රායෝගිකත්වය අපිට මනාව අත්විඳිය හැකි වේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=f1102072</link>
    <topic/>
    <author/>
    <content>ක්‍රීස්....දූවිලි කපාගෙන ආ රෝදය නිවස ඉදිරියෙහි නතර විය.මම රෝදයේ ආධාරකය වූ කෝටු දෙක ගලවා පසෙකින් තැබුවෙමි. රෝදය මැටි බිත්තියට හේත්තු කළෙමි. අනතුරුව ගෙට ගොඩ වුයෙමි.ආ.... එංගෙයි පෝනීර්හල්එන්න අප්පා... ?එන්න අප්පා... ? ඔහු පුනරුච්චාරණය කළේය.ඔහු කිසියම් කාර්යයකය. එය පසෙකලා ඔහු මා දෙස අමුතු විලාසයකින් බලා සිටී. පියාගේ මේ ස්වරූපය මට කුතුහලය දනවන්නකි.අප්පඩියේ අමරුංගල්.මම බිම හිඳ ගතිමි.මෙතැන කුමක් හෝ සංගෙඩියක් සිදුව ඇත. අප්පා මෙතරම් කෝපයෙන් සිටින දිනක් මා දැක නැත.චෙල්ලයියා.....මා සමඟ තරගයට මෙන් රෝද දැක් වූ කොල්ලන් පැමිණෙන්නේ දැන්ය. ඔවුන්ට කිසිවක ඉවක්, බවක් නැත. ඔවුහු කෑ කෝ ගසමින් දූවිලි නංවමින් රෝද පසු පස දිව එති. දොර ළඟ පඩියේ හිඳ ගත් මා ඔවුන්ට අතින් සන් කළෙමි. ඒත්, ඔවුන්ට ඒ ගැන එතරම් තේරුමක් නැත.ඔලමොට්ටලයෝ... මම සිතින් ඔවුන්ට බැන වැදුණෙමි.ඔහොම ඉඳිල්ලා.ඉඳිල්ලා... මම තරයේ පැවසුවෙමි. ඒත්, පසුපසින් එන උන්ට නම් කිසිවක ගානක් නැත.මම වහා නැගිට්ටෙමි.කෑ නොගහ හිටිල්ලා. අපේ තාත්තට හොඳට තරහ ගිහින් වගේ. මම ඇයි කියලා බලලා එන්නම්. උඹලා එතකන් අර පේන තල් ගහ යටට වෙයල්ලා.මම දිව ගියේ අම්මා සොයන්නයි.ගේ පිටි පස්සෙන් හොර පූසෙකු මෙන් මා අම්මා සෙව්වෙමි.මගේ වෙලාව හොඳයි. තල් වැට අස්සේ ඇති ළිඳ ළඟ කිසියම් කාර්යයක ඈ නිරතව සිටියාය.අම්මා....ඈ හැරී බැලුවේ අත යටිනි.අම්මා, ඇයි අප්පා තරහෙන් ?ආ.....ඒක එයාගෙන් අහන්න.ඇයටත් තරහ ගිහින් නේද ?පුතා මෙහේ එන්න.... තාත්තා ගෙතුළ සිට මා අමතයි. ඒ ස්වරය නම් එතරම් හොඳකට නොවේ.මම වහා ගෙතුළට දිව ගියෙමි.පුතා ටීචර් ආවා. දැන් ටිකකට කලින්. එයා කිව්වා ඔයා ඉස්කෝලේ වැඩට දුර්වලයි කියලා. එහෙම කරලා බෑ පුතා. ඔයා හොඳට ඉගෙන ගන්න ඕනෑ. ඔයාට තේරෙනවා නේද ? මම දුක් විඳිනවා ඔයාලා හින්දා. ඔයා කොල්ලොත් එක්ක හැම තිස්සේම නැටිල්ලමයි. සෙල්ලම් කළාට කමක් නෑ. ඉගෙනීම අත පසු කරන්න බෑ. තේරුණාද ? මීට පස්සේ ටීචර්ගෙන් ඒක අහන්න තියන්න බෑ.හොඳමයි පප්පා.කාරණය පැහැදිලිය.අපේ ටීචර්ට තාත්තා හමුව ඇත.තල් වැටවලින් වට කොට ඇති අපේ තැනිතලා ඉඩමේ වැඩිපුරම ඇත්තේ අඹ, පේර සහ තල් ගස්ය. තාත්තා ගොවිතැන් කටයුතු කරයි. අම්මාත් ඔහුට උදව් කරයි. මගේ වැඩිමහල් සහෝදරයෝත් වගා කටයුතුවලට අති දක්ෂයෝ වෙති. එලවලුවලට අමතරව වී වගාව සාරවට තිබේ.අපේ ගෙදර අවට ගෙවල් ද එක හා සමානය. ඒවා මැටි බිත්තිවලින් සකසා තල් අතු සෙවිලි කොට ඇත. මේ සෑම ගෙදරකම කාමර 2ක්, කුඩා සාලයක් සහ කුස්සියක් ඇත. අවට පරිසරය දැඩි රස්නයක් ගෙන දුන්න ද නිවස තුළට පැමිණි පසු පුදුමාකාර සිසිලසක් දැනේ. කුඩා උළුවස්සෙන් වැඩිහිටියන් ඇතුළු වන්නේ හිස පහත් කර ගෙනයි. ඒ, මේ ගෙවල් එතරම් ලොකු ඒවා නොවන හෙයිනි.කුඩා ළමුන්ගේ ප්‍රධාන කාරිය කෙලි සෙල්ලමය. ඇතැම් විට මේවා දුර දිග යන අවස්ථා ද ඇත. එතකොට එතැන එකම කාලගෝට්ටියකි.කොණ්ඩේ මල් වැල් දවටා ගත් ගැහැනු වෛවාරන්න සාරි පටලවා ගෙන හවස් ජාමේ කෝවිල්වලට ඇදී යාම සුලභව දකින්නට ලැබෙන දර්ශනයකි. එවිට පළාතම කලබලකාරීය. ගැහැනු පිරිමි කවුරුත් බයිසිකලේ නැඟ එදිනෙදා ගමන් බිමන් යති.“මගේ හොඳ පුතා වගේ හොඳට ඉගෙන ගන්න පුතේ”.අම්මා මගේ හිස මත තෙල් අහුරක් ගා හිස කෙස් මනාව සැකසුවාය.දිනපතාම උදේට ලැබෙන කිරි කෝපයෙන් කුස පුරවා ගත් මා පොත් ටිකත් තුරුලු කර ගනිමින් අඩියට දෙකට වැලි පාරට අඅවතීරණ වූයෙමි.‘ඇත්ත තමයි’අම්මයි අප්පයි මහන්සි වෙනවා. ගොඩක් පව්.පොල් අතුªවලින් වට කොට තැනූ අපේ පාසලේ පුංචි පන්ති කාමරයට මම මහත් සේ ඇලුම් කළෙමි.‘ආ වාංගෝ’ටීචර් ද බයිසිකලය තල් ගහ යට නතර කළාය.“මට ඊයේ තාත්තව මුණ ගැහුණා. මෙහෙම වැඩ කරලා හරියන් නෑ පුතා. හොඳට ඉගෙන ගන්න ඕනෑ”එහෙමයි.මා ඇයට සුවච කීකරු දරුවෙකු වූවෙමි.මම තරයේ තීරණයක් ගතිමි.මේ 1950 දශකයේ මුල් භාගයයි. යාපනයයි. ඔහු චෙල්ලයියා සිවසෝදි පූලෝකසිංහම්ය. 1946 පෙබරවාරි මස 17 වැනිදා යාපනේ චුලිපුරම් ගම්මානයේ උපත ලද ඔහු පවුලේ බාලයාය. ඔහුට සහෝදර සහෝදරියන් 8 දෙනෙකි. ඉන් සහෝදරියන් දෙදෙනෙක් සහ සහෝදරයන් දෙදෙනෙක් කුඩා අවදියේම මිය ගියහ. වල්ලිපුරම්,, මුතු කුමාර්, සහ බාලසුප්‍රමනියම් ඔහුගේ වැඩිමහල් සහෝදරයෝය. මව අකිලාන්ඩම්ය. පියා චෙල්ලයියා සිවසෝදිය. ඔහු වෘත්තියෙන් වෙළඳ ව්‍යාපාරිකයෙකි. එසේම ගොවිතැන් කටයුතුවල නිරත වූවෙකි.වර්ෂ 1949 දී පූලෝකසිංහම් දරුවා පෙර පාසල් ගමන ඇරැඹීය.“මට අද වගේ මතකයි එදා. අම්මා මාව ඉස්කෝලෙට භාර දුන්නා. මං ඇඬුවා. ඉස්කෝලේ යන්න බෑ කියලා. පොල් අතු වලින් වට කරපු ඉස්කෝලේ පොල් අත්තක් අස්සෙන් අම්මා මං දිහා බලා ඉඳලා. පස්සේ මම ළමයින්ට එකතු වෙලා”ඔහු යාපනයේ හින්දු දමිළ විද්‍යාලයෙන් අධ්‍යාපන කටයුතු ඇරැඹීය.“ඒ කාලේ අපි හරි ආසාවෙන් බලන් ඉන්නේ කොළඹ ඥාතින් එනකම්. ඒ අය ඇපල්, ටොෆි, රසවත් බිස්කට් වර්ග ගේනවා. ඒවා යාපනේ නෑ”අන් ළමුන් සේම පුංචි පූලෝකසිංහම්ටත් සුන්දර ළමා කාලයක් විය. කෙලි සෙල්ලම් අඬ දබර ඒ අතර අඩුවක් නොවීය.වර්ෂ 1963 දී ඔහු අ.පො.ස. සාමාන්‍ය පෙළ විභාගයට පෙනී සිටියේය. භූගෝල විද්‍යාව හා ඉතිහාසය විෂයයට ඔහු මහත් ඇල්මක් දැක්වීය. වඩා හොඳ ප්‍රතිඵල අපේක්ෂාවෙන් ඔහු නැවත වරක් සාමාන්‍ය පෙළට පෙනී සිටියේය.කලා අංශයෙන් ආණ්ඩුක්‍රම, දෙමළ භාෂාව සහ ඉතිහාසය විෂයයෙන් වර්ෂ 1968 දී ඔහු උසස් පෙළ විභාගයට පෙනී සිටියේය. ඊට කලින් වසරේදී විභාගයට පෙනී සිටින්නට නියමිත වූවත් ඔහු දරුණු වසංගත රෝගයකින් පීඩා වින්දේය. උසස් පෙළ ප්‍රතිඵල අපේක්ෂාවෙන් සිටිය ඔහු බොහෝ රැකියා සඳහා ඉල්ලුම් කළේය.ලංකා ගමනාගමන මණ්ඩලයේ ඩිපෝ පරීක්ෂක විභාගයෙන් සමත්ව මන්නාරම වැඩ භාර ගත්තේය. කාගේත් සිත් ගනිමින් අවංකවම රාජකාරී කළ ඔහු කෙරෙහි කවුරුත් පැහැදුනහ. දුෂ්කර පළාත් ලෙසින් මාරුවීම් ලැබ පැමිණි සිංහල සහෝදර සේවකයන්ට ඔහු ප්‍රිය චරිතයක් විය.රජයේ විභාගවලට ඉල්ලුම් කිරීම ඔහු නතර නොකළේය. රජයේ ලිපිකාර විභාගයෙන් සමත් වූ ඔහු අලෙවි සංවර්ධන දෙපාර්තමේන්තුවේ 3 පන්තියේ ලිපිකාර තනතුරට පත් විය. කොල්ලුපිටිය ප්‍රදේශයේ සහෝදරයා සහ මිතුරන් සමඟ නිවසක නතර වී රැකියාවේ නිරත වුයේය.මේ අතර අපොස උසස් පෙළ විභාගයේ ප්‍රතිඵල ද නිකුත් විය. ඔහුට විශ්වවිද්‍යාල වරම් ලැබී තිබිණි. එහිදී පළමු වසර 2 කොළඹ විශ්වවිද්‍යාලයේද දෙවැනි වසර දෙක පේරාදෙණිය විශ්වවිද්‍යාලයේද හැදෑරිය යුතු විය.කොළඹ විශ්වවිද්‍යාලයට ඇතුළත් වූ ඔහු රැකියාවේ නිරත වන අතුරතුරම උපාධියට ද හැදෑරීය. යොවුන් වියත්, නිදහසත්, රැකියාවත්, සමාජ ඇසුරත් නිසා ඔහු ලැබූ දෑ බොහෝ විය. අලෙවි සංවර්ධන දෙපාර්තමේන්තුවට යාපනේ සිට පැමිණි සුන්දර යුවතියක් ඒ අතර විය. ඇය ජයමිණි කන්දයියා නම් වූවාය. සිංහල භාෂාව නොදත්, පරිසරය ගැන හරියාකාර අවබෝධයක් නොලත් ඈට ඔහු උපකාර කළේය. කාලයාගේ ඇවෑමෙන් මේ ඇසුර ප්‍රේමයක් විය. ජීවිතය ඔහේ ගලා ගෙන ගියේය. ඈ ඔහුගේ පෙම්බරිය වූවාය. ඔවුහු නිදහස සොයා ඔහේ ඇවිද්දහ. ඔහු විශ්වවිද්‍යාලයේ පළමු වසර අසමත් විය. බාහිර උපාධි අපේක්ෂකයෙකු ලෙස පෙනී සිටීමට ඔහු අදිටන් කර ගත්තේය. රැකියාවේ කාර්ය බහුලත්වයත් සමසේ බෙදා ගනිමින් කොළඹ විශ්වවිද්‍යාලයේ වසර දෙක නිමා කර පේරාදෙණියේ බාහිර උපාධි අපේක්ෂකයෙකු ලෙස හැදෑරිය. අනතුරුව වර්ෂ 1972 දී ඔහු කලා උපාධිය ලබා ගත්තේය.ඔහු ශ්‍රීී ලංකා පරිපාලන සේවයේත් ශ්‍රී ලංකා විදේශ සේවයේත් විභාගවලට පෙනී සිටියේය. වර්ෂ 1973 දී ශ්‍රී ලංකා විදේශ සේවයේ විභාගයෙන් සමත් වී සම්මුඛ පරීක්ෂණයට ද පෙනී සිටියේය. ශ්‍රී ලංකා විදේශ සේවයට බඳවා ගත් අතලොස්ස දෙනා අතරට ඔහුද තේරී පත් විය. වර්ෂ 1975 මාර්තු මස දී ශ්‍රී ලංකා විදේශ සේවයට අනුයුක්ත විදේශ අමාත්‍යාංශයේ සහකාර තනතුරක් ඔහුට ලැබිණි. වර්ෂ 1975 සැප්තැම්බර් 17 දා ඔහුගේ ප්‍රථම විදේශ ගමන සිදු විය. ඒ නොබැඳි ජාතීන්ගේ සමුළුව වෙනුවෙන් ප්‍රංශ රජයේ ආධාර ඇතිව කළ ප්‍රංශ සංචාරයයි.“අපි හතර දෙනෙක් ගියා. සෙනෙවිරත්න කියන මිත්‍රයාට ටිකක් ප්‍රංශ භාෂාව පුළුවන්. අපි ගුවන් තොටුපොළේ බැහැලා පැරීසියේ ඉඳලා විචී කියන දුම්රිය පොළට යා යුතුයි. ශබ්ද විකාශන යන්ත්‍රයකින් විචී කියන වචනේ ඇහිලා අපේ යාළුවා අපට බහින ලෙසට අණ දුන්නා. පස්සේ බැලින්නම් වැරැදි තැනක බැහැලා තියෙන්නේ. කොහොම හරි එදා පැය ගණනක් ප්‍රමාද වෙලා අදාළ තැන හොයා ගත්තේ”වර්ෂ 1977 අප්‍රේල් මස 23 දා සිය පෙම්බරිය වු ජයමිණි කන්දයියා හා අතිනත ගත්තේය. 1978 – 01 – 22 දා උපන් කුළුදුල් දියණිය බ්‍රාමී පූලෝකසිංහම් වූවාය.වර්ෂ 1978 සැප්තැම්බර් මස දී ඔහු සිය පවුල ද කැටුව කෙන්යා රටේ නයිරෝබි අගනුවරට පිටත්ව ගියේ මහ කොමසාරිස් කාර්යාලයේ විදේශ දූත මණ්ඩලයේ තුන්වැනි ලේකම් තනතුර වෙනුවෙනි.වර්ෂ 1980 මාර්තු මස 19 දා මේ කැදැල්ලට එක් වූ දියණිය සුදමි පූලෝකසිංහම් නම් වූවාය. වසර 03 කුත් මාස 10 ක් එහි රැකියාවේ නිරතව ක්වෙට්’හි විවෘත කළ තානාපති කාර්යාලයේ වැඩ කටයුතු වෙනුවෙන් යොමු වූයේය. එහි පළමු ලේකම් ලෙසට උසස් වීමක් ලැබ පුරා අවුරුදු 3 කුත් මාස 8 ක් වන විට එහි උපදේශක තනතුරු දක්වා ඔහු උසස්වීම් ලැබීය.අනතුරුව පෙරළා ලංකාවට පැමිණි ඔහුට විදේශ අමාත්‍යාංශයේ බටහිර රටවල් සම්බන්ධ අංශයේ අධ්‍යක්ෂ තනතුර හිමි විය.අනතුරුව අමෙරිකාවේ නිව්යෝර්ක් බලා පිටත්ව ගියේ උපදේශක තනතුරක් වෙනුවෙනි.වර්ෂ 1988 දෙසැම්බර් මස 20 දා ඔහුගේ තෙවැනි දූ උපන්නාය. ඈ ගෞතමී පූලෝකසිංහම්ය.වර්ෂ 1989 දී ජුලි අග ඉතාලිය බලා පිටත්ව ගියේ දුත පාලන අංශයේ අධ්‍යක්ෂ ලෙසිනි. පසුව අධ්‍යක්ෂ ජනරාල් ලෙසින් උසස්වීම් ලැබිණි.නැවත 1993 අප්‍රේල් මසදී මාලදිවයින බලා පිටත්ව ගියේ මාල දිවයිනේ, ශ්‍රී ලංකා මහ කොමසාරිස් ලෙසිනි.ලංකාවෙන් පැමිණෙන රාජ්‍ය නිලධාරීන් පිළිගැනීම්, නිල උත්සවවලට සහභාගී කරවීම්, ඉඳුම් හිටුම් සැපයීම, රටවල් අතර අන්‍යෝන්‍ය සබඳතා වර්ධනය කිරීම යනාදි සියල්ල පිළියෙළ කළේ ඔහු අතිනි. වසර 03 මාස 07 කට පසුව සාක් සමුළුවට පැමිණි චන්ද්‍රිකා කුමාරතුංග ජනාධිපතිනිය හා ලක්ෂ්මන් කදිරගාමර් මහතා ඔහු ඕස්ට්‍රියාවේ වියානා බලා පිටත් කරවීමට තීරණය කළහ. ඒ අනුව වියානා සිට රටවල් 7ක තානාපති ලෙසින් ඔහු රාජකාරී ඇරැඹීය.2000 වර්ෂයේදී ඔහු පෙරළා ලංකාවට පැමිණියේය. විදේශ දූත මණ්ඩලය, විදේශ අමාත්‍යාංශය හා ආර්ථික කටයුතු යන අංශයන්හි අධ්‍යක්ෂ ජනරාල් ධුරය ඔහු හොබවන ලදී.2003 අගෝස්තු මස ඇමරිකාවේ වොෂින්ටන් බලා පිටත්ව ගියේ නියෝජ්‍ය තානාපති ලෙසිනි.ලංකාවේ කලාකරුවන් ගෙන්වා කලා කටයුතු සංවිධානය කිරීම මාලදිවයිනේ සිටියදී මාලදිවයිනේ රූපවාහිනියේ සිංහල ටෙලිනාට්‍ය පුරා වසර 2 ක් තිස්සේ විකාශනය කිරීම යනාදි වැඩ කටයුතුවලට ඔහු අත ගැසීය.වොෂින්ටන්හි මාස 09 කින් අනතුරුව කැනඩාව බලා පිටත්ව ගියේ කොන්සල් ජනරාල් තනතුර වෙනුවෙනි. වසර 3 1 / 2 ක් එහි සේවය කළේය.2007 අප්‍රේල් මස පෙරළා ලංකාවට පැමිණියේය. රජයේ සාම කාර්යාලයේ පැවැති පුරප්පාඩුව ඔහුට භාර ගැනීමට සිදු විය. ඒ අනුව 2007 අගෝස්තු මස රජයේ සාම මණ්ඩලයේ නියෝජ්‍ය ලේකම් ජනරාල් වූයේය.රටේ යුද වාතාවරණය නිමාවත් සමඟ ම සර්වෝදයේ විධායක අධ්‍යක්ෂ (ව්‍යාපෘති අංශය) ලෙසින් මාස 06 ක් සේවය කළේය. යුද්ධයෙන් හෙම්බත්ව සිටි මිනිසුන් සහ ආර්ථිකය නැංවීමට ඔහු සිය දායකත්වය සැපයීය.2010 ජුලි මස සිට ජාතික ශිල්ප සභාවේ අධ්‍යක්ෂ ලෙසින් වැඩ භාර ගැනීමට ආරාධනා ලැබිණි. එය ද ඉත සිතින් භාර ගත් ඔහු අත් කර්මාන්ත ශිල්පීන්ගේ උන්නතිය සහ රටේ දේශීය කර්මාන්තයේ දියුණුව වෙනුවෙන් සිය දායකත්වය සපයන්නට වෙහෙස වන්නේය.බොහෝ රාජ්‍ය නිලධාරීන් හා දෙස් විදෙස් රාජ්‍ය ප්‍රභූවරුන් ඇසුරු කළ, ශ්‍රී ලංකාව වෙනුවෙන් පෙනී සිටි ඔහු ඇසූ පිරූ දෑ බොහෝය. මේ සියල්ලම සාරාංශ කර ඔහු මෙසේ පැවසීය.“දෙමළ අය සිංහල භාෂාව දැන ගන්න ඕනෑ. සිංහල අය දෙමළ භාෂාව දැන ගන්න ඕනෑ. මං 1967 දී අලිමංකඩින් මෙහාට එනකොට සිංහල වචනයක්වත් දැනගෙන හිටියේ නෑ. ඒත්, භාෂාව දැන ගැනීම තුළින් කිසිම තැනකට යන්න බයක් වුණේ නෑ. අප අතර සැක නැති කරලා වැඩ කරන්න භාෂාව ඉතාම වැදගත් වෙනවා...”.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>07</day>
    </date>
    <link>http://www.dinamina.lk/2011/02/07/_art.asp?fn=f1102073</link>
    <topic>සුබවාදී ආර්ථිකයක් කරා පියමනින පූජාපිටිය</topic>
    <author>සටහන - සිසිර ජයනාත් පීරිස් සහ නදීෂාණි පි‍්‍රයංගිකා ඡායාරූප - සිසිර ජයනාත් පීරිස් (අම්පිටිය සමූහ)</author>
    <content>පූජාපිටිය ප්‍රාදේශීය සභාව‘අපි වවමු - රට නගමු” මහින්ද චින්තන ප්‍රතිපත්තිය යථාර්ථයක් බවට පත්කරමින් “සෑම නිවසකටම ගෙවත්තක්” යන සංකල්පයෙහි උපරිම ඵල නෙලාගත් මේ පළාත් පාලන ඒකකය හාරිස්පත්තුව ආසනයට ගෙන එන්නේ මහත් අභිමානයකි. ව. කි. මී. 67 ක වපසරියකින් යුතු මේ පෙදෙස වඩාත් සුපතල වන්නේ සුළු අපනයන භෝගයන්ට වඩා ප්‍රමුඛත්වය ලබා දුන් එහෙත් කෘෂිකර්මාන්තය ද, නොනැසී පවතින පෙදෙසක් ලෙසිනි.ගම්මිරිස්, සාදික්කා, කරාබුනැටි, වැනිලා වගාවන්ගෙන් පිරී ගිය මෙහි උඩරට ප්‍රදේශවල වැවෙන සෑම වර්ගයකම එළවළු වර්ග හටගැනීමට යෝග්‍ය දේශගුණයකින් ද යුක්ත වේ. එදා පැරකුම්බාවන් සහලින් රට ස්වයංපෝෂිත කළාක් මෙන් මේ පියසේ තමාට අවැසි දේ තම ගෙවත්තෙහි වගා කරමින් ප්‍රදේශවාසීන් ස්වයංපෝෂිත ජීවන රටාවකට හුරුවෙමින් සිටියි. මේ සාකච්ඡාවට බඳුන් වන්නේ අන් කවරක්වත් නොව හාරිස්පත්තුව ආසනයේ පූජාපිටිය ප්‍රාදේශීය සභාව පිළිබඳවය.මහින්ද චින්තන ප්‍රතිපත්ති ප්‍රකාශනයට අනුව ක්‍රියාත්මක වන ජාතික සවිය “ගම නැඟුම” හා “මඟ නැඟුම” ව්‍යාපෘතීන් ද්විත්වය පූජාපිටියට ගෙන ආවේ නව අරුණැල්ලකි. බලප්‍රදේශය තුළ දුෂ්කර මාර්ග යැයි හඳුනා ගත් අංකුඹුර, පූජාපිටිය, මාරතුගොඩ, බොක්කාවල, බටුගොඩ යන ගම්මාන ආශි‍්‍රතව අතුරු මාර්ග පන්සීයයක් පමණ කොන්ක්‍රීට් මාවත් බවට පත්වන්නේ ගල්මුල් කපොලුවලින් පා ගමන් ගිය ගමන නිමා කරවමිනි.රුපියල් කෝටි 22 ක පමණ වියදමක් දරමින් අංකුඹුර – පූජාපිටිය ප්‍රධාන මාර්ගයේ කි. මී. 9 ක දුරක් කාපට් කරනු ලබන්නේ මධ්‍යම පළාත් සභාවේ අරමුදල් ද ඊට දායක කරගනිමිනි.පොදු යටිතල පහසුකම් පිළිබඳව අවධානය යොමු කිරීමේදී ජලය, විදුලිය, මාර්ග යන ප්‍රධාන පහසුකම් අතුරෙන් විදුලිය 100% ක් සම්පූර්ණ කර ඇති අතර කාලවකවානුව තුළ අනිකුත් සංවර්ධන ඉලක්කයන් ද සපුරා ගැනීමට හැකියාවක් ලැබිණි.ප්‍රදේශයේ ජනතාව මුහුණ දුන් තවත් ප්‍රධාන අභියෝගයක් වූයේ පානීය ජල පහසුකම්වල තිබූ අපහසුතාය. එකී අවශ්‍යතා සපුරාලමින් රජයෙන් ලත් මූල්‍ය ප්‍රතිපාදන හා ලෝක බැංකු ආධාර යටතේ ගම්මාන විසි දෙකක් ආවරණය කරමින් පවුල් හතළිස් දහසකට පමණ සේවා සපයමින් සාර්ථකව ක්‍රියාත්මක වේ.පූජාපිටිය ජනතාවට පැවති ප්‍රබල අඩුපාඩුවක් සපුරාලමින් ආදාහනාගාරයක් ඉදිවන්නේ, මෙතෙක් කල් කිලෝමීටර් දහයක පමණ දුරක් ගෙවා මහයියාව නගරය කරා එකී අවශ්‍යතාවය වෙනුවෙන් ගිය ගමන නිමා කරමිනි.පළාත් සෞඛ්‍ය අධ්‍යක්‍ෂක කාර්යාලයේත්, ප්‍රදේශයේ මහජන සෞඛ්‍ය පරීක්‍ෂක නිලධාරීන්ගේත් සහය ද ලබාගනිමින් වරින් වර මතුවන වසංගත රෝග මර්දනය කිරීම කෙරෙහි සභාවේ අවධානය යොමු විණි. ඒ යටතේ පසුගිය වකවානුව තුළ වරින්වර හිස එසවූ ඩෙංගු වැනි රෝගයන් ව්‍යාප්ත වීම මැඬපැවැත්වීම කෙරෙහි මහජන දැනුවත් කිරීම්, ශ්‍රමදාන සංවිධානය විණි.බටහිර වෛද්‍ය ක්‍රමය මෙන්ම දේශීය වෛද්‍ය ක්‍රමය ද ජනතාව අතර ප්‍රචලිත කිරීම වෙනුවෙන් ආයුර්වේද වෛද්‍යායතන සංවර්ධනය කිරීම කෙරෙහි සභාවේ වැඩි අවධානයක් යොමු විණි. ඒ හැරෙන්නට ආයුර්වේද සංරක්‍ෂණ සභාව පවත්වනු ලබන්නේ ද මෙම පළාත් පාලන ඒකකයට අයත් බල ප්‍රදේශ තුළය.මෙම බල ප්‍රදේශයට ප්‍රධාන අඩුපාඩුවක්ව පැවති පොදු ක්‍රීඩාංගණයක අවශ්‍යතාවය සම්පූර්ණ කරමින් තාරුණ්‍යයේ පැතුම් ඉටුකිරීම කෙරෙහි සභාවේ අවධානය යොමු විය. එබැවින් රුපියල් ලක්‍ෂ 70 ක වියදමින් අක්කර 8 ක භූමි භාගයක් තුළ නව ක්‍රීඩාංගණයක් ඉදිකිරීමට ප්‍රාදේශීය සභා නායකත්වය මේ වන විට සැලසුම් සම්පාදනය කරමින් සිටියි. ඒ අතර මෙම ඉදිකිරීම් 2011 වසර අවසන් වන්නට පෙරාතුව නිමකරමින් ඉතා ඉක්මනින් ජනතා අයිතියට පත්කිරීම සභාවේ පැතුමයි.වසර ගණනාවක් තුළ බලප්‍රදේශයේ කේන්ද්‍රීය නගර ලෙස සැලකෙන අංකුඹුර, පූජාපිටිය, බොක්කාවල නගර යා කරමින් ලක්‍ෂ 70 ක පමණ මුදලක් වැය කරමින් ඓතිහාසික කුඹුක පාලම ඉදිකිරීම ද මේ වකවානුව තුළ සභා නායකත්වය ලැබූ සුවිශේෂී ජයග්‍රහණයකි.කියවීමෙන් පිරිපුන් දරු පිරිසක් බිහිකිරීම අරමුණ කර ගනිමින් පාඨක ප්‍රජාව වෙනුවෙන් අංග සම්පූර්ණ පුස්තකාල හතරක් මේ වන විට සභාව සතු වන අතර, වාර්ෂිකව එහි සංවර්ධන කටයුතු වෙනුවෙන් සභාව, සභා අරමුදල් යොදවනු ලබයි.ඒ හැරෙන්නට පොදුවේ ගත් කළ ජනතාවගේ ජනතා අවශ්‍යතා ඉටුකිරීම වෙනුවෙන්, ජනතාව යම් පිළිසරණක් බලාපොරොත්තු වන සෑම අවස්ථාවකදීම සභා නායකත්වයේ කාරුණික දෑත් ඔවුන් කෙරෙහි යොමු වෙයි. එහි ප්‍රතිඵලයක් ලෙසින් සමාජ සුබසාධන අංශය වර්ධනය කිරීම වෙනුවෙන් සුවිශාල මෙහෙවරක් මේ වන විට සභාව තුළින් සිදු වී තිබේ.මේ අනුව බලන කල ඉතා කෙටි කාලයක් තුළ, සුවිශාල සංවර්ධන ඉලක්කයක් කරා පිය මනින පූජාපිටිය ප්‍රාදේශීය සභාව හාරිස්පත්තුවට එක්කරන්නේ සංවර්ධනයේ නැවුම් ප්‍රාර්ථනා මල් දෝතකි. --------------------ඉතාමත් කෙටි කලක් තුළ ප්‍රදේශයේ ජනතාව වෙනුවෙන් ඔහු කළ මෙහෙවර ඇගයිය යුතුම ය. 2009 දී හිටපු සභාපති ගුණතිලක රාජපක්‍ෂයන් පළාත් සභාවට තේරී පත්වීමෙන් අනතුරුව, සභාවේ සභාපති කිරුළට උරුමකම් කියූ ඔහු මේ ගමන ආවේ ශක්තිමත් ලෙසිනි. අභියෝග හමුවේ නොසැලෙමින් වසර එකහමාරක කෙටි කාල සීමාව තුළ දී “පූජාපිටියට” නවෝදයක් උදා කළ ඔහු අන් කවරෙකු වත් නොව පූජාපිටිය ප්‍රාදේශීය සභාවේ හිටපු සභාපති අනුර හේමන්ත විජේරත්න යන් ය.2009 වසරේ දී හිටපු සභාපති ගුණතිලක රාජපක්‍ෂ මහතා පළාත් සභාවට තේරී පත් වුණු පසුයි මා සභාපති ධුරයට පත් වුණේ. මේ වෙද්දි මගේ පාලන කාලය අවුරුදු එක හමාරයි. නමුත් මේ ගතවුණු වසර එක හමාරක කාලය තුළ දී මම ප්‍රදේශයේ ජනතාව වෙනුවෙන් නොමැකෙන වැඩසටහන් ආරම්භ කළා.ඒ විතරක් නෙමේ, ඒ සඳහා මට ලැබුණ දායකත්වය, විශේෂයෙන්ම පක්‍ෂ විපක්‍ෂ භේදයකින් තොරව සියලුම මන්ත්‍රීවරුන් සහ විශේෂයෙන් ම මගේ ආදරණීය ජනතාව මට මේ ගමනේ දී ලබා දුන්නේ ලොකු ශක්තියක්.ඇත්තටම ප්‍රාදේශීය සභාවක් තුළින් ජනතාව අපේක්‍ෂා කරන කරුණු අරමුණු රාශියක් තියනවා. ඒ ඔවුන්ට වඩාත් සමීපම පාලන ඒකකය අපි වන නිසයි.පුද්ගලයන්ගේ උපතේ ඉඳන් මරණය දක්වා සෑම අවස්ථාවක දී ම ඔහුගේ හෝ ඇයගේ ජීවන තත්ත්වය නඟා සිටුවීම වෙනුවෙන් ආවරණය කළ යුතු පොදු ක්ෂේත්‍ර ආවරණය කිරීමත්, ඒ තුළින් ප්‍රධාන වශයෙන්ම ජනතා සුබසෙත නංවාලීමත් අපේ ප්‍රධාන ඉලක්කය විය යුතුයි.ඒ යටතේ යටිතල පහසුකම්, ජල පහසුකම්, සෞඛ්‍ය අංශ, සංස්කෘතික හා ආගමික අංශ, නංවාලමින් ප්‍රදේශයේ විවිධ වකවානුවල දී මතුවන පොදු සමාජ ගැටලුවලට විසඳුම් ලබා දෙමින් ඔවුන් සුඛිත මුදිත කිරීම අපේ එකම පැතුම යි.මෙතන දී ප්‍රාදේශීය සභාවට ආදායම් ලබාගත හැකි මාර්ග ගැන මා මූලිකව අවධානය යොමු කළා. ඒ යටතේ ජනතාවගෙන් ලැබෙන වරිපනම් බදු ආදායම ප්‍රමුඛයි. අපි ඒ ක්‍රියාවලියේ දී ජනතාව තුළ වරිපනම් බදු ගෙවීමට උද්යෝගයක් ඇති කිරීම සඳහා විවිධ වැඩ සටහන් ක්‍රියාත්මක කළා. ඒ වගේම තමයි සභාව සතු බැකෝ යන්ත්‍ර සහ වෙනත් වාහනවලින් අපි අමතර ආදායමක් ලබා ගන්නවා.ඒ අතර මේ සංවර්ධන ක්‍රියාවලියේ දී ජනාධිපතිතුමන් ගේ ‘ගම නැගුම’ සහ ‘මඟ නැගුම’ ව්‍යාපෘතිවලින් ලැබූ මූල්‍ය ප්‍රතිපාදන අපි මනා කළමනාකරණයකින් යුතුව යොදා ගත්තෙ. ඒ වගේම තමයි විවිධ දේශපාලන සබඳතා තුළින් අපේ ප්‍රාදේශීය සභාවට ලැබූ ආධාරඒ සියල්ල මත තමයි අප මේ සංවර්ධන ක්‍රියාවලිය ආරම්භ කළේ.වසර එකහමාරක පාලන කාලයක් තුළ ප්‍රදේශයේ සංවර්ධනය වෙනුවෙන් සුවිශේෂී වැඩ කොටසක් කරපු මම මේ සංවර්ධනය ඉදිරියේදීත් ප්‍රදේ්ශයේ ජනතා අපේක්‍ෂා මුදුන් පමුණුවාලමින් ප්‍රදේශය සංවර්ධනාත්මක ඉසව්වක් කරා ගෙන යන්න සූදානම්.ඒ යටතේ දී කැළි කසළ ප්‍රතිචක්‍රියකරණ මධ්‍යස්්ථානයක් ආරම්භ කිරීමට මා සැළසුම් කරලා තියෙනවා. ඒ යටතේ මූලික අදියරට අපි අඩිතාලම සකස් කරමින් සිටින වකවානුවක් මේක.මෙහිදී රාජ්‍ය අනුග්‍රහය සහ මධ්‍ය පළාත් සභාවේ අනුග්‍රහය යටතේ ආදායම් උත්පාදන මාර්ගයක් ලෙස මෙය ක්‍රියාත්මක කිරීමට මා අපේක්‍ෂා කරනවා.ඒ වගේම තමයි සුළු අපනයන භෝග වන වැනිලා සහ කුරුඳු වගාව ප්‍රදේශය තුළ ජනපි‍්‍රය කරවමින් ජනතාවගේ ආදායම් මාර්ග අලුත් මුහුණුවරකට ගෙන යාමත් මගේ ඉලක්කයක්.ඇත්තෙන්ම ඔව්. මම තෘප්තිමත්. ඉතා කෙටි කාලයක් තුළදී නොසිතු විදිහේ සංවර්ධන ව්‍යාපෘති රැසක් ක්‍රියාත්මක කරන්නට මට හැකියාව ලැබුණා.ඒ වගේම මේ සංවර්ධනය සෑම ප්‍රදේශයක් ම ආවරණය කරමින් ව්‍යාප්ත කිරීමට හැකි වුණා.මගේ ලොකු විශ්වාසයක් තියෙනවා මේ ඉදිරි වැඩපිළිවෙළ අඛණ්ඩව කරගන යෑමට මගේ ආදරණීය ජනතාව නිරතුරු ව අප හා හිඳීවි කියලා.කොහොම වුණත් සියල්ලන්ගේ ම සහයෝගය මත ජනතා ප්‍රතිචාර මධ්‍යයේ ගෙවී ගිය කාල වකවානුවක් විදිහටයි මා, මෙතෙක් ආ ගමන අර්ථ දක්වන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n1102081</link>
    <topic>‘කෝටි හතේ’ කප්පම්කරුවෝකප්පම ගනිද්දීම කොටුවෙති</topic>
    <author>විජයානි එදිරිසිංහ</author>
    <content>විදේශයක සිට මෙරට කෝටිපති ව්‍යාපාරිකයකුට මරණීය තර්ජන එල්ල කර රුපියල් කෝටි හතක කප්පමක් ඉල්ලූ දෙදෙනකු එම මුදල් ලබාගන්නා අවස්ථාවේදීම අත්අඩංගුවට ගැනීමට කොළඹ අපරාධ කොට්ඨාස නිලධාරීහු සමත් වෙති.සැකකරුවන් ඉන්දියානු සහ ශ්‍රී ලංකා ව්‍යාපාරිකයන් දෙදෙනෙකි. ප්‍රධාන කප්පම්කරු ඉන්දියාවේ සිටින ප්‍රධාන පෙළේ පාතාලයෙක් බව පැවසේ. ඔහු අත්අඩංගුවට ගැනීම සඳහා මෙරට පොලිසිය ඉන්දියානු ජාත්‍යන්තර පොලීසියේ සහාය ඉල්ලා තිබේ. මෙරට කෝටිපති ව්‍යාපාරිකයා ද්‍රවිඩ ජාතිකයෙකි. ඉන්දියාවේ සිටි කප්පම්කරු එම ව්‍යාපාරිකයාට දුරකතන ඇමතුම් දී තමා කොටි සංවිධානයෙන් බව පවසා කෝටි 7 ක කප්පමක් ඉල්ලා ඇත. එය ලබා නොදුනහොත් සිය පවුලම ඝාතනය කර ව්‍යාපාරික ස්ථානයද පුපුරුවා හරින බවට තර්ජනය කර තිබේ.පළමුව ලක්ෂ 100ක මුදලක් දීමටත් සතියක් තුළ ඉතිරි ලක්ෂ 600 ලබා දීමටත් ව්‍යාපාරිකයා ඉල්ලීමක් කර ඇත.ඊට කැමති වූ කප්පම්කරු මුදල් බාර ගැනීම සදහා හෙට්ටිවීදියේ රත්තරන් බඩු සාප්පුවක් හඳුන්වා දී දෙදෙනෙකු එම ස්ථානයට එවන බවද පවසා ඇත. නියමිත වේලාවට ඉන්දියන් ජාතිකයා සහ මුස්ලිම් ජාතිකයා පැමිණ තිබේ. මුදල් ගනුදෙනුව සිදුවන අවස්ථාව් එම ස්ථානය වටලා සිටි කොළඹ අපරාධ කොට්ඨාස නිලධාරීහු සැකකරුවන් සමඟ මුදල් අත්අඩංගුවට ගත්හ.අත්අඩංගුවට ගත් ඉන්දියානු ජාතිකයා ප්‍රධාන කප්පම්කරුගේ මස්සිනා බව හෙළිවී ඇත. ද්‍රවිඩ ජාතික කෝටිපති ව්‍යාපරිකයා ළඟ කලක් සේවය කළ තරුණයෙක් ඔහු සමඟ අමනාප වී මීට පෙර ඉන්දියාවට පලා ගොස් තිබිණි. මෙම කෝටිපති ව්‍යාපරිකයා සතුව මුදල් ඇති බවට කප්පම්කරුට තොරතුරු ලබා දී ඇත්තේ එම තරුණයා බවට ද තොරතුරු හෙළිවී තිබේ.කප්පම් ගනුදෙනුව සිදුවූ රන් ආභරණ වෙළඳ සල් හිමි ඇතුළු සේවකයන්ගෙන් ද ප්‍රශ්න කර ඇත. විදේශයක සිට කප්පම් ඉල්ලා කප්පම්කරුවන් අත්අඩංගුවට පත්වූ ප්‍රථම අවස්ථාවද මෙය වෙයි. අත්අඩංගුවට ගත් සැකකරුවන්ගෙන් රඳවා ගැනීමේ නියෝග යටතේ තවදුරටත් ප්‍රශ්න කරගෙන යයි.කොළඹ නියෝජ්‍ය පොලිස්පති අනුර සේනානායක මහතාට ලැබුණු තොරතුරක් මත කොළඹ අපරාධ කොට්ඨාසය බාර අධ්‍යක්ෂ පොලිස් අධිකාරී ඩී.ආර්.එල්. රණවීර ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂකවරුන් වන ජනක කුලරත්න, රත්නායක, බියපාල සැරයන්වරුන් වන හේවානායක , ගුණපාල, පොලිස් කොස්තාපල්වරුන් වන සමීර, ධනුෂ්ක, කුමාර, සහ සාලින්ද යන මහත්වරුන්ගේ සහභාගීත්වයෙන් සැකකරුවන් කොටුකර ගැනීමට හැකිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n1102082</link>
    <topic>ත්‍රිවිධ හමුදා රණවිරුවෝතවත් මානුෂීය මෙහෙයුමක</topic>
    <author>භක්ති ධර්මප්‍රිය මෙන්ඩිස්</author>
    <content>ගංවතුරට කොටු වූ සහ දියේ ගසාගෙන ගිය සාමාන්‍ය වැසියන් 2000 කට වැඩි පිරිසක් ත්‍රිවිධ හමුදාව විසින් මේ වන විට බේරා ගෙන තිබේ.මේ සඳහා ගුවන් යානා, නාවික හමුදා ජීවිත ආරක්ෂක කණ්ඩායම්, යාත්‍රා යුද හමුදා විශේෂ කණ්ඩායම් එක්ව ඇත.මනම්පිටිය, මාදුරුඔය, රන්හෙළගම, සේරුපිටිය, අරණපුර, රුකම්, පරගස්කැලේ, ඇතාබැඳිවැව, අනුරාධපුර, පොළොන්නරුව, මන්නාරම ඇතුළු තවත් ප්‍රදේශ රැසකදී යුද හමුදාව විසින් ඉකුත් දින අට තුළදී මේ පිරිස බේරා ගත් බව යුද හමුදා මාධ්‍ය ඒකකය පවසයි.හදිසි මුදා ගැනීම් ක්ෂණික සහන සේවාවන් සඳහා ත්‍රිවිධ හමුදාවේ විශේෂ කණ්ඩායම් රැසක් මේ ප්‍රදේශවල යොදවා තිබේ.දැනට සහන මධ්‍යස්ථානවල සිටින ජනතාවට අවශ්‍ය මුලික අවශ්‍යතා සපුරා දීම සඳහාද ත්‍රිවිධ හමුදාව මෙන්ම පොලිසියේ විශාල පිරිසක් නොයෙක් සේවාවන්වල නිරතව සිටිති.නාවික හමුදාව විශේෂ කණ්ඩායම් 40 ක් දිවයින පුරා මේ සඳහා යොදවා ඇති අතර ගුවන් හමුදා හෙලිකොප්ටර් යානාද ගුවන් හමුදාව විසින් පැය විසිහතර පුරාම ජනතාවට සහන සැලැස්වීම සඳහා යොදවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n1102088</link>
    <topic>ශ්‍රී ලංකා සංචාරක පෝස්ටරයට රන් සම්මාන</topic>
    <author>අනූෂා ගුරුසිංහ</author>
    <content>ආසියානු ශාන්තිකර කලාපීය සංචාරක සංගමය මඟින් සංවිධානය කළ ලෝක සංචාරක අලෙවිකරණ තරඟාවලියේ පෝස්ටර් අංශයේ රන් සම්මානය ශ්‍රී ලංකා සංචාරක ප්‍රවර්ධන කාර්යාංශයට හිමි වේ.ලොව පුරා අයඳුම්කරුවන් 102කගේ නිර්මාණ 223 ක් අතුරින් ශ්‍රී ලංකාව තේමා කරගෙන ඉදිරිපත් කළ පෝස්ටරයට මේ රන් සම්මානය හිමි වී තිබේ. පෝස්ටරයට පාදක වී තිබෙන කරුණු අතර නවමු ශ්‍රී ලංකාවක් පිළිබඳ ප්‍රතිරූපය ලොවට ප්‍රචලිත කිරීමේ අරමුණින් “අලුත් ශ්‍රී ලංකාවක්” නමින් විශේෂ වැඩසටහනක් පසුගිය දෙසැම්බර් මසදී ප්‍රකාශයට පත් කර තිබීම, සංචාරකයෙකුට විස්මිත අත්දැකීම් 8 ක් ලබාගත හැකිවීමSri Lanka යන අකුරු 8 න් සංකේතවත්වීම, සංචාරක අවධානය නොමඳව දිනූ ශ්‍රී ලාංකික සුහදශීලි සිනහව ඔවුන්ගේ ආගන්තුක සත්කාරය, සංග්‍රහශීලී බව, “2011 සංචාරක වසර සමරමු” යන්නෙහි අකුරු 12 තේමා 12 ක් සංකේතවත් වීම පිළිඹිබු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n1102083</link>
    <topic>විපතටපත් පෙදෙස් නඟා සිටුවන්නජනපති කාර්ය සාධක බළකායක්</topic>
    <author>සන්ධ්‍යා කරුණාරත්න</author>
    <content>ගංවතුරෙන් විපතට පත්වූ ප්‍රදේශ යළි නඟා සිටුවීමට ජනාධිපති කාර්යසාධක බළකායක් පිිහිටුවීමට රජය තීරණය කරයි.ගංවතුර නිසා ආපදාවන්ට ලක්වූ ජනතාවගේ ජනජීවිතය නංවාලීමට අදාළ සියලුම අමාත්‍යාංශවලින් මේ ජනාධිපති කාර්ය සාධක බළකාය සමන්විත වේ. ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයට රැස්වූ ශ්‍රී ලංකා නිදහස් පක්ෂයේ මධ්‍යම කාරක සභාව විසින් ඊයේ (7 දා) මේ තීරණය ගෙන ඇත.රට පුරා ඇදහැළෙන ධාරානිපාත වර්ෂාව නිසා ගංවතුර සහ වෙනත් හදිසි ආපදාවන්ට ලක්වූ රටේ සියලුම ප්‍රදේශ කඩිනමින් යථා තත්ත්වයට පත්කිරීම සහ එම ප්‍රදේශවල ජන ජීවිතය නඟාසිටුවීම සඳහා විශේෂ වැඩපිළිවෙළක් ක්‍රියාත්මක කිරීම මේ බළකායේ අරමුණ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n1102084</link>
    <topic>ගංවතුරෙන් විපතට පත්වූවන්ටසහන දීමට දසලක්ෂ 500ක්</topic>
    <author>ප්‍රාර්ථනා වීරසිංහ</author>
    <content>අධික වර්ෂාවෙන් සහ ගංවතුරෙන් පීඩාවට පත්වූවන්ට සහන සැලසීම සඳහා රු. දස ලක්ෂ 500ක් මහා භාණ්ඩාගාරයෙන් වෙන්කර තිබේ.ආපදා කළමනාකරණ අමාත්‍යාංශය ජනාධිපති මහින්ද රාජපක්ෂ මහතාගෙන් කරන ලද ඉල්ලීමකට අනුව මේ මුදල ලබාදුන් බව ආපදා කළමනාකරණ ඇමැති මහින්ද අමරවීර මහතා පැවැසීය. එම මුදල් විපතට පත්වූ ප්‍රදේශවල ජනතාවට සහන සැලසීම සඳහා දිස්ත්‍රික් ලේකම්වරුන් වෙත ලබාදෙන බව, ඇමැතිවරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n1102085</link>
    <topic>අවතැන් වූ ගණන ලක්ෂ 13ක්</topic>
    <author>වාර්තා කළෝ :- ප්‍රාර්ථනා වීරසිංහ, දේවහූව සමූහ, සුනිමල් ශ්‍රීයානන්ද, බිබිල මධ්‍යම, මීගොඩ හේමපාල, පොල්ගහවෙල සමූහ, අමිල ප්‍රභාත් වනසිංහ, තෙන්නකෝන් කුලසේකර, දිගාමඩුල්ල සමූහ, සොරණාතොට සමූහ හා පදියතලාව විශේෂ මහානාම ගලහිටියාව</author>
    <content>දිවයිනේ දිස්ත්‍රික්ක 19 කට දින 8ක් පුරා ඇදහැලෙන ධාරාණිපාත වර්ෂාවෙන් මියගිය පුද්ගලයන්ගේ සංඛ්‍යාව 14 දක්වා ඉහළ ගොස්, පවුල් 333986 කට අයත් පුද්ගලයන් 1249533 දෙනකු පීඩාවට පත් වී සිටිති.ඊයේ (7) සවස් වන විට පුද්ගලයන් 9 දෙනෙකු තුවාල ලබා තිදෙනෙකු අතුරුදහන් වී ඇති බව, ආපදා කළමනාකරණ මධ්‍යස්ථානය පවසයි.විපතට පත් වූවන් කඳවුරු 769 ක රඳවා සිටින අතර ඔවුනට අවශ්‍ය ආහාර පාන සහ අනෙකුත් අවශ්‍යතා සපුරාලීමට දිස්ත්‍රික් ලේකම්වරුන්ට මූල්‍ය ප්‍රතිපාදන ජනාධිපති මහින්ද රාජපක්‍ෂ මහතාගේ උපදෙස් අනුව දැනට රු. මිලියන 154ක් ඒ ප්‍රදේශවල ජනතාව වෙනුවෙන් සහන සැලසීමට යවා ඇති බව, ආපදා කළමනාකරණ ඇමැති මහින්ද අමරවීර මහතා ප්‍රකාශ කෙළේය.අයහපත් කාලගුණික තත්ත්වය හේතුවෙන් ඊයේ (7) දහවල් වන විට වැඩිම පිරිසක් විපතට පත්ව ඇත්තේ ත්‍රිකුණාමල දිස්ත්‍රික්කයෙනි. ත්‍රිකුණාමල දිස්ත්‍රික්කයේ පවුල් 87191 කට අයත් සාමාජිකයෝ 324555 දෙනෙක් විපතට පත්වී සිටිති.ඉන් විපතට පත් පිරිස කඳවුරු 139ක රඳවා සිටින අතර කඳවුරුවල වෙසෙන සාමාජිකයන්ගේ සංඛ්‍යාව 57965 දක්වා ඉහළ ගොස් තිබේ. මඩකළපුව දිස්ත්‍රික්කයේ පවුල් 61350කට අයත් සාමාජිකයන් 240366 දෙනෙකු පීඩාවට පත්වී එක් පුද්ගලයකු මියගොස් ඇත.විපතට පත්වූ පවුල් 39834කට අයත් 144888 සාමාජිකයෝ කඳවුරු 158ක රඳවා සිටින බව ආපදා කළමනාකරණ මධ්‍යස්ථානය පවසයි.අම්පාර දිස්ත්‍රික්කයේ පවුල් 74432 කට අයත් පුද්ගලයන් 282685 දෙනෙකු පීඩාවට පත්වී මරණ 4ක් වාර්තා වී තිබේ. තුවාලකරුවන් තිදෙනකු සහ අතුරුදන්වූ පුද්ගලයන් දෙදෙනෙකු වාර්තා වන අතර අවතැන් වී සිටින පිරිස කඳවුරු 81ක රඳවනු ලැබ සිටිති.අවතැන්වූවන් සඳහා පිසූ ආහාරපාන ලබාදීමට කටයුතු යොදා ඇති බව, අම්පාර දිසා ලේකම් සුනිල් කන්නන්ගර මහතා පැවසීය. පවුල් 153,000 සඳහා දින හයකට අවශ්‍ය වියළි ආහාර සහිත (සහල්, සීනි, පරිප්පු) සහන මල්ලක් ලබාදීමට ද කටයුතු යොදා ඇති බවත් මේ සඳහා ලෝක ආහාර සංවිධානයෙන් මෙට්‍රික් ටොන් 189ක වියළි ආහාර ලබාදී තිබෙන බවත් ඔහු සඳහන් කෙළේය.අනුරාධපුර දිස්ත්‍රික්කයේ පවුල් 53,502 කට අයත් 192484 දෙනෙකු පීඩාවට පත්වී එක් පුද්ගලයකු මියගොස් ඇති අතර අවතැන් වූ පිරිස කඳවුරු 128ක රඳවනු ලැබ සිටිති.අනුරාධපුර නගරයේ ජයන්ති මාවත, මිහිඳුපුර සහ පූජා භූමියේ පිවිසුම් මාර්ගද මේ වන විටත් ජලයෙන් යටවී ඇති අතර අනුරාධපුර, හොරොව්පතාන, කහටගස්දිගිලිය, නාච්චදූව, මහවිලච්චිය ඇතුළු මාර්ග රැසක් ජලයෙන් යටවී ඇත. තවදුරටත් ඇදහැළෙන වර්ෂාව හේතුවෙන් නාච්චදූව ජලාශයේ ජල මට්ටම යළි ඉහළ යෑමට හැකි බව, නාච්චදූව ජලාශය භාර නේවාසික ඉංජිනේරු ලලිත් ද අල්විස් මහතා ප්‍රකාශ කෙළේය. මේ වන විට නාච්චදූව ජලාශයේ වාන් දොරටු හයම විවෘත කර ඇති බවද හෙතෙම කීය.වැලිඔයේ සම්පත්නුවර ප්‍රදේශයේ කොටුවී සිටින ජනතාවට සහන සැලසීමට ගුවනින් ආහාර තොගයක් රැගෙන ආර්ථික සංවර්ධන ඇමැති බැසිල් රාජපක්‍ෂ මහතා එහි ගියේය. අනුරාධපුර ගුවන් තොටුපළේ සිට වැලිඔය දක්වා ගුවන් මඟින් ආහාර ප්‍රවාහනය කරන ලදී. මේ අවස්ථාවට ඇමැති එස්. එම්. චන්ද්‍රසේන මහතා ඇතුළු තවත් පිරිසක් සහභාගී වූහ. මහනුවර හන්තාන ප්‍රදේශයේ සහ බදුල්ල එළදළුව කන්ද නායයෑමට ලක්වීම නිසා පවුල් කිහිපයක් තාවකාලිකව ඉවත්කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n1102086</link>
    <topic>ලානිනා බලපෑම මැයි දක්වා</topic>
    <author>ශීලා උඩුවර</author>
    <content>දිවයිනට ගිනිකොනදිග වෙරළට ඔබ්බෙන් වූ මුහුදු ප්‍රදේශයේ පවතින අඩු පීඩන තත්ත්වය තවමත් පවතින නිසා ඉදිරි දින දෙක තුන තුළදීත් වැසි පවතින බව කාලගුණ විද්‍යා දෙපාර්තමේන්තුව කියයි.පසුගිය දිනවල ඇති වූ ලානිනා තත්ත්වයේ බලපෑම අප්‍රේල් මැයි මාසය පමණ වනතෙක් පවතින බැවින් ගිය වසරේ මේ කාල වකානුවට වඩා මේ වසරේදී වැසි ඇතිවිය හැකි බව එම දෙපාර්තමේන්තුව කියයි.නැඟෙනහිර ඌව උතුරු මැද මධ්‍යම යන පළාත්වලට හා හම්බන්තොට දිස්ත්‍රික්කයට කඩින් කඩ වැසි හෝ ගිගුරුම් සහිත වැසි ඇතිවන අතර ඇතැම් ස්ථානවලට තරමක තද වැසි ද ඇතිවන බව දෙපාර්තමේන්තුව කියයි.අනිකුත් ස්ථානවල අහස වළාකුළින් බරව පවතී. නැඟෙනහිර ගිනිකොන දිග හා මන්නාරම් බොක්ක මුහුදු ප්‍රදේශ රළුවන අතර සෙසු ප්‍රදේශද තරමක රළු ස්වභාවයක් උසුලන බැවින් මුහුදු යාමේදී ප්‍රවේශම් වන ලෙස දෙපාර්තමේන්තුව මුහුදු යන්නන්ට අවවාද කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n1102087</link>
    <topic>ජල හොරුන්ගෙන් රජයට රුපියල් මිලියන 56ක්</topic>
    <author>අනුෂා ගුරුසිංහ</author>
    <content>පසුගිය වසර තුළ ජාතික ජල සම්පාදන හා ජලාපවහන මණ්ඩලයේ නීතිවිරෝධී ජල වැටලීම් අංශය කළ වැටලීම් මඟින් රුපියල් මිලියන 56ක මුදලක් අයකරගැනීමට සමත් වී තිබේ.එම මණ්ඩලයේ වාර්ෂික වාර්තාවට අනුව වැටලීම් අංශයේ නිලධාරීන් කළ වැටලීම් 1669කින් මෙසේ හොරෙන් ජලය ලබා ගත් බවට තහවුරු වීමෙන් මේ මුදල අයකර ගැනීමට හැකිවිය.මහා පරිමාණයේ ව්‍යාපාරිකයන් හෝටල් හිමියන් කර්මාන්ත ශාලා හිමියන්, ද මෙසේ වංචාකාරී ලෙස ජලය ගත් අය අතර වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n1102089</link>
    <topic>පාර්ලිමේන්තුවඅද රැස්වේ</topic>
    <author/>
    <content>පාර්ලිමේන්තුව අද (8) පස්වරු 1.00ට යළි රැස්වේ. හදිසි නීතිය මසකින් දීර්ඝ කිරීම පිළිබඳ විවාදය සහ ඡන්දය විමසීම අද පැවැත්වේ.ආනයන අපනයන පනත යටතේ නියමයන් කිහිපයක් පිළිබඳ විවාදය හෙට (09) පැවැත්වීමට නියමිත අතර ශෝක යෝජනා පිළිබඳ විවාදය දහවැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n11020810</link>
    <topic>අමෙරිකාවෙන් ආ කෝටිපති ව්‍යාපාරිකයාගේලක්‍ෂ 12 ½ වටිනා භාණ්ඩ සොරාගෙන</topic>
    <author>එස්. එන්. ගොඩමුන්න – ගම්පොල සමූහ</author>
    <content>අමෙරිකා එක්සත් ජනපදයේ සිට මෙරටට පැමිණි කෝටිපති ව්‍යාපාරිකයකු සතු ඉතා උසස් වර්ගයේ පරිගණක කැමරා හා ලැප්ටොප් ඇතුළු ලක්‍ෂ 12 1/2 ක් වටිනා තාක්‍ෂණ උපකරණ සොරාගත් අයෙකු එම සොරකමෙන් පැය 24ක් යාමට මත්තෙන් අත්අඩංගුවට ගැනීමට නාවලපිටිය පොලිසිය සමත්විය.නාවලපිටිය නගර සීමාවේ උපන් 29 හැවිරිදි තරුණ ව්‍යාපාරිකයකු වන පැමිණිලිකරු අමෙරිකාවේ පුරවැසිභාවය ලද පුද්ගලයකු වන අතර ඉදිකිරීම් සම්බන්ධ ව්‍යාපාර කටයුත්තක් සඳහා ලංකාවට පැමිණි අවස්ථාවේ නාවලපිටිය නිවසේදී මෙම මංකොල්ල කෑමට හසුව තිබේ.මෙම සිද්ධියෙන් පසු එම ව්‍යාපාරිකයා පොලිසියට පැමිණිලි කොට ඇති අතර ඒ අනුව නාවලපිටිය පොලිස් ස්ථානාධිපති උදය වික්‍රමසේකර මහතා සකස් කළ සැලසුමකට අනුව ක්‍රියාත්මක වූ පොලිස් කණ්ඩායම සොරකම් කරනලද තාක්‍ෂණ උපකරණ සමඟ සැකකරු කොටු කර ගැනීමට සමත්ව තිබේ.මෙසේ සොරාගන්නා ලද උපකරණ අතර එකක් ලක්‍ෂ 3 1/2 ක් වටිනා ඇපල් වර්ගයේ ලැප්ටොප් දෙකක්, තාක්‍ෂණයෙන් උසස් වීඩියෝ කැමරාවක්, ඩිජිටල් කැමරාවක්, ඇපල් වර්ගයේ ජංගම දුරකථන හා සෝනි වර්ගයේ කැමරා ආදිය වේ.මෙම ව්‍යාපාරිකයාගෙන් සොරාගන්නා ලද උපකරණ අතර තිබූ එකක් රුපියල් 15,000ක් පමණ වටිනා ඔර්ලෝසු තුනක් ගඟට විසිකර දැමූ බවද සැකකරු පවසා තිබේ.රුපියල් ලක්‍ෂ 12 1/2 කට වඩා වටිනා මෙම උපකරණ සැකකරු විසින් රුපියල් තිස්දහසකට (30,000) අලෙවි කිරීමට සූදානම්ව සිට ඇති අතර, මේවාහි වටිනාකම නොදත් මොහු ඒවාට හානිකර තිබූ බවද පරීක්‍ෂණ පවත්වන පොලිස් කණ්ඩායම අනාවරණය කරගෙන තිබේ. අත්අඩංගුවට ගත් සැකකරු නාවලපිටිය මහේස්ත්‍රාත් පූර්ණිමා පරණගමගේ මහත්මිය වෙත ඉදිරිපත් කිරීමට නියමිතව තිබුණි.ගම්පොළ කොට්ඨාස බාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු, පොලිස් අධිකාරී බී. විමලදාස යන මහත්වරුන්ගේ උපදෙස් මත නාවලපිටිය පොලිස් ස්ථානාධිපති උදය වික්‍රමසේකර, උ. පො. ප. සුගත් විජේසිංහ, පො. සැ. ජයසේකර, පො. කො. හේරත්, පො. කො. සම්පත් යන නිලධාරීහු පරීක්‍ෂණ කටයුතු සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n11020811</link>
    <topic>40 හැවිරිදි කතගේ මරණයටඅයියා-මලෝ සැක පිට</topic>
    <author>මල්වාන සමූහ මහානාම විතානගේහා දෙල්ගොඩ සමූහ සුදත් පුබුදුකීර්ති</author>
    <content>කඳුබොඩ මූකලාන වෙන්දේසිවත්තේ සුවිසල් නිවෙසක් තුළදී තියුණු ආයුධයකින් හිසට පහර දී අභිරහස් ලෙස මරා දමා තිබියදී පෙරේදා (06 වැනිදා) පස්වරුවේ හමුවූ එක්දරු රූමත් කාන්තාවගේ මරණය සම්බන්ධව සැකපිට එකම පවුලේ අයියා - මලෝ දෙදෙනකු මීගහවත්ත පොලිසිය මගින් ඊයේ (07) අත්අඩංගුවට ගනු ලැබූහ. මෙසේ මරා දමා තිබුණේ එම නිවසෙහි පදිංචිව සිටි ඩබ්ලිව්. රේණුකා දමයන්ති නමැති 40 හැවිරිදි එක් දරු රූමත් මවකි.ඊයේ (07) දිවා කාලයේ ගම්පහ අතිරේක මහේස්ත්‍රාත් ඉන්දික අත්තනායක මහතා සිද්ධිය වූ ස්ථානයට පැමිණ මහේස්ත්‍රාත් පරීක්‍ෂණය සිදු කොට ඇයගේ පශ්චාත් මරණ පරීක්‍ෂණය පැවැත්වීම සඳහා මළ සිරුර රාගම රෝහලට යැවීමට නියෝග කෙළේය. මේ අනුව ඇයගේ පශ්චාත් මරණ පරීක්‍ෂණය ඊයේ (07) පස්වරුවේ රාගම රෝහලේදී පැවැත්වීමට කටයුතු කර තිබිණ.මේ සිද්ධිය පිළිබඳව මීගහවත්ත පොලිස් ස්ථානාධිපති පොලිස් පරීක්‍ෂක ශ්‍රීනික සංජීව ජයකොඩි හා අපරාධ විමර්ශන අංශයේ ස්ථානාධිපති ලාල් රංජිත් යන නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n11020812</link>
    <topic>කතානායකවරයාගේ කීර්ති නාමයටහානිකළ පුද්ගලයෙක් දැලේ</topic>
    <author/>
    <content>ගුවන්විදුලි නාලිකා වැඩසටහනකට නිර්නාමික දුරකථන ඇමතුමක් ලබාදෙමින් කථානායක චමල් රාජපක්ෂ මහතාගේ කීර්තිනාමයට අපහාස වන පරිදි කටයුතු කළ පුද්ගලයකු පොලිස් අත්අඩංගුවට පත්වී ඇත. පසුගිය ජනවාරි 20 වැනිදා මෙම නිර්නාමික දුරකථන ඇමතුම ලබාදී තිබේ.කොස්ගම ප්‍රදේශයේ දී සය දෙනකුට මරු කැඳවමින් සිදුවූ රිය අනතුරකට සම්බන්ධ සැකකරුවන් නිදහස් කරන ලෙස ප්‍රදේශයේ පොලිස් ස්ථානාධිපතිවරයාට කථානායකවරයා උපදෙස් දුන් බව එම දුරකථන ඇමතුමෙන් ප්‍රකාශ කර තිබුණි. කෙසේ නමුත් කොස්ගම පොලිස් ස්ථානාධිපතිවරයාගෙන් කළ විමසීමකදී හෙලි වී ඇත්තේ කිසිදු දේශපාලන නායකයකු මේ සම්බන්ධව දුරකථනයෙන් ඇමතීමක් සිදු නොකළ බවයි.එසේම කථානායක චමල් රාජපක්ෂ මහතා ඒ සිද්ධිය සිදුවන දිනයන්හි විදේශ ගතව සිට ඇති බවද අනාවරණය විය. මේ පිළිබඳව කථානායකවරයාගේ ආරක්ෂඛඛ නිලධාරියකු සිදුකළ පැමිණිල්ලකට අනුව රහස් පොලිසියේ ද සහය ඇතිව ඉකුත් (31) දා අදාල පුද්ගලයා අත්අඩංගුවට පත්වූ අතර ඔහු පුවක්පිටිය ප්‍රදේශයේ වෙළඳාමේ නියුතු වූවකු බව හෙළිවී තිබේ.අත්අඩංගුවට පත්වූ පුද්ගලයා සිදුකළ වරද පිළිගැනීමෙන් අනතුරුව මෙවැනි අකටයුතු ක්‍රියා තවදුරටත් නොකිරීමට වග බලාගන්නා ලෙස තරයේ අවවාද කොට නිදහස් කරන ලදී. පසුව කථානායකවරයා විසින්ද තවදුරටත් මෙවැනි ක්‍රියා නොකරන ලෙස අවවාද කර සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n11020813</link>
    <topic>මෙහෙකාර සේවයේ යෙදී සිටිමින්නිවසේ රන් භාණ්ඩවලට විදලා</topic>
    <author>චන්ද්‍රිකා පෙරේරා</author>
    <content>මෙහෙකාරියක ලෙස නිවාසවල සේවයට පැමිණ රන් භාණ්ඩ සොරාගෙන පලා ගිය කාන්තාවක්, පැහැරගත් භාණ්ඩ තොගයක්ද සමඟ කොහුවල පොලිසිය මගින් පෙරේදා (06) අත්අඩංගුවට ගෙන තිබේ.කොහුවල හා වැලිකඩ ප්‍රදේශවල නිවාස දෙකකින් සොරාගත් රුපියල් ලක්ෂ තිස් හතක් පමණ වටිනා ආභරණ තොගයක් ඇය උගස්කර තිබියදී අත්අඩංගුවට ගත් බව පොලිසිය පවසයි.අත්අඩංගුවට පත් සැකකාරිය කොහුවල වුඩ්ලන්ඩ් මාවතේ නිවසක මෙහෙකාර සේවයේ යෙදී සිට නිවසේ තිබූ තිස් ලක්ෂයක් පමණ වටිනා රන් භාණ්ඩ තොගයක් සොරාගෙන ඉකුත් 02 දා පලාගොස් තිබිණි.මේ අනුව මහරගම ඇල්හේන පාරේ නිවසකදී සැකකාරිය පෙරේදා (06) කොහුවල පොලිසිය මගින් අත්අඩංගුවට ගෙන ප්‍රශ්න කිරීමේදී පැහැරගත් රන්අභරණ උගස් කළ බව හෙළිකර ඇත.වැලිකඩ ප්‍රදේශයේ නිවසකින් මීට පෙර අවස්ථාවකදීද රුපියල් හය ලක්ෂ පනස් දහසක් වටිනා රන් ආභරණ තොගයක් සොරාගත් බව ඇය අනාවරණය කළ බව කොහුවල පොලිසිය කියයි.ඇය මෙවැනි සොරකම් කලක් තිස්සේ සිදුකර තිබෙන බවට සැකකෙරේ. මේ සඳහා වෙනත් අයෙකුගේද සහය ලබාගෙන ඇති බවට විශ්වාස කෙරෙන අතර ඇයට සොරකම් කිරීමට සහය වූ අය පිළිබඳ හෙළිකර ගැනීමට සැකකාරිය රඳවාගෙන ප්‍රශ්න කරන බව පොලිසිය කීය. සිද්ධිය පිළිබඳ කොහුවල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=n11020814</link>
    <topic>ඇද හැලෙන අධික වර්ෂාවෙන්මහනුවර දිසාවේ 4000ක් පීඩාවට</topic>
    <author>සමන්ති වීරසේකර</author>
    <content>මේ දිනවල පවතින අධික වර්ෂාව නිසා මහනුවර දිස්ත්‍රික්කයේ ඇතිවූ පස් කඳු කඩා වැටීම්, නාය යෑම් සහ ජල ගැලීම් හේතුවෙන් පුද්ගලයන් හාර දහසකට අධික පිරිසක් පීඩාවට පත්ව සිටිති.විවිධ ආපදාවන්ට ලක්ව පුද්ගලයන් දහ දෙනෙකු මියගොස් ඇති අතර තුවාලකරුවන් විසිදෙනෙකු පමණ රෝහල්ගත වී ප්‍රතිකාර ලබා ඇත.එක්දහස් පන්සීයකට අධික පිරිසක් අවතැන්ව, දැනට ප්‍රජාශාලාවල සහ පාසල්වල තාවකාලිකව ලැගුම්ගෙන ඇතැයි, දිස්ත්‍රික් ආපදා කළමනාකරණ සම්බන්ධීකරණ ඒකකය ප්‍රකාශ කරයි. මහනුවර දිස්ත්‍රික්කයේ වැඩිම හානියක් සිදුව ඇත්තේ, උඩුදුම්බර, හාරිස්පත්තුව සහ ගඟවටකෝරළය ප්‍රාදේශීය ලේකම් කොට්ඨාසයන්ටය.පස් කඳු කඩා වැටීම හේතුවෙන් කරල්ලියද්ද, උඩිස්පත්තුව, මැදමහනුවර, මැටිදෙණිය මාර්ගවල ගමනාගමන අවහිරතා සිදුව ඇති අතර ගාල්තැන්න මාර්ගය වසා දමා තිබේ.මහනුවර ගෝතමී බාලිකා විදුහල දින නියමයක් නොමැතිව වසා දමා ඇති අතර පාසල් 54 ක් පිළිබඳව පර්යේෂණ සිදුකෙරෙන බව භූ විද්‍යා හා පතල් කාර්යාංශය ප්‍රකාශ කැර තිබේ.හන්තාන උඩුවල ප්‍රදේශයේ ඊයේ (7 දා) දහවල් ඇතිවූ නායයාමේ අවදානම මත එහි නිවාස 28 ක පදිංචිකරුවන් උඩුවෙල කනිෂ්ඨ විදුහලේ නවාතැන් ගැනීමට ඉඩ සලසා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=r1102081</link>
    <topic>සබරගමුව ලුහු ඉංජිනේරුමධ්‍යස්ථානය වැසී යෑමේ තර්ජනයක</topic>
    <author>කෑගල්ල සමූහපී.එම්.පී. පොල්වත්ත</author>
    <content>සබරගමුව පළාත් සභාවේ කර්මාන්ත දෙපාර්තමේන්තුව මගින් පාසල් හැර යන තරුණ තරුණියන් වෘත්තීය පුහුණු පාඨමාලා පවත්වාගෙන යන ලුහු ඉංජිනේරු මධ්‍යස්ථානය වැසී යෑමේ අවදානමක් පවතින බව සබරගමුව පළාත් සභාවේ කර්මාන්ත අමාත්‍යාංශයේ පළාත් අධ්‍යක්ෂක සී.එම්. උමගිරිය මහතා පැවැසීය.මේ වනවිට රත්නපුර දිස්ත්‍රික්කයේ මෙවැනි පාසලක් වැසී ගොස් ඇත.කෑගල්ල දිස්ත්‍රික්කයේ මිණුවන්ගමුව ඇපලාව, ගොමාඩුව, යන ප්‍රදේශවලද රත්නපුර දිස්ත්‍රික්කයේ ද මෙවැනි පුහුණු පාසල් පවත්වාගෙන යතත් එතරම් සතුටුදායක තත්ත්වයක් නැත.ඩී.එම්.උමගිරිය මහතා මේ පුහුණු ආයතන වල ලියවන පට්ටල් වෑද්දුම්, ඇල්මිනියම් පිරිවැද්දුම් පෑස්සුම්, ආදිය සඳහා රුපියල් කෝටි ගණන් වටිනා මැෂින් හා උපකරණ තිබෙනවා.1977 න් පසුව මේ ආයතන වල දියුණුවට වැඩ කරලා නෑ. වසර ගණනාවකට පසුව උපදේශක වරුන් බඳවාගෙන නෑ. එම නිසා මේ ආයනවල සේවය කරන්නේ වයස අවුරුදු 50 ඉක්මවූ අය බැවින් එම අය විශ්‍රාම යන විට අලුතෙන් බදවා ගැනීමේ කරලා නැහැ.බදවා ගන්නා ලද සිසුන්ට පුහුණුව දීමට උපදේශක වරුන් නොමැති නිසා අසීරු තත්ත්වයක් උදාවෙලා.වසර කීපයක සිට මේ ආයතන වලින් රජයේ පාසල් ඇතුලු විවිධ ආයතන වලට ඩෙස් පුටු වැනි දේ සෑදීමට ඇනවුම් ලබා දෙන්නේ නෑ.එසේ ඇනවුම් ලැබුනානම් පුහුණුව ලබන සිසුන්ට පුහුණුව මෙන්ම අමතර ආදායමක් ලබා ගැනීමට ද හැකිවෙනවා. මෙහි පුහුණුව ලබන වසර 2 ක කාලයේ දී දිනකට සිසුවකුට රුපියල් 100ක දිරි දීමනාවක්ද ලබා දෙනවා.මිනුවන්ගමුව පුහුණු මධ්‍යස්ථානයේ උපදේශක මහතෙක් මෙසේ කීය. මේ මධ්‍යස්ථානයේ ඉතාමත් වටිනා රුපියල් ලක්ෂ ගණන් වටිනා පුහුණු කිරීමට අවශ්‍ය යන්ත්‍ර තිබෙනවා. මෙහි එකවර සිසුන් 25කට පුහුණුව ලබාදීමට පුළුවන්. සියලුම පහසුකම් තියෙනවා. අවශ්‍ය පුහුණු උපදේශකයන් නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=r1102082</link>
    <topic>බොරලැස්ගමුව නගර සභාවෙන්ප්‍රදේශයේ සිසුන්ට අභ්‍යාස පොත්</topic>
    <author>කැස්බෑව සංචාරක – ධර්මසිරි සුරවීර</author>
    <content>දරුවන්ට හොඳ අනාගතයක් උදාකර දීමට ජනාධිපතිතුමා උත්සාහ කරන්නේ මේ රට උගතුන්ගේ රටක් බවට පත් කිරීමට යැයි කම්කරු හා කම්කරු සබඳතා ඇමැති ගාමිණී ලොකුගේ මහතා පැවැසීය.ඇමැතිවරයා එසේ පැවැසුවේ බොරලැස්ගමුව නගර සභාව එම පුරවරයේ පිහිටි පාසල්වල සිසුන් වෙනුවෙන් එහි පොදු අරමුදලින් රුපියල් ලක්‍ෂ 40ක් වැයකර මිලදී ගන්නා ලද අභ්‍යාස පොත් බෙදා දීමේ උත්සවයට සහභාගී වෙමිනි.උත්සවය බොරලැස්ගමුව නීලම්මහර විද්‍යාකර බාලිකා නවෝද්‍යා විද්‍යාලයේ දී පසුගියදා පැවැත්විණි.ඇමැති ගාමිණි ලොකුගේ මහතා මෙසේ ද කීවේය.අද බොරලැස්ගමුව නගර සභාව ඉතා හොඳ වැදගත් සත්කාරයක් ඉටු කරන්නේ.අද දින බොරලැස්ගමුව නගර සභාව ප්‍රදේශයේ පාසල්වල සියලුම දරුවන්ට අභ්‍යාස පොත් ලබාදෙනවා. ඒ සඳහා රුපියල් ලක්‍ෂ 40ක පමණ විශාල මුදලක් නගර සභාව වැයකර තිබෙනවා. මෙය අපේ රටට ඉතාම ප්‍රයෝජනවත් සත්කාරයක්.අද පොත් පත් නිල ඇඳුම් ගුරුවරු ගොඩනැගිලි ආදි සියල්ල ලබා දී දරුවන්ට හොඳ අනාගතයක් උදාකර දීමට ජනාධිපතිතුමා උත්සාහ කරන්නේ මේ රට උගතුන්ගේ රටක් බවට පත් කිරීමටයි.බොරලැස්ගමුව නගර සභාවේ හිටපු සභාපති දේශබන්දු අරුණ පි‍්‍රයශාන්ත මහතා - අද අපට හොඳ ශක්තිමත් දේශපාලන නායකත්වයක් තිබෙනවා. ගාමිණි ලොකුගේ ඇමැතිතුමා නිසා අපට මේ පළාතට සුවිශාල සේවාවක් ඉටුකිරීමට හැකි වුණා.බොරලැස්ගමුව නගර සභාවේ හිටපු උප සභාපති ශ්‍රී ලාල් සිගේරා මහතා ඇතුළු කිහිප දෙනෙක්ම කතා කළහ.බොරලැස්ගමුව මහා විද්‍යාලය, රත්තනපිටිය ආනන්ද විද්‍යාලය, වේරහැර විද්‍යාලය, සුනේත්‍රා දේවි කාන්තා විද්‍යාලය ඇතුළු පාසල් රැසක සිසුන්ට මෙහිදී පොත් පිරිනැමීම සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=r1102083</link>
    <topic>කහතුඩුව නගරයේ පොදු පහසුකම්ප්‍රමාණවත් නැතැයි ජනතාවගෙන් මැසිවිලි</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම ප්‍රාදේශීය සභා බල ප්‍රදේශයට අයත් කහතුඩුව උප නගරයට අත්‍යාවශ්‍ය පොදු පහසුකම් අවම මට්ටමක පවතින නිසා නගරයට පිවිසෙන ජනතාවට කරදර රැසකට මුහුණ දීමට සිදුව ඇත.වසර ගණනාවක සිට නගරය පුළුල් කර සංවර්ධනය කරන බවට අදාළ තැන්වලින් දන්වා ඇතත් එය වචනවලට පමණක් සීමා වී ඇතැයි ඔව්හු චෝදනා කරති.කහතුඩුව වෙළෙඳ සංගමයේ සභාපති නිහාල් ප්‍රේමසිරි මහතා - කහතුඩුව නගරයේ පමණක් වෙළෙඳසල් සියයකට ආසන්න සංඛ්‍යාවක් තිබෙනවා. දිනකට දහස් ගණනක ජනතාවක් මෙහි පැමිණෙනවා.එම පිරිස්වලට බස් රථ පැමිණෙන තුරු සිටීමට ආවරණ සහිත බස් නැවතුම් පොළක් නගරයේ නැහැ. මාර්ගය දෙපස ඉඩ නැහැ.මේ නිසා උදේ සවස බොහෝ වේලාවට වාහන තදබදයක් පවතිනවා. වසර තිහකට පමණ පෙර තිබූ තත්ත්වයයි අදටත් කහතුඩුව නගරය පවතින්නේ. මෙවැනි හේතූ®න් සැලකිල්ලට ගෙන නගරය පළල් කර සංවර්ධනය කරන ලෙස අදාළ අංශවලින් ඉල්ලා සිටිනවා.හෝමාගම ප්‍රාදේශීය සභා හිටපු මන්ත්‍රී බන්දුල රන්ජන් ඉලේපෙරුම මහතා කහතුඩුව නගරය උඩුගහපත්තු බල ප්‍රදේශයේ ප්‍රධාන නගරයක්. හෝමාගම ප්‍රාදේශීය සභා බල ප්‍රදේශයට අයත් ජල පහසුකම් නැති එකම නගරය වන්නේ කහතුඩුව නගරයයි.ත්‍රිරෝද රථ සංගමයේ සභාපති අජිත් වසන්ත මහතා කහතුඩුව නගරයේ ත්‍රිරෝද රථ එකසිය පනහක් පමණ තිබෙනවා. මේ රථ නවතා තබන්නට ස්ථානයක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=r1102084</link>
    <topic>උපතින්ම ආබාධිත තරුණියකටසහන සලසන්න පියවර</topic>
    <author>බෝපේ සමූහ යූ. ජී. තිලකරත්න</author>
    <content>දෙපයින් සිට ගැනීමට බැරිව ආබාධිත තත්ත්වයට පත්වූ තරුණියක් කතරගම කිහිරිගම ගම්මානයේ ජීවත් වන්නීය. ඇගේ නම සුවෙන්ද්‍රාය. වයස අවුරුදු23කි.ඇයගේ මවුපියන්ට ස්ථිර රැකියාවක් නැත. ඔවුන් ජීවිකාව ගෙනයන්නේ කතරගම පුද බිමට එන බැතිමතුන් ගේ ආධාරයකිනි.මේ තරුණිය ඉපදුණදා සිටම ජීවත් වෙන්නේ අතුපැලකය. කිසිවකුටවත් නොපෙනෙනසේ ඇය එහි රඳවා තබයි. ඇයට අවශ්‍ය ප්‍රතිකාරයක් පවා ලබා දෙන්නට කිසිවකුවත් නැත.කිරිවෙහෙර රජමහා විහාරාධිපති රුහුණු මාගම්පත්තුවේ ප්‍රධාන සංඝ නායක ආචාර්ය අලුත්වැව සෝරත නාහිමිගේ මූලිකත්වයෙන් මේ තරුණියට යම් සහනයක් සැලැස්වීමට ඉදිරියේදී පියවර ගනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=r1102085</link>
    <topic>වැදූ මව මුණගැහෙන්නපුතා මවුබිමට ඇවිත්...</topic>
    <author>මීගමුව විශේෂ – එච්. ප්‍රනාන්දු</author>
    <content>ස්වීඩන් ජාතික යුවළකගේ දරුකමට පත් වූ පුතකුට වසර විසි හයකට පසුව ශ්‍රී ලංකාවේ මව දැක බලා ගැනීමේ අවස්ථාවක් උදාවීමේ සිද්ධියක් මීගමුව ලුවිස් පෙදෙසින් වාර්තා වේ.මීගමුව වැල්ලවීදිය ලුවිස් පෙදෙසේ පදිංචි අයිවන් මාකස් පීරිස් මහතා ගේ මැදිහත්වීම මත මේ මව හා පුතා මුණ ගැස්සීම සිදුවුණි.උපතින් ඊ. ඩී. සුනිල් ලෙස නම් ලැබූ ඒ දරුවා අද ජෙක්ස් කට්‍රාර නිමල් ලෙනාත් නමින් ස්වීඩනයේ මියොල්වී නගරයේ ජීවත් වෙයි. දක්නේතා යොතී මහතා හා යොතී මහත්මිය ලෙනාත් හදා වඩාගත් මවුපිය යුවළය. ලෙනාත් අවිවාහකය. ළඟදීම ස්වීඩන් ජාතික එමල් මෙනවිය සමඟ අතිනත ගැනීමට ද නියමිතයි.කෝට්ටේ තලවතුගොඩ ඇඹුල්දෙණිය පදිංචි එම්. ආරියලතා මහත්මියට හා ඊ. බී. විමලසිරි මහතාට දාව උපන් ඊ. බී. සුනිල් නැමැති සිඟිති පුතා දරුකමට හදා වඩා ගැනීම සඳහා ස්වීඩන් යුවළ ඒ රටට ගෙන යද්දී ඔහුගේ වයස මාස 2 1/2කි.තමන්ගේ කුසින් වැදූ මේ පුතා දැක බලා ගැනීමට ඔහුගේ මව සමඟ සහෝදර සහෝදරියන් ද ඥාතීන් ද මීගමුවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s1102081</link>
    <topic>ශ්‍රී ලංකා-නෙදර්ලන්ත තරගයපල්ලෙකැලෙන් හම්බන්තොටට</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියට පෙර ශ්‍රී ලංකාවට ඇති මුල්ම පුහුණු තරගය වන නෙදර්ලන්තය සමඟ එක්දින තරගය පල්ලෙකැලේ ක්‍රිඩාංගණයෙන් හම්බන්තොට සූරියවැව මහින්ද රාජපක්‍ෂ ක්‍රීඩාංගණයට ගෙනයෑමට ශ්‍රී ලංකා ක්‍රිකට් ඊයේ තීරණය කළේය.මේ දිනවල පවතින අධික වර්ෂාව හේතුවෙන් පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ ජලය රැදී පවතින අතර, මේ නිසා ශ්‍රී ලංකා - නෙදර්ලන්ත තරගය හම්බන්තොටට ගෙන යෑමට තීරණය විය. එහෙත් ඊයේ පෙරවරුවේ හම්බන්තොට ප්‍රදේශයට ද වර්ෂාව පතිතව ඇත.ශ්‍රී ලංකා ක්‍රිකට් අතුරු කමිටු සභාපති ඩී. එස්. ද සිල්වා මහතා පැවැසුවේ අද පෙරවරුවේ හම්බන්තොට මහින්ද රාජපක්‍ෂ ක්‍රීඩාංගණය හා අවට තත්ත්වය නිරීක්‍ෂණය කිරීමට බලාපොරොත්තු වන බවය. ශ්‍රී ලංකා - නෙදර්ලන්ත තරගය හම්බන්තොට මහින්ද රාජපක්‍ෂ ක්‍රීඩාංගණයේ පැවැත්වීමට නොහැකි වුවහොත් කොළඹදී පැවැත්වීමට බලාපොරොත්තු වන බව සිල්වා මහතා පැවැසීය. ශ්‍රී ලංකා ක්‍රිකට් ක්‍රීඩකයන්ට හම්බන්තොට ක්‍රීඩාංගණයේ පුහුණුවක් ලබාදීමට හැකිවුවහොත් එය වාසිසහගත බවද සිල්වා මහතා වැඩිදුරටත් පැවැසීය.ශ්‍රී ලංකාවට දෙවැනි පුහුණු තරගය මේ මස 15දා බටහිර ඉන්දීය කොදෙව් පිල සමඟ ඛෙත්තාරාම ක්‍රීඩාංගණයේදී පැවැත්වේ. ලෝක කුසලාන තරගාවලියට සමගාමීව තවත් පුහුණු තරග 2ක් ශ්‍රී ලංකාවේදී පැවැත්වීමට කටයුතු යොදා ඇත. මේ මස 12දා කෙන්යාව හා බටහිර ඉන්දීය කොදෙව් අතර තරගය ඛෙත්තාරාම ක්‍රීඩාංගණයේදී හා 15 වැනිදා කෙන්යාව හා නෙදර්ලන්තය අතර පල්ලේකැලේ ක්‍රීඩාංගණයේදී එම තරග පැවැත්වේ.ලෝක කුසලාන තරගාවලියේ පළමු තරගය මේ මස 19දා බංග්ලාදේශය හා ඉන්දියාව අතර මිර්පූර් ක්‍රීඩාංගණයේදී පැවැත්වෙන අතර 20දා කෙන්යාව - නවසීලන්තය අතර තරගය චෙන්නායිහිදීත්, ශ්‍රී ලංකාව - කැනඩාව අතර තරගය හම්බන්තොටදීත් පැවැත්වේ.මේ අතර ශ්‍රී ලංකා ක්‍රිකට් නායක කුමාර් සංගක්කාර පැවැසුවේ ක්‍රිකට් ලෝක කුසලාන තරගාවලියට තවත් සති 2ක කාලයක් ඇති හෙයින් පල්ලේකැලේ හෝ හම්බන්තොට ක්‍රීඩාංගණවලදී පුහුණු සැසි පැවැත්වීම අසීරුවී ඇති බවය. එම ක්‍රීඩාංගණවල පැති කඩුලු, ව්‍යායාම් මධ්‍යස්ථාන හා ගෘහස්ථ ක්‍රීඩා පහසුකම් අවම බැවින් පුහුණු සැසි පැවැත්වීම අසීරු බවද සංගක්කාර ප්‍රකාශ කළේය. කොළඹදී මේ පහසුකම් ඉතා උසස් මට්ටමක ඇති හෙයින් පුහුණු කටයුතුවල අඩුපාඩුවක් නොමැති බවද හෙතෙම සඳහන් කළේය.“අපේ ක්‍රීඩාලෝලීන් ඉදිරියේ අපේ තනතීරුවල ක්‍රීඩා කිරීම අපට විශේෂ වාසියක් සංගක්කාර වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s1102082</link>
    <topic>ටිකට් ගන්න ආමහ සෙනගක් හිස් අතින් යති</topic>
    <author/>
    <content>ලෝක කුසලාන තරගාවලියේ ප්‍රවේශපත් මිලදී ගැනීමට පැමිණි දහසකට අධික පිරිසක් ඊයේ ශ්‍රී ලංකා ක්‍රිකට් ආයතනය ඉදිරිපිටට පැමිණ සිටියහ. විවිධ පළාත්වලින් පැමිණී පිරිස් පෙරවරු 6.00 සිට ප්‍රවේශපත් මිලදී ගැනීමට පෝලිමේ සිටි අතර රුපියල් 50 ප්‍රවේශපත් අලෙවිය පෙබරවාරි 14 වැනිදා සිදුකෙරෙන බව පැවැසීමෙන් නොසන්සුන්තාවක් හටගත්තේය.පසුව ලෝක කුසලාන තරග අධ්‍යක්‍ෂ සුරාජ් දන්දෙනිය මහතා පැමිණි පිරිසෙන් නියෝජිතයන් දෙදෙනකු කැදවා සාකච්ඡා කොට රුපියල් 50 ප්‍රවේශපත් බලාපොරොත්තුවෙන් පැමිණි අයට “ටෝකන්පතක්” නිකුත් කිරීමට පියවර ගත්තේය. එය පෙබරවාරි 14 දින ඉදිරිපත් කිරීමෙන් එක් අයෙකුට ප්‍රවේශපත් 2ක් ලබාදෙන බව පවසා තිබේ. ඊයේ දිනයේදී ශ්‍රී ලංකා ක්‍රිකට් මූලස්ථානයේ විශේෂ කවුන්ටරයෙන් නිකුත් කරන ලද්දේ කලින් ප්‍රවේශපත් වෙන්කරවාගත් අය වෙනුවෙනි.මේ පිළිබඳව ලෝක කුසලාන තරග අධ්‍යක්‍ෂ සුරාජ් දන්දෙනිය මහතාගෙන් කළ විමසුමකදී පැවැසුවේ රුපියල් 50 ප්‍රවේශපත් 14 වැනි දින ශ්‍රී ලංකා ක්‍රිකට් ආයතනයෙන් හා තරග පැවැත්වෙන ක්‍රීඩාංගණවලින් ලබාගැනීමේ පහසුකම් සලසා ඇති බවය.එම ප්‍රවේශපත් බලාපොරොත්තුවෙන් එදිනට පෙර ශ්‍රී ලංකා ක්‍රිකට් ආයතනයට නොපැමිණෙන ලෙස ඒ මහතා වැඩිදුරටත් දන්වා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s1102083</link>
    <topic>ලෝක කුසලාන ජය පතාබස්නාහිර පළාතෙන් පා ගමනක්</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියේ ජයග්‍රහණය උදෙසා බස්නාහිර පළාත් සභාව මගින් පා ගමනක් සංවිධානය කර ඇත.දසදහසකට අධික පිරිසක් සහභාගි වන මේ පා ගමන ලබන 15 වැනිදා ප. ව. 3.00 ට පළාත් ප්‍රධාන අමාත්‍ය කාර්යාලය (ශ්‍රාවස්තිය) අසලින් ආරම්භ වී ශ්‍රී ලංකා ක්‍රිකට් ආයතනය දක්වා ගමන් කිරීමට නියමිතය.මෙදින ශ්‍රී ලංකාව හා බටහිර ඉන්දීය කොදෙව් කණ්ඩායම අතර ඛෙත්තාරාම ක්‍රිකට් ක්‍රීඩාංගණයේදී පුහුණු තරගයක් පැවැත්වෙන බැවින් මේ පාගමන මරදාන ආනන්ද විදුහල් ක්‍රීඩාංගණයේ සිට ඛෙත්තාරාම ක්‍රීඩාංගණය දක්වා ගමන් කළ යුතු බවට තවත් යෝජනාවක් ද ඉදිරිපත්ව ඇත.කෙසේ වුවද ලෝක කුසලාන ජයග්‍රහණය වෙනුවෙන් බස්නාහිර පළාත් සභාව විධිමත් වැඩපිළිවෙළක් සංවිධානය කිරීමට පියවර ගත යුතු යැයි ප්‍රධාන ඇමැති ප්‍රසන්න රණතුංග මහතා පැවැසීය.ලෝක කුසලාන ජයග්‍රහණය උදෙසා පැවැත්වෙන පා ගමන පිළිබඳ රැස්වීමක් ඊයේ ශ්‍රාවස්තියේදී පැවැති අතර එයට පළාත් ක්‍රීඩා ඇමැති උපාලි කොඩිකාර මහතා ඇතුළු නිලධාරීහු පිරිසක් එක්වූහ.බස්නාහිර පළාත් සභාවේ සියලු අමාත්‍යාංශ, දෙපාර්තමේන්තු හා පාසල් ක්‍රිකට් කණ්ඩායම්වල සාමාජිකයන් මේ පාගමනට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s1102084</link>
    <topic>කණ්ඩායම් හැඟීම වැදගත්</topic>
    <author>අසේල කුරුළුවංශ</author>
    <content>කණ්ඩායම් හැඟීමෙන් ක්‍රීඩා කළහොත් මෙවර ලෝක කුසලානය ශ්‍රී ලංකා කණ්ඩායමට දිනා ගැනීම අපහසු නොවන බව අස්ගිරි පාර්ශවයේ මහනායක අතිපූජ්‍ය උඩුගම ශ්‍රී බුද්ධරක්ඛිත මහනාහිමියෝ පැවසූහ.ශ්‍රී ලංකා කණ්ඩායමට දෙවන වරටත් ක්‍රිකට් ලෝක කුසලානය දිනාගැනීම සඳහා තමන් වහන්සේ ආශිර්වාද කරන බවද මහනාහිමියෝ කීහ.ශ්‍රී ලංකා ක්‍රිකට් කණ්ඩායමේ තිලකරත්න ඩිල්ෂාන් ඊයේ (07) පෙරවරුවේ අස්ගිරි මහ විහාරයට ගොස් උන් වහන්සේ බැහැ දැක ආශිර්වාද ලබාගත් අවස්ථාවේ මහනාහිමියෝ මේ බව පැවසුහ. මෙහිදී අදහස් දැක්වූ තිලකරත්න ඩිල්ෂාන් මහතා ශ්‍රී ලංකා කණ්ඩායම පසුගිය කාලය තුළ දිගින් දිගටම තරග ජයග්‍රහණය කළ බවත් මෙම ජයග්‍රාහී මානසිකත්වය තුළ වඩා හොඳින් ලෝක කුසලානයට මුහුණ දිය හැකිව ඇති බවත් ප්‍රකාශ කළේය.මෙවර ලෝක කුසලාන තරග දකුණු ආසියාව කේන්ද්‍ර කර ගනිමින් පැවැත්වීම ශ්‍රී ලංකා කණ්ඩායමට අමතර වාසියක් බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s1102085</link>
    <topic>ක්‍රිකට් ක්‍රීඩකයන් තිදෙනාගේ නඩු තීන්දුවටඅයි.සී.සී ප්‍රධාන විධායකගෙන් පැසසුම්</topic>
    <author>දෝහා (ඒ. එෆ්. පී.)</author>
    <content>අයි. සී. සී. ය මගින් පත්කළ ත්‍රි පුද්ගල විනිසුරු මඩුල්ල විසින් පකිස්තානු ක්‍රිකට් ක්‍රීඩකයින් තිදෙනාට ලබා දුන් තරග තහනම ජාත්‍යන්තර ක්‍රිකට් ක්‍රීඩාවේ ප්‍රතිරූපය ආරක්‍ෂා කර ගැනීමට ගත් මහඟු පියවරක් බව ජගත් ක්‍රිකට් කවුන්සිලයේ ප්‍රධාන විධායක හරූන් ලොගාට් පුවත්පත් සාකච්ඡාවකදී ප්‍රකාශ කළේය.මුදලට තරග පාවාදීමේ චෝදනාව මත තාවකාලික තරග තහනමකට ලක්වී සිටි පාකිස්තානයේ හිටපු ක්‍රිකට් නායක සල්මන් බට් සහ වේග පන්දු යවන්නන් වන මොහොමඩ් ආමීර් සහ මොහොම්මඩ් ආසිෆ්ට මෙලෙස දඬුවම් ලබා දීමට අයි. සී. සී. ය කටයුතු කළේය.සල්මන් බට්ට වසර 10 ක ක්‍රිකට් තහනමක් ද, ආසිෆ්ට වසර 7 ක තහනමක් ද, ආමීර්ට වසර 5 ක තහනමක් ද පනවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s1102086</link>
    <topic>බැන්ටම්වේට් බොක්සිං කිරුළජපානයට</topic>
    <author/>
    <content>තරග තීරකවරුන්ගේ ඒකමතික තීරණය අනුව ලී රෙට්සූරි පරදවා ලෝක බොක්සිං සංගමයේ සුපර් බැන්ටම් වේට් බොක්සිං කිරුළ අත් කර ගැනීමට ජපානයේ අකිෆ්‍රමි ෂිමෝධා සමත් විය.තිදෙනෙකුගෙන් සමන්විත තරග තීරකවරුන් ලකුණු 115 / 111 ක්, 118 – 109 ක් සහ 119 – 109 ක් ලෙස සිය ලකුණු ෂිමෝඩාට පක්ෂව ලබා දී තිබිණි.“මම මගේ දස්කම් පිළිබඳව එතරම් සෑහීමකට පත්වෙන්නේ නැහැ. නමුත් මම මට හැකි උපරිම ලෙස ක්‍රීඩා කළා” ලෝක බැන්ටම්වේට් කිරුළ දිනා ගැනීමෙන් අනතුරුව ෂිමෝඩා පැවැසීය. ලෝක බොක්සිං සංගමයේ ශ්‍රේණිගත කිරීම් වල 6 වැනි ස්ථානයේ පසුවන 26 හැවිරිදි ෂිමෝඩා කොරියාවේ ලී රෙට්සුරි හමුවේ තරගය ආරම්භයේදී තරමක පසුබෑමකට ලක්වී සිටියේය.නමුත් තුන්වැනි වටයේදී සිය සුපුරුදු දස්කම් අතරට පැමිණෙමින් ප්‍රබල ප්‍රහාරයන් කීපයක් රෙට්සුරිට එල්ල කිරීමට ෂිමෝඩා සමත් විය.මේ ජයග්‍රහණයත් සමග තම ජයග්‍රහණයන් 23 දක්වා වැඩි කර ගැනීමට ෂිමෝඩා සමත් වූ අතර ලී ගේ ජයග්‍රහණයන් 17 කට පමණක් සීමා විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s1102087</link>
    <topic>මාතර සා.තෝමස්ටපළමු ඉනිමේ ජය</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>කරන්දෙණිය මැදි මහ විදුහල සහ මාතර සාන්ත තෝමස් විදුහල අතර වයස 19 පහළ දෙවැනි කාණ්ඩයේ ක්‍රිකට් තරගයෙන් මාතර සාන්ත තෝමස් විදුහල පළමු ඉණිමේ ජයක් වාර්තා කළේය.සාන්ත තෝමස් පළමුඉනිම 188-මොහොමඩ් මිශ්ඩක් 47, (එස්. සිංගප්පුල්ලි 63 / 6)කරන්දෙණිය ම. වි. පළමු ඉනිම 140-එස්. සිංගප්පුල්ලි 80 (මොහොමඩ් ඉස්මත් 39 / 3)සාන්ත තෝමස් දෙවැනි ඉනිම 167 / 9 (එස්. විජේසිංහ 36 / 6).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s1102088</link>
    <topic>කුසල් ජනිත්ගෙන් ශතකයක්</topic>
    <author>ෆවුස් මොහොමඩ්</author>
    <content>විශිෂ්ට පිතිහරඹයක නිරත වූ කෝල්ට්ස් පිලේ ආරම්භක පිතිකරු කුසල් ජනිත් පෙරේරා පන්දු 154 කදී හතරේ පහර 11 ක් සහ හයේ පහර 3 ක් සමග ලකුණු 114 ක් රැස් කරමින් වර්ෂාවෙන් බාධා පැමිණි අන්තර් සමාජ ප්‍රිමියර් ලීග් තුන්දින ක්‍රිකට් තරගමාලාවේ ‘ඒ’ කාණ්ඩයේ පළමු වටයේදී බ්ලුම්ෆීල්ඩ් පිලට එරෙහිව පළමු ඉනිමේ ජයක් සිය කණ්ඩායමට ලබාදීමට සමත් විය.ඔහුට අනගි සහයක් ලබා දුන් රොෂේන් සිල්වා නොදැවී ලකුණු 94 ක් වාර්තා කළේය. දෙදෙනා අතර සිවුවැනි කඩුල්ල සඳහා ලකුණු 151 ක සම්බන්ධතාවයක් ද ගොඩනැගිණි.ශ්‍රී ලංකා ක්‍රිකට් ආයතනය මෙහෙයවනු ලබන මේ තරගාවලියේ ඒ කාණ්ඩය නියෝජනය කරමින් ක්‍රීඩා සමාජ 11 ක් තරග වදිති.බ්ලූම්ෆීල්ඩ් පළමු ඉනිම – 263 (67.5) චින්තක ජයසිංහ 62, සංජය ගංගොඩවිල 46, සුරාජ් රන්දීව් නොදැවී 37 (සජීව වීරකෝන් 68 / 3) සහ දෙවැනි ඉනිම 120 / 8 (39) සමන් ජයන්ත 40, නිපුන් කරුණානායක 38 (සජීව වීරකෝන් 59 / 5)කෝල්ට්ස් පළමු ඉනිම – 267 (75) කුසල් ජනිත් පෙරේරා 114, රොෂේන් සිල්වා නොදැවී 94 (සුරාජ් රන්දීව් 77 / 5, ටිරෝන් ගමගේ 43 / 3)ද්‍රවිඩ සංගම් - සී. සී. සී.විසඳුමක් නෑසී. සී. සී. කණ්ඩායම සහ ද්‍රවිඩ සංගම් පිල අතර සරවනමුත්තු පිටියේ පැවැති තරගය වර්ෂාව හේතුවෙන් ජය පරාජයෙන් තොරව නිමාවට පත් විය.සී. සී. සී. පළමු ඉනිම – 187 (77) දමින්ද රණවීර 55 (ජීවන් මෙන්ඩිස් 45 / 4, චානක වෙලගෙදර 55 / 3)ද්‍රවිඩ සංගම් පළමු ඉනිම – 111 / 4 (19.4) ජීවන් මෙන්ඩිස් නොදැවී 42 (සුජීව ද සිල්වා (40 / 3)රාගම – එස්. එස්. සී.ජය පරාජයෙන් තොරයිරාගම ක්‍රිකට් සමාජය සහ එස්. එස්’ සී. පිල අතර බ්ලුම්ෆීල්ඩ් පිටියේ පැවැති තරගය පළමුදින 2 ම වර්ෂාවට හසුවීමේ හේතුවෙන් එක් දිනකට පමණක් සීමා විය.රාගම පළමු ඉනිම – 171 (61) කෞෂල්‍ය වීරරත්න 39(කෞෂාල් ලොකු ආරච්චි 20 / 3, චමින්ද බණ්ඩාර 52 / 3)එස්. එස්. සී. පළමු ඉනිම – 114 / 1 (15) තරංග පරණවිතාන නොදැවී 56, දිමුත් කරුණාරත්න 31.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s1102089</link>
    <topic>වෙළෙඳ සේවා ක්‍රිකට් කිරුළ සෙලාන් බැංකුවට</topic>
    <author>ෆවුස් මොහොමඩ්</author>
    <content>වෙළෙඳ සේවා ක්‍රිකට් සංගමය විසින් මෙහෙයවනු ලැබූ 18 වැනි සිංගර් – එම්. සී. ඒ. ප්‍රිමියර් ලීග් පිළිමලුන් පිටුදැකීමේ තරගමාලාවේ අවසන් මහා තරගයෙන් යුනිචෙලා පිල කඩුලු 3 කින් පරාජය කළ සෙලාන් බැංකුව පළමු වරට සූරතාව අත්කර ගැනීමට සමත් විය.පි‍්‍රමියර් ලීග් තරගමාලාවේ ප්‍රසාද ලකුණු සටහනේ අවසන් ස්ථානයේ පසුවූ සෙලාන් බැංකුව පිළිමලුන් පිටුදැකීමේ තරගාවලියේ විශිෂ්ට දස්කම් දක්වමින් අවසන් පූර්ව තරගයට සුදුසුකම් ලැබූ අතර අවසන් පූර්ව තරගයේදී පි‍්‍රමියර් ලීග් සූරයන් වන සම්පත් බැංකුව පරදවමින් අවසන් මහා තරගයට පිවිසියේය.2001 සහ 2003 වසරවලදී වෙළෙඳ සේවා තරගමාලාවේ අනුසූරතාව දිනා ගත් සෙලාන් බැංකුව මෙවර තරගමාලාවේ අවසන් භාගයේ ජයග්‍රාහී මාවත කරා අවතීර්ණ වීම විශේෂ සිදුවීමක් විය.කෝල්ට්ස් පිටියේ පැවැති අවසන් මහා තරගයේදී පළමුව පන්දුවට පහර දුන් යුනිචෙලා පිල ඕවර 50 අවසානයේ කඩුලු 8 කට ලකුණු 199 ක් රැස්කළේය. සුපිරි පිතිහරඹයක නිරතවූ යුනිචෙලා පිලේ නායක මලින් සිල්වා පන්දු 115 කදී හයේ පහර 5 ක් සහ හතරේ පහර 8 ක් සමඟ නොදැවී ලකුණු 100 ක් රැස්කිරීමට සමත්විය. ඔහුට අනගි සහයක් ලබා දුන් දුනිල් අබේධීර නොදැවී ලකුණු 40 ක් වාර්තා කළේය.ලකුණු 38 ක් ඇතුළත යුනිචෙලා පිලේ කඩුලු 7 ක් බිඳ වැටී තිබූ අසීරු අවස්ථාවේ මලින් සහ දුනිල් එක්ව 8 වැනි කඩුල්ල සඳහා ලකුණු 132 ක නොබිඳුණු සම්බන්ධතාවයක් ගොඩනැගීමට සමත් වූහ. පන්දු යැවීමේදී කෞෂල්‍ය වීරරත්න කඩුලු 4 ක් ද, තාරක කෝට්ටේහේවා කඩුලු 33 ක් ද දවාලූහ.පිළිතුරු ඉනිම කී‍්‍රඩා කළ සෙලාන් බැංකුව ඕවර 48.5 කදී කඩුලු 7 කට ලකුණු 202 ක් ලබා ගනිමින් තරගයේ ජය අත්කර ගත්තේය.තරංග පරණවිතාන ලකුණු 52 ක් රැස්කළ අතර චානක විජේසිංහ ලකුණු 51 ක් ලබා ගත්තේය. ලසිත් ප්‍රනාන්දු රැස්කළ ලකුණු ප්‍රමාණය 40 කි. කෞෂල්‍ය වීරරත්න නොදැවී ලකුණු 30 ක් වාර්තා කිරීමට සමත් විය. පන්දු යැවීමේදී සොහාන් බොරලැස්ස සහ මාලිංග බණ්ඩාර කඩුලු 2 බැගින් බිඳ දැමූහ.ශතක 3 ක් සමඟ තරගමාලාවේදී ලකුණු 581 ක් රැස්කළ හැටන් නැෂනල් බැංකුවේ සමන් ජයන්ත තරගමාලාවේ වීරයා ලෙස සම්මාන දිනූ අතර යුනිචෙලා පිලේ මලින්ද වර්ණපුර හොඳම පිතිකරු ලෙසත්, සොහාන් බොරලැස්ස හොඳම පන්දු යවන්නා ලෙසත් සම්මාන ලබා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s11020810</link>
    <topic>එක්දින තරගාවලියේජය ඕස්ට්‍රේලියාවට</topic>
    <author>පර්ත් (ඒ. එෆ්. පී.)</author>
    <content>පර්ත් හි පැවැති 7 වැනි හා අවසන් එක්දින තරගයෙන් එංගලන්තයට එරෙහිව ලකුණු 57 ක ජයක් ලැබූ ඕස්ට්‍රේලියාව තරග 7 කින් සමන්විත එක්දින තරගමාලාව 6 – 1 ක් ලෙස ජයගැනීමට සමත් විය.කඩුලු 7 කට ඕස්ට්‍රේලියාව ලැබූ ලකුණු 279 ක ඉලක්කය හඹා ගිය එංගලන්තය රැස්කරනු ලැබුවේ ලකුණු 222 ක් පමණි.ඕස්ට්‍රේලියානු ඉනිම වර්ණවත් කළ ඩේවිඩ් හසී සහ ඇඩම් වෝගස් අර්ධ ශතක රැස්කිරීමට සමත් වූහ. ලෝක කුසලාන තරගමාලාවට සහභාගි වන ඕස්ට්‍රේලියානු කණ්ඩායමට නම් නොකළ ඇඩම් වෝගස් නොදැවී ලකුණු 80 ක් රැස්කිරීමට සමත් වූ අතර හසී ලකුණු 60 ක් වාර්තා කළේය. පන්දු යැවීමේදී ජේම්ස් ඇන්ඩර්සන් ලකුණු 48 කට කඩුලු 3 ක් දවාලීය.පිළිතුරු ඉනිම ක්‍රීඩා කළ එංගලන්තය ලකුණු 222 කට සීමා කිරිමට මිචෙල් ජොන්සන් සහ ශෝන් ටේට් සමත් වූහ. ජොන්සන් ලකුණු 18 කට කඩුලු 3 ක් ද, ටේට් ලකුණු 48 කට කඩුලු 3 ක් ද දවාලීය.එංගලන්ත පිතිකරුවන් අතරින් සාර්ථක වූයේ මයිකල් යාර්ඩි පමණි. ඔහු නොදැවී ලකුණු 60 ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s11020811</link>
    <topic>ජනසතු පාපන්දු සූරතාව නාගරික සංවර්ධන අධිකාරියට</topic>
    <author>මහරගම විශේෂ වේහැල්ලේ පියතිලක</author>
    <content>ජනසතු සේවා පාපන්දු තරගාවලියේ “සී” කාණ්ඩයේ සූරතාව නාගරික සංවර්ධන අධිකාරියට හිමිවිය.මේ සය සාමාජික තරගාවලිය ඉකුත්දා නුවරඑළිය මහ නගර සභා ක්‍රීඩාංගණයේදී පැවැත්විණ.අවසන් මහා තරගයට සුදුසුකම් ලැබුයේ නාගරික සංවර්ධන අධිකාරියේ කණ්ඩායම හා ශ්‍රී ලංකා ඛනිජ තෙල් සංස්ථා කණ්ඩායමයි.සූරතා පලිහ සමඟ ජයග්‍රාහී කණ්ඩායමේ ඡායාරූපයයි.පසුපෙළ -එස්. බී. රත්නායක, ගුණරත්න පෙරේරා, එන්. රොෂාන්, ජී. ජී. අජිත් සෂික කුරුපනාවල (නායක) ඩී. අසේල.ඉදිරිපෙළ - ජීවනා ද සිල්වා, ප්‍රසන්න වාසුදේව, තිරිඳු මයුරංග, නිලංක නෙරන්ජන් සහ නන්දික තැබේවත්ත,.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=s11020812</link>
    <topic>නිවාසාන්තර ක්‍රීඩා</topic>
    <author/>
    <content>ගම්/කොස්සින්න ශ්‍රී සීලානන්ද මහා විද්‍යාලයයේ වාර්ෂික නිවාසාන්තර මලල ක්‍රීඩා තරගය අද (8 ) පෙරවරු 9.00 සිට විද්‍යාලයීය ක්‍රීඩා පිටියේදී පැවැත්වීමට කටයුතු යොදා ඇත.විදුහල්පති එම්. එම්. ඒ. ඩි. බී.පී. බී. අභයවර්ධන මහතාගේ අනුශාසකත්වයෙන්, හා ගම්පහ කලාප අධ්‍යාපන අධ්‍යක්ෂ එස්. කේ. මල්ලවාරච්චි මහතාගේ ප්‍රධානත්වයෙන් පැවැත්වෙන මෙම ක්‍රීඩා උළෙලට මෙත්තා, මුදිතා, කරුණා යන නිවාස තරග වැදීමට නියමිතය.හම්බන්තොට සූරියවැව ජාතික පාසලේ නිවාසාන්තර ක්‍රීඩා උළෙල හෙට(9) ප. ව. 2.00 ට සූරියවැව ජාතික පාසල් ක්‍රීඩාංගණයේ දී හම්බන්තොට කලාප අධ්‍යාපන අධ්‍යක්‍ෂ තුමාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=f1102081</link>
    <topic>ඡන්දෙන් ඡන්දෙටඅපේ ප්‍රතිපත්ති වෙනස් වෙන්නෙ නෑ</topic>
    <author>සාකච්ඡා කළේ චන්දන ජයවීර</author>
    <content>* “දැයට කිරුළ” සංවර්ධනාත්මක ව්‍යාපාරයක්ද? ප්‍රචාරාත්මක ව්‍යාපාරයක්ද?‘ආසියාවේ ආශ්චර්ය’ බවට ශ්‍රී ලංකාව පත්කිරීම මහින්ද චින්තන ඉදිරි දැක්මේ අපේක්‍ෂාවයි. “දැයට කිරුළ” ප්‍රදර්ශනය මඟින් කරනු ලබන්නේ රාජ්‍ය අංශයේ හා පෞද්ගලික අංශයේ ආයතන මඟින් ඉටුවන සේවාවන් පිළිබඳ හා ඉදිරියේදී ලබාගැනීමට අපේක්‍ෂිත සංවර්ධනයන් පිළිබඳ ජනතාව දැනුවත් කිරීමයි.“ගම් උදාව“ ව්‍යාපාරයේ සිට අතීතයේ පැවැති බොහෝ ප්‍රදර්ශනයන් ප්‍රචාරක අංශයට පමණක් සීමාවීම නිසා මෙවැනි ප්‍රශ්නයක් පැන නැඟීම සාධාරණයි. නමුත් “දැයට කිරුළ” ප්‍රදර්ශනයේ අරමුණ එතැනින් එහාට යන්නක්.නගරයට කේන්ද්‍රවී තිබෙන සංවර්ධනය ගමට ගෙන යාම “දැයට කිරුළ” හි ප්‍රධාන අරමුණයි. රාජ්‍ය අංශයෙන් ඉටුවන සේවය කාර්යාලයෙන් ඔබ්බට ගමේ එළිපත්තට ගෙන යාම “දැයට කිරුළ” ප්‍රදර්ශනයෙන් ඉටුවන තවත් සේවයක්.* “දැයට කිරුළ” ප්‍රදර්ශනය සඳහා මෙවර මොනරාගල දිස්ත්‍රික්කය තෝරා ගනු ලැබූවේ විශේෂිත අරමුණක් මතද?“දැයට කිරුළ” ප්‍රදර්ශනය ආරම්භ අවස්ථාවේ පවත්වනු ලැබූවේ කොළඹයි. නමුත් පසුව එම ප්‍රදර්ශනය ග්‍රාමීය මට්ටමෙන් පැවැත්වීමට සංවිධායකයින් තීරණය කළේ ප්‍රාදේශීය මට්ටමින් ලැබුණු ආරාධනාව සැළකිල්ලට ගෙනයි. “දැයට කිරුළ” ව්‍යාපාරය ගමට ගෙනයාමට තිබෙන හොඳම තැන තමයි මොනරාගල දිස්ත්‍රික්කය.අනෙක් දිස්ත්‍රික්කවලට සාපේක්‍ෂව මොනරාගල දිස්ත්‍රික්කයේ අඩුපාඩු රැසක් පවතිනවා. අද වන විට “දැයට කිරුළ” කේන්ද්‍ර කරගෙන මොනරාගල දිස්ත්‍රික්කය ශීඝ්‍ර සංවර්ධනයක් ඇතිවී තිබෙනවා. මහාමාර්ග, සෞඛ්‍යය, පාසල් හා පොදු පහසුකම් රාශියක් සංවර්ධනය වී තිබෙනවා.* තැපැල් අමාතශ්‍යංශය විසින් මෙම ප්‍රදර්ශනයට සමගාමීව දිස්ත්‍රික්කයේ ඇතිකළ සංවර්ධන ව්‍යාපෘති මොනවාද?මොනරාගල දිස්ත්‍රික්කයේ කතරගම, බුත්තල, සෙවනගල, ඇතිමලේ හා සියඹලාන්ඩුව වැනි ග්‍රාමීය වශයෙන් දුෂ්කර තැපැල් කාර්යාල සඳහා නව ගොඩනැඟිලි පහසුකම් ලබාදී තිබෙනවා. ඒ වගේම මෙම සියලු තැපැල් කාර්යාල ජාල ගත කිරීමට කටයුතු යොදා තිබෙනවා. සන්නිවේදන පහසුකම් පුළුල් කොට තිබෙනවා. ඊට අමතරව දිස්ත්‍රික්කයේ ලිපි බෙදීම කාර්යක්‍ෂම කිරීම සඳහා ක්‍රියාමාර්ග රැසක් අලුතින් ඇතිකළා. මෙහි ප්‍රතිඵල ප්‍රදර්ශන කාලයට පමණක් සීමා වන්නක් නෙවෙයි. එහි ප්‍රතිඵල ප්‍රදේශයේ ජනතාවට දිගටම ලැබෙනවා.* පළාත් පාලන මැතිවරණයේ ආණ්ඩුවේ තේමාව කුමක්ද?“සුපිරි ගමක් සපිරි රටක් “යන්න මෙවර මැතිවරණයේ අපේ තේමාවයි. පසුගිය ජනාධිපතිවරණයේදී හා මහමැතිවරණයේදී මහින්ද චින්තනය ඉදිරි දැක්ම යටතේ ජනතාවට ඉදිරිපත් කළ “ශ්‍රී ලංකාව ආසියාවේ ආශ්චර්ය” බවට පත්කිරීමේ වැඩපිළිවෙළ මෙම ඡන්දයටත් පදනම් වෙනවා. විපක්‍ෂයට මෙන් අපිට එක් එක් මැතිවරණයෙන් මැතිවරණයට අලුත් ප්‍රතිපත්ති වැඩපිළිවෙළවල් වෙනස් කිරීමට අවශ්‍ය වෙන්නේ නැහැ.ජනතාව රජයේ ප්‍රතිපත්තිය රට ගෙනයන දිශාව අවස්ථා දෙකකදී ඉතාමත් ඉහළින් අනුමත කර තිබෙනවා. ඒ නිසා මෙවර පුංචි ඡන්දයේදීත් අපි කිසිම සැකයකින් තොරව සියලුම ආයතන ජය ගන්නවා.* මෙවර පුංචි ඡන්දය සඳහා එක්සත් ජනතා නිදහස් සන්ධානයේ අපේක්‍ෂකයන් තෝරා ගැනීමේදී සලකා බලන ලද විශේෂිත කරුණු මොනවාද?අපි මෙවර මැතිවරණයට අපේක්‍ෂකයෙක් තෝරා ගැනීමේ දී කරුණු කිහිපයක් කෙරෙහි අවධානය යොමුකළා. පසුගිය පළාත් පාලන මැතිවරණයේදී තේරීපත්වූ අපේක්‍ෂකයන් අතරින් චෝදනා තිබුණු අපේක්‍ෂකයන්ට මෙවර මැතිවරණය සඳහා නාමයෝජනා ලබා දුන්නේ නැහැ. ඒ වගේම තමන්ගේ සමීප ඥාතීන් කිසියම් දේශපාලන අධිකාරියක් නියෝජනය කරනවානම් ඔවුන්ටත් නාම යෝජනා ලබාදුන්නේ නැහැ. ග්‍රාමීය මට්ටමේ පිළිගැනීමක් ඇති ක්‍රියාකාරීන්ට හා උගත් තරුණයන්ට නාමයෝජනා ලබාදීමේදී ප්‍රමුඛතාවක් ලබාදුන්නා.* දීර්ඝ ඉතිහාසයක් ඇති තැපැල් දෙපාර්තමේන්තුව කාර්යක්‍ෂම හා නවීන ආයතනයක් බවට පත් කිරීමට පසුගිය කාලය තුළදී ගනුලැබූ පියවර මොනවාද?මෑත දශකයේ දී ශ්‍රී ලංකාවේ වැඩියෙන් ම නව තාක්‍ෂණය යොදාගනිමින් තරගකාරී ලෙස ඉදිරියට පැමිණ ඇත්තේ සන්නිවේදන ක්ෂේත්‍රයයි. එම තරගකාරීත්වයට මුහුණදීමට අවශ්‍ය පරිදි තැපෑල යාවත්කාලීන කිරීමට මේ වන විට පියවර ගෙන තිබෙනවා. ඒ සඳහා රුපියල් මිලියන 300ක් වැයකර පසුගිය වසර තුළදී සියලු ම ප්‍රධාන තැපැල් කාර්යාල ජාලගත කළා. දෙවන පියවර ලෙස උප තැපැල් කාර්යාලද ජාල ගත කරනවා.අතීතයේ මහජනතාව තැපෑලෙන් බලාපොරොත්තු වූ ලිපි යැවීම, පාර්සල් යැවීම, විදුලි පණිවුඩ යැවීම වැනි සේවාවන්වලට අමතරව වර්තමාන අවශ්‍යතාවයන්ට ගැළපෙන පරිදි නව සේවාවන් 17ක් ගමේ තැපැල් කන්තෝරුවෙන් ලබාදීමට පියවර ගෙන තිබෙනවා.* ලිපි බෙදීම ප්‍රමාදවීම හා පාර්සල් යනාදිය අස්ථානගතවීම වැළැක්වීමට ගෙන ඇති නව ක්‍රියාමාර්ග මොනවාද?තාක්‍ෂණික හා පරිගණක මෙවලම් තැපැල් සේවාවට හඳුන්වාදීම නිසා කාර්යක්‍ෂමතාව හා විශ්වාසදායි සේවයක් මහජනතාවට ලබාදිය හැකිව තිබෙනවා. තැපෑලට ලැබෙන සෑම ලිපියකටම, පාර්සලයකටම පරිගණක අංකයක් ලබාදීමෙන් අනතුරුව ලිපිය යවන්නාගේ සිට ලබන්නා දක්වා සෑම ක්‍රියාවලියක්ම ට්‍රැක් ඇන්ඩ් ට්‍රේර්ස් (Track and Trace) ක්‍රමය ඔස්සේ නිරීක්‍ෂණය කළ හැකිවී තිබෙනවා.ලිපියක් කොළඹ නගරය තුළ එක් දිනක් ඇතුළතත්, අනෙකුත් ප්‍රධාන නගරයන් තුළ දින දෙකක් ඇතුළත හා පිට පළාත්වල දින තුනක් ඇතුළත ලැබෙන්නට සැලැස්වීම මෙම ජාලගත කිරීමේ අරමුණයි.* නවීකරණය කරන ලද තැපෑලෙන් මහජනතාවට ලබාදීමට අදහස් කරන අනෙකුත් සේවාවන් මොනවාද?ඊමේල් ලිපි යැවීමේ, විද්‍යුත් මුදල් ඇණවුම් යැවීම වැනි පහසුකම් ද දුරකථන, විදුලි, ජල හා වරිපනම් වැනි සියලුම බිල්පත් ගෙවීමේ පහසුකම් ද සියලුම බැංකු සේවාවන්ද දිනපතා නිවසට එන තැපැල් මහතාගේ උදවුවෙන් මහජනතාවට ලබාගත හැකියි. ඔබේ වෛද්‍යවරයා චැනල් කිරීමේ හැකියාවද දැන් තැපෑල හරහා කරගත හැකියි. මේ සඳහා බොහෝ රාජ්‍ය ආයතන හා පෞද්ගලික ආයතන දැන් තැපැල් දෙපාර්තමේන්තුව සමඟ අත්වැල් බැඳගෙන ඉන්නවා. මහජනතාවට කාර්යක්‍ෂම සේවාවක් ලබාදීම අපි සියලු දෙනාගේම වගකීමයි.* තරගකාරී නව සේවා හඳුන්වාදීමත් සමඟ තැපෑලට අමතර බරක් දැරීමට සිදුවෙනවා. දැනටමත් පාඩු ලබන රාජ්‍යය ආයතනයක් වන තැපෑල පෞද්ගලිකකරණය කිරීමේ උත්සාහයක් මේ හරහා තිබෙනවාද? එහෙම නැත්නම් මේ බර මහජනතාවගෙන් අය කර ගන්නවාද?කිසිම රාජ්‍ය ආයතනයක් පෞද්ගලිකකරණය නොකරන බවට ජනාධිපතිතුමා විශ්වාසදායි සහතිකයක් ලබාදී තිබෙනවා. ඒ වගේම පසුගිය රජයන් යටතේ පෞද්ගලිකකරණය කළ රාජ්‍ය ආයතනත් එතුමා නැවත රජයේ පාලනය යටතට ගත්තා. ඒ නිසා තැපෑල කුමන හේතුවක් මතවත් පෞද්ගලිකකරණය කරන්නේ නැහැ.මුලින් සඳහන් කළ පරිදි නූතන අවශ්‍යතාවයන්ට ගැළපෙන පරිදි තැපෑල කාර්යක්‍ෂම හා විශ්වාසදායි ආයතනයක් බවට පත්කිරීම මෙම වැඩපිළිවෙළේ අරමුණයි.පසුගිය වසර වනවිටත් තැපෑල ලක්‍ෂ 200ක අතිරේක වියදමක් දරා තිබෙනවා. නවීන තාක්‍ෂණය හඳුන්වාදෙනු ලැබූවේ තැපෑලේ ආදායම ඉහළ නංවාගැනීමටයි. තැපැල් සේවකයාත් පාරිභෝගිකයාත් ආරක්‍ෂා කිරීමට රජය පියවර ගෙන තිබෙනවා.* තැපැල් සේවාවට බලපාන ගැටලු කිහිපයක් මුල්කරගනිමින් පසුගිය දිනවල ඇතිවූ වෘත්තීය සමිති ක්‍රියාමාර්ගය සම්බන්ධයෙන් අදාළ ඇමතිවරයා හැටියට ඔබ ගත් ක්‍රියාමාර්ගය කුමක්ද?තැපැල් දෙපාර්තමේන්තුවේ සේවකයන් 17,000ක් පමණ සිටිනවා. ඒ වගේම වෘත්තීය සමිති 20ක් පමණ තිබෙනවා. තැපැල් සේවකයා මෙන්ම තැපෑලත් ආරක්‍ෂා විය යුතුයි. ඒ සඳහා ගනු ලබන ක්‍රියාමාර්ගවලට වෘත්තීය සමිතිවල සහය පළවිය යුතුයි. ඒ තත්ත්වය අද වෘත්තීය සමිති පිළිගෙන තිබෙනවා. ජනතාවාදී රජයක් හැටියට අපි වෘත්තීය සමිති සමඟ සහයෝගයෙන් ක්‍රියා කරනවා. ඔවුන් සමඟ සාකච්ඡා කිරීමට අප කැමතියි. ඒ නිසා තැපෑල කාර්යක්‍ෂම සේවයක් බවට පත් කිරීමට රජය ගන්නා උත්සාහයට ඔවුන්ගේ සහය පළවී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=f1102082</link>
    <topic>ලක් ඉතිහාසයේ අබිමන කියනයටියන්තොට</topic>
    <author>සටහන – නදීෂානී ප්‍රියංගිකා ඡායාරූප - සජිත් තුෂාර පේ‍්‍රමදාස (ගලිගමුව සමූහ)</author>
    <content>ආදී මානවයන් විසූ ක්‍රිස්තු පූර්ව යුගයට නෑකම් කියන බෙලිලෙන ලක් ඉතිහාසයේ අතීත අභිමන් කියාපාද්දී, කිතුල්ගල මාකන්දාව රක්ෂිතය ජෛව විවිධත්වයේ සුවිශේෂී සළකුණු සනිටුහන් කරයි. හඳුන් ඇල්ලත්, මන්නකැති ඇල්ලත්, මකුළු ඇල්ලත් සොබාදම් දියණිය ගේ අපූර්ව දායාදයන් බවට පත්වෙමින් පෙදෙසේ ආකර්ශනීයත්වය ඔප්නංවයි.එදා “Bridge on the river kwai” හෙවත් ක්වායි ගඟේ පාලම සිනමා පටයේ මූලික දර්ශනයන්ගෙන් ලොව සංචාරක ඇස ගැටුණු මේ පෙදෙස සිරිපා බිම කරුණා කරන සැදැහැවතුන් ගේ ප්‍රවේශ මාර්ගයයි. එපමණක් නොව දේශගුණික කලාප ත්‍රිත්වයකට අනුව හැඩගැසුණු මෙහි ස්වභාව සෞන්දර්යනම් රමණීයම ය. “අපේ අද දවස ඔබේ හෙට දවස වෙනුවෙනි” දැක්ම කරගත් සබරගමු පළාතේ කෑගල්ල දිස්ත්‍රික්කයේ යටියන්තොට ප්‍රාදේශීය සභාව පිළිබඳ ගත වූ වසර කීපය දෙස සංවර්ධනාත්මකව ආපසු හැරී බැලීමකි මේ.දෙහිගම්පල කෝරළයේ සහ පහත බුලත්ගම ගම් සභාවේ 1981 වර්ෂයේ සිට එහි විවිධ කණ්ඩණයන් සිදුවෙමින් යටියන්තොට සුළු නගර සභාව ලෙසින් වෙන ම ඒකකයක් නිර්මාණය වේ. ඒ අනුව පිහිටවන ලද යටියන්තොට සුළු නගර සභාව 1987 අංක 15 දරණ ප්‍රාදේශීය සභා පනතට අනුව 1988 ජනවාරි 01 දින සිට යටියන්තොට ප්‍රාදේශීය සභාව සංස්ථාපනය වේ. එවක් පටන් ඇරඹෙන මෙහි සිව්වන සභාපති ධූරයෙන් පිදුම් ලබන්නේ යූ. ඩී. වසන්ත කුමාර මහතා ය.නායකත්වය සංවර්ධනාත්මක දෑස යොමු වූ සුවිශේෂී ගැටලුවක් වූයේ කුණුකසළ ක්‍රමවත් ලෙසින් බැහැර කිරීමක අවශ්‍යතාවයයි. 2006 වසර වනවිට නගරයේ කුණු ගොඩවල් පිළිබඳ වරින්වර චෝදනාත්මක ස්වරූපයක් දක්නට ලැබිණි.ඒ මන්ද යත්, කැලණි ගඟට සේදී යන අපද්‍රව්‍ය තුළින් සිදුවන ජල දූෂණය සහ කුණු එක්රොක්වීම තුළ සිදුවන පරිසර දූෂණය පිළිබඳය. “2012 දී කසලින් තොර ශ්‍රී ලංකාවක්” බිහිකිරීමේ සංකල්පය මත ක්‍රමවත් කුණු කසළ බැහැර කිරීමක් වෙනුවෙන් සභා නායකත්වය පියවර ගති.වසර හතළිහකට ආසන්න කාලයක් කුණු එක්රැස් කිරීම් කළ ප්‍රාදේශීය සභා ඉදිරිපිට භූමිය වෙනුවට රුපියල් ලක්ෂ පහ හමාරක් වැය කරමින් මිලදී ගත් අක්කර 4 ක ඉඩමක 2007 වසරේ දී ආරම්භ කළ කුණු කසළ ප්‍රතිචක්‍රීයකරණය කරමින් කාබනික පොහොර නිෂ්පාදන ව්‍යාපෘතිය වර්තමානය වනවිට සුවිශේෂී සංවර්ධනාත්මක ඉසව්වක් කරා පා නගමින් සිටියි.පළාත් සභා හා පළාත් පාලන අමාත්‍යාංශයේ මූල්‍ය හා තාක්ෂණික සහය ලබා ගත් මෙහි පොහොර ව්‍යාපෘතියේ කාර්යක්ෂමතාව උදෙසා යන්ත්‍රෝපකරණ, පළාත් ප්‍රධාන අමාත්‍ය ගරු මහීපාල හේරත් මැතිතුමා ගේ මැදිහත්වීමෙන් ලබාගත හැකිවිණි.ඒ හැරෙන්නට ගෘහ ඒකක සඳහා කාබනික පොහොර නිෂ්පාදන බඳුන් බෙදාදීම තුළින් ද ඝන අපද්‍රව්‍ය කළමනාකරණය සඳහා සුවිශේෂී මෙහෙවරක් ඉටුකරනු ලැබිණ.වරින්වර හිස එස වූ ඩෙංගු රෝගය මැඩලීම වෙනුවෙන් ඉතා සාර්ථක ව්‍යාපෘති ගණනාවක් ප්‍රදේශය තුළ ක්‍රියාත්මක විණි. යටියන්තොට ප්‍රාදේශීය සභාවේ සෞඛ්‍ය කම්කරුවන්ට එදා හිමිව තිබූ පැල්පත් නිවාස වෙනුවට, දෙමහල් නිවාස සංකීර්ණයක් සියලු සකලාංගයන්ගෙන් යුක්තව බෙරෙන්ඩි පදනමෙන් ලත් රුපියල් ලක්ෂ හැටපහක් සහ ප්‍රාදේශීය සභා අරමුදල් යොදවමින් ඉදිවිණි.ජාතික සවිය ‘මග නැගුම’ සහ ‘ගම නැගුම’ ව්‍යාපෘති ද්විත්වය ප්‍රදේශයට ගෙන ආවේ නව අරුනැල්ලකි. ඒ යටතේ එදා දුෂ්කර මාර්ග යැයි හඳුනාගත් මල්වත්ත – දුණුකදෙණිය හරහා තෙබුවත්ත පාර, කටුකිතුල පාර ඇතුළු මාර්ග රැසක් සංවර්ධනය වන්නේ බොරළු පාරවල් මැදින් ගිය පා ගමන අවසන් කරමිනි.2010 වසර තුළ දී ගම නැගුම ව්‍යාපෘති වෙනුවෙන් රු.ලක්ෂ 177 ක්ද, මග නැගුම ව්‍යාපෘති යටතේ රු.ලක්ෂ 95 ක්ද වැය කරමින් ප්‍රදේශයේ සංවර්ධනය වේගවත් විණි.“උපන් දිනය වෙනුවෙන් පොතක්” යන සංකල්පය පෙරදැරි කර ගනිමින් සහ විවිධ ප්‍රජා සහයෝගයන් ලබා ගනිමින් පුස්තකාල පොත් එකතුව වර්ධනය කරන්නට සභාවේ විශේෂ අවධානයක් යොමුවිණි. 2006 වසර වනවිට අඩක් වැඩ නිමවී තිබූ අමනාවල සහ කිතුල්ගල මහජන පුස්තකාල ද්විත්වයෙහි ඉතිරි අඩ නිම වන්නේ මේ පාලන කාලය තුළ දී ය.පූර්ව ළමා විය සංවර්ධන මධ්‍යස්ථාන සංවර්ධනය කිරීම වෙනුවෙන් ද සංවර්ධනාත්මක ක්‍රියාවලිය දියත් වූ අතර දරුවන් ගේ අධ්‍යාපනය නගාසිටුවීම වෙනුවෙන් නිරතුරු අවධානය යොමුවිණි.දිරාපත්ව ඇද වැටීමට ආසන්න වූ පොදු වෙළෙඳ සංකීර්ණයේ වහලය ප්‍රතිසංස්කරණය කරමින්, නව වහලක් ස්ථාපිත විණි. ගම් සභා පාලන යුගයේ සිට ම අසාර්ථකත්වයට පත්ව තිබූ ප්‍රදේශයේ පානීය ජල ගැටලුව පසුගිය පාලන කාලය තුළ විසඳෙන්නේ ජල සම්පත් මණ්ඩලය හා එක් වී දියත් කළ ජල ව්‍යාපෘති මඟිනි.අර්ධ නාගරික නගරයක් වන මෙහි ජනතාව මුහුණ දුන් තවත් ප්‍රබල ගැටලුවක් වූයේ ආදාහනාගාරයක අඩුපාඩුවයි. එකී අවශ්‍යතාවය සපුරාලමින් රුපියල් මිලියන 12 ක වියදමින් ඉදිවන නව ආදාහනාගාරය 2011 වසරේ දී ජනතා අයිතියට පත්කිරීමට නියමිත ය.දුෂ්කර මාර්ග රැසක් සංවර්ධනය වන අතරතුර දී පරවලතැන්න ජනතාවට මහත් අස්වැසිල්ලක් ගෙන දෙමින් කැලණි ගඟ හරහා කළුකොහුතැන්න පාලම ඉදිවන්නේ ගම්මාන රැසකට සෙත සලසමිනි.මේ අයුරින් වේගවත් සංවර්ධනයක් උදෙසා පියමනින, දෙස් විදෙස් සංචාරක ආකර්ශනයට පත් මේ පළාත් පාලන ඒකකය ජයග්‍රහණයන් මැදින් තවත් ජයග්‍රාහී ගමනකට පියමනිමින් සිටියි.* අභියෝග මැදින් ආ දිගු ගමන ගැන අපි ආපසු හැරිලා බැලුවොත්?දේශපාලනය එදා ඉඳලා අපේ ඇඟේ ම තිබුණු දෙයක්. ආචාර්ය එන්. එම්. පෙරේරා ව දේශපාලන ගුරුවරයා කර ගනිමින් මා ක්‍රියාකාරි ලෙසින් හැත්තෑවේ දශකයේ දී කෑගල්ල දිස්ත්‍රික් ශිෂ්‍ය සංගමයේ ලේකම් වුණා. භීෂණ යුගයේ දී අනේක විඳි පීඩාවන්ට ලක්වුණා. ආසන සංවිධායක අනුරාධ පතිරණ මහතා ගේ මඟ පෙන්වීමෙන් ශ්‍රී.ල.නි.පක්ෂයෙන් මා 1997 දී දේශපාලනයට ප්‍රවේශ වී 2006 දී සභාපති ධුරයට පත්වුණා.මේ ගමන අභියෝග මැදින් ආ ගමන් මගක්. විවිධ බාධක ආවා. නමුත් මගේ සෘජු ප්‍රතිපත්තිය මත ඒවා ජය ගන්නට හැකිවුණා. එදා අකාර්යක්ෂම විදිහට පැවැති ප්‍රාදේශීය සභාව කාර්යක්ෂම ඵලදායි ආයතනයක් බවට පත්කළා. නාස්තිය දූෂණය පිටු දැක්කා. එතුළයි දිගු සංවර්ධන ක්‍රියාදාමයකට අවශ්‍ය පදනම නිර්මාණය වුණේ.* පළාත් පාලන ඒකකය ඔබ දකින්නේ කොහොම ද?ජනතාවට දැනෙන, හැඟෙන වැඩක් කළ හැකි ආයතනය තමයි ප්‍රාදේශීය සභාව කියන්නේ. මේ තුළ උපතේ සිට මරණය දක්වා පුද්ගල සමාජ සුබසාධනය අපේ ඉලක්කය විය යුතුයි.පළාත් පාලන ඒකකයක් තුළ මනා මහජන සම්බන්ධතා ක්‍රියාවලියක් දියත් විය යුතුයි. ඒ වගේ ම උපන් මවුබිමට ණය නැති මහජන සේවකයින් නිර්මාණය කරමින්, ආකල්පමය වෙනසක් ඇති කරමින් “මම” සංකල්පය බැහැරව “රට වෙනුවෙන් යමක් ඵලදායිව“ කිරීමට යොමුකළ යුතු යි. එවිට ප්‍රාදේශීය සභාවකට සංවර්ධන මාවතක් කරා යා හැකියි.* විවිධ සංවර්ධන ව්‍යාපෘතිවල දී මහජන නියෝජිතයන්ගෙන් සහ ජනතාවගෙන් ලැබෙන සහය කොහොමද?කවදාවත් මගේ පාලන කාලය තුළ විපක්ෂයට ගැටලුවක් මතුªකරන්න ඉඩක් මා නිර්මාණය කළේ නැහැ.සතයක්වත් අපතේ ඇරියේ නැහැ. ඒ නිසා විපක්ෂය හැමදාම මාත් එක්ක හිටියා. ඒ විතරක් නෙමේ කොතරම් බලවේග ආවත් ජනතාව මා අතැර ගියේ නැහැ. ඔවුන් මා සමඟ සිටියා. ඒ ගැන මට සතුටුයි.* ප්‍රදේශයේ සංවර්ධන ව්‍යාපෘති සඳහා අවශ්‍ය මූල්‍ය ප්‍රතිපාදන සපයාගත් ආකාරය ගැන කතා කළොත්?ජනාධිපතිතුමන්ගේ ‘ගම නැගුම’ සහ ‘මග නැගුම’ සංකල්ප ද්විත්වය මෙහිදී සංවර්ධනය ගම තුළට ගෙන යාමට ලොකු පිටුබලයක් සැපයූවා. ඒ විතරක් නෙවෙයි ප්‍රාදේශීය සභාව සතු ආදායම් මාර්ගවලින් මා උපරිම ආදායම් ලබා ගත්තාට විශේෂයෙන් ම සබරගමු පළාත් ප්‍රධාන අමාත්‍ය ගරු මහීපාල හේරත් මැතිතුමාගේ ත්, රංජිත් සියඹලාපිටිය ගරු අමාත්‍යතුමන්ගේත් සහය මෙහි දී මා සිහිපත් කළ යුතුයි.* ජනතාව ගේ “අධ්‍යාත්මික” සංවර්ධනය හා ආකල්ප වර්ධනය වෙනුවෙන් කළ දෑ සිහිපත් කළොත්?මම වාර්ෂිකව දෙසැම්බර් 31 වනදාට ජංගම පිරිත් රථයක් ප්‍රදේශය පුරා සංචාරය කරවනවා. එහි දී විශේෂයෙන් ම ස්වාමින් වහන්සේලා විසිනමක් පමණ ඒ සඳහා වැඩම කරනවා. ආගමික අංශය වෙනුවෙන් ඉල්ලන සෑම පොදු සේවාවක්ම මා ඉටුකරනවා.“ආකල්ප සංවර්ධනය” තමයි මා ප්‍රධාන කර ගන්නේ. ඒ යටතේ කාර්යක්ෂම සේවයක් ලබා ගැනීමට නිලධාරින්ගේ ආකල්ප වර්ධනය මා සිදුකරනවා. අපි යමක් කළ යුත්තේ රට වෙනුවෙන් කියන හැඟීම මා ඔවුන් තුළ ඇති කළා. ඒ නිසායි මෙතරම් දුරක් එන්නට ඔවුන්ගේ සහය මට ලැබුණේ.* ඉදිරියේ දී ප්‍රදේශයේ ජනතාව වෙනුවෙන් දියත් කිරීමට අපේක්ෂා කරන සංවර්ධන ඉලක්ක මොනවා ද?නගරයේ පවතින අවිධිමත් බව විධිමත් බවක් දක්වා පරිවර්තනය කළ යුතුයි. එහි දී පවතින අක්කරයක පමණ වන භූමියක් තුළ පළමු මහල පොළ සහ වැසිකිළි පද්ධතිය, දෙවන මහල වෙළෙඳ සංකීර්ණය, තෙවැනි මහල බැංකු පද්ධතිය, සිව්වන මහල පෞද්ගලික රෝහලක් හෝ උත්සව ශාලාවක් සඳහා ;වන් කරමින් ගොඩනැගිලි ඉදිකිරීමට අපේක්ෂා කරනවා.ඒ වගේම සංචාරක කලාපයක් වන කිතුල්ගල නගරය මීටත් වඩා සෑම අංශයකින්ම සංවර්ධනය කිරීම මගේ ඉලක්කයයි.තැලිගල නගරයත් විධිමත් නගරයක් බවට පත්කරමින් සම්පූර්ණ ප්‍රදේශය සංවර්ධනය කරා රැගෙන යමින් එහි ප්‍රතිලාභ ජනතාව අතරට ගෙන යාමට මා බලාපොරොත්තුª වෙනවා. ඒ තුළයි මගේ ඉලක්කය කේන්ද්‍ර වන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=f1102083</link>
    <topic>කොළඹ පේමන්ට් එකේසාත්තර කිව්වා</topic>
    <author>සකුන්තලා ජයසිංහ ඡායාරූප චිත්‍රරත්න කළුආරච්චි</author>
    <content>‘පිරිමි දරුවන් හයදෙනකුගෙන් යුත් පවුලේ මං තුන්වැනියා. ගමේ කවුරුත් පිළිගත්ත ප්‍රභූ පවුලක්  බවට අපේ පවුල ගොඩනැඟුණේ අප්පච්චි, අත්තප්පා, මුත්තාගේ පසුබිම මතයි. මගේ අප්පච්චි මාමිණියාව කෝරළයේ ගම්සභාපතිවරයෙක්. ගම්මුලාදෑනියෙක් වගේම ග්‍රාම සේවක නිලධාරියෙක්. මගේ අත්තප්පා වෙල්මුලාදෑනියෙක්. ඒ වගේම දේශීය වෛද්‍යවරයෙක්. මගේ අම්මා කැකිරාව ශාස්ත්‍රවෙල්ලිය ගමේ කෝරළයේ මහත්තයෙක්ගේ දුවෙක්.ගමේ ඇත්තෝ අපේ ගෙදරට කිව්වෙ මහගෙදර, උළුගෙදර කියලා. සිංහල උළු වහලා මැද මිදුලක් තියලා අපේ මහගෙදර හදලා තිබුණා. ඒ විතරක් නෙමෙයි කට ගහලා පුරවාපු වී මලු, කුරක්කන්, තල, අබ, මෙනේරි පිරුණු අටු අපේ පවුලේ සියලු අවශ්‍යතා සපිරුවා. හේනේ හැදුණු පුහුල්, වට්ටක්කා ආදියත් මේ අටුවලට දාලා කල් තබා ගත්තා. කුඹුරට මානාලා තිබුණු හරක් ගාල අප්පච්චිට තිබුණු ලොකුම වත්කමක්.හුරුළු සහ කඩවර දේවාලවල බස්නායක තනතුරුවලට පත්වීමේ උරුමය තිබුණේ අපේ පරම්පරාවේ ඇත්තන්ටයි. ඒත් දෙයියන්ගේ හාල් කාලා කොල්ලො නරක් වෙනවා කියලා අප්පච්චිලා දේවාලේ වැඩට සෘජුව සම්බන්ධ වුණේ නෑ.මගේ ජීවිතයේ එදා මෙදාතුර මට මුණගැසුණු පරමාදර්ශී චරිතය මගෙ අප්පච්චියි. එතුමා නීතිගරුකව රාජකාරි කළ හැටි, ගමත්, සමාජයත් එක්ක ගනුදෙනු කරපු හැටි මම කුඩා කාලයේ ඉඳන්ම දැක ඇසුරු කළා. කෝට් එකයි, රෙද්දයි ඇඳගෙන, රොටී පොත්ත වගේ ගම්මුලාදෑනි බැජ් එක ගහගෙන හම්බර් බයිසිකලේ පැදගෙන අප්පච්චි රාජකාරියට ගියේ හරි තේජාන්විතව. ඒ විතරක් යැ උඩු අතට කැරකැවුණු උඩු රැවුලෙන් අප්පච්චිගෙන් තරමක් සැරපරුෂ බවකුත් පෙනුණා. ඒ වුණාට හරිම විනෝදකාමීයි.ඇතැම් දාට නඩු විසඳාගන්ඩ මිනිස්සු ගෙදරටත් එනවා. ඒ නඩු අහන්ඩ වෙනම මඩුවක් හදලා තිබුණා. ඔය මඩුවේ වහලේ වේවැලකුත් ගහලා තිබුණා. ඒ මොකටද අප්පච්චි නඩු අහනකොට එබිකම් කරන අපිට තලන්ඩයි. ඔය වේවැලෙන් වැඩියෙන්ම ගුටි කෑවේ මං ම තමයි.මේ ඇත්තන්ට අමතරව දිනමිණ, සිළුමිණ පත්තරේ බලන්ඩ, රටේ තොටේ විස්තර අහගන්ඩ තවත් කට්ටියක් එනවා. හැම වෙලෙම අපේ ගෙදර පිරිලා. ඉතින් අම්මගෙ වැඩේ ගෙට ගොඩවදින කාටත් තරාතිරම නොබලා තේ හැළි වත්කර කර සංග්‍රහ කරන එකයි. උන්දැට ඊට වඩා සතුටක් නෑ.අපේ ගමටම තිබුණේ එකම එක රේඩියෝවයි. ඒක තිබුණේ අපේ පැරැණි කවියා විමලරත්න කුමාරගම මහත්තයා ඒ දවස්වල වැඩ කරපු ග්‍රාම සංවර්ධන ආදර්ශ ගොවිපොළේ. අපි හවසට රේඩියෝ අහන්ඩ එහාට යනවා. හැබැයි රෑ වෙන්ඩ ඉස්සෙල්ලා ගෙදර එන්ඩ ඕනෑ.දැන් වගේ එදා ළමයින්ට අවුරුදු දෙකෙන් තුනෙන් අකුරු කියෙව්වේ නෑ. මට අකුරු කියෙව්වේ අවුරුදු පහ පිරෙන්ඩ ඔන්න මෙන්න තියෙද්දි. එදා මට අද වගේ මතකයි. මටයි, බාප්පගෙ පුතාටයි එක දවසේ අපේ මහගෙදරදියි අකුරු කියෙව්වේ. අම්මා මං ළඟට ඇවිත් හොරෙන් කිව්වා “පුතේ උඹ ඉස්සෙල්ලා පොතක් තෝරා ගනිං” කියලා. එදා කැවිලි පෙවිලි හදලා සරස්වතී, පුල්ලෙයාර් රූප තියලා සාලේ වෙනමම තැනක් හදලා. මං අම්මා කියපු විදිහටම පොතක් තමයි ඉස්සෙල්ලාම අතට ගත්තේ. ඒ වුණාට මොකද බාප්පාගේ පුතා දෙයියෝ, බුදුන් කියලා මෙන්න ගත්තා නේද අලි හෙන මුංගුලියක්.ඒ විතරක් යැ “අ යනු ආ යනු” කියන්ඩ කිව්වම මං ගිරවා වගෙ කිව්වා. මල්ලි ගත් කටටම කිව්වා “අපි කියන්නෑ” කියලා. මට මතක හැටියට අකුරු කියවපු දවසෙත් ඒ මලයා ගුටි කෑවා වගේ.අප්පච්චි මාව ඉස්සෙල්ලම භාර දුන්නේ මාමිණියාව ප්‍රාථමික ඉස්කෝලෙට. පහට යනකං පන්ති තිබ්බා. ලොකු මහත්තයයි, ඉංගිරිසි නෝනයි තව ටීචර්ලා කිහිප දෙනෙකුයි තමයි හිටියේ. අද වගෙ නෙමෙයි එදා ලොකු මහත්තයා ළමයින්ගෙ ගෙවල්වලටත් එනවා.මම පහේ ශිෂ්‍යත්වය පාස් වෙලා කැකිරාව මධ්‍ය විද්‍යාලයට ඇතුළත් වුණා. මට ශිෂ්‍යාධාර නොලැබුණාට ඉස්කෝලේ හොස්ටල් එකට භාරගත්තා. කැකිරාව විද්‍යාලය කන්නංගර මහත්තයා නිදහස් අධ්‍යාපනෙන් හදපු මුල්ම ඉස්කෝල අතරින් එකක්. මාමිණියාව, තෝරුවැව, නොච්චිකුලම, රඹෑව, ඇටවීරවැව මේ කියන ගම් ඔක්කොගෙම ළමයි ආවේ කැකිරාව ඉස්කෝලෙට.කැකිරාව පාසලේ දී මං මලල ක්‍රීඩා, පාපන්දු ක්‍රීඩාවලට සහභාගි වෙලා දිනුවා. ඒ වගේම පාසලේ නැටුම්, චිත්‍ර, නාට්‍යය වගේ ක්‍රියාකාරකම්වලටත් සම්බන්ධ වුණා. ඒ නිසාම නිවාඩුවට ගමට ආවහම ගමේ පන්සලේ කෝලම්, ගම්මඩුවලට එක්කාසු වුණා. නිවාඩුවට යාළුවොත් එක්ක රිටිගල කැලේ යන එකත් මං කැමැතිම වැඩක්. අපි කුඩා කාලේ අප්පච්චි රිටිගල කන්දෙ නැගලා මී කඩාගෙන එනවා. මං කරන්නේ මී කුට්ටි බේරලා පැණි අරගෙන පොල් එක්ක කනවා.ඉස්කෝල ජීවිතේ සුන්දර අත්දැකීම් බොහොමයි. ඒවා බොහොමයක් දඟ වැඩ හින්දා අත්විඳපුවා. මගෙ කැමතිම විනෝදාංශය හොස්ටල් එකේ විදුලිය විසන්ධි කරන එකයි. ඒකට මං සූත්තරයක් හොයා ගත්තා. සතේ කාසියක් අරගෙන හෝල්ඩර් එකට ගැහුවම ෆියුස් යනවා. ඉතින් අපි ඔක්කොටම හරි ජොලි.1961 අවුරුද්දේ සාමාන්‍ය පෙළට වාඩි වුණා. ගණිතයට හැර අනෙක් ඔක්කොම විෂයන්ට ඩී සාමාර්ථ ගත්තා. ගණිතයට සාමාන්‍ය සාමාර්ථයක්. ඔය විභාගය ආසන්නයේ පාසලේ විදුහල්පතිතුමාට විරුද්ධව එක්තරා පැමිණිල්ලකට මමත් සාක්කි දුන්නා. අනේ ඒ තරහට ආයෙ ඉස්කෝලේ පැත්ත පළාතට එන්ඩ දුන්නෙ නෑ.ඉස්කෝලේ මතුවෙච්චි ප්‍රශ්නෙට අප්පච්චි මට හරියට දොස් පරොස් කිව්වා. මේකා හැදුවට වඩා හොඳයි තව හරක් බානක් හදා ගත්තනං කිය කියා මට දෙහි කපනවා.එස්. එස්. සී. කරලා ගෙදර ඉන්න කාලේ අප්පච්චිගෙ බැනුම් හින්දම නැටුම් ඉගෙන ගන්ඩ කියලා ගියා. පුෂ්පකුමාර, සුමිත්‍ර සර්ලගේ ඇටවීරවැව කලායතනයට බැඳුණා. පන්තියේ ප්‍රධාන නැටුම් ශිල්පියා වුණේ සොත්තානා කියන උන්නැහැ. අවසානයේ මම ජාතික නැටුම් මධ්‍යම සහතිකයක් ලබා ගත්තා.මම උසස් පෙළට ගියේ අනුරාධපුර මධ්‍ය මහා විද්‍යාලයට. සිංහල, ඉතිහාසය, දේශපාලන විද්‍යාව, විෂයන් මං තෝරා ගත්තා. ඒ අතරේ ලස්සන ටීචර්ලා ඉන්න පන්තිවලට ගිහින් හොරෙන් ඉඳගෙනත් හිටියා.මම උසස් පෙළ පළමු අවුරුද්දෙම විශ්වවිද්‍යාල ප්‍රවේශයට ඉල්ලුම් කළා. ඒකත් අමතක නොවන කතාවක්. ඉස්සර විශ්වවිද්‍යාල ප්‍රවේශයට වෙනම විභාගයක් තිබුණ නිසා මමත් ඉල්ලුම් පත්‍රයක් අරගෙන පරණ ළමයින්ගේ ඉල්ලුම්පත් ගොඩේ අස්සෙ ගහලා පි‍්‍රන්සිපල්ට දුන්නා. මගේ ඉල්ලුම්පතෙත් ලොකු මහත්තයා අස්සන ගහලා. මං විභාගයෙන් ඉහළින්ම පාස් වුණා.1965 අවුරුද්දේ කලා අංශයෙන් විද්‍යාලංකාර විශ්වවිද්‍යාලයට ඇතුළත් වෙලා ආර්ථික විද්‍යාව, ඉතිහාසය සහ දර්ශනය විෂයයන් හැදෑරුවා. සිංහල විෂයට තිබුණ දැඩි කැමැත්ත හින්දම කිරිවත්තුඩුවේ පඤ්ඤාසාර, නාත්තන්ඩියේ පඤ්ඤාසාර ස්වාමින් වහන්සේලාගේ දේශනාවලටත් ගියා. කැම්පස් එකේදී මට සමහරු කිව්වේ “ප්‍රොපා” කියලා. තවත් කට්ටිය දත්වල කහට හින්දා “කහටයා” කිව්වා. ඒ විතරක්යැ සමහර කොල්ලෝ මට කාඩ් එකක් දැම්මා “පරුමකයා” කියලත්.1969 අවුරුද්දේ දී උපාධිය ලබාගත්තා. ඒත් ටික කාලයක් කොළඹ හිටියා. ඔය අතරේ තමයි නක්‍ෂත්‍රය ඉගෙන ගන්ඩ අදහසක් පහළ වුණේ. ජාතික ලේඛනාගාරයේ පොත්පත් හොය හොයා කරුණු හෙව්වා. අන්තිමේ මං නැවතුණේ කොළඹ පේමන්ට් එකේ නිකම්ම නිකම් නෙමෙයි සාත්තරකාරයෙක් විදිහට.සාස්තර කියපු වැඩේ නරකම නෑ. හොඳට අත මිට සරු වුණා. ඒත් කොළඹ රටේ පේමන්ට් එකෙත් සාස්තර කිව්වා. කියනකොට දැන් නම් ඇඟත් හිරිවැටෙනවා. ඒ වුණාට මොකද කවුරු කවුරුත් කැම්පස් එකේ බැජියෝ එහෙම අතමිට හිඟ වුණාම මං හොයාගෙන තමයි ආවේ.පොඩි පොඩි රැකියා කළත් උපාධියට සුදුසු රැකියාවක් ලැබුණේ 1976 අවුරුද්දේ. ඒ විවිධ සේවා සමූප සමිති පරීක්‍ෂකයෙක් ලෙසයි. මරදන්කඩවල, තිරප්පනේ සමුපකාර සමිතිවල වැඩ කළා. ඊට පස්සේ ටික කාලයක් පුද්ගලයන් ලියාපදිංචි කිරීමේ දෙපාර්තමේන්තුවේත් වැඩ කළා.ඒත් විශ්‍රාම යනතුරුම වැඩ කළේ මහවැලියේ. මහවැලි සංවර්ධන සහකාරවරුන් ලෙස බඳවා ගත් පළමු උපාධිධාරින් තිස්දෙනා අතරට මාත් තේරුණා. අපේ නාට්‍යවේදියා ජයලත් මනෝරත්න මහත්තයත් මාත් එක්කමයි මහවැලියට බැඳුණේ.ඉහළ නිලධාරීන්ගේ යෝජනා, සැලසුම් අපි ගොවීන්ට හඳුන්වා දුන්නා. ඒ අතරේ මහවැලිය පටන් ගත්තු මුල් දවස්වලම කුඹුරේ මිරිස් හිටවන්ඩ කියලා අපි උපදෙස් දුන්නම ගොවියො අපිට පස්ස පැත්ත පෙන්නුවා. ඒත් මහවැලි ව්‍යාපාරය හරහා මිරිස් නිෂ්පාදනය සාර්ථක වුණා.මහවැලියේ ගොවියෝ අපිට කිව්වේ “ගස් යටට යන මහත්තුරු” කියලා. මොකද අපි රැස්වීම් තිබ්බේ ගස් යට හින්දයි. ඔය කාලේ මහවැලි ජනපදවල ගොවීන්ට වැසිකිළි පෝච්චි දුන්නා. මිනිස්සු මොකද කෙරුවේ පෝච්චිය දාලා වැසිකිළිය හදලා පෝච්චි වළ වැහෙන්ඩ ලෑල්ලක් වහලා ඒකේ වී ගෝනි ඇහුරුවා. ඔය වගේ රසමුසු සිද්ධීන් එමටයි. මොකද අහස බල බලා නිදහසේ ශරීර කෘත්‍ය කරන්ඩයි ගම්බද මිනිස්සු කැමති.මහවැලිය මුලින්ම භාර තිබුණේ මෛත්‍රීපාල සේනානායක මැතිතුමාට. එතුමාගෙන් පස්සේ ගාමිණී දිසානායක මහත්තයට. පියෙක්ගෙන් දරුවෙක් භාරගන්නවා වගේ තමයි සේනානායක මහත්තයාගෙන් ගාමිණී දිසානායක මහත්තයා මහවැලිය භාර ගත්තේ.මහවැලි රස්සාවේදී මිනිස්සු ළඟින් ඇසුරට වැටීම මිනිසුන්ගේ ජන ජීවිතය හා ජනශ්‍රැතිය ගැන හොයන්නට මාව පෙළඹෙව්වා. වැව් වළල්ල ලෙස පැරැන්නෝ හඳුන්වපු එල්ලංගාව ගැන මුලින්ම විස්තරාත්මක විමසුමක් කළේ මම. ජනශ්‍රැති පර්යේෂණ තුළින් මහා දැනුම් සම්භාරයක් මං එකතු කර ගත්තා. ඒවා අදටත් තරුණ පිරිස්වලට, විශ්වවිද්‍යාල දරුවන්ට ලබා දෙනවා.ඊට අමතරව බලි තොවිල් වැඩ, භාරහාර එව්වත් කළා. මට ඕනෑ ඒවායෙහි විද්‍යාත්මක පසුබිමක් හොයන්ඩයි. ඒ වගේම සඟරා සහ පුවත්පත්වලට ශාස්ත්‍රීය ලිපි සම්පාදනය, ගුවන් විදුලි වැඩසටහන්වලට සම්බන්ධ වීමත් සිදුවුණා. රජරට සේවය ඒ කාලයේ අපට ක්ෂේම භූමියක් වගෙයි. ස්වර්ණ ශ්‍රී, සිරිල් රාජපක්‍ෂ, ප්‍රේමකීර්ති වැනි ප්‍රවීණයන් අපට මුණගැහුණා. “මහවැලියයි අපේ ගමයි” කියලා වැඩසටහනක් කළා. විදානේ රාළ, වරිගසභාව, වන්නිහාමිගෙ තේ කඩේ, ගම් සභාව, ගම්මැද්ද, වසම, දියකැට පහන, අයියනායක අඩවිය වැඩසටහන්වලට සම්බන්ධ වුණා. මටත් නොදැනීම මං හඬ නළුවෙක් වුණා.මහවැලියෙ කවුරුත් මාව හැඳින්වූයේ “කඟවේනා” කියලා. මැති ඇමැතිගොල්ලෝ වුණත් මාව අඳුනනවා. ගාමිණි අතුකෝරළ, හිටපු අගමැති ඩඩ්ලි සේනානායක මේ හැමෝම මම දන්නවා. කොළඹ ඉන්න කාලේ හැමදාම දවල් කෑම ඩඩ්ලි මහත්තයගේ ගෙදර දන්සලෙන්. දවස තිස්සෙම කොළඹ කරක් ගහලා දන්සල වෙලාවට මම එතැන. ඩඩ්ලි මහත්තයගේ ලැසී බැල්ලිත් ඒ හින්දම මාත් එක්ක යාළු වුණා.මගේ ජීවිතේ මම ප්‍රයෝජනයට ගත් එකම ඇදහීම “උඩ බිම බලලා” කතා කරමු, වැඩ කරමු” කියන එකයි. මගේ ජීවිතේ සාර්ථකත්වය පිටුපස ඉන්නේ මගෙ මවුපියන් වගේම බිරියත්, දරුවනුත්. බිරිය ලීලා ඉලංගසිංහ. ඇය මහජන බැංකුවේ විශ්‍රාමික නිලධාරිනියක්. පුතා සුසම්පත් වෛද්‍යවරයෙක්. දුව ෂාමනි සහ පොඩි පුතා සංජීව දෙන්නම සිවිල් ඉංජිනේරුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=f1102084</link>
    <topic>පරංගින් මට්ටුකළ අප්පුහාමි</topic>
    <author>බන්ධුල ආර්. ගුලවත්ත</author>
    <content>පරංගි නොහොත් පෘතුගීසින් අපේ රටට ගොඩ බැස වැඩි කලක් ගතවන්නට පළමු මුහුදුබඩ ප්‍රදේශයෙන් ද ඉන් පසු රට අභ්‍යන්තරය ද යටත් කරගත් වග ඉතිහාසයෙන් පැහැදිලිවේ. ඔවුන් අපේ සම්පත් සූරාකෑවේ තුවක්කුව බයිනෙත්තුව හා කඩු කිනිසි අමෝරා ගැනීමෙනි.පරංගි සොල්දාදුවෝ රට පුරා සැරිසැරුවේ මිලෙච්ඡ පිරිසක් ආකාරයෙනි. ඔවුන්ගේ සුරාවට මස් මාංශවලට තාන්න මාන්නවලට වහල් වූ අපේ ජාති ද්‍රෝහින් ජාති බුෂ්ටයන් තමන්ගේම ජාතියම පාවා දුන් ආකාරය ද සවිස්තරව ඉතිහාසයෙහි සඳහන් වේ.අසරණ සිංහල ගැමියන්ගේ භව බෝග සහ එළු, ගව, කුකුල් ආදී සතුන් පමණක් නොව රුවැති ගැමි තරුණියන් ද පරංගිගෙන් ආරක්‍ෂා කර ගැනීම ඉතා දුෂ්කර විය. අපේ ම කොටසක් පරංගින්ට නිවට නියාලුව බැල මෙහෙවර කර කට බඩ පුරවා ගනිද්දී බොහෝ ගම්වල තමන්ගේ ගම රට ජාතිය ගැන උතුරා ගිය ගෞරවයක් සෙනහසක් දේශ පේ‍්‍රමයක් සහිත වීර පුරුෂයෝ ද වූහ. අපේ රට ජාතිය ආරක්‍ෂා වූයේ එබඳු වීර පුරුෂයන් ගෙනි.සත් කෝරළයේ පිටිසර ගමක විසූ එබඳු වීර පුරුෂයෙකු පිළිබඳ කතාවකි මේ.ඔහුගේ නම අප්පුහාමිය; ආරෝහ පරිණාහ දේහයකින් යුතු අප්පුහාමි ඒ ගම් ප්‍රදේශයේ හයිකාරයෙකු මෙන්ම චන්ඩියෙකු ද විය. අප්පුහාමිගේ බිරියට වැළඳුණු රෝගයක් උත්සන්න වීම ඊට ප්‍රතිකාර පිණිස දිනක් එම නිවසෙහි ශාන්තිකර්මයක් සිදු කෙරිණි. මහසෝනාගේ දිෂ්ටියට බිරිය හසුවීම නිසා මේ රෝගය හටගත් බවට ගැමියෝ විශ්වාස කළහ. යක්‍ෂ, පේ‍්‍රත, කුම්භාණ්ඩයන් ගැන විවිධ විශ්වාස එකල පැවතුණි.මහසෝන් දිෂ්ටිය පළවා හරින්නට පැමිණි මහ කට්ටඩියා නිවසෙහි මුල්ලකට වී මල් බුලත් පුටුව ඉදිරිපස තෙල් නූල් මැතිරීම පටන් ගත්තේ සවස හතරට පමණය. රාත්‍රී නවයට පමණ වන විට ශාන්ති කර්මය ජයටම සිදු කෙරෙමින් පැවතුණි. යක් බෙර හඬින් මුළු පළාතම ගිගුම් දුන්නේ ය. යක්‍ෂයන් කැඳවන මන්ත්‍රස්ත්‍රෝත්‍ර යාග කවි ඉතා උච්චස්වරයෙක් ගායනා කෙරිණි. නිශ්චල වූ රාත්‍රිය තුළ ගිගුම් හඬ දසත පැතිර ගියේ ය.ගමේ තවත් තැනෙක ගෙරි මස් කා සුරාවෙන් පදම්වූ පරංගි සොල්දාදුවෝ බයිලා හා කපිරිඤ්ඤා තාලයට නටමින් සිටියහ. බයිලා සහ කපිරිඤ්ඤා හඬ අබිබවා බෙර හඬ නැඟුණු වග කිවයුතු නොවේ. තොවිලය කුමක්දැයි ඔව්හු නොදත්හ. සොල්දාදුවෝ බෙර හඬට සවන්දී ඉසව්ව දැන ගෙන තොවිල්පොළට පැමිණියහ. ඒ තොවිලයේ උච්චතම අවස්ථාවයි. සුරාවෙන් මත්ව සිටි සොල්දාදුවෝ මොනවාදෝ කියා කෑගසමින් නටන්නට වූහ. ආතුරයා පණ බයේ කොහේදැයි නැත.පෙරේත තටු, මල් බුලත් තටු, ගිනි කබල් සීසීකඩ විසිරී ඇත. ගිනිකබලේ අඟුරු විසිවීමෙන් සමහරු කෑ මොර ගසති. දැන් නියම යක් නැටුම ආරම්භ වූවාක් වැන්න. අපේ අප්පුහාමිට යක්‍ෂයා ආරූඪ වී ඇතත් ඔහුට කළහැකි දෙයක් ද නැත. සොල්දාදුවන් අත තුවක්කු දකින මිනිස්සු භීතියෙන් යුක්තව සිටිති. රාත්‍රී දොළහේ මහා සමයම වන විට පෘතුගීසිහු මහන්සියෙන් ආපසු හැරුණහ. එකෙක් තොවිලයට ගෙනා කුකුල් බිල්ලද කිහිල්ලේ ගසා ගත්තේය. අප්පුහාමිගේ කෝපය නිම්හිම් නැත. බිරියගේ අසනීපය ද සුව නැත. දැඩි කලකිරීමෙකින් හා දැඩි වේදනාවකින් යුතුව අප්පුහාමි රාත්‍රිය ගත කළේය. පසුදින වැස්සට ඉහළන තල් අත්තද රැගෙන අප්පුහාමි දැඩි අධිඨානයකින් යුතුව දොට්ට බැස්සේය.අප්පුහාමි කෙළින්ම ගොස් නතරවූයේ පරංගි සොල්දාදුවන්ගේ කඳවුෙර්ය. සොල්දාදුවෝ කීප දෙනෙක් බයිනෙත්තු අතතැතිව දොර ළඟ මුරකාවලෙහි යෙදී සිටියහ. අප්පුහාමිගෙන් පැමිණි කාරණය ඔව්හු විමසූහ. අප්පුහාමි ඔවුන්ගේ භාෂාව දැන සිටියේ නැත. තමන් පැමිණියේ කුකුළාගෙන යන්නට යැයි අප්පුහාමි සංඥාවෙන් පැවසුවේය. සොල්දාදුවෝ සමච්චලයෙන් සිනාසුණහ. ඔව්හු අප්පුහාමිට උසුළු විසුළු කළහ.එක් සොල්ලාදුවෙක් කඳවුර අසලට දුවගොස් ඝනකම කඩදාසියක බහාලූ යමක් අප්පුහාමි අත තැබීය. අප්පුහාමි ඒ ගැන සැකයෙන් බලත්ම ක්‍ෂණයකින්ම කෝපය ඉහ වහා ගියේ ය. ඔහු කඩදාසිය පිටින්ම සොල්දාදුවගේ මුහුණට දමා ගසිමින් තිත්ත කුණුහරුපයක් ද කීවේය. පෙරදින තොවිල්පොළෙන් රැගෙන ආ කුකුළාගේ ඇටකටු සහිත ගොන්න (පාර්සලය) කේන්තියෙන් යුක්තව සිටි සොල්දාදුවාගේ මුහුණට දමාගැසුවේය.වියරු වැටුණු සොල්දාදුවා තම බයිනෙත්තුවෙන් අප්පුහාමිට පහර දෙන්නට උඩට එසවීය. නමුත් කඩු ශිල්පයෙහි මනා දස්කම් සහිතව සිටි අප්පුහාමි තම තල් අත්තෙන් සඟවා ගෙන සිටි මුවහත් කඩුවෙන් ගැසූ එක පහරෙන් සොල්දාදුවාගේ ගෙල කැපී බිමට වැටුණි. ඒ සමඟ විදුලි වේගයෙන් ඉදිරියට පැන ගත් අප්පුහාමි සොල්දාදුවන් හතර පස් දෙනෙකුගේ ම බෙලි කපා දැම්මේ ය. මෙයින් තැතිගත් ඉතිරි සොල්දාදුවෝ එම ගම අත්හැර පලා ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=f1102085</link>
    <topic>කළුදිය පොකුණ</topic>
    <author/>
    <content>කළුදිය පොකුණ , මාතලේ දිස්ත්‍රික්කයේ පල්ලේසිය පත්තුවේ වගපනහ කෝරළේ කුඹුක්කඳනිවල අසල එරවලගල කඳුවැටිය පාමුල පිහිටි පැරැණි නටඹුන් සහිත ගමකි. සීගිරියේ සිට සැතපුම් හයක් පමණ ගිය තැන මෙය ඇත. ගමට නම ලැබී ඇත්තේ එහි ඇති කළු පාට මඩ වතුර පිරි පොකුණ නිසා ය. මෙහි කළුවර ගස් ද බහුලව තිබේ.මෙහි පැරැණි චෛත්‍යයක් පුරා විද්‍යා දෙපාර්තමේන්තුව මඟින් කැන තහවුරු කරනු ලබමින් තිබේ. සෑ මළුවට පිවිසෙන පඩි පේළි ඉදිරිපිට ලිපි දෙකක් ද චෛත්‍යයට තරමක් ගිනිකොණ දිග ගල් ගෙයක බිත්තියෙහි ලිපි දෙකක් ද වශයෙන් මෙහි සෙල්ලිපි තුනක් මේ තාක් හමුවී ඇත. හත්වන හෝ අටවන සියවස්වලට අයත් ලිපියේ ඉතිරිව ඇත්තේ අකුරු කීපයක් පමණි.දෙවැනි සේන රජතුමාගේ (853 – 887) ලිපියෙන් ද හතර වන සේන රජතුමාගේ (954 – 956) ලිපියෙන් ද දකිණිගිරි වෙහෙර නමින් දැක්වෙන්නේ මෙම ස්ථානය බවට හඳුනාගෙන තිබේ. සීගිරි ගී වල ද දකිණිගිරි වෙහෙර සඳහන් වේ. මහාවංශය අනුව දකිණිගිරි විහාරය සාදවන ලද්දේ සද්ධාතිස්ස (ක්‍රි.පු.137 – 119) විසිනි. ධාතුසේන (455 – 473) ද මෙය නැවත කරවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>08</day>
    </date>
    <link>http://www.dinamina.lk/2011/02/08/_art.asp?fn=f1102086</link>
    <topic>ආශ්චර්යයේ ඔටුනු මංගල්‍යය</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n1102091</link>
    <topic>අධික වර්ෂාව හා ගංවතුර නිසාආර්ථික පාඩුව කෝටි 5000යි</topic>
    <author>ප්‍රාර්ථනා වීරසිංහ</author>
    <content>අධික වර්ෂාව හා ගංවතුර හේතුවෙන් මෙරට ආර්ථිකයට රුපියල් කෝටි 5000ක් අහිමි වී ඇති බවට රජය ගණන් බලා ඇත.වාරිමාර්ග ව්‍යාපෘති 450ක් පමණ විනාශ වී ඇති අතර වගා බිම් සහ කුඹුරු අක්කර දස දහස් ගණනක් විනාශ වී ඇති බව, ආපදා කළමනාකරණ ඇමැති මහින්ද අමරවීර මහතා පැවැසීය.ගංවතුරෙන් ගවයන් 75000ක් පමණද, එළුවන්, කුකුළන් ඇතුළු තවත් සතුන් විශාල ප්‍රමාණයක් මේ වන විට මියගොස් තිබේ.රජයේ රෝහල්, පාසල්, රාජ්‍ය ආයතන සහ මහා මාර්ග පද්ධති රැසකට දැඩි අලාභ හානි සිදුවී ඇති අතර ජනතාවගේ ස්වයං රැකියා බොහෝමයක් අහිමි වී ඇති බවද ඇමැතිවරයා පෙන්වා දුන්නේය. ඇමැතිවරයා මේ අදහස් පළ කෙළේ, කාලගුණ විද්‍යා දෙපාර්තමේන්තුවේදී ඊයේ (08) පැවැති ප්‍රවෘත්ති සාකච්ඡාවට සහභාගී වෙමිනි.පසුගිය මාසයේදී ඇති වූ ගංවතුරෙන් කොළඹ දිස්ත්‍රික්කයට පමණක් සිදු වූ හානිය බිලියන 60ක් බව පැවසූ ඇමැතිවරයා දැනට පවතින ගංවතුර බැස යැමෙන් පසුව තවදුරටත් සිදුවී ඇති හානිය තක්සේරු කරන බවද පැවැසීය. ගංවතුරෙන් යටවූ සමහර ප්‍රදේශවලට ඇතුළුවීමට තවම පිවිසුම් මාර්ග නොමැති බව පැවසූ ඇමැතිවරයා ආණ්ඩුවට චෝදනා කරන විපක්ෂය මේ තත්ත්වය හරි හැටි තේරුම් ගෙන නොමැති බව ද කීය.විනාශ වූ වැව් අමුණු, මහා මාර්ග සහ යටිතල පහසුකම් ඉතා කඩිනමින් ප්‍රතිසංස්කරණය කිරීමට ජනාධිපතිවරයාගේ උපදෙස් පරිදි මුල්‍ය ප්‍රතිපාදන වෙන් කිරීමට කටයුතු යොදා තිබේ. ඒ අනුව ජනාධිපති කාර්ය සාධක බලකාය විසින් පීඩාවට පත් වූ ජනතාවගේ ද සහාය ඇතිව ඉතා කඩිනමින් ක්‍රියාත්මක කිරීමට කටයුතු කිරීමට පියවර ගන්නා බවද ඇමැතිවරයා කීය. මේ අවස්ථාවට අමාත්‍යාංශ ලේකම් එම්. මොහොමඩ් මහත්මිය, කාලගුණ විද්‍යා දෙපාර්තමේන්තුවේ අධ්‍යක්ෂ ජනරාල් ජී.බී. සමරසිංහ මහතා ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n1102092</link>
    <topic>ලෝක කුසලාන සැමරුම් සංගීත සංදර්ශනඅත්හිටුවීමට පියවර</topic>
    <author>ධනුෂ්ක ගොඩකුඹුර</author>
    <content>ක්‍රිකට් ලෝක කුසලාන තරගාවලිය වෙනුවෙන් පැවැත්වීමට නියමිතව තිබූ සංගීත සංදර්ශන නවතා ඒ සඳහා වෙන් කළ මුදල් ගංවතුරින් විපතට පත් ජනතාවට සහන සැලැසීම වෙනුවෙන් වෙන් කරන ලෙස ජනාධිපති මහින්ද රාජපක්ෂ මහතා ඊයේ (7) උපදෙස් දී තිබේ. අධික වර්ෂාව හා ගංවතුරින් ජනතාව පීඩාවට පත්ව සිටින මෙවන් මොහොතක අනවශ්‍ය ලෙස ජය කෙහෙළි නැංවීම නුසුදුසු බැවින් අවතැන් වූ ජනතාවට සහන සලසන ලෙස ජනාධිපතිවරයා විසින් ක්‍රීඩා ඇමැති මහින්දානන්ද අලුත්ගමගේ මහතාට එසේ උපදෙස් දී තිබේ.අයහපත් කාලගුණය හා ගංවතුර තත්ත්වය හේතුවෙන් පුද්ගලයන් දශ ලක්ෂ පනස් හතර දහසකට අධික පිරිසක් අවතැන්ව ඇතැයි ආපදා කළමනාකරණ මධ්‍යස්ථානය පවසයි. ලෝක කුසලාන ශ්‍රී ලංකා කාර්යාලය විසින් ග්ලෝරි එක්ස්ප්‍රස් ප්‍රචාරණ වැඩසටහනේ ප්‍රචාරක අංගයක් ලෙස මේ මස 15, 19 යන දිනවල මහනුවර හා හම්බන්තොට ප්‍රදේශවලදී මේ සංගීත සංදර්ශනය පැවැත්වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n1102093</link>
    <topic>ගංවතුරින් පීඩාවට පත්වූවන්ටඑ.ජා. ලෝක ආහාර වැඩසටහනෙන් ආධාර</topic>
    <author>සුභාෂිනී සේනානායක</author>
    <content>ගංවතුරින් පීඩාවට පත් ශ්‍රී ලාංකිකයන්ගේ හදිසි ආහාර අවශ්‍යතා ඉටුකරලීමට එක්සත් ජාතීන්ගේ ලෝක ආහාර වැඩසටහන ඉදිරිපත් වී තිබේ.මසක් ඇතුළත දෙවන වරටත් ජල ගැලීම්වලට ලක්වූ එම ජනතාවගේ ආහාර අවශ්‍යතා ඉදිරි මාස කිහිපය තුළදීත් අඛණ්ඩව ලබාදීමට ක්‍රියාකරන බව එම සංවිධානය ශ්‍රී ලංකා අධ්‍යක්ෂ ආඩ්තන් ඛාන් මහතා පවසයි.උතුරු නැගෙනහිර, උතුරු මැද ඇතුළු දිස්ත්‍රික්ක 13 ට බලපෑ මේ ගංවතුර තත්ත්වය හේතුවෙන් පීඩාවට පත් පුද්ගලයන් නිවාස හැර දමා කඳවුරු කරා ගොස් ඇති බවත්, සිදු වී ඇති හානියේ බරපතලකම මත ඉදිරියේදී සහන සැලසීමට කටයුතු කරන බවත් ඒ මහතා ප්‍රකාශ කෙළේය. කෘෂිකර්ම අමාත්‍යංශය ඉදිරිපත් කර ඇති සංඛ්‍යා ලේඛනවලට අනුව ඉදිරි මහකන්නයේ වී අස්වැන්නෙන් මෙට්‍්‍රක් ටොන් 450000 ක් පමණ අහිමි වන බව පවසන ඒ මහතා බොහෝ ප්‍රදේශවල සිදුකර තිබු අතුරු බෝග වගාවලටද බපතල හානි සිදු වි තිබෙන බවද පවසයි. ආහාර බෙදාදීමේ කටයුතු ශ්‍රී ලංකා රජයේ සම්බන්ධතා හරහා සිදුකරනු ලබන අතර ගංවතුරින් පීඩාවට පත්වූවන්ට සහන සලසන්නේ ත්‍රස්ත ගැටුම්වලින් අවතැන් වී නිවෙස් කරා පැමිණි සරණාගතයින්ගේ ආධාර සැපයීමට අවශ්‍ය තිබූ ඇමරිකන් ඩොලර් මිලියන 13 ක හිඟයක් තිබියදී බවද අවධාරණය කෙළේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n1102094</link>
    <topic>දැයේ නියමුවාණන්ගේ පැමිණීමෙන්‘ආශ්චර්යයේ කිරුළ’ තෙදවත් වෙයි</topic>
    <author>වෙල්ලස්සේ බණ්ඩාර</author>
    <content>‘ආශ්චර්යයේ කිරුළ’ තේමාව යටතේ නිදහස් දින උළෙලට සමගාමීව පසුගිය 4 වැනිදා බුත්තල ගම් උදා භූ®මියේ දී ආරම්භ වූ ‘දැයට කිරුළ’ ජාතික ප්‍රදර්ශනයේ සිව් වැනි දිනය අදයි. ඊයේ (8) පෙරවරුවේ ‘දැයට කිරුළ’ ප්‍රදර්ශන භූමියට පැමිණි ජනාධිපති මහින්ද රාජපක්‍ෂ මහතා එහි නිරීක්‍ෂණ චාරිකාවක නිරත විය.රජයේ අමාත්‍යාංශවල ප්‍රදර්ශන කුටි මෙහිදී ජනාධිපතිවරයාගේ විශේෂ නිරීක්‍ෂණයට ලක් විය. එක් එක් ප්‍රදර්ශන කුටි වෙත යමින් එහි නිලධාරින් සමග කතාබහක නිරත වූ ජනාධිපතිවරයා ප්‍රදර්ශනය නැරැඹීමට පැමිණ සිටි ජනතාව සමග ද සුහද කතා බහක නිරත විය. ශ්‍රී ලංකාව ආසියාවේ ආශ්චර්ය කිරීමට යන ගමනට වෙල්ලස්සේ දායකත්වය සපයමින් මෙන්ම අලුත් වෙල්ලස්සක් ඉදිකිරීම පිණිස මොණරාගල දිස්ත්‍රික්කය පුරා රුපියල් කෝටි 2000ක යටිතල පහසුකම් සංවර්ධනයක් මේ ප්‍රදර්ශනයට සමගාමීව සිදු විය.ඒ මඟින් මොණරාගල තවදුරටත් නොදියුණු දිස්ත්‍රික්කයක් නොව දියුණු දිස්ත්‍රික්කයක් බවට පත් වනු ඇත. මෙවර ‘දැයට කිරුළ’ වැඩසටහන ප්‍රදර්ශනයට පමණක් සීමා නොවී ප්‍රදේශයේ විදුලි, ජල, ප්‍රවාහන, ආගමික, සෞඛ්‍ය, සංස්කෘතික, ආර්ථික, ළමා සංවර්ධන, කෘෂිකාර්මික කටයුතුවල විශාල සංවර්ධනයක් සිදු කිරීම විශේෂත්වයකි.’දැයට කිරුළ’ ප්‍රදර්ශනය මෙරට පැවැත්වෙන විශාලතම ප්‍රදර්ශනය වේ.  බුත්තල අක්කර 160ක භූමි භාගයක පැවැත්වෙන මේ ප්‍රදර්ශනයට රජයේ හා පෞද්ගලික ප්‍රදර්ශන කුටි 400ක් එක් කොට ඇත. ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ මහතා සහ ඇමැති රංජිත් සියඹලාපිටිය මහතා ඇතුළු මැති ඇමැතිවරුන් පිරිසක් ද ජනාධිපති ලේකම් ලලිත් වීරතුංග මහතා ඇතුළු නිලධාරීහු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n1102095</link>
    <topic>එංගලන්තයේ දී ගින්නකට හසු වී ශ්‍රී ලාංකික කාන්තාවෝ 2ක් මියයති</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීලාංකික දමිළ කාන්තාවන් දෙදෙනකු එංගලන්තයේ ඇබින්ගර්ගෙ‍්‍රාමි ප්‍රදේශයේ දී ගින්නකට හසුවීමෙන් මිය ගොස් ඇතැයි විදේශ කටයුතු අමාත්‍යාංශය පවසයි.ඇබින්ගර්ග්‍රොමි ප්‍රදේශයේ ‘මෙරින්’ මහල් නිවාස සංකීර්ණයේ මේ ගින්න හට ගෙන ඇතැයි පැවැසේ.සිද්ධියෙන් මියගොස් ඇත්තේ කුනලිනි අල්ගරත්නම් (42) සහ එස්. ධර්මලිංගම් (59) කාන්තාවන් දෙදෙනා බව අනාවරණය වී ඇත.ඉකුත් සිකුරාදා ඔවුන් දෙදෙනා මේ අනතුරට ලක් වී ඇති අතර මේ සම්බන්ධයෙන් එම නිවාස සංකීර්ණයේ පදිංචි එංගලන්ත ජාතික කාන්තාවක් එරට පොලිසිය විසින් අත්අඩංගුවට ගෙන ඇතැයි විදේශ කටයුතු අමාත්‍යාංශයේ නිලධාරියෙක් පැවැසීය. ධර්මලිංගම් නමැති කාන්තාව මෑතකදී එංගලන්තයට ගොස් ඇත්තේ නිවාඩුවක් ගත කිරීම සඳහා බව අනාවරණය වී තිබේ. සිද්ධියෙන් මිය ගිය අනෙක් කාන්තාව එංගලන්තයේ පදිංචි ශ්‍රී ලාංකික දමිළ කාන්තාවක් බවට විදේශ කටයුතු අමාත්‍යාංශය වෙත තොරතුරු ලැබී ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n1102096</link>
    <topic>යළි ඉදිකිරීමට ඉදිකිරීම්කරුවන්ගේසංගමයෙන් රුපියල් මිලියන සියයක්</topic>
    <author>චන්දිමා එදිරිමාන්න</author>
    <content>ගංවතුරින් හා නායයාම්වලින් හානියට පත් වූ නිවාස යළි ඉදිකිරීමට ජාතික ඉදිකිරීම්කරුවන්ගේ සංගමය රුපියල් මිලියන සියයක මුදලක් ලබා දෙයි.හානියටපත් නිවාස යළි ඉදිකිරීමේ රජයේ වැඩපිළිවෙළට සහය දක්වමින් නිවාස ඉදිකිරීමට අවශ්‍ය ද්‍රව්‍යමය හා මූල්‍යමය ආධාර ලබාදීමට එම සංගමය එකඟ විය. හානියට පත් නිවාස පිළිසකර කිරීමට ව්‍යාපාරික ප්‍රජාවගේ සහය ලබා දෙන ලෙස ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා කළ ඉල්ලීමට අනුව ජාතික ඉදිකිරීම් කරුවන්ගේ සංගමයේ සභාපති ප්‍රියන්ත පෙරේරා මහතා විසින් මේ මුදල් ලබා දීමට එකඟතාව පළ කෙළේ ය.ඊයේ (08) කොළඹ විජේරාම මාවතේ පිහිටි සව්සිරිපාය ශ්‍රවණාගාරයේ දී ඇමැති විමල් වීරවංශ මහතා සහ ව්‍යාපාරික ප්‍රජාවත් ජාතික නිවාස අධිකාරියේ දිස්ත්‍රික් කළමනාකරුවනුත් හමු වූ අවස්ථාවේදී ජාතික ඉදිකිරීම්කරුවන්ගේ සංගමය මෙම පරිත්‍යාගය ලබා දීමට එකඟ විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n1102097</link>
    <topic>කටුනායක ගුවන්තොටටඅලුත් මුහුණුවරක්</topic>
    <author>සුභාෂිනී සේනානායක</author>
    <content>කටුනායක ජාත්‍යන්තර ගුවන්තොටුපළ නවීකරණය කිරීමට ගුවන් සේවා අමාත්‍යාංශය පියවර ගනී.මේ අනුව 2015 වසර වන විට වසරකට හැසිරවිය හැකි ගුවන් මගීන් සංඛ්‍යාව මිලියන 12ක් පමණ වනු ඇතැයි ගුවන් සේවා ඇමැති පියංකර ජයරත්න මහතා ප්‍රකාශ කරයි. වසර 2015 වන විට අපේක්ෂිත සංචාරකයන් සංඛ්‍යාව මිලියන 2.5ක් බව ප්‍රකාශ කළ ඇමැතිවරයා බණ්ඩාරනායක ජාත්‍යන්තර ගුවන්තොටුපළ දෙවැනි අදියර සංවර්ධන කටයුතු ආරම්භ කළ බවද කීය.මේ අනුව 2011 වසර අපේක්ෂිත ගුවන් මගී සංඛ්‍යාව මිලියන 6 ක් බවත්, ගුවන් භාණ්ඩ මෙට්‍රික් ටොන් 5,00,000 දක්වා වැඩිකර ගැනීමට සැලසුම් කර තිබෙන බවත් කීය. 2 වැනි අදියර සංවර්ධන කටයුතු යටතේ නව ගුවන් මගී පාලම්, නව පිවිසීම් දොරටු, පිටත්වීම් සහ පිවිසුම් පර්යන්ත මෙන්ම ගුවන්පථ නවීකරණයද සිදු කෙරේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n1102098</link>
    <topic>සුදු කොඩි නඩුවේ පැමිණිල්ලේ සාක්කි විභාගය අවසන්</topic>
    <author>ශිරෝමි අබයසිංහ</author>
    <content>සන්ඩේ ලීඩර් පුවත්පතට කළ “සුදු කොඩි” ප්‍රකාශය සම්බන්ධයෙන් හිටපු හමුදාපති සරත් ෆොන්සේකා මහතාට එරෙහිව විභාග වන නඩුවේ පැමිණිල්ල අවසන් බව නියෝජ්‍ය සොලිසිටර් ජනරාල් බුවනෙක අලුවිහාරේ මහතා අධිකරණයට ඊයේ (08) දැන්විය.ආරක්ෂක ලේකම් ගෝඨාභය රාජපක්ෂ, මේජර් ජනරාල් ශවේන්ද්‍ර සිල්වා, එක්සත් ජාතීන්ගේ ශ්‍රී ලංකා නියෝජිත ශෙනුකා සෙනෙවිරත්න, සන්ඩේ ලීඩර් පුවත්පතේ ප්‍රධාන කර්තෘ ප්‍රෙඩ්රිකා ජෑන්ස්, දෙරණ සහ සිරස රූපවාහිනී සේවාවල මාධ්‍යවේදීන් පස් දෙනකු ප්‍රවෘත්ති අධ්‍යක්ෂවරුන්, අපරාධ පරීක්ෂණ දෙපාර්තමේන්තුවේ පොලිස් පරීක්ෂකවරුන් වන අනුර ද සිල්වා සහ මහේන්ද්‍ර ජයසුන්දර යන මහත්ම මහත්මීන් පැමිණිල්ල වෙනුවෙන් මේ නඩුවේදී සාක්කි දුන්හ.කොළඹ මහාධිකරණ විනිසුරුවරුන් වන දීපාලි විජේසුන්දර (සභාපතිනි) ඩබ්ලිව්. ටී. ඇම්. පී. බී. වරාවැව සහ ගල්කිස්ස සිවිල් අභියාචන මහාධිකරණ විනිසුරු ඉසෙඩ් එම්. රෂික් මහත්වරුන්ගෙන් සමන්විත විනිශ්චය මණ්ඩලයක් හමුවේ නඩුව විභාගයට ගැනේ. පැමිණිල්ල වෙනුවෙන් සන්ඩේ ලීඩර් පුවත්පත්, ලේඛන සහ සී. ඩී. තැටි ද ඇතුළුව නඩු භාණ්ඩ දොළහක් නඩු විභාගය අතර තුරදී අධිකරණයට ඉදිරිපත් කෙරිණි.විත්තිය වෙනුවෙන් ගන්නා ලබන ස්ථාවරය අධිකරණයට දැනුම්දීම සඳහා විත්තිකාර සරත් ෆොන්සේකා මහතා වෙනුවෙන් පෙනී සිටින නීතිඥ නලින් ලද්දුවහෙට්ටි මහතා සති 2-3 ක කාලයක් ඉල්ලා සිටියේය. ඒ සඳහා නඩු විභාගය පෙබරවාරි 28 දක්වා කල් තැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n1102099</link>
    <topic>ආණ්ඩුකාරවරුන්ටමන්ත්‍රීන්ටවිශ්‍රාම වැටුපක්</topic>
    <author>ජීවනී පතිරණ සහ වයිමන් හෙට්ටිආරච්චි</author>
    <content>ජනතාවගේ පොදු යහපත වෙනුවෙන් ඇප කැප වී කටයුතු කළ පළාත් ආණ්ඩුකාරවරුන්ට හා පළාත් සභා මන්ත්‍රීවරුන්ට විශ්‍රාම වැටුපක් ප්‍රදානය කිරීම සඳහා වූ යෝජනාව ඊයේ (08) බස්නාහිර පළාත් සභාවේ දී වැඩි ඡන්ද 36කින් සභා සම්මත විය. එක්සත් ජාතික පක්ෂ මන්ත්‍රී කිත්සිරි කහටපිටිය මහතා විසින් ගෙන ආ මෙම යෝජනාවට පක්ෂව ඡන්ද 42ක් ලැබුණු අතර, විපක්ෂව ලැබුණේ ඡන්ද 04ක් පමණි.ජනතා විමුක්ති පෙරමුණේ මන්ත්‍රීවරු තිදෙනෙක් සහ ආණ්ඩු පක්ෂයේ එක් මන්ත්‍රීවරයෙක් මෙසේ විපක්ෂව ඡන්දය ප්‍රකාශ කළා.  දෙදෙනෙක් ඡන්ද දීමෙන් වැලකී සිටියහ. මෙම යෝජනාවට පක්ෂව ආණ්ඩු පක්ෂයේ මන්ත්‍රී මහේෂ් අල්මේදා හා විපක්ෂයේ ප්‍රධාන සංවිධායක යූ. ජෝර්ජ් පෙරේරා යන මහත්වරු අදහස් දැක් වූ අතර ජනතා විමුක්ති පෙරමුණ මන්ත්‍රී වරුණ දිප්ති රාජපක්ෂ මහතා කියා සිටියේ තම පක්ෂය මෙම යෝජනාවට එකඟ නොවන අතරම, තමා ද පෞද්ගලිකවම මෙම යෝජනාවට එකඟ නොවන බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020910</link>
    <topic>හදිසි නීතියසම්මතයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>හදිසි නීතිය මසකින් දීර්ඝ කිරීමේ යෝජනාව වැඩි ඡන්ද 109 කින් පාර්ලිමේන්තුවේදී ඊයේ (08) සම්මත විය.යෝජනාවට පක්‍ෂව ඡන්ද 121ක් ලැබුණ අතර, විපක්‍ෂව ඡන්ද 12 ක් ලැබිණි.ආණ්ඩුව සමග ජාතික නිදහස් පෙරමුණ, ජාතික හෙළ උරුමය ඡන්දය දුන්නේය. එ. ජා. ප. යේ දෙමළ ජාතික සන්ධානයේ සහ ප්‍රජාතන්ත්‍රවාදී ජාතික සන්ධානයේ මන්ත්‍රීවරු යෝජනාවට විරුද්ධව ඡන්දය දුන්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020911</link>
    <topic>දෙමළ සන්ධාන මන්ත්‍රීගේ පක්ෂ සාමාජිකත්වය අහෝසි කිරීමශ්‍රේෂ්ඨාධිකරණය බල රහිත කරයි</topic>
    <author>නෙල්කා මැදගෙදර</author>
    <content>18 වැනි ආණ්ඩුක්‍රම ව්‍යවස්ථා සංශෝධනයට සහාය පළ කළ දෙමළ ජාතික සංධානයේ දිගාමඩුල්ල දිස්ත්‍රික් පාර්ලිමේන්තු මන්ත්‍රී පී. එම්. පියසේන මහතාගේ පක්‍ෂ සාමාජිකත්වය අහෝසි කිරීම නීති විරෝධී බව ශ්‍රේෂ්ඨාධිකරණය ඊයේ (08) තීරණය කළේය.එක් පුද්ගලයකුට ජනාධිපති ධුරයට තරඟ කළ හැකි වාර ගණන දීර්ඝ කිරීම ද මෙම ව්‍යවස්ථා සංශෝධනයට ඇතුළත් විය.එයට සහාය පළ කිරීම නිසා පක්‍ෂ සාමාජිකත්වය අහෝසි කිරීමට දෙමළ ජාතික සංධානය ගත් තීරණය බල රහිත බවට පත් කරන බවද ශ්‍රේෂ්ඨාධිකරණය සිය තීන්දුවෙන් කියා සිටී.පියසේන මහතා ගොනු කළ පෙත්සමක් විභාගය අවසන් කළ ශ්‍රේෂ්ඨාධිකරණය එම තීන්දුව ප්‍රකාශයට පත් කළේ ය.සලීම් මර්ෂුක්, කේ. ශ්‍රී පවන්, ආර්. කේ. එස්. සුරේශ්චන්ද්‍ර යන ශ්‍රේෂ්ඨාධිකරණ විනිසුරු මඩුල්ල විසින් මේ පෙත්සම විභාග කළ අතර විනිසුරු මඬුල්ලෙහි සභාපති විනිසුරු සලීම් මර්ෂුක් මහතා විසින් මේ තීන්දුව විවෘත අධිකරණයේ දී කියවන ලදී.පෙත්සම සම්බන්ධයෙන් වගඋත්තරකරුවන් වෙනුවෙන් මතු කළ මූලික විරෝධතා ප්‍රතික්ෂේප කරන බව එම තීන්දුවෙහි දැක්වේ.පියසේන මහතා ගේ පක්‍ෂ සාමාජිකත්වය අහෝසි කිරීමේ තීරණය දෙමළ ජාතික සන්ධානයෙහි පක්‍ෂ ව්‍යවස්ථාවට පටහැනිව යමින් විනය කමිටුව විසින් ගෙන ඇති බවට එම තීන්දුව මගින් ශ්‍රේෂ්ඨාධිකරණය තීරණය කර ඇත. නිසි ලෙස සකස් නොවූ විනය ක්‍රියා මාර්ගයක් මත පදනම් වෙමින් පෙත්සම්කරුගේ පක්‍ෂ සාමාජිකත්වය අහෝසි කිරීම ආණ්ඩු ක්‍රම ව්‍යවස්ථාවේ 99 (13) (ඒ) වගන්තිය අනුව නීතිවිරෝධී වන බව මෙම තීන්දුවෙහි දැක්වේ.පක්‍ෂයේ විනය කරුණු ගැන තීරණය කිරීමේ බලය ඇත්තේ මධ්‍යම කාරක සභාවට ය. පෙත්සම්කරු සම්බන්ධ විනය කරුණු විමසීමට විනය කමිටුවක් පත් කර තිබිණි. එහෙත් පෙත්සම්කරුගේ පක්‍ෂ සාමාජිකත්වය අහෝසි කිරීමේ තීරණයට විනය කමිටු සාමාජිකයන් සියලු දෙනා අස්සන් කර නොමැති අතර ඊට අස්සන් තබා ඇත්තේ සිව් දෙනෙක් පමණි. ඒ අනුව මේ තීරණය ගෙන ඇත්තේ නිසි අධිකාරි බලය ලත් අය විසින් නොවන බවට ශ්‍රේෂ්ඨාධිකරණය විසින් තීරණය කර තිබේ.පියසේන මහතා දෙමළ ජාතික සන්ධානයෙහි දිගාමඩුල්ල දිස්ත්‍රික් පාර්ලිමේන්තු මන්ත්‍රීවරයා ලෙස ඉකුත් මැතිවරණයේ දී තේරී පත් විය.18 වැනි ආණ්ඩු ක්‍රම ව්‍යවස්ථා සංශෝධනය පාර්ලිමේන්තුවට ඉදිරිපත් කළ අවස්ථාවේ දී ඊට සහාය පළ නොකිරීමට දෙමළ ජාතික සංධානයෙහි පාර්ලිමේන්තු මන්ත්‍රී කණ්ඩායම විසින් තීරණය කර තිබිණි.එහෙත් පියසේන මහතා එම තීරණයට පටහැනිව යමින් ව්‍යවස්ථා සංශෝධනයට පක්‍ෂව ඡන්දය පළ කෙළේ ය.පක්‍ෂයේ තීරණයට පටහැනිව කටයුතු කිරීම සම්බන්ධයෙන් පියසේන මහතාගෙන් කරුණු විමසීමෙන් පසුව ඔහුගේ පක්‍ෂ සාමාජිකත්වය අහෝසි කිරීමට තීරණය කළ බව එම පක්‍ෂයෙහි ලේකම් මාවෙයි සේනාධිරාජා මහතා ඉකුත් 2010 නොවැම්බර් මස 28 වැනිදා පියසේන මහතා වෙත දන්වා තිබේ. නිසි පරිදි පරීක්‍ෂණයක් පැවැත්වීමෙන් තොරව තමන් පක්‍ෂයෙන් නෙරපීම නීති විරෝධී බවට කරුණු ඉදිරිපත් කරමින් පියසේන මහතා මෙම පෙත්සම ඉදිරිපත් කෙළේ ය.මෙම තීරණය නිසා සිය පාර්ලිමේන්තු මන්ත්‍රී ධුරය අහිමි විය හැකි බවට හෙතෙම කරුණු ඉදිරිපත් කෙළේ ය.දෙමළ ජාතික සන්ධානය, එහි නායක ආර්. සම්පන්දන්, එහි ලේකම් මාවෙයි සේනාධිරාජා, මැතිවරණ කොමසාරිස්වරයා, පාර්ලිමේන්තු මහ ලේකම් වරයා පෙත්සමෙහි වගඋත්තර කරුවන් ලෙස නම් කරනු ලැබ සිටියහ.ජනාධිපති නීතිඥ ඩී. එස්. විජේසිංහ මහතා සමඟ ශාන්ත ජයවර්ධන, කෞෂල්‍ය, මොල්ලිගොඩ යන නීතිවේදීහු පෙත්සම්කරු වෙනුවෙන් පෙනී සිටියහ.ජනාධිපති නීතිඥ කේ. කනගඊශ්වරන් මහතා දෙමළ ජාතික සන්ධානයෙහි නායකයින් වෙනුවෙන් පෙනී සිටියේ ය.නියෝජ්‍ය සොලිසිටර් ෂවීන්ද්‍ර ප්‍රනාන්දු මහතා සහ රජයේ නීතිඥ නෙරින් පුල්ලේ මහතා, පාර්ලිමේන්තු මහ ලේකම්වරයා සහ මැතිවරණ කොමසාරිස්වරයා වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020923</link>
    <topic>අනුරපුර දී උපන්දෙබිඩි දරුවෝ මිය යති</topic>
    <author>අනුරාධපුර මධ්‍යම විශේෂ</author>
    <content>අනුරාධපුර ශික්ෂණ රෝහලේ දී දෙබිඩි දරු උපතක් පෙරේදා (07) දහවල් සිදුවූ අතර පැය කීපයකට පසු දරු දෙදෙනා හුස්ම ගැනීමෙ අපහසුතා පෙන්නුම් කොට මරුමුවට පත් වූහ.පදවිය ප්‍රදේ්ශයේ පදිංචි කාන්තාවක් පෙරේදා (07) 11.30 ට පමණ සාර්ථක සිසේරියන් සැත්කමක් මගින් දරුවන් දෙදෙනා බිහිකර ඇති අතර බිහිවූ දරුවන් දෙදෙනා ගැහැණු දරුවන් බවද රෝහල් ආරංචි මාර්ග සඳහන් කරයි.උපත ලැබූ දරුවන් දෙදෙනා උදරයෙන් හා පපු පෙදෙසින් හා වී සිටින බව පවසන වෛද්‍යවරුන් ඔවුන් දෙදෙනා ශල්‍යකර්මයක් මගින් වෙන්කිරීමට අවශ්‍ය කටයුතු පිරික්සමින් තිබිණි.අයහපත් කාලගුණය හේතුවෙන් අවතැන්ව සිට මෙම මව ගුවන් මගින් පසුගියදා අනුරාධපුර ශික්ෂණ රෝහලට ගෙන ආ බවද අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020912</link>
    <topic>අවුරුද්දකදී ලැබිය යුතු වැසිලංකාවට මාස තුනකදී ලැබිලා</topic>
    <author>ප්‍රාර්ථනා වීරසිංහ</author>
    <content>පවතින වැසි සහිත කාලගුණික තත්ත්වය තව දින තුනක් පමණ ඇතුළත පහව යන බව, කාලගුණ විද්‍යා දෙපාර්තමේන්තුවේ අධ්‍යක්‍ෂ ජනරාල් ජී. බී. සමරසිංහ මහතා පවසයි.මාර්තු මස අවසන් වන විටදී ගිගුරුම් සහිත මහ වැසි ඇතිවිය හැකි බවද අධ්‍යක්‍ෂවරයා ප්‍රකාශ කෙළේය.පසුගිය නොවැම්බර් 03 වැනිදා සිට පෙබරවාරි 7 දා වන විට උතුරු මැද සහ නැෙඟනහිර පළාත්වලට අවුරුද්දක් ඇතුළත ලැබිය යුතු වර්ෂාපතනය මාස තුනක් ඇතුළත ලැබී ඇති බව පෙන්වා දෙන අධ්‍යක්‍ෂවරයා ඒ වර්ෂාපතනය සමහර ප්‍රදේශවලදී දෙගුණයක් වී ඇති බවද පෙන්වා දුන්නේය. මෙවැනි වැසි අධික තත්ත්වයක් ඇතිවීමට හේතු වී ඇත්තේ ආසියානු කලාපයේම වායුගෝලයේ ඇති වී ඇති වෙනස්කම් බවද හෙතෙම කීය.අධ්‍යක්‍ෂවරයා මේ අදහස් පළ කෙළේ, ආපදා කළමනාකරණ අමාත්‍යාංශයේ ඊයේ (8) පැවැති ප්‍රවෘත්ති සාකච්ඡාවේදීය.මේ අවස්ථාවට ආපදා කළමනාකරණ ඇමැති මහින්ද අමරවීර, අමාත්‍යාංශ ලේකම් එම්. මොහොමඩ් මහත්මිය ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020913</link>
    <topic>කොළඹ සිට මනම්පිටියට රේල් බස් සේවාවක්</topic>
    <author>ශීලා උඩුවර</author>
    <content>කොළඹ කොටුව සිට ත්‍රිකුණාමලය දක්වා දුම්රිය ධාවනය දැන් නියමිත පරිදි සිදුකෙරෙන අතර පොළොන්නරුව සිට මනම්පිටිය දක්වා ඊයේ (8) සිට රේල්බස් සේවාවක් ඇරැඹි බව දුම්රිය දෙපාර්තමේන්තුවේ අධ්‍යක්ෂ (මෙහෙයුම්) විජය සමරසිංහ මහතා පැවැසීය.වර්ෂාව නිසා බාධා පැමිණ තිබූ උඩරට දුම්රිය මාර්ගයේ ධාවන කටයුතු ද දැන් සාමාන්‍ය පරිදි සිදුකෙරෙන අතර නැගෙනහිර මාර්ගයේ ගල්ඔය දක්වා පමණක් දුම්රිය ධාවනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020921</link>
    <topic>සුපිරි පාසල්වල ඇති පහසුකම්ගමේ දරුවන්ටත් ලබා දෙනවා</topic>
    <author>වෙල්ලස්සේ බණ්ඩාර වැල්ලවාය සමූහ ඌව වෙල්ලස්ස විශේෂ බුත්තල සිට</author>
    <content>කොළඹ රාජකීය විද්‍යාලයේ සිසුන් ලබන අධ්‍යාපනය ගමේ දරුවන්ටත් ලබාදෙන බව ජනාධිපති මහින්ද රාජපක්ෂ මහතා පැවැසීය.සුපිරි පාසල්වල තිබෙන සියලු පහසුකම් වැල්ලවායේ ඔක්කම්පිටියේ පාසල් දරුවන්ට පමණක් නොව කිලිනොච්චිය මාන්කුලම්, මඩකළපුව ඇතුළු ජාතියේ සමස්ථ දරුවන්ට සම අධ්‍යාපනය ලබාදීමේ වගකීම රජය භාරගෙන තිබෙන බවද සඳහන් කළේය.අධ්‍යාපනික අංශයෙන් මෙන්ම සෑම අංශය කින්ම ගමත්, නගරයත් අතර පරතරය අවම කිරීමට රජය ක්‍රියා කරමින් සිටින බවද ඊයේ (08) වැල්ලවාය මහින්ද රාජපක්ෂ සම්මන්ත්‍රණ ශාලාවේදී පැවැති උත්සවයකදී ජනාධිපතිවරයා පැවැසීය.වැල්ලවාය ආසනයේ පාසල් දරු දැරියන් 1000 කට පාසල් බෑග්, ඉගෙනුම් උපකරණ සහ පාසල් කිහිපයකට උපකරණ බෙදාදීමේ අවස්ථාවට එක්වෙමින් ජනාධිපතිවරයා එසේ කීය. අධිෂ්ඨානය තිබේ නම් ලෝකය ජය ගැනීමට හැකි බවද ජනාධිපතිවරයා පෙන්වා දුන්නේය.මුත්තයියා මුරලිදරන් පදනම විසින් පාසල් දරුවන් දහසකට පාසල් උපකරණ හා පාසල් 10 කට ඩිජිටල් පියානෝ 10 ක්ද මේ උත්සවයේ දී ප්‍රදානය කෙරිණි.ප්‍රවීණ ක්‍රිකට් ක්‍රීඩක මුත්තයියා මුරලිදරන් මහතාද සහභාගි වූ මේ උත්සවයේ දී රටේ අනාගතය ගොඩ නගන්න සිටින දරු පරපුර වෙනුවෙන් රජය කැපවීමෙන් ක්‍රියාකරන බවද ජනාධිපතිවරයා සඳහන් කෙළේය.යුද්ධය පැවති සමයේත් අධ්‍යාපනයට හා සෞඛ්‍යයට වෙන් කළ මුදල් අඩු නොකළ බවත් ඒ වෙනුවට ප්‍රතිපාදන වැඩියෙන් ලබාදුන් බවත් ජනාධිපති මහින්ද රාජපක්ෂ මහතා පෙන්වා දුන්නේය.අධ්‍යාපන ක්‍ෂේත්‍රයේ උන්නතියට අලුතින් ගුරුවරුන් 45000 ක් පමණ බඳවා ගත් බව මෙහිදී පැහැදිලි කළ හෙතෙම අනාගත වගකීම් භාරදීමට සිටින දරු පරපුර වෙනුවෙන් කැපවීම සෑම ගුරුවරයෙකුගේම වගකීම බවද කීවේය.ගුරුපත්වීමක් ලබා දෙන්නේ ජීවන වෘත්තියක් හැටියට වගේම විශාල වගකීමක් සමඟ බව අවධාරණය කළ ජනාධිපතිවරයා ගුරුවරුන් සේවය කළ යුත්තේ පාසල්වල මිස කාර්යාලවල නොවේ යැයිද පෙන්වා දුන්නේය.පාසල්වල ඉගැන්වීමේ කටයුතුවලින් බැහැරව වෙනත් කාර්යාලවලට අනුයුක්ත වීමේ ක්‍රමය වෙනස් විය යුතු බවද ජනාධිපතිවරයා සඳහන් කළේය.ඌව පළාතේ දරුවන්ට නිදහස් දින උත්සවයේදී පැය එකහමාරක් ඔවුන්ගේ දක්ෂතාවන් පෙන්වීමට අවස්ථාව උදාවුණු බව පෙන්වා දුන් මහින්ද රාජපක්ෂ ජනාධිපතිවරයා අගනුවර මෙන්ම දක්ෂ දරුවන් ගම්වලද සිටින බව කීවේය. එහිදී ජනාධිපතිවරයා මෙසේ ද කීවේය.පොදු රාජ්‍ය මණ්ඩලයීය ක්‍රීඩා උළෙල 2018 දී සූරියවැව පැවැත්වෙන විට ඒ තරගවලින් ජයග්‍රහණ ලබා ලෝක පූජිතවීමට ගමේ දරුවන්ව අප අද පුහුණු කළයුතුයි.එවැනි දක්ෂතා තිබෙන දරුවන් ගමේත් ඉන්නවා. ලෝක පූජිත මුරලි ඉපැදුනේත් මහනුවරයි. අද ලෝක පූජිත ක්‍රිකට ක්‍රීඩකයකු බවට පත් වී සිටිනවා.ලෝකය ජයග්‍රහණය කිරීමට නම් “අප ජය ගන්නවා අපට පුළුවන්” කියන අධිෂ්ඨානයෙන් ක්‍රියා කරන්න ඕන.අධිෂ්ඨානය, ධෛර්ය තිබෙන තුරු ජයග්‍රහණය ස්ථිරයි.ජයග්‍රහණ ලබා ගැනීමෙන් අංග සම්පූර්ණ මිනිසෙකු ලෙස ලෝකයේ කවුරුවත් ජයග්‍රාහණ ලබලාත් නැහැ. දරුවා විනය ගරුක පුද්ගලයෙකු කිරීම රජයේ අරමුණයි.අධ්‍යාපනය පිළිබඳ අවබෝධයක් තිබෙන කෙනකුට එය භාරදීලා තිබෙනවා. අධ්‍යාපන ගැටලුවලට රජය විසඳුම් ලබාදෙමින් අධ්‍යාපනය විධිමත් ලෙස පවත්වාගෙන යනවා.ගමට දාන ගුරුවරුන් අතුරින් සමහරුන් ගමට යන්නේ නැහැ. වැල්ලවාය ගුරු පත්වීමක් දුන්නාම, පඩි ගන්නේ කොළඹින්. මේවා වෙනක් වෙන්නට ඕන.එහෙම වෙනස් නොවී කොහොමද මේ දරුවන් සුපිරි පානල්වල තත්ත්වයට ගෙන එන්නේ.අද ගමට සංවර්ධනය ගෙනැවිල්ලා ගමේ පාර කාපට් කෙරෙනවා. ඔක්කම්පිටිය පාරත් “දැයට කිරුළ” සමගාමීව කාපට් කළා. මා 1970 කාලයේ බෙලිඅත්තේ මන්ත්‍රීවරයා වශයෙන් කටයුතු කරන කාලයේ ගමකට විදුලිය ලබා දුන්නා. පසුව වෙනත් පක්ෂයකින් ආසනය ජයග්‍රහණය කළ අපේක්ෂකයාගේ බාප්පා මේ ගමට විදුලිය දුන්නේ කන්ටද කියා ඇහුවා.විදුලිය ගමට ලැබීමෙන් කර්මාන්ත ඇති වෙනවා. ළමයින්ට විදුලි එළියෙන් ;හාඳට පාඩම් කරන්ටත් හැකිවෙනවා. ගමේ ආර්ථිකය දියුණු වෙනවා. විදුලියත් සමඟ රටක සංවර්ධනය ඇති වෙනවා.ශ්‍රී ලංකාවේ සිටින සෑම කෙනකුටම විදුලිය ලබාදීමේ වැඩ සටහනකට අප ගිහින් තිබෙනවා.පුද්ගලයා සංවර්ධනය කර පවුල ගොඩනැගීම, පවුල සංවර්ධනය කර රට ගොඩනැගීම තුළින් ලෝකය දිනා ගැනීමේ ගමනක් අද ආරම්භ කළා.දරුවන්ගේ අනාගතය වෙනුවෙන් කැප වී දරු පැටවුන්ගේ අනාගතය අලෝකවත් කිරීම අප සැමගේ යුතුකමයි.පොල් සංවර්ධන හා ජනතා වතු සංවර්ධන ඇමති ජගත් පුෂ්පකුමාර, ඌව පළාත් ප්‍රධාන ඇමැති ශෂීන්ද්‍ර කුමාර රාජපක්ෂ, ජනාධිපති ලේකම් ලලිත් වීරතුංග, ක්‍රිකට් ක්‍රීඩක මුත්තයියා මුරලිදරන් යන මහත්වරුද මේ රැස්වීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020914</link>
    <topic>ඥාාති සොහොයුරිය පැහැරගෙන අතුරුදන්වූ තරුණයා රිමාන්ඩ්</topic>
    <author>ගලේවෙල මධ්‍යම සමූහ</author>
    <content>ඥාාති සොහොයුරියක් සමග ප්‍රේම සම්බන්ධයක් ඇතිකරගෙන ඇය සමග මාසයක පමණ කාලයක් ප්‍රදේශයෙන් අතුරුදන්ව සිටි තලකිරියාගම ප්‍රදේශයේ තරුණයකු පොලිසිය පසුගියදා අත්අඩංගුවට ගෙන ඇත.අත්අඩංගුවට ගත් සැකකාර තරුණයා දඹුල්ල වැඩබලන මහේස්ත්‍රාත් එම්. රත්නසේන මහතා වෙත ඉදිරිපත් කිරීමෙන් අනතුරුව රක්ෂිත බන්ධනාගාර ගත කිරීමට නියමිතය. සිද්ධියට සම්බන්ධ දැරිය කුරුණෑගල ශික්ෂණ රෝහලේ ප්‍රතිකාර ලබමින් සිටී. ගලේවෙල පොලිසියේ ස්ථානාධිපති පොලිස් පරීක්ෂක රුක්ෂාන්ත පෙරේරා සහ සැරයන් සෝමරත්න යන නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020915</link>
    <topic>රතු පාලම අසල දී සැඩ පහරට ගසාගෙන ගිය නාවික සෙබළා ඇතුළු 5කගේ සිරුරු හමු වී නෑ</topic>
    <author>කන්තලේ සමූහ</author>
    <content>කන්තලේ ඇල්ල මාර්ගයේ රතු පාලම අසලදී නාවික බෝට්ටුවකින් ගමන් කරමින් සිටියදී ජල පහරට හසුව අතුරුදන් වූ නාවික සෙබළා ඇතුළු 5 දෙනාගේ මළසිරුරු මෙතෙක් හමු නොවූ බව සේරුනුවර පොලිසිය කියයි.පෙරේදා (7) වන විට දින 5 ක් ගත වී ඇතත් මහවැලි ගඟේ ජල මට්ටම අඩු වීමක් නොමැතිව උතුරා ගලා යන බැවින් සිරුරු සැඩ පහරට හසුව ඈතට ගසාගෙන යන්නට ඇති බව පොලිසිය සැක පහළ කරයි.නාවුක හමුදාව ප්‍රදේශ වාසීන්ගේද, අනෙකුත් ආරක්‍ෂක අංශ සාමාජිකයින්ගේ ද ආධාර ඇතිව අතුරුදහන් වූවන්ගේ සිරුරු සොයා දැවැන්ත මෙහෙයුමක් කළද මෙතෙක් ඉන් පලක් වී නැත.මේ අතර ඉකුත් 4 දා තඹලගමුව ප්‍රදේශයේදී ගංවතුර හේතුවෙන් අතුරුදහන් වූ තවත් පුද්ගලයින් දෙදෙනෙකුගේ මළසිරුරු හමුවූ අතර ඒවා ඉකුත් (6) මවුපියන්ට භාරදීමෙන් පසු භූමදාන කටයුතු සිදුකෙරිණි.කන්තලේ කොට්ඨාස භාර ජ්‍යෙෂ්ඨ පොලිස් අධිකාරි නීල් හෙට්ටිආරච්චි මහතාගේ නියෝග මත තඹලගමුව සහකාර පොලිස් අධිකාරි ලාල් ද සිල්වා, සේරුනුවර සහකාර පොලිස් අධිකාරි කපිල සේනාරත්න යන මහත්වරුන්ගේ උපදෙස් මත තඹලගමුව හා සේරුනුවර පොලිස් ස්ථාන පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020916</link>
    <topic>සිරිපා බැතිමතුන්ගේ භාණ්ඩ කොල්ල කෑසිසුහු දෙදෙනෙක් කොටුවෙති</topic>
    <author>ඉන්දික පොල්කොටුව</author>
    <content>ශ්‍රී පාදස්ථානය කරා පැමිණෙන බැතිමතුන් දෙස් විදෙස් සංචාරකයන් සතු මුදල් රන් භාණ්ඩ ජංගම දුරකථන ආදිය කොල්ල කෑමට ශ්‍රී පාදස්ථාන පුද බිම ආශ්‍රිත ප්‍රදේශයේ සැරිසැරූ බව කියන 14 හැවිරිදි සැකකරුවන්දෙදෙනෙකු ව්‍යාජ පිස්තෝල දෙකක් සමග නල්ලතන්නිය පොලිසිය මගින් අත්අඩංගුවට ගෙන තිබේ.අත්අඩංගුවට ගැනුන සැකකරුවන් දෙදෙනා කිතුල්ගල යටියන්තොට ආදී ප්‍රදේශයන්හි ගෙවල් බිඳුම් සොරා ගැනීම් ආදී අපරාධ සම්බන්ධයෙන් පොලිසියට අවශ්‍යව සිටි සැකකරුවන් දෙදෙනකු බැව් පොලිසිය පවසයි.මේ සැකකරුවන් නව වන වසරේ ඉගනුම ලබන පාසල් සිසුන් දෙදෙනකු බැව් පොලිසිය අනාවරණය කර ගෙන ඇත.මේ සැකකරුවන් සතුව තිබී සිගරට් පැකට්ටු 02 ක් පොකට් රේඩියෝ අව් කණ්නාඩි හා මුදල් තොගයක් පොලිස් අත්අඩංගුවට ගෙන තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න හා හැටන් කොට්ඨාස භාර පොලිස් අධිකාරී රවී චන්ද්‍රසිරි යන මහත්වරුන්ගේ උපදෙස් මත නල්ලතන්නි පොලිස් ස්ථානාධිපතිගේ මෙහෙයවීමෙන් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020917</link>
    <topic>විදුලිය යොදා දළ ඇතකු ඝාතනය කරලා</topic>
    <author>ධම්මිකා වෙලේගොඩ</author>
    <content>හම්බන්තොට වනජීවී කාර්යාල බල ප්‍රදේශයට අයත් ගොන්නොරුව ප්‍රදේශයේදී විදුලිය යොදා ඇතෙකු ඝාතනය කිරීමේ චෝදනාව යටතේ සැකකරුවන් දෙදෙනෙකු අත්අඩංගුවට ගත් බව වනජීවී කාර්යාලය කියයි.මේ සැකකරුවන් ගොන්නොරුව ප්‍රදේශයේම පදිංචිකරුවන් වන අතර සැකකරුවන් හම්බන්තොට මහේස්ත්‍රාත් අධිකරණය හමුවට ඉදිරිපත් කිරීමෙන් අනතුරුව ඇප මත මුදා හැර ඇත.සිද්ධිය සම්බන්ධයෙන් වැඩිදුර පරීක්ෂණ කටයුතු සිදු කරගෙන යන බව හම්බන්තොට වනජීවී සහකාර අධ්‍යක්ෂ මුතු බංඩා මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020918</link>
    <topic>කෙටි පණිවුඩ-ඉ-මේල් ගැනසැලකිලිමත් වන්න</topic>
    <author>ජීවනී පතිරණ</author>
    <content>රුපියල් මිලියන ගණනක ලොතරැයි දිනුම් ඇදී ඇති බවට ලැබෙන කෙටි පණිවිඩ [SMS]  මෙන්ම, ඉ-මේල් පිළිබඳ සැලකිලිමත් වන ලෙස ශ්‍රී ලංකා පරිගණක හදිසි ප්‍රතිචාර සංසදය (සර්ට්) මහජනතාවට අනතුරු ඇඟවීමක් කර සිටී.මෙසේ කෙටි පණිවිඩ හා ඉ-මේල් එවීමෙන් පසු ගොඩනඟාගන්නා සබඳතා මත මුදල් වංචා කිරීමට උත්සාහ කිරීමේ සිද්ධි කිහිපයක් පිළිබඳ එම සංසදයට පැමිණිලි ලැබී තිබේ.මේ ලොතරැයි දිනුම් ලබාදීම සඳහා ඉදිරි කටයුතු කිරීමට අවශ්‍ය යැයි පවසමින් මෙසේ මුදල් ඉල්ලා සිටින බවත්, මුදල් බැර කිරීමට ඇවැසි උපදෙස් ද ඔවුන් ලබාදෙන බවත් සර්ට් ආයතනය සඳහන් කරයි.අදාළ කෙටි පණිවිඩය ලැබුණු තැනැත්තා තවදුරටත් මුලා කරමින් ඔහුගේ බැංකු ගිණුම්වල විස්තර මෙන්ම ක්‍රෙඩිට් කාඩ් පත් තොරතුරු ද මෙම වංචනිකයින් ලබා ගන්නා බව පවසන සර්ට් ආයතනය, මෙය තවදුරටත් අනතුරේ වැටීමක් බැවින් මෙවැනි වංචනික ක්‍රියාවලට හසු නොවන ලෙස සර්ට් ආයතනය මහජනතාවගෙන් ඉල්ලා සිටී.ශ්‍රී ලංකා තොරතුරු හා සන්නිවේදන තාක්ෂණ ආයතනයගධ්ඛ්ඊඒඝ යටතේ ‘සර්ට්’ ආයතනය ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020919</link>
    <topic>සිරිපා කරුණාවට එනවිදේශිකයන්ගේ වැඩිවීමක්</topic>
    <author>ඉන්දික පොල්කොටුව</author>
    <content>ශ්‍රී පාදස්ථානය කරා පැමිණෙන විදේශීය සංචාරකයන්ගේ විශාල වැඩිවීමක් මෙවර දක්නට ලැබෙන බැව් හැටන් කොට්ඨාස භාර ජ්‍යෙෂ්ඨ පොලිස් අධිකාරි රවී චන්ද්‍රසිංහ මහතා පවසයි.අධික සීතල හා වැසි සහිත කාලගුණ තත්ත්වය පවා නොසළකා මේ විදේශිකයෝ විශාල වශයෙන් ශ්‍රීපාදස්ථානය කරා පැමිණෙමින් සිටිති.බෞද්ධ රටවල සංචාරකයන්ට අමතරව යුරෝපීය රටවල සංචාරකයන් වැඩි වශයෙන් මෙවර ශ්‍රීපාදස්ථානය කරා පැමිණෙමින් සිටින බවත් ඔවුන්ගේ ආරක්ෂාව සඳහා වැඩපිළිවෙළ රැසක් ගෙන ඇති බවත් රවී චන්ද්‍රසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020920</link>
    <topic>විවාහක කත ඝාතනය කරවෙල් යායක දමා ගිහින්</topic>
    <author>ජයගඟ සමූහ නිරෝධනී වනසිංහ, අනුරාධපුර - මධ්‍යම විශේෂ</author>
    <content>හැළබෑව පහළ තලාව ප්‍රදේශයේ වෙල්යායක ඝාතනය කර සිටි තරුණියකගේ සිරුරක් සොයාගත් බව තලාව පොලිසිය කියයි.මෙසේ ඝාතනයට ලක්ව ඇත්තේ හැලබෑව පහළ තලාව පදිංචිව සිටි ඉමේෂා මධුවන්ති (18) යන විවාහක කතයි.ඝාතනයට ලක්වූ කාන්තාව (07) දා උදෑසන අටට පමණ ඇගේ සැමියා වූ ආබාධිත රණවිරු චන්ද්‍රා බණ්ඩාර යන අය බස් නැවතුම්පළට ඇරලවා නැවත පාපැදියෙන් නිවෙසට යමින් සිටියදී මේ සිද්ධියට මුහුණ පා ඇත. ඇය වෙල්යාය මැදින් නිවසට යද්දී කිසිවකු ඇයව අල්ලාගෙන දූෂණය කර මරා දමා යන්නට ඇති බවට පොලිසිය සැක කරයි.ඇය මියගිය ආකාරය මෙතෙක් අනාවරණය කර ගෙන නොමැති අතර ඇයගේ පශ්චාත් මරණ පරීක්‍ෂණය පවත්වා මිය ගිය ආකාරය අධිකරණයට වාර්තා කරන ලෙස තඹුත්තේගම මහේස්ත්‍රාත් රංගනි තුෂාරා තිත්තවැල්ල ගමගේ මෙනවිය අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී. එල්. වෛද්‍යරත්න මහතාට නියෝග කළේ ය.සිද්ධිය සම්බන්ධයෙන් කිසිවෙකුත් මෙතෙක් අත්අඩංගුවට ගෙන නැත.තඹුත්තේගම සහකාර පොලිස් අධිකාරී බී. ජයශාන්ත මහතාගේ උපදෙස් මත තලාව පොලිසියේ ස්ථානාධිපති පොලිස් පරීක්‍ෂක එච්. චන්ද්‍රසේකර මහතාගේ මෙහෙයවීම මත උප පොලිස් පරීක්‍ෂක සිල්වා සැරයන් ජයසිංහ යන නිලධාරීහු පරීක්‍ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=n11020922</link>
    <topic>බලවේග කට්ටල තුනක්ඉන්දියාවෙන් මෙරටට</topic>
    <author>නිමල් රාජපක්‍ෂ</author>
    <content>ඉන්දියානු ණය යෝජනා ක්‍රමය යටතේ බලවේග කට්ටල පරිත්‍යාග කිරීමේ ව්‍යාපෘතියේ ප්‍රථම අදියර ලෙස බලවේග කට්ටල තුනක් ඊයේ (08) සවස කොළඹ වරායට සේන්දුවිය.මුහුදු බඩ දුම්රිය මාර්ගය වැඩිදියුණු කිරීමේ ව්‍යාපෘතිය සඳහා ඉන්දියානු රජය ශ්‍රී ලංකාවට ආධාර කිරීමට ඉදිරිපත් වී සිටී.ඉන්දියානු ණය ආධාර යටතේ බලවේග කට්ටල 20ක් මෙරටට පරිත්‍යාග කිරීමට එම රජය කැමැත්ත පළකොට තිබේ. මැදිරි පහළොවකින් සමන්විත ප්‍රථම බලවේග කට්ටල තුන ඊයේ (08) මෙරටට ගොඩබා තිබෙන අතර අදියර කිහිපයකදී ඉතිරි බලවේග කට්ටලද මෙරටට ලැබෙනු ඇතැයි දුම්රිය දෙපාර්තමේන්තුවේ අධ්‍යක්‍ෂ සැලසුම් විජය සමරසිංහ මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r1102091</link>
    <topic>පදියතලාවේ බඩ ඉරිඟු අක්කර දහසක්මහ වැස්සෙන් විනාශයි</topic>
    <author>පදියතලාව සමූහ චන්ද්‍රදාස විජයසිරි</author>
    <content>නොකඩවා ඇද හැලෙන මහ වැසි හේතුවෙන් බින්තැන්න දකුණ පදියතලාව ප්‍රාදේශීය ලේකම් කොට්ඨාසයේ වැව් සියල්ලම වාන් දැමීමට පටන් ගෙන ඇත. රැස්වන අධික ජලකඳ නිසා සිදු වන හානිය අවම කර ගැනීම සඳහා වැව් ජලය ආරක්ෂිතව පිටකිරීම සඳහා වැව් කිහිපයකම බැමි කපා දැමීමටද කටයුතු කර ඇත.දන්ගමු ඔය හරස්කොට වැලිකුඹුර කිරවානේ ඉදිකර තිබූ වැව මෙන්ම හැවන කණ්ඩිය මෙන්ම වලදෝව කණ්ඩියද මෙසේ ආරක්ෂා කිරීමට පියවර ගෙන ඇත. වැව් කිහිපයක්ම කැඩී බිඳී ගොස් ඇතත් ඒවායින් කිසිවකුටත් හානියක් සිදුව නොමැත.මේ අතර තම ප්‍රදේශයේ නිවාස 20 ක් පමණ අර්ධ වශයෙන් හානියට පත්ව ඇති බව පදියතලාව ප්‍රාදේශීය සභාවේ හිටපු සභාපති ලලන්ත සුමිත් සෙනෙවිරත්න මහතා පවසයි.අස්වැන්න නෙලීමට ආසන්නව තිබූ බඩ ඉරිඟු අක්කර දහසක් පමණ සම්පූර්ණයෙන්ම විනාශ වී ඇත.දැනට වාන් දමමින් පවතින කපුලන්ද දික්ලන්ද මොරදෙනිය අරුලාන අරාව වැව් අතරින් කපුලන්ද වැව අනතුරුදායක තත්ත්වයේ පවතින බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r1102092</link>
    <topic>ගංවතුර මුහුදට යැවීමටත්‍රි’මලයට මෝය කට 2ක්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මහවැලි ගඟ මුහුදට වැටෙන මුතූර් හා කින්නියා ප්‍රදේශවල මෝයකට තුනට අමතරව මෙවර ගංවතුර නිසා තවත් මෝය කට දෙකක් අලුතින් නිර්මාණය වී ඇතැයි මුතූර් ප්‍රාදේශීය ලේකම් එන්. සෙල්වනායගම් මහතා පැවසීය.මහවැලි ගඟේ ජලය පිටාර ගැලීම නිසා වැඩි වතුර මුහුදට යැවීමට මුතූර් පොලිසිය ඉදිරිපිටින් ඇති කළපුවට ජලය හරවමින් පරණ ජැටිය අසලින් අලුතින් මෝයක් කැපීමට සිදුවූ බව ප්‍රාදේශීය ලේකම්වරයා කීය.මීට අමතරව මහවැලි ගඟ මුහුදට වැටෙන ගඟේ මෝය හා උප්පාරු මෝය අතරින් නව මෝයක් ජලය බැස යමින් නිර්මාණය වී ඇති බවද ප්‍රාදේශීය ලේකම්වරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r1102093</link>
    <topic>ගොවිජන සේවා නිලධාරීන්ගේනිවාඩු අවලංගු කරයි</topic>
    <author>තෙන්නකෝන් කුලසේකර</author>
    <content>දිවයිනේ සියලුම ගොවිජන සේවා නිලධාරීන්ගේ නිවාඩු අවලංගු කරන ලෙස ගොවිජන සේවා හා වන ජීවී ඇමැති එස්. එම්. චන්ද්‍රසේන මහතා ගොවිජන සේවා අධ්‍යක්ෂ ජනරාල් වරයාට දැනුම් දී ඇත. වර්ෂාවෙන් හා ගංවතුරෙන් විපතට පත් ගොවීන්ට වන්දි ලබාදීම කඩිනමින් සිදු කළ යුතු බැවින් වගා පාළු වූ ගොවි බිම් පිළිබඳ සතියක් ඇතුළත තොරතුරු හා දත්ත රැස් කරන ලෙසද ඇමැතිවරයා උපදෙස් දී ඇත.වගා පාළු පිළිබඳ නිවැරැදි සංඛ්‍යා ලේඛන ඉදිරිපත් කිරීමට සියලු නිලධාරීන් වග බලාගත යුතු බවත් වන්දි ගෙවීමේදී දූෂණයක් වංචාවක් සිදුවීමට ඉඩ නොතැබිය යුතු බවත් ඇමැතිවරයා දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r1102094</link>
    <topic>මහ වැසිඅඩු වන ලකුණු</topic>
    <author>කන්තලේ සමූහ</author>
    <content>තඹලගමුව ප්‍රදේශයට ඇද හැළුණු ධාරානිපාත වර්ෂාව කෙමෙන් අඩු වන්නට පටන් ගෙන ඇති අතර කඳවුරුගතව සිටි ජනතාව පෙරේදා (7) වන විට 7000 සිට 2500 දක්වා අඩු වී ඇතැයි තඹලගමුව ප්‍රාදේශීය ලේකම් ලක්ෂ්මේන්ද්‍ර දමයන්ත් කුමාර තෙන්නකෝන් මහතා සඳහන් කර සිටියේය.පලාම්පඩාර්, පත්තිනිපුරම්, කෝවිල්අඩි, ජයපුර, කුලතෝට්ටම්,, යන ප්‍රදේශයන්හි පාසල් පන්සල් ග්‍රාම සංවර්ධන සමිති ශාලා යන ස්ථානවල දැනට 2503 දෙනෙකු අවතැන්ව සිටින අතර ඔවුනට පිසූ ආහාර ලබා දෙන බවද තෙන්නකෝන් මහතා කියා සිටියේය. තඹලගමුව ප්‍රදේශයේ කුඹුරු ජලයෙන් යටවී ඇති හෙයින් අක්කර 3000ක් වත් අඅඩුම තරමින් හානියට පත්වී ඇති බවට අනුමාන කළ හැකි බවද ප්‍රාදේශීය ලේකම්වරයා සඳහන් කර සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r1102095</link>
    <topic>වයඹ පොල් වගාවවිනාශවීමේ අවදානමක්</topic>
    <author>ඉබ්බාගමුව විශේෂ චන්ද්‍රතිලක රත්නායක</author>
    <content>වයඹ පළාතෙන් පොල් වගාව තුරන්වන ලකුණු පහළ වී තිබේ. එම පළාතේ මහා පරිමාණයෙන් සිදුවන පොල්ගස් කැපීමත් එසේ කැපෙන ප්‍රමාණයට නැවත පොල් වගා නොකිරීමත් මේ තත්ත්වය උදාවීමට හේතුවී ඇත. ඒ අතරම දැනට පැතිරී ඇති මයිටා උවදුර වැනි කෘමි උවදුරුවලින්ද පොල්ගස් විශාල සංඛ්‍යාවක් විනාශ වී යාම තවත් හේතුවක් වී ඇත.පිටිසර බද කුඩා ගම්මාන වල සිට නගර බද පෙදෙස් දක්වා පොල්ගස් තොග පිටින් මිලදී ගැනීමට නිතර සුදානම්ව සිටින ව්‍යාපාරිකයෝ පිරිසක්ද මේ වන විට වයඹ පළාත තුළ බිහිව සිටිති. එසේම කුරුණෑගල සිට කොළඹ, මහනුවර, දඹුල්ල, අනුරාධපුර ආදි නගර දක්වා දිවෙන ප්‍රධාන මාර්ග දෙපස තැනින් තැන දක්නට ඇති පොල් ලී වෙළෙඳ සල් සංඛ්‍යාව දහස් ගණනකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r1102096</link>
    <topic>අයහපත් කාලගුණයෙන්බදුල්ලේ ගොවීහු අසීරුවේ</topic>
    <author>හල්දුම්මුල්ල සමූහ සිරිල් සෙනෙවිරත්න</author>
    <content>බදුල්ල දිස්ත්‍රික්කයට තද වැසි ලැබීමත් සමගම එළවළු ගොවියෝ ඉතාමත්ම අසීරු තත්ත්වයට පත්වී සිටිති.මේ දිනවල බෝංචි, ගෝවා, බටු, මිරිස්, ලීක්ස්, සහ බීට් රූට් පැළ සිටුවා තිබෙන අතර මේවාට වේගයෙන් රෝග බෝවීම හා පණු හානි සිදුවන්නට පටන් ගෙන තිබේ.වැඩි වැඩියෙන් කෘමිනාශක හා පලිබෝධනාශක ඉසින්නට ගොවීන්ට සිදු වී තිබෙන අතර මෙහිදී වැස්ස ඊට හරස් වී තිබෙන බව ඔවුහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r1102097</link>
    <topic>හෝර්ටන්තැන්න රක්ෂිතය අවටදඩමස් ජාවාරම්කරුවන්ගේ පරාදීසයක්</topic>
    <author>එරික් තිලකරත්න නුවරඑළිය මධ්‍යම සමූහ</author>
    <content>හෝර්ටන් තැන්න ජාතික වනෝද්‍යාන වන රක්ෂිතයට අයත් මායිම්වල සිට සිව් දෙසට විහිදී යන රජයේ වන රක්ෂිත කලාපය බාහිර ප්‍රදේශවල සිට එන හා ප්‍රදේශයේ රහසිගත දඩමස් ජාවාරම්කරුවන්ගේ පාරාදීසයක් බවට පත්ව ඇතැයි ප්‍රදේශයේ සත්ව හිංසන විරෝධී ජනතාව අවධාරණය කරති.ගෝන්නුන්, මුවන්, ඉත්තෑවන්, හා වල් ඌරන් වැනි සතුන් මෙම දඩයම්කරුවන්ගේ ඉලක්ක වී ඇති බව කියන මේ ජනතාව එම දඩ මස් නුවරඑළිය සංචාරක කලාපයේ හා මහනුවර මෙන්ම කොළඹ වැනි ප්‍රදේශවල හෝටල් වලටද ප්‍රවාහනය කොට අලෙවි කරන බවද කියති.ඩයගම, බෝපත්තලාව, මස්කෙළිය, බගවන්තලාව, පට්ටිපොල, අඹේවෙල හා නුවරඑළිය යන වන රක්ෂිත සීමා වල මේ වන සත්ව ඝාතනයන් හා වන සත්ව දඩයම් සඳහා සුඛෝපභෝගී වාහන මගින් පැමිණෙන සමහරුන් ගිනි අවි භාවිතා කරමින් මෙහි සත්ව දඩයමට සම්බන්ධ වී සිටින අවස්ථා සුලබ බවද කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r1102098</link>
    <topic>හම්බන්තොට වරාය සීමාවහරිත තීරුවක් කිරීමට පියවර</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>හම්බන්තොට වරාය මායිම් සීමාව වටා හරිත තීරුවක් නිර්මාණය කිරීම පිණිස ගස් සිටුවීමේ ව්‍යාපෘතියක් දියත් කිරීමට නියමිතය. එම හරිත තීරුවේ දිග ප්‍රමාණය කිලෝමීටර් 15 ක් වන අතර ඝණකම කිලෝමීටර් 12 ක් වනු ඇත. මේ සඳහා දැනටමත් රුහුණු විශ්වවිද්‍යාලය හා එක්ව අදාළ ප්‍රදේශයට ගැලපෙන ශාක පිළිබඳ අධ්‍යයනයක් කොට අදියර ගණනාවකින් යුත් එම ව්‍යාපෘතියේ පළමු අදියරේ කටයුතු නිම කෙරෙන බව වරාය ප්‍රධාන ඉංජිනේරු අනිල් ගීගන මහතා පැවසීය.මුළු ව්‍යාපෘතිය සඳහා පරිසර පනතට අනුකූලව පාරිසරික ඇගැයීම් අධ්‍යයනයක් සිදු කොට පරිසරයට සිදුවන හානිය අවම වන අයුරින් වරාය නිර්මාණ කටයුතු සැලසුම් කොට ඇති අතර ඒ සඳහා අවශ්‍ය අනුමැතිය මේ වන විටත් ලබාගෙන ඇතැයිද ප්‍රධාන ඉංජිනේරුවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r1102099</link>
    <topic>හාලි ඇළ ප්‍රදේශ රැසක් නාය යයි</topic>
    <author>බදුල්ල දකුණ සමූහ ජී. පී. ඒ. වීරසුරිය</author>
    <content>හාලිඇළ ප්‍රාදේශීය ලේකම් කොට්ඨාසයේ ඌව ජයගම, ප්‍රබොධගම ගලබඩපතන ඇතුළු ප්‍රදේශ රැසක නිවාස සහ කඳු බෑවුම් නාය ගොස් තිබේ.මේ හේතුවෙන් ප්‍රදේශයේ නිවාස සහ මංමාවත් රාශියක් ගිලා බැස ඇති අතර ගස් ඉදිරී වැටී උල්දිය දමා තිබේ. ප්‍රදේශයේ අවතැන් පවුල් 60 ක් පමණ හාලිඇළ ජාතික පාසලේ රඳවා ඇත.හාලිඇළ ප්‍රාදේශීය ලේකම් ඩබ්ලිව්. එම්. ආර්. රංජිත්, බෝගහමඩිත්ත ග්‍රාම නිලධාරී එම්. එල්. අත්තනායක මහත්වරු ඇතුළු සිවිල් ආරක්ෂක කමිටු සාමාජිකයන් ආපදාවට ලක්වූවන්ට සහන සැලසීමේ කටයුතු වල නිරතව සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r11020910</link>
    <topic>මුතුරාජවෙල කෙරවලපිටිය තෙත්බිමේ කැළිකසළ ගොඩ ගහලා</topic>
    <author>හැඳල විශේෂ - ජූලියන් කෝරාළ</author>
    <content>ඓතිහාසික මුතුරාජ වෙල්යායට අයත් කුරුලු හා උරග රජ දහනක් වූ කෙරවලපිටිය ගම්මානය කෙළවරේ පිහිටි සුන්දර තෙත් බිම් ප්‍රදේශය කැළි කසළ බැහැර කරන ස්ථානයක් බවට පත් කරගෙන තිබේ.මේ අපද්‍රව්‍ය ගොඩ ගැසුණු පසුව ගිනි තබන බවත් එයින් විශාල කලු දුම් ජාලාවක් පිටවන බවත් ප්‍රදේශවාසීහු පවසති. මේ නිසා ප්‍රදේශවාසීන්ට විවිධ රෝග ඇති විය හැකි බව වත්තල වෛද්‍ය නිලධාරි හියු වීරක්කොඩි මහතා පවසයි.තමන් මේ පිළිබඳ ප්‍රාදේශීය සභාවේ සභාපතිවරයාට දැනුම් දුන්නත් ඔහු ඒ පිළිබඳ ක්‍රියාමාර්ගයක් ගෙන නැති බවද ඒ මහතා පැවැසී ය. මේ නිසා මැසි මදුරුවන් බෝවන ප්‍රදේශය පුරා දුර්ගන්ධයක් ඇතිවන බවද ප්‍රාදේශීය වෛද්‍ය නිලධාරිවරයා පැවැසී ය.කෙරවලපිටියේ මුතුරාජවෙල මේ තෙත්බිම් තීරුවටද අද එහි සිදු කැරෙන මේ අපරාධය නිසා බැටකන්නේ සතුන් පමණක් නොව කරුණාගම, ගලගහදූව , නයිදූව, පරණ වත්ත, බලගල හා අවරකොටුව යන උදුකළ අත්තම් නිවාස වල ජීවත්වන අඩු ආදායම් ලාභී දරු පවුල් ය.වැසි ජලය රැඳීමට ඇති බිම් තීරුව ගොඩකිරීම නිසා කුඩා වැස්සකට පවා මේ නිවැසියන්ගේ ගෙවල් වැසි ජලයෙන් වැසී යයි. මේ නිසා ඔවුන්ගේ ජන ජීවිතය අවුල් වී තිබේ.එසේම දේශීය මත්ස්‍ය සම්පත ද , උරගයින්ද , සතා සිව්පාවන්ද පක්ෂීන්ද මේ ප්‍රදේශයෙන් වඳවී යයි. ඒ නිසා මේ ප්‍රදේශයේ ඇති සුන්දරත්වය නැති වෙයි.මේ තත්ත්වය වහාම නවතා දමා පරිසර විනාශය නවතාලන ලෙස බලධාරින්ගෙන් ප්‍රදේශවාසීහු ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r11020911</link>
    <topic>කිරිබත්ගොඩ බස්නැවතුමටසනීපාරක්‍ෂක පහසුකම් නෑ</topic>
    <author>කැලණිය සමූහ – එඩ්වඩ් වීරසිංහ</author>
    <content>කිරිබත්ගොඩ නගරයේ පිහිටි ප්‍රධාන බස් නැවතුම්පළේ වැසිකිළියක්, කැසිකිළියක් නොමැතිකමින් මගීහු අපහසුතාවට පත්ව සිටිති.පානීය ජලය ඇතුළු මූලික පහසුකම් නැති මේ බස්නැවතුම්පලට විවිධ ප්‍රදේශවලින් දිනපතා පැමිණෙන දහස් ගණන් මගීහු දුෂ්කරතාවට පත්වෙති. හැකි ඉක්මණින් මේ අවශ්‍යතාව ඉටුකර දෙන ලෙස ඔව්හු වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r11020912</link>
    <topic>මාර්ග අංක 143 බස් රථ ප්‍රමාදයෙන් මගීන්ට අසීරුතා</topic>
    <author>ලබුගම සමූහ නිරෝෂා ශ්‍යාමලී විදාන</author>
    <content>ලබුගම හංවැල්ල මාර්ග අංක 143 බස් රථ ධාවන ප්‍රමාදය නිසා එම මාර්ගයේ ගමන් ගන්නා මගීහු දැඩි අපහසුතාවයකට ලක්ව සිටිති.බ්‍රැන්ඩිගම්පල, නෙලුවත්තුඩුව, නිරිපොල, ලහිරුගම, මාවල්ගම, පැල්පල, එළමලවල, වැලිකන්න, කහහේන, පඤ්ඤාගුල, තුම්මෝදර, ලබුගම, කලටුවාව වැනි ප්‍රදේශවල දහස් සංඛ්‍යාත පිරිසක් මෙම මාර්ගය ඔස්සේ දිනපතා ගමන් කරති.අවිස්සාවේල්ල මැතිවරණ කොට්ඨාසයේ ඉතා දුෂ්කර ගම්මාන වන මෙම ගම්මාන වෙත ලබුගම හංවැල්ල මාර්ගය ඔස්සේ ගමන් කළ යුතුය. මේ තත්ත්වය නිසා ජනතාව නිරතුරුව පීඩා විඳිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r11020913</link>
    <topic>රද්දොලුගම රෙජිස්ටාර්වරයකු නෑ</topic>
    <author>කටාන සමූහ රන්ජිත් ලොකුපෝතාගම</author>
    <content>කටාන ප්‍රාදේශීය ලේකම් කොට්ඨාසයට අයත් රද්දොලුගම ප්‍රදේශයේ විවාහ උප්පැන්න සහ මරණ රෙජිස්ටාර් ධුරය පුරප්පාඩු වී පවතී. එම රෙජිස්ටාර් ධුරය දැරූ නිලධාරියා පසුගිය වසරේ විශ්‍රාම ගෙන ඇති අතර මේ දක්වා එම පුරප්පාඩුව පිරවීමට පියවර ගෙන නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=r11020914</link>
    <topic>පාදුක්ක - කොළඹ මාර්ගයේපාලම් රැසක් අබලන්</topic>
    <author>හෝමාගම සංචාරක - මංජුල හිරිපිටිය</author>
    <content>වසර ගණනක සිට පාදුක්ක කොළඹ ප්‍රධාන බස් රථ මාර්ගයේ පාලම් රැසක් අබලන් වීම නිසා නිතර අනතුරු සිදුවන බව ගොඩගම, මීගොඩ සහ ලියන්වල ප්‍රදේශවාසීහු කියති.දිනපතා විශාල රථවාහන සංඛ්‍යාවක් ගමන් කරන මේ මාර්ගයේ කැඩී ගොස් අබලන් තත්ත්වයේ පවතින ප්‍රධාන පාලම් දෙකක් වේ. ඉන් ප්‍රධාන පාලමක් වන පාදුක්ක ලියන්වල පිහිටි පස්වැලි ඔය පාලම අබලන් වී වසර පහකට වඩා වැඩි වන අතර, ගොඩගම නගරය ආසන්නයේ පිහිටි රතඹලාහේන පාලම කැඩී ගොස් වසර පහකට ආසන්න බව ප්‍රදේශවාසීහු කියති.ගොඩගම රතබලාහේන පාලම කැඩී තිබීම නිසා පසුගිය වසරේ ලංගම බස්රථයක් පාලමෙන් වැටී කුඩා දරුවකු මිය ගොස් මගීන් රැසකට තුවාල සිදු වූ බව පොලිසිය පවසයි.මේ පාලම් අබලන් වීම නිසා එම ස්ථානවල මාර්ග පටුවී පවතින අතර, රාත්‍රී කාලයට එය පැහැදිලිව දක්නට නොලැබීම නිසාම, අනතුරුවලට ලක් වීමේ අවදානමක් පවතී. කඩිනමින් මේ පාලම් සාදා මාර්ග සංඥා පුවරු සවිකරන ලෙසට රියැදුරෝ අදාළ ආයතන වලින් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=s1102091</link>
    <topic>පන්දුව දමාගසන බවට චෝදනා කළ ඔස්ට්‍රේලියාවට මුරලි දඟපන්දු උගන්වයිද ?</topic>
    <author>පි‍්‍රන්ස් ගුණසේකර</author>
    <content>ලොව සුපිරිතම දගපන්දු යවන්නා වන මුත්තයියා මුරලිදරන් ඔස්ටේ‍්‍රලියාවේ නැගී එන නවක පන්දු යවන්නන්ගේ දගපන්දු පුහුණුකරු වශයෙන් පත්වීමට සුදානම් බව ඔස්ට්‍රේලියාවේ "ඩේලි ටෙලිග්‍රාෆ්" පුවත්පත ඊයේ අනාවරණය කළේය.මුරලිදරන් පන්දුව දමා ගසන නෝබෝල් පන්දු යවන්නකු ලෙස විවේචනය කළ ඔස්ට්‍රේලියාව ඔහුගේ සේවය ලබා ගැනීමට යෑම විශේෂ සිදුවීමකි.ඔස්ට්‍රේලියානු ක්‍රිකට් පාලක මණ්ඩලය හා මුරලිදරන් මේ වන විටත් සාකච්ඡා කරමින් පවතින අතර ඉදිරියේදී ඔහු මේ පිළිබඳව නිල වශයෙන් ප්‍රකාශයක් කරනු ඇතැයි ඔස්ට්‍රේලියානු ක්‍රිකට් තේරීම් කමිටු සභාපති ග්‍රෙග් චැපල් මහතා පවසා තිබේ.1995 වසරේ මෙල්බෝර්න් හීී පැවැති ටෙස්ට් තරගයේදී ඔස්ට්‍රේලියාවේ විනිසුරු ඩැරල් හෙයාර් විසින් මුරලිගේ පන්දු යැවීම "දමා ගැසීමක්"යැයි පවසමින් හත්වතාවක් "නෝබෝල්" සංඥාව ලබාදුන් අතර පසුව පැවැති එක්දින තරගයකදී ඔස්ට්‍රේලියාවේම රෝස් එමර්සන් හා ටෝනි මැක්කියුලන් විනිසුරුවන්ද මුරලි "නෝබෝල්" පන්දු යවන්නකු බවට තීන්දු කළහ.මේ හේතුවෙන් මුරලිදරන් පන්දු යවන විට ඔස්ටේ‍්‍රලියානු ප්‍රේක්ෂකයන් බොහෝ දෙනෙකුද "නෝබෝල් මුරලි" යනුවෙන් ඝෝෂා කළහ.පසුගිය වසරේ මුත්තයියා මුරලිදරන් වැඩිම ටෙස්ට් කඩුලු වාර්තාව පිහිටුවද්දීද ඩැරල් හෙයාර් හා රෝස් එමර්සන් විනිසුරුවන් පැවැසුවේ මුරලි තවමත් පන්දුව දමා ගසන්නෙක් බවය. "මුරලි නීත්‍යානුකූලව පන්දු යවන්නෙක් නොවෙයි ඔවුහු "ඩේලි ටෙලිග්‍රාෆ්" පුවත්පතටම පැවැසූහ.කෙසේ වුවද ඔස්ට්‍රේලියානු ක්‍රිකට් පාලක මණ්ඩලය මුරලිදරන් දගපන්දු පුහුණුකරු ලෙස යොදා ගැනීමට දැවැන්ත උත්සාහයක නිරතවන බව තේරීම් කමිටු සභාපති ග්‍රෙග් චැපල් "ඩේලි ටෙලිග්‍රාෆ්" පුවත්පතට කළ ප්‍රකාශවලින් පැහැදිලි වේ.ඔහු පවසා ඇත්තේ මුරලි ඔස්ට්‍රේලියාවේ දගපන්දු පුහුණුකරුවීම අසිරිමත් අවස්ථාවක් බවය. "ඔස්ට්‍රේලියාවේ යොවුන් ක්‍රීඩකයන්ට මෙය ;හාඳ අවස්ථාවක්. ලොව විශිෂ්ටතම දගපන්දු යවන්නාගේ සේවය ලබා ගැනීමට අප වාසනාවන්ත වී තිබෙනවා" චැපල් පවසා ඇත.මුරලිදරන් මේ මස ආරම්භ වන ක්‍රිකට් ලෝක කුසලාන තරගාවලියෙන් පසුව ජගත් ක්‍රිකට් ක්‍රීඩාවෙන් සමුගන්නා බව ප්‍රකාශ කළේය. ඔහු දැනට එක්දින තරග 341 කට ක්‍රීඩාකර කඩුලු 519 ක් බිඳ හෙළා ඇත. ටෙස්ට් බිමෙන් සමුගනිද්දී තරග 133 කට සහභාගි වී කඩුලු 800 ක් බිඳහෙළා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=s1102094</link>
    <topic>රූනීට එරෙහිව නඩුවක්</topic>
    <author/>
    <content>මැන්චෙස්ටර් යුනයිටඩ් පිලේ සහ එංගලන්ත පාපන්දු පිලේ ප්‍රහාරාත්මක පාපන්දු ක්‍රීඩකයා වන වේන් රූනිගෙන් අමෙරිකානු ඩොලර් මිලියන 6.6 ක මුදලක් ඉල්ලා ඔහුගේ හිටපු නියෝජිත ආයතනය විසින් පවරනු ලැබූ නඩුව සම්බන්ධව අභියාචනාවක් ඉදිරිපත් කිරීමට ඔහුට අවස්ථාව සැලසී ඇත.රූනි සහ ඔහුගේ හිටපු නියෝජිත ආයතනය වන ප්‍රෝ ඇක්ටිව් ක්‍රීඩා කළමනාකරණ ආයතනය අතර ඇතිවූ ගිවිසුමකට අනුව 20% ක කොමිස් මුදලක් රූනිගේ අනුග්‍රහයන්වලින් නියෝජිත ආයතනයට ලැබිය යුතු වුවද එය ගෙවීම රූනි විසින් පැහැර හැර තිබේ.දෙපාර්ශ්වය අතර ගිවිසුම අස්සන් කරනු ලැබුවේ අවුරුදු 8 ක කාලයක් සඳහාය.2002 වසරේදී ප්‍රෝ ඇක්ටිව් ආයතනය සමඟ ගිවිසුම් ගතවීමෙන් පසු නයික් (NIKE) , කොකාකෝලා සහ “EA SPORTS” වැනි ආයතනවල අනුග්‍රාහකත්ව ලැබූ රූනි ඉන් ඩොලර් මිලියන ගණනින් ආදායම් ලැබීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=s1102093</link>
    <topic>එල්ලේ සූරයෝ නමින් තරගාවලියක්</topic>
    <author/>
    <content>ශ්‍රී ලංකා එල්ලේ ක්‍රීඩා ක්ෂේත්‍රයේ ජනප්‍රිය ක්‍රීඩකයන් ලෙසට නමක් දිනූ තොටළඟ අරුණ පිලේ එච්.ඒ. සුනිල් පෙරේරා, වැලිවේරිය කාන්ති පිලේ යූස්ටස් සිල්වා සහ හොරගොල්ල දීපශිකා පිලේ නීල් රූපස් සිල්වා අනුස්මරණය කරමින් එල්ලේ තරග මාලාවක් පැවැත්වීමට වැලිවේරිය කාන්තිය සූදානම් වෙයි.වැලිවේරියේ ග්‍රේෂන් කුමාර, ලක්ෂ්මන් පයාගල, සමුද්‍රා අපෝන්සු යන තිදෙනා එක්ව සංවිධානය කරන මේ ආරාධිත එල්ලේ තරග මාලාව තිදෙනාම සූරයෝ නමින් නම් කර ඇත.මේ තරග මාලාවට ක්‍රීඩා සමාජ තිස්දෙකක් සහභාගී කරවා ගනු ලබන අතර ජයගන්නා පිලට පනස් දහසක මුදල් ත්‍යාගයක් පිරිනැමේ.දෙවන ස්ථානය දිනා ගන්නා පිලට විසිපන් දහසක මුදල් ත්‍යාගයක් හිමිවෙයි.මෙයට අමතරව තරග මාලාවේ එල්ලේ ශූරයාට, වැඩි ලකුණු ලබන්නාට, වැඩි උඩපන්දු රකින්නාට, හොඳම නිවේදකයාට,, දක්ෂතම ධාවකයාට දක්ෂතම කඩඉම් රකින්නාට වටිනා ත්‍යාග හිමිවේ.වැලිවේරිය කාන්ති ක්‍රීඩා පිටියේ දී පැවැත්වෙන මේ එල්ලේ තරග පෙළට සහභාගීවීමට කැමැති පිල් ග්‍රේෂන් කුමාර, 071 – 3034859, ලක්ෂ්මන් පයාගල 071 – 7673797 ට හෝ සුමුදු අපෝන්සු 0772 – 640911 යන දුරකථන අංකයකට දැනුම් දෙන්නැයි ඉල්ලීමක් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=s1102092</link>
    <topic>ගුවන් හමුදාවෙන් හෑන්ඩ්බෝල් තරගාවලියක්</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාවට වසර 60 ක් පිරීම නිමිත්තෙන් ගුවන් හමුදා හෑන්ඩ්බෝල් කමිටුව මගින් සංවිධානය කෙරෙන දිවා රාත්‍රී හෑන්ඩ් බෝල් සූරතා තරගාවලිය මේ මස 23, 24 සහ 25 යන තෙදින ගුවන් හමුදා මූලස්ථාන කඳවුරු ක්‍රීඩා පිටියේදී පැවැත්වේ.මේ තරගාවලියට හෑන්ඩ්බෝල් සංගමයට අනුයුක්තව ගුවන්, නාවික, යුද බන්ධනාගාර, බස්නාහිර පළාත් කණ්ඩායම සහ අම්පාර දිස්ත්‍රික් කණ්ඩායම යන කණ්ඩායම් තරග වැදීමට නියමිතය. ශ්‍රී ලාංකේය ක්‍රීඩා ක්‍ෂේත්‍රයට අලුතින් එක් වූ හෑන්ඩ්බෝල් ක්‍රීඩාව දීප ව්‍යාප්තව ප්‍රචලිත කිරීමේ අරමුණින් යුතුව මේ තරගාවලිය සංවිධානය කරන බව ගුවන් හමුදා හෑන්ඩ්බෝල් ක්‍රීඩා සංගමයේ සභාපති ගෲප් කපිතාන් ජනක නානායක්කාර මහතා "දිනමිණ"ට පැවැසීය.මීට පෙර හෑන්ඩ් බෝල් තරගාවලි ශ්‍රී ලංකාව තුළ පවත්වා ඇත්තේ දෙවතාවක් පමණි. ඒ ජාතික හෑන්ඩ් බෝල් තරගාවලිය සහ ආරක්ෂක සේවා හෑන්ඩ්බෝල් තරඟාවලියයි.ජර්මනියේ ආරම්භ වී දැනට රටවල් 160 ක ව්‍යාප්ත වී තිබෙන හෑන්ඩ්බෝල් ක්‍රීඩාව ඔලිම්පික් ක්‍රීඩා උළෙලට එක්වූයේ 1936 වසරේදී බව නානායක්කාර මහතා සඳහන් කළේ ය.ගෘහස්ත ක්‍රීඩා ඉසව්වක් වුව ද ශ්‍රී ලංකාව තුළ තවමත් එවැනි ක්‍රීඩා පිටියක් ඉදිවී නොමැති බව සඳහන් කළ නානායක්කාර මහතා ඉදිරියේදී මේ තරගාවලිය වාර්ෂිකව පැවැත්වීමට කටයුතු යොදන බව වැඩිදුරටත් ප්‍රකාශ කළේ ය.තරගාවලියේ ජයග්‍රාහී කණ්ඩායම් සඳහා අභියෝගතා කුසලානයක් සමඟ පදක්කම් සහතිකපත් පිරි නැමෙන බව ද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=s1102095</link>
    <topic>ඉම්රාන් ප්‍රමුඛ බළඇණිය 92 ලෝකකිරුළ පාකිස්තානයට ගෙන යයි</topic>
    <author>- වර්නන් ගුණසේකර</author>
    <content>5 වැනි ලෝක කුසලාන ක්‍රිකට් තරගාවලිය 1992 වසරේ පෙබරවාරි 22 සිට මාර්තු 25 දක්වා ඔස්ට්‍රේලියාවේ හා නවසීලන්තයේදී පැවැත්විණි. ‘බෙන්සන් ඇන්ඩ් හෙජස්’ අනුග්‍රහයෙන් පැවැති එම තරගාවලියේ අවසාන තරගයේදී එංගලන්තය පරදවමින් පාකිස්තානය කුසලානය දිනා ගත්තේ ය.ක්‍රීඩකයන් වර්ණ ඇඳුම් සහිතව තරග කිරීම, සුදු පාට පන්දු යොදා ගැනීම, කළු පාට ‘සයිට්ස්ක්‍රීන්’ භාවිතය හා තරග කිහිපයක් විදුලි ආලෝක මධ්‍යයේ ක්‍රීඩා කිරීම ප්‍රථම වතාවට සිදු වූයේ 1992 ලෝක කුසලාන තරගාවලියේ දී ය.1970 ගණන් වලදී ලෝක ක්‍රිකට් තරග මාලාව විසින් හඳුන්වා දීමෙන් පසුව මේ නව ක්‍රම ජාත්‍යන්තර එක් දින තරගවලදී වැඩි වැඩියෙන් යොදා ගැනිණි. එහෙත් පළමු ලෝක කුසලාන ක්‍රිකට් තරගාවලි හතරේදී මේ ක්‍රම භාවිතයට නොගැනිණි.1992 ලෝක කුසලාන තරගාවලිය දකුණු අර්ධ ගෝලයේ පැවැත්වුණු ප්‍රථම ලෝක කුසලාන ක්‍රිකට් තරගාවලියද විය. වර්ණ භේදය අවසන් වීමෙන් පසුව , ටෙස්ට් ක්‍රීඩා කරන රටක් ලෙසින් ජගත් කි‍්‍රකට් කවුන්සලයට යළිත් සම්බන්ධ වීමට අවසර ලැබුණු දකුණු අපි‍්‍රකානු ජාතික ක්‍රිකට් කණ්ඩායම සහභාගි වූ පළමු ලෝක කුසලාන තරගාවලිය වූයේ ද 1992 තරගාවලියයි.තරග පැවැත්වෙන ක්‍රමයේද වෙනසක් මේ තරගාවලියේදී සිදු විණි. ඒ අනුව මෙතෙක් කොටස් දෙකකින් සුදුසුකම් ලබා ගැනීමේ ක්‍රමය වෙනුවට සම්පූර්ණ රවුන්ඩ් රොබින් ක්‍රමයක් ක්‍රියාවට නැගිනි. වර්ෂාවෙන් බාධා පැමිණෙන තරගවලදී දෙවැනියට පන්දුවට පහර දෙන කණ්ඩායම සඳහා වන ඉලක්ක මුළු ලකුණු ප්‍රමාණය ගණනය කිරීමේ නීතියද වෙනස් කෙරිණි.එවකට ටෙස්ට් තත්ත්ව ලබා සිටි කණ්ඩායම් 7 සහ මේ ලෝක කුසලාන තරගාවලියට මාසයකට පසුව බටහිර ඉන්දීය කොදෙව්හි ටෙස්ට් තරගයක් ක්‍රීඩා කරන දකුණු අපි‍්‍රකාව (මෙය දකුණු අපි‍්‍රකාව වසර 22කට පසුව ක්‍රීඩා කරන ප්‍රථම ටෙස්ට් තරගය විය) හා එම වසරේ පසු භාගයේදී සිය ප්‍රථම ටෙස්ට් තරගය ක්‍රීඩා කිරීමට නියමිත සිම්බාබ්වේ 1992 තරගාවලියට සහභාගි වූහ.සම සත්කාරකයන් වූ නවසීලන්තය තරගාවලියේ විස්මිත කණ්ඩායම බවට පත් වෙමින් ඔවුන්ගේ පළමු තරග 7 ජයගෙන ‘රවුන්ඩ් රොබින්’ ක්‍රමයට පසුව ලකුණු සටහනේ පෙරමුණේ සිටියේ ය. අනෙක් සත්කාරක කණ්ඩායම වූ ඔස්ට්‍රේලියාව තරගාවලියට පෙර ජනපි‍්‍රයව සිටි එක් කණ්ඩායමක් වුවත් ඔවුන් පළමු තරග දෙකෙන් පරාජයට පත් විය.ඔවුන් යළි තරග බිමට අවතීර්ණ වෙමින් ඉතිරි තරග හයෙන් හතරක් ජය ගත්තද අවසන් පූර්ව වටයට පිවිසීමට නොහැකි වූණා. බටහිර ඉන්දීය කොදෙව් පිලද 4 – 4 කින් තරග වටය අවසන් කළ ද ලකුණු ලබා ගැනීමේ වේගය අතින් ඔස්ට්‍රේලියාවට වඩා මදක් පිටුපසින් විය.දකුණු අපි‍්‍රකාව ජගත් ක්‍රිකට් ක්ෂේත්‍රයට ජයග්‍රාහී ආගමනයක යෙදෙමින් ඔවුන්ගේ පළමු තරගයේදීම ඔස්ට්‍රේලියාව පැරද වූහ. දකුණු අපි‍්‍රකාව සහ එංගලන්තය දක්ෂ අයුරින් තරග ජයග්‍රහණය කරමින් පහසුවෙන්ම අවසන් පූර්ව වටයට සුදුසුකම් ලබා ගත්තද පිළිවෙළින් ශ්‍රී ලංකාව හා සිම්බාබ්වේ හමුවේ අනපේක්ෂිත පරාජයන්ට මුහුණ දීමට එම කණ්ඩායම් දෙකට සිදු විණි.බලාපොරොත්තු සුන් වූ තරගාවලියක් ලැබුණු ඉන්දියාව වෙතින් රවුන්ඩ් රොබින් වටයට එහා යන බවක් කිසි විටෙකත් දිස් නොවිණි. ක්‍රිකට් ක්‍රීඩාවේ ඉහළම තලයේ තවමත් ස්ථාපනය වෙමින් සිටි ශ්‍රී ලංකාව පරාජය කළේ සිම්බාබ්වේ (ඒ වනවිට ටෙස්ට් තත්ත්වය ලබා නොසිටි ) හා දකුණු අපි‍්‍රකාව පමණි.නවසීලන්තය මේ තරගාවලියේදී පරාජයට පත් වූයේ දෙවතාවක් පමණි. ඔවුන්ගේ කොටසේ අවසාන තරගය හා අවසන් පූර්ව තරගය යන දෙවතාවේදීම නවසීලන්තය පරාජය වූයේ පාකිස්තානයට ය. පළමු තරග පහේදී එක් ජයග්‍රහණයක් පමණක් ලබා සිටි පාකිස්තානය අවසන් පූර්ව වටයට පිවිසියේ ඔවුන්ගේ වාසනාව නිසාමය.වර්ෂාව හරස් වූ එංගලන්තයට එරෙහි තරගයෙන් ලකුණක් ලබා ගැනීමට ද පාකිස්තානය වාසනාවන්ත විය. වර්ෂාව හරස් වීමට පෙර එංගලන්තය එම තරගයේ ජයග්‍රහණය කරා යමින් සිටියේ ය. (පාකිස්තානය සියළු දෙනා දැවී 74 යි. එංගලන්තය කඩුලු 1ට 24 යි). අවසානයේ ඔවුන් ඔස්ට්‍රේලියාවට වඩා ලකුණක් වැඩියෙන් සිටිමින් මුල් තරග වටය අවසන් කළහ.අවසන් පූර්ව වටයඑංගලන්තයට එරෙහි දකුණු අපි‍්‍රකාවේ අවසන් පූර්ව තරගය මතභේදාත්මක තත්ත්වයන් යටතේ අවසන් විය. වර්ෂාව නිසා තරගය පමා වී ආරම්භ වීමෙන් පසුව, එවැනි තත්ත්වයන් යටතේ ක්‍රියාත්මක වන නීතියට අනුව ඔවුන්ගේ ඉලක්කය පන්දු 13කින් ලකුණු 22 සිට එක් පන්දුවකින් ලකුණු 21 ක කළ ;නාහැකි ඉලක්කයක් දක්වා වෙනස් කිරීම මේ මතභේදයට හේතු විය.මේ ලෝක කුසලාන තරගාවලියෙන් පසුව ඔස්ට්‍රේලියාවේ පැවැති ජාත්‍යන්තර එක්දින තරග සඳහා ඒ නීතිය පාවිච්චියට නොගැනිණි. 1999, ලෝක කුසලාන තරගාවලියේ සිට එම නීතිය වෙනුවට ‘ඩක්වර්ත් හා ලුවිස්’ ක්‍රමය උපයෝගී කර ගැනිණි. අනෙක් අවසන් පූර්ව තරගයේදී පාකිස්තානය දෙවැනි වතාවටත් නවසීලන්තය මුණ ගැසුනු අතර එහිදී පාකිස්තානය මූලික වටයේදී කළාක් මෙන්ම නවසීලන්තය පරාජය කළේ ය.තියුණු අවසාන තරගයමෙල්බර්න් ක්‍රිකට් ක්‍රීඩාංගණයේදී තියුණු මුහුණුවරකින් පැවැති අවසාන තරගයේදී ඉම්රාන් ඛාන්ගේ නායකත්වයෙන් යුත් පාකිස්තාන පිල ලකුණු 22කින් එංගලන්තය පරාජය කළේ ය.ඉම්රාන් ඛාන් හා ජාවෙඩ් මියැන්ඩාඩ් තෙවැනි කඩුල්ල සඳහා ලකුණු 139 ක් එක් කොට පාකිස්තාන ඉනිම ස්ථාවර කිරීමට පෙර ඩෙරික් පි‍්‍රන්ග්ල් කළින්ම කඩුලු 2ක් ලබා ගත්තේ ය. කෙසේ වෙතත් ඉම්රාන් හා ජාවෙඩ් දෙදෙනාම මුලදී ලකුණු රැස් කළේ ඉතාමත් හෙමින් සීරුවේ ය. ඊට අමතරව, තරගයේ වේගය වැඩි කිරීමට උත්සාහ කරද්දී දැවී යාමට තිබූ අවස්ථාවෙන් ඉම්රාන් බේරී සිටියේ ය. ඒ වනවිට ඔහු ඕවර 16කදී ලබාගෙන සිටියේ ලකුණු 9 ක් පමණි. ඉන්සමාම් උල් හක් (පන්දු 35න් ලකුණු 42ක්) හා වසිම් අක්‍රම් (පන්දු 18න් ලකුණු 33ක්) ගෙන් පසුව ප්‍රදර්ශනය වූ පිතිහරඹ පාකිස්තානය කඩුලු හයට 249 ක මුළු ලකුණු සංඛ්‍යාවක් කරා ගෙන ගියහ.මුෂ්ටාක් අහමඩ්ගේ ‘ගුග්ලියකින් ග්‍රෑම් හික් දැවී යාමෙන් එංගලන්තයද ඔවුන්ගේ ඉනිමේ මුල් අවස්ථාවේදී ලකුණු ලබා ගැනීමට දඟලන්නට වූහ. ඉන් පසුව නීල් ෆෙයාබ්‍රදර් හා ඇලන් ලෑම්බ් එංගලන්තය කඩුලු 4ට මුළු ලකුණු 141 දක්වා ගෙන යමින් සිටියදී වසීම් අක්‍රම් යළි පන්දු ප්‍රහාරයට පිවිසියේ ය. ඔහු පිට පිට පන්දු දෙකකින් ලැම්බ් හා ක්‍රිස් ලුවිස් දවාලුවේ ය. සිය අවසාන ජාත්‍යන්තර එක් දින තරගයට සහභාගි වෙමින් සිටි නායක ඉම්රාන් ඛාන් එංගලන්තයේ අවසන් කඩුල්ල වූ රිචර්ඩ් ඉලිංවර්ත් දවාලීමත් සමග එංගලන්ත ඉනිම ඉලක්කයට ලකුණු 22ක් අඩුවෙන් අවසන් විය.ඒ සමගම පාකිස්තානයට ඔවුන්ගේ පළමු ලෝක කුසලාන ක්‍රිකට් කිරුළ හිමි විය.තමන්ගේ ශ්‍රේෂ්ඨතම ක්‍රිකට් ක්‍රීඩකයන් දෙදෙනකු වන ඉම්රාන් ඛාන් හා ජාවෙඩ් මියැන්ඩාඩ් අති විශිෂ්ඨ අයුරින් ක්‍රීඩා කරමින් එංගලන්තයට හඹා යාමට අපහසු ඉලක්කයක් බවට පත් වූ ලකුණු 250 ක මුළු ලකුණු සංඛ්‍යාවක් සකස් කළ ඒ අවසන් තරගය සියළු පාකිස්තානුවන්ගේ මතකයේ සදා ඹඳී තිබෙනු ඇත. අවසාන තරගය ආරම්භයේදීම ඩෙරික් පි‍්‍රන්ග්ල් පාකිස්තාන ආරම්භක පිතිකරුවන් දෙදෙනාම මුළු ලකුණු 24 වන විට දවාලුවේ ය. කෙසේ වෙතත් නව පන්දුවට හොඳින් මුහුණ දීමට ඉම්රාන් ඛාන් හා ජාවෙඩ් මියැන්ඩාඩ් සමත් වූහ.ඉම්රාන් ඛාන් ලකුණු 9ක් ලබා ගෙන සිටියදී ඔහු දුන් උඩ පන්දුවක් ග්‍රැහැම් ගූච් විසින් අත හරිනු ලැබූ අවස්ථාව තීරණාත්මක සිදුවීමක් විය. ඉන්පසුව ඛාන් තරගය ජයග්‍රහණය කර දුන් ලකුණු 72ක් වාර්තා කළේ ය.ඕවර 25 අවසානයේ පාකිස්තානය රැස් කර ගෙන සිටියේ ලකුණු 70 ක් පමණක් වුවද ලකුණු ලබා ගැනීමේ වේගය වැඩි කර ගත් ඔවුන් 31 වැනි ඕවරය අවසන් වන විට මුළු ලකුණු සංඛ්‍යාව 139 දක්වා ඉහළට ගෙනැවිත් සිටියහ. ජාවෙඩ් මියැන්ඩාඩ් ඔහු වෙනුවෙන් දිවීම සඳහා ක්‍රීඩකයෙකු ගෙන්වා ගත් අතර මියැන්ඩාඩ් හා ඉම්රාන් ස්ථාවර සබඳතාවක් ගොඩනැගූහ.ඉම්රාන් ඛාන් ඔහුගේ ඉනිම අතරවාරයේදී රිචර්ඩ් ඉලිංවර්ත්ගේ පන්දුවකට එල්ල කළ එක් හයේ පහරින් පන්දුව පතිත වූයේ ක්‍රීඩා පිටියේ ඈත පිහිටි ක්‍රීඩා සමාජ සාමාජිකයන්ගේ කොටසටය.ඉම්රාන් ලකුණු 72ක්ද මියැන්ඩාඩ් ලකුණු 58ක්ද ලබා ගනිමින් ඉනිම ස්ථාවර කළ අතර ඉන්පසුව ඉන්සමාම් (42) හා වසිම් අක්‍රම් (35) දියත් කළ පිති ප්‍රහාරය නිසා සටන් කාමී ලකුණු 250 ක ඉලක්කයක් එංගලන්තයට ලබා දීමට පාකිස්තානයට හැකි විය.එංගලන්තයේ ආරම්භය අස්ථාවර එකක් විය. වසිම් අක්‍රම් විසින් ඉයන් බොතම් බින්දුවකට දවාලූ අතර ඉන්පසුව ස්ටුවර්ට්, හික් සහ ගුච් දැවී ගියහ. ඒ අනුව එංගලන්තය ලකුණු 69කට කඩුලු 4ක් ඇද වැටී සිටියේ ය. ඇලන් ලෑම්බ් හා නීල් ෆෙයාබ්‍රදර්ගේ ලකුණු 71ක ස්ථාවර සබඳතාව නිසා තම කණ්ඩායමේ ප්‍රධාන වේග පන්දු යවන්නා වන වසිම් අක්‍රම් දෙවැනි වතාවටත් කළින්ම පන්දු යැවීම සඳහා (35 වැනි ඕවරයේ) ගෙන්වීමට ඉම්රාන් ඛාන්ට සිදුවිය.ඒ තීරණයෙන් තරගයේ ඉරණම ලියැවිණි. ශ්‍රේෂ්ඨ වමත් වේග පන්දු යවන්නාගේ විස්මිත පන්දු දෙකකින් ඇලන් ලෑම්බ් හා ඒ වනවිට බියකරු පිතිකරුවකු බවට පත් වෙමින් සිටි ක්‍රිස් ලුවිස් ට ආපසු ක්‍රීඩා මණ්ඩපයට යාමට සිදු විය.වැඩි වේලාවක් යන්නට මත්තෙන් ආකිබ් ජාවෙඩ්ගේ පන්දුවකට මොයින් ඛාන් අතට උඩ පන්දුවක් ලබා දෙමින් ෆෙයාබ්‍රදර් දැවී යාමත් සමග එංගලන්තයේ අවසාන බලාපොරොත්තුවට ‘සීල්’ තැබිණි.අවසානයේ ඉම්රාන් ඛාන්ගේ පන්දුවකට රම්ස් රාජා අතට උඩ පන්දුවක් ලබා දෙමින් ඩෙරික් පි‍්‍රන්ගල් දැවී යාමත් සමග අවසාන තරගය නිමා වූ අතර පාකිස්තානය ;ලීක ක්‍රිකට් සූරයන් බවට පත් විය.නව උපක්‍රමමේ ලෝක කුසලාන තරගාවලියේ ප්‍රදර්ශනය වූ විශේෂත්වයක් වූයේ නවසීලන්ත නායක මාටින් ක්‍රෝ විසින් ක්‍රියාත්මක කරනු ලැබූ නව උපක්‍රමයකි. සාමාන්‍යයෙන් සිදු කරන පරිදි වේග පන්දු යවන්නකු යොදවන්නේ නැතිව ඔහු දීපක් පටල් යොදවා තම කණ්ඩායමේ පන්දු ප්‍රහාරය දඟ පන්දු යවන්නෙකුගෙන් ආරම්භ කළේ ය.භාවිතයට ගැනුණු තවත් නව ක්‍රමයක් වූයේ ඒ වන විට පොදුවේ පිළිනොගත් “පන්දුව කොනිත්තන” පිතිකරුවන්ගෙන් පිතිහරඹය ආරම්භ කිරීමේ උපක්‍රමයයි. නවසීලන්තයේ මාක් ග්‍රේට්බැච් එවැනි පිතිකරුවෙකු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=s1102096</link>
    <topic>ක්‍රිකට් ක්‍රීඩකයන් බොලිවුඩ් චිත්‍රපටයක</topic>
    <author/>
    <content>ලෝක කුසලාන තරගමාලාව සඳහා කණ්ඩායම් සූදානම් වෙමින් සිටියදී ක්‍රිකට් පිටියේ විශිෂ්ටතම ක්‍රීඩකයන් රැසක් නවතම බොලිවුඩ් චිත්‍රපටයක රංගනයට එක්වෙමින් ලෝක කුසලාන තරගමාලාවේ උණුසුම වැඩිකිරීමට සමත් වූහ.පකිස්තානයේ හිටපු වේග පන්දු යවන ක්‍රීඩක හා හිටපු නායක වසීම් අක්රම්, එංගලන්තයේ හිටපු නායකයා වන නසාර් හුසේන් සහ ග්‍රෙහැම් ගූච්, දකුණු අපි‍්‍රකානු පිතිකරු හර්ෂල් ගිබ්ස්, ඕස්ට්‍රේලියානු තුන් ඉරියව් ක්‍රීඩක ඇන්ඩෲ සිමන්ඩ්ස් මෙසේ රංගනයෙන් එක්වූ “පටියලා හවුස්” චිත්‍රපටය සිකුරාදා තිරගත වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=s1102097</link>
    <topic>දැයට කිරුළ කාන්තා වොලිබෝල් සූරතාව ආනමඩුව විදුහලට</topic>
    <author/>
    <content>දැයට කිරුල ජාතික ප්‍රදර්ශනයට සමගාමීව පවත්වනු ලැබූ සමස්ත ලංකා පාසල් වොලිබෝල් තරගමාලාවේ කාන්තා අංශයේ සූරතාව දිනා ගැනීමට ආනමඩුව මාධ්‍ය මහා විද්‍යාලය සමත් විය.ඊයේ පැවැති අවසාන තරගයේදී තරග වට 3 – 1 (25 – 1, 25 – 11, 21 – 25, 25 – 19) ලෙසින් ත්‍රිකුණාමලය විද්‍යාලය පරාජය කරමින් ඔවුන් මෙම සූරතාව දිනා ගන්නා ලදී. තරගාවලියේ තෙවන ස්ථානය හිමිවූයේ කොට්ටාව උතුර ධර්මපාල විද්‍යාලයටය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=s1102098</link>
    <topic>තර්ස්ටන් නිවාස ක්‍රීඩා</topic>
    <author/>
    <content>තර්ස්ටන් විද්‍යාලයීය වාර්ෂික නිවාසාන්තර ක්‍රීඩා උළෙල මෙවර ද අති උත්කර්ෂවත් ලෙස බස්නාහිර පළාත් ප්‍රධාන අධ්‍යාපන අධ්‍යක්ෂ පී.එන්.අයිලප්පෙරුම මහතාගේ ප්‍රධානත්වයෙන් මේ 10 දා (හෙට) ප.ව. 1.00 සිට ප.ව. 5.30 දක්වා කොළඹ 07 ස්ටැන්ලි විජේසුන්දර මාවතේ පිහිටි තර්ස්ටන් විද්‍යාලයීය ප්‍රධාන ක්‍රිකට් ක්‍රීඩාංගණයේ දී පැවැත්වේ.ක්‍රීඩා උළෙල විදුහල්පති වයි.ඒ.එන්.ඩී.යාපා හා නියෝජ්‍ය විදුහල්පති සී.බී.දංගමුව යන මහත්වරුන්ගේ උපදේශකත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=f1102091</link>
    <topic>සුළු ජාතීන් බහුතරයක්ආණ්ඩුව සමඟයි</topic>
    <author>සාකච්ඡා කෙළේ -උදිත ගුණවර්ධන ඡායාරූප -රුවන් ද සිල්වා</author>
    <content>පළාත් පාලන මැතිවරණයට ආණ්ඩුවේ සූදානම කෙසේද? ඇති වී ඇති දේශපාලන ප්‍රවණතා රජයේ ඉදිරි ගමන්මඟට බලපාන්නේ කෙසේද සහ තවත් කාලීන හා සාමාජීය කරුණු රැසක් පිළිබඳව නියෝජ්‍ය ඇමැති ෆයිසර් මුස්තාපා මහතා සමඟ සිදුකළ සංවාදයකි මේ.* පළාත් පාලන මැතිවරණයට දින ළංවීමත් සමඟ එහි උණුසුම හා තරඟකාරීත්වය ඉහළ යමින් තිබෙනවා. මේ තත්ත්වය තුළ මේ මැතිවරණයට මුහුණ දීමට ආණ්ඩුවේ සැලැසුම් හා සූදානම පැහැදිලි කළ හැකිද?විශේෂ සැලැසුම් සූදානම් වීම් ඕනැ කරන්නේ නැහැ. මැතිවරණයෙන් අපි අනිවාර්යයෙන්ම ජයග්‍රහණය කරනවා. ඒ ජයග්‍රහණය ස්ථිරයි. ජනතාව අපත් සමඟයි ඉන්නේ. 2005 ජනාධිපතිවරණයේ සිට ජනතා ආශීර්වාදය ඉහළ ගියා මිසක් ජනතා ආශීර්වාදයේ අඩුවීමක් වෙන්නේ නැහැ.එජාපය අද සිටින්නේ මැතිවරණයකින් ජය ගන්නා තැනක නොවෙයි. ඔවුන්ට අද පක්‍ෂය අභ්‍යන්තරයේ අර්බුදයක්වත් විසඳා ගැනීමට නොහැකිවයි සිටින්නේ.ජේ. ආර්. ජයවර්ධන මහතා පවා එදා මේ ව්‍යවස්ථාව සම්පාදනය කරද්දී සිතන්නට නැතිව ඇති ඔහුගෙන් පසු බලයට එන ජනාධිපතිවරයකුට 2/3 බලයක් සහිත ආණ්ඩුවක් පිහිටුවීමට පුළුවන් වෙයි කියලා. එජාපයේ සිටි බලවතුන්ගෙන් අති බහුතරයක් අද ජනාධිපතිතුමාගේ ආණ්ඩුවේ ශක්තිමත් භාවය වෙනුවෙන් ඉදිරිපත් වෙලා තිබෙන්නේ. මේ හැම දේශපාලන කාරණයක්ම කිරලා මැනලා ගත්තාම පළාත් පාලන මැතිවරණයේ ජයග්‍රහණ ලැබෙන්නේ කාටද කියලා හිතාගන්න පුළුවන්.* ඔබ ඔය විදිහට මත පළකළත් පසුගිය නාමයෝජනාවලදී නිදහස් සන්ධානයේ නාමයෝජනා තිස් හයක් ප්‍රතික්‍ෂේප වී තිබෙනවා. මේ කරුණු අනුව ආණ්ඩුවේ ඇති නොහැකියාව හා අර්බුදකාරී තත්ත්වය ඉස්මතුව පෙනෙන බවයි දේශපාලන විචාරකයෝ කියන්නේ?හැම පළාත් පාලන මැතිවරණයකදීම මේ විදිහේ දේවල් වෙනවා. පසුගිය පළාත් පාලන මැතිවරණයේදී එජාපය ඉදිරිපත් කළ කොළඹ මහ නගර සභා ලැයිස්තුව ප්‍රතික්‍ෂේප වුණා. තවත් ආසන ගණනාවකත් මේ දේ වුණා. මෙය අර්බුදයක්ය විනාශයක්ය කියලා අර්ථ ගන්වන්න බැහැ. මෙහිදී අපි නාමයෝජනා ප්‍රතික්‍ෂේප වූ ආයතන පිළිබඳ නීතිමය රාමුව තුළ ගත හැකි උපරිම ක්‍රියාමාර්ග ගෙන තිබෙනවා. මා සිතනවා අධිකරණය මගින් සාධාරණ තීරණයක් ගනියි කියලා.මොකද අධිකරණය නිතරම කල්පනා කරන්නේ බහුතරයකට සාධාරණය ඉටුකිරීම ගැනයි. ඒ නිසා මැතිවරණයකදී නාමයෝජනාවක් ප්‍රතික්‍ෂේප වූ පසු සුළු දෝෂයක් නම් තියන්නේ එය පිළිගැනීමක් තමයි අධිකරණයක් මගින් සිදුකරන්නේ. මා විශ්වාස කරන විදියට මෙවර සන්ධානයේ ප්‍රතික්‍ෂේප වූ නාමයෝජනා අතරින් බහුතරයක් සුළු සුළු දේ නිසයි ප්‍රතික්‍ෂේප වී තිබෙන්නේ. මේ තත්ත්වය තුළ සාධාරණයක් සිදුවෙතැයි අපට බලාපොරොත්තු තියාගන්න පුළුවන්.* සමාජය තුළ මතයක් තිබෙනවා එජාපයට සන්ධානයට වඩා මුස්ලිම් හා දෙමළ ජනතාව අතර පදනමක් තිබෙනවා කියලා. මේ තත්ත්වය තුළ එජාපයට සුළු ජාතීන් බහුතරයක් සිටින ස්ථානවලදී වාසිදායක තත්ත්වයක් ඇතිවෙන්න පුළුවන් නේද?ඔව්. එහෙම මතයක් තිබුණා තමයි. ඒත් අද වෙද්දි එය යල්පැන ගිය අදහසක් බවට පත්වෙලා. මා ඒ දේ කියන්නේ නිකම් නොවෙයි. මා මෙවර ශ්‍රී. ල. නි. ප.ය නියෝජනය කරමිනුයි මහා මැතිවරණයට තරග කළේ. මට එහිදී විශාල මනාප ප්‍රමාණයක් ලැබුණා. මා තමයි මහනුවර දිස්ත්‍රික්කයට ශ්‍රී. ල. නි. ප. යෙන් බිහිවූ පළමු මුස්ලිම් මන්ත්‍රීවරයා. පනස්හතර වසරකට පසුවයි ශ්‍රී. ල. නි. ප. යෙන් මුස්ලිම් මන්ත්‍රීවරයෙකු බිහිවුණේ. පසුගිය මහා මැතිවරණයේදී සුළු ජාතික ඡන්ද ප්‍රමාණයක් අපට ලැබුණා. නැතිනම් අපට මහනුවර වගේ දෙමළ මුස්ලිම් සැලකිය යුතු ඡන්ද ප්‍රමාණයක් තිබෙන දිස්ත්‍රික්කයක් ජයග්‍රහණය කරන්න බැහැ.මේ හැම දේ නිසාම අපට තහවුරු කරන්න පුළුවන් එකම දේ තමයි අද වෙද්දි සුළු ජාතීන්ගේ සහයෝගය අපට ඉතාමත් ඉහළින් ලැබෙන බවයි.එමෙන්ම මෙහිදී තවත් දෙයක් කියන්න තිබෙනවා. ජනාධිපතිතුමාගේ සංකල්පය වෙලා තිබෙන්නේ සුළු ජාතීන් හා මහ ජාතීන් කියා වෙනසක් නැහැ. හැම දෙනාම ශ්‍රී ලාංකික දූ පුතුන් බවයි. ඒ නිසා අද සියලු දෙනාගේ සහය මතින් තමයි අපට මේ ඉදිරි ගමන යන්න පුළුවන්කම තිබෙන්නේ. අද ජනතාව ඉතාමත් එකමුතුව සහ සමඟි සම්පන්නව රට වෙනුවෙන් එකතු වෙන්න සූදානමින් ඉන්නේ.* මුස්ලිම්, දෙමළ ජනකොටස්වලට මේ ආණ්ඩුව මගින් මොන විදිහේ සේවයක් ද සලසා තිබෙන්නේ?මේ ආණ්ඩුව තරම් ජනතා සේවය පිණිස බිහි වූ ආණ්ඩුවක්, ජනාධිපති මහින්ද රාජපක්‍ෂ මහතා තරම් මහජනතාව වෙනුවෙන් කැප වූ නායකයෙක් මා නම් දැක නැහැ. එතුමා තුළ සිංහල, දෙමළ, මුස්ලිම් විදිහට බේදයක් නැහැ. ඔහු සියල්ල දෙසම බලන්නේ තමන්ගේම දූ පුතුන්, සහෝදරයන් විදිහටයි. ඒ නිසා මා නම් වර්ග අනුව ජනකොටස් බෙදනවාට එතරම් කැමැත්තක් නැහැ. මගේ පුද්ගලික මතය වෙලා තිබෙන්නේ අප සියල්ල ශ්‍රී ලාංකිකයෝ කියන අදහසයි. වර්තමාන ගෝලීය ප්‍රවණතා අනුව බෙදී සිටීමට වඩා යෝග්‍ය වන්නේ එකට එක්ව සිටීමයි.* ඔබ නියෝජනය කළ මහනුවර දිස්ත්‍රික්කය තරඟ කළ රවුෆ් හකීම් මහතා ඇතුළු ශ්‍රී ලංකා මුස්ලිම් කොංග්‍රසය අද ආණ්ඩුවට සහය ලබා දෙමින් කටයුතු කරනවා. මේ දේශපාලන වර්ධනය පිළිබඳව මුස්ලිම් දේශපාලනඥයකු විදිහට ඔබේ මතය මොකක්ද?ඔවුන් අප සමඟ එකතු වීම ගැන අපට සතුටුයි. මා වඩාත්ම සතුටු වන්නේ ප්‍රමාද වී හෝ ඇත්ත යුක්තිය මොකක්ද? යථාර්ථය මොකක්ද කියන එක ඔවුන් විසින් තේරුම් ගැනීමයි.* ජනමාධ්‍ය ආයතනවලට එල්ලවන තර්ජන, මාධ්‍යවේදීන්ට එල්ලවන තර්ජන පිළිබඳව යළිත් දේශපාලන කරළිය තුළ උණුසුම් කතාබහ ඇති වී තිබෙනවා. ආණ්ඩුව තුළ සිටින නියෝජිතයකු විදිහට මේ තත්ත්වය පිළිබඳව ඔබේ තක්සේරුව මොන වගේද?ජනමාධ්‍යවලට තර්ජනයක් එල්ල වෙනවා නම් එය පිළිගන්න බැහැ. එවැනි තත්ත්වයක් ප්‍රතික්‍ෂේප කළ යුතුයි. මා පමණක් නොවෙයි, ආණ්ඩුවත් මෙවැනි දේවල් ප්‍රතික්‍ෂේප කරනවා. පසුගිය දිනවල ඇති වූ සිද්ධිය පිළිබඳව ජනාධිපතිතුමාගේ නියමයෙන් පොලිස් පරීක්‍ෂණයක් සිදු වෙනවා. මෙහිදී ආණ්ඩුව මත මෙවැනි චෝදනා පැටවීමේ උත්සාහයක් ද ඇතැම් අවස්ථාවාදී දේශපාලන බලවේග මගින් සිදුකරන්න පුළුවන්.ඒ නිසා ආණ්ඩුවත්, ජනමාධ්‍යයත් ඉතාමත් කල්පනාකාරීව කටයුතු කළ යුතුයි.මට පෙනෙන විදිහට නම් රටේ මාධ්‍ය නිදහසට බාධාවක් නැහැ. අද පුවත්පත්, විද්‍යුත් මාධ්‍යවලින් බහුතරයක් ආණ්ඩුව ගැන විවේචනශීලී ප්‍රතිපත්තියක් අනුගමනය කරන්නේ. ආණ්ඩුවේ සහයට ඉන්නේ රජයේ මාධ්‍ය කිහිපයක් විතරයි. ඒ නිසා මේ රටේ ජනමාධ්‍ය නිදහස නැහැ කියලා කවුරුන් හෝ කියනවා නම් එය පිළිගන්න බැරි දෙයක්.* දැයට කිරුළ වැනි සංකල්ප මගින් ප්‍රාදේශීය සංවර්ධනයට විශාල කාර්යයක් ඉටුවන බවට ආණ්ඩුව මතයක් ගොඩනඟලා තිබෙනවා. මේ පිළිබඳව ඔබේ විග්‍රහය මොන වගේද?ආණ්ඩුව මතයක් ගොඩනඟනවා කියා කියනවා නම් ඒක වැරැදියි. ආණ්ඩුව රටට, ගමට වැඩ කිරීම නිසා ගම් මට්ටමින් විශාල ප්‍රසාදයක් වගේම ප්‍රබෝධයක් රට තුළ ජනතාව අතර ඇතිවෙලා තිබෙනවා. දැයට කිරුළ පිළිබඳත් මුලදී විවිධ මත පළවුණා. මේ වැඩපිළිවෙළ කානිවල් එකක්, ඇති වැඩක් නැහැ කියලා අදහසක් දැරුවා. ඒත් අද වෙද්දි දැයට කිරුළ එම සීමාවෙන් ඔබ්බට ගිහින් ප්‍රාදේශීය සංවර්ධනයට අත දෙන මහා වැඩපිළිවෙළක් බවට පත්වෙලා තිබෙනවා.උදාහරණයක් විදිහට බුත්තල ප්‍රමුඛ මොනරාගල දිස්ත්‍රික්කය ගනිමු. මේ දිස්ත්‍රික්ක තුළ දැයට කිරුළ නිසා විශාල සංවර්ධනයක් සිදුවෙලා තිබෙනවා. මාර්ග, පාලම් විතරක් නොවෙයි සමාජ ජීවිතයේ පිබිදීමකුත් මේ වැඩපිළිවෙළ නිසා ඇතිව තිබෙනවා.ඉදිරි වර්ෂවලදී තව තවත් ප්‍රබල හා සංවිධානාත්මක සංවර්ධන වැඩපිළිවෙළක් විදිහට මේ වැඩපිළිවෙළ ඉදිරියට යාවි. ඒ සඳහා අවශ්‍ය කරන සියලු සැලැසුම් රජය සතුව තිබෙනවා.* ඔබ ඔය විදිහේ තර්කයක් ගොඩනැගුවත් මේ සංවර්ධන ව්‍යාපාරවලින් ජනතාවට ක්ෂණික ප්‍රතිඵලයක් නොලැබෙන බවට මතයක් විපක්‍ෂය විසින් සමාජගත කරනු ලබනවා?විපක්‍ෂය හැමදාම කටයුතු කරන්නේ සෘණාත්මක ආකල්පයක් සහිතවයි. මොන දේ කළත් ඔවුන්ට ඒ දේ ඇදයි නැතිනම් වැරැදියි. මෙය එතරම් හොඳ දෙයක් නොවෙයි. වෙනත් රටවල විපක්‍ෂය හොඳ දේට හොඳයි, වැරැදි දේට වැරැදියි කියනවා. ඒත් අපේ අය හොඳ නරක නොබලාම වැරැදියි කියනවා. මෙවැනි විපක්‍ෂයක් තිබීම තුළ රටට වාසියක් නොවෙයි අවාසියක්මයි ඇතිවන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=f1102092</link>
    <topic>සියනෑ කෝරළයේ සොඳුරු දනව්ව ගම්පහ</topic>
    <author>සටහන් – චතුරිකා ගමගේ ඡායාරූප - ප්‍රසාද් පූර්ණමාල්</author>
    <content>“ගම පුබුදා නගරය සංවර්ධනය කර නිරෝගී ජනතාවක්, බුද්ධිමත් දරු කැළක්, දිවියට සුදුසු පරිසරයක් බිහිකර, රටට ජීවය දෙන හිරු කිරණක් සේ, ඔබට අපි බැඳී සිටින්නෙමු” යන්න ගම්පහ ප්‍රාදේශීය සභාවේ මෙහෙවර ප්‍රකාශයයි. බස්නාහිර පළාතට අයත් ප්‍රධාන දිස්ත්‍රික්ක තුනට අයත් දිස්ත්‍රික්කයක් වන ගම්පහ, අගනුවරට ආසන්න නාගරීකරණය වෙමින් පවතින ප්‍රදේශයකි. සියනෑ කෝරළය ලෙස හැඳින්වෙන ගම්පහ දිස්ත්‍රික්කයේ ගම්පහ ප්‍රාදේශීය ලේකම් කොට්ඨාසය තුළ ග්‍රාම සේවා වසම් 68 ක් පුරා ප්‍රාදේශීය සභා සීමාව විහිදී ඇත.මහජන උපයෝගිතා සේවා පවත්වා ගෙන යාම, පොදු මංමාවත් කටයුතු විධිමත් කිරීම, මහජන පහසුකම් පවත්වාගෙන යාම ප්‍රදේශයේ අලංකාරය ආරක්ෂා කිරීම, සංවර්ධනය කිරීම හා පරිපාලන කටයුතු සිදුකිරීම මෙම සභාව වෙත පැවරී ඇති වගකීම් වේ. එබැවින් ව්‍යවස්ථාපිතව පැවරී ඇති වගකීම නීත්‍යානුකූලව හා වඩා ඵලදායි ලෙස විනිවිදභාවයෙන් ඉටුකරමින් ප්‍රදේශයේ ජනතාවට ගෙවන බදු මුදලින් උපරිම සේවාවක් ඔවුනට ලබාදීම සභාවේ මූලික පරමාර්ථය වී තිබේ. පසුගිය වසර කිහිපය දෙස ආපසු හැරී බැලීමේදී ගම්පහ ප්‍රාදේශීය සභා බල ප්‍රදේශය පුරා සිදුකර ඇති සංවර්ධන කටයුතු තුළින් එය පසක් වේ.ගම්පහ ප්‍රදේශයට ප්‍රවිශ්ට වීමේදී අද දක්නට ලැබෙන සුවිශේෂීම දේ වන්නේ විධිමත්ව සකස්කර ඇති මාර්ග පද්ධතියයි. වළවල් පිරුණු අබලන් තත්ත්වයේ පැවැති මාර්ග පද්ධතිය කාපට් කර ජනතාවට පහසුවෙන් ගමන් කළ හැකි ලෙස සකස් කෙරුණේ පසුගිය කාලයේදීය. විශේෂයෙන් බැසිල් රාජපක්ෂ මහතාගේ නායකත්වයෙන් ගම්පහ ප්‍රදේශය ශීඝ්‍ර සංවර්ධනයක් කරා ගෙන ගොස් ඇති අතර මේ වනවිට ප්‍රදේශයේ මාර්ග පද්ධතියෙන් බොහෝමයක් නිමකර අවසන්ය. නගරබද මාර්ග මෙන්ම අතුරු මාර්ග කොන්ක්‍රීට් කිරීම, තාර යෙදීම ආදී කටයුතුද ප්‍රාදේශීය සභාවේ මූලිකත්වයෙන් සිදුකර තිබේ.මාර්ග පද්ධතිය මෙන්ම ඊට සමගාමීව ඉදිකර ඇති කාණු පද්ධතිය ද බෙහෙවින් වැදගත්ය. සභාවට අයත් සියලු ඉඩම්, ගොඩනැඟිලි, මාර්ග, කාණු, පාලම් හා බෝක්කු ක්‍රමවත්ව පවත්වාගෙන යාම සහ නඩත්තු කිරීම ප්‍රාදේශීය සභාවෙන් සිදුකෙරෙන අතර ඒ තුළින් ජනතාවගේ ජීවන රටාව පහසු කරලීම අරමුණු කෙරේ. පසුගිය කාලය තුළදී නගර ආශ්‍රිතව තිබූ අනවසර ඉදිකිරීම් ඉවත්කර නගරය විධිමත් පරිදි සකස් කෙරුණේ නගර අලංකරණයට මූලිකත්වයක් ලබාදෙමිනි.ප්‍රාදේශීය සභාවේ ජනතාවගේ සුබසාධක සේවාවන් යටතේ දැනුමෙන් පරිපූර්ණ බුද්ධිමත් දරු කැළක් බිහිකිරීමේ අරමුණින් පුස්තකාල සහ කියවීම් ශාලා පවත්වාගෙන යාම සිදුකෙරේ. ප්‍රදේශයේ ජනතාවගේ කියවීම් අවශ්‍යතා සපුරා දෙමින් ගණේමුල්ල, හෙනරත්ගොඩ, ඉඹුල්ගොඩ, අමුණුගොඩ හා රතුපස්වල යන ප්‍රදේශවල පුස්තකාල 5ක් පවත්වාගෙන යයි. දැනට ප්‍රාදේශීය සභා අයවැය ලේඛනයෙන් විශාල මුදලක් පුස්තකාලවලට පොත් ලබා ගැනීම සඳහා වෙන්කර ඇත.තවද පුස්තකාල නඩත්තු කිරීම හා විධිමත් අයුරින් පවත්වාගෙන යාම සඳහා ද විශාල මුදලක් වෙන්කර ඇති අතර හෙනරත්ගොඩ පුස්තකාල ගොඩනැගිල්ලක් ඉදිකිරීම සඳහා ණය සංවර්ධන අරමුදලින් ණය මුදලක් ලබා ගැනීමට අපේක්ෂිතය. එසේම ඉදිරියේ දී පුස්තකාල පොත් පරිගණකගත කර කාර්යක්ෂමතාව වැඩි කිරීමටද අදහස් කෙරේ. අඩු ආදායම්ලාභී පවුල්වල දරුවන් සඳහා නොමිලේ පොත්පත් ලබාදීම, ප්‍රදේශයේ දරුවන්ගේ සංස්කෘතික හැකියාවන් සාහිත්‍යමය කුසලතා වර්ධනය කිරීමේ අරමුණින් වැඩසටහන් සංවිධානය කිරීමද ප්‍රාදේශීය සභාවෙන් සිදුකෙරෙන සුවිශේෂී කාර්යයන්ය.ප්‍රාදේශීය සභා බල ප්‍රදේශයේ පොදු ක්‍රීඩා හා විනෝද කටයුතු පවත්වා ගෙන යාම සඳහා ප්‍රජා මධ්‍යස්ථාන හා ක්‍රීඩා භූමි පවත්වාගෙන යාමත් ප්‍රාදේශීය සභාවෙන් ඉටුවෙන කාර්යයන් අතරට ඇතුළත් වේ.පසුගිය කාලය තුළදී ප්‍රදේශයේ තිබූ වෙළෙඳපොළවල් කිහිපයක් ප්‍රතිසංස්කරණය කිරීම ප්‍රාදේශීය සභාවෙන් සිදුකෙරුණු අතර සෞඛ්‍යාරක්ෂිත ආහාර ද්‍රව්‍ය, අනෙකුත් ද්‍රව්‍ය හා සේවා ලබා දී ඒ තුළින් ජනතාවගේ පාරිභෝගික අවශ්‍යතා සම්පූර්ණ කර ගැනීමෙහිලා සහාය වීම එහි අරමුණ විය.ඉඹුල්ගොඩ සමෘද්ධි පොළ සඳහා ගොඩනැඟිලි සපයා දී එමඟින් ගම්බද ජනතාවගේ නිෂ්පාදන අලෙවිකර ගැනීම සඳහා පහසුකම් සපයාදීම එක් උදාහරණයකි. රම්‍ය නගර වැඩසටහන යටතේ වසර කිහිපයක සිට ඉදිකිරීමට යෝජිත වැලිවේරිය පොදු වෙළෙඳ සංකීර්ණය, දේශීය ණය සංවර්ධන අරමුදලින් ණය මුදලක් ලබාගෙන මෙම වසරේ ඉදිකිරීමට සැලසුම් කර ඇත. සභා බල ප්‍රදේශයේ පොදු නාන ස්ථාන නඩත්තු කිරීම හා පවත්වා ගෙන යාමද ප්‍රාදේශීය සභාවෙන් සිදුකෙරේ.පසුගිය කාලය තුළදී ප්‍රාදේශීය සභාව සිය බල ප්‍රදේශය පුරා විධිමත් සෞඛ්‍ය සේවාවක් ක්‍රියාත්මක කළේ නිරෝගී ජනතාවක් බිහිකිරීමේ උතුම් අපේක්ෂාවෙනි. ඒ සඳහා විධිමත් ව්‍යාපෘති රාශියක් ක්‍රියාත්මක කෙරිණි. ඩෙංගු මර්ධන වැඩසටහන් ක්‍රියාත්මක කිරීම, සහන මිලට කොම්පෝස්ට් බැරල් ලබාදී ප්‍රදේශයේ ජනතාවට පොහොර සකස් කර එමඟින් ගෙවතු වගා කිරීමට උපදෙස් සැපයීම, මාතෘ සායන පවත්වාගෙන යාම සඳහා අවශ්‍ය පහසුකම් සැපයීම, ජලභීතිකා රෝග නිවාරණ සඳහා අවශ්‍ය පහසුකම් සැපයීම, ආහාර පනත ක්‍රියාත්මක කිරීමට පහසුකම් සලසා දීම හා ඒ සම්බන්ධව වෙළෙඳ ආයතන දැනුවත් කිරීමේ වැඩසටහන් ක්‍රියාත්මක කිරීම, ප්‍රදේශය තුළ විකිනීමට තබා ඇති ආහාර ද්‍රව්‍ය සෞඛ්‍ය ආරක්ෂිත බව පරීක්ෂා කිරීම, පොදු වැසිකිළි පහසුකම් සපයාදීම යනාදිය ඉන් කිහිපයකි. ප්‍රාදේශීය සභා බල ප්‍රදේශය පිරිසිදුව තබා ගැනීම සඳහා ඒ තුළ රැස්වන ඝන අපද්‍රව්‍ය බැහැර කරලීම සඳහා ඝන අපද්‍රව්‍ය කළමනාකරණ කටයුතුද ක්‍රියාත්මක කර තිබේ. දැනට ක්‍රියාත්මක මෙම වැඩසටහන්වලට අමතරව ජනතා අවශ්‍යතාවන් හඳුනාගෙන තවදුරටත් සිය සේවාව ව්‍යාප්ත කිරීමට ගම්පහ ප්‍රාදේශීය සභාවේ වැඩසටහන් පෙළගස්වා ඇත.  * 2006 දී ඔබ බලයට පත්වන අවස්ථාවට වඩා අද ගම්පහ බල ප්‍රදේශයේ වෙනසක් තිබෙනවාද?ඔව්, පසුගිය අවුරුදු 50ක් පුරාවට සිදුනොවුණු සංවර්ධනයක් පසුගිය වසර 4-5 තුළදී සිදුකෙරුණා. මම සභාපතිවරයා ලෙස පත්වනවිට මේ ප්‍රදේශයේ සංවර්ධන කටයුතු බොහොම දුර්වල තත්ත්වයකයි තිබුණේ. විශේෂයෙන් මාර්ග පද්ධතිය නිසිපරිදි සකස් කර තිබුණේ නැහැ. අද 98% පමණ මාර්ග සංවර්ධනය වෙලා තිබෙනවා. ඒ වගේම අපි සෑම ප්‍රදේශයකටම ජල පහසුකම් ලබා දුන්නා. වීදි පහන් පද්ධතියත් ඉතාමත් හොඳින් ක්‍රියාත්මක වෙනවා. කොළඹ හැරුණු විට විශාලම වීදි පහන් ප්‍රමාණය තිබෙන්නේ අපේ ප්‍රදේශයේ කියලයි මම හිතන්නේ. දැනට වීදි පහන් 30000කට වැඩි ප්‍රමාණයක් තිබෙනවා.* මේ සංවර්ධනය ග්‍රාමීය ප්‍රදේශ කරා ව්‍යාප්ත කෙරුණේ කොහොමද?ප්‍ර ග්‍රාමීය මට්ටමින් පොදු නළ ළිං විශාල ප්‍රමාණයක් හැදුවා. ඒ වගේම ප්‍රජාශාලා, මාතෘ සායන, පෙර පාසල්වලටත් අවශ්‍ය පහසුකම් ලබා දුන්නා. ප්‍රදේශයේ දුවා දරුවන්ගේ කියවීමේ අවශ්‍යතාව සපුරාදීම සඳහා අපි පුස්තකාල පවත්වාගෙන යනවා. සෑම වසරකම ලක්ෂ 8 විතර මුදල් පුස්තකාල සඳහා පොත් ලබා ගැනීමට වෙන් කළා. ප්‍රධාන කාර්යාලයේ තිබෙන පුස්තකාලය අධි ශ්‍රේණියේ පුස්තකාලයක් බවට පත් කරන්න අපි කටයුතු කරනවා. ක්‍රීඩා පිටි සංවර්ධනය සහ සුසාන භූමි, ආදාහනාගාර යනාදියත් නඩත්තුව ප්‍රාදේශීය සභාවෙන් නියමිත පරිදි සිදුකෙරුණා.* සංවර්ධන කටයුතු සඳහා අවශ්‍ය ප්‍රතිපාදන සපයා ගන්නේ කොහොමද?සභාවට ලැබෙන බදු ආදායම්වලට අමතරව පළාත් සභා අරමුදල්, විමධ්‍යගත අරමුදල් මේ සංවර්ධන කටයුතු සඳහා යොදා ගත්තා. ඊට අමතරව මාර්ග සංවර්ධනයේදී අතිගරු ජනාධිපතිතුමන්ගේ ජාතික සවිය ගම නැගුම, මග නැගුම ව්‍යාපෘති යටතේත් විශාල ප්‍රතිපාදන ප්‍රමාණයක් ලැබුණා. ඒ වගේම ගම්පහ දිස්ත්‍රික් කණ්ඩායම් නායක බැසිල් රාජපක්ෂ මහතාත් මේ ප්‍රදේශයට විශාල ප්‍රතිපාදන ප්‍රමාණයක් ලබා දුන්නා. මෙතරම් කෙටි කාලයක් තුළදී ගම්පහ දිස්ත්‍රික්කයේ විශාල සංවර්ධනයක් සිදුකිරීමට මේ සියල්ලම හේතුවුණා.* සභාපතිවරයා ලෙස කටයුතු කරද්දී ඔබට ලැබුණු දේශපාලන නායකත්වය කෙබඳුද?මම මෙතෙක් කල් දේශපාලනයේ ඉන්නේ අතිගරු ජනාධිපතිතුමා නිසයි. එතුමාගෙන් මගේ කටයුතුවලට හොඳ ආශිර්වාදයක් ලැබුණා. ඒ වගේම සහයෝගයක් බැසිල් රාජපක්ෂ මහතාගෙනුත් ලැබුණා. සරණ ගුණවර්ධන, පණ්ඩු බණ්ඩාරනායක සහ සුමින්ද විජේරත්න යන මහත්වරුන්ගෙන් ලැබුණු සහයෝගයත් මම සිහිපත් කරන්නේ ඉතාම කෘතවේදිවයි. ඔවුන් සියලු දෙනාගේම සහයෝගය ඇතිව පසුගිය කාලය තුළ ගම්පහ ප්‍රදේශයේ වෙනසක් කරන්න මට හැකිවුණා.* පසුගිය කාලය තුළ ප්‍රදේශයේ පාසල් සඳහා ප්‍රාදේශීය සභාවෙන් ලැබුණු සහයෝගය කෙබඳුද?අපි පාසල්වල ක්‍රීඩාපිටි සංවර්ධනය කර ක්‍රීඩාවට දක්ෂ දරුවන්ට පහසුකම් ලබා දුන්නා. ඒ වගේම පාසල් දරුවන්ට පොත්පත් ලබාදීමත් සිදුකළා. පරිසරය සුරැකීම සඳහා පාසල් දරුවන් සම්බන්ධ කර ගනිමින් රුක්රෝපණ වැඩසටහනකුත් ක්‍රියාත්මක කළා.* ප්‍රදේශයේ ගංවතුර ප්‍රශ්නයට විසඳුම් ලබාදෙන්න හැකිවුණාද?ඉස්සර මේ ප්‍රදේශය ගංවතුරෙන් යටවීම නිසා ජනතාව විවිධ දුෂ්කරතාවලට මුහුණ දුන්නා. නමුත් අපි ඒ ගැටලුව විසඳන්න කටයුතු කළා. විශේෂයෙන් බැසිල් රාජපක්ෂ මහතාගේ ප්‍රධානත්වයෙන් ඒ සඳහා කඩිනම් වැඩසටහනක් ක්‍රියාත්මක කළා. ඇළ වේලී ප්‍රතිසංස්කරණය කළා. ඒ නිසා දැන් වැස්සත් පැය කිහිපයකින් ජලය බැහැලා යනවා. ඒ නිසා දැන් ගංවතුර ප්‍රශ්නය මේ ප්‍රදේශයේ අඩුයි.* ජනතාවට ඉතාමත් සමීප ප්‍රාදේශී සභාවේ හිටපු සභාපති ලෙස ප්‍රදේශය තවදුරටත් සංවර්ධනය සඳහා තිබෙන සැලසුම් මොනවාද?වැඩිම වැඩ කොටසක් සිදුකළ ප්‍රාදේශීය සභාවක් ලෙස ගම්පහ ප්‍රාදේශීය සභාව ඉතිහාසයට එක්වෙනවා. දැනට අතිවිශාල වැඩකොටසක් මේ ප්‍රදේශයේ ජනතාව වෙනුවෙන් සිදුකර තිබෙනවා. තවත් මාර්ග කිහිපයක් සහ ප්‍රජා ශාලා ඇතුළු යටිතල පහසුකම් සුළු ප්‍රමාණයක් පමණයි ඉතිරි වී තිබෙන්නේ. ඒවාත් ඉක්මනින් නිමකර දීමට බලාපොරොත්තු වෙනවා. ඒ වගේම වැලිවේරිය නගරයේ අංගසම්පූර්ණ වෙළෙඳ සංකීර්ණයක් ඉදිකරන්න කටයුතු කරනවා. ගම්පහට වඩා ජනගහනයක් රැඳී සිටින ගණේමුල්ල නගරයේත් වෙළෙඳ සංකීර්ණයක් ඉදිකිරීමට සැලසුම් කර තිබෙනවා. මේ සංවර්ධන කටයුතු තුළින් ගම්පහ ආසියාවේ ආශ්චර්යයේ කේන්ද්‍රස්ථානය බවට පත්කිරීම මගේ අරමුණයි.  ප්‍රාදේශීය සභාව මොරගොඩ ගමේ තිබුණු හැම බොරළු පාරක්ම සුළු දැනුම් දීමකින්ම කොන්ක්‍රීට් කරලා තිබුණා. ඒ වගේම වීදි පහන් සියල්ලත් සකස්කර දුන්නා. හිටපු සභාපතිතුමා පක්ෂ පාට, ආගම් භේද නැතුව සියලුදෙනාටම උදව් කළා. හැම පොදු කටයුත්තකටම වගේම කිතුණු බොදු හැම මළගෙදරකටම සභාපතිතුමා සහභාගි වෙනවා. එය සමාජයට ලබාදෙන ලොකු ආදර්ශයක්.  ප්‍රාදේශීය සභාවෙන් අපේ ප්‍රදේශයේ පාරවල් විශාල ප්‍රමාණයක් සකස් කරලා තිබෙනවා. ඒ නිසා දැන් කරදරයක් නැතුව අපිට ගමන් බිමන් යන්න පුළුවන්. අපේ ප්‍රදේශයේ විදුලි ප්‍රශ්නත් නැහැ. දැන් ඒ සියල්ල ලබාදී අවසන්. තවත් මාර්ග සුළු ප්‍රමාණයක් සහ කාණු පද්ධති කිහිපයක් සකස් කරන්න තිබෙනවා. ඒවාත් ඉදිරියේදී සකස් කරදෙයි කියලා අපි බලාපොරොත්තු වෙනවා. ප්‍රාදේශීය සභාවෙන් සිදුවෙන්න ඕන වැඩ කටයුතු ටික පසුගිය කාලේ ඉතාමත් හොඳින් සිදුකළා.  අපේ ප්‍රදේශය දැන් හොඳටම හොඳයි. හැම පහසුකමක්ම මේ ප්‍රදේශයේ තිබෙන නිසා ජනතාවට ඉතාමත් පහසුයි. මාර්ග පද්ධතිය ඉතාමත් හොඳින් ඉදිකර තිබෙනවා. එයින් 70% පමණ මේ වනවිට ඉදිකර අවසන් වෙලා තිබෙනවා. පසුගිය කාලේ මේ පළාත සංවර්ධනය සඳහා ප්‍රාදේශීය සභාව ගෙන ගිය වැඩපිළිවෙළ ඇත්තටම අගය කරන්න ඕන. දැන් අපේ ප්‍රදේශය සෑම අංශයකින්ම සංවර්ධනය වෙලා තිබෙනවා. ඒ වගේම ඉදිරියේදී ක්‍රීඩා අංශය වෙනුවෙනුත් සැලකිය යුතු සේවයක් ඉටුවෙයි කියලා අපි බලාපොරොත්තු වෙනවා.  පසුගිය කාලේ සභාපතිතුමාගේ නායකත්වය යටතේ අපේ ප්‍රදේශයේ විශාල සංවර්ධනයක් සිදුවුණා. විශේෂයෙන් ඉහළයාගොඩ දකුණ ග්‍රාම සේවා වසමේ පමණක් කෝටියකට වැඩි වැඩ කොටසක් සිදුකළා. සභාපතිතුමාගේ අදහසකට අනුව දැන් මේ ප්‍රදේශයේ ප්‍රජා ශාලාවක් ඉදිකෙරෙමින් තිබෙනවා. එය මේ ප්‍රදේශයට ඉතාමත් වටිනා දෙයක්.  දැන් අපේ ප්‍රදේශය ඉස්සරට වඩා සංවර්ධනය වෙලා තිබෙනවා. නගර ආශ්‍රිතව බොහෝමයක් පාරවල් කාපට් කරලා සකස් කරලා තිබෙනවා. විදුලියත් හරියට ලබාදීලා තිබෙනවා. ඒත් කවුඩුබෝවත්ත ප්‍රදේශයේ පාර කොන්ක්‍රීට් කරලා තිබෙන්නේ භාගයයි. ඒ ප්‍රදේශයේ ඇතැම් තැන්වල විදුලි පහන් නැහැ. ඒ නිසා මිනිස්සු කුණු ගෙනත් දානවා. විදුලි පහන් නැති නිසා රාත්‍රියට ගමන් කිරීමත් අපහසුයි. ඒ අඩුපාඩුත් සකස් කර දෙනවානම් හොඳයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=f1102093</link>
    <topic/>
    <author>මනෝලි සුබසිංහ</author>
    <content>එම්. සෆීර් යන නම ඇසූ සැනින් අපට මතක් වන්නේ ඔහු නාට්‍යකරුවෙක් බවයි. එහෙත් මගේ හැඟීම නම් සෆීර් යනු එක් ක්‍ෂේත්‍රයකට ඉසව්වකට සීමා වූ කලාකරුවෙක් නොවන බවයි. සෆීර්ගේ දිගු කලා මෙහෙවර තුළ ඔහු ගේ කාර්යභාරය දසක දෙකක් පුරාවට... තවමත් කෙරෙමින් පවතින්නකි. ඒ අතර දිගු නාට්‍ය දොළහක් වන අතර කෙටි නාට්‍ය විස්ස ඉක්මවනු ඇත. එම්. සෆීර් විසින් ලියා ඇති ග්‍රන්ථ ගණන හයකි. එම්. සෆීර් ප්‍රකාශන ආයතනයෙන් ප්‍රකාශයට පත් වූ දහසක් කෘති අතරේ නාට්‍ය ග්‍රන්ථ දොළහක් ප්‍රකාශයට පත් කර ඇත්තේ ද නාට්‍ය කලාවට තිබෙන අනුපමේය බැඳීම නිසාය. මේ වන විට තිස් හය වතාවක් පවත්වා ඇති රාජ්‍ය නාට්‍ය උළෙලේ දී සිංහල නොවන වෙනත් ජාතීන් හට සම්මාන ලබා දී ඇත්තේ අටකි. ඒ අටෙන් හයක් ම දිනා ගැනීමේ වාර්තාව සතු වන්නේ ද සෆීර් හටය. එදා මෙදා තුර යෞවන සම්මාන උළෙලක් පවත්වා ඇත්තේ තිස් හය වතාවකි.සිංහල නොවන වෙනත් ජාතීන්ගේ නිර්මාණවලට ඒ අතුරින් ලැබී ඇත්තේ සම්මාන නවයකි. ඒ නවයෙන් හයක් ම ලබා ඇත්තේ ද සෆීර් ය. ලෝකයේ නූතන රංගන කලාවේ ප්‍රකට ප්‍රවණතාවයක් වන Black Box නාට්‍ය ක්‍රමය ලංකාවට හඳුන්වා දීමේ පුරෝගාමී ගෞරවය හිමි වන්නේ ද සෆීර්ටමය. එමෙන් ම පසුගිය දශක කිහිපය තුළ ලංකාවේ තරුණ තරුණියන් පහළොස් දහසකට අධික ප්‍රමාණයකට නාට්‍ය හා රංගනය නොමිලයේ උගැන්වීම තුළ ඇත්තේ ද සෆීර් ගේ කලාවට තිබෙන ඕනෑකම නොවෙද?නළුවකු, තිර රචකයෙකු අධ්‍යක්ෂවරයකු, නිෂ්පාදකවරයෙකු, ග්‍රන්ථ කතුවරයෙකු, ප්‍රකාශකයෙකු, සංවිධායකවරයෙකු, කලමණාකරුවෙකු මේ ආදී විවිධ ඉසව් සමඟ නිරන්තර ගනුදෙනු කරන එම්. සෆීර් මෙවර ‘ලිවිසැරිය’ සමඟ එකතු වූයේ විශේෂිත හේතුවක් නිසාය. ඒ ඔහු දශකයට ඉහත දී ලියූ ‘වේදිකා කළමනාකරණය’ කෘතිය සහ ඔහුගේ ප්‍රකාශන ආයතනය වන සඳකඩ ප්‍රකාශන වෙතින් ප්‍රකාශයට පත් වූ ප්‍රවීණ මාධ්‍යවේදී, කලාකරු ගාමිණී ජයලත් ලියූ ‘ආලෝක යට හමු වීම’ ග්‍රන්ථය සහ වීසාකේස චන්ද්‍රසේකරම් ලියූ ‘වඩමෝඩි’ ග්‍රන්ථ ද්විත්වය නාට්‍ය හා රංග කලාව විෂය හදාරන්නන්හට අතිරේක කියවීම් පොත් ලෙස අධ්‍යාපන අමාත්‍යංශය නිර්දේශ කොට ඇති නිසයි.* නව නිර්දේශයට අනුව උසස් පෙළට නාට්‍ය හා රංග කලාව විෂය හදාරන්නන් හට කියවිය යුතු අතිරේක කෘති අතරට ඔබගේ පොත් තුනක් ම නිර්දේශ වී තිබෙනවා. මෙය කලාතුරකින් නිර්මාණකරුවෙකුට හිමි වන අවස්ථාවක් නොවෙද?ඇත්තටම ඔබ නිවැරැදියි. මේ පොත් තුන අතරින් එකක් මම ලියූ එකක්. ඒ වේදිකා කළමනාකරණය නාට්‍ය ග්‍රන්ථය. ‘වඩමෝඩි’ සහ ‘ආලෝකය යට හමුවීම’ මගේ ප්‍රකාශන ආයතනය වන ‘සඳකඩ’ වෙතින් මීට කලකට ඉහත දී ප්‍රකාශයට පත් වූ ග්‍රන්ථ දෙකයි. මෙය මට සුවිශේෂී අවස්ථාවක් වෙනවා. මෙය කලාකරුවෙකුට ලැබෙන දුර්ලභ අවස්ථාවක්.අපි අවුරුදු ගණනක් දැකපු හීනයක් අද සැබෑ වෙලා තියෙනවා.ඒ තමයි නාට්‍ය හා රංග කලාව පාසලේ දී හැදෑරිය යුතු අනිවාර්ය විෂයයක් බවට පත් වී තිබීමයි. ඉස්සර සාමාන්‍ය පෙළ විභාගයට නාට්‍ය හා රංග කලාව කියන විෂය තිබුණේ නැහැ. නමුත් දැන් O/L ළමයින්ට එය විෂයයක් ලෙස අනිවාර්යයෙන් හැදෑරිය යුතුයි. මෙහිදී දේශීය නාට්‍ය කලාව වගේම විදේශීය නාට්‍ය කලාවක් හැදෑරීම අවශ්‍ය වෙනවා. එහි දී දෙමළ නාට්‍ය කොටස හැදෑරීමේ දී කියවිය යුතු අතිරේක පොතක් විදිහට ‘වඩමෝඩි’ නිර්දේශ වෙලා තියෙනවා.* මෙම කෘති ත්‍රිත්වයේ සුවිශේෂීතා පිළිබඳ පාඨකයාට තිබෙන වැදගත්කම කෙබඳු ද?මුලින් ම මම ම’විසින් ලියූ ‘වේදිකා කළමනාකරණය’ කියන පොතෙන්ම පටන් ගන්නම්. පෞද්ගලිකව හිතුවොත් මේ පොත මගේ නිර්මාණ ජීවිතය තුළ මට සුවිශේෂී වෙනවා. මේ විෂය ගත්තම සිංහලෙන් කියවන්න පොත්පත් ලිය වී නැහැ. ‘වේදිකා කළමනාකරණය’ කියන විෂය ගැන හදාරන්න, සිංහල භාෂාවෙන් ලියැ වී තිබෙන එකම පොත මෙයයි. ඒ ගැන මම සතුටු වෙනවා. ඒ එක්කම මම කනගාටු වෙනවා; මෙය ප්‍රමුඛ විෂයක් නොවන නිසා. රංගන කලාවේ වර්ධනයට මෙවැනි පොත් කීපයක් අවශ්‍යයි නේ. එහෙම වුණොත් විතරනේ රංගන කලාවේ ප්‍රගතියක් ඇති වෙන්නේ. විෂය කරුණු Update වෙන්න නම් අලුත් කාරණා ගැන නිතර කතිකාවකට ලක්විය යුතුමයි.මම මේ පොත ලිව්වේ මීට අවුරුදු දහයකට කලින්. ඒ වෙන කොට අද වගේ අන්තර්ජාල පහසුකම් තිබුණේ නැහැ. මම මේ පොත ලිව්වේ තොරතුරු සොයා ගැනීමේ ක්‍රම ඇහිරුණු අවස්ථාවකයි. මට තිබුණේ මේ විෂය සම්බන්ධයෙන් තිබූ කැමැත්ත සහ හැදෑරීමත් නාට්‍ය කලාව තුළ නිරත වෙලා ලැබූ අත්දැකීම් කියන කාරණා විතරයි.ඒත් දශකයකට පස්සේ මේ මම ලියූ දේවල්වල සැබෑ යථාර්ථය ගැන මහ ගැඹුරක් මම යුරෝපයේ දී දැක්කා. නමුත් මට මේ වෙලාවේ අවස්ථාවක් නැහැ; ඒ පොත වෙනුවට මම යුරෝපයේ දී දුටු විදිය සහ අත්දැකීම් මත පොතක් ලියන්නට. එනිසා මම මේ පොතේ අවසානයට අලුත් දේවල් ටිකක් එකතු කළා.‘ආලෝකය යට හමු වීම’ කියන පොත ප්‍රවීණ මාධ්‍යවේදී ගාමිණි ජයලත් ගේ කුළුදුල් ග්‍රන්ථයයි. මහාචාර්ය එදිරිවීර සරච්චන්ද්‍රයන්ගෙන් පටන් ගෙන සුගතපාල ද සිල්වා, ආචාර්ය ප්‍රේමසිරි කේමදාස, සෝමලතා සුබසිංහ, ගාමිණි හත්තෙට්ටුවේගම, ජයලත් මනෝරත්න, කේ. බී. හේරත්, පරාක්‍රම නිරිඇල්ල, නිහාල් සිල්වා, නීල් අලස්, බුද්ධදාස ගලප්පත්ති, ලාල් කුලරත්න, ප්‍රසන්න විතානගේ, ජයන්ත චන්ද්‍රසිරි, අශෝක හඳගම, කෞෂල්‍යා ප්‍රනාන්දු, ජැක්සන් ඇත්තනී, ජයලාල් රෝහණ, ජනක් ප්‍රේමලාල්, රත්නා ලාලිනි ජයකොඩි, ග්‍රැන්විල් රොද්‍රිගු, සුසිල් ගුණරත්න, ආදි එදා - මෙදා තුර බිහි වූ නාට්‍යකරුවන් තිස් එක් දෙනෙකු ගැන තොරතුරු මේ කෘතියට අන්තර්ගත වෙනවා.ගාමිණි අයියා මෙහෙම දෙයක් කරමුය කිව්වම මට අහක බලන්න බැරි වුණා. මොකද මමත් නාට්‍යකාරයෙක්නේ. අතීතයේ දී මේ අය මොනවා කිව්වද... මොනවද කළේ කියන කාරණා වර්තමාන පරපුරට දැන ගන්නට මෙවැනි පොතක අවශ්‍යතාවය මම හඳුනා ගත්ත නිසා තමයි; මේ පොත කළේ. ඒ හැරුණම මුදල් ඉපයීමක් හෝ ලාභ අපේක්ෂාවක් මේ පොත හරහා මම හිතුවේ නැහැ. නමුත් ප්‍රකාශකයකු හැටියට ඒ අභියෝගය මට නොදැනුනාමත් නොවෙයි. පොත් විකුණා ගැනීමේ අවශ්‍යතාවය තිබුණා. ඊට වඩා මම හිතුවේ මෙවැනි පොතක් පළ කිරීමෙන් පාඨකයන්ට අතීත පරපුර ගැන ලැබෙන වැටහීම ගැනයි.  60 දශකයේ සිට 90 දශකය දක්වා නාට්‍ය ක්‍ෂේත්‍රයේ සිටි සුවිශේෂී නාට්‍යකරුවන් දරණ මතය ගාමිණි අයියා පත්තරවලට ලියූ මේ ලිපි ටික වර්තමානයේ නාට්‍ය කලාව හදාරන අයට වැදගත් වෙයි කියලා මට හිතුණා.මහාචාර්ය එදිරවීර සරච්චන්ද්‍ර මහත්තයා කලාව ගැන දැරූ මතය ගැන අද වෙන කොට ටිකක් හොයා ගන්න අමාරුයි. නමුත් මේ පොතේ එවැනි ප්‍රවීණ රංගන ශිල්පීන් රංගනය ගැන කියූ දේවල් අන්තර්ගත වෙනවා. එවගේ ම මෙහි ඇතුළත් බහුතරයක් නාට්‍යකරුවෝ අද වන විට ජීවතුන් අතර නැහැ.ඒ වගේ ම මේ පොතේ අන්තර්ගත 60, 70, 80 දශකවල විශාල ප්‍රතිරූප මවාගෙන සිටි නාට්‍යකරුවන් එදා කියාපු කාරණා සහ අද ඒ අය කරන කියන හැසිරෙන විදියේ තිබෙන පරස්පරතාවය සිනහ ඇති වන තරම්. සමහරු මේ එදා සිටි අහවලා ද කියලත් හිතෙනවා. මේ පොතේ ලියැවී තිබෙන කලාකරුවන් සමහරකගේ ලිපි හරිම දුර්ලභයි. උදාහරණයක් හැටියට නිහාල් සිල්වා ගැන හිතමු.එයා ගැන ලියැවුණු ‘ආර්ටිකල්’ හරිම අඩුයි. නමුත් මෙම් පොත හරහා යම් හඳුනා ගැනීමක් නවකයන්ට ලබා ගත හැකියි.වීසාකේස චන්ද්‍රසේකරම් ලියූ ‘වඩමෝඩි’ කෘතියෙන් ශ්‍රී ලංකාවේ ‘නාට්ටක්කුත්තු’ කියන දෙමළ ජන නාට්‍ය කලාව පිළිබඳ දීර්ඝ විස්තරයක් ඇතුළත් වෙනවා. අවශ්‍යතා අනුව චිත්‍ර සටහනුත් අන්තර්ගත වෙනවා. නාට්‍ය හදාරන සිංහල අයට දෙමළ නාට්‍ය කලාව පිළිබඳ වැටහීමක් ලබාගැනීමට මේ පොත වැදගත් වේවි.ඒනිසා මම හිතන්නේ මේ පොත් තුනම නවකයන්ට හුඟක් ප්‍රයෝජනවත් වේවි කියලයි.* ‘වේදිකා කළමනාකරණය’ යන වචනය සිංහල නාට්‍යකලාවට හඳුන්වාදීමේ වැදගත්කම මීට දශකයකට පෙර ඔබ හඳුනා ගන්නේ කොහොමද?ලංකාවට ‘වේදිකා කළමනාකරණය’ කියන වවචනය පාවිච්චි කරන්න පුරුදු කළේ මම යි. ඊට කලින් තිබ්බේ වේදිකා පරිපාලනය කියලයි. නමුත් විෂය පථයේ දී වේදිකා පරිපාලනය කියන්නේ එකක්. වේදිකා කළමනාකරණය කියන්නේ තව එකක්. වේදිකා පරිපාලනය කියන්නේ කළමනාකරණය යටතේ ඇති එක් විෂයයක් විතරයි. ‘Stage Manager’ නැතහොත් වේදිකා කළමනාකරු යන්නෙන් අර්ථ ගැන්වෙන්නේ සමස්ථ ක්‍රියාදාමයම පාලනය කරන්නා හෝ මෙහෙයවන්නා යනුවෙනුයි. ලංකාවේ එහෙම නොවුණාට ලෝකයේ දියුණු රටවල නාට්‍යක සියලුම ක්‍රියාකාරකම් හා මෙහෙයවීම්වල ප්‍රමුඛ පුද්ගලයා වන්නේ වේදිකා කළමනාකරුයි. අධ්‍යක්ෂවරයා යනු යම්කිසි ආයතනයක් විසින් මිලට ගනු ලබන පුද්ගලයායි.එනිසා මෙය සුළුවෙන් තැකිය යුතු නැහැ. ඔහු සතු කාර්යභාරය අති විශාලයි. ලෝකයේ ඉතා ඉහළ මිලක් ලැබෙන ඉහළ මිලක් නියම කරන චරිතයක් හැටියට ‘වේදිකා කළමනාකරු’ හැඳින්වෙනවා. සමහර ආයතන අධ්‍යක්ෂවරයා, නළු නිළියන්ට වඩා සුදුසුකම් සහිත වේදිකා කළමණාකරුවෙක් තෝරා ගන්නට උත්සුක වෙනවා. නිෂ්පාදනයේ සාර්ථකත්වයට ඔහු ඒ තරමටම වැදගත් වන චරිතයක්.පොදු රාජ්‍ය මණ්ඩලීය ක්‍රීඩා උළෙලක සංවිධායකවරයෙක් ඉන්නවා. ඒ පුද්ගලයාට අති විශාල වටිනාකමක් තියෙනවා. ඒ හා සමානව වටිනාකමක් වේදිකා කළමනාකරුවාට ජාත්‍යන්තරයේ දී ලැබෙනවා.* නමුත් අපේ රටේ වේදිකා කළමනාකරුගේ තත්ත්වය ඊට හාත්පසින් ම වෙනස් නේද?ඒකට ප්‍රධානම හේතුව තමයි ‘විෂයයක්’ විදියට අපි සන්නද්ධ නැහැ. අපේ රටේ වේදිකා කළමනාකරු විදියට පිළිගෙන ඇත්තේ සල්ලි පාලනය කරන්නා විදියටයි. ඒ තනතුර බොහෝ විට නිෂ්පාදක මහත්තයාගේ බිරිඳ නැත්නම් දුව කරන්නේ. ඒකට හේතුව තවමත් අපේ රටවල මේ වෘත්තිය ස්ථාවර නැති කමයි. වේදිකා කළමනාකරුවෙක් කියන්නේ ලොව පිළිගත් වෙනමම වෘත්තියක්. වේදිකාවේ සියලුම පාලනය මේ තැනැත්තාට බාර වෙන නිසා විශාල දැනුම් සම්භාරයක් මේ පුද්ගලයාට නිතැතින් ම ලැබෙනවා. ඒ හැරුණම සියලුම අංග ඉගෙන ගන්න වෙනවා. ඇඳුම් නිර්මාණය, පසුතල නිර්මාණය ආදිය විශේෂයි. රංගනය ගැනත් යම් අවබෝධයක් තිබිය යුතුයි. තීරණ ගැනීමේ දී යම් ස්ථාවරයක සිටිය යුතුයි.එවගේ ම අනෙකුත් මාධ්‍ය සමඟ ඉහළ මට්ටමේ සම්බන්ධීකරණයක් පවත්වාගෙන යෑමේ මනා හැකියාවක් මොහු තුළ තිබිය යුතුමයි. මේ අනුව බලන විට වේදිකාව සහ රඟපෑමේ විෂය තුළ වේදිකා කළමනාකරණය ඉගෙන ගෙන තිබීම ඉතාමත් වටිනා කාරණයක් වෙනවා. ශිල්පියාගේ වටිනාකම දෙගුණ තෙගුණ වීමට මෙය එක් හේතුවක්. මගේ විශ්වාසය නම් මෙය විෂයයක් විදියට හදාරන පුද්ගලයා, අනුගත වන පුද්ගලයා, සමාජයට ප්‍රබල දැනවීමක් ලබාදෙන පුද්ගලයකු වන බවයි. කම්මැලි, ඕලාරික, මුස්පේන්තු කෙනෙකුට වේදිකා කළමනාකරුවෙකු වෙන්නට බැහැ. මෙය පුහුණු කළ විට හරිම ජවසම්පන්නභාවයක් ඇති වෘත්තියක් බව නොඅනුමානයෙන් ම වැටහේවි. මෙය පුද්ගලයකුගේ අභිමානය තීරණය කරන කාරණයක්. පුද්ගලයකුගේ වටිනාකම තීරණය කරන කාරණයක්.* ඔබ කිව්වා; නාට්‍යකරුවෙක් නාට්‍යයක් කරලා පාඩු ලබනවා මදිවට නාට්‍ය පොතකුත් ගහලා දෙවැනි වතාවටත් පාඩුලබනවා කියලා. ඒත් දැන් නම් එහෙම වෙන එකක් නැහැ නේද?ඇත්තටම ඒක හරියට එකම දඬුවම දෙපාරක් විඳිනවා වගෙයි. ඒ දඬුවම මම විදලා තියෙනවා. ඒනිසා එහි සනීපය මම අත්දැකීමෙන් දන්නවා. නාට්‍ය පොත් දහක් මුද්‍රණය කළොත් දෙසිය පනහක්වත් විකුණා ගන්න බැහැ. යථාර්ථය ඒකයි. ඒත් දැන් මේ පොත් ටික අතිරේක පොත් විදියට නිර්දේශ වී ඇති නිසා හෙට එච්චර කලුවර නැහැ කියලා තමයි මට හිතෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=f1102094</link>
    <topic>අපේ අරමුණසෑම පුරවැසියෙකුටමඅංග සම්පූර්ණ නිවසක් දීමයි</topic>
    <author>සාකච්ඡා කළේ ජයසිරි මුණසිංහ ඡායාරූපය නිලූකා ඩී. තිලකරත්න</author>
    <content>ගංවතුර, නායයෑම්, සුළි සුළං වැනි හදිසි ආපදාවලින් පීඩාවට පත් වී නිවාස අහිමි වන පිරිසට සහන සැලැසීම පිළිබඳ දීර්ඝකාලීන අත්දැකීම් හා පළපුරුද්දක් සහිත රජයේ ජ්‍යෙෂ්ඨත ම නිලධාරියකු වන ගෝඨාභය ජයරත්න මහතා, මේ සම්බන්ධ ක්‍රියාකාරකම් පිළිබඳ දෙස් විදෙස් වැඩමුළුවලට පවා සහභාගි වූවෙකි. මේ ගෝඨාභය ජයරත්න මහතා සමඟ දිනමිණ කළ සංවාදයකි.* ඔබ නිවාස, ඉදිකිරීම්, ඉංජිනේරු සේවා සහ පොදු පහසුකම් සංවර්ධන අමාත්‍යාංශයේ නව ලේකම්වරයා ලෙස ජනාධිපතිතුමා විසින් පත් කරනු ලැබුවා. ඔබ මේ පත්වීම දකින්නේ කෙසේද?ඇත්තට ම, මම මා උපන් බිමට, උපන් බිමේ ජනතාවට උපරිමයෙන් සේවය කිරීමට කැප වී සිටින්නේ. එසේ ඉතා ම කැපවීමෙන් කටයුතු කරන මම තනතුරු කුමක් වුවත් ජනතා සේවයටයි මුල් තැන දෙන්නේ. මෙවර අති විශාල වගකීමක් තමයි මට පැවැරුණේ. අතිගරු ජනාධිපතිතුමා ගේ එක ම අරමුණ මේ රටේ සෑම පුරවැසියෙකුට ම හොඳ අංගසම්පූර්ණ නිවසක හිමිකම ලබා දීමයි. ඒ දේ ඉටු කිරීමේ විශාල ම වගකීම පැවැරී තිබෙන්නේ අප අමාත්‍යාංශයටයි. මේ කාර්යයේදී ඉදිකිරීම් ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාගේ නිරන්තර සහයෝගයද අපිට විශාල ධෛර්යයක් සපයනවා.* වසර 2011 – 2016 මෙරට නිවාස ඉදිකිරීම් අංශයේ ස්වර්ණමය යුගය බවට පත් කරන බව රජය පවසනවා. එය එසේ වන්නේ කුමන වැඩපිළිවෙළක් හරහා ද?මේ වසරේ සිට වසර 2016 ඇතුළත අපි නිවාස දස ලක්‍ෂයක් ඉදිකිරීමට සැලසුම් කරලා තිබෙනවා. මේ යටතේ මේ අවුරුද්දේ නිවාස හැට දහසක් ඉදි කරනවා. ඒ සඳහා අවශ්‍ය මුදල් දැනටමත් මහා භාණ්ඩාගාරය වෙන්කරලා ඉවරයි.* මේ වසරේ ඉදිකරන නිවාසවල හිමිකාරීත්වය ලැබෙනුයේ කාටද?අපි, නිවාස හැටදහසක් ඉදි කිරීමට පියවර ගන්නවා. මේ නිවාසවලින් කොටසක් අඩු ආදායම්ලාභීන්ට ලබා දෙනවා. ඒ පමණක් නොවෙයි, රට, ජාතිය ත්‍රස්තවාදයෙන් නිදහස් කර ගැනීමට ජීවිත පරිත්‍යාගයෙන් කටයුතු කළ, ශරීරාංග දන් දුන් රණවිරුවන්ටත් නිවාස ගණනක් ලබා දෙනවා. මැදි ආදායම්ලාභීන්ට, රජයේ සේවකයින්ට, වාණිජ මට්ටමේ පිරිස්වලට තම අවශ්‍යතාවය මත නිවාස ලබා දීමට පියවර ගන්නවා.* අපේ රටේ බිම් අඟලක හිමිකාරීත්වය නැති ජනතාවක් සිටිනවා. ඔවුන්ට රජය නිවාසයක් ඉදිකර දීමට සූදානම් ද?අපි රජයේ දැක්මට අනුවයි කටයුතු කරන්නේ. මහින්ද චින්තන වැඩපිළිවෙළේ සෑම කෙනෙකුට ම සුරක්‍ෂිත, අලංකාර නිවසක හිමිකම ලබා දීමට පියවර ගන්නා බව දක්වා තිබෙනවා. ඒ අනුවයි රටේ නිවාස අවශ්‍යතාවය සපුරාලීමේ වැඩපිළිවෙළ ක්‍රියාත්මක කරන්නේ. මේ මඟින් සියලු දෙනාට ම සෙත සදාදීම අපේ අරමුණයි. ජාතික නිවාස සංවර්ධන අධිකාරිය ප්‍රධාන අප අමාත්‍යාංශය යටතේ ඇති ආයතන රැසක් නිවාස ඉදිකිරීමට, අලුත්වැඩියා කිරීමට පමණක් නොවෙයි පොදු පහසුකම් සංවර්ධනය කර ගැනීමටත් උදව් කරනවා.* නිවාස අංශයේ වැඩි දියුණුවට ඉටු කරන සේවා මොනවා ද?මම එක උදාහරණයක් කියන්නම්, අපි “ජන සෙවණ නිවාස වැඩපිළිවෙළ” යටතේ නිවාසයක් ඉදි කිරීමට මුදල්මය ආධාර සැපැයීමට අමතර ව, නිවසක් ඉදිකිරීමට බැංකු ණයක් ලබාගැනීමට අවශ්‍ය ලියකියවිලි සකස් කර ගැනීමට නොමිලේ සේවා සපයනවා. අපේ රටේ ඉඩම්වලින් උපරිම ප්‍රයෝජන ලැබෙන සේ නව නිවාස ඉදිකිරීමට අවශ්‍ය සැලසුම් සකස් කර දීම, රජයේ ආයතනවලින් ලබාගන්නා නිර්දේශ කඩිනමින් ලබාගැනීමට උදව් කිරීම් කරනවා.* අපේ රටේ උස්බිම් හා පහත්බිම්වල නව නිවාස ඉදිකිරීම සීමා කරන ලෙස යෝජනාවක් කර තිබේ ද? ඔබ අමාත්‍යාංශය යටතේ ඇති භෞතික සම්පත් සැලසුම් දෙපාර්තමේන්තුවයි මේ යෝජනාව කර තිබෙන්නේ.පසුගිය දින කිහිපයේ ගංවතුර, නාය යෑම්, සුළි සුළං වැනි ස්වභාවික ආපදා රැසකට අපට මුහුණ දීමට සිදු වුණා. ඉන් නිවාස ගණනාවක් මුළුමනින් ම විනාශයට පත් වුණා. තවත් නිවාස රැසක් අර්ධ වශයෙන් විනාශයට පත් වුණා. මේවා සිදු වූයේ ඇයි කියා අපි සොයා බැලුවා. එවිට අපිට පැහැදිලි වුණා, මේ විපතට පත් නිවාස රැසක් ම ඉදිකොට තිබෙනුයේ එක්කෝ කඳු, හෙල්, බෑවුම්වල නැතිනම් ජලය ගලා බැස යෑමට තිබෙන පහත් බිම්වල.මේ නිසා අපි රජයට යෝජනා කළා නව නිවාස ඉදිකරන විට කඳු, හෙල්, බෑවුම් හෝ පොදු ජල බසිනා පහත්බිම්වල ඒවා සිදු නොකරන ලෙසට. රජය මේ යෝජනාව නීතියක් ලෙස ඉදිරියේ දී ක්‍රියාවට නංවනු ඇති. මේ තුළින් අප එක පාඩමක් ඉගෙන ගත්තා. උස්බිම්වල හා පහත්බිම්වල බොහෝ පිරිසක් නිවාස ඉදිකර සිටින්නේ අනවසරයෙන්. මේ අනවසර පදිංචිකරුවන්ට තම ජීවිතත්, දේපොළත් විනාශ නොවී අලුත් නිවසක් තනා ගැනීමට උදව් කිරීම රජයේ අරමුණයි.* පසුගිය දා අප රටට විශාල විනාශයක් කළ ගංවතුරින් නිවාස කීයක් මුළුමනින් ම කැඩී ගියා ද? අර්ධ වශයෙන් කීයකට හානි වුණා ද? ඒ අයට රජය ලබා දුන් සහනය කුමක් ද?හොඳ ප්‍රශ්නයක් ඇහැව්වේ. පසුගිය ගංවතුරින් නිවාස තුන්දහසක් මුළුමනින් ම විනාශයට පත් වුණා. තවත් නිවාස හත්දහසක් විතර අර්ධ වශයෙන් විනාශයට පත් වුණා. අපි මේ සියලු දෙනාට අලුතින් නිවාස ඉදි කිරීමට, නිවාස අලුත්වැඩියා කිරීමට උදව් කරනව. ඒ සඳහා අපේ අමාත්‍යාංශය පමණක් නොවෙයි, ආපදා කළමනාකරණ අමාත්‍යාංශය සහ නැවත පදිංචි කිරීමේ අමාත්‍යාංශය එකට ඒකාබද්ධ වී වැඩපිළිවෙළක් ක්‍රියාත්මක කරනවා.* මේ වැඩපිළිවෙළ රට පුරා සෑම දිස්ත්‍රික්කයක ම ක්‍රියාත්මක ද?අපි දැනටමත් ජාතික නිවාස සංවර්ධන අධිකාරියේ දිස්ත්‍රික් කාර්යාලවල ප්‍රධානීන්ට මේ පිළිබඳ තොරතුරු දන්වා තිබෙනවා. අපේ සේවාවක් අවශ්‍ය ඕනෑ ම කෙනෙකු සිටී නම් තම තමන් ගේ පදිංචි දිස්ත්‍රික්කයේ නිවාස සංවර්ධන අධිකාරියේ නිලධාරීන් හමු වී විස්තර හා අපේ සේවා ලබා ගත හැකියි.* එක වරම නිවාස තුන, හතර නායයෑම් හෝ සුළි සුළඟින් පීඩාවට පත්වීම් සිදුවෙනවා. මේවායින් ජනතාවට වන ආපදා කල්තියා අවම කිරීමට වැඩපිළිවෙළක් නැද්ද?භෞතික සම්පත් සැලසුම් දෙපාර්තමේන්තුව මුළු රටේ ම සමීක්‍ෂණයක් කළා. හදිසි ආපදාවලට ලක් වන ප්‍රදේශ ඉන් හඳුනා ගත්තා. විශේෂයෙන් ම මහනුවර, මාතලේ, නුවරඑළිය, අනුරාධපුරය, පොළොන්නරුව, මඩකළපුව, අම්පාර වගේ දිස්ත්‍රික්කවල හදිසි ආපදා බහුලයි. ඒ නිසා අපි මේ ප්‍රදේශවල නිවාස ඉදිකිරීම් සීමා කිරීමට කටයුතු කරන්නැයි මෑතක දී රජයට යෝජනා කළා.* මධ්‍යම කඳුකරයේ ජනාවාස ඉදිකිරීම සීමා කිරීමට පියවර ගනිමින් ද ඉන්නේ?අපේ රටේ ඉතා ම රමණීය, දර්ශනීය පරිසර පද්ධතියක් තමයි මධ්‍යම පළාත. කන්ද උඩරට. මේ කන්ද උඩරට තිබෙන ස්වාභාවික සෞන්දර්ය විනාශ කිරීමට අපි කවුරුත් කැමැති නෑ. නමුත් සුදු අධිරාජ්‍යවාදීන් ගේ වැවිලි ආර්ථික පිළිවෙත නිසා මෙහි කඳු එළිපෙහෙළි කොට වගාවන් ඇතිකළා. එය ඉතා ම බරපතල ස්වභාවික විපත් ගෙන දීමට එදා බලනොපෑවත් අද වන විට ඇති වී ඇති සංවර්ධන ක්‍රියාකාරකම් නිසා එය වේගවත් වී තිබෙනවා මේ නිසා අපි රජයට යෝජනා කළා මධ්‍යම කඳුකරය මින් පසු ජනාවාස සංවර්ධන වැඩසටහන සඳහා භාවිත කිරීමේ දී ඉතා ම සැළකිලිමත් වෙන්න කියා. ඒ අනුව හැකි තරම් නව නිවාස ඉදිකිරීමට සමතලා බිම් යොදා ගැනීමට ඉදිරියේ දී අපි කවුරුත් ක්‍රියා කළ යුතුයි.* ජනාවාස ඉදිකිරීමට සුදුසු ඉඩම් වැඩි වශයෙන් තිබෙන දිස්ත්‍රික්ක හඳුනා ගැනීමක් කර තිබේ ද?දකුණු පළාත, යාපනය, වව්නියාව, ඒ වාගේ ම වයඹ පළාත ජනාවාස ඇතිකිරීමට සුදුසුයි. විශේෂයෙන් කඳු, හෙල්, නායයාම්, ගිලා බැසීම් නැති තැන්වල නව නිවාස ඉදිකළොත් හොඳයි. එතකොට සිදු වන හානිය විපත්වලින් වන ආපදාවන් අවම කර ගැනීමට අපට පුළුවන්කම ලැබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>09</day>
    </date>
    <link>http://www.dinamina.lk/2011/02/09/_art.asp?fn=f1102095</link>
    <topic>විදුලිබල උත්පාදනයේ ආශ්චර්යය</topic>
    <author>ආරිය රූබසිංහ ජාතික සංවර්ධන පිළිබඳ මාධ්‍යමධ්‍යස්ථානයේ අධ්‍යක්‍ෂ</author>
    <content>නොරොච්චෝලේ ගල් අඟුරු බලාගාරයේ පළමු අදියරේ ඉදිකිරීම් අවසන් කර පෙබරවාරි 10 වැනිදා (හෙට) ජනාධිපති මහින්ද රාජපක්‍ෂයන් අතින් විවෘත වේ. මේ ලිපිය ඒ නිමිත්තෙනි.ශ්‍රී ලංකාවේ මෑත ඉතිහාසයේ දී විදුලිබල හා බලශක්ති ක්ෂේත්‍රයේ වර්ධනය මන්දගාමී විය. සමහර ව්‍යාපෘති ආරම්භ කිරීම සඳහා මූලික කටයුතු සූදානම් කොට තිබුණ ද දේශපාලන මැදිහත්විම් නිසා ඒවා ක්‍රියාත්මක නොවුණි. මෙකී දේශපාලනඥයන්ට රටේ සංවර්ධනයට වඩා අවශ්‍යව තිබුණේ ඡන්ද පමණි. මේ හේතූ®න් නිසා ක්‍රියාත්මක නොවූ ඡන්ද පොරොන්දුවක් පමණක් වූ ව්‍යාපෘති ලෙස නොරොච්චෝලේ, ඉහළ කොත්මලේ, කෙරවළපිටිය සහ සාම්පූර් හඳුනාගත හැකි ය.එනිසා පාරිභෝගිකයා දැඩි අපහසුතාවයට පත් වූ අතර විදුලි පරිභෝජන වියදම් අධික විය.විදුලිබල අර්බුදයට පිළියමක් ලෙස රජය විසින් අති දැවැන්ත විදුලිබල ව්‍යාපෘති හයක් එකවර ක්‍රියාත්මක කිරීමේ භාරදූර වගකීම හා එඩිතර තීරණයකට එළඹීම ජාතියේ වාසනාවකි. ඊට අමතරව පවතින විදුලි බලාගාර සියල්ල ප්‍රතිනිර්මාණය කිරීමෙන් විදුලිබල ධාරිතාව වැඩි කිරීමට සමත් විය.කෙරවළපිටියමේ ව්‍යාපෘතිය ක්‍රියාත්මක කිරීම සඳහා රුපියල් මිලියන 36,823 ක් වැය වූ අතර එයින් මෙගාවොට් 300 ක විදුලි බලයක් ජනනය කෙරේ. මෙම ව්‍යාපෘතිය 2010 මාර්තු මාසයේ අවසන් විය.කෙරවළපිටිය ගෑස් බලශක්ති ව්‍යාපෘතිය ක්‍රියාත්මක කිරීම සඳහා රුපියල් මිලියන 71,000 ක් වැය කෙරේ. මේ තාප බලාගාරයෙන් ජනනය කරන වාෂ්ප ප්‍රයෝජනයට ගනිමින් එම වාෂ්ප විදුලිය බවට පරිවර්තනය කිරීම මෙහි දී සිදු කෙරේ.ත්‍රිකුණාමලය තාප බලාගාර ව්‍යාපෘතිය මගින් මෙගාවොට් 500 ක බලශක්තියක් නිපදවිය හැකි අතර ඒ සඳහා රුපියල් මිලියන 60,000 ක් වැය කෙරේ.මේ සඳහා ආධාර කරන්නේ ඉන්දියාවයි. 2017 වසරේ මෙම ව්‍යාපෘතිය නිමා කිරීමට නියමිත ය. මේ හරහා ඉන්දියාවේ ඇතැම් ප්‍රදේශවල විදුලි සැපයුම ද මෙමඟින් ලබාගත හැකි වනු ඇත.මේ ව්‍යාපෘතිය මගින් මෙගාවොට් 35 ක් ජනනය කිරීමට නියමිත ය. මෙහි හිමිකාරීත්වය ශ්‍රී ලංකා විදුලිබල මණ්ඩලය සතු වේ. මෙය කැලණි ගංඟාවට ඉහළින් මධ්‍යම හා සබරගමු පළාත්වල පිහිටා ඇත. ව්‍යාපෘතිය 2014 වන විට නිමා වීමට නියමිත ය. ඉංජිනේරු ඇස්තමේන්තුවට අනුව මේ ව්‍යාපෘතිය සඳහා අමෙරිකානු ඩොලර් මිලියන 102 ක් වැය වෙයි.නමුත් අමෙරිකානු ඩොලර් මිලියන 82 කින් ව්‍යාපෘතිය නිම කිරීම සඳහා චීන කොන්ත්‍රාත්කරුවෙකු භාරගෙන ඇති බැවින් ශ්‍රී ලංකාවට අමෙරිකානු ඩොලර් මිලියන 20 ක ඉතිරියක් ලැබෙනු ඇත.ඉහත සඳහන් කළ ප්‍රධාන ව්‍යාපෘතිවලට අමතරව තවත් බලශක්ති ජනන ව්‍යාපෘති රැසක් ක්‍රියාත්මක කිරීමට නියමිත ය. එමඟින් රටේ බලශක්ති සැපයුම් ධාරිතාව වැඩි කිරීමට බලාපොරාත්තු වෙයි.නොරොච්චෝලේ ගල් අඟුරු බලාගාරයේ පළමු අදියරේ ඉදිකිරීම් තව දින කිහිපයකින් අවසන් කිරීමට කටයුතු යොදා ඇති අතර පෙබරවාරි 10 වෙනි දින ජනාධිපති මහින්ද රාජපක්‍ෂ මහතා විසින් එය විවෘත කිරීමට නියමිත ය. පළමු අදියර යටතේ මෙගාවොට් 300 ක විදුලිය ජනනය කිරීමට මෙමඟින් හැකි වන අතර මෙය ජාතික බලශක්ති අවශ්‍යතාවයෙන් 17% ක් සපුරාලීමකි. බලාගාරයෙන් නිපදවෙන ධාරිතාව වේයන්ගොඩින් ජාතික පද්ධතියට සම්බන්ධ කෙරේ.නොරොච්චෝලමේ ගල් අඟුරු බලාගාරය ස්ථාපිත කිරීමේ අදහස මුලින් ම ඇති වුණේ 1970 දී ය. එවකට මෙය ත්‍රිකුණාමලය ප්‍රදේශයේ ඉදිකිරීමට නියමිතව තිබුණු අතර ත්‍රිකුණාමලය කේන්ද්‍ර කර ගත් නාවික ප්‍රවාහන පහසුකම් ඊට බලපෑවේ ය. මේ තාක්ෂණය පිළිබඳ මනා අවබෝධයක් ලබාගැනීම සඳහා විදුලිබල මණ්ඩලයේ ඉංජිනේරුවරුන් සහ තාක්ෂණික නිලධාරීන්ට විදෙස් ශිෂ්‍යත්ව පවා එසමයේ දී ලබා දෙන ලදී.ත්‍රිකුණාමලය ප්‍රදේශයේ ත්‍රස්තවාදීන් ගේ ක්‍රියා දැඩි වෙත් ම එම ප්‍රදේශය ව්‍යාපෘති වැඩ බිමක් ලෙස නුසුදුසු තත්ත්වයකට පත් විණ. ඒ අනුව පසුකාලීනව ගල් අඟුරු බලාගාරය ඉදිකිරීම සඳහා සුදුසුම ප්‍රදේශය ලෙස නොරොච්චෝලෙයි නම් කෙරිණි.නොරොච්චෝලේ බලාගාරයෙහි ඉදිකිරීම් ආරම්භ කිරීමට නියමිතව තිබුණේ 1980 දී ය. දේශපාලන මැදිහත් වීම් නිසාත්, රටේ සංවර්ධනයට වඩා ඡන්ද ලබාගැනීම දේශපාලනඥයන් ගේ මූලික අරමුණ වූ නිසාත් ඉහළ කොත්මලේ ව්‍යාපෘතිය මෙන් ම මේ ව්‍යාපෘතිය ද අතහැර දැමිණ. ඊට බලපෑ හේතු ලෙස පෙන්වා දුන්නේ පරිසර දූෂණයත් සමහර ජනකොටස්වල විරෝධතාවයනුත් ය.ජනාධිපති මහින්ද රාජපක්‍ෂ මහතා 2005 වසරේ දී ජනාධිපති ධූරයට පත්වීමෙන් පසු දේශියත්වයට ප්‍රමුඛ ස්ථානයක් ලබා දෙමින් රටේ සංවර්ධනය සඳහා නිර්භීත තීරණයක් ගත්තේ ය. එතුමා නොරොච්චෝලෙයි ගල් අඟුරු බලාගාරයට නව පණක් දෙමින් එය ඉදිකිරීම 2006 වසරේ ම ආරම්භ කළේ ය. මේ සඳහා ආධාර ලබාගැනීම සඳහා චීන රජය සමඟ සිදුකරන ලද සාකච්ඡා සාර්ථක වූ අතර චීන රජය විසින් මූල්‍ය ආධාර ලබා දෙන ලදී.ඒ අනුව චීන එක්සිම් බැංකුවෙන් සහන ණය පදනම යටතේ අමෙරිකානු ඩොලර් මිලියන 455 ක ආධාර චීන රජය විසින් ලබා දෙන ලදී. මේ ව්‍යාපෘතියේ ප්‍රධාන කොන්ත්‍රාත්කරු වන්නේ චීන ජාතික යන්ත්‍ර උපකරණ අංගෝපාංග ආනයන අපනයන සංස්ථාවයි.අදියර තුනම අවසන් කිරීමෙන් පසුව මේ ව්‍යාපෘතිය හරහා මෙගාවොට් 900 ක බලශක්ති ජනනය කිරීමට හැකි වෙයි. පළමු අදියරේ වැඩවලින් 90% කම දැනට සම්පූර්ණයෙන් ම වැඩ අවසන් කර ඇත. නොරොච්චෝලේ ව්‍යාපෘතිය නිසා ඉඩම් අහිමි වූ පවුල් 80 ක් පමණ නැවත පදිංචි කොට ඇත්තේ ඔවුන් ගේ ජීවන රටාව, පරිසරය හා රැකියාවලට බාධා නොවන අයුරින් නව ආදායම් උත්පාදන මාර්ග ජනනය වන පරිදි ය.නොරොච්චෝලේ බලාගාරයට අයත් භූමිය හෙක්ටයාර් 95 ක ප්‍රදේශයක් පුරා පැතිරී ඇති අතර උත්පාදක යන්ත්‍ර සවිකිරීම, ගල් අඟුරු ප්‍රවාහනය සඳහා පටි සවි කිරීම, ශීත බලාගාර සවිකිරීම, ගල් අඟුරු කැබලි කරන යන්ත්‍ර සවි කිරීම, ජලය පිරිසුදු කිරීමේ ස්ථාන සවිකිරීම, පෙරීමේ යන්ත්‍ර සවිකිරීම දැනට අවසන් කොට ඇත. මෙම යන්ත්‍රවල ක්‍රියාකාරීත්වය පරීක්‍ෂා කොට මේ වන විට ඒ පිළිබඳ තත්ත්ව සහතික කිරීම ද සිදු කර තිබේ. මේ බලාගාරය ක්‍රියා කරන ආකාරය පුදුම සහගත වන අතර මෙමඟින් ශ්‍රී ලංකාව ආසියාවේ ආශ්චර්යය කරා යන ගමනට මනා පිටුබලයක් ලැබෙනු ඇත.ඉන්දුනීසියාවෙන් ගල් අඟුරුබලාගාරය සඳහා ගල් අඟුරු ඉන්දුනීසියාවෙන් ලබාගැනීමට තීරණය වී ඇත්තේ ඉන්දුනීසියාව අප රටට ඉතා ආසන්නව ඇති නිසාත්, ඉන්දුනීසියාවේ ගල් අඟුරුවල සල්ෆර් මට්ටම අඩු නිසාත්, ගල් අඟුරු නිෂ්පාදනය කරන අනෙක් රටවල් වන ඔස්ට්‍රේලියාව, දකුණු අමෙරිකාව සහ චීනයට වඩා ඉන්දුනීසියාවේ ගල් අඟුරු මිලෙන් අඩු නිසාත් ය. ඉන්දියාවේ ඇති ගල් අඟුරුවල වැඩි සල්ෆර් ප්‍රමාණයක් ඇති අතර එය යන්ත්‍ර සූත්‍රවලට හානිකර බැවින් ඉන්දියාවෙන් ගල් අඟුරු නොගෙන්වන ලදී.මුහුදු ජලයෙන් වාෂ්පමේ ගල් අඟුරු මිලිමීටර 10 කුඩා කොටස්වලට කඩන අතර ඒවායින් අපද්‍රව්‍ය ඉවත් කෙරේ. ගල් අඟුරුවල ඇති සල්ෆර් ඩයොක්සයිඩ් සහ නයිට්‍රජන් ඩයොක්සයිඩ් ඉවත් කිරීම සඳහා පහසුකම් බලාගාරයේ ඇත. ගල් අඟුරු අළු පෙරාගැනීම සහ ඒවා වෙනම ගබඩා කර ගැනීම සඳහාත් යාන්ත්‍රණයක් බලාගාරය සතුව තිබේ. ගල් අඟුරු අළුවලින් සිමෙන්ති නිෂ්පාදනය සිදු කෙරෙන අතර ගොඩකිරීමේ අවශ්‍යතාවයන් සඳහාත් යොදාගැනීමට නියමිත ය. දැනට සිමෙන්ති නිෂ්පාදකයන් සමඟ මේ ගල් අඟුරු අළු විකිණීම ගැන සාකච්ඡා සිදුවෙමින් පවතී.උත්පාදක යන්ත්‍ර වාෂ්ප මගින් ක්‍රියාත්මක වන අතර මේ වන විට බලාගාරය අංගසම්පූර්ණ ක්‍රියාදාමයක් සඳහා සූදානම් ය. ඒ සඳහා මුහුදු ජලය පොම්ප කිරීම, මාළු සහ අනෙක් අනවශ්‍ය මුහුදු ද්‍රව්‍ය පද්ධතියට ඇතුළුවීම වැළැක්වීම සඳහාත් ඛණිජ ලවණ උරා ගෙන ජලය පිරිසිදු කිරීම සඳහාත් පෙරණයක් ඇත. ගල් අඟුරුවලින් සිදුකරනු ලබන්නේ ජලය රත්කිරීම සඳහා ගිනි තැබීමත්, එමඟින් ජලය නටවා වාෂ්පය නිෂ්පාදනය කිරීමත්ය. මෙම ව්‍යාපෘතිය පරිසරයට හිතකරය. ගල් අඟුරු පටිය සම්පූර්ණයෙන් වැසෙන ලෙස සුළං ආවරණයක් ඇති බැවින් ගල් අඟුරු අළු පරිසරය හා මිශ්‍ර වීම වළකී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n1102101</link>
    <topic>උසස් පෙළට අනිවාර්යඉංග්‍රීසි ප්‍රශ්න පත්‍රයක්</topic>
    <author/>
    <content>අපොස උසස්පෙළ -2010 විභාග ප්‍රතිඵල යටතේ විශ්වවිද්‍යාලවලට ඇතුළත් වන සිසුනට විෂයයන් තුනක් සම්බන්ධයෙන් පුහුණු පාඨමාලාවක් පැවැත්වේ. ඉංග්‍රීසි, පරිගණක සහ මානව කුසලතා සංවර්ධන විෂයයන් යටතේ මේ පුහුණුව ලබා දෙනු ඇත.පුහුණු පාඨමාලාවට පෙර ඉංග්‍රීසි භාෂාව පිළිබඳ දැනුම් මට්ටම සොයා බැලීම පිණිස උසස් අධ්‍යාපන අමාත්‍යාංශය විශේෂ විභාගයක්ද පවත්වයි.මේ වසරේ උසස්පෙළ විභාගයට පෙනී සිටින සියලුම සිසුන්ට ඉංග්‍රීසි ප්‍රශ්න පත්‍රයකට පිළිතුරු ලිවීම අනිවාර්ය කෙරේ. මේ වැඩපිළිවෙළ උසස් අධ්‍යාපන ඇමැති එස්.බී. දිසානායක මහතාගේ උපදෙස් මත සිදුවන බව අමාත්‍යාංශ ලේකම් සුනිල් නවරත්න මහතා ප්‍රකාශ කළේය.ඉංග්‍රීසි ප්‍රශ්නපත්‍රයට පෙනීසිටීම විශ්වවිද්‍යාල ප්‍රවේශයට අනිවාර්ය වෙයි. ඉංග්‍රීසි ප්‍රශ්නපත්‍රයට පෙනී නොසිටින්නන් විශ්වවිද්‍යාල ප්‍රවේශයට සුදුසුකම් නොලබයි.ඉංග්‍රීසි ප්‍රශ්නපත්‍රයට පෙනී සිටින අයගේ දැනුම අනුව සිසුන් ශ්‍රේණිගත කරනු ඇත. එමෙන්ම ඉංග්‍රීසි පාඨමාලාවට පෙනී සිටින්නන් ශ්‍රේණිගත කරන්නේ මේ දැනුම මතය.තමන්ගේ පාසල්වල ඉංග්‍රීසි ගුරුවරයකු නොමැති සිසුන් ඒ බව පිළිතුරු පත්‍රයේ සඳහන් කළ යුතුය. ඉංග්‍රීසි ප්‍රශ්නපත්‍රයට පෙනී සිටීම සම්බන්ධයෙන් සිසුන් දැනුවත් කරන ලෙසත් එයට පෙනී සිටීමට සිසුන් දිරිමත් කරන ලෙසත් ඇමැති දිසානායක මහතා විදුහල්පතිවරු සහ අධ්‍යාපන දෙපාර්තමේන්තු නිලධාරීන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n1102102</link>
    <topic>බුද්ධගයාවේ රෝපණය කරනශ්‍රී මහා බෝධි අංකූරය වැඩම කෙරේ</topic>
    <author>වෝල්ටර් දයාරත්න, අනුරාධපුර දිසා විශේෂ කිත්සිරි වනසිංහ, අමිල ප්‍රභාත් වනසිංහ සහ හිදෝගම සමූහ චිත්‍රරත්න කළුආරච්චි</author>
    <content>දඹදිව බුද්ධගයාවේ රෝපණය කිරීම සඳහා අනුරාධපුර ශ්‍රී මහා බෝ සමිඳුන් ගේ අංකූර බෝධි ශාඛාව මහවිහාර පරිශ්‍රයෙන් වැඩම කරවීමේ මහා උත්සවය ඊයේ (09) පෙරවරුවේ ජය ශ්‍රී මහා බෝ සමිඳු සෙවනේදී සිදු කෙරිණි.අටමස්ථානාධිපති ආචාර්ය පල්ලේගම සිරිනිවාස නායක හිමියන්ගේ අනුශාසනාමත ඓතිහාසික චාරිත්‍රානුකූල වත් පිළිවෙත්වලට අනුකූලව මේ පූජනීය උත්සවය පැවැත්විණි.මහ බෝ සෙවනේ සිට මේ බෝධි අංකූරය රන් ආලේපිත පාත්‍රයෙහි තැන්පත් කිරීම ප්‍රධාන ඇමැති බර්ටි ප්‍රේමලාල් දිසානායක මහතා සිදු කළේ ආචාර්ය පල්ලේගම සිරිනිවාස, ස්වර්ණමාලී චෛත්‍යරාමාධිපති පල්ලේගම හේමරතන, භාරතයේ ප්‍රධාන සංඝනායක දොඩංගොඩ රේවත යන නාහිමිවරුන්ගේ ආශිර්වාද මධ්‍යයේය.මහා සංඝරත්නය ප්‍රමුඛ බෞද්ධ කටයුතු දෙපාර්තමේන්තුවේ සහ බෞද්ධ බැතිමත්තු, පළාත් ආණ්ඩුකාර කරුණාරත්න දිවුල්ගනේ මහතා මේ ස්වර්ණමය අවස්ථාවට එක්ව සිටියහ. පිරිකර පුද පූජාවලින් පසුව බෝධීන්වහන්සේ රිය පෙරහරකින් අනුරාධපුර ගුවන්තොටුපළටත් එතැනින් ගුවන් මගින් දඹකොළ පටුනටත් වැඩම කරවූහ.බෝධීන් වහන්සේගේ ආරක්ෂාව පතා වෛද්‍ය පාලිත මහත්තේගම මහතා ද ගුවන් යානයේ ගමන් ගත්තේ ය.මෙසේ දඹකොළ පටුනට වැඩම කරවූ බෝධීන් වහන්සේ රිය පෙරහරකින් වවුනියාව, දඹුල්ල, මහනුවර, රත්නපුර, මාතර, ගාල්ල, කොළඹ, කැලණිය ආදී විවිධ ප්‍රදේශ කරා වැඩමවා බැතිමතුන්ගේ පූජපෝපහාර මධ්‍යයේ ජනාධිපති මැදුර කරා වැඩම කරවීමට නියමිතය. ජනාධිපති මැදුරේ දී ජනාධිපති මහින්ද රාජපක්ෂ මහතාගෙන් වැඳුම් පිදුම් ලබන බෝධි අංකූර වහන්සේ කටුනායක ගුවන්තොටුපලින් ඉන්දියාවේ ගයා ගුවන් තොටුපළ වෙත වැඩම කරවීමට නියමිතය.ලබන 17 වනදාට යෙදෙන නවම් පුරපසළොස්වක් පොහෝදා බුද්ධගයාවේදී ශ්‍රී මහා බෝධි අංකූරය ශ්‍රී ලංකා අග්‍රාමාත්‍ය දි. මු. ජයරත්න මහතාගේ සහභාගීත්වයෙන් රෝපණය කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n1102103</link>
    <topic>මීළඟ දැයට කිරුළ අනුරාධපුරයේ</topic>
    <author>අනුරාධපුර දිසා විශේෂ වෝල්ටර් දයාරත්න, අමිල ප්‍රභාත් වනසිංහ සහ ගාමිණී ජයසිංහ</author>
    <content>අපේ රටේ සංවර්ධනය වෙනුවෙන් දැවැන්ත යුග මෙහෙවරක් ඉටු කරන “දැයට කිරුළ” වැඩසටහන ලබන වසරේ අනුරාධපුරයට ලබාදෙන බව ජනාධිපති මහින්ද රාජපක්ෂ මහතා ඊයේ (09) අනුරාධපුරයේ දී පැවසීය.ජනාධිපතිවරයා එම අදහස් පළකළේ අනුරාධපුර ශ්‍රී ලංකා මහ බැංකු ශ්‍රවණාගාරයේ පැවැතිඋතුරු මැද පළාත් ආපදා කළමනාකරණ කටයුතු පිළිබඳ පැවැති විශේෂ සමුළුවක් අමතා කථා කරමිනි. තවදුරටත් අදහස් දැක්වූ ජනාධිපතිවරයා, මේ සඳහා අවශ්‍ය සංවර්ධන කටයුතු මේ ජූලි මාසයේ සිට ආරම්භ කරන බවද කීය.රටේ ජනතාවගේ උන්නතිය උදෙසා නිවැරැදි දේ කරන විට කවුරු කොහොම විවේචන කළත් අපි බය නැහැ. පසුබට වන්නෙත් නැහැ. ඒ අනුව සියලුදෙනාම රට වෙනුවෙන් තම යුතුකම් කරනවිට ඡන්දයක් බලාගෙන හෝ වෙනත් පටු චේතනා මුදුන්පත් කරගැනීම් වලින් තොරව තම යුතුකම ඉටුකරන ලෙසට ඉල්ලා සිටින බවද කීය.උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන අමාත්‍ය බර්ටි ප්‍රේමලාල් දිසානායක, අමාත්‍යවරුන් වන එස්. එම්’ චන්ද්‍රසේන, තිස්ස කරල්ලියද්ද, ඩබ්ලිව්. බී. ඒකනායක, නියෝජ්‍ය ඇමැති දුමින්ද දිසානායක මහත්වරු ඇතුළු රාජ්‍ය අංශයේ හා පළාත් පාලන,, පළාත් සභා, නගර සභා නියෝජිතවරු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n1102104</link>
    <topic>නුවරඑළියේ එළවළු කිලෝ ලක්ෂ 41ක් විනාශයි</topic>
    <author>අසේල කුරුළුවංශ</author>
    <content>මධ්‍යම පළාතට ඇදවැටුණු ධාරානිපාත වර්ෂාව හේතුවෙන් නුවරඑළිය දිස්ත්‍රික්කයේ එළවළු කිලෝ ග්රෑම් ලක්ෂ 41ක් පමණ විනාශ වී තිබේ.මෙවර සිංහල හා හින්දු අලුත් අවුරුදු සමයට ප්‍රථම මේ එළවළු අස්වැන්න වෙළෙඳ පොළට නිකුත් කිරීමට තිබූ බවත් කැරට්, ලීක්ස්, අර්තාපල්, ගෝවා, බීට්, සලාද කොළ ඇතුළු එළවළු වර්ග රැසක් වැස්සෙන් විනාශ වූ බවත් නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය.මේ වසරේ පළමු මාස හතරේ වෙළෙඳ පොළට නිකුත් කිරීමට තිබූ එළවළු අස්වැන්නෙන් සියයට 40ක් පමණ මෙසේ විනාශ වී ඇති අතර ආසන්න වශයෙන් එමඟින් සිදු වූ පාඩුව ලක්ෂ 2000කි.අර්තාපල් පමණක් කිලෝ අට ලක්ෂ එකොළොස් දහසක් විනාශ වී තිබේ. ඉදිරියේදී වෙළෙඳපොළේ ඇතිවිය හැකි එළවළු හිඟය අවම කිරීම සඳහා කෘෂිකර්ම දෙපාර්තමේන්තුව, ආර්ථික සංවර්ධන අමාත්‍යාංශය ඒකාබද්ධව දින 45කින් අස්වැන්න ලබාගත හැකි එළවළු බීජ කඩිනමින් ගොවීන්ට ලබාදීමට සැලැසුම්කර තිබෙන බව දිස්ත්‍රික් ලේකම් ඩී. පී. ජී. කුමාරසිරි මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n1102105</link>
    <topic>මැතිවරණ පනත් කෙටුම්පත මැතිසබේට</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>මැතිවරණ විශේෂ (විධිවිධාන) පනත් කෙටුම්පත සභානායක වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා විසින් ඊයේ (9) පාර්ලිමේන්තුවට ඉදිරිපත් කෙළේය.මැතිවරණයකදී ඡන්දය ප්‍රකාශ කිරීම සඳහා දෘෂ්‍යාබාධිත හෝ ශරීරාබාධිත පුද්ගලයකුට තවත් තැනැත්තකු සමඟ ඡන්ද මධ්‍යස්ථානයට යෑමට අවසර ලබා දීම ඇතුළු විශේෂ කරුණු කිහිපයක් උදෙසා මෙම පනත ඉදිරිපත් කොට තිබිණි. මීට අමතරව පළාත් පාලන මැතිවරණ ආඥා පනත, පාර්ලිමේන්තු මැතිවරණ ආඥා පනත, ජනමත විචාරණ පනත පළාත් සභා මැතිවරණ පනත් සංශෝධනය කිරීම ද පනතින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n1102106</link>
    <topic>දැයට කිරුළ නරඹන්න ලක්‍ෂ 20ක ජන ගඟක්</topic>
    <author>වෙල්ලස්සේ බණ්ඩාර දැයට කිරුළ ප්‍රදර්ශන භූමියේ සිට</author>
    <content>බුත්තල දැයට කිරුළ ප්‍රදර්ශනය නැරඹීමට ඊයේ (9) දහවල් වන විට ලක්ෂ 20 කට අධික ජනකායක් පැමිණි බව වාර්තා වෙයි.ප්‍රදර්ශනයේ 6 වැනි දිනය වන ඊයේ (09) ප්‍රදර්ශනය නරඹන පිරිස වැඩිවීම නිසා අමතර දොරටු 300 ක් විවෘත කළ බව දැයට කිරුළ ජාතික මෙහෙයුම් කමිටුවේ ලේකම් උදය රංජිත් සෙනෙවිරත්න මහතා පවසයි. පසුගිය 4 වැනිදා දැයට කිරුළ ප්‍රදර්ශනය ආරමිභ වීමෙන් පසු වැඩිම පිරිසක් පැමිණියේ පෙරේදා (08) සහ ඊයේ (09) දිනවලය.ජනාධිපති මහින්ද රාජපක්‍ෂ මහතා තුන් වතාවක් ප්‍රදර්ශන භූමියට පැමිණීම තවත් සුවිශේෂී සිද්ධියකි.ප්‍රදර්ශනයට පැමිණි ජනාධිපතිවරයා එය නැරඹීමට පැමිණි පිරිස් සමඟ සුහද කතාබහක යෙදීමට ද අමතක නොකළේ ය.කෘෂිකර්ම, අධ්‍යාපන හා උසස් අධ්‍යාපන අමාත්‍යාංශ ප්‍රදර්ශන මධ්‍යස්ථාන සහ ජනමාධ්‍ය කලාපය නැරඹීමට විශාල පිරිසක් එක් වූ බවද වාර්තාවේ.ප්‍රදර්ශනයේ අවසන් දිනය අද (10) යිඅගමැති දි. මු. ජයරත්න, කථානායක චමල් රාජපක්‍ෂ මෙම අවස්ථාවට ප්‍රධාන ආරාධිතයෝ ලෙස සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n1102107</link>
    <topic>යාපනයට-කිලිනොච්චියට කෝටි 1800කජලසම්පාදන-සනීපාරක්ෂක ව්‍යාපෘති</topic>
    <author>ජයසිරි මුණසිංහ</author>
    <content>යාපනය සහ කිලිනොච්චිය ජනතාවට රුපියල් කෝටි 1800 කට ආසන්න මුදලක් වැයකර දැවැන්ත ජලසම්පාදන සහ සනීපාරක්ෂක ව්‍යාපෘතියක් ඇරඹීමට රජය සූදානම් වේ.මේ වසරේ වැඩ ආරම්භ කර වසර 2017 වනවිට මෙහි සියලු කටයුතු නිම කිරීමට ඉලක්ක කොට ඇත. මේ ව්‍යාපෘතියට වැයවන මුදලින් රුපියල් කෝටි දහසකට ආසන්න මුදලක් ආසියානු සංවර්ධන බැංකුව පෙරේදා (08) ලබාදීමට තීරණය කර ඇති අතර ඒ සම්බන්ධයෙන් රජය සමඟ ගිවිසුම්වලට ද එළැඹ ඇත. ඉතිරි මුදලින් රුපියල් කෝටි පන්සිය තිහක් ප්‍රංශ සංවර්ධන ආයතනය මගින් ලබාදීමට නියමිතය.මීට අමතරව, කෘෂිකාර්මික සංවර්ධනය සඳහා වූ අන්තර්ජාතික අරමුදල රුපියල් කෝටි 218 ක මුදලක් ලබාදීමට එකඟතාවය පළ කර ඇත.මේ ව්‍යාපෘතියට අවශ්‍ය ඉතිරි මුදල වන රුපියල් කෝටි 100 කට ආසන්න මුදල ශ්‍රී ලංකා රජය වැය කරයි. යාපනය සහ කිලිනොච්චියේ නව ජල සම්බන්ධතා හැට දහසක් ඇති කොට පුද්ගලයන් ලක්ෂ තුනකට සෙත සැලැසීම මේ ව්‍යාපෘතියේ ඉලක්කය වී තිබේ. ඊට අමතරව පවුල් ඒකක විසි දහසක පුද්ගලයන් අසූ දහසකට සනීපාරක්ෂක පද්ධතියක පහසුකම් ද ලබාදීමට නියමිතය.යාපනය සහ කිළිනොච්චිය දිස්ත්‍රික්කවල පානීය ජල සැපයුම් සේවා වැඩිදියුණු කිරීම, යාපනය මහ නගර සභා බල ප්‍රදේශයේ පදිංචිකරුවන්ගේ සනීපාරක්ෂක යටිතල පහසුකම් සංවර්ධනය කිරීම, යාපනයේ ජල සම්පත් කළමනාකරණ මේ ව්‍යාපෘති යටතට අයත්ය.ජලසම්පාදන සහ ජලාපවහන අමාත්‍යාංශයේ අධීක්ෂණය යටතේ ජාතික ජල සම්පාදන සහ ජලාපවහන මණ්ඩලයත්, පළාත් පාලන සහ පළාත් සභා අමාත්‍යාංශයේ මෙහෙයවීමෙන් උතුරු පළාත් සභාවේ පළාත් වාරිමාර්ග දෙපාර්තමේන්තුවත් මේ ව්‍යාපෘතිය ක්‍රියාත්මක කරයි.මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතා ශ්‍රී ලංකා රජය වෙනුවෙන්ද ආසියානු සංවර්ධන බැංකුවේ ශ්‍රී ලංකා අධ්‍යක්ෂ ආචාර්ය රිචඩ් ඩබ්ලිව්. ඒ. චෝක්ස් මහතා එම බැංකුව ;වනුවෙන්ද පෙරේදා (08) මුදල් අමාත්‍යාංශයේදී අදාළ ගිවිසුමට අස්සන් තැබූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n1102108</link>
    <topic>අයහපත් කාලගුණ තත්ත්වයෙන්පුද්ගල මරණ 17 දක්වා ඉහළට</topic>
    <author>ප්‍රාර්ථනා වීරසිංහ</author>
    <content>පවතින අයහපත් කාලගුණික තත්ත්වයෙන් මිය ගිය පුද්ගලයන්ගේ සංඛ්‍යාව ඊයේ (9) වන විට 17ක් දක්වා ඉහළ ගොස් ඇත.මේ වන විට පවුල් 336410 කට අයත් සාමාජිකයෝ 1266900 දෙනකු පීඩාවට පත් වී සිටිති. 11 දෙනෙකු තුවාල ලබා දෙදෙනකු අතුරුදහන් වී ඇති බව, ආපදා කළමනාකරණ මධ්‍යස්ථානය පවසයි.අවතැන්වූවන් සඳහා කඳවුරු 684ක් පිහිටුවා ඇති අතර පවුල් 39271කට අයත් සාමාජිකයන් 140665 දෙනෙකු එහි තාවකාලිකව රඳවා ඇති අතර ඔවුනට අවශ්‍ය ආහාර පාන සහ අවශ්‍යතා සපුරා දීමට අවශ්‍ය මුදල් දිස්ත්‍රික් ලේකම්වරුන් වෙත ලබා දී ඇති බව, ආපදා කළමනාකරණ ඇමැති මහින්ද අමරවීර මහතා ප්‍රකාශ කෙළේය.දැනට පූර්ණ හා අර්ධ හානි වශයෙන් නිවාස 27497 හානි සිදුවී ඇත.ත්‍රිකුණාමලය දිස්ත්‍රික්කයේ අවතැන් කඳවුරු 103 ක්ද, මාතලේ 10ක් ද, අනුරාධපුර 122 ක්ද, පොළොන්නරුව 45ක් ද, අම්පාරේ 20ක් ද, මන්නාරම 30 ක් ද, මඩකළපුව 49ක් ද ඇතුළු දිස්ත්‍රික්ක 16 ක අවතැන් කඳවුරු පිහිටුවා තිබෙන බව, ආපදා කළමනාකරණ මධ්‍යස්ථානයේ සහකාර අධ්‍යක්‍ෂ ප්‍රදීප් කොඩිප්පිලි මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n1102109</link>
    <topic>ගැඹුරු මුහුදේ තෙල් කණින්නදැවැන්ත නාවික යාත්‍රාවක්</topic>
    <author>ජීවනී පතිරණ</author>
    <content>ගැඹුරු මුහුදේ තෙල් සහ ගෑස් කැණීම් කටයුතු කිරීමට හැකි දැවැන්ත නාවික යාත්‍රාවක් නිෂ්පාදනය කිරීමට කොළඹ නැව් තටාකාංගණය සමත් වී තිබේ.ආසියානු නාවික කර්මාන්තයේ තවත් සාර්ථක පියවරක් ඉදිරියට තබමින් අති නවීන තාක්ෂණය උපයෝගී කර ගනිමින් බහුකාර්ය නෞකාවක් ලෙස මෙය නිෂ්පාදනය කර ඇත.කිලෝමීටර් 3 ක් ගැඹුරු මුහුදේ තෙල් ළිං පරීක්‍ෂා කිරීමටත්, වැල්ඩින් කටයුතු හා තෙල් නළ පරීක්‍ෂා කිරීමටත් මෙමඟින් හැකියාව ඇති අතර, ඒ සඳහා අති නවීන රොබෝ යන්ත්‍ර ද උපයෝගී කර ගනී. නොසෙල්වී වැඩ කළ හැකි බහුකාර්ය නෞකාවක් වීම ද මෙහි තවත් විශේෂත්වයකි.මේ නෞකාව නිෂ්පාදනය කිරීම සඳහා අමෙරිකානු ඩොලර් මිලියන 26 කට ආසන්න මුදලක් වැය වී ඇති අතර, මෙය කොළඹ නැව් තටාකාංගණය නිෂ්පාදනය කළ දැවැන්ත තෙවැනි නෞකාව ද මෙය වේ.ග්‍රේට් ෂිප් ඉන්දියානු සමාගමේ හිමිකාරීත්වයෙන් යුත් මේ නෞකාවට “ග්‍රේට් ෂිප් රෝහිණී” නමින් නම් තැබීමේ උත්සවය ඊයේ (09) පෙරවරුවේ ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් කොළඹ නැව් තටාකාංගණයේ දී සිදුවිණි.එමෙන්ම මෙය කොළඹ නැව් තටාකාංගණය නිපදවූ 217 වැනි නාවික යාත්‍රාව වන අතර, ආසියාවේ නිෂ්පාදනය කර ප්‍රථම වතාවට බ්‍රසීලයේ තෙල් කැණීම් සඳහා ලබා දෙන බහුකාර්ය නෞකාව ද වේ.නාවික හමුදාපති වයිස් අද්මිරාල් සෝමතිලක දිසානායක, ඉන්දියානු මහකොමසාරිස් අශෝක් කාන්ත්, කොළඹ නැව් තටාකාංගණයේ සභාපති ඒ. නකැචි, කළමනාකාර අධ්‍යක්‍ෂ මංගල යාපා, වෛද්‍ය චන්ද්‍රිකා යාපා, ග්‍රේට් ෂිප් ඉන්දියා ආයතනයේ සභාපති භාරත් ෂේත්, කළමනාකාර අධ්‍යක්‍ෂ රවී ෂේත් යන මහත්ම මහත්මීහු ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n11021010</link>
    <topic>කුලියට වාහන ගෙන විකුණන කල්ලියකසැක 5ක් වාහන 20ක් සමඟ දැලේ</topic>
    <author>විජයානි එදිරිසිංහ</author>
    <content>කුලී පදනමට වාහන ලබාගෙන ඒවාට ව්‍යාජ පොත් සකස් කර විකුණන ජාවාරමක් කුරුණෑගල විශේෂ විමර්ශන ඒකකය අනාවරණය කරගෙන තිබේ.එසේ විකිණූ වාහන 20 ක් සමඟ සැකකරුවන් 5 ක් අත්අඩංගුවට ගෙන තිබේ. රුපියල් කෝටි ගණනකට වාහන විකුණා ඇත්තේ කොළඹ, කුරුණෑගල, කෑගල්ල, මහනුවර ප්‍රදේශවල කුලියට වාහන සපයන ආයතනයකින් ලබා ගත් වාහන බව ද හෙළි වී ඇත.නාරාහේන්පිට මෝටර් රථ ලියාපදිංචි කිරීමේ දෙපාර්තමේන්තුවෙන් ලබාගත් හිස් වාහන පොත්වලට ව්‍යාජ තොරතුරු ඇතුළත් කර මුද්‍රණය කර මේ ජාවාරමට යොදාගෙන ඇත.මෝටර් රථ ලියාපදිංචි කිරීමේ දෙපාර්තමේන්තුවේ ඇතැම් නිලධාරීන් සමඟ සම්බන්ධකම් පවත්වන බ්‍රෝකර්වරු පිරිසක් මේ ජාවාරමට සෘජුවම සම්බන්ධ වී සිටිති.ව්‍යාජ පොත් සැකසීමට අදාළ හිස් වාහන පොතක් ඔවුන් එම දෙපාර්තමේන්තුවෙන් ලබාගෙන තිබෙන්නේ රුපියල් විසිපන්දහසක් ගෙවීමෙනි. සිද්ධීක් නමැති බ්‍රෝකර්වරයා එසේ පොත් ලබාගැනීම සිදුකර ඇත.කුරුණෑගල ජ්‍යෙෂ්ඨ පොලිස් අධිකාරි වාස් ගුණවර්ධන, පොලිස් අධිකාරි චන්දන අලහකෝන් මහත්වරුන්ගේ උපදෙස් මත විශේෂ විමර්ශන ඒකකයේ ස්ථානාධිපති පොලිස් පරීක්‍ෂක ආර්. එම්. අයි. සී. විල්වත්ත, පොලිස් සැරයන්වරු වන රත්නායක, සුනිල්, ගාමිණි සහ පොලිස් කොස්තාපල්වරු වන චන්දන, ප්‍රසන්න ඇතුළු කණ්ඩායමක් මේ වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n11021011</link>
    <topic>මහනුවර අපරාධකරුවෝ 3444ක්</topic>
    <author>ඉන්දික පොල්කොටුව</author>
    <content>විවිධ අපරාධවලට සම්බන්ධ හඳුනාගත් අපරාධකරුවන් 3444 දෙනෙකු මහනුවර පොලිස් කොට්ඨාසයේ සිටින බැව් මහනුවර කොට්ඨාස අපරාධ ජාල බුද්ධි තොරතුරු මගින් අනාවරණය කැරගෙන ඇත.මේ අපරාධකරුවන් පිළිබඳ තොරතුරු මධ්‍යම පළාත් භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස් මත මහනුවර කොට්ඨාස අපරාධ විමර්ශන ඒකකය මගින් පරිගණකගත කෙරේ.මහනුවර පොලිස් කොට්ඨාසයේ පොලිස් බල ප්‍රදේශ 19ක් මේ අපරාධකරුවන් හඳුනාගෙන ඇති අතර ඉන් 1685 දෙනෙකු රටේ ලියාපදිංචි අපරාධකරුවන් බැව් හඳුනාගෙ තිබේ.මීට අමතරව අධිකරණයෙන් දඬුවම් නියම වූ හා දඬුවම් ලබා නිදහස් වූ අපරාධකරුවන් පිළිබඳව තොරතුරුද අනාවරණය කැරගෙන ඇත. හඳුනාගෙන ඇති අපරාධකරුවන් අතරින් 132 ක් අත්අඩංගුවට ගැනීම සඳහා පොලිසියට අවශ්‍ය කරන පුද්ගලයන් වන අතර ඔවුන් ප්‍රදේශයෙන් පලාගොස් ඇති බවට තොරතුරු ලැබී ඇත.අපරාධ ජාල බුද්ධි තොරතුරු මගින් සොයාගත් තොරතුරු මත අපරාධකරුවන් පිළිබඳ සියලු තොරතුරු විශ්ලේෂණය කැර අපරාධ මැඩලීම සඳහා විශේෂ වැඩපිළිවෙළක් ක්‍රියාවට නැංවීමට මධ්‍යම පළාත් භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා සියලු පොලිස් ස්ථානවලට උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n11021012</link>
    <topic>ලෝහ කැබලි වර්ණ ගන්වා රවටාරන් යැයි පවසා විකිණීමට හදලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>නිධානයකින් ලබාගත් රත්රන් යැයි පවසා රන් පැහැය ආලේපකර අලෙවිකිරිමට සූදානම් කළ ලෝහකැබලි අටසිය හැට එකක් සමගින් සැකකරුවන් පස් දෙනකු අත්අඩංගුවට ගැනීමට කෑගල්ල පොලිසිය ඊයේ (08) සමත්වෙයි.කිලෝග්‍රෑම් එකකුත් ග්‍රෑම් අටසියයක් බරැති මෙම ලෝහ කැබලි රත්රන් යැයි පවසා වංචනිකව කෑගල්ලේ පුද්ගලයකුට රුපියල් ලක්ෂ හයකට අලෙවිකරිමට කටයුතු යොදා තිබියදී මෙම පිරිස අත්අඩංගුවට ගැණිනි.අත්අඩංගුවට ගත් සැකකරුවන් තිදෙනෙකු හිඟුරක්ගොඩ ප්‍රදේශයේද තවත් එක් අයකු වැලිගම දෙනිපිටියේද, අනෙක් පුද්ගලයා බලපිටිය ප්‍රදේශයේ ද බව පොලිස් පරීක්ෂණවලින් අනාවරණය වී තිබේ.රන් කැබලි ලෙස අලෙවිකිරීමට කූට ලෙස සැකසූ මෙම ලෝහ කැබලිවලට රන් පැහැය ආලේප කළ ස්ප්‍රේ තින්ත ටින් ද, ලෝහ ගුලි සැකසීම සඳහා යොදාගත් ගෑස් ලාම්පුවක්ද අත්අඩංගුවට ගත් ද්‍රව්‍ය අතර වේ.කෑගල්ල මූලස්ථාන පොලිස් පරීක්ෂක එච්.ඒ. කමල් පෙරේරා මහතාට ලද තොරතුරක් අනුව ප්‍රධාන පොලිස් පරීක්ෂක විමලරත්න, පොලිස් පරීක්ෂක රෙජිනෝල්ඩ්, සැරයන් 18672 ආනන්ද, 22980 දිසානායක, 38372 කුරුවිට, 27322 විජේරත්න, 52167 රණසිංහ, හා කොස්තාපල් 3208 රංග හා 67427 දිසානායක යන නිලධාරීහු මෙම වැටලීම සිදුකළහ.කෑගල්ල ජ්‍යෙෂ්ඨ පොලිස් අධිකාරී එච්.ඩී.බන්දුසේන මහතාගේ සහ සහකාර පොලිස් අධිකාරී ශ්‍රියන්ත පීරිස් මහතාගේ උපදෙස් මත වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n11021013</link>
    <topic>රජයේ වාහනවලින් ඉන්ධන වංචා කර දැලේ</topic>
    <author>ඉන්දික පොල්කොටුව</author>
    <content>රජයේ ආයතනවලට අයත් වාහනවලින් අඩු මිලට ඉන්ධන ලබාගනිමින් ඉතා හොර රහසේ එම ඉන්ධන අලෙවි කිරීමේ මහා පරිමාණ ජාවාරමක් සීගිරිය ඉනාමළුව ප්‍රදේශයේදී සොයාගත් පොලිසිය, සැකකරුවන් සිව්දෙනකු සමඟ ඉන්ධන ලීටර් 2500කට අධික ප්‍රමාණයක් ද අත්අඩංගුවට ගෙන ඇත.මධ්‍යම පළාත් දූෂණ මර්දන ඒකකය මගින් මෙම වැටලීම සිදුකර ඇත්තේ ඉනාමළුව ප්‍රදේශයේ ආපන ශාලාවලට අනුබද්ධිතව මෙම ඉන්ධන ජාවාරම සිදුකරගෙන යමින් සිටියදීය.එම ඒකකයට ලද තොරතුරක් මත වහා ක්‍රියාත්මක වූ එහි බලධාරීහු අදාළ ආපනශාලා වටලා ඒවායේ පිටුපස අනාරක්‍ෂිතව අසුරා තිබූ ඩීසල් ලීටර් 45 බැගින් අඩංගු බැරැල් 50ක් පමණ හා පෙට්‍රල් ලීටර් සියයක් පමණ සොයාගෙන ඇත.රුපියල් ලක්‍ෂ දෙකකට අධික ඉන්ධන තොගයක් මේ අනුව අත්අඩංගුවට ගෙන තිබේ.දඹුල්ල - පොළොන්නරුව ප්‍රධාන මාර්ගයේ තේ පානය සඳහා මගී ප්‍රවාහන බස්රථ නවතා තැබෙන ආපනශාලා පිටුපස මෙම ජාවාරම ඉතා හොර රහසේ පවත්වාගෙන ගොස් ඇත.රාජ්‍ය ආයතන දෙපාර්තමේන්තු සංස්ථා හා රාජ්‍ය ව්‍යාපෘතිවලට අයත් වාහනයන්හි ඉන්ධන ටැංකි තුළට බට දමා එම ඉන්ධන පිටතට ඇදීම මෙම ජාවාරම්කරුවන් විසින් සිදුකැර ඇතැයි පොලිස් පරීක්‍ෂණවලින් අනාවරණය වේ.මෙම ජාවාරම් සඳහා යොදාගැනුණු වාහනයන්හි, ආයතනවල දෙපාර්තමේන්තුවල තොරතුරු රැසක් පොලිසිය අනාවරණය කැරගෙන ඇති අතර ඒ පිළිබඳ පුලුල් පරීක්‍ෂණ ආරම්භ කැර තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති නිහාල් සමරකෝන්, මහනුවර කොට්ඨාස භාර ජ්‍යෙෂ්ඨ පොලිස් අධිකාරී අයි. එම්. කරුණාරත්න යන මහත්වරුන්ගේ උපදෙස් මත මධ්‍යම දිසා දූෂණ මර්ධන ඒකකයේ ස්ථානාධිපති පොලිස් පරීක්ෂක රංජන බණ්ඩාර මහතා ඇතුළු නිලධාරීහු පිරිසක් මෙම වැටලීම කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=n11021014</link>
    <topic>ඉඳිකඩමුල්ල රක්ෂිතයෙන්ගස් කපා කොටු වෙලා</topic>
    <author/>
    <content>හංවැල්ල ඉඳිකඩමුල්ල රක්ෂිතයෙන් හොර රහසේ විශාල ගස් 17ක් කපා විකිණීමට උත්සාහ කළ පුද්ගලයෙක් හා දැව කඳන් තොගය පෙරේදා (08) මිරිහාන කොට්ඨාස දුෂණ මර්දන ඒකකය මගින් අත්අඩංගුවට ගෙන තිබේ.දැව කඳන් තොගය කොස්ගම ප්‍රදේශයේ ලී මෝලකට රැගෙන ගොස් විකිණීමට සුදානම් වන අවස්ථාවේ සැකකරු සමඟ අත්අඩංගුවට ගත් බව එම ඒකකයේ ස්ථානාධිපති උප පොලිස් පරීක්‍ෂක ප්‍රසාද් රත්නායක මහතා පවසයි.අත්අඩංගුවට ගත් සැකකරු තවත් කණ්ඩායමක් සමඟ එක්ව හංවැල්ල පුවක්පිටිය පාරේ ඇති යෝජිත රක්ෂිත වනයෙන් මෙසේ ගස් කපා විකිණීමට කටයුතු කර තිබෙන බව හෙළිව තිබේ. මේ අනුව අනෙක් සැකකරුවන් අත්අඩංගුවට ගැනීම සඳහා පරීක්‍ෂණ අරඹා ඇත.මෙම ගස් තොගයේ වටිනාකම රුපියල් ලක්‍ෂ පහකට අධිකය. අත්අඩංගුවට ගත් පුද්ගලයන් විවිධ ප්‍රදේශවල වනාන්තරවලින් හොරට ගස් කපා විකිණීමේ ජාවාරම කලක සිට සිදුකළ කණ්ඩායමක පුද්ගලයෙක් බවට හෙළිව ඇත. මොහු අවිස්සාවේල්ලේ පදිංචි අයෙකි.සිද්ධිය පිළිබඳ වැඩිදුර පරීක්‍ෂණ සිදුකිරීම සඳහා සැකකරු හා දැව තොගය හංවැල්ල පොලිසියට බාර දී තිබේ.නුගේගොඩ පොලිස් අධිකාරි දේශබන්දු තෙන්නකෝන් මහතාගේ උපදෙස් මත මිරිහාන කොට්ඨාස දුෂණ මර්දන ඒකකයේ ස්ථානාධිපති උප පොලිස් පරීක්‍ෂක ප්‍රසාද් රත්නායක මහතාගේ මෙහෙයවීමෙන් පොලිස් සැරයන් 30368 විජේසිරි, කොස්තාපල්වරුන් වන 64573 කුමාරතුංග, 38866 බස්නායක, 70445 ඇල්ලෙපොල, 69338 නාමල් හා 73219 රත්නායක යන නිලධාරීන් මේ වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=r1102101</link>
    <topic>අම්පාර ගංවතුරෙන් විපතටපත්වූවන්ට ආධාර</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>අම්පාර දිස්ත්‍රික්කයේ ගංවතුරින් පීඩාවට පත් ජනතාවට කෑගල්ලෙන් නැඟෙනහිරට “මිත්‍රත්වයේ දෑත්” වැඩ සහන යටතේ රුපියල් ලක්ෂ පනහකට අධික ද්‍රව්‍ය ප්‍රමාණයක් බෙදාදීම පසුගියදා සිදුවිය.විදුලි සංදේශ තොරතුරු තාක්‍ෂණ ඇමැති රංජිත් සියඹලාපිටිය මහතාගේ මෙහෙයවීමෙන් කෑගල්ල දිස්ත්‍රික් ලේකම් කාර්යාලය, දිස්ත්‍රික්කයේ සියලුම ප්‍රාදේශීය ලේකම් කාර්යාල, සමෘද්ධි සමිති, කෑගල්ල ව්‍යාපෘති ප්‍රජාව හා කෑගල්ල දිස්ත්‍රික්කයේ සියලුම ජාතික පාසල් මේ සඳහා දායකත්වය ලබා දී තිබේ.පානීය ජලය, වියළි ආහාර, අලුත් කාන්තා හා ළමා ඇඳුම් , ඖෂධ , ඇඳ ඇතිරිලි හා පැදුරු, සනීපාරක්‍ෂක උපකරණ මේ පරිත්‍යාගවලට ඇතුළත් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=r1102102</link>
    <topic>සමෘද්ධියෙන් දිරිය ලබා ඇඳුම් මසා විකුණන කතක්</topic>
    <author>මහරගම විශේෂ – වේහැල්ලේ පියතිලක</author>
    <content>පන්නිපිටිය, කලල්ගොඩ ඉන්ද්‍රාණි මල්කාන්ති මහත්මිය කිසිවකුට අතනොපා දෙපයින් නැගී සිටීමට වෙහෙසෙන දිරිය කාන්තාවකි. ගැහැනු දරුවන් දෙදෙනකුගේ මවක් වන ඇය සමෘද්ධි ව්‍යාපාරයේ සහයෙන් අද වන විට තම ව්‍යාපාරික කටයුතු සාර්ථකව පවත්වාගෙන යයි.අපහසුවෙන් ජීවත්වූ මල්කාන්ති මහත්මියට ප්‍රථමයෙන්ම දීමනාවක් වශයෙන් වානේ කබඩ් 1ක්, විදුලි ස්ත්‍රික්කයක්, ඉලෙක්ට්‍රොනික් තරාදියක් සමෘද්ධියෙන්ලැබුණි.ඇඳුම් මසා ඒවා සාධාරණ මිලකට අලෙවි කිරීම නිසා ප්‍රදේශවාසීහු ඇයගේ නිමි ඇඳුම් මිලට ගැනීමට පෙළඹුනහ.රු. 5000න් ඇරඹි ණය කලට වේලාවට ගෙවීම නිසා 10,000, 25,000,30,000, 50,000 හා රු: 100000 වශයෙන් ඈ සමෘද්ධි බැංකුවෙන් ණය මුදල් ලබා ගත්තාය. කලට වේලාවට ණය මුදල් ආපසු ගෙවුවාය.දිනෙන් දින ව්‍යාපාරය දියුණුවිය. නිවස කුඩා නිමි ඇඳුම් සාප්පුවක් බවට පත්විය.කාන්තා ඇඳුම් මැසීම, සාරි හැට්ට, සල්වාරි, සාරි නිර්මාණය ආදී විවිධ මෝස්තරයේ විලාසිතා ඇය අද අලෙවි කරයි. ජනනි ටේලර් නමින් නම්කර ඇති වෙළෙඳ සලක් හෝකන්දර ප්‍රදේශයේ පවත්වාගෙන යයි.සමෘද්ධි ව්‍යාපාරයෙන් ලැබී තිබුණ සමෘද්ධි ආධාර කාඩ්පත තවත් අයකුට ලබාදීමට එය ආපසු රජයට භාර දීමද ඇයගේ විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=r1102103</link>
    <topic>අඟුරුවාතොට උක්කල්ලපඤ්ඤාජෝති දහම් පාසලේඅඩු පාඩු රැසක්</topic>
    <author>හල්තොට සමූහ විනීතා මානෙල් ගමගේ</author>
    <content>අඟුරුවාතොට උක්කල්ල ශ්‍රී පඤ්ඤාාජෝති දහම් පාසල පවත්වා ගෙන යනු ලබන්නේ අවම පහසුකම් මධ්‍යයේ බව මවුපියෝ පවසති.සිසුන් 105ක් පමණ දහම් අධ්‍යාපනය ලබන මේ දහම් පාසලේ ප්‍රමාණවත් තරම් ඩෙස් හා බංකු නොමැතිවීම විශාල ගැටලුවකි. දැනට භාවිතා කරන බංකු ද බොහෝ ඒවා කැඩී බිඳී අබලන්ව ගොසිනි.ශාලාවේ ඉඩකඩ නොමැති බැවින් යාබදව ඇති පන්තිවල වැඩ කටයුතු කර ගැනීම අසීරු වී ඇත්තේ සිසුන්ගේ ඝෝෂාකාරී ශබ්ද නිසාය. මේ දහම් පාසල පවත්වාගෙන යනු ලබන්නේ ධර්ම ශාලාවේ වන අතර එය ද වහල කැඩී දිරාපත්ව ඇති අතර වැසි දිනවලට තෙමෙයි.නිමාෂා සුභාෂිනි කුමාරි (8 වසර) - අපේ දහම් පාසල පවත්වාගෙන යන ශාලාව නම් හොඳටම අබලන්. වැස්සට තෙමෙන කොට අපි පන්තිය නොතෙමෙන තැනකට ගන්නවා. ළමයි එකසිය ගාණකට ප්‍රමාණවත් තරම් ඩෙස් බංකු ඇත්තෙත් නැහැ. ඒත් අපි හැම සතියෙම දහම් පාසල් ඇවිත් ඉගෙන ගන්නවා. අපිට දහම් පාසලේ අඩු පාඩු ගැන කියන්න කෙනෙක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=r1102104</link>
    <topic>චිත්‍ර හා මූර්ති ශිල්පයටදස්කම් පාන කලාකරුවෙක්</topic>
    <author>බියගම විශේෂ රංජිත් අම්පිටියාවත්ත</author>
    <content>චිත්‍ර හා මූර්ති කලාවට දස්කම් පාන තරුණයෙකි සිංහල ආරච්චිගේ රංජිත් ප්‍රේමතිලක.සියනෑ කෝරළයේ ගම්පහ දිස්ත්‍රික්කයේ නාරංවල පදිංචි රංජිත් ප්‍රේමතිලක අපට මුණ ගැසුණේ තවත් තරුණයන් කීප දෙනෙකුට චිත්‍ර මූර්ති කලාව පිළිබඳව අධ්‍යාපනය ලබා දෙමින් සිටියදීය.නිවසේ සමස්ත වට පිටාවම කලාගාරයක් බඳුය. බිත්තිවල සුදුසු සියලු තැන්වලම මූර්තිවලින් අලංකාර කර තිබේ. ඔහුගේ බිරිය පාඨශාලාචාරිනි මංජුලා සුභාෂිනී ගෙන් ලැබෙන සහාය ඉතා විශාලය.මුලදී නැටුම් සහ සංගීතයට නැඹුරු වූවත් පසුව චිත්‍ර ශිල්පයට මූර්ති ශිල්පයට සම්බන්ධ වූයේ පියාවන විමලසේන සිංහල ආරච්චිගේ මහතා සහ කලාශූරී එස්. පී. චාර්ල්ස් කථිකාචාර්ය ප්‍රේමරත්න වනිගතුංග යන අයගේ ඇසුර ලැබීම නිසාය.කිරිඳිවැල සියනෑ සෞන්දර්ය අසපුවේ චිත්‍ර කලා උපදේශකයකු වන රංජිත් පාරම්පරික චිත්‍ර මූර්ති කලාව පැරණි සම්ප්‍රදායානුකූලවම පවත්වාගෙන යාමට මහන්සි වන ශිල්පියෙකි.විශේෂයෙන් ඉපැරණි කලා සම්ප්‍රදායානුකූලව විහාර චිත්‍ර මූර්ති විනාශ නොවන අයුරින් නිර්මාණය කළ යුතු බව ඔහුගේ විශ්වාසයයි. බුදු පිළිම, බිත්ති චිත්‍ර ආදිය විහාරයක නිර්මාණය කරන්නේ නම් උචිත වර්ණය පසුබිම භක්තිය දනවන පෙනුම තිබිය යුතුමය යන්න ඔහුගේ අදහසයි.බිත්ති අලංකරණ මියුරල් නිර්මාණ චිත්‍ර සහ ගෙවතු අලංකරණයටද ඔහු ප්‍රසිද්ධියක් දරයි. කලා නිර්මාණ හිතුමතේට අයාලේ යන සිතුවිලි සහිතව ගියහොත් විශේෂ අගයක් නැති බලි කුරුටු සංස්කෘතියක් බිහිවිය හැකි බව ඔහු පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=r1102105</link>
    <topic>දඩගමුව රජ මහා විහාරයේබිතුසිතුවම් ගරා වැටෙයි</topic>
    <author>අත්තනගල්ල විශේෂ ජයවීර සුගතපාල</author>
    <content>ක්‍රි.පූ. 3 වැනි සියවසේදී දේවානම්පියතිස්ස රජුගේ සුමිත්ත නම් ඇමැතිවරයකු විසින් කරවන ලදැයි කියන දඩගමුව සුමිත්ත ශ්‍රී සුන්දරාරාම රජ මහා විහාරයේ බිතු සිතුවම් විනාශ වෙමින් පවතී.අත්තනගල්ල ප්‍රාදේශීය ලේකම් කොට්ඨාසයේ වේයන්ගොඩ නගරයේ සිට කි.මී. 2 1/2ක් පමණ දුරින් දඩගමුව ගමේ පිහිටි මේ විහාරය ගැන “විහාර අස්න” හිද සඳහන් වේ.ක්‍රි.පූ. තුන්වැනි සියවස දක්වා අතීතයට විහිද යන ඓතිහාසික කරුණු රාශියක් මේ විහාරය හා බැඳී පවතින බවද, මේ ස්ථානය ඉතිහාසගත වනුයේ ඉපැරැණි වටදාගෙය කේන්ද්‍ර කරගෙන බවද විහාරාධිපති මැටිකොටමුල්ලේ පේමරතන හිමියෝ පැවසූහ.මේ වටදාගෙයි ගොඩනැගිල්ල පැහැදිලි වශයෙන් යුග දෙකකට අයත් ගෘහ නිර්මාණයන්ගෙන් සමන්විතය.මහනුවර යුගයට අයත් මෙහි බිතු සිතුවම් බදාම පිටින්ම ගැලැවී වැටෙන්නට පටන් ගෙන ඇති නිසා ඒ තැන් හුණු කපරාරු කර පිළියම් කිරීමට සිදුවූ බවද, මේ අගනා චිත්‍ර සම්ප්‍රදායයන් අනාගත පරපුර වෙනුවෙන් රැකගත යුතු වුවද, වෙන කළ යුතු දෙයක් නැති නිසා එසේ කළ බවද පේමරත්න හිමියෝ පැවසූහ.බුදු ගෙයි බිතු සිතුවම් ද පතුරු ගැලවී වැටෙන බවද, මහනුවර යුගයේ බෙහෙවින් ප්‍රචලිතව ගිය බිත්තිය තීරු වලට බෙදා චිත්‍ර ඇඳීමේ සම්ප්‍රදායයට අනුව මේ චිත්‍ර ඇඳ තිබෙන බවද විහාරාධිපති හිමියෝ පැවසූහ.මෙම විහාරස්ථානය පුරා විද්‍යා දෙපාර්තමේන්තුව මගින් රක්ෂිත ස්මාරකයක් බවට නම් කර ඇතත්, බිතු සිතුවම් සංරක්ෂණයට මෙතෙක් පියවරක් ගෙන නොමැති බවද උන්වහන්සේ සඳහන් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=s1102101</link>
    <topic>අපේම ක්‍රීඩා ලෝලීන් ඉදිරියේ ක්‍රීඩා කිරීමට ලැබීම ලොකු හයියක්</topic>
    <author>වර්නන් ගුණසේකර</author>
    <content>ශ්‍රී ලංකා කණ්ඩායම සහභාගි වීමට නියමිත ලෝක කුසලාන තරග බොහොමයක් ලාංකීය ක්‍රීඩා ලෝලීන් ඉදිරියේ මව්බිමේදීම ක්‍රීඩා කිරීමට ලැබීම ගැන තම කණ්ඩායම ඉතාමත් ප්‍රබෝධවත්ව සිටින බව නායක කුමාර් සංගක්කාර ඊයේ පැවසීය.”තරගාවලිය ආරම්භයේදීම හොඳින් ක්‍රීඩා කිරීම අපට ඉතා වැදගත්. තරගයෙන් තරගයට අපි අපේ ශක්තිය ගොඩනඟා ගත යුතුයි. එය පීඩනය ලිහිල් කර ගෙන විවේකයක් ගැනීමට කණ්ඩායමට උපකාර වෙනවා. අවසාන ඉලක්කය අප්‍රේල් 2 වැනිදා අවසාන තරගයට මුම්බායි හි සිටීමයි” කොළඹ හිල්ටන් හෝටලයේ ඊයේ පැවැති මාධ්‍ය සාකච්ඡාවේදී සංගක්කාර කීවේය.”ලෝක කුසලාන තරග පැවැත්වෙන නව ක්‍රීඩාංගණ දෙකක් වන පල්ලෙකැලේ හා හම්බන්තොට එතරම් වේලාවක් ගතකරන්න අපට අවස්ථාවක් ලැබුණේ නැහැ. නමුත් තරග බිමට පිවිසෙන්න ක්‍රීඩකයන් ඉතාමත් උනන්දුවෙන් බලා සිටිනවා” යැයි ද ශ්‍රී ලංකා ක්‍රිකට් නායකයා කියා සිටියේය.නිරතුරුවම ඇදහැළුණු වර්ෂාව නිසා, එම ක්‍රීඩාංගණවල පුුහුණුවීමේ කණ්ඩායමේ සැලසුම් ක්‍රියාත්මක කිරීමට නොහැකි විය.”පල්ලේකැලේ හා හම්බන්තොට ක්‍රීඩා පිටිවල විදුලි ආලෝක මධ්‍යයේ ගොඩක් පුහුණුවෙන්න අපට ලැබුණා නම් අප බොහොම කැමතියි. නමුත් වර්ෂාව ඊට හරස් වුණා.”තරගාවලිය පැවැත්වෙද්දී අනෙක් කණ්ඩායම් මෙන්ම තම කණ්ඩායම ද එම තණතිලි අධ්‍යයනය කරන බව කී සංගක්කාර වැදගත් ම දෙය වනුයේ කණ්ඩායමේ දස්කම් ඒ අයුරින් දිගටම රඳවා තබාගැනීම බව ප්‍රකාශ කළේය.ප්‍රධාන වෙනස්කම් කණ්ඩායමේ සිදු නොකෙරෙනු බවත්, පිතිකරු පෙළ පෙර පරිදිම නොවෙනස්ව තිබෙනු ඇති බවත් ඔහු කීවේය.”පන්දු යැවීමේදී නම් අපි වෙනස්කමක් දෙකක් කරන්න ඉඩ තියෙනවා” යැයි ද සංගක්කාර වැඩිදුරටත් කියා සිටියේය.35,000 දෙනෙකුට අසුන් ගත හැකි හම්බන්තොට සූරියවැව ක්‍රීඩාංගණයේදී ශ්‍රී ලංකාව ලබන 20 වැනිදා කැනඩාව සමඟ සිය ප්‍රථම 2011 ලෝක කුසලාන තරගයට සහභාගි වීමට නියමිතය.මෙහිදී අදහස් දැක්වූ ප්‍රහාරාත්මක ආරම්භක පිතිකරු තිලකරත්න ඩිල්ෂාන් පැවසුවේ ලෝක කුසලාන තරගමාලාවේදී විශේෂයෙන් සිය පිතිහරඹ රටාවේ වෙනසක් සිදු නොවනු ඇති බවය.”මටම ආවේනික වූ රටාව අනුව මම පිත්ත හසුරුවනවා. ලෝක කුසලාන තරගමාලාව කියා එහි වෙනසක් සිදුවන්නේ නැහැ. අතිරේක පීඩනයක් හිතට නොගෙන මගේ සුපුරුදු විලාසයෙන් පන්දුවට පහර දීලා රට වෙනුවෙන් උපරිම සේවයක් ඉටුකිරීම තමයි මගේ බලාපොරොත්තුව වන්නේ. පළමු ඕවර 10 දී මට වැඩිපුර පිත්ත හැසිරවීමට අවස්ථාවක් ලැබුණොත් විශාල ලකුණු ප්‍රමාණයකට ශ්‍රී ලංකා පිල රැගෙන යාම මගේ අරමුණයි” ඩිල්ෂාන් පැවැසීය.පළමුවරට ලෝක කුසලාන තරගමාලාවකට සහභාගි වීමට ලැබීම තම සිහිනයක් සැබෑවීමක් බව පැවැසූ තුන් ඉරියව් ක්‍රීඩක ඇන්ජලෝ මැතිව්ස් කණ්ඩායම වෙනුවෙන් උපරිම දස්කම් දැක්වීමේ බලාපොරොත්තුවෙන් පසුවන බව සඳහන් කළේය.ලෝක කුසලාන තරගමාලාවට පෙර ලකුණු අතරට පැමිණීමට හැකිවීම පිළිබඳ සතුටට පත්වන බව ආරම්භක පිතිකරු උපුල් තරංග ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=s1102102</link>
    <topic>කුඩා රටවල් ගැනසුළුවෙන් හිතන්න බැහැ</topic>
    <author>ෆවුස් මොහොමඩ්</author>
    <content>මෙවර ලෝක කුසලාන තරගමාලාවේදී ශ්‍රී ලංකා කණ්ඩායම ඉදිරියේ ඇති විශාලතම අභියෝගය වන්නේ අවසන් පූර්ව වටයට සුදුසුකම් ලැබීම බව ලොව විශිෂ්ටතම දඟ පන්දු යවන්නා වන මුත්තයියා මුරලිදරන් ප්‍රකාශ කළේය.මූලික වටයේදී ප්‍රබල කණ්ඩායම් සමඟ මෙන්ම කුඩා රටවල් සමඟ පැවැත්වෙන තරගත් අභියෝගාත්මක තරග වනු ඇතැයි මුරලි සඳහන් කළේය.ඊයේ හිල්ටන් හෝටලයේ පැවැති ලෝක කුසලාන තරගමාලාවට සහභාගි වන ශ්‍රී ලංකා ක්‍රිකට් කණ්ඩායමේ මාධ්‍ය සාකච්ඡාවේදී ඔහු මේ බව පැවැසීය.පසුගිය ලෝක කුසලාන තරගමාලාවන්හිදී එතරම් අත්දැකීම් නොමැති කුඩා කණ්ඩායම් විශ්මිත ලෙස ප්‍රබල රටවල් පරාජය කිරීමට සමත් වූ බව සිහිපත් කළ මුරලි අර්ධ අවසන් පූර්ව වටයේ සිට තරග වදින සෑම තරගයකම ජයග්‍රහණය හා පරාජය එක හා සමානව දෝලනය වන බව පැවැසීය.”ලෝක කුසලානය දිනාගැනීමට පොඩි වාසනාවකුත් තියෙන්න ඕනේ. 1996 ලෝක කුසලානයේ සත්කාරක රටක් විදිහට එවර සූරතාව දිනාගැනීම සමඟ මෙවර තරගාවලිය සංසන්දනය කරන්න අසීරුයි. ඒ යුගයේ හිටපු ජාත්‍යන්තර ක්‍රීඩකයන්ගේ දස්කම් හා වර්තමානයේ ක්‍රීඩකයන්ගේ දස්කම් හුඟක් වෙනස්. නමුත් 1996 ලෝක කුසලාන ජය ගැනීමෙන් පසු වෘත්තීය මට්ටමට පැමිණි අපේ ක්‍රීඩකයන්ට ඕනෑම ප්‍රබල රටක් පරාජය කිරීමට හැකි බවට විශ්වාසයක් ඇතිවීම ඉතා සතුටුදායක කාරණාවක්. වත්මන් කණ්ඩායමේ ක්‍රීඩකයන් තුළ ඒ විශ්වාසය ඒ අයුරින්ම තිබෙනවා.””අපට ඉතා ශක්තිමත් කණ්ඩායමක් සිටියා. සෑම ක්‍රීඩකයකුටම ජාත්‍යන්තර අත්දැකීම් තිබෙනවා. තරගයක ජයග්‍රහණයට එක් ක්‍රීඩකයකුගේ දෙදෙනෙකුගේ අත්දැකීම් නොවේ සෑම ක්‍රීඩකයකුගේම අත්දැකීම් වැදගත් වෙනවා” මුරලිදරන් පැවැසීය.මෙවර ලෝක කුසලාන තරගමාලාව මම සහභාගි වන අවසන් තරගමාලාව නිසා හොඳින් දස්කම් දැක්විය යුතු බවට විශේෂ පීඩනයක් මට නැහැ. පොදුවේ හැම තරගයකදීම පීඩනයක් තියෙනවා. පීඩනයක් තියෙද්දී හොඳින් දස්කම් දැක්වීමේ හැකියාවකුත් ගොඩනැඟෙනවා” ඔහු වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=s1102103</link>
    <topic>අපි දැන් ශක්තිමත්නෙදර්ලන්ත නායක බොරන්</topic>
    <author/>
    <content>මෙවර ලෝක කුසලාන තරගමාලාවට සහභාගි වන නෙදර්ලන්ත පිල පසුගිය තරගමාලාවේ සහභාගි වූ කණ්ඩායමට වඩා ශක්තිමත් බැවින් සැම තරගයකදීම ප්‍රතිවාදීන්ට දැඩි සටනක් එල්ල කිරීමට හැකිවනු ඇතැයි නෙදර්ලන්ත පිලේ නායක පීටර් බොරන් ප්‍රකාශ කළේය.ලෝක කුසලාන තරගවලියට සහභාගි වීම සඳහා ශ්‍රී ලංකාවට පැමිණි නෙදර්ලන්ත කණ්ඩායම ඊයේ හිල්ටන් හෝටලයේ පැවැති මාධ්‍ය සාකච්ඡාවකට එක්වූ මොහොතේ කණ්ඩායමේ නායක පීටර් බොරන් මාධ්‍යවේදීන් හමුවේ මේ බව ප්‍රකාශ කළේය.පන්දු යැවීමේ අංශය තරමක දුර්වලතාවයක් පෙන්නුම් කළද පිතිහරඹ අංශය ස්ථාවර මට්ටමක තිබෙන බව පැවසූ නෙදර්ලන්ත නායකයා ප්‍රබල කණ්ඩායම් වලට අභියෝගයක් එල්ල කිරීමට හැකියාව ඇති බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=s1102104</link>
    <topic>පෑලියගොඩ රෝමානු කතෝලික කණිටු විදුහලේ නිවාසාන්තර ක්‍රීඩා අද</topic>
    <author/>
    <content>බප / කැල පෑලියගොඩ රෝමානු කතෝලික ප්‍රාථමික විදුහලේ නිවාසාන්තර ක්‍රීඩා උළෙල අද (10) පෙරවරු 10.00 ට විද්‍යාලයීය ක්‍රීඩා පිටියේදී පැවැත්වේ.කතෝලික පාසල් අධ්‍යක්ෂ රංජිත් මදුරාවල පියතුමාගේ සහභාගීත්වයෙන් පැවත්වෙන මේ ක්‍රීඩා උළෙලට කැලණි මීසම භාර ගිහාන් රිට්ලි පියතුමා ද සහභාගීවීමට නියමිතය.විදුහල්පති කේ. ඩී. අනුර ආනන්ද කුමාර මහතාගේ සහ නියෝජ්‍ය විදුහල්පති නෙළුම් බණ්ඩාර මහත්මියගේ මග පෙන්වීම යටතේ ඩී. ජේ. සෝමලතා සහ එච්. එම්. බී. ප්‍රියදර්ශනී ගුරු මහත්මීන් විසින් සංවිධානය කරනු ලැබූ මේ ක්‍රීඩා උළෙලට කැලණිය කලාපයේ අධ්‍යාපන සැලසුම් අධ්‍යක්ෂිකා කේ. පී. පී. සුරියප්පෙරුම මහත්මිය සහ කොට්ඨාස අධ්‍යාපන අධ්‍යක්ෂිකා නිල්මිණි පෙරේරා මෙනෙවිය ද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=s1102105</link>
    <topic>මම ආවේ තරග දිනවන්නයිරගර් නව පුහුණුකරු එලිස් මිචැන්</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් පුහුණුකරු ලෙස වැඩ භාර ගැනීමට පැමිණීමට පෙර කණ්ඩායම පිළිබඳව නිසි අධ්‍යයනයක යෙදුණු බවත්, නව තනතුර භාරගනු ලැබුවේ තරග දිනවන්නට මිස පරදවන්නට නොවන බවත් ශ්‍රී ලංකා රගර් කණ්ඩායම් නව පුහුණුකරු නවසීලන්ත ජාතික එලිස් මීචැන් ප්‍රකාශ කළේය.පසුගිය කාලය තුලදී කැපී පෙනන දස්කම් දැක්වීමට සමත් වූ ශ්‍රී ලංකා රගර් පිල හැකියාවන්ගෙන් පරිපූර්ණ කණ්ඩායම් බව මීචැන් වැඩිදුරටත් සඳහන් කළේය.ශ්‍රී ලංකා රගර් සංගම් මූලස්ථානයේ දී පසුගියදා ප්‍රථම වරට මාධ්‍ය හමුවකට එක්වෙමින් ඔහු මේ බව සඳහන් කළේය.ශ්‍රී ලංකා පිලේ අත්දැකීම් බහුල වෘත්තීය මට්ටමේ ක්‍රීඩකයන් සිටින බැවින් තරගාවලියේ පෙර සූදානම තරමක පහසු වනු ඇතැයි ඔහු විශ්වාසය පළ කළේය.ක්‍රීඩකයන්ගේ දස්කම් පිළිබඳව විශ්වාසය තැබීමට හැකි බැවින් තරගමාලාවේදී ශ්‍රී ලංකා පිල මුහුණ දෙන සෑම තරගයකදීම ප්‍රතිවාදීහු හමුවේ දැඩි සටනක් දීමට හැකිවනු ඇතැයි පැවසූ මීචැන් කණ්ඩයමක් ලෙසත් වෙන් වෙන් වශයෙනුත් ක්‍රීඩකයන්ගේ හැකියාවන් හඳුනා ගනිමින් සිටින බව පැවැසීය.රගර් ක්‍රීඩාවෙන් ශ්‍රී ලංකාව දියුණුවෙමින් පවතින බව සඳහන් කළ මීචැන් ශාරීරික යෝග්‍යතාවය තවත් වර්ධනය කිරීමට හැකිවී ක්‍රීඩකයන්ගේ දස්කම් අතිශයින්ම විශිෂ්ඨ තත්ත්වයට පත්වනු ඇතැයි පැවැසීය.“ෆයිව් නේෂන්ස්” තරගමාලාව සඳහා ශ්‍රී ලංකා පිල සූදානම් කිරීම නව පුහුණුකරු ලෙස තරමක අභියෝගයක් වූවත් ඒ සඳහා කාලය ප්‍රමාණවත් වන බැවින් නිසියාකාරව පුහුණුවක් ලබාදී ක්‍රීඩකයන් ජයග්‍රාහි මාවතට යොමු කිරීමට තමා බලාපොරොත්තු වන බව හෙතෙම සඳහන් කළේය.ශ්‍රී ලංකා රගර් සංගමයේ ලේකම් ෂේන් දූල්වැව මහතා ද මාධ්‍ය සාකච්ඡාවට එක් විය.අප්‍රේල් සහ මැයි මාසයේ පැවැත්වෙන “ෆයිව් නේෂන්ස්” තරගාවලියට ශ්‍රී ලංකාව සමග එක්සත් අරාබි එමීර් රාජ්‍ය, කසකස්තානය, හොංකොං සහ ජපානය තරග වදිති.ශ්‍රී ලංකාව සහභාගි වන තරග 2 ක් ලංකාවේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=s1102106</link>
    <topic>අරවින්ද ද සිල්වාගේ වීර වික්‍රමයෙන්ලෝක ක්‍රිකට් කිරුළ ශ්‍රී ලංකාවට</topic>
    <author>- වර්නන් ගුණසේකර</author>
    <content>ඉන්දියාව හා පාකිස්තානය දෙවැනි වරටත් සත්කාරකත්වය දැරූ ලෝක කුසලාන තරගාවලිය වූ 1996 තරගාවලිය, ශ්‍රී ලංකාවට අමරණීය එකක් බවට පත් විය. මෙහි අවසාන තරගයේදී ඔස්ට්‍රේලියාව පරාජය කළ ශ්‍රී ලංකාව ප්‍රථම වතාවට ලෝක ක්‍රිකට් සූරයන් බවට පත්විය.නිල අනුග්‍රාහකයන්ගේ නමින් ‘විල්ස් ලෝක කුසලානය’ ලෙසින් ද හැඳින් වූ මෙය ජගත් ක්‍රිකට් කවුන්සලය විසින් සංවිධානය කළ හයවැනි ලෝක කුසලාන තරගාවලිය විය.ඕවර 15 පන්දු රැකීමේ සීමාවන් ප්‍රථම වතාවට ක්‍රියාත්මක කෙරුණේ 1992 තරගාවලියේදී වුවත් පන්දුවට යන්තමින් පිත්ත ගාවමින් ලකුණු රැස් කිරීමේ (pinch -hitters) පිතිකරුවන් ඔවුන්ගේ ඒ අවස්ථාව හොඳින් ග්‍රහණය කර ගත්තේ 1996 තරගාවලියේදී ය. ශ්‍රී ලංකාව, ඔස්ට්‍රේලියාව හා ඉන්දියාව පිටියේ විවෘත පෙදෙස්වලින් ප්‍රයෝජන ගනිමින් ඉනිම ආරම්භයේදීම ආක්‍රමණශීලී පිතිහරඹයන්හි නිරත වූහ. එංගලන්තය එය කළේ නැත. තෙවැනි විනිසුරුද ප්‍රථම වතාවට හඳුන්වා දෙනු ලැබුවේ මේ තරගාවලියේදී ය.අරවින්ද ද සිල්වා 1996 දී කළ තරමට වෙනත් කිසිම ක්‍රීඩකයෙක් මෙතෙක් ලෝක කුසලාන අවසාන මහා තරගයකදී සිය ආධිපත්‍යය පවත්වා ගෙන ගොස් නැත. උඩ පන්දු දෙකක් හා ඔස්ට්‍රේලියාවේ වැඩිම ලකුණු ලබා ගත් ටේලර් හා රිකී පොන්ටිං ඇතුළුව කඩුලු තුනක් ලබා ගත් අරවින්ද ඉන්පසුව දර්ශනීය පිතිහරඹයක නියැළෙමින් අගනා ලකුණු 107ක් නොදැවී රැස් කළේ ය.පින්නෙන් වැසුණු, ලිස්සන පන්දුවෙන් බාධා පැමිණුනු ඔස්ට්‍රේලියාව පතිකරුවන් දවාලීමට ලැබුණු අවස්ථා ගණනාවක්ම අතහැරිය අතර සිය 241 ක මුළු ලකුණු සංඛ්‍යාව ආරක්ෂා කර ගන්නා විලාශයක් ඔවුන්ගෙන් කිසි විටෙකත් ප්‍රදර්ශනය නොවිණි.ඊට කළින්, ඔස්ට්‍රේලියාව හා බටහිර ඉන්දීය කොදෙව් පිල ශ්‍රී ලංකාවට එරෙහිව කොළඹදී පැවැත්වීමට නියමිතව තිබූ ඔවුන්ගේ කොටසේ තරගවලට සහභාගි වීම ප්‍රතික්ෂේප කර තිබිණි. තරගාවලිය ආරම්භයට පෙර ශ්‍රී ලංකාවේ සිදුවූ බෝම්බ පිපිරීමකින් පසුව ඔවුන්ගේ ආරක්ෂාව පිළිබඳ සැලකිල්ල යොමු කළ යුතුව ඇතැයි පවසමින් මේ කණ්ඩායම් දෙක ශ්‍රී ලංකාවට පැමිණීම ප්‍රතික්ෂේප කළහ. කණ්ඩායම්වලට උපරිම ආරක්ෂාව පිළිගැන්වීමට අමතරව එහි තරග පැවැත්වීමට ප්‍රමාණවත් ආරක්ෂාව තිබෙන බවට ජගත් ක්‍රිකට් කවුන්සලය විසන් තීරණය කර තිබියදී ආරක්ෂාව පිළිබඳව උපුටා දැක්වීමේ වලංගුභාවය ගැන ශ්‍රී ලංකාව ඒ අවස්ථාවේදී ප්‍රශ්න කර සිටියේ ය.දීර්ඝ සාකච්ඡා අවසානයේ එම කණ්ඩායම්වලට කරනු ලබන දඩයක් සේ ශ්‍රී ලංකාවට එම තරග දෙකේ ජයග්‍රහණයේ වාසිය ලබා දීමට ජගත් ක්‍රිකට් කවුන්සලය තීරණය කළේ ය. එහි ප්‍රතිඵලයක් ලෙසින් ශ්‍රී ලංකාව එකම තරගයක් හෝ ක්‍රීඩා කිරීමට පෙර ඉබේ ම අර්ධ අවසන් පූර්ව වටයට සුදුසුකම් ලැබුවේ ය.ඉන්දියාව ක්‍රීඩාංගණ 17 ක තරග 17ක් සඳහා සත්කාරකත්වය දැරූ අතර පාකිස්තානය ක්‍රීඩාංගණ හයක තරග 14ක් සඳහා ද ශ්‍රී ලංකාව ක්‍රීඩාංගණ 3ක තරග හයක් සඳහා ද සත්කාරකත්වය දැරූහ.මංගල තරග බිම1996 වසරේදී කණ්ඩායම් 3ක් ප්‍රථම වතාවට ලෝක කුසලාන තරග බිමට පවිසියහ. එක්සත් අරාබි එමීර් රාජ්‍යය, නෙදර්ලනත්ය හා කෙන්යාව එම කණ්ඩායම් වූහ. නෙදර්ලන්තය ඔවුන්ගේ තරග පහම පරාජය වූ අතර එක්සත් අරාබි එමීර් රාජ්‍යය පිල නෙදර්ලන්තය පමණක් පරාජය කළේ ය. කෙසේ වෙතත්, කෙන්යාව පූනේහිදී බටහිර ඉන්දීය කොදෙව් පිල අභිබවා යමින් විස්මිත ජයග්‍රහණයක් වාර්තා කළේ ය.ශ්‍රී ලංකාවේ මෙහෙයුමඩේව් වට්මෝර් යටතේ පුහුණුවෙන් හා අර්ජුන රණතුංගගේ නායකත්වයෙන් යුතුව ශ්‍රී ලංකාව පළමු ඕවර 15 ඇතුළත පනවා තිබූ පන්දු රැකීමේ සීමාවන්ගෙන් වාසිය සලසා ගැනීම සඳහා ‘තරගාවලියේ වීරයා’ වූ සනත් ජයසූරිය හා රොමේෂ් කළුවිතාරණ යොදවා ගත්හ.පළමු ඕවර 15 දී ලකුණු 50ක් හෝ 60ක් ලබා ගැනීම හොඳටම ප්‍රමාණවත් යැයි සැලකුණු යුගයක ශ්‍රී ලංකාව එම ඕවරවලදී ඉන්දියාවට එරෙහිව ලකුණු 117ක් ද, කෙන්යාවට එරෙහිව ලකුණු 123ක් ද අර්ධ අවසන් පූර්ව වටයේදී එංගලන්තයට එරෙහිව ලකුණු 121ක් ද, අවසන් පූර්ව වටයේදී ඉන්දියාවට එරෙහිව ලකුණු 86ක් ද ලබා ගත්තේ ය.කෙන්යාවට එරෙහිව ශ්‍රී ලංකාව කඩුලු 5කට ලකුණු 398ක් රැස් කළ අතර එය 2006 වසරේ අප්‍රේල් මාසය වනතෙක්ම ජාත්‍යන්තර එක් දින තරගයකදී කණ්ඩායමක් වාර්තා කළ වැඩිම මුළු ලකුණු සංඛ්‍යාව ලෙසින් නව වාර්තාවක්ව තිබුණේ ය.අවසන් පූර්ව වටයශ්‍රී ලංකාව ඉන්දියාවට එරෙහිව පළමු අවසන් පූර්ව තරගය කොල්කටාහි ඊඩ්න් ගාඩ්න්ස් ක්‍රීඩාංගණයේදී ජය ගත්තේ නරඹන්නන් 110,000ක් ඉදිරියේය. කඩුලු 8කට ලකුණු 251ක ශ්‍රී ලංකා ඉනිම හඹා ගිය ඉන්දියාවේ කඩුලු 8ක් මුළු ලකුණු 120 දී (35 වැනි ඕවරයේදී) බිඳ වැටී තිබියදී නරඹන්නන්ගෙන් කොටසක් පලතුරු හා ප්ලාස්ටික් බෝතල පිටියට වීසි කරන්නට පටන් ගත්හ.නරඹන්නන් පිරිස සන්සුන් කිරීමේ උත්සාහයක් ලෙසින් ක්‍රීඩකයෝ මිනිත්තු 20 කට ක්‍රීඩා පිටියෙන් ඉවතට ගියහ. ක්‍රීඩකයන් යළි තරගයට පිවිසි අවස්ථාවේදී තවත් බෝතල පිටියට වීසි කෙරුණු අතර, ක්‍රීඩා මණ්ඩපවල ගිනි දල්වන්නට විය.තරග තීරක ක්ලයිව් ලොයිඩ් තරගයේ ජයග්‍රහණය ශ්‍රී ලංකාවට ලබාදුන් අතර එය ටෙස්ට් හෝ ජාත්‍යන්තර එක්දින තරගයක මෙතෙක් එවැනි තීරණයක් ගත් පළමු අවස්ථාව විය.මොහාලිහි පැවැති දෙවැනි අවසන් පූර්ව තරගයේදී කඩුලු 4ට ලකුණු 15ක අසීරු තත්ත්වයෙන් ගොඩ ආ ඔස්ට්‍රේලියාව ඕවර 50 අවසානයේදී කඩුලු 8කට ලකුණු 207ක් වාර්තා කළේය. 42 වැනි ඕවරය වන විට කඩුලු 2ක් දැවී ලකුණු 165ක් ලබාගෙන සිටි බටහිර ඉන්දීය කොදෙව් පිල ඉන්පසුව පන්දු 50ක් තුළදී ඔවුන්ගේ අවසන් කඩුලු 8 ලකුණු 37කට අහිමි කර ගත්තේය.අවසාන තරගයඅවසාන මහා තරගයේදී ශ්‍රී ලංකාව කාසියේ වාසිය දිනාගෙන පළමුව ලකුණු රැස් කිරීම සඳහා ඔස්ට්‍රේලියාව කැඳවීය. ඒ, මීට පෙර පැවැති ලෝක කුසලාන අවසාන තරග පහේම පළමුව ලකුණු රැස් කළ කණ්ඩායම ජයග්‍රහණය කර තිබියදීය. ඔස්ට්‍රේලියාවේ කඩුලු 7ට 241ක මුළු ලකුණු සංඛ්‍යාවේ ලකුණු 74ක් ලබාගත් මාක් ටේලර් වැඩිම ලකුණු ලබාගත් පිතිකරුවා විය.ටේලර් (පන්දු 83කින් ලකුණූ 74යි, හතරේ පහර 8යි, හයේ පහරයි) හා රිකී පොන්ටිං (පන්දු 73 කින් ලකුණු 45යි, හතරේ පහර 2යි) දෙවැනි කඩුල්ල වෙනුවෙන් ලකුණු 101ක සබඳතාවක් වාර්තා කළහ. කෙසේ වෙතත්, පොන්ටිං හා ටේලර් දැවී ගිය පසුව ශ්‍රී ලංකාවේ සිවු දඟපන්දු ප්‍රහාරය හමුවේ ඔස්ට්‍රේලියාව කඩුලු 1ට ලකුණු 137 සිට කඩුලු 5ට 170 දක්වා පහතට වැටිණි.මේ කඩාවැටීම මධ්‍යයේත් ඔස්ට්‍රේලියාව අසීරුවෙන් යුතුව ඕවර 50දී කඩුලු 7කට ලකුණු 241ක් ලබා ගත්තේය.ඔස්ට්‍රේලියාව විසින් උඩපන්දු පහක් අතහැරීමෙන් පසුව ශ්‍රී ලංකාව 47 වැනි ඕවරයේදී තරගය ජයග්‍රහණය කළේය. අරවින්ද ද සිල්වා ලකුණු 42 කට කඩුලු 3ක් බිඳ හෙළමින් පන්දු යැවීමෙන් දස්කම් දැක්වීමෙන් පසුව මනරම් පිතිහරඹයක නියැලෙමින් නොදැවී ලකුණු 107ක් ලබාගෙන ‘තරගයේ වීරයා’ සම්මානය දිනා ගත්තේය.ලෝක කුසලාන තරගාවලියක සත්කාරක හෝ සම සත්කාරක කණ්ඩායමක් ලෝක ක්‍රිකට් කුසලානය හිමිකර ගත් ප්‍රථම අවස්ථාව එය විය.ජයග්‍රාහී ශ්‍රී ලංකා පිල - අර්ජුන රණතුංග (නායක), මාවන් අතපත්තු, උපුල් චන්දන, අරවින්ද ද සිල්වා, කුමාර් ධර්මසේන, අසංක ගුරුසිංහ, රොමේෂ් කළුවිතාරණ (කඩුලු රකින්නා), සනත් ජයසූරිය, රොෂාන් මහානාම, මුත්තයියා මුරලිදරන්, රවීන්ද්‍ර පුෂ්පකුමාර, හෂාන් තිලකරත්න, චමින්ද වාස්, ප්‍රමෝදය වික්‍රමසිංහ.පරාජිත ඔස්ට්‍රේලියානු පිල - මාක් ටේලර් (නායක), මයිකල් බෙවන්, ඩේමියන් ෆ්ලෙමිං, ඉයන් හීලි (කඩුලු රකින්නා), ස්ටුවර්ට් ලෝ, ෂේන් ලී, ක්‍රෙග් මැක්ඩමොට්, ග්ලෙන් මැග්‍රා, රිකී පොන්ටිං, පෝල් රීෆල්, මයිකල් ස්ලේටර්, ෂේන් වෝන්, මාක් වෝ, ස්ටීව් වෝ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=f1102101</link>
    <topic>අතරමැදියාගේකල්ල මරේ</topic>
    <author>රාමන්</author>
    <content>ස්වභාවික ආපදාවන් සමඟ අත්‍යාවශ්‍ය ආහාර හිඟයක් ඇතිවීම ද ස්වභාවිකයි. දැනටමත් වෙළෙඳ පොළේ එළවළුවලට මේ ප්‍රශ්නය බලපා තිබෙනවා. එළවළු මිල වැඩියි. වර්ෂාව නිසා එළවළු කොරටු විනාශ වෙලා. මේ නිසා වෙළෙඳ පොළට කරනු ලබන සැපයුම අඩු වෙලා. සැපයුම අඩුවීම ඉල්ලුම වැඩි වීමටත් මිල ඉහළ යෑමටත් හේතු වෙනවා.සාමාන්‍යයෙන් අතරමැදියා තම ලාභ තීරුව වැඩි කර ගැනීමට මෙවන් අවස්ථා ප්‍රයෝජනයට ගනු ලබනවා. ස්වභාවික විපතක් වුව ද ඔවුන්ට සැපතක්. මෙය වෙළෙඳ පොළේ සිල්ලර මිලට බලපා තිබෙන බව පෙනෙනවා. දඹුල්ල ආර්ථික මධ්‍යස්ථානයේ පසුගිය සතියක දක්නට ලැබුණු තොග මිල හා ඉන් පිටත පැවැති සිල්ලර මිල සැසඳීමේ දී අතරමැදියාගේ ලාබ තීරුවේ දැඩි බව පැහැදිලියි. රු. 120 /- රු. 200 /- අතර තොග මිලකට පැවැති බෝංචි කිලෝවේ සිල්ලර මිල රු. 250 /- රු. 300 /- අතර තිබුණා. තොග එළවළු සිල්ලර මිල රු. 50 කින් වැඩියි. කැරට් රු. 150 /- රු. 180 /- අතර තොග මිල සටහන් වන විට සිල්ලර මිල රු. 200 /- රු. 250 /- යි. වම්බටු රු. 100 /- රු. 130 /- සිල්ලර මිල රු. 150 /- රු. 200 /- අතර.අතරමැදියන් ආපදාවන් අස්සේ තම ලාබ තීරුව අසීමිත ලෙස වැඩි කර ගැනීමට යෑම නිසා පාරිභෝගිකයා යථාර්ථවාදී නොවන පීඩනයකට ලක් වෙලා. මෙය අද වෙළෙඳ පොළේ දක්නට ලැබෙන සාමාන්‍ය තත්ත්වයක්. මේ නිසා ආපදාවට සාපේක්ෂව වැඩි වන මිලට වඩා වැඩි මිලක් දැරීමට පාරිභෝගිකයාට සිදු වෙලා.රාජ්‍ය මැදිහත්වීමක් අවශ්‍ය වන්නේ මෙවන් පසුබිමක. වෙළෙඳ හා පාරිභෝගික කටයුතු අමාත්‍යාංශය මේ සඳහා පිහිටුවා ඇති රාජ්‍ය ආයතනයයි. මේ අමාත්‍යාංශය නඩත්තු කිරීම සඳහා රුපියල් දස ලක්ෂ 1487 ක් රජය මගින් දරනවා. එම අමාත්‍යංශය යටතේ සමුපාකාරය ස. තො. ස., වී අලෙවි මණ්ඩලය ආදී ආයතන ක්‍රියාත්මක වන්නේ වෙළෙඳ පොළේ රාජ්‍ය අතරමැදි කාර්ය සඳහායි. ස. තො. ස. අලෙවි සැල් 235 ක් හා සමුපාකාර ප්‍රාදේශික 11000 අදාළ වෙළෙඳ ජාලයට අයත් වෙනවා. මේ අදාළ ආයතන මගින් ස්වරක්ෂක තොග පවත්වා ගත යුතුයි.ස්වභාවික ආපදාවක දී මේ අමාත්‍යංශය කෙරෙහි ජනතාවගේ අවධානය යොමුවීම අනිවාර්යයයි. මෙහි දී වෙළෙඳ අමාත්‍යංශය පාරිභෝගිකයාගේ දුක්ගන්නාරාළ වගෙයි. අතරමැදි ගසා කෑම හා වෙළෙන්දාගේ ලාබ තීරුව සාධාරණ තැනක තබා ගැනීම අදාළ රාජ්‍ය ආයතනවල වගකීමක්. එහෙත් වෙළෙඳ අමාත්‍යංශය පමණක් හුදකලා වී හෝ හුදකලා කර ප්‍රශ්නයට මැදිහත් වෙන්න බැහැ. අනෙක් රාජ්‍ය ආයතන හා අමාත්‍යංශ මීට මැදිහත් විය යුතුයි.සමහර භාණ්ඩවල බදු අඩු වීම වෙළෙඳ ඇමැතිවරයා දන්නේ නැහැ. එහෙත් පිටකොටුවේ තොග ව්‍යාපාරිකයන් දන්නවා. ඇමතිවරයාට ප්‍රථම ඔවුන් දැනුම්වත් වෙලා. මේවා සිදු වන්නේ කෙසේ දැයි කියන්න දන්නේ නැහැ. මේ දැනුම්වත් භාවය හරහා හුවමාරු වන්නේ මිලියන ගණන් මුදල්. ආණණ්ඩුව ජනතාව වෙනුවෙන් 2011 වසරට වැය කිරීමට සූදානම් සහනාධාර පැකේජයේ වටිනාකම රු. මිලියන 207 ක් පමණ වෙනවා. මින් මිලියන 10 ක් යනු 1 / 20 ක්. නැතිනම් 5 % ක්.පරිප්පු, සැමන්, අල, ලුණු, හාල්මැස්සන්, බිත්තර හා කුකුළු මස් තොග මාස 3ක සෑහෙන ලෙස පවත්වාගෙන යෑමට වැය වන්නේ රුපියල් බිලියන 10 ක් තරම් මුදලක් යයි ගණන් බලා තිබෙනවා. බඩු මිල වෙනුවෙන් රජයට එල්ල කරන කෝටි ගණන් ඇනුම් බැනුම් වෙනුවෙන් වැය කළ යුතු වන්නේ රු. බිලියන දහයක් නම් රජයකට එය සුළු මුදලක්. ඊට වඩා සිය ගුණයකින් බඩු මිල ප්‍රශ්නය මත රජය බැනුම් අහනවා. සැමන්, පරිප්පු, හාල්මැස්සන්, අල, ලුණු වැනි ද්‍රව්‍ය සාධාරණ මිලකට වෙළෙඳ පොළේ ලබා ගතහැකි නම් එළවළු ප්‍රශ්නයක් පැන නඟින්නේ නැහැ. ජනතාවට එළවළු මිලේ වැඩි වීම දරාගත හැකියි. ඊට සාධාරණ හේතුවක් ද තිබෙනවා.කලට වේලාවට වෙළෙඳ අමාත්‍යංශයට මැදිහත් වී අත්‍යවශ්‍ය පාරිභෝගික ද්‍රව්‍ය වෙළෙඳ පොළට නිකුත් කළ හැකි නම් පෞද්ගලික අංශයට ඊට සාපේක්ෂව මිල හැසිරවීමට සිදු වෙනවා. රු. 18 /- ක් දක්වා වැඩි වූ බිත්තරය රු. 12 /- ට අඩු වුණේ මේ නිසායි. කුකුළු මස් කිලෝ එකක් රු. 350 /- ක මිලකට නතර වූයේ පිටරටින් ගෙන්වන ලද කුකුළු මස් නිසායි. මේවා අදාළ කාලවකවානුවල වෙළෙඳ පොළට නිකුත් විය යුතුයි. රේගු ප්‍රශ්නය ද විසඳිය යුතුයි. ඊට අදාළ මුදල්ද නිසි වෙලාවට ලැබිය යුතු වෙනවා.වේලාවට මුදල් නිකුත් කිරීමෙන් තොරව වෙළෙඳ පොළේ භාණ්ඩ හිඟයක් ඇති වූ විට එම අපවාදය රජයට එල්ල වන්නේ කොතැන වරදකින් දැයි සොයා බැලීම ආණ්ඩුවේ වගකීමක්. ඊට හේතුව අවසානේ ජනතාව ගනුදෙනු බේරා ගන්නේ රජය සමඟයි. ආණ්ඩුවක් අපකීර්තියට ලක් වන්නේ තැනක දෙපළක කීප දෙනෙකුගේ වරදින් නම් එය ඛේදවාචකයක්. වැසි ජලය බැස ගිය පසු අපේ බොහෝ අයට එය අමතකයි. එය ස්වභාවිකයි. එතැන් සිට ජනතාව ඉල්ලා සිටින්නේ සහනාධාර හා අඩු මිලට භාණ්ඩයි.නැවත එළවළු සිටුවා ඒවා හැදෙන්න යන මාස 1 1 / 2 ක් හෝ දෙකක් ඉවසන්නවත් ඒ සම්බන්ධයෙන් කල්පනා කරන්නවත් සමහරු සූදානම් නැහැ. මේ නිසා පූර්ව සූදානම වැදගත්. එවන් සූදානමකදී වෙළෙඳ අමාත්‍යාංශයේ කාර්යභාරය වැදගත්. අත්‍යවශ්‍ය ආහාර ද්‍රව්‍ය ගෙන ඒමට ඔවුන්ට මුදල් හා අනෙකුත් පහසුකම් අවශ්‍යයි. එළවළු වෙළෙඳාමට ස. තො. ස., ලක් ස. තො. ස. මැදිහත් වන ලෙස උපදෙස් ලබා දෙන ලද්දේ මේ වසරේ ආරම්භයේ සිට බවයි දැන ගැනීමට ලැබී තිබෙන්නේ. ඊට හමුදා මැදිහත්වීමට පෙර සිටයි. එහෙත් තවමත් එම කාර්ය ඉටු වී නැහැ වගෙයි. ආණ්ඩුවේ උපදෙස් පිළිනොගන්නා බලාධිකාරි ආයතන යුද්ධයට උපයෝගී නොකර ගන්නා කඩු කිනිසි වගෙයි. මේවා නිතැතින්ම හාල්පාරු ආයතන බවට පත් වෙනවා.මේ අතර වෙළෙඳ ඇමැතිවරයා වී තොග ගැන නිශ්චිත සොයා බැලීමක යෙදීමට කටයුතු කිරීම වැදගත්. තවමත් පෞද්ගලික අංශය සතු වී තොග කොපමණදැයි රජය දන්නේ නැහැ. රජය දැනුම්වත් වී සිටින්නේ රජය සතු වී තොග ගැන පමණයි. එය මෙ. ටො. 185000 ක් පමණ යැයි ගණන් බලා තිබෙනවා. ඉදිරි මාස 3 ඇතුළත සහල් හිඟයක් ඇති නොවීමට මේ තොග වෙළෙඳ පොලට මුදා හැරීම ප්‍රමාණවත්. පසුගිය කන්නවල අස්වැන්න මිල දී ගැනීම නිසා එම ශක්තිය වී අලෙවි මණ්ඩලයට ලැබුණා.එහෙත් පෞද්ගලික අංශය සතු තොග පිළිබඳ අවබෝධයකින් තොරව නිසි පරිදි සහල් වෙළෙඳ පොළට මැදිහත් වීම එතරම් සාර්ථක වන්නේ නැහැ. පිටරටින් සහල් ආනයනය කිරීමේදී මේ දැනුම්වත් භාවය වැදගත්. වී මෝල් සහල් සැකසුම් මධ්‍යස්ථාන ලෙස ලියාපදිංචි කිරීමේ නව ගැසට් පත්‍රිකාව මගින් රටේ පවතින වී මෝල් ප්‍රමාණය, ඒ වාගේ සහල් සැකසුම් ධාරිතාව හා සහල් තොග ගැන නිශ්චිත අවබෝධයක් ලබා ගැනීමට හැකි වෙනවා. ඒ අනුව අවශ්‍ය සහල් තොග ආනයනය කළ හැකියි.පවතින සහල් මිල ජනතාවට සහනදායකයි. ඒ සහනය ලැබී තිබෙන්නේ රජය සහල් වෙළෙඳ පොළට මැදිහත්වී පාලන මිලක් නියම කිරීම නිසායි. මේ නිසා එළවළු හා පොල් මිල වැඩි වුවද සහල් මිල වැඩි නොවීමේ සහනය ජනතාවට ලැබී තිබෙනවා. එම සහනය දිගටම පවත්වා ගැනීම සඳහා වෙළෙඳ හා පාරිභෝගික අමාත්‍යංශයේ සූදානම් වීම ප්‍රශංසනීයයි.එම පැසසුම් අනෙක් අත්‍යවශ්‍ය පාරිභෝගික භාණ්ඩ වෙනුවෙන් ද ලබා ගැනීමට කිසිවෙක් අකමැති නැහැ. එහෙත් ඊට ඇති බාධකය අමාත්‍යංශ සීමාව ඉක්මවායන බවයි පෙනෙන්නේ. සැමන්, පරිප්පු, අල, ලුණු, බිත්තර හා කුකුළු මස් වෙනුවෙන් ද යම් සහනදායි වෙළෙඳ වටා පිටාවක් ඇති කිරීමට කිසිදු බාධාවක් අදාළ අමාත්‍යංශයට ඇති බවක් නම් පෙනෙන්නට නැහැ.එහෙත් වැදූ මවටත්, අහසටත් නිවනක් නැති සේම බඩු මිල සම්බන්ධයෙන් පාරිභෝගික කටයුතු අමාත්‍යංශයට එල්ල වන චෝදනාවල අඩුවක් නැති වේවි. එහි සමස්තය අදාළ බලධාරී ආයතන හා අමාත්‍යංශ කීපයක මැදිහත්වීමෙන් සිදු වන සාමූහික ප්‍රශ්නයක ප්‍රතිඵලයක් බව ජනතාව මෙන්ම රජය ද තේරුම් ගැනීම වැදගත්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=f1102102</link>
    <topic>නොවනතින සංවර්ධන ගමනක යෙදෙනකඩුවෙල</topic>
    <author>සටහන් සහ ඡායාරූප - සමන්ති මීරියගල්ල</author>
    <content>සොඳුරු දියවන්නා ඔයෙන් මැදි වූ කොන්තගංතොටින් සුසැදිව, කැලණි ගං නදියේ චමත්කාර දිය දහරින් ද රමණීය දැඩිගමුව, කොරතොට කදු පන්තීන් හා නිල්වන් කෙත්වතු යායන්ගෙන් ද සපිරි කඩුවෙල, අතිශය මනරම් සශ්‍රික භූ®මි ප්‍රදේශයකි.උතුරින් කැලණි නදියද, නැඟෙනහිරින් හෝමාගම ප්‍රාදේශීය සභාවද, බටහිරින් ශ්‍රී ජයවර්ධන පුර නගර සභාවෙන් ද වට වූ වර්ග කී.මී87.69 ක විශාලත්වයකින් යුතු භූ®මි භාගය කඩුවෙල ප්‍රාදේශීය සභාව බවට පත්වූයේ 1987 වසරේදීය.එදා සිට මේ දක්වාම පළාත් පාලන ආයතනයකින් ජනතාවට ඉටුවිය යුතු සියලු යුතුකම් නොපිරිහෙලා ඉටුකරමින්, ශීඝ්‍ර සංවර්ධනයක් කරා යන කඩුවෙල ප්‍රාදේශීය සභාව උදාවන හෙට දවසේ කඩුවෙල මහනගර සභාව ලෙසින් අභිසෙස් ලබන්නට සූදානමින් සිටීී. සියලු සංවර්ධන ව්‍යාපෘති, මහජන සුබ සෙත වෙනුවෙන්ම ක්‍රියාත්මක කිරීම කඩුවෙල ප්‍රාදේශීය සභාවේ තිර අදිටන වන්නේය.ඓතිහාසික නවගමුව සත්පත්තිනි මහා දේවාලය, ගල්ගුහා සහිත කොරතොට රජ මහා විහාරය හා කඩුවෙල රන්කඩු දේවාලයේ පූජණීය රැකවරණයත්, ක්‍රිස්තියානි පල්ලීන්හී ආශිර්වාදය ද බෞද්ධ භාවනා මධ්‍යස්ථානයන් හා ආගමික වශයෙන් වැදගත් සිද්ධස්ථාන රැසකින් ද කඩුවෙල පෝෂිතය.අතිශය නාගරීකරණයට ලක්වෙමින්, 244680කට අධික ජන සංඛ්‍යාවක් වෙසෙන කඩුවෙල සියලු ග්‍රාමීය ප්‍රදේශ හා නගරාශ්‍රිත මාර්ග රැසක් කොන්ක්‍රීට් ඇතිරූ මාර්ග ලෙසින්, ගමනාගමනයට සුදුසුවන සේ සංවර්ධනය කර ඇත. කොළඹ පිටත වටරවුම් මාර්ගය මේ වන විට ඉදිවෙමින් පවතින්නේ කඩුවෙල පුරවරයට ආශ්චර්යයක් එක් කරමිනි. නගරයේ කසළ කළමනාකරනයට විසැඳුමක් ලෙස වෙලේහන්දිය ප්‍රදේශයේ පිහිටුවා ඇති කොම්පෝස්ට් අංගණය තුළින් නිපදවන පොහොර, අතිරේක ආදායම් උත්පාදන ව්‍යාපෘතියක් මෙන්ම ගෙවතු හා කෘෂි වගාබිම් සංවර්ධනයට මහඟු අත්වැලකි. 2011 වසරේ කසළ කළමනාකරණ කටයුතු පුළුල් කරමින් අතුරුගිරිය හා බත්තරමුල්ල නගරවලද කොම්පෝස්ට් අංගණ ඉදිකිරීමට සැලසුම් කර ඇත.ලක්ෂ 700 ක වියදමින්, කඩුවෙල ප්‍රාදේශීය සභා භූ®මියේ ඉදිකරන ලද සියලු පහසුකම්වලින් සමන්විත අංග සම්පූර්ණ පුස්තකාල සංකීර්ණය පසුගියදා ජනාධිපති මහින්ද රාජපක්ෂ මහතා විසින් ජනතා අයිතියට පත්කරන ලදී. එය සාහිත්‍ය කලා කෙත පෝෂණය කරන්නටත්, අධ්‍යාපනයේ නිම් වළලු පුළුල් කර ගනිමින් නව දැනුමින් සන්නද්ධ පිරිසක් බිහිකිරීමටත් කඩුවෙල ජනතාවට ලැබුණු ශක්තිමත් වරප්‍රසාදයකි. මීට අමතරව අතුරුගිරිය හා බත්තරමුල්ල ප්‍රාදේශීය සභා කාර්යාලයන්හිද පුස්තකාල සංකීර්ණ ඉදිකර දැනුම ව්‍යාප්ත කිරීමේ ඉඩ ප්‍රස්ථා සලසා ඇත.ශ්‍රී ජයවර්ධනපුර අධ්‍යාපන කලාපයට අයත්, පාසල් 34ක්, ප්‍රජා ශාලා 36 ක්, පොදු සුසාන භූමි 23 ක් ආදාහනාගාර 07ක්, පර්යන්ත රෝහල් 02ක්, ග්‍රාමීය රෝහලක්, මධ්‍යම බෙහෙත් ශාලා 03ක්, වෛද්‍ය සායන 12ක්, පෞද්ගලික වෛද්‍ය මධ්‍යස්ථාන 60 ක් හා ආයුර්වේද වෛද්‍ය මධ්‍යස්ථාන 13ක් කඩුවෙල ප්‍රාදේශීය සභාව සතුවෙයි.ක්‍රීඩාවේ අභිවෘද්ධිය උදෙසා විවෘතව පවතින පැලවත්ත ජී.එච්.බුද්ධදාස ක්‍රීඩාංගණය, බත්තරමුල්ල මෝටර්ස් ඒජ් ක්‍රීඩාංගණය, බෝමිරිය කිංස්ලි ටී. වික්‍රමරත්න ක්‍රීඩාංගණය, ජයවඩනගම දියවන්නා ගාඩ්න්ස් ක්‍රීඩාංගණය ආදී වශයෙන් ක්‍රීඩාංගණ හතක් ද කඩුවෙලට හිමිය. 2011 වසරේ දී ක්‍රීඩාංගණ සංවර්ධනය වෙනුවෙන් වෙන්කර ඇති මුදල රුපියල් ලක්ෂ 30 කි.තරුණ සංවර්ධනය වෙනුවෙන්, පැලවත්ත, වැලිපිල්ලෑව, අභයපුර හා බෝමිරිය ප්‍රදේශවල නව තරුණ මධ්‍යස්ථාන 04ක් ඉදිකර ඇත.ප්‍රාදේශීය සභාවේ ලියාපදිංචි පෙරපාසල් වෙනුවෙන් රුපියල් 20000/= බැගින් හා ජ්‍යෙෂ්ඨ පුරවැසියන්ගේ සුබසෙත වෙනුවෙන් එක් වැඩිහිටි සමිතියක් සඳහා වන්දනා චාරිකා යාමට රු 40000/= බැගින් සමිති 49ක් සඳහා දහනව ලක්ෂ හැටදහසක මුදලක් ප්‍රදානය කර ඇති අතර 2011 වසරේ මෙම මුදල රු 80000/= දක්වා වැඩි කිරීමට ද සැලසුම් කර ඇත.ජනතාවගේ භෞතික අවශ්‍යතා මෙන්ම සමාජීය අවශ්‍යතා හා සියලු යටිතල පහසුකම් ඉටුකරමින් ළමා, තරුණ, වැඩිහිටි ප්‍රජාවගේ සුබ සිද්ධිය වෙනුවෙන් කටයුතු කරන කඩුවෙල ප්‍රාදේශීය සභාව සංවර්ධනයේ නොනිමෙන මෙහෙවරක, නොසැලෙන පවුර ලෙසින් හැඳීන්වීම නිවැරැදිය.* කඩුවෙල ප්‍රාදේශීය සභා ඉතිහාසය තුළ වැඩිම වාර ගණනක් සභාපතිවරයා ලෙස කටයුතු කළේ ඔබ තුමායි. සභාපතිධූර කාලය තුළ ඔබ අභියෝගවලට මුහුණ දුන්නෙ කොහොමද ?මම එන කිසිම අභියෝගයක් ගණන් ගන්න පුද්ගලයෙක් නෙමෙයි. වසර 13 ක් ම කඩුවෙල ප්‍රාදේශීය සභාවේ සභාපති විදියට කටයුතු කරන්න පුළුවන් වුණේ ජනතාවට සේවය කරපු නිසා. ජනතාවගේ විශ්වාසය දිනාගත හැකි නායකයකු කවදාකවත් අභියෝගවලට ලක්වෙන්නේ නැහැ.* පළාත් පාලන ආයතනයකින්, ජනතාවට ඉටුවිය යුතු අවශ්‍යතා සියල්ල සපුරන්නට ඔබගේ පාලන කායල තුළ හැකිවුණාදඇත්තෙන්ම ඔව්. පළාත් පාලන ආයතනයකින් ඉටුවිය යුතු මං මාවත් සංවර්ධනය, විදුලිය, ජලය නිවාස තනාදීම් ආදී සියලු සංවර්ධන කටයුතු මේ වන විට ඉටුකරලා තියෙනවා. කඩුවෙල සෑම ග්‍රාමීය මාවතක්ම කොන්ක්‍රීට් කර අවසන්, වීදි ලාම්පු ගම් හා නගර ආශ්‍රිතව සවි කරන්නට කටයුතු යෙදෙව්වා. විදුලිය අහිමි නිවාස සඳහා විදුලිය ලබා දීමට කටයුතු කළා. නවගමුව පූජාභූ®මිය ආශ්‍රිත වෙළෙඳුන් වෙනුවෙන් විදුලිය යෝජනා ක්‍රමයක් ප්‍රාදේශීය සභාව ක්‍රියාවට නැඟුවා. දැන් ඔවුන් රාත්‍රියේදීත් වෙළෙඳාම් කටයුතුවල යෙදෙනවා. ගං වතුරෙන් නිවාස විනාශ වූ පුද්ගලයන්ට නව නිවෙස් තනාදුන්නා. බෝමිරිය, මල්වාන ප්‍රදේශයේ නිවාස ගංවතුරෙන් සම්පූර්ණයෙන්ම විනාශ වූ පුද්ගලයෙකුට ප්‍රාදේශීය සභාවේ මුදලින් රුපියල් දසලක්ෂයක් වැයකොට නව නිවෙසක් තනා දුන්නා.* කඩුවෙල බල ප්‍රදේශය දියුණු කිරීමේ නව ඉලක්ක මොනවාද?අපි මෙහිදී බොහෝවිට පොදු ස්ථාන වැඩි දියුණු කිරීමට කටයුතු කරන්නයි බලාපොරොත්තු වෙන්නෙ. කඩුවෙල ප්‍රධාන බස් නැවතුම්පොළ අපේ ප්‍රාදේශීය සභා පාලනයට අයිති නොවුණත්, රුපියල් ලක්ෂ 500ක් වැයකර නවීකරණය කරන්න සැලසුම් කරලා තියෙනවා. ඒ වගේම අතුරුගිරිය මෙගා සිටි වෙළෙඳ සංකීර්ණය, පසුගිය පාලක පක්ෂය විසින් ගොඩනඟාගෙන ඇවිත් අත්හැර දාලයි තිබුණෙ. එම වෙළෙඳ සංකීර්ණය, නවීකරණය කරල, අංගසම්පූර්ණ වෙළෙඳ සංකීර්ණයක් බවට පත්කළා. අද ව්‍යාපාරිකයන් රැසක් ඉන් ප්‍රයෝජන ලබනවා.* ප්‍රදේශයේ භෞතික පහසුකම් සංවර්ධනයට අමතරව මිනිසුන්ගේ අධ්‍යාත්මික සංවර්ධනය ආර්ථික හා සංස්කෘතික කටයුතු වෙනුවෙන් යමක් කිරීමට හැකියාවක් ලැබුණද ?පෙරපාසල් දරුවාගේ සිට තරුණ ප්‍රජාව හා ජ්‍යෙෂ්ඨ පුරවැසියන් මෙන්ම ආගමික කටයුතු වෙනුවෙන් අතිවිශාල සේවාවක් ඉටුකළා. ප්‍රාදේශීය සභාවේ ලියාපදිංචි පෙරපාසලකට රු 20000/= බැගින් ප්‍රදානය කළේ පෙරපාසල්වල අඩුපාඩු සපුරාගැනීම සඳහා යි.අපි ජ්‍යෙෂ්ඨ පුරවැසියන් කිසිවිටක අමතක කළේ නැහැ. ඔවුන්ට වන්දනා කටයුතුවල යෙදෙන්න රු 40000/= බැගින් සමිතියකට ලබා දුන්නෙ ඒ නිසයි. කඩුවෙල විහාරස්ථාන හා අන්‍ය ආගමික ස්ථාන වෙනුවෙන් පරිගණක 100 ක් පිරිනැමීම සිදුකරනු ලැබුවේද නව ලොව දැනුම ආගමදහම සමඟ ව්‍යාප්ත කරවන්නයි. වාර්ෂිකව සාහිත්‍ය කලා මහෝත්සවය පැවැත්වීමෙන් කලාකරුවන් ඇගයීමත්, දක්ෂ දරුදැරියන් වෙත තිළිණ ප්‍රදානයක් සිදුවෙනවා.* ඉදිරියේ දී කඩුවෙල නගර සභාවක් බවට පත්වෙනවා. ජනතාව බලාපොරොත්තු වෙන සහන ලබා දෙන්න ඔබට හැකිවෙයිද ? නව සංවර්ධන සැලසුම් කෙබඳුද ?නගරසභාවක් ලෙසින් බදු වැඩි කරයි කියන බිය ජනතාවට තියෙනවා. නමුත් වසර 05ක් යනතුරු, ජනතාවට සහනයක් වශයෙන් බදුමුදල් රුපියලකින්වත් වැඩිකරන්නෙ නැ. ඉදිරියේ දී කඩුවෙලට නව ගුවන්පාලම් 3 ක් ලබාදීමේ සැලසුමක් තියෙනවා. පසුගිය වසර 05 තුළ පමණක් රුපියල් ලක්ෂ දහනව දහසකට අධික සංවර්ධනයක් සිදුකළා. නගර සභාවක් තුළන් මීටත් වඩා දැවැන්ත සංවර්ධනයකට යන්න අපට හැකියාව තියෙනවා.* කඩුවෙල සොඳුරු ආඥාදායකයෙකු ලෙසිනුයි ඔබව හඳුන්වන්නෙ. ඒ හැඳින්වීමක් කඩුවෙල සංවර්ධනය සහ ඔබ අතර ඇත්තේ කෙබඳු සම්බන්ධතාවයක්ද ? මෙතෙක් ඔබ ආ ගමන ගැන තෘප්තිමත් ද?මහින්ද චින්තන වැඩපිළිවෙළ ශක්තිමත් කරමින්, විසිහතර පැයේම ජනතා සේවයට කැපවීම තුළ සංවර්ධනය සඳහා මා ලබාදුන් නායකත්වය සමඟින් මේ හැඳින්වීම කරන්නට ඇති. ඉදිරියේදී අනෙකුත් මහ නගර සභාවලට ආදර්ශයක් වන අයුරින් කටයුතු කරන්නන් කඩුවෙල සුන්දර නගරයක් බවට පත් කරන්නට අවශ්‍ය නොසැලෙන ශක්තියක්. මා ලබා දෙන්නේ පෙරටත් වඩා උද්‍යෝගයෙන්. විශේෂයෙන්ම ජනාධිපති මහින්ද රාජපක්ෂ මැතිතුමාගේ ම¼ඟපෙන්වීම හා නායකත්වයත්, ඛනිජ තෙල් සංවර්ධන අමාත්‍ය සුසිල් ප්‍රේමජයන්ත මැතිතුමාගේ ශක්තියත් එක්ව පළාත්සභා හා ප්‍රාදේශීය සභා මන්ත්‍රීවරුන්ගේ සාමූහික ශක්තිය තුළින්, සංවර්ධන සංකල්පයන් ජයගන්නට ලැබුණු සහාය අති විශාලයි. මේ හැම සංවර්ධන කටයුත්තකදීම ජනතාව මා සමඟ සිටියා. ඒ ගැන මා සිහිපත් කරන්නේ තෘප්තිමත් සිතින්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=f1102103</link>
    <topic>වික්ටෝරියා වේල්ලමගේ දරුවෙක් වගෙයි</topic>
    <author>රසිකා එස්. රණවීර ඡායාරූපසමන් ශ්‍රී වෙදගේ</author>
    <content>ගුරුවරයකු වූ සිය පියා පත්වීම් ලබන පිටිසරබද ගම්මානවල සුන්දරත්වය අත්විඳීමට කුඩා සන්දියේදී ඔහුට අවස්ථාව ලැබිණි. මහා ජල කඳන් එක්කොට තැනුණු වැව් සහ කුඩා ඇළවේලිවල නිර්මාණාත්මක බව, හේ විස්මය ජනක සිතින් සිතේ තැන්පත් කර ගත්තේ ය.සියනෑකෝරළයේ උපන් නිහාල් රූපසිංහ නැමැති මේ සිසුවාට නගරයේ සිසුන් ද අභිභවමින් අධ්‍යාපනයේ කඩඉම් සියල්ලක්ම පසු කර ඉංජිනේරුවරයෙක් වන්නට මේ පසුබිමද හේතු වන්නට ඇත. අද ඔහු ශ්‍රී ලංකාවේ ප්‍රධානතම ඉදිකිරීම් ආයතනය වන ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයේ සභාපතිවරයා ය. දෙස් විදෙස් වශයෙන් කුඩා හා මහා පරිමාණ ජල ව්‍යාපෘති සහ ඉදිකිරීම් ඔහුගේ අධීක්‍ෂණය යටතේ සිදු වේ, ඔහුගේ නිර්මාණාත්මක සැලසුම්වල දායකත්වය ලැබේ.* රූපසිංහ ආරච්චිගේ නිහාල් රූපසිංහ, සියනෑ කෝරලයේ උපන් කෙනෙක්ඔව්, මගේ උපන් ගම් පළාත ගම්පහ, පහළ යාගොඩ,* උපන් දිනය : 1958.06.09* මවුපියන් : මගේ තාත්තා ලැම්බට් රූපසිංහ, මව චද්‍රා හඳපාන්ගොඩ දෙන්නම ගුරුවරු* මේ අම්මාගේත්, තාත්තාගේත් ආදරය ලැබුණේ ඔබට විතරමයි...ඔව් මම පවුලේ එකම දරුවානේ* පවුලේ හුරතලයට හැදුණු පුතාගේ පුංචි කාලය ගැන මතකය අවදි කරන්න කැමැතිදමගේ අම්මාත් තාත්තාත් ගුරුවරු නිසා පුංචි කාලේදී අපට තැනින් තැන යන්න වුණා. එයාලගේ ඉස්කෝලේ මාරුවෙනකොට අපිත් ඒ ප්‍රදේශවලට යනවා.ඒක හරිම සුන්දර අත්දැකීමක්. කුරුණෑගල ඉස්කෝල කිහිපයකම තාත්තා වැඩ කළා. මට මතකයි දිවුල්ලෑගොඩ, නිකවැරටිය පැත්තේ ප්‍රදේශයක වැඩ කළා. වැව් අමුණු, ඇල දොළ තිබුණු ගම්බද ප්‍රාදේශයක්. වැව්වල නානවා, ගමේ අයත් එක්ක නිතර ඇසුරු කරනවා. පසුකාලයක ජල සම්පත් පිළිබඳ ඉංජිනේරුවෙක් වෙන්නත් මේ පසුබිම බලපෑවා. මේකාලේ ඉඳලාම වාරි මාර්ග, වැව් අමුණු ගැන මතක මගේ හිතේ කොනක තැන්පත් වෙලයි තිබුණේ.* අම්මා තාත්තාටත් ඕන කළේ ඔබව ඉංජිනේරුවෙක් කරන්නද?මගේ මවුපියෝ ගුරුවරු නිසා එයාලට ඕන වුණේ මට හොඳට උගන්වන්න. මාව ඉංජිනේරුවෙක් කරන්න ඕනම කියලා අදහසක් ඒ අයට තිබුණේ නෑ. ඒත් ගණිත විෂය පිළිබඳ හොඳ අධ්‍යාපනයක් මට ලබා දෙන්න ඕන කියන අදහස තාත්තාගේ හිතේ තිබුණා. ඒවගේම යොමු කිරීමක් කළා. ඒ කාලේ මහරගම පුහුණුව සඳහා ගුරුවරුන් යාමත් මීට බලපෑවා.* ඔබේ පියාත් ගණිත අංශයෙන් ඉහළට ගිය කෙනෙක් ද ?නෑ මගේ පියා ඉංගී‍්‍රසි හා ඉතිහාසය පිළිබඳ පුහුණු ගුරුවරයෙක්.* පුංචි කාලේදී මවුපියන්ගේ නීති, තහංචි එහෙම තිබුණාද?තාත්තා සැර පරුෂ පුද්ගලයෙක් නොවෙයි. හැබැයි මට තනියෙන් කොහේවත් යන්න දෙන්නේ නෑ. පුදුමාකාර විදියට මාව පරිස්සම් කළා. එදා එහෙම කළ නිසා අද වෙනකම්වත් තනියම කොහේවත් යන්න ටිකක් චකිතයක් තියෙනවා.* ඒ කියන්නේ දඟ වැඩක් එහෙම කරන්න අවස්ථාවක් ලැබිලා නෑ වගේනෑ කොහොමත් මම දඟ ළමයෙක් නොවේ. බෞද්ධාගමට ලැදි, පන්සලට ලැදි, ඉගෙනීමට යොමු වුණු පරිසරයක තමයි අපි හැදුණේ. ඒ නිසා වැරැදි වැඩකට යොමු වෙන්න අවස්ථාවක් ලැබුණේ නෑ.* ඔබ මූලික අධ්‍යාපනය ලැබුවේ ගමේ පාසලෙන්මද?ඔව් පහළයාගොඩ ගුණරතන කනිෂ්ඨ විද්‍යාලයෙන්. හතරේ පන්තිය දක්වා ගියා. ඉන්පස්සේ ගම්පහ බණ්ඩාරනායක විද්‍යාලයටත්, කොළඹ රාජකීය විද්‍යාලයටත් ගියා.* ගමේ ඉස්කෝලෙක ගිහිල්ලා කොළඹ ඉස්කෝලෙකට ආපුවහම ලොකු වෙනසක් දැනෙන්න ඇති...ඔව් ඒක මට හොඳින්ම දැනුනා. රාජකීය ඉස්කෝලේ වැඩ කළේ ඉංගී‍්‍රසි මාධ්‍යයෙන්. ඉංගී‍්‍රසි භාෂාව අමුත්තක් වුණා. හැබැයි අභියෝගයක් වුණේ නෑ. අනිත් කාරණය ගමේ ඉස්කෝලෙට වඩා හැම පහසුකමක්ම රාජකීයේ තිබුණා. රාජකීය විද්‍යාලයේ හොඳම ප්‍රතිඵල ගත්ත කෙනෙක් විදියට මට පාර්ලිමේන්තු යන්න විශේෂ අවසර පත්‍රයකුත් ලැබිලා තිබුණා. දැන් මම පාර්ලිමේන්තු යනකොට මතක් වෙනවා එදාත් මම පාර්ලිමේන්තු ගියා නේද කියලා.* අම්මා තාත්තාගේ සෙනෙහස මැද හැදුණු ඔබ කොළඹ නේවාසිකාගාරයකටත් කොටු වුණාද?ඒකත් හරිම විශේෂ ඇත්දැකීමක්. හොස්ටල් එකේ එකසිය පනහක් විතර ළමයි හිටියා. ඒ දවස්වල හොඳම සල්ලිකාරයන්ගේ ළමයි, මැති ඇමැතිවරුන්ගේ ළමයි තමයි හොස්ටල් හිටියේ. ඉස්කෝලේ භෞතික විද්‍යා ගුරුවරයා තමයි හොස්ටල් එක භාරව හිටියේ. වෙලාවට වැඩ කරන්න, යම් කිසි දෙයක් බෙදාහදා ගන්න වගේ යම් සැලැස්මකට ජීවිතේ හැඩ ගැහුනේ එතැනදී. අපේ පවුලේ එකම දරුවා මම නිසා සාමුහිකව වැඩ කිරීමේ පුරුද්දක් මට තිබුණේ නෑ.* රාජකීය විද්‍යාලයේදී කලා කටයුතුවලට විශේෂ නැඹුරුවක් තිබුණු බව ආරංචියි.ඔව් කලාවට මගේ විශේෂ කැමැත්තක් තියෙනවා. රාජකීය විද්‍යාලයේ සිංහල සංගමය පිහිටෙව්වේත් මගේ මූලිකත්වයෙන්. ටයිටස් තොටවත්තගෙන් චිත්‍රපටි අධ්‍යක්‍ෂණය පිළිබඳ ඉගෙනගෙන තියෙනවා. දැනුත් මම ජනකරලියේ සභාපති, චිත්‍රපටි අධ්‍යක්‍ෂණය කෙරෙහිත් විශේෂ උනන්දුවක් දැක්වූවා. මේ නිසාම චිත්‍රපටියක රඟපාන්නත් අවස්ථාව ලැබුණා.* කැමැතිද ඒ චරිතය ගැන කියන්නසඳවට රත්තරු චිත්‍රපටියේ විජයගේ මල්ලි කෙනෙක් හැටියට තමයි රඟපෑවේ. බොහෝම පොඩි කාලේ. මාලනී ෆොන්සේකාත් ඒ චිත්‍රපටියේ රඟපෑවා.* කලාවට මෙතරම් නැඹුරුවක් දක්වල ඉංජිනේරුවෙක් වෙන්න මාවත සැකසුනේ කොහොමද?ගණිත අංශය පිළිබඳ මගේ තිබුණු විශේෂ හැකියාව නිසාම ඉංජිනේරු අංශයට තල්ලු වුණා. ගණිත අංශයෙන් උසස් පෙළ පාස්වෙලා පේරාදෙණිය විශ්වවිද්‍යාලයේ ඉංජිනේරු අංශයට තේරුණා.* ඒකාලේ ඔබේ ක්‍රීඩා හැකියාවන් කොහොමද?රාජකීය විද්‍යාලයේ වොලිබෝල් ක්‍රීඩා සංගමයේ සාමාජිකයෙක්. පාසල් මට්ටමින් පිහිනුම් තරගවලට සහභාගිවෙලා තියෙනවා. අන්තර් පාසල් ක්‍රීඩා කටයුතුවලටත් සහභාගි වෙලා තියෙනවා.* පේරාදෙණිය විශ්වවිද්‍යාලයට තේරෙන්නේ...1976, දී එතකොට මට වයස අවු. 17යි. ඒ අවුරුද්දේ ඉංජිනේරු අංශයේ හිටිය ලාබාලම ශිෂ්‍යයා මම* නවකවදයත් ලැබෙන්න ඇතිඒ කාලේ නවක වදය අමිහිරි දෙයක් නෙවෙයි. හරිම සුන්දරයි. හැම දෙයක්ම විනයගරුකව යි කළේ. සමාජයට අනුගතකර ගැනීමක් තමයි එතනදී සිදු වුණේ. ඒ ගැන තාමත් මතකයේ තිබෙනවා. ඒක ඉතාමත් වටිනා දෙයක් හැටියටයි අපට පෙනුණේ.* විශ්වවිද්‍යාලයේදී සමිති සමාගම්වල සාමාජිකත්වය දරලා වාර්තාවක් තිබ්බ බව ආරංචියි...මට පොඩි කාලේ ඉඳලාම නායකත්වය දරලා පුරුදුයි. හැමදාම පංති නායකයා වුණා. විශ්වවිද්‍යාලයේත් ශිෂ්‍ය සංගම් විශාල සංඛ්‍යාවක සාමාජිකත්වය දරලා තියෙනවා. ඡායාරූප සංගමය, බෞද්ධ සංගමය, චිත්‍රපටි සංගම්, වගේ විශ්වවිද්‍යාලයට ආවේණික සංගම්වල සාමාජිකත්වය දරලා තියෙනවා. පේරාදෙණිය වලේ නාට්‍ය පෙන්වන සංගමයේත්, සාමාජිකයෙක්. ඉතිං වැඩිම ප්‍රමාණයක සංගම්වල සාමාජිකත්වය දරලා වාර්තාවකුත් තිබ්බා.* ඒ කාලේ ශිෂ්‍ය අරගලවලට සම්බන්ධ වුණේ නැද්ද?ඒකාලේ තිබුණේ කොමියුනිස්ට් පක්‍ෂය. ඉතින් රුසියාවේ ගලක් පෙරළුණත් අපි පෙළපාළි යනවා. දේශපාලන වශයෙන් ආණ්ඩු පෙරලන්න අපි විරෝධතා දැක්වූවේ නෑ. තරුණයන් විදියට යම් යම් දේවල්වලට ආවේග ප්‍රකාශ කිරීම සිදු කෙරුණා.* අධ්‍යාපනයට අමතරව පේරාදෙණිය විශ්වවිද්‍යාලය ඔබේ ජීවිතයේ හැඩගැස්මට සම්බන්ධ වෙන්නේ කොහොමද?පේරාදෙණිය විශ්වවිද්‍යාලය කියන්නේ කලා වාණිජ විද්‍යා, කෘෂි විද්‍යා, වෛද්‍ය වැනි සියලුම අංශවල එකතුවක්. ඒවගේම දුප්පත් ළමයි පොහොසත් ළමයි හැම කෙනෙක්ම හිටියා. මේ හැම කෙනෙක් එක්කම අදහස් හුවමාරු කරගන්න, ආශ්‍රය කර ගන්න, ලැබුණා. ඒක හරිම අපූරු අවස්ථාවක්, ඒ වගේම විවිධත්වයක්, හොස්ටල් එකේ මගේ කාමරයේ හිටියෙත් වෛද්‍ය ශිෂ්‍යයෙක් සහ කලා ශිෂ්‍යයෙක්. අපි ඉංජිනේරු අංශයේ කියලා වෙනම හිටියේ නෑ. මම මගේ දේශන පවා කට් කරලා කලා අංශයේ චිත‍්‍රපටි අධ්‍යක්‍ෂණය පිළිබඳ දේශනවලට යනවා. විවිධ අය සමඟ ආශ්‍රය කරමින් ගනුදෙනු කරමින් මේ වගේ තනතුරක් දරන්න පේරාදෙණිය විශ්වවිද්‍යාලය හොඳම පිටිවහලක් වුණා.* මේ අතරේ සුධර්මා හේරත් නැමැති පළවෙනි වසරේ ඉංජිනේරු ශිෂ්‍යාව ජ්‍යෙෂ්ඨයාගේ හිත ජීවිත කාලයටම පැහැර ගත්තා.ඔව්. ඒ මගේ පළමු ප්‍රේමය දැන් මගේ ජීවිතයට ශක්තිය දෙන දයාබර බිරිය. අපේ ආදරයට බාධා තිබුණේ නෑ. ඇය ඉබ්බාගමුව කුඹුක්වැව කියන සුන්දර ගමේ කෙනෙක්. එයාගේ මව්පියොත් ගුරුවරු . ඒ නිසා අපේ ගෙවල්වලිනුත් මේ සම්බන්ධයට විරුද්ධ වුණේ නෑ. මම කොළඹ ඉගෙන ගත්තත් ගමේ හැදුණු වැඩුණු කෙනෙක්. ඒනිසා අපි දෙන්නා හොඳටම ගැලපුණා.* ඔබ දෙපළ විවාහ වෙන්නේමම 1980 දී විශ්වවිද්‍යාලයෙන් පිටවෙනවා. ඇය 1984 දී පිටවෙනවා. 1985 දී අපි විවාහ වුණා.* ඔබේ පළමු පත්වීමපේරාදෙණිය විශ්වවිද්‍යාලයේ ශිෂ්‍ය උපදේශකවරයකු වශයෙන් පත්වුණා. මාස හයකට විතර පස්සේ 1981 දී සිවිල් ඉංජිනේරුවරයකු ලෙස ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයට බැඳෙනවා. එතනින් මාව වික්ටෝරියා බහුකාර්ය යෝජනා ක්‍රමය වෙත අනුමත කරනවා.* ඉංජිනේරුවරයකු වශයෙන් මෙවැනි විශාල ව්‍යාපෘතියකට සම්බන්ධ වීම ලොකු භාග්‍යයක් නේද?ඒක මගේ ඉංජිනේරු වෘත්තියේ අඩිතාලම කියලා කියන්න පුළුවන්. මාත් එක්ක ඉංජිනේරුවෝ විසිහය දෙනෙක් මෙහෙන් පිටත් කරලා ඇරියා. වික්ටෝරියා ඩෑම් එක පටන් අරගෙනත් නෑ. පිට රට සමාගම් ආවා විතරයි. එංගලන්ත සමාගමකට අපව යොමු කළා. ඩෑම් එක පටන් ගත්ත දා ඉඳලා වතුර පුරවනකම්ම හිටියා. ඒක විශාල අත්දැකීමක්. විදේශීය ඉංජිනේරුවෝ කොන්ත්‍රාත්කරුවෝ ලෝකේ තියන ඉහළම තාක්ෂණ ක්‍රමවේද, ඉදිකිරීම් සඳහා තියන නවීනතම උපකරණ 8000 කට අධික පිරිසක් වැඩ කරන දැවැන්ත ව්‍යාපෘතියක්. මම නම් හිතන්නේ ඉන්ජිනේරුවරයකුට ඉතාමත් වාසනාවන්ත අවස්ථාවක් වෙන්න ඕන ආරම්භක කාලයේදී ම මේ වගේ ව්‍යාපෘතියකට සම්බන්ධ වීමට ලැබීම. දැනුත් මම ඒ වේල්ලට ආදරෙයි. මගේ දරුවෙක් වගේ අවධානයෙන් ඇහැගහගෙන ඉන්නේ. ඒවගේ ම ලොකු ගෞරවයක් තියෙනවා.* මෙවැනි දැවැන්ත ආරම්භයකින් පස්සේ ඔබේ ඊළඟ පියවර කුමක්ද?මහවැලි රජමාවත මගේ සැලසුමක්. කොත්මලේ සහ රන්දෙණිගල වේලිවලත් ප්‍රධාන නේවාසික ඉංජිනේරුවරයා වශයෙන් වැඩ කළා.* ඔබට පශ්චාත් උපාධිය හදාරන්නත් අවස්ථාව ලැබෙනවා නේද?ඔව්, 1987 දී ජල විදුලිය පිළිබඳ පශ්චාත් උපාධිය සඳහා නෝර්වේ රටේ ට්‍රොන්ඩයිම් විශ්වවිද්‍යාලයට යන්න අවස්ථාවක් ලැබුණා.ඒ වසරක කාලයකට, එතනින් පස්සේ නැවැත එන්නේත් වික්ටෝරියා ව්‍යාපෘතියේ වැඩවලටයි.* එතනින් පස්සේසී. ඊ. සී. බී. එකේ විශාල ව්‍යාපෘතිවල මූලික පර්යේෂණ අංශය භාරව කටයුතු කළා. යාන් ඔය ව්‍යාපෘතිය , උමා ඔය, බහුකාර්ය යෝජනා ක්‍රමය, මැණික් ගඟ, කළු ග¼ඟ වැනි ව්‍යාපෘතිවල මූලික පර්යේෂණ හා මූලික වාර්තා පිළියෙල කළ කණ්ඩායමේ නායකයා වශයෙන් කටයුතු කළා. ජල සම්පත් ව්‍යාපෘති සැලසුම් කිරීමේ අංශයේ ප්‍රධානියා ලෙස කටයුතු කළා. ඒ වගේම කාර්යාංශයේ ඉදිකිරීම් අංශය ආරම්භ කළේත් මම. බොහොම සුළුවට නුවර ආයෝජන මණ්ඩලයේ මාර්ගයක් ඉදි කිරීම සඳහා ලක්‍ෂ හයක් වැනි මුදලක් ලබාගෙන තමයි මේ ඉදිකිරීම අංශය පටන්ගත්තේ. අද ලංකාවේ ලොකුම ඉදිකිරීම් අංශය,* ඉංජිනේරුමය කාර්යයන් පිළිබඳ මධ්‍යම උපදේශක කාර්්‍යංශයේ ඉදිකිරීම් අංශය ලොව පුරා ප්‍රචලිතයි නේද?ඔව්. ලෝකේ හැම තැනම අපේ කාර්යාල තියෙනවා. කෙන්යා, මලාවි ලන්ඩන් වල අපේ කාර්යාල තියෙනවා. තැපැල් කාර්යාවල සිට තට්ටු විස්ස තිහ දක්වා බිල්ඩින්වල ඉදිකිරීම් කරනවා. පන්සියකට අධික සංඛ්‍යාවක් ඉදිකිරීම්වලට මම දායක වෙලා තිවෙයනවා. දඹුල්ල ආර්ථික මධ්‍යස්ථානයත් මගේම මූලික අදහසක්. ඒක හැදුවේත් මම. මේ ඉදිකිරීම් වෙනුවෙන් ජනාධිපති සම්මාන පවා හිමි වුණා. ලංකාවේ ආර්ථික මධ්‍යස්ථාන බොහොමයක් ඉදිකිරීම්වලට සම්බන්ධ වෙලා තියෙනවා. රාජ්‍ය සහ පුද්ගලික වශයෙන් ගත්තත් ලංකාවේ තියෙන විශාලතම ඉදිකිරීම් අංශය.* පිටකොටුව වෙළෙඳ සංකීර්ණයත් ඔබේ අදහසක්...ඔව්. මේ ඉදිකිරීමෙන් මා විශාල තෘප්තියක් ලබනවා. ඒ මඟින් සාමාන්‍ය මිනිසුන් වෙළෙඳුන් ගන්නා ප්‍රතිලාභ දකින කොට මා ඉතාමත් සතුටුවෙනවා. එයින් රටේ සංවර්ධනයටත් කොයිතරම් දායකත්වයක් ලැබෙනවාද?* තමන් ඉගෙනගත් ක්‍ෂේත්‍රයෙන්, වැඩ කළ අංශයෙන් ඉහළ තනතුරකට පත්වෙන්න ලැබෙන්නේ කලාතුරකින්. විශේෂයෙන් ආයතනයක සභාපති තනතුරක් . නමුත් ඔබ එවැනි වාසානාවන්තයෙක්.මේ කාර්යාංශයේ තියන, සිවිල් ඉංජිනේරු, අභ්‍යාසලාභී ඉංජිනේරු, සාමාන්‍යාධිකාරී ආදී සියලුම තනතුරු ලබලා තමයි මෙම කාර්යාංශයේ සභාපති තනතුරට අවේ . මට කිසිම දේශපාලන බලපෑමක් නෑ. යූ. ඇන්. පී. ආණ්ඩුව කාලයේත් සභාපති තනතුරු දරලා තියෙනවා. 2005 ඉඳලා මේ දක්වා මෛත්‍රීපාල සිරිසේන, චමල් රාජපක්‍ෂ , නිමල් සිරිපාල යන අමාත්‍යවරු යටතේ එකම ආයතනයක සභාපති තනතුරේ ඉඳලා තියනවා.* සභාපතිතුමාගේ දායකත්වයෙන් කෙරුණු විශේෂ කාර්යයන් මොනවාද?ජාත්‍යන්තර ඉදිකිරීම් අංශයක් පටන්ගැනීම ප්‍රධාන දෙයක්. මාලදිවයින, චෙන්නායි, දිල්ලි, ලන්ඩන්, රුවන්ඩා, ටැන්සානියා ජල සම්පත් ව්‍යාපෘති ගනනාවක්ම කරනවා. මුළු උතුරෙම විශාල වැඩ කොටසක් කළා. උතුරේ බිම් බෝම්බ අයින් කරන්නත් ඉස්සෙල්ලා අපේ ඉංජිනේරුවරු එහි වැඩ කළා. මැණික් ෆාම්, කඳවුරේ 75% ක පමණ වැඩ කළේ අපි. ලංකාවේ විශාලතම රාජ්‍ය ඉංජිනේරු ආයතනයේ සභාපතිධූරය ලැබීම ඒවගේම මේ ආයතනයේම වසර තිහකට වැනි කාලයක් සේවය කරලා ඉහළම තනතුරට එන්න ලැබීම භාග්‍යයක්. අපේ නිර්මාණයක් පොදු ජනතාව භුක්ති විඳිනකොට හදපු ඉංජිනේරුවාට තරම් තෘප්තියක් කාටවත් නෑ. ශ්‍රී ලංකාව ආසියාවේ ඓශ්චර්යමත් රට කිරීමේ පෙර ගමන්කරුවෝ තමයි ඉංජිනේරුවෝ.* අලුත් ඉංජිනේරු පරපුර ගැන මොකද හිතෙන්නේ?මේ ආයතනයේම සේවය කරලා ඉහළට ඇවිත් අප විසින් බිහි කරපු පරපුරේ දක්‍ෂතා දකින්න ලැබීම භාග්‍යයක්. මට වඩා දක්‍ෂ ඉංජිනේරුවරු මා විසින් බිහිකරලා තියෙනවා. ඒක තාත්තා කෙනෙක් පුතාලා බිහිකරලා උගන්වලා රටට සේවය කරනවා දැකීම වගේ සතුටු දෙයක්. මේක පාරම්පරික වෘත්තියක්. ඒක ඊළඟ පපරම්පරාවට දෙන්න ඕන. ඒක තමයි දැන් අපි කරගෙන යන්නේ. ඒවගේම රටේ අමාරුම කාලේ රටෙන් නොගිය එක ගැනත් ආඩම්බර වෙනවා.* දැවැන්ත වගකීමක් දරමින් කාර්යබහුල ජීවිතයක් ගත කරන සභාපතිතුමාගේ පවුලේ විස්තරමගේ බිරිය නුවර අතිරේක සාමාන්‍යාධිකාරී ඉදිකිරීම් සහන සේවා, වශයෙන් රාජකාරි කරනවා. දරුවන් හතර දෙනයි දුවලා තුන්දෙනයි එක පුතයි.* ඔවුන්ගැනත් විස්තර කියන්නලොකු දුව මධුවන්ති රූපසිංහ පේරාදෙණියේ සිවිල් ඉංජිනේරු උපාධිය ලබලා අධිශිෂ්‍යත්වයක් ලැබිලා මෙල්බර්න්වල ආචාර්ය උපාධිය හදාරනවා. දෙවැනි දුව සමන්ධිකා රූපසිංහ රාගම වෛද්‍ය පීඨයේ පළමු වසරේ ශිෂ්‍යාවක්, අනුත්තරා රූපසිංහ නුවර මහමායා විද්‍යාලයේ 12 වසර ගණිත අංශයේ ඉගෙන ගන්නවා. පුතා නිශාන්ත රූපසිංහ ධර්මරාජ විද්‍යාලයේ 10 වසර ඉගෙනුම ලබනවා.* ඔබේ කාර්යබහුල ජීවිතයට ඒ අයගෙන් ලැබෙන සහය කෙබඳුද?මගේ මේ රාජකාරි කටයුතු සාර්ථක කරන්න පුළුවන් වෙලා තියෙන්නේ මගේ බිරිය සහ ළමයින්ගේ ඉවසා දරා ගැනීම කිව්වොත් නිවැරැදියි. විශේෂයෙන් මගේ බිරියත් ඉංජිනේරුවරියක් වීම නිසාම මේ හැම දෙයක්ම ඉවසීමෙන් ලොකු සහයෝගයක් දෙනවා.පවුලේ අයත් එක්ක වැඩි කාලයක් ගත කරන්න නොලැබීම ගැන දුකත් තියෙනවා. ඒත් පොදු කාර්යයන් වෙනුවෙන් වැඩි පිරිසකගේ යහපත වෙනුවෙන් කාලය කැප කිරීම ගැන සතුටු වෙනවා.* කොහොමද විවේකී කාලයක් ලැබෙනවාද? කලා කටයුතු වෙනුවෙන්ලැබෙන විවේකයේදී කලා කටයුතුවල යෙදෙන්න කැමැතියි. පරාක්‍රම නිරිඇල්ලගේ ජනකරලිය සභාපති ලෙස කටයුතු කරනවා. අපේ කාර්යාංශයේත් ගීත කණ්ඩායමක් ඉන්නවා. පැදුරු පාටි දානවා. ඉංජිනේරු වැඩබිම්වලට ගිහින් සංගීත කණ්ඩායම අරන් යනවා.* 2002 රත්නපුරේ නායගිය අවස්ථාවේ ලොකු සේවයක් කළ බව ආරංචියිඔව් ලංකාවේ වෘත්තිකයෝ 400 ක් එකතු කරලා ඉංජිනේරුවෝ භූ විද්‍යාඥයේ වගේ අය. ආපදාවට ලක්වෙච්චි අය බේරා ගෙන ඔවුන්ට සහන සලස්වා ලොකු සේවයක් කළා.* ස්වභාවික ආපදා නිසා ශ්‍රී ලංකාවේ සංවර්ධන ගමන ආපස්සට යනවා නේද?මෙය ගෝලීයකරණ තත්ත්වය නිසා ඇතිවෙච්ච දෙයක්. මම ජපානයේ ටෝකියෝ විශ්වවිද්‍යාලයේ, ආපදා කළමනාකරණ කමිටුවේ එක් විශේෂඥවරයෙක්. මේ පිළිබඳ පර්යේෂණ කරනවා. දේශන පවත්වනවා.මෙහිදී හඳුනා ගත්දෙයක් තමයි අපට අවශ්‍ය තාක්‍ෂණය නොමැතිකම යම් ආපදාවක් වුණාට පස්සේ සහන සළසනවා මිසක් ආපදාව වළක්වා ගන්න ක්‍රම අපි ගාව නෑ. විද්‍යාව හා තාක්‍ෂණය පැත්ත දියුණු කර ගැනීම තමයි අවශ්‍ය. ගෝලීයකරණ තත්ත්වයට මුහුණ දෙන්න වැඩපිළිවෙළක් හදාගත යුතුයි.* ඔබේ ජීවිතය ගැන තෘප්තිමත්ද?එකම ක්‍ෂේත්‍රයක ඉගෙන ගෙන එම ආයතනයේම තනතුරු දරමින් ඉහළම තනතුරට පැමිණ රටට ලෝකයට විශාල සේවයක් කරන්න ලැබීම ඉතාමත් භාග්‍යයක්. ඒ වගේ ම දේශීය චින්තනය ගරු කරන, අගය කරන, ඒවාට තැනක් දෙන මහින්ද රාජපක්ෂ මහතා වැනි නායකයකු යටතේ වැඩ කිරීම ඉතාමත් සුන්දරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>10</day>
    </date>
    <link>http://www.dinamina.lk/2011/02/10/_art.asp?fn=f1102104</link>
    <topic>ආශ්චර්යයේ ඔටුනු මංගල්‍යය</topic>
    <author>ඡායාරූප සුලෝචන ගමගේ සුසන්ත විජේගුණසේකර</author>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n1102112</link>
    <topic>හානි වූ ප්‍රදේශ ගොඩනැඟීමටරුපියල් කෝටි 3300ක් ඕනෑ</topic>
    <author>ධනුෂ්ක ගොඩකුඹුර සහ මතුගම සංචාරක මතුගම සිට</author>
    <content>ස්වාභාවික උවදුරු නිසා ලක්‍ෂ 11ක පමණ ජනතාවක් අවතැන්ව සිටිති.ඒ ප්‍රදේශ නැවත ගොඩනැඟීමට රුපියල් කෝටි 3300ක් අවශ්‍ය බවට ඇස්තමේන්තු කර ඇතැයි ජනාධිපති මහින්ද රාජපක්‍ෂ මහතා පවසයි.උවදුරු සිදුවූ ප්‍රදේශවල ජනතාව දායක කරගෙන නැවත ගොඩනැගීමේ කටයුතු වහාම ආරම්භ කරන බවද ඒ මහතා පවසයි.සමහරුන් කියන විදියට වැස්සත් පාලකයා වැරදියි. පෑව්වත් පාලකයා වැරදියි. සමහරු කියනවා පාලකයා හොඳ නම් වහින්නේ නෑ කියලා.අපේ අරමුණ මේවාට පිළිතුරු දීම නොව විපතට පත් ජනතාව නැවත ගොඩනැගීම බවද ජනාධිපතිවරයා පැවසීය.ගංවතුර, නායයෑම් ආදිය සිදුවන්නේත් පාලකයාගේ වරදින් බවට මතයක් ඇති කිරීමේ උත්සාහයක ඇතැමුන් නිරත වන්නේ යැයිද එතුමා ප්‍රකාශ කළේය.ප්‍රවාහන ඇමැති කුමාර වෙල්ගම මහතාගේ සංකල්පයක් අනුව කළුතර දිස්ත්‍රික්කයෙන් මෙවර පළමු ශ්‍රේණියට තේරීපත් සියලු පාසල් දරුදැරියන්ට පාසල් පොත්, උපකරණ බෙදාදීමේ උත්සව අවස්ථාවට එක්වෙමින් ජනාධිපතිවරයා මේ බව කීය.මතුගම ප්‍රාදේශීය සභා ශ්‍රවණාගාරයේදී මේ උත්සවය පැවැත්විණි. මේ ආපදා තත්ත්වයෙන් ගොඩ ඒමට සියලු දෙනාගේ කැපවීම අවශ්‍ය බව පැවැසූ ජනාධිපතිවරයා සංවේදීව සිතා මේ ප්‍රදේශ ගොඩනැගීමට ප්‍රමුඛතාව ලබාදිය යුතු බව අවධාරණය කෙළේය. “මේ ස්වාභාවික උවදුරු නිසා අපේ ගොවි ජනතාවගේ එළවළු, වී, බඩඉරිඟු වගා විනාශ වෙලා. ඒ නිසා ගම් සංවර්ධනයේදී ඔවුන්ගේ දායකත්වයත් ලබා ගත යුතුයි” ජනාධිපතිතුමා පැවැසීය.ඇමැතිවරුන් වන කුමාර වෙල්ගම, බන්දුල ගුණවර්ධන, නියෝජ්‍ය ඇමැතිවරුන් වන රෝහිත අබේගුණවර්ධන, නිර්මල කොතලාවල, ප්‍රවාහන අමාත්‍යාංශ ලේකම් ධම්මික පෙරේරා, ටෙලිකොම් සභාපති නිමල් වෙල්ගම මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n1102113</link>
    <topic>ඇමැතිවරු ඇවිත් නැත්නම් නියෝජ්‍ය ඇමැතිවරු ප්‍රශ්නවලට පිළිතුරු සපයන්න</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>මන්ත්‍රීවරුන්ගේ වාචික ප්‍රශ්න සඳහා පිළිතුරු දීමට ඇමැතිවරුන් නැතිනම් නියෝජ්‍ය ඇමැතිවරයාට පාර්ලිමේන්තුවට පැමිණෙන ලෙස උපදෙස් දෙන්නැයි කථානායක චමල් රාජපක්ෂ මහතා ආණ්ඩු පක්ෂයේ ප්‍රධාන සංවිධායක, ඇමැති දිනේෂ් ගුණවර්ධන මහතාට පාර්ලිමේන්තුවේ දී ඊයේ (10) දැනුම් දුන්නේ ය.කථානායකවරයා එසේ දැනුම් දුන්නේ ප්‍රශ්නවලට පිළිතුරු දීමට එම ඇමැතිවරුන් සභාවේ නැති බව විපක්ෂයේ මන්ත්‍රීවරුන් විසින් පෙන්වා දෙනු ලැබීම නිසා ය.මේ අවස්ථාවේ නැඟී සිටි දිනේෂ් ගුණවර්ධන ඇමැතිවරයා එන්න කියා උපදෙස් දීලා තිබෙනවා. පැමිණෙන්නේ නැත්නම් මට බලෙන් අරන් එන්න බැහැ. මා ඒ බව ඔබතුමාට ගෞරවයෙන් ප්‍රකාශ කරනවා යැයි පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n1102114</link>
    <topic>පස්සර වැල්ලගොල්ල ගමනායයෑමෙන් තුනට කැඩේ</topic>
    <author>මහියංගණ සමූහ, පස්සර සමූහ හා බදුල්ල දිසා සමූහ</author>
    <content>පස්සර වැල්ලගොල්ල ගම බරපතළ ලෙස නාය යාමට ලක්වීම හේතුවෙන් එම ප්‍රදේශය කොටස් තුනකට වෙන් වී ඇතැයි පස්සර ප්‍රාදේශීය ලේකම් ප්‍රභාත් අබේවර්ධන මහතා පවසයි.මේ නිසා වැල්ලගොල්ල ගමේ මැද කොටසේ අවතැන් වී සිටින පිරිස් වෙත සහන සේවා සැපයීම ද ඉතාමත් අසීරු කරුණක් වී තිබේ. එම ප්‍රදේශයට වාහන ගමන් කිරීමට නොහැකි වන පරිදි නාය යාම් සිදුවී ඇත.කෙල්බැද්ද වතුයායේ කැන්දගොල්ලට උඩින් පිහිටි කෑල්ලගල කන්ද පාමුල පිහිටි නිවාස තුනක් (03) මුළුමනින්ම නාය ගොස් ලොග්ගල්ලා ඔයට නිවාසවල කොටස් වැටී ගසා ගෙන ගොස් ඇත. අසල පිහිටි තේ වත්තක් ද සම්පූර්ණයෙන් නාය යාමකට ලක්වී තිබේ. කහටරුප්ප දඹකොටේ, අරලුගොල්ල, පාලාවත්ත, මඩුගස්තලාව උතුර සහ දකුණ අඹතැන්න තැන්නුගේ, නිකේබැද්ද යන ග්‍රාම නිලධාරි වසම්වල නාය යාම් හේතුවෙන් මාර්ග ද ගිලා බැසීම්වලට ලක් වී ඇත.දැනට එම ප්‍රදේශයේ අවතැන් කඳවුරු 02 ක් පවත්වා ගෙන යයි. නිකේබැද්ද ආගරතැන්න දෙමළ විදුහලේ පවුල් 48 ක 155 දෙනෙක් රැඳී සිටිති. තවත් පවුල් 63 ක 229 ක් ඥාතීන් ගේ නිවෙස්වල රැඳී සිටින බව ද පස්සර ප්‍රාදේශීය ලේකම්වරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n1102115</link>
    <topic>දකුණු කොළඹ වරායේදිය කඩනයේ ප්‍රථම අදියර නිමයි</topic>
    <author>භක්ති ධර්මප්‍රිය මෙන්ඩිස්</author>
    <content>දකුණු කොළඹ වරායේ දියකඩනයේ ප්‍රථම අදියරේ වැඩකටයුතු අමෙරිකානු ඩොලර් මිලියන 300ක වියදමින් අවසන් කර ඇති බව වරාය නියෝජ්‍ය අමාත්‍ය රෝහිත අබේගුණවර්ධන මහතා පැවැසීය.මේ වන විට කිලෝ මීටර් හතරක පමණ දුරක් මෙම දියකඩනය ඉදිකර ඇති බවත් හෙක්ටයාර 520ක භූමි ප්‍රමාණයක් ගොඩ කර ඇති බවත් අබේගුණවර්ධන මහතා සඳහන් කෙළේය.කිලෝමීටර් 6.8ක දිගකින් යුතුව මේ දියකඩනය ඉදිකිරීම් කටයුතු 2012 වසර වන විට අවසන් කළ හැකි බව නියෝජ්‍ය ඇමැතිවරයා පෙන්වා දුන්නේය.ඊයේ (10) පස්වරුවේ කොළඹ වරාය භූමියේ දී මාධ්‍යවේදීන් හමුවේ ඇමැතිවරයා මේ අදහස් පල කෙළේය.වරාය භූ®මියේ නව ඉදිකිරීම් දැක බලා ගැනීම සඳහා මාධ්‍ය ආයතන රැසක නියෝජිතයන් එහි පැමිණ සිටියේය.එහිදී රෝහිත අබේගුණවර්ධන මහතා මෙසේද කීය.අද අපි මේ රටේ සංවර්ධන ව්‍යාපෘති රැසක් ක්‍රියාත්මක කර තිබෙනවා. ඉන් එකක් තමයි මේ. ජනාධිපති මහින්ද රාජපක්‍ෂ මහතාගේ නායකත්වයෙන් යුතුව මේ රට සංවර්ධන සටනක නියැලිලා ඉන්නේ.කොළඹ වරාය සංවර්ධන ව්‍යාපෘතිය තුළින් අපට ලෝකයේ ඉහළ තැනකට යා හැකියි. ඉදිරියේදී කොළඹ වරායට පැමිණෙන නැව් ගණන විශාල වශයෙන් වැඩි වේවි.එක්සත් ජාතික පක්ෂය ප්‍රමුඛ විපක්‍ෂයට අපි කියනවා මේ වැඩභූමිවලට පැමිණිලා අපේ සංවර්ධන ව්‍යාපෘති බලන්න කියලා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n1102116</link>
    <topic>සේවක අර්ථ සාධක අරමුදලින් 30%ක් ආපසු ලබාගැනීමේ හැකියාව ළඟදීම</topic>
    <author>දයා පෙරේරා, දුමින්ද ගුරුගේ සහ වර්ණා විජේකෝන්</author>
    <content>සේවක අර්ථසාධක අරමුදලේ සෑම සාමාජිකයෙකුට ම නිවසක් තැනීමට හෝ වෛද්‍ය ප්‍රතිකාර සඳහා හෝ අරමුදලේ ශේෂයෙන් සියයට තිහක් ආපසු ලබා ගැනීමට හිමිකම ලබා දෙන පරිදි සේවක අර්ථ සාධක අරමුදල් පනත සංශෝධනය කිරීමේ පනත් කෙටුම්පතක් පාර්ලිමේන්තුවට ඊයේ (10) ඉදිරිපත් කැරිණි.කම්කරු ඇමැති ගාමිණී ලොකුගේ මහතා සේවක අර්ථ සාධක අරමුදල් (සංශෝධන) පනත් කෙටුම්පත සභාවට ඉදිරිපත් කෙළේ ය.අවුරුදු දහයකට නොඅඩු කාලයක් සඳහා දායක මුදල් ගෙවා තිබෙන දැනට සේවයේ නියැලෙන සේවකයකුට සිය ගිනුමේ රුපියල් තුන් ලක්ෂයකට නොඅඩු මුදලක බැර ශේෂයක් තිබේ නම් මෙම සියයට තිහක මුදල ආපසු ලබගත හැකි බව සංශෝධන පනතෙහි සඳහන් වේ.ගිනුමෙන් සියයට තිහක් ලබාගත් දින සිට අවුරුදු දහයක් ගිය පසුව දෙවැනි වරට ද සියයට තිහක ප්‍රතිශතයක් නොඉක්මවන මුදලක් නිවසක් තැනීමට හෝ වෛද්‍ය ප්‍රතිකාර සඳහා ලබා ගැනීමට සංශෝධන පනතින් ඉඩකඩ ලැබේ.ඒ ආකාරයට සෑම සාමාජිකයකුට ම තම ගිනුමෙන් අවස්ථා දෙකක දී පමණක් මුදල් ලබාගත හැකි ය. අර්ථ සාධක අරමුදලේ සාමාජිකයාට අයිති ඉඩමක නිවසක් ඉදිකිරීමට, නිවසක් ඉදිකිරීම සඳහා ඉඩමක් මිලදී ගැනීමට නිවාස දේපළක් මිලදී ගැනීමට නිවාස දේපළ උකසක් බේරුම් කිරීමට හෝ අනුමත බැංකුවකින් ලබාගත් ණයක ඉතිරි මුදල බේරුම් කිරීම සඳහා මෙම සියයට තිහක මුදල සිය ගිණුමෙන් ආපසු ගැනීමට එම සාමාජිකයාට හිමිකම ඇත. හෘදය සැත්කමක්.බයිපාස් සැත්කමක්, ඇතුළුව පිළිකා සඳහා ප්‍රතිකාර කිරීම, වකුගඩු බද්ධ කිරීම හෝ සැත්කම් සඳහාත් සිසේරියන් සැත්කමෙන් හෝ අනතුරක් සිදුවීම හේතුවෙන් දින දහහතරකට නොඅඩු කාලයක් රෝහල් ගතව ඇත්නම් ඒ සඳහා සිය ගිණුමේ ශේෂයෙන් සියයට තිහක මුදලක් ලබා ගැනීමට සාමාජිකයාට අවස්ථාව ලැබේ.වෛද්‍ය ප්‍රතිකාර ලබා ගැනීමේ හිමිකම සාමාජිකයාට පමණක් නොව ඔහුගේ හෝ ඇයගේ කාලත්‍රයාට සහ දරුවන්ට ද ලැබෙන බව සංශෝධන පනතෙහි සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n1102117</link>
    <topic>දැයට කිරුළ නැරැඹීමටලක්ෂ 25ක ජනකායක්</topic>
    <author>වෙල්ලස්ස බණ්ඩාර හා නුවන් කොඩිකාර බුත්තල සිට</author>
    <content>‘දැයට කිරුළ’ 2011 ජාතික සංවර්ධන ප්‍රදර්ශනය නැරැඹීමට ලක්ෂ විසිපහකට අධික පිරිසක් ඊයේ දහවල් වනවිට පැමිණි බව දැයට කිරුළ ජාතික මෙහෙයුම් කමිටුවේ සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පවසයි. දැයට කිරුළ ප්‍රදර්ශනය නැරැඹීමට පැමිණෙන ප්‍රධාන මාර්ග සියල්ල රථ වාහන වලින් හා ජනතාවගෙන් පිරී ඉතිරී ගොස් තිබේ.පෙබරවාරි 04 වැනි දින ජනාධිපති මහින්ද රාජපක්ෂ මහතා අතින් විවෘත කරනු ලැබූ මේ ප්‍රදර්ශනය, අගමැති දි.මු.ජයරත්න, කථානායක චමල් රාජපක්ෂ මහත්වරුන්ගේ ප්‍රධානත්වයෙන් ඊයේ සවස පැවති අති උත්කර්ශවත් සමාප්ති උත්සවයෙන් නිමාවට පත් විය.එක්සත් ජනතා නිදහස් සන්ධානයේ සියලුම පක්ෂ නායකයන් , කැබිනට් අමාත්‍යවරුන්, ජේ්‍යෂ්ඨ අමාත්‍යවරුන් නියෝජ්‍ය අමාත්‍යවරුන්, පළාත් ප්‍රධාන අමාත්‍යවරුන්, පළාත් සභා අමාත්‍යවරුන්, පාර්ලිමේන්තු මහජන මන්ත්‍රීවරුන්, අමාත්‍යාංශ ලේකම්වරු ඇතුළු රාජ්‍ය ආයතනවල ප්‍රධානීහු විශාල පිරිසක් මේ සමාප්ති උත්සවයට සහභාගී වී සිටියහ. දැයට කිරුළ 2011 ජාතික සංවර්ධන ප්‍රදර්ශනයට සමගාමීව පවත්වනු ලැබූ තරග වලින් ජයග්‍රහණ ලැබූ අයට වටිනා ත්‍යාග හා සහතික පත්‍ර ප්‍රදානය අගමැති දි.මු. ජයරත්න මහතා අතින් ඊයේ(10)සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n1102118</link>
    <topic>බාලවයස්කාරියකට හදි කළාටවසර 27ක සිරදඬුවමක්</topic>
    <author>අම්බලන්ගොඩ සමූහ ආර්. ඤාණදාස</author>
    <content>බාලවයස්කාර දැරියකට ලිංගික අතවර කිරීමේ හා ඇය අපහරණය කිරීමේ අධි චෝදනාවලට වරදකරු වූ තිස් හැවිරිදි විවාහකයකුට බරපතළ වැඩ ඇතිව වසර විසිහතක සිරදඬුවමක් ද, රුපියල් දෙලක්‍ෂයක දඩයක් ද නියම කළ බලපිටිය මහාධිකරණ විනිසුරු අමල් තිලකරත්න මහතා, සිද්ධියට අදාළ දැරියට රුපියල් ලක්‍ෂ දහයක වන්දියක් ගෙවන ලෙස ද නියෝග කළේය.මෙවැනි අපරාධ මින් මතුවට නොවීමට සමාජය වගබලා ගත යුතු ආකාරයට දැඩි දඬුවම් පැමිණිය යුතුව ඇතැයි ද මහාධිකරණ විනිසුරුවරයා සිය තීන්දුව ප්‍රකාශයට පත් කරමින් පැවසුවේය.මෙසේ සිරදඬුවමට ලක්වූයේ කරන්දෙණිය උණගස්වල පදිංචිකරුවකු වන ගුණරත්න ඒකනායකගේ පියසේන නමැත්තෙකි.2002 වර්ෂයේ සැප්තැම්බර් මස 2 වැනි දින හා 2002 වසරේ සැප්තැම්බර් මස 12 වැනි දින අතර කාලයේ දී බාලවයස්කාර දැරියක දූෂණය කිරීම හා ලිංගික අතවර කිරීමේ පළමු අධිචෝදනාවට වරදකරු වීම නිසා බරපතළ වැඩ ඇතිව වසර විස්සක සිරදඬුවමක් ද, රුපියල් ලක්‍ෂයක දඩයක් ද, ගෙවන ලෙස වරදකරුට නියම කළ මහාධිකරණ විනිසුරුවරයා, සිද්ධියට අදාළ දැරියට රුපියල් ලක්‍ෂ දහයක වන්දියක් ගෙවන ලෙසද නියෝග කළේය.මෙම දඩ මුදල නොගෙවන්නේ නම් සැහැල්ලු වැඩ සහිත මාස හයක සිරදඬුවමක් ද, වන්දි මුදල නොගෙවන්නේ නම් සැහැල්ලු වැඩ සහිත මාස නමයක සිරදඬුවමක් ද නියම කළේය.බාලවයස්කාර දැරිය අපහරණය කිරීමේ දෙවැනි අධි චෝදනාවට වරදකරු වූ හෙයින් එයට බරපතළ වැඩ ඇතිව වසර හතක සිරදඬුවමක් ද, රුපියල් ලක්‍ෂයක දඩ මුදලක් ද, එම මුදල නොගෙවන්නේ නම් සැහැල්ලු වැඩ සහිත මාස හයක සිරදඬුවමක් ද නියම කළේය.මෙම බරපතළ වැඩ ඇතිව වන සිරදඬුවම හා සැහැල්ලු වැඩ ඇතිව වන සිරදඬුවම එකිනෙක අනුපිළිවෙළින් ගෙවී යා යුතු බව ද මහාධිකරණ විනිසුරු අමල් තිලකරත්න මහතා නියෝග කළේය.විත්තිකරු වෙනුවෙන් නීතිඥ ගයාන් මල්ලියාවඩු මහතා ද, පැමිණිල්ල වෙනුවෙන් රජයේ නීතිඥ අසේල සේරසිංහ මහතා ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n1102119</link>
    <topic>පොල් ඉඩම්කට්ටි කිරීමසීමා කිරීමට නව නීති</topic>
    <author>චමීර ඇල්ලදෙණිය</author>
    <content>පොල් ඉඩම් කට්ටි කිරීම සීමා කිරීමේ නව නීති කඩිනමින් පාර්ලිමේන්තුවට ඉදිරිපත් කරන බව ඇමැති ජගත් පුෂ්පකුමාර මහතා පවසයි. අත්තනෝමතිකව පොල් ඉඩම් කට්ටි කිරීම නිසා පොල් නිෂ්පාදනය අඩුවෙමින් පවතින බවත් මේ ගැටලුවට කඩිනම් විසඳුම් ලබාදීමට නව නීති ගෙන එන බවත් හෙතෙම සඳහන් කළේය.පොල් නිෂ්පාදනය වර්ධනය කිරීම සඳහා රජය මේ වනවිටත් නව වැඩපිළිවෙළක් ක්‍රියාත්මක කරන බවද පුෂ්පකුමාර මහතා පැවසීය.මෙරට පාරිභෝජනය සඳහා අවශ්‍ය පොල් ආනයනය කිරීමට රජය පියවර ගෙන ඇති බවත්, පොල් නිෂ්පාදකයන්ට වන පාඩුවට දිරිගැන්වීමේ වැඩපිළිවෙළක් ක්‍රියාත්මක කරන බවත් ඇමැතිවරයා කීවේය. බුත්තල දැයට කිරුළට සමගාමීව පැවැත්වෙන කෘෂිකර්ම නිෂ්පාදකයන් දැනුවත් කිරීම වෙනුවෙන් ඊයේ (10) පැවති උත්සවයක දී පුෂ්පකුමාර මහතා මේ බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021110</link>
    <topic>ප්‍රවීණ රංගන ශිල්පීවිනී වෙත්තසිංහඅභාවප්‍රාප්ත වෙයි</topic>
    <author>ගාමිණී ජයලත් විසිනි හොරණ විශේෂ එම්. ඩී. ඩී. විජයනාත</author>
    <content>ප්‍රවීණ රංගන ශිල්පියෙකු මෙන්ම අංග රචනා ශිල්පියෙකු වන විනී වෙත්තසිංහ මහතා ඊයේ (10 වැනිදා) පෙරවරුවේ හදිසියේ අභාවප්‍රාප්ත විය.මිය යනවිට 51 වැනි වියේ පසුවූ විනී වෙත්තසිංහ මහතා ගුරු උපදේශිකා ශ්‍රියානි මංගලිකා මහත්මියගේ සැමියා වේ. එක්දරු පියෙකු වන ඒ මහතා ප්‍රථමයෙන් රංගනයට පිවිසියේ සරත් කුලාංගගේ ‘මිදිවැල’ වේදිකා නාට්‍යයෙනි.ජනක් පේ‍්‍රමලාල්ගේ ‘රාජ කපුරු’, ‘අබුද්දස්ස කෝලම’ ඇතුළු වේදිකා නාට්‍ය රැසක රඟපෑ විනී, එච්. ඩී. පේ‍්‍රමරත්නගේ ‘සෙයිලම’ චිත්‍රපටයේ රඟපාමින් සිනමාවට ප්‍රවිෂ්ට විය. නාලන් මෙන්ඩිස්ගේ ‘දු දරුවෝ’, ‘නෑදෑයෝ’ දයාරත්න රටගෙදරගේ ‘බෝගල සවුන්දිරිස්, පේ‍්‍රමකුමාර් ජයවර්ධනගේ ‘පිනිබර යාමය’ ඇතුළු ටෙලිනාට්‍ය රැසක හේ විවිධ චරිත නිරූපණය කෙළේය.වෘත්තියෙන් ගුරුවරයකු වන විනී වෙත්තසිංහ මහතාගේ දේහය ඔහුගේ නිවස පිහිටි බණ්ඩාරගම මිල්ලනිය දාමින්ගමුව නිවසේ දැනට තැන්පත් කර ඇති අතර අවසන් කටයුතු හෙට 12 වැනිදා සෙනසුරාදා සවස 2 ට මිල්ලනිය පොදු සුසාන භූමියේදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021111</link>
    <topic>වෛද්‍යවරයාගේ වෙද නලාව හා උපකරණපැහැර ගත්තැයි රෝගියාගේ මිතුරන් 5ක් අත්අඩංගුවට</topic>
    <author>බණ්ඩාරගම සමූහ – විමල් එස්. ජයසිංහ</author>
    <content>හදිසි අනතුරට ලක් වූ පුද්ගලයකුට ප්‍රතිකාර කරමින් සිටි පිළියන්දල රෝහලේ වෛද්‍යවරයකු ගේ වෙද නලාව සහ ශ්වසනය සඳහා වායුව ලබා දෙන මුහුණ ආවරණය සොරාගත් අනතුරට පත් පුද්ගලයාගේ මිතුරන් පස් දෙනෙකු පෙරේදා (09) රාත්‍රි සැකපිට අත්අඩංගුවට ගත් බව පිළියන්දල පොලිසිය කියයි.අත්අඩංගුවට ගත් සැකකරුවකුගේ කලිසම් සාක්කුව තුළ සඟවාගෙන සිටි එම උපකරණ දෙකම පොලිසිය මගින් සොයා ගෙන ඇත.මේ සැකකරුවන් පිරිස යතුරු පැදි වලින් ගමන් කරමින් සිටියදී කැස්බෑව ප්‍රදේශයේ දී අනතුරට ලක් වී ප්‍රතිකාර ගැනීම සඳහා එක් පුද්ගලයකු රෝහලට ඇතුළත් කර වෛද්‍යවරයා ඔහුට ප්‍රතිකාර කරමින් සිටියදී මේ සොරකම කර ඇතැයි පොලිස් පරීක්‍ෂණ වලදී අනාවරණය වී ඇත.අත්අඩංගුවට ගත් පිරිස බණ්ඩාරගම වැලිමිල්ල පදිංචිකරුවන් බව පොලිසිය කියයි.සැකකරුවන් ඊයේ (10) කැස්බෑව අධිකරණයට ඉදිරිපත් කිරීමට නියමිතව තිබිණි.පිළියන්දල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021112</link>
    <topic>බන්ධනාගාර ගතව සිටින සැකකරුවන් දෙදෙනාට කෝටි 2ක ශරීර ඇප</topic>
    <author>සමන්ති වීරසේකර</author>
    <content>ශ්‍රී දළදා මාලිගාවට අයත් පේරාදෙණිය මෙගොඩකලුගමුව ප්‍රදේශයේ අක්කර හතරක භූ®මියක දැව හොරෙන් කපා විකිණීමේ සිද්ධිය සම්බන්ධයෙන් රක්ෂිත බන්ධනාගාර ගත කර සිටි පොලිස් පරීක්ෂකවරයා සහ අනෙක් පුද්ගලයාට එක් අයකුට රුපියල් කෝටියක් බැගින් රුපියල් කොටි දෙකක ශරීර ඇප මත මුදා හරින ලෙස මහනුවර මහේස්ත්‍රාත් එස්. යූ. බී. කරල්ලියද්ද මහතා ඊයේ (10දා) නියම කෙළේය.තවද එක් අයකුට රුපියල් ලක්ෂ විසිපහ බැගින් වු දේපළ සහතිකපත් දෙකක් සහ පදිංචිය සහතික කිරීමේ සහතිකපත් ඉදිරිපත් කරන ලෙසද මහේස්ත්‍රාත්වරයා ඔවුනට දැන්වීය.මෙම පුද්ගලයින් දෙදෙනා අදාළ ඉඩමේ කොස් ගිනිසපු ඇතුළු රුපියල් ලක්ෂ දෙකකට ආසන්න වටිනාකමින් යුත් ගස් කපා දැමීමේ චෝදනාව මත ඉකුත් ජනවාරි මාසයේ පේරාදෙණිය පොලිසිය මගින් අත්අඩංගුවට ගෙන අධිකරණයට ඉදිරිපත් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021113</link>
    <topic>දෙදරු පියෙක් සමඟ පාසල් ඇඳුමින් සිසුවියක් කළුතර ළැඟුම් හලක</topic>
    <author>කළුතර මධ්‍යම සමූහ</author>
    <content>පාසල් නිල ඇඳුමෙන් සැරසී සිටි 14 හැවිරිදි සිසුවියක් හා ඇගේ පෙම්වතා බව කියන 24 හැවිරිදි දෙදරු පියකු කළුතර බොලොස්සගම ළැගුම් හලක සිටියදී ඊයේ (10) දහවල් දකුණු කළුතර පොලිසිය මගින් අත්අඩංගුවට ගෙන ඇත.මෙම සිසුවිය හොරණ දොඩංගොඩ ප්‍රදේශයේ පාසලක ඉගෙනුම ලබන අතර ලැගුම් හල් හිමිකරු අත්අඩංගුවට ගැනීම සඳහා පොලිසිය පරීක්ෂණ ආරම්භ කොට තිබේ.කළුතර කොට්ඨාස භාර පොලිස් අධිකාරී ලලිත් පතිනායක, පොලිස් අධිකාරී සරත් සී. පෙරේරා, කළුතර මූලස්ථාන පොලිස් පරීක්‍ෂක සමන්ත වෙදගේ සහ අපරාධ විමර්ශන අංශයේ ස්ථානාධිපති සුනෙත් ශාන්ත යන මහත්වරු වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021114</link>
    <topic>රැඳවියන් තිදෙනෙක්හෙරොයින් තබාගෙන මාට්ටු</topic>
    <author>ඉන්දික පොල්කොටුව</author>
    <content>බෝගම්බර බන්ධනාගාරය තුළ මහා පරිමාණයෙන් හෙරොයින් ජාවාරමේ යෙදුණු රැඳවියන් තිදෙනකු හෙරොයින් මත්කුඩු පැකට් 46ක් හා එවැනි පැකට් පන්සියයක් පමණ සැකසිය හැකි හෙරොයින් ග්රෑම් 4යි මිලිග්රෑම් 940ක් සමඟ බන්ධනාගාර නිලධාරීන් පිරිසක් විසින් පෙරේදා (09) අත්අඩංගුවට ගෙන මහනුවර මූලස්ථාන පොලිසිය වෙත භාර දී ඇත. මහි එක් රැඳවියකු සතුව පැකට් 46ක් හා අනෙක් සැකකරුවන් දෙදෙනා සතුව ග්රෑම් 4යි මිලි ග්රෑම් 510යි හා මිලිග්රෑම් 430 ක් වශයෙන් හෙරොයින් තිබූ බැව් බන්ධනාගාර නිලධාරිහු පවසති.පුදුකුඩුඉරිප්පු, මන්නාරම හා මාතලේ ප්‍රදේශවල පදිංචි මෙම රැඳවියන් කොල්ලකෑම් ගෙවල් බිඳුම් හා මත්ද්‍රව්‍ය ජාවාරම්වලට සම්බන්ධ බැව් අනාවරණය වේ. බෝගම්බර බන්ධනාගාර අධිකාරි තිස්ස ජයසිංහ මහතාගේ උපදෙස් මත එහි නිලධාරීහු පිරිසක් හා මහනුවර කොට්ඨාස දූෂණ මර්දන ඒකකයේ ස්ථානාධිපති එහි ප්‍රධාන පොලිස් පරීක්ෂක ප්‍රියන්ත කුලසේකර මහතාගේ උපදෙස් මත එහි නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021115</link>
    <topic>සෞදිවල සිට පැමිණි කතකගේඇඟෙන් කම්බි 7ක් ඉවත් කරලා</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>සෞදි අරාබියේ ගෘහ සේවයේ යෙදී සිටි කාන්තාවගේ අත් හා දෙපාවල තිබූ කම්බි කූ®රු 07ක් ඊයේ (09 දා) සිදු කළ සැත්කමකින් ඉවත් කරන ලදී.කුරුණෑගල - පොල්පිතිගම, ගල්පොතුවැව පදිංචි රෝහිණී රාජපක්‍ෂ නම් 35 හැවිරිදි දෙදරු මවගේ ඇඟේ දකුණු අතෙහි වැලමිටට ඉහළ කොටස සෙ. මී. 8 – 10 ක් දිගැති කම්බි දෙකක්, දෙපාවල දණහිසේ අවට ප්‍රදේශයේ තිබූ සෙ. මී. 6 – 8 ක් පමණ වු දිගින් ඉඳිකටු 05ක්, විශේෂඥ වෛද්‍ය වී. පී. ගමගේ මහතා ඇතුළු කණ්ඩායමක් පැය කිහිපයක සැත්කමකින් ඉවත් කළේය. පසුගිය වසරේ දෙසැම්බර් 21 වන දින ඇය සෞදි ගොස් ඇත. දැනට ඇය හොඳ සෞඛ්‍ය තත්ත්වයෙන් සිටින බව රෝහල් බලධාරීන් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021116</link>
    <topic>පොල්ලකින් හිසට ගසාපුද්ගලයෙක් මරා දාලා</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බහින්බස්වීමක් දුරදිග ගොස් පොල්ලකින් හිසට ගැනීම නිසා පුද්ගලයකු මරුමුවට පත්වීමේ සිද්ධියක් බුලත්සිංහල පොලීසියෙන් වාර්තාවේ.මෙම සිද්ධියෙන් මරුමුවට පත්ව ඇත්තේ බුලත්සිංහල පොලිස් වසමට අයත් කඳන්වාඩිය අක්කර 50 ප්‍රදේශයේ පදිංචි 16 වියැති හර්ෂ ලක්මාල් නැමති තරුණයෙකි.බුලත්සිංහල පොලීසියට ලැබී ඇති පැමිණිල්ලක් අනුව ඉකුත් 7 දා සවස තම නිවෙසේ විදුලි බුබුලක් නැතිවීම සම්බන්ධයෙන් නිවෙස් හිමිකාරිය ඒ ආසන්නයේ නිවසක පදිංචි තම ඥාති සොහොයුරාගෙන් ප්‍රශ්න කර ඇති බවත් ඒ පිළිබඳ මත දෙදෙනා අතර උණුසුම් වචන හුවමාරුවක් වී ඇති බවත් එම අවස්ථාවේ කාන්තාවගේ නිවසේ සිටි තවත් ඥාති සොහොයුරෙකු එම සිද්ධියට සම්බන්ධ වී ඇති අතර පසුව ඔහු සැකකාර ඥාති සහෝදරයාට පොල්ලකින් හිසට පහර දී ඇති බවත් පසුව තුවාලලත් තරුණයා බුලත්සිංහල රෝහලට ගෙනගිය පසු මියගොස් ඇති බවය.සැකකරු ප්‍රදේශයෙන් පලාගොස් ඇති බව පොලීසිය සඳහන් කළේය. බුලත්සිංහල පොලීසියේ ස්ථානාධිපති එම්.කේ. ගුණරත්න මහතා ප්‍රමුඛ නිලධාරීන් කීපදෙනෙකු විසින් පරීක්ෂණ මෙහෙයවීය. සිද්ධිය පිළිබඳ සාක්ෂි විභාගය 23 දිනට කල් තැබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021117</link>
    <topic>අධිකරණය නොමඟ යවා ඇප ලබාගැනීමක් ගැන ගල්කිස්ස පොලිසියෙන් අධිකරණයට වාර්තාවක්</topic>
    <author>සුරන්ජිත් පෙරේරා</author>
    <content>මත්ද්‍රව්‍ය චෝදනා ලත් සැකකරුවෙකු වෙනත් මත්ද්‍රව්‍ය නඩුවක සැකකරුගේ නමින් අධිකරණයේ පෙනී සිට අධිකරණය නොමග යවා ඇප ලබා ගැනීමේ සිද්ධියක් සම්බන්ධයෙන් පරීක්ෂණ සිදු කරන බව ගල්කිස්ස පොලිසිය ගල්කිස්ස අධිකරණයට වාර්තාවක් ඉදිරිපත් කෙළේ ය.මීට සති කිහිපයකට පෙර ගල්කිස්ස පොලිසියෙන් අත්අඩංගුවට ගෙන මත්ද්‍රව්‍ය මි. ග්‍රෑ. 135 ළඟ තබා ගැනීමේ චෝදනාව මත අධිකරණයට ඉදිරිපත් කළ සැකකරුවෙකු වන ගල්කිස්ස ප්‍රදේශයේ පදිංචි නෙරන්ජන සාලිය කුමාර නැමැති සැකකරුගේ නඩු දිනයදා බන්ධනාගාරය මගින් මෙම සැකකරු අධිකරණයට ඉදිරිපත් කර තිබූ අතර විත්ති කූඩුවට කැඳවූ අවස්ථාවේ ඉහත සැකකරුගේ නමින් පෙනී සිට මෙම ඇපය ලබාගෙන ඇති බව පොලිසිය අධිකරණයට වාර්තා කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021118</link>
    <topic>පූගොඩ ඇඟලුම් කම්හලක ගින්නක්</topic>
    <author>මල්වාන සමූහ මහානාම විතානගේ</author>
    <content>පූගොඩ නගරයේ පිහිටි ඇඟලුම් කම්හලක ගෙතුම් අංශයේ ඊයේ (10) සවස හටගත් ගින්නකින් ඊට රුපියල් ලක්‍ෂ ගණනක අලාභ හානි සිදු වී ඇත.ඊයේ (10) සවස 5.45ට පමණ ගින්න හට ගැනිණි.ගම්පහ ගිනි නිවන ඒකකය සහ පූගොඩ පොලිසිය මැදිහත්වීමෙන් ගින්න නිවා දැමිණි.විදුලි කාන්දුවක් මේ ගින්නට හේතු වී ඇත්දැයි සෙවීම පිණිස පොලිස් පරීක්‍ෂණ ආරම්භ වී ඇත.ඇඟලුම් කම්හලේ යන්ත්‍ර සූත්‍ර වලට ද ගින්නෙන් හානි විය.පූගොඩ පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021119</link>
    <topic>පා. ම මාලනී ෆොන්සේකා අකුරු කෙරූ කැළණිය ගුරුකුල විදුහලට ලක්ෂ අටක තූර්යය භාණ්ඩ ප්‍රදානයක්</topic>
    <author/>
    <content>පාර්ලිමේන්තු මන්ත්‍රීනී මාලනී ෆොන්සේකා මහත්මියගේ විමධ්‍යගත ප්‍රතිපාදන මගින් කැලණිය ගුරුකුළ විද්‍යාලයේ බටහිර තූර්යවාදක කණ්ඩායමට සංගීත භාණ්ඩ ලබාදීම සඳහා රුපියල් ලක්ෂ 8ක මුදලක් පිරිනමා ඇත.මෙම භාණ්ඩ විදුහලට ලබාදීමේ නිල උත්සවය පසුගියදා ගුරුකුල විද්‍යාලයේ දී සිදු කෙරුණි.ගුරුකුල විදුහලේ දී මාලනී ෆොන්සේකා මහත්මියට අකුරු කරවූ දැනට හොංකොං සරසවියේ පාලි භාෂා පිළිබඳ මහාචාර්ය, විද්‍යාලංකාර, පේරාදෙණිය සරසවිවල මහාචාර්ය කාක්කපල්ලියේ අනුරුද්ධ ස්වාමීන් වහන්සේ ද විශේෂ ආරාධිතයෝ ලෙස සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=n11021120</link>
    <topic>ක්ලැරන්ස් ගේ ගීත ඇනස්ලි මාලේවන ගැයීමට එරෙහිව බිරිඳ ඉල්ලූ තහනම් නියෝගය ප්‍රතික්ෂේපයි</topic>
    <author>රෝෂන් තුෂාර</author>
    <content>ප්‍රවීණ ගායක, ගීත රචක, සංගීත නිර්මාණ හා සංගීත අධ්‍යක්ෂවරයකු වූ ක්ලැරන්ස් විජේවර්ධන ශිල්පියා ගේ නිර්මාණ ඇතුළත් කර සංගීත ප්‍රසංග පැවැත්වීම ගීත ගායනා කිරීම තහනම් කරමින් ගායන ශිල්පි ඇනස්ලි මාලේවන මහතාට අතුරු තහනම් නියෝගයක් නිකුත් කරන්නැයි කළ ඉල්ලීම කොළඹ පළාත්බද වාණිජ මහාධිකරණය පසුගියදා  ප්‍රතික්ෂේප කළේය.ඕස්ට්‍රේලියාවේ පදිංචිව සිටින ක්ලැරන්ස් විජේවර්ධන මහතාගේ බිරිඳ ශීලා විජේවර්ධන හා දියණිය අමිලා පි‍්‍රයදර්ශනී මෙම ඉල්ලීම කර තිබිණි.කොළඹ වාණිජ මහාධිකරණ විනිසුරු මහින්ද සමයවර්ධන මහතා මෙසේ අතුරු තහනම් නියෝගයක් නිකුත් කිරීම ප්‍රතික්ෂේප කළේ ය. ක්ලැරන්ස් විජේවර්ධන ශිල්පියා ජීවතුන් අතර සිටියදී සිය ඇතැම් නිර්මාණ තුන්වන පාර්ශවයකට පවරා ඇති බවත්, එම ශිල්පියා මිය ගිය පසු පැමිණිලිකාරිය විසින් ඇනස්ලි මාලේවන ශිල්පියා ගේ සහභාගීත්වයෙන් ගීත ප්‍රසංග පවත්වා ඇති බවත්, මේ අනුව පැමිණිලිකාර ශීලා විජේවර්ධනගේ අනු දැනුම ඇතිව වගඋත්තරකාර ඇනස්ලි ශිල්පියා ප්‍රසංග පවත්වා ඇති බවත් පෙනී යන බව සඳහන් කරමින් තහනම් නියෝගයක් නිකුත් කිරීම ප්‍රතික්ෂේප කැර ඇත.1996 දෙසැම්බර් 13 දින මිය ගිය විජේවර්ධන ශිල්පියාගේ ගීත සම්බන්ධයෙන් වසර දහතුනකට පසුව නඩු පැවරීම කර ඇති බවත් පෙන්වා දී ඇති විනිසුරුවරයා අදාල තහනම් නියෝගයක් නිකුත් කිරීම අගතිදායක බව සඳහන් කර ඇත.දශක හතරක් සංගීත දිවියේ කැසට් 45 ක්, ගීත 750ක පද රචනය කර ගීත 800 කට සංගීත නිර්මාණය කළ සංගීත අධ්‍යක්ෂ වරයකු වූ ක්ලැරන්ස් විජේවර්ධන මහතාගේ නිර්මාණවල ආර්ථිකමය හා සදාචාරාත්මක අයිතිය තමන්ට හා තම දියණිය සතු බව පවසමින් ශීලා විජේවර්ධන මහත්මිය මෙම නඩුව පැවරුවාය.එම වාරණ නියෝගයට විරුද්ධව කරුණු දැක්වූ ඇනස්ලි ශිල්පියා ක්ලැරන්ස් ශිල්පියා මිය ගිය පසු ඒ මහතාගේ නිර්මාණ ඇතුළත් කර සංගීත ප්‍රසංග පවත්වා ඇති බවත් එහි ප්‍රධාන ආරාධිත අමුත්තා ලෙස විජේවර්ධන මහත්මිය සහභාගී වී ඇති බවත් කරුණු ඉදිරිපත් කළේය.ක්ලැරන්ස් ශිල්පියාගේ “මුහුදු රැල්ල” නිර්මාණය ජීවත්ව සිටියදීම තුන්වන පාර්ශවයකට පවරා ඇති බවත් “පෙන බුබුලයි”, “සතුට සැනසුම” ඉන් පසුවත් අලවි කර ඇති බවත් කරුනු ඉදිරිපත් කළේය.නඩුවේ ඉදිරිපත් වූ කරුණු අනුව ඇනස්ලි මාලේවන ශිල්පියාට නිකුත් කර තිබූ වාරනය තවදුරටත් දීර්ඝ කිරීම ප්‍රතික්ෂේප කළ වාණිජ මහාධිකරණ විනිසුරු සමයවර්ධන මහතා අතුරු තහනම් ඉල්ලීම ගාස්තු රහිතව නිෂ්ප්‍රභ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r1102111</link>
    <topic>ජලය පිරිසුදු කිරීමටබෙහෙත් පෙති ලක්ෂ 5ක්</topic>
    <author>අමිල ප්‍රභාත් වනසිංහ</author>
    <content>ගංවතුරින් සහ ජල ගැල්මෙන් අපවිත්‍ර වූ උතුරු මැද පානීය ජල පද්ධතිය පිරිසුදු කිරීම පිණිස පී. වයි. ඒ. එම්. නමැති බෙහෙත් පෙති ලක්ෂ 5ක් යුනිසෙෆ් සංවිධානය මගින් ලබා දුන් බව උතුරු මැද පළාතේ ජාතික ජල සම්පාදන සහ ජලපවාහන මණ්ඩලයේ නියෝජ්‍ය සාමාන්‍යාධිකාරී එල්. එල්. ඒ. පීරිස් මහතා සඳහන් කරයි.අනුරාධපුර දිස්ත්‍රික්කයට ලක්ෂ 3ක් සහ පොළොන්නරුව දිස්ත්‍රික්කයට ලක්ෂ 2ක් බැගින් මෙම බෙහෙත් පෙති බෙදා හැරීමට කටයුතු යොදා ඇත.මෙම බෙහෙත් පෙති ඉදිරි දින කීපයේදී ළිං සහ පානීය ජල පද්ධතියට මුසු කිරීමට නියමිතය.මේ අතර උතුරු මැද පළාතේ පැවති ගංවතුර සහ ජල ගැල්ම හේතුවෙන් පානීය ජල සම්පාදන පද්ධතියට රුපියල් දස ලක්ෂ එකසිය දහඅටක් හානියක් සිදුවී ඇති බවද නියෝජ්‍ය සාමාන්‍යාධිකාරී එල්. එල්. ඒ. පීරිස් මහතා සඳහන් කළේය.ජල නළ පද්ධති, නළ ළිං, පොදු සහ පෞද්ගලික ළිං පළාතේ ප්‍රදේශ රැසක ජලය අපවිත්‍ර වීම් බට කැඩීයාම් සිදුවී අනුරාධපුර දිස්ත්‍රික්කයට රුපියල් දස ලක්ෂ හැත්තෑ හතරක් පමණද පොළොන්නරු දිස්ත්‍රික්කයට රුපියල් දස ලක්ෂ හතළිස් හතරක් පමණද අලාභයක් සිදු විය.ජල මුලාශ්‍ර ජලයෙන් යට විය. පළාත් සභාව ආරක්ෂක අංශ හා ප්‍රජා මූල සංවිධාන වල සහාය ඇතිව ඒවා කඩිනමින් පිළිසකර කිරීමට පියවර ගෙන ජනතාවට පානීය ජලය ලබාදීමට කටයුතු කළ බවද නියෝජ්‍ය සාමාන්‍යාධිකාරීවරයා සඳහන් කළේය.අවතැන් ජනතාවට පරිභෝජනයට අවශ්‍ය ජලය බවුසර ටැංකි සඳහා නොමිලේ ලබාදීමට කටයුතු කර ඇත.අවතැන් කඳවුරුවල වෙසෙන ජනතාවගේ ජල පරිභෝජන සඳහා ජල ටැංකි, නල පද්ධති අවශ්‍ය ප්‍රමාණයට ලබාදී ඇති බවත් ප්‍රාදේශීය ලේකම්වරු සෞඛ්‍ය අංශ නිලධාරීන් ඇතුළු සියලු දෙනාගේ සහාය ඇතිව පළාතේ ජනතාවට පිරිසුදු ජල සැපයුමක් ලබාදීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r1102112</link>
    <topic>රිදීකොටලීය ඇළ පිටාර ගැලීමෙන්ගම් උදා නිවාස ජලයෙන් යටවේ</topic>
    <author>මහියංගණ සුනිමල් ශ්‍රියානන්ද බදුල්ල දිසා සමූහ</author>
    <content>මහවැලි ගඟ පිටාර ගැලීම නිසා මහියංගණ පූජා නගරයේ රිදීකොටලීය ඇළ ගම්උදා නිවාස සීයක් ගංවතුරින් යටවී ඇතැයි මහියංගණ ප්‍රාදේශීය ලේකම් සුනිල් අබේකෝන් මහතා පවසයි.ඉන් නිවාස රැසක්ම අබලන් වී ඇත.රන්දෙණිගල සහ රන්ටැඹේ මහවැලි ජලාශවල වාන් දොරටු සියල්ලම විවෘත කිරීම නිසා මහවැලි ගඟේ ජලය රිදීකොටලීය ඇළ දිගේ ගලා ඒම හේතුවෙන් උයන්වත්ත ගම්මානයේ කුඹුරු යායන් ද ගංවතුරින් යටවී ඇත. මේ අතර මහවැලි ගඟේ අධික ජල පහර දරාගත නොහැකි වූ කිඹුලන් දෙදෙනෙක් ද රිදීකොටලීය ඇළට පැමිණ සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r1102113</link>
    <topic>නැ’හිර පාසල් රැසක්යළි විවෘතයි</topic>
    <author>එරාවුර් සමූහ එම්. ඊ. ඒ. නසීර්</author>
    <content>නැගෙනහිර පළාතේ ගංවතුරෙන් අවතැන්වූවන් සඳහා සුබ සාධන කඳවුරු පිහිටුවා ඇති පාසල් 15ක් හැර අනිත් සියලුම පාසල් මේ වන විට විවෘත කර ඇත.පාසල්වල සිසුන්ගේ පැමිණීම අඩු බව බලධරයෝ සඳහන් කරති.මේ අතර මඩකළපුවේ ඇතැම් ගම්මානවල පිහිටි විවිධ පාසල් ගොඩනැගිලි කීපයක් තවමත් ගංවතුරෙන් යටවී ඇත.සුබ සාධන කඳවුරු ලෙස යොදවා තිබෙන පාසල් සියල්ල ලබන සතියේ විවෘත කිරීමට හැකි වෙතැයි මඩකළපුව අධ්‍යාපන කාර්යාලයේ නිලධරයකු පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r1102114</link>
    <topic>සීගිරියේ මාර්ගමහ වැස්සට අබලන්</topic>
    <author>මාතලේ දිස්ත්‍රික් සමූහ ඒ. ඒ. එල්. ඩයස්</author>
    <content>පසුගියදා ඇද හැලුණු වර්ෂාව සමග සීගිරි පුරාවිදු බිමේ සියලුම මාර්ග සම්පූර්ණයෙන් අබලන්ව ඇති අතර එහි ගමනාගමනයට මහත් දුෂ්කරතා සිදුව ඇත.විශේෂයෙන් මේ නිසා සංචාරකයන්ට මහත් පීඩාවකට මුහුණපෑමට සිදුව තිබේ.මේ අතර මෙම පුරාවිදු බිමේ ආරක්ෂිත බැමි විශාල ප්‍රමාණයක් පුපුරා තරමක් ගිලා බැස ඇති බැවින් මේ සියල්ල නැවත පිළිසකර කිරීමට සිදුව ඇති බව එහි සේවකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r1102115</link>
    <topic>‘දොඩම් ෆාම්’ හිස් බිම්වලින්ඉඩම් ලබා දෙන්න</topic>
    <author>රවින්ද්‍ර මැදගෙදර අම්පාර සමූහ</author>
    <content>ඉඟිනියාගල සේනානායක ජලාශය පිටාර ගැලීම සහ වාන් දොරටු විවෘත කිරීම නිසා ඉඟිනියාගල නගරයේ සහ පහළලන්ද ප්‍රදේශයේ පවුල් 125කට වැඩි ප්‍රමාණයක් මේ වන විටත් කඳවුරු ගතව සිටිති.වැසි තත්ත්වය මදක් පහව ගොස් තිබුණත් ඉඟිනියාගල ජලාශයේ වාන් දොරටු හයෙන් තුනක් තවමත් විවෘතව තිබූ අතර අඩියක් පමණ උසට වාන් දමමින් පැවතුණි.පහළලන්ද සුබ සාධන කඳවුරේ පවුල් 71ක් සිටින අතර එහි පුද්ගල සංඛ්‍යාව 276ක් වේ. ඒ අතර අවුරුදු 12ට අඩු පිරිමි ළමයින් 36 දෙනෙක් හා ගැහැණු ළමයින් 32 ක්ද සිටිති. ඉකුත් දෙවැනි දා සිට මේ දක්වා ඔවුන් කඳවුරුගතව සිටින අතර ඔවුන් බොහෝ දෙනා පවසන්නේ අඩු පාඩුවකින් තොරව තමනට සියලු පහසුකම් ලැබෙන බවයි.මෙහිදී අපට හමුවූ ඩී. එම්. ධනපාල මහතා මෙසේ පැවසීය.අපි දෙවැනි දා ඉඳලා මේ කඳවුරේ ඉන්නවා. අපේ කුඹුරු ගෙවල් තවමත් වතුරෙන් යටවෙලා. අපේ ඉඩම්වලට බලපත්‍ර ඔප්පු තියෙනවා. නමුත් ඒවා පහත්බිම්. මීට කලිනුත් අවස්ථා කිහිපයකදී ජලයෙන් යට වුුණා. ජලයෙන් යටවෙන කොට ඉස්කෝලෙට එනවා. ආපසු ගෙදර යනවා. රජයෙන් වන්දියක් දෙනවා. ඒකෙන් ගෙවල් අලුත්වැඩියා කරගන්නවා. හැමදාම වෙන්නේ මේක. ඒ නිසා අපි ඉල්ලන්නේ ‘දොඩම් ෆාම්’ එකේ හිස් ඉඩම් වලින් ගෙවල් හදාගන්න අක් 1 / 4ක් දෙන්න කියලයි. එතකොට රජයට හැමදාම මෙහෙම වන්දි ගෙවන්න හෝ සහනාධාර දෙන්න මුදල් වැය කරන්න ඕන නැහැ.ඊ. ඇම්. බණ්ඩාර මැණිකේ - අපේ පවුලේ පස් දෙනෙක් කඳවුරේ ඉන්නවා. සියලු පහසුකම් තියෙනවා. දවසට තුන් පාරක් කිරි තේ දෙනවා. දවසේ තුන් වේලම උයල කෑම දෙනවා. කුඩා දරුවන් ඉන්න අයට කිරි පිටි බෙඩ් සීට් දුන්නා. ලොකු අයට පැදුරු දුන්නා. කිසි අඩු පාඩුවක් නැහැ. ප්‍රාදේශීය ලේකම්තුමිය හැමදාම රෑට ඇවිත් හොයල බලනවා. අපිට ඕන ඉක්මනින් ගෙවල්වලට යන්නයි.පී. ජී. සිරියාවතී - මීට ඉහතත් අවස්ථා කිහිපයකදීම වතුරට කොටු වුණා. ගෙවල් කැඩුණා. රජයෙන් ආධාර දුන්නා. මෙවරත් ගෙවල් කැඩිලා - කුඹුරු විනාශ වෙලා තියෙනවා. කොහොම වුනත් හැමදාම මෙහෙම වෙන්න බැහැ. මේකට ස්ථිර විසඳුමක් ඕන.එච්. ඇම්. අනෝමා ප්‍රියංගනී - පාසල් යන්න පාඩම් කරන්න විදිහක් නැහැ. මීට ඉහතත් අපේ මවුපියන් වතුරට කොටු වෙලා තියෙනවා.මෙම කඳවුර භාරව ස්වේච්ඡාවෙන් කටයුතු කරන ජේ. ආර්. කපිල ධර්මසිරි මහතා - මෙම ස්ථානයේ කෑම බීම වලින් අඩුවක් නැහැ. නමුත් මෙම ජනතාව කොට්ට මෙට්ට ඇඳ ඇතිරිලි දත් බුරුසු දත් බෙහෙත් ඉල්ලනවා. ඒවා දෙන්න නැහැ. පාසල් ළමයින් තරුණ ළමයින් ඉන්නවා. ඔවුන්ට ඒවා අත්‍යවශ්‍යයි. එවැනි ද්‍රව්‍ය ටිකක් ලබාදෙනවා නම් හොඳයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r1102116</link>
    <topic>කෑගල්ලේ දිප්පිටිය නගරයේ ඉඩකඩ නෑ: පහසුකම් අඩුයි</topic>
    <author>මාවනැල්ල සමූහ පී. සෙනෙවිරත්න</author>
    <content>කෑගල්ල, දිසාවේ මාවනැල්ල අරණායක මහා මාර්ගයේ පිහිටි දිප්පිටිය නගරය ජනතාව විශාල ලෙස පැමිණෙන ප්‍රධාන නගරයකි.නමුත් අද එම නගරය අපිරිසුදු අක්‍රමවත් බලවත් අප්‍රසාදයට ලක්වුණු නගරයක් බවට පත්ව තිබේ. වෙළෙඳ පොළ ගොඩනැගිල්ලේ වෙළඳාම් කළ හැක්කේ වෙළෙඳුන් හත්අට දෙනෙකුට පමණි. ග්‍රාම සේවා වසම් 61 ගම්මාන සිය ගණනාවක ජනතාව මේ ඉරිදා පොළට පැමිණෙති.දිප්පිටිය නගරයට එසේ පැමිණෙන ජනයාටත් පාසල් රාශියක අධ්‍යාපනය ලබන දරුවන් අති විශාල පිරිසකටත් නගරයට පැමිණ නිවී සැනසිල්ලේ තම අවශ්‍යතා සපුරාගෙන ආපසු නිවෙස් බලා යන්නට මේ නගරය තුළ ඉඩ කඩ නොමැත. බස් නැවතුම් පොළද ඉතාම අපිරිසුදුය. වැසිකිළි හා වෙනත් ව්‍යාපාරික ගොඩනැගිලිද අබලන්ය.දිප්පිටිය නගරයේ අඩු පාඩු සම්පූර්ණ කරන්නට අදාළ බලධාරීන් වෙත කරන ලද ඉල්ලීම් හා යෝජනාවත්ද මෙතෙක් ඉටු කර නැති බව ද පැවසේ. අරණායක ආසනය පුරා ගම් නියම් ගම් වල මග නැගුම ගම නැගුම ඇතුළු සංවර්ධන වැඩසටහන් රැසක් සිදු කර ඇතත් දිප්පිටිය ජනාකීර්ණ නගරය දිනෙන් දිනම පිරිහීමට ලක්ව තිබේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r1102117</link>
    <topic>ගල් පැටවූ ටිපර් රථවලින්ජනතාවට පීඩා</topic>
    <author/>
    <content>කොළඹ – හයිලෙවල් මාර්ගයෙන් මීගොඩ සිට හංවැල්ල දක්වා මාර්ගයේ පස් සහ ගල් පැටවූ ටිපර් රථ අධික වේගයෙන් ධාවනය කිරීම නිසා ගැටලු රැසක් මතු වී ඇති බව මග දෙපස ජනතාව පෙන්වා දෙති.රජයේ පාසල් දෙකක් පවතින අතර පාසල ඉදිරිපිට කහ ඉර ගැනවත් නොසිතා වේගයෙන් ධාවනය වන ටිපර් රථ වලින් පාසල් දරුවන් විවිධ අනතුරු වලට භාජනය විය හැකි බව මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r1102118</link>
    <topic>සිවු මහල් කාර්යාලසංකීර්ණයටමුල් ගල තබයි</topic>
    <author>මිනුවන්ගොඩ සමූහ සිරිසේන අත්තනායක</author>
    <content>මිනුවන්ගොඩ කලාප අධ්‍යාපන කාර්යාල සංකීර්ණය දැනට පවත්නා ස්ථානයෙන් ඉවත් කොට සිවුමහල් කාර්යාල සංකීර්ණයක් ඉදිකිරීම සඳහා මුල් ගල් තැබීම පසුගියදා මිනුවන්ගොඩ ජාපාලවත්ත ජනාධිපති විද්‍යාලය ආසන්නයේ ප්‍රධාන ඇමැති ප්‍රසන්න රණතුංග මහතාගේ ප්‍රධානත්වයෙන් සිදු කෙරිණි.ලක්ෂ 500 යක වියදමින් ඉදිකෙරෙන මේ කාර්යාලය 2012 වන විට නිම කිරීම සඳහා සියලු කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r1102119</link>
    <topic>කළුතර එතනමඬලට පානීය ජල පහසුකම්</topic>
    <author>කටුකුරුන්ද සමූහ – කපිල කුලසිංහ</author>
    <content>පානීය ජල හිඟයෙන් දැඩි ලෙස පීඩාවිඳි කළුතර එතනමඩල ප්‍රදේශවාසීන්ට පානීය ජල පහසුකම් ලබා දෙයි.බස්නාහිර පළාත් මන්ත්‍රී සුමිත්ලාල් මැන්ඩිස් මහතාගේ ඉල්ලීමකට අනුව රජය මගින් මේ ව්‍යාපෘතිය ලබාදුන් අතර ඊට වැය කළ මුදල දහඅටලක්‍ෂ දහඅටදහසකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r11021110</link>
    <topic>විජේරාම සිංහ සමාජයෙන්ප්‍රජා සත්කාර රැසක්  </topic>
    <author>හැදල විශේෂ ජුලියන් කෝරාළ</author>
    <content>ජාත්‍යන්තර සිංහ සමාජය 306 සී 2 දිස්ත්‍රික්කයේ විජේරාම සිංහ සමාජයේ සභාපති සිංහ ජූූඩ් නිශාන්ත මහතා විසින් සංවිධානය කළ බහුවිධ සේවා ප්‍රජා ව්‍යාපෘතියක් පසුගියදා වත්තල සාන්ත ආනා දෙව්මැදුරු භූමියේදී පැවැත්විණි.විශේෂඥ වෛද්‍ය සේවාවක්, ඇස් කණ්නාඩි බෙදාදීමක්, පාසල් උපකරණ බෙදාදීමක්, වියළි ආහාර මලු බෙදාදීම, ගැබිනි මවුවරුන් සඳහා පෝෂණ ආහාර බෙදා දීම, දන්ත සායනයක් සහ ලේ දන්දීමක් ඇතුළු විශේෂාංග රැසක්ම මේ ව්‍යාපෘතිය යටතේ ඉටු කරන ලදී.මෙම ප්‍රජා සත්කාරක උත්සවයට මහජන සම්බන්ධතා හා මහජන කටයුතු ඇමැති මර්වින් සිල්වා මහතා ද සිංහාධිපති තිලක් පෙරේරා ෆෑන් ඒෂියා බැංකුªවේ කළමනාකාරිණී මෙගා ප්‍රනාන්දු මහත්ම මහත්මීහුද සහභාගි වූහ.ඇමැති ආචාර්ය මර්වින් සිල්වා මහතා මෙහිදී අදහස් දක්වමින් මෙසේ පැවසීය.මේ රටේ ජීවත්වන අඩු ආදායම්ලාභී දරු පවුල්වල හැම අඩුපාඩුවකටම රජයටම විසඳුම් දීමට බෑ. ඒ සඳහා ඒ ඒ ප්‍රදේශවල ස්වේච්ඡා සංවිධාන ඒ දුගී දරු පවුල්වලට යම් යම් ආධාර උපකාර හැම අංශයකින්ම ඉටු කළ යුතුයි.දේශීය මෙන්ම විදේශීය රාජ්‍ය නොවන සංවිධානවල පරම යුතුකම මේ ජනතාවට සේවය කිරීමයි. ඒ සඳහා අද සිංහ සමාජය විශේෂිත මෙහෙවරක් අපේ රට තුළ සිදු කරනවා. ආර්ථික අතින් ඉතා දුර්වල මේ දරු පවුල් දෙපයින් නැගී සිටීමට ස්වයංරැකියා තුළින් ගන්නා උත්සාහය මල්ඵල ගැන්වීමට දේශීය හා විදේශීය රාජ්‍ය නොවන සංවිධාන කටයුතු කළ යුතුයි.ඒ සඳහා සිංහ සමාජය ගෙන යන ජනතා මෙහෙවර මේ අවස්ථාවේදී අගය කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r11021111</link>
    <topic>යක්කල කෝන්ගහවත්තට පාරක් නැහැ: ජනතාව අසීරුවේ</topic>
    <author>ගම්පහ සංචාරක නිමල් ජයසිංහ</author>
    <content>යක්කල නුවර පාර ආසන්නයේ කෝන්ගහවත්ත පටු මඟ පදිංචි පවුල් ගණනාවකට ගමන් කිරීමට නිසි පාරක් නොමැතිකමින් විදුලිය ලබා ගැනීමේ අපහසුතාවට පත්ව ඇත.ප්‍රදේශවාසීන් තම නිවාසවලට විදුලිය අපේක්ෂාවෙන් නිවාස වයරින් කර ඇත. වසර ගණනාවක සිට විදුලිය ලබා දෙන ලෙස ඉල්ලුවත් තවමත් ඉටු නොවූ බව ඔවුහු කියති.නිවාස ආසන්නයේ අක්කර පහක පමණ විශාල ඉඩමක් භූ විද්‍යා හා පතල් කැනීම් කාර්යාංශය සතුව තිබෙනවා. එම ඉඩමෙන් සුළු කොටසක් හෝ අපට ගමන් කිරීමට හා විදුලිය ලබා ගැනීමට ලබා දෙනවා නම් හොඳයි.එච්. එම්. එම්. හේරත් මහතා ජනතාව මේ ඉල්ලීම වසර ගණනාවක සිට කරනවා. ඒ වගේම ඔවුන්ට ගමන් කිරීමට නිසි මාර්ගයක් තනා දෙන ලෙසත් ඉල්ලනවා.ගම්පහ මහ නගර සභාවේ නාගරික මන්ත්‍රී ජී. ඒ. ගුණරත්න මහතා මේ නිවාස ඉදිරිපිට ඇති ඇළ මාර්ගය කොන්ක්‍රීට්කර ඒ මත කොන්ක්‍රීට් ලෑලි දමා පාරක් සේ සකසා ප්‍රදේශවාසීන්ට පහසුවෙන් යාමට ඒමටත් විදුලිය නැති නිවාස කිහිපයකට විදුලිය ලබා දීමත් කළ යුතු ය. මේ සම්බන්ධව අදාළ බලධාරීන්ගේ අවධානය යොමු කරවීමට කටයුතු කරනවා.මේ සම්බන්ධව අවධානය යොමු කොට ප්‍රදේශයේ පදිංචි පවුල් සඳහා විදුලිය ලබා දීමට කටයුතු යොදන ලෙස ප්‍රදේශවාසීහු ඉල්ලති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r11021112</link>
    <topic>හොරණ මූලික රෝහලට එනරෝගීන්ට සත්කාරක සේවා</topic>
    <author>හොරණ සමූහ</author>
    <content>හොරණ මූලික රෝහලේ රෝගීන්ට දිනපතා ප්‍රජා සත්කාරයන්හි නියුක්තවන කණ්ඩායමක් සිටිති. සෞඛ්‍ය හා රෝහල් සේවා සංවිධානය නමින් යුත් මේ කණ්ඩායමේ නියමුවා සාම විනිසුරු කේ. ඩී. පී. ගුණතිලක නැමැති අයෙකි.උදේ 6.00 සිට 6.30 දක්වා කාලය තුළ දී වෛද්‍ය සායනවලට එන රෝගීන්ට තේ පැන් සංග්‍රහයක් ලබා දීම අග හිඟකම්වලින් පෙළෙන රෝගීන්ට නියම කරන රෝහලේ නැති බෙහෙත් ලබා දීමට ක්‍රියා කිරීම මේ සංවිධානයෙන් ලබා දෙන සේවාවන් ය.මාසයකට දින දෙකක් රෝගීන් සඳහා පිරිත් දේශනා පවත්වා ආර්ථික අපහසුතාවලින් පෙළෙන රෝගීන්ට අවශ්‍ය වෛද්‍ය උපකරණ ලබා දීම රෝගීන් දැනුවත් කිරීමේ පත්‍රිකා බෙදා දීම කාන්සිය මඟ හැරවීමට දහම් පත්‍රිකා ලබා දීම මේ සංවිධානයන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r11021113</link>
    <topic>මදන මෝදක අලෙවි කළකතට දඩ</topic>
    <author>හෝමාගම සංචාරක මංජුල හිරිපිටිය</author>
    <content>පාසල් සිසුන්ට මදන මෝදක ගුලි අලෙවි කරන පනස් තුන් හැවිරිදි කාන්තාවන් එම ගුලි පනහක් සමඟ අත්අඩංගුවට ගැනීමට හෝමාගම පොලිසිය සමත් විය.සැකකාරිය අධිකරණයට ඉදිරිපත් කිරීමෙන් අනතුරුව හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා තරයේ අවවාද කර රුපියල් දස දහසක දඩ මුදලක් ගෙවීමට නියෝග කෙළේ ය.මෙලෙස දඩ මුදල් ගෙවීමට නියම වූයේ පනාගොඩ ප්‍රදේශයේ පදිංචි කාන්තාවකට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=r11021114</link>
    <topic>20 කණුව - පැෂන්වත්ත පාරනිසි නඩත්තුවක් නෑ</topic>
    <author>නිට්ටඹුව සමූහ - ජෙනට් ජයසිංහ</author>
    <content>කොළඹ - නුවර පාරෙහි 20 කණුවේ සිට පැෂන්වත්තට යන මාර්ගයෙහි මීටර් 500 ක පමණ දුර ප්‍රමාණය දීර්ඝ කාලයකින් විධිමත්ව නඩත්තු නොකිරීම නිසා වළ ගොඩැලි සෑදී වැසි කාලයේදී එකම මඩවගුරක් වීම නිසා ගමනාගමනයේදී ප්‍රදේශවාසීන්ට දැඩි අපහසුතාවලට මුහුණ දීමට සිදුවන බව පවසති.ගම්පහ මහ නගර සභාව සහ අත්තනගල්ල ප්‍රාදේශීය සභා බලප්‍රදේශය මායිම් වන ලෙස මෙම ප්‍රදේශය පිහිටා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=s1102111</link>
    <topic>පල්ලෙකැලේ පුහුණු තරග කොළඹට එයි</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියට පෙර පල්ලේකැලේ ජාත්‍යන්තර ක්‍රීඩාංගණයේ පැවැත්වීමට නියමිතව තිබූ පුහුණු තරග දෙක කොළඹ දී පැවැත්වීමට කටයුතු යොදා ඇත. ලෝක කුසලාන තරගාවලිය වෙනුවෙන් අලුතින්ම ඉදිකරන ලද පල්ලේකැලේ ක්‍රීඩාංගණය අවට ප්‍රදේශවලට මේ දිනවල අධික ලෙස වර්ෂාව පතිත වීම හේතුවෙන් මේ පුහුණු තරග දෙක කොළඹ දී පැවැත්වීමට සිදුව තිබේ.මේ මස 12දා ශ්‍රී ලංකාව හා නෙදර්ලන්තය අතර, 15 දා කෙන්යාව හා නෙදර්ලන්තය අතර මේ පුහුණු තරග දිවා - රාත්‍රි ලෙස පැවැත්වීමට සූදානම් කොට තිබුණි.කොළඹට ගෙන ආ මේ පුහුණු තරග දෙකම එස්.එස්.සී ක්‍රීඩාංගණයේ දී දිවා තරග ලෙස එම දින දෙකේදීම පැවැත්වේ.මෙයට අමතරව කොළඹ ඛෙත්තාරාම ක්‍රීඩාංගණයේ දී 12දා කෙන්යාව හා බටහිර ඉන්දීය කොදෙව් පිල, 15 දා ශ්‍රී ලංකාව හා බටහිර ඉන්දීය කොදෙව් අතර තරග බලාපොරොත්තු වූ පරිදිම පැවැත්වෙනු ඇත. අයහපත් කාලගුණික තත්ත්වය මත පුහුණු තරග අතහැර දැමූ පල්ලේකැලේ ජාත්‍යන්තර ක්‍රීඩා පිටියේ දී ලෝක කුසලාන තරගාවලියේ තරග 3ක් පැවැත්වීමට සැලසුම් කොට ඇත. එම තරග මාර්තු 8 වැනිදා නවසීලන්ත – පාකිස්තාන තරගයෙන් අනතුරුව පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=s1102112</link>
    <topic>කොචී පිලේ නායකයා මහේල</topic>
    <author/>
    <content>ඵළැඹෙන ඉන්දීය ප්‍රිමියර් ලීග් තරගමාලාවේදී නව කණ්ඩායමක් වන කොචි කණ්ඩායම මෙහෙයවීමේ කාර්යය මහේල ජයවර්ධනට පවරා ඇත. කොචි පිලේ නායකත්වය භාර ගැනීමට මහේල ජයවර්ධන එකඟ වූ බව වාර්තාවක් උපුටා දක්වමින් ක්‍රිකින්ෆෝ වෙබ් අඩවිය සඳහන් කළේය.පසුගිය ජනවාරියේ පැවැති අයි. පී. එල්. ක්‍රීඩකයන්ගේ වෙන්දේසියේදී කොචි පිල විසින් මහේල ජයවර්ධන මිල දී ගනු ලැබුවේ වාර්තාගත අමෙරිකානු ඩොලර් මිලියන 1.5ක මුදලකට ය.මහේල සමඟ මුත්තයියා මුරලිදරන් සහ තිසර පෙරේරා ද මෙවර අයි. පී. එල්. තරගමාලාවේදී කොචී පිල නියෝ්ජනය කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=s1102113</link>
    <topic>රිකෝට එරෙහිව පරීක්‍ෂණයක්</topic>
    <author/>
    <content>ඉතාලියානු පාපැදි සූර රිකාචෝ රිකෝ සම්බන්ධව පරීක්‍ෂණ කටයුතු ආරම්භ කිරීමට ඉතාලියානු ඔලිම්පික් කමිටුව තීරණය කළේය. පුහුණුවීම් අතරතුර අසනීප වීමේ හේතුවෙන් ඔහු මේ වනවිට රෝහල්ගත වී සිටියි.රිකාචෝ ස්වයං රුධිර පාරවිලයනයක් සිදුකර ගැන්මේ හේතුවෙන් මෙවැනි අසනීප තත්ත්වයක් උද්ගත වුවා දැයි පරීක්‍ෂණ කටයුතු මෙහෙයවන නිළධාරීහු සැක පහළ කරති.ඔහු ඇතුළත්ව සිටින රෝහලේ වෛද්‍යවරයකු විසින්, රිකාඩෝ එවැනි රුධිර පාරවිලයනයක් සිදුකර ගත් බව තමාට පැවසුවා යැයි කරනු ලැබූ ප්‍රකාශයක් හේතුවෙන් මෙ පරීක්‍ෂණය අරඹා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=s1102114</link>
    <topic>ප්‍රධාන රටවලට වාසිදායක ලෙසලෝක කුසලාන තරග නිර්මාණය වෙයි</topic>
    <author/>
    <content>ඉන්දියාව සහ සෙසු ප්‍රධාන රටවල්වලට වැඩි වාසිදායක වන අයුරින් මෙවර ලෝක කුසලාන ක්‍රිකට් තරගමාලාවේ මුහුණුවර නිර්මාණය කොට ඇති බව තරගාවලි අධ්‍යක්ෂ රත්නකාර් ෂෙට්ටි ප්‍රකාශ කෙළේ ය. කොදෙව් දූපත් හී පැවැති පසුගිය ලෝක කුසලාන තරගමාලාවේ දී ඉන්දියාව සහ පකිස්තානය වේලාසනින්ම තරගාවලියෙන් ඉවත් වීම හේතුවෙන් තරගාවලියේ අවසාන භාගයේ ඇල් මැරුණු ස්වරූපයක් දිස් වූ බවත් මෙවර තරගාවලියේ දී එවැන්නක් සිදු නොවීම සඳහා මෙවැනි තීරණයක් ගත් බවත් ෂෙට්ටි පැවැසීය.ඇත්ත වශයෙන්ම අප සැවොම දන්නවා ඉන්දියාව යනු ක්‍රිකට් ක්‍රීඩාවේ මූල්‍යමය බලාගාරය බව. පසුගිය තරගමාලාවේ දී ඉන්දියාව හා පකිස්තානය වේලාසනින් තාගරවලියෙන් ඉවත් වීමේ හේතුවෙන් අනුග්‍රාහකයන්, ගුවන් විදුලි හා රූපවාහිනි විකාශන සමාගම් තරග සංචාරක මෙහෙයුම් පරිපාලකයන් හා කොදෙව් ක්‍රිකට් පාලන මණ්ඩලය අතිවිශාල මුදල් ප්‍රමාණයක් අහිමිකර ගනු ලැබුවා. ඒ නිසා මෙවර තරගමාලාවේ දී ඉන්දියාව ප්‍රමුඛ ප්‍රධාන රටවල්වලට වාසිදායක ලෙස මුහුණුවර නිර්මාණය කළා. ෂෙට්ටි වැඩිදුරටත් සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=s1102115</link>
    <topic>මුරලිදරන් ග්ලොස්ටර්ෂයර් පිලට</topic>
    <author/>
    <content>සුපිරි දඟපන්දු යවන්නා වන මුත්තයියා මුරලිදරන් එංගලන්තයේ ග්ලෝස්ටර්ෂයර් ප්‍රාන්තයේ විස්සයි 20 ක්‍රිකට් පිලට ක්‍රීඩා කිරීමට වසර 2 ක ගිවිසුමකට එළඹුණු බව එම ප්‍රාන්ත පිල නිවේදනය කළේය.ඉදිරියේදී එංගලන්තයේ ප්‍රාන්ත තරගවාරයේ විස්සයි 20 තරගාවලි 2 කට ඔහු ක්‍රීඩා කරනු ඇතැයි එම නිවේදනයේ සඳහන් විය. ලෝක කුසලාන තරගමාලාවත්, ඉන්දිය ප්‍රිමියර් ලීග් තරගමාලාවත් නිමාවූ පසු 38 හැවිරිදි මුරලි ග්ලොස්ටර්ෂයර් පිල හා එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=s1102116</link>
    <topic>‘අපි ලෝක කුසලානය රැගෙන යනවා’</topic>
    <author>ප්‍රින්ස් ගුණසේකර</author>
    <content>බටහිර ඉන්දීය කොදෙව් ක්‍රිකට් පිලේ අභ්‍යන්තර ආරවුල් විසදාගෙන නිරවුල් මනසකින් ක්‍රිකට් ලෝක කුසලානය දිනා ගැනීමේ සටනට තම කණ්ඩායම පිවිස ඇතැයි ප්‍රහාරාත්මක පිතිකරු ක්‍රිස් ගේල් පවසයි.ක්‍රිකට් ලෝක කුසලානය කැරිබියන් දූපතට ගෙනෙනතුරු තම රටේ ක්‍රීඩා ලෝලීන් මහත් බලාපොරොත්තු තබා ඇති හෙයින් එය ඉටු කිරීම වගකීමක් සේ සලකා ක්‍රියා කරන බව ද ගේල් සඳහන් කෙළේ ය.කොළඹ ටාජ් සමුද්‍රා හෝටලයේ ඊයේ පැවැති මාධ්‍ය හමුවකදී බටහිර ඉන්දීය කොදෙව් දූපත් සුපිරි පිතිකරුවා මේ බව පැවැසීය.2007 දී සිටම බටහිර ඉන්දීය කොදෙව් ක්‍රීඩකයන් හා ක්‍රිකට් පාලක මණ්ඩලය අතර මුදල් ගිවිසුම් පිළිබඳ ප්‍රශ්න හටගත්තේ ය. වරෙක ක්‍රීඩකයන් කිහිප දෙනෙකු ජාත්‍යන්තර තරග වර්ජනයක ද නිරත වූහ. ඒ වන විට කොදෙව් ක්‍රිකට් නායකයා වූ ක්‍රිස් ගේල්ට පසුව තනතුරද අහිමි වී ගියේ ය. වත්මන් කොදෙව් ක්‍රිකට් නායක සැරත් සැමී ඇතුළු නවක ක්‍රීඩකයන් රැසකට ජගත් ක්‍රිකට් බිමට පිවිසීමට දොරටු විවර වූයේ ප්‍රබල ක්‍රීඩකයන් තරග වර්ජනයක නිරතව සිටියදී ය.“පසුගිය ලෝක කුසලාන තරගාවලියේ දී අපි අර්ධ අවසන් පුර්ව වටයට පැමිණියා. අපේ රටේ දී ම පැවැති ඒ තරගාවලිය අපට අමිහිරි අත්දැකීමක් වුණේ තරග 5ක්ම පරාජය වූ නිසයි. කොදෙව් ක්‍රිකට් ඉතිහාසය බැබළ වූ බ්‍රයන් ලාරාට ක්‍රිකට්වලින් ඉවත් වෙන්න වුණෙත් ඒ පසු බැසීම දරාගත නොහැකිව යි. මෙවර තරගාවලියේ දී ස්ථිර අධිෂ්ඨානයටකින් ඉන්නවා. පුගිය වාරයේ සිදු වූ සියලු වැරැදි අපි මකාගත යුතුයි” ගේල් පැවැසීය.“කොදෙව් ක්‍රිකට් ඉතිහාසයේ ජය පිට ජය වාර්තා වුණා. ඒ ජයග්‍රාහී ඉතිහාසය නැවැත ආරම්භ කරන්න අපේ සැලැසුමයි” ගේල් අවධාරණය කෙළේ ය.බටහිර ඉන්දීය කොදෙව් පිල 1975 දී හා 1979 දී ලෝක සූරතාව දිනා ගත්තේ ඔස්ට්‍රේලියාව හා එංගලන්තය පරාජයට පත් කරමිනි. එහෙත් වර්තමානයේ බටහිර ඉන්දීය කොදෙව් පිල එක්දින ක්‍රිකට් කණ්ඩායම් ශ්‍රේණිගත කිරීමේ දී 9 වැනි ස්ථානයේ පසු වේ. එය බංග්ලාදේශයටත් වඩා පසු බෑමක් බවට පත්වීම විශේෂත්වයකි.මෙවර ලෝක කුසලාන තරගාවලියේ දී බටහිර ඉන්දීය කොදෙව් පිල මේ 24 දා නවදිල්ලි නුවරදී දකුණු අප්‍රිකාව සමඟ මුල්ම තරගයට එක් වේ. අනතුරුව නෙදර්ලන්තය, බංග්ලාදේශය, අයර්ලන්තය, එංගලන්තය හා ඉන්දියාව සමඟ තරග වැදීමට නියමිතය. මෙයින් කණ්ඩායම් 4ක් අර්ධ අවසන් පූර්ව වටයට පිවිසේ.“අපගේ එකම බලාපොරොත්තුව අර්ධ අවසන් පුර්ව පිවිසීමයි. ජ්‍යෙෂ්ඨ හා කනිෂ්ඨ ක්‍රීඩකයන් එකම හැඟීමෙන් ජයග්‍රහණය සොයා යෑම අධිෂ්ඨානයයි. ශ්‍රි ලංකාව සමඟ එක්දින තරගාවලියේ ලද පරාජය අමතක කරලා ඉවරයි. දැන් අපේ ඉලක්කය ලෝක කුසලාන තරගා දිනීමයි.” කොදෙව් ක්‍රිකට් නායක ඩැරන් සැමී පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=s1102117</link>
    <topic>වෝන්ගේ වීර ක්‍රියාවෙන් ඔස්ට්‍රේලියාවට ජය</topic>
    <author>වර්නන් ගුණසේකර</author>
    <content>7 වැනි ලෝක කුසලාන ක්‍රිකට් තරගාවලිය වූ 1999 තරගාවලියේ ප්‍රධාන සත්කාරකත්වය දැරුවේ එංගලන්තය වුවද අයර්ලන්තය, වේල්සය, ස්කොට්ලන්තය හා නෙදර්ලන්තයද සමහර තරග සඳහා සත්කාරකත්වය දැරූහ.ලන්ඩනයේ ලෝඩ්ස් ක්‍රිකට් ක්‍රීඩාංගණයේ දී පාකිස්තානය කඩුලු 8කින් පරදවමින් ඔස්ට්‍රේලියාව ලෝක කුසලානය දිනා ගත්තේය. නවසිලන්තය හා දකුණු අපි‍්‍රකාව අවසන් පූර්ව වටයට පිවිසි අනෙක් කණ්ඩායම් වූහ.කණ්ඩායම් 12ක් කොටස් දෙකකට බෙදා එම කොටසේ හැම කණ්ඩායමක්ම අනෙක් කණ්ඩායම සමඟ ලීග් වටයේ තරග වැදීම මේ තරගාවලියේ ක්‍රමවේදය විය. ඒ ඒ කොටසේ ඉහළටම පිවිසෙන කණ්ඩායම් 3 ‘සුපර් සික්ස්’ වටයට පිවිසියහ. මෙය මේ ලෝක කුසලාන තරගාවලියට ගෙන ආ අළුත් සංකල්පයක් විය. ‘සුපර් සික්ස්’ වටයේ දී ‘ඒ’ කොටසේ සෑම සුදුසුකම්ලාභියකුම ‘බී’ කොටසේ සෑම සුදුසුකම්ලාභියකු සමඟම තරග කළහ. ‘සුපර් සික්ස්’ වටයේ ඉහළටම පිවිසෙන කණ්ඩායම් 4 අවසන් පූර්ව වටයට පිවිසියහ.අවසාන තරගයඅවසාන තරගය එක් පැත්තක තරගයක් පමණක් බවට පත් වෙමින් ඔස්ට්‍රේලියාව ඔවුන්ගේ ප්‍රතිවාදීන් වූ පාකිස්තානය ඕවර 39ක් ඇතුළත ලකුණු 132කට දවාලූවේය. අති විශිෂ්ඨ පන්දු යැවීමක නිරත වුනු ෂේන් වෝන් ඕවර් 9ක් පමණක් යවමින් ලකුණු 33කට කඩුලු 4ක් බිඳ හෙලුවේය.පිළිතුරු වශයෙන් ඔස්ට්‍රේලියාව ඔවුන්ගේ ඉලක්කයට පිවිසියේ ඕවර 20.1ක වේගයකිනි. ආරම්භක පිතිකරු ඇඩම් ගිල්ක්‍රිස්ට් පන්දු 36කින් ලකුණු 54ක් වාර්තා කළේය. ෂේන් වෝන් පන්දුවෙන් දැක්වූ වීර ක්‍රියා මත ඔහු ‘තරගයේ විරයා’ ලෙස නම් කෙරිණි.අවසන් පූර්ව වටයඊට කලින්, අවසන් පූර්ව වටයේ දී ඔස්ට්‍රේලියාවට අසීරු කඩුල්ලක් පැනීමට සිදු විය. ඒ, බර්මිංහැම්හිදී ඔවුනට දකුණු අපි‍්‍රකාව සමඟ සම තත්ත්වයෙන් තරගය අවසන් කිරීමට සිදු වීමය. කෙසේ වෙතත් ඔස්ට්‍රේලියාව අවසන් තරගයට සුදුසුකම් ලබා ගත්තේය. ප්‍රතිවාදීන්ට එරෙහිව ඔවුනට සුපිරි ලකුණු ලබා ගැනීමේ වේගයක් තිබීම ඊට හේතුවයි.වේග පන්දු යවන ෂෝන් පොලොක් කඩුලු 5ක් බිඳ හෙලීම මත ප්‍රථමයෙන් පන්දුවට පහර දුන් ඔස්ෙට්‍රේලියාව ඕවර 49.2කදී ලකුණු 213කට කොටු විය. ඔස්ට්‍රේලියාව වෙනුවෙන් වැඩිම ලකුණු ලබා ගනිමින් මයිකල් බෙවන් ලකුණු 65ක් ලබා ගත්තේය.කෙසේ වෙතත්, අවසාන තරගයට පිවිසීමට තිබූ සුවිශේෂ අවස්ථාවක් දකුණු අපි‍්‍රකාව ඉවතට වීසි කර දැමුවේය. ඔවුහු තරගයේ තවත් පන්දු දෙකක් පමණක් ඉතිරිව තිබිය දී ලකුණු 213කට දැවී ගියහ. පා දඟ පන්දු යවන ෂේන් වෝන් ඔස්ට්‍රේලියාවට තරගයේ ජය ගෙන දුන් ක්‍රීඩකයා විය. වෝන් ඔහුට සිමිත ඕවර 10 තුළ ලකුණු 29කට කඩුලු 4ක් වාර්තා කළේය. ‘තරගයේ වීරයා’ ලෙසද ඔහු නම් කෙරිණි.මීට හාත්පසින්ම වෙනස් ලෙසින් පාකිස්තානය ඉතාම ලෙහෙසියෙන් අවසන් තරගයට පිවිසියේය. ඒ, ඕල්ඩ් ට්‍රැෆර්ඩ්හිදී නවසීලන්තය කඩුලු 9කින් පරදවමිණි.නවසීලන්තය ඕවර 50කදී කඩුලු 7කට ලකුණු 241කට සීමා කරමින් වේග පන්දු යවන ෂොයිබ් අක්තාර් ලකුණු 55කට කඩුලු 3ක් බිඳ හෙලුවේය. අනතුරුව පාකිස්ථානය ආරම්භක පිතිකරු සයීඩ් අන්වර්ගේ නොදැවුනු ශතකය වටා රොද බැඳ ගනිමින් ආඩම්බරයෙන් යුතුව තරගයේ තවත් ඕවර දෙකක් හා කඩුලු 9ක් ඉතිරිව තිබිය දී ඔවුන්ගේ ඉලක්කය කරා ළඟා වූහ. අක්තාර් ‘තරගයේ වීරයා’ ලෙස නම් කෙරිණි.‘සුපර් සික්ස්’ වටය අවසානයේ පාකිස්තානය, ඔස්ට්‍රේලියාව හා දකුණු අපි‍්‍රකාව යන සියළු කණ්ඩායම් ජයග්‍රහණ තුනක් සමඟින් එකම ලකුණු ප්‍රමාණය මත ලකුණු හයක් ලබා ගෙන සිටි අතර නවසීලන්තය ඔවුන්ගේ තරග පහෙන් ලකුණු පහක් ලබාගෙන සිටියේය.‘සුපර් සික්ස්’ වටයට පිවිසු විස්මිත කණ්ඩායම වූ සිම්බාබ්වේ ඔවුන්ගේ තරග පහෙන් ලකුණු පහක් එකතු කර ගෙන අවසන් පූර්ව වටයට පිවිසීමේ අවස්ථාව අහිමි කර ගත්තේ ඉතාමත් සියුම් අයුරිණි.ඔවුන් ඉන්දියාව සමඟ පැවති ‘ඒ’ කොටසේ තියුණු තරගයේ දී ලකුණු තුනක ජයග්‍රහණයක් වාර්තා කළේය. සිම්බාබ්වේ ලබා ගත් 252ක මුළු ලකුණු සංඛ්‍යාව හඹා ගිය ඉන්දියානු පිල ඕවර 45ක් ඇතුළත ලකුණු 249කට දවාලනු ලැබීය. සිම්බාබ්වේ පිල තවත් ප්‍රධාන පෙරැලියක් මේ තරගාවලියේ දී සිදු කළේ ‘ඒ’ කොටසේ පැවැති තවත් තරගයක දී දකුණු අපි‍්‍රකාව ලකුණු 48කින් පරාජය කරමිණි.පළමුව පන්දුවට පහර දුන් සිම්බාබ්වේ ඔවුන්ගේ ඕවර 50දී කඩුලු හයට ලකුණු 233ක් ලබා ගත් අතර ‘තරගයේ වීරයා’ වූ නීල් ජොන්සන් පන්දු 117කින් අගනා ලකුණු 76ක් රැස් කළේය.පිළිතුරු ඉනිම ක්‍රීඩා කළ දකුණු අපි‍්‍රකාව ලකුණු 185කට දවාලනු ලැබීය. තමන්ට අමතක නොවන තරගයක් සම්පූර්ණ කරමින් ජොන්සන් ලකුණු 27කට කඩුලු 3ක් බිඳ හෙලුවේය. තුන් ඉරියව්වෙන්ම කැපී පෙනෙන ක්‍රීඩක ලාන්ස් ක්ලූස්නර් දකුණු අපි‍්‍රකාව වෙනුවෙන් නිරපරාදේ උත්සාහයක යෙදෙමින් නොදැවී අර්ධ ශතකයක් රැස් කළේය. අවසානයේ ක්ලූස්නර් ‘තරගාවලියේ වීරයා’ බවටද පත් විය.ශ්‍රී ලංකාවේ ක්‍රීඩාවමේ අතර ශ්‍රී ලංකාව ජයග්‍රහණ දෙකක් පමණක් වාර්තා කරමින් ‘ඒ’ කොටසේ කණ්ඩායම් හයෙන් පස්වැනියට තරගාවලිය අවසන් කළේය. ශ්‍රී ලංකාවේ ජයග්‍රහණයන් වූයේ සිම්බාබ්වේ හා කෙන්යාවට එරෙහිවය. වේග පන්දු යවන ප්‍රමෝදය වික්‍රමසිංහ ඕවර 10කදී ලකුණු 30කට කඩුලු 3ක් බිඳ හෙලීම මත ඕවර 50ක් ඇතුළත කඩුලු 9කට ලකුණු 197කට සිය ප්‍රතිවාදීන් කොටු කළ ශ්‍රී ලංකාව, සිම්බාබ්වේ අභිබවා කඩුලු 4ක ජයග්‍රහණයක් වාර්තා කළේය.සිම්බාබ්බේ ඉනිමට පිළිතුරු ලෙසින් ශ්‍රී ලංකාව තරගයේ තවත් ඕවර හතරක් ඉතිරිව තිබිය දී සිය ඉලක්කය සම්පූර්ණ කර ගත්තේය. ආරම්භක පිතිකරු මාවන් අතපත්තු වටිනා අර්ධ ශතකයක් ලබා ගනිමින් ‘තරගයේ වීරයා’ සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=s1102118</link>
    <topic>ලන්කන් - මේරියන්ස් පළමු ඉනිමේ ජය ලබති</topic>
    <author>ෆවුස් මොහොමඩ්</author>
    <content>අන්තර් සමාජ ප්‍රිමියර් ලීග් තරගමාලාවේ පළමු වටයේදී පළමු ඉනිමේ ජයක් වාර්තා කිරීමට ලන්කන් සහ හලාවත මේරියන්ස් කණ්ඩායම් සමත් වූහ.ලන්කන් ක්‍රීඩා සමාජය කටුනායක වෙළෙඳ කලාපීය ක්‍රීඩාංගණයේදී බදුරළිය කණ්ඩායම සමග තරග වැදුනු අතර හලාවත මේරියන්ස් සහ එන්. සී. සී. පිල අතර තරගය එන්. සී. සී. පිටියේදී පැවැත්විණි.මේරියන්ස් - එන්. සී. සී.එන්. සී. සී. පළමු ඉනිම - 159 (ඕවර 49.5) කෝසල කුලසේකර 45, ඇන්ජෙලෝ මැතිව්ස් 38 (ෂාමින්ද එරංග 32/3, මලින්ද පුෂ්පකුමාර 45/3) සහ දෙවැනි ඉනිම - 120/3 (ඕවර 26) දිනේෂ් චන්දිමාල් නොදැවී 53 (දිනුක හෙට්ටිආරච්චි 38/3)හලාවත මේරියන්ස් - පළමු ඉනිම - 345 (ඕවර 103) හර්ෂ කුරේ නොදැවී 88, මිලින්ද සිරිවර්ධන 46, අමල් ඇතුලත්මුදලි 44 (අකලංක ගනේගම 74/4, කෝසල කුලසේකර 63/2)බදුරළිය - ලන්කන්ලන්කන් පළමු ඉනිම - 251 (ඕවර 96.2) අශේන් සිල්වා 64, රජීව වීරසිංහ 39, (රනේෂ් පෙරේරා 15/2 ගයාන් සිරිසෝම 56/2 ඔමේෂ් විජේසිරිවර්ධන 61/2) සහ දෙවැනි ඉනිම 215/7 - ඉනිම අත්හිටුවන ලදී (ඕවර 67.5) අශේන් සිල්වා නොදැවී 100, හසන්ත ප්‍රනාන්දු 35 (තරීදු අත්තානයක 28/2, තිලකරත්න සම්පත් 62/2)බදුරළිය - පළමු ඉනිම - 111 (ඕවර 32.2) චානක විතානගේ 35, තරිඳු අත්තනායක 34 (රොෂාන් ලක්සිරි 15/5, රජීව වීරසිංහ 15/5) සහ දෙවැනි ඉනිම - 142/6 (ඕවර 37) තිලකරත්න සම්පත්51, දමිත් ඉන්දික නොදැවී 37 (රජීව වීරසිංහ 25/3, ලහිරු ගමගේ 24/2).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=f1102111</link>
    <topic>එජාපයට ඡන්දය දෙන්නතරම් ජනතාව මෝඩ නෑ</topic>
    <author>සාකච්ඡා කළේ උදිත ගුණවර්ධන</author>
    <content>මහජන සම්බන්ධතා අමාත්‍යාංශය යනු කුමක්ද ? එහි කාර්යභාරය කෙසේද ? මේ මහජන සේවය ගමට ගෙන යා හැක්කේ කෙසේද ? සහ තවත් කාලීන දේශපාලන හා සාමාජීය කරුණු පිළිබඳ අමාත්‍ය මර්වින් සිල්වා මහතා සමඟ සිදු කළ සංවාදයකි.* මහජන සබඳතා හා මහජන කටයුතු අමාත්‍යාංශය කියන්නේ කුමක්ද ? මෙම අමාත්‍යාංශයේ වගකීම් මොනවාද ? ඒ පිළිබඳ පැහැදිලි කිරීමක් කළ හැකිද ?සමහරුන්ට මහජන සබඳතා අමාත්‍යාංශය කියපුවාම ඒ ගැන නිසි අවබෝධයක් නැහැ. ඒත් කලාපයේ සෙසු රටවල මහජන සබඳතා පිළිබඳ වෙනම අමාත්‍යාංශ පිහිටුවා තිබෙනවා. උදාහරණයකට ගනිමු ඉන්දියාව. ඉන්දියාවේ අගමැතිතුමා යටතේ තමයි මහජන සබඳතා කියන අමාත්‍යාංශය තිබෙන්නේ. මහජන සබඳතා විෂය තමයි රටක ප්‍රධානම විෂය විය යුත්තේ. රටක් ගොඩනගද්දී මහජනතාවගේ ප්‍රශ්න විසඳීම ප්‍රමුඛ කාරණයක් විදිහට සලකන්න පුළුවන්කම තිබෙන්නේ.මට ජනාධිපතිතුමා පවරා තිබෙන්නේ අති විශාල හා රටට ඉතාමත් වැදගත් වු විෂයක්.රටේ මිනිස්සුන්ට ප්‍රශ්න තිබෙනවා නම් ඒ ගැන අවබෝධයක් ඇති කර ගැනීමට බැරි නම් සමාජය තුළ ප්‍රශ්නකාරී තත්ත්වයක් ඇතිවෙන්න පුළුවන් වගේම රටේ දියුණුවටත් ඒ තත්ත්වය බාධාවක් වීමට තිබෙන ඉඩ ප්‍රමාණය වැඩියි. රජය මේ තත්ත්වය තේරුම් ගැනීම නිසා තමයි මහජන සබඳතා හා මහජන කටයුතු විෂය අමාත්‍යාංශ විෂයක් බවට පත් කර තිබෙන්නේ.* ඒත් තවත් තර්කයක් බවට පත්ව තිබෙන්නේ ඔබට පවරා ඇති අමාත්‍යාංශයට විධිමත් විෂය පථයක් නොමැති බවයි ?කවුද ඔය කතාව කියන්නේ ? මට තමා රටේ බලවත්ම විෂය පවරා දී තිබෙන්නේ. මට මහ පොළොවේ සිට උඩු ගුවන දක්වා හැම දෙයක්ම නිරීක්ෂණය කරන්න වගේම අවශ්‍ය සේවා සැපයීමට පුළුවන්කම තිබෙනවා. අනෙක මහජනතාව අතර සිටින මට මේ අමාත්‍යාංශය ඉහටත් උඩින්. මගේ අමාත්‍යාංශය මහජනතාව වෙනුවෙන් දවසේ වැඩි වේලාවක් විවෘතව තිබෙන්නේ.මහජනතාවට තමන්ගේ ප්‍රශ්න ඉදිරිපත් කරන්න දුරකථන අංකයක් තිබෙනවා. නැතිනම් මාව මුණගැහිලා මහජනතාවගේ ප්‍රශ්න විසඳාගැනීමටත් අවශ්‍ය උපදෙස් ලබා ගැනීමටත් පුළුවන්කම තිබෙනවා. මේ විදිහට මහජනතාවගේ ප්‍රශ්න විසඳා ගැනීමට විශාල ප්‍රමාණයක් දිනෙකට මගේ අමාත්‍යාංශයට එනවා වගේම ඒ අයගේ ගැටලු විසඳීමටත් උපරිමයෙන් මැදිහත් වෙනවා.* වර්තමාන තත්ත්වය අනුව මහජනතාවට ඔවුන්ගේ ගැටලු විසඳා ගැනීමට කොළඹ පිහිටි ඔබේ කාර්යාලයට එන්න ඕනෑ. ඔබේ අමාත්‍යාංශයෙන් කාර්යභාරය ගම් මට්ටමට විමධ්‍යගත කළ නොහැකිද ?ඔව්, ඔබේ ප්‍රශ්නයට කලින්ම අපි මේ ගැන අවධානය යොමු කර අවශ්‍ය පියවර ගනිමින් සිටින්නේ. අප පසුගියදා “රාජ්‍ය සේවය ගමට” නමින් මේ ව්‍යාපාරය ගම්පහ දිස්ත්‍රික්කය තුළ ආරම්භ කර තිබෙනවා. එමගින් දිස්ත්‍රික් ලේකම්වරයාගේ සිට ග්‍රාම නිලධාරියා දක්වා සියලු නිලධාරීන් සහ දේශපාලන නියෝජිතයන් මෙහිදී මුණ ගැසෙන්න පුළුවන්. මගේ අරමුණ වෙලා තිබෙන්නේ ගමේ මිනිසාගේ ප්‍රශ්නය ගමේදීම විසඳා ගත හැකියි. මගේ අමාත්‍යාංශයේ අරමුණ හා ඉලක්කය වී ඇත්තේ එයයි.* පළාත් පාලන මැතිවරණයේදී ආණ්ඩුව පරාජය කිරීමට තරම් ශක්තියක් මේ වෙද්දි එජාපය සතු බව එම පක්ෂයේ ලේකම්වරයා ප්‍රකාශ කරනවා. ඔවුන්ගේ මේ තක්සේරුව ගැන ඔබේ අදහස මොන වගේද ?එජාපයට අමු කැවිලද කොහෙද මීට අවුරුද්දකට පෙර ජනාධිපතිතුමා ජනාධිපතිවරණය ජයගත්තේ එදා එතුමා වැඩි ඡන්ද ලක්ෂ දහ අටක් ලබා ගත්තා. වලංගු ඡන්ද ප්‍රතිශතයෙන් 57.8 % ගත්තා. එතුමාගේ ප්‍රතිවාදි අපේක්ෂකයා වූ ෆොන්සේකා මහතා එජාපය, ජවිපෙ, ටී.එන්.ඒ., මුස්ලිම් කොංග්‍රසය ඇතුළු සියලු දෙනාගේ මුළු වැර යොදා ලබා ගත්තේ 40 % පමණයි. අද වෙද්දී ඒ පොදු විපක්ෂය දෙකට තුනට නෙවෙයි හතරට පහට කැඩිලා. එජාපය ඇතුලේ රනිල් පිල, සජිත් පිල, විදිහට කල්ලි දෙකයි. ජවිපෙ වෙනම යනවා. හකීම් මහත්මයා අපත් එක්ක එකතු වෙලා, ටී. එන්. ඒ. එක වෙනම තරග කරනවා.  මෙහෙම තියෙද්දී විපක්ෂයට ශක්තිමත්ව ඉදිරියට එන්න පුළුවන් කීවොත් ඒ දේ කියන පුද්ගලයා දේශපාලනය ගැන නොදන්න තොත්ත බබෙක්. එහෙම නැතිනම් මෝඩයෙක් වෙන්න ඕනෑ.එදා ජනාධිපතිවරණයේදී කරන්න බැරි වූ දේ මහ මැතිවරණයේදී කරන්න බැරි වූදේ මේ පළාත්පාලන මැතිවරණයේදී කරන්න පුළුවන්ද ? මිනිස්සු දන්නවා ගමට වැඩ කළේ කවුද නැත්තේ කවුද කියලා. ඒ නිසා පළාත්පාලන ආයතනවලින් අති බහුතරයක් ආණ්ඩුවට දිනන්න පුළුවන්. එක්සත් ජාතික පක්ෂයේ රනිල් වික්‍රමසිංහ මහතාගේ පිල එක තේමාවකින් තරගයට එද්දි සජිත් ප්‍රේමදාස මහතාගේ පිල තවත් තේමාවක් ඉදිරිපත් කරනවා. මහාමාන්‍ය ඩී. එස්. සේනානායක මහතා ගේ යුගයේ ඉඳලා අද දක්වාම එජාපය මැතිවරණවලට ඉදිරිපත් වුණේ එක තේමාවකින්. අද ඒ සම්ප්‍රදායත් එජාපය තුළ නැහැ. මේ විදිහේ අවුල් ජාලයක් වෙච්ච දේශපාලන පක්ෂයකට ඡන්දය දෙන්න තරම් මෝඩයෝ නොවෙයි.* ජනතා විමුක්ති පෙරමුණ ජනතාව රැවටිල්ලෙන් ගලවාගෙන රට අලුත් මගකට යොමු කරන බවට කියනවා ?මේ අය අවුරුදු තිහ හතළිහක ඉඳන් කරපු රස්සාව තමයි රැවටීම කියන්නේ. හැත්තැ එකේදී තරුණයන් රැවටුවා. අසූ අටේදී තරුණයන් රැවටුවා. යළිත් විවිධ වෙස් මුහුණු දමාගෙන ඇවිත් මිනිස්සුන්ව රැවටුවා. ඔවුන්ගේ තේමා පාඨය ගැලපෙන්නේ ඔවුන්ගේම ක්‍රියාකාරීත්වයටයි. ජනතා විමුක්ති පෙරමුණ දැන්වත් තමන් නිසා පීඩාවට පත් වු ජනතාවගෙන් සමාව ගත යුතුයි.ජනතාව අද විශ්වාස කරන්නේ ජනාධිපතිතුමා පමණයි. ඔහු කිසිම දවසක මිනිස්සුන්ව රවටලා වැඩ කරලත් නැහැ. වැඩ කරන්නෙත් නැහැ. ඔහු යුද්ධය නිමා කර රටට සාමය උදා කරන්න අවංකවම ඇප කැප වුණා.ඉන්පසු සංවර්ධනය වෙනුවෙන් ආර්ථිකයේ ස්ථාවරභාවය හා වර්ධනය වෙනුවෙන් ඉදිරිපත්ව තිබෙනවා. එතුමාට මේ හැම දෙයක් ගැනම අවංක උවමනාවක් තිබෙනවා. ඒ නිසා තමයි මෙවර සන්ධානය සපිරි ගමක් පිළිබඳ තේමා කරගෙන තිබෙන්නේ. මේ සපිරි ගම බිහි කරන්න නම් මේ පළාත් පාලන මැතිවරණයේදීත් නිදහස් සන්ධානය විශිෂ්ට ජයග්‍රහණයක් ලබාදිය යුතුයි. මේ මොහොතේදී එජාපය නැතිනම් ජවිපෙට ඡන්දය ලබා දෙනවා කියන්නේ තමන්ගේ ඡන්දය අහක දමනවා කියන එකයි.ගම්වලට පසුගිය කාලයේදී නොලැබුණ දෙයක් නැහැ. විදුලිය, මහාමාර්ග, පාලම්, බෝක්කු මෙකී නොකී හැම දෙයක්ම ලැබුණේ මේ ආණ්ඩුවේ පාලන කාලය තුළයි. එදා ගම් මට්ටමට ගියාම විදුලිය තිබෙන ගෙයක් දුරකථනයක් තිබෙන ගෙයක් වලවල් නැති පාරක් හොයන එක අමාරු දෙයක් වෙලා තිබුණේ. අද ගමකට ගියාම වලවල් තිබෙන පාරක් විදුලිය නැති දුරකථන නැති ගෙයක් හොයන එක අමාරු දෙයක් වෙලා තිබෙන්නේ. එදා හා අද වෙනස මේකයි. අද රට සංවර්ධනය සහජීවනය වෙත යන ගමන ආපසු හරවන්න ජනතාව සූදානම් නැහැ.* ජන ජීවිතයේ එදිනෙදා සිදුවන ආර්ථික දුෂ්කරතා පිළිබඳත් මේ වන විට දේශපාලන කතාබහ ඇතිවෙලා තිබෙනවා. මේ තත්ත්වයට විසඳුමක් නැද්ද ?ශ්‍රීලනිප ය කවදාවත් බොරු කියලා රවට්ටලා බලය ලබා ගත්තු දේශපාලන පක්ෂයක් නොවෙයි. මේ පක්ෂය තමයි යම් වැඩපිළිවෙලකට ජනතාව යොමු කර රට ගොඩනැගීමට හැමදාම උත්සාහ කළේ. අපට මතකයි 1977 අවුරුද්දේදී එජාපය ඡන්ද රැස්වීම් වලදී හබරල අල පෙන්නලා අපට කොලොප්පම් කරපු විදිහ. එදා ඒ අය මැතිණිය රට ගැන හිතලා ගෙන ආ වැඩපිළිවෙළ කඩාකප්පල් කරන්න නොකළ දෙයක් නැති තරම්. අදත් එජාපය ගත්තේ එදා ගත්තු උත්සාහයමයි. මහින්ද රාජපක්ෂ මහතාත් අද රට ඉදිරියට ගෙන යන වැඩපිළිවෙළකුයි අරගෙන යන්නේ.ඔය විපක්ෂයේ ඉන්න රනිල්ලා, සජිත්ලා, දයාසිරිලා, අනුර කුමාරලා මොන දේ කියලා ජනතාව ගොනාට අන්දලා දක්කන්න හැදුවත් අද ජනතාව අන්දවන්නවත් දක්කන්නවත් බැහැ.අප හැම මොහොතේම සංසන්දනය කරන්න ඕනෑ එදා බඩු මිල හා අද බඩු මිල නොවෙයි. අද ලෝක බඩු මිලත් දේශීය බඩු මිලත් පමණයි. මේ වෙද්දි ලෝකෙ තෙල් මිල ඉහළ ගිහින් තියෙන්නේ. ඒත් මේ රටේ තෙල් මිල ඉහළ ගියේ නැහැ. මම දන්නා විදිහට කලාපයේ අඩුම තෙල් මිල තියෙන්නේ ලංකාවේ. ආහාර මිල වුණත් එහෙමයි. මේ රටේ කිසිම පුද්ගලයෙක් කන්න නැතිව මැරිලා නැහැ.* ඔබ පහුගිය කාලයේදී මේ විදිහේ අර්බුදයක් ජය ගැනීමට ජනතාවගේ සහයෝගය අවශ්‍ය බව ප්‍රකාශ කළා. ඒ ගැන අද ඔබේ අදහස මොකක්ද ?මම දවසෙන් දවසට අදහස් වෙනස් කරන මිනිහෙක් නෙමෙයි. එදත් අදත් මගේ අදහස එකයි. මේ විදිහේ අර්බුදයකදී රටේ මිනිස්සු පුරුදු වෙලා ඉන්නේ ආණ්ඩුවේ පිටට ජනාධිපතිගේ පිටට සියලු පවු පටෝලා තමන් නිර්දෝෂයි කියලා පෙන්වන්නට. ඒකට විපක්ෂයේ දේශපාලන අවස්ථාවාදය හොඳින් රුකුල් දෙනවා. ඒත් මම කියන්නේ මේ විදිහේ ගැටලු වලදී 60 % වගකීම තියෙන්නේ ජනතාව අතේ. බඩු ගණන් බඩු ගණන් එළවළු ගණන් එළවළු ගණන් කිය කියා ඉන්නවාට වඩා සිදුවිය යුත්තේ තමන්ට තියෙන ඉඩමේ එළවළු පැලයක් අල වැලක් හිටවා ගන්න එක. මේක මහ දෙයක් නෙවෙයි. පර්චස් දහයේ ඉඩමේ වුණත් මේ දේවල් කරන්න පුළුවන්. එහෙම වුණොත් එළවළු ගන්න යන විශාල මුදලක් අපට ඉතිරි කර ගන්න පුළුවන්. මම මේ දේ කීව කියලත් සමහරු මට එක එක විදිහේ කතා කීවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=f1102112</link>
    <topic>සංස්කෘතික බලපෑම් රැසකට නතු වූකටාන</topic>
    <author>සටහන් – චතුරිකා ගමගේ ඡායාරූප - ප්‍රසාද් පූර්ණමාල්</author>
    <content>කටාන ප්‍රාදේශීය ලේකම් කොට්ඨාසය මීගමුව ප්‍රදේශයට ආසන්නව පිහිටි ඊට සමගාමීව විවිධ සංස්කෘතික බලපෑම් වලට ලක්වූ ප්‍රදේශයකි. කෝට්ටේ රාජධානි සමයේ දිවයිනේ ප්‍රධාන මුහුදු තොට හා වෙළෙඳ මධ්‍යස්ථානය වූ මීගමුව නගරය ඔස්සේ පෘතුගීසි, ලන්දේසි, ඉංග්‍රීසි ජාතීන්ගේ ආක්‍රමණ හා බලපෑම් නිසා සිදුවූ සමාජ ආර්ථික වෙනස්වීම් මෙම ප්‍රදේශය දක්වාද විහිද ගොස් ඇත.වෙළෙඳාම, කෘෂිකර්මාන්තය වැඩි දියුණු කරන අතරම විදේශිකයන් අතින් ඊට සමගාමීව යටිතල පහසුකම්ද සංවර්ධනය වූ අතර කටාන ප්‍රදේශය හරහා දිවෙන අඩි 60 පාර, බෙදුම් පාර, රට මැද පාර යනාදී නම්වලින් හැඳින්වෙන බේස්ලයින් මාර්ගය එයට එක් නිදසුනකි. ලන්දේසි පාලන සමයේ මෙම බේස්ලයින් මාර්ගය භාණ්ඩ ප්‍රවාහනයට භාවිත කර ඇතැයි දැක්වේ.කඳවල හා අමන්දොළුවේ පිහිටි ලන්දේසි යුගයට අයත් කුළුණුද පණිවිඩ හුවමාරුව හා ප්‍රදේශය සිතියම් ගත කිරීමට යොදා ගැනීමද යටිතල පහසුකම් සංවර්ධනය පිළිබඳ කදිම නිදසුන්ය.  කටාන ප්‍රදේශයේ බෞද්ධ, කතෝලික ආදි විවිධ ආගම්වලට අයත් ජනතාව ජීවත්වන බව ප්‍රදේශයේ පවතින විවිධ ආගමික සිද්ධස්ථාන වලින් පිළිඹිබු වේ.බෞද්ධ ධර්මය හා ජනතාව විදේශීය ආගම්වලින් රැක ගැනීමට නායකත්වය ගෙන කටයුතු කළ ශ්‍රේෂ්ඨ ජනතා පුත්‍රයන් රාශියක් කටාන ප්‍රදේශයේ උපත ලබා ඇත.හීනටියන ධම්මාලෝක නාහිමි, බ්‍රහ්මචාරි වලිසිංහ හරිස්චන්ද්‍ර මැතිතුමා වැනි ගිහි පැවිදි පඬිවරුන්ගේ කටයුතු ඊට සාක්ෂි දරයි. විශේෂයෙන්ම කොට්ඨාසයේ පමණක් නොව සමස්ත ජාතියේම නායකත්වය ගෙන බෞද්ධ සිද්ධස්ථාන රැක ගැනීමට, බෞද්ධ සංස්කෘතිය රැක ගැනීමට කටයුතු කළ මොවුන් විදේශීය පාලන කාලයන්හිදි සිරභාරයට පවා පත්වී ඇත. මේ තුළින් කටාන ප්‍රදේශයේ ඇති ඓතිහාසික වටිනාකම හඳුනාගත හැකිය.කටාන බල ප්‍රදේශය පිළිබඳ විමසීමේදී අද අපට දක්නට ලැබෙන්නේ නාගරීකරණය වෙමින් සංවර්ධනයේ නව ඉසව් සොයා යන ප්‍රදේශයක් ලෙසයි. ඒ සඳහා ප්‍රාදේශීය සභාවෙන් ලැබෙන සහයෝගයද ඉමහත්ය. යටිතල පහසුකම් සෞඛ්‍ය වැනි ජනතාවගේ දෛනික කාර්යයන් පහසුකිරීම සඳහා අවශ්‍ය පහසුකම් සලසා දෙමින් පසුගිය කාලය තුළ කටාන ප්‍රාදේශීය සභාව සැලකිය යුතු කාර්යයභාරයක් සිදු කර තිබේ.යටිතල පහසුකම් ගත් කළ මාර්ග පහසුකම් සඳහා ප්‍රධාන ස්ථානයක් හිමිවන අතර වර්තමානයේ මාර්ග සංවර්ධනය සඳහා පමණක් ලක්ෂ 250 ක් වැනි විශාල මුදලක් අයවැයෙන් වෙන් කෙරුණි. මීට අමතරව විමධ්‍යගත අරමුදල් සහ අතිගරු ජනාධිපතිතුමන්ගේ ජාතික සවිය මග නැගුම ව්‍යාපෘති හරහාද විශාල මාර්ග ප්‍රමාණයක් ප්‍රතිසංස්කරණය කරන ලදී. මේ වන විට ප්‍රදේශයේ මාර්ග පද්ධතියෙන් විශාල ප්‍රමාණයක් කොන්ක්‍රීට් කර, තාර දමා සකස් කර තිබීම විශේෂත්වයකි.සභාවේ මූලිකත්වයෙන් සිදු කෙරෙන සෑම ඉදිකිරීමක්ම සෘජු ශ්‍රමයට අනුව කම්කරුවන් බඳවා ගෙන කටයුතු කළ නිසා සෑම කොන්ත්‍රාත්තුවකින්ම 20 % පමණ ලාබයක් සභාවේ ඉතිරි කර ගැනීමට සමත් විය. සංවර්ධන කටයුතු සඳහා අවශ්‍ය සම්පත් සම්පාදනය කර ගැනීමටද සභාව පසුගිය කාලය තුළදී කටයුතු කර ඇති අතර ට්‍රැක්ටර් රථ 21 ක්, ගලි බවුසරයක්, ජේසීබී යන්ත්‍රයක්, බවුසර් 2 ක්, ගල් රෝලක්, වයිබ්රේටින් රෝලක් ආදි උපකරණ රාශියක් සභාව මිලදී ගෙන ඇත. එය ප්‍රදේශයේ සංවර්ධන කටයුතු වලට මහත් පහසුවක් වී තිබේ.විදුලි පහන් නඩත්තුවටද ප්‍රාදේශීය සභාව විශේෂ අවධානයක් යොමුකර තිබේ. ප්‍රදේශය පුරා තිබෙන වීදි පහන් සියල්ලම ප්‍රාදේශීය සභාවේ මූලිකත්වයෙන් නිසි පරිදි නඩත්තු කෙරේ. එහිදී ජනතාවගේ අදහස් ලබා ගැනීමේ අරමුණින් පැමිණිලි පොත්ද ප්‍රාදේශීය සභාව තුළ ඇත.රුපියල් ලක්ෂ තිස්පහකට වැඩි මුදලක් වැය කර දෙමංහන්දිය ප්‍රදේශයේ පුස්තකාලයක් කර ඇත්තේ ප්‍රදේශයේ දුවා දරුවන්ගේ නැණස පෑදීමේ අරමුණෙනි. එය මේ වන විට පළමු ශ්‍රේණියේ පුස්තකාලයක් බවට සංවර්ධනය කර තිබේ.මීට අමතරව ආඬිඅම්බලම ප්‍රදේශයේ තිබෙන උප කාර්යාලය ආශ්‍රිතවද පුස්තකාලයක් ආරම්භ කෙරුණේ එම සේවාව බල ප්‍රදේශය පුරා ව්‍යාප්ත කිරීම සඳහාය. එම ස්ථානයේම ඉදිකර තිබෙන නිදහස් ආයුර්වේද බෙහෙත් ශාලාවද ජනතාවට සේවය සපයන තවත් සුවිශේෂී ස්ථානයකි. මාතෘ සහ ළමා සායනද ඊට සමගාමීව පවත්වන අතර එමගින් ප්‍රදේශයේ ජනතාවගේ සෞඛ්‍ය තත්ත්වය නංවාලීමට සභාව බලාපොරොත්තු වේ.ග්‍රාමීය ජනතාවගේ සියලුම කාර්යයන් එකම ස්ථානයකදී ඉටු කර දෙන අංග සම්පූර්ණ පොදු කාර්ය ගොඩනැගිල්ලක් මේ වන විට කුස්වල ප්‍රදේශයේ ඉදි වෙමින් පවතී. උදම්මිට ප්‍රජා ශාලාවද ඉදි වෙමින් පවතින අතර එයද තව නොබෝ දිනකදී ජනතා අයිතියට පත් කෙරෙනු ඇත.පසුගිය කාලයේදී සමෘද්ධි ව්‍යාපාර මඟින් නිවාස කිහිපයක් ඉදිකර අසරණ දුප්පත් ජනතාව වෙත ලබා දුන්නේ ඔවුන්ගේ නිවාස අවශ්‍යතාවය සපුරාලීමේ අරමුණින්ය. මීට අමතරව අඩු ආදායම්ලාභී පවුල්වල ජනතාවට කිරි පට්ටි, කුකුළන්, කෘෂි පැළ සහ පොහොර, බීජ වර්ග බෙදාදීමද සිදු කෙරුණු අතර ඒ තුළින් ජනතාවගේ ආර්ථික සංවර්ධනයට දායකවීමට සභාවට හැකි විය.ප්‍රදේශයේ ජනතාවගේ මෙන්ම සෑම අංශයකම සංවර්ධනය උදෙසා සුවිශේෂී මෙහෙවරක් ඉටු කිරීම නිසා පසුගිය වසරවලදී පැවැත්වූ පළාත් පාලන තරගාවලියෙන් බස්නාහිර පළාතේ පළමු සහ දෙවැනි ස්ථානය දිනාගැනීමට කටාන ප්‍රාදේශීය සභාවට හැකිවීම සුවිශේෂී ජයග්‍රහණයකි. එක්වරක් දිවයිනේම ප්‍රාදේශීය සභා අතරින් තුන්වන ස්ථානයට පත්වීමට හැකිවූ අතර මේ සියලු ජයග්‍රහණයන් අත් වූයේ ප්‍රාදේශීය සභාව ප්‍රදේශය වෙනුවෙන් සිදු කළ කාර්යභාරය වෙනුවෙනි.  * ඔබ තුන් වතාවක් කටාන ප්‍රාදේශීය සභාවේ සභාපතිවරයා ලෙස කටයුතු කළා. ඒ පිළිබඳ යමක් පැවසුවොත්,...අපි බලයට පත්වන්නේ ජනතාවගෙ ඡන්දයෙන්. වගකිවයුතු ජනතා නියෝජිතයන් ලෙස අපි ජනතාවට අවශ්‍ය සේවාව ලබා දුන්නේ නැතිනම් ජනතාව අපිව ප්‍රතික්ෂේප කරනවා. නමුත් මාව ජනතාව ප්‍රතික්ෂේප කළේ නැහැ. ඒකට හේතුව මම ජනතාවට සේවය කිරීමයි. මම මගේ පාලන කාලයේදී මේ ප්‍රදේශය සංවර්ධනයට විශාල වැඩ කොටසක් සිදු කළා. සාමාන්‍යයෙන් පළාත් පාලන ආයතනයකින් ජනතාවගේ උපතේ සිට මරණය දක්වා අවශ්‍ය පහසුකම් සලසා දීමට බැඳී සිටිනවා. පහුගිය කාලේ ජනතාවට අවශ්‍ය සියලු පහසුකම් සලසා දෙන්න කටාන ප්‍රාදේශීය සභාවට හැකි වුණා. ඒ වෙනුවෙන් මම කැපවී කටයුතු කළා. මම පැය 24 ම මගේ වෘත්තියට කැපවෙලා ඉන්නවා.* සංවර්ධන කටයුතු සඳහා අවශ්‍ය මූල්‍යමය සම්පත් සපයා ගැනීම බොහෝ ප්‍රාදේශීය සභා මුහුණ දෙන ගැටලුවක්. ඔබ ඒ සඳහා මුහුණ දුන්නේ කොහොමද ?මම මුලින්ම කටාන ප්‍රාදේශීය සභාවේ සභාපතිවරයා ලෙස පත්වුණේ 1997 වසරේදීයි. ඒ වෙන කොට සභාවේ වාර්ෂික ආදායම වූයේ ලක්ෂ 32 පමණ ප්‍රමාණයකුයි. වරිපනම් බදු ප්‍රධාන නගරවලට පමණක් සීමා වෙලා තිබුණා. මම ඒ තත්ත්වය වෙනස් කරලා මුළු ප්‍රදේශයම වරිපනම් ප්‍රදේශයක් බවට පත් කළා. ඒ අනුව 1997 වසරේදී පහළොස් ලක්ෂයක්ව පැවැති වරිපනම් ආදායම අද දෙකෝටි හැත්තෑපන් ලක්ෂයක් පමණ දක්වා වර්ධනය වෙලා තිබෙනවා. ඒ වගේම ව්‍යාපාර බදු, මුද්දර ගාස්තු සහ උසාවි දඩ මුදල් වලිනුත් ප්‍රාදේශීය සභාවට සෑහෙන ආදායමක් ලැබුණා. 97 වසරේ සිට මෙවන් ආදායම් මාර්ග හරහා හැම වසරකම සභාවේ ආදායම ලක්ෂ 50 කින් පමණ වැඩි කර ගන්න අපිට හැකි වුණා. අද සභාවේ ආදායම ලක්ෂ 1332 ඉක්මවලා තිබෙන්නේ ඒ නිසයි.* බල ප්‍රදේශයේ අලංකාරයටත් සෞඛ්‍යාරක්ෂිත බවටත් කුණු කසළ නිසි පරිදි ත ඉවත් කිරීම අවශ්‍යයි. එම කාර්යය ඔබේ ප්‍රාදේශීය සභාවෙන් සිදු කළේ කොහොමද ?මම බලයට පත්වන විට මේ ප්‍රදේශයේ කැලි කසළ ඉවත් කිරීම ප්‍රධාන බාධාවක් වෙලා තිබුණා. 97 වසරේ වාර්ෂික අය වැයෙන් කසළ ඉවත් කිරීම සඳහා නව ලක්ෂ අනූදාහක් වැනි මුදලක් තමයි වෙන් කරලා තිබුණේ. නමුත් වර්තමානයේ අය වැයෙන් ලක්ෂ 247 අති විශාල මුදලක් කසළ ඉවත් කිරීමට වෙන් කරලා තිබෙනවා. 2000 වසරේදී අපි ලක්ෂ 70 ක් වැය කර කොම්පෝස්ට් නිෂ්පාදනය කරන කම්හලක් ඉදි කළා. දැන් එය ඉතාම සාර්ථකව ක්‍රියාත්මක වෙනවා. එහි කසළ ප්‍රතිචක්‍රීකරණය සඳහා කසළ ටික වෙන් කරලා දෙන්න ඕන. එය 100 % සාර්ථක කරගන්න අමාරුයි. මේ ප්‍රදේශයේ තිබෙන නිවාසවලින් බොහොමයක් තවමත් වෙන් කරපු කසළ ලබා දෙන්නේ නැහැ. මිශ්‍ර කසළ ප්‍රතිචක්‍රීකරණය කිරීම ප්‍රාදේශීය සභාවට විශාල ගැටලුවක්. ඒ නිසා ඉදිරි කාලයේදී ප්‍රදේශයේ නිවාස සියල්ලේම ජනතාව දැනුවත් කරලා මේ වැඩසටහනට දායක කරගන්න බලාපොරොත්තු වෙනවා.* පානීය ජල ප්‍රශ්නයත් මේ ප්‍රදේශයේ ජනතාවට තදින් දැනෙන ප්‍රශ්නයක්. ඒ සඳහා ලබා දුන් විසඳුම් මොනවාද ?මේ ප්‍රදේශයේ ළිංවතුර බොන්න බැහැ. ඒ නිසා ප්‍රදේශයේ ජනතාවට බීමට පිරිසුදු ජලය ලබාදීම සඳහා අපි ජල යෝජනා ක්‍රම කිහිපයක් ආරම්භ කළා. එම ජල යෝජනා ක්‍රම ඉදි කළේ බීමට සුදුසු ප්‍රදේශ තෝරාගෙනයි. දැන් පානීය ජල ප්‍රශ්නයට අපි ස්ථිරසාර විසඳුමක් ලබාදීලා තිබෙනවා.* පානීය ජල ගැටලුව වගේම ගංවතුර නිසාත් මේ ප්‍රදේශයේ ජනතාව පීඩා විඳිනවා. මේ ගැටලුව විසඳීමට කටයුතු කළේ කොහොමද ?පහුගිය කාලේ ඇළ මාර්ග අවහිර වීම නිසා පවුල් විශාල ප්‍රමාණයක් ජලයෙන් යට වුණා. ඒ කාලයේදී ආපදා කළමනාකරණ අධිකාරියෙන් අපට බෝට්ටු ලබා දුන්නා. නමුත් අපි මේ ගංවතුර තත්ත්වය වළක්වා ගැනීමට වැඩ කටයුතු කළා. ගම්පහ දිස්ත්‍රික් කණ්ඩායම් නායක බැසිල් රාජපක්ෂ මහතාගේ මැදිහත්වීමෙන් අවහිර වී තිබූ ඇළවල් ප්‍රතිසංස්කරණය කිරීමට අපට හැකි වුණා. ඒ වගේම අපි නිවැරදිව අධ්‍යයනය කර කළපුව සහ මුහුද දක්වා ඇළ මාර්ග සකස් කළා. ඒ සියල්ල සිදු කළේ ගංවතුර උවදුර වළක්වා ගැනීමටයි.* මේ කටයුතුවලදී ඔබට අනෙකුත් නිලධාරීන්ගෙන් ලැබුණු සහයෝගය කෙබඳුද ?සෑම කාර්යයකදීම බැසිල් රාජපක්ෂ මහතාගේ ආශිර්වාදයත් සුදර්ශනී ප්‍රනාන්දු පුල්ලේ මහත්මියගේ සහයෝගයත් නිරන්තරයෙන් ලැබුණා. ඒ වගේම පළාත් සභා මන්ත්‍රීවරුන් සහ ප්‍රාදේශීය සභාවේ සියලුම මන්ත්‍රීවරුන්ගේ දේශපාලන සහයෝගය මට ලැබුණා. සභාවේ ලේකම්තුමා ඇතුළු සියලුම කාර්ය මණ්ඩලයත් මගේ වැඩකටයුතු වලට විශාල සහයෝගයක් ලබා දුන්නා. මේ සියලු දෙනාගේම සහයෝගය නිසා තමයි මෙච්චර දුරක් එන්න අපට හැකියාව ලැබුණේ.* සිවුවැනි වතාවටත් ඔබට මේ ප්‍රාදේශීය සභාවේ සභාපතිවරයා වීමට හැකි වුවහොත් ඔබේ ඉදිරි සැලසුම් මොනවාද ?අතුරු මාර්ග කිහිපයක් හැරෙන්න මේ ප්‍රදේශයේ ඉතිරි මාර්ග පද්ධති සියල්ලම නිම කර අවසන්. ඒ අතුරු මාර්ග කිහිපයත් සකස් කර මාර්ග පද්ධතිය සම්පූර්ණයෙන් සකස් කිරීමට බලාපොරොත්තු වෙනවා. ඉදිරියේ්දී කෘෂිකර්මාන්තය නගා සිටුවීම සඳහා මේ ප්‍රදේශයේ වැව් 2 ක් සකස් කිරීමේ සැලසුමකුත් තිබෙනවා.සංවර්ධනය ග්‍රාමීය ප්‍රදේශ කරා ගෙනයමින් පොදු සභා ගොඩනැගිලි සෑම ග්‍රාමසේවා වසමකම ආරම්භ කිරීමට කටයුතු කරනවා. සුදර්ශනී ප්‍රනාන්දු පුල්ලේ මැතිනියගේ මූලිත්වයෙන් තවත් ජල ව්‍යාපෘති කිහිපයක් ජනතාවට ලබාදීමට බලාපොරොත්තු වෙනවා. පළාත් සභා අමාත්‍ය නිමල් ලාන්සා මැතිතුමාගේ මැදිහත්වීමෙන් කිරිහරක් සහ එළුවන් ලබාදී ජනතාවගේ ආර්ථික සංවර්ධනයට කටයුතු කරනවා. මේ සංවර්ධන කාර්යයන් හරහා කටාන ප්‍රාදේශීය සභා බල ප්‍රදේශයේ දියුණුතම හා සංවර්ධිත ප්‍රදේශයක් බවට පත්කිරීම මගේ බලාපොරොත්තුවයි.  අපේ ප්‍රදේශයේ ඉස්සරට වඩා සංවර්ධනයක් සිදුවෙලා තිබෙනවා. ඒ වගේම තව අඩු පාඩුත් රාශියක් තිබෙනවා. දම්නගහවත්ත ප්‍රදේශයේ මාර්ග පද්ධතිය හොඳ නැහැ. පාර බාගයයි කොන්ක්‍රීට් කරලා තිබෙන්නේ. ඒ නිසා වහින කාලෙට පාරේ යන්න බැහැ මඩ. ඒ පාරට පස් ගෙනත් දාලා තිබෙන නිසා වහිනකොට මඩ. පායනකොට දූවිල්ල. මේ නිසා ඒ ප්‍රදේශයේ ජනතාව විශාල දුෂ්කරතා වලට මුහුණ දෙනවා.  ඉස්සර මේ ප්‍රදේශයේ මාර්ග පද්ධතිය ඉතාමත් අබලන් තත්ත්වයෙයි තිබුණේ. නමුත් දැන් පාරවල් සියල්ලම පාහේ නැවත සකස් කර ජනතාවගේ දෛනික කාර්යයන් සඳහා පහසුකම් ලබාදී තිබෙනවා. ප්‍රාදේශීය සභාවේ මූලිකත්වයෙන් පෙර පාසල්, මාතෘ සහ ළමා සායන පවත්වනවා. ඒ තුළින් විශාල සේවයක් ඉටු වෙනවා. අපිට එය ලොකු පහසුවක්.  ප්‍රාදේශීය සභාවේ සේවාව බොහෝම හොඳයි. සංවර්ධන ව්‍යාපෘති දෙපාර්තමේන්තු ක්‍රමයට කරන නිසා සභාවට විශාල මුදලක් ඒ ව්‍යාපෘති වලින් ඉතිරි වෙනවා. එය ඉතාමත් හොඳ කාර්යයක්. දැන් මේ ප්‍රදේශයේ පාරවල් ටික බොහොම ලස්සනට සකස් කර තිබෙනවා. කුණු කසල ටිකත් වෙලාවට අස්කරන නිසා ජනතාවට වඩාත් පහසුයි. සභාපතිතුමා ඇතුළු සියලුම නිලධාරී මඩුල්ල එකම මතයක සිටින නිසා අවංක සේවාවක් ජනතාවට ලබා දෙනවා.  ප්‍රාදේශීය සභාවෙන් වැඩ කටයුතු ප්‍රමාණයක් සිදු කෙරිලා තිබෙනවා. ඊට වඩා අඩු පාඩු රාශියක් මේ ප්‍රදේශයේ තිබෙනවා. බේස්ලයින් පාරේ පොලිස් අභ්‍යාස විද්‍යාලයත් සමුපකාරයත් අතර පාරේ විදුලිය නැහැ. ඒ නිසා ඒ ප්‍රදේශයේ අනතුරු ආපදා බොහොමයක් වෙන්න පුළුවන්. මුල් වකවානුව තුළ ප්‍රාදේශීය සභාවෙන් හොඳට වැඩ කරගෙන ආවා. නමුත් කාලයක් යන විට වැඩ වැඩිවීම නිසා ප්‍රදේශයේ ගැටලු පිළිබඳ නිරන්තර අධීක්ෂණයක් වෙන්නේ නැහැ. කේ. ඩී. ද සිල්වා ජනපදයේ වැහි වතුර එකතුවීම නිසා වතුර ගලනවා. ඒකට නිසි වැඩපිළිවෙළක් සකස් කර නැහැ. බේස්ලයින් පාරේ කාණු පද්ධතිය නිසි පරිදි සකස් කෙරෙන්න ඕනෑ. මේ ප්‍රදේශයේ කෘෂිකාර්මික කටයුතුවලට අදාළ ඇළ වේලි, කාණු පද්ධති, තිබෙනවා. මේවා පිළිබඳවත් බලධාරීන්ගේ අවධානය යොමු වෙනවා නම් හොඳයි.  ඉස්සරට වඩා දැන් මේ ප්‍රදේශය හැම අතින්ම දියුණුයි. මාර්ග පද්ධති සියල්ලම පාහේ ඉතාමත් හොඳට හදලා තිබෙනවා. ප්‍රාදේශීය සභාවේ සේවාවත් හොඳයි. ප්‍රාදේශීය සභාවේ මූලිකත්වයෙන් පවත්වන පෙර පාසල් මාතෘ සහ ළමා සායන හොඳින් ක්‍රියාත්මක වෙනවා. පසුගිය කාලේ ඩෙංගු මර්දනය සඳහා විශේෂ වැඩසටහනක් ක්‍රියාත්මක කළා. ඒවා ඉතාමත් සාර්ථක වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=f1102113</link>
    <topic>මිතුරන් ලෙස සසරේ යළි හමුවෙමු මිතුරේ</topic>
    <author>ගාමිණි ජයලත්</author>
    <content>“ගාමිණි, අද උදේ විනී වෙත්තසිංහ නැතිවුණා.... බොඩි එක තවම හොරණ ඉස්පිරිතාලේ...”ජංගම දුරකතනයට නාට්‍ය ශිල්පී සරත් කුලාංග ඊයේ (10 වැනිදා) පෙරවරුවේ පැවසූ ආරංචියෙන් ලියුම්කරු හට කිසිදෙයක් හිතා ගැනීමටවත් නොහැකිවිය. විනී පිළිබඳ විවිධ මතකයන් රැසක් සිනමා පටයක රූප රාමු ලෙස ලියුම්කරුගේ සිත තුළ කැළැඹෙන්නට පටන් ගත්තේය.“අනේ අසරණයා. හිතේ කිසිම කහටක් නැති මිනිහා...” ඒ වචන ලියුම්කරුගේ මුවෙන් පිටවුණේ ලියුම්කරුටත් නොදැනීම නිරායාශයෙන් වගේ.විනී වචනයේ පරිසමාප්ත අර්ථයෙන්ම ගැමියෙකි. ගම පිළිබඳ මහත් අභිරුචියෙන්, එසේම ඉහළින්ම කතා කරන විනී “අපි රයිගම් කෝරළයේ මිනිස්සු” කියා කියන්නේ අභිමානයෙනි.විනී වෘත්තියෙන් ගුරුවරයෙකි. ඔහු සැබෑම සිංහල ගුරු මහත්තයෙකි. විදුහල් රැසක දුවා දරුවන් සිය දහස් ගණනකට අකුරු කියා දුන් විනී විෂයයක් ලෙස දරුවනට ඉගැන්වූයේ සමාජ අධ්‍යයනය විෂයයි. ඒ විෂය ඉගැන්වීමට ඔහු සියල්ල දැන සිටි ගුරු මහතෙක් විය. නමුත් විෂයයට පමණක් සීමා නොවු විනී දරුවන්ට ‘ලෝකය කියා දුන්නේ’ ගුරුවරයෙකුගෙන් ඉටුවිය යුතු යුතුකම මැනවින් ඉටුකරමිනි.“අපි ඉතිං ගමේ උන්නේ බං... අපිට ඉන්න පොල් ගහක් යට වුණත් හොඳයි..” විනී නිතරම ලියුම්කරු හමුවූ විට කියන දෙයකි. විනීත් ලියුම්කරුත් දෙදෙනාම රයිගම් කෝරලයේ බණ්ඩාරගම ආසනයේ උපන් අය වීම ඔහු එසේ පැවැසීමට මූලික හේතුවයි. විනීට රංගන ශිල්පියකු ලෙස අලුතෙන් රංගනය ඉගෙන ගැනීමට අවශ්‍ය නොවීය. ඔහු ඉපදුනේම රංගනය සඳහාය. ගැමි ජීවිතයේ අපූර්වත්වය ඔහු රඟපෑ “භූමිකා” ඔස්සේ මැනවින් නිරූපනය විය. සරත් කුලාංගගේ ‘මිදිවැල’ වේදිකා නාට්‍යයෙන් ආරම්භ කළ රංගන චාරිකාව ජනක් පේ‍්‍රමලාල්ගේ ‘රාජකපුරු’, ‘අබුද්දස්ස කෝලම’ හරහාද එච්. ඩී. පේ‍්‍රමරත්නගේ ‘සෙයිලම’ චිත්‍රපටය හරහාද නාලන් මෙන්ඩිස්ගේ ‘දූ දරුවෝ’, ‘නෑදෑයෝ’ දයාරත්න රටගෙදරගේ ‘බෝගල සවුන්දිරිස්’ ටෙලි නාට්‍ය හරහාද ගලා ගියේය.ඔහුත් ලියුම්කරුත් හමුවූ අවසන් අවස්ථාව වූයේ සුමිත්‍රා රාහුබද්ධ රචනා කළ පේ‍්‍රමකුමාර් ජයවර්ධන අධ්‍යක්ෂණය කළ ‘පිනිබර යාමය’ ටෙලි නාට්‍යයේ රූගත කිරීම්වලදී ය.  එම ටෙලි නාට්‍යයේ පත්තර කන්තෝරුවක ඔහුත් ලියුම්කරුත් එකට සේවය කරන පුවත්පත් කලාවේදීන් දෙදෙනෙකි. විනීගේ ඒ අපූර්ව රංගනය ලියුම්කරු රඟපෑ ‘නාගිතගේ චරිතය’ද රඟපෑමට මහත්වු ශක්තියක් විය.ඒ මතකය අලුත් වනවිට ඔහු පිළිබඳව මහත් සන්තාපයක් ලියුම්කරුගේ සිත තුළ උපදී. මෙවන් අපූර්ව වූ හිත හොඳ මිනිසුන් මෙතරම් ඉක්මනින් අපෙන් සමුගන්නේ කුමන වරදකටද යන්න සිත තුළ නිරායාශයෙන් නැඟෙන ගැටලුවකි.විනී කලාකරුවකු ලෙස, ගුරුවරයකු ලෙස හරිහම්බ කරගත් දෙයක් නැත.  ඔහු සැමදාම නියෝජනය කෙළේ මේ රටේ පෑගෙන පංතියයි. අගහිඟකම් රැසක් තිබුණත් විනී සැමදා ජීවත්වුණේ සතුටෙනි. හිතේ ප්‍රීතියෙනි. ඒ ඔහු නිර්ව්‍යාජ ගැමියෙක් වූ නිසාය.ඔහු කිසිදෙයක් ඕනෑවට වඩා ගණන් ගත්තේ නැත. ඔහුගේ ප්‍රිය බිරිය ගුරු උපදේශිකා ශ්‍රියානි මංගලිකාත්, ඔහුගේ එකම පුතණුවන් වන සමුද්‍ර වෙත්තසිංහත් ඔහුගේ ජීවිතයේ වටිනාම වස්තූන් දෙක ලෙස ඔහු සැලකුවේය.දයාබර විනී, මේ ආත්මයේ අප හොඳ මිතුරෝ වූයෙමු. ඔබේ සමුගැන්ම සැබැවින්ම වේදනාවකි. අපේ දහමේ හැටියට ඔබට නිවන් සුව පතන අතර නිවන් දකින්නට පෙර තවත් එක් ආත්මයකදී මෙලෙස සැබෑ ගමේ මිතුරන් ලෙස හමුවීමට ප්‍රාර්ථනය කරමි...!.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>11</day>
    </date>
    <link>http://www.dinamina.lk/2011/02/11/_art.asp?fn=f1102114</link>
    <topic/>
    <author>අනුර මාධව ජයසේකර</author>
    <content>ධම්ම ජාගොඩයන්ගේ 23 වැනි ගුණසමරුව පසුගියදාට යෙදී තිබුණි. මේ විශේෂ ලිපිය ඒ නිමිත්තෙනි.“රටේ, සුදත්, අධිකාරී මෙහෙට එන්න “ මම පිටුපස හැරී බැලුවෙමි. අප රැඳී සිටි ශාලාවේ දොර ඇර “ ධම්ම “ ජාගොඩ මහතා අප දෙස නෙත් යොමාගෙන සිටියේය.මා මේ සඳහන් කළේ මීට වසර 28කට පෙර එනම් 1983 ඔක්තොම්බර් මාසයේ දවසක සිදුවූ සිදුවීමකි. පුහුණු වන නිෂ්පාදන සහකරුවන් වශයෙන් මා සමග 28 දෙනෙකු ශ්‍රී ලංකා රූපවාහිනි සංස්ථාවට බඳවා ගන්නා ලදී. අපව රාජකාරී කටයුතු සඳහා එක් එක් අංශයන් වෙත යොමු කිරීමට පෙර අපි සැවොම රූපවාහිනි පුහුණුවීම් ශාලාවෙහි රැස්ව සිටියෙමු.  ඒ අවස්ථාවේදි ධම්ම ජාගොඩ මහතා පැමිණ අප අතර සිටි දයාරත්න රටගෙදර, සුදත් සේනාරත්න සහ විමලරත්න අධිකාරිව ඉහත සඳහන් කළ අයුරින් කැදවාගෙන ගියේය.පසුව ඔවුහු ජාගොඩ මහතා අංශ ප්‍රධානීව සිටි නාට්‍ය අංශයට පුහුණු වන නිෂ්පාදක සහකරුවන් වශයෙන් අනුයුක්ත වූහ. මා නාට්‍ය අංශයට අනුයුක්ත වීමට පෙරමග බලා සිටියත් එය සැබෑ නොවුනේ මා ධම්ම ජාගොඩ මහතාගේ ගෝලයකු නොවුණු බැවිනි.ධම්ම ජාගොඩ මහතා මෙලොව හැර ගොස් අවුරුදු කිහිපයකට පසුව මා නාට්‍ය අංශයට අනුයුක්ත වුවත් ජාගොඩ මහතාගේ ප්‍රධානත්වය යටතේ නාට්‍ය අංශයේ සේවය කරන්නට මා හට ඉඩ ප්‍රස්ථාවක් නොලැබුණි. එසේ සිදුවීම පිළිබඳව මම දැන් සතුටු වන්නෙමි. ඒ මන්දයත් ධම්ම ජාගොඩ මහතා සමග ගුරුගෝල සම්බන්ධතාවයට එහා ඉක්ම ගිය සම්බන්ධතාවයක් සහෝදරකමක්, ඔහු සහ මා අතර ගොඩනැගුණු බැවිනි.ලයනල් වෙන්ඩ්ට් ශිල්ප ශාලිකාවේදී ධම්ම ජාගොඩ මහතාගේ ගෝලයන් වූ පරාක්‍රම නිරිඇල්ල, තිලක් ගුණවර්ධන සහ ඔහු හා සමකාලික නාට්‍යකරුවන් වු නාට්‍ය අංශයේම එකල සේවය කළ බන්දුල විතානගේ, ලුෂන් බුලත්සිංහල ධම්ම ජාගොඩයන් ඇසුරු කළේ ගුරුගෝල සම්බන්ධතාවයක් පෙරදැරිවය. ඒ ඔහු නාට්‍ය අංශයේ ප්‍රධානියා වූ නිසා වෙනි.ටයිටස් තොටවත්තයන් ප්‍රධානත්වය දැරූ හඬ කැවීම් අංශයට අනුයුක්තව මා එකල සේවය කළත් විවේකයක් ලද සෑම අවස්ථාවකදීම මා වාඩිවී සිටියේ ජාගොඩ මහතාගේ මේසය ඉදිරියේය. ඔහු පිළිබඳව ගෞරව සම්ප්‍රයුක්ත වු සබැඳීයාවක් ගොඩනගා ගැනීමට මූලික පදනම වූයේ ඔහුත් මාත් දැරූ එකම දේශපාලන ආස්ථානයයි.මා ධම්ම ජාගොඩ මහතා ඒ වන විට හඳුනාගෙන සිටියේ දක්‍ෂ නාට්‍ය කරුවෙකු ලෙසත් යෝධ නාට්‍ය පරපුරක් ගොඩනැගීමට සක්‍රීය වශයෙන් දායක වූ කලාකරුවෙකු ලෙසත් පමණි.සජිවීව රූපකායෙන් ඔහු දැක නොතිබුණත් ඔහුගේ හඬ ඇසීමට මම පුරුදු පුහුණු වී සිටියෙමි. අසූව දශකයේ මුල් භාගයේදී පමණ ගුවන් විදුලි අධ්‍යාපන සේවයෙන් “ රූපණ “ නමින් වැඩසටහන් මාලාවක් නිෂ්පාදනය වීම විකාශය විය. තිලක් ජයරත්න මහතා නිෂ්පාදනය කළ මෙම වැඩසටහන් මාලාවෙන් තත්කාලීනව නිර්මාණය වූ කලාකෘති පිළිබඳ විමසා බැලීමක් මුඛ්‍ය වශයෙන් සිදුවිණි. මෙ වැඩසටහන් මාලාව මෙහෙයවූයේ ධම්ම ජාගොඩ මහතා විසිනි.වැඩසටහන් මාලාව සඳහා නිරන්තරනේම සහභාගී වූයේ කලාකෘති දෙස මාක්ස්වාදී දෘෂ්ටි කෝණයකින් බැලූ විද්වතුන් පිරිසකි. මහාචාර්ය සුචරිත ගම්ලත්, ධර්මසේන පතිරාජ, ජිනදාස දනන්සූරිය ඒ අතුරින් ප්‍රධාන වූහ. සෞන්දර්යවාදි දෘෂ්ටියකින් කලාකෘති විමර්ශනයට ලක් කළ මහාචාර්ය සුනන්ද මහේන්ද්‍ර, කේ. ජයතිලක, ගුණදාස අමරසේකර වැනි වියත්හුද රූපණ වැඩසටහන් මාලාව සඳහා වරින්වර සහභාගී වූහ. තරුණවියේ පසුවූ අප විවිධ දෘෂ්ටින් , මතවාදයන් පිළිබඳව අධ්‍යයනය කිරීමට පෙළඹවූ සාර්ථක වැඩසටහන් මාලාවක් වූ රූපණ වැඩසටහන් මාලාව මෙහෙයවීම සඳහා ධම්ම ජාගොඩ මහතා සුදුස්සෙකු වූයේ ද දේශපාලන, කලාව සහ දර්ශනය පිළිබඳව ඔහු සතුව තිබූ මහා දැනුම් සමභාරය හේතුවෙනි.ඔහු එකල මාක්ස්වාදය තරුණ කැල වෙත රැගෙන යාමට සක්‍රීය දායකත්වයක් සැපයු විප්ලවාදී කොමියුනිස්ට් සංගමයේ සාමාජිකයෙකු විය. කීර්ති බාලසූරිය, මහාචාර්ය සුචරිත ගම්ලත්, ආචාර්ය පියසිලී විජේගුණසිංහ, විජේ ඩයස්, ආනන්ද වක්කුඹුර වැනි කම්කරු මාවතේ සහෝදරයන් සමඟ රතු ලංකාවක් බිහි කිරීම සඳහා ධම්ම ජාගොඩ මහතා ක්‍රියාශීලී විය. රූපවාහිනි සංස්ථාවේහි නාට්‍ය අංශයේ මුල් පුටුවට පැමිණෙන විටත් ඔහු දැඩි වාමාංශික මතධරියෙක් විය. රූපවාහිනි සංස්ථාවේ පළමු සභාපති වූ එම්. ජේ. පෙරේරා මහතාට ධම්ම ජාගොඩ මහතාගේ දේශපාලන ආස්ථානය ප්‍රශ්නයක් නොවීය.වරෙක ඔහු ගේ රූපවාහිනි පත්වීම පිළිබඳව එවකට අගමැතිව සිටි ආර්. ප්‍රේමදාස මහතා පාර්ලිමේන්තුවේදී ප්‍රශ්න කළේය. රහස්් පොලිසිය යොදවා ඔහු ගිය ගමන් බිමන්, කරණ කියන දෑ පිළිබඳ වාර්තාවක් එකට සිටි පාලක පන්තිය විසින් නිරන්තරව ලබාගන්නා ලදි. වඩාත් නරක අතට හැරුණේ රණසිංහ ප්‍රේමදාස ජනාධිපති ධුරයට පත්වූ පසුවය.ධම්ම ජාගොඩ මහතාගේ දේශපාලන මතවාදය ඔහු විසින් නිර්මාණය කරන ලද කලාකෘතිවලින් දෘෂ්‍යාමාන වේ. වේදිකාවේදී ඔහු විසින් නිර්මාණය කරන්නට යෙදුණු “ වෙස් මුහුණු” , “ සකල ජන “ වැනි නාට්‍ය නිර්මාණයන් වලින් ඔහුගේ දේශපාලනය ප්‍රකාශයට පත් වුවත් ඒ ජනතාව අතර ප්‍රක්ෂේපණය කරන ලද ප්‍රබල අවස්ථාව වන්නේ ඔහු රූපවාහිනිය වෙනුවෙන් නිර්මාණය කරන ලද පළමු මාලානාකය වූ “ පළිගුමැණිකේ “ ටෙලිනාට්‍යය තුළිනි.1977 බලයට පත් වූ එජාප රජය එතෙක් සමාජයේ ක්‍රමිකව ගලාගෙන ආ සංස්කෘතික හර පද්ධතීන් උඩු යටිකුරු කිරීම සඳහා සවිඥානකව හඳුන්වා දුන් විවෘත ආර්ථික ප්‍රතිපත්තිය අන්තර්ගත ධනේශ්වර රාජ්‍ය ක්‍රමය “පට් පට් ගාලා ගමට එන්නේ කෙසේද” යන්න පිළිබඳව ධම්ම ජාගොඩ මහතා ස්වකීය ටෙලිනා්‍ය මාර්ගයෙන් ප්‍රති නිර්මාණය කළේය. සාම්ප්‍රදායිකව ගමේ තිබෙන්නා වූ මහා සම්ප්‍රදායෙන් නිර්මිත කලාව ධනේශ්වර ක්‍රමය මගින් කුඩු පට්ටම් කරන අයුරු අති සංවේදී අයුරින් පළිඟු මැණිකේ ටෙලි නාට්‍ය මගින් කලාත්මකව තෝරා බේරා දුන්නේය.ඔහුගේ මෙම දේශපාලන දර්ශනය ජනතාව අතරට ගෙනයෑම සඳහා සෝමවීර සේනානායක මහතාගේ ලිවීමේ හැකියාව තියුණු ආයුධයක් සේ යොදා ගත්තේය. සෝමවීර සේනානායක නම් තිරනාටක රචකයා පසුකලෙකදි රචනා කරන ලද තිරනාටකවලින් විවෘත ආර්ථිකයෙන් ගලාගෙන ආ සංස්කෘතික හර පද්ධතීන් සමාජගත කිරීමේ අභිප්‍රායක යෙදුනත් ධම්ම ජාගොඩ මහතා ඉදිරියේ දී ඔහුගේ දේශපාලනයට අවනත කලාකරුවෙක් විය. මෙයට දියහැකි හොඳම උදාහරණය නම් පළිගුමැණිකේ ටෙලිනාට්‍යයේ තිරනාටක රචක සෝමවීර සේනානායක සහ දූ දරුවෝ ටෙලිනාට්‍යයේ තිරනාටක රවක සෝමවීර සේනානායකයන් අතර පවත්නා වූ දෘෂ්ටිමය පරස්පරයයි.ධර්මසේන පතිරාජයන් පළමු දේශපාලන සිනමාකරු වශයෙනුත් ධම්ම ජාගොඩයන් පළමු දේශපාලන ටෙලිනාට්‍යකරුවා වශයෙනුත් ඉතිහාසයේ සනිටුන් වනු ඇත.තම පෞද්ගලික ජීවිතය පාදක කර ගනිමින් ධම්ම ජාගොඩ මහතා නි්මාණය කරන ලද “ මිහිකතගේ දරුවෝ “ ටෙලි නාට්‍යය මඟින් මධ්‍යම පාන්තික කලාකරුවෙකු තම ජීවිතය ජය ගැනීමට පොරබදින අයුරු සංවේදී අයුරින් ප්‍රේක්‍ෂක ජනතාවට ප්‍රක්ෂේපණය කළේය.“පළිගු මැණිකේ” ටෙලි නාට්‍යය සහ මිහිකතගේ දරුවෝ ටෙලි නාට්‍යය යන ටෙලි නාට්‍ය ද්විත්වය නවත වරක් වර්තමාන ප්‍රේක්‍ෂක ජනතාවට ගෙන එන මෙන් ජාතික රූපවාහිනියට වසර විසි නවයක් සපිරෙන මෙම කාල පරිච්ඡේදයේදී බලධාරීන්ගෙන් ඉල්ලා සිටිමි. එය ධම්ම ජාගොඩ මහතා වෙනුවෙන් කරනු ලබන අති පුජනීය කර්තව්‍යයක් වනු නොඅනුමානයි.මා ධම්ම ජාගොඩ මහතාගේ ගෝලයකු නොවූ බැවින් ඔහු මා ඉදිරියේ සැමවිට විවෘත පුද්ගලයෙක් විය. ඔහු රාජකාරි ජීවිතයේදීත් පෞද්ගලික ජීවිතයේදීත් හදවතින් හඬන අවස්ථාවලදී මම ඔහු සමඟ සිටියෙමි. සැමදා ඔහු රාජකාරියට එන තෙක් මග බලා සිටිමේ පුරුද්දක් මා සතු විය. ඔහු ද විවේකයක් ලැබුණු මොහොතකදී මා රාජකාරි කරන ලද හඬකැවීම් අංශයට දුරකතන ඇමතුමක් දී රාජකාරි කටයුතු කිසිවක් නැත්නම් මට ඔහුගේ අංශයට එන ලෙසට ප්‍රකාශ කිරීමට තරම් ඔහු අව්‍යාජ වූයේය. ඔහුගේ ප්‍රතාපවත් පෞරුෂත්වය ඉදිරියේදී මා කුදු මිනිසෙකු වුවත් අප අතර පැවති සහෝදරත්වය ඔහු සැමවිට අපේක්‍ෂා කළේය. විවිධ නාට්‍ය කෘති නැරඹීමට පැමිණෙන ලෙසට ඔහු කරන ආරාධනාවන් පිළිගෙන ඒවා නැරඹීමට සවස් කාලයේදී යන බොහෝ අවස්ථාවන්හිදි ඔහු ගියේ මා සමගය.නාට්‍යයක් නරඹන්නට යමුද කියා විමසමින් මා සමග ලයනල් වෙන්ඩ්ට් රඟහලට ගිය ඔහු මට අසුන් ගන්නා ලෙස පවසමින් වසා තිබූ ප්‍රධාන තිරය මෑත්කරමින් වේදිකාවට ගොඩවී නොපෙනී ගියේය. එදා වේදිකාගත වන නාට්‍යයේ නම වත් මම දැන නොසිටියෙමි. පැය භාගයක් පමණ මා අසුන්ගෙන සිටියත් ජාගොඩ මහතා එන බවක් නොපෙනිනි. මම අසුනෙන් නැගිට ගොස් තිරය මෑත්කර වේදිකාව මතට බයෙන් බයෙන් ගොඩවුණෙමි. ආශ්චර්යයකි. ජාගොඩ මහතා වේදිකාවේ ලාලිත්‍යයට පය තබමින් එයට සරිලන ගායනාවක් කරමින් චරිතයක් පුරුදු පුහුණු වෙමින් සිටියේය. එදා රඟ දැක්වූයේ මහාචාර්ය සරත්චන්ද්‍රයන්ගේ “ මනමේ “ නාට්‍යයයි . ඔහු එහි වැදි රජු ලෙස රඟපෑවේය. ඔහුගේ ගායන විලාශයත්, රංගන ප්‍රතිභාවත් දෙස මම ඉහවහා ගිය සතුටකින් යුතුව බලා සිටියෙමි.ධම්ම ජාගොඩ මහතා ශිෂ්‍යත්වයක් ලැබ භාරතයේ කරන ලද සංචාරයෙන් පසුව රූපවාහිනියට පැමිණි පළමු දිනයේදීම මට ඔහුව රූපවාහනි පුස්තකාලයේදී හමුවිය. ඔහු භාරතයේ දී ඍෂිවරයන් බැහැදැක ඍග්වේදයන් ගැන කරුණු කාරණා අධ්‍යනය කළ බවත් ඒ ගැන මා සමඟ කතා බහ කළ යුතු බවත් පැවසීය. ඔහු භෞතිකවාදී ඉවුරෙන් විඥානවාදි ඉවුරට ගොඩවී තිබුණේය. මම හැකි ඉක්මණින් ඔහු මුණ ගැසෙන බව පවසමින් සුදත් දේවපි‍්‍රයගේ “අඹ යහළුවෝ” ටෙලි නාට්‍යයේ රූගත කිරීම් සඳහා සහායවීමට මීරිගම බලා පිටත් වූයෙමි.එහෙත් අවාසනාවට මීරිගම දර්ශන තලයට ගොඩ වූ හැටියේ ම මාගේ සවන් වැකුණේ ධම්ම ජාගොඩ මහතාගේ අභාවය පිළිබඳවයි.වසර 47කට පමණ කෙටි කාලයක් ජීවත් වෙමින් වසර 87කින් නිමා කළ යුතු වැඩ කොටසක් සාර්ථකව නිම කළ ධම්ම ජාගොඩ මහතාගේ නිසල දේහය තැන්පත් කර තිබුණි. ඔහුගෙන් අසා දැන ගන්නට බලා සිටි ඉන්දියානු දර්ශනයේ වේද පාඨයන් හද තුළ රදවාගෙන ඔහු නික්ම ගොස් ය.මිය යන විට රූපවාහිනී සංස්ථාවේ රාජකාරී කටයුතු කිරීම ඔහුට නීරස වී තිබුණි. නැවත වරක් ලයනල් වෙන්ටඩ් රංගන ශාලාවට ගොස් නවක තරුණ පරපුරක් නාට්‍ය කරණය සඳහා සූදානම් කිරීමටත් මහගම සේකරයන්ගේ “ප්‍රබුද්ධ” කාව්‍ය සංග්‍රහය අනුසාරයෙන් චිත්‍රපටයක් නිර්මාණය කිරීමටත් ඔහුට අවශ්‍ය වී තිබුණි. ඔහු ප්‍රබුද්ධ චරිතය රගපෑමට පුන පුනා බලා සිටියේ ය.බුදු වීමට තනිවම නොවදෙනෝ දාහක් සෙනෙග එක්ක බුදු වෙන්නට ඔහුට අවශ්‍ය විය.එහෙත් නැවත පුනර්ජීවනය නොලබන ධම්ම කෙනෙකු ලෙසින් ඔහු නික්ම ගියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n1102121</link>
    <topic>ඊ නිව්ස් කාර්යාලයටගිනි තැබූ ‘භූතයා’ අල්ලයි</topic>
    <author>විජයානි එදිරිසිංහ සහ භක්ති ධර්මප්‍රිය මෙන්ඩිස්</author>
    <content>මාලඹේ පිහිටි ලංකා ඊ නිව්ස් කාර්යාලයට ගිනි තැබීමේ සිද්ධියට සම්බන්ධ සැකකරු වන “භූතයා” බේරුවල නිවෙසක සිටියදී විශේෂ පොලිස් කණ්ඩායමක් විසින් අත්අඩංගුවට ගෙන තිබේ. පෙරේදා (10) අලුයම භූතයා අත්අඩංගුවට ගෙන ඇත්තේ තලංගම පොලිසිය විසිනි.ඊ නිව්ස් ප්‍රධානියකුගෙන් ලැබුණු කොන්ත්‍රාත්තුවක් මත මෙම ගිනි තැබීම සිදු කළ බවට භූතයා පාපොච්චාරණ කර තිබේ. ඒ සඳහා රුපියල් පනස්දාහක් ලැබුණු බව භූතයා පිළිගෙන තිබේ.ඊ නිව්ස් කාර්යාලයට ගිනි තබා විනාශ කොට ජාත්‍යන්තර සංවිධානවලින් ආධාර ලබා ගැනීම සහ රජය අපකීර්තියට පත් කිරීම මෙම කොන්ත්‍රාත්තුව පිටුපස තිබුණ අරමුණ බවද මේ වන විට විමර්ශන ඔස්සේ හෙළිකර ගෙන තිබේ.දෙමටගොඩ පිහිටි චිත්‍රපටි ශාලාවක් අසලදී කොන්ත්‍රාත්තුවේ ගනුදෙනුව සාකච්ඡා කළ බවත් මුලින්ම රුපියල් දහ දාහක් දීමටත් ඉතිරි රුපියල් 40,000 පසුව ගෙවීමට එකඟ වූ බවත් හෙළිවී තිබේ.ග්‍රෑන්ඩ්පාස් ප්‍රදේශයේ පදිංචිකරුවකු වන භූතයා සිරෙන් නිදහස ලබා පැමිණ ඇත්තේ පසුගිය දෙසැම්බර් මාසයේදීය.පාතාල නායක පේරෝස්ගේ ගෝලයකු වන නිහාල් භූතයාට හිරගෙදරදී මුණ ගැසී ඇත. නිහාල් ද සිරෙන් නිදහස් වී ඇත.නිහාල් ඊ නිව්ස් ප්‍රධානියාගේ හිතවතෙකු බව කියති. මේ දෙදෙනා එකතු වී ගින්න ගැන දුරකථන ඇමතුමකින් ඊ නිව්ස් ප්‍රධානියා අමතා කොන්ත්‍රාත්තුව ඉටු කළ බව පවසා තිබේ.දුරකථන කුළුණු සටහන් අනුව දුරකථන ඇමතුම් ඊ නිව්ස් කාර්යාලයේ ප්‍රධානියා ලබා දුන් බව හෙළිවී තිබේ.ගිනි තැබීමෙන් පසු භූතයා බදුල්ලේ සැඟවී සිට පසුව බේරුවලට පැමිණ තිබේ.මොහුට කොන්ත්‍රාත්තුව භාර දුන් බව කියන ඊ නිව්ස් ප්‍රධානියාගෙන් ප්‍රශ්න කිරීමටත් නිහාල් අත්අඩංගුවට ගැනීමට පොලිස් කණ්ඩායමක් යොදවා තිබේ.සැකකරු කඩුවෙල මහේස්ත්‍රාත් වෙත ඉදිරිපත් කිරීමෙන් පසු ලබන 15 වැනිදා දක්වා රිමාන්ඩ් ගතකර ඇත.නුගේගොඩ ප්‍රදේශය බාර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් සහ අධීක්ෂණය මත සහකාර පොලිස් අධිකාරී නිශාන්ත සොයිිසා, තලංගම පොලිස් ස්ථානාධිපති ප්‍රධාන පොලිස් පරීක්ෂක උපුල් පෙරේරා ඇතුළු කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n1102122</link>
    <topic>‘දැයට කිරුළේ’ සියලු මාධ්‍ය කුටි අභිබවා පත්තර මහගෙදර පළමු තැනට</topic>
    <author>වෙල්ලස්සේ බණ්ඩාර බුත්තල සිට</author>
    <content>පත්තර මහ ගෙදර හෙවත් ලේක්හවුස් ආයතනය යළිත් වරක් මාධ්‍ය ක්ෂේත්‍රයේ මුල් තැන දිනා ගනී.”දැයට කිරුළ - 2011” ජාතික සංවර්ධන ප්‍රදර්ශන භූමියේ පැවැති මාධ්‍ය කලාපයේ සියලුම මාධ්‍ය කුටි අතුරින් පත්තර මහගෙදරට ප්‍රථම ස්ථානය හිමි විය.පුවත්පත් ඉතිහාසය පිළිබඳවත්, ලේක්හවුස් ආයතනය පිළිබඳවත් ප්‍රදර්ශනය නැරැඹීමට පැමිණි ලොකු කුඩා සැවොම දැනුම්වත් කිරීම, ලේක්හවුස් ප්‍රකාශන ලබාගැනීමට ඉඩකඩ ලබාදීම, අලංකාර වූත්, දැකුම්කලු වූත්.වේදිකාවක් ඉදිකර ඒ තුළින් ජනපි‍්‍රය කලා ශිල්පීන් සම්බන්ධ කරගෙන සංස්කෘතිකාංග ඉදිරිපත් කරමින් සංදර්ශන භූමියේ විශාල භූමි ප්‍රමාණයක් ආවරණය කිරීම ආදී කරුණු සැලකිල්ලට ගෙන පත්තර මහගෙදර මුල් තැනට තේරී පත්විණි. වියත් විනිසුරු මඩුල්ලක් වන ආචාර්ය ඩී. බී. නිහාල්සිංහ, ප්‍රවීන සිනමා අධ්‍යක්‍ෂ හා නළු ජැක්සන් ඇන්තනී, ප්‍රවීන සිනමා හා නාට්‍ය අධ්‍යක්‍ෂක, ප්‍රවීන මාධ්‍යවේදී ජයන්ත චන්ද්‍රසිරි මහත්වරුන් විසින් මාධ්‍ය කලාපයේ මාධ්‍ය කුටි විනිශ්චයට භාජනය කරන ලදී.ඇමැති රංජිත් සියඹලාපිටිය මහතා අතින් ලේක්හවුස් ආයතනයේ මහජන සම්බන්ධතා හා විශේෂ ව්‍යාපෘති කළමනාකරු ඩී. එස්. ඉලේසිංහ මහතාට ප්‍රථම ස්ථානය සඳහා සිහිවටන තිළිණය ප්‍රධාන වේදිකාවේදී පෙරේදා (10) රාත්‍රියේ පිරිනමනු ලැබීය.රජයේ චිත්‍රපට සංස්ථාව දෙවැනි ස්ථානය හිමිකර ගත් අතර නෙත් එෆ්. එම්. ගුවන් විදුලි නාලිකාව තුන්වැනි ස්ථානයට තේරී පත් විය. ”දැයට කිරුළ” ට ලබා දුන් මාධ්‍ය අනුග්‍රහය වෙනුවෙන් ස්තූ®තිය පළකිරීමේ ලිපියක් හා සමරු තිළිණයක් බැගින් සියලුම මාධ්‍ය ආයතනවලට මෙහිදී පිරිනැමිණි.ඇමැතිවරුන් වන සුමේධා ජී. ජයසේන, රංජිත් සියඹලාපිටිය, ජගත් පුෂ්පකුමාර, ඌව පළාත් ප්‍රධාන ඇමැති ශෂීන්ද්‍ර කුමාර රාජපක්‍ෂ, ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල ඇතුළු මහත්ම මහත්මීන් මෙන්ම මාධ්‍ය ආයතන ප්‍රධානීහු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n1102123</link>
    <topic>පාසල් දරුවන්ටඉංගී‍්‍රසි කතා කරවන්නඅලුත් වැඩපිළිවෙළක්</topic>
    <author>දයා පෙරේරා</author>
    <content>පාසැල් සිසුන්ට ඉංගී‍්‍රසි කතාබහ හුරු කිරීම සඳහා බ්‍රිතාන්‍ය කවුන්සිලය සමඟ එක් වී විශේෂ වැඩසටහනක් සකස් කිරීමට අධ්‍යාපන අමාත්‍යංශය තීරණය කර ඇත. මේ වැඩසටහන සඳහා බ්‍රිතාන්‍ය කවුන්සිලයෙන් වියදම් කරන බව අධ්‍යාපන ඇමැති බන්දුල ගුණවර්ධන මහතා කීවේය. “Spoken English”  නමින් හැඳිනවෙන මේ වැඩසටහන පස්වරු 5.00 සිට 5.30 දක්වා රූපවාහිනියෙන් විකාශය කිරීමට ද නියමිත බවත් ඇමැති වරයා පැවැසීය.වැඩසටහන ගුවන් විදුලියේ විසුරුවා හැරීමටත් ජාතික පුවත් පතක වැඩසටහනේ මුද්‍රිත පිටපත පළ කිරීමට තීරණය කර තිබෙන බවද අමාත්‍යවරයා කීවේය.දුරස්ථ අධ්‍යාපන වැඩසටහනක් වශයෙන් මෙය ඈත ගම් දනව්වලට ලබාදීමටත් අදහස් කර තිබේ. ඉතා ඉක්මනින්ම මේ වැඩසටහන ක්‍රියාත්මක කැරෙන බවත් ඇමැතිවරයා සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n1102124</link>
    <topic>දියතලා පුහුණුවෙන් පසු ගුවන් ශිෂ්‍ය භටයන්ගේපළමු පිරිස විසිර යති</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීලංකා ශිෂ්‍යභට බළකායේ ප්‍රථම වතාවට ගුවන් ශිෂ්‍යභටයෝ දහසක් ලබන (15) වනදා දියතලාව ගුවන් හමුදා කඳවුරු භූ®මියේදී විසිර යති.මෙම විසිර යාමේ පෙළපාළිය ගුවන් හමුදා කඳවුරේ පවත්වනු ලබන්නේ ආරක්ෂක ලේකම් ගෝඨාභය රාජපක්ෂ මහතාගේ උපදෙස් පරිදි බව ජාතික ශිෂ්‍යභට මූලස්ථානය පවසයි.ගුවන් ශිෂ්‍යභට බළකායේ ඛණ්ඩ 40ක සාමාජිකයන් ඉකුත් 7 වැනිදා සිට ඇගයීම් කඳවුරේ පුහුණුව ලබා තිබේ. විසිර යාමේ පෙළාපාලිය සඳහා ආරාධිත අමුත්තා ලෙස ශ්‍රී ලංකා ගුවන් හමුදාවේ අධ්‍යක්ෂක (පරිපාලන) එයාර් වයිස් මාර්ෂල් කේ. ආර්. ඒ. රණසිංහ මහතා සහභාගි වේ. මෙහිදී තිළිණ සහ සහතිකපත් ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n1102125</link>
    <topic>මන්ත්‍රී නාමල්ගේ නම විකිණූතවත් සක්විත්තෙක් අල්ලයි</topic>
    <author>ධනුෂ්ක ගොඩකුඹුර</author>
    <content>පාර්ලිමේන්තු මන්ත්‍රී නාමල් රාජපක්ෂ මහතාගේ මාර්ගයෙන් විදේශ රැකියා ලබා දෙන බව පවසා රුපියල් ලක්ෂ 64 කට අධික මුදලක් වංචා කළ පුද්ගලයකු රත්නපුර ප්‍රදේශයේ සැඟවී සිටියදී රහස් පොලිසිය අත්අඩංගුවට ගෙන තිබේ. නාමල් රාජපක්ෂ මහතාගේ නම භාවිත කර තරුණ්‍යට හෙටක් සංවිධානයේ හා නිල් බළකායේ සංවිධායකවරයකු ලෙස පෙනී හිඳිමින් මොහු මේ වංචාවන් සිදුකර ඇත. හෝමාගම, දුම්රිපොළ පාරේ පදිංචිව සිටි මේ සැකකරු සම්බන්ධයෙන් ලැබුණු පැමිණිලි පිළිබඳ කළ විමර්ශන වලදී මේ වංචාවන් හෙළිව තිබේ.නාමල් රාජපක්ෂ මහතාගේ සමීප හිතවතකු ලෙස පෙනී සිට ඇති සැකකරු රාජපක්ෂ මහතා සමග එකට සිටින ඡායාරූප පෙන්වමින් පැමිණිලිකරුවන් රවටා ඇත.වසරකට ආසන්න කාලයක් තිස්සේ පොලිසිය මහ හරිමින් දුරකතන අංකයන් වෙනස් කරමින් සැඟවී සිටියදී මොහු රත්නපුර ප්‍රදේශයේදී අත්අඩංගුවට ගෙන තිබේ.සැකකරු සම්බන්ධයෙන් අපරාධ කොට්ඨාසය වෙත පැමිණිලි 14 ක් ලැබී ඇති අතර හෝමාගම පොලිසිය වෙත පැමිණිලි 05ක්ද, කෑගල්ල පොලිසිය වෙත පැමිණිල්ලක්ද ලැබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021211</link>
    <topic>අත්‍යවශ්‍ය ආහාර මිලවෙනස් වෙන්නේ නෑ</topic>
    <author>ධනුෂ්ක ගොඩකුඹුර</author>
    <content>හාල්, පරිප්පු, සීනි ඇතුළු අත්‍යවශ්‍ය ආහාර ද්‍රව්‍යයන්හි අවශ්‍ය තොග පවතින බැවින් ඉදිරි කාලයේ ඒවායේ මිල වෙනස් නොවන බව ආනයනකරුවන්ගේ සංගමයේ නියෝජිතයෝ ජනාධිපති මහින්ද රාජපක්ෂ මහතාට ඊයේ (11) දැනුම් දුන්හ. ජනාධිපතිවරයාගේ ප්‍රධානත්වයෙන් අරලියගහ මන්දිරයේ දී ඊයේ පැවැති සාකච්ඡාවක දී මේ බව හෙළිදරව් කෙරිණි.එළඹෙන උත්සව සමයේ අත්‍යවශ්‍ය ආහාර ද්‍රව්‍යවල මිල ස්ථාවරව පවත්වාගෙන යාමට විශේෂ වැඩපිළිවෙළක් සකසන ලෙස ජනාධිපතිවරයා අදාළ නිලධාරීන්ට ඊයේ (11) නියෝග කෙළේය.උත්සව සමයේ භාණ්ඩ ඉල්ලුම කෙරෙහි අවධානය යොමු කර අත්‍යවශ්‍ය තොග පවත්වා ගැනීමෙන් භාණ්ඩ මිල දිගුකාලීනව ස්ථාවර මට්ටමක පවත්වාගත හැකි බව ජනාධිපතිවරයා පෙන්වා දුන්නේය.ලෝක වෙළෙඳ පොළේ භාණ්ඩ මිල වෙනස් වූවත් තොග සංචිත පවත්වාගෙන යාමෙන් ඊට විසැඳුම් දිය හැකි බව පැවැසූ ජනාධිපතිවරයා පාරිභෝගිකයාට සහන සැලසීමේ අරමුණින් වෙළෙඳපොළ තත්ත්වයන් කෙරෙහි රජය දැඩි අවධානයෙන් සිටින බවද ජනාධිපතිවරයා කීවේය.නිවැරැදි තොග මිල ගණන් පිළිබඳව ජනතාව දැනුවත් කිරීමේ අවශ්‍යතාවද ජනාධිපතිවරයා පෙන්වා දුන්නේය.ඇමැති ජොන්ස්ටන් ප්‍රනාන්දු, නියෝජ්‍ය ඇමැති ගීතාංජන ගුණවර්ධන, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ඇතුළු පිරිසක් මේ අවස්ථාවට එක්වූහ. .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021212</link>
    <topic>වරාය අධිකාරියේ පිරිසක් විසින් මහ මුහුදට බිලි වෙන්න ගියවිදේශිකයා බේරා ගනී</topic>
    <author>භක්ති ධර්මප්‍රිය මෙන්ඩිස්</author>
    <content>පාණදුර මුහුදේ යාත්‍රා කරමින් තිබූ දකුණු කොරියානු නැවකින් මුහුදට වැටුණු කොරියානු ජාතිකයකු වරාය අධිකාරියේ කුඩා යාත්‍රාවක සිටි පිරිසක් විසින් පෙරේදා (10) රාත්‍රී බේරා ගනු ලැබීය. වරාය අධිකාරියේ සේවකයන් දකුණු කොරියානු ජාතිකයා බේරා ගන්නා විට නෞකාව නොපෙනී ගොස් ඇත.කොළඹ පිටත වරායේ නවතා ඇති නෞකාවලට ආහාර පාන ගෙන යන වරාය අධිකාරියට අයත් මේයාත්‍රාවේ සිටි සේවකයන් කොරියානු ජාතිකයා වහාම වරාය වෙත ගෙනවිත් රෝහල් ගත කිරීමට පියවර ගෙන තිබේ.මේ වන විට එම කොරියානු ජාතිකයාගේ සෞඛ්‍ය තත්ත්වය යහපත් අතට හැරී ඇතැයි වරාය අධිකාරියේ නිලධාරියකු පැවසීය.නාවික හමුදාව විසින් ඩෝරා යාත්‍රා දෙකක් යොදවා මුහුදු සැතපුම් හතළිහක් පමණ දුර ගොස් මේ කොරියානු ජාතිකයා ගමන් ගත් නෞකාව නැවත කොළඹ වරාය වෙත ගෙනවිත් තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021213</link>
    <topic>මාවතගම රෝහලට පැරසිටමෝල්මිලදී ගැනීම ගැන පරීක්‍ෂණයක්</topic>
    <author>සන්ධ්‍යා කරුණාරත්න</author>
    <content>මාවතගම රෝහලට අවශ්‍ය පැරසිටමෝල් පෙති කෝටි 10ක් දේශීය වෙළෙඳ පොළෙන් මිලදී ගැනීම සම්බන්ධයෙන් වහාම පරීක්ෂණයක් පවත්වන ලෙස සෞඛ්‍ය ඇමැති මෛත්‍රිපාල සිරිසේන මහතා සෞඛ්‍ය අමාත්‍යාංශයේ ලේකම්වරයාට උපදෙස් ලබා දී ඇත.මෙම පෙති ප්‍රමාණය වෛද්‍ය සැපයීම් අංශයෙන් මිලදී නොගෙන දේශීය වෙළඳ පොළෙන් මිලදී ගැනීම සම්බන්ධයෙන් ඇතැම් විට කිසියම් අක්‍රමිකතාවක් පැවතිය හැකි බව ද ඒ පිළිබඳව තමා සොයා බලන බව ද ඇමැතිවරයා කීය.මාවතගම රෝහලේ ඖෂධ හිඟයක් පවතින බවට ඇමැතිවරයාට පෙරේදා (10දා ) ලැබුණු තොරතුරකට ප්‍රතිචාර දක්වමින් මේ පරීක්ෂණය සිදු කිරීමට තීරණය කර තිබේ.රෝහල් කමිටු පත්කිරීමේ උත්සවයට සහභාගි වෙමින් බත්තරමුල්ල ජනකලා කේන්ද්‍රයේ දී ඇමතිවරයා ඊයේ (11 දා ) මේ බව හෙළිදරව් කළේය.මේ රෝහල වයඹ පළාත් සභාවට අයත් රෝහලක් වුවත් ඇමැතිවරයා මේ පිළිබඳව සොයා බලා ඇත.ඒ අනුව ඇමැතිවරයා රෝහලේ වෛද්‍ය අධිකාරිවරයාට කතා කර මේ ගැන විමසූ විට මෙවැනි ඖෂධ හිඟයක් පවතින බව ප්‍රකාශ කර තිබේ. මේ ගැටලුව ප්‍රාදේශීය සෞඛ්‍ය සේවා අධ්‍යක්ෂවරයාගෙන් විමසු විට පැරසිටමෝල් පෙති 5000ක් යැවීමට කටයුතු කර තිබෙන බව පවසා ඇත. එය ප්‍රමාණවත් නොවන නිසා මෙසේ පැරසිටමෝල් පෙති මිලියන 100ක් දේශීයව මිලදී ගෙන තිබේ.ඖෂධ සම්බන්ධයෙන් සිදුවන අක්‍රමිකතාවන් පිළිබඳව තමා දන්නා බවත් රජය මඟින් රෝහල්වලට ලබාදෙන මුදල් අයථා ලෙස භාවිතා නොකරන ලෙසත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021223</link>
    <topic>සා/පෙළ ප්‍රායෝගික පරීක්‍ෂණලබන 18වැනිදා සිට</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (සාමාන්‍ය පෙළ) විභාගයේ ප්‍රායෝගික පරීක්‍ෂණ ලබන 18 වැනිදා සිට පැවැත්වීම සඳහා නව ප්‍රවේශපත් විදුහල්පතින්ට යවා ඇතැයි විභාග කොමසාරිස් ජනරාල් අනුර එදිරිසිංහ මහතා පවසයි.තමන් ගේ නව ප්‍රවේශ පත්‍රය හැකි ඉක්මනින්ම විදුහල්පතිවරුන් ගෙන් ලබා ගන්නා ලෙස ද කොමසාරිස් ජනරාල්වරයා පාසල් අයදුම්කරුවන්ට දැනුම් දෙයි. ප්‍රායෝගික පරීක්‍ෂණ රට පුරාම නියමිත පරිදි 18 වැනිදා ආරම්භ කැරෙන්නේ යැයි ද හෙතෙම පැවැසීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021224</link>
    <topic>දෙහිවල සතුන් රඟපානවීදි නාට්‍යයක් ළඟදීම</topic>
    <author>මානෙල් පුෂ්ප කුමාරි</author>
    <content>දෙහිවල සත්ත්වෝද්‍යානයේ හීලෑ කළ අලි පැටවකු, චිම්පන්සි පැටවකු සහ විශාල පිඹුරකු යොදා ගනිමින් ඉදිරි දිනවලදී වීථි නාට්‍යයක් ප්‍රදර්ශනය කිරීමට කටයුතු යොදා ඇත.අලි - මිනිස් ගැටුමෙන් සිදුවන විනාශය අවම කර ගැනීම සඳහා ජනතාව දැනුම්වත් කිරීම මෙහි මූලික අරමුණ වී තිබේ.සත්ත්වෝද්‍යානයට ජූලි මසට වසර 75 ක් පිරීම නිමිත්තෙන් මෙවැනි නාට්‍යයක් ප්‍රදර්ශනය කිරීමට එහි අධ්‍යක්‍ෂ භාෂ්වර සේනාංක ගුණරත්න මහතා තීරණය කර ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021225</link>
    <topic>බසයක වහළයේබිලිඳු මළ සිරුරක් ගෙනැවිත්</topic>
    <author>අනුරාධපුර සමූහ අශෝක සේනාරත්න</author>
    <content>කොළඹ සිට ගලෙන්බිඳුණුවැව දක්වා පැමිණි ලංගම බස්රථයක වහළයේ සඟවා තිබූ බිලිඳු මළසිරුරක් සහිත පාර්සලයක් ඊයේ (11) සවස සොයාගෙන තිබේ.සති තුනක් පමණ පිරිමි දරුවකුගේ මළසිරුරක් පාර්සලයේ තිබී ඇත.ඊයේ උදේ 11.00ට පමණ හොරොව්පතාන ඩිපෝවට අයත් මෙම ලංගම බස්රථය මගීන් බස් සේවා කහටගස්දිගිලියේ පිහිටි ඩිපෝවට පැමිණ සේවකයකුම එය පවිත්‍ර කරමින් සිටියදී වහළයේ ඇති ගමන් මළු බහාලනයේ තිබී පාර්සලය හමු වී තිබේ. පසුව එය වැඩිදුරටත් පරීක්ෂා කිරීමේදී මෙම මළසිරුර සොයාගෙන තිබේ.පසුව බස්රථය කහටගස්දිගිලිය පොලීසියට ගෙනවිත් දැනුම්දීමෙන් පසු පොලීසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n1102126</link>
    <topic>රේගු ඇස වසා රැගෙන ආ සැටලයිට් තොගයක් දැලේ</topic>
    <author>සුභාෂිනී සේනානායක</author>
    <content>රේගුවට ප්‍රකාශ නොකර මෙරටට රැගෙන ආ සැටලයිට් ග්‍රාහක උපකරණ තොගයක් පෙරේදා (10) ශ්‍රී ලංකා රේගුව මගින් අත්අඩංගුවට ගෙන තිබේ. ඉන්දියාවේ සිට මේ සැටලයිට් ග්‍රාහක උපකරණ 40 මෙරටට රැගෙනවිත් ඇත. යාපනයේ පදිංචිකරුවකු විසින් මේ උපකරණ තොගය රැගෙන විත් ඇති අතර සැටලයිට් ග්‍රාහක උපකරණ 40 රාජසන්තක කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n1102127</link>
    <topic>ඉංගී‍්‍රසි අනිවාර්යද නැද්ද දන්වනතුරුඋ/පෙළ විභාග ඉල්ලුම්පත් යවන්නේ නෑ</topic>
    <author>දයා පෙරේරා</author>
    <content>විශ්වවිද්‍යාල ප්‍රවේශය සඳහා අධ්‍යයන පොදු සහතික පත්‍ර (උසස් පෙළ) විභාගයේදී සාමාන්‍ය ඉංගී‍්‍රසි විෂයය සමත්වීම අනිවාර්යද නැද්ද යනවග සඳහන් අධ්‍යාපන අමාත්‍යාංශයේ ලේකම්ගේ නියෝගයක් ලැබෙන තුරු මෙවර උසස් පෙළ නව නිර්දේශයේ ඉල්ලුම්පත් කට්ටල පාසල්වලට යැවීම ප්‍රමාද කරන බව විභාග දෙපාර්තමේන්තුව කියයි.ලබන අගෝස්තු එසේ පැවැත්වෙන අ.පො.ස උසස් පෙළ විභාගයේ නව නිර්දේශය යටතේ පෙනී සිටින පාසල් අයදුම්කරුවන් සඳහා ඉල්ලුම්පත් කට්ටල මේ වනවිට සූදානම්කර ඇති නමුත් ඒ පිළිබඳ පුවත්පත් දැන්වීම් හා පාසල්වලට යැවෙන නිවේදනවල විශ්වවිද්‍යාල ප්‍රවේශය සඳහා අපේක්‍ෂාකරන සුදුසුකම් පිළිබඳ විස්තර අඩංගු විය යුතුව ඇතැයි විභාග කොමසාරිස් ජනරාල් අනුර එදිරිසිංහ මහතා පැවැසීය.සෑම වර්ෂයකම අ.පො.ස උසස් පෙළ විභාගය සම්බන්ධ නිවේදන හා පුවත්පත් දැන්වීම්වල විශ්වවිද්‍යාල ප්‍රවේශයට අවශ්‍ය සුදුසුකම් විස්තර කරන බවත් ඒ අනුව පැරණි නිර්දේශය යටතේ මෙවර පෙනී සිටීමට අපේක්‍ෂිත අයදුම්කරුවන් සඳහා ඉල්ලුම්පත්‍රය හා විස්තර අඩංගු පුවත්පත් දැන්වීමේ මේ වනවිටත් ඒ බැව් පළකොට අවසන් බවත් කොමසාරිස් ජනරාල්වරයා කීවේය.උසස් පෙළ විභාගය සඳහා 2002 වසරේදී සාමාන්‍ය ඉංගී‍්‍රසි විෂයය හඳුන්වාදුන් අවස්ථාවේ පටන් එම විෂයයෙහි ප්‍රතිඵලවලට විශ්වවිද්‍යාල ප්‍රවේශයට සළකන්නේ නැතිබව සඳහන් අර්ථකථනය සෑම දැන්වීමකම හා නිවේදනයක ඇතුළත් කළ බවද හෙතෙම කීවේය. අධ්‍යාපන අමාත්‍යාංශයේ ලේකම්වරයාගේ නියෝගය ලද පසු නියමිත අර්ථකථනය සහිතව නිල නිවේදන නිකුත් කිරීමට කොමසාරිස් ජනරාල්වරයා බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n1102128</link>
    <topic>පැරෂුට් අනතුරින්සෙබළෙක් මිය යයි</topic>
    <author>විජයානි එදිරිසිංහ සහ භක්ති මෙන්ඩිස්</author>
    <content>පැරෂුට් පුහුණු අභ්‍යාසයක යෙදී සිටි ශ්‍රී ලංකා කොමාන්ඩෝ රෙජිමේන්තුවේ කෝප්‍රල්වරයෙක් ගුවනේදී හදිසි අනතුරකට පත්වීමෙන් මිය ගොස් තිබේ. මේ අවාසනාවන්ත සිද්ධියට මුහුණ පා තිබෙන්නේ කොමාන්ඩෝ බලකායේ ඌව කුඩා ඔය පුුහුණු පාසලේ ලාන්ස් කෝප්‍රල් පී. ඩී. ඒ. හේරත් යන අයයි. ඊයේ (11) පෙරවරු 10.30 ට පමණ එම අනතුර සිදුවී ඇත. එම අවස්ථාවේ පොලවෙන් අඩි 5000ක උඩ ගුවනේ සිට මේ අභ්‍යාසලාභියා පැරෂුට් එකක් ආධාරයෙන් බිමට බැසීම ආරම්භ කර ඇත.ඒ අවස්ථාවේ අත් වැරදීමක් නිසා පැරෂුටය විවෘත වී නැත. එහි ලණුව ඔහුගේ පයේ පැටලී ඇත. පසුව ඔහු වීරවිල වැවට වැටී මිය ගොස් තිබූ බව යුද හමුදාව පවසයි. යුද හමුදාව ප්‍රකාශ කරන්නේ ඉතිහාසයේ ප්‍රථම වරට මෙවැනි පුහුණුවකදී පුහුණුකරුවකු මිය ගිය අවස්ථාව මෙය බවයි.ලාන්ස් කෝප්‍රල් හේරත් විරුවා සමඟ නිලධාරීන් තිදෙනෙක් සහ සාමාන්‍ය සෙබළුන් හත් දෙනෙක් එම පුහුණුවේ යෙදී සිට ඇත.මොහු අනුරාධපුර රන්ගස්වැව රන්මලේ පදිංචි අයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n1102129</link>
    <topic>දැයට කිරුළ ප්‍රදර්ශන භූමියේ දීයුද හමුදාව - STF පිරිසක් ගැටෙති</topic>
    <author/>
    <content>දැයට කිරුළ ප්‍රදර්ශන භූ®මියේ යුද හමුදා ප්‍රදර්ශන කුටිය අසල දී යුද හමුදා භට පිරිසක් හා සිවිල් ඇඳුමින් සැරසුණු පොලිස් විශේෂ කාර්ය බළකා සාමාජිකයන් පිරිසක් අතර බ්‍රහස්පතින්දා (10) රාත්‍රියේ දී ඇතිවූ ගැටුමින් විශේෂ බළකා සෙබළුන් දෙදෙනකු, කොමාන්ඩෝ භටයින් දෙදෙනකු, යුද හමුදා පොලිසියේ සෙබළෙකු, විශේෂ කාර්ය බළකා සාමාජිකයන් සිවු දෙනකු හා එක් සාමාන්‍ය වැසියකු තුවාල ලබා ඇත.කොමාන්ඩෝ ප්‍රදර්ශන කුටිය අසල සිවිල් ඇඳුමින් සැරසී දුම්වැටි පානය කරමින් සිටි පිරිස නිසා එම කුටියට පැමිණෙන අමුත්තන් මහත් අපහසුතාවයට ලක්වන බැවින් එම ස්ථානයෙන් ඉවත්වන ලෙස හමුදා සෙබළුන් ඔවුන්ට දැනුම් දී ඇත.හමුදා භටයින්ගේ ඉල්ලීමට ප්‍රතිචාර නොදැක්වූ මේ කණ්ඩායම හා යුද හමුදා භට පිරිස් අතර ඉන් අනතුරුව උණුසුම් වචන හුවමාරුවක් සිදුවූ අතර, එය ගැටුමක් දක්වා දුරදිග ගියහ. සිද්ධියෙන් යුද හමුදාවේ, විශේෂ කාර්ය බළකායේ සෙබළුන් මෙන්ම සාමාන්‍ය වැසියකු ද තුවාල ලැබීය.කෙසේ හෝ තත්ත්වය සමනය කිරීමෙන් අනතුරුව තුවාල ලැබූවන් වෛද්‍ය ප්‍රතිකාර ලබා දීම සඳහා බුත්තල රෝහල වෙත යවා ඇත.බුත්තල පොලිසිය හා යුද හමුදා පොලිසිය මෙම සිද්ධිය සම්බන්ධව ඒකාබද්ධව පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021210</link>
    <topic>හපුගස්කුඹුර ගම්මානයටපෙම් බැඳි සුදු ගෝනෙක්</topic>
    <author>හසලක සමූහ – බන්දුල ගොඩකුඹුර</author>
    <content>නකල්ස් කඳු පන්තියේ නැඟෙනහිර බෑවුමේ උඩදුම්බර හපුගස්කුඹුර ගම්මානයට කාලයක සිට සුදු ගෝනකු පැමිණෙන බව ප්‍රදේශවාසීන් ප්‍රකාශ කර සිටි අතර එම සුදු ගෝනා දිනමිණ කැමරා කාචයට හසුකර ගැනීමට ඊයේ (11) උදෑසන හැකි විය. මේ සුදු ගෝනා සමඟ තවත් ස්වභාවික වර්ණයෙන් (දුඹුරු පැහැති) ගෝනකුද එන අයුරු දැක ගන්නට හැකි විය. එම ප්‍රදේශයේ ජනතාව කියන්නේ මීට පෙරද එම සුදු ගෝනා එම ගම්මානයට ආ ගිය බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021214</link>
    <topic>ආකල්පමය වෙනසක් හරහා රට ගොඩනැඟීමට ‘දැයට කිරුළෙන්’ මහා පිටු බලයක් ලැබෙනවා</topic>
    <author>වෙල්ලස්සේ බණ්ඩාර - නුවන් කොඩිකාර , බුත්තල සිට</author>
    <content>ආකල්පමය වෙනසක් හරහා රට ගොඩනැඟීමට “ දැයට කිරුළ “ ජාතික සංවර්ධන ප්‍රදර්ශනය හොඳ තෝතැන්නක් බව අගමැති දි. මු. ජයරත්න මහතා පැවසීය.භෞතික සංවර්ධනයට මෙන්ම ආධ්‍යාත්මික සංවර්ධනයටද “ දැයට කිරුළෙන් “ මහා පිටුබලයක් ලැබෙන බවද අගමැතිවරයා කීය.ඕනෑම රටක් ගොඩනැඟීමේදී ආකල්පමය වශයෙන් ඒ රටවල ජනසමාජය වෙනස් වී ඇති බව සිහිපත් කළ අගමැතිවරයා ජනාධිපති මහින්ද රාජපක්ෂ මහතාට අපේ ජන සමාජයේ ආකල්ප යහපත් දෙසට යොමු කිරීමේ අවශ්‍යතාවය තිබෙන බවද සඳහන් කළේය.“ දැයට කිරුළ “ ජාතික සංවර්ධන ප්‍රදර්ශනයේ සමාප්ති උළෙලට පෙරේදා (10) එක්වෙමින් අගමැතිවරයා මෙසේ පැවසීය.අගමැතිවරයා මෙසේද පැවසීය. ඕනෑම රටක් ගොඩනැගීමේදී සෑම කෙනෙකුගේම සහාය ඒ සඳහා අවශ්‍ය වෙයි.“ දැයට කිරුළ” ජාතික සංවර්ධන ප්‍රදර්ශනය පැවැත්වීමේ වගකීම භාරගෙන එය මැනවින් ඉටු කළ රංජිත් සියඹලාපිටිය ඇමැතිතුමා හැම කාර්යකදීම කැපවීමෙන් හා උනන්දුවෙන් ක්‍රියාකරන කෙනෙක්. ඒ වෙනුවෙන් ජනාධිපතිතුමාගේත්, රජයේත් ස්තූතිය මේ අවස්ථාවේ රංජිත් සියඹලාපිටිය ඇමැතිතුමාට පිරිනමනවා.ඌව පළාත දියුණු තත්ත්වයට ගෙන ඒමට කටයුතු කරන තරුණ දේශපාලනඥයකු වූ ශෂින්ද්‍ර කුමාර රාජපක්ෂ ප්‍රධාන ඇමැතිතුමාත් මේ අවස්ථාවේ සිහිපත් කළ යුතුමයි.වෙල්ලස්සේ අතීතයේ පැවැති සමෘද්ධිය යළි ඇති කිරීමට ජනාධිපතිතුමා සහ රජය ක්‍රියා කරනවා.මේ ප්‍රදේශ දියුණු කිරීමෙන් පසු සැමට සැපවත් ජීවිතයක් ගත කිරීමට හැකි හොඳ පළාතක් බවට වෙල්ලස්ස පත් කිරීම අපේ අරමුණයි.අප මේ සියල්ල කරන්නේ අද ජීවත්වෙන අයට මෙන්ම අනාගතයේ මේ ඡන්ම භූමියේ උපදින පරම්පරාව ගැන කල්පනා කරලායි.විදුලි සන්දේශ හා තොරතුරු තාක්ෂණ ඇමැති හා දැයට කිරුළ ජාතික මෙහෙයුම් කමිටුවේ සභාපති, රංජිත් සියඹලාපිටිය මහතා පිළිගැනීමේ කතාව සිදුකළ අතර, ආරාධිතයන් රැසක් සමාප්ති උත්සවයට සහභාගි වූහ.මැති ඇමැතිවරුන් හා රාජ්‍ය නිලධාරීන් රැසකගේ සහභාගිත්වයෙන් සමාප්ති උත්සවය පැවැත්විණි. අගමැතිවරයාගේ ප්‍රධානත්වයෙන් පාසල් ළමයින්ට ත්‍යාග හා සහතික පත්‍ර ලබාදීමේ වැඩ සටහනක්ද ක්‍රියාත්මක කෙරිණි. ළමා පරපුරේ යහපත් ආකල්ප ප්‍රවර්ධනය සඳහා අගමැති කාර්යාලය පැවැත්වූ චිත්‍ර හා රචනා තරගයෙන් ජයග්‍රහණය කළ පාසල් ළමයින් 106 දෙනකුට ත්‍යාග හා සහතිකපත් මෙන්ම අධ්‍යාපනික උපකරණ ලබාදීම ද මෙහිදී සිදුකෙරිණි.අනතුරුව දැයට කිරුළ සාර්ථකව පැවැත්වූ බව සංකේතවත් කරමින් ඒ වෙනුවෙන් වූ රන් අසිපත ඇමැති රංජිත් සියඹලාපිටිය මහතා අගමැතිවරයා වෙත පෙරේදා බාර දුන්නේය.ප්‍රදර්ශන භූමියේ පිහිටි ජනාධිපති ලේකම් කාර්යාලයේ විශේෂ පීඨිකාවක එම අසිපත තැන්පත් කෙරිණි. ප්‍රදර්ශන භූමියේ පිහිටුවා තිබූ ජනමාධ්‍ය කලාපයද අගමැතිවරයා නැරඹීය.සමාප්ති උළෙලේදී ක්‍රීඩා තරගවලින් ජයග්‍රහණ ලැබූ ක්‍රීඩක ක්‍රීඩිකාවන්ට ත්‍යාග හා කුසලානද පිරිනමනු ලැබීය.මොණරාගල ග්‍රාමනාම ග්‍රන්ථය එළි දැක්වීම මෙහිදී සිදු කෙරිණි. ජනාධිපති මහින්ද රාජපක්ෂ මහතාගේ උපදෙස් අනුව මෙය සකස් කර තිබිණි.දිස්ත්‍රික්කයේ ප්‍රාදේශීය ලේකම් කොට්ඨාස අතුරින් තෝරාගත් ගම්මාන 110 ක් පිළිබඳව විස්තර මෙහි ඇතුළත්ය.එම ගම්මානවල ඓතිහාසික, සාහිත්‍ය, පුරාවිද්‍යාත්මක , තොරතුරු මෙන්ම ජනප්‍රවාද පිළිබඳ මෙහි අඩංගු වෙන බව එහි සංස්කෘතික මණ්ඩලයේ සාමාජික හා වෙල්ලස්ස සංවර්ධන සංසදයේ සභාපති කේ. බී. රත්නායක මහතා පැවැසීය.දැයට කිරුළ සමාප්ති උළෙල ගැන අදහස් දැක්වූ ඇමැති රංජිත් සියඹලාපිටිය මහතා 2011 ප්‍රදර්ශනයේ ඉලක්ක සම්පූර්ණ කළ බවත් අතිශ්‍ය සාර්ථකව සියල්ල නිම කිරීමට හැකිවූ බවත් කීවේය.පසුගිය වසරේ දැයට කිරුළ පැවැත්වූ මහනුවර ප්‍රදර්ශනයට ලක්ෂ 25කට වැඩි පිරිසක් පැමිණි බවත් ඒ සංඛ්‍යාව ඉක්මවා යන පිරිසක් මේ ප්‍රදර්ශනය නැරඹීමට පැමිණි බවද ඇමැතිවරයා කීවේය.සමාප්ති උලෙළට සමගාමීව සංවර්ධන යෝජනා ක්‍රම රැසක්ද පෙරේදා ජනතා අයිතියට පැවරිණි.දැයට කිරුළ ප්‍රදර්ශනය මොනරාගලට ආවේ නැතිනම් අද අත්කරගත් සංවර්ධනය ලබාගැනීමට තව අවුරුදු 10 ක් වත් ගතවෙන බව ඇමැති ජගත් පුෂ්පකුමාර මහතා අදහස් දක්වමින් කීය.ජාතික සංවර්ධනය දේශපාලන ප්‍රතිපත්තියක් ලෙසට හඳුන්වා දුන් එකම රාජ්‍ය නායකයා ජනාධිපති මහින්ද රාජපක්ෂ මහතා බව දැයට කිරුළ පිළිබඳව අදහස් දක්වමින් පරිසර ඇමැති අනුර පි‍්‍රයදර්ශන යාපා මහතා සඳහන් කළේය.“ දැයට කිරුළ ප්‍රදර්ශන භූමිය ජාත්‍යන්තර පුහුණු මාධ්‍යස්ථානයක් ලෙස පවත්වාගෙන යාමට ක්‍රියාකරන බව ඌව පළාත් ප්‍රධාන ඇමැති ශෂින්ද්‍ර කුමාර රාජපක්ෂ මහතා පැවැසීය. එවැනි උසස් අධ්‍යාපනික පුහුණු මධ්‍යස්ථානයකට සුදුසු පරිදි සියලු ඉදිකිරීම් නිම කර ඇති බව භෞතික සැලසුම් දෙපාර්තමේන්තුවේ නියෝජ්‍ය අධ්‍යක්‍ෂ ජනරාල් බී. ඒ. තිලකරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021216</link>
    <topic>සඟවා තිබූ සහල් කිලෝ 12,000ක් සොයා ගැනේ</topic>
    <author>අනුර ප්‍රේමලාල් සහ රක්ෂණ ශ්‍රීයන්ත</author>
    <content>පාරිභෝගික අධිකාරිය පිටකොටුවේ සිදුකළ හදිසි වැටලීමකදී සඟවා තිබූ කිලෝග්‍රෑම් දොළොස්දහසක සහල් තොගයක් සොයාගැනීමට ඊයේ (11) සමත් වී ඇත.සඟවා ඇති සහල් සම්බන්ධයෙන් නිවේදනයක් නිකුත් කරමින් ප්‍රකාශයක් කරන සමුපකාර හා අභ්‍යන්තර වෙළඳ ඇමැති ජොන්ස්ටන් ප්‍රනාන්දු මහතා අදාළ වැටලීම් සිදුකරන අතර එහිදී සහල් තොග සඟවාගෙන සිටින කූඨ වෙළඳුන්ට එරෙහිව උපරිම ලෙස නීතිය ක්‍රියාත්මක කරන බව දන්වා සිටියි.පිටකොටුවේ පරණ යොන් වීදියේ පෙරේදා සිදුකළ වැටලීමකදී ද සහල් මිටි 250 ක් සඟවා තිබී සොයාගැනීමට සමත් විය. මීට අමතරව ඉකුත් 9 හා 10 දෙදින තුළ සිදුකළ වැටලීම්වලදී සඟවා තිබූ සහල් තොග හා වැඩි මිලට සහල් අලෙවි කළ වෙළෙඳසල් 210 ක් නීතියේ රැහැනට අල්ලා ගැනීමට හැකි වී තිබේ.මොනරාගල, මාතලේ, පොළොන්නරුව, මහනුවර, කොළඹ, කළුතර හා ගම්පහ දිස්ත්‍රික්කවල මේ වැටලීම් වැඩි වශයෙන් සිදුකළ බව ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021217</link>
    <topic>ලක්‍ෂ 9 ක හොර බඩු සමඟසැක තිදෙනෙක් අත්අඩංගුවට</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>කොල්ලකෑම් දොළහකට සම්බන්ධ සැකකරුවන් තිදෙනකු, ලක්‍ෂ 9 ක් පමණ වටිනා කොල්ලකෑ භාණ්ඩ ද සමඟ අත්අඩංගුවට ගැනීමට පාදුක්ක පොලිසියේ නිලධාරීහු ඊයේ සමත් වූහ.බෝපේ, අරුක්වත්ත, උග්ගල්ල, අංගම්පිටිය, අංගමුව ප්‍රදේශවල නිවාස බිඳ මේ මංකොල්ලකෑම් සිදුකර ඇති අතර ත්‍රිරෝද රථයක් සමඟ තවත් මංකොල්ලකරුවන් දෙදෙනකු සැඟවී ඇති බව අත්අඩංගුවට පත් මංකොල්ලකරුවන් ප්‍රකාශ කර ඇත.කැමරා, ජංගම දුරකථන, රන් භාණ්ඩ, විදුලි උපකරණ, ලක්‍ෂ තුනක් වටිනා රන් භාණ්ඩ උකස් කළ රිසිට් පත් හා පිත්තල කඩුවක් ද අත්අඩංගුවට ගත් භාණ්ඩ අතර වේ.සැකකරුවන් අද (11) අවිස්සාවේල්ල අධිකරණයට ඉදිරිපත් කිරීමට නියමිත අතර අනෙකුත් සැකකරුවන් අත්අඩංගුවට ගැනීමට පරීක්‍ෂණ මෙහෙයවමින් සිටින බව පාදුක්ක පොලිස් ස්ථානාධිපති රොහාන් පුෂ්පකුමාර මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021218</link>
    <topic>වයෝවෘද්ධ කතක්දූෂ්‍යකොට මරා දමලා</topic>
    <author>එස්. පන්නිල පොල්ගස්ඕවිට සමූහ</author>
    <content>කැස්බෑව මගම ඩිපෝවට නුදුරින් හොන්නන්තර ප්‍රදේශයේ නිවසක ජීවත්වූ 72 හැවිරිදි සිරිමාවතී ඒකනායක නමැති අවිවාහක කාන්තාවක් පසුගිය 10 දා රාත්‍රියේ නිදි ඇඳ මතදීම මරා දමා ඇත.ඒ අවස්ථාවේදී නිවසේ සිට ඇත්තේ මියගිය අය සමග ඇගේ ඥාති දියණියක් පමණකි.11 දා නිවසේ පැවැත්වීමට නියමිතව තිබූ දානමය පුණ්‍ය කටයුත්තක් සඳහා ගෙවත්ත පිරිසුදු කිරීමට පැමිණි පුද්ගලයකු සෝදිසි කිරීමේදී මරා දමා තිබූ ගෙහිමි කාන්තාවගේ සිරුර හමුවී ඇත.මෙම කාන්තාව ගෙල මිරිකා දූෂණය කොට මරා දමා ඇතැයි පොලිස් පරීක්‍ෂණවලදී අනාවරණය වී ඇත. නිවසේ කිසිදු සොරකමක් වී නැතැයි පොලිසිය පවසයි. කැස්බෑව මහේස්ත්‍රාත් චමත් මදනායක මහතා සිද්ධිය වූ ස්ථානයට පැමිණ පරීක්‍ෂා කළ අතර, සැකකරුවන් අත්අඩංගුවට ගැනීමට පිළියන්දල පොලිසියට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021219</link>
    <topic>පෞද්ගලික බස් රථයේරේඩියේටර් පියන විසිවී තිදෙනෙකුට තුවාල</topic>
    <author>ගාමිණී බී. දිසානායක හාරිස්පත්තුව මධ්‍යම විශේෂ</author>
    <content>ගලගෙදර ප්‍රාදේශීය ලේකම් කාර්යාල කාර්ය මණ්ඩලය පසුගිය 8 වැනි දින පූජාපිටිය අවමංගල්‍යයකට සහභාගිවීමට යමින් සිටියදී අරඹේකඩේ ප්‍රදේශයේ දී බස් රථය බොයිල්කිරීමෙන් රේඩියේටර් පියන විසිවී බසයේ ගමන් ගත් කාන්තාවන් දෙදෙනෙක් සහ වයස අවුරුදු තුනහමාරක් වූ කුඩා ළමයෙක් බරපතළ පිළිස්සුම් තුවාල සහිතව කටුගස්තොට රෝහලේ ප්‍රතිකාර ලබමින් සිටිති.මේ අනපේක්‍ෂිත සිදුවීමට මුහුණ පා ඇත්තේ සමාජ සේවා නිලධාරිනිය වන රූපිකා ප්‍රියදර්ශනී ආරියසේන සහ සමෘද්ධි නිලධාරිනී ලක්ෂිකා සහ නිලධාරිනියකගේ කුඩා ළමයෙකි. මේ අපරීක්‍ෂාකාරී සිද්ධිය සම්බන්ධව මොවුන් ගමන් කළ බස් රථයේ රියැදුරු සහ කොන්දොස්තරට එරෙහිව කටුගස්තොට හා ගලගෙදර පොලිස්ථානවල වැඩිදුර විමර්ශන සිදුකෙරෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021220</link>
    <topic>ලක්ෂ 7 1/2ක හෙරොයින් යට ඇඳුමෙන් මතුවෙයි</topic>
    <author>නිමල් රාජපක්ෂ</author>
    <content>රුපියල් හත්ලක්ෂ පනස්දහසක් වටිනා හෙරොයින් තොගයක් යට ඇඳුමේ සඟවාගෙන සිටි සැකකරුවකු ග්‍රෑන්ඩ්පාස් ප්‍රදේශයේ දී සුරාබදු මත්ද්‍රව්‍ය නාශක අංශයේ නිලධාරීන් අත්අඩංගුවට ගෙන ඇත.අදාල සැකකරු කොළඹට කුඩු බෙදන කිඹුලාඇල ප්‍රදේශයේ ජාවාරම් කරුවකුගේ ප්‍රධාන ගෝලයකු බව සුරාබදු මත්ද්‍රව්‍ය නාශක අංශයේ අධිකාරී ප්‍රභාත් ජයවික්‍රම මහතා පවසයි වත්තල ප්‍රදේශයේ පදිංචිකරුවකු වන 33 හැවිරිදි සැකකරු කොළඹ අවට තදාසන්න ප්‍රදේශවලට කාලයක් තිස්සේ හෙරොයින් බෙදාහරින බව සුරාබදු නිලධාරීන් ඉදිරියේ පාපොච්චාරණය කර තිබේ. සැකකරු මාලිගාකන්ද මහේස්ත්‍රාත් අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021221</link>
    <topic>රු. ලක්ෂයක ගංජා සමඟදෙදෙනෙක් අත්අඩංගුවට</topic>
    <author>බණ්ඩාරගම සමූහ විමල් එස්. ජයසිංහ</author>
    <content>එළවළු ගෙන එන මුවාවෙන් ගංජා ප්‍රවාහනය කළ එකම පවුලේ සහෝදරයන් දෙදෙනකු රුපියල් ලක්ෂයක් පමණ වටිනා ගංජා කිලෝ එකක් සමඟ හංවැල්ල ප්‍රධාන බස් නැවතුම් පළේදී අත්අඩංගුවට ගත් බව හංවැල්ල පොලිසිය කියයි.හංවැල්ල පොලිසියේ ස්ථානාධිපති පොලිස් පරීක්ෂක රේනුක ගමගේ මහතාට ලද තොරතුරකට අනුව තණමල්විල සිට කොළඹ බලා ධාවනය වූ පුද්ගලික බස් රථය හංවැල්ල ප්‍රධාන බස් නැවතුමේ නැවතීමෙන් අනතුරුව එයින් බැස ආ පුද්ගලයන් දෙදෙනා සතුව තිබූ වම්බටු හා දෙහි බෑගයන් දෙක පරීක්ෂා කිරීමේදී ඒවාට යටින් සඟවා තිබූ මෙම ගංජා තොගය සොයා ගෙන ඇත.සැකකරුවන් කාලයක සිට පාදුක්ක - නවගමුව කඩුවෙල ආදි ප්‍රදේශ රැසකට මෙම ගංජා ප්‍රවාහනය කර ඇති බව පොලිසිය කියයි. අත්අඩංගුවට ගත් සැකකරුවන් ගෙන් අයකු හංවැල්ල හා අනෙකා පාදුක්ක ප්‍රදේශයේ පදිංචිව ඇතැයි පොලිසිය කියයි.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය යටතේ හංවැල්ල පොලිසියේ ස්ථානාධිපති පොලිස් පරීක්ෂක රේනුක ගමගේ මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021222</link>
    <topic>වැල්ලවත්තේ මහල් නිවාස සංකීර්ණයක හදිසි ගින්නක්</topic>
    <author>නිමල් රාජපක්‍ෂ, රක්‍ෂණ ශි‍්‍රයන්ත</author>
    <content>වැල්ලවත්ත මයුර කෝවිල අසළ මහල් නිවාස සංකීර්ණයක ඊයේ (11) රාත්‍රි 7.55 හටගත් ගින්නකින් නවාස තුනකට දැඩි අලාභ හානි සිදුවී ඇත. ගින්න හටගෙන ඇත්තේ ගෑස් සිලින්ඩරයක් පුපුරා යාමෙන් යැයි වාර්තාවෙයි.කොළඹ ගිනි නිවීමේ දෙපාර්තමේන්තුව මගින් ගින්න හටගෙන සුළු මොහොතකින් ගිනි නිවීමේ රථ අටක් හා ජල බවුසරයක් එම ස්ථානයට පිටත්කර විනාඩි 45 ඇතුළතදී ගින්න නිවා දමා තිබේ.නිවාස හයකටම ගින්නෙන් අලාභනි සිදුව ඇති අතර හානිය මෙතෙක් ගණන් බලා නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=n11021215</link>
    <topic>ඉවත දමන සී එෆ් එල් බල්බ්විනාශ කිරීමටක්‍රමවත් වැඩපිළිවෙලක්</topic>
    <author>ශීලා උඩුවර</author>
    <content>පාවිච්චි කර ඉවත දමන සී. එෆ්. එල්. බල්බ් විනාශ කිරීම සඳහා ක්‍රමවත් වැඩපිළිවෙලක් මධ්‍යම පරිසර අධිකාරිය ක්‍රියාත්මක කිරීමට යයි.මේ පිළිබඳව සී. එෆ්. එල්. බල්බ් ආනයනය කරන ව්‍යාපාරිකයන් සමග සාකච්ඡාවක් ද මධ්‍යම පරිසර අධිකාරියේ සභාපති චරිත හේරත් මහතා විසින් පවත්වනු ලැබීය.මේ සඳහා නව යෝජනා දෙකක් දැනටමත් ඉදිරිපත් වී ඇති අතර මාස දෙකක් තුළ එම වැඩපිළිවෙළ ක්‍රියාත්මක කරන බව චරිත හේරත් මහතා කීය.ඒ අනුව ඉතාම කෙටි කාලයකදී මේ බල්බ් විනාශ කෙරෙනු ඇත.2009 රේගු වාර්තා අනුව සී. එෆ්. එල්. බල්බ් මිලියන 12.3ක්ද අයි. එෆ්. එල්. බල්බ් මිලියන 13 ක්ද ශ්‍රී ලංකාවට ආනයන කර ඇති නමුත් ඒවා භාවිතා කිරීමෙන් පසු විනාශ කිරීම සඳහා කිසිදු වැඩපිළිවෙළක් මෙතෙක් ක්‍රියාත්මක නොවීය.මෙසේ භාවිතා කර ඉවත් කරන බල්බ් නාගරිකව මාර්ග දෙපස හා කසළ ගොඩවල් වලට දැමීම පුරුද්දක් කරගෙන ඇති අතර ඒවායින් මිනිසාට හා පරිසරයට විශාල වශයෙන් අහිතකර ප්‍රතඵල ලැබේ.සී. එෆ්. එල්. බල්බ් සෑදීම සඳහා වීදුරු ටියුබ් එකක ගෑස් හා රසදිය සංයෝග කෙරෙන අතර එම රසදිය හානිකර රසායනික ද්‍රව්‍යයක් නිසා ඒවා මිනිසාටත් පරිසරයටත් අහිතකර වේ.එම නිසා ඒවා විනාශ කිරීමේ යාන්ත්‍රණය ඉතාම අවශ්‍ය බව හේරත් මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r1102128</link>
    <topic>ත්‍රි’මලයේ හානියට පත් වැව් අමුණුඑළැඹෙන කන්නයට පෙරප්‍රතිසංස්කරණයට</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>ජල ගැලීම්වලින් හානියට පත් ත්‍රිකුණාමලයේ ප්‍රධාන වැව් හය – අමුණු දෙක හා ගංවතුර ආරක්‍ෂණ වේලි ලබන කන්නය ආරම්භ වීමට පෙර ප්‍රතිසංස්කරණය කරන බව ත්‍රිකුණාමල කලාප වාරිමාර්ග අධ්‍යක්‍ෂ එච්. එම්. ජුනයිඩ් මහතා පැවැසීය.දැනට දල වශයෙන් සිදු කළ ඇස්තමේන්තුව අනුව මේවා පිළිසකර කිරීමට රුපියල් දසලක්‍ෂ 3500 ක වියදමක් දැරීමට සිදුවී ඇතැයි කී වාරිමාර්ග අධ්‍යක්‍ෂවරයා ජලය බැස ගිය පසු හානියේ ස්වභාවයක් දෙස බැලීමේ දී හානිය මීට වඩා වැඩිවිය හැකි බව කීහ.ලබන කන්නයට පෙර මෙම ප්‍රතිසංස්කරණ නිම කිරීමට නොහැකි වූවත් වගා කටයුතු සඳහා අවශ්‍ය ජලය ලබා දීමට හැකිවන අයුරින් ඉලක්ක කර මෙම ප්‍රතිසංස්කරණ සිදු කරනු ලැබේ.මෙවර ගංවතුරින් වැව්වල බැමි කැඩී හා පුපුරා යෑම්, වැඩි වතුර පිට කිරීම සඳහා කැඩූ පිටවාන් දොරටු අලුත්වැඩියා කළ යුතුවේ. මීට අමතරව කෙන් ඇල, බෙදුම් ඇල මාර්ග හා ඉවුර රැසක් මෙවර ගංවතුරින් විනාශ වී තිබේ. කන්තලේ, වෙන්ඩ්‍රසන්, මොරවැව, මහදිවුල්වැව, වාන් ඇල, පේරමඩු යන වැව් මෙන්ම මාවිල්ආරු, යාං ඔය අමුණු මෙසේ ප්‍රතිසංස්කරණය කිරීමට නියමිතය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r1102121</link>
    <topic>බදුල්ලට ධාරාණිපාත වැසි අඩුවූවත්ප්‍රදේශ රැසක තවමත් නාය යෑම්</topic>
    <author>පස්සර සමූහ උභයරත්න වනසිංහ</author>
    <content>බදුල්ල හා ඒ අවට ප්‍රදේශයන්ට පෙරේදා (09) සිට වැසි සහිත කාලගුණික තත්ත්වය මදක් අඩු වූවත් බදුල්ල සහ පස්සර කොට්ඨාසයන්හි ප්‍රදේශ කීපයකට තවමත් නාය යෑමේ සිද්ධීන් වාර්තාවන බව බදුල්ල දිසා ලේකම් කාර්යාල ආපදා කළමනාකරණ මධ්‍යස්ථානය පෙන්වා දෙයි.ඒ අනුව බදුල්ල – අළුගොල්ල, මාණිගලවත්ත, සහ පස්සර බදුල්ල ප්‍රධාන මාර්ගයේ 2 වැනි සැතැපුම් කණුව අසල වූ වතු රෝහල හා ඒ අවට ප්‍රදේශයක් මේ වන විටත් එම අනතුරුදායක තත්ත්වයේ පවතින අතර පස්සර ප්‍රදේශයේ බටාවත්ත වතුයායේ කොටසක්ද කනැවැරැල්ල වතුයායේ ඉහළ කොටසද නිකේවැද්ද මඩුගස්තලාව උක්දඩුහේන සහ විශේෂයෙන් උඩගම වැල්ගොල්ල අවට ගම්මානද නාය යෑමේ තර්ජනයට ලක්ව ඇති බව එම මධ්‍යස්ථානය සඳහන් කරයි.පස්සර වැඩබලන ප්‍රාදේශීය ලේකම් ප්‍රභාත් අබේවර්ධන මහතා මේ සම්බන්ධයෙන් දිනමිණට අදහස් දක්වමින් කියා සිටියේ බලාපොරොත්තු නොවූ ආකාරයෙන් උඩගම වැල්ගොල්ලගම අවට ගම්මාන රැසක අක්කර 25 කටත් වඩා වැඩි ප්‍රමාණයක් දැනට දින කිහිපයක් තිස්සේ දරුණු ලෙස නාය යාමට පටන්ගෙන ඇති හෙයින් එම ප්‍රදේශයන්හි පදිංචි ගොවි පවුල් 174 ක් වහාම උඩගම වැල්ගොල්ල විදුහලේ ආරක්ෂා සහිතව රදවා සිටීමට පියවර ගෙන ඇති බවයි.මෙම ප්‍රදේශයේ සියලුම මාර්ග මේ වන විට අවහිර වී ඇති හෙයින් ගමනාගමනයන්ද සම්පූර්ණයෙන්ම අඩාල වී ඇති බවද පෙන්වා දෙන ප්‍රාදේශීය ලේකම්වරයා වරදගොල්ල සහ ඇල්ලේඅරාව යන ගම්මානවල විශාල කොටසක් එලෙස සැතපුම් 4 ක පමණ දුරක් පහතට රූටා ගොස් එම කොටස් ලොග්ගල්ලාඔය ඉවුරේ රැඳී ඇති බවද මේ සම්බන්ධයෙන් වැඩිදුරටත් අදහස් දක්වමින් හෙතෙම ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r1102122</link>
    <topic>මධ්‍යම පළාතේ කිරි ගොවීන්ටකඩිනම් සහන ලබා දෙයි</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>වර්ෂාවෙන් හා නාය යෑම් වලින් මධ්‍යම පළාතේ අතුරුදහන්වී මරණයට පත්වීම් ආබාධිත තත්ත්වයට පත් කිරි ගවයන් නිසා අපහසුතාවයට පත්ව ඇති කිරි ගොවීන්ට කඩිනම් සහන ලබාදීමේ වැඩ පිළිවෙළක් ආරම්භ කිරීමට අවශ්‍ය පියවර ගන්නා බව මධ්‍යම පළාත් කෘෂිකර්ම වාරිමාර්ග සෞඛ්‍ය සත්ව නිෂ්පාදන ඇමැති නිමල් පියතිස්ස මහතා පැවසීය.දැනට මාතලේ දඹුල්ල ගලේවෙල වෑවල ප්‍රදේශ අවට පමණක් එල ගවයන් 140 මරණයට පත්ව ඇති බවත් 1250 ක් පමණ ආබාධිත තත්ත්වයටද 100 අධික සංඛ්‍යාවක් අතුරුදහන් වී ඇති බවත් පැවසීය.මෙයට සමගාමීව මහනුවර නුවරඑළිය දිස්ත්‍රික්ක තුළත් මෙවැනි තත්ත්වයක් උදාවී තිබෙන බවද පැවසූ ඇමැතිවරයා ඉදිරියේදී මධ්‍යම පළාත් සභා මුදල් ප්‍රතිපාදන හා මධ්‍යම රජයේ උපදෙස් හා ප්‍රතිපාදන කඩිනම්ව ලබාගෙන පළාතේ කඩාවැටී ඇති දියර කිරි නිෂ්පාදනය යළි නගා සිටුවීමේ වැඩපිළිවෙළක් කඩිනමින් ආරම්භ කරන බවත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r1102123</link>
    <topic>කිතුල් කාර්මිකයන්ලියාපදිංචි කිරීමට යයි</topic>
    <author>තේජා විද්‍යාරූප – අකුරැස්සේ සමූහ</author>
    <content>කිතුල් නිෂ්පාදන සංවර්ධන ජාතික වැඩ සටහන යටතේ කිතුල් කාර්මිකයන් ලියාපදිංචි කිරීමේ හා හැඳුනුම්පත් නිකුත් කිරීමේ වැඩපිළිවෙළක් නෙළුව ප්‍රාදේශීය ලේකම් කොට්ඨාසය තුළ ක්‍රියාත්මක වේ. ග්‍රාම නිලධාරී වසම් මට්ටමින් මෙය ක්‍රියාත්මක වන අතර කිතුල් මැදීම සඳහා කැමැත්තක් දක්වන අයට බාධාවකින් තොරව නිෂ්පාදන කටයුතු කරගන යාමට පහසුකම් සැළැසී ඇත.ඇල් තෙලිදිය සඳහා කිතුල් මල් මදින්නන්ටත් කිතුල් පැණි හකුරු නිෂ්පාදකයින්ටත් කිතුල් ආශි‍්‍රත අමතර හා වෙනත් නිෂ්පාදකයින්ට මේ වැඩපිළිවෙළ තුළින් සහනයක් සැළසී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r1102124</link>
    <topic>දඹුල්ල මූලික රෝහලේ ආරක්ෂාවටතම්මැන්නා ඇලට වැලි කොට්ට</topic>
    <author>ප්‍රදීප් ගුණවර්ධන දඹුල්</author>
    <content>නිරන්තර ජල ගැල්මට ලක්වන දඹුල්ල මූලික රෝහල ඉදිරියේදීද ජල ගැලීම් තත්ත්වයක් ඇති වුවහොත් එය අවම කිරීම සඳහා තම්මැන්න ඇල එක් කොටසක වැලි කොට්ට දැමීමට රෝහල් කාර්ය මණ්ඩලය හා යුද හමුදාව එක්ක පසුගියදා පියවර ගත්හ. දඹුල්ල මූලික රෝහලේ වෛද්‍ය අධිකාරී එම්. එම්. ඉබ්බාල් මහතාගේ මැදිහත්වීම මත දඹුළුහල්මිලෑව යුද හමුදා කඳවුරේ නිලධාරීන් පිරිසක් මෙම ප්‍රජා සත්කාර සේවාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r1102125</link>
    <topic>මහවැලි එච් කලාපයේවී අස්වැන්න පහළ බසී</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>පසුගිය දින කීපය තුළ අනුරාධපුර දිස්ත්‍රික්කයට ඇදහැලුණු ධාරාණිපාත වැසි නිසා මහවැලි ‘එච්’ කලාපයේ වී සහ එළවළු වගාවනට බලවත් හානි සිදු වී තිබේ. පසුගිය කන්නයේ මේ කලාපය තුළ ජල පාරිභෝජනය අක්කර අඩි 03 ක් වූ අතර මෙරට ඉතිහාසයේ වාර්තාගත වැඩිම වී අස්වැන්න වූ හෙක්ටයාරයකට මෙට්‍රික් ටොන් 6.4 ක් මහවැලි ‘එච්’ කලාපයෙන් ලබාගැනීමට ගොවීනට හැකි විය.කලාපය තුළ මෙවර මහ කන්නයේදී හෙක්ටයාර් 20,000 ක වී ද, තවත් හෙක්ටයාර් 5500 ක විවිධ එළවළු වර්ග ද වගා කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r1102126</link>
    <topic>ගාල්ලේ ගම නැඟුම වැඩසටහනේව්‍යාපෘති 1928ක වැඩ අවසන්</topic>
    <author>ගාල්ල උතුර විශේෂ – කුසුම් තිරාණගම</author>
    <content>ගාල්ල දිස්ත්‍රික්කයේ 2010 වසර තුළ ජාතික සවිය, ගම නැඟුම සංවර්ධන වැඩසටහන යටතේ සංවර්ධන ව්‍යාපෘති 1928 කු කටයුතු නිමවී ඇත.ආර්ථික සංවර්ධන අමාත්‍යාංශය මේ සඳහා රුපියල් දසලක්‍ෂ 87558 ක් වැය කෙරිණි.ගාල්ල දිස්ත්‍රික්කයේ අම්බලන්ගොඩ, අක්මීමන, ඇල්පිටිය, කරන්දෙනිය, වැලිවිටිය, දිවිතුර, බලපිටිය, බෙන්තොට, ගෝනපීනූවල, ගාල්ල කඩවත්සතර, හබරාදූව, ඉමදූව, බෝපේ - පෝද්දල, බද්දේගම, නාගොඩ, යක්කලමුල්ල, නෙළුව, තවලම, නියාගම යන ප්‍රාදේශීය ලේකම් කොට්ඨාස 19 තුළ ගම්මාන 895 සංවර්ධන ව්‍යාපෘති නිම කෙරිණි.මාර්ග සංවර්ධනය කිරීම, රෝහල් සංවර්ධනය කිරීම, ක්‍රීඩාංගණ සංවර්ධනය කිරීම, වාරිමාර්ග ඇළ සංවර්ධනය කිරීම, පාසල් ගොඩනැගිලි සංවර්ධනය කිරීම, ප්‍රජා ශාලා සංවර්ධනය කිරීම මේ යටතේ ක්‍රියාත්මක කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r1102127</link>
    <topic>“රක්ෂණය නොකළ කුඹුරුවලටවන්දි මුදල් ගෙවීමට බෑ”</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>මාතර දිස්ත්‍රික්කයේ ගොවි මහතුන් තම කුඹුරු රක්ෂණය නොකිරීම නිසා ගංවතුරෙන් හා කීඩෑ උවදුරුවලින් විනාශ වූ වගාවන්ට වන්දි ගෙවීමට නොහැකි වී ඇති බව මාතර දිස්ත්‍රික් සහකාර ගොවිජන සංවර්ධන කොමසාරිස් ජේ. දික්මාදුගොඩ මහතා පවසයි.ගංවතුරින් විනාශයට පත් කුඹුරු අක්කර 6200 කට සහ කීඩෑ උවදුරින් විනාශයට පත් කුඹුරු අක්කර 1000 කට මේ අනුව වන්දි ගෙවීමට නොහැකි වී ඇත.කෘෂි රක්ෂණ මණ්ඩලය විසින් මහ වාරිමාර්ගයට අයත් ප්‍රදේශවල සිදුවන හානියකදී අක්කරයකට රුපියල් 20,000/- ක් ද, වර්ෂා පෝෂිත ප්‍රදේශවල හානියකදී අක්කරයකට රුපියල් 10000/- ක වන්දි මුදලක් ද ගෙවීමට කටයුතු කිරීමට නියමිත වුවත් තම කුඹුරු රක්ෂණය නොකිරීම නිසා කිසිවකුට වන්දි ලබාගැනීමට නොහැකිව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r1102129</link>
    <topic>එළුවිල නගරයේ කහඉරි මැකිලා</topic>
    <author>වාද්දුව සමූහ – එස්. ආර්. පියදාස</author>
    <content>පානදුර හොරණ ප්‍රධාන මාර්ගයේ එළුවිල නගරයේ කහ ඉරි මැකී ගොස් තිබේ.මේ ප්‍රදේශයේ නිතර නිතර රිය අනතුරු සිදුවන බොහෝ ජනාකීර්ණ ප්‍රදේශයක් බැවින් එළුවිල නගරයේ පදිකමාරු කහඉරි කලාපය වර්ණවත් කර දෙන ලෙස ජනතාව අදාළ වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r11021210</link>
    <topic>පාදුක්ක - වග බස් සේවය රාත්‍රි 7න් පසු අඩාළයි</topic>
    <author>.ලබුගම සමූහ නිරෝෂා ශ්‍යාමලි විදාන</author>
    <content>මාර්ග අංක 239 පාදුක්ක වග මාර්ගයේ රාත්‍රි 7.15 න් පසු බස් රථ ධාවනය නොවීම නිසා ජනතාව දැඩි අපහසුතාවට පත්ව සිටිති. දැනට අවුරුදු 4කට පමණ පෙර රාත්‍රි 9.45 ට බස් රථයක් ධාවනය වී ඇත. රාත්‍රි 7.15 ට පාදුක්කේ සිට පෞද්ගලික බස් රථයක් ධාවනය වන බවත් ශ්‍රී ලංගම බස්රථ රාත්‍රි කාලයේ ධාවනය නොවන බවත් එම මාර්ගයේ මගීහු පවසති.පෞද්ගලික අංශයේ විරෝධතා නිසා ශ්‍රී ලංගම බස් රථ ධාවනය මෙලෙස අඩු වී ඇති බව ඔවුහු වැඩිදුරටත් පෙන්වා දෙති.කොළඹ ඇතුළු දුර බැහැර ප්‍රදේශවල රැකියා නිම කර පැමිණෙන ජනතාවට අධික මුදලක් ගෙවා ත්‍රිරෝද රථවලින් වග දක්වා ගමන් කිරීමට සිදුව ඇත. පිටුම්පේ , පිංතාලිය වේවැල්පනාව හල්පෙවත්ත, පන්සල්වත්ත, වග යන ගම්වල පදිංචි ජනතාව මෙලෙස පීඩාවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r11021211</link>
    <topic>දරුවන් මහ මඟ දමා යනකතුන්ට සුබ ආරංචියක්</topic>
    <author>මැද කොළඹ සමුහ වයිමන් හෙට්ටිආරච්චි</author>
    <content>දරුවන් මහමඟ, කාණුවල හෝ කුණු බක්කිවල දමා යන මවුවරුන්ට බස්නාහිර පළාත් සමාජ සේවා පරිවාස හා ළමාරක්‍ෂක සේවා ඇමැති ජගත් අංගගේ මහතා සුබදායක පණිවිඩයක් ගෙන එයි.එනම් කුමන කරුණක් සඳහාවත් තමන්ට එපා වන දරුවන් ඉවත නොදමා එසේ තැන්තැන්වල නොදමා තම අමාත්‍යාංශයට දන්වා සිටියහොත් එවැනි දරුවන් භාරගෙන ඔවුන්ට රැකවරණය දී හදා වඩා ගන්නට තම ළමාරක්‍ෂක සේවා අංශය සුදානම් බවය.එවැනි දරුවන් ලැබුණු පසු හෝ බිහිවන්නට පෙර තම ළමා සංවර්ධන මධ්‍යස්ථානවලට දැනුම් දෙන ලෙස දන්වා සිටින පළාත් ඇමැතිවරයා එවැනි ඕනෑම අවස්ථාවක එම දරුවන් භාර ගැනීමට තම කාර්ය මණ්ඩල සුදානම් බව ද දන්වා සිටියි.තම පළාතේ එවැනි ළමා සංවර්ධන මධ්‍යස්ථාන 96ක් ඇති අතර ඉන් ඕනෑම මධ්‍යස්ථානයකට දන්වන ලෙස ද එවැනි අවස්ථාවල දරුවනට කැපකරු මාපියවරු සොයා දීමට හෝ මෙම මධ්‍යස්ථානවල දිගටම ඇතිදැඩි කිරීමට පියවර ගැනෙන බව ද අංගගේ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r11021212</link>
    <topic>නාගොඩ ඇටවිල පොදු සොහොන් බිමවල් බිහි වෙලා</topic>
    <author>එන්. විජේරත්න නාගොඩ විශේෂ</author>
    <content>ඇටවිල පොදු සුසාන භූමිය වල්බිහි වී ඇත. ලොකු කුඩා ගස් සොහොන් කොත් වසාගෙන වැවී ඇති අයුරුද දක්නට ලැබේ.රජවත්ත, නාගොඩ ඇටවිල වැනි ප්‍රදේශවල ජනතාව සඳහා වෙන්වූ මෙම පොදු සුසාන භූමිය සම්බන්ධයෙන් අදාළ බලධාරීන්ගේ අවධානය යොමු විය යුතුය.අක්කර එක හමාරක ප්‍රදේශයක පවතින සොහොන් භූමිය නිසියාකාරව නඩත්තු කිරීම අවශ්‍ය බව මෙම ප්‍රදේශවල ජනතාව සඳහන් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r11021213</link>
    <topic>හොරණ තක්ෂිලා උයනේ පදිංචිකරුවනටකුණු දාන්න තැනක් නෑ</topic>
    <author>ඉංගිරිය සමූහ කුමාරි ගමගේ</author>
    <content>හොරණ තක්ෂිලා උයන නිවාස යෝජනා ක්‍රමයේ පදිංචිකරුවන්ට අපද්‍රව්‍ය බැහැර කිරීමේ නිසි ක්‍රමවේදයක් නොමැත.අවශ්‍ය පහසුකම් සලසා දෙන ලෙස ග්‍රාම නිලධාරී වාර්තාවක් ද සමඟ ලිපියක් හොරණ ප්‍රාදේශීය සභාවට ඉදිරිපත් කර ඇත. මේ පිළිබඳව විසඳුමක් ලබා දෙනු ඇතැයි නිවැසියෝ බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=r11021214</link>
    <topic>ගම්පහ පහළගම ගණේමුල්ල මාර්ගය අබලන්</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ, පහළගම සිට ගණේමුල්ල මාර්ගය නිසි පරිදි නඩත්තු නොකිරීම නිසා වළවල් සෑදී වැසී කාලයේ දී මඩ වගුරක් වන හෙයින් ගමනා ගමනයේ දී අධික දුෂ්කරතාවලට මුහුණ දීමට සිදුවන බව ප්‍රදේශවාසීහු පවසති.පහළගම විහාරස්ථානයේ බුදු මැදුර දක්වා වූ කොටස සංවර්ධනය කර කොන්ක්‍රීට්කර ඇතත්, කොස්ඕවිට රත්මලවිට මාකිලංගමුව යන ප්‍රදේශවල කිලෝමීටර 1 1/ 2 ක පමණ දුර ගමනාගමනය ඉතා අපහසු බව ඔවුහු පවසති.මෙම මාර්ගයේ ධාවනය වූ ලංගම බස් රථය ඉවත්කර වසරක් පමණ ගත වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=s1102121</link>
    <topic>ශ්‍රී ලංකා-නෙදර්ලන්ත පුහුණු තරගය අද</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියට සහභාගි වන ශ්‍රී ලංකාව හා නෙදර්ලන්තය අතර පුහුණු තරගය අද පෙරවරු 9.30 ට එස්. එස්. සී. පිටියේදී ආරම්භ වේ.එමෙන්ම බටහිර ඉන්දීය කොදෙව් හා කෙන්යාව අතර තරගය කොළඹ ඛෙත්තාරාම ක්‍රීඩාංගණයේදී අද පෙරවරු 9.30 ට ආරම්භ කිරීමට ද සැලසුම් කොට ඇත.එස්. එස්. සී. පිටියට ශ්‍රී ලංකා - නෙදර්ලන්ත තරගය ගෙන ඒමට සිදුවූයේ කලින් තීරණය කළ පල්ලේකැලේ ක්‍රීඩාංගණයට හා අවට පෙදෙස්වලට අධික වර්ෂාව පතිත වීම හේතුකොට ගෙනය.මේ හේතුව නිසා 15 වැනිදා පල්ලෙකැලේ පැවැත්වීමට නියමිත වූ කෙන්යා - නෙදර්ලන්ත තරගය ද එදිනම එස්. එස්. සී. පිටියේදී පැවැත්වීමට තීරණය විය.අද තරගයට සහභාගි වන කණ්ඩායම් හතරම ඊයේ එස්. එස්. සී. පිටියේදී හා ඛෙත්තාරාම ක්‍රීඩාංගණයේදී පුහුණුවීම් සිදුකළහ. ඛෙත්තාරාම ක්‍රීඩාංගණයේ තණතිල්ල හා අවට ප්‍රදේශය ඉතා හොඳ තත්ත්වයක ඇති බව ශ්‍රී ලංකා ක්‍රිකට් සභාපති ඩී. එස්. ද සිල්වා මහතා පැවැසීය.එමෙන්ම සියලු ඉදිකිරීම් කටයුතු අවසන්ව ඇතැයි සිල්වා මහතා සඳහන් කළේය.ක්‍රිකට් ලෝක කුසලාන තරගාවලියේ තරග 4 ක් ඛෙත්තාරාම ක්‍රීඩාංගණයේදී පැවැත්වේ. එම සියලු තරග දිවා - රාත්‍රී තරග වේ.ශ්‍රී ලංකාව හා නෙදර්ලන්තය අතර පුහුණු එක්දින තරගය නොමිලේ නැරඹීමේ පහසුකම අද ක්‍රීඩා ලෝලීන්ට උදාවේ. දෙරට අතර මෙතෙක් එක්දින ජාත්‍යන්තර ක්‍රිකට් තරග 3 ක් පවත්වා ඇති අතර එම තරග තුනම ශ්‍රී ලංකාව ජය වාර්තා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=s1102122</link>
    <topic>ශ්‍රී ලංකාවේ ලෝක කුසලාන තරගවලතහනම් උත්තේජන පරීක්‍ෂණ 35ක්  </topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියේ ශ්‍රී ලංකාවේදී පැවැත්වෙන තරග 12 කදී හා අද සිට ආරම්භ වන පුහුණු තරග 4 කදී ක්‍රීඩකයන්ගේ තහනම් උත්තේජන පරීක්‍ෂණ 35 ක් සිදුකිරීමට පියවර ගෙන ඇත.මෙයට අමතරව ක්‍රීඩකයන් නවාතැන් ගෙන සිටින හෝටල්වල පැය 24 පුරා වෛද්‍ය කණ්ඩායම් සේවයේ යෙදවීමට පියවර ගෙන ඇත. වෛද්‍ය කණ්ඩායමක් සමඟ භෞත චික්ත්සකවරු, හෙද නිලධාරීන් මෙන්ම ගිලන් රථ කිහිපයක් ද ක්‍රිකට් ලෝක කුසලාන තරගාවලිය සඳහාම වෙන්කර ඇත.ක්‍රිකට් ක්‍රීඩකයන්ගේ තහනම් උත්තේජන පරීක්‍ෂණ සියල්ල ජාතික ක්‍රීඩා වෛද්‍ය ඒකකයේ ප්‍රධානී විශේෂ වෛද්‍ය ගීතාංජන මෙන්ඩිස් මහතාගේ අධීක්‍ෂණය යටතේ සිදුකෙරේ. ජාත්‍යන්තර ක්‍රිකට් කවුන්සිලයේ තහනම් උත්තේජන පාලන කමිටුවේ විශේෂ ඉල්ලීමක් පරිදි මෙය සිදුකෙරෙන බව වෛද්‍ය ගීතාංජන මෙන්ඩිස් මහතා “දිනමිණ” ට පැවැසීය.ක්‍රිකට් තහනම් උත්තේජන පරීක්‍ෂණ ශ්‍රී ලංකාවේදී පැවැත්වෙන දෙවැනි අවස්ථාව මෙය වන අතර මෙයට පෙර 19 න් පහළ ක්‍රිකට් ලෝක සූරතාවලියේදී මෙවැනි පරීක්‍ෂණ සිදුකෙරුණි.තරග වදින ක්‍රීඩකයන්ගෙන් අහඹු ලෙස ලබාගන්නා මුත්‍රා සාම්පල නවදිල්ලියේ පිහිටි රසායනාගාරයකට යැවීමට බලාපොරොත්තු වේ.තහනම් උත්තේජන පරීක්‍ෂණ සිදුකිරීමට ශ්‍රී ලංකාවේ වෛද්‍යවරු සමග ජාත්‍යන්තර ක්‍රිකට් කවුන්සිලයේ වෛද්‍යවරු පිරිසක් ද මෙරටට පැමිණ ඇත. ශ්‍රී ලංකා කි‍්‍රකට් ආයතනය මේ සඳහා ක්‍රීඩාංගණවල විශේෂ පහසුකම් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=s1102123</link>
    <topic>ආබාධිතයන්ගේ ජාතික වොලිබෝල් 19-20 දෙදින හංවැල්ලේදී</topic>
    <author>ජගත් ගුණවර්ධන</author>
    <content>ආබාධිතයන් සඳහා වු ජාතික වොලිබෝල් සංගමය සංවිධානය කරනු ලබන ආබාධිත ජාතික වොලිබොල් සූරතාවලිය මේ මස 19 - 20 දෙදින තුළ හංවැල්ල ක්ලබ් චාම්විලා වෙස්ට්‍රන් ස්පොර්ට්ස් ඇකඩමියේදී පැවැත්වේ.මූලික තරගවට ජයග්‍රහණය කරනු ලබන කණ්ඩායම්වලින් පෙබරවාරි 26 දා අවසන් පූර්ව හා අවසන් තරග මහරගම නාවින්නේ ක්‍රීඩා පිටියේදී පැවැත්වීමට නියමිතය.සූරතාව හිමිකරගන්නා කණ්ඩායමට එස්. එම්. චන්ද්‍රසේන අභියෝග සූරතා කුසලානය සමඟ මුදලින් රුපියල් 100,000 ක් හිමිවන අතර අනුසූරතාව සඳහා කුසලානය සමඟ රුපියල් 50,000 ක්ද තෙවන ස්ථානය සඳහා රුපියල් 30,000 ක්ද සිව්වන ස්ථානය සඳහා රුපියල් 20,000 ක් ද හිමිවේ.ජයග්‍රාහකයනට රන්, රිදි, ලෝකඩ පදක්කම් හා සහතික පත් හිමිවන අතර ජයග්‍රාහි කණ්ඩායමට ඉන්දියාවේ බුද්ධගයාවේ පැවැත්වෙන ඉන්දු ශ්‍රී ලංකා ආබාධිත ක්‍රීඩකයන් සඳහා වූ වොලිබෝල් තරගාවලියක් සඳහා ඉදිරිපත් වීමේ අවස්ථාව හිමිවේ.මේ තරගාවලිය පිළිබඳ මාධ්‍ය දැනුවත් කිරීමේ හමුවක් ආබාධිතයන් සඳහා වූ ජාතික වොලිබෝල් සංගමයේ සභාපති අමාත්‍ය එස්. එම්. චන්ද්‍රසේන මහතාගේ ප්‍රධානත්වයෙන් බත්තරමුල්ල ගොවිජන සේවා හා වනජීවි අමාත්‍යාංශයේදී පැවැත්විණි.මෙහිදී අදහස් දැක්වූ එම සංගමයේ ලේකම් කරුණාරත්න වික්‍රමසේකර මහතා පසුගියදා ඉන්දියාවේ පැවැති ජාත්‍යන්තර ආබාධිත වොලිබෝල් තරගයකදී ප්‍රබල ඉන්දීය පිල පරදවා ශ්‍රී ලංකා පිල ලැබූ ජයග්‍රහණයේ උත්තේජය මේ වසරේ කාම්බෝජයේ පැවැත්වෙන ආබාධිත ලෝක කුසලාන වොලිබෝල් තරගාවලිය සඳහා හොද ප්‍රතිචාරයක් ලබාදීමට අවස්ථාවක් බව පැවසීය.ශ්‍රේණිගත කිරීම්වල පෙරමුණේ පසුවන ප්‍රබල ඉන්දීය ක්‍රීඩකයන් පරදවා ලංකාවට ගෙනා කිර්තිය ලෝක සූරතාවලියේ දී ද ලබා ගැනීම සඳහා මේ ජාතික තරගාවලියේ දස්කම් දක්වන ක්‍රීඩකයන් පුහුණු සංචිතයක් පිහිටුවා එළඹෙන ජුලි මාසයේදී කාම්බෝජය සමඟ සුහද වොලිවෝල් තරගාවලියකටද සහභාගි වී ලෝක සූරතාවලියට හොඳ ප්‍රවේශයක් ලබා ගැනීමට බලාපොරොත්තු වන බව පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=s1102124</link>
    <topic>මොනරාගල ක්‍රීඩාංගණ 2ක්ජනතා අයිතියට</topic>
    <author>වෙල්ලස්සේ බණ්ඩාර</author>
    <content>දැයට කිරුළ 2011 සංවර්ධන ප්‍රදර්ශනයට සමගාමීව මොනරාගල දිස්ත්‍රික්කයේ අංග සම්පූර්ණ ක්‍රීඩාංගණ 2ක් පෙරේදා (10) ජනතා අයිතියට පවරනු ලැබීය. දැයට කිරුළ සමාප්ති දිනය වූ 10 දා මොනරාගල දිස්ත්‍රික්කයේ ප්‍රාදේශීය ලේකම් කොට්ඨාස 11 සඳහා ක්‍රීඩා භාණ්ඩ ලබා දීම ද සිදුකෙරිණි.මොනරාගල දිස්ත්‍රික්කයේ වොලිබෝල් ක්‍රීඩා පිටි 12ක් අලුතින් ඉදිකිරීමේ වැඩ ද මීට සමගාමීව ආරම්භ කළ අතර 10 දා වොලිබෝල් පිටියක් ද ජනතා අයිතියට පවරන ලදී. මේ සියලු කටයුතු සඳහා රුපියල් 1000070/- ක් වැය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=s1102125</link>
    <topic>එංගලන්තයේ ක්‍රිකට් දැවැන්තයෙක් මියයයි</topic>
    <author/>
    <content>එංගලන්තයේ ක්‍රිකට් පිල වෙනුවෙන් විශාල සේවාවක් ඉටුකළ 87 හැවිරිදි ට්‍රෙවර් බේලි මියයාම සම්බන්ධයෙන් එංගලන්ත ක්‍රිකට් ක්‍රීඩකයන් සහ ක්‍රිකට්ලෝලීන් ශෝකය පළකර තිබේ.දෙවන ලෝක යුද්ධයෙන් අනතුරුව වසර කිහිපයක් තුළ එංගලන්ත ක්‍රිකට් පිලේ ඉතාම වැදගත් තුන් ඉරියව්වේම දක්ෂ ක්‍රීඩකයා වූයේ බේලිය. ජාත්‍යන්තර ක්‍රිකට් ක්‍රීඩා දිවියේ ඔහු ටෙස්ට් තරග 61කට තරගවැදී ඇත.හිටපු බ්‍රිතාන්‍ය අගමැතිවරයෙක් සහ ක්‍රිකට් ලෝලියෙක් වන ජෝන් මේයර් බේලි එංගලන්ත ක්‍රිකට් ඉතිහාසයේ අතිවිශිෂ්ට තුන් ඉරියව්වේ දක්ෂ ක්‍රීඩකයකු බව පවසා තිබේ.එවකට ක්‍රිකට් ක්‍රීඩකයකු විසින් කලාතුරකින් අත්පත් කරගත් දක්ෂතාවන් පෙන්නුම් කරමින් ඔහු ටෙස්ට් තරගවලදී ලකුණු 2000ක් සහ කඩුලු 100ක් ලබාගෙන තිබේ. ඔහු ටෙස්ට් ක්‍රිකට් ක්‍රීඩාවේ ලබා ඇති ලකුණු සාමාන්‍ය 29.74කි. ඔහු වැඩිම ලකුණු සංඛ්‍යාව ලෙස නොදැවී ලකුණු 134, 1951 ක්‍රයිස්චර්ස්හිදී නවසීලන්තයට එරෙහිව ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=s1102126</link>
    <topic>ආසනල් නායකයාටයුරෝ මි. 60ක ඉල්ලුමක්</topic>
    <author>මැඩ්රීඩ් (ඒ.එෆ්.පී.)</author>
    <content>ආසනල් ක්‍රීඩා සමාජයේ නායක සෙස් ෆැබ්රිගාස් යුරෝ මිලියන 60කට රියල් මැඩ්රිඩ් ක්‍රීඩා සමාජය මිලදී ගැනීමට බලාපොරොත්තු වේ. මේ අතර ප්‍රංශයේ කරීම් බෙන්සීමා ගනර්ස් පිලට යාමට සූදානම් වන බව ක්‍රීඩා පුවත්පතක් අනාවරණය කළේය. කලකට පෙර රියල් මැඩ්රීඩ් ක්‍රීඩා සමාජයට හෝ ඔවුන්ගේ විරුද්ධවාදීන් වන බාසිලෝනා පිලට එක්වීමට සිටි ෆැබ්රිගාස් ලබන ක්‍රීඩා වාරයේ දී මැඩ්රීඩ් ක්‍රීඩා සමාජයට ක්‍රීඩා කරනු ඇතැයි ඩේලි මැකාර් පුවත්පත කියයි.23 හැවිරිදි ෆැබ්රිගාස්ට අන්කිසිදු ක්‍රීඩා සමාජයක් යුරෝ මිලියන 60ක් තරම් අධික මුදලක් ලබාදීමට යෝජනා කර නැත.පසුගිය වසරේ දී ෆැබ්රිගාස් බාර්සිලෝනා පිලට එක්වීමට දැරූ උත්සහයක් ආසනල් ක්‍රීඩා සමාජයේ පුහුණුකරු ආසිනි වෙන්ජර් විසින් නතර කරගෙන තිබේ.මේ අතර තමා මුලින්ම ක්‍රීඩා කළ ක්‍රීඩා සමාජයට යළිත් පැමිණීමට සූදානම් බව ගනර්ස් ක්‍රීඩා පිලේ නායකයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=s1102127</link>
    <topic>ලෝක කුසලාන ප්‍රේක්ෂකයින්ට එමිරේට්ස් වෙතින් සුවිශේෂී සැලකිලි</topic>
    <author/>
    <content>එළඹෙන ICC ලෝක කුසලාන ක්‍රිකට් වසන්තයට ක්‍රිකට් කණ්ඩායම් සූදානම් වෙමින් සිටින මේ මොහොතේ එම තරඟවලියේ නිල සහකරු වන එමිරේට්ස් ගුවන් සමාගම ශ්‍රී ලංකාව ඇතුළුව තරඟ පැවැත්වෙන සියලුම ස්ථානයන්හි තරඟ නැරඹීමට පැමිණෙන පේ‍්‍රක්ෂකයින්ට සුවිශේෂී අත්දැකීමක් ළඟා කර දීමට සැරසෙමින් සිටී.ලොව පුරා ක්‍රීඩා තරඟ රැසකට අනුග්‍රහය ලබා දෙමින් ජාත්‍යන්තරව ක්‍රීඩාව හා බැඳුණු නාමයක් බවට පත් ව ඇති එමිරේට්ස් ගුවන් සේවය කොළඹ ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේ තරඟ නැරඹීමට පැමිණෙන ක්‍රීඩාලෝලීන්ට ඉතා ආකර්ශනීය තෑගි හා තරඟ නැරඹීමට අවස්ථාව දිනා ගැනීමේ හැකියාව සලසා දී ඇත.සමාගම සැලසුම් කර ඇති විනෝදජනක ක්‍රියාකාරකම් සඳහා සහභාගී වීමෙන් මෙම ත්‍යාග හා තරඟ නැරඹීමේ අවස්ථාව දිනා ගැනීමේ හැකියාව ඇත.කුඩා දරුවන්ගේ උඩ පනින සෙල්ලම් නිවසක ආකෘතිය ප්‍රථම වතාවට මෙරට ප්‍රේක්ෂක අවධානය දිනා ගනිමින් මාර්තු 26 හා 29 දිනයන්හි පැවැත්වීමට නියමිත අර්ධ අවසාන තරඟයන්හිදී ප්‍රදර්ශනය කිරීමට නියමිත වේ. මෙය 2009 ICC T20 ලෝක කුසලාන තරඟවලියේදී හඳුන්වා දුන් අතර එහි ඇති පන්දු විදින යන්ත්‍රය මඟින් ළමා හා වැඩිමහල් ප්‍රේක්ෂකයින්ට රැක ගැනීම පිණිස ටෙනිස් පන්දු විදිනු ඇත.මෙම තරඟයට සහභාගී වන සෑම තරඟකරුවකුටම උඩ පන්දු 05 ක් රැක ගැනීමට අවස්ථාව ලබාදෙන අතර ඒ මඟින් ලකුණු ලබා ගැනීමේ හැකියාව ඇත. මෙම ෆ්ලයින් කැච්” ක්‍රියාකාරකමෙහි අවසාන ජයග්‍රාහකයාට එමිරේට්ස් වෙතින් වටිනා ත්‍යාගයක් පිරිනැමෙනු ඇත. ලෝක කුසලාන කාණ්ඩ තරඟ පැවැත්වෙන අතරතුර ප්‍රේක්ෂකාගාරයේ සිටින ක්‍රීඩා ලෝලීන්ට එමිරේට්ස් නම හා ලාංඡනය සහිත අවාන බෙදාදීමට සැලැසුම් කර ඇත අතර නියමිත වේලාවකදී එම ප්‍රේක්ෂකයින් විසින් එම අවාන් සෙලවිය යුතු වේ. එම ක්‍රියාකාරකමේ ජයග්‍රාහකයින් අහඹු ලෙස තෝරා ගැනීමට නියමිත අතර ඔවුන්ටද එමිරේට්ස් වෙතින් ත්‍යාග පිරිනැමෙනු ඇත.එමිරේට්ස් අනුග්‍රහය දක්වන ජාත්‍යන්තර පාපන්දු හා ටෙනිස් වැනි ක්‍රීඩා තරඟ වලදී සමාගම ක්‍රියාත්මක කරන “එමිරේට්ස් අප්ග්රේඩ්” මෙවර කොළඹ පැවැත්වෙන ක්‍රිකට් ලෝක කුසලාන තරඟාවලියේ කාණ්ඩ තරඟ සඳහාද ඛ්ඳුන්වා දී ඇත. එහිදී ප්‍රේක්ෂකාගාරයේ සිටින එමිරේට්ස් නියෝජිතයින් විසින් තරඟ නරඹන්නන් අතරින් අහඹූ ලෙස පුද්ගලයින් දෙදෙනෙකු තෝරා ගන්නා අතර ඔවුන්ට ප්‍රේක්ෂකාගාරයේ තුළ හොඳම ආසනවල අසුන් ගැනීමට එමිරේට්ස් මඟින් අවස්ථාව ලබාදෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=f1102121</link>
    <topic>ඇසට පෙනෙන හිතට දැනෙනසංවර්ධනයක් වෙනවා</topic>
    <author>සාකච්ඡා කෙළේ - උදිත ගුණවර්ධන ඡායාරූප - සුසන්ත විජේගුණසේකර</author>
    <content>ජාත්‍යන්තරය තුළ ශ්‍රී ලංකාව වෙත එල්ල වී ඇති අභියෝග මොනවාද, එම අභියෝග ජය ගැනීමට රජය මගින් ගනු ලබන ක්‍රියාත්මක මොනවාද, තානාපති සේවය නවීකරණය වී ඇති අයුරු සහ තවත් කාලීන දේශපාලන කටයුතු රැසක් පිළිබඳ නියෝජ්‍ය ඇමැති නියෝමාල් පෙරේරා මහතා සමඟ සිදුකළ සාකච්ඡාවකි මේ.* වර්තමානයේදී විදේශ අමාත්‍යාංශයට රට වෙනුවෙන් විශාල වගකීමක් පැවරී තිබෙනවා. ජාත්‍යන්තරයෙන් එල්ල වෙන අභියෝග ජය ගැනීමටත්, ඒවා කළමනාකරණය කර ගැනීමටත් විදේශ අමාත්‍යාංශය සැලැසුම් කර ඇත්තේ කෙසේද?අනිවාර්යයෙන්ම විදේශ කටයුතු අමාත්‍යාංශයට තමයි දැන් රට ඉදිරියේ ඇති අභියෝග ජය ගැනීමට වගකීම තිබෙන්නේ. යුද්ධය ජය ගැනීමට ආරක්‍ෂක අමාත්‍යාංශයෙන් සුවිශේෂි කාර්ය භාරයක් ඉටු වුණා. ඒ හා සමාන වගකීමක් අද ත්‍රස්තවාදයෙන් මුදාගත් ශ්‍රී ලංකාව තුළ විදේශ කටයුතු අමාත්‍යාංශය සතුව තිබෙනවා. අප ඒ ජාත්‍යන්තරය තුළ වගකීම් ඉටුකිරීමට සැලැසුම් සහගතව ඉදිරියට ගමන් කරමින් සිටින්නේ. අදත් ජාත්‍යන්තරය තුළ රටට එරෙහිව බලවේග රාශියක් ක්‍රියාත්මක වෙනවා. මේ තත්ත්වය කළමනාකරණය කර ගැනීම තමයි විදේශ කටයුතු අමාත්‍යාංශය විදිහට අප වෙත පැවැරී ඇති වගකීම විදිහට මා දකින්නේ.ඒ වගකීම නිසි විදිහට ඉෂ්ට කිරීම විදේශ අමාත්‍යාංශයේ ප්‍රධාන කාර්යභාරයක්.මෙහිදී රටට විරුද්ධව ක්‍රියාත්මක වන කුමන්ත්‍රණ සහ ඒ ආශි‍්‍රතව ඇතිවිය හැකි ගැටලු වළක්වා ගැනීමට වෙනත් මිත්‍ර රටවල් සමඟ එක්ව කටයුතු කළ හැකියි. ඒ සඳහා වූ සැලැසුම් තමයි අප විසින් දැන් ක්‍රියාත්මක කර තිබෙන්නේ. එජාප ආණ්ඩු තිබූ යුගයේදී විදේශ සේවය එතරම් සාර්ථක විදිහට ක්‍රියාත්මක වුණේ නෑ.මේ නිසා තමයි ජාත්‍යන්තරය තුළ රටට එරෙහි බලවේග මෙතරම් ප්‍රබල විදිහට ඉස්මතු වෙලා පැමිණියේ.අද අපට සිදුවෙලා තිබෙන්නේ එදා සිදුවූ අඩුපාඩු සපුරා ගනිමින් ඉදිරියට පැමිණීමයි. මේ සඳහා රාජ්‍ය තාන්ත්‍රික සහයෝගය ලබාගැනීමටත්, විදේශ අමාත්‍යාංශය විදිහට විශේෂ කාර්යභාරයක් අප වෙත පැවරී තිබෙනවා වගේම එම අභියෝගය ජය ගැනීමටත් අපට පුළුවන් කියලා අපට විශාල විශ්වාසයක් තිබෙනවා.* විදේශීය රාජ්‍ය තාන්ත්‍රික සබඳතා තරකර ගැනීමේදීත් එල්ල වී ඇති අභියෝග ජය ගැනීමේදීත් තානාපති සේවයට විශාල කාර්ය භාරයක් පැවැරී තිබෙනවා. මේ කාර්ය භාරයට තානාපති සේවය යොමු කිරීමට විදේශ අමාත්‍යාංශය හා රජය පාර්ශ්වයෙන් මොන විදිහේ මඟ පෙන්වීමක් ද ලබා දෙන්නේ?තානාපති නිලධාරීන් තේරීමේදී, එම කාර්යයන් හා නිල වගකීම් ඉසිලිය හැකි සහ ඒ සඳහා අවංක අවශ්‍යතාවයක් ඇති සහ ඒ පිළිබඳව වෘත්තීය හැකියාවක් ඇති පිරිසකුයි දැන් රජය මගින් තානාපතිවරු ලෙස පත් කර තිබෙන්නේ. මෙහිදී ජනාධිපතිතුමා මේ පිළිබඳ විශේෂ අවධානය යොමු කරනවා වගේම ඒ සඳහා අවශ්‍ය කරන මඟපෙන්වීම හා උපදෙස් ලබා දෙනු ලබනවා.මේ වන විට අවුරුදු තුනේ කාලසීමාවෙන් පසු අලුත් තානාපති නිලධරීන්ගේ සේවය ද තානාපති සේවයට ලබා දීමට රජය කටයුතු කර තිබෙනවා. මෙහිදී පශ්චාත් යුද සමයේදී රටේ කීර්තිය හා ප්‍රතිරූපය ගොඩනැගීමටත්, රාජ්‍ය තාන්ත්‍රික ජයග්‍රහණ ලබාදීමටත්, තානාපති නිලධාරියාට අති විශාල වගකීමක් පැවරිලා තිබෙනවා. ඔවුන්ගේ යුතුකම විය යුත්තේ රට වෙනුවෙන් ඔවුන් වෙත පැවරූ වගකීම නිසි විදිහට ඉෂ්ට කිරීමයි.*තානාපති කාර්යාලවල වගකීම් නිසි විදිහට සිදුවෙනවාද කියා දැනගැනීමට තාම තිබෙන්නේ එදා තිබූ සම්ප්‍රදායික ක්‍රමයමයි. මේ තත්ත්වය තුළ තානාපති සේවය තුළ ඔබ කියන විදිහේ විප්ලවීය වෙනසක් සිදුවෙයි කියා ඔබ සිතනවාද?ඔබ සඳහන් කළ සම්ප්‍රදායික ක්‍රමය වෙනුවට අලුත් තාක්ෂණය මුසු වූ නවීන ක්‍රම අද අප සතුයි. අද එතෙර තානාපති කාර්යාලයක සිදුවන දෙයක් අපට මේ අමාත්‍යාංශයේ සිටම නිරීක්‍ෂණය කළ හැකියි. ඒ නිසා අද කිසිවක් සඟවමින් කරන්න බැහැ.ජනාධිපතිතුමාට, විදේශ ඇමැතිතුමාට, මට එතෙර තානාපති කාර්යාලවල තිබෙන දේවල්, සිදුවන දේවල් චන්ද්‍රිකා තාක්ෂණය ඔස්සේ නිරීක්‍ෂණය කරන්න පුළුවන්. වෙනත් විදිහකට කියනවා නම් අප කාර්යාලයේ තිබෙන රූපවාහිනි තිරය ඔස්සේ ඒවා නිරීක්‍ෂණය කළ හැකියි. අද අපේ තානාපති සේවය මේ විදිහටයි දියුණු වෙලා තිබෙන්නේ.* මැද පෙරදිග ඇතුළු ශ්‍රී ලාංකික ශ්‍රමිකයන් බහුලව සිටින රටවලදී ඔවුනට සිදුවන අසාධාරණකම් සහ බලපෑම් පිළිබඳ එම රටවල තානාපති කාර්යාලවලින් සිදුවන මැදිහත්වීම් ප්‍රමාණවත් නොවන බවටත් චෝදනාවක් තිබෙනවා. නියෝජ්‍ය ඇමැතිවරයා විදිහට ඔබට මේ පිළිබඳව ඇත්තේ මොන විදිහේ අදහසක්ද?අපේ සමහර තානාපති කාර්යාලවලට කලකට පෙර ඔය විදිහේ චෝදනාවක් එල්ල වුණා. ඒත් අද වෙද්දි තත්ත්වය හාත්පසින්ම වෙනස්වෙලා තිබෙන්නේ. අද ශ්‍රී ලංකා තානාපති කාර්යාල එතෙර සිටින අපේ ශ්‍රමිකයන් වෙනුවෙන්, ඔවුනගේ ආරක්‍ෂාව වෙනුවෙන්, ඔවුන්ගේ අයිතීන් වෙනුවෙන් දැඩි ලෙස ඉදිරිපත් වෙමින් කටයුතු කරනවා. එය ඔවුන්ගේ වෘත්තීයමය වගකීමක් විදිහටයි අප දකින්නේ.* විදේශ කටයුතු නියෝජ්‍ය ඇමැතිවරයා විදිහට ඔබ වෙත පැවරී ඇති වගකීම මොන වගේද?මා වැඩ කරන්නත්, කරන දේ හරියට කිරීමටත් කැමැති පුද්ගලයෙක්. ඒ නිසා තමයි අවුරුදු ගණනක සිට මා වෙත ජනතාව මනාපය පළකරන්නේ. මා ඔවුන්ගේ බලාපොරොත්තු කඩ කර නැහැ.ජනාධිපතිතුමාත් මෙවර මට ඉතාමත් වැදගත් අමාත්‍යාංශයක නියෝජ්‍ය ඇමැති ධූරයක් ලබා දී තිබෙනවා. ඔහු මා කෙරේ වූ යම් විශ්වාසයක් නිසා තමයි මේ වගකීම භාර දී තිබෙන්නේ. මාත් එම විශ්වාසය උපරිමයෙන් ආරක්‍ෂා කරමින් රට වෙනුවෙන් වැඩ කිරීමට සූදානමින් ඉන්නේ.* ආණ්ඩුව සංවර්ධන ව්‍යාපෘති රැසක් ක්‍රියාත්මක කර තිබුණත් මෙම සංවර්ධන ව්‍යාපෘති නිසා රටට, ජනතාවට ඇඟට දැනෙන වෙනසක් සිදුවී නැතැයි විපක්‍ෂය චෝදනා එල්ල කරනවා. ආණ්ඩුව නියෝජනය කරන නියෝජිතයකු විදිහට ඔබේ අදහස මොන වගේද?ඇඟට දැනෙනවා කියන්නේ මොකක්ද කියලා මා නම් දන්නේ නැහැ. හැබැයි ඇසට පෙනෙන, හිතට දැනෙන සංවර්ධනයක් නම් රට පුරාම සිද්ධ වෙනවා. විපක්‍ෂය මෙය ප්‍රසිද්ධියේ පිළිනොගත්තත් පුද්ගලිකව මේ දේවල් පිළිගන්නවා.අපට මතකයි 2001, 2004 එජාප ආණ්ඩුව කාලයේ කටයුතු කළ හැටි. මාත් එදා එජාප නියෝජිතයකු විදිහට මේ දේවල් දුටුවා. එදා වෙළෙඳපොළ සංවර්ධනය වීම නිසා ව්‍යාපාරික ප්‍රජාවට පමණක් වාසිදායක තත්ත්වයක් ඇතිවුණා. ඒත් පොදු ජනතාවට එයින් කිසිදු වාසියක් ලැබුණේ නැහැ. ඒත් අද තත්ත්වය එය නොවෙයි. අද හැම අංශයකටම වාසි ලැබෙනවා. හැම අංශයක්ම සාර්ථකත්වයට පත් වෙනවා.පැය විසිහතරකින් මහා වෙනස්කම් කරන්න බැහැ.හැම දෙයක්ම ක්‍රමිකව සිද්ධ විය යුතුයි. එදා හම්බන්තොට වරාය ආශි‍්‍රත ප්‍රදේශවල ඉඩම් පර්චසයක් රුපියල් දසදහසටත් අඩුවෙන් අලෙවි වුණේ. අද එය රුපියල් දසලක්‍ෂය දක්වා ඉහළ ගිහින් තිබෙන්නේ. ඒ විතරක් නොවෙයි, මගේ දිස්ත්‍රික්කයේ කල්පිටියේ ඉඩම් පර්චසය රුපියල් හත්අටදහසට තිබුණේ. එයත් අද රුපියල් ලක්‍ෂ දහය තරම් ඉහළ මට්ටමකට පැමිණෙමින් තිබෙනවා. මේ මම සඳහන් කළේ සංවර්ධනයේ පැතිකඩ කිහිපයක් පමණයි. ප්‍රදේශයක්, රටක් සංවර්ධනය වෙන්නේ නැතිනම් ඉදිරියට යන්නේ නැතිනම් ඉඩම් මිල මේ විදිහට ඉහළ යාමක් වෙන්නේ නැහැ. මේ හැම දෙයක් නිසාම අපට දැනෙන්නේ සුබදායි අනාගතයක පෙරනිමිතියි.* යුද්ධය නිමාවත් සමඟ ජනතාව ජීවන බර සැහැල්ලු වෙතැයි බලාපොරොත්තු වුණා. ඒත් අද වෙද්දි ඔවුන්ගේ ඒ බලාපොරොත්තුත් බිඳ වැටිලා කියලා විපක්‍ෂය චෝදනා එල්ල කරන්නේ ආණ්ඩුවටයි.අද ස්වාභාවික ආපදා තත්ත්වය නිසා අප රට පමණක් නොවෙයි මුළු ලොවම අර්බුදයකට වැටිලා ඉන්නේ. අප සතුටු විය යුතුයි අපට මේ තරමින්වත් මෙයින් ගැළවී සිටීමට පුළුවන් වීම ගැන.නියඟයට, වර්ෂාවට පවා දේශපාලනය ගැවීමට තරම් විපක්‍ෂය බොළඳ වීම ගැන අප කනගාටු විය යුතුයි. එළවළු ටොන් ගණනක් වර්ෂාව නිසා විනාශ වුණා. මේ නිසා අද වෙළෙඳපොළට එන එළවළු ප්‍රමාණය සීමාවෙලා තිබෙනවා. ඒත් ඉල්ලුම ඉහළයි. මෙහි ප්‍රතිඵලය වී තිබෙන්නේ එළවළු මිල ඉහළ යාමයි. අපට මේ තත්ත්වය වැළැක්වීම දුෂ්කරයි. ඒත් පාලනය කළ හැකියි.විපක්‍ෂය එක් පැත්තකින් ජී. එස්. පී. ප්ලස් සහනය ඉවත් කරවීම සඳහා යටිකූ®ට්ටු වැඩ කළා. එම සහනය අහිමි වුණාම එහි වරද ආණ්ඩුව පිටට පටවනවා. අද විපක්‍ෂය සිදුකරන්නේ ඉතාමත් පහත් පෙළේ දේශපාලන ක්‍රමවේදයක්. මේ දේවල් නිසා ඔවුන්ට ජනතාව දිනාගැනීමක් සිදුකරන්න බැහැ. කරන්න පුළුවන් වෙන්නේ ජනතාවගෙන් තවදුරටත් දුරස්වීම පමණයි.අද ජනතාව සහල්, පොල්, අල, ලූණුවලට පමණක් දේශපාලන තීන්දු ගන්නේ නැහැ. හැම අංශයක් ගැනම සමතුලිතව කල්පනා කර තමයි තීන්දු ගන්නේ.මේ මොහොතේ තත්ත්වය පමණක් නොවෙයි අතීත ක්‍රියාකාරීත්වය වගේම අනාගතය ගැනත් හොඳින් බලා තමයි අද ජනතාව කටයුතු කරන්නේ. ඒත් විපක්‍ෂය තාමත් මේ ගැන නිසි අවබෝධයක් ඇතිව නොවෙයි සිටින්නේ. ඒ හින්දා තමයි විපක්‍ෂය ආණ්ඩුවට දිගින් දිගටම පහර දීමට උත්සාහ කරන්නේ.අපි කොයි මොහොතකවත් බඩු මිල ඉහළ යාම සහ ඒ සඳහා විසඳුම් සෙවීම මඟහැර යන්නේ නැහැ. ඒ නිසා තමයි පාලන මිල ඇතිකරමින් හා රාජ්‍ය වෙළෙඳ ජාලය ශක්තිමත් කරමින් පාරිභෝගිකයා ආරක්‍ෂා කර ගැනීමට කටයුතු කරන්නේ.* පළාත් පාලන මැතිවරණයට ආණ්ඩුවේ සූදානම මොන වගේද?අපට අතන වාසියි, මෙතැන හොඳයි කියලා එජාපය කෘත්‍රිම තත්ත්වයක් ඇතිකිරීමට උත්සාහ කරනවා. ඒත් මහ පොළොවේ තිබෙන්නේ ආණ්ඩුවට ඉතාමත් වාසිදායක හා ජයග්‍රාහි තත්ත්වයක්. පසුගිය ජනාධිපතිවරණයේදී, මහ මැතිවරණයේදී ආණ්ඩුව කෙරේ, ජනාධිපතිතුමා කෙරේ තැබූ විශ්වාසය අදත් ඒ විදිහටම ආරක්‍ෂා වී තිබෙනවා.ගම්වල මිනිස්සු දන්නවා වැඩ කළේ කවුද, නොකළේ කවුද කියලා. මම මේ ආණ්ඩුව තුළ සිටින නිසා කියනවා නොවෙයි. ගම් මට්ටමට වැඩිම වැඩ ප්‍රමාණයක් ඉෂ්ට කළේ මේ ආණ්ඩුව. තියෙද්දි එජාපයට හෝ ජවිපෙට ඡන්දය ලබාදීමට තරම් හේතුවක් ජනතාවට නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=f1102122</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>“එස්. බී.” කියූ සැනෙන් මුළු රටක් දන්නා මෙම දේශපාලන චරිතය කලෙක “ඡන්ද මැෂිම” ලෙස කොයි කවුරුත් හඳුන්වනු ලැබී ය. ආණ්ඩු දිනවීමට සේම ආණ්ඩු කඩා දැමීමට සුවිශේෂී හැකියාවන් පෙන්වූ එස්. බී. කියන්න තියන දෙය නොපැකිළව කියූ දේශපාලන චරිතයකි.මෙවර “දිනමිණ” “දියවන්නාවේ නෑදෑයෝ” විශේෂාංගයට එක්වන්නේ මෙම සුවිශේෂී දේශපාලන චරිතයයි. හේ වර්තමානයේ එක්සත් ජනතා නිදහස් සන්ධාන ආණ්ඩුවේ උසස් අධ්‍යාපන ඇමැතිවරයා වේ.ම් අප එස්. බී. දිසානායකගේ ජීවිතයට එබී බැලූ අයුරුයි.....* ඔබව අප දන්නේ එස්. බී. දිසානායක යන නමින්. ඔබේ සම්පූර්ණ නම කොහොමද ..... ?“මගේ සම්පූර්ණ නම දිසානායක මුදියන්සේලාගේ සුමනවීර බණ්ඩා දිසානායක...”* උපන් දිනය, උපන් ගම කොහොමද ?“මම උපන්නේ 1951 සැප්තැම්බර් 18 වැනිදා. මගේ උපන් ගම හඟුරන්කෙත මාදංවල...”* ඔබේ පියා, මව සහ පවුලේ තොරතුරු පිළිබඳව සඳහනක් කළොත්.... ?“මගේ පියා දිසානායක මුදියන්සේලාගේ උක්කුබණ්ඩා දිසානායක. අම්මාගේ නම පණ්ඩිතරත්න මුදියන්සේලාගේ ග්‍රේස් ප්‍රේමා පණ්ඩිතරත්න. මගේ මවුපියන් දෙන්නම ගුරුවරු. මගේ පවුලේ සහෝදර සහෝදරියෝ අට දෙනයි. මම පවුලේ දෙවැනියා. සහෝදරියෝ දෙන්නයි. සහෝදරයෝ පස් දෙනයි. මම දේශපාලනයට එනකන් අපේ පවුලේ කවුරුවත් ගම්සභාවකවත් හිටියේ නෑ.අපේ පවුල ලොකු පවුලක්. 1956 මහ මැතිවරණයට මගේ අප්පච්චි ගුරුවරයෙක් ලෙස බණ්ඩාරනායක මහත්තයට වැඩ කර තියෙනවා. හැබැයි 60 ගණන්වල සිට දිගටම අප්පච්චි හිටියේ එක්සත් ජාතික පක්ෂයේ. එතකොට එම්. ඩී. බණ්ඩා තමයි හඟුරන්කෙත හිටියේ. එම්. ඩී. බණ්ඩාගේ තිබුණු ළඟ සම්බන්ධය නිසා අප්පච්චි එක්සත් ජාතික පක්ෂයට ගිහිල්ලා තියෙනවා...”* ඔබ ප්‍රථමයෙන් අකුරු කරවන්නේ.... ?“මම ප්‍රථමයෙන් ‘අ’ යන්න කියන්නේ හඟුරන්කෙත අප්පච්චිගේ පාසලෙන්. හඟුරන්කෙත සී. සී. විද්‍යාලයෙන්. එතැනින් පස්වන ශ්‍රේණිය සමත්වෙලා පොරමඬුල්ල විදුහලට ඇතුල් වුණා. එහි මම උසස් පෙළ දක්වා ඉගෙන ගත්තා. 8 වන ශ්‍රේණියේදී ඒ පාසලේදී මාව විද්‍යා පන්තියට තේරුණා. පාසලේ අපට විද්‍යා ගුරුවරුන්ගේ හිඟයක් තිබුණා. ඒ නිසා මම වාණිජ පන්තියට ගියා. ඒ පන්තියේදී මම සාමාන්‍ය පෙළ ඉහළින් සමත් වුණා. උසස් පෙළ අන්තිම අවුරුද්දේදී ඒ පන්තියටත් වාණිජ ගුරුවරු හිඟ වුණා. ඒ නිසා විදුහල්පතිතුමා තීරණය කළා උසස් පෙළ විභාගයට පෙනී සිටීම අවුරුද්දකින් පහු කරන්න. මම ඒකට කැමැති වුණේ නෑ. මම ගුරුවරයෙක් ඉන්න පාසලක් හොය හොයා ගියා.ඒ ගිය ගමනේදී තමයි ගම්පොළ වික්‍රමබාහු විදුහලට ඇතුල් වෙන්නේ. එහිදී මට ශිෂ්‍යයන් ‘රැග්’ කලා. මම එතැන ශිෂ්‍යයන් දෙන්නෙක් තුන්දෙනෙකුට කව කට්ටෙන් ඇන්නා. ඇනලා මම ඒ පාසලෙන් එළියට බැස්සා. පස්සේ මට ආරංචි වුණා සාරානන්ද පිරිවෙනේ ‘බී කොම්’ කරන ශිෂ්‍යයෙක් පන්තියක් දාලා තියෙනවා කියලා. පස්සේ මම ඒ පන්තියට ගියා. පිරිවෙනේ ලියාපදිංචි වුණා. මම මුල්වරට උසස් පෙළ ලිව්වේ පිරිවෙනේදී. උසස් පෙළ සමත් වෙලා මම පේරාදෙණිය විශ්වවිද්‍යාලයට තේරුණා...”* ඔබ අද උසස් අධ්‍යාපන ඇමැතිවරයා. කලෙක විශ්වවිද්‍යාල තුළ ශිෂ්‍ය සංගම් අතර තිබූ දේශපාලන සංවාදශීලී බව අද විශ්වවිද්‍යාල තුළ නෑ නේද ... ?“ඒ සංවාදශීලී බව නැතිවුණේ 1988 න් පස්සේ. විශ්වවිද්‍යාල ඉතිහාසය ගත්තොත් 50 දශකයේ විශ්වවිද්‍යාල තුළ බලය තිබුණේ මහජන එක්සත් පෙරමුණට. පිලිප් ගුණවර්ධනලාගේ පක්ෂයට. 60 දශකයේ විශ්වවිද්‍යාලවල බලය තිබුණේ සමසමාජ පක්ෂයට. 70 දශකය, අපේ දශකයේ විශ්වවිද්‍යාල තුළ බලය තිබුණේ කොමියුනිස්ට් පක්ෂයට. 80 දශකය මැද භාගය වන විට එය ජනතා විමුක්ති පෙරමුණ අතට ගියා. ඊට පස්සේ ජවිපෙ විශ්වවිද්‍යාල තුළ නිලවරණ තහනම් කළා.වෙන ශිෂ්‍ය කණ්ඩායම්වලට තරග කරන්න තහනම් කළා. වෙන මතයක් විශ්වවිද්‍යාලයේ කියන්න තහනම් කළා. වෙන කිසිම දේශපාලනඥයකුට විශ්වවිද්‍යාලයේ කතා කරන්න තහනම් කළා. තව කණ්ඩායම් වලට නාම යෝජනා පත්‍ර භාරදෙන්න ඉඩ දුන්නේ නෑ. තම මතයට විරුද්ධව නැගී සිටිය ශිෂ්‍යයන්ව ජවිපෙ මරා දැමුවා. ජවිපෙ විශ්වවිද්‍යාලය තුළ බලය රැකගෙන එන්නේ ලොකු භීෂණයක් පෙන්වමින්, මවාපාමින්. මේ වනතෙක් ඒ තත්ත්වය තිබුණා. මම උසස් අධ්‍යාපන ඇමැතිවූවාට පසුයි ඒ තත්ත්වය වෙනස් කරන්න හැදුවේ...”* ඔබ පේරාදෙණිය විශ්වවිද්‍යාලයෙන් එළියට ආ පසුද ක්‍රියාකාරී දේශපාලනයට යොමුවන්නේ.... ?“1975 වර්ෂයේ තමයි මම විශ්වවිද්‍යාලයෙන් එළියට එන්නේ. ඒ වෙන කොට මම කොමියුනිස්ට් පක්ෂයේ ක්‍රියාකාරී ශිෂ්‍ය නායකයෙක්. පශ්චාත් උපාධිය කරන්න කොමියුනිස්ට් පක්ෂය අපේ ශිෂ්‍ය සංවිධානයට දුන් ශිෂ්‍යත්වයක් මත මම මොස්කව් විශ්වවිද්‍යාලයට ගියා. එතකොට තමයි 1977 ඡන්දය එන්නේ. ඒ ඡන්දයට මම ශ්‍රී ලංකාවට පැමිණ කොමියුනිස්ට් පක්ෂයෙන් තරග කරනවා වාමාංශික එක්සත් පෙරමුණ යටතේ. ඒ ඡන්දයෙන් අපි පැරදුණා. කවුරුවත් දිනුවේ නෑ. ඒ ඡන්දයෙන් ටික කලකට පසු අන්ටෑක්ට් ලේකම් වශයෙන් සිටි ආචාර්ය ගාමිණි කොරයා මහතා ආරම්භ කළ මාර්ග ආයතනයට මම සම්බන්ධ වූවා.එතැනදී ලොකු වැටුපක් මට ලැබුණා. කොමියුනිස්ට් පක්ෂයේ පූර්ණ කාලීනයකු ලෙස සිටි මම මාර්ග ආයතනයට සම්බන්ධවීම මත මමත් කොමියුනිස්ට් පක්ෂය අතර ගැටුම් නිර්මාණය වෙනවා. එතැනදී මම කොමියුනිස්ට් පක්ෂයෙන් ඉවත් වෙනවා. ටික කලක් මාර්ග ආයතනයේ ඉන්න කොට මහාචාර්ය මැන්දිස් රෝහණධීර මහතා මාව අනුර බණ්ඩාරනායක ළඟට එක්ක ගියා. එතැනින් මම මැතිනිය ළඟට ගියා. ඉන් පසු මම සිරිමාවෝ මැතිනියට උදව් කරන්න පටන් ගත්තා. දේශපාලන වශයෙන් මම මැතිනියට සමීප වුණා. එතැන් සිට මම ශ්‍රීලනිප යට සම්බන්ධ වුණා...”* ඔබ ශ්‍රීලනිප යේ මහ ලේකම් තනතුර දැරූ නායකයෙක්. මොකද ශ්‍රීලනිප ය ගැන හිතන්නේ... ?“ශ්‍රීලනිප ය කියන්නේ සමාජ පරිවර්තනයේ මහා කාර්යභාරයක් කළ පක්ෂය. හැබැයි ඉතිං වැරැදිච්ච තැනුන් තියෙනවා. උදාහරණයක් ලෙස ගත්තොත් සිංහල - දෙමළ රාජ්‍ය භාෂා කරලා, උසස් අධ්‍යාපනය සිංහල මාධ්‍යයට දැමීම තුළ අපේ උසස් අධ්‍යාපනය කඩා වැටුණා. ඒක ඉන්දියාව කළේ නෑ. ඒ නිසා දැන් අපේ පරපුරේ අයට ඉංග්‍රීසි බැහැනේ. ඒක පාඩුවක්. ඒක තවමත් අපේ විශ්වවිද්‍යාලවල තියෙනවා. ඒ වැරැද්ද මම විෂයභාර ඇමැතිවරයා ලෙස නිවැරැදි කරනවා...”* ශ්‍රීලනිප යේ ස්වර්ණමය යුගය ඔබ හිතන ආකාරයට කුමන කාලයද ... ?“මං හිතන්නේ දැන්. ඒක එහෙම කියන්න වෙනවා. 56 – 60 කාලය බණ්ඩාරනායක මහත්තයාගේ කාලය ගත්තොත් ලෝකය සමාජවාදය දෙසට ගියේ. අපි නොයෙකුත් දේවල් ජනසතු කළා. රට දේශීයත්වයට නැඹුරු වුණා. නමුත් අපේ ආර්ථිකය වැටුණා. 60 – 65 මැතිනියගේ කාලයෙත් ආර්ථිකය වැටුණා. නමුත් 65 – 70 කාලය ආර්ථිකය නගිනවා. ආපහු 70 – 77 කාලයේ ආර්ථිකය කඩා වැටෙනවා. චන්ද්‍රිකා මැතිනියගේ කාලය රට අවුලකට ගෙන යනවා. මහින්ද රාජපක්ෂ ජනාධිපතිතුමාට රට ලැබෙන කොට රට විශාල අවුලක තිබුණේ. ඒ සියලු අභියෝග ජයගන්න මහින්ද රාජපක්ෂ ජනාධිපතිතුමාට හැකි වුණා.2005 දිනුවට වඩා වැඩි ඡන්ද ලක්ෂ ගණනක් ලක්ෂ 18 ක් පමණ ලබා ගැනීමට මහින්ද රාජපක්ෂ ජනාධිපතිතුමාට හැකි වෙනවා. ලෝකයම බෑ කිව්ව යුද්ධය එතුමා ජයග්‍රහණය කරනවා. ඒ යුද්ධය යන අතරේ රටේ ආර්ථිකයත් එතුමා නැගිට්ටවනවා. ඒ අතින් බලන කළ වාදයකින් තොරව ශ්‍රීලනිප යේ ස්වර්ණමය යුගය මහින්ද රාජපක්ෂ ජනාධිපතිතුමාගේ පාලන කාලය බව කිව හැකියි. යුද්ධය යන අතරේ අපේ ඒක පුද්ගල ආදායම දෙගුණයක් වෙනවා. දුප්පත්කම විරැකියාව අඩු වෙනවා. මහා විශාල සංවර්ධන ව්‍යාපාර රට තුළ ඇරැඹෙනවා. අද අපිට මහ ලොකු ඉලක්ක තියෙනවා...”* චන්ද්‍රිකා ජනාධිපතිතුමියගේ පාලන කාලය තුළ ඔබ රටේ ප්‍රබල චරිතයක්. එහෙම වෙද්දි ඔබ ඇය හැර යන්නේ... ?“මම විතරක් නෙමෙයි සියලු දෙනාම ඇයව හැර ගියා. එයාගේ ස්වාමිපුරුෂයා විජයත් ඇයව හැර යනවා. එයත් එක්ක කාටවත් වැඩි කලක් ඉන්න බෑ. ඉතිහාසය ගත්තොත් එයාගේ ළඟ සිටි අය සියල්ලම ඇයව දාලා යනවා. නොගියොත් තමයි පුදුමය. එච්චරකට එයා අශීලාචාරයි. එච්චරකට එයා අකෘතඥයි. එච්චරකට එයා පණ්ඩිතයි. කිසිම අධ්‍යාපනයක් නෑ. එයා සාමාන්‍ය පෙළ වැඩ තුනක් පාස්. එච්චරයි. හැබැයි සෝබෝන් හිටියා කියලා තමයි කියන්නේ. ඒ වගේ බොරු කියන නායිකාවක් මම ලෝකයේවත් දැකලා නෑ. හැබැයි ජනවර්ග ප්‍රශ්නයේදී ඇය නිවැරැදි තැනක හිටියා. ඒ නිසයි එදා අපි එයාට සමීප වුණේ. හැබැයි ශ්‍රීලනිප ය හැර ගිය සියලු දෙනා යළිත් මහින්ද රාජපක්ෂ ජනාධිපතිතුමා පක්ෂයේ නායකයා බවට පත් වූ පසු යළි පක්ෂයට එනවා...”* විවෘත ආර්ථිකය ගැන ඔබ තුළ ඇති මතය... ?“මම විවෘත ආර්ථිකයට පක්ෂ මනුෂ්‍යයෙක්. චීනය අද පෝසත් වෙලා තියෙන්නේ විවෘත ආර්ථිකයෙන්. වියට්නාමය මැරෙන මිනිස්සු නැති කර ගත්තේ විවෘත ආර්ථිකයෙන්. ඒ වගේම ශ්‍රීලනිප ය සහ එජාපය අතර දේශපාලන වශයෙන් මහ ලොකු වෙනසක් මම දකින්නේ නෑ...”* ඔබ කෘෂිකර්මයට දක්වන්නේ අසීමිත කැමැත්තක් නේද... ?“ඒක ඇත්ත. ශ්‍රීලනිප ය පරාජය කර එජාප ආණ්ඩුවක් බිහි කළ අපි ඒ ආණ්ඩුවේ කෘෂිකර්ම ඇමැතිවෙලා මහා පරාක්‍රමබාහු රජතුමාට පසු අතිරික්ත වී අස්වැන්නක් ලබා ගත්තේ 2003 මම කෘෂිකර්ම ඇමැති වුණු කාලයේයි. කෘෂිකර්මයට මගේ දැඩි කැමැත්තක් තියෙන්නේ අපි ගොවි පවුල්වල දරුවෝ නිසා. මම ගොවිපොළක් කරනවා. පසුගිය කාලයේ මම ඒක තාවකාලිකව CIC එකට බදු දුන්නා. හඟුරන්කෙත නිවෙසේ මම තවමත් වගා කටයුතු කරනවා. අපි ආසාවෙන් පැල් රකින්න ගිය අය. ආසාවෙන් නගුල අරගෙන හාපු අය. ආසාවෙන් අපි කමතේ ගොයම් පාගපු අය...”* චන්ද්‍රිකා හිටපු ජනාධිපතිතුමියගෙන් ඔබ කෘෂිකර්ම ඇමැති ධුරය ඉල්ලා නොලැබුණු නිසා ඇය සමඟ මුල්ම ආරවුල ඇතිවුණා කියා මා කීවොත්... ?“ඔව් මම ඇයගෙන් ඒක ඉල්ලුවා. මට කෘෂිකර්ම ඇමැති ධුරය දෙන්න කියලා. නමුත් ඇය ඒක දුන්නේ නෑ...”* ඔබේ ජීවිතේ සෙවණැල්ල බඳු ඔබේ බිරිය තමරා ඔබට කොහොමද හමුවන්නේ.. ?“මම විශ්වවිද්‍යාලයේදී දේශපාලනය කළා. ඉගෙන ගත්තා. ඒ වගේම ක්‍රීඩා කළා. විශ්වවිද්‍යාලයේ ඒ ඒ වර්ෂවල ‘කලර්ස් නයිට්’ තියෙනවා. ඒ අවුරුද්දේ මම ‘යුනිවර්සිටි චැම්පියන්’ වෙලා හිටියේ. ඒ වගේම ඒ කාලේ අන්තරේ සභාපති මම. තමරා හිටියේ සෞන්දර්ය විශ්වවිද්‍යාලයේ. ඒ ‘කලර්ස් නයිට්’ එකට සෞන්දර්යය විශ්වවිද්‍යාලයේ ශිෂ්‍යාවන් ඇවිත් නර්තන ඉදිරිපත් කළා. තමරත් ඒ නර්තන කණ්ඩායමේ හිටියා. එදා තමයි මම තමරව අඳුර ගත්තේ...”* ඒ නර්තන කණ්ඩායමේ තව යුවතියන් ඉන්න ඇතිනේ. ඒ අය අතර ඇයට ඔබේ අවධානය ගියේ... ?“ගෑණු ළමයි නම් ඕන තරම් හිටියා. හැබැයි ඒ අයට වඩා තමරා ලස්සනයි. (එසේ කියා මහ හඬින් සිනාසේ) විශ්වවිද්‍යාලයෙත් ගෑණු ළමයි හිටියා. ඒ අයටත් වඩා තමරාව මම ලස්සනට දැක්කා. ඒ අතර තමරාගෙත් දේශපාලනයක් තිබ්බා. සෞන්දර්ය විද්‍යාලය, විශ්වවිද්‍යාලයට ගැනීමේ සටනේදී ජයසේන කෝට්ටේගොඩලා, බන්දුල විජේවීරලා, රෝහණ වීරසිංහලා, සමඟ සෞන්දර්්‍යයේ නැටුම් අංශය නියෝජනය කළ ශිෂ්‍ය නායිකාව තමයි තමරා. ඒ වගේම ඇයගේ පරපුර දකුණේ මාතර...”* ‘ආදරය’ පිළිබඳ අදහස කවුද දෙදෙනාගෙන් මුලින්ම පැවැසුවේ... ?“මම්ම පැවැසුවා. ආදර සම්බන්ධ ඇතිවෙලා අවුරුදු පහකට හයකට පසු අපි විවාහ වුණා. අපිට දැන් පුතුන් දෙදෙනෙක් ඉන්නවා. වැඩිමල් පුතා නාරද බණ්ඩාර දිසානායක. පොඩි පුතා තාරක බණ්ඩාර දිසානායක. ලොකු පුතා දැනට විශ්වවිද්‍යාලයේ වැඩ කරනවා. ඒ ගමන් එයා පී. එච්. ඩී. එක කරනවා. එයා විවාහ වෙලා ඉන්නේ. පොඩි පුතා තාරක ඕස්ට්‍රේලියාවේ ඉගෙන ගත්තේ. ස්වේසන් කරලා කැප්ටන් වුණා. ෆයිලට්ලාට ඕස්ට්‍රේලියාවේ තිබුණු එග්සෑම් එකෙන් ඒ රටෙන්ම දෙවැනි තැනට තේරුණා. ඒ නිසාම එයාට අමෙරිකාවේ ‘ඇම්රිඩ්ලි’ විශ්වවිද්‍යාලයට ශිෂ්‍යත්වයක් ලැබුණා. ඒ නිසා අමෙරිකාවට ගියා. එහිදී එයා උපාධිය ඉහළින් සමත් වුණා. දැන් එයා දක්ෂ ෆයිලට් කෙනෙක්. පසුගියදා නිවාඩුවට ශ්‍රී ලංකාවට ආවා. ඒ ඇවිත් එයා දැන් අදහස් කරනවා ශ්‍රී ලන්කන් ගුවන් සමාගමට එක්වී වැඩ කරන්න...”* එතකොට එස්. බී. දිසානායක නම දේශපාලනය තුළ ගෙනියන්න කවුරුවත් දරුවෙක් ඉදිරිපත් වන්නේ නැද්ද... ?“දේශපාලනයට ඒම පිළිබඳ දැනට මගේ දරුවන්ගේ අදහසක් නෑ. ඔවුන් දේශපාලනයට එනවා නම් පස්සේ ආපු දෙන්. දැනට ඒ අය අධ්‍යාපන කටයුතු කරගෙන යනවට මම කැමැතියි...”* ඔබේ සිත්ගත්ම දේශපාලනඥයා... ?“සිරිමාවෝ බණ්ඩාරනායක මැතිනිය. ඊළඟට මහින්ද රාජපක්ෂ ජනාධිපතිතුමා. එතුමා අද මගේ රටේ නායකයා නිසා මම එහෙම කියනවා නෙමෙයි. ජනාධිපතිතුමා ඒක දන්නවා. එදත් එයා මගේ මහින්ද අයියා. එතුමා ඒ දවස්වල මගේ ගෙදර ඇවිත් කාලා බීලා කෑ ගහලා මේසෙත් පෙරලලා යන්නේ. එහෙම කරන්නේ ඒ දවස්වල අපි අනුර බණ්ඩාරනායකට බනින්න පටන් ගත්තහම එයාට කේන්ති යනවා. ඊළඟට මම කැමැති දේශපාලන නායක දොස්තර ඇස්. ඒ. වික්‍රමසිංහ මහතා.”* ඔබ කලෙක දේශපාලනය නිසා සිරගත කරනවා. ඒ මතකය.. ?“මාව මේ මෑතකදී සිරගත කළේ ඒ පළමු වතාව නෙමෙයි. මාව 1971 දී සිරගත කළා. මාස තුනක් බෝගම්බර හිටියා. 1988 වර්ෂයේදී මාව සිරගත කර මාස 9 ක් බන්ධනාගාරයේ සිටියා. ඒ රිමාන්ඩ් සිරකරුවකු ලෙස. මෑතක අවුරුදු 2 කට ආසන්න කාලයක් දඬුවම් ලබපු සිරකරුවකු ලෙස ජම්පරය ඇඳගෙන හිරේ හිටියා. මම හිරගෙදර බත් කෑවා. මේවා ගැන මම එච්චර හිතුවේ නෑ. ඒ කාලයේ මම පොත් කියෙව්වා. මගේම පොත් හතක් ලිව්වා. එළියට ආවට පස්සේ ඒ පොත් හතයි තව පොත් තුනකුයි පොත් දහයක් එළි දැක්වූවා..”* සමහරු කියනවා එස්. බී. ගේ කටට බ්‍රේක් නැහැ කියලා. මොකද ඒ... ?“බ්‍රේක් නැතුවා නෙමෙයි. එස්. බී. කියන මිනිහා කටට බ්‍රේක් දාගත්තොත් ඒ එස්. බී. නෙමෙයි. එස්. බී. කියන මිනිහාගේ කටට බ්‍රේක් අල්ලන්නේ නෑ. බ්‍රේක් ගහන්නේ නෑ. ඒක එස්. බී. ස්ටයිල්. හිරේ ගියෙත් වචනයක් වැරැදිලා. එහෙම වුණාය කියලා එස්. බී. බ්‍රේක් ගහන්නේ නෑ. ඒක එහෙම තමයි...”* කලාවට ඔබ ආදරය කරන කෙනෙක්. එහෙම නේද... ?“කලාවක් නැත්නම් මනුස්සකමක් නෑ කියලයි මම හිතන්නේ. කලාව තමයි මනුෂ්‍යා නිවැරැදි කරන්නේ. අපි ඉන්නේ යාන්ත්‍රික ලෝකයක. තව අවුරුදු 2000 ක් ගියත් මිනිසාගේ මේ ඇස් දෙක කට නාසය මනස දිව සම කරන දේවල් දැනෙන දේවල් යාන්ත්‍රිකව හදන්න බෑ. මනුස්සකම මනස තුළ ඇති කරන්න ආගමෙන් වගේම සේවයක් මෙහෙයක් කලාවෙන් කරනවා. කලාව කියන්නේ මිනිසාගේ ජීවිතෙන් කොටසක්. ඒකෙන් මිනිසාට මිදෙන්න බෑ. මිනිසෙක් වඩාත්ම කැමැති මොනවාටද ? හැකිතාක් කල් සතුටෙන් ජීවත් වෙන්නයි. ඒ සතුට ලබාදිය හැකි තැන කලාවයි...”* ඔබේ ලග්නය මොකක්ද ... ?“කන්‍යා...”* නක්‍ෂත්‍රය ගැන ඔබේ මතය මොකක්ද ?“නක්‍ෂත්‍රය මම විශ්වාස කරනවා. නැකත් එහෙම බලනවා. පොදුජන එක්සත් පෙරමුණ නම හදන්න මම මූලික වුණා...”* දෙවිවරු පිළිබඳ විශ්වාසය කොහොමද.... ?“එහෙම නෑ..මැවුම්කාර දෙවියෙක් ගැන මම කොහොමවත් විශ්වාස නෑ. මම ඉන්දියාවේ යනවා තිරුපති දේවාලයට විෂ්ණු දෙවියෝ වැඳලා එන්න. හැබැයි ලොකුවට එහෙම විශ්වාසයක් නෑ. එහෙම කෙනෙක් විශ්වාසයක් තියාගෙන ඉන්නවා නම් ඒක වරදක් නෑ...”* ඔබේ දේශපාලන ඉලක්කය මොකක්ද ... ?“මගේ දේශපාලන ඉලක්කය ඉවරයි. වර්තමාන ජනාධිපති මහින්ද රාජපක්ෂ ජනාධිපතිතුමාට උදව් කරගෙන ඉන්නවා මිසක දේශපාලන ඉලක්ක දැන් නෑ. ඒවා ඉවරයි. අපි දැන් වයසයි. ලබන සැප්තැම්බර් 18 වෙන කොට මට වයස අවුරුදු 60 වෙනවා. සියල්ලටම වඩා මගේ නිරෝගීකම ගැන මම උනන්දු වෙනවා. මට කිසිම ලෙඩක් නෑ. මට තියෙන්නේ ටියුන් ඇඟක්..”.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>12</day>
    </date>
    <link>http://www.dinamina.lk/2011/02/12/_art.asp?fn=f1102123</link>
    <topic>සියලු පහසුකම් සපිරි නගරය පන්නල</topic>
    <author>සටහන්- චතුරිකා ගමගේ ඡායාරූප – ප්‍රසාද් පූර්ණමාල්</author>
    <content>පිටිගල්කෝරළේ නැඟෙනහිර කෝරළේ සහ බටහිර කෝරළේ යන කෝරළ තුනෙන් සෑදුණු පන්නල ඓතිහාසික වටිනාකම් රාශියකින් යුතු ප්‍රදේශයකි. ඉංග්‍රීසි පාලන සමයේදී ඉංග්‍රීසින් විසින් ශ්‍රී වික්‍රම රාජසිංහ රජු අල්ලා ගෙනවිත් ගිරිඋල්ල නගරයේ සතිපොළ අසල තිබෙන බුදුමුත්තා තොටුපොළ අසල ඔරුව එනතුරු රඳවාගෙන සිටි බව ජනප්‍රවාදයේ සඳහන් වේ’ එසේම වත්තෙගම ප්‍රදේශයේ තිබෙන යකාබැඳි ඇළ හා පබැදුණු ජනප්‍රවාදද අපට හමුවේ.සෑම දිනකම රාත්‍රියේ යකෙක් පැමිණ වේල්ල කඩා බිඳ දමන නිසා දසමහ යෝධයෙක් එම යකාව අල්ලා වේල්ලට තබා ගැට ගැසුවේ යැයි ඇතැම් තැනක සඳහන් වේ. බොහෝ ඈත අතීතයේ සිදු වී ඇති මෙවන් සිදුවීම් තුළින් පන්නල ප්‍රදේශයේ ඓතිහාසික වටිනාකම මැනවින් පිළිබිඹු කරයි.පන්නල ප්‍රාදේශීය සභාව පිළිබඳ විමසීමේදී එහි ඉතිහාසයද බොහෝ ඈතට විහිදෙයි. ප්‍රාදේශීය සභා ස්ථාපිත වීමේදී සංවර්ධන සභා ක්‍රමයට පෙර පැවැති ගම් සභා අතරින් පන්නල ගම් සභාව, හමන්ගල්ල ගම් සභාව, මා කඳුර ගම් සභාව යන බල ප්‍රදේශ තුන ඒකාබද්ධ වී පන්නල ප්‍රාදේශීය සභාව ස්ථාපය විය.එදා සිට අද දක්වා විවිධ දේශපාලන පක්ෂ සහ නායකයන්ගේ මූලිකත්වයෙන් පන්නල ප්‍රාදේශීය සභා බල ප්‍රදේශය පුරා විවිධ වෙනස්කම් රාශියක් සිදුවූ අතර පසුගිය කාලය ඒ අතුරින් විශේෂ වේ.භෞතික සංවර්ධනයට එහා ගිය පුද්ගල චර්යා සහ සංකල්ප ප්‍රවර්ධනයකට මුල පුරමින් ප්‍රදේශයේ විධිමත් පෙර පාසල් පද්ධතියක් සකස් කිරීමට කටයුතු කළේ එහි මූලික පියවර වශයෙනි. විශිෂ්ට පෙර පාසලක් සහ විශිෂ්ට පෙර පාසල් පාලිකාවන් බිහි කිරීමේ අරමුණින් පාඨමාලා ක්‍රියාත්මක කළ අතර එහි ප්‍රතිඵලයක් ලෙස පන්නල පෙර පාසල් පද්ධතිය වයඹ පළාතේ හොඳම පෙර පාසල් පද්ධතිය බවට පත් විය.ළමයින්ට අවශ්‍ය පොත් පත් බෑග් යනාදිය ලබාදී පහසුකම් සලසා දුන්නේ දරුවන් අපේ අනාගතය බාර ගැනීමට සිටින පුරවැසියන් නිසාය.පසුගිය කාලය තුළ ඉඩ කඩ සීමිත කුඩා කාමරයකට සීමා වී තිබූ බොහෝ පුස්තකාල විධිමත් පරිදි සංවර්ධනය කිරීමට ප්‍රාදේශීය සභාව කටයුතු කළේය. එසේම නගරයට පමණක් සීමා වී තිබූ පුස්තකාල පහසුකම් ගමට ගෙන යමින් කටුගම්පල, වෑත්තෑව, නාරංගමුව, එලිබිච්චිය, රාවිට, ඉරබඩගම, යටත්තාවල, ප්‍රදේශවලද පුස්තකාල ඉදි කෙරිණි. කදානෙගෙදර ඉදි කළ නවතම පුස්තකාලයට වැයවූ මුදල ලක්ෂ 160 කි.කෝටි 10 ක වියදමින් මාකඳුර පුස්තකාලයට සමගාමීව සෞඛ්‍ය මධ්‍යස්ථානය සහ වෙළෙඳ සංකීර්ණයද ඉදි කර තිබේ. පුස්තකාල පද්ධතිය විධිමත් කොට ගමට ගෙන ගියේ තරුණ ජීවිත පොත පතට නැඹුරු කිරීමේ පරමාර්ථය පෙරදැරිවය. එසේම මෙවර අය වැයෙන් ගිරිඋල්ල, පන්නල, මාකඳුර, කදානෙගෙදර පුස්තකාලවලට අන්තර්ජාල පහසුකම් ලබාදීම සඳහා අවශ්‍ය ප්‍රතිපාදන වෙන් කර ඇති අතර ඒ තුළින් නාගරික ප්‍රදේශ ආශ්‍රිතව ඇති පහසුකම් ගමට ගෙන යාමට බලාපොරොත්තු වේ.විශ්ව ලෝකයට යන දරුවෙක් සේම යහපත් දරු පරපුරක් බිහි කිරීමේ අරමුණ ඇතිව ප්‍රාදේශීය සභාව විදුණැන ශිෂ්‍යත්ව අරමුදල ආරම්භ කරන ලදී. ඒ අනුව එමගින් පහ ශ්‍රේණියේ ශිෂ්‍යත්ව විභාගය සමත් නොවූ කඩයිමේ සිටින දුප්පත් දරුවන්ගේ අධ්‍යාපන කටයුතු සඳහා ආධාර කළේය. මීට අමතරව සාමාන්‍ය පෙළ ඉහළින් සමත්වූ සහ විශ්වවිද්‍යාල වරම් ලැබූ දුප්පත් දරුවන් රාශියකටද සභා අරමුදලින් සෙත සලසා තිබේ.ප්‍රදේශයේ ජනතාවට අවශ්‍ය සෞඛ්‍ය පහසුකම් ලබාදෙමින් නගරවල එකතුවන කසළ ඉවත් කිරීම, එම කසළ මාකඳුරට ප්‍රවාහනය කර කොම්පෝස්ට් නිපදවීම, ඩෙංගු වැනි වසංගත රෝග මර්දන වැඩසටහන්, නගර පවිත්‍ර කිරීමේ වැඩසටහන්, ජලභීතිකා රෝග මර්දනය සඳහා සුනඛයින් එන්නත් කිරීම යනාදි ක්‍රියාකාරකම් රාශියක් ප්‍රාදේශීය සභාව මගින් සිදු කරයි.ගිරිඋල්ල, පන්නල, යක්විල, කඳානෙගෙදර, මාකඳුර, වැටකයාව වශයෙන් සති පොළ 6 ක් ප්‍රාදේශීය සභාවට ඇත. පසුගිය කාලය තුළ රුපියල් ලක්ෂ 42 ක් පමණ වැය කර සතිපොළ සංවර්ධනය කළේ ජනතාවගේ පහසුව උදෙසාය. කඳානෙගෙදර සතිපොළ සංවර්ධනයට පමණක් රුපියල් ලක්ෂ 25 ක් පමණ වැය කර ඇති අතර 2011 වර්ෂයේදී යක්විල හා ගිරිඋල්ල සතිපොළවල් සම්පූර්ණයෙන්ම නවීකරණයට සැලසුම් කර ඇත.ජනතාවට අවශ්‍ය පිරිසිදු ජලය ලබාදීම සඳහා ග්‍රාමීය ජල සම්පාදන ව්‍යාපෘති 11 ක් දැනට බල ප්‍රදේශය පුරා ක්‍රියාත්මක වේ. කඩකන්ද, මුම්වාන, උඩුගම, කවුඩුමුන්න, නාරංගොඩ, මඩිගෙපොළ ඉන් කිහිපයකි. නගරය හා ඒ අවට ආලෝකමත් කරන වීථි පහන් 11,000 කට වැඩි ප්‍රමාණයක් බල ප්‍රදේශය පුරා සවිකර ඇති අතර ඒවා නඩත්තුව සඳහාද වාර්ෂිකව අය වැයෙන් විශාල මුදලක් වෙන් කෙරිණි.අති විශාල මාර්ග පද්ධතියක් සහිත පන්නල ප්‍රාදේශීය සභා බල ප්‍රදේශය පුරා කි. මී. 300 පමණ ප්‍රමාණයක් කොන්ක්‍රීට් සහ තාර යොදා සකස් කිරීමට ප්‍රාදේශීය සභාව කටයුතු කළේය. එම ව්‍යාපෘති හරහා එතෙක් ගමන් කළ නොහැකි දුෂ්කර තත්ත්වයේ තිබූ මාර්ග විශාල ප්‍රමාණයක් ප්‍රතිසංස්කරණය කෙරුණි. මාර්ග සංවර්ධනයේදී ජනාධිපතිතුමන්ගේ මග නැගුම, සහ ගම නැගුම ව්‍යාපෘතිවල සහයෝගය නිබඳව හිමිවුණි. ඒ අනුව කඳු හෙල් සහිත මාර්ග මෙන්ම මඩ වගුරු සහිත මාර්ග විශාල ප්‍රමාණයක් කොන්ක්‍රීට් කර අවසන් කර තිබේ.2010 වර්ෂය තුළ පමණක් මග නැගුම හා ප්‍රාදේශීය සභා අරමුදල් මගින් බෝක්කු 23 ක් ඉදිකර ඇති අතර ඒ සඳහා රුපියල් ලක්ෂ 23 ක් වැය කර තිබේ. රුපියල් ලක්ෂ 100 ක් වැය කර බෝපිටියේ ඉදි කළ ආදාහනාගාරය පසුගිය වසරේදී ජනතා අයිතියට පත් කරන ලදී.පසුගිය කාලයේ අබලන් තත්ත්වයේ පැවැති පන්නල නගර ශාලාව අලුත්වැඩියා කළ අතර ලක්ෂ 150 ක් පමණ වැය කර ගිරිඋල්ල නගරයේත් නගර ශාලාවක් ස්ථාපිත කළේය. එසේම ප්‍රදේශයට අවශ්‍ය ප්‍රජා ශාලා, ආයුර්වේද වෛද්‍ය මධ්‍යස්ථාන, වෙළෙඳ සංකීර්ණ යනාදී බොහෝ ස්ථාන ප්‍රාදේශීය සභාවේ මූලිකත්වයෙන් ඉදි කෙරිණි. එම නිසා අද පන්නල ප්‍රදේශය සියලු පහසුකම්වලින් සපිරි අංග සම්පූර්ණ ප්‍රදේශයක් බවට පත්ව තිබේ.  * ජනතාවට වඩාත් සමීප පළාත් පාලන ආයතනය ලෙස ප්‍රාදේශීය සභාවක කාර්යභාරය කෙබඳු විය යුතුද ?ගුණනැණ දෙකෙන් යුතු හොඳ මිනිසෙක්, හොඳ පවුලක් හා හොඳ ගමක් නිර්මාණය කිරීම ප්‍රාදේශීය සභාවක කාර්යභාරය විය යුතු යැයි මම විශ්වාස කරනවා. සාමාන්‍යයෙන් ප්‍රාදේශීය සභාවකින් සිදු කරන පාරවල් සෑදීම, බෝක්කු සහ කාණු සෑදීමට එහා ගිය සේවාවක් ලබාදීම මගේ අරමුණ වුණා. ඉස්සරට වඩා අද ලෝකයේ හැම දෙයක්ම වෙනස් වෙලා. අද මුළු ලෝකයම විශ්වගම්මාන සංකල්පයකට පැමිණ තිබෙනවා. ඒ නිසා දියුණුවන සමාජයත් සමඟ පෙරට යා හැකි පරිදි ප්‍රාදේශීය සභාවේ කාාර්යභාරයත් පෙළ ගැස්වීම වැදගත් යැයි මම හිතනවා.* ඔබ පළමුවෙන්ම සභාපතිවරයා ලෙස පත් වූයේ 1997 වසරේදීයි. ඒ වන විට සභාවේ තත්ත්වය කෙබඳුද ?1997 මම පළමුවරට සභාපති ධුරය භාරගන්නා විට ප්‍රාදේශීය සභාවට ගොඩනැගිල්ලක් තිබුණේ නැහැ. ප්‍රාදේශීය ලේකම් කාර්යාලය අසල කුලී කාමරයක තමයි සභාව පවත්වාගෙන ගියේ. ගමේ සංවර්ධන කටයුතු සිදු කෙරුණත් එය සිදු කෙරෙන්නේ ප්‍රාදේශීය සභාවෙන් බව ජනතාව දන්නේ නැහැ. ඒ තරමට ප්‍රාදේශීය සභාව සැඟවිලා තිබුණා. ඒ නිසා මම බලයට පත්වී මාස 7 ක් වැනි කෙටි කාලයක් තුළ දෙමහල් ගොඩනැගිල්ලක් හදලා ප්‍රාදේශීය සභාවට අනන්‍යතාවයක් ලබා දුන්නා. ඒ වගේම 2002 දී මම නැවත සභාපතිවරයා ලෙස පත්වුණාම කාර්යාලයේ සේවාව කාර්යක්ෂම කිරීමට අන්තර්ජාල පහසුකම් ලබා දුන්නා.* ඔබගේ පාලන කාලයන් තුළදී ප්‍රදේශයේ සිදු කෙරුණු විශේෂ සංවර්ධන කටයුතු මොනවාද ?මම ළමයින්ගේ අධ්‍යාපන කටයුතු ඉහළ නංවන්න කටයුතු කළා. විශේෂයෙන් දැනුමින් සපිරි දරු පරපුරක් නිර්මාණය කිරීම උදෙසා නගරයට සීමා වී තිබූ පුස්තකාල පද්ධතිය ගමට ගෙන ගියා. පෙර පාසල් ලියාපදිංචි කර එහි ගුරුවරුන්ට අවශ්‍ය පුහුණුව ලබා දුන්නා. ඒ වගේම විශාල මුදලක් වැය කර බෝපිටිය ආදාහනාගාරය, ගිරිඋල්ල නගර ශාලාව, ගිරිඋල්ල බස්නැවතුම්පොළ හා වෙළෙඳ සංකීර්ණය, වැටකයාව වෙළෙඳ සංකීර්ණය, කටුගම්පල ආයුර්වේද වෛද්‍ය මධ්‍යස්ථානය හා ළමා හා මාතෘ සායන මධ්‍යස්ථානය ඉදිකිරීම ආදී සංවර්ධන කටයුතු රාශියක් සිදු කළා.* ප්‍රදේශයේ පාසල් සංවර්ධනය සඳහා ඔබගෙන් ලැබුණු දායකත්වය කෙබඳුද ?යහපත් දරු පරපුරක් නිර්මාණය කිරීම සඳහා අපි පාසල් ආශ්‍රය කරගෙන විශේෂ වැඩසටහන් සිදු කළා. එය හැඳින්වූයේ නෑගම් යාම ලෙසයි. 1991 වසරේ ළමයි හය දෙනෙක් පමණක් සිටි හුනුවිල ඉස්කෝලේ වහන්න බලධාරීන් යෝජනා කළා. මම එදා මන්ත්‍රීවරයෙක් ලෙස ඒකට විරුද්ධ වුණා. ඒ පාසලේ සිටියේ අසරණ දුප්පත් මවුපියන්ගේ දරුවන්. 2006 මම සභාපති ලෙස පත්වන විට ඒ පාසලේ ළමයි 31 සිටියා. මම ඒ පාසලේ සියලුම ළමයින්ට බෑග්, සපත්තු, පොත්පත් සහ අවුරුද්දට රස කැවිලි සේරම ලබා දුන්නා. ඒ කාලේ මන්ත්‍රීවරුනුත් එම පාසලට ගොඩාක් උදව් කළා.* ප්‍රදේශයේ ජනතාවගේ සාමාජීය තත්ත්වය උසස් කිරීමට ප්‍රාදේශීය සභාවේ සභාපතිවරයා ලෙස ඔබ කටයුතු කළේ කෙසේද ?පවුලක් වුණත් දියුණු වෙන්න සමගිය තියෙන්න ඕන. ඒ වගේම ප්‍රදේශයක් දියුණු වෙන්නත් සමගිය අත්‍යවශ්‍යයි. ඒ නිසා ප්‍රදේශයේ ජනතාව අතර සමගිය සුහදතාවය වර්ධනය කරන ස්වේච්ඡා සමිතිවලට මම සහයෝගය ලබා දුන්නා. ඒ අනුව මම රංජිත් ලංසකාර ප්‍රජා සහන පදනම මගින් ප්‍රදේශයේ තිබෙන මරණාධාර සමිති තෝරාගෙන පුටු 10 බැගින් ඒ සමිතිවලට ලබා දුන්නා. ඒ වගේම දහම් පාසල් 63 කට පුටු 5 බැගින්ද පෙර පාසල් 70 කට පුටු බැගිනුත් ලබා දුන්නා.* ජනතාව අතර සුහදතාවය සමගිය වර්ධනය කරලීම සඳහා ඔබගෙන් ලැබුණු දායකත්වය කෙබඳුද ?මම ආගම්භේද ජාති භේද නොසලකා සෑම පුද්ගලයකු සමගම සුහදව කටයුතු කරනවා. ඒ තුළින් මම ජනතාවට ආදර්ශයක් ලබාදී තිබෙනවා.* ප්‍රදේශය තවදුරටත් සංවර්ධනය කිරීම සඳහා සැලසුම් තිබෙනවාද ?ඉදිරියේදී ජංගම පුස්තකාල සේවාවක් ආරම්භ කර ජනතාවට වඩාත් සමීප සේවාවක් ලබාදීමට බලාපොරොත්තු වෙනවා. ඒ වගේම වෙල්පල්ල සහ හෙට්රිප්පු ප්‍රදේශවල පුස්තකාල දෙකක් ආරම්භ කිරීමටත් කටයුතු කරනවා. පන්නල නගරය ක්‍රමවත් සැලසුමක් අනුව ඉදිරියට ගෙන යාම සඳහා රජයේ සහ පළාත් සභාවේ සහයෝගය ඇතිව කානු පද්ධතිය නිසි පරිදි සකස් කරන්න සැලසුමක් තිබෙනවා. මාකඳුර නගරයේත් වෙළෙඳ සංකීර්ණයක් සහ ප්‍රජා ශාලාවක් ඉදිකර ඒ ප්‍රදේශයත් සංවර්ධනයට කටයුතු කරනවා. තවදුරටත් මේ ප්‍රදේශයේ තිබෙන අඩුපාඩු සම්පූර්ණ කර සංවර්ධනය කිරීමට මම බලාපොරොත්තු වෙනවා.* පසුගිය කාලය දෙස ආපසු හැරී බැලීමේදී ඔබගේ සේවාව පිළිබඳ ඔබේ හැඟීම කුමක්ද ?මම මට ඡන්දය දුන්නු ජනතාවගේ ගෞරවය ආරක්ෂා වන පරිදි ඉතාමත් අවංකව හා විනයගරුකව කටයුතු කළා. පන්නල ප්‍රාදේශීය සභාව ගතානුගතික ක්‍රමයෙන් වෙනස් නව සියවසට ගැලපෙන ආකාරයට කාර්යක්ෂම ප්‍රාදේශීය සභාවක් බවට පත් කිරීමට හැකිවීම තුළින්ද මම නිහතමානීව සතුටු වෙනවා. මගේ සේවා කාලය තුළදී මට අනුර ප්‍රියදර්ශන යාපා ඇමැතිතුමා සහ හිටපු මන්ත්‍රී මණ්ඩලය විශාල සහයෝගයක් ලබා දුන්නා.  දැන් මේ ප්‍රදේශයේ පාරවල් බොහොමයක් කොන්ක්‍රීට් කර සකස් කර තිබෙනවා. කියන්න තරම් අඩුපාඩුවක් දැන් මේ ප්‍රදේශයේ නැහැ. ප්‍රදේශයේ වීදි පහන් හරියට නඩත්තු කරනවා. ප්‍රාදේශීය සභාවේ සේවාව හොඳයි. පසුගිය කාලේ අනුර යාපා ඇමැතිතුමාගේ ප්‍රධානත්වයෙන් මා ඔය හරහා මාහිංගලට යාවෙන පාලමක්ඉදි කර කාපට් කළා.  ප්‍රාදේශීය සභාවේ වැඩකටයුතු සාර්ථකයි. පාරවල් ගොඩාක් හදලා තිබෙනවා. දැනට ප්‍රධාන පාරක් ඉදිවෙමින් තිබෙනවා. ප්‍රධාන පාරවල් වගේම ප්‍රදේශයේ අතුරු මාර්ග සංවර්ධනයටත් ප්‍රාදේශීය සභාව කටයුතු කළා. දැන් පන්නල සංවර්ධිත ප්‍රදේශයක් බවට පත් වෙලා තිබෙනවා. ඒ සඳහා ප්‍රාදේශීය සභාවෙන් සැලකිය යුතු වැඩකොටසක් සිදු කෙරුණා. මේ ප්‍රදේශයේ පිරිසිදු කිරීම් සියයට සියයක් හොඳයි.  පසුගිය කාලේ ප්‍රාදේශීය සභාවෙන් අපේ ප්‍රදේශයේ පෙර පාසල් කිහිපයක් අලුතින් ඇති කළා. එය ඉතාමත් හොඳ කාර්යයක්. ඒ වගේම පෙර පාසල් ගුරුවරුන් සඳහා පුහුණු වැඩසටහන් ක්‍රියාත්මක කළා. නගරය ආශ්‍රිතව පාරවල් ගොඩාක් සංවර්ධනය කරලා තිබෙනවා. නමුත් ග්‍රාමීය මාර්ග බොහෝමයක් තවමත් සකස් කර නැහැ. එම මාර්ගත් ඉක්මනින් සකස් කර දෙනවා නම් හොඳයි.  ඡන්දයක් කිට්ටුවෙන කොට නම් මේ ප්‍රදේශයේ වැඩ ටිකක් කෙරෙනවා. පහුගිය කාලේ පාරවල් සකස් කිරීම ප්‍රාදේශීය සභාවෙන් සිදු කෙරුණා. ඒත් ඒකත් සම්පූර්ණ නැහැ. නගරය අවට පාරවල් හැදුවට අතුරු මාර්ග බොහෝමයක් තවත් ඉදි කරන්න තිබෙනවා. පාරවල් කොන්ක්‍රීට් කිරීමේදී මහජනතාවගේ ශ්‍රමයත් ලබා ගන්නවා. නමුත් වැඩේ හරියට කරන්නේ නැහැ.  දැන් අපේ ප්‍රදේශයේ අඩු පාඩු අඩුයි. සෑම අංශයක්ම ඉතාමත් දියුණු වෙලා තිබෙනවා. ප්‍රාදේශීය සභාවෙන් පිරිසිදු කිරීම් දිනපතා නිසි පරිදි සිදු කරන නිසා නගරය පිරිසිදුයි. දැන් පන්නල නගරයේ සෑම පහසුකමක්ම තිබෙනවා. ඉස්සරට වඩා ලොකු දියුණුවක් දැන් මේ ප්‍රදේශයේ තිබෙනවා. ප්‍රාදේශීය සභාවෙන් ඒ සඳහා විශාල වැඩ කොටසක් සිදු කෙරුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=n1102141</link>
    <topic>ඉන්දීය ප්‍රභූ ඝාතන කොටි සැලසුමක තොරතුරු අනාවරණය කර ගනී</topic>
    <author>මහින්ද අලුත්ගෙදර</author>
    <content>ඉදිරියේ දී පැවැත්වීමට නියමිත තමිල්නාඩු ප්‍රාන්ත මැතිවරණයේ දී ප්‍රභූන් ඝාතනය කිරීම සඳහා එල්.ටී.ටී.ඊ ය ක්‍රියාත්මක කර ඇති සැලසුමක් සම්බන්ධයෙන් තොරතුරු රැසක් අනාවරණය කර ගැනීමට ඉන්දීය මධ්‍යම රහස් ඔත්තු සේවාව සමත්ව ඇත.තමිල්නාඩුව කේන්ද්‍ර කර ගනිමින් එල්.ටී.ටී.ඊ ක්‍රියාකාරීන් දැනටමත් පුහුණු වීම්වල නිරතව සිටින අතර අවි ආයුධ හා පුපුරණ ද්‍රව්‍ය භාවිත කරන බවට ද තොරතුරු ලැබී ඇතැයි තානාපති ආරංචි මාර්ග පවසයි.සරණාගතයන් ලෙස දකුණු ඉන්දියාවේ තමිල්නාඩු ප්‍රාන්තයට ඇතුළු වී පුද්ගල කණ්ඩායම් ලෙස එක් රැස් වී කොටි මෙලෙස ත්‍රස්ත ක්‍රියාකාරකම්වල නිරතව සිටින අතර ඔවුන් සම්බන්ධයෙන් දැඩි ක්‍රියාමාර්ග ගන්නා බව ඉන්දීය මධ්‍යම රහස් ඔත්තු සේවාව සඳහන් කර ඇත. මීට ඉහත දී උත්සවයකට සහභාගි වීම සඳහා තමිල්නාඩු ප්‍රාන්තයට පැමිණීමට නියමිතව සිටි ඉන්දීය අගමැති ආචාර්ය මන් මෝහං සිං මහතා ඝාතනය කිරීමට ද එල්.ටී.ටී.ඊ ක්‍රියාකාරීන් කළ සැලසුම් සම්බන්ධයෙන් ඉන්දීය බුද්ධි අංශ තොරතුරු අනාවරණය කර ගන්නා ලදී.මේ ආකාරයට මැතිවරණ කාල සමයේ දී ප්‍රභූන් ඝාතනය කිරීම සඳහා එල්.ටී.ටී.ඊ ක්‍රියාකාරීන් දරන උත්සාහය පිළිබඳව පූර්ණ අවධානයෙන් සිටින බවද ඉන්දීය මධ්‍යම රහස් ඔත්තු සේවාව වාර්තා කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=n1102142</link>
    <topic>රාජ්‍ය සේවකයන් 22,000කට නිවාස ණය</topic>
    <author/>
    <content>මේ වසර තුළදී රාජ්‍ය සේවකයන් 22,000කට නිවාස ණය ලබාදෙන බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා ප්‍රකාශ කරයි.ඒ සඳහා මේ වන විට රුපියල් දසලක්ෂ 45,000කට අධික මුදලක් වෙන් කර ඇත. ජාතික නිවාස සංවර්ධන අධිකාරිය, රාජ්‍ය බැංකුවත් සමඟ එක් වී රාජ්‍ය සේකයන්ට නිවාස ණය වැඩසටහනක් ආරම්භ කරන්නේ ඉතිහාසයේ ප්‍රථම වතාවට බවත් ඇමැති විමල් වීරවංශ මහතා වැඩිදුරටත් අදහස් දක්වමින් පැවැසීය.ඇමැතිවරයා මේ අදහස් දැක්වූයේ පසුගියදා මරදාන එල්ෆින්ස්ටන් රඟහලේ පැවැති ජන සෙවණ උපහාර, රාජ්‍ය සේවක නිවාස වැඩසටහන ආරම්භ කරමිනි.ඇතැම් බැංකුවලින් ණය ලබාගැනීමට සිදුවන දුෂ්කරතා හේතුවෙන් බැංකුවලින් ණය ලබාගැනීමට බොහෝ දෙනා දක්වන්නේ අකමැත්තකි. මේ හේතුවෙන් රාජ්‍ය සේවකයන් වෙනුවෙන් අඩු පොලියකට අවම කොන්දේසි යටතේ ණය ලබාදීමට කටයුතු කර ඇත.මේ මස 16 වැනිදිනට යෙදෙන ජනාධිපති මහින්ද රාජපක්ෂ මහතාගේ ‘ජන සෙවණ’ නිවාස දස ලක්ෂයේ ජාතික නිවාස වැඩසටහන මෙරට නිවෙසක් නොමැති සෑම පවුලකටම නිවසක් හිමිකර දීම අරමුණ වී ඇත.මෙහිදී බස්නාහිර පළාතේ රාජ්‍ය සේවකයන් දහසකට ඇමැති විමල් වීරවංශ මහතා විසින් නිවාස ණය ප්‍රදානය කෙරිණි.අමාත්‍යාංශයේ ලේකම් ගෝඨාභය ජයරත්න, ජාතික නිවාස සංවර්ධන අධිකාරියේ සභාපති ජයන්ත සමරවීර මහත්වරු සහ රාජ්‍ය සේවකයෝ රැසක් මේ අවස්ථාවට සහභාගී වූහ.රාජ්‍ය සේවකයන් වෙනුවෙන් අඩු පොලියට , අවම කොන්දේසි යටතේ නිවාස ණය ලබා දීමට ඇමැති විමල් වීරවංශ මහතා තීරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=n1102143</link>
    <topic>වෙනත් රටවල් සමඟ අපේ රට සන්සන්දනයට අවශ්‍යතාවක් නෑ</topic>
    <author>නුවන් කොඩිකාර සහ ප්‍රාර්ථනා වීරසිංහ</author>
    <content>ශ්‍රී ලංකාවේ නිදහස, ප්‍රජාතන්ත්‍රවාදය, යහ පාලනය හොඳින් ස්ථාපිත වී ඇති බැවින් වෙනත් රටවල් සමඟ අපේ රට සන්සන්දනය කිරීමේ අවශ්‍යතාවක් නොමැති බව, පාර්ලිමේන්තු මන්ත්‍රී ඒ. එච්. එම්. අස්වර් මහතා පවසයි.ඒ නිසා අපේ රට ඊජිප්තුව හෝ වෙනත් මැද පෙරදිග රටක තත්ත්වයට සමාන කිරීම කිසිසේත් නිවැරැදි නොවන බවද අස්වර් මහතා පෙන්වා දෙයි. දකුණු ආසියානු කලාපීය පොදුරාජ්‍ය මණ්ඩලීය පාර්ලිමේන්තු සංගමයේ 3 වැනි සමුළුවට සහභාගි වෙමින් හෙතෙම මේ අදහස් පළ කළේය.මේ සමුළුව කොළඹ හිල්ටන් හෝටලයේ දී ඊයේ (13) පැවැත්විණි.වධකාගාර සහ සිරගෙවල්වලින් සිරකරුවන් එළියට ගෙන සමාදාන විනිශ්චයකාර පදවි දුන් යුගයක් මෙරට පැවැති බව පෙන්වා දුන් අස්වර් මහතා, එම යුගයන්ට තිත තබා සාමකාමී සහ ප්‍රජාතන්ත්‍රවාදී රාජ්‍යයක් ගොඩ නැඟුවේ වත්මන් රජය බව ද පැවැසී ය.රටේ සංවර්ධනය අඩාළ කිරීමටත්, ආණ්ඩුවේ පාලනය අස්ථාවර කිරීමටත් දේශීය – විදේශීය කුමන්ත්‍රණ ක්‍රියාත්මක වන බැවින් ඒවා මැඬපැවැත්වීමට කාලය උදා වී ඇති බවත් හෙතෙම අවධාරණය කළේ ය.ලංකාවට මුල්‍යාධාර ලබා දෙන ලෝක බැංකුව සහ ජාත්‍යන්තර මුල්‍ය ආයතන වලට පවා මේ කුමන්ත්‍රණකාරීන් බලපෑම් කර ඇති බවත් ඔහු කියා සිටියේ ය.ඇතැම් මැද පෙරදිග රාජ්‍යයන් වල දශකයක් පමණ කාලයක් තුළ කිසිඳු මැතිවරණයක් පවත්වා නොමැති බවත්, එහෙත් වත්මන් ජනාධිපතිවරයා ප්‍රමුඛ රජය පත් වූයේ, ජනතාවගේ ඡන්දයෙන් බවත් ඒ මහතා සඳහන් කළේ ය.ශ්‍රී ලාංකේය ජනතාව ගේ බලාපොරොත්තු ඉටු කරමින් හඳුන්වා දුන් මහින්ද චින්තනය අද වන විට දේශීය වශයෙන් පමණක් නොව ජාත්‍යන්තරය පවා අනුකරණය කිරීමේ තත්ත්වයට පත් ව ඇති බවත් පාර්ලිමේන්තු මන්ත්‍රීවරයා අවධාරණය කළේ ය.රටක සංවර්ධනයට මෙන්ම දිළිඳුභාවයට බලපාන ප්‍රධාන බාධකයක් ව තිබූ ත්‍රස්තවාදය මුලිනුපුටා දමමින්, උතුරු, නැෙඟනහිර පළාත් සංවර්ධනය පමණක් නොව ඒක පුද්ගල ආදායම ඩොලර් 4000 දක්වා වැඩි කිරීමටත්, රට මධ්‍ය ආදායම් ලැබීම දක්වා ද ගෙන යෑම ආණ්ඩුවේ අභිලාෂය වන බවද හෙතෙම පෙන්වා දුන්නේ ය.රටේ ආර්ථික සංවර්ධනය පමණක් නොව සාරධර්ම, සංස්කෘතිය, ආරක්‍ෂා කිරීමේ අරමුණින් මතට තිත වැනි වැඩසටහන් ආරම්භ කළ ඇතැයි වැඩිදුරටත් පැවැසී ය. මේ අවස්ථාවට අගමැති දි. මු. ජයරත්න, කථානායක චමල් රාජපක්‍ෂ, විපක්‍ෂ නායක රනිල් වික්‍රමසිංහ, ඉන්දීය ලොග් සභාවේ කථානායක ශ්‍රීමතී කුමාර්, පාර්ලිමේන්තු මහ ලේකම් ධම්මික කිතුල්ගොඩ, ඇතුළු දෙස් - විදෙස් මැති ඇමැතිවරු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=n1102144</link>
    <topic>ආර්. ප්‍රේමදාස ක්‍රීඩාංගණය නව මුහුණුවරකින් විවෘත වෙයි</topic>
    <author/>
    <content>නවීකරණය කෙරුණු ආර්. ප්‍රේමදාස ක්‍රීඩාංගණය ජනාධිපති මහින්ද රාජපක්ෂ මහතාගේ අතින් පෙරේදා (12) විවෘත කෙරිණ.ක්‍රීඩාංගණය නවීකරණය කිරීම සඳහා ශ්‍රී ලංකා ක්‍රිකට් ආයතනය රුපියල් බිලියන 1.2ක් වැය කර ඇත.එළඹෙන ලෝක කුසලාන ක්‍රිකට් තරගාවලිය ඉලක්ක කොට ගෙන මේ නවීකරණ කටයුතු ඉටු කෙරිණි.ප්‍රේක්ෂකයන් 30,000කට එකවර තරග නැරැඹීමේ පහසුකම් මේ නවීකරණ කටයුතු තුªළින් සැළසේ. මීට පෙර එහි තරග නැරැඹීමේ පහසුකම් සැලසුනේ ප්‍රේක්ෂකයන් 17,000කට පමණි. ක්‍රීඩාගාර, විවේකාගාර, මාධ්‍ය කුටි ද නව්‍යකරණයට ලක් කෙරිණ. ක්‍රීඩාංගණය විවෘත කිරීමෙන් අනතුරුව බටහිර ඉන්දීය කොදෙව් සහ කෙන්යා ක්‍රිකට් කණ්ඩායම් සමඟ සමූහ ඡායාරූපයකට මුහුණ දුන් ජනාධිපතිවරයා දෙරට අතර පුහුණු තරගය නැරැඹීමට ද එක් විය.ඇමැතිවරුන් වන මහින්දානන්ද අලුත්ගමගේ, විමල් වීරවංශ, ඒ. එච්. එම්. ෆවුසි, බස්නාහිර පළාත් ආණ්ඩුකාර අලවි මවුලානා, ශ්‍රී ලංකා ක්‍රිකට් සභාපති ඩී. එස්. ද සිල්වා, ලේකම් නිශාන්ත රණතුංග මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=n1102146</link>
    <topic>අනුරපුරෙන් ‘වැස්ස’ යයි</topic>
    <author>සිරිසේන ලියනගේ අනුරාධපුර මධ්‍යම සමූහ</author>
    <content>අනුරාධපුර දිස්ත්‍රික්කයට ඇද හැලුණු අධික වර්ෂාව දැනට සතියකට පමණ පෙර සම්පූර්ණයෙන්ම නතරවීම හා නාච්චාදූව වැවේ සිට මල්වතුඔය හරහා මහමුහුදට ගලායන ජලකඳෙ සෑහෙන අඩුවක් තිබෙන නිසා ගංවතුරට යටවූ පවුල් 2950න් පවුල් 2918කට අයත් පුද්ගලයන් 10708 දෙනෙක් මේ වන විට නැවත පදිංචියට ගොස් ඇතැයි අනුරාධපුර නැඟෙනහිර නුවරගම් පළාත ප්‍රාදේශීය ලේකම් සමන් බන්දුලසේන මහතා පැවැසීය. මේ වන විට ගංවතුර හේතුවෙන් අවතැන් වී සිටින්නේ පවුල් 33 කට අයත් පුද්ගලයන් 120 දෙනකු බවද ප්‍රාදේශීය ලේකම්වරයා සඳහන් කළේය.අධික වර්ෂාව හේතුවෙන් හා නාච්චාදූව වැවේ වාන් දොරටු 6ක්ම විවෘත කිරීම නිසා මල්වතුඔය පිටාර ගැලීමෙන් 236 තුලානේ සුචරිත ගම, 237 තුලානේ මහා පාලාඩිකුලම, 242 තුලානේ වන්නියන්කුලම පළමුවෙනි කොටස, 243 තුලානේ වන්නියන්කුලම දෙවැනි කොටස, 249 තුලානේ පළමුවැනි පියවරේ දෙවැනි කොටසද, 252 තුලානේ දෙවැනි පියවරේ දෙවැනි කොටස 255 තුලානේ තුන්වැනි පියවරේ පළමුවැනි කොටස හා 255 තුලානේ පළමුවැනි කොටසද ජලයෙන් යටවීම නිසා පවුල් විශාල පිරිසක්, අවතැන්වූ බවත්, මීට අමතරව සිය ප්‍රාදේශීය ලේකම් කොට්ඨාසයට අයත් මහ කලත්තෑව,තරියන්කුලම, නෙලුම්කන්තිය,, (කුඩා තලත්තෑව) නෙලුම්කුලම හා තවරක්කුලම වැව් පිටාර ගැලීමෙන් එම ප්‍රදේශවල ජනතාවද අවතැන්වූ බවත්, සමන් බන්දුලසේන මහතා පැවැසීය.ගංවතුර හේතුවෙන් අවතැන්වූ විශාල පිරිසක් සිය ඥාතීන්ගේ ගෙවල්වල පදිංචි වී සිටි අතර සෙසු අය අනුරාධපුර මහජන ක්‍රීඩාංගනය, සී.ටී.සී. ශාලාව ඇතුළු කඳවුරු 9 ක පදිංචි වී සිටි බවත්, මේ සියලු දෙනාටම අදාළ කාලය තුළ පිසූ ආහාර ලබා දීමට පියවර ගත් බවත්, අනුරාධපුර ප්‍රාදේශීය ලේකම් කාර්යාලයේ සහකාර අධ්‍යක්ෂක (සැලසුම්) එම්.ඒ. විමලසේන මහතා පැවැසීය. ඉදිරි මාස සඳහා වියළි සලාක ලබාදීමට පියවර ගන්නා බවත්, මේ සඳහා යන වියදම ගණන් බලා අනුරාධපුර මහ දිසාපතිවරයාගෙන් ප්‍රතිපාදන ඉල්ලා සිටීමට පියවර ගනිමින් සිටින බවත් සහකාර අධ්‍යක්ෂක වරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=n1102147</link>
    <topic>විපතට පත් ජනතාවට අමෙරිකාවෙන් ඩොලර් දෙලක්ෂ හතළිස් පන්දහසක්</topic>
    <author>කුමාරසිරි ප්‍රසාද් ගුවන්තොටුපළ</author>
    <content>අමෙරිකන් ඩොලර් දෙලක්ෂ හතළිස් පන් දහස් දෙසිය පණහක් වටිනා ද්‍රව්‍යමය ආධාර තොගයක් ශ්‍රී ලංකාවේ ගං වතුරින් අවතැන් වූ ජනතාව සඳහා අමෙරිකා රජය ප්‍රදානය කොට තිබේ.අවතැන් වූ පවුල් 6000ක් සඳහා ප්ලාස්ටික් කූ®ඩාරම් 6000ක් හා මදුරු දැල් 1000ක් මේ ආධාර තොගය ට ඇතුළත් බව අමෙරිකා තානාපති කාර්යාලය පවසයි.ශ්‍රී ලංකාවේ අමෙරිකා තානාපතිනි පැට්රිකා ඒ බුටේනිස් මහත්මිය විසින් බාර දෙන ලද එම ආධාර තොගය ආර්ථික සංවර්ධන ඇමැති බැසිල් රාජපක්ෂ මහතා විසින් ගුවන් තොටුපළේ දී නිල වශයෙන් බාර ගන්නා ලදී.විශේෂ ගුවන් යානයක් මඟින් ජාත්‍යන්තර සංවර්ධනය සඳහා වන අමරිකා රාජ්‍ය ඒජන්සියේ ඩුබායි ගබඩාවේ සිට මේ ආධාර රැගෙන ආ බව අමරිකා තානාපති කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=n11021410</link>
    <topic>මංගල දුම්රිය ගමන 16දා ඇරඹේ</topic>
    <author>මාතර සමූහ – ඩබ්ලිව්. පී. ධර්මසේන</author>
    <content> ඇමෙරිකානු ඩොලර් මිලියන 42 ක වියදමින් සම්පූර්ණයෙන්ම නවීකරණය කරන ලද කිලෝ මීටර් 27ක් දිගින් යුක්ත ගාල්ල – මාතර දුම්රිය මාර්ගයේ පැයකට කිලෝමීටර් 105 ක ධාවන වේගයක් සනිටුහන් කරමින් 16 දින පෙ. ව. 11.00 ට දුම්රිය ධාවනය ඇරඹේ.වෙනදා පැයක් ගතවූ දුම්රිය ගමන දැන් විනාඩි 38කින් නිම කළ හැකිය.මෙම නව මාර්ගයේ ධාවනය කිරීම සඳහා දුම්රිය දෙපාර්තමේන්තුව මගින් ඇමෙරිකානු ඩොලර් මිලියන 70ක වියදමින් ගෙන්වීමට නියමිතව තිබූ නවීන බලවේග කට්ටල් 20 න් 3ක් මේ වනවිටත් ගෙන්වා ධාවනයට එක් කිරීමට සූදානම් කොට ඇත.මෙම ව්‍යාපෘතිය සඳහා ඉන්දීය ඉර්කෝන් හා රයිට් සමාගමේ දායකත්වයෙන් සහ ඉංජිනේරු කාර්යන් පිළිබඳව මධ්‍යම උපදේශක කාර්යාංශය උපදේශකත්වයෙන් දේශීය කම්කරුවන් 90% ක් සහ ඉන්දීය විශේෂිත කම්කරුවන් 10% ක ගේ දායකත්වයෙන් මෙම දුම්රිය මාර්ගයප්‍රතිසංස්කරණය කිරීමේ මෙහෙයුම ආරම්භ විය.ගාල්ල සිට මාතර දක්වා නව කොන්ක්‍රිට් සිල්පර හා වානේ පීලි යොදා දුම්රිය මාර්ගය සහ දුම්රිය ස්්ථානයන් උස්කර දුම්රිය සංඥා පද්ධතිය ද නවීකරණය කර ඇත.පුරා මාස 6 ක් වසා තිබූ ගාල්ල – මාතර දුම්රිය මාර්ගය ජනතාවගේ නැවුම් බලාපොරොත්තු සමුදායක් සමඟ 16 දින පෙ. ව. 11.00 ට ප්‍රවාහන අමාත්‍ය කුමාර වෙල්ගම, ඉන්දීය මහ කොමසාරිස් අශෝක් ශ්‍රී කාන්තන් යන මහත්වරුන්ගේ ප්‍රධානත්වයෙන් සහ මැති ඇමතිතුමන්ලා ගේ සහභාගිත්වයෙන් ජනතා අයිතියට පැවරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r1102141</link>
    <topic>ලුණුගම්වෙහෙර වනෝද්‍යානයේ අක්කර 6ක කංසා හේනක් වටලයි</topic>
    <author>ලුණම සමූහ - සනත් ගමගේ</author>
    <content>ලුණුගම්වෙහෙර ජාතික වනෝද්‍යානයේ පවත්වාගෙන ගිය කංසා හේනක් ලුණුගම්වෙහෙර පොලිසියේ නිලධාරීන් විසින් වටලා විනාශ කර ඇත.වනෝද්‍යානයේ රක්‍ෂිතයේ බොල්හිඳ මලිත්තඑළිය ප්‍රදේශයේ මෙම කංසා හේන පවත්වා ගෙන ගොස් තිබේ.පොලිසිය හේන වටලන විට සැකකරුවන් පලාගොස් සිට ඇත.කංසා කිලෝ ග්‍රෑම් 1750 කට අධික ප්‍රමාණයක් ගිනිතබා විනාශ කිරීමට පොලිසිය සමත් විය. අළෙවියට සූදානම් කර තිබූ කංසා කිලෝ 25 ක්ද අත්අඩංගුවට ගෙන තිබේ.ලුණුගම්වෙහෙර පොලිස් ස්ථානාධිපති අනුර ඉන්දික ගමගේ මහතා ගේ ප්‍රධානත්වයෙන් වැටළීම සිදු කැරිණි.වනෝද්‍යානයේ රක්‍ෂිතයේ කිසිදු මිනිස් ක්‍රියාකාරකමක නිරත වීමට අවසර නැතත් අක්කර 6 – 5 – 4 වශයෙන් විශාල බුරුත ගස් මැෂින් යොදා කපා හේන් ගිනිතබා වනෝද්‍යානය අභ්‍යන්තරයේ කංසා වගාව කරන්නේ කෙසේ දැයි ප්‍රදේශවාසීහු ප්‍රශ්න කරති.ගත වූ දින කිහිපය තුළ පමණක් ලුණුගම්වෙහෙර ජාතික වනෝද්‍යානයේ කලුපාළම නමැති පිවිසුම් දොරටුව අභියස සිට කිලෝ මීටර් 6 – 7 න් තරම් දුරින් පිහිටා තිබූ කංසා හේන් රැසක් ලුණුගම්වෙහෙර පොලිසිය මගින් වටලා විනාශ කර තිබිණි.කංසා හේන් රැකබලා ගැනීමට හේන්වල වැඩ කිරීමට කම්කරුවන් මෙම ස්ථානවලට පැමිණෙන බවට ද පොලිසියට තොරතුරු ලැබී ඇත.හාල් මලු, පොල්, පරිප්පු, කරවල එහි ආහාර ද්‍රව්‍ය සහනාධාරය වශයෙන් ගොවීන්ට ලබාදෙන පොහොර ද මෙම හේන්වල වාඩිවල තිබියදී පොලිසියට හසුවී තිබේ.වනෝද්‍යානයේ වන සතුන්ට මෙම කංසා හේන්කරුවන් නිසා තර්ජනයක් වී තිබේ. මුවන්, ගෝනුන්, මීමින්නන්, ආදී සතුන් දඩයම් කර ඇති බවට සාක්‍ෂි තිබේ.ලුණුගම්වෙහෙර ජාතික වනෝද්‍යානයේ කෝන්තොට ආර, රක්‍ෂිතය, සෑවින්ව ආදී ප්‍රදේශවල දී මෙම කංසා හේන් හමුවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r1102142</link>
    <topic>ඉන්දියාවේ අත්අඩංගුවේ සිටි ධීවරයන් පහක් මවුබිමට</topic>
    <author>කළුතර දිස්ත්‍රික් සංචාරක සරත් සිරිවර්ධන</author>
    <content>ඉන්දියාවේදී අත්අඩංගුවට පත් වුණු දවසෙ ඉදලා අපි නොවිදිනා දුක් වින්දා. ගෙදර අයව මතක් වෙනකොට ඔලුව බිත්තිවල හප්ප හප්ප අඬනවා.අපිට වෙන කරන්න දෙයක් තිබුණේ නැහැ. අපි ඇඳගෙන ගිය ඇඳුමම තමයි අවුරුද්දක් පුරාම එහිදී ඇන්දේ යැයි ඉන්දියාවේ අත්අඩංගුවේ සිට නිදහස ලබා යළි දිවයිනට පැමිණි ටී.එම්. ජූඩ් රසික මහතා කීය.පුරා වසරකට අධික කාලයක් ඉන්දියාවේ සිරබත් කා ඉන්දීය ජනරජ දිනය නිමිත්තෙන් නිදහස ලැබූ ශ්‍රී ලාංකික ධීවරයන් පස්දෙනෙක් බේරුවල ධීවර වරායෙන් දිවයිනට සේන්දු වූහ.වසරකට පසු මවුබිමට පය තැබූ ධීවරයෝ දුක හා සතුට මුසු කඳුළු සලද්දී බේරුවල ධීවර ජනතාව සතුටට පත්ව සිටියහ.ඩබ්ලිව්.ඉන්දික තුෂාර (21), චමින්ද ලාල් ප්‍රේමසිරි (23) , දිලිප් සුරංග සමරසිංහ (24), ටී.එම්.ජූඩ්, රසික කුරේ (28), ගයාන් සංජීව (31) යන අය මෙසේ නිදහස ලබා පැමිණි අය වෙති.2009 වසරේ දෙසැම්බර් 29 දා බේරුවලින් ධීවර කටයුතු සඳහා දියඹට නික්ම ගිය ඩැනියෙලා දූ යාත්‍රාව හා එහි සිටි මේ ධීවරයන් පස්දෙනා ඉන්දීය වෙරළ ආරක්ෂක අංශය විසින් අත්අඩංගුවට ගනු ලැබුවේ එරටේ මුහුදු සීමාවේ මසුන් මැරීමේ වරදටය.ඩබ්ලිව්. ඉන්දික තුෂාර (21) - අපි හිරකරලා තිබුණේ ඉන්දියාවේ කේරළය කියන ප්‍රදේශයේයි. අපි වැඩ කරනවාට මාසෙකට ඉන්දියානු රුපියල් 300ක් වටිනා කෑම, දත් බෙහෙත්, මදුරු කොයිල් වගේ දේවල් දුන්නා. අපි දවසක් හැර දවසක් තමයි කෑම කෑවේ.දුලිප් සුරංග සමරසිංහ (24) - ඇඹුල් කෙසෙල් හොද්දකුයි කිඩාරන් අලයි තමයි වැඩිපුර කෑවේ. බත් දුන්නාට හොදි දෙන්නේ නැහැ. ගෙවල්වලින් එවපු හැම ලියුමක්ම අපිට ලැබුණේ නෑ. ඒ වගේම අපි එවපු හැම ලියුමක්ම ගෙවල්වලට ලැබිලත් නැහැ. අපේ අම්මලා තාත්තලා අඹුදරුවෝ මතක්වෙලා අපි ගොඩක් දුකින් හිටියේ.චමින්ද ලාල් ප්‍රේමසිරි (23) - අපි දුක් මහන්සිවෙලා කොහෙන් හරි රුපියල් පහක් හොයාගෙන ඉන්දියාවේ තියෙන ශ්‍රී ලංකා තානාපති කාර්යාලයට කතා කළා. ඒ අය අහනවා අපි කවුද කියලා. ඒ කිසිම කෙනෙක් අපිව බලන්න ආවේ නැහැ. ජනරජ දිනය වෙනුවෙන් අපිව නිදහස් කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r1102143</link>
    <topic>මාවනැල්ල ගුරුවරුන්ට උපහාර පිදීමේ වැඩසටහනක්</topic>
    <author>මාවනැල්ල සමූහ යූ. සෙනෙවිරත්න සබරගමුව සමූහ</author>
    <content>මාවනැල්ල කලාපයේ ගුරුවරුන්ට උපහාර පිදීමේ උළෙලක් සබරගමුව පළාත් සභා මහ ඇමැති මහීපාල හේරත් මහතාගේ ප්‍රධානත්වයෙන් පසුගියදා මාවනැල්ල මයුරපාද ශාලාවේදී පැවැත්විණි.සබරගමු මහ ඇමැති මහීපාල හේරත් මහතා - මවු පිය සෙවණේ දයාව ආදරය ලබමින් හැදී වැඩෙන දරුවන් නිසි වයස එළඹි කළ අධ්‍යාපනය ලබා දෙන්නට ගුරුවරුනට භාරකරනු ලබනවා. එවිට ගුරුවරු යහපත් දරුවකු ලෙසට උගත් මනසකින් කටයුතු කරන්න දරුවන් සමාජගත කරනු ලබනවා. මෙහිදී දරුවන්ට ජීවනමග සදාදෙන සංකල්පයට හුරු කරන ගුරු පරපුර ද මවුපියන් ලෙස සලකන්න පුළුවන්.සබරගමුව පළාත් සභාවේ අධ්‍යාපන සේවාව මම මහ ඇමැති ධුරයේ අධ්‍යාපන විෂය භාරගන්නා විටපැවතුනේ දිවයිනේ පළාත් සභා අතරින් අටවන ස්ථානයේය. එහෙත් සාමාන්‍ය පෙළ උසස්පෙළ ප්‍රථිපල බලනවිට අධ්‍යාපනය අතින් දිවයිනේ තෙවන ස්ථානයට සබරගමුව පළාත් සභාව පත්ව ඇති බව මම ප්‍රකාශ කරනවා.ගුරුවරු තම හැකියාවන් යොදා දැනුම උත්සාහය තුළින් දරුවන්ගේ මනස ක්‍රියා කරවා දරු පරපුර දේශාභිමානී පුරවැසියන් පිරිසක් බවට පත් කළ යුතුයි. අද ඉහළම බුද්ධිමතුන්ගේ තෝතැන්න වන විශ්වවිද්‍යාලය පිරිහීමට පත්ව ඇත්තේ මූලික අධ්‍යාපනය ලද පාසලේදී කිසි හුරුවක් පුහුණුවක් ලබා ගෙන නොමැති නිසයි.උසස්පෙළ සාමාන්‍ය පෙළ ශිෂ්‍යත්ව විභාග වලදී විශිෂ්ට සම්මාන ලද සිසු සිසුවියන්ට හා නිවාඩු අඩුවෙන් ලබා සේවය කළ ගුරු පිරිසට සෙසු දක්ෂකම් දැක්වූ අයට අධ්‍යාපන කලාපයේ විදුහල්වල සේවය කරන ගුරුවරුන්ට මෙහිදී සම්මාන පිරිනැමූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r1102144</link>
    <topic>ප්‍රධාන සැකකරු නිවෙසට ආවේ ජන හා සංඛ්‍යාලේඛන නිලධාරියකු වෙසින්</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම ගොඩගම ලයනල් ජයසිංහ මාවතේ සුවිසල් නිවසක තනිව විසූ රූමත් කාන්තාවගේ අභිරහස් මරණයේ ප්‍රධාන සැකකරු අත්අඩංගුවට ගත් බව අතුරුගිරිය පොලිසිය පවසයි.මියගොස් ඇත්තේ ගොඩගම ලයනල් ජයසිංහ මාවතේ අංක 37/5 දරන නිවසේ පදිංචිව සිටි හතළිස් හැවිරිදි ප්‍රියදර්ශණී මංජුලා ගමගේ නැමති විවාහක කාන්තාවකි. පොලිසිය පවසන පරිදි මියගිය කාන්තාව පසුගියදා උදෑසන 9.30 ට පමණ නිවසේ මිදුල අතුගාමින් සිටියදී හැඳ පැළඳ ගෙන පැමිණි සැකකරු තමන් ජන හා සංඛ්‍යාලේඛණ නිලධාරියකු බව දන්වා, සමීක්ෂණයක් සඳහා පවුලේ තොරතුරු විමසන්නට පටන්ගෙන තිබේ.රැගෙන පැමිණි ෆයිල්කවරයේ මත සුදු පැහැති කොළවල යමක් සටහන් කරමින් සිට, මියගිය කාන්තාවගේ ජාතික හැඳුනුම්පත ඉල්ලා ඇත. එවිට ඇය නිවසේ කාමරයට ගොස් හැඳුනුම්පත ගෙන ඒමට ගිය අවස්ථාවේ දී සැකකරු පිහියක් පෙන්වා ශරීරයේ කීපතැනකට පිහියෙන් ඇන පළා ගොස් ඇතැයි පොලිස් පරීක්ෂණවලදී හෙළිවී ඇත.සැකකරු පළාගොස් මීපේ හොරගල ප්‍රදේශයේ කුලී නිවසක සිටියදී අත්අඩංගුවට ගත් බව පොලිසිය පවසයි.විසිතුන් හැවිරිදි සැකකරු නිවසට පැමිණ ඇත්තේ නිවසේ දේපළ කොල්ලකෑමට බව පොලිසිය අනාවරණය කරගෙන ඇත. සැකකරු මීට වසර දෙකකට පෙර මියගිය කාන්තාවගේ නිවස අසල නිවසක කාමරයක පදිංචි වී සිටි අයකු වන අතර මොහු අම්පාර මහඔය ප්‍රදේශයෙන් හා වලපනේ ප්‍රදේශයෙන් තවත් විවාහයක් කරගෙන දරුවන් සිටින පුද්ගලයකු බව හෙලිවී තිබේ.කොළඹ දකුණ (නුගේගොඩ) දිසාව භාර නියෝජ්‍ය පොලිස්පති දයා සමරවීර , නුගේගොඩ කොට්ඨාසය භාර ජ්‍යෙෂ්ඨ පොලිස් අධිකාරී ;ද්ශබන්දු තෙන්නකෝන්, හෝමාගම (දකුණ) පොලිස් අධිකාරී සේනාධිපති යන මහත්වරුන්ගේ උපදෙස් මත, අතුරුගිරිය පොලිස් ස්ථානාධිපති පොලිස් පරික්ෂක කපිල සේනානායක මහතාගේ මෙහෙයවීමෙන් අපරාධ අංශයේ ස්ථානාධිපති පොලිස් පරීක්ෂක ආර්.කේ. පුෂ්පකුමාර පො. සැ. පියල්, කා.පො.සැ. සිරියාවතී, පො. කො. ගමගේ, සහ පො.කො. තෙන්නකෝන් යන මහත්වරු සැකකරු අත්අඩංගුවට ගෙන වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r1102145</link>
    <topic>උස්ගල – හල්මිල්ලෑව නිවාස 70කට විදුලිය නෑ</topic>
    <author>ගල්නෑව සමූහ බණ්ඩාර මැදලන්ද</author>
    <content>උස්ගල හල්මිල්ලෑව නිවාස 70 ක ජනතාව මෙවර පළාත් පාලන මැතිවරණයෙන් හෝ තමන්ට විදුලිය බලය ලැබේ යැයි බලාපොරොත්තුවෙන් සිටිති.ගල්නෑව උස්ගල හල්මිල්ලෑව කලාඔය ආසන්නයේ ගම්මානයකි.පාසල් දරුවන්ගේ අධ්‍යාපන කටයුතුවලට, විදුලි උපකරණ භාවිතයට වල් අලි උවදුරට විදුලිය නොමැතිව පීඩා විඳිති.උස්ගල හල්මිල්ලෑව පදිංචි ඩබ්ලිව්. එච්. සුසීමා දමයන්ති මහත්මිය - “අපේ ගෙවල්වලට ආසන්නයට විදුලිය තියෙනවා. ඒ දිහා බලාගෙන හූල්ලනවා හැර වෙන කරන්න දෙයක් නෑ.අපේ දරුවන්ට රෙදි මැදල දෙන්න ක්‍රමයක් නෑ. පොල් ගණන් නිසා පොල්කටු අඟුරු ගන්න බෑ. ගල්නෑව සෙන්ට්‍රල් එකට යන දරුවන් පවා විදුලිය නැතිව එදිනෙදා පාසල් වැඩ කරන්නට බැරිව රෙදි නොමැද පාසල් යනවා.සමහර අවස්ථාවල යන්ට බෑ කියලත් කියනවා. මොකද පාසලේ ළමයි ඒ අය දිහා බලලා හිනා වෙනවලු.”එස්. සමාරා කුමාරි මෙසේ කියයි.”මේ ප්‍රදේශයේ විශාල පිරිසක් රට ගිහින් ආපු අය ඉන්නවා. විදුලි උපකරණ හැම ගෙදරකම තියෙනවා. ඒවා පාවිච්චි කරන්න බෑ. මොකද විදුලිය නැති නිසා. අනික සමහර අවස්ථාවල වල් අලි එනවා. කළුවර නිසා එලවාගන්න බෑ. වතු වගාවන් අල පාලු කරල යනවා. අපි ඉල්ලන්නේ විදුලියයි.”අයි. එම්. කුසුමලතා ඉලංගසිංහ මිය - “ප්‍රජා ජල ව්‍යාපෘතිය නිසා ළඟටම විදුලිය දීලා. නමුත් අපේ ගෙවල් 70 ට විදුලිය තවම දුන්නෙ නෑ. ඡන්ද කාලෙට ඇවිත් විදුලිය පෙන්නල ඡන්දෙ ගන්නවා. මේ වතාවේ විදුලිය දුන්නොත් ඡන්දය දෙනවා. බොරු පොරොන්දුවලට රැවටෙන්නේ නෑ.”ගල්නෑව ප්‍රාදේශීය සභාවේ හිටපු මන්ත්‍රී ආර්. ඇම්. ජයතිලක මහතා - “ඇත්තෙන්ම මේ අය කියන්නෙ ඇත්ත. ගෙවල් 70 ක් පමණ තවම අඳුරේ. ඉදිරියේදී මහ ඇමැතිතුමා එක්ක කතා කරල විදුලිය ලබා දෙන්න කටයුතු කරනවා.”.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r1102146</link>
    <topic>අබලන් පාලම මඟහැර ගිය ලොරිය නාකඳ ඇළේ</topic>
    <author>ඇල්පිටිය විශේෂ ඩී. ජේ. විජේසිංහ</author>
    <content>ඇල්පිටිය රජ මහ විහාර මාවතේ නා කඳ පාලම ඉදිරිපිටදී ගඩොල් පැට වූ ලොරියක් ගඟට පෙරළීමෙන් එහි ගමන් ගත් දෙදෙනා ලොරිය ද සමඟ දියේ ගිලී ඇත.ලොරිය ගිලෙනවාත් සමඟම ලොරි රියැදුරා සහ ලොරි සහයක ගොඩට පීනා ඇත.තුවාල ලැබීම නිසා ඇල්පිටිය මූලික රෝහලට ඇතුළත් කර ඇත.අඩි 30ක් 40ක් ගැඹුරු ඇල්පිටිය නා කඳ ඇළට වැටුණු ලොරිය ගොඩ ගන්නා තුරු මතු පිටට නොපෙනෙන සේ දියේ ගිලී තිබුණි. පාලම මඟහැර වෙනත් මාර්ගයක් ඔස්සේ ධාවනය කෙරෙද්දී අලුයම 6.00ට පමණ මෙම ලොරිය ගඟට වැටී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r1102147</link>
    <topic>අතුරුගිරිය-හෝමාගම මාර්ගයේ ‘කළුගල’ මරුකපොල්ලක්</topic>
    <author>අතුරුගිරිය විශේෂ – වික්‍රම සමරසිංහ</author>
    <content>අතුරුගිරිය - හෝමාගම මහා මාර්ගය අධික වාහන තදබදයකින් යුත් වංගු සහිත පටු මාර්ගයකි. මේ මාර්ගයේ වල්ගම හන්දියේ සිට හෝමාගම දෙසට ඇති පළමු කිලෝමීටර් කණුව ආසන්නයේ ඇති වෙළෙඳසල අසලදී හමුවනුයේ ඉතා භයානක පටු වංගුවකි.මෙහි ගල් පර්වතයක කොටසක් මාර්ගයට මායිම්ව පිහිටා ඇති නිසා වංගුව තවත් පටුවී තිබේ.පාරට මායිම්ව ඇති එම භයානක ගල් පර්වතය මාර්ගයේ ගමන් කරන වාහනවලට දැක ගත හැකි වනුයේ ඒ අසලටම පැමිණියාට පසුවය.රටෙහි මහා මාර්ග දෙපස ඇති මෙවැනි භයානක ස්ථානවල එය දැක්වීමට මාර්ග සංඥා හෝ පරාවර්තන තීන්ත ආලේප කර තිබුණද මේ ස්ථානයේ මාර්ග සංඥාවක් හෝ තීන්ත ආලේප කිරීමක් ද කර නැත.එවැනි අනතුරු ඇඟවීමේ සංඥා මෙහි යොදා නොතිබීම නිසා හෝ එම පර්වතයෙහි මාර්ගයේ වංගුවට සම්බන්ධව ඇති කොටස කඩා ඉවත් නොකිරීම නිසා මේ ස්ථානයේදී කොයි මොහොතේ හෝ විශාල අනතුරක් සිදුවීමේ අවදානමක් පවතී විවිධ අනතුරු මේ වනවිටත් ඒ අසල සිදුව ඇති බව ප්‍රදේශ වාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r1102148</link>
    <topic>නාරම්මල ප්‍රවචනාලංකාර මහ පිරිවෙනට වසර 75ක් සපිරීම නිමිත්තෙන් පින්කම්</topic>
    <author>නාරම්මල සමූහචමින්ද විදානගේ</author>
    <content>නාරම්මල ප්‍රවචනාලංකාර මහා පිරිවෙනට වසර 75ක් සපිරීම නිමිත්තෙන් වජ්‍ර ජයන්තිය හා 2600 වන සම්බුද්ධත්ව ජයන්තිය සැමරීම සඳහා සංවිධාන කළ පුණ්‍යෙීත්සවයක් පසුගියදා ප්‍රවචනාලංකාර පිරිවෙන් විහාරස්ථානයේ දී පැවැත්විණි.දානපතියන්ගේ හා ප්‍රදේශවාසීන් ගේ ධන පරිත්‍යාගයෙන් ඉදිකරන ලද විහාර අංගෝපාංග රාශියක් මෙදින විවෘත කරන ලදී. විහාරස්ථානයට පිවිසෙන අලංකාරවත් වාහල්කඩ ශ්‍යාමෝපාලි මහා නිකායේ මල්වතු පාර්ශ්වයේ අනු නායක නියංගොඩ විජිතසිරි නාහිමියන් විසින් විවෘත කරන ලදී.මේ අවස්ථාවට සමගාමීව විහාරස්ථ බෝධිය වටා වූ රන් වැට, සමාධි පිළිමය ද විවෘත කරන ලදී.දඹදෙණිය මැතිවරණ කොට්ඨාසයේ ප්‍රධාන පිරිවෙනක් ලෙස සැලකෙන නාරම්මල ප්‍රවචනාලංකාර මහා පිරිවෙනේ මේ ඉදිකිරීම් සඳහා දානපතියන් හා ප්‍රදේශවාසීන් එක්වීම රටේ භාග්‍යයක් බවත් විහාර අංගෝපාංගයන් පූජා කිරීම මහත් පුණ්‍යකර්මයක් බවත් මේ අවස්ථාවට වැඩම කළ කැලණිය විශ්වවිද්‍යාලයේ කුලපති වැලමිටියාවේ කුසලධම්ම හිමියෝ පැවසූහ.මේ අවස්ථාවට ජනාධිපති ආගමික උපදේශක රැකව ජිනරතන හිමියන් ඇතුළු මහා සංඝරත්නය ද පරිසර ඇමැති අනුර පි‍්‍රයදර්ශන යාපා, වයඹ ප්‍රධාන ඇමැති අතුල විජේසිංහ, කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර, වයඹ පළාත් සභා මන්ත්‍රී සුමිත් කුමාර රාජපක්‍ෂ, අග්‍රාමාත්‍ය සම්බන්ධීකරණ ලේකම් ධර්මසිරි හේරත් මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r1102149</link>
    <topic>පිළියන්දල වෙළෙඳ සංකීර්ණය අලුත්වැඩියා කැරේ</topic>
    <author>කැස්බෑව සංචාරක ධර්මසිරි සුරවීර</author>
    <content>පිළියන්දල දෙමහල් වෙළෙඳ සංකීර්ණයේ ඉහළ මහලේ සිවිලිම අලුතින් සකස් කිරීමේ සහ එම මහලේ වෙළෙඳසල් ඉදිරිපිට පාරිභෝගික මං තීරුව වටා ආරක්‍ෂිත වැට ඉදිකිරීම මේ දිනවල නිම වෙමින් පවතී.මේ සම්බන්ධයෙන් කැස්බෑව නගර සභාවේ හිටපු සභාපති ලෙනාඩ් කරුණාරත්න මහතා මෙසේ කීවේය.පිළියන්දල වෙළෙඳ සංකීර්ණයේ සිවිලිම දිරාපත් වී අබලන්ව තිබූ නිසා එය ඉවත්කර සිවිලිම අලුතින් සකස් කරනවා. එවගේම එම මහලේ වෙළෙඳසල් ඉදිරිපිට පාරිභෝගික මං තීරුව වටා වෙළෙඳ සල් අඩක් වැසෙන පරිදි ඉදිකර තිබූ තාප්පය සම්පූර්ණයෙන් ඉවත්කර ඒ වෙනුවට යකඩ යොදා ආරක්‍ෂිත වැටක් ඉදි කෙරෙනවා.මේ නිසා එම මහලේ වෙළෙඳසල් වලට නව ආලෝකයක් ලැබෙනවා වාගේම එම මහලට පැමිණෙන පාරිභෝගික ජනතාවට කිසිදු අවහිරයකින් තොරව තම පාරිභෝගික අවශ්‍යතා ඉටුකර ගැනීමටත් පහසුකම් සැලසෙනවා. මේ කටයුතු සඳහා නගර සභාව පොදු අරමුදලින් රුපියල් ලක්‍ෂ 45 ක්පමණ මුදලක් වැය කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=r11021410</link>
    <topic>කිවුලේකඩ වැව් බැම්ම යළි ප්‍රතිසංස්කරණයට...</topic>
    <author/>
    <content>අධික වර්ෂාවෙන් කැඩී ගිය ගලෙන්බිඳුණුවැව කිවුලේකඩ වැව රුපියල් දසලක්ෂ එකසිය විසිපහක වියදමෙන් යළි ඉදි කෙරේ. කිවුලේකඩ වැවේ වාන පිහිටි වැව් බැම්ම අඩි සියයක් පමණ කැඩී යාමෙන් කුඹුරු අක්කර අටසියයක් පමණ විනාශ වී ගිය අතර පවුල් තුන්සිය හැට හතරක් ගංවතුරෙන් අවතැන් වූහ.වැව් බැම්ම වැලිකොට්ට අතුරා පෙර සවි බැම්මක් ඉදිකිරීමේ කටයුතු ගොවිජන සේවා හා වනජීවී ඇමැති එස්. එම්. චන්ද්‍රසේන මහතාගේ ප්‍රධානත්වයෙන් ශ්‍රී ලංකා යුද හමුදාව හා ගොවීහු ඇරැඹූහ.සමාරම්භක මොහොතේ ගොවිජන සේවා හා වනජීවී කටයුතු අමාත්‍ය එස්. එම්. චන්ද්‍රසේන හා උතුරු මැද පළාත් සභා මන්ත්‍රී එස්. එම්. රංජිත් මහතුන් ප්‍රමුඛ රජයේ නිලධාරීන් එහි වැඩ කටයුතු පිරික්සමින් සිටි අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=s1102141</link>
    <topic>දකුණු ආසියා වෙරළ ක්‍රීඩා උළෙලේ දින වෙනස් වෙයි</topic>
    <author>පි‍්‍රන්ස් ගුණසේකර</author>
    <content>හම්බන්තොට වෙරළතීරයේ පැවැත්වීමට නියමිත දකුණු ආසියා වෙරළ ක්‍රීඩා උළෙලේ දින වෙනස් කිරීමට කලාපීය ඔලිම්පික් කමිටුව තීරණය කළේය.මේ වසරේ සැප්තැම්බර් 8දා සිට 11 දක්වා පැවැත්වීමට තීරණයවූ දකුණු ආසියා වෙරළ ක්‍රීඩා උළෙල අගෝස්තු 22දා සිට 29 දක්වා කලින් තීන්දුවී තිබුණි.මාලදිවයින, බංග්ලාදේශය, පාකිස්තානය හා ඇෆ්ගනිස්තානයෙන් පැමිණි ඔලිම්පික් කමිටු නියෝජිත පිරිස රාමලාන් උත්සවය ගැන සඳහන් කරමින් දින වෙනස් කිරීමට කළ ඉල්ලීම සලකා බැලූ බව දකුණු ආසියා වෙරළ ක්‍රීඩා උළෙලේ සංවිධායක කමිටු සභාපති ඇමැති ඩිලාන් පෙරේරා මහතා පැවැසීය.දකුණු ආසියාවේ ඔලිම්පික් කමිටු නියෝජිතයින් පෙරේදා ජාතික ඔලිම්පික් කමිටු නිවහනේදී රැස්වූ අතර එහිදී ක්‍රීඩා 8කට අනුමැතිය ලැබී ඇත. ප්‍රථම දකුණු ආසියා වෙරළ ක්‍රීඩා උළෙලේදී කබඩි, කායවර්ධන, වොලිබෝල්, නෙට්බෝල්, බාස්කට්බෝල්, පිහිනුම්, පාපන්දු හා තුන් ප්‍රයාම රග පැවැත්වීමට සියලුම නියෝජිතයන්ගේ එකඟතාව ලැබී ඇත. නෙට්බෝල් තරග පිරිමි හා කාන්තා දෙඅංශයෙන්ම පැවැත්වේ.තවත් තරග ඉසව් කිහිපයක් ඇතුළත් කිරීමට අවධානය යොමුකර තිබෙනවා. දකුණු ආසියා තරග නීතිරීති අනුව අවම ලෙස රටවල් 4ක සහභාගිත්වය එක් ක්‍රීඩාවකට අවශ්‍යයි. ඉදිරි සති කිහිපයේදී ඒ ගැන සියලු රටවල් සමඟ සාකච්ඡා කර අවසන් තීරණයකට එනවා” ඇමැති ඩිලාන් පෙරේරා පැවැසීය. දකුණු ආසියා වෙරළ ක්‍රීඩා උළෙල සාර්ථක කරගැනීමට ජනාධිපතිතුමාගේ පූර්ණ ආශිර්වාදය ලැබී ඇතැයි ද ඇමැතිවරයා පැවැසීය.ක්‍රීඩා උළෙල හම්බන්තොටදී හා ආරුගම්බේදී පැවැත්වීමට කලින් තීරණය වුවද ආරුගම්බේ පැවැත්වීම අවිනිශ්චිත තත්ත්වයක පසුවේ.දකුණු ආසියා වෙරළ ක්‍රීඩා උළෙලට ක්‍රීඩක ක්‍රීඩිකාවෝ හා නිලධාරීහු 1500ක් පමණ සහභාගිවනු ඇතැයි බලපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=s1102142</link>
    <topic>ශ්‍රී ලංකාවට දැවැන්ත ජයක්</topic>
    <author/>
    <content>ශ්‍රී ලංකාව හා නෙදර්ලන්තය අතර එස්. එස්. සී. පිටියේ පැවැති පුහුණු තරගයෙන් ලකුණු 156ක ජයක් අත්කර ගැනීමට ශ්‍රී ලංකාව සමත්විය.පළමුව පන්දුවට පහරදුන් ශ්‍රී ලංකාව ඕවර 50 අවසානයේ කඩුලු 5කට ලකුණු 351ක් රැස්කළේය. තිලකරත්න ඩිල්ෂාන් ලකුණු 78ක් ද, තිලාන් සමරවීර ලකුණු 60ක් ද චාමර සිල්වා ලකුණු 54ක් ද රැස් කළහ. චාමර කපුගෙදර නොදැවී ලකුණු 50ක් ලබාගත් අතර උපුල් තරංග ලකුණු 47ක් රැස් කළේය.නෙදර්ලන්තයට රැස් කිරීමට හැකිවූයේ ලකුණු 195ක් පමණි. නෙදර්ලන්තය වෙනුවෙන් වැඩිම ලකුණු සංඛ්‍යාව වාර්තා කරනු ලැබූවේ ටොම් ඩි ග්රූත් විසිනි. ඔහු ලකුණු 76ක් ලබාගැනීමට සමත්විය.පන්දු යැවීමේදී දිල්හාර ප්‍රනාන්දු ලකුණු 43කට කඩුලු 4ක් ද රංගන හේරත් ලකුණු 11කට කඩුලු 2ක් ද දවාලූහ.නවීකරණය කිරීමෙන් පසුව ආර්. පේ‍්‍රමදාස පිටියේ පැවැති මංගල පුහුණු තරගයෙන් කෙන්යාව පරදවා ලකුණු 61ක ජයක් ලැබීමට කොදෙව් කණ්ඩායම සමත්විය.පළමුව පන්දුවට පහරදුන් කොදෙව් පිල ඕවර 50 අවසානයේ කඩුලු 8කට ලකුණු 253ක් රැස් කළේය. විශිෂ්ඨ පිතිහරඹයක යෙදුණු රාම්හරේෂ් සර්වාන් ලකුණු 123 වාර්තා කිරීමට සමත්විය.කෙන්යාව ඕවර 45.3 කදී ලකුණු 192කට දැවී ගියේය. කොලින්ස් ඔබ්‍රයා ලකුණු 68ක් රැස් කළේය. ඇන්ඩ්‍රි රසල් කඩුලු 4ක් සහ කේමර් රෝච් කඩුලු 3 ක් ද දවාලූහ.සිම්බාබ්වේ සමඟ පැවැති පුහුණු තරගයෙන් කඩුලු 8ක ජයක් ලැබීමට දකුණු අපි‍්‍රකාව සමත්විය.පළමුව පන්දුවට පහරදුන් සිම්බාබ්වේ පිල ඕවර 41.5 කදී ලකුණු 152 කට දැවී ගියේය.ඕවර 23.3 කදී කඩුලු 2ක් පමණක් දැවී ජයග්‍රහණය අත්කර ගැනීමට දකුණු අපි‍්‍රකාව සමත්විය. ජැක් කලීස් නොදැවී ලකුණු 49ක් රැස් කළේය.අයර්ලන්තය සමඟ පැවැති පුහුණු තරගය ලකුණු 32 කින් ජය ගැනීමට නවසීලන්තය සමත්විය. මේ තරගයේදී අයර්ලන්තය හොඳ සටනක් ලබාදීම කැපී පෙනුණි.පළමුව පන්දුවට පහරදුන් නවසීලන්තය ඕවර 50 අවසානයේ කඩුලු 6කට ලකුණු 311ක් ලබා ගත්තේය. ආරම්භක පිතිකරු මාර්ටින් ගප්ටිල් ලකුණු 130ක් රැස් කිරීමට සමත් විය.අයර්ලන්තය ඕවර 48.2 කදී ලකුණු 279කට දැවී ගියේය. ආරම්භක පිතිකරු විලියම් පෝටර්ෆීල්ඩ් ලකුණු 72ක් වාර්තා කළේය.කැනඩාව සමඟ පැවැති පුහුණු තරගය කඩුලු 9කින් ජය ගැනීමට බංග්ලාදේශය සමත්විය.පළමුව පන්දුවට පහරදුන් කැනඩාව ඕවර 37.3 කදී ලකුණු 112 කට දැවී ගියේය. ෂකීබ් අල් හසන් කඩුලු 3ක් බිඳ දැමුවේය.බංග්ලාදේශය ඕවර 19.2 කදී එක් කඩුල්ලක් පමණක් දැවී ජයග්‍රහණය වාර්තා කළේය. තමීම් ඉක්බාල් ලකුණු 69ක් රැස් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=s1102143</link>
    <topic>ඔලේ බිම වැටෙයි ලෝකා ජය ගනියි</topic>
    <author/>
    <content>අපරාජිත ක්‍රීඩකයකු වූ තායිලන්තයේ ඔලේඩොං සිත් සමීර්චයි බිම හෙලමින් ලෝක බොක්සිං කවුන්සිලයේ නව ස්ට්‍රෘව් වේට් සූරයා ලෙස කිරුළු පැළඳවීමට ජපානයේ කසුටෝ ලෝකා සමත් විය.තරගයේ පස්වැනි වටය ආරම්භ වී මිනිත්තුවකුත් තත්පර 7 ක දී ඔලේඩොං බිම හෙලීමට ලෝකාට හැකි විය. ජපානයේ හිටපු සහ වත්මන් ක්‍රීඩකයන් අතර වේගවත්ම බොක්සිං සූරයා ලෙස වාර්තා පොතට එක්වීමට ද ලෝකා සමත් විය. ඔහු මේ බොක්සිං සූරතාව දිනා ගනු ලැබුවේ ඔහුගේ 7 වැනි තරගයේ දීය.“වාර්තාව ගැන නොසිතා තරග වදින්න මම උත්සාහ කළා. මේ තරගයෙන් මම දිනුවොත් මං වාර්තා පොතට යන බවත් දැනගෙන සිටියා. ලෝකා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=s1102144</link>
    <topic>සූරියවැව පිටියේ ඉදිකිරීම් ගැන අයි. සී. සී නියෝජිතයාගෙන් ප්‍රසාදය</topic>
    <author>ප්‍රින්ස් ගුණසේකර</author>
    <content>ක්‍රිකට් ලෝක කුසලාන තරගාවලිය වෙනුවෙන් හම්බන්තොට සූරියවැව අලුතෙන්ම ඉදිකළ මහින්ද රාජපක්ෂ ජාත්‍යන්තර ක්‍රීඩාංගණයේ ඉදිකිරීම් පිළිබඳ තරගාවලියේ කළමනාකරු ක්‍රිස් පැන්ට්ලි මහතා සතුට පළ කළේ ය.ක්‍රීඩා ඇමැති මහින්දානන්ද අලුත්ගමගේ ශ්‍රී ලංකා ක්‍රිකට් අතුරු කමිටු ලේකම් නිශාන්ත රණතුංග, ලෝක කුසලාන තරගාවලි අධ්‍යක්ෂ සුරාජ් දන්දෙනිය යන මහත්වරු සමඟ ඊයේ හම්බන්තොට ක්‍රීඩාංගණය පරීක්ෂා කර බැලූ අවස්ථාවේ දී අයි. සී. සී නියෝජිතයා ඉදිකිරීම් හොඳ තත්ත්වයක ඇතැයි පවසා ඇත.අයි. සී. සී. නියෝජිතයාගේ වාර්තාව හෙට ජාත්‍යන්තර ක්‍රිකට් සමුළු සභාපතිවරයාට භාර දීමට නියමිතය.හම්බන්තොට සූරියවැව මහින්ද රාජපක්ෂ ක්‍රීඩාංගණයේ දී මේ 20 වැනිදා ශ්‍රී ලංකාව හා කැනඩාව අතර තරගයත් 23දා පකිස්තානය හා කෙන්යාව අතර තරගයත් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=s1102145</link>
    <topic>රාගම පිලට ඉනිමක ජයක්</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය සංවිධානය කරනු ලබන අන්තර් සමාජ ප්‍රීමියර් ලීග් තුන් දින ක්‍රිකට් තරගාවලියේ බදුරළිය පිල සමඟ මුවර්ස් පිටියේ දී තරග වැදුණු රාගම කණ්ඩායම ඉනිමක සහ ලකුණු 33 ක විශිෂ්ට ජයක් වාර්තා කිරීමට සමත් විය.තරගයේ වාර්තා වූ එකම ශතකයට හිමිකම් කියමින් රාගම පිලේ ඉන්දික ද සේරම් පන්දු 125කදී හතරේ පහර 10ක් සහ හයේ පහර 4ක් සමඟ ලකුණු 115ක් රැස් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=s1102146</link>
    <topic>සැතපුම් දෙකේ මුහුදු පිහිනුම් සූරතා ෂාන් - කවිෂා දිනති</topic>
    <author>අම්බලන්ගොඩ සමූහ ආර්. ඤාණදාස</author>
    <content>අම්බලන්ගොඩ ධර්මාශෝක විද්‍යාලයීය ක්‍රීඩා මණ්ඩලයේ මෙහෙයවීමෙන් ඊයේ (13) පෙරවරුවේ අම්බලන්ගොඩ තානායම අසල මුහුදු තීරයේදී පවත්වනු ලැබූ සැතපුම් දෙකේ විවෘත මුහුදු පිහිනුම් තරගයේ පිරිමි අංශයේ ප්‍රථම ස්ථානය තරගකරුවන් තුන්සිය හැත්තෑ හත්දෙනෙකු පරාජයට පත් කළ කොළඹ ශාන්ත ජෝෂප් විද්‍යාලයේ ෂාන් ඩයස් විසින්ද කාන්තා අංශයේ ප්‍රථම ස්ථානය තරගකාරියන් හතලිස් හත් දෙනෙකු පරාජයට පත්කළ අම්බලන්ගොඩ ධර්මාශෝක විද්‍යාලයේ කවීෂා තරිදුනී විසින් ද හිමිකරගනු ලැබූහ.මුහුදු පිහිනුම් තරගයේ පිරිමි අංශයේ ප්‍රථම ස්ථානය හිමිකර ගැනීම සඳහා පළමු, දෙවැනි හා තෙවැනි ස්ථාන හිමිකර ගත් තරගකරුවන් තිදෙනා අතර තියුණු සටනක් ඇතිවිය. අවසානයේ දෙවැනි ස්ථානය හිමිකර ගත් ශ්‍රී ලංකා යුධ හමුදාවේ කැලුම් සමීර තරගය නිමකළේ පළමු ස්ථානය හිමිකරගත් ෂාන් ඩයස්ට වඩා තප්පර තුනක් පසු බසිමිනි. මෙහි තෙවැනි ස්ථානය ශ්‍රී ලංකා යුධ හමුදාවේ රොෂාන් පීරිස්ට හිමිවිය.කාන්තා අංශයේ දෙවැනි ස්ථානය ධර්මාශෝක විද්‍යාලයේ චලනී දර්ශණී විසින්ද තෙවැනි ස්ථානයදේවානන්ද විද්‍යාලයේ ඉමාෂා සෙව්වන්දි විසින්ද හිමිකර ගනු ලැබීය.මෙම පිහිනුම් තරගාවලියේ සමස්ථ ශූරතාව අම්බලන්ගොඩ ධර්මාශෝක විද්‍යාලයටද අනු ශූ®රතාවය ශ්‍රී ලංකා යුධ හමුදාවට ද හිමිවිය.පිරිමි අංශයේ අභියෝග කුසලානය ශාන්ත ජෝෂප් විද්‍යාලයට හිමිවූ අතර කාන්තා අංශයේ කුසලානය අම්බලන්ගොඩ ධර්මාශෝක විද්‍යාලයට හිමිවිය.විනාඩි 75 ක් තුළදී තරගය නිමකළ ලාබාලම ක්‍රීඩකයා වශයෙන් දේවානන්ද විද්‍යාලයේ හර්ෂ උදයංග (8) ද ලාබාලම ක්‍රීඩිකාව වශයෙන් එම විද්‍යාලයේම සලනි නෙත්මිණි ද තේරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=s1102148</link>
    <topic>ෂේන් වෝන් ආපසු හරවා ගෙදර යැවුවත් ඔස්ට්‍රේලියාව ලෝක කුසලානය දිනා ගනී</topic>
    <author>වර්නන් ගුණසේකර</author>
    <content>8 වැනි ලෝක කුසලාන ක්‍රිකට් තරගාවලිය වූ 2003 තරගාවලිය පෙබරවාරි 9 සිට මාර්තු 24 දක්වා දකුණු අපි‍්‍රකාව, සිම්බාබ්වේ හා කෙන්යාව යන රටවල දී පැවැත්විණි.ලෝක කුසලාන ක්‍රිකට් තරගාවලියක් අපි‍්‍රකාවේ දී පවත්වනු ලැබූ ප්‍රථම අවස්ථාව මෙය විය. කණ්ඩායම් 14ක් සහභාගි වූ මේ තරගාවලියේ තරග 54 ක් පැවැත්වුනු අතර එය ඒ වන විට තරගාවලි ඉතිහාසයේ වැඩිම තරග සංඛ්‍යාව විය.1992 තරගාවලියේ හඳුන්වා දුන් ක්‍රමවේදය ම මේ තරගාවලියේ දී භාවිතා කෙරුණු අතර කොටස් දෙකකට බෙදී තරග වැදුනු කණ්ඩායම් වලින් ඒ ඒ කොටසේ ඉහළටම පිවිසි කණ්ඩායම් හය ‘සුපර් සික්ස්’ වටයට සුදුසුකම් ලැබූහ.මේ තරගාවලියේ පළමු වටයේ දී ම පෙරැළිකාර සිදුවීම් වාර්තා වෙමින් දකුණු අපි‍්‍රකාව, පාකිස්තානය, බටහිර ඉන්දීය කොදෙව් හා එංගලන්තය ‘සුපර් සික්ස්’, වටයට පිවිසීමට අසමත් වූ අතර සිම්බාබ්වේ හා කෙන්යාව ‘සුපර් සික්ස්’ වටයට සුදුසුකම් ලබා ගත්හ. ටෙස්ට් ක්‍රීඩා නොකරන රටක් වන කෙන්යාව මේ තරගාවලියේ අවසන් පූර්ව වටයට ද පිවිසීමට සමත් විය.අවසාන මහා තරගයේ දී සව්රව් ගංගුලි ගේ ඉන්දීය පිල පරදවමින් රිකී පොන්ටිං ගේ ඔස්ට්‍රේලියානු පිල කුසලානය දිනා ගත්තේ ය.‘සුපර් සික්ස්’ වටයේ ඉහළට ම පිවිසි කණ්ඩායම් 4 අවසන් පූර්ව වටයට සුදුසුකම් ලබා ගත් අතර ඔවුන් අතර පැවැති තරගවලින් ජය ගත් කණ්ඩායම් 2 අවසාන තරගයේ දී ක්‍රීඩා කළහ.ඔස්ට්‍රේලියාව, ඉන්දියාව, සිම්බාබ්වේ, ශ්‍රී ලංකාව, කෙන්යාව හා නවසීලන්තය ‘සුපර් සික්ස්’ වටයට පිවිසියහ.අවසාන තරගයේ දී ඉන්දියාව කාසියේ වාසිය දිනා ගත් අතර පුදුමයකට මෙන් ඔහු ඔස්ට්‍රේලියාවට පළමුව පන්දුවට පහර දෙන ලෙසට කියා සිටියේ ය. පින්න හා වර්ෂාවෙන් තෙත්ව තිබූ තණතිල්ලෙන් වාසියක් ලබා ගැනීම ඔහුගේ අපේක්‍ෂාව විය. දකුණු අපි‍්‍රකාවේ ප්‍රාණවත් වොන්ඩරර්ස් ක්‍රීඩාංගණ තණතිල්ලේ වාසිය ලබා ගත් ඔස්ට්‍රේලියානු ආරම්භක පිතිකරුවෝ ඉන්දියානු ආරම්භක පන්දු යවන්නන්ට එරෙහිව වේගවත් ආරම්භයක් ලබා ගත්හ.ඇඩම් ගිල්ක්‍රිස්ට් (පන්දු 48 කින් ලකුණු 57, හතරේ පහර 8 යි, හයේ පහරයි) හා මැතිව් හේඩ්න් (පන්දු 54 කින් ලකුණු 37 යි, හතරේ පහර 4 යි) ඕවර 14 කදී ලකුණු 105ක ආරම්භක කඩුලු සබඳතාවක් පිහිටු වූ අතර මේ හේතුවෙන් අසාමාන්‍ය අයුරින් කලින්ම දඟ පන්දු යවන්නන් කැඳවීමට ගංගුලි ට සිදු විය.පන්දුවේ වේගයේ සිදු වූ වෙනසින් ඉන්දියාවට කඩුලු ලැබිණි. සෑම පන්දුවකටම පහර එල්ල කරමින් සිටි ගිල්ක්‍රිස්ට්, හර්බජන් සිංගේ පන්දුවකට ‘ස්වීප් පහරක්’ එල්ල කරමින් දැවී ගියේ ය. තරගාවලිය පුරා ක්‍රීඩා කළ ආකාරයට වඩා හොඳින් මේ තරගයේ ක්‍රීඩා කරමින් සිටි හේඩ්න් ද ටික වේලාවකින් දැවී ගියේ ය. ඔස්ට්‍රේලියාව කඩුලු 2 ට ලකුණු 125 යි. ඉන් පසුව නායක රිකී පොන්ටිං (පන්දු 121 කින් ලකුණු 140 යි, හතරේ පහර 4 යි, හයේ පහර 8 යි) හා ඩේමියන් මාටින් (පන්දු 84 කින් ලකුණු 88 යි, හතරේ පහර 7 යි, හයේ පහරයි) ඕවර 30.1 කදී ලකුණු 234 ක සබඳතාවක් සම්පූර්ණ කළහ.එය ජාත්‍යන්තර එක් දින තරගවල ඔස්ට්‍රේලියානු වාර්තාවක් විය. මාටින් ක්‍රිඩා කළේ ඔහුගේ කැඩුනු මාපටඟිල්ලක් සමඟ ය.පොන්ටිං හා මාටින් ඉතාමත් සමර්ථකමින් යුතුව පිතිහරඹය ආරම්භ කරමින් නරක පන්දු අහකට දමමින්, එහෙත් කඩුලු අතර හොඳින් දුවමින් මුළු ලකුණු සංඛ්‍යාව වැඩි කරමින් ක්‍රීඩා කළහ. අවසන් ඕවර 10 දී නිදැල්ලේ පිත්ත හැසිර වූ මේ දෙදෙනා එම ඕවරවල දී ලකුණු 109 ක් ලබා ගැනීමට සමත් වූහ.විශේෂයෙන් පොන්ටිං ඉන්දියාව බියට පත් කරමින් නිරන්තරයෙන්ම පාහේ පන්දුවට හතරේ සීමාවට ඉහළින් පහර එල්ල කරමින් හයේ පහර 8 ක් වාර්තා කළේ ය. එය, ඒ වන විට ඕනෑම ලෝක කුසලාන තරගයක එක් පිතිකරුවකු විසින් එල්ල කළ වැඩිම හයේ පහර සංඛ්‍යාව විය.අවසානයේ, ඔස්ට්‍රේලියානු මුළු ලකුණු සංඛ්‍යාව ඕවරයකට ලකුණු 7.18 ක් ලෙසින් කඩුලු 2 කට 359ක් විය. එය, ඒ වන විට ඔවුන් ගේ ජාත්‍යන්තර එක්දින තරග ඉතිහාසයේ දෙවැනියට වැඩිම මුළු ලකුණු සංඛ්‍යාව විය.ග්ලෙන් මැග්‍රා ගේ පන්දුවකට ‘පුල්’ පහරක් එල්ල කරද්දී අහසට ගිය උඩ පන්දුව මැග්‍රා විසින්ම රැක ගැනීමෙන් සචින් ටෙන්ඩුල්කාර් නමැති ඉන්දියානු ‘තුරුම්පුව‘ පළමු ඕවරයේ දීම දැවී යාම නිසා ප්‍රතිවාදී ඉලක්කය හඹා යාමේ ඉන්දියානු උත්සාහය තවත් දුෂ්කර අතට පෙරැලිණි.තත්ත්වය එසේ තිබියදීත්, විරේන්ද්‍ර සෙවාග් ගේ පන්දුවකට ලකුණ බැගින් වූ අර්ධ ශතකය (පන්දු 81 කින් ලකුණු 82 යි, හතරේ පහර 10 යි, හයේ පහර 3 යි) ඉන්දියාවට නම්බුවක් ගෙන දෙමින් ඔවුන් ඕවරයකට ලකුණු ලබා ගැනීමේ ඉහළ වේගයක් පවත්වා ගෙන ගියහ. ඔවුන් ගේ එකම බලාපොරොත්තුව වූ වර්ෂාව ඔවුනට පිහිට වෙන සෙයක් පිළිබිඹු කරමින් 18 වැනි ඕවරයේ දී තරගයට වර්ෂාවෙන් බාධා පැමිණිනි.එනමුදු, ඒ වන විට ඔස්ට්‍රේලියාව කඩුලු කිහිපයක් ලබා ගෙන තිබිණි. වර්ෂාව තවත් වැඩි වන ලකුණු පහළ වෙද්දී ‘ඩක්වර්ත් හා ලුවිස්’ න්‍යායට අනුව ඉන්දියාව තරගයේ ඉදිරියෙන් සිටියේ ය. කෙසේ වෙතත්, වර්ෂාව මග හැරී ගිය අතර ඩැරන් ලේමන් විසින් සෙවාග් දුවද්දී දවාලීමත් සමඟ ඉන්දියාවේ බලාපොරොත්තු සුන්ව ගියේ ය.ඉන්පසුව, බ්‍රෙට් ලී විසින් රාහුල් ඩ්‍රාවිඩ් (පන්දු 57 කින් ලකුණු 47 යි, හතරේ පහර 2 යි) දවාලීමත් සමඟ ඔවුන් ගේ ඕවර 13.2 ක් ඇතුළත ලකුණු 88ක සබඳතාව අවසන් විය. ලකුණු ලබා ගැනීමේ වේගය ඕවරයකට ලකුණු 7 ඉක්මවා යද්දී එය හඹා යාමේ දී ඉන්දියානු පිතිකරුවෝ ඔවුන් ගේ කඩුලු අහිමි කර ගැනීම දිගින් දිගටම කර ගෙන ගියහ. අවසානයේ ඉන්දියාව ඕවරයකට ලකුණු 5.97 ක වේගයකින් යුතුව ඕවර 39.2 ක දී ලකුණු 234 කට දවාලනු ලැබීය. ඒ අනුව ලෝක කුසලාන අවසාන තරගවල මෙතෙක් වාර්තා වූ වාර්තාගත ලකණු පරතරයක් වන ලකුණු 125 කින් ඔස්ට්‍රේලියාව විශිෂ්ඨ ජයග්‍රහණයක් අත්කර ගත්තේ ය.පොන්ටිං ‘තරගයේ වීරයා’ ලෙස නම් කෙරුණු අතර පන්දු ප්‍රහාර සුනු විසුනු කර දැමීමේ පිති හරඹය නිසා සචින් ටෙන්ඩුල්කාර් ‘තරගාවලියේ වීරයා’ ලෙස නම් කෙරිණි.මේ තරගාවලියට පෙර හට ගත් මතභේද ගණනාවක් විය. තරගාවලියේ අනුග්‍රාහකයන්ගේ නිෂ්පාදන තම පෞද්ගලික අනුග්‍රාහකයන් ගේ නිෂ්පාදන සමග ගැටෙන බැවින් බොහෝ ඉන්දියානු ක්‍රීඩකයන් ගේ ක්‍රීඩා කිරීමේ නොහැකියාව මත එම ක්‍රීඩකයන් ක්‍රීඩා කිරීම ප්‍රතික්ෂේප කරන ඉඟි පහල වෙමින් තිබිණි.මතුවූ තවත් ගැටළුවක් වූයේ සිම්බාබ්වේ හි ආරක්ෂක හා දේශපාලන තත්ත්වයන් ය. රොබර්ට් මුගාබේ ගේ රජයේ දූෂණ හා අපරාධ සැලකිල්ලට ගත් විට එහි ක්‍රිඩා කිරීමේ යෝග්‍යතාව පිළිබඳව ද ප්‍රශ්න මතු විණි.සිම්බාබ්වේ ක්‍රීඩකයන් දෙදෙනකු වන සුදු සමකින් යුත් ඇන්ඩි ෆ්ලවර් හා කළු සමකින් යුත් හෙන්රි ඔලන්ගා ඔවුන්ගේ ආරම්භක තරගයට කළු පටි පැළඳ ක්‍රීඩා කරමින් ඔවුන් “සිම්බාබ්වේ හි ප්‍රජාතන්ත්‍රවාදයේ මරණය” ගැන කම්පා වන බව පහදා දෙමින් ප්‍රබල නිවේදනයක් නිකුත් කළහ.සිම්බාබ්වේ හි පැවැත්වීමට නියමිත සිය තරගය දේශපාලන හේතූ®න් මත වර්ජනය කරන ලෙසට එංගලන්ත කණ්ඩායමට ඔවුන් ගේ රට ඇතුළෙන්ම විශාල පීඩනයක් එල්ල විණි. ඇත්ත වසන් කරමින් තමන් ක්‍රීඩා කරන බව මුලින් නිවේදනය කළ එංගලන්තය අවසානයේ එහි ක්‍රීඩා කළේ නැත. ක්‍රීඩකයන් ගේ ආරක්‍ෂාව ගැන කල්පනා කොට එම තීරණය ගත් බව එංගලන්තය කියා සිටියේ ය.මේ වර්ජනය එංගලන්තයට මහත් අවාසියක් බවට පෙරැළිණි. වර්ජනයෙන් තමන්ට ලැබුණු ලකුණු 4 නිසා සිම්බාබ්වේ පිල එංගලන්තයට වඩා ලකුණු 2 ක් පමණක් ඉදිරියෙන් සිටිමින් ‘සුපර් සික්ස්’ වටයට පිවිසියේ ය. ඊට සමාන ලෙසින් නවසීලන්තය ද ආරක්‍ෂක තත්ත්වය පිළිබඳ බිය පළ කරමින් කෙන්යාවේ ක්‍රීඩා නොකිරීමට තීරණය කළේ ය. මේ තීරණයෙන් නවසීලන්තයට මහත්සේ අලාභ සිදු විය. නවසීලන්තය කෙන්යාව සමග තරග කොට කව්රුත් අපේක්‍ෂා කළ පරිදි ඔවුන් ජය ගතහොත් දකුණු අපි‍්‍රකාව ‘සුපර් සික්ස්’ වටයට ගොස් නවසීලන්තය ලකුණු 12 ක් ලබා ගෙන ‘සුපර් සික්ස්’ වටයට ඇතුළත් වීමට ඉඩ තිබිණි. මන්ද යත්, නවසීලන්තය ඊට පෙර දකුණු අපි‍්‍රකාව පරාජය කර තිබූ බැවිණි.ඔස්ට්‍රේලියානු පිලේ සුපිරි ක්‍රීඩක ෂේන් වෝන් ලජ්ජා සහගත තත්ත්වයන් යටතේ තරගාවලියෙන් නෙරපා ආපසු සිය රට යවන ලදී. ඔහු එසේ ආපසු හරවා යවනු ලැබුවේ ඔස්ට්‍රේලියානු පිලේ ආරම්භක තරගයට පෙර දිනයේ ය.මේ තරගාවලියට සූදානමක් ලෙසින් ඕස්ට්‍රේලියාවේ දී පැවැති තරගාවලියක දී කෙරුණු තහනම් ශරීර උත්තේජන භාවිතය පිළිබඳ පරීක්‍ෂණයක දී වෝන් තහනම් මත් ද්‍රව්‍යයක් භාවිතා කර ඇති බවට ඔප්පු වීම ඔහු මේ තරගාවලියෙන් ඉවත් කිරීමට හේතු විය. තමාට තිබූ අසනීපයකට තම මව දුන් උපදෙස් අනුව බෙහෙත් පෙත්තක් ගත් බව මේ දඟ පන්දු යවන්නා ප්‍රකාශ කර සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=f1102141</link>
    <topic>විමල් වීරවංශ</topic>
    <author/>
    <content>ලංකාවේ මෑත ඉතිහාසයේ වැඩි ම බලපෑමක් කළ ගංවතුර සහ නායයෑම් තත්ත්වය ලෙස මේ ස්වභාවික ආපදාව අපට හඳුනාගන්න පුලුවන්. මේක දෙවෙනි වෙන්නෙ සුනාමියට පමණයි. සුනාමියේ හානිය සෘජු ලෙස බලපෑවේ අංශ කිහිපයකට. නමුත් මේකෙන් කෘෂිකර්මාන්තයට සාමාන්‍ය ජන ජීවිතයට, වැව් අමුණු ඇල වේළි මාර්ග - පාලම් – විදුලිය ආදී මේ සියල්ලටම විශාල හානියක් සිදුවුණා.ලෝකය දීර්ඝ කාලයක් තිස්සේ පෙරට ගෙන යමින් තිබෙන වැරැදි සංවර්ධන ප්‍රතිපත්තිවල ප්‍රතිවිපාකයක් හැටියට මෙවැනි ස්වභාවික ආපදාවන්ට මුහුණ දීමට සිදුව ඇති බව අපි දන්නවා. මේ ස්වභාවික ආපදාව ආණ්ඩුව අභියෝගයක් ලෙස භාරගත්තා. ගරු ජනාධිපතිතුමා ඉතාමත් සක්‍රීය ලෙස ඊට මැදිහත් වුණා විපතට ලක් වූ ප්‍රදේශ යථා තත්ත්වයට පත් කිරීමට රුපියල් බිලියන 33 ක් වෙන් කළා. ආපදාවට ලක් වූ ජනතාවට ආහාර - පාන සැපයීම, කැඩුණු වැව් – අමුණු – මාර්ග - පාලම් ආදී සියල්ල පිළිසකර කිරීම මේ යටතේ සිදුවෙනවා.විනාශ වූ නිවාස ගොඩනඟා දීම සඳහා අපේ අමාත්‍යංශයත් තවත් අමාත්‍යාංශ ගණනාවකුත් කටයුතු කරමින් සිටිනවා. මේ අනුව බැලුවාම ස්වභාවික විපතක් වූ මේ අභියෝගයට රජය සාර්ථකව මුහුණ දුන්නා. අප්‍රේල් අලුත් අවුරුදු සමය වෙනකොට මේ අභියෝගය අපි සෑහෙන දුරට ජයගෙන තියේවි.මේ ස්වභාවික විපතෙනුත් විපක්ෂය කාළකණ්ණි සන්තෝෂයක් ලබමින් සිටිනවා. කළින් විපක්ෂය කාළකණ්ණි සතුටක් ලැබුවේ ප්‍රභාකරන් කොතැන හරි බෝම්බයක් පිපිරෙව්වාම. පිරිබාහරන්ගේ කුරුම්බැට්ටි මැෂිම කොළඹට ඇවිත් බෝම්බයක් දැම්මාම විපක්ෂයට පුදුම සතුටක් දැණුනෙ. දැන් ඒක ඉවර හින්ද ස්වභාව ධර්මය හරි මොකක් හෝ විනාශයක් කරනකොට විපක්ෂයට සතුටුයි. විපක්ෂයේ ඔය එක නායකයෙක් මේ ආපදාවෙන් අවතැන්වූ සහෝදර ජනයා සිටින එක කඳවුරකට ගිහින් නෑ. එක හාල් මිටක්, ඇඳුමක් අරන් දීලා නෑ. එහෙම විපක්ෂයක් තමයි අද මේ රටේ තියෙන්නෙ. අපි ජවිපෙ ඉන්න කාලේ සහන සේවා බලකාය කියල හදලා මේ වගේ විපතක් වුණා ම ඒ හැම කඳවුරකට ම ගිහින් ජනතාව ගේ දුක වේදනාව සමනය කරන්න දැවැන්ත මැදිහත්වීමක් කළා. අද ඒ සහන සේවා බලකා කෝ ?අද ජවිපෙ මේ කඳවුරුවලට යන්නෙ නෑ. ජනතාව ගේ දුක බෙදා හදාගන්නෙ නෑ. අද ජවිපෙ වැටිලා තියෙන තැන මොකක්ද කියල මේකෙන් පෙනෙනවා. අපි ඉන්න කාලයේ ජවිපෙ සහ අද ජවිපෙ අතර වෙනස මේකෙන් පෙනෙනවා.මෙවැනි විපක්ෂයක් රටක තියෙන එකත් ශාපයක්. ඒ අය කියනවනෙ එක එක ශාපවලින් සොබාදහම කම්පා වෙලා ඒකයි මේ විනාශය කියලා. හැබැයි සොබාදහම ඒ විධියට කම්පාවෙලා තියෙනවා නම් ඒ , මේ විපක්ෂයේ ශාපය නිසා මිසක් වෙන මොකක්වත් නිසා නෙවෙයි.අපට පමණක් නෙවෙයි මුලු ලෝකයටම ආහාර සුරක්ෂිතතාව ඇතිකරගැනීමේ අභියෝගය ඇතිවෙලා තියෙනවා. සොබාදහම මානව සංහතිය හමුවේ විශාල ප්‍රශ්නයක්. නිර්මාණය කරලා. චිරාත් කාලයක් ලෝකයේ බලගතු රටවල් ගෙනගිය වැරැදි ආර්ථික - දේශපාලන ප්‍රතිපත්තිවල ප්‍රතිඵලයක් හැටියට සොබාදහම විශාල ප්‍රතිප්‍රහාරයක් සමස්ත මානව සංහතියට ම එල්ල කරලා. ඒ නිසා අද ලෝකයේ ආහාර නිෂ්පාදනයේ කඩා වැටීමක් තියෙනවා. කෘෂිකාර්මික නිෂ්පාදය බහුල ඕස්ට්‍රේලියාව වගේ රටවල් අද විශාල ලෙස පීඩාවට පත් වෙලා. ලෝක ආහාර සංවිධානය දැනටමත් අනතුරු අඟවා තියෙනවා. ලෝකයේ ආහාර මිල ගණන් විශාල ලෙස ඉහළයාමේ අවාදනමක් ඇති බවට.මේ නිසා දැන් අපට තියෙන අභියෝගයක් තමයි එවැනි ආහාර අර්බුදයකට මුහුණ දෙන්නේ කොහොමද කියන එක. දැනටමත් ගරු ජනාධිපතිතුමාගේ නායකත්වයෙන් ආර්ථික සංවර්ධන අමාත්‍යාංශයත් මූලිකත්වය ගෙන ජීවිතය නගා සිටුවන වැඩ පිළිවෙළක් දියත්කර තියෙනවා. ජනතාව තමන් ගේ ගෙවත්ත ඇතුලෙ ම නිෂ්පාදකයකු බවට පත් කරන වැඩපිළිවෙළක් ලෙස එය හඳුනාගන්න පුළුවන්. ගෙවත්තේ නිෂ්පාදනයෙන් තමන් ගේ ආහාර පරිභෝජනය සපුරාගන්නා. අතර වෙළෙඳපොළටත් යම්කිසි ප්‍රමාණයක් එකතු කිරීමට මේ වැඩපිළිවෙළ යටතේ හැකියාව ලැබෙනවා.මේක කෘෂිකාර්මික, පශුසම්පත් ආදී අංශ කිහිපයකට ම අදාළයි’ මේ වැඩපිළිවෙළ එන්නෙ අපි කතා කරන අභියෝගයට මුහුණ දෙන්න තමයි. මීට සතියකට කළින් අපි නාගරික මහල් නිවාස ආශ්‍රිතව කෘෂිකාර්මික නිෂ්පාදනය ඉහළ නංවන වැඩ පිළිවෙළක් දියත් කළා. ඒ නිසා මේ කාරණය ජාතික වගකීමක්. පිරිබාහරන් පරාජය කරන වෙලාවෙ ජාතිය ම එකතු වුණා වගේ මේ වෙලාවෙ ආහාර නිෂ්පාදනය වර්ධනය කරන්න කෘෂිකාර්මික පිම්මක් පනින්න අපි කවුරුත් එකතු විය යුතුයි.වැදගත් වෙන්නේ නිෂ්පාදනය ඉහළ දැමීමයි. මොනව කරන්නත් ආහාර අවශ්‍යයි. ලෝකයේ ආහාර මිල ඉහළ යන වේගය අපේ වැනි රටවල මිනිසුන්ට ඔරොත්තු දෙන්නේ නෑ. ආණ්ඩුව පොහොර ටික දෙන්නෙ නිකම් වගේ. ජනාධිපතිතුමා නියම කළා, හැම කෘෂිකාර්මික නිෂ්පදකයකුටම සහනදායීව පොහොර ටික දෙන්න එහෙම කරලත් මේ මිලගණන් පාරිභෝගිකයාට සාධාරණ වෙන්නෙ නෑ. ඒ නිසා අපි මේ අභියෝගය ජයගත යුතුයි. ඊට ඇති එක ම විසැඳුම නිෂ්පාදනය ඉහළ නැංවීමකි. වෙළඳපොළ මිල ගණන් යම් ප්‍රමාණයකින් පහත යන්නෙ නිෂ්පාදනය වැඩිවුණොත් පමණයි. ඒ සඳහා ආණ්ඩුව අවශ්‍ය පියවර ගනිමින් සිටිනවා.ජවිපෙ, අද වලිගෙ පටලවාගෙන. ඇත්තට ම අද විජේවීර සහෝදරයා සිටියා නම් ජවිපෙ මේ නායකයන්ට අනේ පව් කියල කියයි. ඔබ කිව්වා වගේ, ඊජිප්තුවේ හොස්නි මුබාරක්ගෙ අඩුපාඩු තියෙන්න පුළුවන්. ඔහු දිගු කාලයක් පාලනයේ ඉන්න ගියා ම ජනතාවට වැරැදි පෙනිල පෙනිලා වැරැදි ගොඩක් දැනෙනවා වෙන්න පුළුවන්. හැබැයි එක දෙයක් අපි පිළිගන්න ඕන. ඔහු බටහිර විරෝධී නායකයෙක්.ලිබියාවේ මුවම්වර් අල්, ගඩාෆි දීර්ඝකාලයක් පාලනයේ සිටිනවා. ඔහුත් ඔහු ගේ පුතාට හෝ කාට හෝ ඔය තැන ඊළඟට දෙයි. හැබැයි ඒ සියල්ල මැද වුණත් අපි පිළිගන්න ඕන ඔහුත් බටහිර විරෝධියෙක්. මැද පෙරදිග කලාපය අමෙරිකාව ඇතුළු අධිරාජ්‍යවාදී රටවලට කොල්ල කන්න නොදී බේරාගැනීමට මැදිහත්වුණු නායකයන් මේ වගේ කිහිපදෙනෙක් ඉන්නවා. ඊජිප්තු ජනතාවට අයිතියක් තියෙනවා තමන්ට අවශ්‍ය පරිවර්තනයක් කරගන්න. ඒකට කවුරුවත් බාධා කරන්න අවශ්‍ය නෑ. හැබැයි මෙතැනදි අපි තේරුම් ගන්න ඕන මේක පිටුපස අමෙරිකා ජනාධිපති ඔබාමා මේ තරම් ඉන්නෙ ඇයි, අමෙරිකාව, බ්‍රිතාන්‍ය මේ තරම් ප්‍රකාශ කරන්නෙ ඇයි කියන කාරණයයි. දැන් මේ ගානට ම ජවිපෙත් වැටිලා.ජේ.වී.පියත් අද ආසාවෙන් බලාගෙන ඉන්නෙ ඊජිප්තුවේ ගොස්නි මුබාරක් පන්නන එක. ඔබාමා බලාගෙන ඉන්නෙත් ඒකට ම තමයි. බ්‍රිතාන්‍ය පාලකයන්ගෙත් වුවමනාව ඒකයි. මේ ඔක්කොම එකයි. අන්තර්ජාතික දේශපාලනය විතරක් නෙවෙයි ජාතික දේශපාලනයක් ජවිපෙට පැටලිලා. ජවිපෙට වෙලා තියෙන පටලැවිල්ල තමයි මේ පෙනෙන්නෙ. අද ඔවුන් නියමින් හා අනියමින් අධිරාජ්‍යවාදයට වුවමනා දේ කරනවා.මහින්ද රාජපක්ෂ කියන නායකයා ඉක්මනින් එළවාගන්න බටහිරට අධිරාජ්‍යවාදයට අවශ්‍යයි. ඔවුන් ගේ වුවමනාව මේ නායකයා ඉක්මනින් ඉවත්කර තමන්ට ගැති රූකඩ පාලනයක්. මෙහි අටවා ගැනීමයි. මේක ජවිපෙටත් ඕන. දෙක ම එකිනෙකට සමපාත වෙනවා. මේක තමයි, අද ජේ.වී. පි.ය උපාය මාර්ගික වශයෙන් පීලි පැනපු, දේශපාලන වශයෙන් නන්නත්තාර වුණු අධිරාජ්‍යවාදයේ කුළී හේවායො කණ්ඩායමක් බවට පත්වෙලා ඉන්නෙ.රට කාටද දිනුම ලැබුණෙ, ඒ අයට ම තමයි ගමත්, රට කෙනෙකුට ලැබිලා ගම ලැබෙන්න විධියක් නෑ. ඒ නිසා මේ මැතිවරණයෙදි කිසි සැකයක් නෑ. ගමේ බලයත් සන්ධානයට ම තමයි. විධායක බලය ව්‍යවස්ථාදායකයේ බලය පළාත්සභාවේ, ප්‍රාදේශීය සභාවේ බලය ආදී මේසියල්ලම ඒකට එකතු වුණාම තමයි සංවර්ධන ක්‍රියාවලිය පෙරට යන්නෙ. ගමේ ආණ්ඩුව මධ්‍යම ආණ්ඩුවත් සමඟ වැඩ කළ හැකි ආණ්ඩුවක් විය යුතුයි. නැතුව රටේ ආණ්ඩුව වැටෙනකල් බලා ඉන්න ගමේ ආණ්ඩුවක් තිබුණොත් මේ වැඩේ හරියන්නෙ නෑ. ඔය පරම සත්‍යය මහජනතාව දන්නවා. පළාත් පාලන ඡන්දය කියන්නෙ ආණ්ඩු පන්නලා ආන්ඩු හදන ඡන්දයක් නෙවෙයි.ජවිපෙ වගේ පක්ෂයකට පවා පළාත්පාලන ඡන්දයක දී ප්‍රාදේශීය සටන්පාඨ තෝරන්න වෙන්නෙ ඒකයි. ගම ජවිපෙට කියල තේරුවෙ ඒකට. විපක්ෂය ආණ්ඩුව වට්ටනවා තියා, වික්‍රමසිංහ මහත්තයා බලාගෙන ඉන්නෙ නායකකම රැකගන්නෙ කොහොමද කියලා, තවත් අය බලාගෙන ඉන්නෙ වික්‍රමසිංහ මහත්තයා පන්නලා නායකකම ගන්නෙ කොහොමද කියලා. සජිත් නායකයා වෙන්න හදද්දී රවී කරුණානායකත්, නායකයා වෙන්න බලාගෙන ඉන්නවා. මේ වගේ අලිජරමර අස්සෙ ආණ්ඩුවත් පෙරළනවා කියා විපක්ෂයෙ ප්‍රශ්න ටිකවත් බේරාගන්න බැරිවයි ඒ අය ඉන්නෙ. ජවිපෙට නම් වෙන්නෙ තිස්සමහාරාමයත් මේ වතාවෙ නැති වෙන එකයි.ජනාධිපතිතුමා ගේ ප්‍රධානත්වයෙන් 16 වැනිදා කොළඹ දී ‘මිහිඳුපුර’ නමින් ජනසෙවණ වැඩසටහනේ පළමු අදියර ආරම්භ වෙනවා. 2600 ශ්‍රී සම්බුද්ධත්ව ජයන්තිය නිමිත්තෙන් අප එය මිහිඳුපුර යනුවෙන් නම් කළා. ජාතික ජන සෙවණ මෙහෙයුමේ නිල ආරම්භය එයයි. එතැන් සිට අපේ අමාත්‍යාංශය යටතේ පමණක් මේ වර්ෂය තුළ නිවාස 50,000ට වැඩි සංඛ්‍යාවක් හදනවා.නාගරික ජනාවාස සංවර්ධන අධිකාරිය හා අපේ අමාත්‍යාංශයේ පරිබාහිරවත් තැනෙන නිවාස ගණනක් එක්ක බැලුවාම මේ වසරේ ලක්ෂයක් පමණ නිවාස ඉදි වෙනවා. මේක ඓතිහාසික කාරණයක්. මේ යටතේ රාජ්‍ය සේවකයන්ටත් නිවාස ආධාර වැඩසටහන් පටන් ගත්තා. සමාජයේ අඩු ආදායම්ලාභී ජනතාවටත් ව්‍යාපෘති ක්‍රියාත්මක වෙනවා. මෙතැන් සිට එක දිගට මේ වැඩසටහන ඉදිරියට යනවා. ‘ජන සෙවණ’ මහින්ද චින්තනය යටතේ ඉදිරිපත් වන සංකල්පයක්. ඒ සංකල්පයයි මෙලෙස යථාර්ථයක් බවට පත් වන්නේ.මේ විධියටම ගංවතුරින් විනාශයට පත් නිවාස ඉදිකිරීමේ වැඩපිළිවෙළක් ඉදිරියට ක්‍රියාත්මක කෙරෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=f1102142</link>
    <topic/>
    <author>* සටහන-රංජිත් ප්‍රේමතිලක සහ නදීෂානි පි‍්‍රයංගිකා * ඡායාරූප- රංජිත් ප්‍රේමතිලක (කුරුණෑගල දිස්ත්‍රික් විශේෂ)</author>
    <content>“වෙනස් වන සමාජ තත්ත්වයන්ට අනුරූප වන පරිදි සුබසාධක සේවාවන් වඩාත් කාර්යක්‍ෂම ලෙස හා උසස් ලෙස උපරිම අන්දමින් බල ප්‍රදේශයේ ජනතාවට ලබා දීම, ස්වකීය දර්ශනය කරගත් මෙම පළාත් පාලන ඒකකයට ඉතිහාසය තුළ හමුවන්නේ ඉතා සුවිශේෂී ස්ථානයකි. එගොඩත්, මෙගොඩත් දෙගොඩෙහි ම විසූ යක්‍ෂ ජනතාව විසින් මහසෙන් රජුට ඉදිකර දුන්නා යැයි සැළකෙන ‘මහකන්දරාව වැව‘ ජනප්‍රවාද රැසක එකතුවකි.කබැල්ලෑව සූනියම් දේවාල පරිශ්‍රය ද මේ පියසට ගෙන එන්නේ සම්ප්‍රදායක ඇදහිලි ක්‍රමවේදයන් හි විකාශිත එක් අවස්්ථාවකි. ප්‍රධාන වශයෙන්ම කෘෂි කර්මාන්තයට නැඹුරු වූ ජන කොට්ඨාසයක් වෙසෙන, ලක් ඉතිහාසයේ ජනප්‍රවාද රැසක එකතුවක් ලෙසින් නිර්මාණය වූ, වයඹ පළාතට අයත් මේ පළාත් පාලන ඒකකය අන් කවරක්වත් නොව කුලියාපිටියයි.‘පිදුම’ නම් ගම් කාර්ය සභාව ලෙසින් මුල් කාලයේ දී ඇරඹෙන ගම් සභා පාලන ක්‍රමයේ ප්‍රථම නායකත්වය උසුලනු ලබන්නේ ජේ. ඒ. ජයමහ මහතා ය. වසර කිහිපයක ඇවෑමෙන් 1987 අංක 15 දරන ප්‍රාදේශීය සභා පනතට අනුව ප්‍රාදේශීය සභාවක් ලෙසින් ස්ථාපිත වන මෙම පළාත් පාලන ඒකකයේ ප්‍රධාන නියමුවා ලෙස 2006 වසරේ දී මහජන ප්‍රසාදය ලබා ගත්තේ සම්පත් සුසන්ත කැටවලගෙදර මහතා ය.මේ ඒ ගත වුණ කාල පරාසය දෙස සංවර්ධනාත්මක ප්‍රවේශයකින් අවධානය යොමු කිරීමකි.වසර දිගු ගණනක ඉතිහාසයකට උරුමකම් කියන කුලියාපිටිය ප්‍රාදේශීය සභා බල ප්‍රදේශය තුළ වෙසෙන අසීමිත ජනතාවගේ වුවමනා ඉටුකර දීම වෙනුවෙන් සභා නායකත්වය ඍජුව කටයුතු කළ බැව් පසක් කළ හැකිය. පොදු පරිපාලනය, සෞඛ්‍ය සේවා, භෞතික සැලසුම්, මං මාවත්, ඉඩම් හා ගොඩනැගිලි, සුබ සාධක සේවා අංශ රැසක් ඔස්සේ එම කාර්යයන් ඉටු කිරීමට සභාවේ උත්පාදිත ආදායම් මෙන්ම ප්‍රධාන ආධාර හා ණය ද ලබාගත් බැව් සඳහන් කළ යුතුය.2010 වසර තුළ මාර්ග සංවර්ධන කටයුතු වෙනුවෙන් පොදු අරමුදල් යටතේ රු. 15042868 ක් ද, පළාත් ආයෝජන යටතේ රු. 44409 ක් ද, කඩිනම් මාර්ග සංවර්ධන යටතේ රු. 3395882 ක් ද, උපමානක පාදක යටතේ රු. 399,593 ක් ද වැය කරමින් ප්‍රදේශයේ මාර්ග සංවර්ධන කටයුතු සිදුකර තිබේ. ඒ යටතේ මහා මාර්ග අමාත්‍යංශය යටතේ කුට්ටි ගල් ඇතිරීමේ ව්‍යාපෘතිය මගින් රුපියල් මිලියන 10 කට ආසන්න වටිනාකමැති කුට්ටි ගල් අතුරා මාර්ග සංවර්ධනය සිදුකර තිබේ. මීට අමතරව ජාතික සවිය, ‘ගම නැ¼ගුම’ විශේෂ ව්‍යාපෘතිය යටතේ රු. 13,205,638 ක මුදලක් වැය කරමින් මාර්ග සංවර්ධනය සිදු කර ඇත.2010 වසර තුළ දී බල ප්‍රදේශය තුළ කි.මී. 67 ක ප්‍රමාණයක් තාර දැමීමට ද, ගම නැඟුම, මඟ නැඟුම ව්‍යාපෘති යටතේ කි. මී. 20.16 ක් කොන්ක්‍රිට් කිරීමට ද හැකි වී තිබේ.ප්‍රදේශයේ ජනතාවට තිබූ ප්‍රධාන ගැටලුවක් වන පානීය ජල හිඟය පිළිබඳ ගැටලුව මඟ හරවා ගනිමින්, ජනතා සුබසෙත නංවාලීම පිණිස වයඹ පළාත් ප්‍රධාන අමාත්‍යතුමාගේ මැදිහත් වීමෙන් විශේෂ ජල ව්‍යාපෘති 6ක් සඳහා රුපියල් මිලියන 20 කට ආසන්න මුදලක් ලබා දුන් අතර ඉන් ව්‍යාපෘති 5ක වැඩ කටයුතු මේ වන විට ඉතා සාර්ථකව නිම වෙමින් පවතියි.ඒ හැරෙන්නට අඩු ආදායම් ලාභීන්ගේ සුබ සාධනය වෙනුවෙන් සභා නායකත්වයේ අවධානය යොමු විණි. එහි ප්‍රතිඵලය වූයේ අඩු ආදායම් ලාභීන්ගේ පහසුකම් නංවාලමින් ඔවුන්ගේ ජීවන තත්ත්වය නංවාලීම කෙරෙහි ගුණාත්මක හා ප්‍රමාණාත්මක අංශයේ අවධානයක් යොමු වීමයි. ඒ යටතේ දිළිඳු පවුල් 100 ක් වෙනුවෙන් වැසිකිලි ආධාර ලබාදීම, සායන මධ්‍යස්ථාන සඳහා උපකරණ ලබාදීම, දේශීය කර්මාන්ත ප්‍රවර්ධනයට කටයුතු කිරීම ආදිය සිදු කරන ලදී.දැනුමෙන් පිරිපුන් දරුවන් සමාජයට දායාද කිරීමට අනුබල ලබා දීම වෙනුවෙන් ප්‍රදේශයේ පුස්තකාල සංවර්ධනය වෙනුවෙන් පසුගිය කාලය තුළ ලක්‍ෂ පහකට අධික මුල්‍ය ප්‍රතිපාදන වෙන් වුණි. ඒ තුළ ප්‍රදේශයේ පුස්තකාල පොත් එකතුව ඉතා ප්‍රශස්ත ලෙසින් වර්ධනය විය.පරිසර අලංකරණය සහ ජල පෝෂක ප්‍රදේශ ආරක්‍ෂා කිරීම වෙනුවෙන් පැළ සිටුවීමේ ව්‍යාපෘති ආරම්භ කිරීම කෙරෙහි ද සංවර්ධනාත්මක ඇස යොමු විණි. ඒ යටතේ කොහොඹ, දොඹ, කුඹුක්, මී, පුවක් වැනි ශාක ව්‍යාප්ත කිරීමත්, පරිසර හිතකාමී තරුණ ප්‍රජාවක් බිහිකරලීමත් වෙනුවෙන් ව්‍යාපෘති රැසක් බිම් මට්ටමේ සිට සංවිධානය විණි. එපමණක් නොව වඳ වී යාමට ඉඩ ඇතැයි සැලකෙන ප්‍රදේශයට ආවේණික වූ සත්ත්ව විශේෂ ආරක්‍ෂා කිරීම වෙනුවෙන් විශේෂ සැලසුම් සකස් විණි.නාගරික ප්‍රදේශයක් වන නිසාදෝ මේ ප්‍රදේශයේ ජනතාව මුහුණ දුන් ප්‍රධාන තවත් එක් ගැටලුවක් වූයේ ක්‍රමවත් කැළි කසළ බැහැර කිරීමක අවශ්‍යතාවයයි. එම අවශ්‍යතාවය සපුරාලමින් ගත වූ කාල වකවානුව තුළ අපද්‍රව්‍ය කළමනාකරණය කෙරෙහි ද වැඩි අවධානයක් යොමු වූ බැව් කිව යුතුය.මේ අයුරින් නව ආදායම් මාර්ග ද උත්පාදනය කර ගනිමින් සංවර්ධනය කරා බිම් මට්ටමේ සිට සැලසුම් සහගතව පියමං කරන කුලියාපිටිය ප්‍රාදේශීය සභාව සැබවින්ම කුරුණෑගල දිස්ත්‍රික්කයට තවත් එක් අබිමනකි. ප්‍රාදේශීය සභාව කියන්නේ මහ ජනයාට ඉතාමත් සමීප ව, ජනතාව වෙනුවෙන් ඔවුන්ගේ සිතට කා වැදෙන කාර්ය භාරයක් කළ හැකි ස්ථානයක්.ප්‍රාදේශීය සභා ස්්ථාපිත කරන ලද පනතේ ම සඳහන් වන ආකාරයට පුද්ගලයෙකුගේ උපතේ සිට මරණය දක්වා ඇති සෑම සුවිශේෂී කඩ ඉමකට ඔහු හෝ ඇය වෙනුවෙන් සුබ සාධක අංශයේත්, භෞතික අංශයේත් දැනෙන වෙනසක් සිදුකරලමින් ජීවන තත්ත්වය උසස් කරලීම එහි ප්‍රධාන අරමුණයි.ඒ යටතේ ප්‍රාදේශීය සභාවක් මඟින්, මංමාවත් ඉදිකිරීම, සෞඛ්‍ය හා සනීපාරක්‍ෂක පහසුකම් නංවාලීම, යටිතල පහසුකම් සංවර්ධනය, අධ්‍යාපනික හා අධ්‍යාත්මික සංවර්ධනයක් කරා සමාජයේ යහපත් පුද්ගල කණ්ඩායම් මෙහෙය වීම කළ යුතුයි.ඒ වගේම ජනතාවගේ පොදු අවශ්‍යතා හඳුනාගනිමින් ගැටලු පැන නොනගින පරිදි, සියල්ලන්ටම පොදු අවශ්‍යතා ඉටු කිරීමට පෙරමුණ ගැනීම ඒ තුළ අන්තර්ගත වෙනවා.මෙහිදී පැවති එ.ජා.ප පාලනයෙන් අනතුරුව මම ප්‍රාදේශීය සභාව භාර ගත්තේ අභියෝග රාශියක් මැද. විශේෂයෙන් මා ඉදිරියේ අභියෝග රැසක් තිබුණා.ජනතා අපේක්ෂා නිවැරැදිව හඳුනා ගනිමින්, ඔවුන්ගේ ජීවන තත්ත්වය නංවාලීම වෙනුවෙන් ප්‍රධාන වශයෙන් මට අවධානය යොමු කරන්නට සිදු වුණා.ඒ වගේම තමයි විවිධ සංවර්ධන ව්‍යාපෘතිවලදී ශ්‍රම දායකත්වය ලබා ගැනීම පිළිබඳ ගැටලුවක් පැණ නැඟුණා. එහෙත් සියලු අභියෝග හමුවේ නොසැලෙමින් මා ජනතා අවශ්‍යතා වෙනුවෙන් පෙනී සිටියා.ඇත්තට ම, එදා බොරළු පාරවල් විදිහට තිබුණු මාර්ග රැසක් ජාතික සවිය ‘ගම නැඟුම’,’මඟ නැඟුම’ යටතේ කොන්ක්‍රිට් වුණා. තවත් මාර්ග රැසක් කුට්ටි ගල් ව්‍යාපෘති මගින් සංවර්ධනය වුණා.ඒ වගේම තමයි පසුගිය පාලන කාලයන් හි දී ප්‍රබල ලෙස චෝදනා එල්ල වුණේ කැළි කසළ ප්‍රශ්නය කෙරෙහියි. එය සාර්ථකව විසඳන්නට මට හැකියාවක් ලැබුණා.එදා ගම තුළ නොතිබුණ සංවර්ධනාත්මක පිිබිදීමක් ජන ජීවිත තුළ අද මා හොඳාකාරව ම දකිනවා. ඇත්තටම ඒක පැහැදිලි වෙනසක්.ජනතාව ප්‍රධාන වශයෙන් ම බලාපොරොත්තු වෙන්නේ ඔවුන් ගේ මාර්ග සංවර්ධනයයි. මා ප්‍රථමයෙන්ම අපේක්ෂා කරන්නේ ප්‍රදේශයේ ජනතාවගේ යටිතල පහසුකම් නංවාලීම කෙරෙහියි. ඒ යටතේ මාර්ග සංවර්ධනය ප්‍රමුඛ වෙනවා.සායන මධ්‍යස්ථාන සඳහා අවශ්‍ය උපකරණ ලබාදීමටත්, ඉස්වැටිය ප්‍රදේශයට සායන මධ්‍යස්ථානයක් ඉදිකිරීමේ අවශ්‍යතාවයත් මා ඉටු කිරීමට සූදානම්. පොදු උපයෝගී සේවා යටතේ කටුපොත සතිපොළ නවීකරණය කිරීම් කළ යුතුයි. ඒ වගේම ආර්ථික සංවර්ධනය වෙනුවෙන් නාරංගල්ල, කිතලව කඩ කාමර ඉදිකිරීමත් මගේ ඉදිරි සංවර්ධන සැලැස්මේ අන්තර්ගතයි.මේ සියල්ල මැදින් මා අරමුණු කරන්නේ අන් කවරක් නොව ජනතා අපේක්‍ෂා මුදුන් පමුණුවා ගනිමින් ඔවුන්ගේ ජීවන තත්ත්වය නංවාලීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=f1102144</link>
    <topic/>
    <author>ජනතා මිත්‍ර</author>
    <content>“මුළු රටටම වහිනවා, ගංවතුර ගලනවා, නාය යෑම් සිදු වෙනවා. පොළව ගිලා බහිනවා, ගෙවල්වල බිත්ති පුපුරනවා. රටට මේ මොකක් ද ? වෙන්න යන විනාශය, තව මොන මොන විපත්ති සිද්ධ වෙයි ද ? කියලා කවුද දන්නේ. යනුවෙන් පසුගියදා පාර්ලිමේන්තුවේදී මෙම ප්‍රකාශය කළේ විරුද්ධ පක්ෂයේ ප්‍රධාන සංවිධායක ජෝන් අමරතුංග මන්ත්‍රීවරයා ය.ඔහු පමණක් නොවේ. විරුද්ධ පක්ෂයේ සිටින එක්සත් ජාතික පක්ෂයේත්, ජනතා විමුක්ති පෙරමුණේ මහත්වරුන් ප්‍රකාශ කරන්නේ ද මේ කතාවයි. රනිල් වික්‍රමසිංහ සහ සජිත් පේ‍්‍රමදාස මහත්වරුන් එකිනෙකාට චෝදනා කර ගත්තද දෙපාර්ශ්වයම කියන්නේ ගංවතුර ගලන්නේ ආණ්ඩුවේ වරදකින් බවයි. දේශපාලන වශයෙන් හතරගාතෙන් වැටී සිටින විරුද්ධ පක්ෂයට අද කියන්නට දෙයක් නොමැත. ඔවුන්ට කීමට තිබන එකම දෙය වන්නේ මෙම ගංවතුර කතාව පමණි.සාමානයෙන් දේශපාලනයෙන් බංකොලොත් වූ වකාවනු පැමිණෙන විට සටන් පාඨ නොමැති නිසා පිහිට පතන්නට සිදු වන්නේ ස්වභාවධර්මයාගෙනි. ඒක නිසා වැස්සත්, පෑවුවත්, නාය ගියත්, ගංවතුර ගැලුවත් එය ආණ්ඩුවේ වරදකි. ස්වාභාවික ආපදාවන්හිදී දේශපාලන වාසි ගැනීම සඳහා මෙතරම් පොරකන විරුද්ධ පක්ෂයක් ලෝකයේ වෙනත් රටක තිබෙනවා ද යන්නත් ගැටලුවකි.මේ දිනවල ජාත්‍යන්තර මාධ්‍ය දෙස බලන විට ඕස්ට්‍රේලියාවේ ඇති වී තිබෙන්නේ පුදුම සහගත තත්ත්වයකි. ඒ රටේ එක් පැත්තක නාය යෑම් හා ගංවතුර ය. තවත් පැත්තෙක සුළි කුණාටුවකි. තවත් ප්‍රදේශයක ලැව් ගින්නකි. ඕස්ට්‍රේලියාවේ කුවීන්ස්ලන්ත ප්‍රාන්තයේ බ්‍රිස්බේන් නගරය හා මහා ජල කඳක් ගලාගෙන යන විට බටහිර ඕස්ට්‍රේලියාවේ පර්ත් නුවර ප්‍රදේශයේ මහා පරිමාණ ලැව් ගින්නකි.ඕස්ට්‍රේලියානු අගමැතිනි ජුලියා ගිලාඩ් පවසන්නේ මෑත කාලයේ දී ඕස්ට්‍රේලියාව මුහුණදුන් දරුණුතම ස්වාභාවික ආපදාව මෙය බවයි. ජාතික වගකීමක් ලෙස සලකා විපතට සෑම කෙනෙකුටම හැකි උපරිම වශයෙන් උදව් උපකාර කරන ලෙසට ද අගමැතිවරිය විවෘත ඉල්ලලීමක් ද කළා ය.එතෙකින් නොනැවතුණු ඕස්ට්‍රේලියානු අගමැතිවරිය තවත් තීරණයක් ගත්තා ය. විනාශයට පත් වූ ප්‍රදේශ කඩිනමින් යළි ගොඩනැංවීමට හා විපතට පත් පුද්ලයින්ට සහන සැලැසීම සඳහා අමතර බද්දක් පැනවීමට ද ඇය පියවර ගත්තා ය. ඕස්ට්‍රේලියානු නීතිය අනුව රජයේ මෙන්ම පෞද්ගලික අංශයේ සියලුම දෙනා ද අදාළ බදු මුදල ගෙවිය යුතුයි. එම නිසා අලුතෙන් පනවා තිබෙන මෙම බද්ද මුළු ඕස්ට්‍රේලියාවත් එරට සියලු ජනතාවටත් කරනු ලබන්නේ සෘජු බලපෑමකි.නමුත් මෙවැනි බද්දක් පැන වූ බව පවසමින් එමගින් දේශපාලන වාසි ලබා ගැනීමට ඕස්ට්‍රේලියාවේ විරුද්ධ පක්ෂය පාරට බැස්සේ නැත. අඩුම තරමේ ස්වාභාවික ආපදාවන්ට වගකිව යුත්තේ ආණ්ඩුව බව ප්‍රකාශ කිරීමට තරම්වත් ඔවුන් ප්‍රාථමික නොවී ය.ප්‍රතිපත්තිමය වශයෙන් එකඟවීමට නොහැකි කාරණ තිබුණත් එම සංකල්ප තාවකාලිකව ඉවත දමා විරුද්ධ පක්ෂය ආණ්ඩුවට සහයෝගය දැක් වූයේ විපතට පත් මහජනතාව වෙනුවෙන් අවශ්‍ය සහන සැලැසීමට ය. ඕස්ට්‍රේලියානු අගමැතිවරියට නව බදු පැන වූ බවට චෝදනා නොකළ එරට විරුද්ධ පක්ෂය කියා සිටියේ එම බදු මුදල් විපතට පත් ප්‍රදේශ සංවර්ධනය කිරීමේ දී අනුගමනය කළ යුතු පිළිවෙතයි.බැරි වෙලාවත් ශ්‍රී ලංකාවේ ආණ්ඩුව ස්වභාවික විපත්වලින් විනාශ වූ ප්‍රදේශ යළි ගොඩනැංවීමට හා අවතැන් වූවන්ට පහසුකම් සලසාදීම සඳහා නව බද්දක් පැන වූයේ නම් හොඳ හොඳ සෙල්ලම් බලා ගැනීමට තිබුණි. එසේ නම් අපේ රටේ විරුද්ධ පක්ෂයට තවත් හොඳ දේශපාලන සටන් පාඨයක් ලැබෙන අතර කොටුව දුම්රිය පොළ ස්ථානයේත්, ලිප්ටන් වටරවුමේත්, විහාර මහා දේවි උද්‍යානයේත් සටන් පාඨ කියමින් පෙළපාලි යාමට විරුද්ධ පක්ෂයට හොඳ සටන් පාඨයක් ලැබෙනවා සිකුරුයි.එම නිසා වගකිව යුතු දේශපාලනයක අපේ රටේ විරුද්ධ පක්ෂය නිරතව සිටිනවා නම් වහාම කළ යුත්තේ ඕස්ට්‍රේලියාව, බ්‍රසීලය වැනි රටවලින් පාඩම් ඉගෙන ගැනිමයි. එසේ නොවී රටේ ජනතාවගේ ප්‍රශ්න නිවැරැදිව හඳුනාගෙන වගකීමෙන් ක්‍රියා නොකොළොත් අපේ රටේ විරුද්ධ පක්ෂයට සිදු වන්නේ සදාකාලිකව විරුද්ධ පක්ෂයට වී සිටින්නටය.ස්වාභාවික ආපදාවලින් විපතට පත් ප්‍රදේශ යළි නඟාසිටුවීමට හා විපතට පත් ජනතාවට අවශ්‍ය සහන සැලැසීම සඳහා ආණ්ඩුව විශාල මුදලක් වෙන්කළ බව නොරහසකි. අත්‍යවශ්‍ය ආහාර සෞඛ්‍ය හා සනීපාරක්ෂක කටයුතු, නවාතැන් පහසුකම් ඇතුළු අංශ ගණනාවක් වෙනුවෙන් ආණ්ඩුව අතිවිශාල මුදලක් වෙන්කර ඇත. ජල ගැල්මෙන් විපතට පත් ප්‍රදේශ මුළුමනින්ම ප්‍රතිසංස්කරණය කිරීමට හා ජන ජීවිතය යථා තත්ත්වයට පත් කිරීම සඳහා රුපියල් කෝටි 5000 (බිලියන 50ක්) පමණ අවශ්‍ය වන බව මුදල් අමාත්‍යාංශය කියනවා.ජීවන වියදම ඉහළ ගොස් ඇති බවට චෝදනා නඟන විරුද්ධ පක්ෂය එයටත් චෝදනා කරනු ලබන්නේ ආණ්ඩුවටයි. අධික වර්ෂාව හා නායයෑම් හේතුවෙන් වී වගාව, එළවළු වගාවන් විනාශ වූ බව විරුද්ධ පක්ෂයට නොතේරුණාට ඕනෑම කුඩා දරුවකුට වුව ද ඉතා හොඳින් අවබෝධ වේ. මේ දිනවල කඳුකරයේත්, අනුරාධපුර, දඹුල්ල වැනි ප්‍රදේශවල එළවළු කොටු රාශියක් විනාශයට පත් වී ඇත. මේ නිසා එළවළු හිඟ වීමෙන් එළවළු මිල ඉහළ ගොස් ඇත.ඒ සඳහා කළ යුතු විකල්ප වැඩසටහන් මේ වන විටත් ආණ්ඩුව ආරම්භ කර තිබේ. ආරක්ෂක අංශ එළවළු විකිණීමෙන් ප්‍රතිලාභ රැසක් පාරිභෝගික ජනතාවට හිමි වුවද ඒ සම්බන්ධයෙන් ද විරුද්ධ පක්ෂය ප්‍රතාශ කෙළේ මෝඩ පහේ කතාවකි. ආරක්ෂක අංශ එළවළු විකිණීම රණවිරුවන්ට කරන ලද අපහාසයක් බව ඔවුහු ප්‍රකාශ කළහ.ත්‍රස්තවාදය පරාජය කිරීම ඇතුළු මහ ජනතාවට බලපාන බොහෝ ගැටලුවලදී ඒවා නිරාකරණය කර ගැනීමට ආරක්ෂක අංශවල සහයෝගය ලබා ගැනීම ඔවුන්ට කරන අපහාසයක් ලෙස ක්ෂණිකව ක්‍රියාත්මක වූ නිසා විපතට පත් වූවන්ට කඩිනමින් සහන සැලසීමට හැකි වූ බව නොරහසකි.ජාතික ව්‍යසනයකදී ආරක්ෂක අංශවල සහාය ලබා ගැනීම ඔවුන්ට කරන මදි පුංචිකමක් වශයෙන් ප්‍රකාශ කරන්නේ එමගිනුත් විරුද්ධ පක්ෂයට දේශපාලන වාසියක් ලබාගෙන ඔවුන්ගේ දේශපාලන බංකොලොත්භාවය වසා ගැනීමට ය. එම නිසා විරුද්ධ පක්ෂයේ මෙම කතාවලින් පෙන්නුම් කරනුයේ ඔවුන්ගේ තිබෙන දේශපාලන බංකොලොත්භාවය මිසක් අන් කවරෙක් ද ?යුද්ධය ඉතා දරුණු ලෙස පැවැති කාලයේ ද මේ රටේ සංවර්ධන කටයුතු කිසිඳු ලෙසකින්වත් අඩු කිරීමට මහින්ද රාජපක්ෂ ජනාධිපතිවරයා කටයුතු නොකළේ ය. පසුගිය වසරේ දී ලෝක ආර්ථික අර්බුදය හමුවේ බැංකු එකින් එක කඩා වැටෙද්දී අපේ රටේ විරුද්ධ පක්ෂය බලාගෙන සිටියේ ශ්‍රී ලංකාවේ ආර්ථිකය කඩා වැටෙනතුරු ය. ඒ කාලයේ දී ලෝක ආහාර අර්බුදයක් පැවැති අතර අමෙරිකාවේ ඇතැම් ප්‍රදේශවල පවා කුසගින්නෙන් සමහරු කසළ බාල්දි ද අවුස්සගෙන කෑවෝ ය.නමුත් අපේ රටේ කුසගින්නෙන් කිසිවෙක් මිය ගියේ නැත. ඒ සඳහා “අපි වවමු රට නඟමු” ගෙවතු වගා වැඩසටහන ද විශාල රුකුලක් විය. ඊට අමතරව විශාල සංවර්ධන ව්‍යාපෘති රැසක් ද ආණ්ඩුව විසින් ක්‍රියාවට නංවන ලදී. වර්තමානයේ අයහපත් කාලගුණයෙන් කෙතරම් විනාශයක් සිදු වුව ද රටේ සංවර්ධන ගමන අඩාල කිරීමට ජනාධිපතිවරයා කිසිදු ඉඩක් තබා නැත. එපමණක් නොව ගංවතුරෙන් විපතට පත් වූවන්ට සහන සැලැසීමටත්, විනාශ වූ ප්‍රදේශ යළි ගොඩනැංවීමටත් ජනාධිපතිවරයාගේ උපදෙස් පරිදි වැඩසටහන් රැසක්ම ක්‍රියාත්මක වේ.ඉදිරි කාලයේ දී ආහාර සැපයුම විධිමත්ව සිදු කිරීමේ අවශ්‍යතා හඳුනාගත් රජය එළවළු වගාකරුවන්ටද රුපියල් දහසේ (1000) සහන මිලට පොහොර සැපයීමට ආණ්ඩුව තීරණය කර තිබේ. මීට අමතරව විපතට පත් ප්‍රදේශවල සිදු කෙරෙන සංවර්ධන කටයුතුවලදී ඒ ඒ ප්‍රදේශවල මහජනතාවගේ ශ්‍රමය ඊට ලබා ගැනීමට ද ආණ්ඩුව තීරණය කර ඇත. මෙහි දී ශ්‍රමිකයන් බඳවා ගැනෙන්නේ සතියකට උපරිම දින 4ක සේවා කාලයකට යටත්වයි. මේ අනුව එක් අයෙකුට මසකට රුපියල් අටදහසක (8000) ගෙවීමක් ද කිරීමට ආණ්ඩුව තීරණය කර තිබේ.ගංවතුරෙන් හා නාය යෑම්ණලින් පූර්ණ හා අර්ධහානි සිදු වී තිබෙන නිවාස සංඛ්‍යාව 50,000කට අධිකයි. ජනාධිපතිවරයාගේ උපදෙස් අනුව මෙම නිවාස පිළිසකර කරදීම හා අලුතින් ඉදිකරදීම කඩිනමින් ආරම්භ කරන බව ඉදිකිරීම්, ඉංජිනේරුසේවා, නිවාස හා පොදු පහසුකම් අමාත්‍ය විමල් වීරවංශ මහතා පවසයි. දැනටමත් විපතට පත් ප්‍රදේශවල සිටින ජාතික නිවාස සංවර්ධන අධිකාරියේ දිස්ත්‍රික් නිලධාරීන් ගෙයින් ගෙට ගොස් නිවාසවලට සිදු වී ඇති හානිය පිළිබඳ තොරතුරු එක්රැස් කරමින් සිටී. මෙම නිවාස ඉදිකිරීමට අවශ්‍ය මූල්‍ය දායකත්වය, තාක්ෂණික උපදෙස් ලබා දෙන්නෙත් ජාතික නිවාස සංවර්ධන අධිකාරියයි.මෙම නිවාස ඉදිකිරීම් කටයුතු ආරම්භ කිරීම සඳහා ජාතික ඉදිකිරීමේ සංගමය මේ වන විටත් රුපියල් මිලියන 100ක මුදලක් ලබා දීමට එකඟ වී තිබේ. එම නිසා ගංවතුරෙන් හා නාය යෑම්වලින් නිවාස අහිමි වූ කිසිවෙකු බියවීමට හේතුවක් නොමැත. ඔබගේ හිසට සෙවණක් ලබා දී සිතට නිවනක් ලබාදීමට ආණ්ඩුව තීරණය කර ඇත.එම නිසා විපතට පත් වූ මහජනතාව ගැන කතා කරමින් කිඹුල් කඳුළු හෙළු විපක්ෂයේ දේශපාලනඥයින් විපතට පත් වූ මහජනතාව වෙනුවෙන් එක වතුර බෝතලයක්වත් ලබා දුන්නේ ද යන සැකය මතු වීම වැළැක්විය නොහැක. එම නිසා ඕස්ට්‍රේලියාවේ විරුද්ධ පක්ෂයේවත් ක්‍රියාකලාපයන් ආදර්ශයට ගෙන පාඩමක් ඉගෙන ගැනීම ශ්‍රී ලංකාවේ වත්මන් විරුද්ධ පක්ෂයට ඉතා කාලෝචිතය.රනිල් වික්‍රමසිංහ, රවී කරුණානායක, සජිත් පේ‍්‍රමදාස යන එක්සත් ජාතික පක්ෂයේ ඉහළ පෙළේ මහත්වරුන් පසුගිය කාලයේ තවත් අලුත් සටන් පාඨයක් නිර්මාණය කෙළේ ය. “කොළඹ ජනතාවගේ පැල්පත් කඩන්න අපි ඉඩ දෙන්නේ නැහැ. ඒ ජනතාව පාරට ඇදල දාන්න දෙන්නේ නැහැ. ඒ ජනතාවත් එක්ක අපිත් පාරට බහිනවා. ඒ ජනතාවට දුකක් වෙන්න දෙන්නේ නැහැ” මේ අකාරයෙන් මහත් උජාරුවෙන් මේ ගැන වැඩිපුරම කතා කෙළේ රවී කරුණානායක මන්ත්‍රීවරයාය.කොළඹ පැල්පත්වාසීන් ගැන සැබෑ දුකක්, ආදරයක්, කරුණාවක් තිබෙනවා නම් කළ යුත්තේ එම මහජනතාව මුඩුක්කු පරිසරයෙන් මුදා ගැනීමයි. නමුත් රවී කරුණානායක මහත්තයලා ප්‍රකාශ කරන ආකාරයට හැමදාමත් එම මහජනතාව සිටිය යුත්තේ මුඩුක්කු පරිසරයේ ය. හැමදාම ඒ ජනතාව එසේ දුක් විඳිමින් සිටිනවා නම් රවී කරුණානායකලාගේ හොද්ද හොඳ හැටි බොර වන්නේ ය.කොළඹ මහ නගර සභාව එදා සිටම ඇස් කණ්ණාඩි කණ්ඩායමට හිමිවීම දක්වා පාලනය කෙළේ එක්සත් ජාතික පක්ෂයයි. මීට අමතරව කොළඹ නාගරික ප්‍රදේශයේ විශාල ඡන්ද පදනමක් තිබෙන්නේ ද එක්සත් ජාතික පක්ෂයටයි. ඒ ඡන්ද පදනම එම පක්ෂයට තිබෙන්නේ හිටපු ජනාධිපතිවරයෙකු වූ රණසිංහ පේ‍්‍රමදාස මහතාට පින්සිදු වෙන්නට යි.එසේ නොමැතිව රවී කරුණානායකලා නිසා නොවේ. නමුත් පේ‍්‍රමදාස මහතාගේ අභාවයෙන් පසුව තට්ටු නිවාසයක් තබා එකදු නිවසක්වත් මහජනතාව වෙනුවෙන් සකස් කරදීමට එක්සත් ජාතික පක්ෂ ආණ්ඩුව ක්‍රියා කෙළේ නැත.වසර ගණනාවකින් කොළඹ නිවාස යෝජනා ක්‍රම ක්‍රියාත්මක නොවූ නිසා පැල්පත් පැටව් ගසා තිබේ. ඒවායේ මහජනතාව අපාදුක් විඳිති. පරිසරය දැඩි ලෙස අප විත්‍ර වී සෞඛ්‍ය තර්ජන ද එල්ල වී ඇත. නගර අලංකාර ලෙස සකස් වීම ඇණ හිට ඇත. මේ සියල්ලටම හේතුව මුඩුක්කු පරිසරයේ පිහිටි පැල්පත් නිවාසයි.මේ අහිංසක මහජනතාව රවටමින් ඡන්දය ලබා ගැනීමේ අරමුණෙන් මෙම මහජනතාව හැමදාම පැල්පත්වලම සිරකර තැබීමේ වත්මන් එක්සත් ජාතික පක්ෂයේ ප්‍රතිපත්තිය වී තිබීම ඇත්තෙන්ම කණගාටුවට කරුණකි.මේ පැල්පත් නිවාස වෙනුවට පහසුකම් සහිත නිවාස ලබාදීමේ වැඩපිළිවෙළකට එක්සත් ජාතික පක්ෂය දැඩි අකමැත්තක් දක්වන්නේ ඔවුන්ගේ ඡන්ද පදනම කෙසේ හෝ ආරක්ෂා කර ගැනීම සඳහා ය. නමුත් ජනාධිපතිතුමාගේ උපදෙස් අනුව විමල් වීරවංශ අමාත්‍යවරයා මේ වන විට ‘ජන සෙවණ’ නමින් නිවාස දශ ලක්ෂයක් ඉදිකිරීමේ උදාරතර කාර්යය ආරම්භ කරීමට සියලු කටයුතු සූදානම් කර තිබේ.‘ජන සෙවණ’ නිවාස දශ ලක්ෂයේ වැඩසටහන ගැන ජනාධිපතිවරයා ප්‍රථමවරට හෙළි කෙළේ පසුගිය වසරේ අය වැය කතාවේ දී ය. මේ රටේ නිවසක් නොමැති සෑම පවුලකටම නිවසක් ලබා දීමේ ‘ජනසෙවණ’ නිවාස හා ජනාවාස සංවර්ධන මෙහෙයුම ජනාධිපතිතුමාගේ ප්‍රධානත්වයෙන් අනිද්දා (16 වැනිදා) කිරුළපන බේස්ලයින් පාර මිහිඳුපුර නිවාස සංකීර්ණය ඉදිකිරීමෙන් ආරම්භ වේ.නිවසක් නොමැති ශ්‍රී ලංකාවේ සෑම පවුලකටම ස්ථිර නිවසක් ලබාදීමේ ‘ජන සෙවණ’ වැඩසටහන ගැන ද ඉදිරියේ දී විරුද්ධ පක්ෂයට තිබෙන ඡන්ද ප්‍රමාණය තවත් අඩුවන බව ඔවුහු හොඳින් දනිති. එම නිසා ඔවුන්ට අවශ්‍ය වී තිබෙන්නේ මෙම සංවර්ධන ක්‍රියාදාමයන් සිදුකිරීමට පෙර කෙසේ හෝ වත්මන් ආණ්ඩුව පෙරළා දැමීමට ය. පොදු ජනහිතකාමී නායකයෙකු වන මහින්ද රාජපක්ෂ ජනාධිපතිතුමා කෙරෙහි මහජනතාව තුළ පවතින විශ්වාසය පළුදු කිරීමට විරුද්ධ පක්ෂයට නොහැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=f1102145</link>
    <topic/>
    <author/>
    <content>ඔහු පඩිපෙළ පාමුලය.මා ද පඩිපෙළ පාමුලය.ඔහු මා සිටින තැනට මදක් පසෙකිනි.මම අනෙක් පසෙනි.ඔන්න එකයි, දෙකයි, තුනයි කියනකොට පඬිපෙළ නඟින්න පටන් ගන්න ඕනෑ.විධානය එලෙසිනි.එකායි.... දෙකායි... තුනායි...මම පඩිපෙළ නැඟීම ආරම්භ කළෙමි.ඔහු ද පඩිපෙළ නැඟීම අරඹා ඇත.ඔහුට පෙර මා ජයග්‍රාහී ස්ථානය වෙත ළඟා වී සිටිය යුතුව ඇත.මම හැකි වෙර වීරිය යොදා පඩිපෙළ නැග්ගෙමි.දැන් පඩිපෙළවල් රැසක්ම මා තරණය කොට ඇත.අනේ.. මට පෙර ඔහු ජයග්‍රාහී ස්ථානය කරා ළඟා වී ඇත.කෝ.... මට කළියෙන් එන්න බැරි වුණානේ. දන්නවා ඇතිනේ. නීති රීති, ආයෙත් එහෙනම් පටන් ගනිමු වැඩේ.මෙය ජ්‍යෙෂ්ඨ උත්තමයන්ගේ විධානයයි.මා දිණන තෙක්ම තරගය මෙපරිද්දෙන් පැවැත්විය යුතුය.මා නැවතත් පඩිපෙළ පාමුලය.ඔහු ද පඩිපෙළ පාමුලය.හරි දැන් ඉතින් පටන් ගනිමු.එකායි... දෙකායි... තුනායි...මම පඩිපෙළ නැඟීම ඇරැඹුවෙමි.ඔහු ද ආරම්භ කළේ ය.මෙවර මම වේගවත් වූයෙමි.හැකි ඉක්මනින් පඩිපෙළ රැසක්ම තරණය කළෙමි.මෙවර නම් දිනුම මා වෙත බව තරයේම විශ්වාස කළෙමි.මොන....මෙවරද දිනුම ඔහුටය. මට පෙර ඔහු දිනුම් කණුව වෙත ළඟා වී මා දෙස බලා සිටී.මම පැරදුණා.දැන් ඉතින් ආයෙමත්....මගේ කාය ශක්තිය සිදෙන තුරුම මම පඩිපෙළ තරණය කළෙමි. මේක නම් ලෙහෙසි පහසු රැග් එකක් නෙවෙයි.මෙය කවදාවත් නොදිනන තරඟයකි.පසුදාද මා එතැනට ළඟා විය යුතුය.ජ්‍යෙෂ්ඨ උත්තමයන් ද ළඟා වී සිටී.කෝ... දැන් ඉතින් තරගය ආරම්භ කරන්න ලෑස්තිද?මම පඩිපෙළ පාමුලය.ඔහුද පඩිපෙළ පාමුලය.තරගය පෙර පරිද්දෙන්ම ආරම්භ විය.පෙර පරිද්දෙන්ම අවසන් විය.මෙවරද දිනුවේ මා නොව ඔහු ය.කුමක් හෝ මාෆියාවක් මෙතැන සිදුව තිබෙන්නට බැරි නැත.දිනෙක එය හෙළිදරව් විය.පඩිපෙළ පාමුල සිටින ජ්‍යෙෂ්ඨ උත්තමයා එක් අයෙකි.තරගය අවසන් තැන සිටින්නේ තවත් ජ්‍යෙෂ්ඨ උත්තමයෙකි.බැලින් නම් ඒ දෙදෙනාම එක් අයෙකි. එක හා සමානය.ඔවුහු නිවුන්නුය.මේ 1970 දශකයේ අග භාගයයි. ස්ථානය පේරාදෙණිය විශ්වවිද්‍යාලයේ මාර්කස් නේවාසිකාගාරයයි. ඔහු දිසානායක මුදියන්සේලාගේ චන්ද්‍රගුප්ත දිසානායකය. වර්ෂ 1957 අපේ‍්‍රල් මස 14 වැනිදා ඔහු උපන්නේය. නිහාල් දිසානායක සහ අශෝකා දිසානායක ඔහුගේ වැඩිමහල් සහෝදරයා සහ සහෝදරියයි. ඔහු පවුලේ බාලයාය. පියා මුදියන්සේ දිසානායකය. ඔහු වෘත්තියෙන් වෙළෙඳ ව්‍යාපාරිකයෙකි. ඉඩම් හිමි වැවිලිකරුවෙකි. මව කේ. එච්.එම්. ආරියවතීය. ඇය ගෘහනියකි. මහනුවර දිස්ත්‍රික්කයේ කුණ්ඩසාලේ, වරාපිටිය ගමෙහි ඔවුහු පදිංචිව සිටියාහ.නිල්ල ගැසී ඇති කෙත් වතුවලින් සාරව ඇති වරාපිටිය ගමෙහි කෙළවරින් මහවැලි ගඟ ගලා බසී.“ඒ දවස්වල අපේ ගෙදර වයර්ලස් එකක් තිබුණා. මුළු ගමේම අය ඒක අහන්න අපේ ගෙදරට එනවා. ඒ දවස්වල අපේ ඥාතියෙක් මෝටර් සයිකලයක් ගෙනාවා. මුළු ගමේම කොල්ලෝ, කුරුට්ටෝ බයිසිකලය පස්සෙන් දුවනවා.”කෙළිලොල් ළමා වියේ සුන්දර මතක රැසකි. ගලා බසින මහවැලි ගඟ අසබඩ වැලි තලාවේ සෙල්ලම් කිරීම ප්‍රීතිය උපදවන්නකි.“අපි ගඟට ගිහින් බල්ටි ගහනවා. අපේ ලකී කියන බල්ලාත් අපිත් එක්කම එනවා. අපි ගහක අත්තක් උඩ ඉඳලා ගඟට පනිනවා. අපි දිහා බලා ඉන්න ලකීත් ගඟට පනිනවා.”වර්ෂ 1960 මුල් භාගයේ ඔහු අකුරු කිරීමට යොමු වුයේය. අම්පිටියේ පිහිටි ප්‍රාථමික අධ්‍යාපනික පාසලකට ඔහු ඇතුළත් විය. කුඩා අවධියේම පටන් ඔහු ඉගෙනුමට හපනෙකි. එබැවින් වසරකින් ඉහළ පංතියට ඇතුළත් වීමට ඔහුට ඉඩකඩ ලැබිණි. දෙකේ පංතියේ දී ඔහු කුණ්ඩසාලේ මහා විද්‍යාලයට ඇතුළත් වූයේය. නිවසට කිට්ටුව ඇති මේ පාසලේ අකුරු කිරීම ඔහුට අධ්‍යාපනය වගේම සතුට ද විනෝදයද ගෙනාවේය. පාසල් ගොස් නිවසට එන අතර මඟ එකම විනෝද සාගරයකි. කෙළි කවටකමින් ගහ බැන ගැනීම්, සන්ඩු සරුවල් කෙළවරක් නැත. උදේ පාන්දරින්ම ඔහු අවදි විය යුතුය. ඉස්කෝලේට යෑමට පෙර ගෙදරට වතුර පුරවා දැමීම ඔහු විසින් කළ යුත්තකි. කිතුල් රා මදින පුද්ගලයා සමඟ ගොස් බරැති ලොකු පනිට්ටු දෙක ගෙදරට ගෙනා යුතුය. ඒ අතරමගදී ඒවායේ බර අඩුවීම නම් සාමාන්‍ය දෙයකි.පුංචි දිසානායක දරුවා කුඩා කලදීම මවගේ අභාවය සිදුවිය. ඉන් පසුව ඔහුගේ පියාගේ සහෝදරියන් දෙදෙනාගේ ආදරය මධ්‍යයේ ඔවුහු හැදුණාහ. වැඩුනාහ.ඔහු පාසලේ දී කැපීපෙනෙන සිසුවෙකු විය.“මම හැමදාම පංතියේ පළමුවැනියා. මගේ යාළුවා හැමදාම දෙවැනියා. අපි 3 පංතියෙ ඉන්නකොට නාට්‍යයක් කළා ‘කම්මැලිකම’ කියලා. ඒකට හොඳ ප්‍රතිචාර ආවා. කවුරුත් ඒ ගැන කතා කළා.”වර්ෂ 1972 දී ඔහු අපොස සාමාන්‍ය පෙළ විභාගයට පෙනී සිටියේය. ඉන් ඔහු ඉතාම හොඳ ප්‍රතිඵල ලැබීය. උසස් පෙළ පංතියට ඇතුළත් විය. පාසලේ පරිපාලනයේ පැවැති නොයෙක් හේතුන් නිසා ඔහුට පාසල අප්‍රිය ස්ථානයක් විය. ඔහු පාසල් ගමනට සමු දුන්නේය. වසර කිහිපයක් ඔහේ ගතවිය. කෙසේ හෝ ඥාති සොහොයුරියකගේ බලවත් ඉල්ලීම මත ඇය හා පෞද්ගලික පංතියකට ඇතුළත් වී උසස් පෙළට ඉගෙන ගත්තේය. එය ඔහුට බොහෝ සතුට ගෙනාවේය. මිතුරු මිතුරියන්ගේ ඇසුරත් හොඳ අධ්‍යාපනයක් ඔහුට ලැබිණි. එහි ඉගෙනුමට ආ සුන්දර ගැහැනු ළමයෙක් වෙත ඔහුගේ හිත තදින්ම බැඳුණි. නොයෙක් උපාය මාර්ගවලින් ඇගේ සිත දිනා ගැනීමට ඔහුට හැකිවිය. ඇය සුනේත්‍රා කුමාරි උනම්බුව නම් වූවාය. ඇය ඔහුගේ පේ‍්‍රමවන්තිය වූවාය. ඔහු 1977 දී උසස් පෙළ විභාගයට මුහුණ දුන්නේය. ඉතාමත් හොඳ ප්‍රතිඵල ලැබීය. 1977 – 1979 පේරාදෙණිය විශ්වවිද්‍යාලයේ අධ්‍යයන වර්ෂයට ඇතුළත් වීමට ඔහුට හැකිවිය.බොහෝ දරුවන්ට සේම විශ්වවිද්‍යාලය ඔහුගේ නැණස, දැනුම, සමාජ ආශ්‍රය පුළුල් කිරීමට හේතුපාදක විය. අපූරු නවක වදයක් ලැබිණි. ජීවිතය මේ තරම් සුන්දරදැයි ඔහුට සිතුණු වාර අපමණය. මිතුරු මිතුරියන්ගේ සමාගම සතුට ගෙනාවේය. ගැහැනු ළමුන් මිතුරු කර ගන්න පිරිමි ළමුන් දමන වර්ණපාල තියරිය ඔහුට අමතක කළ නොහැකිය. සුන්දර යොවුන් විය ඉගෙනීමත් සමඟම ඔපවත් විය.“ඒ දවස්වල ස්ටුවඩ් කියලා කෙනෙක් නයෙක් දෂ්ට කරලා මැරිලා තියෙනවා. කවුරුත් රෑට එහෙ මෙහෙ යන්නේ නෑ. මොකද ස්ටුවඩ්ගේ අවතාරය දැකලා බොහෝ අය බයවෙලා. දවසක් අපේ හිතවතෙක් හොඳටම බයවෙලා. භූගෝල විද්‍යාව සම්බන්ධයෙන් පංති සාමාර්ථයක් ලබමින් වර්ෂ 1982 දී ඔහු විශ්වවිද්‍යාල අධ්‍යාපනයෙන් සමුගත්තේය. එලඹ ආ සන්ක්‍රාන්ති සමයේ ඔහු පරාක්‍රම සමුද්‍රය අසල පුරාවිද්‍යා ගවේෂණවලට සහභාගි වූයේය. වර්ෂ 1983 දී ශ්‍රී ලංකා පරිපාලන සේවයේ තරග විභාගයට පෙනී සිටියේ මිතුරෙකුගේ මඟපෙන්වීම යටතේය. ඔහු තරග විභාගයෙන් සමත්විය. වසරක පුහුණුව සාර්ථකව නිම කළේය. වර්ෂ 1985 දී මාර්තු මස 01 දා කෘෂිකර්ම අමාත්‍යාංශය යටතේ වූ ගොවිජන සේවා දෙපාර්තමේන්තුවේ සහකාර කොමසාරිස් තනතුර ලැබ අම්පාර බලා පිටත්ව ගියේය.බොහෝ ළෙංගතු මිනිසුන්ගේ ඇසුර ඔහුට ලැබිණි. ගොවි සංවිධාන පිහිටුවා, ගොවි නිෂ්පාදන වැඩිදියුණු කිරීමටත් ගොවි ජනතාවට අත හිත දීමටත් ඔහුට හැකිවිය. වර්ෂ 1986 ජූනි මස 26 දා පෙම්බරිය වූ සුනේත්‍රා කුමාරි හා අතිනත ගත්තේය. ඇයත් ඔහුගේ සේවා ස්ථානය පිහිටි ප්‍රදේශයටම පැමිණියාය. විවාහයෙන් වසර 2 ක් ඇවෑමෙන් සිඟිති නිවුන් දියණියන් දෙදෙනෙක් ඔවුන්ගේ කැදැල්ලට එකතු වූහ. ඔවුන්ට ඉමේෂා කුමාරි දිසානායක සහ ඉරෝෂානි කුමාරි දිසානායක ලෙසන් නම්වත් කරන ලදී. 1990 ඔක්තෝබර් 25 දා ලංකා බණ්ඩාර දිසානායක පුතු උපන්නේය.වසර 11 ක් තිස්සේ අම්පාරේ රැකියාව කළ කාලපරිච්ඡේදය ඔහුට ජීවිතයට නොමැකෙන සනිටුහන් එක් කරන්නට සමත් විය. ඒ ත්‍රස්තවාදී අරගලයෙන් බැට කෑ පීඩිත මිනිසුන් මෙන්ම තමන්ටද මුහුණපෑමට සිදු වූ බොහෝ සිදුවීම් නිසාවෙනි.“මම අවුරුදු කීයක් බඩ පපුව පත්තුවෙවී ගමන් කරන්න ඇද්ද? මොකද පාර රැකලා ඉඳලා අල්ලනවා. මම පුදුම වේගෙකින් ඒ පාරේ ආවේ.මේ අත් දෙකෙන් මම කොච්චර මිනී ඇදලා ඇද්ද? මම එච්චරකට මිනී ඇද්දා. එක දවසක් මම ජීවිතේ අවාසනාවන්තම සිද්ධියක් ඇහින් දැක්කා. බඩඉරිඟු කොට කොටා හිටපු ගැබිනි මවක් තවත් දරුවෙක් අනෙක් අතින් අල්ලාගෙන ඉඳිද්දී එහෙමම ඝාතනය කරලා. දරුවා එක අතක මැරිලා. අම්මා එතනමයි බඩේ ළමයා එළියට ඇවිත්. ඒ වගේම දිඹුලාගල හාමුදුරුවන්ගේ ඝාතනයත් මට අමතක කරන්න බෑ.”ත්‍රස්තවාදී අරගලය පැවති කාලේ එසේ වෙද්දී දරිද්‍රතාවයෙන් පීඩිත මිනිසුන්ට අත්වැලක් වූ හැටිද අපූරුය. “බඩ ඉරිඟු කිලෝ එක 1.25 ට විකුණපු මිනිස්සුන්ට මම 4.50 ට විකුණන්ට සීදුවේ තෙල් හා මේද එකත් එක්ක කතා කරලා අරන් දුන්නා. ඒ මිනිස්සුන්ගේ මුහුණුවලින් නැගී ආ සතුට මට කවදාවත් අමතක කරන්න බෑ.” කටුමැටි ගහපු ගෙවල්වල ජීවත්වෙන දරිද්‍රතාවයෙන් පීඩිත වූ ඒ අයට ශත 50ක් එකතු කරන්න තරම් වත්කමක් නෑ. “සර්ට කියන්න ලැජ්ජයි සර් අපි සතියකට වේල් 2 යි බත් කන්නේ කියලා ඒ අය කියනවා.”ඝන කැලෑවකින් ගහන ඒ ප්‍රදේශයේ වල් අලින්ගේ දර්ශනයද සුලභය.“දවසක් අපි කුට්ටුවටුවාන වැවට ගියා අලි බලන්න. මම සුනිල්ට කිව්වා වාහනේ ස්ටාට් එකේ ඉන්න කියලා. දැන් අපි වාහනේ ඇතුළේ. අලි රංචුවක් අපි ඉස්සරහ. ලොකු අලියෙක් දැන් අපේ වාහනේ ළඟට එනවා. අර මිනිහට බය වැඩිකමට වාහනේ ස්ටාට් වෙන්නේ නෑ. අපි වාහනේ ඇතුළේ ගල් ගැහිලා. අනේ අලියා ඉව අල්ලලා අපි පහුකරගෙන ගියා. දැන් එයා යන්නේ අපේ නැන්දයි, නෝනයි අලි බලන්න කියලා ගියපු පැත්තට. දැන් මම ආයෙත් ගැහෙනවා. අනේ ඒත්, ඌ පාඩුවේ ඉඳලා.”ත්‍රාසය, භීතිය මැද්දේ ගෙවූ සුන්දර අත්දැකීම්ද රැසකි. ඒ අතර ගෙවත්තේ එළවලු වගා කර ඵලදාව ලැබූ ආකාරයත් අමතක කළ නොහැකිය. ලාහුගල පැත්තෙන් ගෙනා ‘මී පැණි’ කළයෙන් මිරිකූ මී පැණි බෝතල් 18 අනර්ඝය. වසර 11 ක් තරම් දිගු කලක් අම්පාරට සේවය කළ හොඳම රාජ්‍ය නිලධාරියා ලෙසින් සහතිකයක්ද ලැබ වර්ෂ 1998 ඔක්තෝබර් මස දී මහනුවර මහ නගර සභාවේ ලේකම් - පරිපාලන ලෙසින් මාරුවක් ලබා මහනුවරට පැමිණියේය. වසර එක හමාරකින් පසුව 2000 වර්ෂයේ දී මාතලේ මහනගර සභාව නාගරික කොමසාරිස් ලෙසින් පත්වීමක් ලැබිණි.2002 දී නුවරඑළියට මාරුවක් ලැබුණේ නුවරඑළිය නාගරික කොමසාරිස් ලෙසිනි.පේරාදෙණිය විශ්වවවිද්‍යාලයේ පාරිසරික සම්පත් කළමනාකරණය ගැන සමාජ විද්‍යාපති උපාධිය හැදෑරුවේද මෙකලදීය. අනතුරුව මධ්‍යම පළාත් සභාවේ සමූපකාර කොමිෂන් සභාවේ ලේකම් ධුරය ඔහුට හිමිවිය.2010 වර්ෂයේ සැප්තැම්බර් මස 12 වැනිදා මහවැලි අධිකාරියේ අධ්‍යක්ෂ ජනරාල් ධුරය හිමිවිය. එතැන් පටන් ඔහු ආශ්චර්යයක් වූ මහවැලියෙන් රටේ සංවර්ධන කාර්යභාරයෙහිලා සෘජු පුරෝගාමී මෙහෙවරක් ඉටු කරන්නේය. ඇමැති නිමල් සිරිපාල ද සිල්වාගේද උපදෙස් පරිදි සැලසුම් සහගත සංවර්ධන ඉලක්කයන් කිහිපයක් ජය ගැනීමට අඩිතාලම දැනටමත් සකසා ඇත.ජපානය, සිංගප්පූරුව, ඉන්දියාව ඇතුළු රටවල් රැසකටම සහභාගි වී තම ක්ෂේත්‍රය සම්බන්ධයෙන් දැනුමෙන් සන්නද්ධ මේ රාජ්‍ය නිලධාරියා තමා වසර 27 ක් කළ සේවය පිළිබඳ තෘප්තිමත් හැඟීමෙන් පසු වන්නේය.“මේක මම උනන්දුවෙන් හා මහන්සියෙන් ආ ගමනක්. ආපසු හැරිලා බලද්දී තෘප්තිමත් හැඟීමක් මට ඇති වෙනවා. ඒ වගේම රටේ සංවර්ධන කාර්යභාරයට දායකත්වය සැපයීම මගේ එකම අරමුණයි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>14</day>
    </date>
    <link>http://www.dinamina.lk/2011/02/14/_art.asp?fn=f1102146</link>
    <topic/>
    <author/>
    <content>අපේකම ගැනත් කෘෂි ආර්ථිකය ගැනත් රට තුළ අලුත් කතාබහක් ඇතිවෙලා තියෙනවා. දශකයකට විතර පෙර මෙවැනි සංකල්පයක් ඉදිරිපත් කළ අය පවා හාස්‍යටත්, අපහාසයටත් පත් වූ අවස්ථා තිබුණා. එහෙත්, අද වනවිට දේශීයත්වයත්, කෘෂිකර්මයත් ගැන රජගෙදර සිට පැල්පත දක්වා වූ සියලු සමාජ තරාතිරම්වල අය කතා බහ කිරීමට පටන් ගෙන තියෙනවා. මෙය මා දකින ආකාරයට ඉතාමත් යහපත් හා ධනාත්මක ප්‍රවනතාවක්.අද වනවිට ආහාර අර්බූදයක් පිළිබඳව ද අලුත් කතිකාවතක් බිහිවෙලා තියෙනවා. එහෙත්, අප රටේ වාසනාවකටදෝ මෙතෙක් කල් මෙරට කිසිවකු බඩගින්න නිසා මියගොස් නෑ. එහෙත්, අපට එය එසේ නොවුණායැයි උදම් අනමින් කටයුතු කිරීමට කාලයක් ඉතිරි වී නෑ. ඒ ඇයිද කියනවා නම් අපේ පාමුලට ද දැන් ඒ අර්බූදය ඇවිත් තියෙන හින්දයි. දැන් කළ යුත්තේ මේ අභියෝග ජයගත හැකි ක්‍රම සහ විධි පිළිබඳව අවධානය යොමු කිරීමයි.මෙරට ජනගහනයෙන් 70% පමණ තවමත් ග්‍රාමීය ප්‍රදේශවල ජීවත් වීමත් ඔවුන්ගේ බහුතරය කෘෂි ආර්ථික පදනම මූලික කර ගත් උපායන්ගෙන් යැපීම ද අපට එක්තරා වාසිදායක තත්ත්වයක්. එහෙත්, අද වනවිට මේ තත්ත්වය තේරුම් ගෙන කටයුතු කරන්නේ ස්වල්ප දෙනෙක් පමණයි.මේ උද්ගත වී ඇති තත්ත්වය අනුව ආණ්ඩුව පමණක් නොවේ මහජනතාවද අවශ්‍ය විසඳුම් සඳහා පෙළ ගැසිය යුතුයි. මෙය එතරම් දුෂ්කර ව්‍යසනයක් ද නොවෙයි.අතීතයේ දී ගමේ සියල්ලම තමන්ට අවශ්‍ය එළවලු ටික, සහල් ටික තම තමන්ගේ ගෙවත්තේ සහ කුඹුරේ වගා කර ගත්තා. මේ අතීතය එතරම් දුර අතීතයක් නොවෙයි. අපේ ළමා කාලය, තරුණ කාලය තුළ අපට මේ දේවල් අත්දකින්නට අවස්ථාව ලැබුණා. මගේ මව, පියා හරි උනන්දුවෙන් ගෙවතු වගාවල යෙදුණා. ඒ හින්දා එදා අපේ ගමටත් රටටත් අහේනියක් වුණේ නෑ. උද්ධමනය ඉහළ ගියෙත් නෑ. ඒ හින්දා හැමදෙනාම අති සුඛෝපභෝගී ජීවිතයක් ගත නොකළත් සතුටින් කාලය ගත කළා. දෙවන ලෝක යුද සංග්‍රාමය පැවැති කාලයේදීත් ගෙවතු වගා සහ ස්වයං වගා කටයුතු සඳහා යොමුවන්න එවකට තිබූ සුදු අධිරාජ්‍යවාදීන්ගේ ආණ්ඩුවට හැකියාව ලැබුණා. සුදු ආණ්ඩුවේ අඩුපාඩු රැසක් තිබුණත් ඔවුන් මේ විෂයේහි ලා අනුගමනය කළ ක්‍රියාපටිපාටිය අගය කළ යුතුයි.එහෙත්, ඉන්පසු බලයට පැමිණි දේශීය ආණ්ඩු මේ ප්‍රතිපත්තියෙන් බැහැරව දේශීය ගොවිතැනටත් ගෙවතු වගා සංකල්පයටත් දිරියක් නොලැබෙන ලෙස කටයුතු කළා. ඒ නිසා ජනතාවත් දිනෙන් දිනම මෙයින් බැහැරට යොමුවුණා. දැන් එළඹ ඇත්තේ මේ ගෙවතු වගා සංකල්පය යළිත් ඉදිරියට ගෙන ආ යුතු සමයයි. එය සාර්ථක වුවහොත් අප එදිනෙදා මුහුණ දෙන ආර්ථික ගැටලු රාශියක් ජය ගැනීමට අපට හැකිවනු නියතයි.ගෙවතු වගා සංකල්පය ප්‍රචලිතව තිබූ එදා අපි වෙළෙඳ පොළෙන් එළවළු ගෙන ආවේ නෑ. යමෙක් එළවළු වෙළෙඳ පොළෙන් ගෙන එයිනම් එය මදිපුංචි කමක් විදියට සැළකුවා. මට මතක හැටියට එදා වෙළෙඳ පොළට ගොස් ගෙන ආවේ නම් ගෙන ආවේ කැරට් රාත්තලක්, බීට්රූට් රාත්තලක් වගේ විතරයි. බණ්ඩක්කා, වම්බටු, මිරිස්, තක්කාලි, පලා වර්ග ඇතුළු එකී නොකී එළවළු වර්ග බොහෝ අපේ වැඩිහිටියන්ම තම තමන්ගේ ගෙවතු වලම වගා කරගත්තා. විස මුසු නොවූ පිවිතුරු එළවළුවල රස බැලුවා. එහෙත් අද සියල්ල කඩෙන් ලැබෙනතුරු අපි බලා ඉන්නවා. දිනක් දෙකක් ගමේ කඩයට එළවළු ලොරිය නොපැමිණියහොත් ගමක්ම බඩගින්නේම තමයි. අපි අද පත්ව සිටින වහල් තත්ත්වයට මෙය කදිම පිළිතුරක්.අපි මේ මොහොතේ දී සිදු කළ යුතු මූලික කාරණය තමයි අතීතයේ දී ප්‍රචලිතව තිබූ ගෙවතු වගා සංකල්පයට යළිත් පන පොවා ගැනීමයි. ඒ සඳහා ආණ්ඩුවේ සහයෝගය හා දිරි ගැන්වීම ආණ්ඩුව මඟින් ලබාදිය යුතුයි. ගෙවතු වගාවන් සාර්ථකව ඉටුකරන අය තෝරා තෑගි මුදල් ලබාදීම, දරුවන් මේ කාර්ය සඳහා වැඩි වැඩියෙන් යොමු කිරීමද මෙහිදී ලබාදිය හැකි දිරි ගැන්වීම්. මේ යෝජනා පිළිබඳව අවධානය යොමුකළ යුතුයි. රට සංවර්ධනය වෙත ගමන් කරනවාට සමගාමීව ගෙවතු වගාව වැනි සංකල්පවලටද අවස්ථාව ලබාදිය යුතුයි. ලෝකය ඉදිරියේ ඇති ආහාර අර්බූදය, ස්වභාවික ආපදා ආදිය ජය ගැනීමට හැකි විකල්ප ක්‍රමයක් ලෙස අපි විසින්ම වවා අපේ ආහාර අවශ්‍යතා සපුරා ගැනීම වැදගත්. මේ ඒ ගමන ආරම්භ කිරීමට හොඳම කාලයයි.උදිත ගුණවර්ධන .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n1102151</link>
    <topic>ශ්‍රී ලංකාවේ පාර්ලිමේන්තුවආසියාවට ආදර්ශයක්</topic>
    <author/>
    <content>ශක්තිමත් පාර්ලිමේන්තු ක්‍රමයක් තුළින් ශ්‍රී ලංකාව වේගවත් සංවර්ධනයක් කරා ගමන් කරමින් සිටින බව ජනාධිපති ලේකම් ලලිත් වීරතුංග මහතා පැවැසීය.ශ්‍රී ලංකාවේ පාර්ලිමේන්තු ක්‍රමය ආසියාවේ සෙසු රටවලටද ආදර්ශයක් බව පැවැසූ වීරතුංග මහතා විධායකයත් ව්‍යවස්ථාදායකයත් අධිකරණයත් අතර පවතින සමඟි සම්පන්න බව ත්‍රස්තවාදය පරාජය කිරීමටත් මහත් රුකුළක් වී යැයි කීවේය.ලලිත් වීරතුංග මහතා මේ අදහස් පළ කෙළේ පොදුරාජ්‍ය මණ්ඩලීය පාර්ලිමේන්තු සංගමයේ සාමාජිකයන් වෙනුවෙන් ජනාධිපති මහින්ද රාජපක්ෂ මහතා ජනාධිපති මන්දිරයේදී පෙරේදා (13) පිරිනැමූ විශේෂ භෝජන සංග්‍රහයේදීය.ජනාධිපතිවරයා වෙනුවෙන් එහිදී පිරිස පිළිගත් ජනාධිපති ලේකම් ලලිත් වීරතුංග මහතා ප්‍රකාශ කළේ ජනතා අවශ්‍යතා හඳුනාගනිමින්, ජනතා හිතවාදී පදනමක් මත ගොඩනැගුණු “මහින්ද චින්තන” වැඩපිළිවෙළ තුළින් අද සියලු ශ්‍රී ලාංකිකයන්ගේ අපේක්ෂා මල් පළ ගැන්වෙමින් තිබෙන බවයි.ජනාධිපතිතුමාගේ නායකත්වය නිවැරැදි නායකත්වය මත සියලු ජයග්‍රහණ දිනා ගැනීමට හැකි වූ බව පෙන්වා දුන් වීරතුංග මහතා ජනාධිපතිවරණ දෙකකදී සහ මහමැතිවරණයකදී පොදු ජනතාව විසින් ඉහළින් පිළිගෙන ඇති මහින්ද චින්තනය දැන් රාජ්‍ය ප්‍රතිපත්තිමය ප්‍රකාශනයක් බවට පත්ව ඇතැයි ද පැවැසීය. “2006 වසරේදී සියයට 15.2ක් වූ දරිද්‍රතා මට්ටම 2009 වන විට සියයට 7.6ක මට්ටමට අඩු විය. වසර පහක් තුළ ඒක පුද්ගල ආදායම දෙගුණයක් දක්වා ඉහළ ගියේය.තොරතුරු තාක්ෂණ දැනුම සියයට 30 දක්වා වැඩි විණ. මේ සියල්ල කළ හැකි වූයේ ව්‍යවස්ථාදායකය හා විධායකය නම්‍යශීලී එකඟතාවකින් කටයුතු කිරීම නිසයි” හෙතෙම කීවේය.විධායක ජනාධිපති ක්‍රමය යටතේ වුවත් ජනතාව වෙනුවෙන් මහින්ද චින්තනය හරහා ගෙන එන සංවර්ධන ව්‍යාපෘතීන් ක්‍රියාත්මක කිරීමේදී තීරණාත්මක භූමිකාවක් පාර්ලිමේන්තුවෙන් ඉටුකරන බව පෙන්වා දුන් වීරතුංග මහතා පාර්ලිමේන්තුවේ රාජ්‍ය ගිණුම් කාරක සභාව, පොදු ව්‍යාපාර කමිටුව ඇතුළු ආයතන මැනවින් කාර්යය ඉටුකර ඇතැයිද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n1102152</link>
    <topic>හෙජින් ගනුදෙනුව ගැනකිසිදු තීන්දුවක් ප්‍රකාශයට පත්කර නැහැ</topic>
    <author>සුභාෂිනී සේනානායක</author>
    <content>ලංකා ඛනිජ තෙල් නීතිගත සංස්ථාව විසින් ස්ටෑන්ඩර්ඩ් චාටර්ඩ් බැංකුව, සිටි බැංකුව සහ ඩොයිෂ් බැංකුව සමඟ සිදුකළ හෙජින් ගනුදෙනුව සම්බන්ධයෙන් අන්තර්ජාතික බේරුම්කාර විනිශ්චය මණ්ඩල හා අධිකරණයන් මගින් මෙතෙක් කිසිදු තීන්දුවක් ප්‍රකාශයට පත් කර නැති බව ඛනිජ තෙල් සංවර්ධන අමාත්‍යංශය පවසයි.ඒ පිළිබඳව මෙතෙක් විමර්ශණයක් පවා ආරම්භ කර නැති බවත් ඒවා මාර්තු සහ අගෝස්තු මාසයන්හි ඇරඹීමට නියමිත බවත් අමාත්‍යංශය පවසයි. අමාත්‍යාංශය මේ ප්‍රකාශය කළේ මේ සම්බන්ධයෙන් අදාළ බේරුම්කාර මණ්ඩල හා අධිකරණ විභාගයන් අවසන් වී ඉහත සඳහන් බැංකුවලට ගෙවීම් සිදුකිරීමට ඛනිජ තෙල් සංස්ථාවෙන් ඉල්ලා ඇතැයි ඇතැම් පුවත්පත්වල පළවූ වාර්තාවලට පිළිතුරු වශයෙනි.මේ පුවත් වාර්තා මුළුමනින්ම සාවද්‍ය මෙන්ම පදනම් විරහිත බව පෙන්වා දෙන ඛනිජ තෙල් සංස්ථාව අවසන් තීන්දුව සංස්ථාවට හිතකර අන්දමින් නිකුත් කෙරෙන ඇති බවට ඔවුන්ගේ නීතිවේදීන් විශ්වාසය පළ කර ඇති බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n1102153</link>
    <topic>ප්ලාස්ටික් ඇසුරුම් නීතියමාර්තු 1දා සිට අනිවාර්යයි</topic>
    <author>සීගිරිය විශේෂ</author>
    <content>එළවළු පලතුරු ප්‍රවාහනය කිරීම සඳහා මාර්තු පළමුවනදා සිට ප්ලාස්ටික් ඇසුරුම් අනිවාර්යය කෙරේ. ඒ සඳහා අවශ්‍ය ප්ලාස්ටික් ඇසුරුම් ලක්ෂ හතරක් ඊයේ (14) සිට බෙදාහැරීමට ආරම්භ කළ බව වෙළෙඳ හා සමූපකාර ඇමැති ජොන්ස්ටන් ප්‍රනාන්දු මහතා පැවසීය.අමාත්‍යවරයා පසුගිය 13 දා රාත්‍රී 8.45 ට පමණ දඹුල්ල ආර්ථික මධ්‍යස්ථානයේ හදිසි නිරීක්‍ෂණ චාරිකාවකට එක්වෙමින් මේ බව ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n1102154</link>
    <topic>ශ්‍රී ලංකාවට නව තානාපතිවරු 6ක්මහ කොමසාරිස්වරු දෙදෙනෙක්</topic>
    <author/>
    <content>ශ්‍රී ලංකාව වෙනුවෙන් පත් කර සිටින නව මහ කොමසාරිස්වරු දෙදෙනෙක් හා නව තානාපතිවරු හය දෙනෙක් ජනාධිපති කාර්යාලයේ දී ජනාධිපති මහින්ද රාජපක්ෂ මහතා වෙත ඊයේ (14) අක්තපත්‍ර බාර දුන්හ.මෙලෙස පත් කර සිටින නව මහ කොමසාරිස්වරු හා නව තානාපතිවරු මාලදිවයින, එක්සත් රාජධානිය, චෙකොස්ලෝවෙකියාව, පැරගුව, ලාඕස්, බොස්නියා , හෙ(ර්) සගෝවේනියා, කසකස්ථානය හා ස්ලෝවේනියාව යන රටවල් නියෝජනය කරති.මාලදිවයිනේ මහකොමසාරිස්වරයා වශයෙන් හුසේන් ෂිහබ් මහතාද එක්සත් රාජධානියේ මහකොමසාරිස්වරයා වශයෙන් ජෝන් ජේම්ස් රන්කින් මහතා ද ශ්‍රී ලංකා ජනාධිපතිවරයා වෙත අක්තපත්‍ර බාර දෙන ලද අතර චෙකොස්ලෝවෙකියානු තානාපතිවරයා ලෙස මිලොස්ලෝ ස්ටේසක්, පැරගුවේ තානාපතිවරයා ලෙස ජෙනරෝ වයිසන්ට් පැපලාර්ඩෝ මහත්වරුද අක්ත පත්‍ර බාර දුන්හ.ඊට අමතරව ලාඕස් තානාපති ලෙස තොන්ග්ෆෑන් සියකාෆොන්, හෙර්සගෝවේනියා තානාපති ලෙස සීඩ් ඇම්ඩික්, කසකස්තාන තානාපති ලෙස ඩෝලට් කුනිෂෙව් හා ස්ලෝවේනියාවේ තානාපති ලෙස ජෙන්ස් ප්‍රෙමෝෂ් මහත්වරුද මෙහිදී අක්ත පත්‍ර බාර දුන්හ.මේ අවස්ථාවට ජනාධිපති ලේකම් ලලිත් වීරතුංග මහතා ද එක්ව සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n1102155</link>
    <topic>එක්කෝටි අසූලක්‍ෂයක නිමි ඇඳුම්කන්ටේනර් 2ක් රාජසන්තකයි</topic>
    <author>සුභාෂිනී සේනානායක</author>
    <content>පුණ්‍ය කටයුතු සඳහා භාවිතා කිරීමට යැයි පවසමින් එංගලන්තයේ සිට මෙරටට රැගෙන ආ රුපියල් එක්කෝටි අසූහත්ලක්‍ෂයක නිමි ඇඳුම් කන්ටේනර් 2ක් ඊයේ (14) ශ්‍රී ලංකා රේගුව රාජසන්තක කර තිබේ.ආයෝජන මණ්ඩලයේ අනුමත පෞද්ගලික නිමි ඇඳුම් ආයතනයක් මේ ඇඳුම් ගෙන්වා තිබෙන අතර පුණ්‍ය කටයුතු වෙනුවෙන් යැයි පවසමින් ගෙන්වා තිබූ මේ කන්ටේනර් දෙක ඇඳුම් නැවත සකස් කරන බව රේගුවට පවසා තිබේ. මීට මාස කීපයකට පෙර ගෙන්වා තිබෙන මේ කන්ටේනර් දෙක පිළිබඳව රේගුව සිදුකළ පරීක්‍ෂණවලින් අනතුරුව රාජසන්තක කිරීමට තීරණය කර ඇති අතර මේ කන්ටේනර් දෙක පිළිබඳ වැටලීම් රේගු නිවාරණ අංශය සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n1102156</link>
    <topic>වැව් රක්ෂිතවල පදිංචිජනතාවට විකල්ප ඉඩම්</topic>
    <author>නුවන් කොඩිකාර</author>
    <content>වැව් රක්ෂිත ප්‍රදේශවල පදිංචිව සිටින පිරිස් ඉන් ඉවත්කර විකල්ප ඉඩම් ලබාදීමට වාරිමාර්ග හා ජල සම්පත් කළමනාකරණ අමාත්‍යාංශය තීරණය කර තිබේ.පවුල් 2000ක් 3000ක් අතර පිරිසක් එම ප්‍රදේශවල පදිංචිව සිටින බවත් මහවැලි කලාපවලින් මේ විකල්ප ඉඩම් ලබාදීමට පියවර ගන්නා බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා “දිනමිණ” ට පැවැසීය.මේ පිරිස පදිංචිව සිටින්නේ අනවසරයෙන් බව පැවැසූ ඇමැතිවරයා මීට පෙරද ඉන් ඉවත්වන ලෙස දැනුම් දුන් බවද කීවේ ය.සිය අමාත්‍යාංශය යටතේ මහවැලි කලාප පවතින හෙයින්, එයින් ඉඩම් ලබාදීමට හැකි බවද ඒ මහතා සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n1102157</link>
    <topic>අපරාධ මැඩලීමට හමුදාව-සිවිල් කමිටු පැය 24 පුරා යාපනයේ ක්‍රියාත්මකයි</topic>
    <author>චන්ද්‍රිකා පෙරේරා</author>
    <content>යාපනය අර්ධද්වීපයේ සිදුවන විවිධ අපරාධ මැඩලීම සඳහා යුද හමුදාව සිවිල් කමිටු සමඟ එක් ව පැය 24 පුරා ක්‍රියාත්මක වන විශේෂ ආරක්ෂක ජාලයක් සකසා තිබේ.ප්‍රදේශයේ ආගමික නායකයින් හා ප්‍රභූ පිරිස් කළ විශේෂ ඉල්ලීමක් අනුව ක්‍රියාත්මක මේ වැඩපිළිවෙළ යටතේ සාමාන්‍ය වැසියන්ට ඕනෑම අවස්ථාවක සම්බන්ධ විය හැකි දුරකථන ජාලයක් ද සකසා තිබෙන අතර දවස පුරා කර්නල්වරු 12 කගෙන් යුතු කණ්ඩායමක් එහි සේවයේ යෙදෙන බව යාපනය ආරක්ෂක සේනා ආඥාපති මේජර් ජෙනරාල් මහින්ද හතුරුසිංහ මහතා පවසයි.මානුෂික මෙහෙයුම පැවැති සමයේ සාමාන්‍ය ජනතාව සමඟ යාපනයේ සකසා තිබුණු ආරක්ෂක කමිටු සියල්ල මේවන විට සංවර්ධන කමිටු ලෙස සකසා ජනතා අවශ්‍යතා සපුරාලීම වෙනුවෙන් ක්‍රියාත්මක වේ. පොලිසිය, ප්‍රාදේශීය ලේකම් ගුරුවරු ඇතුලු ප්‍රදේශයේ පිළිගැනීමට ලක්වූ පිරිසගෙන් සමන්විත මේ කමිටු හරහා අපරාධ මැඩලීමට ද කටයුතු කෙරෙයි.මේ අනුව අනෙකුත් දිස්ත්‍රික්ක සමඟ සන්සන්දනයේදී ඉකුත් මාසයේ අපරාධ අඩුම සංඛ්‍යාවක් සිදුව ඇත්තේ යාපනය අර්ධද්වීපයේ බවට පොලිස් වාර්තා මගින් තහවුරු වී ඇතැයි හතුරුසිංහ මහතා පෙන්වා දෙයි. යාපනයේ ද පොලිස් හදිසි ඇමතුම් 119 ක්‍රියාත්මක වන බව හෙතෙම පැවැසීය.එම ප්‍රදේශයේ සෑම නිවෙසකටම ආරක්ෂාව සැපයීමටත්, සොයා බැලීමටත් සෙබළෙක් යොදවා සිටින අතර අපරාධයක් සිදුවීමට ඇති ඉඩකඩ අසුරාලීමට උපරිම ලෙස යුද හමුදාව නාවික, ගුවන් හමුදා හා පොලිසිය සමඟ එක්ව ක්‍රියාත්මකව සිටී.ජනතා ඉල්ලීම්වලට විශේෂයෙන් ඇහුන්කන් දී ඊට මුල්තැන දෙමින් ක්‍රියාත්මක මෙම කටයුත්ත සාමකාමී පරිසරයක් පවත්වාගෙන යාමට ආගමික හා ප්‍රභූ® පිරිස් එක්ව කළ ඉල්ලීමකට අනුව ක්‍රියාත්මක කළ බව මේජර් ජෙනරාල් හතුරුසිංහ මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n1102158</link>
    <topic>අධිවේගී දුම්රිය මගේපළමු අනතුර කඹුරුගමුවේ</topic>
    <author>ධම්මිකා වෙලේගොඩ සහ මාතර සමූහ ඩබ්. පී. ධර්මසේන</author>
    <content>අධිවේගී දුම්රිය මාර්ග සැලැසුම් යන්ත්‍රයක් මාතර කඹුරුගමුව දුම්රිය හරස් මාර්ගයේදී ඊයේ (14 දා) පෙරවරුවේ පෞද්ගලික බස් රථයක ගැටීමෙන් සිවු දෙනෙක් තුවාල ලැබූහ.දුම්රිය හරස් මාර්ගයේ මුර සේවයෙහි යෙදී සිටි පුද්ගලයා ඒ අවස්ථාවේ එම ස්ථානයෙන් බැහැරව සිටීම නිසා මේ අනතුර සිදුවී ඇති බවට වැලිගම පොලිසිය සැක කරයි. සැකකරු වැලිගම පොලිසිය මගින් අත්අඩංගුවට ගෙන ඇත.කරාපිටිය රෝහලේ ප්‍රතිකාර ලබන සිවු දෙනාගෙන් එක් අයකුගේ තත්ත්වය බරපතළ බව රෝහල් ආරංචි මාර්ග පවසයි.වැලිගම පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n1102159</link>
    <topic>අනේ මගේ මහත්තයාටනරකක් නම් වෙන්න එපා</topic>
    <author>කළුතර දිස්ත්‍රික් සංචාරක</author>
    <content>අනේ දේවියනේ බෝට්ටුව ගැන කිසිම තොරතුරක් නැහැ. අපි කාටද මේවා කියන්නේ ගිහිල්ලා බලන්න පුලුවන් තැනක්ද. කොහොම හරි ගිහින් බලන්න තිබුණා. මහමුහුදේ කොහේ කියලා හොයන්නද යැයි සෝමාලියානු කොල්ලකරුවන්ගේ අත්අඩංගුවට පත් ඕෂන් 04 ධීවර යාත්‍රාවේ භාරකරු වන චන්ද්‍ර පුෂ්පකුමාර රණවීර මහතාගේ බිරිය ඩබ්ලිව්. කමලාවති ද සිල්වා මහත්මිය හඬා වැළපෙමින් කීවාය.ඇය තවදුරටත් පැවැසුවේ අපේ බෝට්ටුව ගැන කිසිදු තොරතුරක් මේ වනතුරු නැහැ. අනේ මගේ මහත්තයාට නරකක්නම් සිදුවෙන්න එපා. මම ඉල්ලන්නේ බෝට්ටුවේ පස්දෙනාව බේරලා එවන්න කියලා තමයි.ඩී. සුහද පුෂ්පකුමාරගේ බිරිය හර්ෂනී ප්‍රියංගනී,මගේ මහත්තයාට හා බෝට්ටුවේ ගිය පස්දෙනාව බේරගන්න ධීවර ඇමැතිතුමාගේ අවධානයෙන් ඉතා ඉක්මනින් ගෙන්නලා දෙන්න කියලා ඉල්ලා සිටිනවා.ධීවර යාත්‍රාවේ ගිය කළුතර කලමුල්ල පදිංචි කේ. එල්. ඩී. සමන්ත මහතාගේ බිරිය බී. පත්මා අයිරාංගනී,අපේ මහත්තයා ජනවාරි 22 උදේ ගෙදරින් ගියා දරුවන්ව හොඳන් බලාගන්න වෙලාවට පාසලට යවන්න මුදල් අවශ්‍ය වුණොත් මුදලාලිගෙන් ඉල්ල ගන්න කියලා. මම මහත්තයාට සෙට් එකෙන් කිහිපවරක් කතා කළා. අපේ තොරතුරු නිතර අහනවා. මගේ මහත්තයා ඇතුළු අනිත් පස්දෙනාව අපට ඉක්මනින් ගෙන්වලා දෙන්න කියලා ධීවර අමාත්‍යාංශයෙන් ඉල්ලා සිටිනවා.ධීවර කාර්මික කේ. එල්. ඩී. සමන්තගේ මව ටෙන්සි ජෙනට් ප්‍රනාන්දු මහත්මිය,මුණුබුරු මිණිබිරියන් සනසමින් තම පුතු නොදැකීමේ වේදනාව සිතින් දරාගෙන ඔහු කෙසේ හෝ ගෙන්වා දෙන ලෙස බැගෑපත්ව ඉල්ලා සිටියාය. තම ආදරණීය පුතු කොල්ලකරුවන්ගේ වද වේදනාවන්වලට ලක්ව ඇතැයි ඩී. සුහද පුෂ්පකුමාර ද සිල්වාගේ මව වන නන්දා පියසීලි මහත්මිය හඬා වැටෙමින් ඇය සිතෙහි වූ වේදනාව මෙසේද පැවැසීය.අනේ මගේ පුතාට මොනවා වෙලාද දන්නේ නැහැ. ගන්න තිබෙන හැමදෙයක්ම හරි අරගෙන මගේ පුතාව එව්වොත් මට ඒ ඇති. වයසක මම මොනවා කියලා කරන්නද. එයාට තවම පොඩි දරුවෝ ඉන්නවා. ඒ දරුවන්ගේ අනාගතේ ලස්සන කරන්න ඕන කියලා තමයි ඔය මුහුදු රස්සාවට ගියේ. අනේ මගේ රත්තරං පුතාට කරදරයක්නම් වෙන්න එපා. මම කොහොමද මේවා දරාගන්නේ.අද මේ රටම බලාගෙන ඉන්නේ අපේ කට්ටියට මොකද වුණේ කියලා ආරංචියක් ලැබෙනකන්. අනේ මගේ පොඩි පුතාව මොනවාහරි කරලා ගෙනැල්ලා දෙන්න.මේ විලාපය ජනාධිපතිතුමා දැකලා මේ වෙනුවෙන් එතුමා අපිට පිහිටවෙයි කියලා අපි හිතනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n11021510</link>
    <topic>කුඹුකන් ඔයේ දිය නෑමට ගොස්පොලිස් පරීක්ෂක වරයෙක් ගිලී නසී</topic>
    <author>ආර්. සෝමසිරි</author>
    <content>අගමැති ආරක්ෂක සේවයේ උපපොලිස් පරීක්ෂකවරයෙකු මිතුරන් තිදෙනකු සමග කුඹුක්කන් ඔයේ දිය නෑමට ගොස් රළ පහරකට හසුවී දියේ ගිලී මිය යාමේ අවාසනාවන්ත සිද්ධියක් කොළඹ නාගරික හදිසි මරණ පරීක්ෂණ උසාවියේ පැවැති මරණ පරීක්ෂණයකදී අණාවරණය විය.මෙසේ මිය ගොස් ඇත්තේ අංක 130, වියන්නාවේ ගෙදර දන්තුරේ, පදිංචිව සිටි සාලිංග සුසන්ත විජේරත්න (38) නැමැති දෙදරු පියෙකි.කොළඹ නාගරික හදිසි මරණ පරීක්ෂක එඩ්වඩ් අහංගම මහතා ඉදිරියේ ඊයේ 13 සවස පැවැති මරණ පරීක්ෂණ යේ දී ඇසින් දුටු පුද්ගලයෙකු වන අගමැති ආරක්ෂක සේවයේ පොලිස් පරීක්ෂකවරයෙකු වූ ගෝවින්න පතිරත්නගේ පියතිලක පතිරත්න (39) මහතා සාක්කි දුන්නේය.මියගිය අයගේ මල්ලීවන නිශ්ශංක විජයරත්න (34)ම හතාද සාක්ෂි දුන්නේය.වෛද්‍ය වාර්තා හා සාක්ෂි සටහන් කරගත් හදිසි මරණ පරීක්ෂක වරයා මෙම මරණය දිය නෑමට ගොස් දියේ ගිලීම නිසා සිදුව ඇති බවත් එය හදිසි අනතුරක් බවත් නිගමනය කෙළේය.කොම්පඤ්ඤවීදිය පොලීසියේ පොලිස් කොස්තාපල් 76565 අලහකෝන් මහතා සාක්ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n11021511</link>
    <topic>අම්මත් නැතිව වැඩකරලා ඇතිවෙලාඅපි දෙන්නා අද එකටම මැරෙමු</topic>
    <author>සමන්ති වීරසේකර</author>
    <content>“අම්මත් නැතුව හැමදාම වැඩකරලා ඇති වෙලා, අක්කේ අපි දෙන්නා අදම එකටම මැරෙමු” කී පහළොස් හැවිරිදි නංගි පිළිකන්නේ බාල්කයේ දැමූ එකම ලණුවේ දෙපැත්තේ අක්කා සමඟ ගෙල වැලලාගත් සිද්ධියක් දන්තුරේ උඩවෙල ප්‍රදේශයෙන් වාර්තාවේ.මෙම සිද්ධියෙන් මියගොස් ඇත්තේ නැගණිය වන අගලගාපුවත්තේ ගෙදර දිල්හානී මධුෂිකා ජයසුන්දර (15) වන අතර 17 හැවිරිදි අක්කා බරපතල තුවාල සහිතව පේරාදෙණිය රෝහලේ ප්‍රතිකාර ලබමින් සිටී.මෙම දරුවන්ගේ මව වසර 5 කට සිට විදේශගතව ඇත. පෙදරේරුවකු වන පියා සහ අට හැවිරිදි බාල සහෝදරයා සමඟ සිද්ධියට අදාළ දරුවන් උඩවෙල නිවසේ පදිංචිව සිට ඇත. සිද්ධිය වූ දිනයේ උදේ කාලයේ සහෝදරියන් දෙදෙනා දළු කැඩීමට ගොස් ඇත. වැඩ අවසන් වී ආපසු එනවිට රාත්‍රි ආහාර පිසීමට වෙළෙඳපොළෙන් බඩු ද රැගෙන නිවසට එන අතරතුර “මැරෙමු” කියා දෙදෙනා කතාබස් කරමින් පැමිණ ඇතැයි පොලිස් පරීක්ෂණවලදී අනාවරණය වී තිබේ. කඩුගන්නාව පොලිසියේ ස්ථානාධිපති ප්‍රධාන පොලිස් පරීක්ෂක ටිරෝන් රත්නායක මහතාගේ උපදෙස් මත සුළු පැමිණිලි අංශයේ උප පොලිස් පරීක්ෂක බාලසූරිය, පොලිස් සැරයන් 64213 සමරකෝන් යන මහත්වරු සිද්ධිය පිළිබඳ වැඩිදුර පරීක්ෂණ පවත්වති.නැවත මව පැමිණෙනතුරු වැඩිමහල් දියණිය මවගේ දෙමව්පියන් භාරයේ තැබීමටත්, ඇය පිළිබඳ වාර්තාවක් අධිකරණය හමුවට යොමු කිරීමටත් පොලිසිය කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=n11021512</link>
    <topic>පදික වේදිකාවල වාහන නවත්වනපුද්ගලයන්ට එරෙහි නීතිමය පියවර</topic>
    <author>චන්ද්‍රිකා පෙරේරා</author>
    <content>කොළඹ නගරයේ ඇති පදික වේදිකා මත නතර කර තබන රථවාහන අත්අඩංගුවට ගන්නා බව කොළඹ නියෝජ්‍ය පොලිස්පති අනුර සේනානායක මහතා පවසයි. මේ අනුව ඊයේ (14) පැය දෙකක කාලයකදී කොළඹ නගරයේ පදික වේදිකා මත නවතා තිබූ රථ 79 ක් පොලිසිය මගින් අත්අඩංගුවට ගෙන තිබේ.පදිකවේදිකා මත වාහන නැවැත්වීමෙන් පදික වේදිකා ඉක්මනින් කැඩී විනාශ වී යාම නිසා අලුත්වැඩියාවට වැඩි වියදමක් දැරීමට සිදුවේ. මේ නිසා රාජ්‍ය ආරක්ෂක අමාත්‍යාංශය නගර අලංකරණය කිරීමේ වැඩපිළිවෙළ යටතේ කොළඹ නගරයේ පදික වේදිකා මත රථවාහන නැවැත්වීම තහනම් කිරීමට පියවරගෙන තිබේ.පදිකයින්ගේ පහසුව සඳහා වෙන්කර ඇති වේදිකා මත වාහන නතරකර අවහිර තත්ත්වයට පත් නොකරන ලෙසත් නගර අලංකරණය සඳහා සහය දක්වන ලෙසත් අනුර සේනානායක මහතා මහජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=r1102151</link>
    <topic>මුතුරාජවෙල අභයභූමියේපරිසර හානි වැඩිවෙලා</topic>
    <author>නිට්ටඹුව සමූහ ජෙනට් ජයසිංහ</author>
    <content>බස්නාහිර පළාතේ ගම්පහ දිස්ත්‍රික්කයේ ජා ඇළ, වත්තල හා කටාන ප්‍රාදේශීය ලේකම් කොට්ඨාසයන් තුළ මුතුරාජවෙල අභයභූමිය පිහිටා ඇත. මෙහි ඇති සුවිශේෂී භූගෝලීය පිහිටීමක් වන්නේ මේ ප්‍රදේශය මුහුදු මට්ටමේ සිට මීටර් 2 – 3 ක් පමණ පහතින් පිහිටීමයි.මිනිසුන්ගේ ඇතැම් ක්‍රියාකාරකම් හේතුවෙන් එදා රන්වන් කරළින් බරවූ මේ කෙත්යාය අද වන විට කිවුල් දිය පිරි තෙත් බිමක් බවට පරිවර්තනය වී තිබේ. අද මේ භූමි ප්‍රදේශය කෘෂිකාර්මික අතින් කිසිදු ඵල ප්‍රයෝජනයකට ගත නොහැකි තත්ත්වයට උදාවී ඇත.මෙලෙස පාරිසරික වශයෙන් ඉතා වැදගත් වූ මේ තෙත්බිම් පරිසරය අවට ඉදි කෙරෙන නිවාස හා කර්මාන්ත ශාලා වැනි අනවසර ඉදිකිරීම්, ක්‍රමානුකූල සැලැස්මකින් තොරව ගෘහස්ථ අප ද්‍රව්‍ය බැහැර කිරීම, අක්‍රමවත් ගොඩකිරීම් නිසා ස්වභාවික පරිසරය මෙන්ම ස්වභාවිකව ගංවතුර පාලනයට තිබූ හැකියාව අඩුවීම, කර්මාන්ත ශාලා වලින් බැහැර කෙරෙන කාබනික හා අකාබනික අපද්‍රව්‍ය නිසා මත්ස්‍යයින්ගේ සහ ඉස්සන්ගේ ස්වභාවික අභිජනන ස්ථාන අහිමිවීම, හා එමගින් ධීවර කර්මාන්තයට බලපෑම් ඇතිවීම, දැව ආහාර ඖෂධ සඳහා ශාක ඉවත් කිරීම නිසා ඒවා ශීඝ්‍රයෙන් වදවී යාමේ තර්ජනයට මුහුණ දී සිටිති.වනජීවී සංවර්ධන දෙපාර්තමේන්තුවේ බස්නාහිර පළාතේ සහකාර අධ්‍යක්ෂක බී. වී. ආර්. ජයරත්න මහතා,ගම්පහ දිස්ත්‍රික්කයේ තිබෙන එකම අභය භූමිය වන මෙය වන උද්‍යානයක් බවට පත් කිරීමෙන් සංචාරකයන්ට විවේක සුවය ගත කිරීමට මේ ස්ථානය තෝරා ගත හැකි වනවා.මුතුරාජවෙල අභයභූමිය ජාතික උද්‍යානයක් කිරීමේදී ප්‍රදේශවාසීන්ගේ දායකත්වය අවශ්‍ය වනවා. ඔවුන්ගේ දායකත්වය ලබාගෙන මානව ක්‍රියාකාරකම් පාලනය කළ හැකි වන අතර ජෛව විවිධත්වය සහ ආර්ථික වශයෙන් මේ භූමියේ ඇති වටිනාකම පිළිබඳව දැනුවත් කළ හැකියි. එමගින් ප්‍රදේශවාසීන්ට මාර්ග උපදේශකයන් රියැදුරන් කම්කරුවන් ලෙස රැකියා අවස්ථා ලබාදිය හැකියි.මේ අභයභූමිය සංරක්ෂණය කිරීමට අප විවිධ ක්‍රියාමාර්ග ගන්නවා. නීති විරෝධී දේ මැඬලීමට මුර සංචාරක ක්‍රමයක් ඇති කිරීමට සැලසුම් කර තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=r1102152</link>
    <topic>හොරණ තැපැල් කාර්යාලයේඅලංකාර ගෙවත්ත</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>හොරණ ප්‍රධාන තැපැල් කාර්යාල පරිශ්‍රයේ ඇති භූමිය කාගේත් සිත් ඇදගන්නා ගෙවත්තක් බවට පත්ව තිබේ. ප්‍රධාන තැපැල් ස්ථානාධිපති පී. එච්. ධර්මදාස මහතාගේ අවසරය ඇතිව මේ අලංකාර ගෙවත්ත පවත්වාගෙන යන්නේ තැපැල් කාර්යාලයේ සේවකයකු වන ටී. ඩී. සුසන්ත මහත්මා විසිනි.ගෙවතු වගාවට විශේෂ කැමැත්තක් දක්වන ඒ මහතා අවුරුදු දෙක තුනක සිටම මේ ගෙවත්ත පවත්වාගෙන යනු ලබන අතර දැනට පරිශ්‍රයේ සෑම ස්ථානයකම මිරිස්, බටු, පතෝල, කරවිල, ගෝවා, බණ්ඩක්කා, ගොටුකොළ, වැනි එළවළු වර්ග ගණනාවක් වවා තිබේ.වගාවෙන් ලබන පලදාව සේවක මහතුන්ට අලෙවි කරන අතර එම ආදායමෙන් ගෙවත්ත නඩත්තු කරගෙන යයි.මේ හැරෙන්නට ඒ මහතා විසින් බටු, මිරිස් වැනි පැළ තවාන් ඇති කර ඉතා සුළු මුදලකට අලෙවි කිරීමටද පියවර ගෙන තිබේ.සේවා වේලාවෙන් බැහැර කාලයන් වන උදේ සහ සවස නිවාඩු දිනවල සුළු කාලයක් මේ ගෙවත්ත නඩත්තු කිරීමේ කටයුතු සඳහා යොදා ගැනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=r1102153</link>
    <topic>වත්තල රෝමානු කතෝලික දෙමළමහවිදුහලට ගොඩනැඟිලි පහසුකම්</topic>
    <author>හැදල විශේෂ - ජූලියන් කෝරාළ</author>
    <content>වත්තල දෙව්මැදුරු භූමියේ පවත්වා ගෙන යනු ලබන රෝමානු කතෝලික දෙමළ මිශ්‍ර විද්‍යාලය සඳහා ගොඩනැඟිලි ලබාදීමේ ව්‍යාපෘතියක් වත්තල ශාන්ත ආනා දේවස්ථාන අධ්‍යාපන සංවර්ධන කමිටුව මැදිහත්වීමෙන් ආරම්භ කර ඇතැයි එම සමිතියේ සභාපති ඩී. සී. සුමිත්‍රආරච්චි මහතා පවසයි.මේ විද්‍යාලය දැනට පවත්වාගෙන යන ස්ථානයෙන් වෙනත් ස්ථානයකට මාරු කිරීමට සැලසුම් කර ඇති බවත් ඒ අනුව එම ස්ථානයේ ඇති දේවස්ථානයට අයත් ගොඩනැඟිලි සමඟ නව ගොඩනැඟිල්ලක් බස්නාහිර පළාත් සභාවේ මහ ඇමැතිවරයාගේ මුදල් ප්‍රතිපාදනවලින් ඉදිකර ඇති බවත් පවසන සභාපති මේ වසරේදී දැනට අධ්‍යාපන කාර්යාලය පවත්වාගෙන යන ස්ථානයේ තවත් තෙමහල් ගොඩනැඟිල්ලක් ඉදිකර දීමට ආර්ථික සංවර්ධන ඇමැති බැසිල් රාජපක්‍ෂ මහතා ප්‍රතිපාදන ලබාදෙන බවත් පැවැසීය.වත්තල ආසයේ පවතින එකම දෙමළ විදුහල මෙයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=r1102154</link>
    <topic>පර්චර්ස් විස්සක වගා බිමනඩත්තුව නාගොඩ මහ විදුහලට</topic>
    <author>වාද්දූව සමූහ එස්. ආර්. පියදාස, කළුතර විශේෂ සැම්සන් පේ‍්‍රමසිරි, නාගොඩ විශේෂ එන්. විජේරත්න</author>
    <content>කිසිවක් වගා කිරීමට නොහැකි නිසා අත්හැරදා තිබෙන ඉඩම් කැබලිවල ඉතා සාර්ථකව විවිධ ක්‍රම උපයෝගී කර ගනිමින් සරුසාර වගාවක් සකස් කර තැබූ පර්චස් විස්සක පමණ වගා බිමක් නඩත්තු කිරීම සඳහා කළුතර දිසාපති කමල් පද්මසිරි මහතා විසින් පසුගියදා කළුතර නාගොඩ රජයේ මහා විද්‍යාලයට පවරා දෙනලදී.බෑවුම් සහිත බිමක පිහිටා තිබෙන නාගොඩ මහා විද්‍යාලයේ ඉදිරිපස බිම් කඩක ඉඩම් පරිහරණ ප්‍රතිපත්ති සැලැසුම් දෙපාර්තමේන්තුවේ කළුතර දිස්ත්‍රික් ඒකකය මගින් සකස් කර තිබූ මේ වගා බිමේ උඩරට සහ පහතරට වැවෙන විවිධ එළවළු වර්ග, අල, බතල වගා කෙරුණා. විවිධ අන්දමින් සැකසූ පාත්තිද සමඟ පලතුරු උයනක්, ඔසු උයනක් සහ මල් වගාවන්ද එහි දැකුම්කළු අන්දමින් සකස් කර තිබුණි.පසුගිය මැයි 10දා ආරම්භ කළ මේ ඉඩම් පරිහරණ සැලැසුම් ආදර්ශනයේ මේ වනවිට පලදාව ලැබෙමින් තිබෙන අතර, එම වගා භූමිය සකස් කිරීම ඇතුළු සෑම නඩත්තු කටයුත්තකටම සාදාගෙන තිබුණේ කළුතර අධිකරණයෙන් සමාජ වැඩ සඳහා යොමුකරන පුද්ගලයන්ය.කළුතර දිස්ත්‍රික් ඉඩම් පරිහරණ නිලධාරී එච්. එම්. චන්ද්‍රසේන මහතාගේ උපදෙස් මත එහි ප්‍රාදේශීය නිලධාරිනී හර්ෂ නානායක්කාර මහත්මියගේ මෙහෙයවීමෙන් එම වගා බිම සකස් කිරීම සහ නඩත්තු කිරීම් සිදු කෙරුණි.වගා ආදර්ශනය නඩත්තු කිරීම නාගොඩ විදුහලට පැවරීමේ අවස්ථාවට කළුතර ප්‍රාදේශීය ලේකම් සිරිසෝම ලොකුවිතාන, කළුතර දිස්ත්‍රික් පළාත් කෘෂිකර්ම අධ්‍යක්‍ෂ දමයන්ති පෙරේරා මහත්ම මහත්මීහුද සහභාගී වූහ.නාගොඩ මහා විද්‍යාලයේ විදුහල්පතිනී ඩබ්ලිව්. ජේ. රුද්‍රිගු මහත්මිය ස්තුති කථාව කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=r1102155</link>
    <topic>ගිනිඅවියක් සඟවාගෙන අංක තහඩු නැති යතුරුපැදියකින් යද්දී කොටුකරගනී</topic>
    <author>හෝමාගම සංචාරක මංජුල හිරිපිටිය</author>
    <content>මෙරට නිෂ්පාදනය කරන ලද ගිනිඅවියක් සඟවාගෙන අංක තහඩු නොමැති යතුරුපැදියක ගමන් කරමින් සිටි පුද්ගලයකු අත්අඩංගුවට ගත් බව හෝමාගම පොලිසිය පවසයි.සැකකරු ගිනි අවියත් සමඟ අංක තහඩු නොමැති යතුරුපැදියක ගමන්කරමින් සිටියදී හෝමාගම අතුරුගිරිය මාර්ගයේ ක්‍ෂණිකව දැමූ පොලිස් මාර්ගබාධකයේ දී අත්අඩංගුවට ගෙන තිබේ.පොලිසිය සැකකරුගෙන් ප්‍රශ්න කිරීමේදී අත්අඩංගුවට ගත් දිනට පෙර දිනක, හෝමාගම නගරය ආසන්නව මහමග ගමන් කරමින් සිටි කාන්තාවකගේ රුපියල් හතළිස් දහස් වටිනා රන් මාලයක් කොල්ලකා අතුරුගිරිය ප්‍රදේශයේ උකස් භාණ්ඩ මධ්‍යස්ථානයකට තබා තිබියදී සොයාගෙන ඇත.සැකකරු අධිකරණයට ඉදිරිපත් කිරීමෙන් අනතුරුව හෝමාගම අතිරේක දිසා විනිසුරු සහ මහේස්ත්‍රාත් සුමිත් පෙරේරා මහතා විසින් සැකකරු රක්‍ෂිත බන්ධනාගාර ගතකොට තැබීමට නියෝග කරනු ලැබීය.මෙලෙස රක්‍ෂිත බන්ධනාගාර ගත කළේ පිළියන්දල ප්‍රදේශයේ පදිංචි විසිතුන් හැවිරිදි තරුණයකු බව පොලිසිය පවසයි.හෝමාගම (දකුණ) සහකාර පොලිස් අධිකාරී ආර්. එම්. කරුණාරත්න මහතාගේ උපදෙස් මත, හෝමාගම පොලිස් ස්ථානාධිපති පොලිස් පරීක්‍ෂක ප්‍රසන්න රත්නායක මහතාගේ මෙහෙයවීමෙන් පොලිස් පරීක්‍ෂක චන්ද්‍රසේකර පො: සැ: (27857) ජයතිස්ස, පො: සැ: (10836) ගලගෙදර යන මහත්වරුන් සැකකරු අත්අඩංගුවට ගෙන අධිකරණයට ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=r1102156</link>
    <topic>කම්මල් කර්මාන්තයෙන්දිවිය සරු කර ගනී</topic>
    <author>බර්ටි ලයනල්</author>
    <content>පොල් අතු පැල්පතක දුෂ්කර ජීවිතයක් ගතකරමින් කම්මල් කර්මාන්තය තම ජීවනෝපාය මාර්ගය කරගනිමින් තම පවුලේ ආර්ථිකය යහපත් කරගැනීමට වැර දරන්නෙකි මිනු/නැදගමුවේ ඒ. ඒ. විජිතලාල්.ඔහු පාරම්පරිකවම කම්මල් කර්මාන්තයෙහි යෙදී සිටින්නෙකි. වසර ගණනාවක් කොලොන්නාවේ රජයේ වැඩ දෙපාර්තමේන්තුවේ ප්‍රධාන කම්මල්කරු ලෙසින් රැකියාවේ යෙදී සිටි ඒ. ඒ. ජුසේහාමි යන අයගේ පුත්‍රයා වන මොහු පියාගේ උපදෙස් මත පාසල් අවධියේ සිටම මේ කර්මාන්තයේ යෙදී තම දැනුම වර්ධනය කරගෙන තිබේ.ඔහු සිය වෘත්තිය පිළිබඳව මෙසේ අදහස් දැක්වීය.අපිට ඇතිවෙච්ච ආර්ථික දුෂ්කරතා නිසා මම ඉස්කෝලෙ යනවාට වඩා තාත්තාගෙන් වැඩ ඉගෙන ගත්තා. තාත්තා මට හොඳට වැඩ ඉගැන්නුවා. මේ කාලෙ තමයි අපිට නැදගමුව සමෘද්ධි සංගමයේ නිලධාරි ප්‍රදීප් මහතා පිහිටවුණේ. සමෘද්ධි ණය පිළිවෙළට අපිට දීලා අපිව ධෛර්යමත් කළා. මුදල් හොයල ණය ගෙව්වා. අපිට සමෘද්ධිය පිහිටවුණා. දැන් අපිට අපේ ව්‍යාපාරය අපි උපයන මුදලින් කරගෙන යන්න පුලුවන් කියල හිතුන නිසා අපේ සමෘද්ධි කාඩ් එක ආපසු බාර දුන්නා.මම වාහනවල දුනු මිටි අලුත්වැඩියා කරනවා. ඒවයින් ඉතුරු වෙන වානේ කැබලිවලින් අඩු මුදලට කැති, පොරෝ, පොල් උල, මහපිහි වාගේ දේවල් නිෂ්පාදනය කරල සාධාරණ මිලකට අලෙවි කරනවා. ඒ අතින් මගේ නිෂ්පාදන ගැන සෑහෙන ඉල්ලුමකුත් පවතිනවා. මම දැන් උඩුගම්පල දෙවලපොල පාරේ පොඩි කඩයක් කුලියට අරන් මගෙ පුතා දමිත් චනුලාල් (28) එක්ක ව්‍යාපාරය කරගෙන යනවා. සමහර අය අපෙන් ආයුධ අඩු මුදලට අරන් ගිහින් විශාල මුදලකට අලෙවි කරනවා. අපි ලාබෙට නිෂ්පාදන අලෙවි කරන්නෙ අමුද්‍රව්‍ය අඩු මුදලකට ලැබෙන නිසයි.මට මගෙ බිරියගෙන් ලැබෙන සහයෝගය (චන්ද්‍රවතී) ද අමතක කරන්න බෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=s1102151</link>
    <topic>ශ්‍රී ලංකා-කොදෙව් පුහුණු තරගය අද</topic>
    <author>ප්‍රින්ස් ගුණසේකර</author>
    <content>ලෝක කුසලාන තරගාවලියට පෙර ශ්‍රී ලංකාව සහභාගි වන දෙවැනි හා අවසාන එක්දින පුහුණු තරගය අද පස්වරු 2.30ට කොළඹ ඛෙත්තාරාම ආර්. පේ‍්‍රමදාස ක්‍රීඩාංගණයේ දී බටහිර ඉන්දීය කොදෙව් පිල සමඟ පැවැත්වේ.මෙයට අමතරව කෙන්යාව හා නෙදර්ලන්තය අතර තරගය එස්. එස්. සී පිටියේ දී පෙරවරු 9.00ට ආරම්භ වේ.ශ්‍රී ලංකා පිල සහභාගි වූ ප්‍රථම පුහුණු තරගයෙන් නෙදර්ලන්තය පරදා ලකුණු 156ක දැවැන්ත ජයක් වාර්තා කිරීමට සමත් විය.බටහිර ඉන්දීය කොදෙව් පිල හා කෙන්යාව අතර පැවැති පුහුණු තරගයෙන් ලකුණු 61ක ජයක් කොදෙව්වෝ සතු කර ගත්හ.ශ්‍රී ලංකාව හා කොදෙව් පිල අතර ටෙස්ට් හා එක්දින තරගාවලිය නිමා වී නැවැත සිදුවන අද හමුවීම තරමක් නැවුම් බවක් ගන්නේ දිවා - රාත්‍රී තරගයක් වීම හේතුවෙනි. නිමා වූ ටෙස්ට් තරගාවලිය දෙපිලටම ජයග්‍රහණයක් නොලැබී නිමා වූ අතර එක්දින තරග 2 – 0ක් ලෙස ශ්‍රී ලංකාව ජය වාර්තා කෙළේ ය.මෙතෙක් ශ්‍රී ලංකාව හා කොදෙව් එක්දින ක්‍රිකට් ඉතිහාසයේ තරග 49ක් පවත්වා තරග 26ක ජය කොදෙව් පිල හිමිකර ගත්තේ ය.ශ්‍රී ලංකාවට තරග 20ක ජය හිමි වූ අතර තරග 3ක් තීරණයකින් තොරව නිමාවට පත් විය.ශ්‍රී ලංකාවට ලෝක කුසලාන තරගාවලියට පෙර ඇති අවසාන පුහුණු තරගය වන මෙය තරගාවලිය පැවැත්වෙන ක්‍රීඩාංගණයකදී පැවැත්වීමට ලැබීම විශේෂ වාසියක් වේ. පේ‍්‍රමදාස ක්‍රීඩාංගණයේ වැඩිදියුණු කරන ලද නව විදුලි ආලෝකධාරා මැද පුහුණු තරගයකට සහභාගි වීම ශ්‍රී ලංකා ක්‍රීඩකයන් ලබන හොඳ පෙරහුරුවක් බවට පත් වේ.මෙවර ලෝක කුසලාන තරගාවලියේ ශ්‍රී ලංකාව සහභාගි වන තරග 3ක් මේ ක්‍රීඩාංගණයේ ඇති අතර ඒවා සියල්ලම දිවා-රාත්‍රි තරග වේ. පෙබරවාරි 26 දා ශ්‍රී ලංකාව හා පාකිස්තානය අතර තරගයත් මාර්තු 5දා ශ්‍රී ලංකාව හා ඕස්ට්‍රේලියාව අතර තරගයත් මෙයින් ප්‍රධාන තැනක් ගනී. ශ්‍රී ලංකාව හා කෙන්යාව අතර තරගය මාර්තු 1දා පේ‍්‍රමදාස ක්‍රීඩාංගණයේ දී පැවැත්වෙනු ඇත.අද පැවැත්වෙන පුහුණු තරගයෙන් අනතුරුව ශ්‍රී ලංකා පිල හෙට රාත්‍රියේ ලෝක කුසලාන සමාරම්භක උළෙලට සහභාගිවීම සඳහා බංග්ලාදේශයේ ඩකා නුවර බලා පිටත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=s1102152</link>
    <topic>ජාතික බොක්සිං සූරතාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය මෙහෙයවනු ලබන 84 වැනි ජාතික බොක්සිං කාන්තා හා පිරිමි සූරතාවලිය හෙට (16) සිට 19 දින දක්වා සුගතදාස ගෘහස්ථ ක්‍රීඩාංගණයේදී පැවැත්වේ.සූරතාවලියේ මූලික වටයේ තරග හෙට සිට 18 දින දක්වා පස්වරු 2 – 5.30 අතරත් පස්වරු 6.30 – 9.30 දක්වාත් පැවැත්වීමට නියමිතය. අවසන් මහා තරග 19දා පස්වරු 4.00 සිට පැවැත්වේ.නාවික, ගුවන්, යුද, පොලිසිය, මාස් සදර්න්, නුගේගොඩ බොක්සිං පිල, ලීනියා, කිංග්ස්වුඩ්, තුරුලී, විද්‍යාරත්න, යුනිචෙලා සහ විද්‍යාර්ථ යන ප්‍රබල බොක්සිං කණ්ඩායම් තරග වදින මේ සූරතාවලියට ක්‍රීඩකයන් 110ක් සහ ක්‍රීඩිකාවෝ 40ක් සහභාගි වීමට නියමිතය.2008 වසරේ සිට මේ සූරතාවට හිමිකම් කියන යුද හමුදාව 34 වතාවකදීම ජාතික බොක්සිං සූරතාවලියේ හිමිකරුවෝ ලෙස වාර්තා පොතට එක්වී සිටියි. සිම්ලයින් ක්‍රීඩා සමාජය 2009 වසරේ මෙහි අනුසූරතාවට හිමිකම් කීය.පසුගිය වසරේ නොවැම්බර් මාසයේ පැවැත්වීමට නියමිතව තිබූ මේ සූරතාවලිය මේ වසරට කල් දැමීමට බොක්සිං සංගමයට සිදුවූයේ ඒ කාලවකවානුව තුළ පොදු රාජ්‍ය මණ්ඩලයීය ක්‍රීඩා උළෙල හා ආසියානු ක්‍රීඩා උළෙල පැවැත්වීම හේතුවෙනි.2009 වසරේ සූරතාව සමඟ වඩාත් සාර්ථක බොක්සිං කණ්ඩායමට හිමි සම්මානයද යුද හමුදාවට හිමිවිය.වසරේ බොක්සිං ක්‍රීඩිකාව ලෙස සම්මානය දිනාගනු ලැබූවේ සිම්ලයන් පිලේ නිල්මිණි ජයසිංහ ය. නාවික හමුදාවේ ආර්. ජී. එස්. කුමාරසිංහ පසුගිය තරගාවලියේ දී තාක්‍ෂණයෙන් අනූන ක්‍රීඩකයාට හිමි සම්මානය දිනා ගත්තේය.මෙවර තරගාවලියට සමගාමීව ආධුනික බොක්සිං සංගමය වසර 7 කට පසුව පළමු වරට පවත්වනු ලබන තරග තීරක හා විනිසුරුවන්ගේ තරු 1 පරීක්‍ෂණය ද පැවැත්වීමට නියමිතය. ජාත්‍යන්තර බොක්සිං සංගමයේ තරග තීරකවරුන්ගේ හා විනිසුරුවන්ගේ කොමිසමේ සභාපති ටෙරී ස්මිත් විසින් මෙහෙයවනු ලබන එක්දින වැඩමුළුවක්ද පරික්‍ෂණයට පෙනී සිටින තරග තීරකවරුන් හා විනිසුරුවන් සඳහා අද (15) පැවැත්වේ.මෙවර ජාතික බොක්සිං සූරතාවලිය අවසන් දිනයේ ප්‍රධාන ආරාධිතයා ලෙස ආධුනික බොක්සිං සංගමයේ හිටපු සභාපති ඩයන් ගෝමස් මහතා සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=s1102153</link>
    <topic>රොනල්ඩෝ පිටියෙන් සමුගනී</topic>
    <author/>
    <content>ලෝක පාපන්දු සූරතා 2 ක් සිය පිලට හිමිකර දීමට දායක වූ බ්‍රසීලයේ සුපිරි පාපන්දු ක්‍රීඩක රොනල්ඩෝ ක්‍රීඩාවෙන් සමුගන්නා බව බ්‍රසීල මාධ්‍ය වාර්තා කළේය. “මට තවදුරටත් ක්‍රීඩා කරන්න බැහැ” මේ වනතුරුත් ලෝක පාපන්දු තරගමාලා ඉතිහාසයේ වැඩිම ගෝල සංඛ්‍යාවක් ලැබූ ක්‍රීඩකයාගේ වාර්තාවට හිමිකම් කියන 34 හැවිරිදි රොනල්ඩෝ බ්‍රසීල පුවත්පත් වන“Estado de Sao paulo” පුවත්පතට පැවසීය.“තවදුරටත් ක්‍රීඩාවේ රැඳී සිටීමට මට අවශ්‍යයි. නමුත් දැන් මගේ පහරවල් මට ඕන විදියට එල්ල කරන්න අසීරුයි. මානසිකව මම ශක්තිමත් වුණත් ශාරීරිකව මට ක්‍රීඩාවේ තවදුරටත් නිරත වෙන්න අපහසු බවක් මට දැනෙනවා” ඔහු ප්‍රකාශ කළේය.මේ වසර අවසානයේදී පාපන්දු පිටියෙන් විශ්‍රාම ගන්නා බව රොනල්ඩෝ මීට පෙර පවසා තිබිණි. නමුත් වසර ආරම්භයේදීම තමාට ක්‍රීඩාවෙන් සමුගැනීමට සිදුවී ඇතැයි ඔහු දැන් පවසන්නේය. ශ්‍රේෂ්ඨ පාපන්දු ක්‍රීඩක පේලේ ගෙන් පසුව බ්‍රසීලයෙන් බිහිවූ දක්ෂතම ක්‍රීඩකයා ලෙස සැලකෙන රොනල්ඩෝට ජගත් පාපන්දු සම්මේලනයේ 1996, 1997 සහ 2002 වසරවලදී හොඳම ක්‍රීඩකයා සම්මානය හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=s1102154</link>
    <topic>ඉන්දියාවට ලකුණු 38ක ජයක්</topic>
    <author/>
    <content>ඉන්දියාව සහ ඕස්ට්‍රේලියාව අතර පැවැති ලෝක කුසලාන ක්‍රිකට් තරගමාලාවේ පුහුණු තරගයෙන් ලකුණු 38 ක ජයක් හිමි කර ගැනීමට ඉන්දීය පිල සමත් විය. පළමුව ඉනිම ඇරඹූ ඉන්දියාව ඕවර 44.3 කදී ලකුණු 214 කදී දැවී ගියේය.කලෙකට පසු ඕස්ට්‍රේලියානු පිලට එක්වූ වේග පන්දු යවන බ්‍රෙට් ලී සිය සුපුරුදු දස්කම් දක්වමින් ලකුණු 35 කට කඩුලු 3 ක් දවාලීය. ඉන්දීය පිල වෙනුවෙන් ආරම්භක පිතිකරු විරේන්ද්‍ර ෂෙවාග් ලකුණු 54 ක් රැස් කළේය. ඕස්ට්‍රේලියානුවන් ඕවර 37.5 කදී ලකුණු 176 කට දවාලීමට පියුෂ් චවුලා ප්‍රමුඛ පන්දු යවන්නෝ සමත් වූහ.ඕස්ට්‍රේලියානු නායක රිකී පොන්ටින් ලකුණු 57 ක් රැස් කළේය. චවුලා ලකුණු 31 කට කඩුලු 4 ක් දවාලූ අතර හර්බජන් සිං ලකුණු 15 කට කඩුලු 3 ක් බිඳ දැම්මේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=s1102155</link>
    <topic>මාලඹේ ආදර්ශ පිරිමි මහා විද්‍යාලයේ නිවාසාන්තර ක්‍රීඩා උත්සවය</topic>
    <author>ඡායාරූපය - සමන් ශ්‍රී වෙදගේ</author>
    <content>මාලඹේ ආදර්ශ පිරිමි මහා විද්‍යාලයේ නිවාසාන්තර ක්‍රීඩා උත්සවය පසුගියදා විදුහල්පති නන්දසේන පතිරණ මහතාගේ ඇරයුමෙන් බස්නාහිර පළාත් අධ්‍යාපන අධ්‍යක්ෂ පී.එන්. අයිලප්පෙරුම, ශ්‍රී ජයවර්ධනපුර කලාප අධ්‍යාපන අධ්‍යක්ෂිකා ඕ.එම්.වී. ප්‍රියානි මුදලිගේ, කඩුවෙල ප්‍රාදේශීය සභා හිටපු සභාපති ජී.එච්. බුද්ධදාස, යන මහත්ම මහත්මීන්ගේ ප්‍රධානත්වයෙන් පැවැත්විණි. පළාත් සභා මන්ත්‍රී මේජර් ප්‍රදීප් උඳුගොඩ මහතා විසින් තුර්යවාදක කණ්ඩායමේ නායක ශිෂ්‍යයා සතු යෂ්ටිය බාරදෙන අයුරු. ප්‍රාථමික අංශ විදුහල්පතිනි තුසිතා විජේතුංග මහත්මිය ද සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=s1102156</link>
    <topic>හෝමාගම සය සාමාජික ක්‍රිකට්</topic>
    <author/>
    <content>හෝමාගම එක්සත් ක්‍රීඩා සමාජය මෙහෙය වන හෝමාගම ආසනයට පමණක් සීමා වූ රුවන් ප්‍රබෝධ පීරිස් අභියෝගතා කුසලාන සැහැල්ලු පන්දු ක්‍රිකට් තරග මාලාව හෙට හෝමාගම විල්ෆ්‍රඩ් සේනානායක ක්‍රීඩාංගණයේ දී පැවැත්වේ.ජයග්‍රාහි කණ්ඩායමට කුසලානය සමග රුපියල් 20,000 ක්ද අනු සූරයින් ට කුසලානය සමග රුපියල් 15000 ක්ද දක්‍ෂතම පන්දු යවන්නා, දක්‍ෂතම පිතිකරු හා තරගාවලියේ වීරයන්ට මුදල් ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=s1102157</link>
    <topic>එෆ්.ඒ.කුසලානතරග අයැදුම්පත්</topic>
    <author/>
    <content>හොල්සිම් එෆ්.ඒ.කුසලාන පාපන්දු තරගාවලියට සහභාගිවන කණ්ඩායම්වලින් අයැදුම්පත් කැඳවීම ඊයේ ආරම්භ කළේ ය. ශ්‍රී ලංකා පාපන්දු සම්මේලනයේ තරග අධ්‍යක්ෂවරයාගෙන් අයැදුම්පත් ලබාගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=s1102158</link>
    <topic>ඕස්ට්‍රේලියාව පිට පිට තෙවැනි වරටත් කිරුළ දිනයි</topic>
    <author>වර්නන් ගුණසේකර</author>
    <content>ක්‍රිකට් ක්‍රීඩාවේ ජාත්‍යන්තර එක් දින තරග ක්‍රමවේදය භාවිතා කරමින් 2007 වසරේ මාර්තු 13 සිට අප්‍රේල් 28 දක්වා බටහිර ඉන්දීය කොදෙව්හි පැවැති තරගාවලිය ලෝක කුසලාන තරගාවලියේ නව වැන්න විය.මේ තරගාවලිය යටතේ තරග 51 ක් ක්‍රීඩා කෙරිණි. එය 2003 ලෝක කුසලානයට වඩා තරග තුනක අඩුවකි. එහෙත් එම තරගාවලියට වඩා කණ්ඩායම් 2 ක් වැඩියෙන් මේ තරගාවලියට සහභාගි වූහ. තරග වැදුණු කණ්ඩායම් 16 මුලින්ම කොටස් හතකට බෙදනු ලැබූහ. එම කොටස්වල වැඩිම දක්ෂතාවයන් දැක්වූ කණ්ඩායම් දෙක බැගින් “සුපිරි අට” ක්‍රමවේදයට පිවිසියහ.මේ ක්‍රමයෙන් ඕස්ට්‍රේලියාව, නවසීලන්තය, ශ්‍රී ලංකාව හා දකුණු අප්‍රිකාව අවසන් පූර්ව වටයට පිවිසියහ. අවසාන මහා තරගයේදී ඕස්ට්‍රේලියාව ඔවුන්ගේ පිට පිට තෙවැනි ලෝක කුසලාන කිරුළ දිනා ගනිමින් ශ්‍රී ලංකාව පැරදවීය.අපරාජිත වාර්තාවමේ තරගාවලියේදී ඕස්ට්‍රේලියාවේ අපරාජිත වාර්තාව පිට පිට ලෝක කුසලාන තරග ජයග්‍රහණ 29 ක් දක්වා ඉහළ ගියේය.එය 1999 ලෝක කුසලාන තරගාවලියේ මූලික වටයේදී ඔවුන් වාර්තා කළ ජයග්‍රහණ මාලාව දක්වා දිව යාමකි.මේ ලෝක කුසලාන තරගාවලිය පැවැත්වීමට බටහිර ඉන්දීය කොදෙව් රටට පිරිනැමුණේ ජාත්‍යන්තර ක්‍රිකට් කවුන්සලයේ “මාරුවෙන් මාරුවට” කටයුතු කිරීමේ සිද්ධාන්තය මතය.පසුගිය ලෝක කුසලාන තරගාවලි අධ්‍යයනය කරද්දී දෙවැනියට සාර්ථක කණ්ඩායම වී සිටින්නේ බටහිර ඉන්දීය කොදෙව් පිල වුවද කැරිබියන්හි ලෝක කුසලාන ක්‍රිකට් තරගාවලියක් එරටදී පවත්වනු ලැබූ ප්‍රථම අවස්ථාව මෙය විය.අමෙරිකානු කඳවුර ඔවුන් විසින් “ලෝඩර්හිල් ෆ්ලොරිඩා” හි අභිනවයෙන් ඉදි කරන ලද ක්‍රිකට් ක්‍රීඩාංගණයේ තරග පවත්වන ලෙසට බලධාරීන් පොළඹවීමේ ප්‍රබල උත්සාහයක නිරත වූවත් සියලුම තරග කැරිබියන් රටවලට ලබාදීමට ජගත් ක්‍රිකට් කවුන්සලය තීරණය කළේය.වැඩිම ටිකට් අලෙවිය2007 තරගාවලිය ලෝක ක්‍රිකට් කුසලානයක් වෙනුවෙන් වැඩිම ප්‍රවේශ පත් අලෙවි ආදායමක් වාර්තා කළේය. ප්‍රවේශ පත් 672000 කට වැඩියෙන් අලෙවි වුවද 2007 ලෝක කුසලාන අවසන් පූර්ව වටය දක්වා නරඹන්නන්ගේ පැමිණීම වූයේ 403000 කි. ඒ අනුව සාමාන්‍යය තරගයකට නරඹන්නන් 8500 ක් බැගින් වූහ.මේ ලෝක කුසලාන තරගාවලිය ආරම්භයට පෙර අනෙකුත් ප්‍රධාන කණ්ඩායම් සමග ජාත්‍යන්තර එක් දින තරග විශාල සංඛ්‍යාවක් ක්‍රීඩා කිරීමට සෑම ප්‍රධාන ටෙස්ට් ක්‍රීඩා තරග කණ්ඩායම්වලටම අවස්ථාව උදාවී තිබිණ.ඕස්ට්‍රේලියාව, නවසීලන්තය හා එංගලන්තය පොදු රාජ්‍ය මණ්ඩලීය බැංකු තරගමාලාවට සහභාගි වූ අතර එහි අවසාන තරගයේදී එංගලන්තය විසින් ඕස්ට්‍රේලියාව පරාජය කරනු ලැබීය. ඕස්ට්‍රේලියානු පිල ඉන් පසුව චැපල් - හැඩ්ලි කුසලාන තරගාවලියට සහභාගි වීම පිණිස නවසීලන්තයට ගියේය. එම තරගාවලියෙන් ඕස්ට්‍රේලියාව තරග 3 – 0 ක පරාජයක් ලැබීය.දකුණු අප්‍රිකාව, ඉන්දියාව සමග ජාත්‍යන්තර එක් දින තරග 5 ක්ද (දකුණු අප්‍රිකාවට තරග 4 – 0 ක ජයක් හිමි විය) පාකිස්තානයට එරෙහිව තරග 5 ක් ද (දකුණු අප්‍රිකාව තරග 3 – 0 කින් ජය ගත්තේය) ක්‍රීඩා කළේය. ඉන්දියාවද බටහිර ඉන්දීය කොදෙව් පිලට එරෙහිව ජාත්‍යන්තර එක් දින තරග 4 ක්ද (ඉන්දියාවට තරග 3 – 1 ක ජයක් හිමි විය) හා ශ්‍රී ලංකාවට එරෙහිව තරග 4 ක් ද (ඉන්දියාවට තරග 2 – 1 ක ජයක් හිමි විය) ක්‍රීඩා කළේය.බංග්ලාදේශය, සිම්බාබ්වේට එරෙහිව ජාත්‍යන්තර එක් දින තරග 4 ක් (බංග්ලාදේශය තරග 3 – 1 කින් ජය ගත්තේය) ක්‍රීඩා කිරීමෙන් පසුව කැනඩාව හා බරමියුඩාවට එරෙහිව ත්‍රිත්ව තරගමාලාවක් ජයග්‍රහණය කළේය. අනුබද්ධිත ජාත්‍යන්තර එක් දින කණ්ඩායම් ලෝක ක්‍රිකට් ලීගයට සහභාගි වූ අතර කෙන්යාව එම තරගාවලියේ ජයග්‍රාහකයෝ වූහ. මීට අමතරව මේ කණ්ඩායම් ලෝක කුසලාන තරගාවලියට පෙර තවත් තරගමාලාවන්ට සහභාගි වූහ.ප්‍රධාන තරගාවලියට පෙර කණ්ඩායම් 16 ම තරගාවලියට සූදානම් වීම පිණිස පෙරහුරු තරග ගණනාවක්ම ක්‍රීඩා කළහ. ජාත්‍යන්තර එක් දින තරග ලෙසින් නිල වශයෙන් පිළිනොගත් මේ තරග මාර්තු 5 සිට මාර්තු 9 දක්වා පැවැත්විණි. මේ තරග අතර බංග්ලාදේශය විස්මිත අයුරින් නවසීලන්තය පැරදවූ තරගයක්ද විය.2007 ලෝක කුසලාන ක්‍රිකට් තරගාවලියේ සමාරම්භක උත්සවය මාර්තු 11 වැනි දින ජැමෙයිකාවේ ට්‍රෙලෝනි ක්‍රීඩාංගණයේ දී පැවැත්විණි. බටහිර ඉන්දීය කොදෙව්හි සංගීතයේ සියලුම කොටස් නිරූපණය කරමින් නැටුම් ශිල්පීන් දෙදහසක් මේ උත්සවය වර්ණවත් කළහ.ඩක්වර්ත් සහ ලුවිස්අයහපත් කාලගුණයක් ඇතිවූවොත් තරගයේ ප්‍රතිඵලය තීන්දු කිරීම පිණිස ඉඩක්වර්ත් සහ ලුවිස්” ක්‍රමය යොදා ගැනිණි. නියමිත දින තරගයේ විසදුමක් සිදු නොවූවොත් එම තරගය සම්පූර්ණ කිරීම සඳහා කණ්ඩායම් ඊළඟ දිනයේ තරග බිමට පිවිසියහ. එවිට තරගය ආරම්භ කෙරුණේ පෙර දිනයේ තරගය නතර වූ තැන සිටය.අලුත් නීතියක්උඩ පන්දු රැක ගැනීම සම්බන්ධයෙන් පිටියේ තරග විනිසුරුගේ තීරණයන්ට අභියෝග කරමින් තෙවැනි විනිසුරුට එම තීරණය රූපවාහිනි දර්ශන මගින් යළි සලකා බලන ලෙසට ඉල්ලා සිටිමේ “රෙෆරල්” නීතියක් මේ තරගාවලියේදී අලුතින් හඳුන්වා දෙනු ලැබිණි.ඒ ඒ කොටස්වල ඉහළටම පිවිසි කණ්ඩායම් දෙක “සුපිරි අට” වටයට පිවිසියහ. තමන් අයත් කොටසින් “සුපිරි අට” වටයට පිවිසෙන අනෙක් කණ්ඩායමට එරෙහිව තමන් ලබා ගත් ඕනෑම ලකුණක් ඔවුහු ඉදිරියටත් ගෙන ගියහ.එම කොටසේම “සුපිරි අට” වටයට සුදුසුකම් ලබා නොගත් කණ්ඩායම්වලට එරෙහිව ලබා ගත් ලකුණු ඉදිරියට ගෙන යාමක් නොකෙරිණි.කණ්ඩායම් 4 බැගින් වන කොටස් 4 කින් යුතුව ලීග් ක්‍රමයට තරගාවලිය ඇරැඹිණි. සෑම කණ්ඩායමක්ම ඔවුන්ගේ කොටසේ අනෙකුත් කණ්ඩායම් සමග වතාවක් බැගින් තරග කලහ. ඕස්ට්‍රේලියාව, ඉන්දියාව, එංගලන්තය හා බටහිර ඉන්දීය කොදෙව් කණ්ඩායම් අතර තරග නරඹන්නන් වැඩි පිරිසක් ආකර්ශනය කර ගන්නා බැවින් එම කණ්ඩායම් වෙන වෙනම කොටස්වලට ඇතුළත් කර තිබිණි.ඊටත් ප්‍රවාහන හා නවාතැන් පහසුකම් බටහිර ඉන්දීය කෙදෙව් රටවල තිබුණේ සීමාසහිත ලෙසිනි.අවසාන තරගයමේ තරගාවලියේදී පැවැති අවසාන මහා තරගය ලෝක කුසලාන ඉතිහාසයේ කණ්ඩායම් දෙකක් නැවත මුණ ගැසුණු පළමුවැන්න විය. ඕස්ට්‍රේලියාව හා ශ්‍රී ලංකාව මීට පෙර 1996 ලෝක කුසලාන අවසාන මහා තරගයේදී එකිනෙකා මුණ ගැසුණු අතර ශ්‍රී ලංකාව එම තරගයෙන් ජය ගත්තේය. එම පරාජය හැරුණු විට ඕස්ට්‍රේලියාව, ශ්‍රී ලංකාවට එරෙහිව පැවැති සෑම ලෝක කුසලාන තරගයකින්ම ජය ගෙන තිබේ.මේ අවසාන තරගය ශ්‍රී ලංකාවේ දෙවැන්නත් ඕස්ට්‍රේලියාවේ හයවැන්නත් විය. ඕස්ට්‍රේලියාව මෙවර ලෝක කුසලාන අවසාන තරගයකට පිවිස සිටියේ පිට පිට සිවුවැනි වතාවටය.රිකී පොන්ටිං කාසියේ වාසිය දිනා ගෙන ප්‍රථමයෙන් පන්දුවට පහරදීමට තීරණය කළේය. කෙසේ වෙතත් වර්ෂාව හේතුවෙන් තරග ආරම්භය පමා වූ අතර තරගය පිලකට ඕවර 38 බැගින් සීමා විය.ඇඩම් ගිල්ක්‍රිස්ට් ඇදහිය නොහැකි තරමේ ලකුණු 149 ක ඉනිමක නිරත වූ අතර එය ලෝක කුසලාන අවසාන මහා තරගයක පිතිකරුවකු රැස් කළ ඉහළම ලකුණු සංඛ්‍යාව විය. ඔහුගේ පිතිහරඹය මත ඕස්ට්‍රේලියාව ප්‍රබල මුළු ලකුණු ප්‍රමාණයක් වාර්තා කළේය.කුමාර් සංගක්කාර හා සනත් ජයසුරිය යන ශ්‍රී ලංකා පිතිකරුවන් දෙවැනි කඩුල්ල සඳහා ලකුණු 116 ක් එක්කරමින් සිටියදී තරගය ප්‍රාණවත්ව තිබිණි. එහෙත් එම පිතිකරු යුගලය දැවී යාමෙන් පසුව ශ්‍රී ලංකාවේ ජයග්‍රාහී පුළුවන්කම කෙමෙන් කෙමෙන් සේදී ගියේය.තව තවත්වැසි පතිත වීම හේතුවෙන් ශ්‍රී ලංකා ඉනිම ඕවර 36 කට පමණක් අඩු කිරීමට සිදු විණි. නව ඉලක්කය වූයේ ලකුණු 269 කි. “ඩක්වර්ත් හා ලුවිස්” න්‍යායට අනුව ලබා දුන් ඉලක්කය ශ්‍රී ලංකාව ලකුණු 37 කින් පිටුපසින් සිටියදී 33 වැනි ඕවරය අවසානයේදී පිටියේ තරග විනිසුරුවෝ ආලෝකය මද වීමේ හේතුව මත තරගය අවසන් කළහ.ඕස්ට්‍රේලියානු ක්‍රීඩකයන් ඔවුන්ගේ ජයග්‍රහණයෙන් ප්‍රීති වෙද්දී (අවම ඕවර 20 සම්පූර්ණ කර තිබූ නිසා) තරගය නතර කළේ වර්ෂාව නිසා නොව ආලෝකය මද වීම හේතුවෙන් බව ඉතාමත් වැරදි ලෙසින් නිවේදනය කරමින් තරග විනිසුරුවෝ ඒ අනුව තරගයේ අවසන් ඕවර 3 ඊළඟ දිනයේ යැවිය යුතු බව ප්‍රකාශ කර සිටියහ.මේ වන විට ශ්‍රී ලංකාවට පන්දු 18 කින් ලකුණු 61 ක් අවශ්‍යව තිබූ බැවින් ඊළඟ දිනයේ යළි තරගයට පැමිණීමට අවශ්‍යතාවක් නැති බව පිළිගත් මහේල ජයවර්ධන පන්දුවට පහරදීම දිගටම කරගෙන යන ලෙසට තම කණ්ඩායමට උපදෙස් දුන්නේය.දඟ පන්දු යවන්නන් පමණක් යෙදවීමට රිකී පොන්ටිං එකඟ විය.තමන් විසින් කළ වැරැද්දට තරග විනිසුරුවෝ පසුව සමාව අයැද සිටියහ.ඕස්ට්‍රේලියාවට ලකුණු 37 ක ජයකින් ඒ අවස්ථාවේදීම තරගය අවසන් විය යුතුව තිබූ බවට තරග විනිසුරුවෝ පිළිගත්හ. අවසන් ඕවර 3 ක්‍රීඩා කෙරුණේ සම්පූර්ණයෙන්ම අන්ධකාරයේය.එම කාලයේදී ශ්‍රී ලංකාව ලකුණු 9 ක් ඔවුන්ගේ මුළු ලකුණු ප්‍රමාණයට එකතු කර ගත්තේය. ඕස්ට්‍රේලියාවට වඩා ශ්‍රී ලංකාව පන්දුවට පහර දී තිුබණේ ඕවර 2 ක් අඩුවෙන් නිසා “ඩක්වර්ත් හා ලුවිස්” න්‍යාය හරහා ඕස්ට්‍රේලියාවට ලකුණු 53 ක ජයක් හිමි විය. ඕස්ට්‍රේලියානු පන්දු යවන ක්‍රීඩක ග්ලෙන් මැග්‍රා “තරගාවලියේ වීරයා” ලෙස නම් කෙරිණි.බොබ් වුල්මර්ගේ මරණයමේ අතර පාකිස්තාන කණ්ඩායමේ පුහුණුකරු බොබ් වුල්මර් 2007 මාර්තු 18 වැනි දින මිය ගොස් සිටියදී සොයා ගනු ලැබිණි.ඒ අයර්ලන්තයට පරාජය වීම නිසා පාකිස්තානය තරගාවලියෙන් ඉවතට වීසි වී දිනකට පසුවය.ඒ සම්බන්ධයෙන් මතභේද බොහොමයක් මධ්‍යයේ පැවැති පරීක්ෂණ ගණනාවක් අවසානයේ වුල්මර් මිය ගියේ ස්වභාවික හේතුන් මත යැයි ජැමෙයිකානු පොලිසිය ස්ථිරව ප්‍රකාශ කර සිටියේය.විවේචන2007 ලෝක කුසලාන සංවිධායකයන් මුදල් තණ්හාවෙන් ක්‍රියා කළ බවට විවේචන එල්ල විණි. ක්‍රීඩාංගණයට පිටතින් ආහාර රැගෙන ඒම ජයග්‍රාහී පාඨ හා සංගීත භාණ්ඩ රැගෙන ඒමේ ජගත් ක්‍රිකට් කවුන්සලයේ තහංචි දැඩි විවේචනයට බඳුන් විණි.තරග පැවැති බොහෝ ස්ථානවලට ඇතුළත් වීමේ ප්‍රවේශ පත් දේශීය ජනයාට දැරිය නොහැකි මිල ගණන්වල තිබීම පිළිබඳවද ජගත් ක්‍රිකට් කවුන්සලයට දෝෂාරෝපණ එල්ල විණි. ඉන්දියාව හා පාකිස්තානය මූලික වටයේදී තරග දෙකකින් පමණක් පරාජය වූ පමණින් ඔවුනට තරගාවලියේ ඉන් එහාට යාමට නොහැකි වීම සම්බන්ධයෙන් මේ ලෝක කුසලාන තරගාවලියේ ක්‍රමවේදය දැඩි විවේචනයට ලක් විණි.ඔවුන්ගේ ඒ පරාජයන් සම්බන්ධයෙන් වූ ක්‍රමවේදය නිසා අයර්ලන්තය හා බංග්ලාදේශය දීර්ඝ “සුපිරි අට” වටයට පිවිසියහ. දකුණු අප්‍රිකාවට එරෙහිව බග්ලාදේශයේ තවත් පෙරළිකාර ජයක් හැරුණු විට මේ කණ්ඩායම් දෙක තරගාවලියේ දිගින් දිගටම පරාජය වෙමින් සිටියහ.ඉන්දියාව හා පාකිස්තානය තරගාවලියෙන් ඉවතට වීසි වීම එම උප මහාද්වීපයේ ක්‍රිකට් ක්‍රීඩා ලෝලීන් සමූහ වශයෙන් කැරිබියන් දූපත්වලින් නික්ම යාමටද හේතු විය.තරගාවලිය ඉතා දීර්ඝ වීම සම්බන්ධයෙන්ද විවේචන මතු විණි. තරගාවලිය සති හයක් පුරා පැවති අතර එය 2003 ලෝක කුසලාන තරගාවලියේ කාලය හා සමාන වූවද එය සති පහක 1999 තරගාවලිය හා සති හතරක 1996 තරගාවලියට වඩා දීර්ඝ එකක් විය. මීට එක්වූ අවසාන හා වැදගත්ම විවේචනය වූයේ අවසාන මහා තරගයේදී තරග විනිසුරුවන්ගේ අමන ක්‍රියාවය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=f1102151</link>
    <topic>අලියා හාන්සියි අවුරුදු දහයකටවත්නැඟිටින්න බෑ</topic>
    <author>සාකච්ඡා කළේචන්දන ජයවීර ඡායාරූපරොෂාන් පිටිපන</author>
    <content>* පළාත් පාලන මැතිවරණය නව මැතිවරණ ක්‍රමයක් යටතේ පැවැත්වීමට මූලික අදහස් කළ රජය පසුව එම අදහස් වෙනස් කළේ ඇයි?පවතින මැතිවරණ ක්‍රමයේ ගැටලු තිබෙන බව සමාජයේ සෑම අංශයකින් ම විවේචන මතුවුණා. ඒ නිසා සමානුපාතික හා කේවල ඡන්ද ක්‍රමයේ මිශ්‍රණයකින් යුක්ත නව මැතිවරණ ක්‍රමයක් පැවැත්වීමට මැතිවරණ ක්‍රමය සංශෝධනය කිරීමේ ක්‍රියාවලියකට රජය මුල පිරුවා.පළාත් පාලන ආයතනවල කාලය අවසන් වුණේ මේ කාලයේදීමයි. නව මැතිවරණ ක්‍රමය යටතේ ඡන්ද පවත්වනවා නම් අලුතින් ඡන්ද කොට්ඨාස මායිම් තීරණය කළ යුතුයි. ඉන්පසු ඒ සඳහා පාර්ලිමේන්තුවට දැන්විය යුතුයි. ඒ සඳහා සෑහෙන කාලයක් යනවා. ඒ නිසා ආණ්ඩුව කල්පනා කළා මෙම මැතිවරණය පවතින ක්‍රමය යටතේ ම පවත්වා ඉදිරියට එන මැතිවරණ නව ක්‍රමය යටතේ පැවැත්වීමට.* යෝජිත නව මැතිවරණ ක්‍රමයක් සම්පාදනය කිරීමේ කාර්යය මේ වන විට කොපමණ දුරක් ගමන්කර තිබෙනවාද?නව මැතිවරණ ක්‍රමය පිළිබඳ පනත් කෙටුම්පත මේ වන විට පාර්ලිමේන්තුවට ඉදිරිපත් කර තිබෙනවා. එය පාර්ලිමේන්තුවේ සාකච්ඡාවට බඳුන් විය යුතුයි. පාර්ලිමේන්තුවෙන් අනුමත වූ පසු එම පනත ක්‍රියාවට නැංවිය හැකියි. මැතිවරණ ක්‍රමය සංශෝධනය කිරීම දිගු කාලීන ක්‍රියාවලියක්. ඒ නිසා නව මැතිවරණ ක්‍රමය යටතේ මැතිවරණ පැවැත්වීමට සිටියා නම් තවත් අවුරුද්දක් දෙකක් ඒ සඳහා ගතවිය හැකියි. නියමිත දිනට මැතිවරණ පැවැත්වීම ආණ්ඩුවේ මතවාදය නිසා අපි මැතිවරණය කල් නොතබා නියමිත දිනටම පැවැත්වීමට ක්‍රියා කළා.* එ.ජා.ප ය බලයේ සිටි අවධියේ දක්නට ලැබුණු ඡන්ද කල් තැබීමේ හා කඩින් කඩ මැතිවරණ පැවැත්වීමේ සම්ප්‍රදාය විවේචනය කළ පක්ෂයක් හැටියට ඔබලා ආසන කිහිපයක මැතිවරණ නොපැවැත්වීම සාධාරණ ද?ජනතා ආශිර්වාදය රජයට දිගටම තියෙනවා. ඒ නිසා අපිට මැතිරවණ කල්තැබීමට උවමනාවක් නැහැ. මුලින් සඳහන් කළ පරිදි නව මැතිවරණ ක්‍රමය ගෙන එනතුරු මැතිවරණ ක්‍රමය කල් තබන්නේ නැතිව නියමිත දිනට අපි මැතිවරණ තියන්නේ ඒ නිසයි.ලෝක කුසලාන ක්‍රිකට් තරගය පැවැත්වෙන ආසන කිහිපයක් පමණක් තරග නිමවෙන තුරු මැතිවරණය පැවැත්වීම ප්‍රමාද කොට තිබෙනවා. තරගාවලිය අවසන් වූ පසු නියමිත පරිදි ඒ පළාත්වලත් මැතිවරණ පැවැත්වෙනවා. වාසිදායක ප්‍රදේශවල පමණක් ඡන්දය පවත්වනවයි කියන කතාව විපක්ෂය වෙන කියන්න දෙයක් නැති නිසා කියන එකක්.ලෝක කුසලානය නිසා සියලුම ප්‍රදේශවල ඡන්දය කල් තැබුවනම් කියන්නේ වෙන කතාවක්. බහුතරයක් ප්‍රදේශවල ඡන්දය පවත්වන නිසා දැන් කියනව වාසිදායක ප්‍රදේශවල පමණක් ඡන්දය පවත්වනව කියලා. ඒ මඟින් ඔවුන් දැනටමත් අපි මාර්තු 17 වන දා පැවැත්වෙන ඡන්දයෙන් සියලුම ආසන ජයග්‍රහණය කරන බව පිළිගෙන තිබෙනවා.* මෙවර පුංචි ඡන්දයේ රජයේ තේමාව ලෙස ‘සපිරි ගමක් - සුපිරි රටක් ’ යන්න නම් කරනු ලැබුවේ ඇයි?ත්‍රස්තවාදයෙන් නිදහස් කරගත් රට ආර්ථික වශයෙන් ඉදිරියට ගෙන යාම සඳහා ඉදිරිපත් කර ඇති වැඩපිළිවෙළ ජයග්‍රහණය කරවීම සඳහා ජනතාව සන්නද්ධ කළයුතුය යන අදහස මෙම මැතිවරණයේ දී අපි ඉදිරියට ගෙන ඇවිත් තිබෙනවා.මේ රට සංවර්ධනය කිරීම සඳහා උපාය මාර්ග රාශියක් ජනාධිපතිතුමා අය වැය ලේඛනය හරහා ඉදිරිපත් කර තිබෙනවා. ඒ උපාය මාර්ග හරහා සම්බන්ධ වී වැඩ කිරීමෙන් එම අරමුණ සඳහා ළඟාවිය හැකියි.පළාත් පරිපාලනය හා ග්‍රාමීය පරිපාලනය ඉතා වැදගත් අංශයක්. ජනාධිපතිතුමාගේ ප්‍රථම අරමුණ ‘ගම හදා – රට හැදීමයි’ ඒ අනුව ගම සම්බන්ධ මැතිවරණයක දී ඒ හරහා මහජන මතය ලබාගෙන ගම්වලට අවශ්‍යය සංවර්ධන කාර්යය ඉදිරියට ගෙන යමින්’ සපිරි ගමක් - සුපිරි රටක්’ යන තේමාව යටතේ වැඩකිරීම අපේ අරමුණයි.* ආණ්ඩුව පලවා හැරීමේ සටන මෙම මැතිවරණයෙන් ආරම්භ කරන බව හා පක්ෂ සමුළුවෙන් පසු ඉතිහාසයේ වෙන කිසි දවසකටත් වඩා අද ඔවුන් ශක්තිමත් වී ඇති බව එ. ජා. ප. යේ නායකයින් පවසනවා.අපි බහුපක්ෂ ක්‍රමයක් පවත්වාගෙන යන රටක්. ඒ අනුව විපක්ෂයේ වගකීම වෙන්නේ සෑම විටම රජයට අභියෝගයක් එල්ල කිරීමයි. අපි ප්‍රජාතන්ත්‍රවාදී රටක් නිසා කවුරු මොනවා කිව්වත් අවසන් තීන්දුව ගන්නේ ඡන්ද දායකයායි. මගේ කල්පනාව නම් එ. ජා. ප. ය මෙවැනි අධි තක්සේරුවකට යාම යුක්ති යුක්ත නැහැ. එ.ජා.ප. යට තව වසර දහයකින්වත් මැතිවරණයක් දිනීමට හැකියාවක් නැහැ. ටෙලිවිෂන් එක ඉස්සරහ බෙරිහන්දීලා, පත්තර පිටු ගණනන් කතා ලියලා මහජන විශ්වාසය ගොඩනඟා ගන්න බැහැ.එ.ජා.ප. යේ නායකයෝ ගොඩයි. හැමෝම කියනවා තමන් නායකයා කියලා. එක්කෙනෙක් කියනවා ඡන්දයෙන් පස්සෙ නායකයා එයා කියලා. මේව ඔක්කෝම තනතුරුවලට තිබෙන තණ්හාව නිසා කරන දේවල් මිසක් මහජනයාට ආදරේට කරන වැඩ නෙවෙයි.* පසුගිය දිනවල සිදු වූ සිදුවීම් කිහිපයක් ආශ්‍රයෙන් මාධ්‍ය නිදහසට බාධා පැමිණ ඇති බවට විපක්ෂය ගෙන එන තර්කය පිළිබඳව ඔබේ මතය කුමක් ද?මාධ්‍ය නිදහස පිළිබඳ කතිකාවත දශකයක් දෙකක් පමණ සිට කතා කරමින් එන දෙයක්. මහජනයාට හා මාධ්‍යවේදීන්ට කියවීමේ හා ලිවීමේ නිදහස නැතැයි යන කරුණ මම පිළිගන්නේ නැහැ. අඩුම ගාණේ තිබුණු නඩු දැමීමේ පනතත් දැන් ඉවත් කොට තිබෙනවා. මාධ්‍යවේදියෙකුට ඕන දෙයක් ලියන්න පුළුවන්. හැබැයි මාධ්‍යවේදීන් එහි ප්‍රමාණය පිළිබඳ දැනගත යුතුයි.සමහර මාධ්‍යවේදීන් බොහොම බාල මට්ටමේ මාධ්‍ය කලාවක නියැලෙනවා. එය මුළු වෘත්තියට ම අපහාසයක්. සමහරු පදනම් විරහිත ලියැවිලි, ප්‍රකාශ පළ කරනවා. තමන්ගේ වාර්තාවට පදනම් වන තොරතුරු පවතිනවා නම් බියවීමට කිසිම හේතුවක් නැහැ.මාධ්‍ය කලාව මේ තියෙන තැනින් ඉදිරියට යාමට නම් උගත්, දක්ෂ, විෂය පථය ගැන දැනුම් තේරුම් තිබෙන පිරිසක් මාධ්‍යය වෘත්තියට පිවිසිය යුතුයි. මාධ්‍යය නිදහස නැතැයි කිය කියා කෑ ගසනවාට වඩා යමක් තර්කානුකූලව ඉදිරිපත් කිරීමේ හැකියාව වර්ධනය කරගත හොත් මාධ්‍ය කලාව මීට වඩා සුබදායක වෙනවා.* ඔබ පවසන පරිදි මාධයයට බාධා ඇති වී ඇත්තේ එහි පවතින ගැටලු නිසාමද? ඒ සඳහා බලපාන වෙනත් හේතු නැද්ද?මාධ්‍ය නිදහස නැහැයි කියන එක දේශපාලඥයින් නිර්මාණය කරන තර්කයක්. මේ තර්කයේ කවදාවත් ඇත්තක් තිබුණේ නැහැ. ලංකාවේ තිබෙන බොහෝ ප්‍රශ්න ගැන ඍජුව කතා කරන පුවත්පත් තිබෙනවා. ඔවුන් ආණ්ඩුව ගැන, අධිකරණය ගැන, ආණ්ඩුවේ නායකයන් ගැන, විවේචනාත්මක පුවත් පළ කර තිබෙනවා. ඒ පුවත් පත්වලට කවදාවත් ප්‍රශ්නයක් පැන නැඟී නැහැ.වැදගැම්මක් නැති කතා ලිවීම මාධ්‍යවේදයේ හරය නොවෙයි. ඔවුන් මාධ්‍ය නිදහස යනුවෙන් බලාපොරොත්තු වෙන්නේ කුමක් ද? යන්න පැහැදිලි කළයුතුයි. සමහරු බාල විදියට ජනප්‍රිය වෙන්නත් මේ සටන් පාඨය ප්‍රයෝජනයට ගන්නවා.* ඔබ සඳහන් කළ පරිදි මාධ්‍ය හා දේශපාලනය අතර දිගින් දිගටම අවිශ්වාසයක් වර්ධනය වී ඇත්තේ කුමන හේතුවක් මත ද?මම නොකියූ දෙයක් ලිවීම ඔබේ යුතුකමක් නොවෙයි. හීනෙකින්වත් බලාපොරොත්තු නොවුණු ලිපි ශීර්ෂයක් යෙදීම ඔබේ වගකීමත් නෙවෙයි. තර්කානුකූලව අදහස් පෙළ ගැස්වීමේ අයිතිය මාධ්‍යකරුවාට තිබෙනවා. නමුත් ඔහු එය කළ යුත්තේ අදහස් පවසන්නාගේ මතයට හානි නොවන පරිදියි. මාධ්‍යය අනෙකාගේ මතයට ගරු නොකරන තාක් කල් හැමදාම දේශපාලනය හා මාධ්‍යය අතර අවිශ්වාසය තිබෙනවා. එයින් මිදීමට ඇති හොඳ ම¼ඟ වන්නේ මාධ්‍යකරුවා දැනුවත් වීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=f1102152</link>
    <topic>ග්‍රාමීය සංවර්ධනයේ සාඩම්බර නගරයආරච්චිකට්ටුව</topic>
    <author>සටහන – නදීෂාණි ප්‍රියංගිකා ත ඡායාරූප - සජිත් තුෂාර පේ‍්‍රමදාස</author>
    <content>නිදහසේ සැරිසරන සියොත් කැළත්, නිසල දිය දහරින් ද සුසැඳි වැව් හතකින් යුත් ආනවිලුන්දාව රැම්සා තෙත්බිමත් සොබාදම් මාතාවගෙන් ඔවුන් ලැබූ අපූර්ව දායාදයන් ය. දැදුරු ගං කොමළිය අතීත ජලාශ්‍රිත ශිෂ්ටාචාරයේ හිමිකම කියාපාද් දී අතු ගංගාවෝ රැසක් පෙදෙස පෝෂණය කරති. ශ්‍රී ලංකාවේ ජනපද ව්‍යාප්තිය තුළ වැඩිම ජනපද සංඛ්‍යාවකට හිමිකම් කියන මෙහි ඇති “ගොටුකොළ ගම්මානය” එහි සශ්‍රිකත්වයට කදිම නිදසුනකි.ජනතා හිතවාදී ග්‍රාමීය සංවර්ධනයක් ඉලක්ක කරගත් දැක්මකින් යුක්ත ආරච්චිකට්ටුව පළාත් පාලන ඒකකය සංස්ථාපිත වන්නේ 1987 අංක 15 දරණ ප්‍රාදේශීය සභා පනතට අනුව ය. ඒ අනුව මහජන සෞඛ්‍ය, මාර්ග සංවර්ධනය, ජල සේවා හා වෙනත් පොදු සේවාවන් ජනතාවගේ සුඛවිහරණයට හා සුබසාධනයට අදාළ සියලු ප්‍රජා අවශ්‍යතා හා යටිතල පහසුකම් සංවර්ධනය කිරීම අරමුණු කරගත් නායකත්වයක් යටතේ ගත වූ වසර කිහිපය තුළ සංවර්ධනයේ ගමන්මග පිළිබඳ ආපසු හැරී බැලීමකි මේ.ඉතා අඩු ආදායම් මට්ටමක පැවති ප්‍රාදේශීය සභා ආදායම් තත්ත්වය, නංවාලීම නායකත්වයේ ප්‍රමුඛ අරමුණක් විය. එහෙත් ජාතික සහය ‘ගම නැගුම, සහ ‘මග නැගුම’ ආරච්චිකට්ටුවට ගෙන ආවේ නැවුම් ප්‍රාර්ථනා මල් දෝතකි. ඒ යටතේ 20% ක ශ්‍රම දායකත්වය සහිතව වසම් 43 ක් නියෝජනය වන පරිදි, එක් වසමකට රුපියල් ලක්ෂ දහයක්, පහළොවක් වෙන්කරගත් සංවර්ධන කාර්යය ගම තුළට ගෙන ගියේ ය.ඒ යටතේ අතිදුෂ්කර මාර්ග යැයි හඳුනාගත් මුතුපන්තිය ගම්මානයට ප්‍රවේශ මාර්ගය, හැලබවටවන විදුහල් මාර්ගය, හංකුලාවේ සිට බෝගමුව විහාරස්ථාන මාර්ගයත් සංවර්ධනය විණි. ඒ සිදුකළා වූ සංවර්ධනයෙන් බිඳක් පමණි. මෙහි දී විශේෂ අවධානයක් යොමුවිය යුත්තේ මුතුපන්තිය ගම්මානයේ ප්‍රවේශ මාර්ගය කොන්ක්‍රීට් කිරීම කෙරෙහිය. ඒ පවුල් දෙසියයකට පමණ සෙත සලසමින්, කුඹුරු හරහා වැටී තිබූ කුඩා අඩිපාර කොන්ක්‍රීට් මාර්ගයක් බවට පත්වූයේ ජනතා පැතුම් සපුරාලමිනි.ආනවිලුන්දාව අභය භූමියට අයත් මාර්ගය ප්‍රාදේශීය සභාවට අයත් නොවූව ද නායකත්වයේ පෞද්ගලික ධන පරිත්‍යාගයෙන් එහි මාර්ග පද්ධතිය වරින්වර නවීකරණය වන්නේ සංචාරක පහසුව තකා ය.ඒ හැරෙන්නට ‘මග නැගුම’ ව්‍යාපෘතිය යටතේ මාර්ග හතරක් තාර දමා සංවර්ධනය කළ අතර ඒ සඳහා ලක්ෂ 70 ක පමණ මුදලක් වැයවිණි.ගමේ සංවර්ධනය වෙනුවෙන් ප්‍රජා ශාලා විස්සක් පමණ ඉදිවන්නේ ගම නැගුමෙන් ලත් මූල්‍ය ප්‍රතිපාදන උපයෝගී කරගනිමිනි.දශක හතකට පමණ පෙරාතුව සිට ප්‍රදේශයේ ජනතාව මුහුණ දුන් ප්‍රධාන ගැටලුවක් වූයේ ක්‍රමවත් ජල බැහැර කිරීමකි. ඒ කලඋන්දාව වැවේ වතුර සෙංගවිල්ලිය වැව දක්වා ගෙන ඒමේ අරමුණිනි. වසර ගණනාවක් තිස්සේ විවිධ මතිමතාන්තරයන්ට ලක්වූ ඉහත ගැටලුව සාර්ථකව විසඳාලන්නට නායකත්වයට හැකියාවක් ලැබුණේ 2009 වසරේ දී ලක්ෂ 20 ක වියදමින් ඉදිකළ ජල උමං මාර්ගය හෝ ජල පැන්නුම නිසාවෙනි.ඒ අයුරින් ජාතික සවිය ‘ගම නැගුම’ හා ‘මග නැගුම’ ව්‍යාපෘතිය ගමට අරුණාලෝකයක් ගෙන එද්දී නායකත්වයේ අවධානය ආර්ථික සංවර්ධනය කෙරෙහි ද යොමු වූ බව පෙනේ.පුත්තලම් දිස්ත්‍රික් තොග කරවල වෙළෙඳ මධ්‍යස්ථානය නවීකරණය කිරීම කෙරෙහි අවධානය යොමු වූයේ එතුළින් සැලසෙන ආර්ථික ප්‍රතිලාභ, සංවර්ධන කාර්ය සඳහා උපයෝගී කර ගැනීම වෙනුවෙනි. ඒ යටතේ වසර හතලිහකට වඩා පැරැණි ගොඩනැඟිලි වෙනුවට 2008 වසරේ දී රුපියල් ලක්ෂ 24 ක් වැයකරමින් එක් ගොඩනැගිල්ලක් ද වයඹ සංවර්ධන අධිකාරිය හරහා ලබාගත් මූල්‍ය ප්‍රතිපාදන යටතේ ලක්ෂ 15 ක වියදමින් 2007 සහ 2010 වසරහි දී ගොඩනැගිලි ද්විත්වයක් ඉදිවිණි. සතිපොළ පැවැත්වෙන්නේ ද මෙකී භූමිභාගය තුළ ය.සෞඛ්‍ය ක්ෂේත්‍රය පිළිබඳ අවධානය යොමු කිරීමේදී සභා නායකත්වයේ විශේෂ අවධානය ව්‍යාප්ත වන රෝග කෙරෙහි යොමුවීම නිසාදෝ ඩෙංගු රෝගීන් ව්‍යාප්තවීම ප්‍රමාණාත්මකව ඉතා අඩු අගයක් ගත්තේ ය. ආරච්චිකට්ටුව පොළ භූමිය තුළ රුපියල් ලක්ෂ 5 ක වියදමින් පොදු වැසිකිළි පද්ධතියක් නිර්මාණය වන්නේ ජනතාවගේ සනීපාරක්ෂක පහසුකම් නංවාලමිනි.ආරච්චිකට්ටුව ප්‍රාදේශීය සභාව සතුව මහජන පුස්තකාල ත්‍රිත්වයක් පවතී. ඒ හැරෙන්නට පෞද්ගලික ධන පරිත්‍යාගයෙන් ඉදිකළ සභාවට පරිත්‍යාග කළ මහජන පුස්තකාලයක් ද ඔවුන් සතුවේ. ඒ කෙසේ වූවත් පුස්තකාල පොත් එකතුව වර්ධනය කිරීම කෙරෙහි සභාවේ අවධානය යොමු වන අතර ඒ යටතේ වාර්ෂිකව රුපියල් එක් ලක්ෂ පනස් දහසක් පමණ ඒ වෙනුවෙන් වැය කෙරේ.“අපි රැකගත් අපේ පරිසරය” තේමා පාඨය කර ගනිමින් ආනවිලුන්දාව රැම්සා තෙත් බිම ආරක්ෂා කිරීම් කෙරෙහි සභාවේ විශේෂ අවධානයක් යොමුවිණි. ක්‍රියාශීලී, සහ ක්‍රීඩාශීලී අනාගත පරපුරක් බිහිකිරීමේ අරමුණ පෙරදැරි කරගනිමින් පූර්ව ළමාවිය සංවර්ධන මධ්‍යස්ථාන සංවර්ධනය කිරීම කෙරෙහි පවා සභාවේ විශේෂ අවධානයක් යොමුවිණි. ඒ යටතේ ඉදිවූ ළමා උද්‍යානයක් පසුගියදා ජනතා අයිතියට පත්වූ අගුණුවිල පූර්ව ළමාවිය සංවර්ධන මධ්‍යස්ථානයත් ප්‍රමුඛස්ථානයක් ගනු ලබයි. පූර්ව ළමාවිය සංවර්ධන මධ්‍යස්ථානයන් හී සෑම කටයුත්තකදීම සභා නායකත්වයේ පූර්ණ සහයෝගය ලැබෙන බැව් කිව යුතු ය.ජනතා සුබසාධනය වෙනුවෙන් ද නායකත්වයේ මැදිහත්වීම පසුගිය කාලය තුළ සිදුවිණි. ඒ යටතේ ජ්‍යෙෂ්ඨ පුරවැසියන් වෙනුවෙන් වැඩසටහන් සංවිධානය කරනු ලැබූ අතර, ඔවුන්ගේ සෞඛ්‍ය පහසුකම් නැංවීම සහ විනෝදාස්වාදය ලබාදීම එහි ප්‍රමුඛ පරමාර්ථයක් විය. ඒ හැරෙන්නට ප්‍රදේශයේ සෑම අවමංගල්‍යයක් සඳහා අවශ්‍ය කොඩි සහ රැලි ලබා දෙන්නේ ද පරිසර හිතකාමිත්වයත්, සමානාත්මතාවයත් අගයමිනි.අනේකවිද බාධක හමුවේ නොසැලී, නොබියව දේශපාලන ගමන් මගේ පියමං කළ ඔහු, අයුක්තියට අසාධාරණයට හිස නොනැමූ, ජනතා සුබසෙත පැතුම කරගත් අයෙකු විය. ජනතාව අතර නිරතුරු රැඳී සිටිමින්, ඔවුන් ගේ දුක වේදනාව හමුවේ ඔවුන් අතැර නොගියේ ය. දිවංගත එස්.ඩී.ආර්. ජයරත්න මැතිතුමන්ගෙන් දේශපාලන පන්නරය ලැබූ ඔහු, ප්‍රථම වරට දේශපාලනයට ප්‍රවේශ වන්නේ 2006 වසරේදී ය. එහෙත් ජනතාවාදී නායකත්වයකැයි හැඟී ගිය නිසාදෝ ප්‍රථම මැතිවරණයෙන් ම පෙදෙසේ ප්‍රධාන නියමුවා වන්නට ඔහුට ජනතා ආශිර්වාදය ලැබිණි. මේ සංවාදය ආරච්චිකට්ටුව ප්‍රාදේශීය සභාවේ හිටපු සභාපති ජගත් සමන්ත පෙරේරා සමඟිනි.* ප්‍රථම වතාවට ප්‍රාදේශීය සභා මැතිවරණයකට ඉදිරිපත් වුණු ඔබතුමා, වැඩිම ජනතා ප්‍රසාදය ලබමින් එහි ප්‍රධාන නියමුවාණන් බවට පත් වෙනවා. ඔබතුමා මූලිකවම මුහුණදුන් අභියෝග ගැන කතා කළොත්?මෙතෙක් කල් පැවැති පාලන ක්‍රමයන් තුළ දී සභාව සතු සම්පත් රැසක් විනාශ වෙලා තිබුණේ. හතු පිපිලා තිබුණු, කෑලි ගලවපු, නිසි නඩත්තුවක් නොවුණු යන්ත්‍රෝපකරණ රැසක් තමයි මට හිමිවුණේ. ඒ වගේ ම තමයි වාර්ෂිකව ලබන ආදායම ඉතා අඩු මට්ටමක තිබුණේ.ජනතාවගේ ප්‍රශ්නවලට විසඳුම් ලබාදෙන්න, පෙර පැවැති පාලනාධිකාරිය එතරම් උනන්දුවක් දක්වලා තිබුණෙත් නැහැ. ඒ නිසා මම භාර ගත්තේ අක්‍රීය වුණු යන්ත්‍රෝපකරණවලින් යුතු, ආදායම පහළ මට්ටමක පවතින, ප්‍රාදේශීය සභාවක්.* පළාත් පාලන ආයතනයක කාර්යභාරය ඔබතුමා විග්‍රහ කරන්නේ කෙසේද?පළාත් පාලන ආයතනයක කාර්යභාරය එක් තැනකට සීමා නොවිය යුතුයි කියලයි මම දකින්නේ. එය විශාල පරාසයක් ආවරණය කරමින් ජනතා අවශ්‍යතා මුදුන් පමුණුවාලිය යුතුයි.ප්‍රාදේශීය සභා ස්ථාපිත පනතේ දක්වා ඇති ආකාරයටම උපතේ සිට මරණය දක්වා පුද්ගලයකු පසු කරන විවිධ අවස්ථාවන් හී දී ඔහු වෙනුවෙන් පොදු පහසුකම් සැලසීම ඒ යටතේ සිදුවිය යුතුයි.* ප්‍රදේශයේ ජනතාවත් සමඟ ඔබේ සබැඳියාව ගැන අපි කතා කළොත්?ආරච්චිකට්ටුව ප්‍රාදේශීය සභාව තුළ එදා පැවැති මතවාද අද නැහැ. විපක්ෂ මන්ත්‍රීවරුන්ගේ පවා සහය මට ලැබුණා. ඒ වගේම තමයි සියලු දෙනාගේ ම අදහස්වලට මා ඉඩක් ලබා දුන්නා.යම් සංවර්ධන කටයුත්තක් කඩිනමින් කරන්න හෝ ජනතාවගේ හදිසි අවශ්‍යතාවයක් පැන නැගුණු විට මම ඒ සඳහා පෞද්ගලිකවම කැපවුණා. විශේෂයෙන්ම පසුගියදා ඇතිවුණු ගංවතුරේදී.ඒ වගේ ම තමයි ජනතාවට ඕනෑම මොහොතක ඕනෑ ම පොදු ප්‍රශ්නයක් මාත් එක්ක කතා කරන්න හැකියාව තියෙනවා.* මෙතෙක් ආ දේශපාලන ගමන්මග දිහා ආපහු හැරී බැලුවොත් දැනෙන්නේ මොනවගේ හැඟීමක්ද?ඇත්තටම සතුටුයි. විශේෂයෙන් ම අභියෝග සහ බලවේග රැසක් මැද තමයි මා මේ ගමන ආවේ. මේ ගමන් මගේ විශාලම ශක්තියක් වුණේ මගේ සොහොයුරු වර්තමාන වයඹ පළාත් සභා අමාත්‍ය සනත් නිශාන්ත මහතාගෙන් ලැබූ සහයෝගය.ඒ වගේ ම සභාව භාරගත්තාට පසු මට මූලිකවම කරන්න සිදුවුණේ ආදායම් මාර්ග නිර්මාණය කර ගනිමින් සංවර්ධන ක්‍රියාදාමය ගම තුළට ගෙන යෑමයි. ඒ ක්‍රියාවලිය මං සාර්ථකව සිදුකළා.* ආරච්චිකට්ටුව ප්‍රාදේශීය සභා බල ප්‍රදේශයේ ආදරණීය ජනතාව වෙනුවෙන් ඉදිරියේ දී දියත් කරන්න බලාපොරොත්තු වන සංවර්ධන ව්‍යාපෘති පිළිබඳ කතා කළොත්?විශේෂයෙන් ම ආරච්චිකට්ටුව පොළ භූමිය සංවර්ධනය කිරීම කෙරෙහි ඉදිරි කාලය තුළ මගේ විශේෂ අවධානය යොමු වෙනවා. ඒ වගේ ම සති මැද තොග පොළක් ඇරඹීම තුළින් පාරිභෝගික පහසුවත්, වෙළෙඳුන්ගේ ආර්ථික තත්ත්වය නංවාලීමත් අවශ්‍යයි.ප්‍රදේශයේ ජනතාවගේ යටිතල පහසුකම් නංවාලීම කෙරෙහිත්, ඔවුන්ගේ සෞඛ්‍ය තත්ත්වය ප්‍රවර්ධනය කිරීමත් මගේ ඉදිරි ඉලක්කයක්.මේ ප්‍රදේශයේ ජීවත්වෙන්නේ ධීවර සහ කෘෂිකාර්මික ජනතාව. ඒ නිසා ධීවර ජනතාව වෙනුවෙන් ධීවර ආම්පන්න ලබාදීමත්, කෘෂිකාර්මික ජනතාව වෙනුවෙන් වැව් ප්‍රතිසංස්කරණය කිරීමටත් මා බලාපොරොත්තු වෙනවා.ඒ වගේ ම මේ ප්‍රදේශයේ ජනතාවට ආදාහනාගාරයක අවශ්‍යතාවයක් තිබෙනවා. ඔවුන්ට ආසන්න ම ආදාහනාගාරය මාදම්පේ නගරයේ තිබෙන්නේ. ඒ නිසා ආරච්චිකට්ටුව බල ප්‍රදේශයටත් ආදාහනාගාරයක් ඉදිරි කාලය තුළ ලබා දෙන්නට අපේක්ෂා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=f1102153</link>
    <topic>අපේ කජු සංස්ථාවලාභ ලබමින් ඉදිරියට</topic>
    <author>සටහනඅයන්ති විතාන ඡායාරූපසමන් ශ්‍රී වෙදගේ</author>
    <content>පෘතුග්‍රීසි ජාතිකයෝ ශ්‍රී ලංකාවට කජු හඳුන්වා දුන්හ. “කජු” යන්න පෘතුගීසි වචනයකි. එය ඉංගී‍්‍රසි භාෂාවෙන් පරිවර්තනය වූයේ “කැෂූ” ලෙසිනි. ක්‍රි. ව. 1560 – 1565 ත් අතර කාලයේදී පෘතුගීසි ජාතිකයෝ ඉන්දියාවේ ගෝවේ ප්‍රදේශයේ මුලින්ම කජු වගා කළහ. පසුව කජු වගාව ලංකාවට ද ව්‍යාප්ත කළහ.ශ්‍රී ලාංකිකයන් වන අපි දු කජු කන්නට රුසියෝ වෙමු. කජු කෑමට බොහෝ දෙනා පි‍්‍රය කරන මුත් එය අධික මිලක් ගෙවා ගත යුතු පළතුරකි. ශ්‍රී ලංකාවේ හෙක්ටයාර් 25961 ක කජු වගා කර ඇති අතර දේශීය වෙළඳපොළේ වසරකට කජු මද මෙට්‍රික් ටොන් විසිදහසක ඉල්ලුමක් පවතී. එහෙත් දේශීය නිෂ්පාදකයන්ට විශේෂයෙන් කජු සංස්ථාවට සැපයිය හැකිකේ මෙට්‍රික් ටොන් අටදහසක් පමණි.කෙසේ වුව වර්තමානයේ කජු සංස්ථාව ශීඝ්‍ර දියුණුවක් ලබා තිබේ. වර්තමාන සභාපති සනත් වීරකෝන් මහතාගේ පාලනය යටතේ එය ලාභ ලබන ආයතනයක් බවට පත්ව තිබීම සතුටට කාරණයෙකි.අපි බොහෝ කැමැත්තෙන් ආහාරයට ගනු ලබන කජු මද සැකසෙන්නේ කෙසේද යන්න ගැන නිරීක්‍ෂණය කරන්නට පසුගියදා ගම්පහ නැදගමුවේ කජු පිරිසැකසුම් මධ්‍යස්ථානයට ගියෙමු. එය විශේෂ අත්දැකීමක් විය. 1973 මැයි 05 වැනිදා පිහිටවනු ලැබූ මේ ආයතනය කාලයක් අක්‍රීයව පැවතිය ද නව සභාපතිවරයා යටතේ එහි කටයුතු වඩා හොඳින් සිදුකෙරෙමින් පවතී. ලංකාවේ විවිධ ප්‍රදේශවලින් ගෙන එන කජු මේ මධ්‍යස්ථානයේදී මුලින්ම අව්වේ දමා හොඳින් වියළා ගනී. කජු ගෙඩියේ ලෙල්ල ඉවත් කරනු ලබන්නේ විශේෂ යන්ත්‍රයක් යොදාගෙනය.මෙවැනි යන්ත්‍ර 5 ක් මේ මධ්‍යස්ථානයේ ක්‍රියාත්මක ය. එක් යන්ත්‍රයකට එකවර ලෙලි කජු කිලෝ 20 ක් දමනු ලැබේ. එයින් 80% ම සම්පූර්ණ ගෙඩි වශයෙන් එළියට එන අතර ඉතිරිය පියළි වශයෙන් ඉවතට පැමිණේ. මේ යන්ත්‍ර ක්‍රියාත්මක කරනු ලබන්නේ පළපුරුදු කජු තලන්නියන් විසිනි. ලෙල්ල ඉවත් කරන ලද කජු කල් තබා ගැනීම සඳහා විශේෂ උඳුනක් වෙත යවනු ලැබේ. මෙහිදී කජු මද තැටිවල අතුරා පැය හයක පමණ කාලයක් මේ උඳුනේ තබනු ලබයි. මෙම උඳුන විදුලියෙන් ක්‍රියාත්මක වන්නකි.කජු මද මේ උඳුනට දැමීම මගින් එහි ජල ප්‍රමාණය 3 – 5% ත් අතර ප්‍රමාණයකින් අඩු කෙරේ. මේ නිසා කජු මදය කුරුටු ඇරීම පහසුය. එයින් පසු කජු මද හා වියළි වශයෙන් වෙන්කර පැකට් කර වෙළඳපොළට යවනු ලැබේ. ඇත්තෙන්ම මේ විශේෂිත උඳුනට දැමීම මගින් කජු මාස 5 – 6 ක් අතර කාලයක් කල්තබා ගත හැකිය. කජු පැකට් කිරීම කලින් ජීවානුහරණය කිරීම ද අනිවාර්යයෙන් සිදුකෙරේ. කජු සංස්ථාවේ කජු ගුණාත්මක වශයෙන් ඉහළ අගයක් ගන්නේ මෙලෙස නිසි පරිදි සැකසුම් කරන නිසාය.කුරුටු අරින ලද කජුවලින් කොටසක් බදින ලද කජු ලෙස සකස් කිරීම සඳහා වෙනම උඳුනක් සකස් කර ඇත. එහි දැල් සහිත බන්දේසියට කජු කිලෝ දහයක් පමණ දැමිය හැකිය. මේ යන්ත්‍රය ක්‍රියාත්මක වෙද්දී කජු පෙරළෙමින් හොඳින් බැදෙයි. කජු බැදීමට විනාඩි 20 ක කාලයක් ගතවේ. මෙලෙස සකසන ලද කජු බිස්කට්, අයිස්ක්‍රීම්, චොක්ලට් නිෂ්පාදනය සඳහා පෞද්ගලික අංශය විසින් මිලදී ගනු ලබයි. මෙම කජු වියලන යන්ත්‍ර පෞද්ගලික අංශයට ද දැන් සංස්ථාවෙන් මිලදී ගත හැකිය.කජු පැකට් කිරීම සඳහා කජු සංස්ථාව භාවිතා කරන්නේ පොලි ප්‍රොපලින් නමැති සෞඛ්‍යාරක්‍ෂිත ඉටි කවරයයි.කජු නිෂ්පාදන කටයුතු හා සෞඛ්‍යාරක්‍ෂිතව කජු වෙළඳපොළට නිකුත් කිරීම ගැන එම සංස්ථාවේ සභාපති සනත් වීරකෝන් මහතා මෙසේ පැවැසීය.කජු සංස්ථාව අලෙවි කරන්නේ උසස් තත්ත්වයේ කජු පමණයි. පෞද්ගලික අංශයෙන් කජු මිලදී ගැනීමේ දී පාරිභෝගිකයා හොඳින් දැනුවත් විය යුතුයි. ඇතැම් වෙළෙන්ඳන් පාන් පිටි, බිත්තර සුදු මද, මැලියම් යොදලත් කජු මද අලවල වෙළඳපොළට නිකුත් කරනවා. මේවා මිනිස් සිරුරට අහිතකරයි. නියමිත ප්‍රමාණයට උදුන් ගත නොකළ කජුවල බරත් වැඩියි. ඒ කජු ඉක්මනින් පුස් බැඳීමටත් ඉඩ තියෙනවා.මුඩු රසයක් තියෙනවා නම් දුර්ගන්ධයක් තියෙනවා නම් ඒ කජු මිලදී ගත යුතු නැහැ. සමහර වෙළෙන්දෝ හොඳ කජුත්, නරක කජුත් කලවම් කරලා විකුණනවා. මේ ගැන පාරිභෝගිකයා අවදියෙන් සිටිය යුතුයි. ඇත් දළ වර්ණයෙන් යුතු කජු තමයි හොඳම කජු. ඒවා දෙකට කඩන විට ‘ටික්’ ශබ්දයක් එනවා. කජු සංස්ථාව වසරකට කජු පුහුලම් ටොන් ලක්‍ෂ දෙකක් පමණ ඉවත දමනවා. මේ කජු පුහුලම් යොදාගෙන වයින්, ජෑම්, කෝඩියල් නිෂ්පාදනයටත් අපි සැලසුම් කරනවා. කජු ලෙල්ල යොදාගෙන තෙල් වර්ග නිෂ්පාදනයටත් අපි ඉදිරියේදී බලාපොරොත්තු වෙනවා.කජු සංස්ථාව ආරම්භ කරනු ලැබුවේ 1973 දී ය. 2010 මැයි මාසයේදී නව සභාපතිවරයා ලෙස වැඩ භාරගත් සනත් වීරකෝන් මහතා එම සංස්ථාව දියුණු කිරීමට විශාල මෙහෙයක් ගන්නා බව මේ නිරීක්‍ෂණ චාරිකාවේදී අපට පැහැදිලිව අවබෝධ විය. දැනට කජු සංස්ථාවට අයත් කජු වතු පුත්තලම, ආනමඩුව, එළුවන්කුලම, නිකවැරටිය, මන්නාරම, මඩකළපුව, අම්පාර, මහඔය, මොනරාගල ආදී ප්‍රදේශවල පිහිටා ඇති අතර කජු වගාකරුවන්ට සහනාධාර ලබා දීමටත් සංස්ථාව කටයුතු යොදා ඇත. මේ අනුව කජු අක්කරයකට රුපියල් 9500 ක් ලබා දෙන අතර බීජ පැළ හා බද්ධ පැළ නොමිලයේ ලබා දෙන බවත් වීරකෝන් මහතා පවසයි.කජු කෑමට කැමැත්තක් තිබුණද අධික මිල ගණන් නිසා කජු කෑම ලෙහෙසි නැත. කෙසේ වුව කජු සංස්ථාවේ ඉදිරි ක්‍රියාමාර්ග අනුව ගුණාත්මක කජු අඩු මිලට ඉදිරියේදී ලබාගත හැකි බව අපේ විශ්වාසයයි. ඒ අනුව කජුවලින් රට ස්වයංපෝෂිත කිරීමට කජු සංස්ථාවට හැකියාව ලැබේවා යැයි අපි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>15</day>
    </date>
    <link>http://www.dinamina.lk/2011/02/15/_art.asp?fn=f1102154</link>
    <topic>හිසට වහලක් හදන සෙවණක්</topic>
    <author/>
    <content>ශ්‍රීලංකාවේ සැම පවුලක්ම නිවසක් හිමි පවුලක් විය යුතුය යන්නෙහ ක්‍රියාකාරී ගමන් මඟට අපි මේ වන විට පිවිස හමාරය. එහි ප්‍රතිඵලයක් ලෙස ජන සෙවන ජාතික නිවාස වැඩසටහන එළිදැක්වීමේ මහෝත්සවය මේ මස 16 දාට යෙදෙයි. මෙම සමාරම්භක අවස්ථාවේ දී කොළඹ 06, බේස්ලයින් මාවතෙ 'මිහිඳු පුර' නිවාස සංකීර්ණයට ජනාධිපති මහින්ද රාජපක්‍ෂ මැතිතුමන් අතින් මුල්ගල තැබීමට නියමිතය. එම අවස්ථාවට ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ නියෝජ්‍ය අමාත්‍ය ලසන්ත අලගියවන්න ඇතුළු මැති ඇමැතිවරු සහභාගි වෙති.ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යංශයේ ලේකම් - ගෝඨාභය ජයරත්න මහතා අප සමඟ අදහස් දැක්වූයේය.මෙම ව්‍යාපෘතියට සමගාමීව ජන සෙවණ ලාංඡනය සහ ගීතය 14 දා ශ්‍රී ලංකා පදනම් ආයතනයේ දී එළිදක්වනු ලැබිණි. ආරම්භක "මිහිඳුපුර" නිවාස ව්‍යාපෘතියට නිවාස 560 ක් ඇතුළත් ය.මෙරට විවිධ ජනකොටස්වල නිවාස අවශ්‍යතාවයන් හඳුනා ගනිමින් ග්‍රාමීය, නාගරික, දිළිඳු ප්‍රජාව, මධ්‍යම පාන්තික, රාජ්‍ය සේවකයින්, රණවිරුවන් හා විදේශ ගත වූවන් සඳහා විශේෂිත නිවාස වැඩසටහන් මීට සමගාමීව ක්‍රියාත්මක කෙරෙයි. ඒ ජාතියට නිවාස දස ලක්‍ෂයක් ඉදිකිරීමේ මහත් වූ ව්‍යායාමය සමඟිනි. ඒ අනුව මේ වසරේදී ශ්‍රී ලංකාවේ දිස්ත්‍රික්ක 25 ම ආවරණය වන පරිදි නිවාස 60,000 ක් ඉදි කිරීමට අපේක්‍ෂිත ය. එය "මිහිදුපුර" නිවාස යෝජනා ක්‍රමයට සමගාමීව සිදු කෙරෙන්නක් බවද සඳහන් කළ යුතු ය. පසුගිය දස වසර දෙස ආපසු හැරී බලද්දී ඉදිකිරීම් විෂයෙහි මෙවැනි දැවැන්ත වැඩසටහනක් ක්‍රියාවට නැඟී නැත. එහිදී විශේෂත්වය ගනු ලබනුයේ ජාතික නිවාස සංවර්ධන අධිකාරියේ නව උපාය මාර්ග ඔස්සේ මෙම නිවාස සැලසුම් සිදු කිරීමයි.අමාත්‍යංශයේ මඟ පෙන්වීම තුළ ජාතික නිවාස සංවර්ධන අධිකාරිය නිවාස ඉදිකිරීමේ ජාතික වගකීම ඉටු කිරීමට සූදානම් ජවයකින් කටයුතු කරයි. මෙහිදී ජනාධිපති තුමාගේ නායකත්වයත්, අමාත්‍යවරුන්ගේ මඟ පෙන්වීමත්, යටතේ අමාත්‍යංශ ලේකම්වරු , ප්‍රාදේශීය ලේකම්වරු මෙරට ඉදිකිරීම් ක්ෂේත්‍රය හා බැඳී පෞද්ගලික සමාගම් ඒකාබද්ධ කෙරෙයි. මේ තුළින් නිවාස හා බැඳී ජාතික වගකීම පුළුල් කිරීමේ උත්සාහයක් අපට දැක්ක හැකියි.2011 වසර දේශයේ සංවර්ධනය උදෙසා වන වසරක් ලෙස සුවිශේෂී මෙහෙවරකට අපි සූදානම් ය. ඒ තුළ ආකල්පමය වශයෙන් ප්‍රජාව දැනුවත් කිරීමේ සිට සිය සේවාව විදාරණය කරයි. මාලිගාවත්ත පැරණි නිවාස යෝජනා ක්‍රමය සම්පූර්ණයෙන්ම නවීකරණය කිරීමට සැළසුම් යොදා ඇති අතර නිවාස හා බැඳී උපදේශන සේවාවන් ලබා ගැනීමට ද ජනතාවට හැකියාව ඇත. මේ වසර තුළ නිවාස 60,000 සඳහා ආයෝජනය කිරීමට අපේක්‍ෂිත මුදල රුපියල් මිලියන 1215 ට ආසන්නය.මෙරට ශිෂ්ටාචාර ගත වූ ආකාරය විමසා බැලීමේදී අපි දියුණු යැයි සැලකිය හැක්කේ බෙහෙවින් සාරධර්මය ගෙන් හෙබි දරු පවුලක් ඇති කිරීම තුළිනුයි. ඒ සඳහා නිවෙසක අවශ්‍යතාවය පැන නගී. ඒ අනුව රට ආසියාවේ ආශ්චර්යය කරා ගෙන යෑමේදී නිවාස ගැටලුවට පිළියම මුඛ්‍ය කොට සැලකිය යුතුය. ඒ වගකීමට අප දැන් උර දී සිටින්නේ පැහැදිලි විනිවිද බවකි.මේ වන විට ලංකාවේ ඉදිකිරීම් ක්ෂේත්‍රයේ සැළසුම් සඳහා විධිමත් ප්‍රතිපත්තියක් ද ක්‍රියාත්මක ය. ඒ අනුව පවුලකට ගැළපෙන කදිම නිවසක සැළැස්ම හඳුනාගත්විට එය ඉදිකිරීම පවුලටත්, රටටත් බරක් නොවන බව සැබෑය. එසේම ආපදාවන්ට ලක්වන ස්ථානයන්හි ඉදිකිරීම් සිදු කිරීමට එරෙහිව දැඩිව කටයුතු කිරීමටත් සූදානම්ව සිටින අප අමාත්‍යංශය එවැනි ඉදිකිරීම් එම ස්ථනයන්ගෙන් ඉවත් කිරීමටත් කටයුතු කිරීම සිදු කරයි . ඒවා නැවත ස්ථාපනය කිරීමට අවශ්‍ය නිසි බලපෑමක් ද එහි දී සිදුකෙරෙනු ඇත.මෙසේ අමාත්‍යංශයෙන් අපේක්‍ෂිත තත්ත්වයට වඩා වැඩි සේවයක් ලබාදීම අපේ අපේක්‍ෂා වයි. මේ තුළ මෙරට බැංකු ක්ෂේත්‍රයේ මැදිහත්වීමත් අගය කළ යුතුයි. මහජන බැංකුව, ලංකා බැංකුව ඒ අතර ප්‍රමුඛව සිටී. එළඹෙන සම්බුද්ධත්ව ජයන්තියට සමගාමීව දිළිදු විහාරස්ථානයන්ගේ සංඝාවාස ඉදිකරදීම කෙරෙයි. ඒ 'ගමෙන් පන්සලට - පන්සලෙන් ගමට' යන්න තේමා කොටගෙනය.එසේම විහාරස්ථාන 10,000ක් අරභයා අසරණයන්ට නිවසක් ලබාදීමත්, නඟමු පුරවර යටතේ, පිළිසකර කළ යුතු තත්ත්වයේ පවතින ඉපැරණි මහල් ඬවාස නගර සංවර්ධන සැලැස්මට අනුකූ®ලව පිළිසකර කිරීමත්, විද්වතුනට විශේෂ ණය පහසුකම් යටතේ නිවාස ලබාදීමත් සිදු කෙරෙයි.පසුගියදා ඇති වූ ගංවතුරින් විනාශ වූ ගෙවල් නැවත ඉදිකර දීමත් මෙම නිවාස ව්‍යාපෘති අතර තවත් එක් පියවරකි. මෙම සියලු ඉදිකිරීම් ශක්තිමත් ව කළමනාකරණය සඳහා දිස්ත්‍රික් මට්ටමින් දිස්ත්‍රික් නිවාස කමිටුවේ (දිසාපති ප්‍රධාන) වගකීම් හා බලතල පුළුල් කිරීමට පියවර ගෙන ඇත. අවශ්‍ය සියලු ක්ෂේත්‍රයන්ගේ ඒකාබද්ධතාවයෙන් යුක්තව හුදී ශ්‍රී ලංකා වාසීනට නිවසක් හිමිකරදීම අමාත්‍යංශයේ මුඛ්‍ය අරමුණයි.ප්‍රධාන අමාත්‍යංශය සහ රේබීය ආයතනයන්ගේ සක්‍රීය දායකත්වයෙන් තැනෙන නිවාස ඉහළ ගුණාත්මක බවකින්, දැරිය හැකි පිරිවැයකින්, හිතකාමී තාක්‍ෂණයකින්, හොබනේ ය. ජාතික සංවර්ධන මෙහෙයුමේ නියමුවකු ලෙස රටක මහජනතාවගේ ජීවන තත්ත්වය ඉහළ නැංවීමට අවශ්‍ය මූලික අඩිතාලම නිවසක අවශ්‍යතාව බව අප හඳුනා ගෙන ඇත.මේනිසා මානව ජනාවාස සංවර්ධනය ප්‍රමුඛ ස්ථානයක් හිමි වේ. වර්තමාන නිවාස අවශ්‍යතාව වසරකට නිවාස ලක්‍ෂයකි. ඒ අනුව ඉදිරි දස වසර තුළ නව නිවාස දස ලක්‍ෂයක් ඉදිවෙනු ඇත.මෙකී මාහැඟි කාර්යයේ මහා මංගල්‍යය අදට යෙදෙයි. ඒ වූ කලී ඔබේම නිවසක් තනාදෙන අත්වැලයි. එහි එක් ක්‍රියාදාමයක් ලෙස පෙර සඳහන් කළ පරිදි නිවාස අවශ්‍යතාවට ඇවැසි මූල්‍ය ප්‍රතිපාදන ලැබීමට ඔබේ ප්‍රාදේශීය ලේකම් කාර්යාලයේ නිවාස නිලධාරියා වෙත අයදුම්පත යොමු කරන්න. එහිදී ඔබට ලක්‍ෂ 03 ක් දක්වා ණය මුදලක් ලබා ගැනීම හැකියාව ඇති අතර එම ණය මුදල ආපසුගෙවීමේ හැකියාවද ඇත. එසේම නිවාස ඉදිකිරීම සඳහා ඇවැසි තාක්‍ෂණික උපදෙස් ඔබට නොමිලේ සැපයෙනු ඇත.ජාතික නිවාස සංවර්ධන අධිකාරයෙන් වැඩි තොරතුරු 0112446180 - 0112422394 යන දුරකතන අංකය මඟින් ලබා ගත හැකියි.දැයේ අනාගතය තනන ජන සෙවණ "මිහිඳුපුරින්" අරඹන්නේ ජාතික ජනාවාස සංවර්ධන මෙහෙයුමේ සමාරම්භයයි. ඒ නිදහස් පොළොවේ සෑම පුරවැසියකුටම වහලක් තනනු උදෙසාය. එකී යථාර්ථයේ කොටස්කරුවකු වන්නට අපි ඔබට ඇරියුම් කරමු.නිලූකා ඩී. තිලකරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n1102161</link>
    <topic>විනාශ වූ ප්‍රදේශ යළි ගොඩනැඟීමේදීඡන්ද වාසි නොතකා කටයුතු කරන්න</topic>
    <author>ධනුෂ්ක ගොඩකුඹුර</author>
    <content>ගංවතුරෙන් විනාශ වූ ප්‍රදේශ යළි ගොඩ නැංවීමේදී මැතිවරණ වාසිවලට වඩා ජනතාවගේ සුබසෙතට ප්‍රමුඛතාව දී කටයුතු කරන ලෙස ජනාධිපති මහින්ද රාජපක්ෂ මහතා ජනාධිපති කාර්ය සාධක බළකායට ඊයේ (15) නියෝග කෙළේ ය.අවශ්‍ය නම් ප්‍රතිපත්තිමය තීන්දු ගෙන ප්‍රතිසංස්කරණ කටයුතු කඩිනම් කරන ලෙසත් ජනාධිපතිවරයා උපදෙස් දුන්නේ ය.ජනාධිපතිවරයා මෙසේ උපදෙස් දුන්නේ ගංවතුරෙන් අවතැන් වූ ජනතාවට සහන සැලසීම හා හානියට පත් ප්‍රදේශ යථා තත්ත්වයට පත් කිරීම පිළිබඳ ජනාධිපති කාර්ය සාධක බළකාය අරලියගහ මන්දිරයේදී ප්‍රථමවරට රැස් වූ අවස්ථාවේදී ය.ගංවතුරෙන් හා නායයෑම්වලින් විපතට පත් ජනතාවට සහන සැලසීම, ගොවිතැන් යළි ඇරැඹීම, වාරිමාර්ග, නිවාස, මහාමාර්ග, පාසල් , රෝහල් යනාදී යටිතල පහසුකම් යළි ගොඩනැගීම ආදිය සම්බන්ධයෙන් මෙහිදී දීර්ඝ වශයෙන් සාකච්ඡා කැරිණි.විපතට පත් ප්‍රදේශවල ප්‍රතිසංස්කරණ කටයුතු සඳහා එම ජනතාවම යොදා ගැනීමට රජය තීරණය කර ඇති අතර ජනාධිපතිතුමාගේ උපදෙස් මත ජනතාවට වියළි ආහාර සළාක සහ දීමනාවක් ලබා දීමට කටයුතු යොදා ඇත.යුද්ධයෙන් විනාශ වූ උතුරු නැඟෙනහිර පළාත් ප්‍රතිසංස්කරණය කළ අයුරින් මේ ප්‍රදේශද කඩිනමින් නඟා සිටුවිය යුතු බව ජනාධිපතිවරයා අවධාරණය කෙළේ ය.හානියට පත් පාසල්, රෝහල් , වාරිමාර්ග යනාදියට විධිමත් ඇස්තමේන්තු සකසා ඉදිරිපත් කරන ලෙසත් ජනාධිපතිවරයා උපදෙස් දුන්නේ ය.ගංවතුරෙන් හානි වූ ප්‍රදේශවල කුඹුරු යළි අස්වැද්දීම සඳහා බිත්තර වී බුසල් හත්ලක්ෂ පනස් දහසකුත් සාමාන්‍ය ගොවිතැන් කටයුතු සඳහා බිත්තර වී බුසල් දෙලක්ෂ පනස්දහසකුත් අවශ්‍ය වුවත් එම බිත්තර වී ප්‍රමාණය ලබා ගැනීමේ පහසුකම් ඇති බවත් නිලධාරීහු ප්‍රකාශ කළහ.රජය සතු සියලු ගොවිපළ වගා කටයුතු සඳහා යොදා ගන්නා ලෙස උපදෙස් දුන් ජනාධිපතිවරයා ඒ සඳහා සේවක පිරිස් හිඟනම් සිවිල් ආරක්ෂක බළකායේ සහාය ලබා ගන්නා ලෙස නියෝග කෙළේ ය.මේ ස්වභාවික උවදුරෙන් නිවාස 62000ක් සම්පූර්ණ හා අර්ධ වශයෙන් විනාශ වී ඇත. අර්ධ වශයෙන් හානි වූ නිවාස යළි ගොඩනැඟීමට උපකාර කිරීමටත් පූර්ණ වශයෙන් හානි වූ නිවාසවලට ගොඩනැඟිලි ද්‍රව්‍ය ලබාදීමටත් ඉඩකඩ සොයා බැලීමට මෙහිදී තීරණය කෙරිණි.නාය ගිය ප්‍රදේශවල පදිංචිව සිටි ජනතාවට විකල්ප ඉඩම් ලබා දීමේ ඉඩකඩ සොයා බලන ලෙස ජනාධිපතිවරයා උපදෙස් දුන්නේ ය.හානි වූ මාර්ග යළි ගොඩනැගීම කෙරෙහි අවධානය යොමු කළ ජනාධිපතිවරයා ප්‍රධාන මාර්ග කඩිනමින් ප්‍රතිසංස්කරණය කළ යුතු බව අවධාරණය කෙළේ ය.ඇමැතිරුන් වන මෛත්‍රීපාල සිරිසේන,බැසිල් රාජපක්ෂ, නිමල් සිරිපාලද සිල්වා, මහින්ද යාපා අබේවර්ධන, එස්.එම්. චන්ද්‍රසේන, මහින්ද අමරවීර, මහ ඇමැතිවරුන් වන බර්ටි ප්‍රේමලාල් දිසානායක , සරත් ඒකනායක, ශෂීන්ද්‍ර රාජපක්ෂ මහත්වරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n1102162</link>
    <topic>ආර්ථික අතින් පොහොසතෙක් බිහි කිරීම ‘දිවි නැඟුමේ’ අරමුණයි</topic>
    <author>ජයසිරි මුණසිංහ</author>
    <content>කිසිදු රටකට ජාතියකට අත නොපාන ආර්ථික අතින් සවිමත් ශ්‍රී ලාංකික පුරවැසියකු බිහි කිරීමේ ‘දිවි නැඟුම’ ජාතික වැඩපිළිවෙළ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඊයේ (15) උදේ කොළඹ ශ්‍රී ලංකා පදනම් ආයතනයේ දී ආරම්භ කැරිණි.ජනාධිපති මහින්ද රාජපක්ෂ මහතා වසර 2011 අය වැය ඉදිරිපත් කරමින් යෝජනා කළ ගෘහ ඒකක දස ලක්ෂයක් ඇති කිරීමේ ජාතික වැඩපිළිවෙළින් ආහාර අතින් සහ ආර්ථික අතින් සවිමත් ශ්‍රී ලාංකිකයෙකු බිහි කරීම ඉලක්ක කොට ඇතැයි ද බැසිල් රාජපක්ෂ මහතා කීය.එක් ග්‍රාම නිලධාරී කොට්ඨාසයකින් පවුල් 100 බැගින් මෙරට තිබෙන ග්‍රාම නිලධාරී කොට්ඨාස දාහතර දහසින් පවුල් දාහතර ලක්ෂයක් ප්‍රධාන අංශ තුනක් ඔස්සේ සවිබල ගැන්වීම මේ යටතේ සිදු කරන බවද බැසිල් රාජපක්ෂ මහතා සඳහන් කෙළේ ය. තම තමන්ට පරිභෝජනයට අවශ්‍ය පෝෂණ ගුණ සපිරි එළවළු, පලතුරු හා සෙසු ආහාර ද්‍රව්‍ය නිපදවා ගැනීම දේශීය කර්මාන්ත අංශය ශක්තිමත් කිරීම සහ සත්ත්ව හා ධීවර නිෂ්පාදන ඉහළ නංවා ගැනීමට ‘දිවි නැඟුම’ ජාතික වැඩසටහනින් රටේ ජනතාව පෙළ ගස්වනු ලැබේ.සෑම ගමකම රාජකාරී කටයුතු සිදුකරන ග්‍රාම නිලධාරී, සමෘද්ධි සංවර්ධන නිලධාරී, කෘෂිකර්ම හා ගොවි පර්යේෂණ නිලධාරී, පවුල් සෞඛ්‍ය සේවිකාවන් ඇතුළු සියලු නිලධාරීන්ගේ සක්‍රීය දායකත්වය සහිතව මේ ජාතික වැඩපිළිවෙළ ක්‍රියාවට නැංවේ.ජනාධිපතිතුමාගේ උපදෙස් මත රටපුරා සෑම ගමකම යටිතල පහසුකම් දියුණු කිරීමට ‘ගම නැඟුම’ වැඩපිළිවෙළ ආරම්භ කැරිණි. මාර්ග පද්ධතිය වැඩි දියුණු කිරීමට ‘ගම නැඟුම’ වැඩපිළිවෙළ ආරම්භ කැරිණි. එම කාර්යයන් වඩාත් පුළුල් කොට පෝෂ්‍ය පදාර්ථ සහිත ආහාර හා ආර්ථික අතින් සවිමත්, නිදහස් ශ්‍රී ලාංකික පුරවැසියකු බිහි කිරීමට අද ‘දිවි නැඟුම ජාතික වැඩපිළිවෙළ’ ආරම්භ කරන බව බැසිල් රාජපක්ෂ මහතා කීය.දිවිනැඟුම වැඩපිළිවෙළ අංශ තුනකින් ක්‍රියාත්මක ය. පළමු අංශය කෘෂිකර්ම අංශයයි. ග්‍රාමීය ආර්ථික සංවර්ධන ජ්‍යෙෂ්ඨ ඇමැති ආතාවුද සෙනෙවිරත්න මහතාගේ මූලිකත්වයෙන් අමාත්‍යාංශ 10කට අධික ප්‍රමාණයක් ඒකාබද්ධ වී මේ අංශයේ දියුණුවට කටයුතු කෙරේ. දෙවැනි අංශය කර්මාන්ත සංවර්ධන අංශයයි. එහි මූලිකත්වය ජ්‍යෙෂ්ඨ ඇමැති ඒ. එච්. එම්. ෆවුසි මහතා දරයි. කර්මාන්ත අපනයන සංවර්ධන විද්‍යා හා තාක්ෂණ පර්යේෂණ සාම්ප්‍රදායික කර්මාන්ත හා රාජ්‍ය සම්පත් කළමනාකරණ අමාත්‍යාංශ මේ කටයුතුවලට ඒකාබද්ධව සම්බන්ධ වේ. පශු හා ධීවර සම්පත් සංවර්ධන අංශය තෙවැන්නයි.ජ්‍යෙෂ්ඨ ඇමැති මිල්රෝයි ප්‍රනාන්දු මහතාගේ මූලිකත්වයෙන් ධීවර, පශු සම්පත්, පරිසර යනාදී අමාත්‍යාංශ මේ අංශ දියුණුවට ගමේ ජනතාව පෙළ ගස්වනු ඇත.දිවි නැඟුම ජාතික වැඩපිළිවෙළ ඊයේ (15) ආරම්භ කරමින් සෑම පවුලකම ගෙවත්තක අලුතින් පොල් පැළ තුනක් හෝ සිටුවීමේ ඉලක්කය සහිත වැඩපිළළිවෙළ ජය ගැනීමට කටයුතු කළ යුතු ආකාරය රාජ්‍ය අංශ නිලධාරීන්ට පැහැදිලි කෙළේ ය.ආර්ථික සංවර්ධන අමාත්‍යාංශය පොල් සංවර්ධන සහ ජනතා වතු සංවර්ධන අමාත්‍යාංශය, පොල් වගා කිරීමේ මණ්ඩලය හා ඊට අනුබද්ධිත ආයතනවල උසස් නිලධාරිහු 500කට ආසන්න පිරිසක් දැනුවත් කිරීමේ වැඩමුළුවට එක්ව සිටියහ.එම නිලධාරී පිරිස ඉදිරි කාලයේ දී දිස්ත්‍රික් හා ප්‍රාදේශීය ලේකම් කොට්ඨාස මට්ටමින් රාජ්‍ය නිලධාරීන් දැනුවත් කොට පොල් වගාව දියුණු කිරීමට මූලිකත්වය ගනු ඇතැයි බැසිල් රාජපක්ෂ මහතා කීය. ග්‍රාමීය ආර්ථික සංවර්ධන ජ්‍යෙෂ්ඨ ඇමැති ආතාවුද සෙනෙවිරත්න, ගොවිජන සේවා සහ වනජීවී කටයුතු ඇමැති එස්. එම්. චන්ද්‍රසේන, පොල් සංවර්ධන සහ ජනතා වතු සංවර්ධන ඇමැති ජගත් පුෂ්ප කුමාර, එම අමාත්‍යාංශයේ ලේකම් අනුර සිරිවර්ධන, ජන සභා ලේකම් කාර්යාලයේ අධ්‍යක්ෂ ජෙනරාල් ධම්මි දිසානායක, ශ්‍රී ලංකා පදනම් ආයතනයේ සභාපති ආචාර්ය රංජිත් නවරත්න, සමෘද්ධි අධ්‍යක්ෂ ජෙනරාල් ගාමිණී තිලකසිරි යන මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n1102163</link>
    <topic>නබිතුමාගේ ඉගැන්වීම් ආශ්චර්ය කරා යන ගමනට ඉමහත් පිටුබලයක්</topic>
    <author/>
    <content>මුහම්මද් නබිතුමාගේ ඉගැන්වීම්වල හරයෙන් ජාතික සමගියට ලැබෙන ශක්තිය ආසියාවේ අශ්චර්ය කරා යන ගමනට සවිබලයක් වන බව ජනාධිපති මහින්ද රාජපක්ෂ මහතා පැවසී ය.ශ්‍රී ලංකාව ත්‍රස්තවාදයෙන් නිදහස් කරගත් සේ අනෙක් රටවල් ද එලෙස නිදහස් කර ගැනීමට අවස්ථාව උදාවේවායි මිලාද් - උන් - නබි උත්සවයට සුබ පැතුම් පණිවිඩයක් නිකුත් කරමින් ජනාධිපතිවරයා ප්‍රාර්ථනා එක් කරමින් කියා සිටියේ ය.එම නිවේදනයේ මෙසේ ද සඳහන් වේ.රටේ සාමය හා සමඟිය ස්ථාපිත කොට ඇති මොහොතේ අප නැවත නැවතත් සිහිපත් කළ යුතු වන්නේ ශුද්ධ වූ ශාස්තෘන් වහන්සේ ගේ ඉගැන්වීම් ය. එතුමන් සමාජයට සාමය හා සමගියේ මඟ පෙන්වමින් කළ අනුශාසනාවන් ය. එය අපගේ සමාජ සහජීවනයට මහත් වූ ආශීර්වාදයක් ද , ශක්තියක් ද වන්නේ ය. මුහම්මද් නබිතුමාගේ මූලික ඉගැන්වීම්වල හරය අන්‍යෝන්‍ය අවබෝධය, සහෝදරත්වය, එකිනෙකාට උපකාර කිරීම් හා සාධාරණත්වය යි.මිලාද් - උන් - නබි උත්සව සමයේ දී මේ දේශනාවන්ට අනුව ජීවිතය හැඩගස්වා ගැනීමට ඉස්ලාමීය බැතිමතුන්ට අවස්ථාව උදා වෙයි. එය සිය පුද්ගලික ජීවිතයට පමණක් නොව සමාජයට ද මුහම්මද්තුමාගේ ආශීර්වාදය ලබා දෙන්නකි. එසේ ම එමගින් ජාතික සමඟියට ලැබෙන ශක්තිය ආසියාවේ ආශ්චර්ය කරා යාමට රට තබා ඇති පියවරට ඉවහල් වන බව මාගේ හැඟීමයි. ත්‍රස්තවාදය කළ තාඩන පීඩන වලින් අප රටේ සියලුම ඉස්ලාම් භක්තිකයින් අද සම්පූර්ණයෙන් නිදහස් ය. එසේ වුව ද ත්‍රස්තවාදයෙන් බැටකන පිරිස් ලොව තවමත් සිටිති. මේ උතුම් දිනයේ ලොව සියලු ඉස්ලාම් භක්තිකයින්ගේ ප්‍රාර්ථනාව ඔවුන්ට ද අප රටේ මෙන් නිදහස ලැබේවා යන්න ය. අපි ද ඒ ප්‍රාර්ථනාව සමඟ මහත් වූ සහෝදරත්වයෙන් යුතුව එක් වන්නෙමු.  ඉස්ලාම් ධර්මයත්, නබි නායකතුමා පෙන්වාදුන් මාර්ගයත් අනුගමනය කරමින් එකිනෙකා සමඟ සාමයෙන් හා සහජීවනයෙන් සමෘද්ධිමත් ශ්‍රී ලංකාවක් ගොඩනැගීමට අත්වැල් බැඳගන්නා ලෙස නබි නායකතුමාගේ ජන්ම දින පණිවිඩයක් නිකුත් කරමින් අගමැති දි. මු. ජයරත්න මහතා පවසයි.මීට වසර ගණනාවකට පෙර අරාබිකරයේ තිබූ අඳුරු යුගය නිමා කරමින් නබි නායකතුමාගේ උපත සිදු වූ බවත්, වර්තමානයේ ද ශ්‍රී ලංකාවේ අඳුරු යුගය නිමාවී තිබෙන මොහොතක ජාති ආගම් භේද පසෙකලා ශ්‍රී ලංකාව ගොඩනැගීමට එක්වන ලෙසත් එම නිවේදනයේ සඳහන් වේ.අපරාධ, ලේ වැගිරීම්, බොරුකීම්, සොරකම, ස්ත්‍රීන්ගේ චරිත පිළිබඳ මිත්‍ය ආරංචි පැතිරවීම යන පහත් දේ අල්ලා දෙවිදුන්ගේ භක්තිකයන්ට අකැප ලෙස නම් කර, අර්ථයෙන්, ධර්මයෙන් ඉස්ලාම් බැතිමතුන් ශුද්ධවන්තයින් කිරීම සඳහා නබි නායකතුමා අනගි මෙහෙවරක් කළ බව ද සඳහන් වේ. එම නිවේදනයේ වැඩිදුරටත් මෙසේ ද සඳහන් වේ, ‘සත්‍යවාදී හා විශ්වාසදායක පුරුෂයා’ යන තේරුම රැගත් ‘අල් - අමීන්’ යන වදනින්, මුළු මහත් අරාබිකරයේ ම ගෞරවාදරයට පාත්‍ර‍්‍ර වූ ශුද්ධ වූ මුහම්මද් නබි නායකතුමන්, තම ජීවිත කාලය තුළ, කිසිදු දිනෙක බොරුවක් කියා නැති බවත්, සිය වෘත්තිය වූ වෙළඳාමේ දී පවා, කිසිදු වංචාවක් සිදුකර නොමැති බවත්, එතුමන්ගේ ජීවන චරිතය අධ්‍යයනය කිරීමේ දී පෙනී යයි.ශුද්ධ වූ නබි නායකතුමන්ගේ දර්ශනය අනුගමනය කරන්නන් ලෙස, එතුමන්ගේ ජන්ම දිනය සැමරෙන මේ පූජනීය මොහොතේ සියලු ඉස්ලාම් බැතිමතුන්ගේ පරම අභිලාෂය විය යුත්තේ ද එතුමන්ගේ ඒ උදාර චින්තනය තම ඇවතුම් – පැවතුම් තුළ පිහිටුවා ගැනීම යැයි මම විශ්වාස කරමි. ඉස්ලාම් බැතිමතුන් වශයෙන් තමන්ගේ ජීවන තත්ත්වය කවරක් වුවද එය සත්‍යවාදීව හා ප්‍රතිපත්තිගරුක ලෙස පවත්වාගෙන යෑමටත්, තම යුතුකම් නොපිරිහෙලා ඉටු කිරීමටත් සෙසු ජාතීන් සමග සහජීවනයෙන් කටයුතු කිරීමටත්, එවිට ඔබට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n1102164</link>
    <topic>ජන සෙවණ වැඩසටහනමිහිඳු පුරෙන් ඇරැඹේ</topic>
    <author>චන්දිමා එදිරිමාන්න</author>
    <content>ජන සෙවණ” නිවාස දශ ලක්ෂයේ වැඩසටහන ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (16) කිරුළපන, බේස්ලයින් පාර, මිහිඳුපුර හිදී ආරම්භවේ.මහින්ද චින්තන ඉදිරි දැක්ම යටතේ නිවසක් නොමැති සෑම පවුලකටම නිවසක් ලබා දීමේ අරමුණින් මේ වැඩසටහන ආරම්භ කෙරේ.ජන සෙවණ ජාතික නිවාස හා ජනාවාස සංවර්ධන මෙහෙයුම යටතේ ඉදිරි වසර 05න් මේ නිවාස දශ ලක්ෂය ඉදිකිරීමට සැලසුම් කර ඇති බවත්, මේ වසරේ දී නිවාස 60,000ක් ඉදිකිරීමට නියමිත බවත්, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවැසීය.තට්ටු නිවාස ග්‍රාමීය හා අර්ධ නාගරික නිවාස සෑම ප්‍රාදේශීය ලේකම් කොට්ඨාසයකටම එක් නිවාස සංකීර්ණයක්, හරිතපුරවර පරිසර හිතකාමී නිවාස, ජන සෙවණ ග්‍රාම සවිය, ජන සෙවණ උපහාර නිවාස, ජන සෙවණ නිවාස, විසිරී නිවාස, සෙවණ අරමුදල් නිවාස, විරු සෙවණ නිවාස, සෙවණ කැපකරු නිවාස, සුසුනෙත් සෙවණ, සසුනට සෙවණ, තුරුණු සවිය නිවාස සහ සවිය නිවාස නගමු පුරවර නිවාස, සහශ්‍ර ලංකා නිවාස ඇතුළු නිවාස ව්‍යාපෘති රැසක් යටතේ ජන සෙවණ නිවාස දශ ලක්ෂයේ වැඩසටහන ක්‍රියාත්මක වේ.කිරුළපන මිහිඳුපුර නිවාස ව්‍යාපෘතිය 2600 වන ශ්‍රී සම්බුද්ධ ජයන්තිය සැමරීම නිමිතිකර ගෙන ඉදි කෙරෙන අතර එම සංකීර්ණයේ නිවාස 560කින් සමන්විත වන අතර ඉදිරි වසර දෙකේ දී ඉදිකර අවසන් කිරීමට බලාපොරොත්තු වන බවද ඇමැතිවරයා පැවැසීය.මිහිඳුපුර නිවාස ව්‍යාපෘතිය ජාතික නිවාස සංවර්ධන අධිකාරිය, රාජ්‍ය ඉංජිනේරු සංස්ථාව නිවාස සංවර්ධන මූල්‍ය සංස්ථාව, එක්ව ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශයේ මඟ පෙන්වීම යටතේ ඉදි කෙරෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n1102165</link>
    <topic>ක්‍රිකට් ලෝක කුසලාන තරගවලටදැඩි ආරක්ෂක වැඩපිළිවෙළක්</topic>
    <author>විජයානී එදිරිසිංහ</author>
    <content>ක්‍රිකට් ලෝක කුසලාන තරගාවලියේ තරග ඇතුළු මේ දිනවලදී පැවැත්වෙන පෙරහුරු තරග සඳහා පොලීසිය යුද හමුදාවේ ද සහාය ඇතිව දැවැන්ත ආරක්ෂක වැඩපිළිවෙළක් දියත් කර තිබේ.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පති මහින්ද බාලසූරිය මහතාගේ අධීක්ෂණය යටතේ පොලිසියේ ජ්‍යෙෂ්ඨ නියෝජ්‍ය පොලිස්පතිවරු , නියෝජ්‍ය පොලිස්පතිවරු, පොලිස් අධිකාරිවරු ඇතුළු පොලිසියේ විශාල පිරිසක් මේ ආරක්ෂක වැඩපිළිවෙළට සහාය වෙති.ඊයේ (15) සිට මේ ආරක්ෂක වැඩපිළිවෙළ ආරම්භ විණි.ලබන මාර්තු 29 වැනිදා දක්වා එය ක්‍රියාත්මක වෙයි. ආරක්ෂක හේතු මත පොලිසියේ සහ හමුදාවේ යොදවන ප්‍රමාණය හෙළි නොකෙරේ. තරග සඳහා පැමිණෙන විදේශීය ක්‍රිකට් කණ්ඩායම්වලට පූර්ණ ආරක්ෂාවක් සලසා ඇති බව ජ්‍යෙෂ්ඨ නියෝජ්‍ය පොලිස්පති එන්.කේ. ඉලංගකෝන් මහතා කීය. ආරක්ෂක වැඩපිළිවෙළ අදියර තුනකින් ක්‍රියාත්මක වේ. ආරක්ෂක ලේකම් ගෝඨාභය රාජපක්ෂ මහතා, පොලිස්පති මහින්ද බාලසූරිය මහතා ඇතුළු ආරක්ෂක නිලධාරීන් එක්ව සිදුකළ විශේෂ සාකච්ඡාවකින් අනතුරුව මේ දැවැන්ත ආරක්ෂක වැඩපිළිවෙළ ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n1102166</link>
    <topic>විපතට පත්වූවන්ට ආහාර දෙන්නඅමෙරිකා ඩොලර් මිලියනයක්</topic>
    <author>මහින්ද අලුත්ගෙදර</author>
    <content>ජල ගැල්මෙන් විපතට පත් ශ්‍රී ලාංකිකයන්ගේ ආහාර අවශ්‍යතා සම්පූර්ණ කිරීමට අමෙරිකානු ඩොලර් මිලියනයක ආධාර යුරෝපා කොමිසම මගින් එක්සත් ජාතීන්ගේ ලෝක ආහාර වැඩසටහන වෙත බාරදී ඇත.යුරෝපා කොමිසමේ මානුෂික ආධාර අංශය සහ සිවිල් ආරක්ෂක දෙපාර්තමේන්තුව එක්ව ප්‍රදානය කර ඇති මේ ආධාර මුදල විපතට පත් ලක්ෂ 55 කට ප්‍රමාණවත් වෙතැයි එක්සත් ජාතීන්ගේ ලෝක ආහාර වැඩසටහනේ ශ්‍රී ලංකා නියෝජිත අද්නන් ඛාන් මහතා පවසයි.ජල ගැලීම් හේතුවෙන් බරපතළ අර්බුදයකට පත් වූ අවස්ථාවක ශ්‍රී ලංකාවට ලැබෙන මේ ආධාරය ඉතා වැදගත් බවද හෙතෙම සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n1102167</link>
    <topic>උසස් තාක්ෂණ අධ්‍යාපන ඉංගී‍්‍රසි ඩිප්ලෝමාධාරීන්ට ගුරු පත්වීම්</topic>
    <author>සමන්මලී පි‍්‍රයශාන්ති</author>
    <content>ශ්‍රීලංකා උසස් තාක්ෂණ අධ්‍යාපන ආයතනයේ ඉංගී‍්‍රසි ඩිප්ලෝමාව හදාරන සිසුන් ඉංගී‍්‍රසි ගුරුවරුන් ලෙස රජයේ පාසල්වලට බඳවාගැනීමට අවශ්‍ය පියවර ගන්නා බව උසස් අධ්‍යාපන ඇමැති එස්. බී. දිසානායක මහතා පැවසීය. එසේම පාසල්වල පවතින තොරතුරු තාක්ෂණ ගුරු හිඟයට ද එම ආයතනයේ තොරතුරු තාක්ෂණ ඩිප්ලෝමාව හදාරන සිසුන් යෙදවීමට ද කටයුතු කරන බවත් දිසානායක මහතා කීවේය.ඒ සඳහා උසස් තාක්ෂණ අධ්‍යාපන ආයතනයේ ඉංගී‍්‍රසි හා තොරතුරු තාක්ෂණ ඩිප්ලෝමා පාඨමාලා නවීකරණය කරන බවත් ප්‍රකාශ කළේය. අධ්‍යාපන අමාත්‍යාංශය සමඟ සාකච්ඡා කර කඩිනමින් මේ වැඩපිළිවෙළ ක්‍රියාත්මක කරන බව ද ඒ මහතා කීවේය.පරිපූරක වෛද්‍ය වෘත්තිකයින්ගේ හිඟය පියවා ගැනීමට සුදුසු වන පාඨමාලා ද උසස් තාක්ෂණ ආයතනයට හඳුන්වා දීමට කටයුතු කරන බවත්, මධ්‍යම මට්ටමේ වෘත්තිකයින් සඳහා ජාතික මෙන්ම ජාත්‍යන්තරව ද පවතින පරිපූරක වෛද්‍ය හිඟය අවම කිරීම සඳහා මෙම පාඨමාලා හඳුන්වා දෙන බවත් කීවේය.දැනට රටේ සිදුවන යෝධ සංවර්ධන ව්‍යාපෘතීන්වල නඩත්තු, ඉදිකිරීම්, ප්‍රතිසංස්කරණ මෙන්ම නව ව්‍යාපෘති සකස් කිරීම සඳහා ද ශ්‍රී ලංකා උසස් තාක්ෂණ ආයතනයේ සිසුන් පිටුවහල් වනු ඇතැයි ද හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n1102168</link>
    <topic>බටහිර වෙරළ තීරයඅස්වාභාවික ලෙස ඛාදනය වෙයි</topic>
    <author>ප්‍රාර්ථනා වීරසිංහ</author>
    <content>වසර 35 කට පසුව ශ්‍රී ලංකාවේ බටහිර වෙරළ තීරය අස්වාභාවික ලෙස ඛාදනය වන බව වෙරළ සංරක්‍ෂණ දෙපාර්තමේන්තුව පවසයි. වැල්ලවත්ත, බම්බලපිටිය, රත්මලාන, වෙඩිකන්න ප්‍රදේශවල මේ තත්ත්වය දක්නට ලැබන බව වෙරළ සංරක්‍ෂණ දෙපාර්තමේන්තුවේ අධ්‍යක්‍ෂක ජනරාල් අනිල් ප්‍රේමරත්න මහතා ප්‍රකාශ කළේය.සාමාන්‍යයෙන් මෝසම් නොමැති වලාල කාලයේ වෙරළ ඛාදනයක් සිදු නොවන බැවින් මේ තත්ත්වය පිළිබඳ පරීක්‍ෂා කිරීම ආරම්භ කර ඇති බවත් අධ්‍යක්‍ෂ ජනරාල්වරයා කීය.වත්තල, පල්ලියවත්ත, පී‍්‍රතිපුර, උස්වැටකෙයියාව සහ මීගමුව පෝරුතොට වෙරළ විශාල ලෙස ඛාදනය වන බව පෙරේදා (14) සිදුකළ ක්ෂේත්‍ර පරීක්‍ෂණවලින් හෙළිවූ බව ද හෙතෙම පැවසීය.මීට හේතු වන්නට ඇත්තේ මුහුදු මට්ටමේ ඉහළ යෑමක් ද, දේශගුණික විපර්යාසයක් ද, ලානිනා තත්ත්වය ද, එසේත් නැත්නම් වෙනත් හේතුවක් ද යන්න ස්ථිර වශයෙන් ප්‍රකාශ කිරීමට නොහැකි බව පැවසූ අධ්‍යක්‍ෂවරයා, ඒ පිළිබඳ සොයා බැලීමට අධ්‍යයන කටයුතු ආරම්භ කර ඇති බවත් ප්‍රකාශ කළේය.මේ ප්‍රදේශවල වෙරළ ඛාදනය අවම කිරීමට තාවකාලිකව වැලි ගෝනි යෙදීම සිදුකරන බවත්, මේ තත්ත්වය පිළිබඳ අධ්‍යයනය කිරීමෙන් අනතුරුව වෙරළ ආරක්‍ෂණයට අවශ්‍ය පියවර වහාම ගන්නා බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n1102169</link>
    <topic>රජය සිදුකළැයි පවසන ලෙස සැකකරුවන්ගේ ඥාතීන්ට බලපෑම්</topic>
    <author>භක්ති ධර්මපි‍්‍රය මෙන්ඩිස්</author>
    <content>ඊ නිවුස් කාර්යාලයට ගිනි තබා විනාශ කිරීම රජය විසින් සිදුකළා යැයි පවසන ලෙස සංවිධානාත්මක කණ්ඩායමක් විසින් භූ®තයාගේ සහ සූඩා නැමැති සැකකරුගේ ඥාතීන්ට පවසා තිබේ.මේ සම්බන්ධයෙන් සැකකරුවන්ගේ ඥාතීන් විසින් වැල්ලම්පිටිය සහ තලංගම පොලිස් ස්ථානවලට පැමිණිලි ඉදිරිපත් කර ඇත.භූතයා සහ සූඩා නැමැති සැකකරුවන්ගේ නිවෙස් වලට යතුරු පැදියකින් පැමිණි නාඳුනන පුද්ගලයෙකු මොවුන් දෙදෙනාගේ ඥාතීන්ට මුදල් ලබා දීමට උත්සාහ කළ බවත් රජය විසින් මෙම ගිනි තැබීම සිදු කළ බව ප්‍රකාශ කරන ලෙසත් යතුරු පැදියේ පැමිණි පුද්ගලයා සැකකරුවන්ගේ ඥාතීන්ට ප්‍රකාශ කළ බව ඔවුන්ගේ පැමිණිල්ලේ සඳහන් කර ඇතැයි නුගේගොඩ ප්‍රදේශ භාර පොලිස් අධිකාරි දේශබන්දු තෙන්නකෝන් මහතා දිනමිණට ඊයේ (15) පැවසීය.ඊ නිවුස් කාර්යාලයට ගිනි තැබීමේ සිද්ධිය සම්බන්ධයෙන් පොලිසිය විසින් අත්අඩංගුවට ගෙන රක්ෂිත බන්ධනාගාර ගත කර සිටි භූතයා සහ සූඩා නැමැති සැකකරුවන් දෙදෙනා තවදුරටත් රක්ෂිත බන්ධනාගාර ගත කරන ලෙස කඩුවෙල මහේස්ත්‍රාත්වරයා ඊයේ (15) නියෝග කර තිබේ.රජය අපකීර්තියට ලක් කරමින් ජාත්‍යන්තර සංවිධානවල සහය ලබා ගැනීමට ඊ නිවුස් කාර්යාලය ගිනි තබා ඇති බව මූලික විමර්ශන වලින් හෙළි කර ගැනීමට මේ සම්බන්ධව පරීක්ෂණ පවත්වන පරීක්ෂණ කණ්ඩායමට හැකි වී ඇත.නුගේගොඩ ප්‍රදේශ භාර පොලිස් අධිකාරී දේශබන්දු තෙන්නකෝන් මහතාගේ උපදෙස් සහ අධීක්ෂණය මත සහකාර පොලිස් අධිකාරී නිශාන්ත සොයිසා, තලංගම පොලිස් ස්ථානාධිපති ප්‍රධාන පොලිස් පරීක්ෂක උපුල් පෙරේරා ඇතුළු කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021610</link>
    <topic>හදිසි ගින්නකින් කඩ 2ක් විනාශයි</topic>
    <author>කළුතර දිසා සමුහ</author>
    <content>හොරණ පානදුර පාරේ පිහිටි මෝටර් රථ අමතර කොටස් අලෙවිකරන වෙළෙඳ සැලක් හා එයට යාබද තවත් වෙළෙඳසැලක් පෙරේදා (14) අලුයම ඇති වූ ගින්නකින් සම්පූර්ණයෙන්ම විනාශ වී ඇත.වෙළෙඳ සැලෙහි කිසිවකු සිට නොසිටි අවස්ථාවේ පාන්දර තුන හමාරට පමණ මෙම ගින්න හටගෙන තිබේ.පාන්දර හතරට පමණ තමා පැමිණ මේ සම්බන්ධව හොරණ නගර සභාවේ ගිනි නිවන ඒකකයට දැණුම් දුන් නමුත් ගිනිනිවන ඒකකයට අවශ්‍ය ජලය නොමැතිකමින් ගින්න නිවා දැමීමට නොහැකි වූ බැව් වෙළෙඳ සැල් හිමියා දිනමිණට පැවැසීය. පසුව හොරණ පොලිසිය මගින් කළුතර ගිනි නිවන ඒකකයේ සේවකයින් කැඳවා ගින්න නිවා දමන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021611</link>
    <topic>විජය කුමාරතුංග ගුණ සමරුව අද</topic>
    <author/>
    <content>විජය කුමාරතුංග කලාකරුවාණන් ගේ 23 වන ගුණ සමරුව අද (16) පෙරවරු 9.00 ට කටුනායක සීදූව 18 කණුව මංසන්ධියේදී පැවැත්වේ.චන්ද්‍රිකා බණ්ඩාරනායක කුමාරතුංග මැතිනිය, ඇමැති ජීවන් කුමාරතුංග, ඇමැති ෆීලික්ස් පෙරේරා, ඇමැති මර්වින් සිල්වා මහත්වරුන් ද මෙම අවස්ථාව සඳහා සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021612</link>
    <topic>ඉන්දියාවේ මෙරට සරණාගතයන් පිරිසක් තමිල්නාඩුවේ සිට දිල්ලියට පාගමනක් යති</topic>
    <author>මහින්ද අලුත්ගෙදර</author>
    <content>ශ්‍රී ලාංකික ද්‍රවිඩ සරණාගතයන් 100දෙනෙකු ඉන්දීය තමිල්නාඩුවේ සිට නව දිල්ලිය දක්වා පා ගමනක් ආරම්භ කර ඇත.මේ සරණාගතයින් සිය දෙනා කිලෝමීටර් 2005ක දුරක් පා ගමනේ යෙදෙන අතර භාරතීය ජනතා පක්ෂ නායකයන් හමුවීමට අපේක්ෂා කරන බව වාර්තා වෙයි.එහිදී ඔවුනගේ මූලික අරමුණ වී ඇත්තේ 1987 දී අස්සන් කළ ඉන්දු ලංකා ගිවිසුම නිවැරැදි ලෙස ක්‍රියාත්මක කරන ලෙසට භාරතීය ජනතා පක්ෂයෙන් ඉල්ලා සිටීම බවද තානාපති ආරංචි මාර්ග සඳහන් කරයි. පසුගිය (16) දා මේ පා ගමන ආරම්භ කළ ශ්‍රී ලාංකික ද්‍රවිඩ සරණගතයන් මේ වන විට මහාරාප්ටු ප්‍රාන්තය වෙත පැමිණ තිබෙන අතර ඔවුන් ඔරිස්සා ප්‍රාන්තයේ පදිංචිකරුවෝ බවද වාර්තා වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021613</link>
    <topic>හොරට පොලිස් සහතිකසාදන තැනක් වටලයි</topic>
    <author>ගම්පහ සංචාරක නිට්ටඹුව සමූහ</author>
    <content>ගණේමුල්ල ප්‍රදේශයේ ව්‍යාජ පොලිස් සහතික නිකුත් කරන ස්ථානයක් වැටලූ ගම්පහ පොලිසිය පුද්ගලයින් තිදෙනකු අත්අඩංගුවට ගෙන ඇත. ලද තොරතුරක් මත පුද්ගලයකු පරීක්ෂා කර මෙම ව්‍යාජ ස්ථානය වටලා ඇත.ගණේමුල්ල පොලිස් ස්ථානාධිපතිවරයාගේ නිල මුද්‍රාව සහ පොලිස් සහතික නිකුත් කරන පත්‍රිකා රාශියක් අත්අඩංගුවට ගෙන ඇත.වැඩිදුර විමර්ශනයේ දී හෙළි වී ඇති කරුණු අනුව මුද්‍රාව මරදාන ප්‍රදේශයේ මුද්‍රණාලයකින් මේවා සකස් කර ඇති බවත්, නිකුත් කැර ඇති සහතික “කළුතොට ෆිනෑන්ස් සහ” ද ෆිනෑන්ස් ආයතන වෙතද නිකුත් කර ඇත. එයට අමතරව රජයේ රැකියාවන් අයැදුම් කරන්නන්ටද පොලිස් සහතික නිකුත් කර ඇති බැව් හෙළි වී ඇත.වැඩිදුර පරීක්ෂණ සඳහා සැකකරුවන් තිදෙනා ගණේමුල්ල පොලිසියට භාරදී ඇත. ගණේමුල්ල පොලිසිය මඟින් සැකකරුවන් අධිකරණයට ඉදිරිපත් කිරීමට නියමිතය. ගම්පහ පොලිසියේ මූලස්ථාන පරීක්ෂකවරයාගේ උපදෙස් මත අපරාධ අංශයේ පො.ප. සමන් ජයසිංහ මහතා ඇතුළු ගම්පහ පොලිසියේ පො.සැ. 9018 අජිත්, පො.කො. 82088 චතුරංග, පො. සහායක 351 ශ්‍රීකාන්ත මෙම වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021614</link>
    <topic>විස මත්පැන් පොවා අත් පළඳනාවට විදලා</topic>
    <author>ඉන්දික පොල්කොටුව</author>
    <content>කටුගස්තොට ප්‍රදේශයේ උත්සව ශාලාවක විවාහ උත්සවයක් සඳහා සහභාගි වී මධුවිත පානය කරමින් සිටි පුද්ගලයකු වෙනත් මත්පැන් අලෙවිහලකට රැගෙන ගොස් ඔහු හට විස මත්පැන් ලබා දී සිහි මුර්ජාවීමෙන් අනතුරුව රුපියල් හැටදහසක් පමණ වටිනා ඔහුගේ රන් අත්පළඳනාව පැහැරගෙන යාමේ සිද්ධියක් සම්බන්ධයෙන් කටුගස්තොට පොලිසිය පරීක්ෂණ ආරම්භ කැර ඇත.එකම විවාහ උත්සවයට පැමිණි බවට ව්‍යාජ අයුරින් පෙනී සිටි සංවිධානාත්මක කල්ලියක් මෙම පුද්ගලයා රැගෙන ගොස් රන් අත්පළඳනාව පැහැරගෙන ගොස් ඇතැයි කටුගස්තොට පොලිසිය පවසයි.අදාළ විවාහ උත්සවයේ සාජ්ජයට මත්පැන් මදි යැයි පවසමින් සැකකාර කණ්ඩායම මෙම පුද්ගලයා රටබීම හලකට රැගෙන ගොස් විස මත්පැන් ලබාදී ඇති බවට තොරතුරු අනාවරණය වේ.අදාළ පුද්ගලයා සිහිමුර්ජා වීමෙන් අනතුරුව තිත්තපජ්ජල හා මහනුවර රෝහල්වලින් නේවාසිකව ප්‍රතිකාර ලබාගෙන ඇත.කටුගස්තොට පොලිස් ස්ථානාධිපති ප්‍රධාන පොලිස් පරීක්ෂක ඩී. ජයතිලක මහතාගේ මෙහෙයවීමෙන් මෙහි පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021615</link>
    <topic>සත්ත්ව ගොවිපළක සේවයට දැමූශ්‍රී ලාංකික කාන්තාවක් ඉන් මුදා ගනී</topic>
    <author>මහින්ද අලුත්ගෙදර</author>
    <content>සෞදි අරාබියේ සත්ත්ව ගොවිපළක සේවය කළ ශ්‍රී ලාංකික කාන්තාවක් ඉන් මුදා ගැනීමට ශ්‍රී ලංකා තානාපති කාර්යාලය සමත්ව ඇත.පසුගිය 2010 වසරේ සැප්තැම්බර් මස (20) වැනි දා ගෘහසේවය සඳහා සෞදි අරාබියාවට ගිය ෆාතිමා අසීරා (43) නැමැති මේ කාන්තාවගේ සේවා යෝජකයා විසින් ඇයව සත්ත්ව ගොවිපළක සේවයේ යොදවා තිබෙන බව තානාපති ආරංචිමාර්ග සඳහන් කරයි.ගවයන්, බැටළුවන් ඇතුළු සතුන් 100ක් පමණ රැක බලා ගැනීම සඳහා මේ ශ්‍රී ලාංකික කාන්තාව යොදවා තිබෙන අතර එහිදී රාත්‍රිය ගත කිරීම සඳහා ඇය වෙත ලබා දී තිබෙන්නේ කුඩා ප්‍රමාණයේ මඩුවක් බවද වාර්තා වෙයි.මේ ගොවිපලේ සේවයේ යෙදවීමට අමතරව මේ කාන්තාව අදාළ නිවෙසේ මෙහෙකාර සේවයේ ද යොදා තිබෙන අතර ඒ හේතු නිසාම ඇයව රෝගී තත්ත්වයට පත්ව ඇත.රෝගී වූ මේ කාන්තාවට ප්‍රතිකාර ලබා දීම සඳහා හයිල්හි පිහිටි රජයේ රෝහල වෙත ඇතුළත් කර ඇති අතර එහිදී දින 30 ක කාලයක් නේවාසිකව ප්‍රතිකාර ලබා තිබේ. මේ හේතු නිසාම ඇය මේ දුෂ්කර ජීවිතයෙන් මුදා ගැනීමට සෞදිඅරාබියාවේ පිහිටි ශ්‍රී ලංකා තානාපති කාර්යාලය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021616</link>
    <topic>බසය ප්‍රපාතයට පෙරලී අයෙක් මරුට: 22කට තුවාල</topic>
    <author>සටහන - අසේල කුරුළුවංශ ඡායාරූපය - ගම්පොළ සමූහ</author>
    <content>පුස්සැල්ලාව සිට ප්‍රොටස් වතුයාය බලා ගමන් ගනිමින් තිබූ පෞද්ගලික බස් රථයක් ඊයේ (15) දහවල් කාසමලේ ප්‍රදේශයේදී මාර්ගයෙන් ඉවතට පැන බෑවූමකට පෙරළීමෙන් එක් අයෙකු මියගොස් විසි දෙදෙනකු තුවාල ලැබූහ. අනතුරින් ඒ. අම්මාන් (60) නැමැති අය මියගොස් ඇති අතර තුවාලකරුවන් ගම්පොළ හා පුස්සැල්ලාව රෝහල්වලට ඇතුළත් කැර තිබේ.බස් රථය පටු මාර්ගයකදී ත්‍රිරෝද රථයකට ඉඩදීමට යෑමේදී පෙරළී ඇති අතර ගම්පොළ ජ්‍යෙෂ්ඨ පොලිස් අධිකාරී රොෂාන් ප්‍රනාන්දු මහතාගේ උපදෙස් මත සහකාර පොලිස් අධිකාරි චූලනි වීරරත්න මහතාගේ මෙහෙයවීමෙන් පුස්සැල්ලාව පොලිස් ස්ථානාධිපති ප්‍රධාන පොලිස් පරීක්ෂක එස්. රාජා මහතා ඇතුළු කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021617</link>
    <topic>වැඩි මිලට ‘හාල්’ වික්කමුදලාලිලා 22ක් කොටු වෙති</topic>
    <author>සමන්ති වීරසේකර</author>
    <content>රජයේ අනුමත මිලට වඩා වැඩි මිලට වතු කම්කරුවන්ට සහල් අලෙවි කළ වෙළෙඳුන් විසි දෙදෙනකු නුවරඑළිය පාරිභෝගික සේවා අධිකාරිය මඟින් ඊයේ (15දා) අත්අඩංගුවට ගෙන තිබේ.හැටන්, කොටගල, තලවාකැලේ, වලපනේ, පදියපැලැල්ල හා මතුරට ප්‍රදේශවල කළ වැටලීම්වලදී මේ වෙළෙඳුන් අත්අඩංගුවට ගත් අතර, මිල සඳහන් නොකර වැඩි මිලට සහල් විකුණන ලද බවට නුවරඑළිය දිස්ත්‍රික් ලේකම්වරයා වෙත ලද පැමිණිලිවලට අනුව වැටලීම් සිදු කැර තිබේ.වතු කම්කරුවන්ට වෙළෙඳුන්ගෙන් සිදුවන අපහසුතා සහ අසාධාරණයට එරෙහිව පාරිභෝගික සේවා අධිකාරිය මගින් අඛණ්ඩව මේ වැටලීම් සිදුකරන බවත්, අත්අඩංගුවට ගත් වෙළෙඳුන් මේ 28 වැනි දින අධිකරණය හමුවට ඉදිරිපත් කරන බවත් නුවරඑළිය දිස්ත්‍රික් ලේකම් ඩී. පි. ජී. කුමාරසිරි මහතා ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021618</link>
    <topic>ඉන්දීය මුහුදේ දී අත්අඩංගුවට පත්තවත් ශ්‍රී ලාංකික ධීවර පිරිසකට නිදහස</topic>
    <author>බුද්ධිකා ඉඹුලාන</author>
    <content>ඉන්දීය මුහුදු සීමාවේ දී අත්අඩංගුවට පත් තවත් ශ්‍රී ලාංකික ධීවර යාත්‍රා 3ක් සහ එහි වූ ධීවරයන් නිදහස් කිරීමට ඉන්දියානු රජය පියවර ගෙන ඇත.ඉන්දියාවේ අන්ද්‍රා ප්‍රදේශයේ රඳවා තිබූ රෝහිත පුතා හිරාන් පුතා සහ චමිඳු පුතා මෙසේ නිදහස ලැබූ ධීවර යාත්‍රාවන් ය.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා සහ ඉන්දීය බලධාරීන් අතර සිදු කෙරුණු සාකච්ඡාවල ප්‍රතිඵලයක් ලෙස මේ යාත්‍රා නිදහස් කර ගැනීමට හැකි වී ඇත.මේ ධීවරයින් සහ ධීවර යාත්‍රා 2010 සහ 2011 වසරවලදී ඉන්දීය මුහුදු සීමා උල්ලංඝණය කිරීම හා අනවසරයෙන් මසුන් ඇල්ලීමේ චෝදනා මත අත්අඩංගුවට පත්ව ඇති අතර මේ යාත්‍රාද සමඟ මේ වන විට ඉන්දියාවේ සිටි ධීවර කාර්මිකයන් 94 දෙනෙකු සහ ධීවර යාත්‍රා 20ක් නිදහස් කර ගැනීමට ධීවර අමාත්‍යාංශය සමත් වී ඇත.මේ වන විට අන්දමන් දූපත් හි අත්අඩංගුවේ පසුවන ‘සචිත්’ ධීවර යාත්‍රාව සහ එහි සිටින ධීවර කාර්මිකයන් 6 දෙනාද ඉතා ඉක්මනින් නිදහස් කර ගැනීමට ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා අවශ්‍ය කටයුතු සම්පාදනය කරමින් සිටින බවද එම අමාත්‍යාංශය කියයි.මෙසේ නිදහස් කර සිටින සියලුම ධීවර කාර්මිකයන් සහ යාත්‍රා සියල්ලම, ඉන්දියාවේ නවදිල්ලි නුවර විදේශ කටයුතු අමාත්‍යාංශයෙන් පිටත්කර හැරීමේ නියෝග ලද වහාම මෙරටට ගෙන්වා ගැනීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021619</link>
    <topic>කොස්තාපල්ට තලගුලි දීජංගම දුරකතනයට විදලා</topic>
    <author>මහනුවර දකුණ විශේෂ ආර්. එම්. රත්නායක</author>
    <content>කොළඹ සිට බසයෙන් මහනුවරට එද්දී අතරමගදී හාදවූ අයෙක් දුන් තලගුලියක් කෑ පොලිස් කොස්තාපල්වරයකු සිහිමුර්ඡාවෙන් පෙරේදා (14) මහනුවර රෝහලට ඇතුළත් කර ඇත. තලගුලි කෑමට දුන් අය පොලිස් කොස්තාපල්වරයාගේ අත තිබූ ජංගම දුරකථනය ද මුදල් ද පැහැරගෙන ඇති බැව් කියැවේ.මේ අකරතැබ්බයට මුහුණපා දැනට මහනුවර රෝහලේ අංක 30 වාට්ටුවේ ප්‍රතිකාර ලබනුයේ මහනුවර පොලිසියේ පොලිස් කොස්තාපල් වරයකු වන උපාලි හේරත් නමැත්තෙකි. සිද්ධිය සම්බන්ධයෙන් මහනුවර මූලස්ථාන ප්‍රධාන පොලිස් පරීක්‍ෂකවරයාගේ උපදෙස් මත පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021620</link>
    <topic>ලක්‍ෂයක කප්පම් ගනිද්දීඅතටම කොටු කරගෙන</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>රුපියල් ලක්‍ෂයක් කප්පම් ඉල්ලා රත්මලාන ශ්‍රී රාහුල මාවතේ පදිංචි වරාය අධිකාරියේ සේවය කරන පුද්ගලයකුට තර්ජනය කර ලිපි යවා කප්පම් ගැනීමට තැත් කිරීමේදී පුද්ගලයින් දෙදෙනකු ගල්කිස්ස පොලිසියේ අපරාධ අංශය මගින් අත්අඩංගුවට ගෙන ඇත.ඔවුන් තෙලවල ප්‍රදේශයේ පදිංචිකරු වන් වන අතර, වයස අවු. 32 සහ 34 වයස් කාණ්ඩවල පසුවන්නන් වේ.මෙම ලිපිය ලියූ තැනැත්තා ප්‍රබල අපරාධ ගණනාවකට සම්බන්ධ පාතාල කල්ලි සාමාජිකයකු බවට තොරතුරු හෙළිවී ඇත. අනෙක් තැනැත්තා ද්‍රවිඩ ජාතිකයකු බව පොලිසිය කියයි.වැඩිදුර පරීක්‍ෂණ අපරාධ අංශ ස්ථානාධිපති උප පොලිස් පරීක්‍ෂක තිස්ස සුගතපාල, පොලිස් සැරයන් 67761 ලලිත්, පො. කො. 36139 රවීන්ද්‍ර අය විසින් සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021621</link>
    <topic>ක්ෂයරෝගීන් වැඩිම පිරිසක් සිටින්නේ කොළඹ දිස්ත්‍රික්කයේ</topic>
    <author/>
    <content>ක්ෂය රෝගය බස්නාහිර පළාතෙන් පාලනය කර ගතහොත් එම රෝගය මුළු රටෙන් ම සියයට 40 කින් පාලනය කර ගත හැකි බව සෞඛ්‍ය ඇමැති මෛත්‍රීපාල සිරිසේන මහතා පවසයි.මේ වන විට ශ්‍රී ලංකාවේ ක්ෂය රෝගීන් වැඩිම පිරිසක් වාර්තා වන්නේ බස්නාහිර පළාතේ කොළඹ දිස්ත්‍රික්කයෙන් බවත්, අධික ජනගහනය, පරිසර දූෂණය හා දිනපතා විශාල පිරිසක් විවිධ කටයුතු සඳහා සංක්‍රමණය වීම යනාදී කරුණු ක්ෂය රෝගය ව්‍යාප්ත වීමට බලපෑ හැකි සියලුම සාධක එම පළාතේ දක්නට ලැබෙන බවත් ඇමැතිවරයා පෙන්වා දුන්නේය.සෞඛ්‍ය අමාත්‍යාංශයේ ක්ෂය රෝග හා ළය රෝග වැඩසටහන ක්ෂය රෝගීන් සඳහා රට පුරා ප්‍රමුඛ පෙළේ පෞද්ගලික රෝහල්වල සෘජු නිරීක්‍ෂිත ප්‍රතිකාර ඒකක පිහිටුවීමේ වැඩපිළිවෙළක් අරඹා ඇති අතර එහි දෙවැනි ඒකකය වත්තල හේමාස් පෞද්ගලික රෝහලේ පෙරේදා (14) ස්ථාපිත කරමින් ඇමැතිවරයා මෙසේ පැවසීය.ඇමැතිවරයා මෙසේ ද කීවේය.ක්ෂය රෝග ලක්‍ෂණ සහිත පුද්ගලයන් සියලු දෙනා රජය විසින් නොමිලේ පවත්වාගෙන යනු ලබන ප්‍රතිකාර ඒකක වෙත පැමිණ සෙම පටල පරීක්‍ෂා කර ගෙන අදාළ ප්‍රතිකාර ලබා ගත යුතුයි. අපේ රටේ වැඩියෙන් ම සංවර්ධනය වී තිබෙන ප්‍රදේශය බස්නාහිර පළාතයි. ඒ වගේම රටට අවශ්‍ය ආහාරපාන බෙදාහැරෙන්නේත් මේ පළාතෙන්. සෑම හොඳ දෙයක් වගේම නරක දේවලුත් රටට බෙදාහරින්නේ බස්නාහිර පළාතෙන්. ක්ෂය රෝගය, ඩෙංගු, මී උණ මේ හැම දෙයක් ම වැඩියෙන් වාර්තා වන්නේ බස්නාහිර පළාතෙන්. රටට හොඳ දේවල් බස්නාහිර පළාතෙන් රටට එනවා වගේම මුළු රටට වසංගත බෙදාහරින්නේත් බස්නාහිර පළාතෙන් බව කියන්න ඕනෑ.2010 වර්ෂයේ සංඛ්‍යාලේඛන අනුව බස්නාහිර පළාතේ කොළඹ දිස්ත්‍රික්කයෙන් රෝගීන් 2096 ක් ද, ගම්පහ දිස්ත්‍රික්කයෙන් රෝගීන් 1065 ක් හා කළුතර දිස්ත්‍රික්කයෙන් රෝගීන් 843 ක්, මහනුවරින් 877 ක් හා රත්නපුර දිස්ත්‍රික්කයෙන් 602 ක් වශයෙන් රෝගීන් 11,000 ක් අලුතින් සොයාගෙන තිබේ. ලෝක සෞඛ්‍ය සංවිධානයේ ඇස්තමේන්තු අනුව ශ්‍රී ලංකාවේ ජනගහනයෙන් ලක්‍ෂයකට 66 ක් ක්ෂය රෝගයට ගොදුරුව තිබේ. ඇතැම් ක්ෂය රෝගීන් රාජ්‍ය අංශයේ ඒකක වෙත ඒමට මැළිකමක් දක්වන බැවින් පෞද්ගලික අංශයේ සහාය ඇතිව එම රෝහල්වල සෘජු නිරීක්‍ෂිත ප්‍රතිකාර ඒකක ඇරැඹීමට සෞඛ්‍ය අමාත්‍යාංශය පියවර ගෙන තිබෙනවා.ලෝක සෞඛ්‍ය සංවිධානයේ ශ්‍රී ලංකා නියෝජිත වෛද්‍ය ෆිර්දෝසි රූස්ටම් මෙහෙතා මහතා, අදහස් දක්වමින් ලෝක සෞඛ්‍ය සංවිධානයේ තම සේවා කාලය වසර 20 ක් බවත්, රටවල් ගණනාවක සේවය කර ඇති තමා ක්ෂය රෝග මර්දනය සඳහා පෞද්ගලික අංශයේ දායකත්වය ලැබී තිබෙනු දුටු පළමුවැනි අවස්ථාව මෙය බවත් පැවැසීය. එසේම ක්ෂය රෝගය මර්දනය සඳහා පෞද්ගලික අංශයේ සහාය ලබාගැනීමට හැකිවීම සෞඛ්‍ය අමාත්‍යාංශය ලද ජයග්‍රහණයක් බවත් කීවේය.සෞඛ්‍ය ලේකම් වෛද්‍ය රවීන්ද්‍ර රුබේරු, හේමාස් රෝහල් සමූහයේ සභාපති යූසුෆ් මොර්ටාසා මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021622</link>
    <topic>ඛනිජ තෙල් සංස්ථාව සතු කොටස්කිසිසේත් විකුණා දමන්නේ නැහැ</topic>
    <author>සිතාරා සේනානි - ස්වර්ණා විජේකෝන්</author>
    <content>ඛනිජ තෙල් සංස්ථාව සතු කොටස් කිසි ලෙසකින්වත් විකුණා දැමීමට රජය කටයුතු නොකරන බවත්, එසේ කරන බවට එජාප මාධ්‍ය ප්‍රකාශක ගයන්ත කරුණාතිලක මන්ත්‍රීවරයා කරන ප්‍රකාශය වැරදි තොරතුරක් මත පදනම්ව කළ අසත්‍ය ප්‍රකාශයක් බවත්, එක්සත් ජනතා නිදහස් සන්ධානයේ මහලේකම් ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා පැවැසීය.එක්සත් ජනතා නිදහස් සන්ධානයට සටන් පාඨ හිඟවන විට ගයන්ත කරුණාතිලක මහතාට කවුරුන් හෝ වැරැදි තොරතුරක් දී ඇති බවත් තෙල් සංස්ථාව කොටස් තුනකට කඩා ඉන් එක් කොටසක් විකිණීමට උත්සාහ කළේත්, ඉන්ධන පිරවුම්හල් රැසක්ම ඉන්දියානු තෙල් සංස්ථාවට විකුණා දැමුවේත් එජාප පාලන සමයේ කරු ජයසූරිය මහතාගේද අනුදැනුම මත බවත් ඇමැතිවරයා පැවැසීය.එසේම පෞද්ගලික අංශයට එජාපය විකුණා තිබූ ඉන්ධන පිරවුම්හල් 107 ක් යළි රජයට පවරා ගැනීමට ක්‍රියා කළේ වත්මන් රජය බව ද හෙතෙම සිහිපත් කර දුන්නේය.ශ්‍රී ලංකා නිදහස් පක්‍ෂය කොළඹ මහවැලි කේන්ද්‍රයේ ඊයේ (15) පැවැත්වූ මාධ්‍ය හමුවේදී සුසිල් ප්‍රේමජයන්ත මහතා මේ බව පැවැසීය. ඒ මහතා මෙසේ ද කීවේය.රජය හැම විටම කළේ එජාප රජයන් විකුණා දැමූ රාජ්‍ය ආයතන නැවත රජයට පවරා ගැනීමයි. ෂෙල් ගෑස්, රක්ෂණ සංස්ථාව එසේ යළි පවරා ගත්තා. රජය කිසිම අයුරකින් තෙල් සංස්ථාවේ කොටස් විකුණන්නේ නෑ. 1962 දී තෙල් සංස්ථා පනත මගින් ඛනිජ තෙල් සංස්ථාව පිහිටුවූයේ බණ්ඩාරනායක මැතිනියයි. සංස්ථාවක් කිසිසේත් ඈවර කරන්න බෑ. ගයන්ත කරුණාතිලක මහතා එයවත් හරි හැටි දන්නේ නැති බවයි මේ ප්‍රකාශයෙන් පෙනී යන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=n11021623</link>
    <topic>අලි අනාථාගාරය පින්නවලින් ගෙන යන කතාව බොරුවක්</topic>
    <author>සුභාෂිනී සේනානායක</author>
    <content>පින්නවල අලි අනාථාගාරය දිවයිනේ වෙනත් ස්ථානයකට ගෙන යන බවට පැතිරයන ආරංචිවල කිසිදු සත්‍යතාවක් නොමැති බව සබරගමුව පළාත් මහ ඇමැති මහීපාල හේරත් මහතා පවසයි.දැනට අලි ඇතුන් 80 කට වඩා සිටින මේ ස්ථානයේ පවතින අඩුපාඩු සොයා බලා විදෙස් සංචාරකයින්ට වඩාත් ආකර්ෂණීය ස්ථානයක් බවට පත්කිරීමට කටයුතු කරන ලෙස ජනාධිපති මහින්ද රාජපක්ෂ මහතා සහ ආර්ථික සංවර්ධන ඇමැති බැසිල් රාජපක්ෂ මහතා තමන්ට උපදෙස් දී තිබෙන බවද ප්‍රධාන අමාත්‍යවරයා ප්‍රකාශ කෙළේය.පින්නවල අලි අනාථාගාරය සහ ඒ ආසන්නයේ ඉදිවෙමින් පවතින ශ්‍රී ලංකාවේ දෙවන සත්වෝද්‍යානය අදාළව සාකච්ඡා දෙකක් පැවැත්වූ බවද ප්‍රධාන ඇමැතිවරයා පැවසීය.මේ සාකච්ඡා සඳහා පාර්ලිමේන්තු මන්ත්‍රී කනක හේරත් සත්වෝද්‍යාන අධ්‍යක්ෂ භාස්වර සේනාංක ගුණරත්න, සහකාර අධ්‍යක්ෂ රේණුකා බණ්ඩාරනායක යන මහත්ම මහත්මීන් ඇතුලු නිලධාරීන් සහභාගී වී ඇති අතර ඇතැම් දිනවල අලි අනාථාගාරය නැරඹීමට පැමිණෙන සංචාරකයින්ගේ බලපත්‍ර ගාස්තු ලෙස පමණක් රුපියල් ලක්ෂ 20 ක පමණ මුදලක් උපයන බව අනාවරණය විය.මේ වන විට ලෝ පතල සංචාරක ආකර්ෂණීය ස්ථානයක් වන පින්නවල අලි අනාථාගාරය විදෙස් සංචාරකයින්ට පහසුකම් සහිත ස්ථානයක් මෙන්ම එහි රැකවරණ ලබන අලි ඇතුන්ටද සුවදායක ස්ථානයක් බවට පත්කරන බව පැවසූ ප්‍රධාන අමාත්‍යවරයා පැරණි වහව පාලම වෙනුවට මන්තීරු දෙකකින් සමන්විත නව පාලමේ වැඩකටයුතු ආරම්භ කරන බවද පැවසීය. මේ මගින් කොළඹ නුවර මාර්ගය හරහා මෙන්ම රජරට නැරඹීමෙන් අනතුරුව කුරුණෑගල හරහා පැමිණෙන සංචාරකයින්ටද පහසුවෙන් පින්නවල අලි අනාථාගාරය නැරඹිය හැකි වනු ඇතැයි ද මහීපාල හේරත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r1102161</link>
    <topic>අනුරාධපුරයේ වාරිමාර්ග රක්ෂිතවලඅනවසර පදිංචිකරුවන් ඉවත් කරයි</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>අනුරාධපුර දිස්ත්‍රික්කය තුළ වැව් රක්ෂිත හා වාරිමාර්ග ඇළ රක්ෂිත වල අනවසරයෙන් පදිංචිව සිටින සියලු පිරිස් ඒවායින් ඉවත් කිරීමටත් මින් ඉදිරියට කිසිදු වාරිමාර්ග රක්ෂිතයක් අනවසරයෙන් අල්ලා ගැනීමට ඇති සියලු ඉඩකඩ ඇහිරීමට පියවර ගත යුතු බවට ඊයේ (15) රැස්වූ අනුරාධපුර දිස්ත්‍රික් කෘෂිකර්ම කමිටුව තීරණය කළේය. වැව් ඇළ මාර්ග රක්ෂිත අනවසරයෙන් කොටුකර ගැනීම නිසා පසුගියදා හටගත් ගංවතුර ඇතුළු වැව් ඇළදොල ගංගා පිටාර ගැලීම ව්‍යසනයක් බවට පත්වූ බව රැස්වීමට සහභාගි වූ වාරිමාර්ග කෘෂිකර්ම නිලධාරීන් ඇතුළු දිස්ත්‍රික් ගොවි සංවිධාන නියෝජිතයෝ දීර්ඝ වශයෙන් කරුණු දක්වමින් පෙන්වා දුන්හ.අනවසරයෙන් වැව් තාවලු ඇතුළු රක්ෂිත හා වාරිමාර්ග ඇළ රක්ෂිත තුළ අනවසරයෙන් පදිංචිව සිටින පුද්ගලයින් හා පවුල් ඉවත් කරන අතරතුර ඔවුන්ට මුලික ජීවන පහසුකම් සමග වගාවට හා පදිංචිය සඳහා ලබාදීම පිණිස අනුරාධපුර දිස්ත්‍රික්කයේ අවශ්‍ය තරම් අතිරේක ඉඩම් ඇති බව මෙහිදී ප්‍රාදේශීය ලේකම්වරු පෙන්වා දුන්හ.පසුගියදා හටගත් මහා ජල ගැලුම් තත්ත්වය නිසා දිස්ත්‍රික්කයේ වී වගා කළ කුඹුරු හෙක්ටයාර් 95109 කින් 90 % ක ප්‍රමාණයක් මුළුමනින්ම හෝ අර්ධ වශයෙන් විනාශ වී ඇති බවද අක්කර 6756 ක එළවලු වගාවන් මුළුමනින්ම පාහේ විනාශ වී ඇති බවද කමිටු රැස්වීමේදී අනාවරණය විය.වට්ටක්කා වගාවන්ගෙන් විශාල ප්‍රමාණයක් පමණක් නිරුපද්‍රිතව ඇතැයිද කෘෂිකර්ම නිලධාරීහු සඳහන් කළහ. කුඩා වැව් 1000 කට අලාභහානි සිදුව ඇති බවද සුළු අලුත්වැඩියාවන් ලබන මාර්තු මැද වන විට අවසන් කිරීමටත් මහ පරිමාණ පිළිසකර කිරීම් මේ වසර නිමවීමට පෙර අවසන් කිරීමටත් කෘෂිකර්ම කමිටුවේදී තීරණය කෙරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r1102162</link>
    <topic>ශ්‍රී ලංකාව වටා මුහුදේ ගිලුණුනැව්වල දත්ත රැස් කරයි</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>ශ්‍රී ලංකාව වටා පිහිටි මුහුදු තීරයන්හි ගිලුණු නෞකාවල දත්ත රැස් කිරීමේ කාර්යයන් ආරම්භ කර ඇතැයි පුරාවිද්‍යා අධ්‍යක්ෂෂ ජනරාල් ආචාර්ය සෙනරත් දිසානායක මහතා පැවැසීය.ලංකාව වටා මුහුදු තීරයන්හි එවැනි ගිලුණු නැව් තිබෙන ස්ථාන 20 ක් පමණ මේ වනවිට හඳුනාගෙන ඇති බව හෙතෙම පෙන්වා දුන්නේය.මෙම ගිලුණු නැව්වල දත්ත රැස් කිරීමෙන් පසු මුහුදු ගවේෂණ ආරම්භ කර මුහුදු පත්ලේ සැඟවුණු දෑ සොයා ගැනීමට නියමිත බව අධ්‍යක්ෂ ජනරාල්වරයා පෙන්වා දුන්නේය.මේ සඳහා අවශ්‍ය කටයුතු සම්පාදනය කරගෙන යන බව කී අධ්‍යක්ෂ ජනරාල්වරයා පුරාවිද්‍යාත්මක අතින් මුහුදු පත්ලේ සැඟවී ඇති දෑ සොයා ගැනීමට හැකිවනු ඇති බවට විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r1102163</link>
    <topic>ගම්වැසියන්ගේ ශ්‍රම දායකත්වයෙන්ග්‍රාමීය මාර්ග පිළිසකරයට</topic>
    <author>දිගාමඩුල්ල සංචාරක පියසේන වතුදුර</author>
    <content>ගංවතුරෙන් විනාශයට පත් වූ ග්‍රාමීය මාර්ග සියල්ල ප්‍රතිසංස්කරණය කිරීමට සහ ජන ජීවිතය යළි ගොඩනැඟීම සඳහා ගම්වැසියන්ගේ සහභාගිත්වය ලබාගැනීමට තීරණය කර ඇති අතර මේ සතිය තුළදී එම කටයුතු ආරම්භ කරන බව අම්පාර මහ දිසාපති සුනිල් කන්නන්ගර මහතා “දිනමිණ”ට පැවසීය. අම්පාර දිස්ත්‍රික්කයේ ග්‍රාම නිලධාරි කොට්ඨාස 504න් 475කට ගංවතුර නිසා හානි සිදු වූ බවද ග්‍රාමීය මාර්ග බොහොමයක්ම විනාශ වූ බවද පැවසූ මහ දිසාපතිවරයා මේ සඳහා සහභාගි කර ගන්නා ගම්වැසියන්ට දිනකට රුපියල් 500ක දීමනාවක් ගෙවන බවද සතියකට දින හතරක් (4) එක් අයෙක් මෙම වැඩකටයුතු සඳහා යොදවා ගන්නා බවද පැවසීය.මෙසේ යොදවා ගන්නා අයට රාජ්‍ය බැංකු මගින් මුදල් ගෙවීමට කටයුතු සූදානම් කර ඇති අතර සමෘද්ධි බැංකු මගින් මුදල් ගෙවීම සඳහා දැනට සාකච්ඡා පවත්වන බවද මහ දිසාපතිවරයා වැඩිදුරටත් පැවසීය.මේ ප්‍රදේශවලට ගංවතුරෙන් සිදුවී ඇති හානි පිළිබඳව ග්‍රාම නිලධාරියා විසින් මේ දිනවල තක්සේරු කරගෙන යනු ලබයි. විනාශ වු ග්‍රාමීය මාර්ග ප්‍රතිසංස්කරණය කිරීමට සහ කඩාවැටී ඇති ජනතාවගේ ජීවන තත්ත්වය යළි ගොඩනැගීමට මෙම වැඩපිළිවෙළ නිසා හැකියාව ලැබෙනු ඇතැයි විශ්වාස කරන බවද මහ දිසාපතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r1102164</link>
    <topic>අස්ගිරි මහා විහාර සංවත්සරයටකුල දරුවන් 700ක් පැවිදි බිමට</topic>
    <author>තිලක් පුෂ්පකුමාර සේනානායක</author>
    <content>වර්ෂ 1312 වෙසක් පුන් පොහෝදින ආරම්භ කරන ලද අස්ගිරිය මහා විහාරයට 2012 වසරේ වෙසක් පුන් පොහෝ දිනට වසර 700 ක් පිරීම නිමිත්තෙන් කුලදරුවන් 700 ක් පැවිදි කිරීමට කටයුතු යොදා ඇත.අස්ගිරිය මහා විහාරයේ උපෝෂථාගාරයට ප්‍රවේශ වන මාර්ගය දෙපස වලාකුළු බැම්මක් ඉදිකිරීමේ කටයුතු මේ දිනවල සිදු කෙරේ.අස්ගිරි මහා විහාරයේ ආරම්භක හා ශාසනික අවශ්‍යතාව සඳහා කොළඹ නිල නිවසක් සමඟ ඉඩමක් ලබා ගැනීම, වසර 700 ක් පිරීම නිමිත්තෙන් ශිලාස්ථම්භයක් ආදාහන මළුව විහාරය අසල පිහිටුවීම, සුමංගල මාවතට ප්‍රවේශ වන ස්ථානයේ මකර තොරණක් ඉදිකිරීම යන කාර්යයන් ඉටු කිරීම සඳහා අස්ගිරි පාර්ශවයේ මහානායක උඩුගම ශ්‍රී බුද්ධරක්ඛිත මහා නාහිමියන්ගේ උපදේශකත්වයෙන් ක්‍රියාකාරී කමිටුවක් පත්කර ඇත.වර්ෂ 2012 වෙසක් පුන් පොහෝදිනට වසර 700 ක් පිරීම නිමිත්තෙන් විශේෂ උත්සවයක් ද සංවිධානය කොට ඇති අතර මෙරට බෞද්ධ පුනරුදයට උත්කෘෂ්ඨ සේවයක් අස්ගිරි මහා විහාරයෙන් සැලසී ඇති බව ඉතිහාසඥයෝ සඳහන් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r1102165</link>
    <topic>බදුල්ල විශේෂ මහවැලි බලප්‍රදේශයක් ලෙස නම් කරයි</topic>
    <author>බදුල්ල දිස්ත්‍රික් සමූහ – ජයසේන විජේනායක</author>
    <content>බදුල්ල දිස්ත්‍රික්කය විශේෂ මහවැලි බල ප්‍රදේශයක් ලෙස ප්‍රකාශයට පත්කර ඇති බැව් වාරිමාර්ග සහ ජල කළමනාකරණ ඇමැති නිමල් සිරිපාල ද සිල්වා මහතා පවසයි.1979 අංක 23 දරන ශ්‍රී ලංකා මහවැලි අධිකාරි පනත යටතේ 1979 අංක 41 දරන ගැසට් නිවේදනය මගින් විශේෂ මහවැලි බල ප්‍රදේශයක් ලෙස ප්‍රකාශයට පත්කර ඇති බදුල්ල දිස්ත්‍රික්කයේ බදුල්ල, හාලිඇල, සොරණාතොට, වැලිමඩ කන්දකැටිය, ඌවපරණගම, මීගහකිවුල, මහියංගණය යන ප්‍රාදේශීය ලේකම් කොට්ඨාස පූර්ණ වශයෙන් මෙම මහවැලි බල ප්‍රදේශයට අයත් වේ.මේ මහවැලි කලාපවල ජීවත්වන ජනතාවගේ ජීවන තත්ත්වය නගාසිටුවීම සඳහා බදුල්ල දිස්ත්‍රික්කයේ ජලය, වාරිමාර්ග, මහාමාර්ග, ඉඩම්, කෘෂිකර්ම, ප්‍රජා සංවර්ධන ඇතුළු විවිධ ව්‍යාපෘති රැසක් මහවැලි අධිකාරියේ අධීක්ෂණය යටතේ ක්‍රියාත්මක කිරීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r1102166</link>
    <topic>හොරණ අධ්‍යාපන කලාපයේපාසල් 3ක් සංවර්ධනයට</topic>
    <author>හොරණ සමූහ සහ ඉංගිරිය සමූහ</author>
    <content>ජනප්‍රිය පාසල් තදබදය වැළැක්වීම සඳහා අධ්‍යාපන අමාත්‍යාංශය මගින් දිවයින පුරා ද්විතියික පාසල් දහසක් (1000) ආරම්භ කිරීමේ වැඩසටහන යටතේ හොරණ අධ්‍යාපන කලාපයේ පාසල් 03 ක් සංවර්ධනය කිරීමට බස්නාහිර පළාත් අධ්‍යාපන අමාත්‍යාංශය සැලසුම් කර ඇතැයි පළාත් සභා මන්ත්‍රී යසපාල කෝරළගේ මහතා අප කළ විමසුමකදී පැවසීය.ඉංගිරිය ගාමිණි මධ්‍ය මහා විදුහල, මොරගහහේන සහ හදපාන්ගොඩ මහ විදුහල මෙම වැඩසටහන යටතේ සංවර්ධනය කෙරේ.ජනාධිපති මහින්ද රාජපක්ෂ මහතාගේ උපදෙස් මත අධ්‍යාපන අමැති බන්දුල ගුණවර්ධන සහ බස්නාහිර පළාත් ප්‍රධාන ඇමැති ප්‍රසන්න රණතුංග මහත්වරුන් විසින් අවශ්‍ය මූල්‍ය ප්‍රතිපාදන ලබාදීමට නිර්දේශ කර ඇතැයි යසපාල කෝරළගේ මහතා තවදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r1102167</link>
    <topic>වීර පුරන්අප්පු සැඟවුණුගල්ලෙන වල් බිහි වෙලා</topic>
    <author>ප්‍රියන්ත සුමනසේන උකුවෙල සංචාරක</author>
    <content>1948 දී නිදහස් අරගලයේදී නායකත්වය දුන් වීර පුරන්අප්පු සැඟවී සිටියේ යැයි කියන ගල් ගුහාව අද වන විට වල් බිහිවී කැලෑවැදී තිබුණත් කිසිවකුගේ අවධානය යොමුවී නැතැයි ප්‍රදේශයේ බෞද්ධ සේවා මධ්‍යස්ථානාධිපති සාහිත්‍යාචාර්ය අම්පිටියේ ධම්මකිත්ති හිමියෝ කනස්සල්ල පල කර සිටිති.මෙහිදී උන් වහන්සේ පවසා සිටියේ දැනට වල් බිහිවී ඇති ගල් ලෙන මහජන සුබ සිද්ධිය සඳහා සංරක්ෂණය කරලා ප්‍රදර්ශන ස්ථානයක් විදියට තියෙනවා නම් එය අද හා මතු පරපුරට ඉතා වැදගත් වන බවයි.මේ ශ්‍රී විභූ®තිය ලොවට හෙළිකළ යුතුයි. ඒ වගේ වැදගත් ස්ථාන කෙරෙහි කාගෙත් සැලකිල්ලක් නැත. පුරා විද්‍යාත්මක ස්ථාන ලෙසට නම් කරලා තියෙනවා නම් හොඳයි. මේ කොටස සුද්ද කරන්නේ දායක සභාව හා ඉඳහිට හෝ පොලිසියේ අය යුද හමුදා නිලධාරීන් විතරයි.මේ ස්ථානය තියෙන්නේ ඒ 9 මාර්ගයේ මාතලේ මහනුවර පාරේ කිලෝමීටරයක් ගිය තැන බෞද්ධ සේවා මධ්‍යස්ථානය අසලයි. පන්සලට ඇතුළුවන ප්‍රධාන පාර අයිනේ අභීත රණවිරුවන් සිහිකරන අනුස්මරණ ශාලාවක් හා ලිලී ස්මාරකයද අපිරිසිදු ජල කානුව සවිකර තිබීමද මෙහි සුවිශේෂ කාරණයකි.එහි අකුරු (වචන) 13 කින් කියන්නේ 1948 කැරැල්ලේ සටනේ විස්තරයකි. ඉතා පුරා විද්‍යාත්මක වටිනාකමක් තිබුණත් අද කුණු කානුවක තියෙන්නේ. මේ ස්ථාන වසර 170 ක කාලයකට අධික බව ජනප්‍රවාදයේ කියෙවනවා. මේ ගල්ලෙන සහිත කොටසේ විවිධ සර්පයන් දක්නට ද ලැබෙනවා. එම නිසා පුරාවිද්‍යාත්මක වටිනාකමක් ඇතිවන සේ කටයුතු කරන්න කාගෙත් අවධානය යොමු වන්නේ නම් ඉතාම අගේ කොට සලකන බව ධම්මකිත්ති හිමියෝ පැවසීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r1102168</link>
    <topic>සීදුව අලවතුපිටිය දුම්රිය ස්ථානය ආසන්නයේ මරු කපොල්ලක්  </topic>
    <author>සීදුව සමූහ නිශ්ශංක පියරත්න</author>
    <content>කොළඹ පුත්තලම ප්‍රධාන දුම්රිය මාර්ගයේ අලවතුපිටිය දුම්රිය ස්ථානය අසල වංගු සහිත දුම්රිය හරස් මාර්ගය ඉතා අනාරක්ෂිත ස්ථානයකි. එබැවින් අවස්ථා කිහිපයකදීම අනතුරු රැසකින් වටිනා ජීවිත කිහිපයක්ද අහිමි වී තිබේ. මේ අවදානම් තැනට ආරක්ෂාව පිණිස ගේට්ටුවක් සවිකර දෙන්නැයි ප්‍රදේශවාසීහු ජනතාවගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r1102169</link>
    <topic>පින්නවල අලුත් අලි බබාටමවුකිරි නෑ: බොන්නේ පිටිකිරි</topic>
    <author> </author>
    <content>අම්මා නැති කලට අප්පා කවර කල දැයි අපේ ජන කවියා විමසුවේ කට කහනවාට නොවේ. ඔහු ජීවිතය විනිවිඳ දුටු බැවිනි. එහෙත් ජීවත්ව සිටින අම්මාගෙන්ද පිහිටක් නැති දරුවෙකු පිළිබඳ මේ පුවත වාර්තා වන්නේ පින්නවල මහ අලි ගෙදරිනි.මේ අලි පොඩ්ඩා පින්නවල මහ අලි ගෙදර උපත ලැබුවේ තීරණාත්මක දිනකය. නීලගිරි නැමති දැවැන්ත අලි අප්පච්චි අවාසනාවන්ත අයුරින් මෙලොවින් සමුගත්දා මේ අලි පැටියාගේ උපත සිදුවිය.ළසඳා නමැති ඇතින්න මේ හුරුබුහුටි අලි පැටවා බිහිකළද කිනම් හෝ කරුණක් නිසා ඈ මේ පැටවාට කිරිදීම ප්‍රතික්ෂේප කරයි. දැන් ඌ පෝෂණය වන්නේ දියකර පොවන පිටි කිරිවලට පින් සිදුවන්නටය.අලි පැටවකු බිහි වූ පසු මවු ඇතින්නට අමතරව රැලේ සියලු ඇතින්නන්ටද කිරි එරෙන බවට කතාවක් පවතී. එහෙත් මේ පින්නවල අලි සප්පයා නිසා රැහේ සෙසු ඇතින්නන්ට තබා ඌ වැදූ මවටද කිරි නොඑරීම දෛවයේ සරදමක් බඳුය.නීලගිරි නැමති දැවැන්ත අලි අප්පච්චි මේ අලි සප්පයා උපන්දාම මියගිය නිසා මව් ඇතින්නත් හා සෙසු ඇතින්නියනුත් ඌ පිළිකුල් කරන්නේද යන්න නොදනිමු. දැන් අලි බබාට කිරි පොවා ඌ හදා වඩා ගැනීමේ මුළු වගකීම පැවරී ඇත්තේ පින්නවල මහ අලි ගෙදර මනුස්ස අප්පච්චිලාටය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r11021610</link>
    <topic>කෑගල්ල මාර්ග හතරක්සංවර්ධනයට පියවර</topic>
    <author>රඹුක්කනඋතුර සමුහ</author>
    <content>රඹුක්කන වහව වල් ආර පාර අන්දිරමඩ දුනුකේවල පාර ඇතුළු කෑගල්ල දිස්ත්‍රික්කයේ බස් ධාවනය කෙරෙන පළාත් සභා මාර්ග හතක් ප්‍රතිසංස්කරණය කිරීම සඳහා ආර්ථික සංවර්ධන අමාත්‍යාංශය මගින් රුපියල් කෝටි 400 ක මුදලක් සබරගමුව පළාත් සභාවට ලබාදී තිබේ.ආර්ථික සංවර්ධන ඇමැති බැසිල් රාජපක්ෂ මහතාගෙන් සබරගමු පළාත් ප්‍රධාන ඇමැති මහීපාල හේරත් මහතා විසින් කරන ලද ඉල්ලීමක ප්‍රතිඵලයක් ලෙස මේ මුදල් ලැබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r11021611</link>
    <topic>අත්තනගල්ල ගොරකදෙණිය ස්වර්ණාභරණවලට ඉල්ලුම අඩුවෙලා</topic>
    <author>අත්තනගල්ල විශේෂ –ජයවීර සුගතපාල</author>
    <content>අත්තනගල්ල ප්‍රාදේශීය ලේකම් කොට්ඨාසයේ ගොරකදෙණිය ගම්මානය ආශ්‍රිතව පාරම්පරිකව කරගෙන යනු ලබන ස්වර්ණාභරණ කර්මාන්තය මේ වනවිට අඩපණ වෙමින් පවතී.මේ ගමේ සියයට අනූවක් තරුණ පිරිසගේ රැකියාව රන් ආභරණ නිෂ්පාදනයයි. මෙකල විවෘත වෙළෙඳපොළේ ඉන්දියානු “මැෂින් කට්” ස්වර්ණාභරණ බහුලවීම නිසා මේ අයගේ නිෂ්පාදනවල ඉල්ලුම ශීඝ්‍රයෙන් පහත බසිමින් පවතී.ගයාන් රාජසේකර - අපිට පරම්පරාවෙන් උරුම වු රැකියාව මේක. මෙයට අවුරුදු දහයකට දොළහකට පෙර අපේ ස්වර්ණාභරණවලට හොඳ ඉල්ලුමක් තිබුණා. මම මාසෙකට රු. විසි දහසක පමණ ආදායමක් ලැබුවා. අද රුපියල් දාහක්වත් සොයා ගන්න බැහැ. අපේ බඩු විකුණා ගන්න බැහැ. හේතුව ඉන්දියාවේ ‘මැෂින් කට්’ නිෂ්පාදන ලාබෙට වෙළෙඳපොළේ තිබීමයි.නිශාන් චමින්ද - අපි රත්තරන් මිලදී ගන්නේ හෙට්ටිවීදියෙන්. මිලිග්‍රෑම් 500 ක් රුපියල් දෙලක්ෂ හැත්තෑපන් දාහක් පමණ වෙනවා. කොළඹ ප්‍රධාන බැංකුවලත් රත්තරන් තියෙනවා. ඒ බැංකුවලින් කුඩා ප්‍රමාණයක් දෙන්නේ නෑ. අපට අවශ්‍ය කුඩා ප්‍රමාණ බැංකුවලින් සහනදායි මිලකට ලබාදෙනවා නම් අපේ නිෂ්පාදන වියදම අඩු වෙනවා.තිලංග රාජසේකර - අපේ රන් කර්මාන්තය කඩා වැටීම ඇරඹුණේ 1994 සිටයි. අපි ආණ්ඩුවෙන් රස්සාවල් ඉල්ලන්නේ නෑ. අපි ඉල්ලන්නේ ඉන්දියන් බඩුවලට බදු වැඩිකර, අපිට සහන මිලකට අමුද්‍රව්‍ය ලබාදී අපි හදන ස්වර්ණාභරණ අතරමැදියන්ගෙන් තොරව අලෙවි කර ගැනීමට පහසුකම් ලබාදෙන්න කියායි.ක්‍රිස්ටි සුදත් මහතා -2000 දී අපනයන සංවර්ධන මණ්ඩලය මගින් අපට දින 20 ක පුහුණු පාඨමාලාවක් පවත්වා බැංකු ණයද ලබා දුන්නේ විදේශ වෙළෙඳපොළ ලබාදෙන පොරොන්දුව පිටයි. එහෙත් තවම මොකුත් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=r11021612</link>
    <topic>හෙම්මාතගම රෝහලට එනරෝගීන්ට බෙහෙත් නෑ</topic>
    <author>අලුත්නුවර සමූහ ඒ. ඇම්. ටිකිරි බණ්ඩා</author>
    <content>හෙම්මාතගම රෝහලට පැමිණෙන රෝගීන්ට අවශ්‍ය දියර බෙහෙත් ලබාදීමට බේත් කලවම් කිරීමට සේවකයකු නැතිවීම ගැටලුවක් බව රෝගීහු කියති.වෛද්‍යවරු ලබාදෙන බේත් වට්ටෝරු පුද්ගලික බේත් සල් වලින් ගන්නා ලෙසට දැනුම් දේ. රෝහලේ සේවය කරන ප්‍රධාන වෛද්‍ය නිලධාරියාවත් මේ ගැන කිසිදු සොයා බැලීමක් නොකරන බව රෝගීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102161_1</link>
    <topic>කොදෙව් පිල සමඟ පැවැති පුහුණු තරගයෙන්ශ්‍රී ලංකාවට කඩුලු 4ක ජයක්</topic>
    <author>ඡායාරූපය රුක්මාල් ගමගේ</author>
    <content>නවීකරණය කරනු ලැබූ ආර්. ප්‍රේමදාස ජාත්‍යන්තර ක්‍රීඩාංගණයේ ලෝක කුසලාන තරගමාලාවට පෙර විදුලි ආලෝක ධාරා මැද සහභාගි වූ අවසන් පුහුණු තරගයේදී කොදෙව් පිල පරදවා කඩුලු 4 ක ජයක් හිමිකර ගැනීමට ශ්‍රී ලංකාව ඊයේ රාත්‍රියේ සමත් විය.කොදෙව්වන් ලබා දුන් ලකුණු 281 ක ඉලක්කය හඹා ගිය ශ්‍රී ලංකාව ලෝක කුසලාන තරගමාලාවේ සාර්ථකත්වයේ සුබ නිමිති පෙන්නුම් කරමින් ජයග්‍රහණය අත්කර ගැනීමට වැය කළේ ඕවර 47.3 ක් පමණි.සාර්ථක ආරම්භයක් ලබා ගත් තිලකරත්න ඩිල්ෂාන් සහ උපුල් තරංග පළමු කඩුල්ලට ලකුණු 67 ක සම්බන්ධතාවයක් ගොඩනැගීමට සමත් වූහ. තරංග ලකුණු 18 කට දැවී ගිය අතර ප්‍රහාරාත්මක පිතිහරඹයක යෙදුණු ඩිල්ෂාන් පන්දු 50 කදී හතරේ පහර 5 ක් සහ හයේ පහර 3 ක් සමඟ ලකුණු 62 ක් රැස්කළේය. මහේල ජයවර්ධන ලකුණු 20 කට දැවී යාමෙන් පසුව පිටියට පැමිණි තිලාන් සමරවීර නායක කුමාර් සංගක්කාර සමඟ එක්ව සිවුවැනි කඩුල්ලට ලකුණු 100 ක සම්බන්ධතාවයක් නැංවීමට සමත් විය.සංගක්කාර ලකුණු 71 ක් රැස්කළේ පන්දු 89 කදීය. ඊට හතරේ පහර 3 ක් හා හයේ පහරක් ඇතුළත් විය. සමරවීරගේ ලකුණු 55 ට හතරේ පහර 2 ක් ඇතුළත් වූ අතර ඔහු පන්දු 56 කට මුහුණ දුන්නේය. ඇන්ජලෝ මැතිව්ස්ට ලබාගත හැකි වූයේ ලකුණු 5 ක් පමණි. චාමර කපුගෙදර නොදැවී ලකුණු 19 ක් ලබා ගත්තේය.පන්දු යැවීමේදී සුලෙයිමාන් බෙන් ලකුණු 40 කට කඩුලු 3 ක් දවාලීය.කාසියේ වාසිය දිනා පළමුව පන්දුවට පහරදීමට තීරණය කළද කොදෙව් පිලේ ආරම්භක පිතිකරුවන්ට දිගු සම්බන්ධතාවක් ඇතිකරළීමට ඉඩ නොදුන් තරගයේ පළමු පන්දු ඕවරය යැවූ ලසිත් මාලිංග අවසන් පන්දුවේදී ඩෙවොන් ස්මිත්ගේ කඩුල්ල බිඳ දැමීමට සමත් විය.නමුත් දෙවැනි කඩුල්ල සඳහා ලකුණු 85 ක සම්බන්ධතාවයක් ගොඩනැගීමට ක්‍රිස් ගේල් සහ ඩැරන් බ්‍රාවෝ සමත් වූහ.බ්‍රාවෝ ලකුණු 54 කට දැවී යන විට පන්දු 78 කට මුහුණ දී හතරේ පහර 5 ක් එල්ල කොට තිබිණි.අනතුරුව ගේල් සමඟ එක්වූ රාම්නරේෂ් සර්වාන් තුන්වැනි කඩුල්ලට ලකුණු 74 ක සම්බන්ධතාවයක් ගොඩනැගීමට සමත් විය.කොදෙව් ඉනිමේ වැඩිම ලකුණු ලාභියා වූ ක්‍රිස් ගේල් පන්දු 38 කදී වේගවත් ලකුණු 58 ක් වාර්තා කළේය. ඊට හතරේ පහරවල් 8 ක් සහ හයේ පහරක් ඇතුළත් විය. සර්වාන් රැස්කළ ලකුණු සංඛ්‍යාව 39 කි.පන්දු යැවීමේදී ලසිත් මාලිංග ලකුණු 33 කට කඩුලු 3 ක් ද, රංගන හේරත් ලකුණු 39 කට කඩුලු 3 ක් ද, දවාලීය. අජන්ත මෙන්ඩිස් කඩුලු 2 ක් දවාලූ අතර මුත්තයියා මුරලිදරන් එක් කඩුල්ලක් දවා ගත්තේය.කොදෙව් පිල 281(ඕවර 50) - ක්‍රිස් ගේල් 58, ඩැරන් බ්‍රාවෝ 54, රාම්නරේෂ් සර්වාන්, 39, කාල්ටන් බෝ 29, ඩැරන් සාමි 21, ඩ්වේන් බ්‍රාවෝ 20, ලසිත් මාලිංග 33/3, රංගන හේරත් 39/3, අජන්ත මෙන්ඩිස් 45/2ශ්‍රී ලංකාව - 282/6 (ඕවර 47.3) - කුමාර් සංගක්කාර 71, තිලකරත්න ඩිල්ෂාන් 62, තිලාන් සමරවීර 55, මහේල ජයවර්ධන 20, සුලෙයිමාන් බෙන් 40/3.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102161</link>
    <topic>ලෝක කුසලාන පුහුණු තරගයෙන් නෙදර්ලන්තයට කඩුලු 2ක ජයක්</topic>
    <author/>
    <content>සුපිරි පිතිහරඹයක යෙදුණු නෙදර්ලන්ත පිලේ මැද පෙළ පිතිකරු රයන් වෙන් ඩස්චේට් පන්දු 92 කදී හතරේ පහර 3 ක් සහ හයේ පහර 4 ක් සමඟ නොදැවී ලකුණු 98 ක් රැස්කරමින් ඊයේ එස්. එස්. සී. පිටියේ කෙන්යාවට එරෙහිව පැවැති පුහුණු තරගයේදී කඩුලු 2 ක ජයක් කරා සිය කණ්ඩායම මෙහෙයවීමට සමත් විය.පළමුව පන්දුවට පහර දුන් කෙන්යාව ඕවර 50 අවසානයේ කඩුලු 5 කට ලකුණු 263 ක් රැස්කළේය.ආරම්භක පිතිකරු සෙරන් වෝල්ටර්ස් පන්දු 150 කට මුහුණ දී හතරේ පහර 12 ක් සමඟ නොදැවී ලකුණු 126 ක් ලබාගැනීමට සමත් වූ අතර රාකේප් පටේල් ලකුණු 64 ක් රැස්කළේය.නෙදර්ලන්තය පන්දු 5 ක් ඉතිරිව තිබියදී කඩුලු 8 ක් දැවී තරගයේ ජය අත්කර ගත්තේය. පන්දු යැවීමේදී ස්ටීව් ටිකෝලෝ ලකුණු 39 කට කඩුලු 4 ක් දවාලීය.අයර්ලන්තයට කඩුලු 4ක ජයක්ඇන්ඩ්‍රි බෝතා සහ කෙවින් ඕ බ්‍රියන්ගේ විශිෂ්ඨ පිති හරඹය හේතුවෙන් සිම්බාබ්වේ පිල සමඟ ඉන්දියාවේ නන්පූර් හී පැවැති පුහුණු තරගයෙන් කඩුලු 4ක ජයක් අත්කර ගැනීමට අයර්ලන්තය සමත් විය.පන්දු 101 කට මුහුණ දුන් බෝතා හතරේ පහර 5ක් සමඟ ලකුණු 79 ක් රැස් කළ අතර ඕබ්‍රියන් පන්දු 61 කට මුහුණ දී නොදැවී ලකුණු 62 ක් වාර්තා කිරීමට සමත් විය.ඔහුගේ අර්ධ ශතකයට හතරේ පහර 6 ක් සහ හයේ පහර 2 ක් ඇතුළත් විය.පළමුව පන්දුවට පහර දුන් සිම්බාබ්වේ පිල ඕවර 50 අවසානයේ කඩුලු 8 කට ලකුණු 244 ක් ලබාගත්තේය. නායක එල්ටන් චිගම්බුරා නොදැවී ලකුණු 103 ක් රැස් කිරීමට සමත් විය. ඔහුගේ ශතකයට පන්දු 81 ක් වැය වූ අතර හතරේ පහර 8 ක් සහ හයේ පහර 3 ක් ඇතුලත් විය.පන්දු යැවීමේදී ට්‍රෙන්ට් ජොන්සන් සහ ඇන්ඩ්‍රි බෝතා කඩුලු 2 බැගින් දවාලූහ.අයර්ලන්තය කඩුලු 6 ක් දැවී ලකුණු 245 ක් ලබා තරගයේ ජයග්‍රහණය අත්කර ගනු ලැබුවේ ඕවර 49.3 ක දීය. පන්දු යැවීමේදී මැසකඩ්සා හා ප්‍රයිස් කඩුලු 2 බැගින් දවාලූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102162_1</link>
    <topic>දකුණු අප්‍රිකාවට කඩුලු 7ක ජයක්</topic>
    <author/>
    <content>දකුණු අප්‍රිකානු පිලේ නායක ග්‍රෙහැම් ස්මිත්, හෂීම් අම්ලා සහ ජින් පෝල් දුමිනිගේ සුපිරි පිතිහරඹය හේතුවෙන් ඕස්ට්‍රේලියාව සමඟ බැංග්ලෝර් නුවර පැවැති දිවා රාත්‍රී පුහුණු තරගයෙන් කඩුලු 7ක ජයක් හිමිකර ගැනීමට දකුණු අපි‍්‍රකානු පිල සමත් විය.පළමුව ඉනිම ආරම්භ කළ ඕස්ට්‍රේලියාව ඕවර 47.1 කදී ලකුණු 217 කට දැවී ගියේ ගියේය. මයිකල් ක්ලාක් ලකුණු 73 ක් සහ නායක රිකී පොන්ටින් ලකුණු 55ක් රැස් කරමින් තුන්වැනි කඩුල්ලට ලකුණු 122 ක සම්බන්ධතාවයක් ගොඩ නැංවිය. පන්දු යැවීමේදී ඩේල් ස්ටේන් හා රොබින් පීටර්සන් කඩුලු 3 බැගින් දවාලූහ.පිළිතුරු ඉනිම ක්‍රීඩා කළ දකුණු අප්‍රිකානු පිලේ ආරම්භක පිතිකරුවන් වූ ස්මිත් සහ අම්ලා පළමු කඩුල්ලට අගනා සම්බන්ධතාවයක් ගොඩනැගුවේය. අම්ලා ලකුණු 60 ක් රැස් කළේය. ස්මිත් රැස්කළ ලකුණු සංඛ්‍යාව 65 කි. දුමිනි නොදැවී ලකුණු 47 ක් ලබාගත්තේය. දකුණු අප්‍රිකානුවෝ ඕවර 44.2 කදී කඩුලු 2 ක් පමණක් දැවී ජයග්‍රහණය හිමිකර ගත්හ.ඇන්ඩ්‍රි බෝතා සහ කෙවින් ඕ බ්‍රියන්ගේ විශිෂ්ඨ පිති හරඹය හේතුවෙන් සිම්බාබ්වේ පිල සමඟ ඉන්දියාවේ නන්පූර් හී පැවැති පුහුණු තරගයෙන් කඩුලු 4ක ජයක් අත්කර ගැනීමට අයර්ලන්තය සමත් විය.පන්දු 101 කට මුහුණ දුන් බෝතා හතරේ පහර 5ක් සමඟ ලකුණු 79 ක් රැස් කළ අතර ඕබ්‍රියන් පන්දු 61 කට මුහුණ දී නොදැවී ලකුණු 62 ක් වාර්තා කිරීමට සමත් විය.පළමුව පන්දුවට පහර දුන් සිම්බාබ්වේ පිල ඕවර 50 අවසානයේ කඩුලු 8 කට ලකුණු 244 ක් ලබාගත්තේය. නායක එල්ටන් චිගම්බුරා නොදැවී ලකුණු 103 ක් රැස් කිරීමට සමත් විය. ඔහුගේ ශතකයට පන්දු 81 ක් වැය වූ අතර හතරේ පහර 8 ක් සහ හයේ පහර 3 ක් ඇතුලත් විය. පන්දු යැවීමේදී ට්‍රෙන්ට් ජොන්සන් සහ ඇන්ඩ්‍රි බෝතා කඩුලු 2 බැගින් දවාලූහ.අයර්ලන්තය කඩුලු 6 ක් දැවී ලකුණු 245 ක් ලබා තරගයේ ජයග්‍රහණය අත්කර ගනු ලැබුවේ ඕවර 49.3 ක දීය.  පකිස්තානය හා බංග්ලාදේශය අතර බංග්ලාදේශයේ මීර්පූර් හී පැවැති දිවා රාත්‍රී පුහුණු තරගයෙන් ලකුණු 89 ක ජයක් ලබා ගැනීමට පකිස්තානය සමත්විය.පළමුව පන්දුවට පහර දුන් පකිස්තානය ඕවර 50 අවසානයේ කඩුලු 9 කට ලකුණු 285 ක් ලබා ගත්තේය. අගනා පිති හරඹයක නිරත වූ අහ්මඩ් ශෙහ්සාඩ් සහ මිස්බා උල්හක් පිළිවෙළින් ලකුණු 103 ක් සහ ලකුණු 100 ක් රැස් කරමින් සිවුවැනි කඩුල්ලට ලකුණු 152 ක සම්බන්ධතාවයක් ගොඩ නැගීමට සමත්වුහ.පන්දු යැවීමේදී රුබෙල් හොසේන් හා ෂකීබ් අල් හසන් අතර කඩුලු 3 බැගින් බෙදී ගියේය.පිළිතුරු ඉනිම ක්‍රීඩා කළ බංග්ලාදේශය ඕවර 41.4 කදී ලකුණු 196 කට දැවී ගියේය.ආරම්භක පිතිකරු ඉම්රුල් කයිස් ලකුණු 39 ක් හා ජුනෙයිඩ් සිද්දීක් ලකුණු 38 ක් ලබා ගත්හ. පන්දු යැවීමේදී අබ්දුල් රසාක් කඩුලු 3 ක් දවාලු අතර මොහොමඩ් හෆීස් හා අබ්දුර් රෙහ්මාන් කඩුලු 2 බැගින් දවාලූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102162</link>
    <topic>තහනමකට ලක්වූ පාකිස්තාන ක්‍රීඩකයන්ගේකොන්ත්‍රාත් ගිවිසුම අවලංගු කෙරේ</topic>
    <author>කරච්චි (ඒ. එෆ්. පී.)</author>
    <content>මුදලට තරග පාවාදීමේ චෝදනාවට හසුව තරග තහනමකට ලක්වූ පාකිස්තාන කී‍්‍රඩකයින් තිදෙනාගේ කොන්ත්‍රාත් ගිවිසුම් නැවත අලුත් නොකිරීමට එරට ප්‍රධානතම බැංකුව තීරණය කර තිබේ.තරග තහනමට හසුවූ සල්මන් බට්, මොහොමඩ් ආශිෆ් හා මොහොමඩ් ආමීර් එරට දේශීය තරගාවලි සඳහා සහභාගි වන්නේ පාකිස්තානු ජාතික බැංකුව නියෝජනය කරමිනි.”මේ ක්‍රීඩකයන් තිදෙනාගේ කොන්ත්‍රාත් ගිවිසුම් කාලය පසුගිය දෙසැම්බර් 31 වැනිදායින් අවසන් වූ අතර එම ගිවිසුම අලුත් නොකිරීමට තීරණය කළා” පාකිස්තාන ජාතික බැංකුවේ ක්‍රීඩා දෙපාර්තමේන්තුවේ ප්‍රධානි ඉක්බාල් කාසීම් ඒ. එෆ්. පී. පුවත් සේවයට ප්‍රකාශ කළේය.සල්මන් බට් ඒ බැංකුව වෙනුවෙන් වසර 8 ක කාලයක් පුරා ක්‍රීඩා කළ අතර ආශිෆ් හා ආමීර් වසර 3 ක කාලයක සිට එම බැංකුව නියෝජනය කරමින් සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102163</link>
    <topic>ලකුණු 1000ක් ලැබූ නිවෝද්ටඅරවින්දගෙන් තිළිණයක්</topic>
    <author/>
    <content>පාසල් ක්‍රිකට් තරගවාරයේ පළමුවෙන්ම ලකුණු 1000ක් වාර්තා කළ ශ්‍රී ජයවර්ධනපුර මහා විදුහලේ ක්‍රිකට් නායක නවෝද් ඉලුක්වත්තට ශ්‍රී ලංකා ක්‍රිකට් තේරීම් කමිටු සභාපති අරවින්ද ද සිල්වා අතින් විශේෂ තිළිණයක් ප්‍රදානය කළ අවස්ථාව. තරගයකදී නොදැවී ලකුණු 207ක් ලබාගත් නවෝද් ශ්‍රී ජයවර්ධනපුර පාසල් ක්‍රිකට් ඉතිහාසයේ මෙවැනි දක්ෂතාවක් දැක් වූ පළමු ක්‍රීඩකයා ද වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102164</link>
    <topic>ව්‍යාජ ප්‍රවේශපත් මුද්‍රණය කළ බංග්ලාදේශයේ 4ක් පොලිස් දැලේ</topic>
    <author>ඩකා (ඒ. එෆ්. පී.)</author>
    <content>එළඹෙන ලෝක කුසලාන තරගමාලාව වෙනුවෙන් ව්‍යාජ ටිකට් පත් මුද්‍රණය කොට හසුවූ පුද්ගලයින් සිව්දෙනෙකු බංග්ලාදේශ ආරක්‍ෂක නිලධාරීන් විසින් අත්අඩංගුවට ගනු ලැබීය.ඩකා නුවර මුද්‍රණ ආයතනයක් වැටලූ ආරක්‍ෂක නිලධාරීහු 17 වැනිදා පැවැත්වෙන සමාරම්භක උත්සවය සඳහා මුද්‍රණය කළ ව්‍යාජ ප්‍රවේශ පත් තොගයක් මෙසේ සොයා ගනු ලැබූ බව එරට පොලිස් අණ දෙන නිලධාරි මොහොමඩ් සොහෙල් ඒ. එෆ්. පී. පුවත් සේවයට පැවසීය.මුද්‍රණ ආයතනයත්, එහි තිබූ පරිගණක හා සෙසු උපකරණ සියල්ල මුද්‍රා තබා ඇති අතර සැකකරුවන් සිව්දෙනාට දෙවසරක සිරදඬුවමක් ලබා දෙන බවද හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102165</link>
    <topic>සුරාජ් රන්දීව් බ්ලුම්ෆීල්ඩ් පිලට ජය ගෙනේ</topic>
    <author>ෆවුස් මොහොමඩ්</author>
    <content>සුපිරි පන්දු යැවීමක නිරත වූ සුරාජ් රන්දීව් හලාවත මේරියන්ස් පිලේ ඉනිම් 2කදී කඩුලු 10 ක් දවාලමින් කඩුලු 3 ක ජයක් බ්ලූම්ෆීල්ඩ් කණ්ඩායමට හිමිකර දීමට සමත් විය.මේරියන්ස් පළමු ඉනිමේදී ලකුණු 94 කට කඩුලු 3ක් දවාලූ රන්දීව් දෙවැනි ඉනිමේදී ලකුණු 168 කට කඩුලු 7ක් දවා ගත්තේ ය.ශ්‍රී ලංකා ක්‍රිකට් ආයතනය මෙහෙයවන අන්තර් සමාජ පී‍්‍රමියර් ලීග් තුන් දින තරග මාලාවේ 'ඒ' කොටසේ තරගාවලියේ හලාවත මේරියන්ස් සමඟ බ්ලූම්ෆීල්ඩ් පිටියේ පැවැති මේ තරගයේ පළමුව පන්දුවට පහර දුන් බ්ලූම්ෆීල්ඩ් පිල වෙනුවෙන් අගනා ශතකයක් රැස් කිරීමට චින්තක ජයසිංහ සමත් විය. ඔහු පන්දු 151 ක දී හතරේ පහර 9 ක් සහ හයේ පහර 9 ක් සමඟ ලකුණු 138 ක් ලබා ගත්තේ ය.බ්ලූම්ෆීල්ඩ් පළමු ඉනිම - 399(ඕවර 91.4) චින්තක ජයසිංහ 138, ප්‍රසන්න ජයවර්ධන 58(ජානක ගුණරත්න 74/3 , දිනුක හෙට්ටිආරච්චි 110/3) සහ දෙවැනි ඉනිම - 146/7(ඕවර 34.5) ප්‍රසන්න ජයවර්ධන 47 (මලින්ද පුෂ්පකුමාර 40/3)මේරියන්ස් පළමු ඉනිම - 219 (ඕවර 49) චින්තක පෙරේරා 37(නුවන් ප්‍රදීප් 60/3, සුරාජ් අන්දීව් 94/3) සහ දෙවැනි ඉනිම - 322 (ඕවර 90) හර්ෂ කුරේ 104, අමල් ඇතුලත්මුදලි 49 (සුරාජ් රන්දීව් 168/7)කෝල්ට්ස් පිලට කඩුලු 5ක ජයක්කෝල්ට්ස් පිටියේ පැවැති කෝල්ට්ස් - සැරසන්ස් අතර තරගයෙන් කඩුලු 5ක ජයක් කෝල්ට්ස් පිලට හිමිවිය. තරගය පුරා කඩුලු 6ක් දවාලූ කෝල්ට්ස් පිලේ පා දඟ පන්දු යවන සජීව වීරකෝන් සිය පළමු පෙළ තරග පිටියේ කඩුලු 600 සීමාවට අවතීර්ණ වීමට සමත්වීම විශේෂ සිදුවීමක් විය.1995 - 96 තරග වාරයේ පළමු පෙළ පිටිය ඇරැඹූ 32 හැවිරිදි වීරකෝන් තරග 144 කදී ලකුණු 12237 කට කඩුලු 600 ක් දවාලීමට සමත් වී තිබේ.එමෙන්ම ශ්‍රී ලංකා පළමු පෙළ තරග ඉතිහාසයේ කඩුලු 600 සීමාවට පැමිණි සිවුවැනි පන්දු යවන්නා ද වීරකෝන් ය. ඊට පෙර මුත්තයියා මුරලිදරන් (කඩුලු 1374) චමින්ද වාස් (කඩුලු 684) සහ අජිත් ඒකනායක (කඩුලු 629) කඩුලු 600 සීමාව පසු කිරීමට සමත් වූහ.සරසන්ස් පළමු ඉනිම - 237 (ඕවර 90.2) දේමින්ත දහනායක 68(කනිෂ්ක ඇල්විටිගල 51/4, සජීව වීරකෝන් 55/3) සහ දෙවැනි ඉනිම - 187 (ඕවර 76.3) දේමින්ත දහනායක 72 (සජීව වීරකෝන් 63/3)කෝල්ට්ස් පළමු ඉනිම - 257(ඕවර 70) ජීවන්ත කුලතුංග 57, ඉෂාන් ජයරත්න 51(එරංග ගංගොඩ 47/4) සහ දෙවැනි ඉනිම - 170/5(ඕවර 37.4) රොශේන් සිල්වා නොදැවී 40(එරංග ගංගොඩ 41/3)එන්.සී.සී. පිලට පළමු ඉනිමේ ජයක්ලන්කන් ක්‍රීඩා සමාජය සමඟ එන්.සී.සී. පිටියේ පැවැති තරගයෙන් පළමු ඉනිමේ ජයක් ලබා ගැනීමට එන්.සී.සී. පිල සමත් විය. විශිෂ්ඨ පිතිහරඹයක නිරත වූ එන්.සී.සී. පිලේ දිනේෂ් චන්දිමාල් ලකුණු 110 ක් වාර්තා කළේ ය.ලන්කන් පළමු ඉනිම - 236(ඕවර 85.1) අශේන් සිල්වා 66(තාරක කෝට්ටේහේවා 28/4) සහ දෙවැනි ඉනිම - 338/7 (ඕවර 86.1) නිමේෂ් පෙරේරා 77, චානක විජේසිංහ 60 සමන් ජීවන්ත නොදැවී 54 (ඇන්ජෙලෝ පෙරේරා 77/4)එන්.සී.සී.පළමු ඉනිම - 452(ඕවර 89) දිනේෂ් චන්දිමාල් 110, ජෙහාන් මුබාරක් 71, ෆර්වේස් මහරූෆ් 50 (ළහිරු ගමගේ 79/5).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102166</link>
    <topic>ඉරාන තරගාවලියට ශ්‍රී ලංකා බැඩ්මින්ටන් පිල යයි</topic>
    <author/>
    <content>ඉරාන බැඩ්මින්ටන් සංගමය මගින් සංවිධානය කරනු ලබන ඉරාන ෆජාල් බැඩ්මින්ටන් තරගාවලිය අද සිට මේ 19 දක්වා ඉරානයේ ටෙහෙරාන් හිදී පැවැත්වීමට නියමිත අතර මෙම තරගාවලිය සඳහා ශ්‍රී ලංකාව නියෝජනය කරමින් ක්‍රීඩක ක්‍රීඩිකාවන් 06 දෙනෙකුගෙන් යුත් කණ්ඩායම කළමනාකරු සමඟ ඊයේ රාත්‍රියේ දී දිවයිනෙන් පිටත් වූහ.තරග තහනමෙන් නිදහස් වූ නිලූක කරුණරත්න සමඟ චන්ද්‍රිකා ද සිල්වා, අචිනි රත්නසිරි, තිළිණි ජයසිංහ, නදිශා ගයන්ති, උපුලි සමන්තිකා, යන ක්‍රීඩක ක්‍රීඩිකාවන් මෙම තරගාවලියේ කේවල, යුගළ වශයෙන් තරග වැදීමට සූදානම් ව ඇත. ශ්‍රී ලංකාව සමඟ කැනඩාව, ප්‍රංශය, ඉරානය, තුර්කිය, පාකිස්තානය, මුරුසිය, ඇල්ජිරියාව, ග්‍රීසිය, මැලේසියාව, සිංගප්පූරුව, සිරියාව, පිලිපීනය, රුසියාව, කසකස්ථානය, අසර්බයිජානය, ආමේනියාව, නෝර්වේ යන රටවල් තරග වැදීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102167</link>
    <topic>ගාල්ලේ මහින්දයට ජයග්‍රහණ 2ක්</topic>
    <author/>
    <content>ගාල්ලේ මහින්ද විද්‍යාලයීය පළමු පෙළ ක්‍රිකට් කණ්ඩායම පන්නිපිටිය ධර්මපාල විදුහල පරදවා ඉනිමක හා ලකුණු 39ක ජයග්‍රහණයක් ලැබීය. සති 3කට පෙර බෞද්ධ පාසල් අතර පැවැති ඕල්කට් කුසලානය ජයගත් ධර්මපාලය පැරැදවීම මහින්දය ලැබූ විශිෂ්ට ජයග්‍රහණයක් වේ.ඊට පෙර අම්බලන්ගොඩ ධර්මාශෝක විදුහලද පරදවා ඉනිමක හා ලකුණු 53ක ජයග්‍රහණයක් ලැබීමට ද මහින්ද විද්‍යාලය සමත් විය. මෙම තරග ගාල්ල මහින්ද ක්‍රීඩාංගණයේ දී පැවැති අතර තරග දෙකට අදාළ ලකුණු පුවරුව පහත දැක්වේ.මහින්ද ධර්මපාල තරගයධර්මපාල පළමු ඉනිම ලකුණු 84 - කිෂාන් ජනිත් 15 (සොහාන් කාරියවසම් 5 / 40 ඉන්දීර මධුභාෂණ 3 / 37)මහින්ද පළමු ඉනිම 272 / 7 - කෞෂල්‍ය ගජසිංහ නොදැවී 107 චන්ද්‍ර සිරිපුන් 39 (හසිත නිර්මාල් 2 / 40)ධර්මපාල දෙවැනි ඉනිම 149 - දිල්රුක් ජයසුන්දර 35, රසික ගමගේ35 (කෞෂල්‍ය ගජසිංහ 5 / 35 නිශාද් කල්හාර 2 / 18)මහින්ද විද්‍යාලයට ඉනිමක හා ලකුණු 39ක ජයක්.මහින්ද – ධර්මාශෝක තරගමහින්ද පළමු ඉනිම 240 / 8 - සොහාන් කාරියවසම් නොදැවී 104 නිර්වන්ත තික්ෂිල 32 (ජී. ගුරුසිංහ 5 / 71)ධර්මාශෝක පළමු ඉනිම 79 - ගිහාන් මිහිරංග 22 (උදාර ජයසංඛ 4 / 09 නිශාද් කල්හාර 4 / 24)ධර්මාශෝක දෙවැනි ඉනිම 102 - අදීශ පුංචි හේවා 34 (උදාර ජයසංඛ 4 / 18 චලන ද සිල්වා 3 / 18)මහින්ද විද්‍යාලයට ඉනිමක හා ලකුණු 59ක ජයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102168</link>
    <topic>වත්තල දිවා රාත්‍රිසය සාමාජික ක්‍රිකට්</topic>
    <author/>
    <content>වත්තල මාබෝල ශාන්ත මරියා ක්‍රීඩා සමාජය සංවිධානය කරන සය සාමාජික දිවා රාත්‍රී ක්‍රිකට් තරගාවලිය අද (16) මාබෝල ෆාතිමා මාවත නගර සභා ක්‍රීඩාංගණයේ දී පැවැත්වේ.ජයග්‍රාහි කණ්ඩායමට සුරතා කුසලානය සමඟ මුදලින් රුපියල් 20,000ක් ද අනුසුරතාව දිනා ගන්නා කණ්ඩායමට අනුසුරතා කුසලානය සමඟ මුදලින් රුපියල් 10,000ක් ද පිරිනැමෙන අතර තුන් ඉරියව් ක්‍රීඩකයාට කුසලාන සමඟ මුදලින් ත්‍යාග පිරි නැමීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s1102169</link>
    <topic>කළුතර බැඩ්මින්ටන් තරගාවලියට අයදුම්පත් කැඳවයි</topic>
    <author>කටුකුරුන්ද සමුහ කපිල කුලසිංහ</author>
    <content>කළුතර දිස්ත්‍රික් බැඩ්මින්ටන් සංවර්ධන සංගමය වාර්ෂිකව පවත්වනු ලබන බැඩ්මින්ටන් සූරතා තරගාවලිය සඳහා අයදුම්පත් භාර ගැනේ.පෙබරවාරි මස 26, 27 හා මාර්තු 06 වන දිනවල කළුතර පස්දුන් රට විද්‍යා පීඨ ගෘහස්ථ ක්‍රීඩාගාරයේ තරගාවලිය පැවැත්වෙන අතර ඊට සහභාගි වන සියලු තරගකරුවන් සඳහා සහතික හිමිවේ.මේ සඳහා අවශ්‍ය විස්තර ලේකම්, 541/2ඒ දූවපන්සල පාර, කළුතර යන ලිපිනයෙන් හෝ 034-2236047, 071-9460939 යන දුරකතන අංක මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s11021610</link>
    <topic>වලගෙදර දී වොලිබෝල් තරගාවලියක්</topic>
    <author/>
    <content>වලගෙදර සිංහ ක්‍රීඩා සමාජය සංවිධානය කරනු ලබන දීප ව්‍යාප්ත වොලිබෝල් තරගාවලිය මේ මස 26 – 27 දෙදින තුළ වලගෙදර නව ක්‍රීඩාගාරයේදී පැවැත්වේ.මතුගම ප්‍රාදේශීය සභාවේ සභාපති මෙරිල් මුණසිංහ මහතාගේ සහයෝගය ඇතිව මතුගම ප්‍රාදේශීය සභාව ඉදිකළ වලගෙදර නව ආලෝක ක්‍රීඩාගාරය විවෘත කරමින් පැවැත්වෙන මේ වොලිබෝල් තරගාවලියට දිවයිනේ ඕනෑම ක්‍රීඩා සමාජයකට ඉදිරිපත් විය හැකිය.තරගාවලියේ ජයග්‍රාහී කණ්ඩායමට කුසලානය සමඟ රුපියල් 40,000 ක් ද, අනුසූරයින්ට කුසලානය සමඟ රුපියල් 30,000 ක් ද, තෙවන ස්ථානය සඳහා රුපියල් 20,000 ක් ද, හතරවන ස්ථානය සඳහා රුපියල් 10,000 ක් ද පිරිනැමේ.මේ මස 20 වන දිනට පෙර සහභාගි වන කණ්ඩායම් සුසන්ත කරුණාසිරි, සොමිසිරි, ක/වලගෙදර, මතුගම ලිපිනයට හෝ 0779145520 දුරකථනයට දැනුම් දිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=s11021611</link>
    <topic>දුර දිවීමේ තරග පරීක්ෂණ 19 දා සිට</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන අඩු හා වැඩි දුර දිවීමේ තරඟ පරීක්ෂණය මේ මස 19 සහ 20 යන දිනයන්හිදී දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පැවැත් වේ. තරඟය දින දෙකෙහිදීම ප.ව.2.00 ට ආරම්භ වේ.මෙම තරඟ පරීක්ෂණය සඳහා ජාතික මට්ටමේ ධාවන ඉසව් නියෝජනය කරන බොහෝ ක්‍රීඩක ක්‍රීඩිකාවන් ඇතුළත් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=f1102161</link>
    <topic>පක්ෂයේ අර්බුද වහගන්නඑජාපය ගංවතුරට මුවා වෙනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>පසුගිය දිනවල ඇතිවූ ස්වභාවික ආපදා තත්ත්වය හමුවේ රජය ක්‍රියාත්මක වූ අයුරු සහ විපක්ෂයේ ක්‍රියා පිළිවෙත ගැනත්, ආහාර මිල ඉහළ යාම හා එය පාලනය සඳහා වන රජයේ වැඩපිළිවෙළ ගැනත් රට තුළ ප්‍රජාතන්ත්‍රවාදයක් නැති බවට හැඟෙන චෝදනා සහ ඉදිරි පළාත් පාලන මැතිවරණය ගැනත් විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා මහතා සමඟ කළ සාකච්ඡාවකි.* පසුගිය දිනවල ඇතිවූ ස්වභාවික ආපදා තත්ත්වය නිසා ඔබේ පළාතෙත් විශාල විනාශයක් සිදු වුණා. සමස්තයක් ලෙස මේ ආපදා අවස්ථාවේ දී රජයේ කාර්යභාරය හරියාකාර සම්පූර්ණ කළා කියල ඔබ සිතනවා ද ?පසුගිය දිනවල ඇති වූ ගංවතුර තත්ත්වය නිසා උතුරු මැද, නැගෙනහිර පළාත්වල විශල හානියක් සිදු වුණා. මධ්‍යම පළාත සහ ඌව පළාතේ නාය යාම් හේතුවෙන් ඇතිවූ තත්ත්වය විශාල ගැටලුවක් වුණා. මම නියෝජනය කරන බදුල්ල දිස්ත්‍රික්කයේ නාය යාම් රැසක් ඇති වුණා. සමස්තයක් ලෙස මේ ස්වභාවික ආපදා තත්ත්වයන් නිසා රටේ ලක්ෂ 15 කට වැඩි පිරිසක් අවතැන් පුද්ගලයන් වීමත් විශාල ප්‍රශ්නයක්. ඇළ වේලී කැඩී බිඳී ගියා. නිවාස මුළුමනින් හා අර්ධ වශයෙන් විනාශ වුණා. ජලය, විදුලිය, සන්නිවේදන, මාර්ග ආදී පහසුකම් බිඳ වැටුණා.මේ ප්‍රදේශවල ජනතාවගේ ජීවනෝපාය මාර්ගයන්ටත් දැඩි බලපෑමක් ඇති වුණා. සාමාන්‍යයෙන් මේ පාඩුව ගණන් බැලුවොත් රුපියල් බිලියන 35 ක් පමණ. ඒ කියන්නේ මේවා යළි ගොඩනැගීම සඳහා රජය විශාල මුදලක් වැය කළ යුතුයි.ඒ සඳහා ජනාධිපතිතුමා ගේ උපදෙස් මත රජය කෙටි මධ්‍යකාලීන හා දිගුකාලීන වැඩපිළිවෙළක් ක්‍රියාත්මක කරනවා. ඒ කටයුතු මෙහෙයවීම සඳහා ජනාධිපති කාර්යසාධක බළකායක් ද පත් කළා.මෙහි දී කෙටිකාලීන වැඩපිළිවෙළ ලෙස පළමුව රජයේ අරමුණ වුණේ ආපදාවට පත් ජනතාව කුසගින්නේ නොතැබීමයි.කිසිම කෙනෙක් කුසගින්නේ තැබීමට ඉඩ නොදෙන ලෙස ජනාධිපතිතුමා පැහැදිලිව උපදෙස් දුන්නා. උන්හිටිතැන් හා ආදායම් මාර්ග අහිමිව අසරණව සිටින මේ ජනතාව වෙනුවෙන් රජය පිසූ ආහාර මෙන්ම වියළි සලාකත් ලබා දෙනවා. එම දීමනා ද වැඩි කළා. මේ කාරණයේ දී රජය සෘජුව ම මැදිහත් වුණා.* හැබැයි විපක්ෂය කියන්නේ ආපදාවට ලක් වූ ජනතාව වෙනුවෙන් රජය කිසිවක් කර නැති බවයි ?රජය කළේ මොකක්ද කියල මම කිව්වා. හැබැයි අපි තව ම දැක්කෙ නෑ විපක්ෂයේ දේශපාලනඥයන් මේ ජනතාව වෙනුවෙන් පැරසිටමෝල් පෙත්තක්වත් ලබා දෙන බවක්. තමන් වෙනුවෙන් යමක් කළේ කවුද නොකළේ කවුද කියන එක මේ ජනතාව දන්නවා. මගේ දිස්ත්‍රික්කය බදුල්ල නාය යාම් නිසා දැඩිව පීඩාවට පත් වුණා. ඌවේ අපට නාය යාම් අරුමයක් නෙවෙයි. ඒත් මගේ ජීවිත කාලයේ මෙවැනි නාය යාම් ප්‍රමාණයක් මම දැකල නෑ.මේ විපතේ දී අපි අපේ සහෝදර ජනතාවත් සමග සිටියා. සති 3 කට අවශ්‍ය ආහාර ගබඩා කළා. දුලිප් විජේසේකර නියෝජ්‍ය ඇමැතිතුමයි, මමයි එළදඬුව වත්තේ අවතැන්ව සිටින ජනතාව බලන්න යද්දී නාය යාමකින් අපි බේරුණේ 99.9 න්. මම මාධ්‍යවේදියකු සමග දුරකථනයෙන් සම්බන්ධවී සිටියේ. එය ඇන හිටියා. අපට එන්න වුණේ වෙනත් මාර්ගයකින්. ඒ දිනවල අපි මේ කඳුවල පදිංචි වෙලයි හිටියේ. එක් නාය යාමකින් මිය ගිය කෙනෙක්ගෙ සිරුර සොයා ගන්නා විට රැයක් ම වෙහෙසිලා පාන්දර 4.30 ට විතර ඇති.අපි දිගට ම සිටියා. මැතිවරණය පැත්තකින් තියලා අපි මේ ජනතාව වෙනුවෙන් වැඩ කළා. හැබැයි එජාපය ජවිපෙ මොකක්ද කළේ ? කොළඹ ඉඳන් ප්‍රවෘත්ති සාකච්ඡා තියෙන එක විරෝධතා පවත්වන එක.තමන්ගේ පක්ෂයේ තියෙන අර්බුදය වහගන්න එජාපය ගංවතුරට මුවා වෙනවා. හැබැයි මේවයින් විපක්ෂයේ දේශපාලන නාය යාම නතර කරන්න බෑ. මම කිව්වා මේ වගේ නාය යාම් අපි දැකල නෑ කියලා. ඒවා දෙවෙනි වෙනවා නම් දෙවෙනි වෙන්නේ විපක්ෂයේ දේශපාලන නාය යාමට විතරයි.* ලෝක මට්ටමින් ඇතිවී ඇති තත්ත්වය හා ගංවතුර නිසාත් ආහාර මිල ගණන් විශේෂයෙන් එළවළු මිල අසාමාන්‍ය ලෙස ඉහළ ගියා. මේ කාරණයේ දී ජනතාවට සහනයක් වීම සඳහා රජයට නිශ්චිත වැඩපිළිවෙළක් තියෙනව ද ?රටක විවිධ අවස්ථාවල දී බඩු මිල අසාමාන්‍ය ලෙස ඉහළ යනවා. එසේ ඉහළ යාම පාලනය කිරීම සඳහා රජයකට යමක් කළ හැකියි. මේ අවස්ථාවේ අපි දැක්කෙ අසාමාන්‍ය ලෙස මිල ඉහළ යාමක්. ඒකට හේතු රැසක් බලපෑවා. ලොව පුරා කාලගුණික විපර්යාසයන් නිසා ඇති වූ තත්ත්වය ප්‍රධාන හේතුවක්. ඒක අපටත් බලපෑවා.බඩු මිල ඉහළ යාම පාලනය කිරීමට සාමාන්‍යයෙන් රටක් කරන්නෙ ආනයනය කරන එක. හැබැයි මේ වතාවෙ ඒකත් කරන්න අසීරුයි. මොකද ආහාර නිපදවන වෙනත් රටවලටත් මේක බලපෑවා. ඒ නිසා රජය කළේ ත්‍රස්තවාදය පරාජය කිරීම සඳහා අපේම වැඩපිළිවෙලකට අනුව ක්‍රියා කළ පරිදිම මේ වැඩේටත් අලුත් ක්‍රමයකට මැදිහත්වීම.පිස්සු හැදුණු කොටියාට ආණ්ඩුව උත්තර දුන්නේ කොටියාට තේරෙන භාෂාවෙන්. ලෝකයෙන් මෙහෙම කරන්න එහෙම කරන්න කියද්දී අපි අපේ ක්‍රමයට ඒක කළා.  ස්වභාවික විපත් මගින් නිර්මාණය වන අභියෝගවලටත් උත්තර සොයන්න අපි යොදා ගත්තේ අපේ ක්‍රමමයි. ලෝකය මේවාට උත්තර හොයන්න ගහින් දැන් හිරවෙලා ඉන්නේ. හැබැයි ජනාධිපතිතුමාගේ නායකත්වය යටතේ කාර්යසාධක බලකායකුත් හදාගෙන අපි දැන් මේකට උත්තර දෙමින් යනවා.ආහාර මිල අඩු කරන්න නම් නිෂ්පාදනය වැඩි කළ යුතුයි.නමුත් ස්වභාවික විපත් නිසා ඉල්ලුමට සරිලන සැපයුම ලැබෙන්නේ නෑ. මේ අසමතුලිත බාවට අපි අලුත් විදියකට උත්තර සොයනවා. ඒවා පැළැස්තර විසැඳුම් නොවෙයි. වාතයට, පිතට හා සෙමට කියන තුන් දොසටම ගැළපෙන ප්‍රතිකාරයි. ගොවියාගේ බඩට ගහන්නෙත් නැතුව පාරිභෝගිකයාගේ පොකැට්ටුවටත් සහනයක් වන පරිදි අතරමැදි සූරාකෑම අවම කෙරෙන අලුත් ක්‍රම මගින් අපි මේ ප්‍රශ්නයටත් පිළිතුරු දෙන්න ලෑස්තියි.* රට තුළ ප්‍රජාතන්ත්‍රවාදයක් නැති බවට විපක්ෂය නගන චෝදනාව ගැන ඔබ මොකද කියන්නෙ ?එජාපයේ අය බුරනවා. ජවිපෙ තප්පුල්ලනවා. හැබැයි මේ රටේ මිනිසුන්ට තේරෙන භාෂාව බිරීමවත් තප්පුල්ලෑමවත් නෙවෙයි. ඔවුන්ට ප්‍රශ්න ගැන කතා කර තේරුම් කළ යුතුයි. නමුත් එය සිදු නොවූ නිසා ජනතාව පසුගිය මැතිවරණවලදී විපක්ෂයට මනාව පිළිතුරු දුන්නා. මේ විපක්ෂය 63 වෙනි නිදහස් දිනය දවසේ මොකක්ද කළේ ? උද්ඝෝෂණ කළා. රටක නිදහස සමරන විට උද්ඝෝෂණ කරන විපක්ෂයක් ලෝකයේ කොහේවත් නෑ. මෙවර නිදහස් සමරුව තිබුණේ ඌව වෙල්ලස්සේ. නිදහසින් අවුරුදු 62 කට පසු පළමු වතාවට නිදහස සමරන්න සුදුසුම තැනක මෙවර එය සැමරුවා.සුද්දා පරාජය කරන්න නායකත්වය දුන්නෙ ඌව - වෙල්ලස්සෙ වීරෝදාර මිනිස්සු. ඒකෙ පළිය ගන්න සුද්දා ඌවේ මහා සංහාරයක් කළා. අවුරුදු 18 ට වැඩි හැමෝම මරන්න හරක බාන පවා විනාශ කරන්න. ගම් බිම් වනසන්න සුද්දා ක්‍රියා කළා. සුද්දාට එරෙහි පළමු නැගිටීම ඇති වුණේ ඌව වෙල්ලස්සෙන්. ඒක කැරැල්ලක් නෙවෙයි. ඒ තමයි නිදහස දිනා ගැනීම සඳහා වූ විමුක්ති අරගලය. මේ රට ත්‍රස්තවාදයෙන් නිදහස් කර ගත් අපේ ආදරණීය නායකයා ජනාධිපතිතුමා නිදහස සැරමිය යුතුම තැන මෙවර නිදහස සමරන විට මේ විපක්ෂය එය වර්ජනය කළා.ලෝකයේ කොහෙද මෙහෙම විපක්ෂයක් තියෙන්නෙ. මේ පෙන්නන්නේ විපක්ෂයේ තියෙන බංකොලොත් කම නිවටකම මිසක් වෙන දෙයක් නෙවෙයි. හැබැයි මේ උද්ඝෝෂණයට වික්‍රමසිංහ මහත්තයවත් තිස්ස අත්තනායක මහත්තයවත් ගියේ නෑ. මේකට ගියේ මෙගා ස්ටාර්ලා වෙන්න ගිය පුයර බබ්බු කොළඹ හතේ නෝනලා.හැබැයි ජනතාව පීඩාවට ලක් වූ මේ ආපදා අවස්ථාවේ ජනාධිපතිතුමා කළේ ලෝක කුසලාන ක්‍රිකට් තරගාවලිය වෙනුවෙන් පැවැත්වීමට නියමිතව තිබුණු සංගීත සංදර්ශන අවලංගු කරලා ඒ මුදල් ආපදාවන්ගෙන් පීඩාවට පත් ජනතාවට සහන සැලසීම සඳහා වෙන් කිරීමයි. කොළඹ දී නිදහසේ විලාප ගහපු මෙගාස්ටාර් වෙන්න ගිය කෙනා මොකද කළේ ? බදුල්ලට ගිහින් සල්ලිවලට සිංදු කියපු එකයි.ඒ අස්සෙ හරීන් ප්‍රනාන්දු වගේ අය කිව්වෙ ක්‍රිකට් කන්නද කියල. මුළු රට ම අපේ ක්‍රිකට් වීරයන් ලෝක කුසලානය රටට දිනා දෙයි කියල අපේක්ෂාවෙන් බලාගෙන ඉන්දැද්දි විපක්ෂයේ අය ඒ දිහා බැලුවෙ එහෙමයි. හැබැයි අවතැන්වූවන්ගේ කඳවුරුවලදීත් ජනතාව අපේ කණ්ඩායම ධෛර්යවත් කරන්න තමන්ගේ අත් සළකුණු තැබුවා. කුසලානය අපට ලැබුණොත් එය මේ රටට මිසක් ආණ්ඩුවට නෙවෙයි’ ඒකෙ රටේ ජයග්‍රහණයක්. හැබැයි රට දිනනවට හරීන් ප්‍රනාන්දුලා කැමැති නැ. මොළේ උඩ ඉඳගෙන ඉන්න මේ වගේ දේශපාලන කූඩැල්ලෝ තමයි ප්‍රජාතන්ත්‍රවාදය ගැන ඔය විදියට කතා කරන්නෙ.* ඉදිරි පළාත් පාලන මැතිවරණයත් සමග ආණ්ඩුව ගෙදර යවන්න සූදානම් කියල විපක්ෂය කියනවා ?අද විපක්ෂයේ හැසිරීම් රටාව දිහා බලන්න. හොඳට ම පෙනෙනවා ඔවුන් සන්ධානයට දිනුම දීලා ඉවරයි. ස්වභාවික ආපදාවක් ඇති වී ඇති මේ වෙලාවේ ඡන්දයක් එපා කල් දමන්න කියල ඔවුන් මුල දී කිව්වා. ඊළඟට කිව්වෙ ගංවතුරට මුවා වී ආණ්ඩුව මැතිවරණය කල්දාන්න හදනවා අපි ඒකට විරුද්ධයි කියලා. ගයන්ත එකක් කිව්වා. තිස්ස තව එකක් කිව්වා. නැවත ඔවුන් කිව්වෙ මේ වෙලාවේ ඡන්දය තියෙන එක විපක්ෂයට අවාසියි. ආණ්ඩුව ඒ වාසිය ගන්න හදනවා කියලා. මේ විදියට එකකට එකක් පරස්පර ප්‍රකාශ ඔවුන් කළා. එජාපය එකක් කිව්වා. ජවිපෙ තව එකක් කිව්වා. මේ හැමෝම කළේ පරාජයෙන් ගැලවෙන්න හේතු සොයන එකයි.ආණ්ඩුවට ඡන්දය කල් දාන්න කිසි ඕනකමක් නෑ. අනෙක කල්දැමිය යුතු නම් එය තීරණය කරන්නෙ මැතිවරණ කොමසාරිස්තුමා. එතුමා දැනට එවැනි තීරණයක් ගෙන නෑ. ඡන්දය මාර්තු 17 පැවැත්වෙනවා.තිස්ස අත්තනායක මහත්තයා දැන් කියනවා සාධාරණව ඡන්දය තිබ්බොත් විපක්ෂයට දිනන්න පුළුවන්ලු. වැඩිම නාම යෝජනා සංඛ්‍යාවක් ප්‍රතික්ෂේප වුණේ සන්ධානයේ. ඡන්දය සාධාරණ නැත්නම් මේක වෙන්න බෑනෙ. මේ තරම් නාම යෝජනා සංඛ්‍යාවක් ප්‍රතික්ෂේප වෙද්දී ආණ්ඩුව නිලධාරීන්ට බලපෑම් කළේ නෑනේ. අපි කළේ අධිකරණයට යන එකයි.මැතිවරණයෙ සාධාරණ බව මේකෙන්ම පෙනෙනවා. ජනාධිපතිවරණයේ දී විපක්ෂය අපිට කිව්වෙ ජිල්මාට් දාලා දිනුව කියලා. දැන් පේනවා කවුද ජිල්මාට් දාන්නෙ කියලා. තිස්ස අත්තනායක මහත්තයා කියල තිබුණ පළාත් පාලන ආයතන බහුතරයක් එජාපයට දිනන්න පුළුවන් කියලා. මම අභියෝගයක් කරනවා බහුතරයක්නෙවෙයි 1/3 ක් දිනලා පෙන්නන්න. මම විවෘත අභියෝගයක් මේ කරන්නෙ. 1/3 දිනල පෙන්නුවොත් මම ඇමතිකම අත්හරින්න ලෑස්තියි. නැත්නම් අත්තනායක මහත්තයා ඔහුගේ මන්ත්‍රීකම අත්හරින්න ලෑස්ති විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=f1102162</link>
    <topic>සිනමාවේත් දේශපාලනයේත්අයස්කාන්ත චරිතය...</topic>
    <author>ගාමිණී ජයලත්</author>
    <content>* මානව හිතවාදී දේශපාලන නායකයකු, ප්‍රවීණයකු, සිනමා ශිල්පියෙකු වූ විජය කුමාරතුංගයන්ගේ 23 වැනි ගුණ සමරුව නිමිත්තෙනිවිජය කුමාරතුංග ඒ ආදරණීය මිනිසාව ජනතා විමුක්ති පෙරමුණට අනුබද්ධ දේශපේ‍්‍රමී ජනතා ව්‍යාපාරය විසින් මරා දමා අදට (16 වැනිදාට) හරියටම වසර 23කි.අප ජීවත් වන සමාජයේ මිනිසුන් ඉපදී, ජීවත් වී, මිය ගිය, එසේ නැත්නම් මරා දමා ඇති අවස්ථා අපමණවත් ඇත. ඒ අවස්ථාවන් ගණනකගේ අත්දැකීම් ද අපට ඇත. එනමුත් වසර 23 ක් පුරාවට අප මතකයේ සදා නොමැකෙන මතකයක් එක් කළ, ඒ සාපරාධී අපරාධයට ශාප කළ දෙස් දෙවොල් තැබූ සුවහසක් ජනතාව හූල්ලපු ඝාතනයන් ඇත්නම් ඒ විජය කුමාරතුංග නම් මනස්කාන්ත මිනිසාගේ ඝාතනය බව ලියුම්කරු අමුතුවෙන් සඳහන් කළ යුතු නැත.විජයගේ කැරිස්මාව විවිධ පුද්ගලයෝ විවිධ අයුරින් ගෙනහැර දක්වති. විජයගේ සිනමාව සීනි බෝල සිනමාවක් බව එකෙකු පවසන විට තවකෙකු විජයගේ සිනමාව සැබෑ පොදු ජනයාගේ සිනමාව බවට තර්ක කරති. එසේම විජයගේ දේශපාලන දායකත්වය පිළිබඳව ද එසේ ය. බණ්ඩාරනායක පවුලෙන් කසාදයක් කරගත් නිසා ඒ පිහිටෙන් දේශපාලනයට බට චරිතයක් ලෙස එකෙකු තර්ක කරන අතර තවකෙකු විජයව දකින්නේ ලංකා සම සමාජ පක්ෂයේ නිල පන්නරය වන ‘ජනදින’ විකුණා ගමේ දේශපාලනයෙන් දේශපාලනයට ප්‍රවිශ්ට වූ චරිතයක් ලෙස ය.ඔහුගේ සිනමා දායකත්වය, ඔහුගේ දේශපාලන භූමිකාව කෙසේ අර්ථ දැක් වූව ද පුද්ගලයෙක් ලෙස විජය තුළ තිබූ මහා මනුස්සකමට සමාන කළ හැකි මිනිසෙකු ලියුම්කරුගේ ජීවිත කාලය තුළ තවම හමු වී නැත. එසේ මනුස්සකමක් කෙනෙකු තුළ පවතී නම් එය මිනිසෙක් තුළ පවතින උපරිමය විය හැක. ඒ මනුස්සකම ඒ මිනිසාට ජීවිත කාලය තුළ එක ලෙස පවත්වා ගත හැකි ද යන්න අභියෝගයකි. මන්ද විජය කුමාරතුංග නම් මිනිසා තුළ ඒ මනුස්සකම ඔහු මෙලොව ජීවත් වූ වසර 43ක් පුරාවට එක ලෙස පවත්වා ගනිමින් අප අතර ජීවත් වූ බැවිනි.ඔහු කුමන මොහොතකවත් ඒ මිනිස්කම තම ජීවිතයෙන් ඉවත් කර ගත්තෙ නැත. ඔහු වැඩියෙන්ම ආදරය කෙළේ මේ රටේ පොදු ජනතාවට ය. විජය සිය මවට ද අසීමිත ව ආදරය කළ චරිතයකි. ඒ බව ද අප අමතක නොකළ යුතු ය.විජය සිනමාවට සේම දේශපාලනය තුළ ආකශ්මික චරිතයකි. නායකයකු ලෙස ඔහු තුළ පිහිටියේ කලාතුරකින් නායකයකුට පිහිටන මනා අපූර්ව හඬකි. මේ සියල්ල පරයා විජයගේ මහා මනුස්සකම නැඟී සිටින්නේ ඔහුගේ ඒ අවංකත්වය නිසා ය.1988 පෙබරවාරි 16 වැනිදා දහවල් පොල්හේන්ගොඩ ඔහුගේ නිවස අභියස, ඔහුගේ දරු දෙදෙනා (යශෝධරා - විමුක්ති) ගේ දෑස් ඉදිරිපිට විජයව මරා දැමූ දවසේ සිට වසර 23ක් පුරාවට කුමන හෝ පුවත්පතක සටහනක් තබන්නට ලියුම්කරු වගබලා ගත්තේ විජයට ලියුම්කරු වෙතින් සිදුවිය යුතු යුතුකමක් සේ සලකා ගෙන ය. විජයගේ ඒ මනුස්සකම අදට නොව තව වසර සිය ගණනකට එහා සුවඳ පැතිරවීමට ප්‍රමාණවත් ය.මිනිස්කමේ ප්‍රතිමූර්තියක් වූ විජය සැමදා සිටියේ මේ රටේ තැලෙන පෑගෙන පොඩි මිනිසාගේ පැත්තේ ය. දේශපාලනය තුළ ඇති බොරුවත්, කලාව තුළ ඇති බොරුවත් විජය මැනවින් අවබෝධකරගෙන සිටියේ ය.එය එකම කාසියක දෙපැත්ත බව විජය දැන සිටියේ ය. සිනමාව තුළ සිටි එවන් චරිතවලට විජය සැබැවින්ම අභියෝගයක් විය. ඒ බොරුව සිනමා පේ‍්‍රක්ෂකයන් දැන සිටි නිසා 1970 දශකයේ මුල් භාගයේ සිනමාවට එක් වු විජය වැනි මනස්කාන්ත නළුවකුව ඉහළින් තබන්නට, ඉහළට ගෙන එන්නට මේ රටේ සිනමා රසිකයන් උත්සුක විය. සියලු ප්‍රතිරූප බිඳ දමමින් ඊට දශකයකට පමණ පසු විජයට සිනමාවේ ජනප්‍රියම නළුවා ලෙස කිරුළ පැළැඳවීමට සිනමා පේ‍්‍රක්ෂකයන් වග බලා ගතතේ ය. ඔහුව අකාලයේ මරා දමන තුරු ජනප්‍රිය කිරුළ ඔහුගෙන් ගැලවීමට පොදු සිනමා පේ‍්‍රක්ෂකයන් සිතුවේවත් නැත.හිස කුඩු පට්ටම් වන්නට වෙඩි තැබූ විජයගේ දේහයෙන් පවා ඒ කිරුළ පොදු සිනමා පේ‍්‍රක්ෂකයන් ගැළවූයේ නැත. විජය මියගොස් වසර දෙකක් හෝ තුනක් යන තුරුම මේ රටේ ජනප්‍රියම සිනමා නළුවා, ජනප්‍රියම සිනමා තරුව විජය කුමාරතුංග විය. විජය ජීවත්ව සිටිද්දී සිනමාවේ මුදල් උපයන යන්ත්‍රය විය. ඔහු රඟපෑ චිත්‍රපට බොහොමයක් බොක්ස් ඔෆිස් වාර්තා බිඳ හෙලූ සිනමා පට වූහ. මේ වන විට එවන් ජනප්‍රිය තරු නැති සිනමාවක් බවට අපේ සිනමාව පත්ව ඇත. සිනමාවේ ඒ ආකශ්මික, මනස්කාන්ත තරු පොකුරේ අවසන් තාරුකාව විජය කුමාරතුංග බව ලියුම්කරු සටහන් කරන්නේ සිනමාවට හිතැති පුද්ගලයකු ලෙස ය.එයට වර්තමානයේ සිනමාවේ සිටින නළු නිළියන් උරණ විය යුතු නැත. යථාර්ථය ඒ තරමටම තිත්ත ය.ශ්‍රී ලාංකීය සිනමාවේ අතිශය ජනප්‍රිය මනස්කාන්ත සිනමා නළුවා වූ විජයට කුමාර ජීවිතයක් ගත කිරීමට කොපමණවත් අවස්ථාව තිබිණි. මන්ද ඔහු ශ්‍රී ලංකාවේ චිත්‍රපටයක් රඟ පෑමට ඒ යුගයේ ඉහළම මුදල අය කළ රංගන ශිල්පියා වූ නිසා ය. නමුත් ඔහු මුදල් නොගෙන රඟපෑ චිත්‍රපට ප්‍රමාණය ද ඉතා විශාල ය. අදටත් ඔහුට ණය, මුදල් දීමට ඇති චිත්‍රපට නිෂ්පාදකයක් ගණනාවක් ඇත. එවන් කුමාර ජීවිතයක් ගත කිරීමට හැකි විජය එවකට අතිශය භයංකර පරිසරයක පැවැති දේශපාලනයට පිවිසියේ ඔහු තුළ වන් සැබෑ මනුස්සකම නිසා ය.මේ රටේ පොදු ජනතාවට සැබෑ ලෙස සේවයක් කිරීමට තිබූ වුවමනාව නිසා ය.විජයගේ දේශපාලන ප්‍රවිශ්ටය එක්තරා විදියක අභියෝගාත්මක පියවරක් විය. දුප්පත් පන්තියෙන්, පීඩිත පන්තියෙන්, ගමෙන් දේශපාලනයට පැමිණෙන සෑම දේශපාලනඥයෙකුටම ඒ අභියෝගයට මුහුණ දිය යුතුව ඇත. මේ රටේ දේශපාලනය තම පවුලේ එසේත් නැතහොත් තම පන්තියේ බූදලයක් ලෙස සලකා කටයුතු කරන වංශක්කාර රඳල පන්තියෙන් එවන් ගමේ චරිතවලට එල්ල වන්නේ බලවත් පා පහරක් බව ලියුම්කරු අමුතුවෙන් කිව යුතු නැත.එදා මෙදා තුර දේ්ශපාලන ඉතිහාසය දෙස මැනවින් බලන්නෙකුට එය සක්සුදක් සේ පෙනෙන කරුණකි. එය එදා මෙන්ම අදත් දේශපාලනය තුළ ක්‍රියාත්මක වන දෙයකි. එක්සත් ජාතික පක්ෂයෙන් දේශපාලනයට පැමිණි රණසිංහ පේ‍්‍රමදාස මහතා ද ශ්‍රී ලංකා නිදහස් පක්ෂයෙන් දේශපාලනයට පැමිණි වර්තමාන ජනාධිපති මහින්ද රාජපක්ෂ මහතා ද ඒ පන්ති කැපිල්ලට ලක් වූ අපට ආසන්නයේම පෙන්වා දිය හැකි උදාහරණයන් ය.විජය කුමාරතුංගගේ දේශපාලනය කුමක් ද ? එය ප්‍රචණ්ඩ දේශපාලනයෙ මුළුමනින්ම අත්හළ මානව හිතවාදී ප්‍රජාතන්ත්‍රවාදී මාවතකි. එවන් දර්ශනයකි.ඔහු එළිපිටම ජනතාවට ඒ බව කීය. ඒ නිසාම මේ මානව හිතවාදියා දකුණේ මෙන්ම උතුරේ ත්‍රස්තවාදයට විරුද්ධව හඬ නැගී ය.දකුණේ අවිගත් කණ්ඩායම් එවකට තම අණසක පැතිරවීමට කටයුතු කෙළේ ජනතාව වෙත භීෂණය වපුරවමිනි. ගල්කටස් තුවක්කුවෙන්, ටී. 56 තුවක්කුවෙන්. තුණ්ඩු කෑල්ලෙන්. අල්ලපු ගෙදර මිනිහාගේ ඔළුව කපා කම්බි කණුවේ ගසා තබමිනි. පොදු ජනයාට ගමන් ගන්නට තිබෙන ලංගම බස් රථය පුච්චමිනි. අහිංසක ගොවියා පොහොර වී ටික ගන්න යන ගොවිජන සේවා මධ්‍යස්ථාන පුච්චා දමමිනි.එදා විජය මෙයට විරුද්ධව නොබියව හඬ නැගීය. මුළු ජීවිත කාලයම මේ රටේ පොදු ජනතාව වෙනුවෙන් ජීවිතය කැප කළ, ජවිපෙ විමුක්ති ගී නිර්මාතෘ (පසුව ඔහු දේශපාලන මත ගැටුමක් මත ජවිපෙන් ඉවත් විය.) අනුරාධපුරයේ නන්දන මාරසිංහට මහ දවල් අනුරාධපුර පොළ භූමියේ දී මරා දැමූ වෙලේ එම අවමඟුලට සහභාගි වූ විජය නොබියව පවසා සිටියේ මුළු ජීවිත කාලයම පොදු ජනයාගේ විමුක්තිය වෙනුවෙන් කටයුතු කළ නන්දන මාරසිංහ වැනි පුද්ගලයකු මරා දමා ලබා ගන්න හැකි විමුක්තිය කුමක් ද යන්නය.ගොවි ජනතාවගේ ප්‍රශ්න වෙනුවෙන් මුළු ජීවිත කාලයම කටයුතු කළ කුරුණෑගල ජේමිස් ඇතුගල වැනි ගොවි නායකයකුව ජවිපෙ විසින් මරා දැමූ වෙලේ විජය ප්‍රශ්න කෙළේ මෙවන් ගොවි නායකයෙක්ව මරා අපට ලබා ගත හැකි විමුක්තිය කුමක් ද යන්න ය. ජේමිස් ඇතුගල ගොවි නායකයාගේ අවසන් කටයුතුවලට සහභාගි වන්නට විජය කුරුණෑගලට ගියේ ජවිපෙ තර්ජනය ද අන් දේශපාලන සඟයන්ගෙන් ඉල්ලීම ද නොතකමිනි.එම අවමඟුලට විජය සහභාගි වන අවස්ථාව ද එදා සිටි එජාප පාලකයන් ජාතික රූපවාහිනියේ රාත්‍රි ප්‍රවෘත්ති විකාශනයෙන් නොමසුරුව පෙන් වූයේ මේ ජනහිතකාමී මිනිසාගේ ජීවිතය තවත් අනතුරේ දමමිනි. පසුදා එනම් පෙබරවාරි 16 වැනිදා (අද වැනි දිනක) දහවල් කුරිරු ලේ පිපාසිතයන්ගේ ගොදුර බවට විජය පත් වන්නේ මෙරට දේශපාලන ගමන් මඟේ තීරණාත්මක, ප්‍රබල වෙනස්කම් රැසක් සිදු කරමිනි. ඒ ඝාතකයන්ට, ලේ පිපාසිතයන්ට විජය සැබැවින්ම අභියෝගයක් වූ බව ඔහුට නොනවත්වා තබන ලද ටී. පනස් හය උණ්ඩ සාක්ෂි දරණු ඇත. විජය වෙඩි කා යළි නැඟිටීවි යන බිය ඔවුන්ට තිබී ඇත.වෙඩි වැඳී වැටුණු විජයගේ සිරුර අසලට යළි පැමිණ ඝාතකයා සුවහසක් ජනතාව මන මෝහනයට ලක් කළ ඒ සුන්දර, ලස්සන මුහුණ කුඩු පට්ටම් වන තෙක් ටී – 56 උණ්ඩ මුදාහැර තිබූ ආකාරයෙන් ඒ ලේ පිපාසිතයන්ගේ බිය, වෛරය, ක්‍රෝධය ද සමාජයට සහ රටේ ජනතාවට එළිදරව් විය.විජය කුමාරතුංග චරිතය පිළිබඳව ලියැවෙන මෙම ලිපියේ දී ඔහුගේ ජීවිත කාලය තුළ ඔහු කළ කී දෑ පිළිබඳව විවිධ මතකයන් රැසක් ලියුම්කරුගේ සිත තුළ මතුවේ. ඒ විවිධ අවස්ථා අපේ ජීවිතවලට උත්තේජනයක් සපයනවා සේම අප සිතට අපූර්වත්වයක් ද ගෙන එනු ඇත.ඒ සියල්ල මෙම කෙටි ලිපියේ සටහන් කළ නොහැකි මුත් එය ඉදිරියේ දී සිදුකළ යුතුය.ලිපිය අවසන් කිරීමට පෙර අතීතයේ සිදු වූ එක් සිද්ධියක් මෙහිලා සටහන් කිරීම උචිත යැයි ලියුම්කරුට හැඟිණ.වත්මන් ජනාධිපති මහින්ද රාජපක්ෂ මහතාගේ දයාබර මෑණියන් ඩී. ඒ. රාජපක්ෂ මැතිනියගේ අවමංගල්‍යය උත්සවය පැවැතියේ හම්බන්තොට මැදමුලන නිවසේ ය.ඒ වන විට මහින්ද රාජපක්ෂ මහතාව එවකට පැවැති එජාප ආණ්ඩුව විසින් සිරගත කර තිබිණි. සිය මවගේ අවසන් කටයුතුවලට සහභාගි වීමට පැමිණීමට උසාවියෙන් අවසර ගත යුතු විය. මහින්ද රාජපක්ෂ මහතාගේ නීතිඥයෝ ඉදිරිපත් කළ කරුණු අනුව සලකා බැලූ විනිසුරුවරයා මහින්ද රාජපක්ෂ මහතාට ඇප ලබා දුන්නේ ය. මැදමුලන නිවසට මහින්ද රාජපක්ෂ මහතා යන විට සිය දයාබර මෑණියන් අවසන් ගමනට සූදානම් ව සිටියා ය. එහිදී ඩී. ඒ. රාජපක්ෂ මාතාවට සමුදෙමින් අද (පෙබරවාරි 16 වැනිදා) අප 23 වැනි ගුණසමරුව සිහිකරන ජනහිතකාමී විජය කුමාරතුංගයන් ඉතා තීරණාත්මක කතාවක් කෙළේ ය.“මේ ඩී. ඒ. රාජපක්ෂ මාතාව දරුවන් නව දෙනෙක් මේ ලෝකයට බිහි කළා. ඒත් එතුමිය තමන්ගේ දරුවන් එකාට එකා කා කොටා ගන්න සැලැස්සුවේ නෑ. සහෝදර සහෝදරියන්ට එක මවකගේ දරුවෝ හැටියට එකට ජීවත් වෙන හැටි එතුමිය කියා දුන්නා. ඒ මන්ත්‍රී දරුවාට එක විදියකටත්, අනෙක් දරුවාට තව විදියකටත් එතුමිය සැලකුවේ නෑ. අපේ සහෝදර මහින්ද රාජපක්ෂගේ මෑණියන්ගේ ජීවිතය අනෙක් වලව්වල බොහෝ දෙනෙකුගේ ජීවිතවලට ආදර්ශයක්..”විජයගේ ඒ ප්‍රකාශය තුළින් අප ජීවත් වන සමාජයේ පවුල් සංස්ථාව පිළිබඳවත්, දේශපාලනය පිළිබඳවත්, සමඟිව එක බැම්මෙන් සිටියොත් ජයග්‍රහණය ස්ථිර බවත් මොනවට පැහැදිලි වන කරුණකි. විජය අද නැතත් ඒ භූමිකාව තුළ තිබූ ඒ මහතා අවංකව, මනුස්සකම සැබැවින්ම ශ්‍රී ලාංකීය දේශපාලනයට හොඳ වැඩි වූවා යැයි ලියුම්කරුට සිතේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=f1102163</link>
    <topic>සොබා සොඳුරු බවින් සපිරි රයිගම්පුර අයගම</topic>
    <author>සටහන් - චතුරිකා ගමගේ ඡායාරූප - ලලිත් සී.ගමගේ</author>
    <content>ඓතිහාසික රයිගම්පුර රාජධානියට අයත් අයගම ස්වභාව සෞන්දර්යයෙන් සපිරි පෞඪ ඉතිහාසයකට හිමිකම් කියන ප්‍රදේශයක් ලෙස හැඳින්විය හැකිය. වළගම්බා රජු ඇතුළු රජවරු කිහිප දෙනෙක් මේ ප්‍රදේශයේ ජීවත් වූ බව ජනප්‍රවාදයේ සඳහන් වන අතර ඒ සඳහා සාක්ෂි අදටත් අයගම ප්‍රදේශයේ ශේෂව පවතී. වළගම්බා රජ සමයේ ඉදි කළ බව කියවෙන කුකුළුවැල් විහාරය එයට එක් නිදසුනකි.සුමන සමන් දිව්‍ය රාජයාට අයත් යැයි සැළකෙන සබරගමු පළාතේ රත්නපුර දිස්ත්‍රික්කයේ එක් බල ප්‍රදේශයක් වන අයගම කඳුකර ප්‍රදේශවලින් ගහණ හරිත පැහැයෙන් දිදුලන ප්‍රදේශයකි. සමනල කන්දේ සිට ගලන දිය දහරාවන් බොහොමයක් අයගම ප්‍රදේශය හරහා ගලා බසින නිසා සැබැවින්ම එම භූමිය සශ්‍රීකය. තේ වගාව එම ප්‍රදේශයේ බහුතරයක් ජනතාවගේ ජීවනෝපාය බවට පත් වී තිබෙන්නේද ඒ නිසාවෙනි.රත්නපුර දිස්ත්‍රික්කයේ තිබෙන අති දුෂ්කරම බල ප්‍රදේශයක් ලෙස පැවැති අයගම ක්‍රම ක්‍රමයෙන් සංවර්ධනය කර ජනතාවගේ අවශ්‍යතාවයන් සපුරා දී ඔවුන්ගේ ජීවන රටාව පහසුකරලීම සඳහා අවශ්‍ය පහසුකම් සලසාදීමට පසුගිය ප්‍රාදේශීය සභාව මූලිකත්වය ගෙන කටයුතු කර ඇත.ගංවතුර උවදුර හේතුවෙන් අයගම ප්‍රදේශයේ ජනතාව නිරන්තර දුෂ්කරතාවන්ට මුහුණ දුන් අතර 2003 වසරේ ඇතිවූ ගංවතුරින් ප්‍රදේශයේ පාලම් 7 ක් විනාශ විය. එම පාලම් නැවත සකස් කිරීම සඳහා ප්‍රාදේශීය සභාව මූලිකත්වය ගෙන කටයුතු කර ඇත. ඒ අනුව ගලතුර ප්‍රදේශයේ තිබූ කම්බි පාලම වෙනුවට වාහන ගමන්කළ හැකි විශාල පාලමක් දක්වා එය සංවර්ධනය කෙරුණි. ලෙහෙන, ඉන්දලවත්ත පාලම සහ ඇරෑපෝරුව අක්කර 17 ප්‍රදේශයේ පාලමද මේ වන විට වැඩ නිම කර තිබේ. පරගල, ගලඋඩකන්ද ගමට පිවිසෙන පාලම ඉදිකිරීමටද කටයුතු කළ අතර මේ වන විට එහි පළමු අදියරේ වැඩකටයුතු අවසන්ය.කුකුළේගඟ මායිමේ තිබෙන ගෙදගල ගම අඩු පහසුකම් සහිත ප්‍රදේශයකි. මේ වන විට එම ප්‍රදේශයේද පාලමක් ඉදි වෙමින් පවතී.අයගම කොට්ඨාසයට අයත් බස් රථ ධාවනය වන මාර්ග සියල්ලම 2006 වසරේදී සබරගමු පළාත් සභාවට පවරා ගත්තේය. ඒ අනුව ප්‍රාදේශීය සභාව එම මාර්ග සංවර්ධනය සඳහා පළාත් සභාව සමඟ සාකච්ඡා කර කඩින් කඩ ප්‍රතිපාදන වෙන් කර ගැනීමට කටයුතු කළේය.එකල පළාත් සභා අමාත්‍ය ජානක වක්කුඹුර මහතා පළාත් අමාත්‍ය ලෙස පත්වීමෙන් පසු මාර්ග 3 ක් අලුත්වැඩියාව සඳහා ප්‍රතිපාදන ලබා දෙන ලදී. කඳුකර ප්‍රදේශවලට යාමට ක්‍රමවත් මාර්ග නොතිබුණු නිසා ජනතාව පසුගිය කාලයේ විවිධ දුෂ්කරතාවන්ට මුහුණ දුන් නමුත් අද වන විට ප්‍රදේශයේ බොහොමයක් මාර්ග කපා කොන්ක්‍රීට් හෝ තාර දමා සකස් කර තිබේ. එය ප්‍රදේශයේ ජනතාවට මහත් අස්වැසිල්ලකි. තවත් ඉදිකිරීමට ඉතිරිව ඇත්තේ මාර්ග සීමිත ප්‍රමාණයක් පමණි. ප්‍රාදේශීය සභාව ප්‍රධාන ආදායම් උත්පාදන ක්‍රමයක් වන සති පොළවල් සංවර්ධනය කිරීමටද කටයුතු කළ අතර ඒ තුළින් ආදායම් තත්ත්වය වර්ධන විය.එසේම නගරයට අත්‍යවශ්‍ය වෙළඳ සංකීර්ණයද ඉදිවෙමින් පවතී. දැනට එහි 60 % ක පමණ වැඩ නිම කර තිබේ. ඒ තුළින්ද මාසිකව සභාවට ආදායමක් උපයාගැනීමට බලාපොරොත්තු වේ.කඳුකර ප්‍රදේශයක් වන අයගම ප්‍රදේශයේ ජනතාව වැඩි වශයෙන් ජලය ලබා ගත්තේ උල්පත් මාර්ගයෙනි. නමුත් පායන කාලයට ජල උල්පත් සිදෙන නිසා ජනතාවට ප්‍රබල ජල ප්‍රශ්නයකට මුහුණ දීමට සිදු විය. ප්‍රාදේශීය සභාව ප්‍රජා ජල ව්‍යාපෘති ආරම්භ කර වසම් 21 පුරා ප්‍රජා මූල සංවිධාන හරහා ජලය ලබාදීමට කටයුතු කළේ පානීය ජල ප්‍රශ්නයට ස්ථිරසාර විසඳුමක් වශයෙනි.දැනට අයගම ප්‍රදේශයේ ජල ප්‍රශ්නයෙන් 80 % පමණ සම්පූර්ණ කර තිබේ.මීට අමතරව අයගම බල ප්‍රදේශය පුරා පෙර පාසල් 22 ලියාපදිංචි කර ඒ සෑම පෙර පාසලකටම පහසුකම් ලබාදීමට කටයුතු කළේය.ගලතුර, පල්ලෙකඩ වැනි ප්‍රධාන ස්ථාන සඳහා ගොඩනැගිලි පහසුකම් පවා ලබාදී තිබේ. වාර්ෂිකව පෙර පාසල් ගුරුවරු සහ පෙර පාසල් දරුවන්ගේ දෙමාපියන් ගෙන්වා පෙර පාසල් සම්මන්ත්‍රණ පැවැත්වීමටද කටයුතු කළ අතර ඒ තුළින් පෙර පාසල් පද්ධතිය විධිමත් කිරීමට පියවර ගැනුණි.ශිෂ්‍යත්ව විභාගය සහ සාමාන්‍ය පෙළ විභාගය ඉලක්ක කර ගනිමින් පවත්වන ලද සම්මන්ත්‍රණ සුවිශේෂී විය. පසුගිය කාලේ අඩු අවධානයක් යොමුවී තිබූ පුස්තකාලයට විශේෂ අවධානයක් යොමුකරමින් සාමාන්‍ය පෙළ, උසස් පෙළ, බාහිර උපාධි සහ විශ්වවිද්‍යාල අධ්‍යාපනය හදාරන ආදි සෑම මට්ටමකම සිසුන්ට අවශ්‍ය පොත්පත් විශාල ප්‍රමාණයක් ලබාදෙන ලදී.සෞඛ්‍ය කටයුතු පිළිබඳ අවධානය යොමු කිරීමේදී ප්‍රදේශය පුරා වරින් වර ව්‍යාප්ත වූ වසංගත රෝග මැඩ පවත්වා ප්‍රදේශයේ ජනතාවගේ සෞඛ්‍යාරක්ෂිත බව වර්ධනය කර ගැනීමට ප්‍රාදේශීය සභාව විශේෂ වැඩසටහන් ක්‍රියාත්මක කර තිබේ.විශේෂයෙන් චිකුන් ගුන්යා රෝගය මේ ප්‍රදේශයේ ව්‍යාප්ත වූ අවස්ථාවේ සෞඛ්‍ය වෛද්‍ය නිලධාරී කාර්යාලය හා සම්බන්ධව ප්‍රාදේශීය සභාවද එය වළක්වා ගැනීමට දායක විය.ප්‍රදේශයේ පැවති අඳුර දුරු කොට සෑම නිවසකටම විදුලිය ලබාදීමට කටයුතු කළ අතර පසුගිය වසර තුළදී පමණක් විදුලි අවශ්‍යතාවෙන් 70 % වඩා සම්පූර්ණ කර ඇත. කවිට්ටිකන්ද කන්දෙවත්ත විදුලි යෝජනා ක්‍රමය, පිඹුර පරගල කුප්වලකන්ද විදුලි යෝජනා ක්‍රමය, අක්කර 100 ගංගොඩකන්ද විදුලි යෝජනා ක්‍රමය, කොළඹෑව ගම්වසම විදුලි යෝජනා ක්‍රමය යනාදී ව්‍යාපෘති රාශියක් පසුගිය කාලේ ක්‍රියාත්මක කෙරුණි. ඒ සඳහා ජෝන් සෙනෙවිරත්න, ජානක වක්කුඹුර සහ ඩිව් ගුණසේකර යන මැති ඇමැතිවරුන්ගේ දායකත්වය හිමිව තිබේ.සංවර්ධන කටයුතු සඳහා අවශ්‍ය ආදායම් වර්ධනය කර ගැනීම සඳහා බොහෝ පළාත් පාලන ආයතන ජනතාව මත වැඩි බදු බරක් පැටවුවද අයගම ප්‍රාදේශීය සභාව ඊට වෙනස් මාර්ගයක් අනුගමනය කළේය. එදිනෙදා කුලී වැඩ හෝ වතු ආශ්‍රිත රැකියාවන් වලින් ජීවත්වන මේ ප්‍රදේශයේ ජනතාවට බදු නොපනවා වෙනත් විකල්ප ක්‍රියාමාර්ග ගැනීමට සභාව වග බලා ගත්තේය. පාරවල් ඉදිකිරීමට ගන්නා කුට්ටි ගල් සෑදීමේ ව්‍යාපෘතියක් ආරම්භ කර ඇත්තේ සභාවේ ආදායම් උත්පාදන මාර්ගයක් වශයෙනි. පසුගිය කාලය තුළ එම ව්‍යාපෘතිය මගින් ලැබුණු ආදායම ප්‍රදේශයේ සංවර්ධන කටයුතු සඳහා යෙදවීය.දුෂ්කර යැයි අත් නොහැර ස්ව ශක්තියෙන් නැගී සිටීමට අද අයගම ප්‍රදේශයට හැකිව තිබේ. ඒ සඳහා ප්‍රාදේශීය සභාවේ මූලිකත්වයද නිබදව ලැබුණි. දැනට ක්‍රියාත්මක සහ ඉදිරියේදී ක්‍රියාත්මක කිරීමට නියමිත සංවර්ධන ව්‍යාපෘති අවසන් වන විට අයගම තවදුරටත් දුෂ්කර ප්‍රදේශයක් නොවනු ඇත.  * ඔබ අද ජනතාවට වඩාත් සමීප දේශපාලන චරිතයක් බවට පත්වෙලා. ඔබේ දේශපාලන ආගමනය සිදුවුණේ කොහොමද?මම ක්‍රියාකාරී දේශපාලනයට ප්‍රවිශ්ට වුණේ විශ්වවිද්‍යාලයේ ඉන්න කාලේදීමයි. එවක කලවාන හිටපු පාර්ලිමේන්තු මන්ත්‍රී සරත් මුතුහෙට්ටිගම මහතාගේ දේශපාලන නායකත්වය යටතේ මම 1991 දී පළමුවරට ප්‍රාදේශීය සභා මැතිවරණයට ඉදිරිපත් වුණා. එහිදී මට අයගම ප්‍රාදේශීය සභාවේ මන්ත්‍රී ධූරයක් හිමි වුණා. ඊට පසු 2006 වසරේ පැවැත්වූ මැතිවරණයෙන් මට සභාපතිවරයා වීමේ භාග්‍ය උදා වුණා. 91 සිට පසුගිය 20 වසර පුරාම මම පෞද්ගලික ජීවිතයට වඩා සමාජ සේවයට කැප වී සිටියා. ඉහළ වැටුපක් සහිත මාණ්ඩලික ශ්‍රේණියේ තනතුරත් පවා දාලයි මම මේ දේශපාලනයට ආවේ. මම ඡන්දය ඉල්ලූ හැම අවස්ථාවකදීම ජනතාව මාව ඉහළටම ගෙන ආවා. ඒ නිසා මම ඔවුන්ගේ විශ්වාසය රකිමින් දේශපාලන සහ සේවය වෘත්තියක් කර ගත්තා.* ඔබ සභාපතිවරයා ලෙස පත්වන විට අයගම ප්‍රාදේශීය සභාවේ තිබූ තත්ත්වය සිහිපත් කළොත්අයගම ප්‍රාදේශීය සභාව එදා තිබුණේ රත්නපුර දිස්ත්‍රික්කයේ අඩු ආදායම්ලාභී සභාවක් ලෙසයි. මේ ප්‍රදේශය ඉතාමත් දුෂ්කර නිසා එකවර විසඳුම් ලබා දෙන්න අපහසු වුණා. ඒ අනුව රජය සහ පළාත් සභාවේ සියලුම මැති ඇමැතිවරුන්ගේත් වෙනත් ආයතනවලිනුත් ප්‍රතිපාදන ලබාගෙන පියවරෙන් පියවර මේ ප්‍රදේශය සංවර්ධනයට කටයුතු කළා. එහිදී ජනාධිපතිතුමා ඇතුළු බොහෝ මැති ඇමැතිවරුන්ගේ සහයෝගය අපිට ලැබුණා.* පසුගිය කාලයේ සිදුකළ සංවර්ධන කටයුතු වල ප්‍රගතිය කෙබඳු ද?දුෂ්කර ප්‍රදේශයක් වන හඳුන්කන්ද ගමේ නිවාස නොමැති දුප්පත් ජනතාව වෙනුවෙන් නිවාස 58 හදලා දුන්නා. ඒ වගේම ඒ ප්‍රදේශයේ පාරවල් සකස් කර ප්‍රජා ශාලා, පෙර පාසල් යනාදියත් ඉදිකර දුන්නා. එම කටයුතු බොහොමයක් සිදු කෙරුණේ රාජ්‍ය නොවන සංවිධාන මූලික කරගෙනයි. ඉස්සර මේ ප්‍රදේශයේ බොහෝ ගම්මානවලට යන්න මාර්ගයක් තිබුණේ නැහැ. මේ ප්‍රදේශයේ තේ, රබර් සහ සුළු අපනයන බෝග වගාවන් වැඩිපුර කෙරෙන නිසා ඒ ජනතාව විවිධ දුෂ්කරතා වලට මුහුණ දී සිටියා. ඒකට විසඳුම් ලෙස අපි විධිමත් මාර්ග පද්ධතියක් ඉදි කළා. දැන් ඔවුන්ගේ දළු ටික, රබර් ටික ලොරිය ළඟටම ගිහින් ගන්නවා. කාලයක් තිස්සේ තිබුණු ජල විදුලිය ප්‍රශ්න වලටත් අපි විසඳුම් ලබා දුන්නා.* ගංවතුර තත්ත්වය නිසා මේ ප්‍රදේශයේ මාර්ග අවහිරවීම නිරන්තරයෙන් සිදුවෙනවා. එම තත්ත්වය මඟහරවා ගන්න කිසියම් වැඩ පිළිවෙළක් තිබෙනවාද?ඔව්, අයගම ඉඩංගොඩ ප්‍රධාන මාර්ගය අවුරුද්දකට තුන් හතර වතාවක් ගංවතුරින් යටවෙනවා. ඒ නිසා එවැනි අවස්ථාවලදී සති දෙක තුනක් එම මාර්ගයේ වාහන ගමනාගමනය ඇන හිටිනවා. මේ ගංවතුර ප්‍රශ්නයට විසඳුමක් ලෙසත් අයගම සිට රත්නපුර දක්වා කි.මී. 18 කෙටි මාර්ගයක් ලෙසත් අයගම තොරණගොඩ පලාවෙල හරහා රත්නපුරයට කෙටි මාර්ගයක් ඉදිවෙමින් තිබෙනවා. සාමාන්‍යයෙන් අයගම සිට රත්නපුරයට කි.මී.36 තිබෙනවා. මේ නව මාර්ගය හරහා අයගම සිට ඉතාමත් ඉක්මනින් රත්නපුරයට යන්න පුළුවන්. ඒ වගේම මේ මාර්ගය ඉදිකිරීමෙන් ප්‍රදේශයේ වෙළඳ ව්‍යාපාර දියුණු කර ආර්ථිකමය වාසියකුත් බලාපොරොත්තු වෙනවා. මීට අමතරව ගංවතුරට විකල්පයක් ලෙස ගලතුර ඉහළ මාර්ගයක් ඉදිකරනවා. එම මාර්ගයේ වැඩකටයුතු මේ වෙනකොට බොහොමයක් අවසන්. මේ මාර්ග ඉදිකළ පසු ජනතාවට ගංවතුර අවස්ථාවලදී මේ විකල්ප මාර්ග උපයෝගී කරගෙන ගමන් බිමන් යන්න පුළුවන්.* ප්‍රදේශයේ ආගමික , සංස්කෘතික කටයුතුවලදී ප්‍රාදේශීය සභාවෙන් ලැබුණු දායකත්වය කෙබඳු ද?මේ ප්‍රදේශයේ සිංහල, දෙමළ යන වර්ග දෙකටම අයත් ජනතාව ජීවත්වෙනවා. ඔවුන්ගේ සෑම සංස්කෘතික කටයුත්තකදීම සභාවේ උපරිම සහයෝගය ඒ සඳහා ලබා දුන්නා. සෑම අවුරුද්දකම අපි අලුත් අවුරුදු උත්සවයක් ප්‍රධාන නගරයේ පැවැත්වූවා. ඒ තුළින් සිංහල , දෙමළ ජනතාව අතර සුහදතාවය වර්ධනය කරන්නත් හැකිවුණා.* අයගම ප්‍රදේශය සංවර්ධනය සඳහා ඔබ තුළ තිබෙන ඉදිරි සැලසුම් මොනවාද?අයගම නගරය ගංඟා දෙකකට මැදිවෙලා තිබෙන නිසා ඉඩකඩ අඩුයි. ඒ නිසා නගරය විදිමත් ලෙස සංවර්ධනය සඳහා අපි සැලසුමක් සකස් කළා. ඒ සැලසුමට අනුව බස් නැවතුම්පල රජයේ ගොඩනැගිලි, සුපිරි වෙළඳ සංකීර්ණයක් සහ තානායමක් ඇතුළු නගරයට අවශ්‍ය අංග ඇතුලත්කර නගරය සංවර්ධනය කිරීමට බලාපොරොත්තු වෙනවා. ඒවගේම මේ ප්‍රදේශයේ අඩුපාඩුවක්ව පවතින ආදාහනාගාරයක් පහළ ගලතුර ප්‍රදේශයේ ඉදිකිරීමටත් කටයුතු කරනවා. මේ ප්‍රදේශයේ තිබෙන රැකියා ප්‍රශ්නයට විසඳුමක් ලෙස තවත් කර්මාන්ත ශාලා කිහිපයක් ආරම්භ කිරීමට අවශ්‍ය මැදිහත් වීමක් ලබා දෙනවා. මේ ප්‍රදේශයේ සතොස වෙළඳ සැලක් සහ ඉන්ධන පිරවුම්හලක අඩුවක් තිබෙනවා.ඉදිරියේදී නගරයේ ඉදිවන වෙළඳ සංකීර්ණ භූමියේ එම අවශ්‍යතාවයන් සඳහාම ඉඩකඩ ලබාදීමටත් බලාපොරොත්තු වෙනවා. කෙටිදුර විදුලි යෝජනා ක්‍රමයක් ආරම්භ කර විදුලි ඇනහිටීම් වළක්වා ජනතාවට අපහසුවක් නොවන පරිදි එම සේවාවන් ලබාදීමටත් කටයුතු සූදානම් කර තිබෙනවා.  පිටකන්ද කියන්නේ මේ ප්‍රදේශයේ තිබෙන අති දුෂ්කර පළාතක්. සභාව මැදිහත් වෙලා මේ ප්‍රදේශයට පාරවල් ඉදිකර දුන්නා. එය තේ දළු එකතු කිරීමට විශාල පහසුවක් වුණා. ඒ වගේම පසුගිය කාලේ ජලභීතිකා රෝගය වළක්වන්න සෞඛ්‍ය වෛද්‍ය නිලධාරී කාර්යාලය සමඟ එකතුව සභාව විශාල වැඩකොටසක් සිදුකළා. දැන් මේ ප්‍රදේශයේ බොහොමයක් පැතිවලට විදුලිය තිබෙනවා. අයගම නගරයේ ඉඩ කඩ අවමයි.  පහුගියකාලේ ප්‍රාදේශීය සභාව මේ ප්‍රදේශයේ පාරවල්, පාලම් විශාල ප්‍රමාණයක් ඉදිකර සංවර්ධන කටයුතු රාශියක් සිදු කළා. ගංවතුර වැනි ආපදා තත්ත්වයන්හිදී සභාව ජනතාවට ගොඩක් උදවු කරනවා. සභාවේ මූලිකත්වයෙන් ඒ පෙර පාසල් ගුරුවරුන්ට පුහුණු වැඩමුළු පැවැත්වූවා. ඒ වගේම පාසල් ළමුන් සඳහා ශිෂ්‍යත්ව සම්මන්ත්‍රණ සංවිධානය කළා. පුස්තකාලවලට පොත් ලබා දුන්නා. තවත් ග්‍රාමීය සංවර්ධන කටයුතු ප්‍රමාණයක් ඉතිරි වෙලා තිබෙනවා. ඉදිරියේදී ඒ කටයුතුත් සිදු කෙරෙයි කියලා අපි බලාපොරොත්තු වෙනවා.  1993 මේ ප්‍රදේශයට ගංවතුරින් විශාල හානියක් සිදු වුණා. පාලම් 7 සම්පූර්ණයෙන් විනාශ වුණා. සභාපතිතුමාගේ මූලිකත්යෙන් දැන් පාලම් 4ක වැඩ නිමකර තිබෙනවා. තවත් පාලම් 2ක් ඉදිවෙමින් තිබෙනවා. ගංවතුරින් ගෙවල් දොරවල් වගේම විදුලිය සැපයුමත් නැතිවුණා. ඒ සියලුම දේ ප්‍රාදේශීය සභාවෙන් ලබා දුන්නා. ඉස්සර අපි හැමදාම ජල ප්‍රශ්නයට මුහුණ දුන්නා. නමුත් දැන් ඒ ප්‍රශ්නය නැහැ. ජල ව්‍යාපෘති ආරම්භ කළ නිසා දැන් හැම ගෙදරකටම ජලය ලැබෙනවා. මේ ප්‍රදේශයේ ප්‍රධාන මාර්ගය සභාපතිතුමාගේ ඉල්ලීම පරිදි ජෙයරාජ් ප්‍රනාන්දුපුල්ලේ මහතාගේ මූලිකත්වයන් ඉදිකිරීමට කටයුතු ආරම්භ කළා. නමුත් දැන් එහි ඉදිකිරී කටයුතු අඩපණ වෙලා. එය දැනට තිබෙන ලොකු අඩුපාඩුවක්.  මේ ප්‍රදේශයේ සියලුම සංවර්ධන කටයුතු සිදු කළේ ප්‍රාදේශීය සභාවයි. ඉස්සර මේ ප්‍රදේශය ඉතාමත් දුෂ්කර ප්‍රදේශයක්. පාරවල් ප්‍රශ්න විසඳුවා. ඒ වගේම හැම ගෙදරකටම වගේ නල ජලය ලබා දී තිබෙනවා. අයගම නගරයත් දැන් ක්‍රමානුකූල තත්ත්වයකට පත්වෙමින් තිබෙනවා. අධ්‍යාපන අංශයෙන් බැලූ කල හැම පාසලකටම සභාවෙන් උපරිම පහසුකම් ලබා දුන්නා. සතොස වැනි පොදු වෙළඳසැලක් සහ ඉන්ධන පිරවුම් හලක් නොමැතිවීම මේ ප්‍රදේශයට ලොකු අඩුවක්. ඉදිරියේදී ඒ අවශ්‍යතාවයන් සපුරා දුන්නොත් නගරය තවත් සංවර්ධනය වේවි.  වාහනයක් යන්න බැරි තත්ත්වයේ තිබුණු ගොඩාක් පාරවල් කොන්ක්‍රීට් කරලා සකස් කරලා තිබෙනවා. ඒ වගේම ප්‍රාදේශීය සභාවෙන් අපිට ජල පහසුකම් ලබා දුන්නා. මේ ප්‍රදේශයේ දුප්පත් පවුල් කිහිපයකට නිවාස ඉදිකරදීමක් සිදු කළා. ඩෙංගු උවදුර පැවති කාලයේ එය මර්දනය කිරීම සඳහාත් ප්‍රාදේශීය සභාවේ මූලිකත්වයෙන් වැඩසටහන් ක්‍රියාත්මක වුණා. මේ ප්‍රදේශයේ ඉස්සර තිබුණු ප්‍රශ්නවලින් දැන් ගොඩාක් විසඳලා තිබෙනවා. තවත් පාරවල් සුළු ප්‍රමාණයක් වැඩි දියුණු කරන්න තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>16</day>
    </date>
    <link>http://www.dinamina.lk/2011/02/16/_art.asp?fn=f1102164</link>
    <topic/>
    <author>බුද්ධිකා බ්‍රාහ්මණගේ</author>
    <content>යුරෝපීය සාහිත්‍ය, රුසියානු සාහිත්‍ය, චීන, අරාබි, අපි‍්‍රකා සාහිත්‍ය අතැඹුලක් සේ අප සමීපයේ පැවැතිය ද දෙමළ සාහිත්‍ය තවමත් ආගන්තුකව පවතින්නේ පරිවර්තන ලෙස ද ඒවා සිංහලට නැඟීම විරල වීමේ හේතුවෙනි. මෙම හිස්තැන ඌණ පූර්ණය කිරීමේ සත්කාරයට උර දී සිටින ආයතන අතර ගොඩගේ ප්‍රකාශන සමාගම ප්‍රමුඛව සිටී.දමිළ බසින් සිංහලයට පොත් පරිවර්තනය කරන ලේඛකයින් අතර ප්‍රමුඛ ලේඛකයෙකි උපාලි ලීලාරත්න. පසුගියදා ඔහුගේ පරිවර්තන කෘති තුනක් ගොඩගේ මැදුරේදී එළි දුටුවේ ඒවායෙහි මුල් කතුවරුන්ගේ ද සහභාගිත්වයෙනි.මෙසේ එළිදැක්වූ පොත් වූයේ තමිල්නාඩු ලේඛක කේ. චින්නප්පා භාරතී ගේ “සුරන්ගම්” කෘතිය “ගල් අඟුරු” ලෙසින් ද, ආර්. උදයන්ගේ නූල් අරුන්තා පාටුන්ගල් “නූල් කැඩුණු සරුංගල්” නමින් සහ එස්. සෝමකාන්තන් ලේඛකයාගේ විඩ්වීලි පෝට්ටාටු කෘතිය “විකසිත විය පහන් තරුව“ ද ලෙසිනි.”සුරංගම්” කෘතියේ ලේඛක චින්නප්පා භාරතී තමිල්න්ඩුවේ වඩාත් ප්‍රසිද්ධ වී සිටින්නේ වෘත්තීය සංගම් නායකයෙකු ලෙසිනි.ඔහුගේ කෘතීන් බොහොමයකටම පසුබිම් වී ඇත්තේ වැඩ කරන ජනතාවගේ අරගලයයි. සුරංගම් හි පරිවර්තනය “ගල් අඟුරු” පිළිබඳව මෙන්ම සාහිත්‍ය පිළිබඳ ඔහුගේ අදහස් කොමියුනිස්ට් සාහිත්‍ය පිළිබඳව සිහිගන්වන්නක්.”වැඩ කරන ජනතාව වෙනුවෙන් ලිවීම වගේම තම අයිතිවාසිකම් දිනාගැනීම සඳහා ඔවුන් මෙහෙයවීමත් සාහිත්‍යයෙන් සිදුවිය යුතු සේවයක්. වැඩ කරන ජනතාව ලෝකයේ සෑම තැනම මර්දනයට ලක්වෙනවා. “ගල් අඟුරු” කෘතියෙන් කියැවෙන්නේත් ගල් අඟුරු ආකරවල දහඩිය හලන ජනතාව ගැනයි.අද අප භුක්ති විඳින වෘත්තීය හිමිකම් සියල්ල අතීතයේ අප සහෝදර සහෝදරියන් කළ පරිත්‍යාගවල, අරගලවල ප්‍රතිඵලයි. තවදුරටත් ඒවා රැක ගැනීමට නම් එකමුතුව කටයුතු කළ යුතුයි. ජාතීන් අතර පාලමක් හදන්න සාහිත්‍ය ලොකු බලයක් කර ගත හැකියි. මිනිසුන් ලෙස අප සැම මුහුණ දෙන්නේ එකම ආකාරයක අර්බුදයන්ටයි. සාහිත්‍ය පරිශීලනයෙන් ඒවාට මුහුණ දීමේ විශේෂ ශක්තියක් හිමිවෙනවා.”2009 වර්ෂයේ රාජ්‍ය සම්මානයෙන් පිදුම් ලද “නූල් කැඩුණ සරුංගල්” නමින් සිංහලයට නැඟුණ “නූල් අරුත්ත පාට්ටුංගල්” පිළිබඳව එහි ලේඛක වවුනියර් ආර්. උදයන්ගේ අදහස වූයේ මෙසේ ය.”යුද්ධය නිසා දෙමළ සමාජය බරපතළ අර්බුදයකට ලක්වුණා. එහි කම්පනය තරමක් දුරට හෝ මතු කිරීමට මම නූල් අරුත්ත පාට්ටුංගල් මගින් උත්සාහ ගන්නවා. ඒ ඛේදවාචකයෙන් අපි හැමෝගෙම හදවත් තුවාල වුණා. සිංහල, දෙමළ වෙනසක් නැතිව අපි කාටත් බොහෝ දේ අහිමි වුණා. ඒ මතින් නැවත නැඟී සිටිය හැක්කේ අවබෝධයෙන් වගේම පරිත්‍යාගයෙන්. ඒ සඳහා “නූල් කැඩුණු සරුංගල්” කෘතිය යම් තරමක හෝ සංවේදී බවක් ඇති කරයි නම් මා සාර්ථක වී යැයි විශ්වාස කරනවා. “නූල් අරුත්ත පාට්ටුංගල්” සිංහලයට නැඟිමම වැදගත්, එය මගේ උත්සාහය මල්ඵලගැන්වීමක් ලෙසයි සලකන්නේ.”ස්වතන්ත්‍ර කෘති කීපයක් මෙන්ම දමිළ බසින් සිංහලයට කෘති ගණනාවක්ම පරිවර්තනය කර ඇති උපාලි ලීලාරත්න සිය පරිවර්තන කාර්යය ගැන අදහස් දක්වන්නේ මෙසේයි.”මම උපන්නේ දකුණේ අහංගම වුණත් ළමා කාලය වගේම තුරුණු විය ගෙවුණේ කඳුකරයේ දමිළ ජනතාවට සමීපයේයි. මගේ තාත්තා තලවකැලේ මුද්‍රණාලයක සේවය කළේ. මේ නිසා මුද්‍රණ කටයුතු මගේ වෘත්තිය වුණා වගේම දෙමළ භාෂා සාක්‍ෂරතාවයත් මට උරුම වුණා.””තලවකැලේ අපේ කුලී ගෙදර සමීපයේ තිබුණේ මගේ වයසේම සිටි ත්‍යාගරාජා ගේ ගෙදර. ජාතීන් දෙකක වුණත් අපි සෙල්ලම් කළේ, පාසල් ගියේ එකටමයි. සිංහල හින්දු අවුරුද්ද අපි දෙන්නටම කිසි වෙනසක් නෑ.මේ සහජීවනය නිසාම දෙමළ භාෂාවට අමතරව භාෂාව සමඟ බැඳි දමිළ සංස්කෘතිය ගැන අවබෝධයක් මට ලැබුණා. මේ නිසාම පදානු පද ගත පරිවර්තනයට ඔබ්බෙන් දමිළ බසින් හඟවන ඊටම ආවේනික අවස්ථා, සිදුවීම් සාර්ථකව සිංහලයට නැඟීමේ හැකියාව මට ලැබී තිබෙනවා.””වයස අවුරුදු දෙකේ සිට මගේ වයස අවුරුදු විසි හතර වනතුරුම අපි පදිංචිව සිටියේ තලවකැලේමයි. ඒ කාලයේදී නිරායාසයෙන්ම ලැබූ දමිළ භාෂා දැනුමත්, සංස්කෘතික අවබෝධයත් පරිවර්තන කටයුතු සාර්ථක කර ගැනීමට මහත් පිටුබලයක් වී තිබෙනවා.””ඇත්තෙන්ම ආර්ථික අපහසුතා නිසාම මට අධ්‍යාපනය ලැබීමට අවස්ථාව ලැබුණේ සාමාන්‍ය පෙළ දක්වා පමණයි. ඉන් පසු මම පියාගේ වෘත්තියට අනුගත වුණා.””මුද්‍රණ ක්ෂේත්‍රයේ රැකියා කරන විටත්, දමිළ භාෂාව පිළිබඳ දැනුම මට අමතර සුදුසුකමක් වුණා. මුද්‍රණාලවල භාෂා තුනෙන්ම කටයුතු කිරීමට දන්නා ශිල්පීන් හිඟ නිසාම දමිළ බසින් කෙරෙන මුද්‍රණ වැඩ පිළිබඳව නිතරම කටයුතු කිරීමට සිදුවුණාම මේ නිසාත් දමිළ බස පිළිබඳ දැනුම නිරායාසයෙන් ම අලුත් වුණා.””මම ඉංගී‍්‍රසි දැනුම දියුණු කරගත්තේ රැකියාව කරන අතරේමයි.මුලින්ම දමිළ කෘති කියවීම මගේ විනෝදාංශයක්. පසුව නොදැනුවත්වම වගේ පරිවර්තන කාර්යයට යොමු වුණා.””මගේ පරිවර්තන අතරින් “පූලාන්දේවි”, “සඳුන් වනයේ ව්‍යාඝ්‍රයා වීරප්පන්” වගේ කෘති වඩාත් ජනපි‍්‍රය වූ ඒවා. එබඳු කෘති පරිවර්තනය කිරීම ගැන ඇතමුන් ප්‍රශ්න කළාම ඒ අය ඉන්දීය සමාජයේ පීඩනය නිසාම ඉහළට මතුවුණ චරිත ඊට සමාන “සරදියෙල්”, “පොඩි විජේ” වැනි චරිත අප සමාජයේත් සිටියා.”තමිල්නාඩු ලේඛක ප්‍රබුජන්ගේ පොත් හතරක්ම මා පරිවර්තනය කර තිබෙනවා. ඒ පොත්වලින් වැඩි වශයෙන් කියැවෙන්නේ සමාජයේ විවිධ අයුරින් පීඩාවට පත් කාන්තාවන් පිළිබඳව ජීවිතයේ විවිධ ඉසව් හෙළි කරන ප්‍රබුජන්ගේ කෘති මට ද ආනන්දයක් ගෙන ආවා.ඒ නිසාම මම මහත් අභිරුචියකින් ඒවා පරිවර්තනයට යොමු වුණා.””අලුතින්ම එළිදකින පොත් තුන ගොඩගේ සමාගම විසින් සිදුකරන දෙමළ සිංහල පොත් පරිවර්තන ව්‍යාපෘතිය යටතේ සිදුකෙරුණක්.””අපගේ සිංහල, දෙමළ, මුස්ලිම් ලේඛක හමුවත් මෙම පොත් පරිවර්තන කාර්යය සඳහා විශාල පිටුබලයක් වී තිබෙනවා. තමිල්නාඩුවේ වගේම යාපනයේත් කොළඹත් සිටින දමිළ ලේඛකයින් මේ කටයුතු සඳහා හරිම උනන්දුයි. ඔවුන්ගේ පොතක් සිංහලයට නැඟීම භාරගත් පසු නිතරම උනන්දු කරනවා.ඒ නිසාම වසරකට මම පොත් තුනක් පමණ පරිවර්තනය කරනවා. දෙමළ බසින් ලියන ලේඛකයින් වැඩි දෙනෙක් කැමැතියි ඒවා සිංහලයට නඟන්න. ඒ ලේඛකයින් මාව විවිධ අයුරින් දිරිගන්වනවා. මගේ පාඨකයින්ගෙන් ද මේ සඳහා හොඳ ප්‍රතිචාර ලැබෙනවා. ජාතික ඒකාග්‍රතාවයට සාහිත්‍ය පරිශීලනය වගේම පරිවර්තන අනුසාරයෙන් හෝ සාහිත්‍ය හුවමාරුව වඩාත් වැදගත්. සැබෑම නිදහස ලැබෙන්නේ එකිනෙකා පිළිබඳ අවබෝධයෙන් පමණයි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n1102171</link>
    <topic>දේශපාලන වාසියට කරන ඇනුම් බැණුම් නිසාජනතා සේවය නතර කරන්නේ නෑ</topic>
    <author>ධනුෂ්ක ගොඩකුඹුර</author>
    <content>ජනතාව වෙනුවෙන් කරන කිසිදු කාර්යයක් දේශපාලන අවශ්‍යතා මත කෙරෙන ඇනුම් බැණුම්, චෝදනා නිසා නතර කරන්නට තමන් සුදානම් නොමැති බව ජනාධිපති මහින්ද රාජපක්ෂ මහතා අවධාරණය කෙළේය.ආණ්ඩු පිහිටුවන්නේ පැල්පතේ ජීවත්වන පුද්ගලයා සදාකාලිකවම පැල්පතේ තැබීමට නොවන බව පැවැසූ ජනාධිපතිවරයා මෙවැනි දේ වෙනස් කරද්දී තමන්ට දොස් කීවත් ජනතා සේවය නතර නොකරන බව අවධාරණය කළේය. ජනාධිපතිවරයා මේ අදහස් පළකළේ ‘ජනසෙවණ’ නිවාස දස ලක්ෂයේ නිවාස ව්‍යාපෘතියේ සමාරම්භක උත්සවයට එක්වෙමිණි.එහි දී තවදුරටත් අදහස් දැක් වූ ජනාධිපතිවරයා මෙසේ ද කීය. අප ඉතිහාසයේ දැකපු නිවාස යෝජනා ක්‍රමවලට වඩා ජනසෙවණ වෙනස්. එදා උළුවස්සක් තියලත් නිවෙසක් හැදූ බවට අමාත්‍යාංශය ලකුණු කරගත්තා. එහෙත් ජන සෙවණ කියන්නේ සැබෑ ලෙසම නිවාස තනන ව්‍යාපෘතියක් බව ද වැඩිදුරටත් අදහස් දක්වමින් ජනාධිපතිවරයා කීය.හිසට සෙවණක් අහිමි ජනතාවට නිවෙසක් ලබාදීමේ ජනසෙවණ ව්‍යාපෘතිය යටතේ මේ වසර තුළ නිවාස 60000ක් ඉදිකිරීමට සැලසුම් කර තිබේ. ඉදිකිරීම් ඉංජිනේරුසේවා නිවාස හා පොදු පහසුකම් අමාත්‍යාංශය ක්‍රියාත්මක කරන මේ ජනසෙවණ ව්‍යාපෘතිය පසුගිය ජනාධිපතිවරණයේ දී ජනාධිපතිතුමා ඉදිරිපත් කළ මහින්ද චින්තන ඉදිරි දැක්ම අනුව ක්‍රියාත්මක වේ.ජනසෙවණ නිවාස දසලක්ෂයේ ව්‍යාපෘතියේ සමාරම්භක උත්සවය කිරුළපන මිහ¼ිදුපුර දී ඊයේ (15) පැවැත්විණි.2600 වැනි ශ්‍රී සම්බුද්ධජයන්තිය සැමරීම වෙනුවෙන් මිහිඳුපුර ලෙසින් නම් කෙරුණු කිරුළපන නිවාස සංකීර්ණයේ නිවාස 560ක් ඉදි කිරීමට නියමිතය.පැල්පතක, මුඩුක්කුවක ජීවත් වන ජනතාව සැමදාම එහි ජීවත් විය යුතු ද යන්න තම තමන් ප්‍රශ්න කර ගත යුතු බව පැවැසූ ජනාධිපතිවරයා ඒ ජනතාව පැල්පතෙන් එළියට ගැනීමට සියලු දෙනා සහාය දිය යුතු බව ද කීවේය.පුද්ගලයා හදා පවුල හදන, පවුල හදා ගම හදන, ගම හදා රට හදන වැඩපිළිවෙළට මුළු රටම දායක විය යුතු බව කී ජනාධිපතිවරයා ඉතිහාසයෙන් පාඩම් ඉගෙන ගෙන හිසට සෙවණක් නැති මිනිසාට සෙවණක් සදන්නට පක්ෂ පාට, ජාති ආගම් බේදවලින් තොරව එක් වන ලෙසට ද ඉල්ලා සිටියේ ය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත්, ඇමැතිවරුන් වන දිනේෂ් ගුණවර්ධන, විමල් වීරවංශ, බැසිල් රාජපක්ෂ, ගාමිණී ලොකුගේ, නියෝජ්‍ය ඇමැතිවරුන් වන ගීතාංජන ගුණවර්ධන, අබ්දුල් කාදර්, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>17</day>
    </date>
    <link>http://www.dinamina.lk/2011/02/17/_art.asp?fn=n1102172</link>
    <topic>පුරා විද්‍යා විශේෂවේදීන්ටරැකියා පුරප්පාඩු ප්‍රමුඛතා</topic>
    <author>ප්‍රාර්ථනා වීරසිංහ</author>
    <content>පුරා විද්‍යා දෙපාර්තමේන්තුවේ පුරප්පාඩු පිරවීම සඳහා ඉදිරියේ දී බඳවා ගන්නා උපාධිධාරීන්ගෙන් පුරා විද්‍යා විශේෂවේදීන් හට ප්‍රමුඛතාව ලබා දීමට ජාතික උරුමයන් පිළිබඳ අමාත්‍යාංශය තීරණය කර තිබේ.දැනට සේවයේ නියුතු සහ බඳවා ගැනීමට නියමිත නිලධාරීන්ට විදේශයන් හි පුහුණුව ලබා දීමට ද පහසුකම් සලසන බව, ජාතික උරුමයන් පිළිබඳ ඇමැති ජගත් බාලසූරිය මහතා පැවැසී ය.නව නිලධාරීන් බඳවා ගැනීමේ දී පුරාවිද්‍යා විෂයයට අදාළ රසායන, මානව, කලා ඉතිහාසය සහ භූගෝලය වැනි විෂයයන් කෙරෙහි ද අවධානය යොමු කරන බව හෙතෙම පෙන්වා දුන්නේ ය. මේ වන විට සකස් කර ඇති පුරා විද්‍යා ජාතික ප්‍රතිපත්තියට ක්‍රියාකාරී සැලැස්මක් නිර්මාණය කිරීමට අපේක්‍ෂා කරන බව බාලසූරිය මහතා කීය.ඇමැතිවරයා මේ අදහස් පළ කළේ, ජාතික පුරාවිද්‍යා සභාව පසුගියදා අමාත්‍යාංශ ශ්‍රවණාගාරයේ දී රැස්වූ අවස්ථාවේ දී ය. මේ අවස්ථාවට පුරාවිද්‍යා අධ්‍යක්‍ෂ ජනරාල් ආචාර්ය සෙනරත් දිසානායක, විද්වත් සභාවේ සාමාජිකයන් ඇතුළු නිලධාරීහු පිරිසක් සහභාගී වූහ..</content>
  </post></root>