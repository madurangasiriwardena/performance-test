<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n12050810</link>
    <topic>ටොන් 2000ක් හෙට ඉන්දුනීසියා යවයි</topic>
    <author/>
    <content>ඉතිහාසයේ පළමුවරට සෝයා බෝංචි ටොන් 2000ක් අපනයනය කිරීම සඳහා රජය පියවර ගෙන ඇත.ඒ අනුව රජරට ප්‍රදේශයේ මිලදී ගත් මෙට්‍රික් ටොන් 409ක පළමු සෝයා බෝංචි තොගය ඉන්දුනීසියාව බලා නැව්ගත කිරීම හෙට (09) සිදු වේ.අම්පාර ඒකාබද්ධ ගොවි සමාගම විසින් මේ වැඩසටහන ක්‍රියාවට නංවන අතර අනුරාධපුරය දිස්ත්‍රික්කය තුළ වගා කරන ලද සෝයා බෝංචි අස්වැන්න ඉන්දුනීසියාව, මැලේසියාව හා සිංගප්පූරුව යන රටවලට අපනයනය කරන බව අම්පාර ඒකාබද්ධ ගොවි සමාගමේ හා එම්. ඒ. එස්. ට්‍රේඩර්ස් සමාගමේ කළමනාකාර අධ්‍යක්ෂ ඉමිටියාස් කාදර් මහතා පවසයි.“මහින්ද චින්තන” ඉදිරි දැක්ම තුළින් කෘෂිකර්ම ක්ෂේත්‍රයට ලබා දුන් සහනවලින් උපරිම ප්‍රයෝජන ලබා ගනිමින් මෙලෙස අපනයනය සඳහා පියවර ගත් බවද හෙතෙම කියා සිටී. මේ අතර ඒ මහතා පෙන්වා දෙන්නේ සෝයා බෝංචි අපනයනය කිරීමෙන් රුපියල් මිලියන 150ක විදේශ විනිමයක් ශ්‍රී ලංකාවට හිමිවන බවයි.මැයි මාසය තුළ පමණක් මෙ. ටො. 2000ක් අපනයනය කිරීම සිදුවන බව පවසන ඉමිටියාස් මහතා ඉදිරි අපනයන ගිවිසුම් සඳහා එළඹෙන කන්නය තුළ රජරට ගොවීන් 2500ක් වගාව සඳහා යොමුකිරීමට කටයුතු යොදන බවද පැවසුවේය.ඒ සඳහා එම ගොවීන් සමඟ ශ්‍රී ලංකා මහ බැංකුවේ හා සම්බන්ධීකරණය වෙමින් ඉදිරි වෙළඳ ගිවිසුම් ද මේ වනවිට අස්සන් කරමින් සිටින බවද මින් ඉදිරියට සෝයා බෝංචි ආනයනය කිරීමට සිදු නොවන බවද මේ තුළින් රජරට ගොවි ජනතාවට නව විකල්ප ආදායම් මාර්ගයක් ගොඩනැගිය හැකි බවද හෙතෙම සඳහන් කරයි.එමෙන්ම මෙම සෝයා බෝංචි වගා අපනයනය කටයුතු සඳහා ආර්ථික සංවර්ධන අමාත්‍යාංශය, කෘෂිකර්ම අමාත්‍යාංශය, ගොවිජන සේවා අමාත්‍යාංශය මෙන්ම ලංකා බැංකුවේ ඉස්ලාමික් අංශය තමන්ට පූර්ණ අනුග්‍රහය දැක්වූ බවද ඒ මහතා කියයි.අම්පාර ඒකාබද්ධ ගොවි සමාගම පසුගිය දස වසර තුළ අමතර ත්‍රිපෝෂ ව්‍යාපෘතියට අඛණ්ඩව බඩඉරි¼ගු හා සෝයා බෝංචි සපයන ලද මුල්පෙළේ ගොවි සමාගමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=r1205081</link>
    <topic>ගම්පහ නව බස් නැවතුමට පිවිසෙන ස්ථානයේ කොන්ක්‍රීට් ලෑලි ගැලවිලා</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ නව නගර සැලසුම යටතේ ඉදිකළ ගම්පහ නව බස් නැවතුම් සංකීර්ණය සඳහා රජය රුපියල් මිලියන සිය ගණනක් වැය කර ඇත. මේ නව බස් නැවතුමෙහි ගුවන් පාලම අසල කොටසෙහි ඉදි කිරීම් තවමත් අවසන් වී නැත.  ගම්පහ නව බස් නැවතුමට පිවිසෙන ස්ථානයේ කොන්ක්‍රීට් ලෑලි ගැලවිලාගම්පහ නගරයේ පවතින වාහන තදබදය අවම කිරීම සඳහා බස් ගාල් කිරීමට පවරා දුන් එම අංගනය හය මාසයක් ඉකුත් වීමටත් පෙර අබලන් වී තිබේ.දිනකට බස් රථ 200 ක් පමණ මෙහි ගාල් කෙරේ. නමුත් බස් රථ අංගනයට ප්‍රවේශ වන ස්ථානයේ සිමෙන්ති බදාම ඉරි තලා කොන්ක්‍රීට් ලෑලි ගැලවී ඇත. මෙහි ඇති අනතුරුදායක බව ඇගවීමට බැරල් හරස් කර තිබේ. මෙයට පෙරද මෙම ස්ථානයෙහි මෙවැනි අනතුරුදායක ත්ත්ත්වයක් ඇති විණි. ඒ අවස්ථාවලදී බලධාරීන්ට දැන්වූ විට තාවකාලිකව පිළියම් මිස ස්ථිර පිළියමක් යෙදීමට පියවර ගත්තේ නැතැයි බස් රථ රියදුරෝ චෝදනා කර සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=r1205082</link>
    <topic>පොලිස් නිලධාරියාගේ නියෝගය පිළිගත්නිමල් කළ දේ දුටු අය ලජ්ජාවෙන් අහක බලාගනී</topic>
    <author>දඹදෙණිය විශේෂ චන්දන ගුණසේකර</author>
    <content>පොල්ගහවෙල නගරයට ආසන්න ගම්මානවල හොර සුරා මැඬ පැවැත්වීමට ඇතැම් පොලිස් නිලධාරීන්ට යම් උපාය මාර්ග ගැනීමට සිදු විය. සිවිල් වෙස් ගෙන මේ උපාය මර්ග ක්‍රියාත්මක කිරීමේදී නොසිතූ අකරතැබ්බයන්ටද මුහුණ දීමට සිදූවූ අවස්ථාද තිබේ.එදිනද නිලධාරීන් කිහිප දෙනෙකු වඩුවා ආ ගමට ගියේ එවැනි හොර සුරා මෙහෙයුමක් සදහාය. බීමත්ව එන පුද්ගලයන්තම ඉනේ හොර සුරා සගවාගෙන එන්නේ එක්කෝ තම මිතුරෙකුට දීමට හෝ නිවසට ගොස් නැවත පානය කිරීම සඳහාය.මේ බව දන්නා නිලධාරීන් බීමත්ව එන පුද්ගලයින් අල්ලා ඔවුන් පරීක්ෂා කර බැලීය.ඒ ගමේ සිටි නිමල් තරමක කුකුල් කේන්ති කාරයෙකි. ගමේ අයද ඔහු සමග කථා බහ කළේ ඉතා ප්‍රවේශමෙනි. එදිනද නිමල් තම දවසේ වැඩ නිම කර වෙහෙස නිවා ගන්නට පොඩි පහේ අඩියක් ද ගසා නිවෙසට එන්නට විය.බීමත්ව එන පුද්ගලයන් පරීක්ෂාව ඉතාම සාර්ථක විය. හත් අට දෙනෙක් අල්ලා ගැනීමට පොලිස් නිලධාරීහු සමත් වූහ. ඔවුන් අල්ලා ගත් ආරංචියට ඔවුන්ගේ බිරින්දෑවරුන්ද පැමිණ එකම ගාලගෝට්ටියකි. ඈතින් එන නිමල්ට මෙය පෙනුණි. ඒ කුමක්දැයි බැලීමට සිත් පහළ විය.එතැනට ළඟා වන විටම එක් අයකු පාරට පැන ඔහු පැද ආ බයිසිකලය නැවැත්වීය.තමුසේ බීලා නේද? නිලධාරියා ප්‍රශ්න කලේය. ඔවු බීලා තමයි නිමල් පෙරලා උත්තර දුන්නේය.පොලිස් නිලධාරියා; කඩනවා බලන්න සරමනිමල් ; මට බෑ රාළහාමිට පිස්සුද?පොලිස් නිලධාරියා; තමුසෙට ආයිත් මම කියන්නේ නෑ කඩනවා බලන්න සරමනිමල්; සැරයක් කිව්වනේ රාළහාමි මට බෑපොලිස් නිලධාරියා; තමුන්ට හොඳින් කියලා බෑ වගේ නේද?නිමල්; කඩන්නම ඕනෑ නම් කඩන්නම් ඉතින් මක් කරන්නද?නිමල් සරම ඉනෙන් මුදා හැරියෙය. නමුත් ඔහු යටට කිසිවක් ඇද නොසිටි බව දැන සිටියේ ඔහු පමණි. අවට සිටි බවලත් උදවිය හා අනෙක් අය ක්ෂණිකව ඉවත බලා ගත්තේය.පොලිස් නිලධාරියා; ඇදගන්නවා ඉක්මනට ඉක්මනටනිමල්; මට බෑ රාළහාමි කියන කියන සැරේට අදින්නයි ගලවන්නයි අදින්නෙම නෑ.කිහිප වතාවක් ඇවිටිලි කළත් නිමල් සරම ඇන්දේ නැත.පොලිස් නිලධාරීන් බලවත් අපහසුතාවට පත් විය. එතැන අත්අඩංගුවට පත්වූ අයෙක් වහා දිව විත් සරම නැවත නිමල්ට ඇන්ද වීය. නිමල් ආපසු බයිසිකලයට නැගී නිවස බලා යන්නට පිටත්වූ අතර රාළහාමිලා ද තම මෙහෙයුම නවතා අල්ලා ගත් අයත් සමග පොලිසිය බලා ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=r1205083</link>
    <topic>වයඹ පළාතේ මාධ්‍යවේදීන්ටගෙවතු වගා දැනුම</topic>
    <author>අලව්ව විශේෂ ඒ. කීර්තිසිංහ</author>
    <content>මාධ්‍යවේදින් පෑනට අමතරව කැත්ත උදැල්ලද අතට ගත යුතුªකාලය එළඹ ඇතැයි වයඹ පළාත් කෘෂිකර්ම සුළු වාරිමාර්ග ගොවිජන සංවර්ධන සත්ව නිෂ්පාදන හා සංවර්ධන ඇමැති ඩී. බී. හේරත් මහතා පැවැසීය.එම නිසා වයඹ පළාතේ ප්‍රාදේශීය මාධ්‍යවේදීන් අතර ගෙවතු වගා තරගයක් පැවැත්වීමට තම අමාත්‍යාංශය සැලසුම් කර ඇතැයිද හෙතෙම කීය.ඇමැතිවරයා එසේ කීවේ ගෙවතු වගාව පිලිබඳව මාධ්‍යවේදීන් දැනුවත් කිරීම සඳහා වයඹ පළාත් කෘෂිකර්ම අමාත්‍යාංශයේ පැවැති වැඩමුළුවේදීය.ඩී. බී. හේරත් මහතා මෙසේද කීය. - මේ ගෙවතු වගා තරගයේදී හොඳම මාධ්‍යවේදී ගෙවත්ත වයඹින් ඉදිරිපත් කිරීම මගේ එකම බලාපොරොත්තුවයි. ඒ සඳහා අවශ්‍ය සියලු උපදෙස් අමාත්‍යාංශය ලබා දෙනවා.දැනට කුරුණෑගල දිස්ත්‍රික්කයේ හොඳම ආදර්ශ ගොවිපළ තිබෙන්නේ වාරියපොළ පාදෙණියේයි. හොඳම කොම්පෝස්ට් පොහොර ගොවිපල තිබෙන්නේ ඇඹලේගොඩ. මේවා නිරීක්ෂණය කිරීමේ අවස්ථාව මාධ්‍යවේදීන්ට ලබා දෙනවා. ඒ මගින් පුහුණුවක් ලබා ගත හැකියි. රසායනික පෝහොර වෙනුවට ස්වභාවික කොම්පෝස්ට් පොහොර නිෂ්පාදනය කියා දෙනවා.අද වෙළඳ පොළේ තිබෙන්නේ රසායනික ද්‍රව්‍ය යොදා අග සිට මුලට ඉදෙන කෙසෙල්කැන්. මෙම ක්‍රමය වෙනස් කර මුල සිට අග දක්වා ඉදෙන කෙසෙල් වගා කිරීම අපේ අරමුණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=r1205084</link>
    <topic>මත්ද්‍රව්‍ය දඩවලින්රජයට කෝටි 4කට වැඩි ආදායම්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල පොලිස් අධිකාරී කොට්ඨාසයේ නීති විරෝධී මත්ද්‍රව්‍ය පෙරීම හා අලෙවි කිරීම සම්බන්ධයෙන් අත්අඩංගුවට ගත් පුද්ගලයන්ගෙන් පසුගිය 2011 වසරේ රුපියල් හාරකෝටි හැටලක්ෂ අනූපන්දහස් පන්සියයක් පමණ දඩ මුදලක් අය කරගෙන ඇතැයි එම පොලිසියේ උසස් නිලධාරියෙක් කීවේය.ගංජා ළඟ තබා ගත් පුද්ගලයන්ට රුපියල් දහනව ලක්ෂ හැටතුන්දාස් තුන්සියයක්ද හෙරොයින් ළඟ තබා ගත් පුද්ගලයන් 29 දෙනකුට රුපියල් එක්ලක්ෂ හතළිස් හතරදාහක්ද කසිප්පු පෙරීම හා අලෙවි කළ පුද්ගලයන්ට රුපියල් හතළිස් තුන්ලක්ෂ විසිතුන් දාහක්ද ආදි වශයෙන් දඩ ගසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=r1205085</link>
    <topic>වාහනයේ සිටිය මහාචාර්යවරයා දැකරාලහාමිට දඩ කොළෙත් අමතක වෙලා</topic>
    <author>සිසිර ජයනාත් පීරිස් අම්පිටිය සමූහ</author>
    <content>රථ වාහන පොලිසියේ රාත්‍රි මුර සංචාරයේ යෙදී සිටි පොලිස් වාහනයක නිලධාරියෙක් ඉතා අධික වේගයකින් ගමන්ගත් තවත් වාහනයක් හඹා ගොස් නතර වීමට සංඥා කළේය.නතර කළ වාහනයේ රියදුරා අසලට ගොස් රියදුරු බලපත්‍රය විමසීය.තමාට රියදුරු බලපත්‍රයක් නැතැයි එහි සිටි පුද්ගලයා කී විට අඩ අඳුරේම එම රථයේ බොනට්ටුව මත තබා රියදුරු බලපත්‍රයක් නොමැතිව අධික වේගයෙන් වාහනය පැදවීමේ වැරැදි දෙකට චෝදනා ලෙස දඩ කොළයක් පුරවා රියදුරු අතට දුන්නේ එහි අස්සන් කරන ලෙස පවසමිනි.ඔය දඩ කොලේ මගේ රියදුරාට දුන්නොත් හොඳයි නේද මහත්මයා යනුවෙන් එම ආසනයේ සිටි පුද්ගලයා කී විට මදක් පහත් වුණ නිලධාරියා වාහනය දෙස බැලුවේය.තමන් නවත්වා ඇත්තේ වම් පැත්තෙන් පදවන විශ්වවිද්‍යාලයේ මහාචාර්යවරයකුට අයත් රථයක් බව තේරුම් ගත්තේය.නිරුත්තර වූ නිලධාරියා දඩ කොළයද අමතක කොට මහාචාර්යවරයාට යන්නට ඉඩ දුන්නේ එතුමා රට පිළිගත් පුද්ගලයකු බව හඳුනාගත් හෙයිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s1205081</link>
    <topic>ජාතික පාසල් ක්‍රීඩා උළෙලකලකට පසුව කොළඹින් පිට</topic>
    <author>පි‍්‍රන්ස් ගුණසේකර</author>
    <content>අධ්‍යාපන අමාත්‍යාංශය මෙහෙයවන ජාතික පාසල් ක්‍රීඩා උළෙල මෙවර කොළඹින් පිට පළාතක පැවැත්වීමට තීරණය කොට ඇත.උත්කර්ෂවත් ලෙස වාර්ෂික පැවැත්වෙන මේ ක්‍රීඩා උළෙල වසර 15 කට අධික කාලයක් අඛණ්ඩවම කොළඹ දී පැවැත්වුණි. ක්‍රීඩාව පිට පළාත්වලට ගෙන යෑමේ සංකල්පය මත ජාතික පාසල් ක්‍රීඩා උළෙල කොළඹින් පිටත පැවැත්වීමට අවධානය යොමුවිය.ක්‍රීඩා අමාත්‍යාංශයේ නිලධාරීන් කිහිපදෙනෙකු පළාත් කිහිපයක ඇති ක්‍රීඩාංගණ හා අනෙකුත් පහසුකම් පිළිබඳ පසුගිය සති කිහිපයේදී පුළුල් අධ්‍යයනයක නිරත වූ අතර එයින් වඩාත් යෝග්‍ය ස්ථානය බෙලිඅත්ත ඩී. ඒ. රාජපක්‍ෂ ක්‍රීඩාංගණය බව තහවුරු කරගෙන ඇත.මේ වසරේ සැප්තැම්බර් මාසයේදී ජාතික පාසල් ක්‍රීඩා උළෙල බෙලිඅත්ත ඩී. ඒ. රාජපක්‍ෂ ක්‍රීඩාංගණයේ පැවැත්වීමට අදාළ වාර්තාව අධ්‍යාපන ඇමැති බන්දුල ගුණවර්ධන මහතාට අද භාරදීමට නියමිතය.ක්‍රීඩක ක්‍රීඩිකාවන් හා නිලධාරීන් 8000 කට අධික පිරිසක් සහභාගි වන ජාතික පාසල් ක්‍රීඩා උළෙලට අවශ්‍ය නේවාසික පහසුකම් හා ක්‍රීඩාංගණ පහසුකම් සියල්ල දකුණු පළාතෙන් සොයා ගන්නා ආකාරය එම වාර්තාවේ අඩංගු වේ.එයට අමතරව ක්‍රීඩා උළෙලට යන දළ වැය ඇස්තමේන්තුවක් ද ඉදිරිපත් කෙරේ. මෙතෙක් කොළඹ දී පැවැත්වූ ජාතික පාසල් ක්‍රීඩා උළෙලට වඩා වැඩි මුදලක් දකුණු පළාතේ පැවැත්වෙන ක්‍රීඩා උළෙලට වැය වුවද ග්‍රාමීය පළාතක ක්‍රීඩාව කෙරෙහි ඇතිවන උනන්දුව වඩාත් ප්‍රතිඵලදායක බව අධ්‍යාපන අමාත්‍යාංශයේ ඉහළ පෙළේ නිලධාරීන්ගේ මතය වී ඇත.80 දශකයේදී සමස්ත ලංකා පාසල් ක්‍රීඩා උළෙල ලෙස පැවැති මෙය පසුව ජාතික පාසල් ක්‍රීඩා උළෙල ලෙසින් නව මුහුණුවරක් ගත්තේය. කොළඹ දී හා පිට පළාතක වසරින් වසර තරගාවලිය සංවිධානය වීම සාම්ප්‍රදායක ක්‍රමය වුණි.එහෙත් කොළඹින් පිට පළාතක ක්‍රීඩා උළෙල පැවැතෙද්දී “සින්තටික් ධාවන පථයක්” නොමැතිවීමෙන් නැගී එන පාසල් ක්‍රීඩක ක්‍රීඩිකාවන්ට අසාධාරණයක් ඇතිවන්නේ යැයි ගොඩනැඟුණු තර්කයක් මත පිට පළාතක ක්‍රීඩා උළෙල පැවැත්වීම නතර වී කොළඹට පමණක් සීමා විය.ජාතික පාසල් ක්‍රීඩා උළෙල කොළඹට අමතරව බදුල්ල, මාතර, ගාල්ල ඇතුළු ප්‍රදේශ කිහිපයකදීම පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s1205082</link>
    <topic>පන්නල මෝටර් ක්‍රොස් 13 දා</topic>
    <author>ෆවුස් මොහොමඩ්</author>
    <content>ශ්‍රී ලංකා යතුරුපැදි ධාවකයන්ගේ සංගමය විසින් සංවිධානය කරනු ලබන ‘මොබිල් පන්නල මොටෝ ක්‍රොස් - 2012’ යතුරුපැදි ධාවන තරගාවලිය මේ මස 13 වැනිදා පන්නල ගෝල්ඩ්වින්ග් මොටෝ ක්‍රොස් ධාවන පඨයේ දී පැවැත්වේ.යතුරුපැදි තරග ඉසව් 12 කින් සමන්විත මේ තරගාවලියට මෙරට ප්‍රමුඛ පෙළේ යතුරුපැදි ධාවන ශූරයන් වන ගයාන් සඳරුවන්, ෂෙහාන් අධිකාරි, ආනන්ද වෙඩිසිංහ, කෙන් වෙඩිසිංහ, යොහාන් රජිත සිල්වා, රුමේෂ බුල්ජන්ස් ඇතුලු ධාවකයන් රැසක් සමග ඉන්දියාවේ සුපිරි මොටෝ ක්‍රොස් ශූරයන් ද තරග වැදීමට නියමිතය.අවුරුදු 10න් පහළ අශ්ව බල 50 කාණ්ඩයේ තරග 2 ක් ද, 13න් පහළ අශ්ව බල 85 කාණ්ඩයේ තරගයක් ද, 16න් පහළ අශ්ව බල 85 කාණ්ඩයේ තරග 2ක් ද මේ තරගාවලියට ඇතුළත්ය.ඊට අමතරව ආධුනික යතුරුපැදි ධාවකයන් සඳහා අශ්ව බල 125 කාණ්ඩයේ ස්ට්‍රීට් ට්‍රේල් වර්ගයේ තරගයක් ද පැවැත්වේ.ස්ට්‍රීට් ට්‍රේල් අශ්ව බල 125, 250 සහ විවෘත වශයෙන් තරග ඉසව් 3ක් පැවැත්වෙන අතර ප්‍රේක්ෂකයන්ට සුපිරි ධාවන ශූරයන්ගේ යතුරුපැදි ධාවන තරග අත්දැකීම් ලබාදෙන රේසිං වර්ගයේ අශ්ව බල 125, 250 සහ විවෘත තරග ඉසව් ද මීට ඇතුළත්ය.ශ්‍රී ලංකා යතුරුපැදි ධාවකයන්ගේ සංගමයට මේ තරගාවලිය සංවිධානය කිරීමට නාරම්මල රේසිං ස්පෝර්ට්ස් ක්‍රීඩා සමාජයේ සහයෝගය ලැබෙන අතර මොබිල් ලුබ්රිකන්ට් සමාගම ප්‍රධාන අනුග්‍රාහක වශයෙන් කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s1205083</link>
    <topic>යුද හමුදා බොක්සිං ජය පොලිස් සේවා බලඇණියට</topic>
    <author>මංජුල හිරිපිටියහෝමාගම සංචාරක</author>
    <content>හෝමාගම පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේ දී පැවැති යුද හමුදා අන්තර් රෙජිමේන්තු බොක්සිං තරගාවලියේ (2012) ශූරතාව දිනා ගැනීමට ලකුණු 31 ලබාගත් යුද හමුදා පොලිස් සේවා බලඇණිය සමත්විය. ලකුණු 23 ලබාගත් යුද හමුදා සේවා බළකායට අනු ශූරතාව හිමිවිය.1. දිනේෂ් කුමාර (ශ්‍රී.ල.ස.ස.බ.)1.කේ. එම්. ඩී. ජයරත්න (ශ්‍රී.ල.ඉ.බ.)1. ඒ. එම්. ජේ. ෂාමල් (යු.හ. පො.බ.)1. කේ. එම්. සී. වී. බණ්ඩාර (යු. හ. පො.බ.)1. ඩී. ඩබ්ලිව්. සී.එන්. ඒ. බණ්ඩාර (යු.හ.සේ.බ.)1. ඒ. එල්. අමරසිංහ (යු.හ.පො.බ.)1. ඩබ්ලිව්. ඒ. එස්. කේ. ජී. සමරකෝන් (යු.හ.පො.බ.)1. ඩබ්ලිව්. වී. ආර්. සම්පත් (ශ්‍රී. ල. පා.හ.)1. ඒ. ආර්. සී. ඊ. තිලකරත්න (යු.හ.සේ.බ.)දක්ෂතම ක්‍රීඩකයා ඒ. එල්. අමරසිංහ (යු.හ.පො.බ.) හොඳම පරාජිතයා එන්. ඒ.ඒ. සී.චන්දිමාල් (යු.හ.සේ.බ.).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s1205084</link>
    <topic>ඔලිම්පික් යන්නහෑන්ඩ්බෝල් ක්‍රීඩිකාවෝඋණුසුම් තරග වටයක</topic>
    <author/>
    <content>එළැඹෙන ඔලිම්පික් ක්‍රීඩා උළෙලේ කාන්තා හෑන්ඩ්බෝල් තරගාවලියට සහභාගි වන අවසන් කණ්ඩායම් 6 ට සුදුසුකම් ලැබීම සඳහා කණ්ඩායම් 12 ක් අතර තියුණු තරගයක් මේ සති අන්තයේදී පැවැත්වේ.ප්‍රංශයේ, ස්පාඤ්ඤයේ සහ ඩෙන්මාර්කයේ පැවැත්වෙන මේ තරග ජගත් හෑන්ඩ්බෝල් ක්‍රීඩාවේ උණුසුම් මෙන්ම ඉතාම තීරණාත්මක තරග වටයක් ලෙස සැලකේ.කණ්ඩායම් 12 ක් තරග වදින මෙවර ඔලිම්පික් කාන්තා හෑන්ඩ්බෝල් තරගාවලියට සහභාගි වන සෙසු කණ්ඩායම් 6 මේ වන විටත් සුදුසුකම් ලබා සිටිති. පසුගිය වසරේ බ්‍රසීලයේ පැවැති ලෝක හෑන්ඩ්බෝල් ශූරතාවලියේදී මහ බ්‍රිතාන්‍යය, නෝර්වේ, බ්‍රසීලය, ඇංගෝලා, කොරියාව සහ ස්විඩනය මෙසේ ඔලිම්පික් වරම් ලැබූ රටවල්ය.මැයි 25 වැනිදා සිට 27 වැනිදා දක්වා සුදුසුකම් ලැබීමේ තරගාවලි 3 ක් පැවැත්වෙන අතර ඉන් තෝරාගන්නා කණ්ඩායම් 6 ට ඔලිම්පික් ක්‍රීඩා උළෙලේ කාන්තා හෑන්ඩ්බෝල් තරගාවලියේ දොරටු විවර වනු ඇත.කාන්තා හෑන්ඩ්බෝල් ලෝක ශ්‍රේණිගත කිරීම අනුව ජර්මනිය ඉදිරියෙන්ම සිටින අතර දෙවැනි තැන රුසියාවට හිමිව ඇත. හංගේරියාව, රුමේනියාව යන කණ්ඩායම් තෙවැනි හා සිවුවැනි ස්ථානවල සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s1205085</link>
    <topic>සංගක්කාරගේ පිල පරදාරෝයල් චැලෙන්ජර්ස් ජය ගනී</topic>
    <author/>
    <content>තිලකරත්න ඩිල්ෂාන් සහ ඒ. බී. ඩිවිලියර්ස් ගේ වේගවත් පිති හරඹය හේතුවෙන් අයි.පී.එල් තරගාවලියේ කුමාර් සංගක්කාරගේ නායකත්වයෙන් යුත් ඩෙකැන් චාර්ජර්ස් පිලට එරෙහිව කඩුලු 5ක ජයක් වාර්තා කිරීමට රෝයල් චැලෙන්ජර්ස් බැංග්ලෝර් පිල සමත් විය.පළමුවෙන් පන්දුවට පහර දුන් ඩෙකැන් පිල ඕවර 20 අවසානයේ රැස් කළ ලකුණු 181 හඹා ගිය බැංග්ලෝර් පිල ඕවර 18.5 ක දී කඩුලු 5 ක් දැවී ජයග්‍රහණ අත්කර ගත්තේ ය. පන්දු 54 කට මුහුණ දුන් ඩිල්ෂාන් හතරේ පහර 8 ක් සහ හයේ පහර 2ක් සමඟ ලකුණු 71 ක් රැස් කිරීමට සමත් වූ අතර ඩිවිලියර්ස් පන්දු 17 කදී නොදැවී ලකුණු 47 ක් ලබා ගත්තේ ය. ඔහුගේ ඉනිමට හතරේ පහර 5 ක් සහ හයේ පහර 3 ක් ඇතුළත් විය.ඩෙකැන් චාර්ජර්ස් - 181/2 (ඕවර 20) - ශිකාර් දවාන් නොදැවී 73, කැමරුන් වයිට් 45, ඩැනියෙල් හැරිස් 47,බැංග්ලෝර් පිල – 185/5 (ඕවර 18.5) - තිලකරත්න ඩිල්ෂාන් 71, ඒ. බී. ඩිවිලියර්ස් නොදැවී 47 (අමිත් මිෂ්රා 28/2)සචින් තෙන්ඩුල්කාර් ගේ වේගවත් පිති හරඹයත්, ලසිත් මාලිංග ගේ සුපිරි පන්දු යැවීමත් හේතුවෙන් චෙන්නායි පිලට එරෙහිව කඩුලු 2ක ජයක් අත්කර ගැනීමට මුම්බායි ඉන්දියන්ස් පිල සමත් විය.පළමුව පන්දුවට පහර දුන් චෙන්නායි පිල ඕවර 20 අවසානයේ කඩුලු 8 කට ලකුණු 173 ක් ලබා ගත්තේ ය. මාලිංග සහ ආර්. පී. සිං කඩුලු 3 බැගින් දවා ලූහ.ලකුණු 174 ක ඉලක්කයක් හඹා ගිය මුම්බායි පිල ඉනිමේ අවසන් පන්දුවේ දී ජයග්‍රහණය වාර්තා කළේ ය. සචින් පන්දු 44 කදී හතරේ පහර 11 ක් සහ හයේ පහරක් සමඟ ලකුණු 74 ක් රැස් කළ අතර රෝහිත් ෂර්මා පන්දු 46 කදී හතරේ පහර 6 ක් සහ හයේ පහර 2 ක් සමඟ ලකුණු 60 ක් ලබා ගත්තේ ය.චෙන්නායි පිල – 173/8 (ඕවර 20) - මුරලි විජේ 41, ඩ්වේන් බ්‍රාවෝ 40, සුරේෂ් රයිනා 36, (ලසිත් මාලිංග 25/3, ආර්. පී. සිං 28/3)මුම්බායි පිල – 174/8 (ඕවර 20) - සචින් තෙන්ඩුල්කාර් 74, රෝහිත් ෂර්මා 60 (රවීන්ද්‍ර ජඩේජා 12/2, බෙන් හිල්ෆෙන්හෝස් 34/2, ඩ්වේන් බ්‍රාවෝ 39/2).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s1205086</link>
    <topic>ඉතාලි සවාරියේකැවන්ඩිෂ් ඉදිරියෙන්</topic>
    <author>කොපන්හේගන් (ඒ. එෆ්. පී.)</author>
    <content>ඉතාලි පාපැදි සවාරියේ කිලෝමීටර් 206 ක දුරින් යුත් දෙවැනි අදියර ජය ගැනීමට ලෝක ශූර මාර්ක් කැවන්ඩිෂ් සමත් විය.දෙවැනි අදියර ජය ගැනීමට ඔහු විසින් ගතකළ කාලය පැය 4 කුත් මිනිත්තු 53 ක් සහ තත්පර 12 ක් විය.ස්පි‍්‍රන්ටි තරග පිටියේ තමා තවමත් අපරාජිතයකු බව සනාථ කරමින් අදියරේ අවසන් මීටර් කීපයේදී ප්‍රතිවාදීන් අභිබවා යාමට හෙතෙම සමත් විය. අවසන් මොහොතේදී ඔහු සමඟ දැඩි තරගයක නියැලුණු ඔස්ට්‍රේලියාවේ මැතිව් ගෝස් දෙවැනි තැන ලබා ගත්තේ ද කැවන්ඩිෂ්ගේ කාලයම වාර්තා කරමින් වීම විශේෂ සිදුවීමකි.දෙවැනි අදියර නිමාවීමට කිලෝමීටර් 8 ක් පමණ ඉතිරිව තිබියදී සිය පාපැදියේ ඇතිවූ දෝෂයක් හේතුවෙන් අමෙරිකාවේ ටේලර් පිනේට පළමු 20 දෙනා අතරටවත් පැමිණීමට නොහැකි විය.නමුත් තරගයේ සමස්ත ලකුණු සටහනේ පෙරමුණේ රැඳී සිටීමට තරම් ඔහු වාසනාවන්තයෙකු විය. පැය 5 කුත් මිනිත්තු 3 ක් සහ තත්පර 38 ක කාලයක් වාර්තා කරමින් ටේලර් සමස්ත ලකුණු සටහනේ පෙරමුණේ පසුවන අතර බ්‍රිතාන්‍යයේ පෙරයින්ට් තෝමස් 2 වැනි ස්ථානයේ පසුවෙයි.දෙවැනි අදියර ජය ගත් කැවන්ඩිෂ්ට සමස්ත ලකුණු සටහනේ හිමිවී ඇත්තේ 12 වැනි ස්ථානය වන අතර දෙවැනි අදියරේ දෙවැනි ස්ථානය අත්කර ගත් මැතිව් ගෝස් සමස්ත ලකුණු සටහනේ පළමු 20 දෙනා අතරේවත් නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s1205087</link>
    <topic>කංචන ශූරතාව වලව පිලට</topic>
    <author/>
    <content>රත්නපුර දිස්ත්‍රික් වොලිබෝල් සංගමය ඇඹිලිපිටිය වැලිකඩයාය, අභිමාන තරුණ සංසදය සහ දේදුණු ක්‍රීඩා සමාජය සමග එක්ව සංවිධානය කළ පළාත් සභා මන්ත්‍රී කංචන ජයරත්න අභියෝග ශූරතා රත්නපුර දිස්ත්‍රික් විවෘත වොලිබෝල් තරගාවලියේ ශූරතාව දිනා ගැනීමට වලව ක්‍රීඩා සමාජය සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s1205088</link>
    <topic>මෙසීගෙන්වාර්තා පිටවාර්තා</topic>
    <author>මැඩ්රිඩ් (ඒ. එෆ්. පී.)</author>
    <content>ලා ලීගා පාපන්දු තරගාවලියේ එස්පැනියොල් කණ්ඩායම සමඟ පැවැති තරගයේ වාර්තා වූ ගෝල් හතරම එල්ල කළ බාසිලෝනා පාපන්දු තරුව වන ලයනල් මෙසී තරගාවලියේ සිය 50 වැනි ගෝලය වාර්තා කිරීමට සමත් විය. එපමණක් නොව මෙවර පාපන්දු තරග වාරයේ 72 වැනි ගෝලය සම්පූර්ණ කරමින් තරග වාරයක වැඩිම ගෝල සංඛ්‍යාවක් ලැබූ ක්‍රීඩකයාගේ වාර්තාව සමකිරීමට ද මෙසී සමත් විය.වසර 3 ක් ලෝක පාපන්දු සම්මේලනයේ හොඳම ක්‍රීඩක සම්මානයට හිමිකම් කී මෙසී යුරෝපීය පාපන්දු ඉතිහාසයේ වැඩිම ගෝල සංඛ්‍යාවක් වාර්තා කළ ක්‍රීඩකයා ලෙස වාර්තා පොතට එක්වී සිටියි.ඒ අනුව මෙවර ලීග් තරගාවලියේ වැඩිම ගෝල සංඛ්‍යාවක් රැස්කළ ක්‍රීඩකයාට පිරිනැමෙන ශූරතාව සඳහා රියල් මැඩ්රිඩ් ක්‍රීඩක ක්‍රිස්ටියානෝ රොනල්ඩෝ සමඟ පැවැති තරගයෙන් පෙරමුණ ගැනීමට ද ඔහු සමත් විය.ග්‍රැනේඩා පිල සමඟ පැවැති තරගයේදී එක් ගෝලයක් පමණක් වාර්තා කළ රොනල්ඩෝගේ සම්පූර්ණ ගෝල සංඛ්‍යාව 45කි. ඒ අනුව ඔහු මෙසීට වඩා ගෝල 5 කින් පසුපසින් සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s1205089</link>
    <topic>කොදෙව් ක්‍රීඩිකාවන්ට විස්සයි 20 තරගාවලි ජයක්</topic>
    <author/>
    <content>සංචාරක ශ්‍රී ලංකා කාන්තා ක්‍රිකට් පිල සහ බටහිර ඉන්දීය කොදෙව් කාන්තා ක්‍රිකට් පිල අතර පෝර්ට් ඔෆ් ස්පේන් හී පැවැති 3 වැනි විස්සයි 20 තරගයෙන් කඩුලු 3 ක ජයක් ලැබූ කොදෙව් ක්‍රීඩිකාවෝ තරග 5 කින් සමන්විත විස්සයි 20 තරග 3-0 ක් ලෙස ජය ගැනීමට සමත්වූහ.අයහපත් කාලගුණය හේතුවෙන් ඕවර 16 කට සීමා වූ මේ තරගයේ පළමුව පන්දුවට පහර දුන් ශ්‍රී ලංකාව ඕවර 16 අවසානයේ කඩුලු 8 කට රැස් කරනු ලැබුවේ ලකුණු 77ක් පමණි.කොදෙව් පිල ඕවර 15.1 කදී කඩුලු 7ක් දැවී ජය අත්කර ගත්තේය.ශ්‍රී ලංකාව - 77/8 (ඕවර 16) දීපිකා රසාංගිකා නොදැවී 22, ප්‍රසාදිනී වීරක්කොඩි 15, (සුබ්‍රිනා මුන්රි 12/2, ස්ටෙෆානි ටේලර් 16/2, සැනෙල් ඩලේ 17/2කොදෙව් පිල 80/7 (ඕවර 15.1) ශිමේන් කැම්බල් නොදැවී 27, ශ්‍රීපාලි වීරක්කොඩි 23/3, චාමනී සෙනෙවිරත්න 8/2..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=s12050810</link>
    <topic>පුත්තලම දිස්ත්‍රික් පිහිනුම් ශූරතාව වෙන්නප්පුවට</topic>
    <author>මුන්නේශ්වරම සමූහඊ. සී. ප්‍රනාන්දු</author>
    <content>පුත්තලම දිස්ත්‍රික් අන්තර් ප්‍රාදේශීය ලේකම් කොට්ඨාස පිහිනුම් ශූරතා තරගාවලියේ සමස්ත ශූරතාව වෙන්නප්පුව ප්‍රාදේශීය ලේකම් කොට්ඨාසය විසින් ද අනු ශූරතාව නාත්තන්ඩිය ප්‍රාදේශීය ලේකම් කොට්ඨාසය විසින් ද හිමි කර ගනු ලැබීය.මෙම තරගාවලියේ පිරිමි හා කාන්තා ශූරතාව වෙන්නප්පුව ප්‍රාදේශීය ලේකම් කොට්ඨාසයටත්, අනු ශූරතාව නාත්තන්ඩිය ප්‍රාදේශීය ලේකම් කොට්ඨාසයටත් හිමි විය.මෙම තරගාවලියේ ශූරයන් වශයෙන් වෙන්නප්පුවේ අමිල මධුසංඛ ප්‍රනාන්දු හා මහකුඹුක්කඩවල කුසන්ත ගීසරත් ශූරියන් වශයෙන් වෙන්නප්පුවේ දැහැමි දිව්‍යානි හා සලලී අංජලිකා ද සම්මාන දිනූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=f1205081</link>
    <topic>ක්‍රීඩාව දේශපාලනයට යට නොවුණේ ජනාධිපතිතුමා නිසයි</topic>
    <author>සාකච්ඡා කළේ චන්දන ජයවීර</author>
    <content>රටක් දියුණුවීම සඳහා ඇමැතිවරයා හෝ රජය අනුව වෙනස් නොවන ජාතික ප්‍රතිපත්තියක් තිබිය යුතුයි. අපි ඒ කරුණ පිළිගන්නවා. ක්‍රීඩාවට වගේම අධ්‍යාපන, ප්‍රවාහනය අනෙකුත් ක්ෂේත්‍ර සඳහා ජාතික ප්‍රතිපත්තියක් සකස් කිරීමේ කටයුතු මේ වන විට කරගෙන යනවා. තවත් සමහර ක්ෂේත්‍ර සඳහා ජාතික ප්‍රතිපත්තිය සකස් කර අවසන්.මම මේ ක්ෂේත්‍රයේ වගකීම භාරගෙන මේ වන විට ගතවී ඇත්තේ් වසර එකහමාරක් පමණයි. අමාත්‍යාංශයේ කටයුතු භාරගෙන මාස තුනක් හතරක් යනතුරු මට සිදුවූයේ ක්ෂණික අවධානය දැක්විය ක්ෂේත්‍ර සඳහා පිළියම් යෙදීමටයි. ඉන්පසු මේ කාර්යයට මුලපිරුවා.අඩුම ගණනේ ජාතික ප්‍රතිපත්තියක් සකස් කිරීමට වසරක්වත් ගත වෙනවා. නමුත් අපි එය මාස නවයකින් අවසන් කර දැන් එය පනතක් හැටියට පාර්ලිමේන්තුවට ඉදිරිපත් කර තිබෙනවා.ක්‍රීඩකයන් වගේම ක්‍රීඩාව දියුණු කිරීම ක්‍රීඩා ප්‍රතිපත්තියේ පරමාර්ථයයි. ජනාධිපතිතුමා අයවැය කතාවෙදිත් මේ ගැන සඳහන් කළා. ක්‍රීඩාව දියුණු කරන්න නම් ඒ හා සම්බන්ධ ආර්ථිකයක් හා සංස්කෘතියක් ඇතිකළ යුතුයි. ඒ සඳහා අවශ්‍ය මූලික අඩිතාලමක් ජාතික ප්‍රතිපත්තියෙන් ඇතිකර තිබෙනවා.අපි මුලින්ම ක්‍රීඩා අමාත්‍යාංශයේ නිලධාරීන්ගේ හා ජාතික සංගම්වල යෝජනා හා අදහස් ලබා ගත්තා. ඉන්පසු පුවත්පත් දැන්වීම් පළකර ඒ ගැන උනන්දුවක් දක්වන අනෙකුත් අයගේ අදහස් ලබා ගත්තා. පාර්ලිමේන්තු උපදේශක සභාවේ අදහස් ලබා ගත්තා. එතැන පක්‍ෂ විපක්‍ෂ දෙකේම නියෝජිතයන් සිටිනවා. ඒ නිසා මේ ප්‍රතිපත්තිය තුළ රජයේ මතය පමණක් තිබෙනවා කියන්න බැහැ.අවසන් කෙටුම්පත නැවත වරක් ජාතික සංගම් සඳහා හා පළාත් සභාවන්ට යොමු කළා. ක්‍රීඩාව හා සම්බන්ධ රාජ්‍ය අමාත්‍යාංශයන්ට යොමු කර ඔවුන්ගේ අදහස් විමැසුවා. ඒ නිසා ක්‍රීඩා ප්‍රතිපත්තිය සකස් කිරීමේදී පුළුල් නියෝජනයක් ලබාගෙන තිබෙනවා.අවුරුදු හතරකට වඩා ක්‍රීඩා සංගමයක නිල කාලය නොපැවතිය යුතුය යන්න මගේ යෝජනාවයි. ඉන්පසුව ඔවුන් ඉවත් විය යුතුයි. ඒ වගේම දේශපාලනඥයන් ක්‍රීඩා සංගම්වලට නොපැමිණිය යුතුය යන ස්ථාවරයේ මම ඉන්නවා. මේ ගැන මම සංගම් සමඟ කතා කළා. එතැනදී ඔවුන්ගෙන් ලොකු විරෝධයක් මට ආවා. ඒ ගැන මට කියන්න තිබෙන්නේ මෙපමණයි. මම බැලුවෙ ක්‍රීඩකයන් සහ ක්‍රීඩාව පැත්තෙන්. ඔවුන් බැලුවෙ තමන්ගේ තනතුරු ආරක්‍ෂා කිරීම ගැන. මට විරෝධයක් ආවෙ ඒ නිසයි. ඔවුන් මාධ්‍යයත් සමඟ එකතුව මට විශාල වශයෙන් පහර දුන්නා.මේ ක්‍රමය තුළ පුද්ගලයෙක්ට ඕනෑ තරම් කාලයක් ක්‍රීඩා සංගමයක බලයේ ඉන්න පුළුවන්. ජාතික ප්‍රතිපත්තියෙන් ඒ ක්‍රමය අහෝසි වෙනවා. ක්‍රීඩා සංගමයක නිල කාලය වසර දෙකයි. වසර දෙකකින් පස්සේ සෑම ක්‍රීඩා සංගමයකම නිලධාරීන් පරීක්‍ෂණයකට යටත් කරනවා. නිර්ණායක කිහිපයක් මත ඔවුන්ගේ සේවා කාලයේදී ක්‍රීඩාවට සිදුවූ සේවය සලකා බලා පිළිගත හැකි සේවයක් ඉටුව ඇත්නම් නැවත වසර දෙකක කාලයකට ඡන්දයකට ඉල්ලන්න අවස්ථාව දෙනවා. එහෙම නැත්නම් අවස්ථාව දෙන්නේ නැහැ. මීට පස්සේ ක්‍රීඩාවට වැඩ නොකර පුටු රත් කරන්න අවස්ථාව දෙන්නේ නැහැ.ක්‍රීඩා සංගම් රාශියක් මෙරට තිබෙනවා. ඒ හැම එකකම වෙන දේවල් ඇමැතිවරයෙක්ට තනිව පරීක්‍ෂා කිරීම කළ නොහැකියි. ඒ නිසා කමිටුවක සහාය ලබාගැනීම කිසිම වැරැද්දක් නැහැ. හැම ක්‍රීඩා ඇමැතිවරයාම කළේ එන ඕනෑම අයදුම්පතකට අත්සන් කරන එකයි. මමත් එහෙම කළා. නමුත් ඒක වැරැදියි. ඔහුට නැවත වරක් අවස්ථාව ලබා දෙන්න පෙර පසුගිය කාලයේදී ක්‍රීඩාවට මොකක්ද කළේ කියලා බැලිය යුතුයි. මම එහෙම අත්සන් කරන්නේ නැහැ. අධ්‍යක්‍ෂ ජනරාල් ප්‍රමුඛ කමිටුවක සහය ලබා ගන්නේ ඔවුන් කළ දේවල් ගැන මට බලන්න වෙලාවක් නැති නිසයි.නැවත වරක් අවස්ථාව ලබාදීමේදී සලකා බැලෙන කොන්දේසි වන්නේ ක්‍රීඩාව ජාත්‍යන්තරයට ගමන් කර ඇති ආකාරය, කොපමණ ක්‍රීඩකයන් ජාතික තලයට අලුතින් පැමිණ තිබෙනවාද, එම ක්‍රීඩාව ගමට ගෙන යාමට නිලධාරීන්ට හැකිව තිබෙනවාද, දූෂණ චෝදනා නොතිබීම වැනි කරුණුයි. වසර දෙක අවසානයේදී යහපත් ප්‍රගතියක් ඇති අයට නැවත අවස්ථාව ලබා දෙනවා.මලල ක්‍රීඩා කමිටුවට නැවත අවස්ථාව නොදුන්නේ, කොමිටිය ඔවුන්ට අවස්ථාවක් ලබාදීම ප්‍රතික්‍ෂේප කළ නිසයි. මේ විදිහට ටෙනිස් සඳහාත් අවස්ථාව ලබාදීම කොමිටිය ප්‍රතික්‍ෂේප කළා. මේක පදනමක් ඇතිව කළ දෙයක්. මගේ හිතවත්කම ඡන්දයට ඉදිරිපත් වීමට සුදුසුකමක් නොවෙයි.මට කිසිම පීඩනයක් නැහැ. ක්‍රීඩාව දේශපාලනඥයන්ගෙන් මුදවාගැනීමේ ව්‍යායාමයට මට තිබෙන ලොකුම හයිය ජනාධිපතිතුමායි.පසුගිය කාලයේදී මම ක්‍රීඩාවෙන් අයින් කරපු චරිත ගත් විට මට එවැනි බලපෑමක් තිබෙනවාද? යන්න තීරණය කළ හැකියි. ඩී. ඇස්. ද සිල්වා, ගීතාංජන මෙන්ඩිස්, පාලිත ප්‍රනාන්දු වැනි රජයට ඉතාම හිතවත් චරිත කිහිපයක් මම පසුගිය කාලයේදී තනතුරුවලින් අයින් කළා. මොන මට්ටමකින් හරි බලපෑමක් තිබෙනවා නම් එහෙම කරන්න බැහැනේ.ජනාධිපතිතුමා මට මේ අමාත්‍යාංශය භාර දුන්නේ හදන්න. මම ඒක කරනවා. ඒ නිසා මට කිසිම බාධාවක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n1205091</link>
    <topic>රාජ්‍ය ආයතන 29ක ලොක්කන්‘ආයතන සේප්පුවෙන්’ බදු ගෙවලා</topic>
    <author>විජයානි එදිරිසිංහ</author>
    <content>රාජ්‍ය ආයතන ගණනාවකම ඉහළ නිලධාරීන් ගේ ආදායම් බදු (උපයන විට ගෙවීම්) ඔවුන්ගේ පෞද්ගලික මුදලින් නොව එම ආයතනවල ආදායමින් ගෙවා ඇති බව විගණන පරීක්‍ෂණ වලින් අනාවරණය වෙයි.විගණකාධිපති දෙපාර්තමේන්තුව එම ආයතනවල කටයුතු විගණනයට භාජනය කිරීමේදී ඒ බව අනාවරණය කර ගෙන තිබේ.ඒ මහා මූල්‍ය වංචාව මඟින් රජයට ලැබිය යුතු එහෙත් අහිමිවී ඇති ආදායම රුපියල් බිලියන සිය ගණනක් වෙයි.රජයේ සංස්ථා සහ රජයේ අධිකාරී 29ක මේ වන විට එම මූල්‍ය වංචාව කර තිබේ.එම ආයතනවල ආදායමින් නිලධාරීන්ගේ ආදායම් බදු ගෙවීමට හේතුව විමසා රජයේ විගණකාධිපති දෙපාර්තමේන්තුව එම ආයතනවලට විගණන විමසුම් (OditQuary)යවා තිබේ.එක්තරා අධිකාරියක් රුපියල් මිලියන 322 ක් ආදායම් බදු වශයෙන් ආයතන මුදල් වලින් ගෙවා ඇත.තවත් අධිකාරියක් 2010 වසරේ රුපියල් මිලියන 514ක්ද, 2011 වසරේ දී මිලියන 322 ක්ද තවත් ආයතනයක් මිලියන 300ද සේවකයන් සුළු පිරිසක් සිටින අධිකාරියක් පසුගිය වසරේ රුපියල් කෝටි දෙකකට ආසන්න මුදලක්ද ආදායම් බදු සඳහා ආයතන මුදල් යොදවා ඇති බව විගණන පරීක්‍ෂණවලින් අනාවරණය වී ඇත.රජයේ මැති ඇමැතිවරුන්ද ආදායම් බදු ගෙවද්දී ඔවුන් යටතේ ඇති ආයතනවල නිලධාරීන් මැති ඇමැතිවරුන් ගේද ඇස් වසා එම මූල්‍ය වංචා සිදු කර ඇත.2000 අංක 38 දරන දේශීය ආදායම් පනතේ 111(අ) වගන්තිය අනුව සේවා නියුක්තිකයන්ගේ නිල පඩිනඩි මත උපයන විට ගෙවිය යුතු බදු සේවකයාගෙන් අයකර ගෙවිය යුතු වෙයි.2011 අයවැය මඟින් උපයන විට ගෙවිය යුතු බදු තව දුරටත් පුළුල් කර තිබේ. ඒ අනුව රුපියල් පනස් දහසට වැඩි ආදායම් ලබන සෑම පුද්ගලයකුම ආදායම් බදු ගෙවිය යුතුයි.මීට වසර ගණනාවකට පෙර සිට රාජ්‍ය ආයතනවල ඉහළ නිලධාරීන් කිහිප ;දනකු සිදු කර ඇති එම මූල්‍ය වංචාව ක්‍රමයෙන් වැඩිවී දැනට රාජ්‍ය ආයතන විශාල සංඛ්‍යාවක් ඊට හසුවී තිබේ.රජයේ විගණනයට හසු නොවන ආයතන රැසක්ද කිසිදු බලපෑමකින් තොරව නිදහසේ එම මූල්‍ය වංචාව සිදු කරති.රාජ්‍ය ආයතන නිලධාරින් රජයට ලබාදිය යුතු ආදායම්වලින් සිදු කරන එම වංචාව නීත්‍යනුකූල නොවන අතර එය වහාම නවත්වා මෙතෙක් ගෙවා ඇති මුදල් නිලධාරීන්ගෙන් යළි අයකර ගත යුතු යැයි මේ පිළිබඳ අදහස් දැක්වූ මුදල් අමාත්‍යාංශ නිලධාරියෙක් කීය.මීට අමතරව ඉහළ වැටුප් ලබමින් සිට විශ්‍රාම ගිය ඇතැම් නිලධාරීන් නැවතත් විවිධ තොරතුරු සඳහා බඳවා ගෙන තිබේ. ඒ සඳහා ඔවුන්ට විශාල දීමනාවක් රජයෙන් ගෙවයි. විශ්‍රාම වැටුපත් දීමනාවත් එකතු කළ විට ඇතැම් නිලධාරීන්ගේ මාසික ආදායම රුපියල් ලක්‍ෂය ඉක්මවයි. එවැනි ආදායම් ලබන විශාල පිරිසක් ද ආදායම් බදු ගෙවා නැති බව ද පරීක්‍ෂණ වලින් අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n1205092</link>
    <topic>ශ්‍රී ලංකා සංක්‍රමණිකයන්ටඉන්දුනීසියාව දොර අරී</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංක්‍රමණිකයන් වෙනුවෙන් පනවා තිබූ තහනම ඉවත් කිරීමට ඉන්දුනීසියානු රජය තීරණය කර ඇත.ඒ අනුව සංක්‍රමණිකයන් සම්බන්ධයෙන් ප්‍රකාශයට පත්කර ඇති රතු ලැයිස්තුවෙන් ශ්‍රී ලංකාව ඉවත් කිරීමට එරට නීතිය සහ මානව හිමිකම් පිළිබඳ අමාත්‍යාංශය තීරණය කර ඇති අතර එහි ප්‍රතිඵලයක් වශයෙන් ඉන්දුනීසියාවට ඇතුළුවීම සඳහා ශ්‍රී ලාංකිකයන්ට තිබූ බාධා ඉවත් වෙයි.ශ්‍රී ලංකාවට අමතරව බංග්ලාදේශය සඳහා ද පනවා තිබූ සංක්‍රමණික නීති ඉවත් කිරීමට ද ඉන්දුනීසියානු රජය පියවර ගෙන තිබේ. මේ වසර ආරම්භයේදී එම නීතිය ඉවත් කිරීමට නියමිතව තිබුණ ද මාස 04 ක් ප්‍රමාද වී එය ඉවත් කිරීමට තීරණය කර තිබෙන අතර ඒ අනුව මේ මාසය අවසානයේ දී අදාළ ලැයිස්තුවෙන් ශ්‍රී ලංකාව සහ බංග්ලාදේශය ඉවත් කිරීමට එරට රජය තීරණය කර ඇතැයි වාර්තා වෙයි.ශ්‍රී ලංකාවේ ආර්ථිකය සහ ආරක්ෂාව සම්බන්ධයෙන් ළඟා කරගෙන ඇති වර්ධනය හේතුවෙන් මේ තීරණය ගෙන තිබෙන අතර ඉදිරියේ දී පාකිස්තානය සහ ඇෆ්ගනිස්තානයද ඉන්දුනීසියානු රතු ලැයිස්තුවෙන් ඉවත් කිරීමට තීරණය කර තිබේ.ශ්‍රී ලංකාව ඇතුළු රටවල් 13ක් සංක්‍රමණිකයන් පිළිබඳ ඉන්දුනීසියානු රජයේ රතු ලැයිස්තුවට ඇතුළත් කර තිබෙන අතර බංග්ලාදේශය, ඇෆ්ගනිස්තානය, පාකිස්තානය, ගිනියා, ඊශ්‍රායලය, ඉරාකය, උතුරු කොරියාව, කැමරන්, ලයිබීරියාව, නයිජීරියාව හා සෝමාලියාව ඊට අයත් වෙයි.කෙසේ වුවද ඉන්දුනීසියානු රතු ලැයිස්තුවෙන් ශ්‍රී ලංකාව ඉවත් කිරීම හේතුවෙන් ඉන්දුනීසියාව හරහා ඕස්ට්‍රේලියාවට පැමිණෙන නීති විරෝධී සංක්‍රමණිකයන්ගේ සංඛ්‍යාව ඉහළ යා හැකි බවද එරට රජය සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n1205098</link>
    <topic>රු.කෝටි තිස් ලක්ෂයකරට සල්ලි අපේ රටට</topic>
    <author>ජයසිරි මුණසිංහ</author>
    <content>දේශීය කර්මාන්ත ජාලයේ දියුණුව හරහා සිදුවන අපනයන ආදායම් වැඩිවීම් ප්‍රධාන දස වැදෑරුම් මාර්ග ඔස්සේ රුපියල් කෝටි තිස් ලක්ෂයකට අධික රට සල්ලි ප්‍රමාණයක් මේ වසරේදී රටට ලැබෙනු ඇතැයි මහ බැංකුවේ අධිපති අජිත් නිවාඩ් කබ්රාල් මහතා බලාපොරොත්තු පළ කළේය.මේ සමඟම අමෙරිකානු ඩොලර් මිලියන 1250 ක විදේශ සංචිත ප්‍රමාණය ඉහළ යනු ඇතැයි අධිපතිවරයා කීය.අපගේ අපනයන වැඩි දියුණු කිරීමෙන් මේ වසරේදී ඩොලර් බිලියන 11.7 ක් ද, විදේශයන්හී සේවය කරන ශ්‍රී ලාංකිකයන්ගේ ඉපැයීම් ලෙස ඩොලර් බිලියන 6.5 ක්ද, සෘජු විදේශ ආයෝජන ලෙසඩොලර් බිලියන 2 ක්ද ප්‍රධාන වශයෙන් රටට ලැබෙනු ඇතැයි මහ බැංකු අධිපතිවරයා කීය.“ශ්‍රී ලංකාවේ බාහිර අංශයේ වර්ධනයන් යාවත්කාලීන කිරීම” මැයෙන් මහ බැංකුවේ ඊයේ (08) දහවල් පැවැති විශේෂ මාධ්‍ය සාකච්ඡාවට සහභාගි වෙමින් අධිපතිවරයා එසේ කීය.වසර 2011 අවසාන භාගයේ සිට මේ වසරේ මුල් මාස කිහිපය ඇතුළත විදේශ වෙළෙඳාමේ සිදුවූ තරමක අයහපත් තත්ත්වය මඟහරවා ගැනීමට විදේශ විනිමය වැඩියෙන් ලැබීම හේතුවන බවද අජිත් නිවාඩ් කබ්රාල් මහතා පෙන්වා දුන්නේය.වාණිජ බැංකු විසින් විදේශීය මූල්‍ය ආයතනවලින් ලබා ගන්නා දෙවන පෙළ ප්‍රාග්ධන අරමුදල ඩොලර් බිලියන එකක් ලෙස ඇස්තමේන්තු කළ ද, එම ප්‍රමාණය ඩොලර් බිලියන 1.4ක් වනු ඇතැයි අධිපතිවරයා කීය.ඊට අමතරව සංචාරක කර්මාන්තයෙන් ඩොලර් බිලියන 1.2ක්ද ජාත්‍යන්තර බැඳුම්කරවලින් ඩොලර් බිලියන 1 ක්ද, භාණ්ඩාගාර බිල්පත් සහ භාණ්ඩාගාර බැඳුම්කර වෙතින් ඩොලර් බිලියන 0.5 ක්ද දිගුකාලීන විනිමය හුවමාරු ගිවිසුම් මඟින් ඩොලර් බිලියන 0.5 ක්ද කොටස් වෙළෙඳපොළ ආයෝජන ලෙස ඩොලර් බිලියන 0.5 ක්ද, රාජ්‍ය ආයතන සෘජුවම විදේශ විනිමය වෙළෙඳපොළින් ඩොලර් බිලියන 0.5 ක්ද ලෙස අප රටට රට සල්ලි ගලා එනු ඇතැයි අධිපතිවරයා විස්තර කෙළේය.අප රටේ ආර්ථිකයේ ඉදිරි ගමනට බාහිරින් එල්ල වන පීඩාවන් සමනය කිරීමට රජය සහ මහ බැංකුව විසින් පසුගිය මාස පහක කාලය ඇතුළත ගත් ආනයන අධෛර්යමත් කරන තීන්දුවලින් යහපත් ප්‍රතිඵල අත්වී ඇතැයි ඔහු කීය.රථවාහන ගෙන්වීමට සහ රත්‍රං ගෙන්වීමට අතිවිශාල ධනස්කන්ධයක් පසුගිය කෙටි කාලයේ රටෙන් පිට වු බව පැහැදිලි කළ අධිපතිවරයා, ඛනිජ තෙල් මිල ගණන් ඉහළ ගිය නිසා ඒ සඳහා ඩොලර් බිලියන 4.8 ක් වැය කිරීමට සිදුවු බව කීය.ආර්ථික පීඩනයෙන් මිදීමට රජය හා මහ බැංකුව විසින් ගනු ලැබූ ප්‍රතිපත්තිමය තීන්දු නිසා ඉතා ඉක්මනින් ආර්ථිකය යථා තත්ත්වයට පත්වෙමින් පවතින බවද පැහැදිලි කළ අධිපතිවරයා ඒ පිළිබඳව ජාත්‍යන්තර මුල්‍ය ආයතන, ස්වාධීන ඇගැයිම් ආයතන සහ බැංකු රැසක ප්‍රසාදය රටට ලැබී ඇතැයිද කීය.මේ මාධ්‍ය සාකච්ඡාවට නියෝජ්‍ය අධිපතිවරුන් වන බී. ඩී. ඩබ්ලිව්. ඒ. සිල්වා, සී. පේ‍්‍රමරත්න, සහකාර අධිපතිවරුන් වන සී. ජේ. පී. සිරිවර්ධන, කේ. ඩී. රණසිංහ, ආර්ථික පර්යේෂණ දෙපාර්තමේන්තුවේ අධ්‍යක්ෂිකා ස්වර්ණා ගුණරත්න යන මහත්ම මහත්මීහු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n1205093</link>
    <topic>සීගිරිබඹරුන්ටවැට බැඳෙයි</topic>
    <author>සීගිරිය විශේෂ</author>
    <content>සීගිරියේ බඹර ප්‍රහාර මැඩලීම සඳහා කෙටි හා දීර්ඝකාලීන වැඩසටහන් කීපයක් ආරම්භ කිරීමට මධ්‍යම සංස්කෘතික අරමුදල තීරණය කැර ඇත.සීගිරියේ දැනට පවතින තත්ත්වය හා ගත යුතු ක්‍රියාමාර්ග පිළිබඳව විශේෂ සාකච්ඡාවක් මධ්‍යම සංස්කෘතික අරමුදලේ අධ්‍යක්ෂ ජනරාල් මහාචාර්ය ගාමිණී අධිකාරී මහතාගේ ප්‍රධානත්වයෙන් සීගිරියේදී පැවැත්විණි.මෙහිදී විශේෂ අවධානය යොමු වූයේ බඹර ප්‍රහාරවලින් සංචාරකයන් ආරක්ෂා කිරීමේ ක්‍රමෝපායන් පිළිබඳවයි.සිංහපාදය අසල විශේෂ ආරක්ෂක කණ්ඩායමක් රඳවා තැබීමට ආරක්ෂිත කබා දහසක් ලබාදීමට තාවකාලික ප්‍රතිකාර මධ්‍යස්ථානයක් ආරම්භ කිරීමට මෙහිදී අවධානය යොමු කළ බව අධ්‍යක්ෂ ජනරාල්වරයා මෙහිදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n1205094</link>
    <topic>මාතර බබා ළමා නිවාසයට</topic>
    <author>මාතර සමූහ</author>
    <content>පසුගිය පෙබරවාරි 27 වැනි දින මාතර වෙරළ පාරේ ඉලුක් කැලයක සිට සොයා ගත් දිනක් වයසැති පිරිමි දරුවා අධිකරණ නියෝගය යටතේ ඊයේ (8) පෙරවරුවේ ගාල්ල කිතුලම්පිටිය රුහුණු ළමා නිවාසයට භාරදී ඇත. මාතර ළමා හා කාන්තා කාර්යාංශයෙන් මේ ළමයා සොයාගෙන මාතර මහ රෝහලේ ළදරු දැඩි සත්කාරයට ඇතුළත් කර තිබුණි.කූඹින් විසින් කා දැමීමෙන් තුවාල සිදුවීම නිසා මෙතෙක් රෝහලේ ප්‍රතිකාර ලබමින් සිටි දරුවා මේ වනවිට මාස 01 යි දින 08 ක් වයසැති වේ. මාතර වල්ගම ප්‍රදේශයේ පදිංචි 36 හැවිරිදි පුද්ගලයකු සමඟ මේ දරුවාගේ මව වන රොටෑව ප්‍රදේශයේ 23 හැවිරිදි කාන්තාව පසුගිය පෙබරවාරි 26 වැනි දින මාතර වෙරළ පාරේ හෝටලයක නතර වී ඇත.එදින රාත්‍රී 12.30 ට ඇය දරුවකු බිහිකර ඇති අතර ඇයගේ අනියම් සැමියා විසින් රාත්‍රියේම එම කාන්තාව මුහුදු වෙරළට ගෙනවිත් දමා දරුවා ඉලුක් කැළයට විසිකර ඇත. සිද්ධිය සම්බන්ධයෙන් රක්ෂිත බන්ධනාගාරගත වී සිටින පුද්ගලයා දරුවාගේ පීතෘත්වය ප්‍රතික්ෂේප කිරීම නිසා දරුවා ඩී.එන්.ඒ. පරීක්ෂණයට යොමු කිරීමට තීරණය වී ඇත.මේ දරුවා විසි කිරීම සම්බන්ධයෙන් මාතර ළමා හා කාන්තා කාර්යාංශය විසින් මාතර මහේස්ත්‍රාත් අධිකරණය පවරා ඇති නඩුවට අනුකූලව මාතර පරිවාස කාර්යාලයේ පරිවාස නිලධාරි ජී. එල්. මාලනී මහත්මිය මෝසමක් මගින් ඉදිරිපත් කරන ලදී.එම කරුණු සැලකිල්ලට ගත් මාතර ප්‍රධාන මහේස්ත්‍රාත් උදේශ් රණතුංග මහතා විසින් මෙම දරුවා ගාල්ල කිතුලම්පිටිය රුහුණු ළමා නිවාසයට භාරදෙන ලෙස කරන ලද නියෝගය අනුව මාතර මහ රෝහලේ බලධාරින් දරුවා ඊයේ (8) පෙරවරුවේ ළමා නිවාසයට භාරදීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n1205095</link>
    <topic>සිරිපා සමය අවසන්</topic>
    <author>හැටන් සමූහ – චන්දන ජයවීර</author>
    <content>2600 ශ්‍රී සම්බුද්ධත්ව ජයන්ති වර්ෂ පූර්ණ වෙසක් පසළොස්වක පෝය දිනට දින දෙකකට පසු ව මේ වසරේ ශ්‍රී පාද වන්දනා වාරය, ශ්‍රී පාද උඩමළුවේ ඊයේ (08) පැවැති ආගමික වතාවත්වලින් අනතුරුව අවසන් කෙරිණි.පුරා සය මසක් ශ්‍රී පාද උඩමළුවේ දෙස් විදෙස් බැතිමතුන්ට වන්දනා කිරීම සඳහා තැන්පත් කර තිබූ සධාතුක කරඬුව, සමන් දෙවියන්ගේ පිළිම, දේව ආභරණ හා පූජා භාණ්ඩ රත්නපුර, පැල්මඩුල්ල, ගල්පොත්තාවල ශ්‍රී පාද රජමහා විහාරය වෙත වැඩම කරවීම ඊයේ උදෑසන 5.47 ට යෙදුණ සුබ මූර්තියෙන් ආරම්භ කළ අයුරු.ැල්මඩුල්ල විහාරාධිපති, සබරගමුව දිසාවේ ප්‍රධාන සංඝනායක ශ්‍රී පාදස්ථානාධිපති බෙංගමුවේ ධම්මදින්න නායක හිමිපාණන්ගේ අනුශාසනා පරිදි ශ්‍රී පාදස්ථානයේ අනුනායක කැම්පනේ ගුණරතන නායක හාමුදුරුවෝ හා රත්නපුර සමන් දේවාලයේ බස්නායක නිලමේ සුනිල් ශාන්ත වීරසේකර මහතා මේ කටයුතු මෙහෙය වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n1205096</link>
    <topic> </topic>
    <author/>
    <content>‘නවලෝක රෝහලේ ප්‍රතිකාර ලබමින් සිටි සරත් ෆොන්සේකා මහතා ජාතික රෝහලට මාරු කිරීම ගැන කිසිදු විශ්වාසයක් මට නෑ.කවදාවත් නැති විදියට බන්ධනාගාරයට අද ජනරාල්ගේ ආරක්‍ෂාව සම්බන්ධයෙන් කටයුතු කිරීමට මතක් වී තිබෙනවා.හිටපු ජනාධිපති චන්ද්‍රිකා බණ්ඩාරනායක කුමාරතුංග මහත්මියට සුව වන තෙක් නවලෝක රෝහලේ ප්‍රතිකාර ලබාදිය හැකි නම් ජනරාල්ට එහෙම දෙන්න බැරි ඇයි ...?නීතිපති දෙපාර්තමේන්තුවටත් ජනරාල් ගැන හදිසි අනුකම්පාවක් ඇති වෙලා. ආරක්‍ෂාව පිළිබඳ ප්‍රශ්න මතු කරලා.2012 මැයි මස 8 වැනිදා ’මව්බිම’ ඉරිදා සංග්‍රහයසරත් ෆොන්සේකා මහතාට ඉහළම වෛද්‍ය ප්‍රතිකාර ලබා දී තිබියදී අනෝමා ෆොන්සේකා මහත්මිය නගන චෝදනාවලට පදනමක් නැතැයි ධීවර හා ජලජ සම්පත් සංවර්ධන ඇමැති දොස්තර රාජිත සේනාරත්න මහතා පැවැසීය.රෝගියා වෛද්‍යවරයා සිටින රෝහලට යෑම මිස රෝගියා සිටින රෝහලට වෛද්‍යවරයා යෑමේ සිරිතක් නැතැයි ද සේනාරත්න මහතා කීය.කොළඹ ජාතික රෝහල මෙරට ඉහළම විශේෂඥ වෛද්‍යවරුන් සිටින රෝහල බව සිහිපත් කරන වෛද්‍ය රාජිත සේනාරත්න මහතා, සරත් ෆොන්සේකා මහතා යොමු කොට ඇත්තේ ද එම රෝහලට බව පැවැසීය.වෛද්‍ය ප්‍රතිකාර සඳහා වෛද්‍යවරුන් වෙත එන ඕනෑම රෝගියකුට වෛද්‍යවරුන් උසස්ම සේවාව ලබා දෙන බව පවසන සේනාරත්න මහතා, ඔහු දේශපාලනඥයෙක් ද දේශපාලන සිරකරුවෙක් ද යන්න වෛද්‍යවරුන්ට වැදගත් නොවන බව කීය.මීට පෙර දී නම් ප්‍රශ්න මතු වූයේ මෙවැනි රෝගීන් ජාතික රෝහලට යොමු නොකිරීම නිසා බව පැවසූ සේනාරත්න මහතා, එ. ජා. ප. රජය සමයේදී සිරගතව සිටි එක්තරා මන්තී‍්‍රවරයකු පෞද්ගලික රෝහලකට යොමු කිරීම නිසා රජය චෝදනාවට ලක්වූ බව ද කීවේය.කෙසේ වුව ද සරත් ෆොන්සේකා මහතා ප්‍රතිකාර සඳහා ජාතික රෝහලට යොමු කර ඇත්තේ අධිකරණයේ ද අවසරය මත බව පැවැසූ රාජිත සේනාරත්න මහතා එයට ජනාධිපතිතුමන් ගේ කිසිම සම්බන්ධයක් නැතැයි ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n1205097</link>
    <topic>සිංගප්පූරුවෙන් ගෙනා ගුවන් යානා තෙල්මෙ.ටො. 7500ක් පාවිච්චියට සුදුසු නෑ</topic>
    <author>භක්ති ධර්මපි‍්‍රය මෙන්ඩිස්</author>
    <content>මෙරටට ගෙන ආ ගුවන් යානා තෙල් මෙට්‍රික් ටොන් හත්දහස් පන්සියයක් භාවිතයට නුසුදුසු තත්ත්වයේ පවතින බැව් අනාවරණය වෙයි. එහෙයින් මේ තෙල් තොගය භූමිතෙල් ලෙස භාවිත කිරීමට ශ්‍රී ලංකා ඛනිජ තෙල් නීතිගත සංස්ථාව පියවර ගෙන තිබේ.අවස්ථා පහක දී මේ තෙල් තොගය පරීක්ෂා කර බලා මේ තීරණය ගත් බව ඛනිජ තෙල් සංස්ථාවේ සභාපති දයානන්ද විදානගමාච්චි මහතා ‘දිනමිණ’ ට පැවසීය.සිද්ධියට අදාළ සම්පූර්ණ වාර්තාවක් ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතාට ලබා දීමට නියමිතව ඇති බවත් සභාපතිවරයා පවසයි.ඉකුත් 22 වැනිදා මේ තෙල් තොගය රැගත් නෞකාව ශ්‍රී ලංකාවට පැමිණ ඇති අතර එය සිංගප්පූරු සමාගමක් විසින් ආනයන කර ඇත. නෞකාවේ ඩීසල් මෙට්‍රික් ටොන් 20,000 ක් සහ ගුවන් යානා තෙල් මෙට්‍රික් ටොන් 20,000ක් ගබඩා කර තිබිණි.ගුවන් යානා තෙල්, ටැංකි දෙකක හසුරා ඇති අතර ඉන් එක ටැංකියක මෙට්‍රික් ටොන් 12,500 ක් ද අනෙක් ටැංකියේ මෙට්‍රික් ටොන් 7500 ක් ද හසුරා තිබී ඇත.7500 තිබූ ටැංකියේ තෙල් සංචිතයට නුසුදුසු තත්ත්වයේ ඒවා බව හඳුනා ගැනීමෙන් පසු ඛනිජ තෙල් සංස්ථාව විසින් එය ප්‍රතික්ෂේප කළ බව අදාළ සමාගමට දැනුම් දී තිබේ.අනතුරුව එම තෙල් භූමිතෙල් ලෙස භාවිතා කළ හැකි බව ප්‍රකාශ කිරීමට ඛනිජ තෙල් සංස්ථාව අදාළ සමාගමට දැනුම් දී ඇත.මෙම තීරණය නිසා ඛනිජ තෙල් සංස්ථාවට කිසිදු හානියක් සිදු වී නොමැත.ලෝක වෙළෙඳ පොළේ ගුවන් යානා තෙල් හා භූමිතෙල් සඳහා මිල සමාන අගයක් ගන්නා බව ඛනිජ තෙල් සංස්ථාව පෙන්වා දෙයි.ගුවන් යානා හා භූමිතෙල් එකම කාණ්ඩයකට අයත් ද්විත්ව ක්‍රියාකාරී ඉන්ධන වර්ගයක් වන අතර භූමිතෙල් තවදුරටත් පිරිපහදුවේ දී වෙනත් ඒකකයක් තුළින් ක්‍රියාකාරී කොට ගුවන් යානා තෙල් සඳහා සදා ගැනේ.ගුවන් යානා තෙල් අදාළ සමාගමෙන් ලැබීම දින කිහිපයක් ප්‍රමාද වූ හෙයින් සපුගස්කන්ද තෙල් පිරිපහදුවේ ගුවන් යානා තෙල් නිෂ්පාදනය උපරිම කොට භූමිතෙල් නිෂ්පාදනය අවම කිරීමට ද පසුගිය දින කිහිපයේ පියවර ගැනීමට ඛනිජ තෙල් සංස්ථාව කටයුතු කර තිබුණි.ඒ අනුව අඩු වූ භූමිතෙල් ප්‍රමාණය පියවීමට මෙම මෙට්‍රික් ටොන් 7500 ට හැකි බව ඛනිජ තෙල් සංස්ථාවේ සභාපතිවරයා පෙන්වා දෙයි.මේ තෙල් තොගයම ප්‍රතික්ෂේප කළේ නම් ගුවන් යානා තෙල් තොග සංචිතයේ හිඟයක් ඇති වීමට ද ඉඩ තිබූ බව ඛනිජ තෙල් සංස්ථාව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n1205099</link>
    <topic>කහවත්ත සැකකාර මන්ත්‍රී වෙනුවෙන්ප්‍රථම වරට නීතිඥයෝ 2 ක් පෙනී සිටිති</topic>
    <author>රත්නපුර දිසා විශේෂ</author>
    <content>කහවත්ත ද්විත්ව ඝාතන නඩුවේ සැකකාර ප්‍රාදේශීය සභා මන්ත්‍රීවරයා වෙනුවෙන් නීතිඥයින් දෙදෙනෙකු ඊයේ (8) පැල්මඩුල්ල මහේස්ත්‍රාත් අධිකරණයේ පෙනී සිටියහ.ප්‍රාදේශීය සභා මන්ත්‍රී එල්. එච්. ධර්මසිරි වෙනුවෙන් මෝසමක් ඉදිරිපත් කරමින් නීතිඥ නාමල් කරුණාතිලක හා තේජිත කෝරලගේ යන මහත්වරුන් පෙනී සිටියහ.කහවත්ත ද්විත්ව ඝාතනයේ සැකකරුවෙකු වෙනුවෙන් නීතිඥයෙකු පෙනී සිටි ප්‍රථම අවස්ථාව මෙයයි.පැල්මඩුල්ල ප්‍රධාන මහේස්ත්‍රාත් චාන්දනී නිරංජලා ඩයස් මහත්මිය මෙම මෝසම විභාගයට ගත්තාය.සැකකරුවන් සිව්දෙනා ඊයේ අධිකරණයට ඉදිරිපත් නොකළ අතර මෝසම මගින් නීතිඥවරුන් කරුණු දැක්වූහ.අගනුවර සිට පැමිණි නීතිඥ නාමල් කරුණාතිලක සහ තේජිත කෝරලගේ යන මහත්වරුන් කහවත්ත ද්විත්ව ඝාතනයේ සිව්වැනි සැකකරු වෙනුවෙන් පෙනී සිටියහ.නඩු වාර්තා සහ සාක්‍ෂි සටහන් රජයේ ගාස්තු ගෙවා ලබාගැනීමට ද නීතිඥවරුන් පැල්මඩුල්ල මහේස්ත්‍රාත් චාන්දනී නිරංජලා ඩයස් මහත්මියගෙන් ඉල්ලීමක් කළේය. සැකකාර මන්ත්‍රීවරයා පිට පිට දෙවතාවක ගොඩකවෙල ප්‍රාදේශීය සභාවේ මාසික රැස්වීම්වලට සහභාගි නොවුණු නිසා ඊළඟ රැස්වීමට සහභාගි වීමට අවසර ලබා දෙන ලෙස ද නීතිඥවරුන් අධිකරණයෙන් ඉල්ලා සිටියහ.එල්. එච්. ධර්මසිරි නැමැත්තා සැකකරුවෙකු පමණක් බවත්, එහෙත් ඔහු මහජන නියෝජිතයෙකු නිසා ප්‍රාදේශීය සභා රැස්වීමට සහභාගි වීමට අවසර ඉල්ලා සිටින බව නීතිඥවරුන් දෙදෙනා අධිකරණයේදී පැවසූහ. බන්ධනාගාර අධිකාරිට එම නියෝගය කරන ලෙස ද නීතිඥවරුන් දෙදෙනා අධිකරණයෙන් ඉල්ලා සිටියහ.කහවත්ත ද්විත්ව ඝාතන නඩුවේ සැකකරුවන් වෙනුවෙන් පැල්මඩුල්ල මහේස්ත්‍රාත් අධිකරණයේ නීතිඥවරුන් පෙනී නොසිටීමට තීරණය කර ඇත. ඊයේ පෙනී සිටියේ කොළඹ නීතිඥයින් දෙදෙනෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n12050910</link>
    <topic>කුඩා දැරියක අපයෝජනය කළ විදේශිකයා රටින් පිටවීම නිසා ආගමන විගමන පාලකට නොතීසි</topic>
    <author>සමන්ති වීරසේකර</author>
    <content>වෛද්‍යවරුන් දෙදෙනකුගේ කුඩා දියණියක් අපයෝජනයට ලක් කළ බව කියන සිද්ධියක් සම්බන්ධයෙන් සැකකාර විදේශිකයා නඩු විභාගය පවතින අතරතුර රටින් පිටවුයේ කෙසේද යන්න කරුණු දැක්වීමට ආගමන විගමන පාලකවරයාට නොතීසි නිකුත් කළ මහනුවර ප්‍රධාන මහේස්ත්‍රාත් රවීන්ද්‍ර පේ‍්‍රමරත්න මහතා එම විදේශිකයා වහාම අත්අඩංගුවට ගෙන අධිකරණයට ඉදිරිපත් කරන ලෙස ළමා රක්ෂණ අධිකාරිය වෙත නියෝග කළේය.තවද දරුවාගෙන් තොරතුරු ලබා ගෙන පරිවාස වාර්තාවක් අධිකරණය වෙත ඉදිරිපත් කරන ලෙස ළමා හා පරිවාස දෙපාර්තමේන්තුවට නියෝග කළ මහේස්ත්‍රාත්වරයා ඒ සඳහා මවගේ පාර්ශ්වයෙන් බලපෑමක් හෝ බාධාවක් නොකරන ලෙස ද ප්‍රකාශ කෙළේය.අදාළ සිද්ධිය සම්බන්ධයෙන්, වයස අවුරුදු දෙකහමාරක් වයසැති දියණියගේ පියා වන රාගම ශික්ෂණ රෝහලේ නාරි හා ප්‍රසව රෝග පිළිබඳ වෛද්‍ය ශනිල් ඒකනායක මහතා මහනුවර පොලිසියේ ළමා හා කාන්තා කාර්යාංශය වෙත පැමිණිල්ලක් කැර තිබිණි.එම කාර්යාංශයේ ස්ථානාධිපති කාන්තා පොලිස් පරීක්ෂක ජානකි මහත්මියගේ මෙහෙයවීම මත කළ පරීක්ෂණවලදී හෙලිවුයේ දියණියගේ මව වන පේරාදෙණිය විශ්වවිද්‍යාලයේ වෛද්‍ය පීඨයේ වෛද්‍ය දිල්වා අතපත්තු මිය සහ සිය සැමියා වන වෛද්‍ය ඒකනායක මහතා අතර බහින් බස් වී ඇති වු ආරවුලක් මත ඉකුත් වසරේ පෙබරවාරි මාසයේ සිට නිවෙස් දෙකක වාසය කරන බවයි.මව සිය දියණිය සමඟ 47/10, ලුවී පීරිස් මාවත පේරාදෙණිය යන ලිපිනයේ ඇයගේ මවගේ නිවසේ පදිංචිව සිටින අතර වෛද්‍ය ඒකනායක මහතා වෙනත් නිවසක පදිංචිව සිටින බව පියාගේ පාර්ශ්වයෙන් කරුණු දැක්වු නීතිඥ හෙජාස් හිස්බුල්ලාහ් මහතා අධිකරණය හමුවේ කියා සිටියේය.තවදුරටත් හිස්බුල්ලාහ් මහතා පැමිණිල්ල පිළිබඳව කරුණු දක්වමින් කියා සිටියේ, මව නොහොත් වෛද්‍ය දිල්මා පදිංචිව සිටින වත්මන් නිවසේ තානායමක් පවත්වාගෙන යන බවත්, එහි අදාළ සැකකාර විදේශිකයා වන ක්‍රිස් ඇන්ඩඩ් මහතා මවගේ පාර්ශ්වයේ සමීප මිතුරකු වන අතර එහි පදිංචිව සිට ඇති බවත් කීය. වෛද්‍ය දිල්මා මහත්මිය රැකියාවට ;ගාස් එන තෙක් දියණිය එම නිවසේ අනාරක්ෂිතව සිටින්න ඇති බව කී හිස්බුල්ලාහ් මහතා මෙම සිද්ධිය එවැනි මොහොතක සිදුවන්නට ඇතැයිද කීය.එහිදී මවගේ පාර්ශ්වය වෙනුවෙන් අධිකරණය හමුවේ කරුණු දැක්වු ජනාධිපති නීතිඥ රියෙන්සි අර්සකුලරත්න මහතා ඉහත කරුණු සියල්ල අසත්‍ය වු ඒවා බවත්, දෙදෙනා අතර ඇති වූ ආරවුල් හේතුවෙන් මෙවැනි බොරුවක් ගොතා දරුවාගේ භාරකාරත්වය පියා වෙත ලබා ගනිමින් විදේශගතවීමට වෛද්‍ය ශනිල් ඒකනායක මහතා සැලැස්මක් තිබු බව කීය. වෛද්‍ය වාර්තා අනුව කුඩා දියණිය අපයෝජනයට ලක් වී නොමැති බවට මාතලේ අධිකරණ වෛද්‍ය නිලධාරියා වාර්තාවක් ඉදිරිපත් කර ඇති බවද අර්සකුලරත්න මහතා කීය.සියලු කරුණු සලකා බලා මහේස්ත්‍රාත්වරයා ඉහත නියෝග කළ අතර, අදාළ නඩුව යළි මැයි 25 වැනි දින කැඳවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n12050911</link>
    <topic>දුමින්ද සිල්වා වෙනුවෙන් නීතිඥවරුන්ට පෙනී සිටීමටඋසාවියෙන් අවසර ලබා දෙයි</topic>
    <author>කුමුදු හෙට්ටිආරච්චි</author>
    <content>භාරත ලක්ෂ්මන් පේ‍්‍රමචන්ද්‍ර මහතා ඇතුළු සිව් දෙනෙකු ඝාතනය කරනු ලැබීමේ සිද්ධියේ සැකකරුවකු ලෙස නම්කර සිටින පාර්ලිමේන්තු මන්ත්‍රී දුමින්ද සිල්වා මහතා වෙනුවෙන් මහේස්ත්‍රාත් උසාවියේ නීතිඥවරුනට පෙනී සිටිය හැකි බවට කොළඹ මහාධිකරණ විනිසුරු සුනිල් රාජපක්ෂ මහතා ඊයේ (08) තීරණය කළේය.තවද දුමින්ද සිල්වා මහතා වෙනුවෙන් පෙනී සිටීමට නීතිඥවරුනට ඉඩ ලබාදිය නොහැකි බවට මහේස්ත්‍රාත් අධිකරණයෙන් ලබාදී තිබූ නියෝගය ද විනිසුරුවරයා විසින් ඊයේ (08) ප්‍රතිශෝධනය කරන ලදී.දැනට විදේශ රටක රෝහලක ප්‍රතිකාර ලබමින් සිටින දුමින්ද සිල්වා මහතා වෙනුවෙන් මහේස්ත්‍රාත් අධිකරණයේ දී නීතිඥවරුනට පෙනී සිටිය නොහැකි බවට මහේස්ත්‍රාත්වරයා දී ඇති නියෝගය ප්‍රතිශෝධනය කරන ලෙස ඉල්ලමින් දුමින්ද සිල්වා මහතාගේ පියා වන පේ‍්‍රමලාල් සිල්වා මහතා විසින් මහාධිකරණය වෙත ඉදිරිපත් කර තිබූ පෙත්සම සලකා බැලීමෙන් අනතුරුව විනිසුරුවරයා එසේ තීරණය කළේය.මෙම පෙත්සමේ වගඋත්තරකරුවන් ලෙස රහස් පොලිසියේ විශේෂ විමර්ශන අංශ ධ්ධ්ධ් ස්ථානාධිපතිවරයා හා නීතිපතිවරයා නම්කොට තිබුණි.පෙත්සම්කරුවන් වෙනුවෙන් ජනාධිපති නීතිඥ හේමන්ත වර්ණකුලසූරිය මහතා පෙනී සිටි අතර, නීතිපතිවරයා වෙනුවෙන් ජ්‍යෙෂ්ඨ රජයේ නීතිඥ ප්‍රියාස් බාරි මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=n12050912</link>
    <topic>නිළියගේ නමින් හෂීස් ගෙනා විත්තිකරුට විරුද්ධව මූලික සාක්ෂි වාර්තාවක් ඉල්ලයි</topic>
    <author>මානෙල් පුෂ්ප කුමාරි</author>
    <content>ඉංග්‍රීසි සඟරා තුනක මැද කොටස් සූක්ෂම ලෙස කපා සකස් කර ඒ තුළ හෂීස් ග්‍රෑම් 366යි මිලි ග්‍රෑම් 70ක් සඟවා තැපැල් මගින් මෙරටට එවා තිබූ පාර්සල් තුනක් සම්බන්ධයෙන් රක්ෂිත බන්ධනාගාරගත කර සිටි පළමු විත්තිකරු ඊයේ (08) දින අධිකරණයට ඉදිරිපත් කිරීමෙන් පසු අද (09) දිනට ඔහුට විරුද්ධව මූලික සාක්ෂි වාර්තාවක් ගොනු කරන ලෙස කොළඹ කොටුව මහෙස්ත්‍රාත් හා අතිරේක දිසා විනිසුරු කණිෂ්ක විජේරත්න මහතා නියෝග කළේ ය.සිද්ධිය සම්බන්ධයෙන් ඊයේ(08) දින රක්ෂිත බන්ධනාගාරය මගින් අධිකරණයට ඉදිරිපත් කෙරුණේ බ්‍රිතාන්‍ය ජාතික බ්‍රට්න් සොල් ෆීලික්ස් නමැති පළමු විත්තිකරු ය. ජෝස් කෙර විල්ටන් රේගන් නමැති දෙවන විත්තිකරු මේ වන විට රක්ෂිත බන්ධනාගාරයේ පසු වෙයි.සිද්ධියට අදාළව ඇන්ජලා සෙනෙවිරත්න මහත්මිය ඊයේ (08) දින අධිකරණයේ පෙනී සිටියා ය.මෙම සිද්ධියේ විත්තිකාර බ්‍රිතාන්‍ය ජාතිකයන් දෙදෙනා සමග එක්ව මත්ද්‍රව්‍ය අඩංගු පාර්සල් මුදා ගැනීම සඳහා අදාළ ලේඛන සකස් කිරීමට දායකවී ඇති තවත් සැකකරුවකු වන මහරගම අඹගහපුර පදිංචි උදේෂ් සුරනි හෙට්ටිආරච්චි නමැති අයද අත්අඩංගුවට පත්ව ඇත. ඇන්ජලා සෙනෙවිරත්න යන අයගේ සහ අනෙකුත් විත්තිකරුවන්ගේ අත් අකුරු සාම්පල් මේ වනවිට ලබා ගෙන ඇති බවත් අධිකරණයට දන්වා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r1205091</link>
    <topic>හාරිස්පත්තුව බෝගහකන්දට ලබාදුන් නළ ළිං තුනෙන් දෙකක් අක්‍රීයයි</topic>
    <author>මහනුවර දිසා සමූහ - කේ. චන්ද්‍රරත්න</author>
    <content>හාරිස්පත්තුව හල්ඔළුව බෝගහකන්ද ග්‍රාම සේවා කොට්ඨාසයට අයත් පවුල් 180 ක් වසර තිහකට වැඩි කාලයක් ජල ප්‍රශ්නයෙන් පීඩා විඳිති. රජයේ ආධාර මත මේ ගම්මාන සඳහා ලබා දුන් නළ ළිං තුනකින් දෙකක්ම අක්‍රීයව පවතී. එක් නළ ළිඳක් පමණක් යම් ප්‍රමාණයකට සක්‍රීයව ඇත. එම නළ ළිඳ ප්‍රදේශවාසී පවුල් 180 ක ජල අවශ්‍යතාව සපුරා දීමට ප්‍රමාණවත් නොවන බව ගම්වාසීහු කියති.මහවැලි ගංඟාව ආසන්නයේ මේ ගම්වාසීන් ජීවත්වුවත් ගඟෙන් බෙදාහරින නළ ජලය ඔවුන්ට නොලැබෙන බව පවසති.මහවැලි ගංඟාව හා බෝගහකන්ද ගම්මානය අතර දුර ප්‍රමාණය මීටර් 800 කටත් වඩා අඩු ප්‍රමාණයක් වුවත් උස්වූ කඳු ගැටයක පිහිටි බෝගහකන්ද ගම්මානයට නළ ජලය ලබාදීම දුෂ්කර බව ජලසම්පාදන මණ්ඩලයේ ඇතැම් නිලධාරීන් පවසයි.නමුත් 2006 වසරේ ජලසම්පාදන මණ්ඩලය මගින් නළ ජලය ලබා දෙන බවට ගම්වාසීන්ට රු. 360 ක් අයකොට ලබා දුන් අයැදුම්පත්වල පිටපත් තවමත් ඔවුහු සුරක්‍ෂිතව තබාගෙන සිටිති.බැද්දේගම වජිර හිමි - බෝගහකන්ද ගම්මානයට තිබෙන ප්‍රධානතම ගැටලුව ජලය නොමැති ප්‍රශ්නයයි. දැන් උල්පත් ජලය මේ ගම්මානයට නැහැ. නළ ළිං හිඳිලා. පවුල් 180 ක් දිනපතා ජල ප්‍රශ්නය විසඳා ගැනීමට නොහැකිව දුක් විඳිනවා. පන්සලටත් ජල ප්‍රශ්නය තිබෙනවා.විශ්‍රාමික ගුරුවරයකු වන පියසේකර මහතා - අපට තිබෙන ප්‍රධානතම ගැටලුව තමයි ජලය නොමැති ප්‍රශ්නය. ජල ටැංකියක් ඉදිකිරීමට අවශ්‍ය භූමිය නොමිලේ පරිත්‍යාග කරන්නට ඉඩම් හිමියෙක් ඉදිරිපත් වුණා. මහවැලි ගඟෙන් ජලය ලබා දෙනවා නම් එම ස්ථානයේ ජල ටැංකිය ඉදිකරන්නට හැකියි.හාරිස්පත්තුව ප්‍රාදේශීය සභා මන්ත්‍රී අතුල අල්විස් මහතා - මේ ගම්වාසීහු රජයේ රැකියා ඉල්ලන්නේ නැහැ. ඔවුන් ඉල්ලන්නේ ජල ප්‍රශ්නය විසඳා දෙන්න කියායි. මේ ගම්මානය පාමුලින් මහවැලි ගඟ ගලා බසිනවා. මහවැලි ගඟේ වතුර කුරුණෑගල දක්වා නළ මගින් ගෙන යන්න කටයුතු කරල තිබෙනවා. එහෙත් මහවැලි ගඟ අසබඩ මිනිසුන්ට ජලය නෑ. මේක විශාල අසාධාරණයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r1205092</link>
    <topic>හඟුරන්කෙත මල්උල්ල ග්‍රාම සංවර්ධන සමිතිශාලාව කඩාවැටෙන්න ඔන්න-මෙන්න</topic>
    <author>හඟුරන්කෙත සමූහ - රාජා ගුණරත්න</author>
    <content>හඟුරන්කෙත ගඟපළාත කෝරළයේ මල්උල්ල ග්‍රාම සංවර්ධන සමිති ශාලාවේ වහලේ පරාල හා රීප්ප දිරාපත්වී කඩාවැටෙන්නට පටන් ගෙන ඇත.මෙයට වසර හතළිහකට පෙර ගම්වාසීන් එක්ව මේ ගොඩනැගිල්ල තාවකාලිකව ඉදිකර ඇත.අනතුරුව වසර ගණනාවක් භික්ෂූන්වහන්සේ කිහිප නමක් මෙහි වස් වසා ඇත. වහල දිරාපත්වෙමින් පවතින අතර බිත්ති පුපුරා කැඩී යමින් ගෙබිමද ඉරිතලා ගල් පෑදී ඇත.මල්උල්ල ශ්‍රී අභිනවාරාම විහාරස්ථානය අසල පිහිටා ඇති මේ ගොඩනැගිල්ලේ දැනට සතිපතා සමෘද්ධි රැස්වීම්, ගොවි සංවිධාන, යෞවන සමාජ, ග්‍රාම සංවර්ධන, අවමංගල්‍යාධාර, සිවිල් ආරක්‍ෂක කමිටු ආදී රැස්වීම් පැවැත්වේ.සිල් සමාදන්වන සිල්වතුන් රැස්වී බණ භාවනා කරන්නේ ද ධර්ම සාකච්ඡා පවත්වන්නේද මේ ගරාවැටෙමින් පවත්නා ගොඩනැගිල්ලේය.මෙහි වහල කඩා වැටුනහොත් ජීවිත රැසක් අනතුරට ලක්වන බව ගම්වාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r1205093</link>
    <topic>කුරුවිට අවට ගම්වැසියෝකුරුගඟේ අවදානම් ගමනක</topic>
    <author>කුරුවිට සමූහ - රූපිකා කේ. බණ්ඩාර</author>
    <content>රට පුරා පාලම්, බෝක්කු තැනුුණද තවමත් උණ ලී පහුරේ පිහිට පැතීමට කුරුවිට, පන්නම, දෙව්පහල, සුදාගල ඇතුළු ගම්මාන රැසක වැසියන්ට සිදුවී තිබේ. මේ අවදානම් උණ ලී පහුරෙන් ඔවුන් කුරුගඟ තරණය කරන්නේ ජීවිත පරදුවට තබමිනි.අතදරුවන්, පාසල් දරුවන් මෙන්ම වයෝවෘද්ධ පිරිස් නංවාගෙන පහුර පැදීම මෙහි අවදානම තවත් වැඩිය.උණ ලී කීපයක් එක්කොට ගැටගසා සකසා ගන්නා ලද පහුරේ ලණු පොටවල් කැඩුණු අවස්ථාවල එය යළි සාදාගන්නේද වැඩි වශයෙන් පහුර පැදයන කාන්තාවන්මය.පාසල් දරුවන්ගේ පාසල් උපකරණ ගඟට වැටී ගසාගෙන ගිය අවස්ථා එමටය. මේ පිළිබඳව අදහස් පළකළ එන්. ලිවේරිස් මහතා ප්‍රකාශ කළේ, මේ ස්ථානයට කම්බි පාලමක් හෝ ලබාදීම පින්සිදුවන කටයුත්තක් බවයි.ගඟේ වතුර වැඩි දිනවලට පැය ගණන් ගං ඉවුරේ රැඳී සිටීමට සිදුවන බවද වෙනත් මාර්ගයකින් යන්නේ නම් විශාල දුරක් යා යුතු බවද ඔහු පවසයි.දෙව්පහල ප්‍රදේශයට යා හැකි ඉතාම ළඟ මාර්ගයද මෙය වන බැවින් විශාල පිරිසක් පාවිච්චි කරන්නේ මේ මාර්ගය බව ඒ මහතා පැවැසීය.තේ, රබර්, නිෂ්පාදනවෙළඳපළට රැගෙන යන්නේද මේ මාර්ගයෙනි. කුරුගඟේ, පන්නම තොටුපලට කම්බි පාලමක් හෝ ලබාදීමට කටයුතු කරන ලෙස ජනතාව වගකිවයුත්තන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r1205094</link>
    <topic>වත්තල නිවෙසක කතක් බියවද්දා83,000ක රන් ආභරණ කොල්ල කාලා</topic>
    <author>මීගමුව විශේෂ - එච්. ප්‍රනාන්දු</author>
    <content>අත්බෝම්බයක් සහ පිස්තෝලයක් රැගෙන නිවෙසට ඇතුළු වී නිවැසියන් බියගන්වා රුපියල් 83,000 ක් වටිනා රන් අභරණ කොල්ලකෑමේ වරද පිළිගත් පළමුවැනි විත්තිකරුට බරපතළ වැඩ ඇතිව වසර 3 ක සිරදඬුවමක් නියම කළ මීගමුව මහාධිකරණ විනිසුරු ශිරාන් ගුණරත්න මහතා දෙවැනි විත්තිකරුට අවුරුදු 2 ක බරපතළ වැඩ සහිත අවුරුදු 10 කට අත්හිටවූ සිරදඬුවමක් නියම කෙළේය.ඊට අමතරව විත්තිකරුවන් දෙදෙනාට රුපියල් 10,000 බැගින් දඩ නියම කෙරිණි.මීට අමතරව මෙම සිද්ධියේදී අගතියට පත් පැමිණිලිකාරිය වූ දිලානි ජසින්තා ජයතිලක මහත්මියට වන්දියක් වශයෙන් රුපියල් 30,000 ක මුදලක් ගෙවන ලෙස දෙවැනි විත්තිකරුට අධිකරණය විසින් නියෝග කරන ලදී.1988 ජූනි මස 8 වැනි දින හැඳල වත්තලදී මාරක ආයුධ වන අත්බෝම්බයක් හා පිස්තෝලයක් පාවිච්චි කොට රුපියල් 83,000 ක් වටිනා රන් අභරණ කොල්ලකන ලදැයි විත්තිකරුවන් දෙදෙනා අධි චෝදනා ලබා සිටියහ.රජයේ නීතිඥ පද්මාල් වීරසිංහ ද සිල්වා මහතා පැමිණිල්ල වෙනුවෙන් පෙනී සිටියේය. විත්තිය වෙනුවෙන් නීතිඥ ඉඳුනිල් පෙරේරා මහත්මිය පෙනී සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r1205095</link>
    <topic>මහරගම ගම නැඟුම ව්‍යාපෘති 41ක්</topic>
    <author>මහරගම විශේෂ වේහැල්ලේ පියතිලක</author>
    <content>ආර්ථික ප්‍රවර්ධන අමාත්‍යාංශයේ ගම නැඟුම එක ගමට එක වැඩක් යන වැඩපිළිවෙළ යටතේ මහරගම ප්‍රාදේශීය ලේකම් බල ප්‍රදේශයට සංවර්ධන ව්‍යාපෘති 41ක් ලැබී ඇත. මෙම ව්‍යාපෘතිවලට ප්‍රජා මධ්‍යස්ථාන ඉදිකිරීම, සියලු මාර්ග ප්‍රතිසංස්කරණය කිරීම ද මාතෘ සායන සංවර්ධනයද ඇතුළත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r1205096</link>
    <topic>මීගොඩ බස් මඟීන්ට අනතුරක් අතළඟයි</topic>
    <author>ඡායාරූපය - හෝමාගම විශේෂ ජිනදාස ගමගේ</author>
    <content>මීගොඩ ආර්ථික මධ්‍යස්ථානය විසින් ලක්ෂ ගණනාවක් වැයකොට ඉදිකරන ලද මෙම බස් මඟී ආවරණය මත දැවැන්ත මාර ගසක් මුලින් ගැලවී හේත්තු වී ඇත. කොයි මොහොතේ හෝ මෙය ඇද වැටුණොත් මෙම මගී ආවරණය පමණක් නොව පිලිප් ගුණවර්ධන පුස්තකාලය, සමූපකාර වෙළෙඳසල, ග්‍රාමීය බැංකුව ආදියට ද බරපතළ හානි සිදුවීමේ අවදානමක් පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r1205097</link>
    <topic>පාරිභෝගික පනත උල්ලංඝනය කළවෙළෙඳුන් තිදෙනකුට දඩ</topic>
    <author>පානදුර සමූහ</author>
    <content>කල් ඉකුත් වූ සිසිල් බීම බෝතලයක් පාරිභෝගිකයකුට අලෙවි කිරීමේ චෝදනාවට වරද පිළිගත් වෙළෙඳසල් හිමිකාරියට රුපියල් දහදාහක දඩයක් පානදුර මහේස්ත්‍රාත් ආර්. එස්. ඒ. දිසානායක මහතා නියම කෙළේය.නියමිත මිලට වඩා වැඩි මිලකට සහල් කිලෝවක් අලෙවි කිරීමේ චෝදනාවට වරද පිළිගත් දෙදෙනකුට ද රුපියල් පන්දහස බැගින් දඩ නියම කෙරුණි.පාරිභෝගික අධිකාරියේ කළුතර ශාඛාවේ පරීක්ෂක උදය නාමල්ගම මහතා මෙම වැටලීම් සිදුකර නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r1205098</link>
    <topic>බාල වයස්කාර දියණියට අතවර කිරීමට අනියම් සැමියාට අනුබල දුන් මව රිමාන්ඩ්</topic>
    <author>අලව්ව විශේෂ – ඒ. කීර්තිසිංහ</author>
    <content>තම දහතුන් හැවිරිදි දියණියට ද අතවර කිරීමට අනියම් සැමියාට අනුබල දුන්නේ යැයි කියන මවක් අලව්ව පොලිසිය මඟින් අත්අඩංගුවට ගෙන ඇත.අත්අඩංගුවට ගත් කාන්තාවගේ විවාහක සැමියා ඇය අතහැර ගොස් එම ගමේම වෙනම ජීවත් වෙයි.දිනක් අතර මගදී හමුවුණු තම දියණියගේ සියලු විස්තර දැනගත් දැරියගේ පියා මේ බව අලව්ව පොලිසියට පැමිණිලි කෙළේ ය.අලව්ව පොලිසියේ කාන්තා කාර්යාංශය මගින් මව සහ දියණියත් අත්අඩංගුවට ගෙන ප්‍රශ්න කිරීමේ දී මවගේ අනියම් සැමියා දියණියට අතවර කර ඇති බවත් මව ඊට අනුබල දී ඇති බවත් හෙළි විය.දැරිය අධිකරණ වෛද්‍ය පරීක්‍ෂණයකට භාජනය කිරීමේ දී ඇය තුන් මසක ගැබිනියක් බවද තහවුරු වී තිබේ.සැකකාරිය පොල්ගහවෙල මහේස්ත්‍රාත් බුද්ධික එස්. රාගල මහතා වෙත ඉදිරිපත් කරන ලදුව රක්‍ෂිත බන්ධනාගාර ගත කෙරිණ.සැකකාරියගේ අනියම් සැමියා බව කියන යුද හමුදා සෙබළකු අත්අඩංගුවට ගන්නා ලෙස මහේස්ත්‍රාත්වරයා විසින් නියෝග කරන ලදී.අලව්ව පොලිස් ස්ථානාධිපති මහින්ද පුෂ්පකුමාර මහතාගේ උපදෙස් මත අපරාධ අංශයේ ස්්ථානාධිපති දසනායක මහතා ඇතුළු කණ්ඩායමක් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r1205099</link>
    <topic>මැතිවරණයට වියදම් කිරීමට යැයි කියා ව්‍යාපාරිකයකුගෙන් ලක්ෂ 13ක් වංචා කරලා</topic>
    <author>අත්තනගල්ල විශේෂ ජයවීර සුගතපාල</author>
    <content>පළාත් පාලන මැතිවරණයට වියදම් කිරීමට යැයි කියා ව්‍යාපාරිකයකුගෙන් රු. ලක්ෂ 13ක් ලබාගෙන වංචා කිරීමේ සිද්ධියක් සම්බන්ධයෙන් රිමාන්ඩ් භාරයේ සිටි පළාත් පාලන ඡන්ද අපේක්ෂකු රුපියල් ලක්ෂ 13ක නිශ්චල හෝ චංචල දේපළ ඇපයක් සහ රු. ලක්ෂ 5 බැගින් වූ ශරීර ඇප තුනක් මත මුදාහැරීමට අත්තනගල්ල අතිරේක මහේස්ත්‍රාත් සහ අතිරේක දිසා විනිසුරු බී.ඩී.ආර්. සිසිර කුමාර මහතා නියෝග කළේය.චූදිත ඡන්ද අපේක්ෂකයා පසුගිය පළාත් පාලන මැතිවරණයේදී එක්සත් ජනතා නිදහස් සන්ධානයෙන් දුම්මුන්නේගෙදර ප්‍රදේශයෙන් ඉදිරිපත් වූවකුª බවද මැතිවරණයට වියදම් කිරීමට කියා ගුණතිලක නම් වූ ව්‍යාපාරිකයකුගෙන් රුපියල් දහතුන් ලක්ෂ තිස් හතර දහසක් ලබාගෙන වංචා කොට ඇති බවද ගම්පහ පොලිසියේ විශේෂ වංචා විමර්ශන අංශයේ සැරයන් ජේ. ඇම්. චන්ද්‍රසිරි මහතා අධිකරණයට දන්වා සිටියේය.නඩුව නැවත කැඳවීම අගෝස්තු 6 වැනි දිනට නියම කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=r12050910</link>
    <topic>කොට්ටාව - හොරණ මාර්ගයසංවර්ධනය කර දෙන්නැයි ඉල්ලති</topic>
    <author>හෝමාගම විශේෂ ජිනදාස ගමගේ</author>
    <content>කොට්ටාව - හොරණ මාර්ගය සංවර්ධනයට බලධාරීන්ගේ ඇස නොගැටීම ගැන නගරවාසීන් මෙන්ම ව්‍යාපාරික ප්‍රජාවද මැසිවිලි නගති.ඉතා ශීඝ්‍රයෙන් දියුණුවෙන් දියුණුවට පත්වන කොට්ටාව නගරයේ කොට්ටාව - හොරණ මාර්ගය ඉතා පටු නිසා වාහන තදබදය සෑමවේලේම පවතින අතර එය හයිලෙවල් පාරට ද බලපවත්වන අවස්ථා බොහෝය.තමන්ගේ ව්‍යාපාරික ස්ථානයට වාහනයකින් ගෙනා බඩු බාහිරාදිය බාගැනීමට හෝ කඩයකින් පාරිභෝගිකයෙක් ලබාගත් ද්‍රව්‍යයක් වාහනයකට පටවා ගැනීමට හෝ මෙම මාර්ගය පටුවීම නිසා නොහැකි වී ඇත. මෙම තත්ත්වය නිසා මගී ජනතාවද ඉමහත් අපහසුතාවයකට පත්වෙති.දක්ෂිණ ලංකා අධිවේගී මාර්ගය මෙම නගරය ආසන්නයේම පිහිටා ඇති අතර එම මාර්ගයේ ගමන් ගන්නා වාහන ද මෙම මාර්ගය පාවිච්චි කරන නිසා මෙම කොට්ටාව - හොරණ මාර්ගය පුළුල්කර සංවර්ධනය කිරීමේ අවශ්‍යතාව ඉමහත්ය.අනවසර ඉදිකිරීම් නිසා කාණු පද්ධතියක් හරියාකාර නොමැතිවීම හේතුවෙන් වැසි දිනවල පාර මැද ජලය රැඳීමත් ජනතාවට මහත් හිරිහැරයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=s1205091</link>
    <topic>ආසියානු කනිෂ්ඨ රගර්තරගාවලිය ශ්‍රී ලංකාවේදී</topic>
    <author>ෆවුස් මොහොමඩ්</author>
    <content>ආසියානු කනිෂ්ඨ රගර් දෙවැනි කොටසේ තරගාවලිය මේ වසරේදී ශ්‍රී ලංකාවේ පැවැත්වීමට නියමිතය.අවුරුදු 19න් පහළ තරගාවලියක් ලෙස පැවැත්වෙන ආසියානු කනිෂ්ඨ රගර් දෙවැනි කොටසේ තරගාවලියට සත්කාරක ශ්‍රී ලංකාව සමග චීන තායිපේ, සිංගප්පූරුව සහ මැලේසියාව ක්‍රීඩා කරනු ඇත.තරගාවලිය ලබන සැප්තැම්බර් මස 11 වැනිදා සිට 16 වැනිදා දක්වා මහනුවර පැවැත්වෙන බව ආසියානු රගර් සංගමයේ වෙබ් අඩවියේ සඳහන් වුවද එය අදාළ දිනවලදී කොළඹ පැවැත්වෙනු ඇතැයි ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා ‘දිනමිණ’ ට පැවැසීය. තරගාවලිය සඳහා සහභභාගි වන ශ්‍රී ලංකා 19 න් පහළ රගර් කණ්ඩායමේ සංචිතය ඉදිරියේදී නම් කිරීමට නියමිතය.පසුගිය වසරේ හොංකොං නුවර පැවැති ආසියානු කනිෂ්ඨ රගර් පළමු කොටසේ තරගාවලියට ක්‍රීඩා කළ ශ්‍රී ලංකාව එහිදී සහභාගි වූ තරග සියල්ලම පරාජයට පත්වීම හේතුවෙන් මෙවර දෙවැනි කොටසේ තරගාවලිය දක්වා පල්ලම් බැසීමට සිදුවී තිබිණ.මහනුවර ත්‍රිත්ව විදුහලේ මුරාඩ් රම්සින්ගේ නායකත්වයෙන් යුතුව එම තරගාවලියට සහභාගි වූ ශ්‍රී ලංකා පිල ජපානය හමුවේ ලකුණු 54 - 29 ක් ලෙසත්, හොංකොං පිල හමුවේ ලකුණු 38 - 14 ක් ලෙසත්. තායිලන්තය ඉදිරියේ ලකුණු 51 - 39 ක් ලෙසත් පරාජය විය.මෙවර දෙවැනි කොටස නියෝජනය කළ ද සත්කාරකත්වය ලබා දෙන බැවින් දස්කම් අතරට පැමිණ ලබන වසරේ දී ආසියානු කනිෂ්ඨ රගර් තරගාවලියේ පළමු කොටස නියෝජනය කිරීමට ශ්‍රී ලංකාවට වැඩි අවස්ථාවක් උදා වී ඇත.ආසියානු කනිෂ්ඨ රගර් තරගාවලියේ පළමු කොටසේ තරගාවලිය කනිෂ්ඨ ලෝක කුසලාන රගර් තරගාවලිය සඳහා ආසියාවේ සුදුස්සන් තෝරාගනු ලබන තරගාවලියක් ලෙස ද සැළකේ.මෙවර පළමු කොටසේ තරගාවලිය ජපානය, තායිලන්තය, හොංකොං සහ කොරියාවේ සහභාගිත්වයෙන් ලබන ජූලි මාසයේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=s1205092</link>
    <topic>ජාතික ක්‍රීඩා පනතපාර්ලිමේන්තුවට</topic>
    <author>දුමින්ද ගුරුගේ, චමීර ඇල්ලදෙණිය,සුභාෂිණී සේනානායක</author>
    <content>ජාතික ක්‍රීඩා ප්‍රතිපත්තිය ක්‍රීඩා ඇමැති මහින්දානන්ද අලුත්ගමගේ මහතා විසින් පාර්ලිමේන්තුවට ඊයේ (08) ඉදිරිපත් කළේය. ක්‍රීඩාවෙන් ආසියාවේ බලවත්ම රට බවට ශ්‍රී ලංකාව බවට පත්කිරීමේ අරමුණින් මේ ජාතික ප්‍රතිපත්තිය සකස් කර ඇත.ක්‍රීඩාව තුළින් සෞඛ්‍යසම්පන්න, විනයගරුක සමාජයක් ගොඩනැගීමට මෙම ජාතික ප්‍රතිපත්තිය මගින් රජය අපේක්ෂා කරයි. ශ්‍රී ලංකාවේ ප්‍රධාන ඉපැයුම් ක්ෂේත්‍රයක් ලෙස ක්‍රීඩාව ගොඩනැගීමටත්, සාමය හා සහජීවනයට ද ක්‍රීඩාව යොදා ගැනීමටත් ක්‍රීඩා ජාතික ප්‍රතිපත්තිය මගින් අවස්ථාව සැලසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=s1205093</link>
    <topic>ඉතාලි පාපැදි සවාරියේ තෙවැනි අදියර මැට් ගොස් ජය ගනී</topic>
    <author>කොපන්හේගන් (ඒ.එෆ්.පී.)</author>
    <content>ඔස්ට්‍රේලියාවේ මැට් ගොස් ඉතාලි පාපැදි සවාරියේ තෙවැනි අදියර ජය ගැනීමට සමත් විය. සිය ‘ඔරිකා-ග්‍රීන්එජ්’ කණ්ඩායමට ඔවුන්ගේ මංගල ග්‍රෑන්ඩ් ටුවර් ජයග්‍රහණය ලබා දීමෙන් පසුව ගොස් ඉතාමත් සතුටින් සිටියේය.“ජය ගැනීමට හැකිවීම ගැන මා ඇත්තෙන්ම සතුටු වෙනවා. ඉරිදා තරගයේ මා සිටියේ කැවන්ඩිෂ් ට (බ්‍රිතාන්‍ය මාක් කැවන්ඩිෂ්) පිටුපසිනුයි. ඒ නිසා මට මේ අදියරේ ජය අවශ්‍යම වුනා” යැයි ගොස් කීවේය.ග්‍රෑන්ඩ් ටුවර් තරගයක මෙය අපේ පළමු ජයග්‍රහණය නිසා මෙය මටත් කණ්ඩායමටත් වැදගත් ජයග්‍රහණයක්. මේ ජය මගේ කණ්ඩායමේ සගයින්ට පුද කරන්න මා කැමතියි. මොකද, මට ජය ගන්න පුළුවන් වන පරිද්දෙන් මාව ඉදිරියට ගන්න ඔවුන් විස්මිත කාර්යයක් ඉටු කළා.”ඉතාලි ජාතික රොබර්ටො ෆෙරාරිගේ සැකසහිත තරග උපක්‍රම නිසා අවසානයට මීටර 150ක් පමණ තිබියදී එහෙ මෙහෙ විසිරී සිටි තරගකරුවන් අතර කැවන්ඩිෂ් හා සමස්ත තරගයේ දැනට ඉදිරියෙන් සිටින ටේලර් පිනී ද සිරවී සිටියහ.ලෝක ශූර කැවන්ඩිෂ් සිය පාපැදිය ඔසවා ගෙන ඉන් මිදීමට අවසානයේ සමත් වුවද ඔහුගේ ජර්සිය හොඳටම ඉරී ගොස් තිබිණි. පිනී අවසානටය තරගය අවසන් කළද ඔහු තවමත් තරග පෙරමුණ රැක ගෙන සිටී.තරගකරුවන්ට අවහිර වන පරිදි ධාවනයේ යෙදුනු ෆෙරාරි ට තරග නිලධාරීන් විසින් දඬුවම් කර එම අදියරේ 192 වැනි ස්ථානය දක්වා පහතට දැමූවද පසුව ඔවුන් ෆෙරාරිගේ නිර්දෝෂීභාවය ප්‍රසිද්ධ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=s1205094</link>
    <topic>ක්‍රීඩා-සෞඛ්‍ය අමාත්‍යාංශ එක්වදිස්ත්‍රික් 25ක ක්‍රීඩා වෛද්‍ය ඒකක</topic>
    <author>පි‍්‍රන්ස් ගුණසේකර</author>
    <content>ක්‍රීඩා අමාත්‍යාංශය හා සෞඛ්‍ය අමාත්‍යාංශය එක්ව දිස්ත්‍රික් 25 ක ක්‍රීඩා වෛද්‍ය ඒකක ආරම්භ කිරීමට යයි. ක්‍රීඩා වෛද්‍ය විද්‍යාව පිළිබඳ ඩිප්ලෝමාධාරී වෛද්‍යවරු මෙම දිස්ත්‍රික් කී‍්‍රඩා වෛද්‍ය ඒකකවලට අනුයුක්ත කෙරේ.උතුරු නැගෙනහිර ඇතුළු රට පුරා ආරම්භ කෙරෙන දිස්ත්‍රික් ක්‍රීඩා වෛද්‍ය ඒකක මගින් ජාතික සංචිතවල ක්‍රීඩක ක්‍රීඩිකාවන්ට ප්‍රමුඛතාව ලැබෙන පරිදි ප්‍රතිකාර ලබා දීමට නියමිතය.දිස්ත්‍රික් ක්‍රීඩා වෛද්‍ය ඒකක පිහිටුවීම මගින් ක්‍රීඩක ක්‍රීඩිකාවන්ට ප්‍රතිකාර ගැනීම සඳහා නිතර කොළඹ පැමිණීම වළක්වා ගත හැකි වේ. දිස්ත්‍රික් වෛද්‍ය ඒකක මගින් ඉටුකර ගැනීමට අපහසු සේවාවක් වෙතොත් කොළඹ පිහිටි ක්‍රීඩා වෛද්‍ය ආයතනය මගින් එය ලබා දීමට පියවර ගැනේ.දිස්ත්‍රික් ක්‍රීඩා වෛද්‍ය ඒකක පිහිටුවීම පිළිබඳ වරින් වර අදහස් මතු වුව ද මෙවර සෞඛ්‍ය අමාත්‍යාංශය සමග එක්ව ක්‍රියාත්මක කිරීමට හැකිවීම වඩාත් සාර්ථක බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා පැවැසීය.ක්‍රීඩා වෛද්‍ය විද්‍යාව පිළිබඳ වැටහීමක් හා අත්දැකීමක් ඇති වෛද්‍යවරුන්ගේ සේවය ලැබීමෙන් ක්‍රීඩක ක්‍රීඩිකාවන්ට විශාල ප්‍රයෝජනයක් ලැබෙනු ඇතැයි ඒ මහතා විශ්වාසය පළ කළේය.ක්‍රීඩක ක්‍රීඩිකාවන්ට තහනම් උත්තේජන ඖෂධ පිළිබඳ ගැටළුවක් ඇත්නම් අවශ්‍ය උපදෙස් ඉක්මනින් ලබා ගැනීමට ද දිස්ත්‍රික් වෛද්‍ය ඒකක උපකාරි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=s1205095</link>
    <topic>ගම්පහටවොලිබෝල්ජයක්</topic>
    <author>පොලොන්නරුව දිසා සමූහ ඇම්. පී. සරත්</author>
    <content>සිරිපාල ගම්ලත් අභියෝගතා වොලිබෝල් ශූරතා තරගාවලිය පසුගියදා මැදිරිගිරිය ජාතික පාසල් ක්‍රීඩාංගණයේ දී පවත්වන ලදී. මෙහි ශූරතාවය ගම්පහ දිස්ත්‍රික් කණ්ඩායම හිමිකර ගත් අතර අනුශූරතාවය පනාගොඩ යුද හමුදා කණ්ඩායමට හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=s1205096</link>
    <topic>මාතලේ සා. තෝමස් විදුහලට ලකුණු 24-5ක ජයක්</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් ලීග් රගර් තරගාවලියේ මාතලේ සාන්ත තෝමස් විදුහල සහ කුරුණෑගල සාන්ත ආනා විදුහල අතර ඊයේ පේරාදෙණියේ පැවැති තරගයෙන් ලකුණු 24 - 5ක ජයක් අත්කර ගැනීමට සාන්ත තෝමස් විදුහල සමත්විය.සාන්ත තෝමස් විදුහල රැස්කළ ලකුණු සංඛ්‍යාවට ගෝල් 3ක් සහ දඩුවම් පහරක් ඇතුලත් වූ අතර සාන්ත ආනා විදුහල උත්සාහක දිනුමක් වාර්තා කළේය. තරගයේ පළමු භාගය නිමාවන විට ලකුණු 14-5ක් ලෙස සාන්ත තෝමස් විදුහල ඉදිරියෙන් සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=s1205097</link>
    <topic>රන්තරු ශ්‍රී ශාන්තක්‍රිකට් තරගය 13දා</topic>
    <author>කොළොන්නාව සමූහ ඒ. සුමනසේන</author>
    <content>අංගොඩ රන්තරු ක්‍රීඩා සමාජය හා ශ්‍රී ශාන්ත ක්‍රීඩා සමාජයේ පැරැණි ක්‍රීඩකයින්ගේ සහභාගිත්වයෙන් පැවැත්වෙන වාර්ෂික ක්‍රිකට් තරගය මෙම 13 දා උදේ 10.00 ට කොටිකාවත්ත මුල්ලේරියාව ප්‍රාදේශීය සභා සභාපති ප්‍රසන්න ගුණසිංහ සෝලංගආරච්චි මහතාගේ ප්‍රධානත්වයෙන් අංගොඩ ටී. බී. ඉලංගරත්න ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=s1205098</link>
    <topic>කල්කටා නයිට් රයිඩර්ස් පෙරමුණේ</topic>
    <author/>
    <content>අයි.පී.එල්. තරගාවලියේ මෙතෙක් පෙරමුණේ පසු වූ ප්‍රබල දිල්ලි ඩෙයාර්ඩෙවිල්ස් කණ්ඩායම දෙවැනි තැනට ඇද දමා පෙරමුණ ගැනීමට කල්කටා නයිට් රයිඩර්ස් පිල සමත් විය.පෙරේදා පැවැති මේ තරගයේ දී පළමුව පන්දුවට පහර දී දිල්ලි කණ්ඩායම රැස් කළ ලකුණු 153 හඹා ගිය කල්කටා පිල ඕවර 18.4 කදී කඩුලු 6 ක ජයක් අත්කර ගත්තේ ය. දිල්ලි ඉනිමේදී මුල් කඩුලු 2 ම බිඳ දැමූ ජැක් කලිස් පිත්තෙන් දස්කම් දක්වමින් ලකුණු 30 ක් රැස්කොට තරගයේ වීරයා සම්මානය දිනා ගත්තේ ය.මහේල නොසන්සුන්දිල්ලි කණ්ඩායමේ පළමු කඩුලු 2 බිඳ වැටීමෙන් පසුව පිටියට පිවිසි මහේල ජයවර්ධන කලිස් විසින් යවනු ලැබූ ඉනිමේ 6 වැනි ඕවරයේ දී කඩුලු රකින බ්‍රෙන්ඩන් මැකලම් වෙතට උඩ පන්දුවක් ලබා දුන් බවට කරනු ලැබූ දැඩි ඉල්ලීම විනිසුරු නිශ්ප්‍රභා කළේ ය.කෙසේ නමුත් ඒ අවස්ථාවේදී ප්‍රතිවාදී කල්කටා පිලේ නායක ගෞතම් ගම්භීර් සහ මහේල අතර උණුසුම් වචන හුවමාරුවක් සිදුවිය. විනිසුරුගේ මැදිහත්වීමෙන් තත්ත්වය පාලනය කෙරුණු නමුත් මිනිත්තු කීපයක් යනතුරු මහේල සන්සුන් වූයේ නැත.ලකුණු 30 ක් ලබා සිටියදී මහේල දුවද්දී දැවී යාමකට හසුවූයේ ගම්භීර් විසින් කෙළින්ම කඩුල්ලට පන්දුව එල්ල කරනු ලැබීමේ හේතුවෙනි.දිල්ලි පිල 153/9 (ඕවර 20)ඉර්ෆාන් පතාන් 36, මහේල ජයවර්ධන 30, විරෙන්දර් ෂෙවාග් 23(ජැක් කලිස් 20/3, සුනිල් හරේන් 23/2)කල්කටා පිල - 154/4 (ඕවර 18.4)බ්‍රෙන්ඩන් මැකලම් 56, ගෞතම් ගම්භීර් 36, ජැක් කලිස් 30 (උමේෂ් යාදෙව් 30/2).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=s1205099</link>
    <topic>ලෝක ස්නූකර් ශූරයා ඕ’සලිවන්</topic>
    <author>එංගලන්තය (ඒ.එෆ්.පී.)</author>
    <content>රොනී ඕසලිවන් 2012 ලෝක ස්නූකර් ශූරතාවලිය ජය ගත්තේය. ඔහු මේ ජයග්‍රහණය වාර්තා කළේ ලකුණු 18–11කින් අලි කාටර් පරදවමිණි.මේ ජයග්‍රහණයත් සමග ඕ’සලිවන් ට ඔහුගේ සිවුවැනි ලෝක කිරුළ හිමි වූ අතර මේ පරාජය කාටර් අවසාන තරගයකදී ලැබූ දෙවැනි පරාජය විය. 2008 ශූරතාවලියේදීද ඔහු එංගලන්තයේ ම සලිවන් ට ලකුණු 18–8කින් පරාජය විය.මීට අමතරව, සිය ක්‍රීඩා ලෝලීන් අතර ‘ද රොකට්’ ලෙසින් හැඳින්වෙන ඕසලිවන් මේ ජයග්‍රහණයත් සමග ලෝක ශූරතාවලියක අවසාන තරගය කිසි විටෙකත් පරාජය වී නැති සිය වාර්තාව තව දුරටත් පවත්වා ගෙන යාමටද සමත් විය.තවද, මේ වසරේ වයස අවුරුදු 36 සපුරන සලිවන්, 1985 වසරේදී ඩෙනිස් ටේලර්ගේ ජයග්‍රහණයෙන් පසුව ශූරතාව දිනා ගත් වයසින් වැඩි ම ක්‍රීඩකයා බවටද පත්විය. මෙවර ජයග්‍රහණය කරා ගිය ගමනේදී සලිවන් වෙතින් පීටර් එබ්ඩන්, මාක් විලියම්ස් හා නීල් රොබර්ට්සන් යන හිටපු ශූරයින් මෙන්ම දෙවතාවක්ම අනු සූරයා වූ මැතිව් ස්ටීවන්ස් ද පරාජයට පත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=f1205091</link>
    <topic>එතෙර කිරට නාඬන්නේ සුපිරි කිරියි අපි දෙන්නේ</topic>
    <author>සාකච්ඡා කෙළේ උදිත ගුණවර්ධන ඡායාරූප රක්ෂණ ශ්‍රියන්ත</author>
    <content>දේශීය කිරි නිෂ්පාදකයා මුහුණ දී ඇති ගැටලු, ඒවා විසැඳීමට රජය ගෙන ඇති වැඩපිළිවෙළ සහ තවත් කාලින හා සමාජ කරුණු පිළිබඳ නියෝජ්‍ය ඇමැති එච්.ආර්.මිත්‍රපාල මහතා සමඟ සිදු කළ සාකච්ඡාවකි මේ.* පසුගිය සතියේදී කිරි නිෂ්පාදනය හා දේශීය ගොවියා පිළිබඳ නැවත කතා බහක් ඇති වුණා. එයට හේතුª වූයේ කිරි නිෂ්පාදනය හා ඒවා නිසි මිලකට අලෙවි කිරීමට නොහැකි වීමයි. ඒ නිසා කිරි අපතේ යැවීමක් සිදු කළා. මේ පිළිබඳ විෂය භාර නියෝජ්‍ය ඇමැතිවරයා විදියට ඔබේ මතය මොන වගේද?අප හිතන්නේ මෙය සිතා මතා ආණ්ඩුව අපහසුතාවට පත් කිරීම සඳහා සිදුකළ ප්‍රදර්ශනාත්මක දෙයක්. එහෙම නැතිව මෙය බිම් මට්ටමින් ගොවියාගේ හදවතින් පැමිණි විරෝධයක් නොවෙයි. වෙනත් විදිහකට කියතොත් මෙය රූපවාහිනි මාධ්‍ය කැමරා ඉදිරියේ සිදුකළ ප්‍රදර්ශනයක් පමණයි.මේ කිරි ගඟට හැලීම සිදුකර තිබෙන්නේ හයක් හතරක් නොතේරෙන කිරි අලෙවි ක්‍ෂේත්‍රයට ඊයේ පෙරේදා ආපු වෙළෙන්දෙක් නොවෙයි. ප්‍රදේශයේ කිරි ගොවියාගෙන් කිරි මිලදී ගන්න තොග වෙළෙන්ඳායි. ඔහු කියන්නේ තමන් කිරි අලෙවි කළ සමාගම් කිරි මිලදී ගැනීම ප්‍රතික්ෂේප කළ නිසා මේ තත්ත්වය ඇති වූ බවයි.ඒත් මේ කාරණය ඉතාමත් සරලයි. විසඳුම ඒ තරම් පැහැදිළියි. ඔහුට පුළුවන්කම තිබෙනවා පශු සම්පත් අමාත්‍යංශයට මේ තත්ත්වය පැහැදිළි කරන්න. ඒ විදිහට පැහැදිළි කිරීම් කළ හැකිව තිබුණානම් ඔහුට කිරි අපතේ යැවීමට සිදු වන්නේ නැහැ. මිල්කෝ සමාගම මිලදී ගන්නවා.ඔහු මේ තත්ත්වය දැන දැන කිරි අපතේ හැරියේ සැලැසුමකට අනුවනම් එය කුමන්ත්‍රණයක්, නැතිනම් සැලැසුම් සහගත දෙයක් විදිහට තමයි හඳුන්වා දෙන්න පුළුවන්කම තිබෙන්නේ.* ඔබ කියන්නේ කිරි අපතේ යැවීමට හෝ කිරි ගඟට දැමීමට තරම් අර්බුදයක් දේශීය කිරි ක්‍ෂේත්‍රයේ නොමැති බවද?පැහැදිළිව කියන්න පුළුවන් කරුණ තමයි කිරි විකුණා ගැනීමට බැරි තරම් අර්බුදයක් රටේ නොමැති බව. එහෙම තත්ත්වයක් තිබෙනවානම් සෑම ප්‍රදේශයකින්ම, ගොවි ජනතාව අතරින් පුළුල් විරෝධත්වයක් එන්න ඕනෑ. එහෙත් ඒ විදිහේ විරෝධයක් ආවේ නැහැ. එක් ප්‍රදේශයක එක් පුද්ගලයකුගේ විරෝධයක් තමයි මාධ්‍ය හරඹය හරහා ජාතික ප්‍රශ්නයක් බවට පත් වුණේ.* මෙරට දේශීය එළ කිරි නිෂ්පාදනය පුළුල් කිරීමටත් දේශීය කිරි ගොවියාගේ ආර්ථිකය ශක්තිමත් කිරීමටත් මොන විදිහේ වැඩපිළිවෙළක්ද ක්‍රියාත්මක කරන්නේ?පසුගිය අයවැයේ දී කිරි ලීටරයකට රුපියල් 50 ක මිලක් ලබාදීමට ජනාධිපතිතුමා තීරණය කළා. මෙය දේශීය කිරි ගොවියාගේ ආර්ථිකය ශක්තිමත් කිරීමට ගත් තීරණයක් විදිහට හඳුන්වන්න පුළුවන්. රජයේ දැන් අරමුණ වෙලා තිබෙන්නේ දේශීය කිරි පාරිභෝගිකයාට දේශීය කිරි මිලදී ගැනීම සඳහා උනන්දුව ඉහළ දැමීමයි. අප අමාත්‍යාංශය විදිහට එයට අවශ්‍ය වැඩපිළිවෙළ සකස් කර තිබෙනවා. මේ වන විට දේශීය කිරි සදහා ඉල්ලුම 40% දක්වා ඉහළ ගිහින් තිබෙනවා. මේ වැඩපිළිවෙළ සාර්ථක බවට මේ දත්ත ප්‍රමාණය වුණත් ප්‍රමාණවත්.* එහෙත් විධිමත් ලෙස කිරි එකතු කිරීමක් අමාත්‍යාංශ මට්ටමින් සිදු නොවන බවට ගොවීන් චෝදනා එල්ල කරනවා. මේ චෝදනා කෙතෙක් දුරට සාධාරණද..?මේ විදිහේ චෝදනා කවුරුන් එල්ල කළත් ඒ චෝදනාවල පදනමක් නැහැ. ආණ්ඩුව කිරි මිලදී ගැනීමට අවශ්‍ය විධිමත් වැඩපිළිවෙළක් ආරම්භ කර තිබෙනවා. ඒ සඳහා අවශ්‍ය කරන එකතු කිරීමේ මාධ්‍ය ස්ථාන රාශියක් රට පුරා පිහිටුවා තිබෙනවා. ඒ නිසා මිලදී ගැනීමේ මධ්‍යස්ථාන නැති බවටත් කිරි මිලදී ගැනීම නිසි විදිහට සිදු නොවන බවටත් එල්ල කරන චෝදනා වැරැදියි. අමාත්‍යාංශ මට්ටමින් පශු සම්පත් ක්‍ෂේත්‍රයේ වැඩි වර්ධනය සඳහා විධිමත් හා ශක්තිමත් වැඩපිළිවෙළක් ක්‍රියාත්මක කර තිබෙනවා.* පශු සම්පත් ක්‍ෂේත්‍රයේ දියුණුව සඳහා ආණ්ඩුවේ වැඩපිළිවෙළ මොකක්ද?ඉහළ කිරි නිෂ්පාදනයක් ලබා ගන්න පුළුවන් හොඳ තත්ත්වයේ ගවයන් මෙරටට ආනයනය කිරීමටත් ඔවුන් කිරි ගොවින් අතර බෙදා හැරීමටත් කටයුතු කර තිබෙනවා. එහි මුල් පියවර ලෙස ගවයන් පන්සියයක් පමණ මෙරටට ගෙන්වා අවසන්. තවත් කොටසක් ආනයනය කිරීමට නියමිතයි. අපේ අරමුණ වෙලා තිබෙන්නේ දසදහසක් වූ ගවයන් හා එළදෙනුන් ප්‍රමාණයක් මෙරටට ගෙන ඒමයි. මේ මඟින් පශු සම්පත් ක්‍ෂේත්‍රයේ නවෝදයක් ඇති කිරීමට හැකියාව තිබෙනවා.* ආනයනික කිරි පිටි මිල ඉහළ යාම නිසා ජනතාව අපහසුතාවට පත්ව තිබෙනවා. ආණ්ඩුව හදිසියේම ආනයනය කරන කිරි පිටි සඳහා ආනයනික බදු පැනවීමට තීරණය කළේ ඇයි?දේශීය කිරි නිෂ්පාදකයා ශක්තිමත් කිරීම තමයි මේ ආනයන බදු පැනවීමට හේතු වුණේ. අනෙක් විදිහට සලකා බැලුවහොත් අප ආනයනික කිරි පිටි විදිහට භාවිතයට ගන්නේ ඕස්ට්‍රේලියාවේ, නවසීලන්තයේ භාවිතයට නොගන්නා බාල ප්‍රමිතියේ කිරි පිටි වර්ගයි. මේ කිරිපිටි මඟින් අප බලාපොරොත්තු වන විදිහේ පෝෂණයක් ලබා ගන්න බැහැ. මේ කිරි පිටි වර්ග ගෙන එන්නේ අවශ්‍ය පෝෂණ කොටස් ලබා ගැනීමෙන් පසුවයි. ඒ නිසා සමහරු කියන විදිහේ සමහරු හිතන විදිහේ පෝෂණ ගුණයක් ආනයනික කිරි පිටි වර්ගවල නැහැ.බොහෝ විට මේ කිරි පිටි වර්ග අඩු මිලට ආනයනය කර විශාල ලාබයක් තබා ගැනීම තමයි කිරි සමාගම්වල අරමුණ හා ප්‍රතිපත්තිය වෙලා තිබෙන්නේ. පාරිභෝගිකයා මූලික කරගත් වැඩ පිළිවෙළක් නොවෙයි ආනයනික කිරි පිටිකරුවන් ක්‍රියාත්මක කරන්නේ.ඒ නිසා මේ ආනයනික බදු ඉහළ දැමීම නිසා දේශීය කිරි නිෂ්පාදකයාට හොඳ කලක් උදා වී තිබෙනවා. ඉදිරියේ දී පාරිභෝගිකයා දේශීය කිරි වර්ග මිලදී ගැනීමට පෙළඹීම නිසා දේශීය කිරි නිෂ්පාදකයාට හොඳ අනාගතයක් නිර්මාණය කර ගැනීමට පුළුවන්කම තිබෙනවා.* මිලදී ගන්නා දේශීය කිරි වර්ග මොන විදිහේ දේවල් සඳහාද ප්‍රයෝජනයට ගත්තේ?පාසල් දරුවන් සඳහා කිරි වීදුරුවක් ලබාදීම වැනි වැඩපිළිවෙළ රාශියක් ක්‍රියාත්මක කිරීමට සැලැසුම් කර තිබෙනවා. මෙ මඟින් දේශීය කිරි පෝෂණය අපේ අනාගත පරපුප වෙත ලබා දීමටත් කටයුතු සැලැසුම් කර තිබෙනවා. කිරි ගොවියා ගේ ආර්ථිකය ශක්තිමත් වීමත් මෙමඟින් සිදු කිරීමට පුළුවන්කම තිබෙනවා.* ආනයනික කිරිපිටි සඳහා බද්දක් පැනවීමටත් සමඟ දේශීයව නිෂ්පාදනය කරන කිරිපිටිවළ මිලත් ඉහළ යනවාද?නැහැ ආනයනික කිරිපිටි සඳහා බදු පැනවීම නිසා දේශීය පිටි කිරි නිෂ්පාදනවල මිල ඉහළ යන්නේ නැහැ. මෙය දේශීය කිරිපිටි නිෂ්පාදකයා ශක්තිමත් කිරීම සහ ඔවුන්ට වාසිදායක තත්ත්වයක් නිර්මාණය කර ගැනීමට පුළුවන් වෙලා තිබෙනවා. මෙය තමයි ආනයනික බදු ඉහල දැමීමෙන් ආණ්ඩුව බලාපොරොත්තු හා ප්‍රමුඛ පරමාර්තය බවට පත්වෙලා තිබෙන්නේ.* එහෙත් විපක්ෂය මේ බදු පැනවීම හා කිරිපිටි මිල ඉහල නැංවීම ජනතාව ගැන නොතකා ගත් තීරණයක් විදිහට චෝදනා කරනවා. මේ ගැන ඔබේ ප්‍රතිචාරය මොන වගේද?විපක්ෂයේ ඔවුන්ගේ වගකීම මොකක්ද, ඔවුන්ගේ භූමිකාව මොකක්ද කියලා හඳුනාගෙන නැහැ. ඔවුන්ගේ එකම පරමාර්තය හා ප්‍රතිපත්තිය වෙලා තිබෙන්නේ ආණ්ඩුවේ සැමදේටම විරුද්ධ වීමයි. මෙය හොඳ දෙයක් ‍ෙනාවෙයි. විපක්ෂයේ සාමාජිකයන් දන්නවා ඇත්ත නැත්ත මොකක්ද කියලා. ඒත් ඔවුන් එය ලෝකයාට කියන්නේ නැහැ. ඔවුන්ගේ අරමුණ වෙලා තිබෙන්නේ ජනතාව මෝඩයට ඇන්දවීමයි. මෙය දේශපාලන වශයෙන් මුහුකුරා ගිය දෙයක් නොවෙයි.* ග්‍රාමීය සංවර්ධන ක්‍ෂේත්‍රය පිළිබඳ කතා බහ කරද්දී මූලික දේ බවට පත් වන්නේ වර්තමානයේ සිදුවන සංවර්ධන ක්‍රියාවලිය පිළිබඳ කතිකාවතයි. මේ ගැන කතා කරද්දී සමහර පාර්ශව කියන්නේ මාධ්‍ය පෙන්වන සංවර්ධනයේ චිත්‍රය ගම් මට්ටමේදී ප්‍රතිඵලදායක වී නොමැති බවයි. ඔබට මේ ගැන ඇත්තේ මොන විදිහේ අදහසක් ද?ඇස් කන් ඇති අයට නම් මේ රටේ විශාල සංවර්ධනයක් ඇති වී ඇති බව පැහැදිළිව දැක ගැනීමට පුළුවන්කම ලැබී තිබෙනවා. එහෙත් ඇස් කන් නොමැති අයට නම් මේ යථාර්තය තේරුම් යන්නේ නැහැ. ඒ වගේ අය තමයි අද මේ විදිහේ තර්ක මතු කරන්නේ. එය හොඳ දෙයක් නොවෙයි. අප කුහක සිතින් අයහපත් විදිහට සැම දෙයක්ම බැලීම හොඳ නැහැ. අප මේ පිළිබඳ අවබෝධයෙන් කටයුතු කළ යුතුයි. එ මඟින් ජනතාවට සත්‍ය වටහා දීමට පුළුවන්කම ලැබී තිබෙනවා වගේම සත්‍ය තත්ත්වය ජනතාවට වැටහී තිබෙනවා. ඒ නිසා කවුරුන් මොන විදිහේ තර්කයක් මතු කළත් ජනතාව මුලා කරන්න බැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=f1205092</link>
    <topic/>
    <author>සංවාද සටහන තිලානි ශානිකා විතානාච්චි ඡායාරූපය විමල් කරුණාතිලක</author>
    <content>අරලගංවිල ප්‍රාදේශීය රෝහලේ වෛද්‍යවරයකු ලෙස සේවය කරන බණ්ඩාර සෙනෙවිරත්න සිය වෘත්තියට මෙන්ම සාහිත්‍යයට ද ආදරය කෙළේ ය. ඔහු විසින් පසුගිය දිනක රඹුකන සිද්ධාර්ථ හිමියන් ගේ ගීත රචනා කලාව පිළිබඳ විමර්ශනය කරමින් රචනා කරන ලද “බිඟුරැව් සොයා ගිය පියාසර වරුණ” නම් සිද්ධාර්ථ ගීතාවලී සාර විනිශ්චය නම් වූ විචාර ග්‍රන්ථය එළි දැක්වුණේ එහි ප්‍රතිඵලයක් ලෙසිනි. මේ එම කෘතිය පිළිබඳ වෛද්‍ය බණ්ඩාර සෙනෙවිරත්න සමඟ කළ කතා බහකි.* “බිඟුරැව් සොයා ගිය පියාසර වරුණ” නම් විචාර ග්‍රන්ථය රචනා කිරීමට ඔබ අදහස් කළේ කුමන කාරණා පදනම් කරගෙන ද?“රඹුකන සිද්ධාර්ථ හිමියන් කියන්නේ මේ රටේ ගී පද රචනා කලාවට බොහොම මෙහෙයක් වගේම දායකත්වයක් දැක්වුව හිමිනමක්. මේ වෙනකොට උන්වහන්සේගේ පන් හිඳෙන් ලියවුණු ගීත සංඛ්‍යාව සියයකට අධික යි. ඒ ඔස්සේ සමාජයේ ජීවත් වන සාමාන්‍ය ජනතාව ගේ පටන් ඊට ඉහළ සමාජ ස්ථරයක ජීවත් වන ජන කොට්ඨාස දක්වා, සමාජයේ මිනිසුන්ගේ විවිධ ක්‍රියාකාරකම් සමාජ යථාර්ථයක් ලෙසින් ඉදිරිපත් කිරීමට සිය පෑන මෙහෙය වූ හිමි නමක් ලෙසයි සිද්්ධාර්ථ හිමියන් මා දකින්නේ.එවන් වූ යතිවර සුරතින් ලියැවුණු ගීත පිළිබඳ පසුගිය කාලයේ නියමාකාරයෙන් කතා බහට ලක් නොවුණු බවක් මට දැනුණා. ඇගයීමට ලක්වුණු ප්‍රමාණය පිළිබඳත් අපට සෑහීමකට පත් විය නොහැකියි. මේ ග්‍රන්ථය රචනා කිරීමට මගේ සිත යොමු වන්නට හේතුවුණු එක් කාරණයක් වන්නේ එය යි.අනෙක් කාරණය ලෙස මා දකින්නේ රඹුකන සිද්ධාර්ථ හිමියන් ගේ හොඳ ම ගීත පහළොවක් තෝරා ගෙන ඒ පිළිබඳ විමර්ශනයක් කිරීම කාලයක පටන් මගේ සිතේ තිබුණු කැමැත්ත යි.”* ලංකාවේ ගී පද රචනා කලාවට යොමු වුණු යතිවරයන් වහන්සේලා සිටින්නේ කිහිප නමක් පමණයි. ඒ අතරින් රඹුකන සිද්ධාර්ථ හිමියන්ම තෝරා ගැනීමට සුවිශේෂ වූ යම් කාරණයක් ඔබට තිබුණා ද?මා කලින් සඳහන් කළ ග්‍රන්ථය රචනා කිරීමේ හේතුවලට අමතරව මා දකින්නේ උන්වහන්සේ ගේ ගී පද රචනා වල තිබෙන්නා වූ සුවිශේෂත්වය යි. අන් ගී පද රචනාවලට වඩා උන්වහන්සේ ගේ ගී පදවල තිබුණු මේ සුවිශේෂත්වය මගේ සිත රඹුකන සිද්ධාර්ථ හිමියන් ගේ ගී පද රචනා අසල නතර කිරීමට තරම් සමත් වුණා.උන්වහන්සේ සිය ගේය පද රචනා සඳහා හසුරුවන සරල භාෂාව මගේ සිත් ගත්තා. සමාජයට ලබා දෙන්නට තතනන පණිවුඩය මගේ සිත කම්පනයට පත් කළා. රඹුකන හිමියන් ගේ සමහර ගීත යන්හි තිබුණු බොහෝ කාව්‍යෝක්ති මගේ අවධානයට ලක් වුණා. ඒ වගේ ම බොහෝ දෙනෙකු ගේ අවධානයට ලක් නොවුණු ගීත සමූහයක් තිබෙන බවත් අප අමතක නොකළ යුතුයි. එම ගීත තෝරාගෙන විචාරයට බඳුන් කිරීමෙන් මා අදහස් කළේ එහි ගැබ්ව පවතින අර්ථවත් බව සමාජයට අවබෝධ කිරීමයි.”* සමබර විචාර කෘතියක් රචනා කිරීම ලෙහෙසි පහසු කටයුත්තක් නොවන බවයි මගේ හැඟීම වන්නේ. වෘත්තියෙන් වෛද්‍යවරයෙක් වූ ඔබට විචාර ග්‍රන්ථයක් රචනා කිරීමට තරම් වන සුදුසුකම කුමක් ද?“මගේ සාහිත්‍ය කටයුතුවල නියැලීමේ ආරම්භය දිව යන්නේ පාසල් අවධිය දෙසට යි. ඒ කාලයේ පටන් ම මා කවි, ගීත රචනා කළ. ඒ විතරක් නෙමෙයි ඒ වෙනුවෙන් ලබාගත් සහතික සම්මානත් බොහොමයි. වෘත්තියෙන් වෛද්‍යවරයෙකුගේ භූමිකාවට යොමු වුණත් මගේ සිතෙහි සාහිත්‍ය වෙනුවෙන් තිබුණු කැමැත්ත මා ඒ අංශයට වඩාත් යොමු කිරීමට හේතුවක්. ඒ නිසාම පොත පත කියවන්නට, නිර්මාණ කරණයෙහි නියැළෙන්නට, අන් අයගේ නිර්මාණ පිළිබඳ අවධානයෙන් ඉන්නට මට හැකි වුණා.ඒ විතරක් නෙමෙයි වරින් වර විවිධ නිර්මාණ පිළිබඳ විචාර ලිවීම ආරම්භ කළේ කලකට ඉහත දී යි. එවන් ලිපි සඳහා පුවත්පත් ඔස්සේ ලැබුණු ඉඩකඩත් බොහොම යි. බොහොම දෙනෙකු ගේ අවධානයට පාත්‍ර වුණු කුමාරතුංග මුනිදාසයන් ගේ ‘පිය සමර’ පිළිබඳ ලියූ ‘කුමරතුඟු සඳ මඬල’ නම් විමර්ශන ග්‍රන්ථය මා ලියූ පළමු ග්‍රන්ථය යි. මා සංගීත විශාරදවරයෙක් වගේ ම වාග් විද්‍යාව සම්බන්ධයෙන් පශ්චාත් උපාධිධාරියෙක්.* මේ විචාර ග්‍රන්ථයේ දී ඔබ ගේ අවධානය යොමු වී තිබෙන්නේ රඹුකන සිද්ධාර්ථ හිමියන් ගේ ගී පද රචනා කෙරෙහි පමණක් නොවන බවක් අපට හැඟී යනවා. විචාරයේ දී ඔබගේ අවධානයට ලක්වුණු අනෙකුත් අංශයන් කවරෙක් ද?“ගේය පද රචනා විචාරයට ලක් කිරීමේ දී රඹුකන සිද්්ධාර්ථ හිමියන් ගේ ලියූ ගීතවල පද හා අර්ථය පමණක්ම නෙවෙයි ගායන පක්‍ෂය, සංගීත පක්‍ෂය යන කාරණා දෙකත් විචාරයට ලක් කිරීමට මගේ අවධානය යොමු වුණා. මා හිතන්නේ ඉන් ගේය පද රචනයට වඩාත් සාධාරණයක් ඉෂ්ට වූ බවයි. මෙය විචාර ග්‍රන්ථයක් වුණත් දීපිකා, නිරෝෂා, චන්ද්‍රසේන හෙට්ටිආරච්චි ඇතුළු නවක ගායන ශිල්පීන් ගේ හා ශිල්පිනියන් පිළිබඳත් යම් සඳහනක යෙදෙන්නට අමතක නොකළ බව කිව යුතුයි. විශේෂයෙන් ම විචාරයේ දී මට උවමනා වුණේ රඹුකන හිමියන් ගේ ගීත සියල්ල ම හොඳම නිර්මාණ බව පෙන්වීමට නොවෙයි.මා තෝරාගත් උන් වහන්සේ ගේ ගීතවල මා දුටු යහපත් පක්‍ෂය වගේ ම එහි වූ වැරැදි තැන් පිළිබඳ පෙන්වා දීමට තරම් මා සාධාරණ වුණා කිව්වොත් නිවැරැදියි.එසේත් නොමැති නම් මා මේ විචාර කෘතිය ලිව්වේ හාමුදුරුවන් ගේ ගීත හොඳයි කියන මතයක් පමණක් සමාධි ගත කිරීමට බවක් සමහර අයෙකු ගේ සිතට පිවිසිය හැකියි. මේ නිසා මා ලියූ මේ ග්‍රන්ථය කියවන්න කියලා පාඨකයන්ට ආරාධනා කරනා ගමන් ම ගුණ දොස් ලියා එවන්න කියලත් ඔවුන්ගෙන් ඉල්ලීමක් කරන්න කැමැතියි.”* රඹුකන සිද්ධාර්ථ හිමියන් ගේ ගීත රාශියක් අතරින් ගීත පහළොවක් තෝරා ගැනීමේ දී ඔබ අනුගමනය කළේ කුමන ක්‍රමයක් ද?රඹුකන හිමියන් ලියූ ගීත අතරින් ගීත පහළොවක් තෝරා බේරා ගැනීම මට පහසු කටයුත්තක් නොවුණ මුත් ඊට හාත්පසින්ම වෙනස් වූ කාරණයක් කරා මගේ සිත යොමුවුණු බව කිව යුතුයි. මේ කෘතිය ඔස්සේ මා තෝරා ගත් ගීතවල සිටිනා අනෙක් පුද්ගලයන් පිළිබඳ ද කතා බහ කිරීමේ අවශ්‍යතාවයක් පැන නැඟුණා. එහි දී මට කතා කිරීමට අවශ්‍ය ඒ නිර්මාණකරුවන් සම්බන්ධ ගීත නිර්මාණත්, සමාජ යථාර්ථය, සමාජ මෙහෙවර ගැන කතා කරනා වඩාත් හොඳ නිර්මාණ කෙරෙහි අවධානය යොමු කරමින් මා ගීත තෝරා ගත්තා.ඒ අනුව රඹුකන සිද්ධාර්ථ හිමියන්ට අමතරව උන්වහන්සේ ගේ ගේය පද සඳහා සංගීතය, ගායනය සැපයූ අනෙක් කලාකරුවන් පිළිබඳත් මේ කෘතියෙහි විචාරයට බඳුන් වීම විශේෂත්වයක්.ඒ අතර වික්ටර් රත්නායක, පණ්ඩිත් ඩබ්ලිව්. ඩී. අමරදේව, ගුණදාස කපුගේ, අමරසිරි පීරිස්, කරුණාරත්න දිවුල්ගනේ වැනි ශිල්පීන් සිටින බව කියන්නට ඕන. මේ සියලු දේ විචාරය කිරීමේ දී උචිත අයුරින් කරුණු දක්වමින් විචාරය කිරීම සිදු වුණා මිසක බලහත්කාරයෙන් කරුණු ඇතුළු කිරීමෙන් මා වැළකී සිටිය බවත් කියන්න ම ඕනෑ.වික්ටර් රත්නායක වැනි ප්‍රබලයකු ගෙන් අපේ රටේ ගීත කලාවට සිදු වූ මෙහෙය විස්තර කිරීමට පසුබට වු‍ණෙත් නැහැ. හින්දි තනුවලට පද යෙදීමේ කලාව හා සංගීතය වෙනස් කළේ ඔහුයි. දේශීයත්වයට හුරුවූ ගීත හා සංගීත කලාවක් සාමාන්‍ය ජනතාව අතර වඩාත් ජනප්‍රිය වුණේ ඔහු නිසා බව යන්න මගේ අවංක හැඟීම යි. මේ හේතුවෙන් කෘතිය කියවන ඕනෑම අයෙකුට විසිරී ගිය දැනුමක් සහිත පුද්ගලයකු බවට පත් වීමට ඇති හැකියාව ප්‍රබල යි.* රඹුකන හිමියන් ගේ ගීත කලාවේ ඔබ දකිනා සුවිශේෂත්වය පිළිබඳ යමක් කිව්වොත්.“ගීත රචනා ක්ෂේත්‍රයේ නියැලෙන සියලු අය අභිබවා රඹුකන සිද්ධාර්ථ හිමියන් ඉදිරියෙන් ඉන්නා බවයි මා සිතන්නේ. ගීත රචනා කලාවේ දිග, පළල නිවැරැදිව අවබෝධ කරගත් බවක් වගේ ම ගීතය කියන්නේ කුමක් ද යන්නත් පිළිබඳ උන්වහන්සේ හොඳ අවබෝධයකින් පසුවෙන බවක් පෙනෙනවා. ගීතය ඔස්සේ මිනිසුන්ට කිය යුත්තේ කුමක් ද යන්නත් පිළිබඳ උන්වහන්සේ ලැබූ දැනුම අපමණයි.භික්‍ෂුන් වහන්සේ නමක් විදියට සිය සීමා මායිම් හොඳින් අවබෝධ කරගත් රඹුකන හිමියන් ගීත කලාව වෙනුවෙන් කළ යුතු මෙහෙවර ඉටු කර තිබීම ප්‍රශංසනීය යි. කෘතිය ඔස්සේ මේ පිළිබඳ කතාබහ කිරීමට ලක් වෙනවා. ඕනෑම සාහිත්‍ය නිර්මාණයකින් සිදුවිය යුත්තේ යැයි මා අදහස් කරන්නේ සමාජයට මෙහෙවරක්. ඒ යථාර්ථය උන් වහන්සේ ගේ ගීතවලින් අපූරුවට ඔප් නැංවෙන බව අමුතුවෙන් කිව යුතු නැහැ.‘අව්වට වැස්සට හුරු මිනිසුන්නේ දෑතේ විරියෙනි රටවල් නැඟුණේ ඒ මිනිසුන් ගේ මළ ගම වෙනුවෙන් ‍ෙමාන රජ මැදුරෙද සුදු කොඩි නැඟුණේ...’යන ගීතය ඔස්සේ සිද්ධාර්ථ හිමියන් එලෙස ප්‍රශ්න කරන්නේ සැබෑ මනුෂ්‍යයෙකු ලෙසින්. “ලා දලු බෝපත්...” වැනි ගීතයකින් උන්වහන්සේ කියන්නට තැත් කරනා කතාව ගීතය රස විඳිනා මානය අපූරුවට ග්‍රහණය කර ගන්නේ කිසදු අපහසුවකින් තොරව යි. ගීතය රචනා කිරීමට යොදාගත් භාෂාවත්, උපමා රූපකත් ගීතයේ අර්ථය තීව්‍ර කරන බව අමුතුවෙන් කිව යුතු නැහැ. භාෂාවේ එන න ණ ල ළ යෙදුම් පිළිබඳත් එය ගීතයට යොදා ගැනීමේ දී අනුගමනය කර තිබෙන පිළිවෙතත් විග්‍රහයට ලක් කළා.උන්වහන්සේ පෑනෙන් ලියැවුණු ගීත විවිධ වූ මානයන් ස්පර්ශ කරනවා. අපක්‍ෂපාතීව සිටිමින් මේ සියලු නිර්මාණ පිළිබඳ විචාරය කිරීමට ලැබීම නිසා මගේ සිතට ඇති වන්නේ සතුටක්. සමහර විට මගේ විචාරය නිසා සිත රිදවා ගන්නා බොහොම දෙනෙක් සිටිය හැකියි. මා එසේ විචාරයට ලක් කළේ කිසිම නිර්මාණයක් කෙරෙහි ද්වේශයෙන් නොව වැරැදි ඇත්නම් එය හදාගෙන නැවත ඒ වැරැදි නොකිරීමට යි. මේ ඔස්සේ මා කියන්නේ විචාරකයා ගේ නිවැරැදි විචාරය සමාජ සුබ සිද්ධිය උදෙසා සිදුවන්නක් විය යුතු බවයි.මෙය ගීත විනිශ්චයක්. මෙහි ගීතවල තිබෙන්නේ යතිවරයකුගේ දෘෂ්ටිය. රඹුකන හිමියන් රචනා කළ ගීත සමූහයක අන්තර්ගතය ඔස්සේ සමාජයේ ඇති ප්‍රශ්නවලට මගේ තිබෙනා පිළිතුර මොකක්ද කියන කාරණය පාඨක ජනතාවට මේ කෘතියෙන් මා හෙළි කරනවා. මේ ග්‍රන්ථය කියවන පාඨකයා තම ජීවිතය පිළිබඳ දැන් යමක් හිතනවාට වඩා නැවත යමක් හිතන්න පෙළඹෙන්න් නම් මගේ උත්සාහයේ ප්‍රතිඵලය සාර්ථක යැයි මට සතුටු විය හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>09</day>
    </date>
    <link>http://www.dinamina.lk/2012/05/09/_art.asp?fn=f1205093</link>
    <topic/>
    <author>සංවාද සටහන කාංචනා අමිලානි</author>
    <content>මේ ඇගේ පළමු නවකතාවයි.කිවිඳියක,ගීත රචිකාවියක ලෙස සාහිත්‍යකරණයට පිවිසි ඇය තම පළමු මුද්‍රිත සලකුණ තැබුවේ නවකතාව හරහාය.'දෙහි:සුවඳ ක‍ටු සහ රස’ ඒ මුද්‍රිත සලකුණයි.ඈ හිමාලි එන්.ලියනගේ ය.මේ ඇගේ කුළුදුල් නවකතාව අරබයා කළ හෘද සංවාදයකි.* ඔබ කිවිඳියක්.නමුත් ඔබේ සාහිත්‍ය ගමන පටන් ගත්තේ නවකතාවකින්.ඊට විශේෂ හේතුවක් තිබෙනවාද?‘මම කිවිඳියක්’ වෙලා හිටපු බව මම දැනගෙන හිටියේ නෑ ‘මගේ සාහිත්‍ය ගමන’ කියල එකක මම ඉදිරියට යනව ද කියලත් මම දැන්නේ නෑ.පොත හඳුන්වා දෙන විට මම කියපු විදියටම මේ කතාව ලිව්වේ සාහිත්‍ය ගමනක පළවෙනි අඩිය විදියට නෙවේ. ලියන්න තියෙන කැමැත්තට ලියපු කතාවක්. ගීත ලියන්නෙත් කවි ලියන්නෙත් ඒ නිසාමයි. අනෙක් අය කියවා රස විඳී නම් ඒක සතුටක්. මෙතැන ගමනක් යන අරමුණක් නෑ. ගමනක් යැවෙනවා විතරයි. නමුත් ඔබේ ප්‍රශ්නය මම කවි පොතක් පළ නොකර නව කතාවක් පළ කරේ ඇයි කියලා නම්, ඒක හිතා මතා කළ දෙයක් නෙමේ.* ප්‍රේමය ගැන මේ නවකතාවෙන් කියැවෙන බව ඔබ අවධාරණය කළත් යටි පෙළෙන් සියුම් දේශපාලනයක් දිව යනවා.83,89 සිංහල දෙමළ ගැ‍ටුම් ගැන සියුම් කැපුමක් මේ නවකතාවෙන් කියවන්නාට හසුවනවා. ඒ ගැන ඔබේ අදහස කුමක්ද?ඇත්ත ලෝකයේ ත් දේශපාලනය දිව යන්නේ යටි පෙළින්. දෘශ්‍යමාන වන්නේ මිනිසුන්ගේ ජීවිත පමණයි. 83/89 කාලයේ සිදු වූ සහ වසර තිහකට ආසන්න කාලයක් තිස්සේ වූ යුද්ධය ප්‍රබලයි. ඒවා මිනිසුන්ගේ ජීවිතවලට බලපෑම් කළා. සමාජය බොහෝ වෙනස්කම්වලට භාජනය වුණා. රටක දේශපාලන වතාවරණය එළි පිටත්, සියුම් ලෙසත් මිනිසුන්ගේ ජීවිත තීරණය කරනවා.මේ කතාවේ චරිතවල, වයස්වලට අනුව ඒ අය හැදී වැඩෙන්නේ ඒ කාල සීමාව තුළ. ඒ කාල සීමාවේ දේශපාලනික සහ ජාතිවාදය ඒ භූමිය උඩු යටිකුරු කළ නිසා, ඒවා ගැන කතා කිරීම සුදුසු යැයි මා සිතුවා. නමුත් මේ කතාව කීමෙන් මා බලාපොරොත්තු වූයේ මිනිසුන් මිනිසුන්ට ප්‍රේම කිරීමෙන් හැරෙන්නට ප්‍රශ්න විසඳීමට වෙන මගක් නැති බව පෙන්වා දීම පමණයි. පසුබිම කුමක් වූවත් මෙය ප්‍රේමය පිළිබඳ කතාවක් වන්නේ ඒ නිසයි.* වත්මන් ලාංකේය නවකතාව ගැන ඔබ දරන්නේ කුමන අදහසක්ද?වත්මන් ප්‍රබන්ධ කලාවේ නවතාවයක් ඔබට පෙනෙනවාද?පොත් කාලෙන් කාලෙට වෙනස් වන විලාසිතාවක් ලෙස මා දකින්නේ නෑ. මෙතෙක් ලියැවී ඇති, මිනිසුන්ගේ සිත් තදින් අල්ලා ගත් කතා සියලු යුගවලට අයත්. ඒ නිසා සංසන්දනය කිරීමක් මා විසින් සිදු කර නැහැ.* ලිවීමට ඔබව පෙළඹවූ යමක් තිබෙනවාද?නැත්නම් මේ නිරුත්සාහික ගලා යාමක්ද?පොත් කියවීමට මා නැඹුරු වූයේ ඉතා කුඩා අවදියේදී. කියවන විට පොතක් සහ මා අතර ඇතිවෙන පුද්ගලික ලෝකයට මා බොහෝ කැමැතියි. මා ලියූ කතාවක් සමග අනෙක් කියවීම ප්‍රිය කරන්නන් ලෝකයන් ගොඩනගා ගනු දැකීමේ කැමැත්ත මේ කතාව පොතක් ලෙස පළ කරන්නට හේතුවයි.* අපේ රටේ සාහිත්‍ය සම්මාන විෂයෙහි මහත් කලබගෑනි ඇති වෙනවා.ඇත්තට ම ලේඛකයෙකුට සම්මානයකින් ලැබෙන අගය කිරීමට අද සමාජය නියම වටිනාකමක් ලබා දෙනවාද?නැත්නම් මේ සම්මාන හුදෙක් මිත්‍ර සංග්‍රහ පමණක්ද?පාඨකයෙක් හැටියට පොතක් කියවීමට අතට ගනිද්දී ඒ පොත සම්මානයක් දිනූ එකක් ද යන්න මට අදාළ නෑ. පොත කියවා ඒ ගැන තීරණය ගන්නේ මම (පාඨකයෙක් හැටියට). ඒ නිසා ලංකාවේ සාහිත්‍ය සම්මාන ගැන වත් ඒවා ලබා දෙන පිළිවෙල වත් සොයා බලා නෑ. පොත් වඩා සුදුසු ලෙස ඇගයීමට භාජනය වන්නේ පාඨකයින් වෙතින් කියලයි මට හිතෙන්නේ.* නවකතා ලිවීමේ ඔබේ රීතිය කුමක්ද?'දෙහි:සුවඳ ක‍ටු සහ රස’ කියැවීමෙන් තරමක් හිතුවක්කාර රීතියක් මා දු‍ටුවා. සාම්ප්‍රදායික ආකෘතියෙන් පිට පැන ඔබ විදෙස් නවකතා ශෙලියක් පසු පස හඹා ගියාද?නැත්නම් මේ චරිත ඉල්ලා සිටි ආකෘතිය ම ද?නවකතා ලිවීමේ රීතී තිබෙන බව වත් මා දන්නේ නෑ. Creative writing කියන්නේ සම්මත පිළිවෙලකට කල යුතු දෙයක් බව මම විශ්වාස කරන්නේත් නෑ. මා ගෙතූ කතාව කියවන්නට අන්‍යයන්ට ප්‍රිය වේ යැයි සිතූ ලෙසකට ලිව්වා පමණයි. සමහර විට මේ මගේ ශෛලිය විය හැකියි.* ඔබේ ලිවීම ගැන ඔබ තෘප්තිමත්ද?ඔව්. මෑත කාලයේදී යමෙකින් මා මහත් තෘප්තියක් ලැබුවා නම් ඒ මෙය ලිවිමෙනුත් ඒ පිළිබඳ කියවන්න ගේ අදහස් දැන ගැනීමෙනුත් බව ඇත්ත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n1205101</link>
    <topic>ජවිපෙ ගුරු ගෙදරදී විනය කඩයි</topic>
    <author>විජයානී එදිරිසිංහ</author>
    <content>ලක්ෂ ගණනක් වූ ගුරුවරුන්ගේ සාමාජික මුදල්වලින් පෝෂණය වී තිබූ (අධ්‍යාපන සේවකයන්ගේ සමුපකාර සකසුරුවම් හා ණය දෙන සමිතිය) ‘ගුරු ගෙදර’ තැන්පත් මුදල් වලින් රුපියල් කෝටි තුනකට වැඩි මුදලක් ජවිපෙට අයත් ගුරුගෙදර අධ්‍යක්‍ෂ මණ්ඩලයේ පාලන කාලයේ දී වංචා කර ඇති බව පරීක්ෂණවලින් හෙළිවී තිබේ.මේ මූල්‍ය වංචාව අතර ලක්ෂ 14ක වැට් බදු වංචාවක්ද සිදුවී තිබේ.ජ. වි. පෙ. අධ්‍යක්‍ෂ මණ්ඩලය පාලනය කළ කාලයේ සිදුවී ඇති මූල්‍ය වංචා පිළිබඳ සිදු කෙරෙන පරීක්ෂණයේදී දැනට ගණනය වී ඇති ප්‍රමාණය එය වුවත් තවත් වංචා රැසක තොරතුරු හෙළිවෙමින් පවතී.සමුපකාර පනතේ 46 (1) වගන්තිය ප්‍රකාරව සමුපකාර කොමසාරිස්වරයා විසින් පත් කරන ලද නිලධාරියකු ‘ගුරුගෙදර’ අක්‍රමිකතා පිළිබඳ පරීක්ෂණ මෙහෙයවයි.සමුපකාර ක්ෂේත්‍රයේ හිටපු විශ්‍රාමික සහකාර කොමසාරිස්වරයකුගේ ප්‍රධානත්වයෙන් එම පරීක්ෂණ සිදු කෙරේ.දැනට එම පරීක්ෂණවලින් සොයාගෙන ඇති පරිදි මෙතරම් විශාල මුදලක් යොදවා තිබෙන්නේ ජ. වි. පෙ. දේශපාලන කටයුතු වලට බව එම පරීක්ෂණ නිලධාරියා පවසයි.ලක්ෂ 14ක් බදු ගෙවූ බවට ලේඛනවල සදහන් වී තිබේ. එහෙත් දේශීය ආදායම් බදු දෙපාර්තමේන්තුවෙන් පරීක්ෂා කිරීමේදී බදු ගෙවා නැති බව හෙළිවී ඇත. එම ලක්ෂ 14 මුදල් ජවිපෙ අධ්‍යක්‍ෂ මණ්ඩලය ප්‍රමුඛ නිලධාරීන් අතර බෙදා ගෙන ඇති බවට හෙළිවී ඇතැයි ගුරු ගෙදර අධ්‍යක්‍ෂ මණ්ඩලයේ ලේකම් එන්. ඩබ්ලිව්. වසන්ත නානායක්කාර මහතා කීය.ජනතා විමුක්ති පෙරමුණු අධ්‍යක්‍ෂ මණ්ඩලය 2009 සිට 2010 වසර දෙකක කාලයක් එහි කටයුතු කර තිබේ.එම කාලය තුළ ගුරු ගෙදර තැන්පත් මුදල් ජවිපෙ දේශපාලන කටයුතුවලට සහ වෙනත් පක්ෂ වියදම්වලට යොදා ගනිමින් ගුරු ගෙදර ජවිපෙ පක්ෂ මූලස්ථානයක් ලෙස යොදාගෙන තිබූ බවට පැමිණිලි විශාල ප්‍රමාණයක් ලැබී තිබුණි.එහිදී සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා සමුපකාර කොමසාරිස්වරයා ඇතුළු නිලධාරීන් සමග සාකච්ඡා කර ජවිපෙ අධ්‍යක්‍ෂ මණ්ඩලය ඉවත් කිරීමට නීත්‍යානුකූලව පියවර ගෙන නව අධ්‍යක්‍ෂක මණ්ඩලයක් පත් කළේය.අනතුරුව සිදුවී ඇති අක්‍රමිකතා සෙවීමේ පරීක්ෂණ ආරම්භ කෙරුණි.ජවිපෙ අධ්‍යක්‍ෂක මණ්ඩලයේ එම මූල්‍ය අක්‍රමිකතාවලට ‘ගුරු ගෙදර’ දැනට සේවය කරන කීප දෙනෙකුගේ සම්බන්ධතාවක් ඇති බවද පරීක්ෂණවලින් අනාවරණය වෙයි.ඔවුන්ගෙන් ද ඒ පිළිබඳ පරීක්ෂණ අවසානයේ ප්‍රකාශ ලබා ගැනීමට නියමිතව ඇත.මේ අතර සමිතියේ විනය නීතිවලට පටහැනිව කටයුතු කළ සේවකයන් තිදෙනකුගේ සේවය මීට දින දෙකකට පෙර තහනම් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n1205102</link>
    <topic>බස්නාහිර පළාතේ උපාධිධාරින්746 දෙනකුට ගුරු පත්වීම්</topic>
    <author>ජීවනී පතිරණ</author>
    <content>බස්නාහිර පළාතේ උපාධිධාරීන් 746 දෙනෙක් සඳහා ඊයේ(9) කොළඹ ආනන්ද විද්‍යාලයීය කුලරත්න ශාලාවේදී ගුරුපත්වීම් ප්‍රදානය කෙරිණි.2011 වසරේ පැවැති ගුරු තරග විභාගයෙන් සමත්වූවන් සඳහා මෙසේ ගුරු පත්වීම් ප්‍රදානය කෙරුණු අතර, 12,000 කට ආසන්න ප්‍රමාණයක් ගුරු තරග විභාගයට පෙනී සිට ඇත.එයින් සමත්වූවන්ගේ ප්‍රමාණය 7500කට ආසන්න පිරිසක් බවත්, විෂයයන් දෙකටම සමානව ලකුණු 40 බැගින් ලබාගත් උපාධිධාරීන් තරග විභාගය සමත්වූවන් ලෙස තෝරාගත් බවත් බස්නාහිර පළාත් ප්‍රධාන ඇමැති ප්‍රසන්න රණතුංග මහතා පැවැසීය.තොරතුරු තාක්ෂණය ලකුණු 128, කලා 116, වාණිජ 140, ගණිතය 134 හා විද්‍යාව 142 යන ලකුණු මට්ටම් ලැබූ උපාධිධාරීන් සඳහා මෙවර ප්‍රථම වටයේ පත්වීම් පිරිනැමිණි.ඉදිරියේදී පුරප්පාඩු අනුපිළිවෙළ මත ගුරු තරග විභාගය සමත් වූ අනෙකුත් උපාධාරීන් සඳහා පත්වීම් පිරිනැමීමට බස්නාහිර පළාත් අධ්‍යාපන අමාත්‍යාංශය පියවර ගනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n1205103</link>
    <topic>පවුල් සෞඛ්‍ය සේවයට නව නිලධාරිනියන්දෙදහසක්</topic>
    <author>සිතාරා සේනානි</author>
    <content>පවුල් සෞඛ්‍ය සේවා නිලධාරිනියන් දෙදහසක් අලුතින් බඳවා ගැනීමට අමාත්‍ය මණ්ඩලයේ අනුමැතිය ලැබී තිබේ. මේ සඳහා වු ඇමැති මණ්ඩල පත්‍රිකාව සෞඛ්‍ය ඇමැති මෛත්‍රීපාල සිරිසේන මහතා ඇමැති මණ්ඩලයට ඉදිරිපත් කැර ඇත.මෙසේ බඳවා ගන්නා පිරිසට වසර තුනක පුහුණුවකට යටත්ව මේ පත්වීම් ලබාදීමට නියමිතය. ග්‍රාමීය ප්‍රදේශවල සෞඛ්‍ය සේවා ප්‍රවර්ධනය සඳහා මේ පිරිස දායක කර ගන්නා බව සෞඛ්‍ය ඇමැති මෛත්‍රීපාල සිරිසේන මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n1205104</link>
    <topic>ශ්‍රී රෝහණ සංඝ සභාවෙන් බුදුසරණ කර්තෘට ගෞරව නාමයක්</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ “බුදුසරණ” පුවත්පතේ කර්තෘ සීසර් සුදුසිංහ මහතා වෙත ශ්‍යාමෝපාලි මහා නිකායේ ශ්‍රී රෝහණ මහා සංඝ සභාව මඟින් “ලේඛනශූරී ශාසන බන්ධු” යන ගෞරව නාමය පිරිනැමීමට තීරණය කර ඇත.ශ්‍රී රෝහණ මහා සංඝ සභාවේ 27 වැනි උපසම්පදා පුණ්‍ය මහෝත්සවය අද සිට 13 දක්වා දිනයන්හි දී මාතර රන්දූපත උපෝසථාගාරයේදී සිදුකැරෙන අතර අද පැවැත්වෙන උත්සව මහා සභාවේ දී අදාළ ගෞරව නාම සම්මුති පිරිනැමීම සිදුකැරේ. බෞද්ධ ග්‍රන්ථ කීපයක් ලියා පළ කර ඇති සීසර් සුදුසිංහ ගත් කතුවරයකුද වන අතර සමස්ත ලංකා බෞද්ධ මහා සම්මේලනයේ යාවජීව සාමාජිකත්වය ද දරයි.ආගමික හා ස්වේච්ඡා සංවිධාන කීපයක ද විවිධ නිලතල දරන ඒ මහතා කඹුරුපිටිය මාපලානේ දී උපත ලබා කහගල සුගතපාල ගොඩවත්ත විදුහල, මාපලාන විදුහල යන දෙවිදුහල්වලින් ද තිහගොඩ ඌරාපොළ සිරි රතනජෝති පිරිවෙන සහ කඹුරුපිටියේ සපුගොඩ විද්‍යානිකේත පිරිවෙනින් ද අධ්‍යාපනය ලබා ශ්‍රී ජයවර්ධනපුර සරසවියෙන් ශාස්ත්‍රවේදී උපාධියද හදාරා ඇත. සීදුව රද්දොළුගම පදිංචිය දරන ඒ මහතා 2004 අමරපුර මූලවංශික මහා නිකායෙන් මාධ්‍ය කලාශූරි ගෞරව නාමයෙන්ද 2011 දී අමරපුර සිරිසුමන මහා නිකායෙන් මාධ්‍ය ශිරෝමණී ලංකා පුත්‍ර දේශබන්ධු ගෞරව නාමයෙන් ද පිදුම් ලබා ඇත.1994 දී දිනමිණ කර්තෘ මණ්ඩලයේ ස්ථිර සේවයට එක් වු ඒ මහතා පුරා වසර 16 ක් පමණ බුදුසරණ කර්තෘ මණ්ඩලයේ සේවය කළ අතර ඉකුත් වසරේ දී බුදුසරණ කර්තෘ ධුරයට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n1205105</link>
    <topic>අපේ කාන්තාවන්ගේ ජීවන තත්ත්වය ආසියානු කලාපයේ පෙරමුණට</topic>
    <author>මහින්ද අලුත්ගෙදර</author>
    <content>කාන්තාවන් සඳහා වඩා සුරක්ෂිත මෙන්ම සතුටුදායක ජීවන තත්ත්වයකට හිමිකම් කියන ආසියානු කලාපයේ රටවල් සියල්ල අබිබවා ශ්‍රී ලංකාව පෙරමුණ ගෙන සිටී.ඒ අනුව කාන්තාවන් උදෙසා පහසුකම් සළසන ලෝකයේ හොඳම රටවල් 50 අතරටද  ශ්‍රී ලංකාව පැමිණ තිබේ. ජාත්‍යන්තර මවුවරුන්ගේ දිනය නිමිත්තෙන් “සේව් ද චිල්ඩ්රන්” සංවිධානය විසින් නිකුත් කළ නවතම වාර්තාව මඟින් මේ තොරතුරු අනාවරණය කර ඇත.ලෝකයේ සංවර්ධනය වෙමින් පවත්නා රටවල් 80 ක් අතුරින් ශ්‍රී ලංකාව 42 වැනි ස්ථානය හිමිකරගෙන තිබෙන අතර එම සමීක්ෂණයට අනුව ඉන්දියාවට හිමිවී ඇත්තේ 76 වන ස්ථානයයි.ඊට අමතරව එම වාර්තාවට අනුව මාලදිවයින 45 ස්ථානයටද, පාකිස්ථානය 78 ස්ථානයටද පත්ව තිබේ. ඇතැම් සංවර්ධනය නොවූ අපි‍්‍රකානු රටවල්ද කාන්තාවන් උදෙසා පහසුකම් සළසන රටවල් ලෙස ඉන්දියාව අබිබවා ඉදිරියෙන් සිටීම විශේෂත්වයකි.ඉන්දියාවේ මවුවරුන් 142 දෙනකුගෙන් එක් අයකු දරු ප්‍රසූතියේදී මියයන බව පෙන්වා දෙන සේව් ද චිල්ඩ්රන් සංවිධානය ශ්‍රී ලංකාවේ එම තත්ත්වය මවුවරුන් 1102 දෙනකුගෙන් එක් අයකු බවද චීනයේ මවුවරුන් 1500 ක ගෙන් එක් අයකු බවද වාර්තා වෙයි.මේ අතර එම සංවිධානය නිකුත් කළ නවතම වාර්තාව මඟින් පෙන්වා දෙන්නේ ශ්‍රී ලංකාවේ කාන්තාවන් ඉලක්ක කරගත් පාසල් වැඩසටහන් මෙන්ම සෞඛ්‍ය වැඩසටහන් රැසක් ක්‍රියාත්මක වන බවත් ඉන්දියාවේ එවැනි තත්ත්වයක් නොමැති බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n1205106</link>
    <topic>විදෙස් කතුන් 4ක්රටින් පිටුවහල් කෙරේ</topic>
    <author>මහින්ද අලුත්ගෙදර</author>
    <content>ගණිකා සේවයේ යෙදුණු විදේශීය කාන්තාවන් සිවුදෙනකු හා එය මෙහෙයවූ විදේශිය ජාතිකයකු වහාම ක්‍රියාත්මක වන පරිදි ශ්‍රී ලංකාවෙන් පිටුවහල් කිරීමට ආගමන හා විගමන දෙපාර්තමේන්තුව පියවර ගෙන ඇත.මෙලෙස රටින් පිටුවහල් කිරීමට තීරණය කර ඇත්තේ යුක්රේන ජාතික කාන්තාවන් සිවුදෙනකු සහ ලිතුවේනියානු ජාතිකයකු බව ආගමන හා විගමන දෙපාර්තමේන්තුවේ ජ්‍යෙෂ්ඨ නිලධාරියෙක් “දිනමිණ” ට පැවසීය.ආගමන හා විගමන දෙපාර්තමේන්තුව වෙත ලැබුණු තොරතුරක් මත ආගමන හා විගමන පාලක ජනරාල් චූලානන්ද පෙරේරා මහතාගේ උපදෙස් පරිදි එම දෙපාර්තමේන්තුවේ විශේෂ විමර්ශන අංශයේ නිලධාරීන් කණ්ඩායමක් මේ වැටලීම සිදුකර ඇත. උපාය දූතයින් යොදවා පෙරේදා (08) රාත්‍රී 11.30 ට පමණ මේ වැටලීම සිදුකර ඇති අතර වැල්ලවත්ත ප්‍රදේශයේ ලැගුම්හලකදී අදාළ කාන්තාවන් සිවුදෙනා සහ ගණිකා වෘත්තිය මෙහෙයවූ පුද්ගලයා අත්අඩංගුවට ගත් බවද එම ප්‍රකාශකයා සඳහන් කළේය.මේ කාන්තාවන් බම්බලපිටිය ප්‍රදේශයේ නිවාසයක රඳවා ඇති අතර අදාළ සේවය වෙනුවෙන් වැල්ලවත්ත ප්‍රදේශයට පැමිණ තිබෙන බවද මේ වෘත්තිය මෙහෙයවූ සර්ජි නමැති ලිතුවේනියානු ජාතිකයා වසර අටක කාලයක් මෙය සිදුකරගෙන යන බවට මූලික පරීක්ෂණවලදී අනාවරණය වී තිබෙන බවද හෙතෙම ප්‍රකාශ කළේය. කෙසේ වුවද මේ ක්‍රියාව ඇතැම් පිරිස්වල සහයෝගය මත පවත්වාගෙන ගොස් තිබෙන අතර විවිධ බාධක මධ්‍යයයේ මේ මෙහෙයුම ක්‍රියාත්මක කිරීමට සිදුවූ බවද ආගමන හා විගමන දෙපාර්තමේන්තුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n1205107</link>
    <topic>ලක්‍ෂ 12ක සිගරට් රේගු දැලේ</topic>
    <author>සුභාෂිනී සේනානායක, කුමාරසිරි ප්‍රසාද් - ගුවන්තොටුපල සමූහ</author>
    <content>තුර්කියේ නිෂ්පාදිත රුපියල් ලක්‍ෂ 12ක් පමණ වටිනා සිගරට් තොගයක් මෙරටට රැගෙන ආ මුස්ලිම් ජාතිකයන් දෙදෙනකු ඊයේ (09) කටුනායක බණ්ඩාරනායක ජාත්‍යන්තර ගුවන්තොටුපලේදී ශ්‍රී ලංකා රේගුව මඟින් අත්අඩංගුවට ගනු ලැබීය.හජ් වන්දනාවේ යෙදී මෙරටට පැමිණි අක්කරේපත්තු ප්‍රදේශයේ පදිංචිකරුවන් දෙදෙනකු මේ සිගරට් තොගය රැගෙන විත් තිබිණ. සවුදි ගුවන්සේවයට අයත් SV 788 ගුවන් යානයෙන් ඊයේ (09) පෙරවරු 11.50 පමණ මෙරටට පැමිණි මේ සැකකරුවන් දෙදෙනා පළතුරු පෙට්ටිවල අසුරා මේ සිගරට් තොගය මෙරටට ගෙනවිත් තිබේ.කිසිවක් ප්‍රකාශ නොකර පිටවීමේ දොරටුවෙන් මොවුන් පිටවෙද්දී සැක සිතී පරීක්‍ෂා කිරීමේදී මේ සිගරට් තොගය අත්අඩංගුවට ගෙන ඇති අතර නියෝජ්‍ය රේගු අධ්‍යක්‍ෂ සරත් නාරද, පී. ඒ. සී. මහේන්ද්‍ර, කේ. පේ‍්‍රමසිරි මහත්වරුන්ගේ මූලිකත්වයෙන් රේගු පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n1205108</link>
    <topic>සරත් ෆොන්සේකා නවලෝක රෝහලට</topic>
    <author>නෙල්කා මැදගෙදර</author>
    <content>සරත් ෆොන්සේකා මහතා නේවාසික ප්‍රතිකාර දිගටම ලබා ගත හැකි පරිදි නවලෝක රෝහලෙහි රඳවා තැබීමට ශ්‍රේෂ්ඨාධිකරණය ඊයේ (09) අවසර දුන්නේය.රෝහලෙන් නික්ම යා හැකි බවට ෆොන්සේකා මහතාට ප්‍රතිකාර කරන විශේෂඥ වෛද්‍ය වජිර තෙන්නකොන් මහතා තීරණය කරන තෙක් ඔහුට නවලෝක රෝහලෙහි නේවාසිකව සිටිය හැකි බවට ශ්‍රේෂ්ඨාධිකරණය තීරණය කෙළේය.ඒ අනුව ඉකුත් අප්‍රේල් මස විසි පස් වැනිදා ෆොන්සේකා මහතා නවලෝක රෝහලට ඇතුළත් කරන ලෙස කොළඹ මහාධිකරණය දුන් නියෝගය එලෙසම බල පැවැත්වීමට ද ශ්‍රේෂ්ඨාධිකරණය නියෝග කෙළේය.පෙනහලු ආශ්‍රිත රෝගයකින් පෙළෙන ෆොන්සේකා මහතා දැනට නව ලෝක රෝහලෙහි ප්‍රතිකාර ලබන අතර, දිගටම එහි නේවාසික ප්‍රතිකාර ලබා ගත හැකි පරිදි නියෝගයක් දෙන ලෙස ඔහුගේ නීතිඥවරු මැයි මස 02 වැනි දින ශ්‍රේෂ්ඨාධිකරණයෙන් ඉල්ලා සිටියහ.ම ඉල්ලීම පංච පුද්ගල විනිසුරු මඩුල්ලක් ඉදිරියෙහි සලකා බැලීමට තීරණය කළ අතර, අගවිනිසුරු ආචාර්ය ශිරාණි බණ්ඩාරනායක, නිමල් ගාමිණී අමරතුංග, පී. ඒ. රත්නායක, එස්. අයි ඉමාම්, ප්‍රියසාත් ඩෙප් යන විනිසුරුවරුන් ඉදිරියෙහි එය ඊයේ (09) කැඳවන ලදී.එහිදී ෆොන්සේකා මහතා වෙනුවෙන් කරුණු දැක්වූ නීතිඥ නලින් ලද්දුවහෙට්ටි මහතා සඳහන් කෙළේ, නව ලෝක රෝහලෙහි නේවාසික ප්‍රතිකාර ලබා ගත හැකි පරිදි ඉකුත් අප්‍රේල් මස 25 වැනිදා මහාධිකරණයෙන් දුන් නියෝගය පසුව මහාධිකරණය මගින් ම වෙනස් කර ඇති බවයි.එහෙත් ෆොන්සේකා මහතාට දිගු කාලයක් ප්‍රතිකාර කරන විශේෂඥ වෛද්‍ය වජිර තෙන්නකෝන් මහතා ප්‍රතිකාර ලබා දෙන්නේ නව ලෝක රෝහලේ දී පමණක් බව හෙතෙම කීය.එසේම ලය රෝග වාට්ටුවක් කොළඹ ජාතික රෝහලෙහි නැති බව කී ඒ මහතා, ඒ සඳහා විශේෂිත වූ ලේඛනාගාරයක්, වෛද්‍යවරු හෝ හෙද කාර්ය මණ්ඩලයක් නොමැති රෝහලකට ඔහු මාරු කර යැවීම ගැටලුවක් බව ද පැවසීය.සෙසු සිරකරුවන් රෝගී වූ විට ක්‍රියා කළ යුතු ආකාරය බන්ධනාගාර පනතෙහි පැහැදිළිව දක්වා ඇති බව කී ඔහු එහි 69 වගන්තිය අනුව සෑම රෝගී සිරකරුවකුම බන්ධනාගාර රෝහලට යැවිය යුතු බවත්, එහිදී ප්‍රමාණවත් ප්‍රතිකාර ලබා දිය නොහැකි නම් රජයේ රෝහලකට මාරු කර යැවීමේ බලය බන්ධනාගාර කොමසාරිස්වරයාට ඇති බවත්, ෆොන්සේකා මහතා අධිකරණය මගින් වරදකරුවකු බවට තීරණය කර සිර දඬුවම් වි¼දින පුද්ගලයෙකු නිසා ඔහුට පමණක් විශේෂයක් කළ නොහැකි බවත් හෙතෙම කීය.ඔහුට නවලෝක රෝහලෙහි ප්‍රතිකාර ලබා ගැනීමට අවසර දුනහොත් එය වැරදි පූර්වාදර්ශයක් වන බැවින් වෙනත් අයද එවන් ඉල්ලීම් කළ හැකි බව හෙතෙම කීය.මෙහිදී කරුණු සලකා බැලූ අධිකරණය ජාතික රෝහලෙහි ලය වාට්ටුවක් තිබේදැයි සෞඛ්‍ය අමාත්‍යාංශ ලේකම්වරයාගෙන් විමසන ලෙස සොලිසිටර් ජෙනරාල්වරයාට දැනුම් දුන්නේය.කොළඹ ජාතික රෝහලෙහි එබඳු වාට්ටුවක් නැති බව ද, වෙනම ලය රෝහල වැලිසර පිහිටා ඇති බව ද හෙතෙම කීය.කරුණු සලකා බැලූ අධිකරණය ෆොන්සේකා මහතාගේ රෝගී තත්ත්වය සම්බන්ධයෙන් වන තීරණ විශේෂඥ වෛද්‍යවරයා විසින් ගත යුතු බවට තීරණය කෙළේය.ඒ වෛද්‍යවරයා තීරණය කරන තෙක් ඔහු නවලෝක රෝහලෙහි රඳවා ගැනීමට අවසර දෙනු ලැබීය.මේ අතර සුදු කොඩි නඩුවේ තීන්දුව සහ එමඟින් නියම කළ සිර දඬුවමට එරෙහිව ගොනු කළ ඇප අයදුම් පත මෙම මැයි මස 31 වැනිදා සලකා බැලීමට අධිකරණය තීරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n1205109</link>
    <topic>බාල ගුවන් යානා තෙල්වලින්රුපියල් ලක්‍ෂ 18ක ලාභයක්</topic>
    <author/>
    <content>සිංගප්පූරුවෙන් ආනයනය කළ ගුවන් යානා ඉන්ධන මෙට්‍රික් ටොන් 7500 වෙනුවෙන් එක් බැරලයකට අමෙරිකානු ඩොලර් 0.25ක වට්ටමක් හිමිවීමෙන් රුපියල් 1787466ක ලාභයක් ශ්‍රී ලංකා ඛනිජ තෙල් නීතිගත සංස්ථාවට හිමිව තිබේ.ඒ අනුව එම තෙල් තොගය භූමිතෙල් වශයෙන් භාවිතයට ගැනීම සඳහා තීරණය කිරීම හේතුවෙන් ශ්‍රී ලංකාවේ භූමිතෙල් අවශ්‍යතාව සැපිරීම සඳහා අනෙකුත් අවස්ථාවන්හිදී ආනයනය කරන මිල ගණන්වලට වඩා අඩු මිලකට භූමිතෙල් තොගය ලැබීමත් සමඟ වාසිදායක තත්ත්වයක් නිර්මාණය වී ඇතැයි ඛනිජ තෙල් කර්මාන්ත අමාත්‍යාංශය සඳහන් කරයි.ඊට අමතරව අදාළ තෙල් තොගය රැගෙන ආ නෞකාව දින තුනක් ප්‍රමාද වීම හේතුකොටගෙන දිනකට ඇමරිකානු ඩොලර් 4000 බැගින් ඩොලර් 12000ක මුදලක් සිංගප්පූරුවේ බ්‍රිටිෂ් පෙට්‍රෝලියම් සමාගමෙන් ඛනිජ තෙල් නීතිගත සංස්ථාවට හිමිවන බවද එම අමාත්‍යාංශය කියයි.මේ ඉන්ධන තොගය සංස්ථාවට ආනයනය කර ඇත්තේ ගුවන්යානා ඉන්ධන මෙන්ම භූමිතෙල් වශයෙන්ද භාවිත කිරීම සඳහා බව ඛනිජතෙල් කර්මාන්ත අමාත්‍යංශය කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=n12051010</link>
    <topic>කිඹුල් ප්‍රහාරවලින් මියගිය අයගේපවුල්වලට ලක්ෂ ගණන් වන්දි</topic>
    <author>සමන්මලී ප්‍රියශාන්ති</author>
    <content>කිඹුලන්ගේ ප්‍රහාර හේතුවෙන් මරණයට පත්වූවන්ගේ පවුල්වල අයට ඉතිහාසයේ ප්‍රථම වරට වන්දි ප්‍රදානය කෙරේ. නිල්වලා ගඟේ දිය නෑමට ගොස් සිටියදී කිඹුලකු විසින් ඇදගෙන යනු ලැබූ කාන්ති ගුණසිංහ දෙදරු මවගේ හා නිල්වලා ගඟින් මුහුණ සේදීමට ගොස් සිටියදී කිඹුලකු විසින් ඩැහැගෙන යනු ලැබු නුවන්තිකා සත්සරණි පාසල් ශිෂ්‍යාවගේ පවුල්වල අයට රුපියල් ලක්ෂ තුන බැගින් වු වන්දි පිරිනැමිණි.ඇමැති එස්.එම් චන්ද්‍රසේන මහතා අතින් ගොවිජන සේවා හා වනජීවි අමාත්‍යාංශයේ දී ඊයේ (09) මේ ප්‍රදානය කළේය. මිය යන විට උසස් පෙළ අධ්‍යාපනය හදාරමින් සිටි නුවන්තිකා සත්සරණි ශිෂ්‍යාවගේ මවුපියන්ට නිවසක් තනා ගැනීම සඳහා මේ මුදල ප්‍රදානය කළ අතර ඔවුන් වෙනුවෙන් ඉඩමක් ලබා දීමටද ගොවිජන සේවා හා වනජීවි ඇමැති එස්.එම් චන්ද්‍රසේන මහතා එකඟතාවය පළ කළේය.කිඹුලකු විසින් මරා දැමු කාන්ති ගුණසිංහ මහත්මියගේ නිවුන් දරුවන් දෙදෙනාට එක් අයකුට රුපියල් ලක්ෂය බැඟින් වු බැංකු ගිණුම් දෙකක් හා ඇයගේ සැමියාට නිවස තැනීම සඳහා රුපියල් ලක්ෂයක මුදලක් ද මෙහිදි ප්‍රදානය කෙරිණි. නිවුන් දරුවන් දෙදෙනාට වයස අවුරුදු 18 පිරිණු විට මේ ගිණුමේ මුදල් ලබා ගත හැකිය.මෙහිදී අදහස් දැක්වු ඇමැති එස්. එම්. චන්ද්‍රසේන මහතා, කිඹුලන්ගේ ගැටලුව විසඳීම සඳහා මුතුරාජවෙල ප්‍රදේශයේ කිඹුල් සංරක්ෂණ මධ්‍යස්ථානයක් ස්ථාපිත කිරීමට පියවර ගන්නවා.විවිධ ප්‍රදේශවලින් හමුවන ප්‍රචණ්ඩකාරී කිඹුලන් අල්ලා මෙම මධ්‍යස්ථානයට නිදහස් කරනවා. එහි කිඹුලන්ට නිදහසේ ජීවත් වීමට අවශ්‍ය පරිසරය සකස් කරනවා. නිල්වලා ගඟ ආශ්‍රිතව ද කිඹුල් සංරක්ෂණ මධ්‍යස්ථානයක් ස්ථාපිත කිරීමට අදහස් කරනවා.මීට අමතරව හොරොව්පතාන ප්‍රදේශයේ අලි සංරක්ෂණ මධ්‍යස්ථානයක් ඉදි කිරීමට අනුමැතිය ලැබී තිබෙනවා. මෙම ඉදිකිරීම් 13 වැනිදා සිට ආරම්භ කරන බවත් ඇමැතිවරයා පැවසීය. රැස්වෙහෙර, වෙහෙරගල, මාදුරාඹය ප්‍රදේශවලද අලි සංරක්ෂණ මධ්‍යස්ථාන ආරම්භ කිරීමට පියවර ගන්නවා.දැනට මෙරට අලි ඇතුන් 6000 ක් පමණ සිටිනවා. එයින් ඉතා සුළු පිරීසක් ප්‍රචණ්ඩකාරීව හැසිරෙනවා.එම ප්‍රචණ්ඩකාරීන් අල්ලා මෙම මධ්‍යස්ථානවලට ගෙන ගොස් දමා උන්ට නිදහසේ හැසිරීමට ඉඩකඩ ලබා දෙන අතර අලින්ට අවශ්‍ය කෑම ආදියද ලබා දීමට පියවර ගන්නවා.මේ සතුන් ප්‍රචණ්ඩකාරී වීමට සමහර මිනිසුන්ගේ ක්‍රියාකාරීත්වය ද හේතුවක්. මින් ඉදිරියට අලින්ගෙන් හෝ කිඹුලන්ගෙන් ජීවිත හෝ දේපළ හානි වන අයට මානුෂිය වන්දියක් ලබා දීමේ ක්‍රමයක් ආරම්භ කරනවා.රට සුන්දර වීමට නම් වන සතුන් ද සිටිය යුතුයි. කිසිවිටෙක වන සතුන්ට හිරිහැර නොකළ යුතුයි.නිල්වලා ගඟේ කිඹුලන් ඇල්ලීමට උපකාර කළ වනජීවි දෙපාර්තමේන්තුවේ හා පරිසර සංවිධානවල නිලධාරීන් ඇඟයීම වෙනුවෙන් මෙහිදී සහතික පතක් ද ඇමැතිවරයා විසින් ප්‍රදානය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=r1205101</link>
    <topic>කටුනායක වෙළෙඳ කලාපයේ සේවිකාවකගේරන් භාණ්ඩ සොරාගත් සැකකාරිය රක්‍ෂිතයට</topic>
    <author>සීදුව සමූහ – නිශ්ශංක පියරත්න</author>
    <content>කටුනායක නිදහස් වෙළෙඳ කලාපයේ සේවය කරන සීදුව අමන්දොළුවේ ජයවර්ධන පුරයේ නේවාසිකව සිටි තරුණියකගේ එක් ලක්‍ෂ දසදහස් පන්සියයක් වටිනා රන් භාණ්ඩ සොරාගත් තවත් නේවාසික තරුණියක් රක්‍ෂිත බන්ධනාගාර ගත කර ඇත.රන් භාණ්ඩ හිමි තරුණිය සීදුව පොලිසියට පැමිණිලි කර ඇත්තේ තමාගේ නේවාසික කාමරයේ අල්මාරියේ ලාච්චුවේ තිබූ රන් දම්වැල් දෙක හා පෙන්ඩනය ද මුද්දද කිසියම් කෙනෙක් සොරාගෙන ඇති බවයි.ඒ අනුව අපරාධ විමර්ශන අංශයේ පොලිස් පරීක්‍ෂක පී. එස්. එල්. පතිරාජසූරිය, පොලිස් සැරයන් ආර්. පී. බී. පතිරත්න, පොලිස් සැරයන් කරුණාතිලක, පොලිස් කොස්තාපල් එම්. ඒ. එස්. මදුසංඛ, යන නිලධාරීහු සහ කාන්තා පොලිස් කොස්තාපල් මාලනි සිරි දසනායක නිලධාරිනිය විශේෂ මෙහෙයුමක් කිරීමෙන් පසු අසල නේවාසිකාගාරයක සිටි තරුණියකගෙන් ප්‍රශ්න කිරීමේදී තොරතුරු හෙළිවී ඇත.සැකකාරිය නාරාහේන්පිට තරුණියක් බව අනාවරණය වී තිබේ.සැකකාරියට විරුද්ධව නඩු පවරා මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා වෙත ඉදිරිපත් කිරීමෙන් පසු සැකකාරිය රක්ෂිත බන්ධනාගාර ගත කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=r1205102</link>
    <topic>උතුරු ගලහිටියාව මාර්ග දෙකක ප්‍රතිසංස්කරණ වැඩ අතරමග</topic>
    <author>ගලහිටියාව සමූහ එච්. කේ. එස්. වික්‍රමනායක</author>
    <content>ගම්පහ ප්‍රාදේශීය සභා බල ප්‍රදේශයේ උතුරු ගලහිටියාව සෝනුත්තර මාවත හා ජානක රත්නසේකර රණවිරු මාවත ප්‍රතිසංස්කරණය කිරීම සඳහා ගම්පහ ප්‍රාදේශීය සභාව මගින් බැකෝ යන්ත්‍ර දෙකක් යොදා අඩි තුනක ප්‍රමාණයෙන් යුත් කාණු කපා කොන්ක්‍රීට් ගල් සහ වැලි ගෙනවිත් මාර්ගයේ තැනින් තැන ගොඩ ගසා මාස ගණනාවක් ගෙවී ඇතත් ප්‍රතිසංස්කරණ කටයුතු අතරමග නවතා ඇත. ගොඩගසා ඇත. වැලි පසුගිය වර්ෂා කාලයේ කානු දිගේ පහළට ගලා ගොස් ඇත.අතුරු මාර්ග අවහිර වන සේ දමා තිබෙන කොන්ක්‍රීට් ගල් මාර්ගයේ ගමන් කරන වාහනවලට යටවී සීසීකඩ විසිරී ඇත. මේ මාර්ගයේ අඩි හයක් පමණ දෙපස කාණු කැපීම හේතුවෙන් මේ වන විට ත්‍රීරෝද රථ දෙකකටවත් මාරුවීමට නොහැකි තත්ත්වයකට පත්ව ඇත.මේ පිළිබඳව ගම්පහ ප්‍රාදේශීය සභාවේ සභාපතිගේ අවධානය යොමු කර කඩිනමින් මාර්ගයේ ප්‍රතිසංස්කරණ කටයුතු ආරම්භ කරන මෙන් ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=r1205103</link>
    <topic>කහතුඩුව දකුණ ජ්‍යෙෂ්ඨ පුරවැසියන්ගේදෙවැනි සංවත්සර උළෙල දා ...</topic>
    <author>හෝමාගම සංචාරක – මංජුල හිරිපිටිය</author>
    <content>මහින්ද චින්තන ඉදිරි දැක්මෙන් ජ්‍යෙෂ්ඨ පුරවැසියන්ට සුබදායක අනාගතයක් උදා වී ඇතැයි කම්කරු හා කම්කරු සබඳතා ඇමැති ගාමිණී ලොකුගේ මහතා පැවැසීය.ඒ මහතා එසේ පැවැසුවේ කහතුඩුව දකුණ ජ්‍යෙෂ්ඨ පුරවැසි සංවිධානයේ දෙවැනි සංවත්සර උත්සවයේ ප්‍රධාන ආරාධිත අමුත්තා ලෙස සහභාගි වූ අවස්ථාවේදීය. උත්සවය කහතුඩුව ඩබ්ලිව්. එන්. පෙරේරා කනිටු විදුහලේදී පැවැත්විණ.වැඩිදුරටත් අදහස් දැක්වූ ඇමැති ලොකුගේ මහතා මෙසේද කීවේය.අපගේ ගමන් මග සාර්ථක කර ගැනීමට වැඩිහිටි පිරිස වන ජ්‍යෙෂ්ඨ පුරවැසියන්ගේ ආදර්ශ හා අවවාද ඉතාම වැදගත් වෙනවා.එම අවවාද හා ආදර්ශයන් වර්තමාන හා තරුණ පරපුරේ සැලකිල්ලට ගත යුතුයි. මෙවැනි උපහාර උත්සව සංවිධානය කිරීම පිළිබඳව අගය කර සිටිනවා.හෝමාගම ප්‍රාදේශීය සභාවේ මන්ත්‍රීවරුන් වන සේනක උබේසිංහ, රුවන් ප්‍රබෝධ පීරිස්, ජ්‍යෙෂ්ඨ පුරවැසි සංවිධානයේ සභාපති මාධ්‍යවේදී ප්‍රේමසිරි අබේසිංහ මහත්වරු අදහස් දැක්වූ අතර, සිළුමිණ පුවත්පතේ නියෝජ්‍ය කර්තෘ නිහාල් පී. අබේසිංහ, විදුහල්පති ඩබ්ලිව්. පී. විමලසේන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=r1205104</link>
    <topic>වේදනාව ඉවසන්න බැරිවනූලෙන් ඇද දත ගලවලා</topic>
    <author>කුමාරි ගමගේ ඉංගිරිය සමූහ</author>
    <content>මේ සිද්ධිය වූයේ දැනට වසර කීපයකට ඉහත දොඹගස්කන්ද ප්‍රදේශයේ ය.ඇය තිදරු මවකි. සැමියා රැකියාව කළේ කොළඹ ය. ඔහු මසකට වරක් ගෙදර එයි. දරුවන් තිදෙනෙකි. වැඩිමලා පිරිමි දරුවෙක් වන අතර වයස අවුරුදු 12 ය. ඊළඟට ගැහැනු දරුවා සහ පිරිමි දරුවා පිළිවළින් වයස 10, 7 වයස් වල ය.එදා සෙනසුරාදා දිනයකි. ළමයිනුත් ගෙදර ය. මාසයකට සැරයක් ගමේ පන්සලට දෙන දවල් දානය යෙදී තිබුණේ මෙදිනය.රාත්‍රියේ පටන්ම මුඛයේ ඉදිරි පෙළේ දතක තදබල වේදනාවක් ඇති විය. වේදනා නාශක පෙති කීපයක් ගත්තත් වේදනාව අඩුවන බවක් ඇයට නොපෙනිණි. වේදනාව වැඩි කමෙන් රාත්‍රියේ නිදි නැතිව ගත කළ නිසාවෙන් දවල් දානය පිළියෙළ කිරීම ද අපහසු විය. ඇය සිහි විකල්ව මෙන් නිවෙසේ එහාට මෙහාට ඇවිදින්නට වූවාය. මාසයකට සැරයක් අවුරුදු ගානක් නොකඩවා පන්සලට දෙන දානය නතර කරන්නත් නොහැකි ය. කොහොම හරි දානය පිළියෙළ කරනවා. මොන වේදනාව තිබුණත් ඒක නතර කරන්න බෑ යැයි ඇය තමාටම කියා ගත්තා.වේදනාව ඇති දත වේගයෙන් සොලවා ගලවන්න උත්සාහ කළත් එය ලේසියෙන් ගැලවෙන්නේ නැත. උපායක් කල්පනා කළාය. ගිනි පෙට්ටියයි භූමිතෙල් බෝතලයයි ගෙනත් ළඟින් තබා ගෙන දරුවෝ තුන් දෙනාට ළඟට කතා කළාය. නූල් පන්දුවක් අරන් පොටවල් 5 – 6ක් අරන් වේදනාව ඇති දතේ තදින් ගැට ගසා වැඩිමල් දරුවන් දෙදෙනාට කතා කොට නූල් දෙකොන දරුවන් අතට දී මේ නූල් පොටවල් දෙක එක පාරටම එක පැත්තට අදින්න යැයි උපදෙස් දුන්නා ය. ළමයි දැස් වසාගෙන අඬන්න පටන් ගත්තේ ය.බැරිද බැරිනම් මේ භූමිතෙල් ටික ඔළුවට හලාගෙන ගිනි තියා ගන්නවා. දරුවෝ දෑස් ඇරගෙන මව දෙස බලා හිටියහ. මව ගිනිගෙන දැවෙනවා ඔවුන් මනසින් දකින්නට ඇති.මොකද කියන්නේ පුළුවන් ද බැරිද. ඔවුන් ඔළුව වැනුවා. මිදුලට ගිහින් ගොස් ගහ බදා ගෙන නූල් දෙකොනින් වේගයෙන් ඇද්දේ ය.දත ගැලවී ගියේ දරුවන් දෙදෙනා ද බිම ඇද වැටෙමිනි. ඇය වහා දරුවන් නැගිටවා, ගෙට ගොස්, පුලුන් කැබැල්ලක් ගෙන දත මුල තබා ටික වේලාවක් සිටි විට දතෙන් ලේ ගැලීම නතර විය. වේදනාවත් අඩු වුණි. දැනුනේ සහනයකි.ඇය වහාම දානය පිළියෙළ කර දරුවන් ද සමගින් පන්සලට ගොස් පිළිගැන්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=r1205105</link>
    <topic>අරටු සොමිපාලටකොරටුවේදී ඇබැද්දියක්</topic>
    <author>කුරුවිට සමූහ රූපිකා කේ. බණ්ඩාර</author>
    <content>තමා නියෝජනය කරන දේශපාලන පක්ෂයට කැපවීමෙන් කටයුතු කරන සොමිපාලට විරුද්ධ පක්ෂයේ පාටවත් දැකීම අරහං ය. එම පාට භාවිතා කිරීමෙන්ද ඔහු වැළකී සිටියේය. අඩුම තරමේ විරුද්ධ පක්ෂයේ පාටින් යට ඇඳුමක්වත් සොමිපාල ඇන්දේ නැත. ගමේ සිදුවන පොදු කටයුතුවලදී ද තම පක්ෂයේ පාට ඉස්මතු කර වන්නට ඔහු හැකි හැමවිටම උත්සාහ ගත්තේය. සොමිපාලගේ මෙම චර්යාව නිසා නිවෙසේ උදවිය බොහෝ අවස්ථාවල මුහුණ පෑ අසීරුතා බොහෝය.සිංහල අවුරුද්දට සොමිපාලට තෑගි ලැබෙන ඇඳුම් පැළඳුම් තමාගේ විරුද්ධ පක්ෂයේ පාටින් තිබේ නම් ඔහු බාර ගන්නේ නැත. මොහුට ඇඳුම් පැළඳුම් මෙන්ම අනෙකුත් අවශ්‍යතා සපුරාලීම ගෙදර උදවිය විමසිල්ලෙන් කළයුතු කාර්යයක් වී තිබිණි.ගොවිතැන් කටයුතුවල නියැළෙන සොමිපාල වල් මර්දනයට බෙහෙත් ගැසීම සඳහා සූදානම් වුවද මුඛ ආවරණයක් නොමැතිවීම නිසා එය පසු දිනට කල්දැම්මේය. අමතර පන්තියක් සඳහා නගරයට යන දියණියට, මුඛ ආවරණයක් රැගෙන එන ලෙස පැවසූ සොමිපාල වෙනත් කාර්යක නිරත වූවේය.පසුදින බෙහෙත් ගැසීමට සියලු කටයුතු සූදානම් කළ සොමිපාල දියණියගෙන් මුඛ ආවරණය ඉල්ලා ගත්තේය. එය දුටු ඔහු කෝපයට පත් වී එය විසිකර දමද්දී දියණියට කාරණය තේරුම් ගියාය. එය පියා අකමැති පැහැයේ එකකි.කෝපය මුසුව දියණියට දොස් පැවරූ ඔහු මුඛ ආවරණයක් නොමැතිව බෙහෙත් ඉසීමට ගියේ බිරියගේ දැඩි විරෝධය පිටය. පැය කීපයකින් පසුව නිවෙසට පැමිණි සොමිපාල අසනීප තත්ත්වයකින් පෙළෙන්නට වූයෙන් වහා රෝහල්ගත කෙරිණි. බරපතළ තත්ත්වයෙන් පසු වූ ඔහු දැඩි සත්කාර ඒකකයේද ප්‍රතිකාර ලැබීමෙන් පසුව සුවය ලැබුවාය. මුඛ ආවරණයක් නොමැතිව බෙහෙත් ඉසීම නිසා මෙලෙස රෝගී වූ බැවින් මීට වඩා සැලකිලිමත්ව කටයුතු කරන ලෙස වෛද්‍යවරුන්ද උපදෙස් ලබාදී තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s1205101</link>
    <topic>ක්‍රිකට් ආයතනය - ක්‍රීඩකවාර්ෂික ගිවිසුම ජූනි මසදී</topic>
    <author>ෆවුස් මොහොමඩ්</author>
    <content>කිසිදු ක්‍රීඩකයෙකුට අසාධාරණයක් නොවන අයුරින් නිසි ප්‍රමිතියකට අනුව තෝරාගනු ලබන ක්‍රීඩකයන් සමග ලබන ජූනි මාසයේ මුල් සතියේ දී ශ්‍රී ලංකා ක්‍රිකට් ආයතනය වාර්ෂික ගිවිසුමට එළැඹෙන බව ශ්‍රී ලංකා ක්‍රිකට් ආයතනයේ සභාපති උපාලි ධර්මදාස මහතා ‘දිනමිණ’ට පැවැසීය.වාර්ෂික ක්‍රිකට් ක්‍රීඩක ගිවිසුම සඳහා විශේෂ තේරීම් කමිටුවක් මගින් ක්‍රීඩකයන් 100ක් පමණ තෝරාගෙන ඇති අතර ශාරීරික යෝග්‍යතාව හා එකඟතාව මත ඉන් තෝරාගනු ලබන ක්‍රීඩකයන් මේ වාර්ෂික ගිවිසුමට ඇතුළත් කෙරේ.ක්‍රීඩකයන් ගිවිසුම් ගතකිරීමේ දී ඔවුන් තරගවල දැක්වූ දක්ෂතා සොයා බලන අතර ඒ අනුව ශ්‍රේණිගත කිරීමට ලක්කෙරෙන බව ද සභාපතිවරයා පැවැසීය.තෝරාගනු ලබන ක්‍රීඩකයන් සමග සාකච්ජා කොට ඔවුන්ගේ අදහස්, අඩුපාඩු සහ අපේක්ෂිත පහසුකම් පිළිබඳ සොයා බලා ඒ අනුව එකඟතාවකට එළැඹෙන බවත් ඒ මහතා කීය.ක්‍රිකට් ආයතනයේ නීතිරීතිවලට අනුව සිදුකෙරෙන මේ ගිවිසුම් ගතකිරීමට පෙර ක්‍රීඩකයන් වර්ගීකරණයට ලක් කෙරේ. ඒ අනුව ජ්‍යේෂ්ඨ ක්‍රීඩකයන්ගේ සිට පහළට ශ්‍රේණිගත කිරීම් කරනු ලැබේ.කෙසේ වෙතත් මේ දිනවල ඉන්දීය ප්‍රිමියර් ලීග් තරගාවලියට සහභාගි වෙමින් සිටින ශ්‍රී ලංකා පිලේ ක්‍රීඩකයන් පෙරළා දිවයිනට පැමිණීමෙන් පසුව වාර්ෂික ගිවිසුමේ අවසන් තීිරණයට එළැඹෙන බව ධර්මදාස මහතා වැඩිදුරටත් සඳහන් කළේය. අයි. පී. එල්. තරගාවලිය මේ මස අග දී නිමාවට පත්වේ.ජාත්‍යන්තර මට්ටමේ අවධානයට ලක්වී තිබෙන ක්‍රිකට් ක්‍රීඩකයන්ගේ ගිවිසුම් ගතකිරීම පිළිබඳ පසුගියදා විවිධ මාධ්‍ය ඔස්සේ පළවූ ඇතැම් වාර්තා සාවද්‍ය බව කී සභාපතිවරයා, ඒ පිළිබඳව කණගාටුවන බවත්, මෙරට ක්‍රිකට් ක්‍රීඩාවේ උන්නතිය වෙනුවෙන් කැපවීිමෙන් කටයුතු කරන තම ආයතනය මාධ්‍යවේදින්ගේ නිවැරැදි වාර්තා නිරතුරුවම අගය කරන බවත් පැවැසීය. ක්‍රීඩකයන් ගිවිසුම් ගතකිරීමට අදාළ ඇතැම් සාවද්‍ය මාධ්‍ය වාර්තා හේතුවෙන් ක්‍රීඩකයන් ද දැඩි අපහසුතාවයකට පත්වෙන බව ඒ මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s1205102</link>
    <topic>අසුට යටවී කොන්ද කැඩුණත්දිරිය කත දැන් දුවයි මැරතන්</topic>
    <author>-වර්නන් ගුණසේකර (විදෙස් පුවත් ඇසුරෙනි)</author>
    <content>අශ්වයෙකුට යට වී අංශබාග රෝගියෙකු වීමේ ආසන්නයට ම පැමිණි තුරඟ තරග ක්‍රීඩිකාවක් විස්මිත ලෙස සුවයක් ලබා දැන් මැරතන් තරග හතරකට සහභාගි වීමට සැරසෙන්නීය.26 හැවිරිදි මෙලිසා ෂෝක්‍රොස්, තමන් පුහුණු කරමින් සිටි තරුණ අශ්වයා හදිසියේම තමා මතට වැටී ඇයගේ කොඳු ඇටපෙලේ තැන් පහක ම බිඳීම් ඇති විණි.මහත් බියට පත්ව සිටි ඇගේ මිතුරු මිතුරියන් සුන් වූ බලාපොරොත්තු ඇතිව ඇයට උපකාර කිරීමට උත්සාහ කරද්දී අශ්වයා විසින් ඇයව පාගා දමනු ලැබීය. එහෙත් සියල්ලන් මවිතයට පත් කරවමින් නැගී සිටි මේ ‘ස්ටැෆඩ්- ඔන්-ඇවන්’හි තුරඟ පුහුණු කාරිය, තමාට සිදුවූයේ සුළු තුවාල පමණකැයි විශ්වාස කරමින් අනතුර සිදුවූ ස්ථානයෙන් පිටව ගියාය. එනමුදු මිනිත්තු කිහිපයකට පසුව, ඇයට හුස්ම ගැනීම අමාරු වී අත පයේ සියළු දැනීම් ඇයට නැතිව ගියාය.වහාම ඇය වෝවික් රෝහලට රැගෙන යන ලදී. එහිදී, කොන්ද කැඩී ඇති බව ඇයට එළිදරවු කළ වෛද්‍යවරු, ඇය මහත් සේ ආදරය කරන ඇගේ අශ්වයා පිට යෑම කෙසේ වෙතත් මින් ඉදිරියට ඇයට නැවත ඇවිදීමට හෝ හැකිවේවිද යන්න සැක සහිත බව දන්වා සිටියහ.එහෙත් පුදුමාකාර ලෙසින් නිර්භීතව සියළු බාධා ජය ගත් මෙලිසා දැන් විශ්වාස නොකළැකි සුවයක් ලබා සිටින්නේ වෛද්‍යවරුන් ද අන්දමන්ද කරවමිනි.මේ දිරිය කාන්තාව දැන් මැරතන් තරග හතරක සහ අර්ධ මැරතන් තරග හතරක දිවීමට සූදානම් වෙමින් සිටින්නීය. එයද, තුවාල ලැබූ තුරඟ තරග ක්‍රීඩක ක්‍රීඩිකාවන්ට උපකාර කරන සුභසාධන අරමුදලක් වෙනුවෙනි.වයස අවුරු නවයේ සිට අසුපිටින් යන මෙලිසා මෙසේ පවසන්නීය: “ආබාධය කොතරම් දරුණුද කියන්න තමන් නොදන්නා බව දොස්තරවරු කීවාම මගෙ මුළු ජීවිතයම වැනසී ගිය බවක් මට දැනුණා. ඒ වුණත්, ආපසු අශ්වයෙක් පිට නගින්න මම අධිෂ්ටාන කර ගත්තා. අනතුරෙන් මාස කිහිපයකට පස්සේ මගේ යාළුවෙකුගේ උදව්වෙන් මම මගේම අසුපිට නැග රවුමක් ගියා. එයින් මා තුළ පෙළඹවීමක් ඇතිවුණා. සම්පූර්ණ සුවය ලැබීමට කවදාවත් නොතිබුණු තරමේ උනන්දුවක් ඇතිවුණා. මගේ පිටත් පපුවත් තවමත් සම්පූර්ණයෙන්ම හොඳ වෙලා නැහැ. විශේෂයෙන් සීතල හා වැසි දිනවල ඒ තැන් ගොඩක් රිදෙනවා.”මේ බියකරු අනතුර සිදුව ඇත්තේ මෙලිසා, ඇගේ හාම්පුතාට අයත් තරුණ අශ්වයෙක් පුහුණු කරමින් සිටියදීය.“ඒ අශ්වයා හරි තරුණයි. ඌව පුහුණු කිරීම සඳහා අයිතිකරුට උදව් වෙමිනුයි මා සිටියේ. ඌ පොඩ්ඩක් දඟ කරන්න පටන් ගත්තා. එක පාරටම මට හිතාගන්නටත් පෙර ඌ මඟේ ළඟට ඇවිත් මගේ උඩට වැටුණා. ඌ තරුණ අශ්වයෙක් වුණාට හරි බරයි. ඌ ආයෙත් නැගිට දුවන්න පෙර තත්පර කිහිපයක් මම ඌට යටවෙලා හිටියා.” “මේක විහිළුවක් විදියට පේන්න පුළුවන් බව මා දන්නවා. නමුත් මට ඒ වෙලාවේ එච්චර බරපතළ කමක් දැනුනේ නැහැ. ගෙදරට කාර් එක පදවා ගෙන යන්න මම වාහනයටත් ගොඩවුණා. නමුත් හැතැප්ම දෙකකට පමණ පස්සේ මොනවා හරි අපහසුවක් තිබෙන බව මට දැනුණා. මට හුස්ම ගන්න බැරුව ගියා. මගේ අත් දෙකත් කකුල් දෙකත් රත්වෙලා පුපුරු ගහන්න පටන් ගත්තා. යාළුවෙකුට දුරකථනයෙන් කතා කරන්න මට සිදුවුණා. එයා ඇවිත් මාව ඉස්පිරිතාලෙට ගෙනිච්චා. මම කාර්එක පදවා ගෙන යන්න උත්සාහ කළ බව දැන ගත්තාම දොස්තරලාට ඒක අදහා ගන්න බැරි වුණා.”“මගේ සුවය ලැබීම දීර්ඝ මෙන්ම ඉතාමත් අසීරු කාර්යයක් වුණා. මෙය මීට වඩා බොහොම නරක අතට හැරෙන්න ඉඩ තිබුණු බව මම දන්නවා. මා දැන් ධනාත්මකව සිතමින් ජීවිතයේ ඉදිරියට යාමට ඉලක්ක ඇති කර ගත යුතුයි.”ලබන වසරේ මැයි මස මැදදී තමා පළමු මැරතන් තරගයට සහභාගි වන බව මෙලිසා ෂෝක්‍රොස් පවසන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s1205103</link>
    <topic>ශේන් වොට්සන්ගෙන්විශිෂ්ට පිති හරඹයක්</topic>
    <author/>
    <content>පන්දු 51 ක දී හතරේ පහර 10 ක් සහ හයේ පහර 4 ක් සමඟ නොදැවී ලකුණු 90 ක් රැස් කළ ශේන් වොට්සන් අයි.පී.එල්. තරගාවලියේ පූනේ වොරියර්ස් පිල සමඟ පැවැති තරගයෙන් කඩුලු 7 ක ජයග්‍රහණයක් කරා රාජස්තාන් රෝයල්ස් පිල මෙහෙයවීමට සමත් විය.පළමුව පන්දුවට පහරදුන් පුනේ කණ්ඩායම ඕවර 20 අවසානයේ කඩුලු 6 කට ලකුණු 125 ක් රැස් කළ අතර රාජස්තාන් කණ්ඩායම ඕවර 16.2 කදී කඩුලු 3 ක් පමණක් දැවී ජය අත්කර ගත්තේ ය.ශේන් වොට්සන් නොදැවී 90මේ අතර ඩෙකැන් චාර්ජර්ස් පිලට එරෙහිව ලකුණු 25 ක ජයක් වාර්තා කිරීමට කිංග්ස් පන්ජාබ් පිල සමත් විය.පළමුව ඉනිම ඇරැඹූ පන්ජාබ් පිල ඕවර 20 අවසානයේ කඩුලු 5 කට ලකුණු 170 ක් ලබා ගත්තේ ය. ඩෙකැන් චාර්ජර්ස් පිල ඕවර 20 අවසානයේ රැස් කළේ කඩුලු 8 කට ලකුණු 145 ක් පමණි. නායක කුමාර් සංගක්කාර ලකුණු 4 කට දැවී ගියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s1205104</link>
    <topic>ඔලිම්පික් ටිකට් මිලියනයක්හෙට අලෙවියට</topic>
    <author/>
    <content>ලන්ඩන් ඔලිම්පික් උලෙළ සඳහා වන අතිරේක ප්‍රවේශ පත් 900,000 හෙට සිකුරාදා අලෙවියට තැබේ. මේ, කලින් වතාවලදී ප්‍රවේශ පත් මිලදී ගැනීමට නොහැකි වූ පුද්ගලයින් වෙනුවෙනි.“විශේෂයෙන්, කලින් පැවැති ඔලිම්පික් ටිකට් අලෙවි කිරීමේ වටවලදී අයැදුම් කොට සාර්ථක නොවූ මිලියනයක් පමණ වන ජනතාවට ‘මුලින් පැමිණෙන අයට ප්‍රමුඛත්වය හිමිවන ක්‍රමය’ යටතේ ටිකට් විකුණනවා” යැයි ක්‍රීඩා උලෙළේ සංවිධායකයෝ නිවේදනයක් මගින් කියා සිටිති.“පළමුව ප්‍රමුඛත්වය දෙන්නේ මුලින්ම පැවැති අලෙවියේදී අසාර්ථක වී ඉන්පසුව දෙවැනි වතාවටත් අයැදුම් කොට එහිදීත් අසාර්ථක වූ 20,000ක ජනතාවටයි. ඔවුන්ට සිකුරාදා පෙරවරු 11.00 සිට පැය 31ක විශේෂ කාලයක් ප්‍රවේශ පත් මිලදී ගැනීම සඳහා ලැබෙනවා.ඉන්පසුව පළමුවෙන්ම පැවැති ප්‍රවේශ පත් මිලදී ගැනීම්වලදී අසාර්ථක වූ අයට දින පහක විශේෂයක් ලබා දෙනවා” යනුවෙන් සංවිධායකයෝ ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s1205105</link>
    <topic>මධුරි සමුද්‍රිකා ශ්‍රී ලංකා පිලට ජය ගෙනේ</topic>
    <author/>
    <content>සිය මංගල විස්සයි 20 තරගයට සහභාගි වූ මධුරි සමුද්‍රිකාගේ විශිෂ්ට පන්දු යැවීම හේතුවෙන් ශ්‍රී ලංකා කාන්තා ක්‍රිකට් පිල සහ බටහිර ඉන්දීය කොදෙව් කාන්තා ක්‍රිකට් පිල අතර ට්‍රිනිඩෑඩ් හි පැවැති දිවා රාත්‍රි සිවුවැනි විස්සයි 20 තරගයෙන් ලකුණු 14ක ජයක් අත්කර ගැනීමට ශ්‍රී ලංකා පිල සමත් විය.පළමුව පන්දුවට පහර දුන් ශ්‍රී ලංකා ක්‍රීඩිකාවන් ඕවර 20 අවසානයේ කඩුලු 7 කට ලකුණු 94 ක් රැස් කළ අතර කොදෙව් ක්‍රීඩිකාවන්ට ඕවර 20 අවසානයේ ලබා ගත හැකි වූයේ කඩුලු 9 කට ලකුණු 80ක් පමණි.සමුද්‍රිකා ලකුණු 11 කට කඩුලු 3ක් දවාලමින් තරගයේ වීරයා සම්මානය දිනා ගත්තාය. තරගය පුරා ශ්‍රී ලංකා පිලේ ක්‍රීඩිකාවන්ගේ පන්දු රැකීම ඉහළ මට්ටමක තිබූ අතර කොදෙව් ක්‍රීඩිකාවන් සිවුදෙනකු දුවද්දී දැවී යාමට හසුකර ගැන්මටද ඔවුන් සමත් වූහ.විස්සයි 20 තරගාවලියේ ශ්‍රී ලංකාව ලැබූ ප්‍රථම ජයග්‍රහණය මෙය වේ. කෙසේ වුවද කොදෙව් පිල තරග 5 කින් සමන්විත මේ තරගාවලියේ පළමු තරග තුනම ජයගෙන 3 – 1 ක් ලෙස තරගාවලියේ ජය අත්කරගෙන සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s1205106</link>
    <topic>සුහද පාපැදි තරගය 12දා අනුරාධපුරයේ දී</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>දුම්රිය දෙපාර්තමේන්තුවේ, විවිධ අංශවල සේවක පිරිස් අතර සහෝදරත්වය ආරක්ෂා කිරීමේ සුහද පාපැදි තරගයක් මේ මස 12 වැනිදා අනුරාධපුරයේ දී පැවැත්වේ.පාපැදි තරඟය ආරම්භක අවස්ථාවට නිපුණතා සංවර්ධන හා යෞවන කටයුතු නියෝජ්‍ය අමාත්‍ය දුමින්ද දිසානායක මහතා සහභාගි වීමට නියමිතය. 12 වැනිදා පෙරවරු 7.30 ට අනුරාධපුර දුම්රිය සමාජ ආයතනය අබියසින් ආරම්භ කරන මෙම තරඟය මහවීදිය ඔස්සේ ගමන් කර පොලිස් වටරවුමෙන් වමට හැරී කඩ 12 කඩ 50 යන නගර ඔස්සේ තවරක්කුලම ගල්නෑව හරහා මිහින්තලයට පැමිණ, අනතුරුව මහකනදරාව - මාතලේ හන්දිය හරහා ආරම්භක ස්ථානයට පැමිණීමෙන් පසු අවසන් වේ.ත්‍යාග බෙදා දීම මැති ඇමැතිවරුන්ගේ ප්‍රධානත්වයෙන් එම අවස්ථාවේදීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s1205107</link>
    <topic>රජයේ මුද්‍රණාලයීය පිලට ක්‍රිකට් ජයක්</topic>
    <author/>
    <content>රාජ්‍ය සේවා ක්‍රිකට් තරගාවලියේ රේගු දෙපාර්තමේන්තුව සමඟ පැවැති තරගයෙන් ලකුණු 66 ක ජයක් අත්කර ගැනීමට රජයේ මුද්‍රණාලයීය ක්‍රිකට් පිල සමත් විය.මේ වසරේ දී රාජ්‍ය සේවා ක්‍රිකට් තරගාවලියේ ‘බී’ කාණ්ඩය සඳහා උසස්වීමක් ලැබූ රජයේ මුද්‍රණාලයීය ක්‍රිකට් පිල පළමුව පන්දුවට පහර දී කඩුලු 8 කට ලකුණු 216 ක් රැස් කළ අතර රේගු දෙපාර්තමේන්තු පිලට රැස්කරගත හැකි වූයේ ලකුණු 150 ක් පමණි.මේ තරගය පසුගියදා දුම්රිය ක්‍රීඩා පිටියේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s1205108</link>
    <topic>ආනන්ද විදුහලට ලකුණු 74-3ක ජයක්</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ සිංගර් පළමු කොටසේ රගර් තරගාවලියේ ‘සී’ කාණ්ඩය යටතේ ඊයේ (9) රත්මලාන ගුවන් හමුදා පිටියේ දී සාන්ත බෙනඩික්ට් විදුහල සමග පැවැති තරගයෙන් ලකුණු 74-3ක විශිෂ්ට ජයක් අත්කර ගැනීමට ආනන්ද විදුහල සමත්විය.තරගයේ පළමු භාගය නිමාවනවිට ලකුණු 31-3ක් ලෙස පෙරමුණ ගත් ආනන්දයේ ක්‍රීඩකයෝ ලැබූ ලකුණු 74ට ගෝල් 7ක් සහ උත්සාහක දිනුම් 5ක් ඇතුලත් විය. සාන්ත බෙනඩික්ට් ක්‍රීඩකයෝ වාර්තා කරනු ලැබුවේ දඩුවම් පහරක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s1205109</link>
    <topic>බස්නාහිර පළාත් මේස පන්දු සංගමයේ වාර්ෂික මහා සභා රැස්වීම අග්‍රාමාත්‍ය කාර්යාලයේදී</topic>
    <author/>
    <content>බස්නාහිර පළාත් මේස පන්දු සංගමයේ වාර්ෂික මහා සභා රැස්වීම පසුගියදා අග්‍රාමාත්‍ය කාර්යාලයේදී පැවැත්විණ. එහිදී සංගමයේ නව සභාපතිවරයා වශයෙන් නිතරගයෙන් පත්වූයේ අග්‍රාමාත්‍ය පෞද්ගලික ලේකම් නීතිඥ අනුරාධ ජයරත්න මහතාය. කළුතර, ගම්පහ සහ කොළඹ දිස්ත්‍රික් නියෝජනය කරමින් ක්‍රීඩක ක්‍රීඩිකාවන් සහ නිලධාරීන් රැසක් සහභාගි වූ මෙම සභා රැස්වීමේදී නව ලේකම්වරයා වශයෙන් චන්දන පෙරේරා මහතා, ජ්‍යෙෂ්ඨ උප සභාපති වශයෙන් සළුසල සභාපති රොෂාන් මද්දුමගේ මහතා, උප සභාපතිවරුන් ලෙස අග්‍රාමාත්‍ය මාධ්‍ය සම්බන්ධීකාරක ආචාර්ය සුජීව ජයතිලක මහතා, ශ්‍රී ලංකා පාසල් මේස පන්දු සංගමයේ දීපාල් පියතිස්ස මහතා සහ වයි. එස්. ජයකොඩි යන මහත්වරුන් තේරී පත් කෙරිණි. කොළඹ රාජකීය විද්‍යාලයේ මේස පන්දු පුහුණුකරු වජිර වික්‍රමසිංහ මහතා නව උපලේකම්වරයා වශයෙන් මෙහිදී පත්වූ අතර භාණ්ඩාගාරික තනතුරට පත්වූයේ තුෂාර ගෝමස් මහතා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s12051010</link>
    <topic>දකුණු පළාත් පාසල් බැඩ්මින්ටන් තරග අද සහ හෙට</topic>
    <author>වීරකැටිය සමූහ</author>
    <content>දකුණු පළාත් පාසල් ක්‍රීඩා තරගාවලිය යටතේ පැවැත්වෙන බැඩ්මින්ටන් බාලක සහ බාලිකා තරග අද (10) සහ හෙට (11) දෙදින ගාල්ල රිච්මන්ඩ් විද්‍යාලයේ දී පැවැත්වීමට කටයුතුª යොදා ඇත.දකුණු පළාත් අධ්‍යාපන දෙපාර්තමේන්තුවේ ක්‍රීඩා අංශයේ මෙහෙයවීමෙන් මෙම තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s12051011</link>
    <topic>වසන්තම් එෆ්.එම්. සය සාමාජික ක්‍රිකට් තරගයෙන් අක්රම්ස්ට ජයග්‍රහණය</topic>
    <author/>
    <content>ස්වාධීන රූපවාහිනි මාධ්‍ය ජාලයේ ප්‍රථම දෙමළ ගුවන් විදුලි නාලිකාව වන වසන්තම් එෆ්.එම්. පස්වැනි සංවත්සරය නිමිත්තෙන් සංවිධානය කළ සය සාමාජික ක්‍රිකට් තරගයෙන් ජයග්‍රහණය ලැබූ කාත්තන්කුඩි අක්රම්ස් ක්‍රීඩා සමාජයේ නායක එම්. අයි. එම්. ඉර්ෂාඩ්ට සභාපති රොස්මන්ඩ් සේනාරත්න මහතා විසින් කුසලානය පිරිනමනු ලැබූ අයුරු. අධ්‍යක්ෂ හාෂිම් ඔමර් සහ වසන්තම් එෆ්. එම්. කළමනාකරු එම්. එන්. කිරුබා යන මහත්වරුන්ද මෙහි වෙති. ඡායාරූපය - රුසෙයික් ෆාරුක්.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s12051012</link>
    <topic>සී.එස්.එන්.ජාතික එල්ලේ ශූරතාවලිය ඇරැඹේ</topic>
    <author>ඉන්දික ප්‍රසාද් නාමසිරි</author>
    <content>ශ්‍රී ලංකා එල්ලේ සම්මේලනය හා සී. එස්. එන්. ආයතනය අනුග්‍රහයෙන් පැවැත්වෙන සී. එස්. එන්. එල්ලේ ශූරතා තරග මාලාවේ මූලික වටයේ තරග පසුගියදා ඇරැඹීය. තරග මාලාව සඳහා කණ්ඩායම් 79ක් තරග වදිනු ලබයි. තරග මාලාවේ ප්‍රධාන තරග සංවිධායක වශයෙන් චාමර සේරසිංහ මහතා කටයුතු කරනු ලබන අතර පසුගියදා පැවැති ප්‍රථම වටයේ තරග කිහිපයකට අයහපත් කාලගුණයෙන් බාධා පැවැති අතර තරග කිහිපයක් සාර්ථකව පවත්වන ලදී.රංගිකා පෑලියගොඩ, ශාන්ත අන්තෝනි පේරලන්ද, ශාන්ත ජූඩ් මහබාගෙ, රංගන පිටිපන, ගාමිණී කිත්තම්පහුව, පාතිමා මූදුකටුව, විජය පීල්ලවත්ත, පුංචිතරු කොස්ඕවිට, කල්‍යාණි වත්තල, සන්රයිස් වදුල්ලවත්ත, ශ්‍රී එකමුතු, සාගර හැඳල, ශ්‍රී මාලි නිගොඩ, ජයමිතුරු මත්තුමගල, රණහංස ඉද්දගොඩැල්ල, සුභද්‍රා ගලහිටියාව, ජනපද බී දළුවකොටුව, රශ්මි ජොසිටාවත්ත, ශාන්ත තෙබස්තියන් වැලිහේන.මෙම තරග මාලාවේ ඇතැම් කණ්ඩායම් නොපැමිණීම සහ නිල ඇඳුමේ අඩුපාඩුකම් හේතුවෙන් අරුණ තොටළඟ, සොහොයුරෝ වල්පොළ, එක්සත් රංගම්මුල්ල, ජය ශ්‍රී කෝපියාවත්ත, වාසනා ගණේමුල්ල, ශ්‍රී ජය වනවාසල, හංස මුදුන්ගොඩ, සයුර හැඳල යන කණ්ඩායම්වලට නිතරග ජය හිමි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=s12051013</link>
    <topic>මාතලේ අධ්‍යාපන කලාප ක්‍රීඩා බාලක ශූරතාව සා.තෝමස් විදුහලට</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ අධ්‍යාපන, කලාපීය අන්තර් විද්‍යාලයිය මලල ක්‍රීඩා තරගාවලියේ දී සමස්ත බාලක ශූරතාව ලකුණු 156 ක් ලැබූ සාන්ත තෝමස් ජාතික පාසලට සහ සමස්ත බාලිකා ශූරතාව ලකුණු 166 ක් ලැබූ ශ්‍රී සංඝමිත්තා බාලිකා ජාතික පාසලට හිමිවිය. මාතලේ අධ්‍යාපන කලාපීය මලල ක්‍රීඩා තරගාවලියේ දී මෙම පාසල් සමස්ත බාලක හා බාලිකා සූරතාවන්ට අඛණ්ඩව හිමිකම් කීමද විශේෂත්වයෙකි.මෙවර සමස්ත බාලක අනු ශූරතාව ලකුණු 117 ක් ලැබූ සහිරා ජාතික පාසලටද සමස්ත බාලිකා අනු ශූරතාව ලකුණු 87 ක් ලැබූ ක්‍රිස්තුදේව ජාතික පාසලට ද හිමිවිය.තරගාවලියේ දක්‍ෂතම මලල ක්‍රීඩකයා ලෙස ක්‍රිස්තුදේව ජාතික පාසලේ වයි. ජී. නදුල දර්ශන (19 න් පහළ මීටර් 100 - තත් 11.5) සහ දක්‍ෂතම මලල ක්‍රීඩිකාව ලෙස ශ්‍රී සංඝමිත්තා බාලිකා ජාතික පාසලේ මේධානී මල්කා ජයශ්‍රී වික්‍රමනායක (17 න් පහළ මීටර් 100, තත්: 12.6) සම්මාන ලැබූහ. පසුගියදා මාතලේ බර්නාඩ් අලුවිහාරේ ක්‍රීඩාංගණයේ දී පැවැති මෙම තරගාවලියේ ජය සංකේත ප්‍රදානය, 39 වසරක ගුරු සේවයෙන් විශ්‍රාම ලබන ක්‍රීඩා ගුරුවරයෙකු වූ මාතලේ අධ්‍යාපන කලාපිය සහකාර අධ්‍යාපන අධ්‍යක්‍ෂ (ක්‍රීඩා) ඒ. ඒ. එම්. මුජරිෆ් මහතා අතින් සිදුවිය. මේ අවස්ථාවට මාතලේ කලාප අධ්‍යාපන අධ්‍යක්‍ෂ මහින්ද එස්. යාපා මහතා ද සහභාගී විය. වයස් සීමා මලල ක්‍රීඩා ශූරතාදිනූ ක්‍රීඩක ක්‍රීඩිකාවන් මෙසේය.අවුරුදු 15 න් පහළ බාලක - චේතිය බණ්ඩාර ඒකනායක (ශ්‍රී පරාක්‍රම වි. වේරගම) බාලිකා නදීශානී අයේෂා උඩුවිල්ල (ක්‍රිස්තුදේව ජා. පා.)(17 න්පහළ බාලක තුසිත අනුපම පුංචිහේවා (සාන්ත තෝමස් ජා. පා.) බාලිකා මේධානී මල්කා ජයතී‍්‍ර වික්‍රමනායක (ශ්‍රී සංඝමිත්තා බා. ජා. පා)ජා19න් පහළ බාලක වයි. ජී. නදුල දර්ශන, (ක්‍රිස්තුදේව ජා.පා.) බාලිකා - රෙහානි පියුමී කුමාරී ක්‍රිස්තුදේව ජා. පා.21 න් පහළ බාලිකා දර්ශනී වික්‍රමනායක (ශ්‍රී සංඝමිත්තා බා. ජා. ප.) විනය විරෝධි තත්ත්වයක් මත 21 න් පහළ බාලක දක්‍ෂතම ක්‍රීඩාකයා ;ත්රීම අත්හිටුවා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=f1205101</link>
    <topic>දියර කිරටභාරතීය ආදර්ශය</topic>
    <author>රාමන්</author>
    <content>අප ගමන්ගත් වාහනය ශ්‍රාවස්ති සිට කුෂිනගර් අතර පිහිටි කුඩා තේ කඩයක නතර කරනු ලැබුවා. ඒ ‘චපාති” නැමැති ඉන්දියාවේ ජනප්‍රිය කෑම විශේෂය ආහාරයට ගෙන කිරි තේ එකක් බීමට. කෘෂිකාර්මික පෙදෙසක දක්නට ලැබූ එම තේ කඩය විශේෂයෙන්ම මහ මඟ ගමනේ යෙදෙන යානවාහන වෙනුවෙන් ම වගේ ඉදි වූවක් බව වටහා ගැනීමට අපට එතරම් වේලාවක් ගත වුණේ නැහැ. ඇණවුම් කරන ලද කළමනා ලැබෙන තුරු එහි හිඳගෙන සිටි අපට දක්නට ලැබුණේ බයිසිකලයකින් පැමිණි “දියර කිරි” අලෙවි කරුවෙක් තමා ගෙනා කිරි බඳුන එම තේ කඩයේ ඇති දියර කිරි බහාලන භාජනයකට එක් කරනු ලැබූ දර්ශනයක්.මේ සම්බන්ධයෙන් යම් විමසීමක් කිරීමට අපට සිතුණා. “ඔව්” දිනකට දෙතුන් සැරයක් මම මේ තේ කඩයට දියර කිරි සපයනවා. එය ම විසින් එවෙලේම දොවා ගනු ලැබූ දියර කිරි ඒ සඳහා මට කිරි හරකුන් සහිත කුඩා ගොවි පොළක් තිබෙනවා.”බයිසිකල්කරු හින්දි භාෂාවෙන් පැවසූ දේ පරිවර්තනය කරනු ලැබුවේ අප සමඟ ගමන් ගත් ඉන්දියානු සංචාරක මඟ පෙන්වන්නායි.මේ කතාව යළි මට සිහිපත් වුයේ ඉන්දියාවේ සිට පැමිණ දින දෙකකට පසු හැටන් ප්‍රදේශයේ වාර්තා වූ දියර කිරි හබය පුවත්පත්වලින් දකින විට. ඉන්දියාවේ කිරි ගොවීන් විටින් විට දියර කිරෙන් දිවිගැට ගසා ගන්නා විට අපේ ගොවීන් ඒවා විකුණා ගැනීමට නොහැකිව පාරේ හලා යෑමේ ගැටලුවකට මුහුණ දී සිටීම ඛේදජනකයි.තම කිරි මිල දී ගන්නා මෙන් උද්ඝෝෂණයක යෙදෙමින් කිරි ගොවීහු පාරට හැලූ දියර කිරි ප්‍රමාණය කිරි ලීටර් 12000ක් පමණ වන බවයි වාර්තා වෙන්නේ. ප්‍රශ්නය බලධාරීන්ට යමක් දැනෙන ලෙස හඬගා කීමටත් මේ දුප්පත් ගොවීන්ට රු. ලක්ෂ 6ක පමණ අලාභයක් විඳ ගැනීමට සිදු වී තිබෙනවා. මෙ තරම් අලාභයක් විඳ ගැනීමට හේතුව පෞද්ගලික සමාගම කිරි මිල දී ගැනීම සීමා කිරීමයි. අර්බුදය ඇති වී තිබෙන්නේ පෞද්ගලික අංශයේ ප්‍රශ්නයක් මුල් කර ගෙන. ගොවින්ගේ අරගලයක් ඔවුන් සමඟ.එසේම පශු සම්පත් අමාත්‍යාංශයට මේ ගැටලුව වේලාසනින් දැන ගැනීමට ලැබී නැහැ. ඔවුන් හිටි හැටියේ ම අවදි වුණේ මඟ දෙපස කිරි ගංගා ගලා ගියාට පසුව. එකවරම පෞද්ගලික අංශය කිරි මිල දී ගැනීම සීමා කළා විය නොහැකියි. පසුගිය දිනක හැටන් නගරය හරහා ගලා යන්නට ඇත්තේ කාලයක් තිස්සේ පැන නඟිමින් පැවැති ප්‍රශ්නයක් දෝරේ ගැලීමක් විය හැකියි. එහෙත් පශු සම්පත් අමාත්‍යාංශය ඒ සම්බන්ධයෙන් යම් සොයා බැලීමක ;නාසිටි බවයි පෙනෙන්නට තිබෙන්නේ. මොන විදියකින් ඔවුහු තම රාජ්‍ය අංශයේ වට පිටාව පමණක් සීමා මායිම් ඉදි කර ගෙන සිට තිබෙනවා. රටක කිරි නිෂ්පාදනය වැඩි කිරීම වෙනුවෙන් රජයේ ප්‍රතිපත්ති ක්‍රියාත්මක කිරීමේ වගකීම දරන රාජ්‍ය ආයතනයක් තමන්ගේ සීමාවට පමණක් කොටුවී සිටීම තර්කානුකූලව නිවැරැදිවුවත් රාජ්‍ය ප්‍රතිපත්තිය නිසි පරිදි ක්‍රියාත්මක කිරීමේ පැත්තෙන් සාධාරණ වන්නේ නැහැ. රජයේ මෙන්ම පෞද්ගලික අංශයේ කිරි මිල දීගැනීම ගැන යම් සොයා බැලීමක නිරතවීමක් අවශ්‍ය වෙනවා.“මහින්ද චින්තන වැඩපිළිවෙළ යටතේ 2016 වන විට රට කිරෙන් ස්වයං පෝෂිත කිරීමේ දී දේශීය කිරි ගොවියාගේ තත්ත්වය ඉහළ නැංවීම හා දේශීය කිරි ගොවියා ආරක්ෂා කිරීම රජයේ වගකීමක් ද වෙනවා.” (04. 05. 2012 රිවිර) පශු සම්පත් හා ග්‍රාමීය ප්‍රජා සම්පත් ඇමැති ආරුමුගන් තොන්ඩමන් මහතා රජය වෙනුවෙන් දරන මෙම මතය අනුව වැඩ සටහන් ක්‍රියාත්මක කිරීමේ විශේෂ වගකීම අදාළ අමාත්‍යාංශයේ බලධාරීන්ට පැවරෙනවා. පෞද්ගලික අංශය වුව ද කටයුතු කරන්නේ රජයෙන් ලබා දෙන බදු විරාමයන් යටතේ. එසේ ම දියර කිරි නිෂ්පාදනය වැඩි කර විදේශයෙන් ආනයනය කරන කිරි පිටි මෙරට තුළ නිපදවීම වර්ධනය කිරීම රජයට පමණක් කළ නොහැකියි. පෞද්ගලික අංශයට බදු විරාම හා යන්ත්‍රෝපකරණ ගෙන්වීමේ දී විවිධ පහසුකම් ලබා දෙන්නේ එම අරමුණ වෙනුවෙන්. පෞද්ගලික අංශය බදු විරාම ලබමින් රජයේ විවිධ පහසුකම් ලබමින් දියර කිරි ලබා ගැනීම සීමා කිරීමට කටයුතු කරන්නේ නම් ඒ සම්බන්ධයෙන් යම් සොයා බැලීමක් කළ යුතු වෙනවා.මෙය විදේශ රටවලින් ගෙන එනු ලබන පිටි කිරි ආනයනය වැඩි කිරීම සඳහා ගෙනයන වැඩ පිළිවෙළක කොටසක් දැයි සොයා බැලීම ද වැදගත්. දේශීය කිරි ගොවියන්ගෙන් දියර කිරි මිලට ගෙන දේශීය පිටි කිරි නිෂ්පාදනය වැඩි කර සාධාරණ ලෙස යම් ලාභයක් ලබනවාට වඩා කෙලින් ම පිටරටින් කිරිපිටි ආනයනය කර ලබන, ලාභය අධික විය හැකියි. මේ නිසා පෞද්ගලික අංශය ඊට නැඹුරු වූවා විය හැකියි. මේ සඳහා දේශීය කිරි ගොවියාගේ මිල දී ගැනීම් සීමා කළා විය හැකිය. දැන්වත් මේ පිළිබඳව සොයා බැලීමේ වගකීම අදාළ බලධාරීන් සතුයි.2016 කිරි වලින් රට ස්වයංපෝෂිත කිරීම රජයේ අරමුණ නම් මේ වන විට ඒ සඳහා සුවිශේෂී වූ සැලැස්මක් ක්‍රියාත්මක විය යුතුයි. එම සැලැස්ම ඇතුළේ රාජ්‍ය අංශයට අමතරව පෞද්ගලික අංශයේ දියර කිරි හා කිරිපිටි නිෂ්පාදනය වැඩි දියුණු කිරීමේ වැඩ සටහන් හා යම් සම්බන්ධිකරණයක් රාජ්‍ය අංශයේ අදාළ බලධාරීන් විසින් සිදු කළ යුතු වෙනවා. ඊට හේතුව රටේ ජනතාවගේ ධනයෙන් බදු විරාම හරහා කිරි ගොවියා නඟාසිටුවමින් කිරි නිෂ්පාදනය වැඩි දියුණු කිරීමේ වගකීම පෞද්ගලික අංශය ද ලබා ගන්නා ඬසායි.එහෙත් දක්නට ලැබෙන්නේ පෞද්ගලික අංශය දියර කිරි නිෂ්පාදනය සීමා කිරීමේ සියුම් ක්‍රම වේදයක් ක්‍රියාත්මක කිරීම නිසා, කිරි ගොවියා අර්බුදයකට යෑමක්. හැටන් ප්‍රදේශය හරහා ගලා ගිය කිරි ගංඟාව එහි ප්‍රතිඵලයක්. මෙය කෙලින් 2016 අරමුණට ළඟා වීම ලබන වලකාලනු ලබන සංඥාවක් වසරකට මෙ රටට කිරි පිටි අවශ්‍යතාවය මෙ. ටොන් 95000ක් පමණ වෙනවා. මින් 83000ක්ම ආනයනය කරනවා. මින් මෙරට නිපදවනු ලබන්නේ මෙ. ටො. 12000යි. දියර කිරි විකුණා ගැනීමට නොහැකිව විනාශ කරන රටක වාර්ෂික පිටි කිරි හා කිරි ආශි‍්‍රත නිෂ්පාදන මෙ රටට ගෙන්වීමට ඩොලර් මිලියන 400ක පමණ මුදලක් වැය කරනු ලබනවා. 2009ට සාපේක්ෂව බලන කළ 2010 වසරේ කිරිපිටි ආනයනය 59.2% කින් වැඩි වී තිබෙනවා.කිරි ලීටර් 40,000ක නිපැයුම ධාරිතාවක් සහිත 1968 ඇරැඹි පැරකුම් කිරි කම්හල හරිනම් මේ වවන විට එම ධාරිාව වැඩි කර ගෙන තිබිය යුතුය. එහෙත් සිදු වී තිබෙන්නේ එය නෙස්්ලේ සමාගමට පවරා දී ආරම්භයේ පැවැති ධාරිතාවටත් වඩා අඩකින් සිය නිෂ්පාදනය අඩු කර ගැනීමයි. සාමාන්‍යයෙන් මෙරට දියර කිරි ලීටරයක් නිපදවීමට රු.32.50ක් වැය වෙතැයි ගණන් බලා තිබෙනවා. මේ නිසා කිරි ලීටරයක නිෂ්පාදන වියදම වැඩි වීම ගොවින් ඒ සඳහා දක්වන උනන්දුව අඩු කිරීමක්. එහෙත් රජය කිරි ලීටරයක් මිලට ගන්නා සහතික මිල රු.50 ක් දක්වා වැඩි කර තිබීම කිරි ගොවියා නඟා සිටුවීමක්. මේ වන විට කිරි ගත හැකි දෙනුන් දොළොස් ලක්ෂයක් පමණ සිටින රටක් තවමත් කිරි ලබා ගන්නේ දෙනුන් දෙලක්ෂ පනස් දහසකගෙන් බව වාර්තා වෙනවා. 2009 සමස්ත ජාතික කිරි අවශ්‍යතාවයෙන් 28% ක් දේශීය දියර කිරි නිෂ්පාදනය ධාරිතාව 2010 වන විට 30%ක් දක්වා ඉහළ ගොස් ඇති බව මහ බැංකුව පවසයි.සමස්තයක් වශයෙන් දියර කිරි හරහා කිරි පිටි නිෂ්පාදන කිරීමට වඩා පිටරටින් ආයතනික කිරි පිටි ලාභ දායි බවයි පෞද්ගලික අංශය විශ්වාස කරන්නේ. එසේ ම වස විස නොමැති දේශීය කිරි පිටි භාවිතා කිරීම සඳහා අපේ ජනතාව ද එතරම් කැමැත්තක් දක්වන්නේ නැහැ. මේ නිසා වරක් පැල්වත්ත කිරිපිටි” නමින් ග්‍රෑම් 400 දේශීය කිරි පැකට්ටුවක් රු. 255 කට වෙළෙඳපොළට නිකුත් කළා. මෙය පිට රටින් ගෙන්වනු ලබන කිරිපිටි වලටත් වඩා අඩු මිලක් ගත් දේශීය කිරි පිටි නිෂ්පාදනයක්. එහෙත් අපේ ජනයා මේ දේශීය නිෂ්පාදන මිලට ගැනීමට වුවද දක්වන්නේ මැලි කමක්.පසුගිය දා රජය දියර කිරි ප්‍රශ්නයට විසඳුම් ලෙස දේශීය පිටිකිරි නිෂ්පාදනය හා දියර කිරි නිෂ්පාදනයට ජනයා හුරු කිරීමට යම් සාධනීය පියවරක් ගනු ලැබුවා. එනම් පිටි ආනයනය කරනු ලබන පිටි කිරිවලට (ළදරු කිරිපිටි හැර) 15% ක් හෝ පිටි කිරි කිලෝ එකකට රු. 92/- ක් වන සේ බද්දක් පනවනු ලැබීම.රටේ ජනතාව දියර කිරි හෝ මෙරට නිපදවන කිරිපිටි භාවිතයට හුරු කිරීම මෙම බද්දේ සාම්ප්‍රදායික අරමුණයි. එහෙත් එවැන්නකින් පමණක යහපතක් වන්නේ නැහැ. විදේශීය නිෂ්පාදනවලට බදු අය කිරීමෙන් පමණක් දේශීය නිෂ්පාදනයේ ප්‍රගතියක් ඇති වේ ය යන්න සාම්ප්‍රදායික අදහසක්.ඉන්දියාවේ මෙන් ශ්‍රී ලංකාවේ දේශීය කිරි භාවිතා කිරීමේ සංස්කෘතියක් ඇති කිරීම මීට වඩා වැදගත්.මේ සඳහා විධිමත් ප්‍රචාරක වැඩ සටහනක් සහිත සක්‍රිය දේශීය වැඩපිළිවෙළක් අවශ්‍යයි. ඇමැති එස්. බී. දිසානායක පශු සම්පත් අමාත්‍යාංශය භාර වු සමයේ බයිසිකල් මඟින් නාගරික ප්‍රදේශවල දියර කිරි ප්‍රවාහනය කර ලීමේ වැඩ සටහන් ඇරැඹුවා. තැනින් තැන දියර කිරි අලෙවිහල් පිහිටවනු ලැබුවා.අද එවැන්නක් දක්නට ලැබෙන්නේ කලාතුරකින්. විය යුතුව තිබුණේ මෙම වැඩ සටහන මේ වන විට දෙගුණ තෙගුණ වශයෙන් දියුණු කිරීමයි.රජය මැදිහත් වී එවන් සක්‍රීය වැඩ සටහනක් ක්‍රියාත්මක කරමින් දියර කිරි භාවිතාවට ජනතාව හුරු කරලීමේ ජාතික මට්ටමේ ප්‍රචාරාත්මක වැඩ සටහනක් අපට අවශ්‍යව තිබෙනවා.“දිවි නැඟුම” වැඩසටහන යටතේ පාසල් දරු දැරියන් ගේ පෝෂණ තත්ත්වය නැංවීමේ අරමුණින් “දියර කිරි” උපයෝගි කර ගැනීම ද හොඳ යෝජනාවක්. ඒ සඳහා ආර්ථික සංවර්ධන අමාත්‍ය බැසිල් රාජපක්‍ෂ මහතා කටයුතු කිරීම අදාල ප්‍රශ්නයට ක්ෂණිකව මැදිහත් වීමක්.පෝෂණ තත්ත්වය නැංවීමට අමතරව “දියර කිරි” භාවිත සංස්කෘතියකට පාසල් දරු දැරියන් උපයෝගී කර ගැනීම ද හොඳ ආරම්භයක් සේ සැලකෙනවා.ඉන්දියාවේ පිටි කිරි භාවිතාවක් දක්නට නොලැබෙන තරම්. ඒ වෙනුවට ජනතාව හුරු වී තිබෙන්නේ දියර කිරි භාවිතයට. සෑම තේ කඩයකම වාගේ දක්නට ලැබෙන්නේ “දියර කිරි”. ඉන්දියාවේ කිරි තේ නම් ඒවා දියර කිරි භාවිතයෙන් සකස්කර ගන්නා ඒවායි.මෙවන් සංස්කෘතියක් අපේ රටේ ඇති කර ගත හැකි නම් විදේශයට ඇදී යන මිලියන දහස් ගණන ධනය ඉතිරි කර ගැනීමට ද හැකි වෙනවා. මේ ආදර්ශය ඉන්දියාවෙන් ලබා ගැනීම වුව ද අවැඩක් වන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=f1205102</link>
    <topic>විනාඩි දෙකෙන් සිංහයා බිම</topic>
    <author>සටහන හා ඡායාරූප ජාඇල මධ්‍යම -ලෙස්ලි පෙරේරා</author>
    <content>ඒ වර්ෂ 1947 යි. ඔහු මල්ලව පොර ක්‍රීඩාවට සම්බන්ධ වී විදෙස් රටවලදී පවා සිය ක්‍රීඩා කෞශල්‍යයේ ජය කෙහෙළි නැංවූයේ ය.අති දක්ෂ මල්ලව පොර ක්‍රීඩකයකු හා ප්‍රවීණ මල්ලව පොර ක්‍රීඩා විනිසුරුවරයකු හා පුහුණුකරුවකු වු හේ නමින් බී. හෙන්රි වික්ටර් පෙරේරාය.අද ජීවිතයේ 80 වන සැතැපුම් කණුව පසු කරමින් සිටින වික්ටර් පෙරේරා අදටත් මල්ලව පොර ඇල්ලිය හැකි කාය ශක්තියෙන් පොහොසත් ය. ඔහු අවුරුදු 22ක් ශ්‍රී ලංකා යුද හමුදාවේ මල්ලව පොර ශූරයා වශයෙන් අත්කර ගත් ගරු සම්මාන රන් පදක්කම් මධ්‍යයේ වැජඹෙන්නේ එදත් සූරයා අදත් සූරයා සූරයන්ගෙන් සුරයා යන අභිමානයෙනි.යුද හමුදාවේ විශ්‍රාමිකයකු වු මේ මල්ලව පොර ශූරයා යුද හමුදා පොලිසියේ සහ 1/ගැමුණු හේවා බල ඇණියේ බලලත් නිලධාරියකු ලෙස සේවය කර ඇත.අවුරුදු නිමාවූවාට කොවුලාගේ හඬ තවමත් රැව් පිළිරැව් දෙයි. ඒ අතර මෙම සුරයාගේ මතකයට ඇදී ගියේය.මා උපන්නේ 1932 දෙසැම්බර් මස 10 වැනිදා. සිප්සතර හැදෑරුවේ තුඩැල්ල ක්‍රිස්තු රාජ විද්‍යාලයෙන්. මල්ලව පොර ක්‍රීඩා ආරම්භ කළේ 1947 තරමයි.දවසක් පාසැල ඇරී මම මයිකල් පීරිස් සමඟ මා ගෙදර එනවිට තුඩැල්ල ප්‍රජා මණ්ඩල ශාලාව ඉදිරිපිට මල්ලව පොර ප්‍රදර්ශනයක් දකින්නට ලැබුණා. එම ප්‍රදර්ශනය මෙහෙයවූයේ ක්‍රිස්තු රාජ විද්‍යාලයේම ගුරුවරයෙක් වූ බැසිල් රුද්‍රිගු මහතායි. මේ දුටු මටත් මගේ මිත්‍රයාටත් මීට හිත ගියා. පසුවදාම අපි දෙදෙනා ගොස් අපටත් ආසයි කිව්වාම ඔහු තුඩැල්ල ප්‍රජා මණ්ඩලයේ සාමාජිකත්වය ලබාගෙන පුහුණුවීම් කටයුතුවලට එන්න කීවා. කාලයක් ගියාට පස්සේ බැසිල් රුද්‍රිගු මාස්ටර් ක්‍රිස්තුරාජ විද්‍යාලයේද මල්ලව පොර ක්‍රීඩාව ආරම්භ කළා. පුහුණුවීම් කටයුතු නිසියාකාර කරගෙන යද්දී බැසිල් රුද්‍රිගු මාස්ටර් අපට කීවා මල්ලව පොර සංගමය මඟින් ශ්‍රී ලංකා ආධුනික මල්ලව පොර තරගයක් පවත්වන්න යනවා. ඊට සූදානම් වෙන්නයි කීවා. මෙම මල්ලව පොර තරගයෙන් දක්ෂම මල්ලව පොර ශූරයා වශයෙන් මා පත්වුණා. ඉන් ඉක්බිති බැසිල් මාස්ටර් අපව කොළඹ කොටුවේ වයි.එම්.සී.ඒ. එකට කැන්දගෙන ගොස් අපව තව තවත් පුහුණු කළා.1950 වසරේදී ශ්‍රී ලංකා විවෘත ‘කැල්බි කොට්’ ශූරතා පලිහ සඳහා යුනිවර්සිටි පිට්ටනියේ පැවැති ශ්‍රී ලංකාවේ නමක් දිනා සිටි අපරාජිත මල්ලව පොර ශූරයකු වූ කේ. දොරේසිංහ සමඟ මා තරගයට වැටුණා. මෙහිදී මිනිත්තු 2 ක් ඇතුළතදී දෝරේසිංහ මල්ලව පොර සූරයා පහසුවෙන්ම පරාජය කර මා ජයග්‍රහණය ලැබුවා.එවකට ශ්‍රී ලංකාවේ ‘මෝස්ට් මස්කියුලර් මෑන්’ වශයෙන් ද ජනාදරයට ලක්ව සිටි කේ. දොරේසිංහ මා අතින් පරාජයට පත්වීම ගැන එදා සෑම පුවත්පතකම වගේ ම ගුවන් විදුලියෙන් මහ ඉහළින් ප්‍රචාරය වුණා.එම වසරේම “අක්බාර් අභියෝග ශූරතාවය” සඳහා පැවැති මල්ලව පොර තරගයෙන් දෙවන වරටත් ඉදිරිපත් වු කේ. දොරේසිංහව මා අන්ත පරාජයකට පත්කර ශූරතාවය දිනා ගත්තා.ඔහොම ඉන්න කොට ඔලිම්පික් තරගයක් සඳහා මල්ලව පොර කණ්ඩායමක් තේරීමේ තරගයක්ද පැවැත්වුණා. එම තරගයට දකුණු ඉන්දියානු මල්ලව පොර ශූරතාව දිනා සිටි මගේ බර ප්‍රමාණයට වඩා ඉහළ බර ප්‍රමාණයක සිටි ඊ. ජී. ඩෙප් නැමැති මල්ලව පොර ශූරයා ඉදිරිපත් වන බවත් ඔහු පරාජය කරනු ලැබුවොත් ඔලිම්පික් යෑමට සුදුසුකම් ලැබිය හැකි බැව් මගේ පුහුණුකරු බැසිල් රුද්‍රිගු මාස්ටර් පැවසුවා. ඒ නිසා මගේ බර ප්‍රමාණය රාත්තල් 2 කින් වැඩිකර ගත් මා තරගයට ඉදිරිපත් වෙලා ඉතාමත් පහසු ජයග්‍රහණයක් ලබමින් ඩෙප් මහතාවද පරාජයට පත්කළා.එදා සිට ශ්‍රී ලංකාවේ පැවැති සෑම මල්ලව පොර ශූරතා තරගාවලියක්ම මා ජයගෙන අවුරුදු 22ක් මා යුද හමුදා මල්ලව ශූරයා බවට පත්වුණා.ජාත්‍යන්තර මල්ලව පොර ශූරතා තරග සඳහා මා 15 වතාවක්ව විදේශ ගතව මගේ මවුබිමට කීර්තිය ලබා දුන්නා. රුසියාවේ සහ ඉරාකයේ පැවැති ලෝක ශූරතා තරග සඳහා ද ආසියානු තරග සඳහා ජකර්තාවලද, බ්‍රිටිෂ් එම්පයර් ගේම්ස් සඳහා ද මා ශ්‍රී ලංකාව නියෝජනය කර තිබෙනවා. එම තරගවලදී ඕස්ට්‍රේලියාව හා පින්ලන්ත තරගකරුවන් දෙදෙනකුද මා පරාජය කරනු ලැබුවා.වසරකට දෙතුන් වතාවක්ම මා මල්ලව පොර තරග සඳහා ඉන්දියාවටත්, පකිස්තානයටත් ගියා. එකවතාවක මා ඇතුළු ක්‍රීඩකයන් 14 දෙනකු ඉන්දියාවේ ඔරිස්සා රාජ්‍යයේ පැවැති තරගයකට සහභාගි වුණා. මෙහිදී මමත් ශ්‍රී ලංකා පොලිසියේ ලින්කන් නැමැති ක්‍රිඩකයත් ප්‍රථම ස්ථාන හිමිකර ගත් අතර පකිස්තානයේ පැවැති තරගයෙන් ජයග්‍රහණය කළේ මා පමණයි. ඒ වගේම විදේශ තරග ගණනාවකටම ශ්‍රී ලංකා මල්ලවපොර කණ්ඩායම් නායකයා වශයෙන්ද මා ක්‍රියා කළා.යුද හමුදාවෙන් විශ්‍රාම යනතුරුම මා මල්ලව පොර තරග නියෝජනය කරමින් ශ්‍රී ලංකා යුද හමුදාවටද කීර්තියක් ලබා දුන්නා.මල්ලව පොර ක්‍රීඩකයකු වශයෙන් පමණක් නොව මල්ලව පොර පුහුණුකරුවකු හා මල්ලව පොර විනිසුරුවරයකු ලෙසින්ද ක්‍රියාකරමින් මෙම ක්‍රීඩාවට මා විශිෂ්ට දායකත්වයක් ලබා දී තිබෙනවා.ශ්‍රී ලංකා මල්ලව පොර සංගමයේ ප්‍රධාන මල්ලව පොර පුුහුණුකරු වශයෙන් ද උප සභාපතිවරයකු වශයෙන්ද වසර ගණනාවක්ම මල්ලව පොර කණ්ඩායම් පුහුණුකරුවකු ලෙස ද ක්‍රියා කරමින් මල්ලව පොර ක්‍රීඩකයන් රැසක්ම මට බිහිකිරීමට හැකියාව ලැබී තිබීම සතුටට කරුණකි.මගේ දරු දෙදෙනා වන නිහාල්ෂාන්සහ රොහාන් පෙරේරාද මා වගේම මල්ලව පොර ශූරයන් වුණා.මගේ ලොකු පුතා වන නිහාල් ෂාන් දකුණු ආසියානු ක්‍රීඩා උළෙලේදී ශ්‍රී ලංකාවට ප්‍රථම වරට මල්ලව පොර ශූරතා තරගයෙන් රිදී පදක්කමක් ගෙනා අතර දෙවන පුතු වන රොහාන් පෙරේරා ලෝකඩ පදක්කමක් ලැබීමට වරම් ලැබුවා. මගේ දියණිය ස්වර්ණමාලි දරුවන්ගේ නැණ නුවණ දියුණු කරන ගුරුවරියක් වන ඇයද රටට සේවයක් කරන නිසා මට තවත් ආඩම්බරයට කාරණයක්.මල්ලව පොර ක්‍රීඩාව මේ රටේ ප්‍රචලිත කරල දක්ෂ මල්ලව පොර ශූරයන් බිහි කිරීමට මම මගේ ගුරු මුෂ්ටිය නොසඟවා විවෘත හදවතින් ක්‍රීඩකයන්ට දායාද කර දිලා තියෙනවා. වැලිකරුදුවත්ත එක්සත් තරුණ ක්‍රීඩා සමාජය, වැලිගම්පිටිය සැන්ට් ඈන්ස් ක්‍රීඩා සමාජය, සුරනිමල ක්‍රීඩා සමාජය, බණ්ඩාරවත්ත සැන්ට් ඇන්තනි ක්‍රීඩා සමාජය, සීදුව ප්‍රජා මණ්ඩලය ආදී මල්ලව පොර ක්‍රීඩා සමාජ රැසක් බිහි කිරීමට හැකියාව ලැබී තිබෙනවා. මෙය මගේ ජීවිතයේ ඉහළම තෘප්තියකි.මම මගේ සේවය ශ්‍රී ලංකා යුද හමුදාවට පමණක් නොව ශ්‍රී ලංකා ගුවන් හමුදාවට ද නාවික හමුදාවට ද පුහුණුකරුවකු ලෙසින් කටයුතු කරමින් මල්ලව පොර සුරයන් කිරීමට කණ්ඩායමක් තෝරාගෙන හොඳ පුහුණුවක් දීමෙන් අනතුරුව මල්ලව පොර ශූරයන් බිහිකිරීමට මට හැකියාව ලැබුණා.මල්ලව පොර ශූරයකු වශයෙන් පිළිපැදිය යුතු කරුණු ලෙස මට කියන්නට තියෙන්නේ මල්ලව පොර ශූරයකු වගේම බර උසුලන ක්‍රීඩකයන් වශයෙන් ගත යුතු ආහාර රටාව ගැන දැඩි සැලකිල්ලක් දැක්විය යුතුයි. මට තාම මතකයි එදා මගේ ප්‍රධාන ආහාර අතර එළකිරි ප්‍රධාන තැනක් ගත්තා.මගේ නිවසේ මවිසින්ම ඇති කරගත් එළදෙනුන්ගේ කිරි මගේ අතින්ම දොවා පළමු කිරි ජෝගුව එතැනම සිට පානය කිරීම මගේ අලුයම පුරුද්දක් වුණා. ඉන් පසු දොවා ගත් කිරි උණුකර පාන් සමඟ පොඟවා ආහාරයට ගත්තා. එමෙන්ම ගම් බිත්තර 3 – 4 ක් කඩා අමුවෙන්ම පානය කළා.ඒ වගේම දෑතේ වීරියෙන් පොල් ගසට පපුව නොතබා නැග කලටි කුරුම්බා බීමත් කළටි පොල් ආහාරයට ගැනීමත් වගේම කඩල පෙර දින පෙඟෙන්නට දමා අමුවෙන්ම ආහාරයට ගැනීමත් මගේ ආහාර අතර වුණා.මට තාම අද වගේ මතකයි මගේ පුහුණුකරු වන බැසිල් රුද්‍රිගු මහතා ක්‍රිස්තුරාජ විද්‍යාලයෙන් මිනුවන්ගොඩ පාසලට මාරුවී ගියායින් පසුව ක්‍රිස්තුරාජ විද්‍යාලයේ මල්ලව පොර පුහුණුකරු ලෙස භාර වුණේ මටයි.මා එම විද්‍යාලයේ පුහුණු කටයුතු නිමකර ඉන් පසු මගේ පාපැදියෙන්ම උඩුගම්පොල මැදි මහ විදුහලටත් අනතුරුව කොළඹ වයි. එම්. සී. ඒ. එකටත් මල්ලවපොර පුහුණු කටයුතුවල යෙදිලා ඉන් මා තවත් ශරීරයට ව්‍යායාමයක් ලබා ගත්තා.මට මගේ මල්ලව පොර ජීවිතයේ අමතක නොවන සිද්ධියක් තිබෙනවා. එනම් මගේ මල්ලව පොර පුහුණුකරු වු එවකට තුඩැල්ල ක්‍රිස්තුරාජ විද්‍යාලයේ ගුරුවරයකු සහ දක්ෂ මල්ලව පොර ශූරයකු වු බැසිල් මහතා විසින් පිටරට නිෂ්පාදනයක් වන පොල් පරාල ඇණයක් දෙකට කඩා පාසල් ළමුන්ට ප්‍රදර්ශනය කළා.ඊට පසු දින පාසලේ ළමුන් එවැනිම පොල් පරාල ඇණයක් ගෙනවිත් මට දුන්න ඔයාටත් මේක දෙකට කඩන්න පුළුවන්ද කියලා ඇහැව්වා. මම ඇණය දෙකට නමා කඩලා පෙන්නුවා. එහෙත් ළමුන්ට කීවා බැසිල් මාස්ටර්ට විතරක් කියන්න එපා එතකොට එයාට ඒක මදිකමක් වේවි කීවා.ශ්‍රී ලංකාවේ එල්ලේ ක්‍රීඩාවේ සිට සියලුම ජාතික හා බටහිර ක්‍රීඩාවල නියැලී සිටි හෙන්රි වික්ටර් දැන් 80 වියේ පසුවන අතර සැදෑසමය දහමෙන් ගත කරයි. අපි ඔහුට දීර්ඝායුෂ පතමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>10</day>
    </date>
    <link>http://www.dinamina.lk/2012/05/10/_art.asp?fn=f1205103</link>
    <topic>යහපත් සමාජයක් සඳහාපැරැණි අප්‍රකට සාහිත්‍ය කෘති</topic>
    <author>දයාරත්න කුමාරසිංහ</author>
    <content>එක්දහස් අටසිය අසූවේ දශකයේ අග භාගයේදී හා එක්දහස් නවසීයේ දශකය මුල් භාගයේදී මුද්‍රණය කර ඇති වර්තමාන සමාජයේ පාඨකයින්ගෙන් වැඩි දෙනෙකු නොදන්නා අපª‍්‍රකට ගැදි පැදි ග්‍රන්ථ රැසකි. මෙයින් වැඩි සංඛ්‍යාවක් පද්‍ය නිර්මාණ ඇතුළත් කෘතීන්ය.අප සොයාගත් පොත පත අතරින් ඉපැරැණිම කෘතිය වන්නේ මෙයින් වසර එකසිය දහතුනකට පෙර එනම් 1898 වසරේදී මුද්‍රණය කර ප්‍රසිද්ධ කර ඇති ‘චිත්‍ර වල්ලි වත හෙවත් මාතලන් කතාව‘ නැමැති පද්‍ය ග්‍රන්ථයයි. විවිධ විරිත්වලින් ලියන ලද පද්‍ය එකසිය අසූ දෙකක් ඇතුළත් කර එවකට සිටි ඇම්. ඇස්. ප්‍රේරා නැමැති කවියකු විසින් මෙම කෘතිය සම්පාදනය කිරීමෙන් පසු පෑලියගොඩ සෙවන ශ්‍රී යන්ත්‍රාලයෙහි එය මුද්‍රණය කර සූරියආරච්චිගේ බබාසිංඤෝ අප්පුහාමි විසින් ප්‍රසිද්ධ කරන ලද බැව් කාව්‍ය නිර්මාණයේ මුල් පිටුවේ සඳහන් වේ.නිර්මාණය සම්පාදනය කළ කවියා විසින් කෘතියෙහි පිට කවරයෙහි මෙසේ සඳහන් කර ඇත. ‘මාතලන් කතාව පුරාණ කාලයෙහි ලක්දිව අත්තනගළු කෝරළයට අයත් මාතලන් නැමැති ගම එක්තරා ධනවත් පවුලක උපන් චිත්‍රවල්ලි නම් ලත් ඤාණවන්ත වූ තරුණ ස්ත්‍රියකගේ කථා ප්‍රවෘත්තිය ද එසේම ඇය විසින් රජ කුමරෙකුට දාකොට ප්‍රසූත කරන ලද මාතලන් නම් කුමාරයාගේ කථා ප්‍රවෘත්තියද වේ. මේ කතාන්දරය අප ලංකාවේ බොහෝ දෙනා අතරේ මුඛ පරම්පරාගතව පැවැත ආ නමුත් පිළිවෙල කතාව සඳහන් පොතක් නොතිබුණේය. මෑත භාගයෙහි විසූ පිලිප්පු සිංඤෝ ගුරුන්නාන්සේ විසින් කතාව සින්දුවලට නැඟූ නමුත් සින්දු කීමට පුරුදු වූ තරුණ පිරිසට විනා අනෙක් අයට කතාව තේරුම් ගන්නට නොහැකි සෙයින් මා විසින් සියලු දෙනාටම තේරුම් ගත හැකි පරිද්දෙන් කවි වලට නගන ලදී. මෙම පොතේ අයිතිවාසිකම මෙහි කර්තෘ වන මටම තබාගත් බව දන්වමි.’1901 වසරේ මහනුවර පදිංචිව සිටි සී. ඊ. රණසිංහ නැමැති කවියකු විසින් ලියා ප්‍රසිද්ධ කරන ලද නිකිණි කතාව හෙවත් ස්ත්‍රී මායම පැදි අසූ හතකින් සමන්විත කාව්‍ය නිර්මාණයකි. අදින් වසර එකසිය දහයකට පෙර මෙම කෘතිය සිව්වැනි වරටත් මහනුවර ලංකා ප්‍රදීප යන්ත්‍රාලයෙන් මුදුණය කරවා ඇත්තේ කාව්‍ය ග්‍රන්ථයේ කතුවරයා විසිනි. කාන්තාවන්ගේ විවිධ දුර්වලතා පෙන්වා දෙන මෙම කාව්‍ය නිර්මාණය එවකට පැවැති සමාජයේ පාඨකයන් අතර බෙහෙවින් ජනප්‍රියව තිබුණු බැව් සිව්වැනි වරටත් මුද්‍රණය කිරීමෙන් පෙනී යයි.පද්‍ය එකසිය අසූවක් අඩංගු ජයලත් ප්‍රකාශ කුමාරයාගේ කතාව නැමැති කාව්‍යය 1906 වසරේදි යු. ඩී. ජොහානිස් අප්පුහාමි නැමැති ගැමි කවියකු විසින් රචනා කිරීමෙන් පසු ඩබ්ලිව්. ඩී. අන්ද්‍රියස් අප්පුහාමි විසින් කොළඹ සන්තබස්තියන් වීදියේ අංක 11 දරන ස්ථානයේ එවකට පවත්වාගෙන ගිය ග්‍රන්ථාලෝක මුද්‍රණාලයෙහි මුද්‍රණය කරවන ලද බැව් කාව්‍ය නිර්මාණයෙහි පිට කවරයෙහි සඳහන් වේ. ජයලත් ප්‍රකාශ කුමාරයාගේ කතාව ද්‍රවිඩ භාෂාවෙන් ලියා තිබුණු කාව්‍ය ග්‍රන්ථයක් බවත් එය තමා විසින් සිංහල බසට පරිවර්තනය කළ බවත් කතුවරයා විසින් පොත ආරම්භයේදීම කවි බසින් සඳහන් කර ඇත.දඹදිව ඈත අතීතයේ තිබුණු උදයගිරි නම් පුරයෙහි රාජ්‍යය කළ උලහොදීප නම් රජුගේ පුත්‍රයා වූ ජයලත් ප්‍රකාශ කුමාරයා විසින් කරන ලද විස්මය ජනක හාස්කම් පිළිබඳ පුවත් ඇතුළත් ඔහුගේ චරිත කතාව මෙම කාව්‍ය නිර්මාණයට ඇතුළත්ය.එක්දහස් නවසියය දසකයේ බෙහෙවින් ජනප්‍රියව තිබූ කාව්‍ය ග්‍රන්ථයකි. 1906 වසරේදී මෙම කෘතිය පස්වැනි වරටත් මුද්‍රණය කර ඇති අතර පැදි තුන්සිය පනස් දෙකක් ඇතුළත් ග්‍රන්ථයට කාව්‍ය නිර්මාණයන් කර ඇත්තේ එවකට සිටි කේ. ආර්. පී. නැමැති අප්‍රකට කවියෙකි. කොළඹ සන්ත බස්තියන් වීදියේ පිහිටි ග්‍රන්ථාලෝක යන්ත්‍රාලයෙන් මෙම කෘතිය මුද්‍රණය කරවා ඇත්තේද ඩබ්ලිව්. ඩී. අන්ද්‍රියස් අප්පුහාමි විසිනි. එළාර දුටු ගැමුණු යුද්ධය පිළිබඳ ඓතිහාසික කරුණු රැසක් මෙම ග්‍රන්ථයට ඇතුළත්ය.පද්‍ය හැත්තෑ හයක් අන්තර්ගත මෙම කාව්‍ය නිර්මාණය 1908 වසරේදී රචනා කර ඇත්තේ සුගත ධර්මවර්ධන නැමැති කවියකු විසිනි. ඇම්. සී. පෙරේරා නැමැති අය විසින් එවකට පැවැති සත්සිළුමිණ යන්ත්‍රාලයේ මුද්‍රණය කර ප්‍රකාශයට පත් කර ඇත.කැලණි තිස්ස මහ රහතන් වහන්සේ තෙල් කටාරමක දැමීම ඇතුළු කැලණි තිස්ස රජතුමා පිළිබඳ පුවත මෙම කෘතියෙන් හෙළිදරව් කෙරේ. අදින් වසර එකසිය තුනකට පෙර 1908 – 10 – 13 දින මෙම පද්‍ය නිර්මාණය මුද්‍රණයෙන් නිකුත් වි ඇත.1908 වසරේ නිකුත් කරන ලද මාතංග ජාතක කතාව ඇතුලත් පද්‍ය එකසිය හැත්තෑවකින් සම්පාදනය කර ඇති කාව්‍ය නිර්මාණයකි.මරදානේ පදිංචිව සිටි පාඨශාලාචාර්ය සී. ඩී. ඩබ්ලිව්. ගුණතිලක මහතා විසින් ජාතක කතාව කවියට නගා ඇති අතර පොත ලක් සිළුමිණ යන්ත්‍රාලයෙහි මුද්‍රණය කර ප්‍රකාශයට පත් කර ඇත්තේ පිටකොටුව කුමාර වීදියේ පදිංචිව සිටි වී. ජී. සියදොරිස් අප්පුහාමි විසිනි.බුදුරජාණන් වහන්සේ ජේතවනාරාමයෙහි වැඩ වසමින් සිටින සමයේ උදේනි රජු මුල් කොට භාරද්වාජ මහ රහතන් වහන්සේ අරභයා දේශනා කරන ලද කරුණු මෙම කෘතියට ඇතුළත්ය. සිරිසඟබෝ රජතුමාගේ රාජ්‍ය සමයේ තොරතුරු හා හිස දන්දීමේ කතා පුවත පිළිබඳ සිද්ධීන් ඉස්මතු කරමින්1908 වසරේදී ගැදියෙන් ලියන ලද කෘතියකි. පිටු අටකින් යුත් මෙම පොත ලියා පංචිකාවත්ත ශ්‍රී ලංකෝදය යන්ත්‍රාලයේ මුද්‍රණය කරවා ප්‍රකාශයට පත් කර ඇත්තේ ඩී. ටී. සේනානායක නැමැති මහතකු විසිනි. මා ප්‍රථමයෙන් සඳහන් කළ දශක වලදී ගද්‍යයෙන් ලියා ප්‍රකාශයට පත් කර ඇති එකම නිර්මාණයද මෙය බැව් විශේෂයෙන් සඳහන් කළ යුතුය.දුටුගැමුණු නිරිඳුන්ගේ පුත් සාලිය කුමරුගේ හා අශෝකමාලා ගේ කතා පුවත පාදක කරගෙන 1907 වසරේදී නිර්මාණය කළ පද්‍ය දෙසිය විසි නවයක් ඇතුළත් කවි පොතකි.උඩුගම්පල විසූ වෛද්‍යාචාර්ය ඩී. එච්. ජයතිලක මහතා විසින් ලියන ලද පැදි නිර්මාණයන් ඇතුළත් මෙම කෘතිය ලංකාභිනව විශ්‍රැත මුද්‍රණාලයෙහි මුදුණය කර ප්‍රකාශයට පත් කර ඇත්තේ ඩබ්ලිව්. ඒ. ද සිල්වා යන මහතකු විසිනි.අධ්‍යාපනික විද්‍යාත්මක හා කාර්මික දියුණුවක් නොතිබුණු අවදියක මුද්‍රණය කර ඇති අප සොයාගත් නිර්මාණයන් පාඨකයිනට හඳුන්වා දීම සඳහා මෙම ලිපියට ඇතුළත් කර ඇත්තේ එම පොත් පත් පිළිබඳ කෙටි සටහන් කිහිපයක් පමණකි.ග්‍රාමීය හා නගරබද පුස්තකාලවල මෙම ලිපියේ සඳහන් පොත්පත් කිසිවක් නැති බැව් අප කළ විමසුමකදී දැන ගන්නට හැකි විය. අධිරාජ්‍යවාදී පාලනයක් පැවැති සමයක බුදු දහම අනුව යහපත් සාමකාමී සමාජයක් බිහි කිරීම සඳහා මෙම නිර්මාණයන් ගෙන් ජනතාවට ලැබුණු පිටිවහල අසීමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=n1205111</link>
    <topic>රිසානාගේ පිහිටට යුරෝපා සංගමයත්</topic>
    <author>මහින්ද අලුත්ගෙදර</author>
    <content>සෞදි අරාබියාවේ දී මරණ දඬුවම නියමවී සිටින ශ්‍රී ලාංකික ගෘහ සේවිකා රිසානා නෆීක්ගේ සිද්ධිය සම්බන්ධයෙන් විශේෂ අවධානයක් යොමුකරන බව යුරෝපා සංගමය අවධාරණය කරයි.මේ ගැටලුව සම්බන්ධයෙන් ශ්‍රී ලංකා රජයේ බලධාරීන් සමඟ ඒකාබද්ධව කටයුතු කරන බවද යුරෝපා සංගමයේ උප සභාපතිනි කැතරින් ඇෂ්ටන් මහත්මිය සඳහන් කරයි.ඒ මහත්මිය මේ සම්බන්ධයෙන් අවධානය යොමු කරන ලෙස යුරෝපා පාර්ලිමේන්තුව වෙත ලිඛිතව දැනුම් දී තිබෙන අතර එහි ප්‍රතිඵලයක් වශයෙන් මේ කෙරෙහි අවධානය යොමුකර තිබෙන බව වාර්තා වෙයි.මානව හිමිකම් සම්බන්ධයෙන් වන ගැටලුවල දී ඒ ඒ රටවල් සමඟ සමීපව කටයුතු කිරීම තම සංගමයේ අරමුණ බව පෙන්වාදී තිබෙන යුරෝපා සංගමයේ උප සභාපතිනිය ඒ ඒ රටවල ප්‍රාදේශීය බලධාරීන් සමඟද තනි තනි වශයෙන් හෝ සාකච්ඡා කරන බව පෙන්වා දී තිබේ.රිසානා නෆීක් හා සම්බන්ධ ගැටලුව සෞදි අරාබියාව මේ දක්වා අවසන්කර නොමැති බව පවසන කැතරින් ඇෂ්ටන් මහත්මිය ඒ හේතුවෙන් අදාළ මරණ දඬුවම සම්බන්ධයෙන් අවධානය යොමු කරන බවද සඳහන් කර ඇත.රිසානා නෆීක් නැමැති ශ්‍රී ලාංකික ගෘහ සේවිකාව සේවය කළ නිවෙසේ කුඩා බිලිඳකු ඝාතනය කළ බවට වරදකරු කරමින් සෞදි අරාබියානු අධිකරණයක් පසු ගිය 2007 වසරේ දී මේ මරණ දඬුවම නියම කර තිබෙන අතර ශ්‍රී ලංකාජනාධිපති මහින්ද රාජපක්ෂ මහතාගේ ඉල්ලීම මත එම දඬුවම ක්‍රියාත්මක කිරීම තාවකාලිකව අත්හිටුවා තිබේ.කෙසේ වුවද ඇයව නිදහස් කර ගැනීම සඳහා ශ්‍රී ලංකා රජය සෑම උත්සාහයක්ම ගෙන තිබෙන අතර ඒ පිළිබඳව එරට රජයේ බලධාරීන්, ගෝති‍්‍රක නායකයන් සහ මියගිය බිලිඳාගේ මවුපියන් සමඟ සාකච්ඡා කිරීම සඳහා රජය නියෝජනය කරමින් විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ඇතුළු නිලධාරීහු අවස්ථා කිහිපයක දී සෞදි අරාබියාව බලා පිටත්ව ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=n1205112</link>
    <topic>දකුණු කොරියාවේ දී මිය ගිය තරුණයන්ගේ සිරුරු අද මවුබිමට</topic>
    <author>මහින්ද අලුත්ගෙදර</author>
    <content>දකුණු කොරියාවේ බූසාන් නගරයේ සමාජ ශාලාවක ඇති වූ ගින්නෙන් මියගිය ශ්‍රී ලාංකික තරුණයන් තිදෙනාගේ මළ සිරුරු අද (11) ශ්‍රී ලංකාවට රැගෙන ඒමට නියමිත බව විදේශ කටයුතු අමාත්‍යාංශය පවසයි.ඊයේ (09) පස්වරුව වනවිට එම මළ සිරුරු දකුණු කොරියාවේ, සෝල් නගරයේ පිහිටි ශ්‍රී ලංකා තානාපති කාර්යාලය බාර ගත් බවද අමාත්‍යාංශයේ ප්‍රකාශකයෙක් “දිනමිණ” ට පැවසීය.මියගිය පුද්ගලයන්ගේ මළ සිරුරු ශ්‍රී ලංකාවට ගෙන්වා ගැනීම වෙනුවෙන් අවශ්‍ය සෑම ක්‍රියාමාර්ගයක්ම ගැනීමට ශ්‍රී ලංකා තානාපති කාර්යාලය පියවර ගෙන තිබෙන අතර මරණ පරීක්ෂණ වාර්තාව ලබා ගැනීම, දකුණු කොරියානු විදේශ කටයුතු අමාත්‍යාංශය හා ආගමන විගමන බලධාරීන් සමඟ සාකච්ඡා කිරීම, ගුවන් පහසුකම් සලසා ගැනීම ඇතුළු සියල්ල ඊයේ (10) වනවිට සම්පූර්ණ කර තිබූ බවද එම ප්‍රකාශකයා සඳහන් කළේය. අදාළ මළ සිරුරු ශ්‍රී ලංකාවට රැගෙන ඒම සඳහා පූර්ණ සහයෝගය ලබාදීමට දකුණු කොරියාවේ බූසාන් නගර සභාව එකඟත්වය පළ කර ඇත.සමාජ ශාලාවේ ගින්න හට ගැනීමත් සමඟ ඇති වූ විස සහිත දුමාරය ආග්‍රහණය වීම හේතුවෙන් මේ පිරිස මියගොස් ඇති බවට අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=n1205113</link>
    <topic>උගන්නා පාසලේ විෂය ඇත්නම් උසස් පෙළට පාසල් මාරු බෑ</topic>
    <author>සමන්මලී පි‍්‍රයශාන්ති</author>
    <content>උසස් පෙළ හැදෑරීමට ඉල්ලුම් කරන විෂය හා මාධ්‍යය සහිත පාසලක සිටින සිසුන්ට වෙනත් පාසලකට මාරුවීමට අවස්ථාව ලබා නොදීමේ ප්‍රතිපත්තිමය තීරණයක් අධ්‍යාපන අමාත්‍යාංශය විසින් ගෙන තිබේ.මීට අදාළව සංශෝධනය කරන ලද චක්‍රලේඛයක් අධ්‍යාපන අමාත්‍යාංශය විසින් නිකුත් කර ඇති අතර එය සියලු පාසල්වල විදුහල්පතිවරුන් වෙත ද යවා ඇත.මේ චක්‍රලේඛයේ විධිවිධාන උල්ලංඝනය කරනු ලබන විදුහල්පතිවරුන්ට විරුද්ධව විනයානුකූල ක්‍රියාමාර්ග ගන්නා බව ද චක්‍රලේඛයේ සඳහන් වෙයි.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් ඊයේ (10) අමාත්‍යාංශයේ පැවති මාධ්‍ය හමුවකදී මේ බව අනාවරණය විය.මෙහිදී ඇමැතිවරයා ප්‍රකාශ කළේ මෙම විධිවිධාන මින් පෙර සිට පනවා තිබුණ ද නිසියාකාරව ක්‍රියාත්මක නොවූ බවයි. මේ නිසා අ. පො. ස. උසස් පෙළ පන්තිවලට සිසුන් ඇතුළත් කිරීම අවුල් ජාලාවක් බවට පත්වූයේ යැයි ද ඇමැතිවරයා කීය.මින් ඉදිරියට මේ චක්‍රලේඛය නිසියාකාරව ක්‍රියාත්මක විය යුතු බව පැවසූ ගුණවර්ධන මහතා, උසස් පෙළ සඳහා තමා ඉල්ලුම් කරන විෂයයන් හා මාධ්‍ය නොමැති පාසලක සිසුන්ට ඉල්ලුම් කරන විෂයයන් සහිත පාසලකට යෑමට කිසිම බාධාවක් නැතැයි ද ප්‍රකාශ කෙළේය.මෙය ජාතික පාසල්වලට පමණක් නොව රජයේ සියලු පාසල්වලට අදාළ කරුණක් බවත්, මේ අනුව කලා, වාණිජ, විද්‍යා හා ගණිත යන උසස් පෙළ විෂයයන් සහිත පාසල්වල සිසුන්ට එම විෂයයන් සඳහා වෙනත් පාසලකට ඇතුළත් වීමට අවස්ථාව නැති බවත් ඇමැතිවරයා කීවේය. උසස් පෙළ පන්ති සඳහා සිසුන් තෝරාගැනීම හා පන්ති ආරම්භ කිරීම පිළිබඳ මූලික කටයුතු මේ වන විට සිදුවෙමින් පවතින බව ද ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=n1205115</link>
    <topic>ලෝක බෞද්ධ සම්මේලනයේ හිමිවරුන්ට ජනපතිගෙන් තිළිණ</topic>
    <author/>
    <content>ලෝක බෞද්ධ සංඝ සම්මේලනයේ ස්වාමීන් වහන්සේලාගේ ශාසනික මෙහෙවර අගයමින් ජනාධිපති මහින්ද රාජපක්‍ෂ මහතා අතින් ඒ හිමිවරුන්ට අරලිය ගහ මන්දිරයේ දී පෙරේදා (09) තිළිණ පිරිනැමිණ.විශ්ව සහජීවනය, සාමය හා සමෘද්ධිය පතා විශේෂ අධිෂ්ඨාන පිරිත් සජ්ඣායනාවක් පැවැත්වීමට රටවල් 30ක් නියෝජනය කරමින් හිමිවරු මෙරටට වැඩම කර සිටිති.ලෝක බෞද්ධ සංඝ සම්මේලනයේ භික්ෂූන් වහන්සේලා හා භික්ෂූණීන් වහන්සේලා විසින් බුදු දහම ලොව පුරා ප්‍රචලිත කිරීමෙහිලා සිදු කරනු ලබන්නේ අමිල සේවාවකි.අරලියගහ මන්දිරයට වැඩම කළ මහා සංඝරත්නය ජනාධිපති ලේකම් ලලිත් වීරතුංග මහතා විසින් මහත් ගෞරව පෙරදැරිව පිළිගත් අතර, ලොව පුරා රටවල බෞද්ධ භික්ෂූන් වහන්සේලා පිරිසක් මේ ආකාරයෙන් ශ්‍රී ලංකාවට වැඩමකර සිටිනු දැකීම මහත් සතුටට හේතු වන බව හෙතෙම පවසා සිටියේ ය. ජාතීන් අතර සමඟියට මහත් හානියක් ගෙන දුන් තිස් අවුරුදු කුරිරු ත්‍රස්තවාදී උවදුර හේතුවෙන් පීඩාවට පත් ශශ්‍රී ලාංකික ජනතාව අද සාමයේ ප්‍රතිඵල සතුටින් හා සමාදානයෙන් භුක්ති විඳීමින් සිටින බව පෙන්වා දුන් වීරතුංග මහතා, සාමයේ පණිවිඩය ලොවට පැවසීමට ශ්‍රී ලංකාව තරම් සුදුසු තවත් රටක් ලොව වෙන නොමැති බවත් පැවසීය.මෙරට අහිංසක ජනයා එදා ත්‍රස්තවාදයේ ගැහැට උපේක්‍ෂාවෙන් විඳදරා ගැනීමට බුදු දහමෙන් ලද අවබෝධය මනා ලෙස ඉවහල් වූ බව ද පැවසූ ජනාධිපති ලේකම්වරයා, සහජීවනයේ සහ මිත්‍රත්වයේ වටිනාකම ලොවට කියා පෑමේ කදිම මධ්‍යස්ථානයක් බවට ශ්‍රී ලංකාව පත්ව ඇතැයි ද වැඩිදුරටත් කියා සිටියේය.ලෝක බෞද්ධ සංඝ සම්මේලනයේ සභාපති ලයවු චුන්ග් හිමියන් ඇතුළු දෙස් විදෙස් හිමිවරුන් වෙත අසිරිමත් බුදු පිළිම වහන්සේ නමක් සහ 2600 වෙනි ශ්‍රී සම්බුද්ධත්ව ජයන්තිය නිමිත්තෙන් නිකුත් කළ සමරු කාසිය බැඟින් ජනාධිපතිතුමා පූජා කරද්දී, සිය ආගමික කටයුතු ඉතාමත් ක්‍රමවත්ව මෙරට දී පැවැත්වීම සඳහා ඉඩහසර ලබා දීමට දැක්වූ සහයෝගයට කෘතඥතාවය පළ කරමින් උන් වහන්සේලා විසින් ද ජනාධිපතිතුමා වෙත එම රටවලටම ආවේණික වූ බෞද්ධ සංකේත පිරිනැමීම ද විශේෂත්වයක් විණි.පසුගියදා ලංකාවට වැඩම කළ මේ මහා සංඝරත්නය, නෙළුම් පොකුණ මහින්ද රාජපක්‍ෂ රඟහලේ දී විශ්ව සාමය, සහජීවනය හා සමෘද්ධිය පතා විශේෂ ආශීර්වාදාත්මක පිරිත් සජ්ඣායනයක් පැවැත්වූ අතර, මහනුවර දළදා සමිඳුන් අභියස දී හා අනුරාධපුර ජය ශ්‍රී මහා බෝ සමිඳුන් අභියස දී ද එවැනිම පූජාවන් පැවැත්වීමට නියමිතය.මේ අවස්ථාවට අධ්‍යාපන ඇමැති බන්දුල ගුණවර්ධන සහ මුදල් හා ක්‍රම සම්පාදන නියෝජ්‍ය ඇමැති ගීතාංජන ගුණවර්ධන යන මහත්වරු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=n1205116</link>
    <topic>බළන්ගොඩ යුරේෂා බුද්ධිනීට ජනපතිගෙන් ශිෂ්‍යත්වයක්</topic>
    <author/>
    <content>බලංගොඩ ආනන්ද මෛත්‍රෙය ජාතික පාසලේ 8 වෙනි වසරේ ඉගෙනුම ලබන දාහතර හැවිරිදි යුරේෂා බුද්ධිනී ශිෂ්‍යාව, එම පාසලේ දිදුලන තාරකාවකි.අධ්‍යාපන කටයුතුවලදී මෙන්ම විෂය හා විෂය බාහිර ක්‍රියාකාරකම්වල දී ද ඇය විසින් දක්වනු ලබන සුවිශේෂී දක්ෂතා සියැසින් දැක බලා ගැනීමේ අවස්ථාව පසුගියදා එම විද්‍යාලයේ දෙමහල් ගොඩනැගිල්ල විවෘත කිරීමට පැමිණි ජනාධිපති මහින්ද රාජපක්‍ෂ මැතිතුමාට හැකි විය.ඒ අනුව පෙරේදා (09) දිනයේ දී එම දැරිය අරලියගහ මන්දිරයට කැඳවා ඇගේ දක්‍ෂතා ඇගයීමකට ලක් කරන්නට අවශ්‍ය කටයුතු සූදානම් කළ අතර, මේ බුද්ධිනී ශිෂ්‍යාවගේ ඉදිරි අධ්‍යාපන කටයුතු සාර්ථකව කර ගෙන යාම සඳහා වටිනා ශිෂ්‍යත්වයක් ද ජනාධිපතිතුමන් ඇය වෙත පිරිනැමීය.මේ දැරියගේ දක්‍ෂතා තුළින් සෑම අභියෝගයක්ම ජයගෙන හොඳින් අධ්‍යාපන කටයුතු නිමවා රටේ කීර්තිමත් සේවාවක් වෙනුවෙන් දායකත්වයක් සපයන්නට ජනාධිපතිතුමා මෙහිදී දැරියට සුබ පැතුම් එක් කර සිටියේය.තම හැකියාවන් ඇගයීමකට ලක් කරමින් ශිෂ්‍යත්වයක් පිරිනැමීම සම්බන්ධයෙන් බුද්ධිනී ශිෂ්‍යාව මෙහිදී ජනාධිපතිතුමාට සිය කෘතඥතාවය සතුටු කඳුළු මැදින් පළ කළාය.මේ අවස්්ථාවට මාලදිවයිනේ ශ්‍රී ලංකා මහ කොමසාරිස් ඩික්සන් දෑල මහතා සමඟින් බුද්ධිනී ශිෂ්‍යාවගේ මාපියන් හා පන්ති භාර රෝහිනි රාජපක්‍ෂ ගුරුතුමිය ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=n1205117</link>
    <topic>නාවලපිටිය රෝහලේ ‘හලෝ’ කපලා</topic>
    <author>ගම්පොළ සමූහ</author>
    <content>නාවලපිටිය දිස්ත්‍රික් මහා රෝහලේ දුරකථන සම්බන්ධතාවය දින 10ක් පුරා විසන්ධි කර තිබීමෙන් රෝහලේ කටයුතුවලට දැඩි බාධා එල්ල වී ඇතැයි එහි වෛද්‍යවරු ඇතුළු කාර්යය මණ්ඩලය කියයි.දුරකථන සේවය බිඳ වැටීමෙන් ගිලන් රථ සේවය පවත්වාගෙන යාම, වෛද්‍යවරු කැඳවීම හදිසි අවශ්‍යතා දැන්වීම ඇතුළු විවිධ කාර්යයන් ඉටු කිරීමට නොහැකි වී ඇත. මේ පිළිබඳව ශ්‍රී ලංකා ටෙලිකොම් ආයතනයෙන් විමසූ විට දුරකථන බිල් නොගෙවීම නිසා රෝහලේ දුරකථන සේවය විසන්ධි කිරීමට සිදු වූ බව කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=r1205111</link>
    <topic>හම්බන්තොට පල්ලේමලල කළපුවේ රොන්මඩ</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>හම්බන්තොට පල්ලේමලල ධීවර සමූපකාර සමිතියේ සාමාජිකයන්ගේ සහ අනෙකුත් ධීවරයන්ගේ මිරිදිය මත්ස්‍ය කර්මාන්තයට ප්‍රබල දායකත්වයක් දෙන පල්ලෙ මලල කළපුව අද රොන් මඩවලින් පිරි නිසරු තත්ත්වයට පත්ව ඇත.මෙම කළපුව පල්ලෙමලල බඳගිරිය කොහොලංකල වැලිගත්ත සහ උඩමලල ධීවර ජනතාව පරම්පරා ගණනාවක් තිස්සේ මේ කළපුව මඟින් සිය ජීවනෝපාය ගෙන ගියහ.සුනාමියෙන් අසරණ බවට පත් මිරිදිය ධීවරයෝ සිය එදිනෙදා වියදම සපයා ගත්තේ ද මේ කළපුවෙනි.මිරිදිය ධීවරයකු වන එච්. එම්. ඩික්සන් සිල්වා මහතා මෙසේ පැවැසීය.දැනට මේ කළපුවෙහි කිඹුලන් ඉන්නවා. ඊට හේතුව වී ඇත්තේ වන ජීවි නිලධාරීන් වෙනත් ජලාශවලින් අල්ලන කිඹුලන් හොර රහසේම මේ කළපුවට ගෙනත් දැමීමයි.ධීවර දැල් හා ආම්පන්න මේ නිසා විනාශවෙනවා. දැලක කිඹුලෙක් පටලැවුණහොත් එම දැල සම්පූර්ණයෙන්ම විනාශවෙනවා. මෙවැනි ධීවර දැලක් වෙළෙඳ පොළේ රු.30,000ක් පමණ වනවා.පල්ලෙමලල ධීවර සමිතියේ සාමාජිකයන් 590 දෙනෙකු ඉන්නවා.බොහෝ ධීවරයනට බෝට්ටු හා දැල් ආම්පන්න ලබාගැනීමට හැකියාවක් නෑ. එබැවින් ඔව්හු අසරණ තත්ත්වයට පත්වෙලා.ඩික්සන් සිල්වා මහතා මෙසේද පැවැසීය.මේ කළපුවේ මත්ස්‍ය අස්වැන්න වැඩිකරගැනීමට නම් කළපුවේ ජලය කළමනාකරණය කළ යුතුයි. අවුරුදු කිහිපයකට පෙර කළපුවට සම්බන්ධ කර ඇළක් කැපුවා. ඒ මත්ස්‍ය සම්පත හා ඉස්සන් ගහනය වැඩිකර ගැනීමට. එම ඇළ ගොඩවුණා.පල්ලෙමලල ධීවර සමූපකාර සමිතියේ සභාපති එච්. එම්. විලියම් සිල්වා මහතා -එක ගමට එක ව්‍යාපෘතියක් යටතේ කළපුවට සම්බන්ධ ඇළ පුළුල් කිරීම මේ වන විට සිදුවෙමින් පවතිනවා. එය මත්ස්‍ය සම්පත වැඩිකරගැනීමට බොහෝ සෙයින් උපකාරී වේවි.පල්ලෙමලල කළපුව තවත් කොටසක අනවසර කුඹුරු ගොවීන් ඉන්නවා. ඔවුන්ගේ අනිසි ක්‍රියාකාරකම් කළපුවේ පරිහානියට හේතුවී තිබෙනවා. ඉස්සන් සම්පත විනාශවීයාමේ තර්ජනයට ලක්වෙමින් පවතිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=r1205112</link>
    <topic>එළවළු අස්වැන්නට සාධාරණ මිලක් නෑ</topic>
    <author>මහනුවර සංචාරක ගාමිණී සමරනායක</author>
    <content>දුම්බර මිටියාවතේ වත්තේගම, පන්විල ගල්පිහිල්ල” මැණික්හින්න, වලල, උඩුරාවන, යටවර පිටවල හා ගල්මඩුව ආදී ප්‍රදේශ කවදත් එළවලු වගාවට ප්‍රසිද්ධ කඳුකරයේ පිහිටි ගම්මාන කිහිපයකි.නමුත් එම වගාකරුවෝ විවිධ ගැටලුවලට මුහුණ පා සිටිති.එළවලු බීජ,කෘෂි රසායනික ද්‍රව්‍ය සහ පොහොර වර්ගවල මිල ඉහළයාමත්,ඇතැම් බීජ වර්ග ප්‍රමිතියෙන් තොරවීමත් නිසා එම ගොවීන්ට , සිය වගා කටයුතු කරගෙන යාමට නොහැකි තත්ත්වයක් උදාවී ඇත.අල , බතල, මයියොක්කා සමග වෙනත් සුළු භෝග වගාකළත් වල්ඌරන්, ඉත්තෑවන් වැනි සතුන්ගෙන් ගොවිපොළ ආරක්‍ෂා කර ගැනීම අසීරු වී තිබේ.රිලවුන්ගෙන්ද හානි සිදු වේ.එච්. එම්. නවරත්න ගොවි මහතා මෙසේ කිවේය.වසර 25ක පමණ කාලයක සිට මම එළවළු වගා කරනවා. කිසිම සහනාධාරයක් ලැබෙන්නේ නැහැ.වම්බටු, තක්කාලි, බෝංචි, වට්ටක්කා, මිරිස්, ගෝවා, අතු ගෝවා, බණ්ඩක්කා ආදි එළවලු අපි අක්කර ගණන් වගා කළත් ඒවා අලෙවියෙන් සිතන තරම් ආදායමක් ලැබෙන්නේ නැහැ. වාසිය ඇත්තේ අතරමැදි වෙළෙන්දාට. අපි ණය වෙනවා.රංජිත් යාපා ගොවි මහතා - මහන්සියේ තරමට ප්‍රතිඵලයක් නැහැ. අවශ්‍ය බීජ වර්ග ලබාගන්නේ දඹුල්ල ප්‍රදේශයෙන්, වට්ටක්කා බීජ ග්‍රෑම් 10ක් රුපියල් 325කි. මිරිස්්ඇට ග්‍රෑම් 10ක් රු. 600කි. තක්කාලි ඇට අවුන්ස 04ක් රු. 800ක් පමණ වෙනවා. මේවා සමහරක් ප්‍රමිතියෙන් තොරයි. මේ අතර ප්‍රවාහන ගාස්තුද ඉහළ ගොස් තිබෙනවා.උඩරට දුම්බර ගොවියා ආරක්‍ෂා කර ගැනීම සඳහා ක්‍රමවත් වැඩ පිළිවෙළක් සකසා දෙන ලෙස ඔව්හු වගකිවයුතු නිලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=r1205113</link>
    <topic>කාන්තා ඇසුරට හා මත්කුඩු භාවිතයට ඇබ්බැහිවී කෝටියක දේපළ සොරාගත් හතරක් අත්අඩංගුවට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කාන්තාවන් ඇසුරු කිරීමට හා මත්කුඩු භාවිතය සඳහා කෝටියකට ආසන්න වටිනාකමක් ඇති දේපළ සොරකම් කළේ යැයි මීගමුව බෝලවලානේ පදිංචි අපරාධකරුවකු ඇතුළු තිදෙනෙක් මීගමුව කොට්ඨාස අපරාධ අංශය මගින් අත්අඩංගුවට ගෙන ඇත.පොලිස් වසම් කීපයක යතුරුපැදි හා රන්දම්වැල් කොල්ලකෑම්ද ගෙවල් බිඳීම්ද මේ සැකකරුවන් කර තිබේ.2004 වර්ෂයේදී මිනුවන්ගොඩ සහ මීගමුව යන පොලිස් වසම්වල ගෙවල් බිඳීම් හා පැහැර ගැනීම් සිදු කර ලක්ෂ 27ක පමණ දේපළ සොරකම් කර ඇති අතර සීදුව පොලිස් වසමෙන් 2005 වර්ෂයේදී ගෙවල් බිඳීම් තුනක් සිදු කර ලක්ෂ 15කට අධික දේපළ සොරකම් කරගෙන තිබේ.කටුනායක පොලිස් වසමෙන්ද ලක්ෂ ගණනක් වටිනා දේපළ පැහැර ගැනීම් හා සොරකම් කිරීම් ගැන මේ සැකකරුවන්ට එරෙහිව පැමිණිලි කීපයක් විභාග වුවත් අධිකරණය මග හැර සිටීම නිසා වරෙන්තු නිකුත් කර තිබුණි.කාන්තාවන් ඇසුරු කිරීමට හා මත්කුඩු භාවිතය සඳහා ලක්ෂ ගණනක මුදල් වැය කර ඇති බව පොලිස් පරීක්ෂණවලදී අනාවරණය වී තිබුණි.මීගමුව කොට්ඨාස අපරාධ විමර්ශන ඒකකයේ ස්ථානාධිපති උප පොලිස් පරීක්ෂක ජගත් නිශාන්ත මහතාගේ උපදෙස් මත පොලිස් සැරයන් සුගත් ගුණවර්ධන මහතා ඇතුළු නිලධාරී කණ්ඩායමක් සැකකරුවන් අත්අඩංගුවට ගෙන වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=r1205114</link>
    <topic>ඔයේ ගැඹුර බලන්න ගිය දරුවන් දෙදෙනා අත් උස්සා ගිලෙන්න යනවා යැයි කෑ ගැසුවා</topic>
    <author>නිට්ටඹුව සමූහ ජෙනට් ජයසිංහ</author>
    <content>මම ඉෂාර, ජයනෙත්, සුපුන් සහ උදාන මල්ලි සමග අරඹගොඩැල්ලේ පන්සලට ගියා. අපි ගිය වෙලාවේ හාමුදුරුවෝ බණකට වැඩලා. ආයෙ හවසට ගිහින් හමුවන බලාපොරොත්තුවෙන් අපි ආපසු ගෙදරට ඇවිත් දන්සලේ ඉතිරි වැඩ නිම කරගන්න සූදානම් වුණා.විජේවීර මාමලාගේ වත්තේ ඔය අයිනේ තිබෙන උණ පඳුරෙන් උණ ගස් දෙකක් කපා ගන්න ගියා. ගස් දෙකක් කපාගෙන පස් දෙනාම මාරුවෙන් මාරුවට එන ගමනේදී ජයනෙත්ලගේ ගෙදර නැවතුණා.පස්සේ නැවත අපි දහවල් 2 ට විතර ගස් දෙක අරන් අපේ ගෙදරට ආවා. අනිත් වැඩ පටන් ගන්න පෙර ඔයට ගිහින් නාගෙන එන්න කතාකර ගත්තා. නාන්න ඔයට යන බව අම්මාට කීවම එයා මුලදී කැමති වුණේ නැහැ. පසුව එහෙනම් පුතේ පරිස්සමෙන් නාගෙන එන්න කීවා. අපි ඔයේ නාන්න ගියේ කවදාවත් යන තැනකට නො වෙයි. එතැන වැලි ගොඩ දමලා ඔය හෑරිලා ගැඹුරුයි. උදාන සහ ඉෂාර පළමුව ඔයට බැස්සා. මම දෙවනුව බැස්සා. ජයනෙත් සහ සුපුන් පස්සේ බැස්සා. අපි ඔයට බසින විට එතැන නනා හිටිය නැන්දා කෙනෙක් පුතාලට පීනන්න පුළුවන්ද කියා ඇසුවා. ඒ අතර ඉෂාරයි උදානයි අත් අල්ලාගෙන ඔයේ ගැඹුර බලන්න කියා ඈතට ඈතට ගියා. මම වැඩි දුර ගියේ නැහැ. දියට බැහැලා පැය කාලකට විතර පස්සෙ ජයනෙත් එයාගේ අතේ තිබෙන තුවාලෙට වතුර යනවා කියා ඉක්මණින් ගොඩට ආවා. සුපුන් නෑවා ඇති කියා ඊට ටික වේලාවකට පස්සේ ගොඩට ආවා.එතැන නාමින් සිටි නැන්දා සබන් ගාන්න ගොඩට එන ගමන් ආපහු හැරිලා බලා පුතේ ඔයාල පීනනවද කියා අර දෙන්නාගෙන් ඇසුවා. නෑ නැන්දේ අපි ගිලෙන්න යනවා කියමින් උදාන යට ගිලුණා. ඒ සමග උදය අනේ අපිව බේරා ගන්න අපිව ගිලෙන්න යනවා කියමින් යට ගියා. මම එයාව බේරා ගන්න එතැනට පීනා ගියත් ඉෂාර හෝ උදාන බේරා ගන්න වාරුව තිබුණේ නැහැ. මම කෑ ගසා උදවු ඉල්ලුවා. නැන්දා ගොඩ උන්න දෙන්නට අර ළමයි දියේ ගිලෙන්න යනවා. විගහට ගිහින් බේරා ගන්න කියමින් කෑ ගැසුවා. එක් අයෙක් පැමිණ මාව ගොඩට ගත්තා. ඉෂාර සහ උදාන එහෙමම යට ගියා. නැන්දා එක්කං ආව මාමාට ඒ අය ගොඩට ගන්න බැරි වුණා. පසුව එතැනට පැමිණි පිරිසක් ඉෂාරයි උදානයි ගොඩ ගත්තා.පසුගියදා පස්වරු 2.30 ට පමණ වීරගුල පොලිස් වසමේ මොරුන්න ප්‍රදේශයේදී අත්තනගලුඔයේ කිඹුලාවත මංකඩේදී දියේ ගිලී මිය ගිය පාසල් සිසුන් දෙදෙනාගේ මරණ පරීක්ෂණයේදී උදය කුමාර විජේසුරිය සිසුවා සාක්කි දෙමින් කීවේය. මරණ පරීක්ෂණය ගම්පහ දිසා මහ රෝහලේදී පැවැත්වීය.වීරගුල පොලිස් බල ප්‍රදේශයේ මොරුන්න වීරගුල ලිපිනයේ පදිංචි යක්කල අනුර මහා විද්‍යාලයේ අටවන ශ්‍රේණියේ ඉගෙනුම ලබන විජේසුරිය ආරච්චිගේ උදාන අකලංක විජේසුරිය සහ කොස්හේන මොරුන්න වීරගුල ලිපිනයේ පදිංචි යක්කල අනුර මහා විද්‍යාලයේ එකොළොස් වන ශ්‍රේණියේ ඉගෙනුම ලබන විතාන වීරසුරිය ආරච්චිගේ ඉෂාර මධුසංක විජේසුරිය නමැති සිසුන් මෙසේ දියේ ගිලී මිය ගොස් තිබුණි.ගම්පහ දිසා මහ රෝහලේ නාගරික හදිසි මරණ පරික්ෂක පී. ආර්. පී. රාජපක්ෂ මහතා මරණ පරීක්ෂණය පැවැත්වීය.සිද්ධිය ඇසින් දුටු සාක්කිකාරියක වන විතාන වීරසිංහ ආරච්චිගේ හේමවතී මහත්මිය මරණ පරීක්ෂණය මෙසේ කීවාය.මම හැමදාම අත්තනගලු ඔයේ කිඹුලාවත මංකඩට නාන්න යනවා. එතන ඔයේ වැලි ගොඩ දමලා ගැඹුරට හෑරිලා. අනතුරුදායක නිසා ගමේ වැඩි දෙනෙක් එතැනට නාන්න යන්නේ නැහැ. සිද්ධිය වූ දවසේ පස්වරු 2.20 ට පමණ පොඩි ළමයි පස් දෙනෙක් මංකඩට නාන්න ආවා. ඒ අය අතරෙන් දෙදෙනක් ගොඩ සිටියා. තුන් දෙනෙක් දියට බැස්සා. ඒ අතරේ මුලදී දියට බැස්ස තිදෙනාගෙන් දෙදෙනෙක් අත් අල්ලාගෙන ඔයේ ගැඹුර බලන්න කියා ටික ටික ඈතට ගියා. ගොඩට වෙලා සිටි අනිත් ළමයි දෙදෙනත් දියට බැහැලා ඉක්මණින් නෑම ඉවර කරලා ගොඩට ඇවිත් ඇඳුම් ඇන්දා.ටික වේලාවකට පසුව මම සබන් ගාන්න ගොඩට එන ගමන්දියේ නාන ළමයි තුන්දෙනා දෙස ආපසු හැරී බැලුවා. එවිට එම ළමයි දෙදෙනා අත් උස්සාගෙන දඟලනවා දැක්කා. පුතේ ඔයාලා පීනනවද මා ඇසුවා. නැහැ නැන්දේ අපිව ගිලෙන්න යනවා කියමින් යට ගියා. උදය උදය අපිව ගිලෙන්න යනවා. අනේ බේරාගන්න කියමින් අනිත් ළමයත් යට ගියා. උදය කියන ළමයා දියට පැන්නා. මම විගහට දුවලා ගිහින් අසල සිටි පිරිසකට මේ බව කීවා. එතන සිටි උපාලි මල්ලි ඉක්මණින් දියට බැසලා උදය ගොඩගත්තා. එයාට දියේ ගිලුණු අය ගොඩට ගන්න බැරි වුණා. පසුව ගිලුණු දෙන්නා ගොඩගෙන රෝහලට ගෙන ගියා.මිය ගිය ඉෂාර මධුසංකගේ මව වන ධම්මිකා කොඩිකාර මෙසේ කීවාය. මිය ගොස් සිටින්නේ මගේ ලොකු පුතා. ඔහු මේ වසර අවසානයේ විභාගය ගන්න සූදානම් වෙමින් සිටියා. සිද්ධිය වන වෙලාවේ මම ගෙදර සිටියේ නැහැ. එදා උදේ 6.20 ට පමණ මා වැඩට ගියා. පසුගිය දවස් කීපයේම දරුවන් එකතු වෙලා වෙසක් පෝය දවසට සුප් දන්සැලක් දෙන්න සූදානම් වෙමින් සිටියා.සවස 2.30 ට පමණ පුතා අනිත් ළමයි සමග ඔයේ නාන්න ගිය විට අනතුරක් වෙලා කියා දුරකථන ඇමතුමක් ආවා. මම ඉක්මනට සිද්ධිය වු අත්තනගලු ඔයේ මංකඩ ගාවට ආවා. ඒ එන විට පුතා සමග දියේ ගිලුණ අනිත් දරුවා ගොඩට ගෙන රෝහලට ගෙන ගිහින්. පුතා පස්සේ ගොඩ ගෙන රෝහලට ගෙන ගියා. එහිදී වෛද්‍යවරු පරීක්ෂා කර බලා මිය ගොස් ඇති බව කීවා.මිය ගිය උදාන අකලංකගේ පියා වන තිලකරත්න විජේසුරිය මෙසේ කීවේය. මිය ගොස් සිටින්නේ මගේ තුන් වැනි දරුවා. උදේ 8.30 ට පමණ මම රැකියාව සඳහා නිවෙසින් පිටවී ගියා. පුතා කලින් දින රාත්‍රි මා සමග වාහනයෙන් ගිහින් සුප් දන්සැලකට අවශ්‍ය බඩු ගෙනාවා. ප්‍රදේශවාසී වැඩිහිටියන්ගේ ආධාර ඇතුව අසල්වැසි ළමයි එකතුවෙලා වෙසක් පෝයදාට සුප් දන්සලක් දෙන්න සූදානම් වෙමින් සිටියා.උදාන ළමයි සමග ඔයේ නාන්න ගිහින් අනතුරකට පත්වෙලා කියා බිරිය දුරකථන ඇමතුමක් දුන්නා. මා එන විට මංකඩ ගාව සෙනඟ රැස් වෙලා සිටියා. එතැනට ගිහින් විනාඩි 5 කට විතර පස්සේ පුතාව වතුරෙන් ගොඩට ගත්තා.ගම්පහ දිසා මහ රෝහලේ සහකාර අධිකරණ වෛද්‍ය නිලධාරී ඒ. කේ. ආනන්ද විජයවික්‍රම මහතා සිසුන් දෙදෙනාගේ මරණ දියේ ගිලීම නිසා හුස්ම හිරවීම නිසා සිදුවූ මරණ ලෙසට නිගමනය කෙළේය.මරණ පරීක්ෂණයේදී වීරගුල පොලිසියේ ස්ථානාධිපති පොලිස් පරීක්ෂක ඒ. ඤාණරත්න මහතාගේ උපදෙස් මත අදාළ පොලිස් ස්ථානයේ පොලිස් සැරයන් සුනිල් පේ‍්‍රමචන්ද්‍ර මහතා සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=r1205115</link>
    <topic>හෙරොයින් ගිල මෙරටට පැමිණි පකිස්ථානු ජාතිකයා සහ කත අත්අඩංගුවේ</topic>
    <author>මීගමුව විශේෂ එච්. ප්‍රනාන්දු</author>
    <content>හෙරොයින් ගිල ශ්‍රී ලංකාවට ගුවන් මගින් පැමිණි පකිස්ථානු ජාතිකයකුට සහ කාන්තාවකට මීගමුව මහාධිකරණ විනිසුරු ශිරාන් ගුණරත්න මහතා බරපතළ වැඩ ඇතිව ජීවිතාන්තය දක්වා සිර දඬුවම් නියම කෙළේය.විත්තිකරුවන් දෙදෙනාට චෝදනා 3 ක් යටතේ නීතිපතිවරයා නඩු පවරා තිබිණි.විත්තිකරුවෝ හෙරොයින් ජාවාරම් කිරීමේ චෝදනාවට පමණක් වරද පිළිගත්හ.පකිස්තානු ජාතිකයා හෙරොයින් ග්‍රෑම් 185.8 ක් බරැති ගුලි 26 ක් ගිල තිබූ අතර සැකකාරිය ග්‍රෑම් 320.8 ක් බරැති ගුලි 72 ක් ගිල තිබූ බව පරීක්ෂණ වලදී අනාවරණය විය.2009 ජුලි මස 7 වැනි දින හෝ ඊට ආසන්න දිනකදී සැකකරු සහ සැකකාරිය හෙරොයින් ශ්‍රී ලංකාවට ගෙන ඒම ජාවාරම් කිරීම ළඟ තබා ගැනීම සම්බන්ධයෙන් චෝදනා ලැබ සිටියහ.සැකකරුවන් ගුවන් තොටුපළේදී අත්අඩංගුවට ගන්නා ලද්දේ පොලිස් මත්ද්‍රව්‍ය නාශක කාර්යාංශයේ නිලධාරීන් විසිනි.රජයේ නීතිඥ පද්මාල් වීරසිංහ ද සිල්වා මහතා මෙම නඩුවේ පැමිණිල්ල වෙනුවෙන් පෙනී සිටියේය.මහේෂ් වෑවිට, බැසිල් එච්. පී. පෙරේරා යන නීතිඥ මහත්වරු විත්තිය වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=s1205111</link>
    <topic>මංගල එස්.එල්.පී.එල්. තරගාවලිය අගෝස්තු 10 වැනිදා ඇරැඹේ</topic>
    <author>වර්නන් ගුණසේකර</author>
    <content>ශ්‍රී ලංකා ප්‍රිමියර් ලීග් (එස්.එල්.පී.එල්) විස්සයි20 ක්‍රිකට් තරගාවලිය 2012 අගෝස්තු 10 වැනි දින උපත ලබයි.තරග 24කින් සමන්විත තරගාවලිය ලබන අගෝස්තු මස 10 සිට 31 දක්වා කොළඹ ආර්. ප්‍රේමදාස හා මහනුවර පල්ලෙකැලේ ජාත්‍යන්තර ක්‍රිකට් ක්‍රීඩාංගණවලදී පැවැත්වෙන බව ශ්‍රී ලංකා ක්‍රිකට් ආයතනය ඊයේ නිවේදනය කළේය.ශ්‍රී ලංකා ජාතික ක්‍රීඩකයන් හා ජාතික කණ්ඩායමේ දොරටුව අභියස සිටින තරුණ ක්‍රීඩකයන් ජාත්‍යන්තර ක්‍රිකට් ක්‍රීඩකයන් සමග මෙම තරගාවලියේදී එකට ක්‍රීඩා කරනු ඇත.මංගල එස්.එල්.පී.එල්. තරගාවලියට පළාත් කණ්ඩායම් 7ක් සහභාගි වනු ඇත. එක් සංචිතයකට විදෙස් ක්‍රීඩකයන් 6 දෙනෙකුට වඩා ඇතුළත් නොවීම අනිවාර්ය නීතියක් වේ. කෙසේ වෙතත්, ඒ ඒ කණ්ඩායම් තරගය සඳහා යොදවන ක්‍රීඩකයන් 11 දෙනා අතර විදෙස් ක්‍රීඩකයන් 4 දෙනෙක් බැගින් පමණක් ඇතුලත්ව සිටීමද අනිවාර්ය වේ. ඉතිරි ක්‍රීඩකයන් 7 දෙනා ම ශ්‍රී ලාංකික ක්‍රීඩකයන් වන අතර මින් එක් අයෙක් වයස අවුරුදු 21න් පහළ ක්‍රිකට් ක්‍රීඩකයෙක් වනු ඇත.මේ තරගාවලිය තුළින් ශ්‍රී ලංකා ක්‍රිකට් ආයතනය පළාත් කණ්ඩායම් ගණන දැනට පවතින කණ්ඩායම් 5 සිට 7 දක්වා වැඩි කරයි.ඒ, තම ක්‍රිකට් හැකියාවන්ගේ ඊළඟ මට්ටමට පිවිසීමට පුල පුලා බලා සිටින දක්ෂ ක්‍රීඩකයන් විශාල සංඛ්‍යාවට වැඩි වැඩියෙන් අවස්ථා ලබා දීමේ අරමුණෙනි. ඒ ඒ පළාත් කණ්ඩායම්වලට ඇතුළත් කෙරෙන ශ්‍රී ලංකා ජාතික ක්‍රිකට් ක්‍රීඩකයන්ගේ නම් ළඟදීම ප්‍රකාශයට පත් කෙරෙනු ඇත. තරගාවලියේ තරග 24 ම සජීවීව ලොව පුරා විකාශය කිරීමට කටයුතු සංවිධානය කර ඇති බව ශ්‍රී ලංකා ක්‍රිකට් ආයතනය පවසයි. එස්.එල්.පී.එල්. 2012 ශූරතාවට තරග වදින පළාත් කණ්ඩායම් මෙසේය.බස්නාහිර බෙයාර්ස්, කඳුරට කයිට්ස්, නැගෙනහිර නැගස්, රුහුණ රයිනෝස්, උතුර ඔරික්සස්, ඌව යුනිකෝන්, වයඹ වුල්ව්ස්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=s1205112</link>
    <topic>ජර්මානු ටෙනිස් ශූරියගේ බලාපොරොත්තු බිඳ වැටෙයි</topic>
    <author/>
    <content>ලෝක ටෙනිස් සංගමය සහ ටෙනිස් ක්‍රීඩකයන්ගේ සංගමය විසින් වාර්ෂිකව සංවිධානය කරනු ලබන මැඩ්රිඩ් විවෘත ටෙනිස් ශූරතාවලියේ කාන්තා තරග ඉසව්වේ අර්ධ අවසන් පූර්ව වටයට පිවිසීමට ජර්මනියේ අංක එකේ ක්‍රීඩිකා ඇන්ජලික් ් කේබර්ට තිබූ බලාපොරොත්තුව ඊයේ බිඳ වැටුණි.තුන්වැනි වටයේ දී චීනයේ සුපිරි ක්‍රීඩිකා හමුවේ ලකුණු 7 - 5 ක් සහ 6 - 4 ක් ලෙස පරාජය වීමට ඇයට සිදුවිය. පළමු වටයේදී ජේ ලාසන්ට එරෙහිව ලකුණු 6 - 1 ක් සහ 6 -4 ක් ලෙස ජය ලැබූ ඇය දෙවැනි වටයේදී අමෙරිකාවේ සුපිරි ක්‍රීඩිකා වීනස් විලියම්ස් ලකුණු 6 - 4 ක් සහ 6 - 1 ක් ලෙස පරාජයට පත් කරමින් තරගාවලියේ බලාපොරොත්තු ඉහළ නංවා ගත්තා ය.24 හැවිරිදි ඇන්ජලක් ලෝක ටෙනිස් ශ්‍රේණිගත කිරීම්වල 14 වැනි ස්ථානයේ පසු වන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=s1205113</link>
    <topic>ආසියානු කනිෂ්ඨ මලල ක්‍රීඩා උලෙළ සාර්ථකව පැවැත්වීමට පියවර</topic>
    <author>සිතාරා සේනානි, ධනුෂ්ක ගොඩකුඹුර</author>
    <content>ආසියානු කනිෂ්ඨ මලල ක්‍රීඩා උළෙල සුගතදාස ගෘහස්ථ ක්‍රීඩාංගණයේදී ලබන ජූලි 9 වැනිදා සිට 12 වැනිදා දක්වා පැවැත්වේ.රජය මෙම ක්‍රීඩා උළෙල සාර්ථකව පැවැත්වීමට අවශ්‍ය සියලු පියවර ගන්නා බව වැඩබලන ජනමාධ්‍ය ඇමැති ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (10) පැවැති මාධ්‍ය හමුවේදී ඇමැතිවරයා මේ බව පැවැසීය.ආසියානු කනිෂ්ඨ මලල ක්‍රීඩා උළෙලට රටවල් 45 ක ක්‍රීඩක ක්‍රීඩිකාවෝ සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=s1205114</link>
    <topic>ශ්‍රී ලංකා-කොදෙව් කාන්තා තරගය වැස්සට සේදෙයි</topic>
    <author/>
    <content>සංචාරක ශ්‍රී ලංකා කාන්තා ක්‍රිකට් පිල සහ බටහිර ඉන්දීය කොදෙව් කාන්තා ක්‍රිකට් පිල අතර පැවැති පස්වැනි සහ අවසන් විස්සයි 20 තරගය අයහපත් කාලගුණය හේතුවෙන් නවතා දැමීමට තරග විනිසුරුවන්ට සිදු විය.ඒ වන විට පළමුව පන්දුවට පහර දෙමින් සිටි කොදෙව් ක්‍රීඩිකාවෝ ඕවර 18.2 කදී කඩුලු 5ක ලකුණු 92 ක් රැස් කර තිබිණි. ඩීන්ඩ්‍රා ඩොටින් නොදැවී ලකුණු 52 ක් ලබා සිටි අතර ස්ටෙෆාන් ටේලර් ලකුණු 25 කට දැවී ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=s1205115</link>
    <topic>වේල්ස් කුමාර විදුහලට ලකුණු 63-11ක ජයක්</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් ලීග් රගර් තරගාවලියේ ‘සී’ කාණ්ඩය යටතේ ඊයේ (10)මොරටුවේ දී සාන්ත ජෝන් විදුහල සමග පැවැති තරගයෙන් ලකුණු 63-11ක ජයක් අත්කර ගැනීමට වේල්ස් කුමාර විදුහල සමත්විය.තරගයේ පළමු භාගය නිමාවනවිට ලකුණු 36-6ක් ලෙස ඉදිරියෙන් සිටි වේල්ස් කුමාර විදුහල ලැබූ ලකුණු 63ට ගෝල් 4ක් සහ උත්සාහක දිනුම් 7ක් ඇතුලත් විය. සාන්ත ජෝන් විදුහල උත්සාහක දිනුමක් සහ දඬුවම් පහර 2කින් ලකුණු 11 වාර්තා කළේය.නාලන්දාවට ජයමේ අතර සාන්ත සිල්වෙස්තර විදුහල සමග රත්මලාන ගුවන් හමුදා පිටියේ පැවැති තරගයෙන් ලකුණු 24-19ක ජයක් වාර්තා කිිරීමට නාලන්දා විදුහල සමත්විය.නාලන්දාව ලැබූ ලකුණු සංඛ්‍යාවට ගෝල් 3ක් සහ දඬුවම් පහරක් ඇතුලත් වූ අතර සාන්ත සිල්වෙස්තර විදුහල ගෝල් 2ක් සහ උත්සාහක දිනුමක් වාර්තා කළේය. තරගයේ පළමු භාගය නිමාවනවිට නාලන්දා විදුහල ලකුණු 12-7ක් ලෙස පෙරමුණේ පසුවිය.වෙස්ලි විදුහලට ලකුණු 45-7ක ජයක්මහනාම විදුහල සමග රත්මලාන ගුවන් හමුදා පිටියේ පැවැති අනෙක් තරගයෙන් ලකුණු 45-7ක ජයක් අත්කර ගැනීිමට වෙස්ලි විදුහල සමත්විය. තරගයේ පළමු භාගය නිමාවනවිට වෙස්ලි විදුහල ලකුණු 17-0ක් ලෙස ඉදිරියෙන් සිටියේය.ගෝල් 5ක් සහ උත්සාහක දිනුම් 2ක් වාර්තා කිරීමට වෙස්ලි විදුහල සමත් වූ අතර මහනාම විදුහල වාර්තා කරනු ලැබුවේ ගෝලයක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=f1205111</link>
    <topic>කෙල්ලන් ඇස නො ගැටෙන්න හැදූ දහ අට වංගු පාර</topic>
    <author/>
    <content>වෙසක් සඳ බැස යාමට ආසන්නය. වෙසක් සිරියෙන් නගර ඇළලී ගියේය. සුපුරුදු පරිදි ජනතාව භේදයකින් තොරව වෙසක් උත්සවය ජයට ගත්තේය. තොරණ ඉදිවිය. අරලිය ගහ මන්දිරයේ සිට හැම තැනකම දන්සල් ඉදි කෙරුණි.පක්ෂ භේදයක් නැතිව වෙසක් සඳ බලයිරාජ්‍ය නායකයා පන්සල් ගියේය. බෞද්ධ හැඟීමෙන් දැඩි භක්තියකින් පන්සල් හා සංඝරත්නය වැඳ පුදා ගත්තේය. දන්සලට එන ජනතාවට කෑම දුන්නේය. පිනට හැමදාමත් කැමැති ආගමට ලැදි රාජ්‍ය නායකයා ගංගාරාමයේ් බුද්ධ රශ්මි වෙසක් කලාපයට ගියේ අන්‍ය ආගමික නායකයන්ද සමඟය.පොඩි හාමුදුරුවන් මූලිකව ජනාධිපති කාර්යාලයේ පුර්ණ අනුග්‍රහයෙන් සිදුකළ එම බුද්ධ රශ්මි වෙසක් කලාපය තුළ දේශපාලන භේද තිබුණේ නැත. ආගම් භේද මතුවූයේ නැත. ආගමික පුනරුදයට - ප්‍රතිපත්ති පූජාවට - ආමිස පූජාවට එකසේ තැන දෙමින් රාජ්‍ය නායකත්වය රටට දුන් ආදර්ශය මෙදා පාර පමණක් සිදු වූ ආශ්චර්යයක් නොවේ. රාජ්‍ය නායකයා වෙසක් පෝය වෙනුවෙන් අරලිය ගහ මන්දිරයට වී කාලය ගත කළේ නැත.යායුතු හැමතැනම ගියේය. ගංගාරාමයේ ප්‍රධාන දායකයකු වන රනිල් වික්‍රමසිංහ මහතා සමඟ ගංගාරාමයේ බුද්ධ රශ්මි සදහම් කලාපය දැක ගන්නට සිය ඇමැතිවරුන්ද ලේකම්වරුන්ද එකතුකරගෙන නෙත් සිත් පහදා ගැනීම මහා පුණ්‍යකර්මයක් සේ අපි දකිමු.තවත් සුබ ආරංචියක් ලබා දිය යුතුය. එනම් අරලිය ගහ මන්දිරයේ දන්සැලෙන් 12 වෙනිදා දක්වා රසට කෑම වේලක් ගන්නට අවසර තිබෙන බවය.දහ අට වංගුව දිග හැරේගෙවුණ සතියේ වෙසක් උත්සවය සේම තවත් මහා පින්කමක් සිදු විය. ඒ ශ්‍රී ලංකා ඉතිහාසය මුළුමණින්ම වෙනස් කරමින් වංගු දහ අට කෙලින් කිරීමය. එදා වංගු දහ අටේ පැය හතක් අටක් ගාටද්දී අද පැය එක හමාරෙන් වංගු දහ අට පසු කරද්දී ඒවා කෙලින් කළායයි කීවාට වරදක් නැත.බ්‍රිතාන්‍ය ජාතිකයන් රට පාලනය කරද්දී රටේ නිෂ්පාදන ප්‍රවාහනයට මහනුවර සිට මහියංගනයට පාරක් අවශ්‍ය විය. සුද්දා ඒ වැඩේ අපේම රටේ කෝරළේවරුන් සිව් දෙනකුට පැවරුවේය. පාර හදන්නට සැලසුම් කළ කෝරළේ සිව්දෙනා අපේ ගම්වල කෙල්ලන්ගේ ජීවිත සුද්දා අතින් කෙළෙසෙනවා දකින්නට අකමැති වූහ. ඒ නිසා ඒ කෙල්ලන් සුද්දාට ඇස නොගැසෙන මානයේ දහ අට වංගු පාර හදන්නට සැලසුම් කළහ. පාරත් හැදුණේය. කෙල්ලන් ටිකත් බේරුණේය.පාර වංගු දහ අටකි. වංගු කෙලින් කරන්නට තබා වංගුවලට තාර ටිකක් දමන්නටවත් ආදි පාලකයෝ පියවර නොගත්හ. එහෙත් මහින්ද චින්තනය යළි සක්‍රීය විය. වංගු දහ අට පුළුල් කෙරුණි. දැන් ඕනෑම තඩි වාහනයකට එක විටම හරවාගෙන වේගයෙන් යාමට අවසර තිබේ. පාර ජනතා අයිතියට පැවරූ රාජ්‍ය නායකයා වංගු දහ අටේ සිය මෝටර් රථය පදවාගෙන ගොස් තවත් වාර්තාවක් තැබුවේය. දක්ෂිණ අධිවේගී මාර්ගය විවෘත කොට ඒ මාර්ගය දිගේ රිය පදවාගෙන ගිය රාජ්‍ය නායකයා කෙලින් අධිවේගයෙන් යන මාර්ගයක පමණක් නොව වංගු දහඅටක් සහිත පාරේද වාහනය පදවාගෙන යාමට තමන්ට හැකි බව ඔප්පු කළේය. ශ්‍රී ලංකාව හරි මඟට පදවා ගෙන ආ මහින්ද රාජපක්ෂ නම් වූ නියමුවාට මිස රට එකට කර පෙරට ගෙන යාහැකි වෙනත් කෙනකු තවමත් රටේ පහළ වී නැත.පොදු ව්‍යාපාර පිළිබඳ කාරක සභාව හෙවත් කෝප් යන කෙටි නමින් හඳුන්වන කෝප් කමිටු වාර්තාව පිළිබඳ විවාදයක් ගත වූ සතියේ පාර්ලිමේන්තුවේදී පැවැත්විණි. එය පාර්ලිමේන්තුව කල් තබන අවස්ථාවේ විවාදයක් ලෙස ගෙන ආවේ පත් කළ මන්ත්‍රී ඒ.එච්.එම්. අස්වර්ය. එම වාර්තාවෙන් රාජ්‍ය ආයතන 229ක දූෂණ අක්‍රමිකතා හා වංචා පෙන්වා දී තිබේ.කෝප් වාර්තාව හමස් පෙට්ටියෙන් එළියටපාර්ලිමේන්තු කාරක සභා මගින් විවිධ පුද්ගලයන් ගෙන්වා තොරතුරු විමසීම එදා මෙදා තුර හැමදාමත් සිදුවිය. එම කමිටුවල තොරතුරු මෙතෙක් කල් කමිටුවටත් කමිටුවේ මැති ඇමැතිවරුන්ටත් සීමා විය. විශේෂයෙන් රටක ජීවය ලෙස සැලකෙන රාජ්‍ය ආයතනය පිළිබඳ වාර්තා සකස් වූ බව අපි අසා ඇත්තෙමු. ඒවා ක්‍රියාත්මක වූ බවක් අපි නොදත්තෙමු. එක්කෝ ඒවා කුණු කූඩයට ගියේය. නැතිනම් පාර්ලිමේන්තු පුස්තකාලයේ තැනක තැන්පත් කොට දූවිලි බැඳී වැඩක් ගන්නට නොහැකි තරමටම මහළු වියට පත් විය.ජ්‍යෙෂ්ඨ අමාත්‍ය ඩිව් ගුණසේකර කෝප් කමිටුවේ සභාපතිවරයාය. ඔහු වැඩේකට අත ගසන්නේ අත් දෙකම පිසදා නිහඬ වීමට නොවේ. වංචා දූෂණ, අක්‍රමිකතා නිසා කඩා වැටෙන්නට යන රාජ්‍ය ආයතන ආරක්ෂා කර ගැනීමට ඔහු කටයුතු කරන්නේ ඇමැතිවරයකුට වඩා මේ රටේ වගකිවයුතු පුරවැසියකු ලෙසය. ඒ නිසා වාර්තාව හමස් පෙට්ටියේ තැන්පත් කළේ නැත. දූවිලිවලින් දුඹුරු පැහැ වන්නට ඉඩ දුන්නේ නැත. මකුළු දැල්වලින් ලස්සන කළේ නැත. සියලු දේ අනාවරණය කොට සියලු නාස්ති අඩු කිරීමට නොව මුළුමණින්ම මර්දනයට මං පෑදුවේය.ආයතන ලොක්කන් පස්දෙනකුට ගෙදර යන පාර පෙන්නුවේද කොප් වාර්තාව සක්‍රීය වීම නිසාය. මේ වන විට ඩිව් ගුණසේකර මහතා පෙන්වා දී ඇති පරිදි වංචා දූෂණ සහ නාස්තියට පාර කැපූ ලොක්කන්ට එරෙහිව නීතිමය පියවර ගෙන ඇත. සමහරුන්ට එරෙහිව විනය පරීක්ෂණ ආරම්භ කර ඇත. සමහර වංචා දූෂණ ගැන සෙවීමට රහස් පොලීසියට පවරා තිබේ. තවත් ඒවා අල්ලස් කොමිසමට යොමු කර තිබේ.රාජ්‍ය ආයතන රැක ගැනීමට සියලු පියවර ගැනීම පිණිස ජනාධිපතිතුමා ඇමැති මණ්ඩලය හමුවට ඉදිරිපත් කළ යෝජනාවට අනුමැතියද ලැබුණි. අද රාජ්‍ය ආයතන ගැන කෑ ගසන දේශපාලනඥයන් මෙන් මේ ආණ්ඩුව රාජ්‍ය ආයතන විකුණාගෙන කෑවේ නැත. ගජ මිතුරන්ට නිකං ලියා දුන්නේ නැත. සේවකයන් දොට්ට දමා තිබුණ ආයතනවලට ජීවය ලබා දී සේවකයන් යළි රැකියාවලට යොමු කළේ මහින්ද රාජපක්ෂ ආණ්ඩුවයි.කෙසේ හෝ ජනාධිපතිතුමා 2005 දී ජනාධිපති පදවියට පත් වී ඩිව් ගුණසේකර වැනි ඇමැතිවරුන් පත් කිරීම නිසා රාජ්‍ය සේවය පණ ලබා තිබේ. ඒවායේ ගෙල හිර කර මරා දමන්නට එජාප ආණ්ඩුව සියලු උප්පරවැට්ටි සිදු කළ බව නොරහසකි. සමහර ආයතනය විකුණා දැම්මේය. සමහර ආයතන අවසන් නින්දට වැටී තිබුණි. 2005 දී මහින්ද රාජපක්ෂ නම් දේශපාලනඥයා බලයට නොඑන්නට අද බොරුවට ජාතිහිතෛෂීන් ලෙස කෑගසන රනිල්ලා - රවීලා බලයේ සිටියා නම් මේ වන විට උතුර නැඟෙනහිර ප්‍රභාකරන්ටය. ඊළාම් බිහි කර හමාරය. ඒ ආවේගයෙන් දිගටම ආවා නම් ශ්‍රී ලංකා ප්‍රජාතන්ත්‍රවාදී සමාජවාදී ජනරජය සීමාසහිත ශ්‍රී ලංකා (පුද්ගලික) සමාගමක් බවට පත් වනවා ඒකාන්තය. ශ්‍රී ලංකාවේ අයට පමණක් නොව විදේශිකයන්ටද එම සමාගමේ කොටස් විකුණනවා ඒකාන්තය. එය නැතැයි කියන්නට අද බෙරිහන් දෙන දේශපාලන ඇට්ටරයන්ට නොහැකිය.මෙහිදී තවත් යමක් අපට සිහිපත් වෙයි. තමන්ගේ ආයතනයේ හෝ දෙපාර්තමේන්තුවේ යම් අක්‍රමිකතා සිදු වන්නේ නම් එයට ආයතන හා දෙපාර්තමේන්තු ප්‍රධානියා වගකිවයුතු බව ජනාධිපති ලේකම් ලලිත් වීරතුංග මහතාද චක්‍රලේඛයක් යවා ඇත. මේ ගැන ආයතන ප්‍රධානීන්ටත් වඩා කලබල වී පල්හෑල්ලක් ලීවේ එක් කණ්ඩායමකට අයත් පත්‍රයක් මගිනි.කිරෙන් නා ගැනීමේ කුමන්ත්‍රණයමහින්ද චින්තනයෙන් පෙන්වා දෙන පරිදි 2016 දී ශ්‍රී ලංකාව කිරෙන් ස්වයංපෝෂිත වනු ඇත. ආරුමුගම් තොණ්ඩමන් මහතාගේ අමාත්‍යාංශය යටතේ ඇති මිල්කෝ ආයතනය දවසේ පැය විසි හතර පුරා එයට සූදානම්ය. සහලින් ස්වයංපෝෂිත වූ අපට කිරෙන් පෝෂණය වීම මහා ප්‍රාතිහාර්යයක් නොවනු ඇත. තොණ්ඩමන් ඇමැතිතුමා කිරෙන් ස්වයංපෝෂිත කරන වැඩපිළිවෙළ දියත් කරද්දී හැටන් නගරයේ පාරවල් දිගේ කිරි ගලා ගියේ ඒ නිසා නොවේ.එක් ගොවියකු කිරිවලින් ස්නානය කළේද ඒ නිසා නොවේ. එහෙත් පසුගියදා ඒ සියලු දේ සිදුවිය. කිරි පාර පුරා ගලා ගියේය. එක් පුද්ගලයකු සීනි හෝ පැණි මිශ්‍ර නොකළ කිරිවලින් නාගත්තේය. කිරිවලට පැණි මිශ්‍ර නොවූ නිසා කූඹි කෑවේ නැත. කිරි ගලායාම කිරි නෑම සහ කිරි ඉතිරීම ගැන අප දන්නේ සුළු විස්තරයක් පමණි. රට කිරියෙන් පැණියෙන් ඉතිරේවායි ආශිර්වාද කරන්නේ සෞභාග්‍යය උදාවීමටය. එසේ නැතිව අලුත් අවුරුදු නැකතට කිරි උතුරන්නා සේ රට ස්වයංපෝෂිත වන්නේ නැත.කෙසේ හෝ තොණ්ඩමන් ඇමැතිවරයා කියන පරිදි කිරි පාර දිගේ ගලා යාමට සැලැස්වීම සහ කිරෙන් නා ගැනීම දේශපාලන කුමන්ත්‍රණයකි. එය ඔහු සියයට සීයක්ම පිළිගන්නවා විය හැකිය. එහෙත් ගොවියකු විසින් කිසිම දවසක නොකළ යුතු සිද්ධියකට ඔවුහු සම්බන්ධ වූහ. තමන්ගේ ශ්‍රමයෙන් නිෂ්පාදනය කර ගන්නා කිසිම නිෂ්පාදනයක් මේ අයුරින් බාල්දු කිරීම නිෂ්පාදකයා විසින් නොකළ යුත්තකි.ගොවීන්ගේ පැමිණිල්ල වූයේ කිරි සාධාරණ මිලකට විකුණා ගැනීමට නොහැකි වීමය. ඒ නිසා කිරි ලීටර් 15,000ක් දෝරේ ගැලුවේය. තොණ්ඩමන් ඇමැතිතුමා සහ කිරි මිලට ගන්නා සමාගම් එම පැමිණිල්ල භාර ගන්නේ නැත. ගොවීන් කළ යුතුව තිබුණේ වෙසක් පෝය පෙනි පෙනී පින්කමක් කර ගැනීමය. එක්කෝ කිරිටික වැඩිහටි නිවාසයකට හෝ ළමා නිවාසයකට දන් සලක් පරිද්දෙන් පරිත්‍යාග කළයුතුව තිබුණි. එසේ නැතිව කිරිවලින් තමන් හෝ හැටන් පාර දෝවනය කිරීම නොගැළපෙන ක්‍රියාවකි. ඒ නිසාම කිරි අපතේ යැවීම එක්තරා දේශපාලන කුමන්ත්‍රණයක් බවට තොණ්ඩමන් ඇමැතිවරයා එල්ල කරන චෝදනාව සත්‍යයක් බවට පිළිගැනීමට අපට සිදුවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>11</day>
    </date>
    <link>http://www.dinamina.lk/2012/05/11/_art.asp?fn=f1205112</link>
    <topic/>
    <author/>
    <content>වේදිකා හා ගුවන් විදුලි නාට්‍යකරුවෙක් ලෙස කලාවට ප්‍රවේශ වන මාලක දේවප්‍රිය, සිය අනන්‍යතාව වඩාත් තහවුරු කරගත්තේ කෙටි චිත්‍රපට අධ්‍යක්ෂවරයෙකු ලෙසය. ලාංකේය සිනමාවේ අනාගත හැඩය නියෝජනය කරන මෙම තරුණ සිනමාකරුවා සමඟ අප කළ සංවාදය මෙසේය.සමකාලීන ලංකාවේ තිබෙන ගුවන් විදුලි නාට්‍ය, ගුවන් විදුලි නාට්‍ය ලෙස පෙන්වා දෙන්න බැහැ. සුගතපාල සිල්වාගේ “ හඬ නළුව” රේඩියෝ නාට්‍ය කෘතියෙන් ඔහු ඒ ගැන බරපතළ විශ්ලේෂණයක් කරනවා. ගුවන් විදුලි නාට්‍ය ශ්‍රාවකයාගේ පරිකල්පනය අවධි කළයුතු බවත් කෙටිකතාවකට දෙබස් යෙදුවාට රේඩියෝ නාට්‍යයක් නොවන බවත් ඔහු පෙන්වා දුන්නා.එක රූපයක් වචන දාහක් වටිනවා වගේම එක වචනයක් රූප දාහක් වටිනවා කියලා කතාවක් තියෙනවා. වචනයකට ඒතරම්ම වටිනාකමක් හිමිවෙනවා. නමුත් අද පවතින ගුවන් විදුලි නාට්‍ය තුළින් මේ දේවල් දකින්න අමාරුයි.මම නාට්‍ය කලාව අතහැර නෑ. අද වෙද්දී කලාව ජාත්‍යන්තරීකරණය වෙලා. තනි රටකට කොටු වූ කලාවක් ගැන මගේ විශ්වාසයක් නැහැ. මම ගොඩක් කැමතියි අනෙක් අය නොකරපු කලා මාධ්‍යයක යෙදෙන්න. අද නාට්‍ය දර්ශන වාර දහයක් පෙන්නුවත් ඒක බලන්න එන්නේ හිතවත්ම කිහිපදෙනෙක් විතරයි. ලංකාව වගේ රටවල සාමාන්‍ය ජනතාව අතරට කලා මාධ්‍ය ගෙනි යන්න හරි අමාරුයි. නමුත් මම නාට්‍ය කලාව අතහැරලා නෑ.‘ උගේ හිස ඉවරයි’ කියලා මම ගුවන්විදුලි නාට්‍යයක් එළිදක්වලා තියෙනවා. තාමත් ගුවන්විදුලි නාට්‍ය රචනා කරනවා. ඊළඟ අවුරුද්දේ තව ග්‍රන්ථයක් එළිදක්වන්න බලාපොරොත්තු වෙනවා.මට ලොකු උවමනාවක් තිබ්බා කෙටි චිත්‍රපටයක් කරන්න. මුල්කාලයේ මම කෙටි චිත්‍රපට ක‍ෙළ් රුපියල් පන්සීයක්වත් අතේ නැතිව පොඩි හැන්ඩි කැම් කැමරාවකින්. 1998 මම මුල්ම කෙටි චිත්‍රපටය කළා.ඒ “ සම්මාන රූප” ට්‍රාන්ස්පේරන්ට්ස් කෙටි චිත්‍රපටය කරද්දී මට රුපියල් 8000ක් විතර වියදම් වුණා. 2001 දී මම ‘ ලයිෆ් සර්කල්’ කෙටි චිත්‍රපටය කළා. මේ වෙද්දී කෙටි චිත්‍රපට නවයක් කරලා තියෙනවා.ඉතාලිය, ඉන්දුනීසියාව, ද . කොරියාව, ඉන්දියාව වගේ රටවලට මං මේවා රැගෙන ගොස් පෙන්වා තිබෙනවා. මාව කෙටි චිත්‍රපටවලට යොමු කලේ ධර්මසේන පතිරාජ සිනමා කරුවායි. සිනමා මාධ්‍යයක් හැටියට කෙටි චිත්‍රපටයේ තිබෙන විභවතාවය ගැන ඔහු අපිට අවබෝධයක් ලබා දුන්නා.ඔව්, ට්‍රාන්ස්පේරන්ට්ස් මගින් අර්ථ විවරණයක් සිදු කරනවා. මම විශ්වවිද්‍යාලයේ ඉන්න කාලයේ එහි තිබූ ප්‍රේමය, ලිංගිකත්වය ආදිය මේ තුළ ඔබ්බවලා තියෙනවා. සමාජයේ පවතින කිසියම් ගැටලුවක් තමයි ඕනෑම නිර්මාණයකට පදනම වෙන්නේ.යමෙකුට අවශ්‍යයනම් ලිංගිකත්වය කලාකෘති තුළට ඈඳාගන්න පුළුවන්. ‘ කැතරින් ලියා’ වැනි සිනමාවක් ගත් විට ඒවා තුළ සම්පුර්ණයෙන්ම තියෙන්නේ ලිංගිකත්වය. ලිංගිකත්වයට සංයමයක් නෑ. මගේ ට්‍රාන්ස්පේරන්ට් කෙටි චිත්‍රපටයේ ලිංගිකත්වය තියෙනවා. මගේ අලුත් චිත්‍රපට තුළත් ලිංගිකත්වය ගැන තියෙනවා. ඒ දේ හොඳට කරන්න පුළුවන්නම් ප්‍රශ්නයක් නෑ. මමත් බොහෝ දුරට ඉදිරියට ලිංගිකත්වය ගැන කතා කරන්න පුළුවන්. ඒකට එහෙම කිසිම වාරණයක් නෑ.මම මේ චිත්‍රපටය නම් කළේ බහුචිතවාදියා යනුවෙන්. බොහෝ අදහස් ඇති මිනිසා යන්න එහි අර්ථයයි. නමුත් අද අප ජීවත්වන සංස්කෘතික ධනවාදය හමුවේ තාක්ෂණික ගෝලීකරණය හරහා අපට හමුවන්නේ විවිධ අදහස්වලින් සන්නද්ධ පුද්ගලයින්.එක එක පුද්ගලයාට විවිධ අදහස් තිබෙනවා. මේ චිත්‍රපටයෙන් මේ මිනිසුන් පිළිබඳ හැඳින්වීමක් කරනවා.වර්තමාන තරුණ පරපුරේ අරමුණු යාන්ත්‍රිකයි. ඔවුන්ටම අනන්‍යවූ දේශපාලනයක් නෑ. වැඩිදෙනාගේ සිහිනය වන්නේ හොඳ ගෙයක්, හොඳ වාහනයත්, හොඳ ජීවිතයක්. ඔවුන් උසස් කලාකෘති පරිශීලනය කරන්නේ නෑ. ද්‍රව්‍යමය විදිහට හිතන පිරිස් මාක්ස්වාදය තුළ භෞතිකවාදීන් ලෙස හඳුන්වනවා. නමුත් වර්තමාන ලෝකයේ ද්‍රව්‍යමය අදහස් පරයා යමින් බොහෝ දේවල් ගැන හිතන මිනිසුන් ඉන්නවා.ශ්‍රී ලංකාවේ ධනවාදය වැඩෙමින් තිබු කාලයේ එනම් 1970 - 80 කාලයේ මිනිසුන්ගේ අදහස් එකට ගොනු කරගන්න පහසුයි. නමුත් අද මිනිසුන් යන්නෙ භෞතිකවාදී හෝ විඥානවාදි නොවන අතරමැදි ගමනක. බහුචිතවාදියා යන වචනය පැනනගින්නේ් මෙවැනි විවිධ අදහස්වලින් සමන්විත පුද්ගලයින් හඳුනාගැනීමට මොවුන් බහු අරමුණුවලින් යුක්තවූවන්.සාමාන්‍යයෙන් සිනේ කැමරාවලින් තමයි චිත්‍රපට රූගත කරන්නේ. නමුත් රෙඩ් කැමරා භාවිතයට ඒමත් සමඟ ඒ තත්ත්වය වෙනස් වෙනවා. ‘බහුචිතවාදියා’ චිත්‍රපටය රූගත කරනු ලැබුවේ රෙඩ්වන් (ෆෝකේ) කියන කැමරා එකෙන්. ඒ සඳහා මට විශේෂ වියදමක් ගියේ නෑ. මේ කැමරා දෙකම මනෝහාන්ගේ. මනෝහාන් තමයි මේ චිත්‍රපටයේ නිෂ්පාදකවරයා. ඔහු කිසිවිටක මට බලපෑම් කලේ නෑ. මේ චිත්‍රපටයේ තිබෙන්නේ මගේ කලාව. එවැන්නකට ඉඩදීම ගැන මම ඔහුට ස්තූති කරනවා.ඔබේ ප්‍රශ්නයට පිළිතුරු දීමට යාමේදී මට නිතැතින්ම අපේ සිනමාවේ දැවැන්තයන් විවේචනය කිරීමට සිදුවෙනවා. ඒ ගැන මට සමාවෙන්න. ලංකාවේ බොහෝ දෙනෙක් පොළොවේ පයගහලා චිත්‍රපට කරපු අය නොවෙයි. ධර්මසේන පතිරාජ මුල්වරට දේශපාලන අර්ථයකින් සිනමාව භාවිතා කළා. නමුත් අද බොහෝ දෙනකුට අවශ්‍යය චිත්‍රපටවල කලාව මතු කිරීමට වඩා එය වෙළඳාමක් බවට පත් කරන්නයි. කොටින්ම කීවොත් අද සිනමාව නමින් ප්‍රදර්ශනය කෙරෙන්නේ මුදල් උපයන ව්‍යාපෘති.පතිරාජලා චිත්‍රපටි කරන්න මුදල් උපයා ගන්න විජය සමඟ එකතුව කල්පිටියේ වැල්ලේ බූරු ගහපු විත්තිය මට කියලා තිබෙනවා. පසු කාලීනව ඇල්ෆ්‍රඩ් ගොඩමාන්නලා වගේ අය චිත්‍රපටි කරන්න ඔහුට මුදල් දුන්නත් ඒවා ප්‍රමාණවත් වුණේ් නෑ. පටු අදහස්වල ඉඳලා, එක රාමුවකට කොටුවෙලා චිත්‍රපට කරන්න බැහැ. හැබැයි , මම කියන්නෑ ජාතක කතා, ඉතිහාසකතා ආදියෙන් චිත්‍රපට කරන්න බැහැ කියලා. සරච්චන්ද්‍රගේ මනමේ, නවගත්තේගමගේ “ සුභ සහ යස” ඉතිහාසය තුළින් ගොඩනැගුණ අපූරූ කලාකෘති.ජුනි මාසයේ දී විතර මේ චිත්‍රපටය මාධ්‍යයට පෙන්නනවා. නමුත් ජනතාව අතරට ගෙන එන්න නම් තව ටිකක්කල් ගතවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n1205121</link>
    <topic>පඩියෙන් බැරි වත්කම් ඇතිලොක්කන් 60කට දැල් එළයි</topic>
    <author/>
    <content>රාජ්‍ය සේවා වැටුපෙන් උපයාගත නොහැකි තරම් අතිවිශාල ධනයකට උරුමකම් හිමි රාජ්‍ය නිලධාරින් හැටකට පමණ එරෙහිව අල්ලස් හා දූෂණ විමර්ශන කොමිසම පරීක්ෂණ ආරම්භ කර තිබේ.අල්ලස් හා දූෂණ විමර්ශන කොමසාරිස් ආචාර්ය ජයන්ත වික්‍රමරත්න ප්‍රකාශ කළේ දෙපාර්තමේන්තු සංස්ථා නිලධාරින් විදුහල්පතින් සහ දේශපාලනඥයන්ද වත්කම් සම්බන්ධව චෝදනා ලැබ ඇති බවයි.කොමිසමට කොටුකර ගැනීමට නොහැකි වුවන් දිනපතා දූෂණ වංචාවල යෙදෙන රජයේ දෙපාර්තමේන්තු සංස්ථා ඇතුළු ආයතන රැසක නිලධාරින් ගණනාවක් අල්ලස් කොමිසම විසින් මේ වනවිට හඳුනාගෙන ඇත.අති සූක්ෂ්ම ලෙස අල්ලස් ගනුදෙනුවල යෙදෙන මේ පිරිස කොටුකර ගැනීම සඳහා අල්ලස් වැටලීම් කණ්ඩායම් ඔවුන් පිටුපස නිරතුරුවම ලුහුබඳිමින් සිටිති. 2009 – 2011 අතර කොමිසම ක්‍රියාවිරහිතව පැවැති කාලයේ කොමිසම වෙත අල්ලස් පැමිණිලි 3700 ක් ලැබී තිබිණි.යළි කොමිසම පත්වීමත් සමඟ එම පැමිණිලි සම්බන්ධ විමර්ශන කටයුතු ආරම්භ කර අවශ්‍ය පියවර ගෙන අවසන් කළ බවද ආචාර්ය වික්‍රමරත්න පැවැසීය. මෙම පැමිණිලි අතරද රාජ්‍ය නිලධාරින් විශාල පිරිසකට එරෙහිව අල්ලස් දූෂණ චෝදනා එල්ල වී තිබිණි.චෝදනාවලට ලක්වී සිටින ඇතැම් නිලධාරින්ගේ වත්කම් ඔවුන්ගේ නමින් නොව ඥාතීන් වෙනුවෙන් පවත්වාගෙන යෑමේ සූක්ෂ්ම වැඩපිළිවෙළක්ද අනුගමනය කරගෙන ගොස් ඇති බව පරීක්ෂණවලින් අනාවරණය වෙයි. පසුගිය මාස කීපය තුළ පමණක් අල්ලස් ලබාගත් තිස් දෙනෙක් ක්ෂණික වැටලීම්වලින් අත්අඩංගුවට ගනු ලැබුහ.දිනකට පැමිණිලි 25 – 30 අතර ප්‍රමාණයක් ලැබෙන බවද හැකි තරම් කෙටි කාලයක් තුළ වැටලීම් කිරීමට අවශ්‍ය පියවර ගන්නා බවද ජයන්ත වික්‍රමරත්න මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n1205122</link>
    <topic>දොස්තර වැඩ වර්ජනයටවාරණ නියෝගයක්</topic>
    <author>රෝෂන් තුෂාර</author>
    <content>රජයේ වෛද්‍ය නිලධාරින්ගේ සංගමය ප්‍රවාහන දීමනා මුල්කර ගනිමින් ආරම්භ කළ දීපව්‍යාප්ත වැඩවර්ජනය වළක්වමින් වාරණ නියෝගයක් කොළඹ දිසා අධිකරණය ඊයේ (11) නිකුත් කෙළේය.රජයේ වෛද්‍ය නිලධාරින්ගේ සංගමයේ වැඩ වර්ජනය වෘත්තීය සමිති ආඥාපනතට ගැනෙන වෘත්තීය අරගලයක් නොවන බවත්, වර්ජනය නීති විරෝධී බවත් සඳහන් කරමින් කොළඹ ජාතික රෝහලේ ප්‍රතිකාර ලබන හෘද රෝගී අජිත් සේනක මහතා පැවරූ නඩුවක් සලකා බැලීමෙන් පසුව දිසා අධිකරණය මේ වාරණය නිකුත් කෙළේය.පැමිණිල්ලේ කරුණු සලකා බැලු කොළඹ ප්‍රධාන දිසා විනිශ්චයකාර ධම්මික ගනේපොල මහතා විත්තිකාර සංගමය ආරම්භ කළ හා ඉදිරියට ක්‍රියාත්මක කිරීමට නියමිත වැඩ වර්ජනය වාරණයට ලක් කළේය.එම සංගමයට අතුරු තහනම් දැන්වීම් හා සිතාසි නිකුත් කරමින් මෙම 25 දින අධිකරණයේ කරුණු දක්වන ලෙසද නියෝග කළේය. පැමිණිලිකාර අජිත් සේනක මහතා අධිකරණයට දන්වා සිටියේ රජයේ වෛද්‍ය නිලධාරින්ගේ සංගමය වැඩ වර්ජනයේ යෙදීම සමස්ත සෞඛ්‍ය ක්ෂේත්‍රයේ කඩා වැටීමකට හේතුවන බවය.වෛද්‍යවරුන්ගේ වැටුප් හෝ වෘත්තීය සමිති ආඥා පනතට හෝ ගැනෙන අර්බුදයක් නොවන වෛද්‍යවරුන්ගේ ප්‍රවාහන දීමනාව සම්බන්ධයෙන් වර්ජනය කිරීම වෘත්තීය සමිති ආඥා පනතේ 26 වැනි වගන්තියට පටහැනි බවත්, එම කරුණ අලලා වර්ජනයේ යෙදීම නීති විරෝධී බවත් පැමිණිලිකරු අධිකරණයට දන්වා සිටියේය.කොළඹ 09 වේළුවන පෙදෙසේ පදිංචි පැමිණිලිකරු දැනට ජාතික රෝහලේ ප්‍රතිකාර ලබන බැවින් ඔහුගේ ඇඳඉහපත් ලබා ගැනීමට නොහැකි වු බවත් රෝහලෙන් පිටව යනතුරු එම ඇඳ ඉහපත් නිකුත් නොකරන බැවින් ඒවා අධිකරණයට ඉදිරිපත් කිරීමට නියෝගයක් නිකුත් කරන ලෙස පැමිණිල්ලේ නීතිඥවරයා ඉල්ලා සිටියේයඒ අනුව ඇඳ ඉහපත් ඉදිරිපත් කිරීමේ නියෝගයක්ද නිකුත් කෙරිණි.නීතිඥ සංජීව කළුආරච්චි මහතාගේ උපදෙස් පරිදි නීතිඥ ෆයිසර් මුස්තාපා මහතා පැමිණිල්ල වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n12051211</link>
    <topic>රජයේ වෛද්‍යවරුවර්ජනය අත් හරිති</topic>
    <author/>
    <content>රජයේ රෝහල්වල වෛද්‍යවරුන්ට ගෙවනු ලබන ප්‍රවාහන දීමනාව රුපියල් 29,000 දක්වා වැඩිකරන ලෙස ඉල්ලමින් රජයේ වෛද්‍ය නිලධාරීන්ගේ සංගමය ඊයේ (11) ආරම්භ කළ වැඩවර්ජනය අත්හළ බව එම සංගමය ඊයේ නිවේදනය කළේය.මුදල් අමාත්‍යාංශය, සෞඛ්‍ය අමාත්‍යාංශ නිලධාරීන් සමඟ ඊයේ පැවැත්වූ සාකච්ඡාවකදී තම ඉල්ලීම් ලබාදීම සඳහා ධනාත්මක ප්‍රතිචාරයක් ලැබී ඇති බැවින් ඊයේ පස්වරු 4.00 සිට වර්ජනය අත්හළ බව රජයේ වෛද්‍ය නිලධාරීන්ගේ සංගමයේ උපලේකම් වෛද්‍ය නලින් ආරියරත්න මහතා දිනමිණ ට පැවසීය.බාධාවීමේ, පැමිණ සිටීමේ හා ප්‍රවාහන දීමනාව රුපියල් 15,000 සිට 29,000 දක්වා වැඩි කරන ලෙස ඉල්ලමින් වෛද්‍යවරු මේ වැඩවර්ජනය ආරම්භ කළහ.වෛද්‍යවරුන් ආරම්භ කළ මේ වැඩවැරුම හේතුවෙන් රට පුරා රජයේ රෝහල්වල බාහිර රෝගී අංශ හා වෛද්‍ය සායනවල දෛනික ප්‍රතිකාර සේවා සම්පූර්ණයෙන්ම පාහේ අඩාල වී තිබිණි.ඒ හේතුවෙන් ප්‍රතිකාර සඳහා පැමිණි රෝගී ජනතාවට හිස් අතින් ආපසු යාමට පවා සිදුව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n1205123</link>
    <topic>වසරේ මුල් සිවු මසටද.කොරියා රැකියා 2884ක්</topic>
    <author>මහින්ද අලුත්ගෙදර</author>
    <content>දකුණු කොරියාව සඳහා රැකියා ගිවිසුම් 2884 ක් මේ වසරේ මුල් මාස 04 කාලයේදී ශ්‍රී ලංකාවට ලැබී තිබෙන බව කොරියානු මානව සම්පත් සංවර්ධන ආයතනය පවසයි.පසුගිය 2010 සහ 2011 වර්ෂ වලදී පැවැති කොරියානු භාෂා ප්‍රවීණතා විභාගයෙන් සමත් ශ්‍රී ලාංකිකයන් වෙනුවෙන් මේ රැකියා ගිවිසුම් ප්‍රමාණය ලැබී තිබේ.එයින් 2009 දෙනෙකු දැනටමත් දකුණු කොරියාව බලා පිටත්ව ගොස් තිබෙන බව කොරියානු මානව සම්පත් සංවර්ධන ආයතනයේ ජ්‍යෙෂ්ඨ ප්‍රකාශිකාවක් “දිනමිණ” ට පැවසුවාය.මේ අතර එම ප්‍රකාශිකාව සඳහන් කළේ ශ්‍රී ලංකාවට ලැබුණු රැකියා ගිවිසුම් අතරින් 2568 ක් සඳහා අස්සන් කර තිබෙන බවත් මේ දක්වා රැකියා සඳහා පිටත් නොවුණු පිරිස ඉතා ඉක්මණින් දකුණු කොරියාව බලා පිටත්ව යනු ඇති බවත්ය.මේ රැකියා අතරින් 526 ක් ධීවර අංශයේද තවත් 2192 ක් නිෂ්පාදන අංශයේද වන බව සඳහන් කළ එම ප්‍රකාශිකාව ඉදිරියේදී තවත් රැකියා ගිවිසුම් ශ්‍රී ලංකාවට ලැබීමට නියමිතව තිබෙන බව ප්‍රකාශ කළාය.මේ අතර ශ්‍රී ලංකා විදේශ සේවා නියුක්ති කාර්යාංශය පෙන්වා දෙන්නේ දකුණු කොරියාවේ රැකියා සඳහා ශ්‍රී ලාංකිකයන්ගේ පිටත් වීමෙහි වර්ධනයක් තිබෙන බවත් පසුගිය 2011 වසරේ පැවැති කොරියානු භාෂා ප්‍රවීණතා විභාගයෙන් සමත්වූ 9998 කගේ තොරතුරු මේ වනවිටත් පරිගණක ගතකර තිබෙන බවත්ය.පසුගිය 2011 වසරේදී දකුණු කොරියාවේ රැකියා සඳහා ශ්‍රී ලාංකිකයන් 5346 දෙනෙකු පිටත්ව ගොස් තිබෙන බව පෙන්වා දෙන ශ්‍රී ලංකා විදේශ සේවා නියුක්ති කාර්යාංශය ඒ අනුව මේ වසරේදී රැකියා වෙනුවෙන් පිටත්ව යාමේ විශාල වර්ධනයක් පෙන්නුම් කරන බව සඳහන් කරයි.දකුණු කොරියාවේ රැකියා බලපත්‍ර ක්‍රමය 2004 වසරේ ආරම්භවූ බවද එම වසරේ සිට මේ දක්වා 23000 කට වැඩි ශ්‍රී ලාංකිකයන් පිරිසක් එරට රැකියා සඳහා පිටත්ව ගොස් තිබෙන බවද පෙන්වා දෙන ශ්‍රී ලංකා විදේශ සේවා නියුක්ති කාර්යාංශය වඩා විනිවිදභාවයෙන් මෙම රැකියා සඳහා ශ්‍රී ලාංකිකයන් යොමු කිරීමට පියවර ගෙන තිබෙන බවද කියා සිටී.මේ තත්ත්වය සැලකිල්ලට ගත් දකුණු කොරියානු රජය ශ්‍රී ලංකා ජනාධිපති මහින්ද රාජපක්ෂ මහතා වෙත විශේෂ සම්මානයක් පිරිනැමීමටද පියවර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n1205124</link>
    <topic>කෝප් දෙක වාර්තාවේ දූෂණ චෝදනා 20කටනීතිමය පියවර</topic>
    <author>විජයානී එදිරිසිංහ</author>
    <content>කෝප් දෙක (2) වාර්තාවේ සඳහන් දූෂණ චෝදනා විස්සක් සම්බන්ධයෙන් අල්ලස් හෝ දූෂණ විමර්ශන කොමිෂන් සභාව පරීක්ෂණ පවත්වා නීතිමය පියවර ගෙන තිබේ.ඒවායේ අවසන් විමර්ශන වාර්තා කතානායකවරයා වෙත යැවීමට කටයුතු කළ බව කොමිසමේ අල්ලස් සහ දූෂණ වැළැක්වීමේ අධ්‍යක්ෂ ජෙනරාල් ලක්ෂ්මී ජයවික්‍රම මහත්මිය “දිනමිණ” ට පැවසුවා ය. ඒ අතර රුහුණු සංවර්ධන බැංකුවේ සිදුවූ දූෂණ වංචාවකට එරෙහිවද කොමිසම නඩු පවරා ඇත.කොළඹ ඉහළ පෙළේ විදුහල්පතිවරයකුටද ශ්‍රී ලංකා දුම්රිය දෙපාර්තමේන්තුවේ කෝටි ගණනාවක් වටිනා දේපොළ විකුණූ බව කියන හිටපු දුම්රිය සාමාන්‍යාධිකාරී මැක්ස් සිල්වාට එරෙහිවද නඩු පවරා තිබේ.ඔහු මෙරටින් පලා ගොස් සිටියද අධිකරණය ඉදිරියේ නඩුව විභාග වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n1205125</link>
    <topic>ලෝක සාමයට මෙරට ජනපති දරනඋත්සාහය ලොවටම ආදර්ශයක්</topic>
    <author>හිෙඳීගම චිත්‍රාරත්න කළුආරච්චි</author>
    <content>ලෝක සාමය සඳහා ලංකාවේ ජනාධිපතිතුමා ගන්නා උත්සාහය මුළු ලෝකයටම ආදර්ශයක් යැයි ලෝක බෞද්ධ සංඝ සම්මේලනයේ උප සභාපති මිං කුඇන්ග් (Ming Kuang)  ස්වාමීන් වහන්සේ පැවසූහ.ඊයේ (11) උදෑසන ලෝක බෞද්ධ සංඝ සම්මේලනයේ නියෝජිත පිරිස අනුරාධපුරයට ළඟාවූහ. කැලැත්තෑව සමාධි බෞද්ධ මධ්‍යස්ථානාධිපති රඹුකේවෙල ඥානසීහ නාහිමිගේ ආරාධනයෙන් සමාධි බෞද්ධ මධ්‍යස්ථානයට එම නියෝජිත පිරිස පැමිණි පසු උන්වහන්සේ මෙසේ ද කීහ.ශ්‍රී ලංකාවට සාමය ගෙන ඒමට මහින්ද රාජපක්ෂ ජනාධිපතිතුමා විශාල කැප කිරීමක් කළා. ඒ වාගේම ලෝක සාමය ගෙන ඒමටත් එතුමා සෑහෙන්න උනන්දු වෙනවා. ඒ ගැන අපි ආඩම්බර වෙනවා. ශ්‍රී ලංකාවේ පැවැති යුද්ධය අවසන් කරමින් ජනාධිපතිතුමා සංවර්ධන වැඩ බොහොමයක් කර තිබෙනවා.අපි ලෝක බෞද්ධ සංඝ සම්මේලනයේ රටවල් හැම එකකම අය එතුමාගේ වැඩ පිළිවෙළට ගරු කරනවා.ශ්‍රී ලංකාවේ ජනතාව හරිම හොඳායි. හරිම වාසනාවන්තයි.මෙම අවස්ථාවේ රඹුකේවෙල ඥානසීහ නාහිමිපාණන් විසින් එම පිරිසට ගිලන්පස පූජා කරන ලදී.ලෝක බෞද්ධ භික්ෂූ සම්මේලනයේ ප්‍රධාන ලේකම් හොයි සියොන් හිමියන් ඇතුළු හාරසිය පනස් දෙනෙකුගෙන් යුත් දූත පිරිස ඊයේ (11) පෙරවරුවේ ජය ශ්‍රී මහ බෝ සමිදුන් වැඳ පුදා ආශීර්වාද ලබා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n1205126</link>
    <topic>නන්දා සමරසිංහ දිසානායක වීරතුංග මහත්මිය ගේ අවසන් කටයුතු හෙට</topic>
    <author/>
    <content>කථානායක චමල් රාජපක්ෂ මහතා ඇතුළු සහෝදර සහෝදරියන් ගේ සුළු මව වූ විශ්‍රාමලත් තැපැල් ස්ථානාධිපතිනි නන්දා සමරසිංහ දිසානායක වීරතුංග මහත්මිය අභාවප්‍රාප්ත වූවාය.විශ්‍රාමලත් ග්‍රාම නිලධාරි විල්බට් වීරතුංග මහතාගේ ආදරණිය භාර්යාව වු ඒ මහත්මිය රුසියාවේ ශ්‍රී ලංකා තානාපති උදයංග වීරතුංග, රමණි වීරතුංග (පාඨශාලාචාර්ය) ධයනී වීරතුංග (අමෙරිකාව), ගයණි වීරතුංග (සේවක භාරකාර අරමුදල) මහත්ම මහත්මීන්ගේ මෑණියෝය.එච්. බී. ඒ. නයනානන්ද (ප්‍රධාන ඉංජිනේරු තංගල්ල මාර්ග සංවර්ධන අධිකාරිය) උමා මාන්නප්පෙරුම වීරතුංග, ටෝනි පෙරේරා (ව්‍යාපාරික අමෙරිකාව), නැසී ගිය ජයලත් වික්‍රමගේ (රාජගිරිය ප්‍රාදේශීය ලේකම් කාර්යාලය) මහත්ම මහත්මීන්ගේ නැන්දනිය වු වීරතුංග මහත්මියගේ දේහය ඇඹුල්දෙණිය, තලපත්පිටිය කනත්ත පාරේ පිහිටි අංක 179/ඒ, නිවසේ තැන්පත් කර ඇත.අවසන් කටයුතු තලපත්පිටිය පොදු සුසාන භූමියේදී හෙට (13) සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n1205127</link>
    <topic>යාපනය දුම්රිය පොළ ඉදිකිරීමටලංකා බැංකුවෙන් ආධාර</topic>
    <author>ශීලා උඩුවර</author>
    <content>උතුරු දුම්රිය මාර්ගයේ යාපනය දුම්රිය ස්ථානය ඉදිකිරීම සඳහා වන ගිවිසුමට දුම්රිය දෙපාර්තමේන්තුවත් ලංකා බැංකුවත් ඊයේ (11) අත්සන් තැබීය.මේ සඳහා වැයවන මුදල රුපියල් මිලියන 86.6කි. උතුරු දුම්රිය මාර්ග සංවර්ධන ව්‍යාපෘතියේ යෝධ පිම්මක් වන අතර රාජ්‍ය බැංකුවක් විසින් වැඩිම මුදලක් වැයකර සිදුකරනු ලබන සමාජ සත්කාර සේවාවක් ලෙස මෙය ඉදිකෙරේ.විශාල ගොඩනැගිලි නවාතැන් කාමර, විශ්‍රාම ශාලා, ඇතුළු සියලු පහසුකම් සහිතව මෙය ඉදිකෙරේ.වව්නියාව සිට කන්කසන්තුරේ දක්වා වූ උතුරු දුම්රිය මග කිලෝමීටර් 159ක දිගින් යුක්ත වන අතර පාලම් 85කින් දුම්රිය ස්ථාන 16ක් සහ උප දුම්රිය ස්ථාන 12කින් සමන්විතය.දුම්රිය මාර්ගය දේශීය හා විදේශීය ආධාර මත ඉදිකරන අතර දුම්රිය ස්ථාන රාජ්‍ය හා පෞෟද්ගලික ආයතනවල මූලිකත්වයෙන් ඉදිකෙරේ.දුම්රිය සාමාන්‍යාධිකාරී බී.ඒ.පී. ආරියරත්න, අධ්‍යක්ෂ (සැලසුම්) විජය සමරසිංහ, වානිජ අධිකාරී සිසිර කුමාර, ලංකා බැංකුවේ නියෝජ්‍ය සාමාන්‍යාධිකාරී (සහායක සේවා) එම්. කේ. නන්දසිරි, ප්‍රධාන කළමණාකරු (ව්‍යාපෘති) ඒ.එස්. දහනායක, කළමණාකරු එස්.ඩබ්ලිව්. එම්.එස්. විජේසිංහ, සහකාර සාමාන්‍යාධිකාරී ( පරිපාලන) පී. මුතුගල යන මහත්වරු මෙම ගිවිසුමට අස්සන් තැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n1205128</link>
    <topic>වහාම ක්‍රියාත්මක වන පරිදි වැඩි කළ සමෘද්ධි සහනාධාර ප්‍රතිලාභීන්ගේ බැංකු ගිණුම්වලට</topic>
    <author>මහින්ද අලුත්ගෙදර</author>
    <content>වැඩිකළ සමෘද්ධි සහනාධාරය වහාම ක්‍රියාත්මක වන පරිදි අද (12) සිට ප්‍රතිලාභීන්ගේ බැංකු ගිණුම් වෙත බැර කිරීමට රජය තීරණය කර ඇත.ඒ අනුව සමෘද්ධි ප්‍රතිලාභීන් ලක්ෂ 16 කගේ (1,583,961) බැංකු ගිණුම් වෙත මුදල් බැර කෙරෙන අතර බැංකු පාස්පොත් බෙදාදීමට සියලු කටයුතු සූදානම් බවද වැඩිකළ සමෘද්ධි සහනාධාරය වෙනුවෙන් රජය වැයකරන අමතර මුදල රුපියල් මිලියන 3,751ක් බවද ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.පසුගිය අප්‍රේල් මස 01 දා සිට ක්‍රියාත්මක වන පරිදි සමෘද්ධි ප්‍රතිලාභීන් වෙනුවෙන් ලබාදෙන සහනාධාරය සියයට 33 කින් ඉහළ නැංවීමට රජය පියවර ගෙන තිබෙන අතර ජනාධිපති මහින්ද රාජපක්ෂ මහතාගේ සංකල්පයකට අනුව එම ප්‍රතිලාභය රටපුරා විසිරී තිබෙන සමෘද්ධි බැංකු සංගම් 1044 මඟින් බෙදාදීමට පියවර ගෙන තිබෙන බවද ඇමැතිවරයා පෙන්වා දෙයි.බැසිල් රාජපක්ෂ මහතාගේ උපදෙස් මත සමෘද්ධි අධිකාරියේ සහාය ඇතිව සමෘද්ධි කොමසාරිස් ජනරාල් දෙපාර්තමේන්තුව මඟින් මෙම වැඩසටහන ක්‍රියාත්මක කරන අතර සමෘද්ධි ප්‍රතිලාභීන් වෙනුවෙන් රජය වාර්ෂිකව වෙන් කරන මුදල රුපියල් මිලියන 12000 කි.ඒ අනුව සමෘද්ධි සහනාධාරය මුලතිව්, මන්නාරම, කිලිනොච්චි යන දිස්ත්‍රික්කවලට සහ යාපනය දිස්ත්‍රික්කයේ මරුතන්කර්නි, වව්නියාව දිස්ත්‍රික්කයේ වව්නියාව උතුර, ත්‍රීකුණාමලය දිස්ත්‍රික්කයේ වෙරුගල් යන ප්‍රාදේශීය ලේකම් කොට්ඨාසවලටද අලුතින් ලබාදීමට තීරණය කර තිබෙන බවද එමඟින් උතුරු හා නැඟෙනහිරට පමණක් සමෘද්ධිලාභීන් වෙනුවෙන් වෙන්කර ඇති මුදල රුපියල් මිලියන 446ක් බවද හෙතෙම කියාසිටී.ඉකුත් 2012 අයවැය යෝජනා මඟින් ජනාධිපති මහින්ද රාජපක්ෂ මහතා සියලුම සමෘද්ධිලාභීන්ගේ සමෘද්ධි සහනාධාරය වැඩි කරන බවට දුන් පොරොන්දු අනුව නව ක්‍රමවේදය හදුන්වාදී ඇති අතර ඒ අනුව අප්‍රේල් 01 දා සිට වැඩිකල සහනාධාර සමෘද්ධි ප්‍රතිලාභීන්ගේ බැංකු ගිණුමට බැර කිරීම මඟින් තමාට අවශ්‍ය මුදලක් පමණක් ලබාගැනීමෙන් අනාගත ආයෝජන සඳහා ඉදිරියේදී ප්‍රයෝජන ගැනීමට මුදල් ඉතිරි කිරීමේ පුරුද්ද ඇති කරන බවද කලින් ක්‍රමය යටතේ සහනාධාර බෙදාදීම සඳහා වැයකළ විශාල මුදලක් සහ කාලයක් මේ යටතේ ඉතිරිවන බවද බැසිල් රාජපක්ෂ මහතා කියයි.එමෙන්ම දැනට සවිබල ගැන්වූ පවුල් සමෘද්ධි ව්‍යාපාරයේ අඛන්ඩව රඳවා ගැනීම සඳහා සමාජ ආරක්ෂණය, දරුවන්ට ලබාදෙන සහන, රෝහල් ගතවීම්, විවාහ සහ මරණ සහානාධාර වැනි සමාජ ආරක්ෂණ ප්‍රතිලාභයන් ඒ ආකාරයෙන්ම ලැබෙන බවද ආර්ථික සංවර්ධන අමාත්‍යාංශය ප්‍රකාශ කරයි.මෙතෙක් සමෘද්ධි සහනාධාරය වශයෙන් ලබාදුන් රුපියල් 250, 350, 375, 415, 575 සහ 615 වශයෙන් ගෙවන ලද මුදල රුපියල් 750 දක්වා ඉහල නංවා ඇති අතර රුපියල් 900 බැඟින් ලබාදුන් සහනාධාරය රුපියල් 1,200 දක්වාද රුපියල් 1,500 සහනාධාරය ඒ ආකාරයෙන්ම ලබාදීමටද පියවර ගෙන ඇතැයි ආර්ථික සංවර්ධන ඇමැති බැසිල් රාජපක්ෂ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n1205129</link>
    <topic>රාජ්‍ය ආයතනවල විදුලි කළමනාකරණයටමාණ්ඩලික නිලධාරියෙක්</topic>
    <author/>
    <content>විදුලි කළමනාකරණය සඳහා සියලු රාජ්‍ය ආයතනවලට මාණ්ඩලික නිලධාරියකු පත් කළ යුතු බවට රජය විශේෂ චක්‍ර ලේඛයක් නිකුත් කර තිබේ.කාර්යාලය තුළ බලශක්ති සංරක්ෂණය සඳහා ක්‍රියාමාර්ග අනුගමනය කිරීම, පරිභෝජන අගය පෙර මාසයට සාපේක්ෂව සියයට 10කින් අවම කර ගැනීම මෙහි අරමුණු වේ. ජාතික විදුලිබල සංරක්ෂණය සහ කාර්යක්ෂම භාවිතය පිළිබඳ මේ විශේෂ චක්‍රලේඛය ජනාධිපති ලේකම් ලලිත් වීරතුංග මහතාගේ අස්සනින් යුක්තව ජනාධිපති ලේකම් කාර්යාලයේදී ඊයේ (11) නිකුත් කෙරිණි.සියලු අමාත්‍යාංශ, පළාත් සභා රාජ්‍ය දෙපාර්තමේන්තු, සංස්ථා සහ ව්‍යවස්ථාපිත මණ්ඩල සඳහා මේ චක්‍ර ලේඛය අදාළය.බලශක්ති සංරක්ෂණය පිළිබඳ රාජ්‍ය සේවකයන් දැනුවත් කිරීමේ වැඩපිළිවෙළේ සමාරම්භක උත්සවයට සමගාමීව මේ චක්‍රලේඛය නිකුත් කෙරිණ. මේ උත්සවය විදුලිබල හා බලශක්ති ඇමැති පාඨලී චම්පික රණවක මහතාගේ ප්‍රධානත්වයෙන් ඊයේ පැවැත්විණ.චක්‍රලේඛයට අදාළ අධීක්ෂණ සහාය සහ සම්බන්ධීකරණය ශ්‍රී ලංකා සුනිත්‍ය බලශක්ති අධිකාරිය වෙත පවරා ඇති අතර කාර්යක්ෂම එම කටයුතු ආයතන හා නිලධාරීන් ඇගයීම විදුල්කා ජාතික බලශක්ති සම්මාන උළෙලේදී සිදු කෙරේ. මෙරට බලශක්ති ක්ෂේත්‍රය විශාල දියුණුවක් ලබා ඇති අතර ආසියානු කලාපයේ රටවල් අතරින් පැය 24ම විදුලිය ලබා දෙන එකම රට බවට අප පත්ව ඇතැයි ඇමැතිවරයා පැවසීය.ජනාධිපති ලේකම් ලලිත් වීරතුංග මහතා ද එහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=n12051210</link>
    <topic>පාසල් වෑන් රථඑකම වර්ණයකින්</topic>
    <author>චමීර ඇල්ලදෙණිය, සුභාෂිණි සේනානායක, අනුර ප්‍රේමලාල්</author>
    <content>පාසල් ප්‍රවාහන සේවාව විධිමත් කිරීමේ අරමුණින් සියලුම වෑන් රථ සඳහා එකම වර්ණයක් නියම කිරීමට කටයුතු කරන බව පෞද්ගලික ප්‍රවාහන ඇමැති සී. බී. රත්නායක මහතා පාර්ලිමේන්තුවේදී ඊයේ (11) ප්‍රකාශ කළේය.පාසල් ප්‍රවාහන සේවයට අදාළ රෙගුලාසි පළාත් සභා මට්ටමින් යෝජනා කර ඇති බවත් ඒවා ක්‍රියාත්මක කිරීම සඳහා නීතිපතිතුමාගේ උපදෙස් සඳහා යොමු කර තිබෙන බවත්, ඇමැතිවරයා අනාවරණය කළේය. පාසල් ප්‍රවාහන රථ ඒ ඒ පළාත්වලට අදාළ මාර්ගස්ථ මගී ප්‍රවාහන අධිකාරිය යටතේ ලියාපදිංචි කිරීමට කටයුතු කර තිබෙන බවත් රත්නායක මහතා සඳහන් කළේය.පළාත් සභා මගින් ඉදිරිපත් කර තිබෙන රෙගුලාසි මධ්‍යම රජය මගින් නිගමනය කිරීමේ වැඩපිළිවෙළක් ද ඉදිරියේදී සකස් කරන බවත් සී. බී. රත්නායක මහතා වැඩිදුරටත් කීවේය. හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා වාචික පිළිතුරු අපේ්ක්ෂාවෙන් අසන ලද ප්‍රශ්නයකට පිළිතුරු දෙමින් රත්නායක මහතා මෙසේ කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r1205121</link>
    <topic>පානදුරේ හෝටලයක නැවතුණු නෙදර්ලන්ත ජාතිකයකුගේ ජංගම දුරකථනය-මුදල් සොරකම් කර පැනලා</topic>
    <author>වාද්දුව සමූහ – එස්. රූපරත්න පියදාස</author>
    <content>පානදුර මුහුදු තීරයේ සංචාරක හෝටලයක නතර වී සිටි නෙදර්ලන්ත ජාතිකයෙකුට අයත් රුපියල් පන්ලක්‍ෂ පනස්පන්දහස් හයසිය හැත්තෑ දෙකක් වටිනා ජංගම දුරකථනයක් සහ විදේශ මුදල් සොරකම් කර ගත් වේටර්වරයකු පානදුර මහේස්ත්‍රාත් ආර්. එස්. ඒ. දිසානායක මහතා විසින් අනිද්දා (14) දක්වා රක්ෂිත බන්ධනාගාර ගතකරන ලදී.සැකකරු පානදුර අධිකරණයට ඉදිරිපත් කර තිබුණේ පානදුර දකුණ පොලිසිය මගිනි.පානදුර සංචාරක හෝටලයක නතර වී සිටි නෙදර්ලන්ත ජාතිකයෙකුට අයත් රුපියල් එක්ලක්‍ෂ විසිඅටදහස් දෙසීය තිස් දෙකක් වටිනා ජංගම දුරකථනයක් සහ රුපියල් හාරලක්‍ෂ විසිහත්දහස් හාරසිය හතළිහක් වටිනා ස්ටර්ලිං පවුම් ප්‍රමාණයක් සොරකම් කිරීම සම්බන්ධයෙන් සැකකරු අත්අඩංගුවට ගෙන තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r1205122</link>
    <topic>රඹුක්කන නගරයේ ඇතැම් වීථි පහන්දිවා රාත්‍රි දැල්වෙනවා</topic>
    <author>රඹුක්කන උතුර සමූහ –විපුල එස්. කුමාරතුංග</author>
    <content>රුපියල් තුන්ලක්ෂ එකොළොස් දහසක මුදලක් වැය කරමින් රඹුක්කන නගරයේ සවි කළ ඇතැම් වීථි පහන් දිවා රාත්‍රී දෙකෙහිම දැල්වෙන බවට ප්‍රදේශවාසීහු චෝදනා කරති.රඹුක්කන පොලිසිය හන්දිය අසල සිට රඹුක්කන ප්‍රාදේශීය ලේකම් කාර්යාලය දක්වා වූ මාර්ග කොටසෙහි මෙම වීථි පහන් 46 සවිකර තිබෙන අයුරු දක්නට ලැබේ.නිතර දැල්වෙන වීථි පහන් පිළිබඳව විදුලි කාර්මික සේවකයන්ගෙන් විමසූ විට ඔවුන් පවසා සිටියේ විදුලි රැහැන් කීපයක් එකිනෙකට ගැටීම නිසා මෙම තත්ත්වය උද්ගතව ඇති බවයි.සිද්ධිය සම්බන්ධයෙන් ප්‍රාදේශීය සභාවේ මහජන නියෝජිතයන් කීපදෙනෙකුගෙන් විමසූ විට ඔවුන් පවසා සිටියේ රඹුක්කන ප්‍රා. සභාවේ විදුලි කාර්මික නිලධාරීන්ගේ සේවාවන් පිළිබඳව සතුටුවිය නොහැකි බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r1205123</link>
    <topic>මවුපියන් රැකියාවට ගිය පසුආයම්මා දරුවා කැටුව සිඟමනේ ගිහින්</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>දෙයි හාමුදුරුවනේ මේ මොන අපරාධයක් ද? මේ කිරිසප්පය බලාගන්න හැටි. දරුව පෙන්නල මොනවද යෝදියෙ මේ කරන්නෙ. සල්ලි මදිනම් තව කීයක් හරි දෙනවනේ.මේ සිද්ධිය වාර්තා වුණේ ප්‍රසිද්ධ පූජා භූමියකින්.එකම ආයතනයක රාජකාරි කටයුතු කරන අඹු සැමි යුවළකි. ඔවුන්ගේ කුළුඳුල් පුතුගේ වයස අවුරුදු දෙකකට ආසන්නය.දෙදෙනාම රැකියාව කිරීමට යා යුතු බැවින් විසැඳුමක් ලෙස වැටුපකට ආය අම්මා කෙනෙක් සොයා ගත්තා. දහවල් කාලයේ සිය දරුවා බලාගන්න.මෙම නිවෙසට අසල්වැසි නිවසේ කාන්තාව රැකියාවකට යන්නෙ නැහැ. තම කුඩා දියණිය බලාගනිමින් ගෙදර ඉන්නවා. ඇයගේ සැමියා රැකියාවකට යනවා. මේ ගෙවල් දෙකේ අය හිතවත්.දින කීපයක් යන විට ආයඅම්මගෙ සහ දරුවගෙ සද්දයක් නැහැ. මේ ගැන සෙවිල්ලෙන් පසුවූ අසල්වැසි කාන්තාව තවත් විමසිලිමත්ව සිටියා. මේ ගැන දරුවගෙ අම්මට පොඩි පහේ ඉඟියක් කළා. නිවෙසේ දුරකථනයක් නැති නිසා ජංගම දුරකථනයක් ගෙනවිත් ආයඅම්මට දුන්න.රාජකාරියට ගියත් දැන් කීප වරක්ම දරුව ගැන තොරතුරු විමසනව. ආයඅම්ම පිළිතුරු දෙනව.දින කීපයක් තවත් ගෙවී ගියා. විමසිල්ලෙන් පසුවූ අල්ලපු ගෙදර කාන්තාව ඇයට කිව්ව උදේ 10.00 විතර ආය අම්ම දරුව වඩාගෙන දොර ජනෙල් වහල යනව. එන්නෙ 2.00 විතර. මේ ගැන තවත් සෙවිල්ලෙන් ඉන්න කියලා.ඇය මෙදින පෙ. ව. 11.00 විතර දුරකථන ඇමතුමක් දුන්නා. අදත් ආයඅම්මත් දරුවත් ගෙදර නැහැ. දොර ජනෙල් වහලා.මේ සිද්ධිය සැළවීමත් සමඟම ඔවුන් දෙදෙනාට සිහියට ආවෙ පසුගිය දිනයක ඒ ප්‍රදේශයේම නිවෙසක දරුවා බලාගන්න ආයඅම්ම දරුවා රැගෙන ගොස් ප්‍රසිද්ධ පූජා භූමියක් අසල සිඟමන් යැදීමක් පිළිබඳ සිද්ධියක්.ඇය සැමියාත් සමඟ ත්‍රිවිලර් රථයකින් ගෙදරට ආව. බැලින්නම් දොර ජනෙල් වහල. දුරකථනයට කථා කළත් ආයඅම්ම දුරකථනය ක්‍රියා විරහිත කරලා. දරුවගෙ අම්ම අඬන්න පටන් ගත්ත.සැමියා සමඟ ත්‍රිරෝද රියකින් පන්සලට ගියා. එවිට දකින්ට ලැබුණේ ආයඅම්මා සහ දරුවා පුදබිමේ වාඩිවී සිටින අයුරු.යක්ෂාවේශ අම්මා සහ තාත්ත එතැනට දුවගෙන ගොස් “දෙයි හාමුදුරුවනේ මේ මොන අපරාධයක්ද? යසයි දරුව බලාගන්න හැටි” කියමින් මව දරුවා වඩාගෙන සිඹින්න ගත්තෙ හඬමින්.මේ අසලට පැමිණි කීප දෙනෙක් කිව්වෙ මේ ආයම්ම ඔය දරුව අරගෙන ඇවිත් කීප දවසක්ම සිඟමන් ඉල්ලූ බවයි.මේ ගෑණි පොලිසියට අල්ලා දීල වැඩකුත් නැහැ.වරද අපේ අතේනේ. මීට පස්සෙ දරුවා බලාගන්න එන්න එපා කියල ඇය එළවා දැම්ම. බිරිය සැමියාත් දරුවා රැගෙනවිත් කිව්වෙ මෙහෙම තව ටික දවසක් ගියා නම් මේ ගෑණි, දරුව කාටහරි විකුණල දාන්නත් තිබුණා. බිරිය කිව්වෙ මගේ රැකියාවට වැඩිය ලොකුයි මේ දරු පැටිය. මම හෙට ඉඳල රස්සාවෙන් අස්වෙනව. ගෙදරට වෙලා දරුවා හදාගන්නවා කියලා.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r1205124</link>
    <topic>හෙරොයින් ළඟ තබාගත්සැකකරුට දඩ නියම කරයි</topic>
    <author>සීදූව සමූහ නිශ්ශංක පියරත්න</author>
    <content>සීදූවේ නිවෙසක තිබී හෙරොයින් මිලි ග්‍රෑම්ස් 640ක් සමග සැකකරුවකු සීදූව පොලිසියේ අපරාධ විමර්ශන අංශය මගින් අත්අඩංගුවට ගෙන ඇත.උප පොලිස් පරීක්ෂක පාලිත කුලතිලක පොලිස් සැරයන් ආර්. පී. එස්. පතිරත්න (19495) යන මහත්වරුන් විසින් මෙම වැටලීම සිදු කරන ලදී.සැකකරු මීගමුව මහේස්ත්‍රාත් අධිකරණයට ඉදිරිපත් කරන ලදුව මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා ඉදිරියේදී සැකකරු වරද පිළිගත් හෙයින් රුපියල් දස දහසක දඩයක් නියම කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r1205125</link>
    <topic>කෑගල්ල පවුල් ලක්ෂ දෙකක් ‘දිවි නැඟුම’ ට එක් වෙති</topic>
    <author>කෑගල්ල සමූහ පී. එම්. පී. පොල්වත්ත</author>
    <content>රජය මගින් ආරම්භ කර ඇති දිවි නැගුම වැඩපිළිවෙළට මේ වන විට කෑගල්ල දිස්ත්‍රික්කයේ පවුල් දෙලක්ෂ එකොළොස් දාහක්පමණ සම්බන්ධ කර ගෙන ඇති බව කෑගල්ල දිසාපති තුසිත පී. වනිගසිංහ මහතා පැවසීය.මෙම පවුල්වල ආර්ථිකය වර්ධනය කර ගැනීම සඳහා පලතුරු පැළ 124546 ක්ද සුළු අපනයන භෝග පැළ 73111 ක්ද පොල් පැළ 64011 ක්ද තේපැළ 323085 ක්ද කිකිළි පැටවුන් 19260 ක් පමණද මී මැසි පෙට්ටි 732 ක් පමණද බෙදා දී ඇති බව දිසාපතිවරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r1205126</link>
    <topic>බීමත්ව රිය පැදවූ21 දෙනෙක් අත්අඩංගුවට</topic>
    <author>මහනුවර සචාරක ගාමිණී සමරනායක</author>
    <content>මහනුවර නගරයේ හදිසි සෝදිසි මෙහෙයුමක නිරත වී පොලිස් යතුරුපැදි ඒකකයේ නිලධාරීන් විසින් බීමත්ව රිය පැදවූ පුද්ගලයන් විසිඑක් දෙනෙකු අත්අඩංගුවට ගෙන ඇත.මේ අතර රථවාහන බලපත්‍ර නොමැති කීපදෙනෙක් සිටි බවත්, පොලිස් පරීක්ෂක සරත් විජේසිංහ මහතා පවසයි. චූදිතයන්ට විරුද්ධව නඩු පැවරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r1205127</link>
    <topic>ප්‍රසිද්ධියේ දුම් පානය කළදෙදෙනකුට දඩ</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ නගර මධ්‍යයේ ජනතාව ගැවසෙන වතුරමල හන්දියේ දී දුම්පානය කළ පුද්ගලයන් දෙදෙනකු අධිකරණයට ඉදිරිපත් කිරීමෙන් අනතුරුව එක් අයකුට රුපියල් 1500 බැගින් දෙදෙනාටම රුපියල් 3000 ක දඩයක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය. පැමිණිල්ල ගම්පහ පෙලිසියේ දූෂණ මර්ධන අංශයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r1205128</link>
    <topic>රඹුක්කන ඩිපෝවේ බස් 20ක් පණ ගන්වන්නේ තල්ලු කරලා</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>ඩිපෝවේ ලංගමයට අයත් බස් රථ විස්සකට ආසන්න සංඛ්‍යාවක් ධාවනයට එක් කිරීමට සිදුව ඇත්තේ තල්ලු කිරීමෙනි.මෙලෙස බස් රථ පණ ගැන්වීමට තල්ලු කිරීමට එම බස් රථවල කොන්දොස්තරවරුන්ට හා මගීන්ට සිදුවේ.කෑගල්ල, මාවනැල්ල, හතරලියද්ද පරපේ හරහා මාවතගම ආදී ප්‍රධාන නගර සහ කෙම්පිටිය, වල්ගම, උඩුගම කිරිවන්දෙණිය වැනි ග්‍රාමීය ප්‍රදේශ කරා දිවෙන ඇතැම් බස් රථද පණ ගැන්වීමට සිදුව ඇත්තේ මෙලෙස තල්ලු කරමිනි.අවස්ථා කීපයකදීම ප්‍රවාහන අමාත්‍යාංශය අලුතින් බස් රථ ලබාදීමට පියවරගෙන තිබිණි. එලෙස ලබා දුන් සියලුම බස් රථ ධාවනයට එක්කර ඇත්තේ දුර ගමන් සේවා සඳහාය.ලාබ ලබන්න උනන්දු වෙනවා සේම මගීන්ගේ සහ සේවකයන්ගේ පහසුව තකා නව බස් රථ යොදවන ලෙසද මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r1205129</link>
    <topic>වාද්දුව නව පොලිස් ස්ථානාධිපතිවැඩ භාර ගනී</topic>
    <author>වාද්දුව සමූහ – එච්. රූපරත්න පියදාස</author>
    <content>වාද්දුව නව පොලිස් ස්ථානාධිපතිවරයා වශයෙන් පසුගියදා ප්‍රධාන පොලිස් පරීක්‍ෂක ඩී. එල්. සී. කේ. වීරසිංහ මහතා පත්කර තිබේ. ඒ මහතා පසුගිය කාලයේ තෙලිප්පලේ හි පොලිස් ස්ථානාධිපතිවරයා වශයෙන් සේවය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=r12051210</link>
    <topic>කළුතර හීනටියන්ගල ඇළ මාර්ගය ප්‍රතිසංස්කරණය කරන්න</topic>
    <author>කටුකුරුන්ද සමූහ – කපිල කුලසිංහ</author>
    <content>කළුතර හීනටියන්ගල ප්‍රධාන ඇළ මාර්ගයේ විවිධ ශාක වර්ග වැවී තිබීම නිසාවෙන් ජලය ගලා නොබසී.මේ තත්ත්වය නිසා විවිධ අනතුරු සිදුවන බවත් මදුරු උවදුරු පවතින බවත් ප්‍රදේශවාසීහු පවසති.මේ පිළිබඳව බලධාරින්ගේ අවධානය යොමුකර ඇළ මාර්ගය ප්‍රතිසංස්කරණය කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=s1205121</link>
    <topic>කාල්ටන් සුපර් සෙවන්ස්සුපිරි ක්‍රීඩකයන් රැසක් බිහි කළා</topic>
    <author>ෆවුස් මොහොමඩ්</author>
    <content>කාලයක් නාගරික මට්ටමේ ක්‍රීඩාවක් ලෙස පැවැති රගර් ක්‍රීඩාව ග්‍රාමීය මට්ටමට රැගෙන ගොස් ජාතික තලයේ දස්කම් ඇති ක්‍රීඩකයන් රැසක් බිහි කිරීමට කාල්ටන් සත් සාමාජික රගර් තරගාවලිය හරහා තාරුණ්‍යයට හෙටක් සංවිධානය සමත් වූ බව එම සංවිධානයේ සභාපති පාර්ලිමේන්තු මන්ත්‍රී නීතිඥ නාමල් රාජපක්ෂ මහතා පැවසීය.“අධ්‍යාපනය, ක්‍රීඩාව, සංස්කෘතිය නියෝජනය වන විදිහට උතුªරු නැගෙනහිර ප්‍රදේශත් ඇතුළුව සමස්ත රට පුරාම ප්‍රචලිත වුණු සංවිධානයක් ලෙස තාරුණ්‍යයට හෙටක් සංවිධානය අපි ආරම්භ කළේ තාරුණ්‍යයේ හෙට දවස වෙනුවෙනුයි”නාමල් රාජපක්ෂ මහතා මේ බව සඳහන් කළේ කාල්ටන් සුපර් සෙවන්ස් රගර් තරගාවලියේ ලක්ෂ 30 ක වටිනාකමින් යුත් ශූරතා කුසලානය මාධ්‍ය හමුවේ නිරාවරණය කරමින් ඊයේ (11) දහවල් නිදහස් චතුරස්‍ර පරිශ්‍රයේ පැවැති උත්සවයේදීය.තාරුණ්‍යයට හෙටක් සංවිධානය විසින් මෙහෙයවනු ලබන කාල්ටන් සුපර් සෙවන්ස් රගර් තරගාවලිය සඳහා පූර්ණ අනුග්‍රාහකත්වය සපයනු ලබන ‘ශ්‍රී ලංකා ඉන්ෂුවරන්ස්’ සමාගම විසින් මේ උත්සවය සංවිධානය කර තිබිණි.තාරුණ්‍යයට හෙටක් සංවිධානය පසුගිය වසර කීපයක් පුරාම විවිධ ක්‍රීඩාතරගාවලි මෙහෙයවමින් මෙරට තරුණ පරපුර සඳහා අතිශය වැදගත් කාර්යභාරයක් ඉටු කළ බවද මේ උත්සවයේ ප්‍රධාන ආරාධිතයා ලෙස සහභාගි වෙමින් නාමල් රාජපක්ෂ මහතා සඳහන් කළේය.“කාල්ටන් රගර් තරගාවලිය අපි මුලින්ම ආරම්භ කළේ කොළඹ පමණයි. නමුත් පසුව ග්‍රාමීය මට්ටමෙන් දස්කම් දක්වන ක්‍රීඩකයන් පිරිසක් හඳුනා ගැනීමේ අරමුණින් එය කොළඹින් පිටතට රැගෙන යාමට අපි තීරණය කළා.අද වන විට කාල්ටන් සුපර් සෙවන්ස් රගර් තරගාවලිය පළාත් 9 ක කණ්ඩායම් 9 ක් හා යාපනය නගරය කේන්ද්‍ර කරගත් කණ්ඩායමක් එකතුව නව මුහුණුවරකින් යුතු ජාත්‍යන්තර මට්ටමේ තරගාවලියක් හැටියට සංවිධානය කරන්න අපිට හැකිවී තිබෙනවා.”එමගින් දේශීය ක්‍රීඩකයන්ට ජාත්‍යන්තර මට්ටමේ ක්‍රීඩකයන් සමග එකට එක්වී ක්‍රීඩා කිරීමේ පසුබිමක් නිර්මාණය කරන්නට හැකි වුණා’ ඒ මහතා කීය.මේ තරගාවලිය නිමාවන විට අපගේ දේශීය ක්‍රීඩකයන් 80 කට අධික පිරිසක් ජාත්‍යන්තර පුහුණුකරුවන් හා ක්‍රීඩකයන් සමග ක්‍රීඩා කරමින් ජාත්‍යන්තර තරගවලට මුහුණ දෙන ආකාරයේ අත්දැකීම් රාශියක් ලබා ගනීවි.ඒක ඊළඟ වසර කීපය තුළ විශිෂ්ඨතම ජාතික කණ්ඩායමක් ගොඩනැගීමට විශාල පිටුවහලක් වේවි” ඒ මහතා පැවැසීය.කාල්ටන් සුපර් සෙවන්ස් රගර් තරගාවලියේ පළමු අදියර මේ මස 26 – 27 දෙදින බෝගම්බර පිටියේදීත්, දෙවැනි අදියර ජුනි මස 2 – 3 දෙදින කොළඹ පොලිස් ක්‍රීඩාංගණයේදීත් පැවැත්වේ.ඌව වයිපර්ස්, සබරගමුව ස්ටැලියොන්ස්, නෝර්ත් වෙස්ටර්න් බ්ලැක්ස්, නෝදර්න් ග්ලැඩියේටර්ස්, වෙස්ටන් වොරියර්ස්, ජැෆ්නා චැලෙන්ජර්ස්, ඊස්ටන් ඊගල්ස්, නෝර්ත් සෙන්ට්‍රල් ටයිපූන්ස්, සදර්න් ෂාක්ස් සමග සෙන්ට්‍රල් කිංග්ස් යන කණ්ඩායම් තරගාවලියට සහභාගි වෙති.මේ තරගාවලියට සමගාමීව රගර් ක්‍රීඩාවේ නීති රිති හා ක්‍රීඩාවේ විවිධ විශේෂිත අවස්ථා ප්‍රදර්ශනය කෙරෙන සංචාරක ප්‍රදර්ශන රථයක් දිවයින පුරා සංචාරය කරන අතර එහි ආරම්භය නාමල් රාජපක්ෂ මහතා හා ශ්‍රී ලංකා ඉන්ෂුවරන්ස් සමාගමේ ප්‍රධානීන්ගේ ආරම්භක සංඥාාවකින් ඊයේ ගමන් ඇරැඹීය.ශ්‍රී ලංකා ඉන්ෂුවරන්ස් සමාගමේ කළමනාකාර අධ්‍යක්‍ෂ හා ප්‍රධාන විධායක නිලධාරී මොහාන් ද අල්විස්, අධ්‍යක්‍ෂවරුන් වන නොයෙල් සෙල්වනායගම් හා පියදාස කුඩාබාලගේ මහත්වරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=s1205122</link>
    <topic>නිලූකගේ විදේශ සංචාරවලටඅමාත්‍යාංශයෙන් රු.කෝටියක්</topic>
    <author/>
    <content>ශ්‍රී ලංකාවේ දක්ෂතම බැඩ්මින්ටන් ක්‍රීඩකයෙකු වන නිලූක කරුණාරත්න මහතාට ඔලිම්පික් පරිසාදන මට්ටම දිනා ගැනීම දක්වා පැවැති විදේශ ක්‍රීඩා තරග සංචාර සඳහා ක්‍රීඩා අමාත්‍යාංශයෙන් ගුවන් ටිකට්පත් ඇතුළු වෙනත් වියදම් වෙනුවෙන් රු.එක්කෝටි තුන් ලක්ෂ අනූ දෙදහසක් වැය කර ඇතැයි ක්‍රීඩා අමාත්‍යාංශය අවධාරණය කරයි.ශ්‍රී ලංකාවේ බැඩ්මින්ටන් ක්‍රීඩාවට මහත් අභිමානයක් ගෙන දෙන ක්‍රීඩකයෙකු වශයෙන් නිලූක කරුණාරත්න රටට අත්පත් කර දී ඇති ජයග්‍රහණ පිළිබඳව ක්‍රීඩා අමාත්‍යාංශයේ විශේෂ අවධානයක් යොමු කරමින් ඔලිම්පික් පරිසාදන ලකුණු මට්ටම දක්වා ඉදිරියට පැමිණීම සඳහා ලබාදිය හැකි සෑම අනුග්‍රහයක්ම ලබා දුන් අතර, ශ්‍රී ලංකා බැඩ්මින්ටන් සංගමයද ඔහු පිළිබඳව විශේෂ අවධානයක් යොමු කර තිබේ.පෙබරවාරි මස සිට නිලූක කරුණාරත්න ක්‍රීඩකයාට ක්‍රීඩා අමාත්‍ය මහින්දානන්ද අලුත්ගමගේ මහතා ක්‍රීඩා අරමුදලෙන් රු.50,000/-ක මාසික දීමනාවක් ද ලබාදෙන අතර ඉදිරියේ දී ද ඔහුගේ ක්‍රීඩා ගමන් මඟ ශක්තිමත් කිරීමට අවශ්‍ය පහසුකම් සලසා දීමට ක්‍රීඩා අමාත්‍යාංශය කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=s1205123</link>
    <topic>ලෝක ශූරතා බීච් වොලිබෝල් සහ ආබාධිතයන්ගේ ජාතික පිල තෝරයි</topic>
    <author/>
    <content>ආබාධිතවූවන්ගේ බීච් වොලිබෝල් ලෝක ශූරතාවය ජුනි මස 28 වන දින සිට ජූලි 02 දක්වා ජර්මනියේදී පැවැත්වේ. මේ තරගාවලිය සඳහා ශ්‍රී ලංකාවේ කණ්ඩායම් 03ක් ඉදිරිපත් කිරීමට සැළසුම් කර ඇත.එම කණ්ඩායම් සඳහා ක්‍රීඩකයින් තෝරා ගැනීමේ මූලික පරීක්ෂණ මැයි මස 15 හා 16 යන දිනයන්හි දී පනාගොඩ යුධ හමුදා පොදු සේවා බලකා ක්‍රීඩාංගණයේදී පැවැත්වීමට කටයුතු සූදානම් කර ඇත.මෙයට සහභාගි වන සියළුම ක්‍රීඩකයින් 15 වන දින පෙ.ව. 8.00 ට එම ක්‍රීඩාංගණයට වාර්තා කළ යුතුය. වැඩි විස්තර සඳහා කරුණාරත්න වික්‍රමසිංහ මහතා (ලේකම්) (0776010720) ශ්‍රී ලංකා ආබාධිතවූවන් සඳහා වූ ජාතික වොලිබෝල් සම්මේලනය වෙතින් ලබා ගත හැකිය.ශ්‍රී ලංකා ආබාධිත වූවන්ගේ වොලිබෝල් පිල පසුගිය ලෝක කුසලාන බීච් වොලිබෝල් ශූරතාවලියේදී ලෝකඩ පදක්කම දිනාගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=s1205124</link>
    <topic>අසාෆා පවල්ගේඅවසන් උත්සාහය ලන්ඩනයේ දී</topic>
    <author>ඩෝහා (ඒ.එෆ්.පී.)</author>
    <content>ජගත් මට්ටමේ කෙටි දුර ධාවක අසාෆා පවල් මෙවර ලන්ඩන් ඔලිම්පික් උලෙළට පිවිසෙන්නේ එය තමාගේ අවසාන තරගය යැයි සිතා ගෙන බව කියයි.බ්‍රිතාන්‍යයේ අගනුවරදී රන් පදක්කමක් ප්‍රදර්ශනය කිරීමට හැකි වුවහොත් එය මේ 29 හැවිරිදි ජමෙයිකානුවාට විශිෂ්ට සමුගැනීමක් වනු ඇත.හිටපු ලෝක වාර්තාලාභියකු වන පවල්ගේ ක්‍රීඩා දිවිය පසු බැස්සේ ඔහුගේ රටේම උසේන් බෝල්ට් හා යොහාන් බ්ලේක් ඉදිරියට පැමිණීමෙන් පසුවය.“එය මගේ අවසන් උත්සහාය (ඔලිමපික් රන් පදක්කම) නොවේ. ඒත් මා එයට සහභාගි වන්නේ එය මගේ අවසාන තරගය යැයි සිතා ගෙනයි” පවල් කියයි.“මම මගේ සියළු වැර යොදනවා. නමුත් මට තාම වයස අවුරුදු 29 යි. ඒ නිසා මට තවත් අවුරුදු කිහිපයක් ඉතිරිව තියෙනවා.”2008 බීජිං ඔලිම්පික් උළෙලේ ජැමෙයිකානු මීටර 100 x 4 සහාය දිවීම සාමාජිකයකු ලෙසින් රන් පදක්කමක් හිමිකර ගත් පවල් 2009 බර්ලින් ලෝක ශූරතාවලියේදී සහාය දිවීම රන් පදක්කමද 2007 ලෝක ශූරතාවලියේදී සහාය දිවීම රිදී පදක්කමද දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=s1205125</link>
    <topic>සනත්ගෙන් මාතරට ක්‍රීඩා භාණ්ඩ</topic>
    <author/>
    <content>මාතර දිස්ත්‍රික්කයේ පාසල් දරුදැරියන්ගේ ක්‍රීඩා කුසලතා වර්ධනය කිරීමේ අරමුණෙන් සිය ධන පරිත්‍යාගයෙන් ක්‍රීඩා උපකරණ ලබා දීමේ වැඩසටහනක් ලෝක පූජිත ක්‍රීඩක මාතර දිස්ත්‍රික් පාර්ලිමේන්තු මන්ත්‍රී සනත් ජයසූරිය විසින් ක්‍රියාත්මක කර තිබේ.ක්‍රීඩාවට අරුණැල්ල ලෙස නම් කර ඇති මේ වැඩසටහන යටතේ ක්‍රීඩා භාණ්ඩ බෙදා දීමේ උත්සවයක් මාතර පාලටුව ගුණරතන මහා විද්‍යාලයේදී පසුගියදා පැවැත්වුණු අතර මාතර අධ්‍යාපන කලාපයේ අඩු පහසුකම් සහිත පාසල්වලට මෙහිදී උපකරණ පරිත්‍යාග කෙරිණ.ක්‍රීඩකයකු වශයෙන් තමාට ලෝකය දිනන්නට උපකාර වූ මාතර දිස්ත්‍රික් ජනතාවට උපහාරයක් වශයෙන් මේ වැඩසටහන ක්‍රියාත්මක කළ බව ජයසූරිය මහතා මෙහිදී පැවසීය.තමා මේ තත්ත්වයට පත් වූයේ අතිශය දුෂ්කර පසුබිමක් සහිතව බව කී මන්ත්‍රීවරයා එය ආදර්ශයට ගෙන කටයුතු කරන ලෙස ඉල්ලා සිටි අතර ඉදිරියේදීත් මෙසේ ක්‍රීඩා උපකරණ බෙදාදීමට සූදානම් බව කියා සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=s1205126</link>
    <topic>ජගත් ක්‍රිකට් විධායක තනතුරටහිටපු ටෙස්ට් ක්‍රීඩකයෙක්</topic>
    <author>ඩුබායි (ඒ. එෆ්. පී.)</author>
    <content>දකුණු අප්‍රිකාවේ හරූන් ලගාට්ගෙන් හිස්වන ජගත් ක්‍රිකට් කවුන්සල ප්‍රධාන විධායක තනතුරට හිටපු ටෙස්ට් කඩුලු රකින්නකු වන ඩේවිඩ් රිචර්ඩ්සන් පත්වනු ඇතැයි ජගත් ක්‍රිකට් කවුන්සලය නිවේදනය කළේය.කවුන්සලය විසින් තෝරා ගනු ලැබූ රිචර්ඩ්සන්ගේ නම අනුමැතිය සඳහා ජුනි 28 වැනි දින ක්වාලාලම්පූර්හි පැවැත්වෙන ජගත් ක්‍රිකට් කවුන්සල වාර්ෂික රැස්වීමට ඉදිරිපත් කරනු ඇත.රිචර්ඩ්සන් මේ තනතුර සඳහා පසුගිය සති අන්තයේ මුම්බායිහි පැවැති තෝරා ගැනීමේ පරීක්ෂණයට පෙනී සිටි සිවු දෙනාගෙන් කෙනෙකි. එංගලන්ත හා වේල්ස් ක්‍රිකට් මණ්ඩලයේ ප්‍රධාන විධායක ඩේවිඩ් කොලියර් ද මේ පරීක්ෂණයට පෙනී සිටි බව විශ්වාස කෙරේ.රිචර්ඩ්සන්ගේ නමට අනුමැතිය ලැබුණොත් එහි දෙආකාරයක විශේෂත්වයක් ගනු ඇත. 1993 වසරේ ජගත් ක්‍රිකට් කවුන්සල ප්‍රධාන විධායක තනතුර ඇති කිරීමෙන් පසුව එයට පත්වූ පළමුවැනි හිටපු ජාත්‍යන්තර ක්‍රීඩකයා බවට රිචර්ඩ්සන් පත්වනු ඇත. ඊට අමතරව දැනටමත් කවුන්සලයට සේවය කරමින් සිටියදී එම තනතුරට පත්වූ පළමුවැන්නා බවටද ඔහු පත්වනු ඇත.ජොහැන්නස්බර්ග්හි උපත ලැබු 52 හැවිරිදි රිචර්ඩ්සන් සුදුසුකම් ලත් නීතිඥවරයෙකි. ඔහු පසුගිය දස වසර තුළ ක්‍රිකට් සඳහා කවුන්සලයේ සාමාන්‍යාධිකාරිවරයා ලෙස කටයුතු කළේය. ඔහු දකුණු අප්‍රිකාව වෙනුවෙන් ටෙස්ට් තරග 42 කට හා ජාත්‍යන්තර එක්දින තරග 122 කට සහභාගී වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=s1205127</link>
    <topic>ඩී.එස්.සේනානායක-සා. අන්තෝනි තරගය ජයපරාජයක් නෑ</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් ලීග් රගර් තරගාවලිය යටතේ ඊයේ (11) ඩී.එස්.සේනානායක විදුහල හා සාන්ත අන්තෝනි විදුහල අතර සී.ආර් පිටියේ පැවැති තරගය ලකුණු 10-10ක් ලෙස ජයපරාජයෙන් තොරව නිමාවට පත්විය.තරගයේ පළමුභාගය නිමාවනවිට ලකුණු 5-0ක් ලෙස පෙරමුණ ගැනීමට ඩී.එස් සේනානායක විදුහල සමත්වූවද දෙවැනි භාගයේ වඩාත් ආක්‍රමණශීලී තරග රටාවක නිරත වූ අන්තෝනි විදුහල් ක්‍රීඩකයන් තරගය ජයපරාජයෙන් තොරව නිමාකරගත්තේය.දෙපිලම උත්සාහක දිනුම් 2 බැගින් රැස් කළහ.සහිිරා විදුහලට විශිෂ්ට ජයක්මේ අතර පාණදුර රාජකීය විදුහල සමග රත්මලාන ගුවන් හමුදා පිටියේ පැවැති තරගයෙන් ලකුණු 42-0ක ජයක් අත්කර ගැනීමට සහිරා විදුහල ඊයේ සමත්විය. තරගයේ පළමුභාගයේ ලකුණු 10-0ක් ලෙස ඉදිරියෙන් සිටි සහිරා විදුහල ලැබූ ලකුණු සංඛ්‍යාවට ගෝලයක් සහ උත්සාහක දිනුම් 7ක් ඇතුලත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=f1205121</link>
    <topic>රටේ කිරි ගොවියා ශක්තිමත් කළේ ජනාධිපතිතුමා පමණයි</topic>
    <author/>
    <content>පසුගිය කාලයේදී රට තුළ විවිධාකාර ගැටලු සහගත තත්ත්වයන් ඇති විය. ආගමික ගැටලු , දියර කිරි ප්‍රශ්නය මේ අතරින් ප්‍රධාන තැනක් ගැණුනි. මෙවන් තත්ත්වයක් තුළ ආගම් අතර සංහිඳියාවක් ඇති කිරීමට ගතයුතු පියවර කුමක්ද? දියර කිරි ප්‍රචලිත කිරීම සඳහා රජය ගෙන ඇති පියවර කෙබඳුද? එම වැඩපිළිවෙළ කෙතෙක් දුරට සාර්ථකද? දේශපාලන ක්ෂේත්‍රයේ මතුව ඇති පෙළගැසීම් කෙබඳුද? ආදී කරුණු පිළිබඳ, වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්.බී. ඒකනායක මහතා සමඟ කළ කතා බහකි මේ.• පසුගිය දිනවල ආගම් හා සම්බන්ධ ගැටුම්කාරී තත්ත්වයක් ඇති වුණා. අනුරාධපුර වැනි පූජා නගරයක් නියෝජනය කරන මහජන නියෝජිතයකු ලෙස, ආගම් අතර සංහිඳියාව හා ගැටුම් ස්වභාවය මඟ හැරවීමට ගතයුතු පියවර පිළිබඳ ඔබේ මතය කුමක්ද?අනුරාධපුරය පූජා නගරය ඇති කරන කාලයේදී මා කුඩා දරුවකු විදිහට බලා සිටියා. එදා ශ්‍රී මහා බෝධිය මීටර් සියයක් දුරින් මුස්ලිම් පල්ලිය තිබුණා. තව ටික දුරකින් කිතුණු පල්ලි තිබුණා. කෝවිල් තිබුණා. පූජා නගරය ඉදි කරද්දී එම පූජා ස්ථාන සමඟ සාකච්ඡා කර, අවබෝධය හා සුහදත්වය ඇතිව, විකල්ප ස්ථානවල එම පූජා ස්ථාන ස්ථාපිත කළා. මෙතැනදී ගැටුම් හෝ හිත් අමනාපකම් ඇති වුණේ නැහැ.අදත් අනුරාධපුරයේ සිංහල, දෙමළ, මුස්ලිම් බෞද්ධ , හින්දු, කිතුණු බේදයක් නැතිව සියලු ජන කණ්ඩායම් සහයෝගයෙන්, ආදරයෙන් ඉන්නවා.අද රටේ නායකත්වයට පත්වෙලා ඉන්නේ ජාති ආගම් බේද නැති, සියලු දෙනා ශ්‍රී ලාංකිකයෝ කියා සිතන පුද්ගලයෙක්. එතුමාට අවශ්‍ය වෙලා තිබෙන්නේ ජාතික සමඟිය. ආගමික සමඟිය ඇති කිරීමයි. ඒ සඳහා අවශ්‍ය සහාය පුරවැසියන් විදිහට අප ලබාදිය යුතුයි.ආගම් අතර ගැටුම් ඇති කරන්න, සංහිඳියාව නැති කරන්න සමහරු ‍ෙබාහෝ උත්සාහයන්හි නිරත වෙනවා. අප මේ ගැන කල්පනාකාරි විය යුතුයි. එදා අනුරාධපුර පූජා නගරය බිහි කරද්දී ඇති වූ එකඟතා, සංහිඳියා, අවබෝධතා හා අන් මත ඉවසීම යන සියලු දේ අදත් තිබිය යුතුයි.එසේ නොවී ගැටුම් ඇති කර ගැනීම යහපත් දෙයක් නොවෙයි. අප ජාති බේදයට, පටු හැඟීම්වලට අවුරුදු තිහක් පමණ, ජීවිතවලින් , ලේ කඳුළුවලින් වන්දි ගෙව්වා. මං යුද්ධය පැවැති ගම්මාන ආශ්‍රිතව ජීවත් වූ පුද්ගලයකු විදිහට එහි ආදීනව හොඳින්ම දන්නවා.ඒ නිසා යළිත් ජාතින් අතර, ආගම් අතර ගැටුම් ඇති වන තැනට කටයුතු නොකළ යුතුයි. කවුරුන් හෝ ආගමේ නාමයෙන් එහෙම දෙයක් කරනවානම්, ඔහු රටට කරන්නේ විශාල හානියක්.• පසුගිය සතියේදී දේශීය කිරි ගොවියා හා ඔවුන්ගේ නිෂ්පාදන අලෙවි කිරීම පිළිබඳ ගැටලු මතුවීම නිසා විශාල විවාදාත්මක තත්ත්වයක් ඇති වුණා. මේ පිළිබඳ ඔබේ අදහස් පැහැදිළි කළ හැකිද?දියර කිරි නිෂ්පාදකයාට ඔවුන්ගේ නිෂ්පාදන අලෙවි කර ගැනීමට නොහැකි බවට මතයක් ඇති කිරීමට සමහර පාර්ශ්ව උත්සාහ කළත්, එවැනි අර්බුදකාරි තත්ත්වයක් නැහැ. මා නියෝජනය කරන්නේ අනුරාධපුර දිස්ත්‍රික්කයේ ගොවි ජනතාව. මෙහි විශාල ලෙස එළකිරි නිෂ්පාදන කටයුතු සිදු කරනවා. මා දන්න එක ප්‍රදේශයක් තිබෙනවා. එහි දිනකට කිරි ලීටර් දසදහසක් නිෂ්පාදනය කරනවා.මේ මඟින් කිරි ගොවින් විශාල ආර්ථික ප්‍රතිලාභයක් ලබනවා. දියර කිරි වෙළෙඳාම ව්‍යාපාරයක් විදිහටත් ඉතාමත් සාර්ථක විදිහට කරගෙන යනවා.මගේ විමධ්‍යගත අරමුදලේ මුදල්වලින්, දියර කිරි ව්‍යාපාරය සාර්ථක කර ගැනීම සඳහා අවශ්‍ය සහයෝග ලබා දෙනවා. අපට අලුත් දෙයක්, නුහුරු දෙයක් විදිහට දියර කිරි පානය අද පෙනුනත්, එදා ගම්වල සිටි අප එළකිරි තමයි බීවේ. එහෙම නැතිව පිටරටින් ගෙනා පිටි කිරි බීවේ නැහැ. සැබෑ ගුණය, පෝෂණය තිබෙන්නේ නියම එළකිරිවල මිසක් පිටිකිරිවල නොවෙයි.පසුගිය දිනවල නුවරඑළියේදී සිදු වුණේ දේශපාලන ආරවුලක්, බල තරගයක් ඉදිරියට යාමක් මිසක්, කිරි ගොවින්ගේ සැබෑ විරෝධයක් නොවෙයි. එය අපට පැහැදිළිව කියන්න පුළුවන්. මෙතැන සිදු වුණේ කුමන්ත්‍රණයක්. එහෙම නැතිනම් කිරි පිටි වෙළෙඳුන් කළ මගඩියක්. එහෙම නැතිව දියර කිරි විකුණා ගැනීමට නොහැකිවීම සම්බන්ධයෙන් අර්බුදයක් නැහැ.ජනාධිපතිතුමා තමයි දේශීය කිරි ගොවියාගේ ආර්ථිකය ශක්තිමත් කිරීමට හොඳ ම හා කාලෝචිත පියවර ගත්තේ. ඔහු කිරි ලීටරයකට රුපියල් 50 සහතික මිලක් ලබා දුන්නා. එය දියර කිරි ක්‍ෂේත්‍රයේ දියුණුව සඳහා ලැබුණ යෝධ ශක්තියක්.• වී අලෙවි කිරීම දුෂ්කරවීම පිළිබඳ ඇති වූ අර්බුදය දැන් අවසන්ද?වී අලෙවිය පිළිබඳ සමහර දේශපාලනඥයන්, මාධ්‍ය කියූ තරම් අර්බුදයක් නැහැ. අපට මතකයි එදා අපි වී කිලෝ එකක් විකුණාගන්න අවුරුදු කාලයේදී වින්ද දුක. මුදලාලිලා පස්සේ යන එකේ කෙළවරක් නැහැ. හැම කන්නයකින් පස්සේ ගොවින් කිහිප දෙනෙක් ණය ගෙවා ගන්න බැරිව සිය දිවි නසා ගන්නවා. අද එහෙම නැහැ. ගොවියාගේ ආර්ථිකය ඉහළ අගයකට පත්ව තිබෙනවා. එදා එජාපයේ පළාත් ඇමැතිවරයකු විදිහට සිටියදී පක්ෂයට අලුත් සාමාජිකයන් බඳවා ගැනීම් සිදු කරන්න පොලොන්නරුවේ සංචාරය කළා.එදා කෝපයට පත්වෙලා සිටි ගොවි ජනතාව අපට පහර දීමට පවා උත්සාහ කළා. එදා ඒ තරම් පහළ තැනකටයි ගොවියාගේ ආර්ථික තත්ත්වය පත්වෙලා තිබුණේ.මා මේ දේවල් කියන්නේ නිකම්ම නොවෙයි. අත්දැකීම් ඇතිවයි. මම වෘත්තියෙන් ගොවියෙක්. අදත් මම ගොවිතැන් කරනවා. මගේ හැඟීමේ හැටියට මහින්ද රාජපක්ෂ ජනාධිපතිවරයා තමයි ගොවියාගේ දුක දැක කටයුතු කළේ.පොහොර සහනාධාරය වැනි සහනාධාර නිසා ගොවියා විශාල ලෙස ශක්තිමත් වෙලා තිබෙනවා. ප්‍රමිතිය ඉහළ නම් ගොවියන්ට ගැටලුවක් නොමැතිව තමන්ගේ අස්වැන්න අලෙවි කර ගැනීමට පුළුවන්කම තිබෙනවා. ගොවියාගේ ආර්ථික තත්ත්වය ඉහළ ගොස් ඇති ආකාරය, එම ගොවි ප්‍රදේශවල ගමන් කරද්දී දැක ගැනීමට පුළුවන්කම තිබෙනවා.• දැයට කිරුළ ප්‍රදර්ශනය පසුගිය වර පැවැත්වූයේ අනුරාධපුර දිස්ත්‍රික්කය මුල් කර ගනිමිනුයි. එහෙත් මෙහිදී අදාළ සංවර්ධන කටයුතු ප්‍රමිතියෙන් තොරව පැවැති බවට විපක්ෂය චෝදනා එල්ල කරනවා. මේ චෝදනාවේ ඇත්ත නැත්ත මොකක්ද?අනුරාධපුරය සුදු ද කළුද කියලා නොදැක්ක අය තමයි අද දැයට කිරුළ ගැන කතා කරන්නේ. අනුරාධපුර ඔයාමඩුව, තන්තිරිමලේ වැනි ප්‍රදේශවල කාපට් පාරවල් තියා, අඩි පාරවල්වත් තිබුණේ නැහැ. ඒ ප්‍රදේශවලට සංවර්ධනය උදා වුණේ දැයට කිරුළ නිසා. මම රජරට ගැමියා සමඟ ජීවත්වන පුද්ගලයෙක් නිසා, ඇත්ත තත්ත්වය තේරෙනවා. ඒත් ඔය චෝදනා කරන අය කොළඹ සීතල කාමරවල ඉඳලා දේශපාලනය කරන අය. ගමේ මිනිස්සුන්ට ගමේ, සංවර්ධනයට අපහාස කරන්න එපා කියලා මං ඒ අයගෙන් ඉල්ලා සිටිනවා.රටේ සංවර්ධනයක් වෙන්නේ නැහැ. හැමෝම හොරු කියලා මතයක් ඇති කරන්න උත්සාහ කරනවා. කටකතා පැතිරවීමට සැලැසුම් සහගත උත්සාහයක් තිබෙනවා. අප මේ කුමන්ත්‍රණ තේරුම් ගන්න ඕනෑ. බලන්න මෙවර වෙසක් උත්සවයට ලක්ෂ ගණනින් ජනතාව පැමිණියා. මේ නිදහස එදා තිබුණේ නැහැ. කොළඹට පැමිණෙනවානම් අන්තිම කැමැත්තත් ලියලා තමයි එන්න වෙලා තිබුණේ.හැම පාරක්ම විතරක් නෙමෙයි, අවුරුදු සිය ගණනකින් නවීකරණය නොවූ, රජයේ අවධානය යොමු නොවූ, පැරැණි වාරිමාර්ග අලුත්වැඩියා කිරීම අපේ අමාත්‍යංශය මඟින් ආරම්භ කර තිබෙනවා. මෙය තමයි අද රට ලබා ඇති සංවර්ධනය.• උතුරු මැද පළාත් සභාව ඇතුළු තවත් පළාත් සභා කිහිපයක් විසුරුවා හැර මැතිවරණ පැවැත්වීම ගැන ආණ්ඩුවේ අවධානය යොමුව තිබියදී, උතුරු මැද පළාත් සභාව විසුරුවා හැරීම පිළිබඳ අධිකරණ වාරණයක් පනවා තිබෙනවා. මේ ගැන ඔබේ මතය කුමක්ද?අධිකරණය ඉදිරියේ ඇති කරුණක් පිළිබඳ වැඩිපුර කතා කිරීම සුදුසු නැහැ. අධිකරණය යම් වාරණයක් උතුරු මැද පළාත් සභාව විසුරුවීම පිළිබඳ පනවා තිබෙනවා.රටේ ජනමතය මොකක්ද? ජනමතයේ හැසිරීම මොන වගේද? කියලා බැලීමට අතර මැදි කාලයක ඡන්දයක් පැවැත්වීමේ වරදක් ඇතැයි මා සිතන්නේ නැහැ. පසුගිය කාලයේදීත් මේ විදිහේ මැතිවරණ පැවැත්වූවා.• ජීවන මිල ඉහළ යාම, උද්ධමන අනුපාතිකය ඉහළ යාම වැනිදේ නිසා ජනතාව අපහසුතාවට පත්ව සිටිනවා. මේ අපහසුතා මඟහැරීමට ආණ්ඩුව මොන විදිහේ ක්‍රියාමාර්ගයක්ද අරගෙන තිබෙන්නේ?මේ ප්‍රශ්න එක රැයකින් විසඳන්න පුළුවන් දේවල් නොවෙයි. අනෙක බඩු මිල කියන එක, ස්ථාවරව තිබෙන දෙයක් නොවෙයි. එදා ශත ගාණට තිබුණ දේ අද රුපියල් ගණනක්. රට දියුණුව හා සංවර්ධනය සඳහා ස්ථීර ගමනක් යාමට සැළසුම්ගත වැඩපිළිවෙළක් සහ ශක්තිමත් නායකයෙක් බිහිවෙලා ඉන්නේ. ඒ නිසා මේ මොහොතේදී අප එම නායකයා ආරක්ෂා කරමින්, රට ආරක්ෂා කරමින් සංවර්ධනය වෙත ගමන් කිරීමට කටයුතු කළ යුතුව තිබෙනවා. යුද්ධය ජය ගැනීම අප බොහෝ කැප කිරීම් කළා.දැන් එළැඹිලා තිබෙන්නේ ආර්ථික හා සංවර්ධන යුද්ධය ජයගැනීම සඳහා වූ අවස්ථාවයි. අප ඒ සඳහාත් කැප කිරීම් කළ යුතුයි. එක්විය යුතුයි. රට අපේක්ෂා කරන ඉලක්ක වෙත ගමන් කරන්න පුළුවන් වන්නේ, එහෙම කළොත් විතරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>12</day>
    </date>
    <link>http://www.dinamina.lk/2012/05/12/_art.asp?fn=f1205122</link>
    <topic>ජලයට ආදේශකයක් නැත</topic>
    <author>පණ්ඩුක සමරසේකර</author>
    <content>ජලය අරපිරිමැස්ම යනු ජලය අපතේ නොයැවීමය. පිරිසුදු පානීය ජලය මිනිසාගේ යහපත් සෞඛ්‍ය සම්පන්න පැවැත්මට අත්‍යවශ්‍ය වූ සාධකයකි. නමුත් එම ජලයම උද්‍යාන නඩත්තුවට, වැසිකිළි කැසිකිළි පවිත්‍ර කිරීමට යාන වාහන පිරිසුදු කිරීමට යොදා ගන්නේ නම් එය මහත් වූ අපරාධයකි. මෙය මහා පරිමාණ ලෙස ජලය අපතේ යැවීමකි. ඒ සඳහා විකල්ප බොහෝ ඇත. වැසි ජල ටැංකි, ගංගා ඇළදොළවලින් සෘජුවම ලබාගන්නා ජලය මේ සඳහා යොදාගත හැකි පහසුම ක්‍රමවේදයකි.තවත් දශක දෙකකින් ලෝකයා මුහුණ දෙන බරපතළම ගැටලුව පිරිසුදු පානීය ජලය හිඟවීමේ අර්බුදය බවට පාරිසරික විද්‍යාඥයෝ පෙන්වා දෙති.ලෝක වන ගහනය අඩුවීමත් මේ නිසා කාබන්ඩයොක්සයිඩ් ප්‍රතිශතය ඉහළ යාමත් සිදුවේ. ඒ හේතුවෙන් ගෝලීය උණුසුම වැඩිවීම සිදුවන අතර මේ සියලු උපද්‍රව්‍ය සමනය කිරීමට අත්‍යවශ්‍යව ඇති සාධකය ජලය නිසා එහි පරිභෝජනය මීටත් වඩා දෙතුන් ගුණයකින් ඉහළ යාම සහ ජලයට ආදේශකයක් නොමැති වීම ආදී කාරණා ඉදිරියේ ඇතිවන මේ ජල හිඟයට හේතු ලෙස ඔවුහු පෙන්වා දෙයි.ලොව වැඩිම වන ගහනයක් ඇති රටක් ලෙස නම් දරා ඇති අපේ ර‍ෙට් එහි වනභූමි ආරක්‍ෂා කර ගැනීමෙන් ජල පෝෂක ප්‍රදේශයන්හි උපදින ජල උල්පත් රැකගත හැකිය. එයට අමතරව ශ්‍රී ලංකා භූමියේ සෑම ප්‍රදේශයකම පානයට සුදුසු භූගත ජලය රඳා පැවතීම හේතුවෙන් ඉදිරියේදී ඇතිවන ගෝලීය ජල අර්බුදය හමුවේ අපේ රට ලොව ඉදිරියෙන්ම ඇති මහා නිධානයක් හිමි වාසනාවන්තම දිවයින වනු ඇත. මේ මහා නිධානය රැකගැනීමට නම් “ජලය අරපිරිමැස්මෙන් පාවිච්චි කළ යුතුය” යන්න නිරන්තරයෙන් හඬ නඟන පාඨයක් බවට අද පත්ව ඇත.ජලය අරපිරිමැස්ම යනු කුමක්ද? පිපාසය අඩක් නිවාගෙන ජලය ඉතිරි කිරීම හෝ පවිත්‍රතාව රැකගැනීම වෙනුවෙන් අත්‍යවශ්‍ය වූ ජලය නියමිත පරිදි පාවිච්චි නොකර අපවිත්‍රව සිටීම ද? මේ කිසිවක් නොව, සෞඛ්‍ය සම්පන්න දිවියකට ජලය අත්‍යවශ්‍යය.ඒ සඳහා ජලය යහමින් පරිභෝජනය කළ යුතු වන්නේය. නමුත් ජලය අරපිරිමැස්ම යනු ජලය අපතේ නොයැවීමය. පිරිසිදු පානීය ජලය මිනිසාගේ යහපත් සෞඛ්‍ය සම්පන්න පැවැත්මට අත්‍යවශ්‍ය වූ සාධකයකි. නමුත් එම ජලයම උද්‍යාන නඩත්තුවට, වැසිකිළි කැසිකිළි පවිත්‍ර කිරීමට යාන වාහන පිරිසිදු කිරීමට යොදා ගන්නේ නම් එය මහත් වූ අපරාධයකි.මෙය මහා පරිමාණ ලෙස ජලය අපතේ යැවීමකි. ඒ සඳහා විකල්පය බොහෝ ඇත. වැසි ජල ටැංකි, ගංඟා ඇළදොළවලින් සෘජුවම ලබා ගන්නා ජලය මේ සඳහා යොදාගත හැකි පහසුම ක්‍රමවේදයකි.ශ්‍රී ලංකාවේ ජනගහනයෙන් එක් අයකු දිනකට පරිභෝජනය කරන ජල ප්‍රමාණය ලීටර් 200 කි. එහෙත් අධි සුඛෝපභෝගී දිවියක් ගෙවන යුරෝපා රටක එම ජල පරිභෝජනය දෙගුණයකටත් වැඩිවේ. ඒ ඔවුන් තම දිවියේ පවිත්‍රතාව වෙනුවෙන් මූලිකත්වය ලබා දෙන නිසාවෙනි. මෙරට තරු පන්තියේ සුපිරි නවාතැන්පළක ‍ෙගවන දිවියට සමාන දිවියක් ඔවුන්ගේ සාමාන්‍ය දිවි පෙවෙත බවට පත් වී තිබීම යුරෝපීයයන් ගෙවන සුපිරි දිවියෙහි තරම අපට වටහා ගත හැකිය.මිලියන 20 ක තරම් ජනගහනයක් ඇති අපේ රටේ දෛනික ජල පරිභෝජනය ලීටර් කෝටි 400 කි. එයින් ලීටර් එකසිය තිස්හත්කෝටි පනස්තුන්ලක්‍ෂ හැටහයදහසක් (1,37,53,66,000) ජලසම්පාදන හා ජලාපවාහන මණ්ඩලය සපයයි. එය ජලය පරිභෝජනය කරන අප රටේ සමස්ත ජනගහනයෙන් 34% කට ප්‍රමාණවත් වේ. ඉන් කියැවෙන්නේ අපේ රටේ මුළු ජනගහනයෙන් 2/3 ක් ස්වභාවික ජල මූලාශ්‍රවලින් සැනහෙන බවයි.මේ දත්තයන් අනුව ජල දුෂ්කරතාවයෙන් පීඩා විඳින මෙරට ජනතාව එක්කෝටි තිස්තුන් ලක්‍ෂයකි. (1,33,00000) නළ ජලය අරපිරිමැස්මෙන් පාවිච්චි කරන්නේ නම් ජලසම්පාදන මණ්ඩලය මගින් දිනකට මුදාහරින ජල ලීටර් එකසිය තිස්හත්කෝටියෙන් දැනට ජල පරිභෝජනය කරන ජනතාවගෙන් තවත් 20% කට අලුතින් ජල පහසුකම් ලබාදිය හැකි බව විෂය භාර ඇමැතිවරයා සඳහන් කරයි. එවිට ජල දුෂ්කරතාවයෙන් පීඩා විඳින 1,36,000 කට අලුතින් ජල පහසුකම් සැලසිය හැකි වෙයි.ජල පෝෂක ප්‍රදේශවල වනය විනාශ කිරීම සහ ජල මූලාශ්‍ර අපිරිසිදු කරන්නන් සිදුකර ගන්නා වූ පාපකර්මය සුළු පටු නොවන බව මින් පැහැදිලිය. රටේ මුළු ජනගහනයෙන් 2/3 ක්ම සැනහෙන ගංඟා, ඇළදොළ, වැව්, පොකුණු ආදියට වැසිකිළි මළමුත්‍ර අපවහනය සිදුකරන නගරවාසීන් කොතෙකුත් හිඳිති.මෙය නීතියටත් වඩා තම හදවතට කෙතරම් එකඟදැයි විමසන්නෝ ඇත්තේ බොහෝ අල්ප පිරිසකි. ජල මූලාශ්‍ර අපිරිසිදු කරන්නන්ට එරෙහි නීති කෙටුම්පත් කරන බව ද, නගරබද ඉදිකිරීම්වල අනිවාර්ය අංගයක් ලෙස වැසි ජල ටැංකියක් සෑම ගොඩනැගිල්ලකම ඉදිකළ යුතු බවට නීතියක් ලෙස මීට වසර 5 කට පෙර ස්ථාපිත කර ඇති බව ද විෂය භාර අමාත්‍ය දිනේෂ් ගුණවර්ධන මහතා පවසයි.එය හරිහැටි ක්‍රියාත්මක වනවාදැයි සොයා බැලීමට වෙනමම කමිටුවක් පත් කරන බව ද පසුගියදා මාධ්‍ය වාර්තා පළවිය. සෞඛ්‍ය සම්පන්න දිවියකට රැකගත යුතු පවිත්‍රතාවය සඳහා අත්‍යවශ්‍ය සාධකය වූ ජල සම්පත ජනතාවට ලබා දෙන්නේ උපරිම සහනදායී පදනමකින් බව ජලසම්පාදන මණ්ඩලයේ සභාපති කරුණාසේන හෙට්ටිආරච්චි මහතා පවසයි.ඒ මහතාට අනුව ජලසම්පාදන මණ්ඩලය පිරිසිදු ජලය එක් ඒකකයක් හෙවත් ලීටර් දහසක් නිෂ්පාදනය සඳහා රුපියල් 43 ක පිරිවැයක් දරන්නේය. නමුදු පාරිභෝගිකයාගෙන් අයකරන මුදල එක් ඒකකයක් සඳහා රුපියල් 3 සිට 120 දක්වා පරාසයක විහිදෙයි. පූජනීය ස්ථාන, රෝහල් ආදියට අවම මිල ගණනය කරන අතර සමෘද්ධි හා අඩු ආදායම්ලාභී පවුල් සඳහා ද ආකර්ෂණීය සහන ලබා දෙයි.ජලසම්පාදන මණ්ඩලය ද මෙම මිල ගණන් සූත්‍රයක් ලෙස ඉදිරිපත් කර ඇත්තේ ජල සම්පත සුරක්‍ෂිත කිරීමේ අරමුණෙනි. මුල් ලීටර් 3000 හෙවත් ඒකක 3 සඳහා රුපියල් 3 බැගින් වූ අවම මුදලකින් ද පරිභෝජනය ලීටර් 75,000 ට වැඩි වූ විට ලීටර් දහසක් සඳහා රුපියල් 120 ක මුදලක් වන සේ විවිධ ඛාණ්ඩ යටතේ මිල ගණනය කරනු ලබයි.අද වෙළෙඳපොළේ විකිණීමට ඇති බෝතල් කළ පානීය ජලය ලීටරයක මිල රුපියල් 50 කි. නමුදු ජලසම්පාදන මණ්ඩලය පාරිභෝගිකයාට ලබා දෙන ජල ලීටර් 1000 ක සාමාන්‍ය අගය රුපියල් 15 ක් වන්නේය. සභාපතිවරයාගේ ප්‍රකාශය සාධාරණීකරණයට එය හොඳ උදාහරණයකි.ශ්‍රී ලංකාවේ ගංඟා, ඇළදොළවල ජල පෝෂක ප්‍රදේශය වන්නේ කන්ද උඩරටයි. මේවායින් ආරම්භ වන්නා වූ මේ දිය උල්පත් පෝෂණය ලබන්නේ එහි ඇති වනාන්තර වලිනි. මෙම වනාන්තර ජනාවාස වීමෙන් ජල පෝෂක ප්‍රදේශ ද මිනිසාගේ ග්‍රහණයට හසුවීම නොවැළැක්විය හැකිය. නමුදු භූගර්භ විද්‍යාඥයින් සොයාගෙන ඇති පරිදි තවත් වසර 400 කින් කඳුකර ප්‍රදේශය මහපොළව මතම ගිලා බැසීමට ලක්වන බව ප්‍රකාශ වෙයි.දැනටමත් මහනුවර වැල්දඹල නම් ප්‍රදේශයේ පිහිටි ප්‍රාථමික විද්‍යාලය මුළුමනින්ම මහ පොළොවට ගිලා බැස ඇත. භූ ගර්භ විද්‍යාඥයන් පවසන්නේ කන්ද උඩරට පොළව යට ඇති තද පස් තට්ටුව ඉතා ශීඝ්‍රයෙන් දිරාපත් වීමට ලක්වන බවයි.නාය යාම් සිදුවන කන්ද උඩරට ජනාවාස වීම වළක්වා එම ප්‍රදේශ ශ්‍රී ලංකාවේ ජල පෝෂක ප්‍රදේශය ලෙස වන වගා ව්‍යාපෘති අරඹා ජනතාව ඉන් ඉවත් කරන ලෙස ඔවුහු යෝජනා කරති. අනුරාධපුර, පොළොන්නරුව වැනි එදා වැව් බැඳි රාජ්‍යයන් ජනතාව ජීවත් කරවීමට හොඳම පරිසරය බව පරිසර හා භූගර්භ විද්‍යාඥයන්ගේ මතය වන්නේය.තවත් දශක දෙකකින් එළඹෙන ගෝලීය ජල හිඟයට මුහුණ දීමට අප සූදානම් වන්නේ් කෙසේද? ආදේශකයක් නොමැති අප සතු මේ මහා ජල සම්පතින් ලොව ධනවත්ම රාජ්‍යයක් බවට පත්කිරීමට අපට නිශ්චිත වැඩපිළිවෙළක් තිබිය යුතුමය.ඒ වැඩපිළිවෙළේ මුල්ම අදියර විය යුත්තේ පානීය ජල දුෂ්කරතා ඇති මෙරට ජනතාවගේ පවස නිවන වැඩපිළිවෙළයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n1205141</link>
    <topic>ගෙවෙන්නේ වසර 15කින්: ලක්ෂ 20ට 5%යි</topic>
    <author>සමන්මලී පි‍්‍රයශාන්ති</author>
    <content>විශ්වවිද්‍යාල අධ්‍යයන සහ අනධ්‍යයන කාර්ය මණ්ඩල සඳහා රාජ්‍ය බැංකුවලින් අඩු පොලී අනුපාතයක් යටතේ වෙනම ණය ක්‍රමයක් හඳුන්වා දීමට කටයුතු කෙරේ.රාජ්‍ය සේවකයන් සඳහා මේ වනවිට ක්‍රියාත්මක වන නිවාස ණය පහසුකම් තමන්ට ද ලබාදෙන ලෙස විශ්වවිද්‍යාල ආචාර්යවරුන්, අනධ්‍යයන සේවකයන් මෙන් ම නිලධාරීන්ගෙන් ද දිගින් දිගටම උසස් අධ්‍යාපන අමාත්‍යාංශයට ඉල්ලීම් යොමුවී තිබිණි.ඒ අනුව උසස් අධ්‍යාපන අමාත්‍ය එස්. බී. දිසානායක මහතාගේ උපදෙස් පරිදි මුදල් අමාත්‍යාංශයට සහ මහා භාණ්ඩාගාරයට ඒ පිළිබඳ ඉල්ලීම් යොමු කරන ලද අතර රුපියල් ලක්ෂ 20 දක්වා විශ්වවිද්‍යාල කාර්ය මණ්ඩල සඳහා ණය පහසුකම් ලබාදීමට අනුමතය ලැබී තිබේ.ලංකා බැංකුව, මහජන බැංකුව සහ ජාතික ඉතිරි කිරීමේ බැංකුව මඟින් මෙම ණය ලබාගත හැකි අතර විශ්වවිද්‍යාල අනධ්‍යයන සේවකයන් සඳහා උපරිමය රුපියල් ලක්ෂ 10 දක්වා ද අනධ්‍යයන මාණ්ඩලික නිලධාරීන් සහ අධ්‍යයන කාර්ය මණ්ඩලය සඳහා උපරිම ණය මුදල රුපියල් ලක්ෂ 20 දක්වා ලබාගත හැකිය. මේ ණය මුදල ගෙවිය හැකි උපරිම කාල සීමාව අවුරුදු 15 කි. අවුරුදු 05ක සේවා කාලයක් සපුරා තිබෙන ඕනෑම ස්ථිර විශ්වවිද්‍යාල කාර්ය මණ්ඩල සේවකයකුට මේ සඳහා ඉල්ලුම් කළ හැකි ය. අනධ්‍යයන සේවකයන් සඳහා උපරිම වයස් සීමාව අවුරුදු 60 ක් වන අතර අධ්‍යයන කාර්ය මණ්ඩලය සාමාජිකයකු සඳහා උපරිම වයස් සීමාව අවුරුදු 65 කි.මෙය නිවාස ණය ක්‍රමයක් වශයෙන් හඳුන්වා දී තිබෙන අතර නව නිවසක් ඉදිකිරීම සඳහා ඉඩමක් මිලදී ගැනීමට, ඉල්ලුම් කරන්නා සතුව පවතින ඉඩමක නිවසක් ඉදිකිරීමට, ඉඩමක් සහිත නිවසක් හෝ තට්ටු නිවසක් මිලදී ගැනීමට, පවතින නිවසක සංවර්ධන කටයුතු සඳහා සහ අවසන් කර නොමැති නිවසක ඉදිකිරීම අවසන් කිරීම සඳහා මේ ණය මුදල ලබාගත හැකි ය.රුපියල් ලක්ෂ 10 දක්වා ලබාගන්නා ණය මුදල සඳහා පොලී අනුපාතය වශයෙන් සියයට 7ක පොලියක් ගෙවිය යුතු වන අතර, රුපියල් ලක්ෂ 10ට වැඩි සහ ලක්ෂ 20 දක්වා අය කෙරෙන පොලී අනුපාතය වන්නේ සියයට 9 කි. ණය ලාභියා වෙනුවෙන් රජය විසින් (ලක්ෂ 10 දක්වා ලබා ගන්නා ණය මුදල සඳහා) සියයට 5.5ක් සහ (ලක්ෂ 10 සිට 20 දක්වා ලබා ගන්නා ණය මුදල සඳහා) සියයට 5 ක් වශයෙන් පොලී මුදල් දරනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n1205142</link>
    <topic>මදුරු මර්දන ජාතික සතිය අද සිට ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>මදුරු මර්දන ජාතික සතිය අද (14) සිට 20 වැනිදා දක්වා ක්‍රියාත්මක කිරීමට ජනාධිපති ඩෙංගු මර්ධන කාර්යසාධක බළකාය පියවර ගෙන ඇත.මේ සතිය තුළදී මදුරු මර්දන පනතේ නීති තදින්ම ක්‍රියාත්මක කරන අතර කිසියම් ආයතනයක හෝ නිවසක මදුරුවන් බෝවන ස්ථාන හෝ මදුරු කීටයින් සහිත ස්ථාන තිබී හමුවුවහොත් එහි සම්පූර්ණ වගකීම ආයතන ප්‍රධානියා ගෙහිමියා බාරගත යුතු බව සෞඛ්‍ය ඇමැති මෛත්‍රීපාල සිරිසේන මහතා පවසයි.මදුරුවන් බෝවන ස්ථාන පවත්වාගෙන යන ආයතන ප්‍රධානියාට එරෙහිව නඩු පවරන බවත්, රුපියල් 50,000 දක්වා දඩයක් සහ මාස අටක සිරදඬුවමක් හෝ ඒ දෙකටම යටත් කරන බවත් ඇමැතිවරයා ප්‍රකාශ කරයි.රෝහල් පරිශ්‍රයක මදුරුවන් බෝවිය හැකි හෝ කීටයින් සහිත ස්ථානයක් තිබී හමුවුවහොත් එහි වගකීම රෝහල් අධ්‍යක්‍ෂවරයා බාරගත යුතුය. විදුහලක නම් විදුහල්පතිවරයා ද, අමාත්‍යාංශයක නම් අමාත්‍යාංශ ලේකම්වරයා ද එහි වගකීම බාරගත යුතු බව සෞඛ්‍ය අමාත්‍යාංශය දැනුම් දෙයි.පසුගිය අප්‍රේල් මාසයේ සිට නැවතත් බහුල ලෙස ඩෙංගු රෝගීන් වාර්තා වීම ඉහළ ගොස් තිබේ. මදුරු ඝනත්වය ද කිහිප ගුණයකින් ඉහළ ගොස් ඇති බව කීට විද්‍යා සමීක්‍ෂණවලින් හෙළිදරව් වී ඇත. ඒ අනුව ඉදිරි මාස දෙකේ දී ඩෙංගු රෝගය තවදුරටත් ව්‍යාප්ත විය හැකි නිසා ජාතික මදුරු මර්දන සතියක් ක්‍රියාත්මක කිරීමට ජනාධිපති ඩෙංගු කාර්යසාධක බළකාය පියවර ගෙන ඇත.මදුරු මර්දන සතියේ දී පමණක් නොව ඉන් අනතුරුව අඩුම තරමින් සතියකට වරක්වත් තම නිවස, ගෙවත්ත හා වටපිටාව පැය භාගයක කාලයක් මදුරු මර්දන කටයුතු සඳහා යෙදීම අත්‍යවශ්‍ය වේ. ජනතාවගේ සහභාගිත්වය සියයට සියයක්ම ලැබීම මගින් ඩෙංගු රෝගය පරාජය කළ හැකිය.නිවාස සියයකින් 99 ක් ඉතා යහපත් තත්ත්වයෙන් පැවතියත් එක් නිවසකින් මදුරුවන් බෝවිය හැකි ස්ථාන තිබුණහොත් ඉතිරි නිවාස සියල්ලේම පුද්ගලයන්ට එම එක් නිවෙසින් ඩෙංගු බෝවීමේ අවදානමක් ද පවතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n1205143</link>
    <topic>දිස්ත්‍රික්ක හතක වනාන්තර 17ක් රක්ෂිත භාරයට</topic>
    <author>ශීලා උඩුවර</author>
    <content>ශ්‍රී ලංකාවේ වන ආවරණ ප්‍රතිශතය ආරක්‍ෂා කර ගැනීම සඳහා දිස්ත්‍රික්ක හතක වනාන්තර දහහතක් රක්‍ෂිත වනාන්තර බවට පත් කෙරේ.මේ සඳහා වූ ගැසට් පත්‍රයට අනුමැතිය දීම පරිසර ඇමැති අනුර පි‍්‍රයදර්ශන යාපා මහතා විසින් සිදු කළේ ය.ඒ අනුව මන්නාරම දිස්ත්‍රික්කයේ පිහිටි මුල්ලිකුලම්, පෙරියමුරිප්පු, විලත්තිකුලම්, මුලතිව් දිස්ත්‍රික්කයේ අලචේඩුවාන්, පුදුකුඩිඉරිප්පු, මාන්කුලම්, තුනුක්කායි, කිලිනොච්චි දිස්ත්‍රික්කයේ පනිකන්දමඩු, කොඩිකොඩුන්කුවිල්, මඩුවිල්නාඩු, පුන්නවේලි, පොලොන්නරුව දිස්ත්‍රික්කයේ පිහිටි කැලේගම, බොරවැව, රත්මලේ, ත්‍රිකුණාමලය දිස්ත්‍රික්කයේ පඹුරුස්හින්න, අනුරාධපුර දිස්ත්‍රික්කයේ වෙල්ලාරගම, කොළඹ දිස්ත්‍රික්කයේ ඉදිකඩ යන වනාන්තර මේ අනුව රක්‍ෂිත වනාන්තර ලෙස ප්‍රකාශයට පත් කෙරෙනු ඇත.ශ්‍රී ලංකාවේ වන ආවරණ ප්‍රතිශතය ආරක්ෂා කර ගැනීම උදෙසා විෂය භාර අමාත්‍යවරයා ලෙස අනුර පි‍්‍රයදර්ශන යාපා මහතා මෙම තීරණය ගෙන තිබේ. ඉදිරියේ දී තවත් වනාන්තර රැසක් ද රක්‍ෂිත බවට පත් කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n1205144</link>
    <topic>සරසවි නවක සිසුන් බඳවා ගන්නා ක්‍රමවේදය සලකා බැලීමට කමිටුවක්</topic>
    <author>සමන්මලී පි‍්‍රයශාන්ති</author>
    <content>විශ්වවිද්‍යාලවලට නවක සිසුන් ඇතුළත් කරගැනීම සඳහා පවතින ක්‍රමවේදය පිළිබඳ නැවත සලකා බැලීමට විශේෂ කමිටුවක් පත් කිරීමට උසස් අධ්‍යාපන අමාත්‍යාංශය පියවර ගෙන ඇත.ජනාධිපති මහින්ද රාජපක්ෂ මහතාගේ උපදෙස් පරිදි මේ කමිටුව පත්කරන බව උසස් අධ්‍යාපන ඇමැති එස්. බී. දිසානායක මහතා පවසයි.“ විශ්වවිද්‍යාල ප්‍රතිපාදන කොමිෂන් සභාව විසින් නව වසරේ විශ්වවිද්‍යාලවලට සිසුන් ඇතුළත් කිරීමේ කාර්යය පිළිබඳ ක්‍රමවේදයක් සකස් කිරීම සඳහා සංඛ්‍යාන විද්‍යාව පිළිබඳ හසල දැනුමක් ඇති විශ්වවිද්‍යාල මහාචාර්යවරුන් කණ්ඩායමක් පත් කෙරිණි. එම කණ්ඩායම විසින් අලුත් නිර්දේශය යටතේ සහ පරණ නිර්දේශය යටතේ පෙනී සිටි සිසුන් විශ්වවිද්‍යාලවලට ඇතුළත්කර ගැනීම සඳහා විශේෂ ඉසෙඩ් ලකුණු ක්‍රමයක් (Z score system ) හඳුන්වා දෙන ලදී. ඒ අනුව මේ වන විට විශ්වවිද්‍යාලවලට සිසුන් ඇතුළත් කිරීම සඳහා අවශ්‍ය මූලික කටයුතු විශ්වවිද්‍යාල ප්‍රතිපාදන කොමිෂන් සභාව විසින් ඉටු කරමින් සිටී.මේ ක්‍රමවේදය පිළිබඳ නොයෙකුත් පරස්පර විරෝධී අදහස් ඇති බවත් ඒ් පිළිබඳව නැවත සලකා බැලීම සුදුසු බවත් ජනාධිපතිතුමා විසින් අවස්ථා කිහිපයකදී තමන් වෙත ප්‍රකාශ කර තිබු බවද තවත් විවිධ පාර්ශ්වවලින් මේ ඉසෙඩ් ලකුණු ක්‍රමය (Z score system ) පිළිබඳව විවිධ අදහස් පළවී ඇති අතර, එම අදහස් පිළිබඳ විශේෂ අවධානය යොමු වී ඇති බවද ඒ අනුව කිසි ම ශිෂ්‍යයකුට අසාධාරණයක් නොවන පරිදි කටයුතු කිරීම සඳහා යම් යම් ක්‍රියාමාර්ග ගතයුතු නම් එය නොපමාව සිදුකරන ලෙස ජනාධිපතිතුමා උපදෙස් දී ඇති බවද උසස් අධ්‍යාපන අමාත්‍යවරයා කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n1205145</link>
    <topic>ශ්‍රී ලංකා බැඳුම්කරවලට ඉහළ ඉල්ලුමක්</topic>
    <author>ජයසිරි මුණසිංහ</author>
    <content>රජය නිකුත් කළ සියලුම ජාත්‍යන්තර ස්වෛරීත්ව බැඳුම්කරවලට අධික ඉල්ලුමක් සහිතව ගනුදෙනු කෙරෙන බව ශ්‍රී ලංකා මහ බැංකුව ප්‍රකාශ කරයි.ජාත්‍යන්තර මූල්‍ය වෙළෙඳපොළේ දී අප රටේ බැඳුම්කරවලට ඉහළ ඉල්ලුමක් පැවැතීම රටේ ආර්ථිකයේ පවතින සුබවාදී බව මැන බැලෙන එක් කරුණකැයි ද මහ බැංකුව කියයි.වසර 2007 දී ශ්‍රී ලංකාව මුල් වරට ජාත්‍යන්තර ස්වෛරීත්ව බැඳුම්කරයක් නිකුත් කෙළේය. එහි පස් වසරක කාලය මේ වසරේ ඔක්තෝබර් මාසයේදී කල් පිරෙන බව මහ බැංකුවේ අධිපති අජිත් නිවාඩ් කබ්රාල් මහතා “දිනමිණ” ට ප්‍රකාශ කෙළේය.මේ වසරේදී අමෙරිකානු ඩොලර් මිලියන 500 හෝ 1000 හෝ ස්වෛරීත්ව බැඳුම්කරයක් නිකුත් කිරීමට අපේක්‍ෂා කරන බව ද කබ්රාල් මහතා කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n1205146</link>
    <topic>බුද්ධ රශ්මි වෙසක් කලාපයේ ජයග්‍රාහකයන්ට ජනපති අතින් තෑගි</topic>
    <author/>
    <content>ජනාධිපති කාර්යාලය සහ හුණුපිටිය ගංගාරාම විහාරස්ථානය වෙසක් පොහොය නිමිත්තෙන් වාර්ෂිකව සංවිධාන කරන බුද්ධ රශ්මි වෙසක් කලාපයේ ජයග්‍රාහී නිර්මාණකරුවන්ට ජනාධිපති මහින්ද රාජපක්ෂ මහතාගේ අතින් පෙරේදා (12) තිළිණ පිරිනැමිණ.මෙවර හොඳම නිර්මාණ වශයෙන් ශ්‍රී ලංකා යුද්ධ හමුදාවේ ඉංජිනේරු බළකාය විසින් ඉදිරිපත් කර තිබූ පහන් කූඩු පළමු හා දෙවන ස්ථාන වශයෙන් තේරී පත්විණි.මොරටුව කටුබැද්දේ පදිංචි සනත් බන්දු මහතා විසින් ඉදිරිපත්කර තිබූ පහන් කූඩුව තෙවන ස්ථානයට හිමි ත්‍යාගය හිමි කරගත් අතර, සිව්වන ස්ථානයට තේරී පත්වූයේ බණ්ඩාරගම පදිංචි බන්දුල කුමාරසිරි මහතා විසින් ඉදිරිපත් කර තිබූ නිර්මාණයයි.අරලියගහ මන්දිරය - බේරේ වැව හා ගංගාරාමය කේන්ද්‍ර කර ගනිමින් පැවැති මෙම බුද්ධ රශ්මි ජාතික වෙසක් කලාපය පසුගිය 06 වැනිදා රාත්‍රියේදී ජනාධිපතිතුමා විසින් සීමා මාලකය අසලදී විවෘත කිරීමෙන් අනතුරුව, ඊයේ දින දක්වා පුරා සතියක් තිස්සේ නරඹන්නන් වෙනුවෙන් අඛණ්ඩවම ප්‍රර්ශනය කෙරිණි.වෙසක් සිරි නරඹන්නට කොළඹට පැමිණි ලක්ෂ සංඛ්‍යාත පිරිසක් බුද්ධ රශ්මි වෙසක් කලාපය සියැසින් දැක බලා ගත් අතර, අලංකාරවත් පහන් කූ®ඩු රැසක් ඒ සඳහා ඉදිරිපත් කර තිබිණි.“බුද්ධ රශ්මි” ජාතික වෙසක් කලාපයට සමගාමීව වාර්ෂිකව පවත්වනු ලබන අරලියගහ මන්දිර වෙසක් මහා බත් දන්සල ද සතියක් පුරා පැවැත්වීමෙන් අනතුරුව පෙරේදා රාත්‍රියේදී නිමාවට පත් විය.සමාප්තිය සනිටුහන් කරමින් ජනාධිපතිතුමා, ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය, පාර්ලිමේන්තු මන්ත්‍රි නාමල් රාජපක්ෂ, ආරක්ෂක ලේකම් ගෝඨාභය රාජපක්ෂ යන මහත්වරු හා ත්‍රිවිධ හමුදාපතිවරු අරලියගහමන්දිර වෙසක් මහා බත් දන්සල වෙත පැමිණ සිටි අතර, දන්සලට පැමිණි පිරිස් වෙත ආහාර පිරිනැමීමට ද එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n1205147</link>
    <topic>ඉතිහාසයේ පළමුවරට බඩ ඉරිඟු එතෙරට</topic>
    <author>නුවන් කොඩිකාර</author>
    <content>මෙරට වගා කළ බඩ ඉරිඟු මෙට්රික් ටොන් දස දහසක් තායිවානයට අපනයනය කෙරේ.මෙරට ඉතිහාසයේ ප්‍රථම වරට බඩ ඉරිඟු අපනයනය සිදුකරන බව කෘෂිකර්ම ඇමැති මහින්ද යාපා අබේවර්ධන මහතා පැවැසීය.පොහොර සහනාධාර, නව කෘෂි උපදෙස්, දේශගුණය යහපත් වීම අස්වැන්න වැඩිවීමට හේතු වූ බව හෙතෙම කීය.මෙරට වාර්ෂික බඩ ඉරිඟු අවශ්‍යතාව මෙට්රික් ටොන් 180000 ක් වන අතර, මෙවර මාස් කන්නයේ බඩ ඉරිඟු අස්වැන්න පමණක් මෙට්රික් ටොන් ලක්ෂ 02 ක් පමණ වන බව ද ඒ මහතා සඳහන් කළේය.වයඹ ට්‍රේ‍්‍රඩර්ස් සමාගමේ සම්බන්ධීකරණයෙන් මේ බඩ ඉරිඟු තොගය පිටරට යවන බව අබේවර්ධන මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n1205148</link>
    <topic>මිහින් ලංකා ගුවන් සේවය උපරිම ආරක්ෂිතයි</topic>
    <author>ජයසිරි මුණසිංහ</author>
    <content>ශ්‍රී ලංකාවේ අඩු වැය (බජට්) ගුවන් සේවය වන මිහින් ලංකා ගුවන් සේවය ආරක්ෂාකාරී බවේ උපරිම යෝග්‍යතාව අත්පත් කරගෙන තිබේ.ශ්‍රී ලංකාවට පැමිණි ජපානයේ ඉහළම රාජ්‍ය තාන්ත්‍රිකයකු වූ එරට උප අගමැති කට්සුයා ඔකාඩා මහතා ඉකුත්දා බංග්ලාදේශයේ ඩකා සිට මෙරටට පැමිණියේ මිහින් ලංකා ගුවන් සේවයේ එම්. ජේ. 502 දරන ගුවන් යානයෙනි.කට්සුයා ඔකාඩා ජපාන උප අගමැතිවරයාගේ පැමිණීමත් සමඟ තම ගුවන් සේවය රාජ්‍යතාන්ත්‍රික ප්‍රභූ ප්‍රවාහනයට එක්වූ බව මිහින් ලංකා ප්‍රධාන විධායක නිලධාරි කපිල චන්ද්‍රසේන මහතා “දිනමිණ” ට ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n1205149</link>
    <topic>නන්දා සමරසිංහ මාතාව මවකගේ අගය ලොවට පිළිබිඹු කළ ශ්‍රේෂ්ඨ බෞද්ධ කාන්තාවක්</topic>
    <author/>
    <content>රටට දැයට ආගමට වැඩ ඇති ශ්‍රේෂ්ඨ දරුවන් බිහිකිරීම තුළින් මවකගේ අගය ලොවට පිළිබිඹු කළ ශ්‍රේෂ්ඨ බෞද්ධ කාන්තාවකගේ අභාවය දැරිය නොහැකි පාඩුවක් බව අභාවප්‍රාප්ත නන්දා සමරසිංහ වීරතුංග අවමගුල් උත්සවයේ අනුශාසනාවක් කළ තංගල්ල පුරාණ වනවාසී විහාරයේ සහ කිරුලපන ශ්‍රී සිද්ධාර්ථාරාමාධිපති වැවහ හන්දියේ සිරි වාචිස්සර මහ නාහිමියෝ පැවසූහ. මේ අවමගුල් අවස්ථාවේ අනුශාසනාවක් කරමින් වාචිස්සර මහ නාහිමියෝ මෙසේ ද පැවසූ හ.නන්දා සමරසිංහ වීරතුංග මාතාව ගේ ජීවිතය ගැන අවුරුදු 60 කට පෙර සිට මා දන්නවා. ඇය ශ්‍රේෂ්ඨ බෞද්ධ කාන්තාවක්. ඇය විවාහ වුණේ වැවහ හන්දියේ වීරතුංග රාළහාමි සමඟ යි. විවාහ වී වීරකැටියට ඇවිත් තැපැල් හලේ සේවා කටයුතු කළා. වීරතුංග රාළහාමි ග්‍රාමසේවා නිලධාරියකු ලෙස ප්‍රදේශයට වැදගත් සේවයක් කළා. පැරණි ග්‍රාම නිලධාරීන් ඉතා වැදගත්. එතුමා ඒ වැදගත්කම වීරකැටියේ තිබ්බා. මේ දෙපළගේ විවාහ ජීවිතය ඉතාමත් හොඳින් ගත කළා. වීරකැටියේ පදිංචියට ඇවිත් අපට හැකි හැම උදව් උපකාරයක්ම කළා.වීරතුංග මාතාව තැපැල් ස්්ථානාධිපතිවරියක ලෙස සේවය කිරීමත් එම කාල වකවානුවේ ශ්‍රේෂ්ඨ මාතාවක් ලෙස කටයුතු කිරීමත් බොහෝ මව්පියන්ට ආදර්ශයක් වුණා.ශ්‍රේෂ්ඨ බෞද්ධ කාන්තාවක ගෙන් ශ්‍රේෂ්ඨ මෑණියකගේ ජීවිතය අගයන්න එතුමිය දැයට බිහි කළ දරුවන් ගෙන්. පැරණි මව්වරු රටට දැයට ආගමට හිත ඇති ශ්‍රේෂ්ඨ දරුවන් බිහි කළා. මේ අනුව මේ මාතාවගේ දරුවන් 04 දෙනාම රටට දැයට අවශ්‍ය විදියට ඉදිරිපත් කිරීම යෝධ ජයග්‍රහණයක්. අද සමාජය දූෂිත වෙලා තිබෙන්නෙ පොලිසියෙ විශ්වවිද්‍යාලයෙ වරදින් නොවෙයි. ගෙදර මව්වරුන් තමයි මූලික අඩිතාලම දමන්නෙ. රටට දැයට ආගමට වැදගත් දරුවන් සිව් පෙළක් හැදීම මහා විශාල පුණ්‍ය කර්මයක්. ඒ අනුව මේ මාතාව දූරදර්ශී වැදගත් උතුම් කාන්තාවක්.දානය පි‍්‍රය වචනය, අර්ථ චරියාව සමානාත්මතාවයෙන් මේ මෑණියන් හැකි පමණින් ගම් වැසියන්ට ශක්ති ප්‍රමාණයෙන් උදව් උපකාර කළා. එතුමිය පරිත්‍යාගශීලී මවක ලෙස ජීවත් වුණා. පි‍්‍රය වචනය හැම මොහොතෙම තිබුණා. කඩ පිලට ගියත් ගෙදරට පැමිණියත් දුගී මගී යාචකාදීන්ට පි‍්‍රය වචනයෙන් මුදු මොලොක් බවෙන් ඔවුන්ව ඇමතුවා. සංග්‍රහ කළා. අර්ථ චරියාවෙන් ජීවත් වුණා. යමක් කමක් කළ හැකි පවුලක කෙනෙක් එතුමිය. යමක් කමක් හරි හම්බ කර අනුන්ට අත නොපා ජීවත් වුණා. සිය සැමියා සමඟ ඉඩකඩම් කුඹුරු වතුපිටි වැව්වා. සම පැවැත්මෙන් උස් පහත් භේදයෙන් තොරව හැමෝම ඇසුරු කළා. සාර්ථක ජීවිතයකින් රට දැය සමයට දරුවන් ඉදිරිපත් කළා.මෙම අවමගුල් උත්සවයේ දී අනුශාසනාවක් කළ කෝට්ටේ රාජමහා විහාරවාසී අලුත්නුවර නාරද හිමියෝ - ජනපතිතුමන් ඇතුළු සහෝදර සහෝදරියන් ගේ ආදර පුංචි අම්මා අප අතරින් වෙන්ව යාම දුකක්. මෙවැනි අවස්ථාවක ලොව්තුරා බුදුරජාණන් වහන්සේ ගේ ශාන්ත සැනසීම තුළින් අපට සැනසීම ලබාගත හැකියි.ඥාතිවරයකු වෙන්වීම දුකක්. දුක අපි කවුරුත් දන්න වචනයක්. ලියල තියෙන හිතල තියෙන වචනයක්. දුක දුක ඇතිවීම දුක ඇතිවීමට හේතුව දුක නැති කිරීම යන චතුරාර්ය සත්‍යයට අනුව යමින් නිවන් මඟ පාදා ගැනීම යි අප විසින් කළ යුත්තේ.පන්නිපිටිය දෙව්රම් වෙහෙර විහාරාධිපති කොළොන්නාවේ සිරි සුමංගල හිමියෝ ද මෙහිදී අනුශාසනාවක් කළහ.ජනාධිපති මහින්ද රාජපක්ෂ මහතා ගේ පුංචි අම්මා වන වීරතුංග මාතාවගේ අවමගුල් උත්සවය සඳහා ජනාධිපතිතුමන්, ආර්ථික සංවර්ධන ඇමැති බැසිල් රාජපක්ෂ, කතානායක චමල් රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරුන් ද ජල සම්පාදන ඇමැති දිනේෂ් ගුණවර්ධන, මුදල් හා ක්‍රම සම්පාදන නියෝජ්‍ය ඇමති ගීතාංජන ගුණවර්ධන, පාර්ලිමේන්තු මන්ත්‍රී ජේ. ආර්. පී. සූරියප්පෙරුම මහතා ඇතුළු ගිහි පැවිදි විශාල පිරිසකගේ සහභාගිත්වයෙන් තලපත්පිටිය පොදු සුසාන භූමියේ දී අවමංගල උත්සවය පැවැත්විණි.තලපත්පිටිය ශ්‍රී බෝධි විහාරයේ විහාරාධිපති උඩහමුල්ලේ සිරි විමල හිමියෝ අවමංගල්‍ය උත්සවයේ මුලසුන හෙබවූ අතර පාලටුව බෞද්ධ පිරිවෙන් විහාරාධිපති ගැටමාන්නේ ගුණානන්ද හිමියෝ පිරිස පංචශීලයෙහි පිහිටුවා ආගමික වතාවත් ඉටු කළහ.මේ උත්සවයේ දී පිළිගැනීමේ කතාව කතානායක චමල් රාජපක්‍ෂ මහතා විසින් සිදු කරන ලදී. පාර්ලිමේන්තු මන්ත්‍රී ජානක පි‍්‍රයන්ත බණ්ඩාර මහතා ස්තුති කතාව පැවැත්වීය.අවමංගල සභාවේ කටයුතු ප්‍රවීණ මාධ්‍යවේදී සීලරත්න සෙනරත් මහතා විසින් මෙහෙයවීය.රටට දැයට විශිෂ්ට දරුවන් බිහි කළ ශ්‍රේෂ්ඨ මාතාවකගේ දේහය මලහිරු බැස යන සැන්දෑවේ තලපත්පිටිය පොදු සුසාන භූමියේ දී නෑ හිත මිතුරන්ගේ සෝ සුසුම් මැද මිහිදන් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=n12051410</link>
    <topic>ශ්‍රී ලංකා ශ්‍රමිකයන් වෙනුවෙන් සමුළුවක් ජෝර්දානයේ</topic>
    <author>මහින්ද අලුත්ගෙදර</author>
    <content>ශ්‍රී ලාංකික ශ්‍රමිකයන් වෙනුවෙන් පළමු වරට පවත්වන ජාත්‍යන්තර සමුළුව ජෝර්දානයේ අම්මාන් නුවර දී ආරම්භ වෙයි.විදේශ රැකියා සඳහා මෙරට ශ්‍රමිකයන් ලබා ගන්නා රටවල ශ්‍රී ලංකා තානාපතිවරු, කම්කරු ලේකම්වරු, හා සුබ සාධන නිලධාරීන්ගේ සහභාගිත්වයෙන් පැවැත්වෙන මේ සමුළුව අම්මාන් නුවර “ලා මෙරිඩියන්” හෝටලයේ දී ඊයේ (13) ආරම්භ කෙරුණු අතර එය හෙට (15) නිමාවට පත්වෙයි.මේ අතර එම සමුළුව සඳහා ජාත්‍යන්තර සංවිධාන නියෝජනය කරමින් ජාත්‍යන්තර කම්කරු සංවිධානය, ජාත්‍යන්තර සංක්‍රමණිකයන්ගේ සංවිධානයේ නියෝජිතයන් ද සහභාගි වන බව ශ්‍රී ලංකා විදේශ සේවා නියුක්ති කාර්යාංශය පවසයි.ශ්‍රමිකයන්ට බලපාන ජාත්‍යන්තර නීති හා ප්‍රඥප්ති, විදේශයන්හි සේවය කරන ශ්‍රී ලංකා ශ්‍රමිකයන්ට බලපාන වෘත්තිමය ගැටලු, රැකියා ස්ථාන පිළිබඳ ගැටලු, වැටුප් සම්බන්ධ ගැටලු හා ආරක්ෂණය, සුබ සාධනය, විදේශ රැකියාවේ දී ගත යුතු ක්‍රියාමාර්ග ආදිය පිළිබඳව මෙහි දී විශේෂ අවධානය යොමු කරන බව පෙන්වා දෙන එම කාර්යාංශය එම ගැටලු හඳුනා ගනිමින් ඒවාට ඵලදායී විසඳුම් නිර්දේශ කිරීම ද මෙහි අරමුණ බව කියා සිටී.ලෝකයේ රටවල් 20 ක තානාපතිවරුන් මේ අවස්ථාවට සහභාගි වන අතර විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා ප්‍රධාන ආරාධිතයා වශයෙන් සහභාගි වෙයි.ඊට අමතරව විදේශ කටයුතු අමාත්‍යාංශයේ ලේකම් කරුණාතිලක අමුණුගම, විදේශ රැකියා ප්‍රවර්ධන හා සුබ සාධන අමාත්‍යාංශයේ ලේකම් නිශ්ශංක එන්. විජේරත්න, ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහත්වරු ද මේ අවස්ථාවට සහභාගි වෙති.මේ සමුළුවෙන් අනතුරුව විදේශ රටවල රැකියා සඳහා ශ්‍රී ලාංකික ශ්‍රමිකයන් යොමු කරන්නේ කුමන රැකියා වෙතද යන්න අවබෝධයක් ලබා ගැනීමට හැකි වන බවද විදේශ සේවා නියුක්ති කාර්යාංශය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=r1205141</link>
    <topic>මහඔය වරාපිටිය ගම්මානයට මාර්ග පහසුකම්</topic>
    <author>මහඔය විශේෂ ඇල්.එච්.චන්ද්‍රරත්න</author>
    <content>මහඔය ප්‍රාදේශීය ලේකම් කොට්ඨාසයේ පිහිටි වරාපිටිය ගම්මානයේ ඉහළ වරාපිටිය, පහළ වරාපිටිය, අඹගහවත්ත, ගල්ලෙන්වත්ත ආදි ගම්වලට මහඔය කැකිරිහේන හන්දියේ සිට කි.මී. 17ක් පමණ යා යුතුය. සේරන්කඩ සිට කොටිකේවෙල මාර්ගයෙන් ද මෙම ගම්මානයට ප්‍රවිෂ්ට වීමට බොහෝ දුරක් යා යුතුය.වැසි සමයේදී ගම්මානයට යන මාර්ග දෙක හරහාම පණච්ඡා ඔය ගලා බසින නිසා ගම්මානයේ ගොවි පවුල් 675ක් පමණ මාස දෙකක් ගමෙන් පිටව යාමට නොහැකිව දුෂ්කරතාවලට ලක් වූහ.කෘෂිද්‍රව්‍යයක් විකුණා ගැනීමට නොහැකිව ද ලෙඩකට බෙහෙත් ගැනීමට නොහැකිව ද දුක් විඳින මේ ගම්වැසියෝ පාරවල් දෙකෙන් එකක් හෝ සාදා පාලමක් තනා දෙන ලෙස රජයන්ගෙන් ඉල්ලූහ. කෙසේ වුවත් මහ ඔය පෙදෙසට බලපැවති යුදබිය තුරන් වීමෙන් පසු ප්‍රාථමික පාසලක් ව තිබූ වරාපිටිය පාසලට ගුරුවරුන් ද ගුරු නිවාස ද ලැබුණි. අ.පො.ස.සා.පෙළ දක්වා පංති ආරම්භ කෙරුණි.කැකිරිහේන හන්දියේ සිට කි.මී. 17 දුරට මාර්ගයක් සේරන්කඩ සිට මාර්ගයක් කොන්ක්‍රීට් කෙරුණි. අතුරු මාර්ගද කොන්ක්‍රීට් කෙරුණි. පාලමක් ද ඉදිවිය. ගම්මානයේ සංවර්ධනය පිළිබඳව අදහස් දැක්වූ ගොවි මහතෙක් වූ ආර්.බී. ගුණසේන මහතා මේ අවුරුද්දේ අපේ අතමිට සරුයි. කව්පි , බඩඉරිඟු ගමේදීම ලොරිවලට විකුණනවා. මහඔය පදියතලාවට රැගෙන ගොස් විකුණනවා. හේන්වල වට්ටක්කා, පැණි කොමඩු කෙසෙල් වැනි භෝග විසිකරන්ට වෙන්නේ නෑ. පාසලට පරිගණක හතක් සහ ජෙනරේටරයක් ලබා දුන්නා. විදුලිය දෙන්ට මැන ගෙන ගියා. 2012 අවසන් වෙනකොට ගමටම විදුලිය ලැබේවී.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=r1205142</link>
    <topic>පැරණි චිත්‍ර කලාව සංරක්ෂණය කරන දඹුල්ලේ බිතු සිතුවම් කෞතුකාගාරය</topic>
    <author>මාතලේ දිස්ත්‍රික් සමූහ ඒ. ඒ. එල්. ඩයස්</author>
    <content>වසර 2000කට අධික ඉතිහාසයකට උරුමකම් කියන ශ්‍රී ලංකාවේ සිතුවම් සංරක්ෂණය කර ආරක්ෂා කිරීමට සංස්කෘතික දෙපාර්තමේන්තුව මධ්‍යම සංස්කෘතික අරමුදලේ ආධාර මත දඹුල්ල පුදබිමේ බිතු සිතුවම් කෞතුකාගාරයක් පිහිටුවා වසර දහයකට (10) ආසන්නය.දිවයිනේ එකම සිතුවම් කෞතුකාගාරය වන මෙහි ප්‍රාග් ඓතිහාසික යුගයේ සිට විසිවන සියවස දක්වා විවිධ පෙදෙස්වලින් සොයාගත් සිතුවම් පිටපත්කර ප්‍රදර්ශනයට තබා ඇත.ඓතිහාසික ස්ථාන 114ක තිබූ සිතුවම් 800කට ආසන්න ප්‍රමාණයක් කෞතුකාගාරයෙහි තැන්පත් කර ඇත.ප්‍රාග් ඓතිහාසික යුගයට අයත් ස්ථාන 34 කින් සොයාගත් වැදි චිත්‍ර මේ අතර විශේෂිතය.දඹදෙණි යුගයේ මෙන්ම ක්‍රි.ව. 17 – 18 සියවස්වල දිවයිනේ රාජධානි කීපයක් ඇතිවූ බැවින් බිතු සිතුවම් කලාවේ අඳුරු යුගයක් ලෙස එම කාලය හැඳින්වූවත් එකී අවධියට අයත් සිතුවම් හමුවී ඇත.දඹදෙණිය විජේසුන්දරාරාමය, ගඩලාදෙණිය සහ ලංකාතිලක විහාරස්ථානයන්හි බිතුසිතුවම් එයට නිදසුන්ය. මෙම චිත්‍රයයන්ද කෞතුකාගාරයෙහි දක්නට තිබේ.දඹුල්ල බිතුසිතුවම් කෞතුකාගාරයෙහි ස්ථානභාර නිලධාරි අජිත් ජයසුන්දර මහතා මෙසේ පැවසුවේය.මෙහි බිතු සිතුවම් සංරක්ෂණය පුහුණු කිරීමේ මධ්‍යස්ථානයක්ද තිබෙනවා. තවද අධ්‍යාපන ප්‍රවර්ධන ඒකකයක් මෙන්ම වාස්තු විද්‍යාත්මක සංරක්ෂණ ඒකකයක්ද තිබෙනවා. සිතුවම් කලාව හදාරන අයට මෙම ස්ථානය විශේෂයි.දරුවන්ට මෙන්ම වැඩිහිටියන්ට අප රටේ සිතුවම් කලාව පිළිබඳ අවබෝධයක් මෙම ස්ථානයෙන් ලබාගත හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=r1205143</link>
    <topic>රඹුක්කන නිවෙසකට ඇතුළු වී වටිනා භාණ්ඩ රැසක් සොරකම් කරලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන, කුඩාගම, දෙහිගහලන්ද නිවෙසක් කොල්ල කෑ තරුණයන් දෙදෙනකු එම කොල්ලකෑම සිදුවී පැය හතළිස් අටක් ගතවීමටත් මත්තෙන් සොරාගත් භාණ්ඩ සමඟින් අත්අඩංගුවට ගැනීමට රඹුක්කන පොලිසිය සමත් වී තිබේ.සැකකරුවන් ගෙහිමියන් නොමැති බව දැන එම වත්තේ තිබූ රඹුටන් කැඩීමට ගොස් ඉන් අනතුරුව මෙම කොල්ලකෑම සිදුකර ඇතැයි පරීක්ෂණවලින් අනාවරණය වේ.කුඩාගම ප්‍රදේශයේ කාලයක් තිස්සේ සිදු වූ සොරකම් රැසක් පිළිබඳව පැමිණිළි ලැබී ඇති බැවින් එම සොරකම් පිළිබඳව මොවුන්ගේ සම්බන්ධයක් ඇතිදැයි පොලිසිය වැඩිදුර පරීක්ෂණ පවත්වයි.රඹුක්කන පොලිස් ස්ථානාධිපති ප්‍රධාන පොලිස් පරීක්ෂක චන්න කන්දේවත්ත මහතාගේ උපදෙස් මත පොලිස් පරීක්ෂක එම්.ඒ.ඒ.සී. සුමනසේකර, අපරාධ අංශයේ ස්ථානාධිපති උප පොලිස් පරීක්ෂක බණ්ඩාර මහත්වරු ඇතුළු නිලධාරීහු මෙම වැටලීම සිදු කළහ.කෑගල්ල ජ්‍යෙෂ්ඨ පොලිස් අධිකාරි පි‍්‍රයලාල් දසනායක මහතාගේ උපදෙස් මත පොලිසිය වැඩිදුර පරීක්ෂණ පවත්වන අතර සැකකරුවන් කෑගල්ල මහේස්ත්‍රාත්වරයා වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=r1205144</link>
    <topic>නොනවත්වා ධාවනය වූ බසය නවතාගන්න ’හූ’ කියා කෑ ගසන්න අප්පුහාමිට සිද්ධවෙලා</topic>
    <author>එල්. පී. තිලකරත්න පොල්ගහවෙල සමූහ</author>
    <content>බසයේ සීනුව නාද නොවීම හේතුවෙන් ‘හූ’ කියා බසය නවත්වා ගැනීමේ අපූරු පුවතක් පසුගියදා වීරඹුගෙදර ප්‍රදේශයෙන් වාර්තා විය.වාර්තා වන අන්දමට සිද්ධිය මෙසේය.එදා ඉරිදා පොළ දිනයකි. කුරුණෑගල නගරයේ සිට කළුගමුව හරහා වාරියපොළ දක්වා දිවෙන බස් රථයකි. කළුගමුව මංසන්ධිය පසුවන විට බස් රථයේ සෙනඟ තරමක් වැඩි විය.ටික දුරක් යන විට බසයේ ‘යාන්ත්‍රික සීනුවෙ‘ කාර්මික දෝෂයක් ඇති විය.අප්පුහාමි මාමා ද බසයෙන් බසින්න ළං විය. බස් රථයේ මැද කොටසේ සිටි හෙතෙම ‘සීනුව‘ නාද කළත් එය ක්‍රියාත්මක වූයේ නැත.ඔහු බසින ස්ථානයද පසු විය. වියපත් බව හේතුවෙන් කටහඬ ද දුබලයි. කරන්න කිසිවක් නොමැති බව තේරුම් ගත් අප්පුහාමි මාමා තමන්ට හැකි උපරිම වෙර වීරිය දමා ‘හූ’ හඬ නැගීය. බසයේ මැද කොටසෙන් ඇසෙන හූ ශබ්දයත් සමඟ බසය එකවරම නතර විය.ඇයි... ඇයි... මොකද.. කවුද බස් එකේ හූ කියන්නේ යයි කොන්දොස්තර මහතා තරමක් උස් හඩින් විමසුවේය. සෙනඟ අතරින් පාපුවරුව අසලට පැමිණි අප්පුහාමි මාමා “ළමයෝ මමයි ‘හූ’ කිව්වේ. දැන් හරිනේ මම බහින්නම් කියා බසයෙන් බැස ගියේය.නොසිතූ අවස්ථාවක සිදුවූ මෙම රසවත් සිද්ධියෙන් බසයේ ගමනාන්තය දක්වාම මහත් විනෝදයක් ගෙන දෙන්නක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=r1205145</link>
    <topic>පුද්ගල ඝාතන තැතකට චෝදනා ලද පස් දෙනකුට අත්හිටවූ සිර දඬුවම්</topic>
    <author>ගම්පහ සංචාරක නිමල් ජයසිංහ</author>
    <content>ඉඹුල්ගොඩ පරකන්දෙනියේදී පුද්ගලයකුට පහරදී පිහියෙන් ඇන බරපතළ තුවාල කොට ඝාතනයට තැත් කළේ යැයි අධිචෝදනා ලැබු පුද්ගලයන් 5 කුට එක් පුද්ගලයකුට රුපියල් 12500 බැගින් දඩ මුදලක්ද එක් එක් පුද්ගලයාට වසර 4බැගින් සිර දඬුවම් පමුණුවා එය වසර 20 කට අත්හිටුවීමට ගම්පහ මහාධිකරණ විනිසුරු පියසීලි වික්‍රමසිංහ මහත්මිය නියම කළාය.දඩ මුදල නොගෙවන්නේ නම් මාස 15 ක සිර දඬුවමක් නියම වන බවද නියෝග කළාය. දඩ මුදලට අමතරව තුවාලකරුට එක් අයකුගෙන් රුපියල් 30000 බැගින් රුපියල් 150000 ක වන්දි මුදලක් ගෙවිය යුතු බවටද නියෝග කළාය.එම වන්දිය නොගෙවන්නේ නම් එක් එක් පුද්ගලයාට වසර බැගින් වු සිර දඬුවමක් නියම වන වගටද නියෝග කළාය. චූදිතයන් වෙනුවෙන් නීතිඥ වසන්ත රාමනායක මහතාද පැමිණිලිකරු වෙනුවෙන් නීතිඥ ඒ. එදිරිමාන්න මහතා සහ රජයේ අධිනීතිඥ දම්නිති ද සිල්වා මෙනවිය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=r1205146</link>
    <topic>මුදල් අරන් තරුණියකට ටිකට් නොදුන්න මනමාල කොන්දොස්තරට හොඳ පාඩමක්</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>කොළඹ මහජන පුස්තකාලය අසලින් කොළඹ - හෝමාගම පෞද්ගලික බස් රථයකට රූමත් කාන්තාවක් ගොඩ වුණාය.බස් රථයේ හතර පස් දෙනෙකුට වඩා සිටියේ නැත. ඇය දෙල්කඳට ටිකට් එකක් ඉල්ලා කොන්දොස්තරට මුදල් දුන්නාය. කොන්දොස්තර හැඩකාර තරුණයෙක්.ඔහු මුදල් රැගෙන ටිකට් එක නොදී බස් රිය ඉදිරියට ගොස් කාන්තාව දෙස බැලුවේ ඇයට වශී වූවකු මෙනි.නැවතත් බස් රිය පිටුපසට ගිය ඔහු බස් රථයට ගොඩවු කීප දෙනෙකුටම මුදල් ගෙන ටිකට් දුන්නේය.කාන්තාව කෝ මගේ ටිකට් එක කියා කොන්දොස්තරගෙන් ඇසීය.එවිට කොන්දොස්තර ඇය අසලට ළංවී පෙම් සිනහවක් පාමින් මොනවද කිව්වේ යැයි කීය.එවිට ඇය මේ මොන මනමාලකමක්ද? බස් එකේ බෝඩ් ගහල තියෙනව ටිකට් නැතිව ගමන් කිරීම දඬුවම් ලැබිය හැකි වරදක් කියල.මගදී ටිකට් පරීක්ෂා කළොත් නිරපරාදේ අපි දඬුවම් විඳිනව. කරුණාකරල මගේ ටිකට් එක දෙනවා කියා කීවාය. ඒත් ඔහු එය පිළිගත්තේ නැත.එවිට ඇය ජංගම දුරකථනයෙන් බස් රියේ අංකය වේලාව ගමනාන්තය කියමින් කිසිවකුට ඇමතුමක් දුන්නාය. මගීන්ට මෙන්ම කොන්දොස්තරට මෙය ඇසිණි. ඔහු කලබල විය. අනේ සමාවෙන්න මැඩම් මම වෙන කල්පනාවක සිටියෙ. මට ටිකට් එක දෙන්න අමතක වුණේ ඒකයි යැයි කීවේය.ඔව් මටත් තේරුණා තමුන් කවුද මොකාටද එන්නෙ කියල. මේ බස් එකේ මීට පස්සේ ගහගන්නව මගීන්ගෙන් මුදල් අරගෙන ටිකට් පත නොදෙන කොන්දොස්තරටත් දැඩි දඬුවම් කියල. ඇය දෙල්කඳ බස් නැවතුම ආසන්න වෙත්ම නැගිට බස් රියේ ඉදිරියට ඇවිත් ඩ්‍රයිවර්ට මෙසේ කීවාය.බස් රිය තුළ අනඟ රැඟුම් පාන කොන්දොස්තරලාගෙන් කාන්තාවන්ට ප්‍රවේශම් වන්න කියලත් බස් එකේ බෝඩ් එකක් ගැහැව්ව නම් තමයි හොඳ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=s1205141</link>
    <topic>ක්‍රිකට් කොන්ත්‍රාත්තුවට ක්‍රීඩකයෝ 60ක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් ආයතනය සමග කොන්ත්‍රාත් ගිවිසුම් අස්සන් කරන ක්‍රීඩකයන් ගණන 60 දක්වා අඩු කිරීමට පියවර ගෙන ඇත. මෙයට කලින් ක්‍රීඩකයන් 100ක් කොන්ත්‍රාත් ගිවිසුම් අස්සන් කර තිබූ අතර එය 60 දක්වා අඩු කිරීම වඩාත් ප්‍රමාණවත් බව ශ්‍රී ලංකා ක්‍රිකට් ආයතනයේ තීරණය වී තිබේ.කොන්ත්‍රාත් ගිවිසුම් අනුව ඉහළම ශ්‍රේණියේ ක්‍රීඩකයන් පස්දෙනා අතරට නායක මහේල ජයවර්ධන, හිටපු නායකයන් වන ටී. එම්. දිල්ශාන්, කුමාර් සංගක්කාර යන ක්‍රීඩකයන්ට අමතරව තිලාන් සමරවීර හා ලසිත් මාලිංග සිටිති.ශ්‍රී ලංකා ක්‍රිකට් පිල නියෝජනය කරන ක්‍රීඩකයන් 20 ක් කාණ්ඩ 6කට වර්ගීකරණය කර ඇති අතර තවත් ක්‍රීඩකයන් 40 ක් දේශීය වර්ගීකරණයකට යටත් කොට ඇත.වසර දෙකකට පසුව සිදු කරන මේ වර්ගීකරණය අනුව ක්‍රීඩකයන්ට ගෙවන මුදල් ප්‍රමාණයන් ද වෙනස් වේ.කෙසේ වුවද ඉදිරි කාලයේ ශ්‍රී ලංකා ක්‍රිකට් ආයතනයට ලැබිය යුතු ආදායම් හා ඇමරිකානු ඩොලරයේ අගය මත ක්‍රීඩකයන්ට සිදු කෙරෙන ගෙවීම් සංශෝධනය කළ යුතු යැයි යෝජනාවක් ද ශ්‍රී ලංකා ක්‍රිකට් වෙත යොමුව ඇත.“ක්‍රිකට් ක්‍රීඩකයන්ට වාර්ෂික කොන්ත්‍රාත් ගිවිසුම අනුව කෙරෙන ගෙවීම් පිළිබඳ විවිධ යෝජනා තිබෙනවා. ඒවා ගැන අවසන් නිගමනයක් නෑ” ක්‍රිකට් සභාපති උපාලි ධර්මදාස මහතා පැවැසීය. ඒ පිළිබඳ අවසන් තීරණය ඉදිරි සති දෙක ඇතුළත ගන්නා බව ධර්මදාස මහතා පැවැසී ය.ශ්‍රී ලංකා ක්‍රිකට් ආයතනය ප්‍රකාශිත කොන්ත්‍රාත් ක්‍රීඩකයන් වර්ගීකරණය මෙසේ ය.අංක 1ටී. එම්. ඩිල්ෂාන්, කුමාර් සංගක්කාර, මහේල ජයවර්ධන, තිලාන් සමරවීර, ලසිත් මාලිංග.අංක 2නුවන් කුලසේකර, ඇන්ජලෝ මැතිව්ස්, රංගන හේරත්, උපුල් තරංගඅංක 3ප්‍රසන්න ජයවර්ධනඅංක 4තරංග පරණවිතාන, සුරාජ් රන්දීව්, අජන්ත මෙන්ඩිස්, දිනේෂ් චන්දිමාල්අංක 5දිල්හාර ප්‍රනාන්දු, චානක වෙලගෙදර, තිසර පෙරේරාඅංක 6චාමර කපුගෙදර, සුරංග ලක්මාල්, ළහිරු තිරිමාන්නදේශීය වර්ගීකරණය මෙසේ ය.‘ඒ’ ශ්‍රේණියචාමර සිල්වා, තිළිණ කණ්ඩම්බි, ධම්මික ප්‍රසාද්, දිමුත් කරුණාරත්න, ෆර්විස් මහරුෆ්, ජීවන් මෙන්ඩිස්, කෞෂල්‍ය සිල්වා, ෂචිත්‍ර සේනානායක, ෂාමින් ද එරංග.‘බී’ ශ්‍රේණියදිල්රුවන් පෙරේරා, දිල්ෂාන් මුණවීර, ජානක ගුණරත්න, කෝසල කුලසේකර, මාලිංග බණ්ඩාර, කුසල් ජනිත්, නදීර නාවල, මලින්ද සිරිවර්ධන, නිලංග ප්‍රේමරත්න, රොෂාන් සිල්වා, සචිත්‍ර සේරසිංහ, සජීව වීරකෝන්, සීකුගේ ප්‍රසන්න, තරංග ලක්‍ෂිත, මලින්ද වර්ණපුර, නුවන් ප්‍රදීප්.‘සී’ ශ්‍රේණියඇන්ජලෝ පෙරේරා, භානුක රාජපක්‍ෂ, ජෙහාන් මුබරක්, කෞෂල්‍ය ලොකුආරච්චි, මහේල උඩවත්ත, මලින්ද පුෂ්පකුමාර, ටී. එම්. සම්පත්.‘ඩී’ ශ්‍රේණියඅශාන් පි‍්‍රයංජන, අශාන් සිල්වා, ඉසුරු උදාන, කණිෂ්ක ඇල්විටිගල, යොහාන් ද සිල්වා, කිත්රුවන් විතානගේ, ෂොහාන් බොරලැස්ස, උදාර ජයසුන්දර..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=s1205142</link>
    <topic>අක්මාල්ට-රසාක්ට කැපිල්ල ගැන ප්‍රශ්නයක්</topic>
    <author>ලාහෝර් (ඒ. එෆ්. පී)</author>
    <content>එක දිගටම ජාතික කණ්ඩායම නියෝජනය කිරීමට අවස්ථාව ලබා නොදීම සම්බන්ධව පාකිස්තානු පිලේ හිටපු කඩුලු රකින්නා වන කමරන් අක්මාල් සහ තුන් ඉරියව් කී‍්‍රඩක අබ්දුල් රසාක් එරට ක්‍රිකට් තේරීම් කමිටුවෙන් හේතු විමසා ඇත.ලබන මස ඇරැඹෙන ශ්‍රී ලංකා සංචාරයට නම් කරනු ලැබූ ටෙස්ට් එක් දින සහ විස්සයි 20 කණ්ඩායම්වලට ඇතුළත් වීමට මේ දෙදෙනාට අවස්ථාව හිමිවී තිබුණේ නැත.2011 ලෝක කුසලාන තරගාවලියෙන් පසුව පාකිස්තාන පිල නියෝජනය කිරිමට 30 හැවිරිදි අක්මාල්ට අවස්ථාව හිමි නොවූ අතර, පසුගිය වසරේ එක්සත් අරාබි එමීර් රාජ්‍යයේ පැවැති පාක්ස්තාන - ශ්‍රී ලංකා ක්‍රිකට් තරගාවලියේදී ආබාධයකට ලක්වීමෙන් පසුව රසාක් කණ්ඩායමට ඇතුළත් වූයේ නැත.“දේශීය තරගවලදී ඉතා හොඳින් දස්කම් දැක්වූවත් තේරීම් කමිටුව දිගින් දිගටම මාව තෝරා නොගැනීම ප්‍රශ්නයක්” අක්මාල් පැවැසීය.“ශ්‍රී ලංකා සංචාරයට මාව තෝරා නොගැනීමෙන් මම පුදුමයට පත්වුණා.” රසාක් පැවැසීය.මේ වන විට අක්මාල් ටෙස්ට් තරග 53 කට, එක් දින තරග 137 කට සහ විස්සයි 20 තරග 38 කට සහභාගි වී ඇති අතර, රසාක් ටෙස්ට් තරග 46 කටත්, එක් දින තරග 265 කටත් විස්සයි 20 තරග 26 කටත් ක්‍රීඩා කොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=s1205143</link>
    <topic>ජිම්නාස්ටික් ලෝක කිරුළ රුසියාවෙන් ගැළවෙයි</topic>
    <author>බ්‍රසල්ස් (ඒ. එෆ්. පී.)</author>
    <content>15 හැවිරිදි ලැරීසා ඉයොඩේච්ගේ සුපිරි දස්කම් හේතුවෙන් පසුගිය වසරේ ශූරතාව දිනූ රුසියාව පරාජය කරමින් මෙවර යුරෝපීය කාන්තා ජිම්නාස්ටික් ශූරතාව අත්කර ගැනීමට රුමේනියාව සමත් විය.ලැරීසාගේ දස්කම් අනුව ලකුණු 176 ක් රැස්කර ගැනීමට රුමේනියාවට හැකි වූ අතර ලකුණු 175 ක් ලැබූ රුසියාවට අනුශූරතාව හිමිවිය. ඉතාලිය තුන්වැනි ස්ථානයට පත් විය.”අත්දැකීම් බහුල ඔලිම්පික් ක්‍රීඩා ශූරියන් වන රුසියානු ක්‍රීඩිකාවන් අභිබවා යාමට යොවුන් ක්‍රීඩිකාවන්ගෙන් සමන්විත අපේ කණ්ඩායමට හැකිවීම විශාල සතුටක්” රුමේනියානු පුහුණුකරු ඔක්ටේවියන් බෙල්ලු පැවැසීය.ලැරීසා හැරුණු විට 2004 ඇතැන්ස් ඔලිම්පික් උළෙලේ ත්‍රිත්ව රන් පදක්කම්ලාභී කැටලිනා පොනෝර්ගේ දස්කම් ද 2008 බීජිං ඔලිම්පික් උළෙලේ රන් පදක්කම්ලාභී සැන්ඩ්‍රා ඉස්බේසාගේ දස්කම් ද රුමේනියාවේ ජයග්‍රහණයට ඉවහල් විය.මේ ක්‍රීඩිකාවන්ගේ දස්කම් මෙවර ලන්ඩන් ඔලිම්පික් උළෙලේ දී චීනය හා අමෙරිකාව වැනි ප්‍රබල කණ්ඩායම් පරදවා කාන්තා ජිම්නාස්ටික් ශූරතාව රුමේනියාවට අත්කර දීමට සමත්වනු ඇතැයි එරට පුහුණුකරුගේ බලාපොරොත්තුවය.යුරෝපීය කාන්තා ජිම්නාස්ටික් ශූරතාවලියේදී මහ බ්‍රිතාන්‍යය සිවුවැනි ස්ථානය හිමිකර ගත් අතර ප්‍රංශය පස්වැනි ස්ථානයත්, බෙල්ජියම හයවැනි ස්ථානයත් අත්කර ගත්තේය. ස්පාඤ්ඤයට හත්වැනි ස්ථානය හිමිවූ අතර ජර්මනිය අටවැනි තැනට පත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=s1205144</link>
    <topic>උතුරු පළාතේ ක්‍රිකට් පුහුණුවට හිටපු ටෙස්ට් ක්‍රිකට් ක්‍රීඩකයෙක්</topic>
    <author>පි‍්‍රන්ස් ගුණසේකර</author>
    <content>උතුරු පළාතේ ක්‍රිකට් පුහුණුකරු ලෙස හිටපු ටෙස්ට් ක්‍රිකට් ක්‍රීඩක රවින්ද්‍ර පුෂ්පකුමාර පත් කර ඇත. වසර 30 ක් තිස්සේ පැවැති ත්‍රස්තවාදී ක්‍රියා හේතුවෙන් උතුරු - නැගෙනහිර පළාතේ ක්‍රිකට් ක්‍රීඩාවේ ඉහළ වර්ධනයක් නොතිබූ අතර නව පත්වීමත් සමග උතුරු පළාතේ ක්‍රිකට් දියුණුවක් අපේක්‍ෂා කෙරේ.ත්‍රස්තවාදී ක්‍රියා පැවැති සමයේ උතුරු පළාතේ සුළු වශයෙන් අන්තර් පාසල් මහා තරග පැවැතිය ද ඉදිරි කාලයේ දී පාසල් පළාත් ක්‍රිකට් ව්‍යාප්ත කොට උසස් තත්ත්වයකට ගෙන ඒමට ශ්‍රී ලංකා ක්‍රිකට් ආයතනය බලාපොරොත්තු වේ.රවීන්ද්‍ර පුෂ්පකුමාර ටෙස්ට් තරග 23 කට හා එක් දින තරග 31 කට සහභාගි වී ජාත්‍යන්තර ක්‍රිකට් අත්දැකීම් ලැබූවෙකි.මෙයට අමතරව දකුණු පළාත් ක්‍රිකට් පුහුණුකරු ලෙස හිටපු ටෙස්ට් ක්‍රිකට් ක්‍රීඩක නිරෝෂන් බණ්ඩාරතිලක හා බස්නාහිර බාහිර කළාපයක පුහුණුකරු ලෙස හිටපු ටෙස්ට් ක්‍රිකට් ක්‍රීඩක ලංකා ද සිල්වා පත්කොට ඇත.පළාත් ක්‍රිකට් පුහුණුකරුවන් යටතේ දිස්ත්‍රික් පුහුණුකරුවන් රැසක් ද පත් කිරීමට ශ්‍රී ලංකා ක්‍රිකට් ආයතනය පියවර ගෙන ඇත.පළාත් පුහුණුකරුවන් මෙසේ ය.රවීන්ද්‍ර පුෂ්පකුමාර (උතුර), නිරෝෂන් බණ්ඩාරතිලක (දකුණ), මංජුල කරුණාරත්න (නැගෙනහිර, චමින්ද කොඩිකාර (ඌව), අජිත් ඒකනායක (උතුරු මැද), සුනිල් ප්‍රනාන්දු (මධ්‍යම), රෝහිත පෙරේරා (බස්නාහිර), රුවින් පීරිස් (බස්නාහිර), ලංකා ද සිල්වා (බස්නාහිර)..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=s1205145</link>
    <topic>ෂර්මාගේ පිත්ත දසත කැරකෙයි</topic>
    <author/>
    <content>සුපිරි පිතිහරඹයක නිරත වූ රෝහිත් ෂර්මා වේගවත් ශතකයක් රැස්කිරීමේ හේතුවෙන් අයි. පී. එල්. තරගාවලියේ කල්කටා නයිට් රයිඩර්ස් පිලට එරෙහිව ලකුණු 27 ක ජයක් වාර්තා කිරීමට මුම්බායි ඉන්දියන්ස් පිල සමත් විය.පළමුව පන්දුවට පහර දුන් මුම්බායි පිල එක් කඩුල්ලක් පමණක් දැවී ලකුණු 182 ක් ලබාගත් අතර ෂර්මා නොදැවී ලකුණු 109 ක් රැස්කළේ පන්දු 60 කට පමණක් මුහුණ දීමෙනි. ඔහුගේ ඉනිමට හතරේ පහර 12 ක් සහ හයේ පහර 5 ක් ඇතුළත් විය.ඔහුට අගනා සහයක් ලබා දුන් හර්ෂල් ගිබ්ස් නොදැවී ලකුණු 66 ක් රැස් කළේය. පන්දු 58 කදී වාර්තා වූ ඔහුගේ ඉනිමට හතරේ පහර 7 ක් සහ හයේ පහර 2 ක් එක්විය. දෙදෙනා අතර 2 වැනි කඩුල්ල සඳහා නොබිඳුණු සම්බන්ධතාව ලකුණු 167 ක් විය.පිළිතුරු ඉනිම ක්‍රීඩා කළ කල්කටා පිලට ඕවර 20 අවසානයේ රැස්කර ගත හැකි වූයේ කඩුලු 4 කට ලකුණු 155 ක් පමණි.මුම්බායි පිල 182/1 (ඕවර 20) - රෝහිත් ෂර්මා නොදැවී 109, හර්ෂල් ගිබ්ස් නොදැවී 66කල්කටා පිල 155/4 (ඕවර 20) - ජැක් කලිස් 79, යුසුෆ් පතාන් නොදැවී 40චෙන්නායි පිලටකඩුලු 9 ක ජයක්මේ අතර දිල්ලි ඩෙයාර්ඩෙවිල්ස් කණ්ඩායමට එරෙහිව කඩුලු 9 ක පහසු ජයක් අත්කර ගැනීමට චෙන්නායි සුපර් කිංග්ස් පිල සමත් විය.දිල්ලි පිල 114/5 (ඕවර 20) - යෝගේෂ් නාගර් නොදැවී 43 (බෙන් හිල්ෆෙන්හෝස් 27/3)චෙන්නායි පිල 115/1 (ඕවර 15.2) - මුරලි විජේ 48, මයිකල් හසී 38, සුරේෂ් රයිනා 28.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=s1205146</link>
    <topic>කන්නන්ගර විදුහලට සියුම් ජයක්</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ රගර් ලීග් තරගාවලියේ කේරී විදුහල සහ සී.ඩබ්.ඩබ්.කන්නන්ගර විදුහල අතර ඊයේ (13)රත්මලාන ගුවන් හමුදා පිටියේ පැවැති තරගයෙන් ලකුණු 24-22ක සියුම් ජයක් වාර්තා කිරීමට කන්නන්ගර විදුහල සමත්විය.තරගයේ පළමුභාගය නිමාවනවිට දෙපිලම ලකුණු 12 බැගින් ලබා සිටියද දෙවැනි භාගයේ දී උණුසුම් සටනකින් පසුව ජය අත්කර ගැනීමට කන්නන්ගර විදුහලට හැකිවිය.ගෝල් 2ක් සහ උත්සාහක දිනුම් 2ක් වාර්තා කිරීමට කන්නන්ගර ක්‍රීඩකයෝ සමත්වූ අතර කේරී ක්‍රීඩකයන්ට ලබාගත හැකිවූයේ ගෝලයක් සහ උත්සාහක දිනුම් 3ක් පමණි.ඉසිපතනය කිංග්ස්වුඩ් පරදවයිකිංග්ස්වුඩ් විදුහලට එරෙහිව ලකුණු 35-5ක ජයක් අත්කර ගැනීමට ඉසිපතන විදුහල සමත්විය.තරගයේ පළමු භාගය නිමාවනවිට ලකුණු 8-5ක් ලෙස පෙරමුණ ගත් ඉසිපතන විදුහල ගෝල් 2ක්, උත්සාහක දිනුම් 3ක් සහ දඬුවම් පහර 2ක් එල්ල කළ අතර කිංග්ස්වුඩ් ක්‍රීඩකයන් රැස්කළේ උත්සාහක දිනුමක් පමණි.සා.තෝමස්ට 45-10ක ජයක්සාන්ත තෝමස් විදුහල සහ තර්ස්ටන් විදුහල අතර පැවැති තරගයෙන් ලකුණු 45-10ක ජයක් සාන්ත තෝමස් විදුහලට හිමිවිය. ගෝල් 5ක් සහ උත්සාහක දිනුම් 2ක් වාර්තා කිරීමට සාන්ත තෝමස් විදුහල සමත්වූ අතර තර්ස්ටන් විදුහල රැස්කරනු ලැබුවේ ගෝලයක් සහ උත්සාහක දිනුමක් පමණි. තරගයේ පළමු භාගය නිමාවනවිට ලකුණු 17-3ක් ලෙස සාන්ත තෝමස් විදුහල ඉදිරියෙන් සිටියේය.මලියදේව විදුහලට ජයලකුණු 29-7ක් ලෙස පන්නිපිටිය ධර්මපාල විදුහල පරාජය කිරීමට කුරුණෑගල මලියදේව විදුහල සමත්විය. තරගයේ පළමු භාගය නිමාවනවිට ලකුණු 12-7ක් ලෙස ඉදිරියෙන් සිටි මලියදේව ක්‍රීඩකයන් ගෝල් 2ක් සහ උත්සාහක දිනුම් 3ක් වාර්තා කළහ. ධර්මපාල විදුහල රැස් කළේ ගෝලයක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=s1205147</link>
    <topic>ඔබ්සර්වර්-මොබිටෙල් ජනප්‍රිය ක්‍රීඩකයා තරගය උණුසුම්</topic>
    <author/>
    <content>රුමේෂ් රත්නායකගේ නම සඳහන් කරනවිට ක්‍රිකට් ක්‍රීඩාවට ලැදි කාගෙත් මතකය දිව යන්නේ 1985 වසරේ සරවනමුත්තු පිටියේ දී ශ්‍රී ලංකා ක්‍රිකට් පිල ඉන්දියාවට එරෙහිව මංගල ටෙස්ට් ජය අත්කරගත් අවස්ථාවටය.එදා ඉන්දීය ඉනිමේ අවසන් කඩුල්ල ලෙස නායක කපිල් දේව් සිය පන්දුවට පෙරළා දුන් උඩපන්දුව විශ්මිත ලෙස රැක ගත් රුමේෂ් රත්නායක ශ්‍රී ලංකා ක්‍රිකට් ඉතිහාසයේ අමරණීය මොහොත සටහන් කළේය.වේගපන්දු යවන්නෙකු ලෙස ප්‍රකට රුමේෂ්ට දකුණතින් පා දඟපන්දු යැවිය හැකි බව දන්නේ අතලොස්සකි.1981 වසරේ පාසල් ක්‍රිකට් තරගවාරයේදී සාන්ත පීතර විදුහල වෙනුවෙන් ඔහු දවාගත් කඩුලු 111න් කඩුලු 49ක්ම බිඳ දමා තිබුණේ පාදඟ පන්දු යැවීමෙන්ය. එම වසරේ සමස්ත ලංකා හොඳම පාසල් පන්දුයවන්නා ලෙස සම්මාන දිනාගැනීමට ඔහු සමත්විය.ශ්‍රී ලංකාවට මංගල ටෙස්ට් ජය අත්කර දුන් තරග 3කින් සමන්විත ඉන්දු - ශ්‍රී ලංකා ටෙස්ට් තරගමාලාවේ දී රුමේෂ් කඩුලු 20ක් දවාලීය. මෙසේ එතෙක් මෙතෙක් ජාත්‍යන්තර කීර්තියක් ශ්‍රී ලංකාවට හිමිකර දුන් ක්‍රිකට් ක්‍රීඩකයන්ට ජාතික මට්ටමේ දොරටු විවර කෙරෙන ඔබ්සර්වර් - මොබිටෙල් වසරේ ජනප්‍රියතම පාසල් ක්‍රිකට් ක්‍රීඩකයා තේරීමේ තරගයේ මේ වනවිට පෙරමුණ ගැනීමට තර්ස්ටන් විදුහලේ අෂාන් වනිගරත්න සමත්වී සිටියි.ඔහු ජන්ද 42, 174ක් ලබාගෙන පෙරමුණේ පසුවෙද්දී සාන්ත ජෝශප් විදුහලේ එස්. සමරවික්‍රම ජන්ද 40, 709ක් ලබා දෙවැනි ස්ථානයේ පසුවෙයි.පාණදුර රාජකීය විදුහලේ කවිඳු අෂාන් ජන්ද 26, 004ක් ලබමින් පිටපලාත්වල ජනප්‍රියතම ක්‍රීඩකයන්ගේ ලැයිස්තුවේ මුල්තැනට පත්ව සිටියි.ජන්ද 25, 871ක් ලැබූ මීගමුව මාරිස්ටෙලා විදුහලේ ඇන්ජෙලෝ ජයසිංහ දෙවැනි ස්ථානයේ රැඳී සිටියි. මේ වනවිට ප්‍රථිපල මෙසේය.ඔබ්සර්වර් - මොබිටෙල් වසරේ ජනප්‍රියතම පාසල් ක්‍රිකට් ක්‍රීඩකයා -) අෂාන් වනිගරත්න (තර්ස්ටන්) 42, 1742) එස්. සමරවික්‍රම (සාන්ත ජෝශප්) 40,7093) සජීව සල්ගාදු (තර්ස්ටන්) 37,6734) ශෙහාන් ප්‍රනාන්දු (සාන්ත පීතර) 23,8015) කොෂාන් ධනුෂ්ක (නාලන්ද) 17, 4936) පසිඳු මධුෂාන් (ආනන්ද) 10,0237) ජේසන් පෙරේරා (සාන්ත බෙනඩික්ට්) 73078) සචින් පීරිස් (සාන්ත තෝමස්) 60029) අකිල ජයසුන්දර (ත්‍රිත්ව) 476610) ඒ. අපෝන්සු (සා.සෙබස්තියන් මොරටුව) 3844ඔබ්සර්වර් - මොබිටෙල් වසරේ ජනප්‍රියතම පාසල් ක්‍රිකට් ක්‍රීඩකයා (පිට පළාත්)1)කවිඳු අෂාන් (පාණදුර රාජකීය) 26, 0042) ඇන්ජෙලෝ ජයසිංහ (මාරිස්ටෙලා) 25, 8713) රුවන් බණ්ඩාර (විද්‍යාර්ථ) 23,1124) සසිඳු පෙරේරා (සා.ජෝන් පාණදුර) 16,6745) අෂාන් විමුක්ති (පාණදුර රාජකීය) 11,9016) කේෂාන් ගමගේ (විද්‍යාර්ථ) 90217) සංජික රිද්ම (සා. සර්වේෂස් මාතර) 62818) මොහොමඩ් සිල්මි (සා.අන්තෝනි පාණදුර) 43089) එම්. ජයසුන්දර (ජනාධිපති විදුහල) 354110) මධුසංඛ (සා.තෝමස් මාතලේ) 2964.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=f1205141</link>
    <topic>බඩ ඉරිගු රට යවපු යුගයක් තිබුණා ද</topic>
    <author/>
    <content>මෙරට කෘෂි කාර්මික ඉතිහාසයේ පරිවර්තනයකට මුල පුරමින් ලබන 22 වැනිදා තායිවානයට බඩ ඉරිඟු අපනයනය සිදු කරයි. පසුගිය වසරේ දී එලෙසම වී අපනයනය කිරීම සිදු විය. මේ ගැන, කෘෂිකර්ම ඇමැති මහින්ද යාපා අබේවර්ධන මහතා දැක්වූ අදහස් මෙසේ ය.2005 දී මේ රජය බලයට පත්වීමෙන් පසු දේශීය කෘෂි කර්මාන්තය නඟා සිටුවීමට පියවර රැසක් ගත්තා. ගොවීන්ට අවශ්‍ය ඉඩම් ලබා දීම, පොහොර සහනාධාර ක්‍රියාත්මක කිරීම, කෘෂි කාර්මික උපකරණ ආනයනය කිරීමේ දී විශේෂ සහන සැලැසීම, විදේශයන්ගෙන් උසස් තත්ත්වයේ දෙමුහුන් බීජ ආනයනය කිරීම, කෘෂි නිෂ්පාදන සඳහා සහතික මිලක් ඇති කිරීම ඒ අතරින් විශේෂ යි.මහ බැංකුව පෞද්ගලික අංශය දායක කර ගෙන, සමහර කෘෂි බෝග සඳහා පෙර අලෙවි ගිවිසුම් ගජ්ඉඒඝ ක්‍රමයක් හඳුන්වා දී තිබෙනවා. ඒ අනුව ගොවීන්ට සිය නිෂ්පාදන සඳහා ස්ථාවර මිලක් ලැබී තිබෙනවා. ඒ වගේම වී සඳහා සහතික මිල ක්‍රමයක් ක්‍රියාත්මක කෙරෙනවා. පසුගිය යූ.ඇන්.පී රජය කාලයේ දී මෙන්, ගොවීන්ට දැන් සිය දිවි නසා ගන්න වුවමනා නැහැ. රජය මේ ප්‍රශ්නයට ස්ථිර විසැඳුමක් ඇති කර තිබෙනවා.මේ රජය බලයට පත් වනවිට මෙරට නිෂ්පාදනය වූයේ දේශීය බඩ ඉරිඟු අවශ්‍යතාවෙන් 15%ක් පමණයි. එය දළ වශයෙන් මෙට්ට්‍රික් ටොන් 15,000 ක් පමණ වෙනවා. රට තුළ නිෂ්පාදනය වූ අස්වැන්න ත්‍රිපෝෂ නිෂ්පාදනය කිරීමටත් මදි. ඒ සඳහා විදේශයන් ගෙන් මෙරටට බඩ ඉරිඟු ආනයනය කිරීමට සිදු වුණා.ඒත් ගතවූ වසර හය තුළ රජය කෘෂි කාර්මික ක්ෂේත්‍රයට ලබා දුන් සහන නිසා රටට අවශ්‍යය නිෂ්පාදනය මෙරට තුළ දීම නිෂ්පාදනය කිරීමට හැකි වුණා. ඒ වගේම අපි දැන් බඩ ඉරිඟු රට පටවන්නත් පටන් අරගෙන. මේ මාසයේ අපි තායිවානයට කිලෝ දශ ලක්‍ෂයක් යවනවා. ඊට අමතරව කැනඩාවෙන් අපිට වසරකට මෙට්‍රික් ටොන් 10,000 ක ඇණවුමක් ලැබී තිබෙනවා. මේ ව්‍යාපෘතිය නිසා අනුරාධපුර දිස්ත්‍රික්කයේ ගලෙන්බිදුණුවැව, මයිලගස් වැව, මිගලෑව, තන්තිරිමලේ, විලච්චිය, නොච්චියාගම වගේ ප්‍රදේශවල ගොවීන් දෙදහස් පන්සියයකගේ පමණ ආර්ථිකය සවිමත් ව තිබෙනවා.ඉතිහාසයේ සිට අපේ රටේ අරගලය තිබුණේ අපට අවශ්‍ය ආහාර ද්‍රව්‍ය නිපදවීම සම්බන්ධයෙනු යි. අපනයනයක් ගැන අපි හිතුවේ නැහැ. ඒ නිසා අපි හුරුවෙලා හිටියේ අපේ ජනතාව කන, ඔවුන්ට අවශ්‍ය ආහාර ද්‍රව්‍ය නිෂ්පාදනය කිරීම ගැනයි.දැන් සහල් නිෂ්පාදනයෙන් අප එම ඉලක්කයට පැමිණ තිබෙනවා. අපේ ජනතාව ආහාරයට ගන්නා රතු කැකුළු, සම්බා හා අනෙකුත් ආහාර මෙරට නිෂ්පාදනය වෙනවා. ඒත් පිටරට වෙළෙඳපොළේ ඉල්ලුම තිබෙන්නේ බාස්මති හෝ වෙනත් එවැනි වර්ගයේ සහල් සඳහා යි. ඊළඟට අපේ රටෙන් විදේශයන්ට සංක්‍රමණය වූ ජනතාව අතර මේ රටේ සහල් සඳහා ඉල්ලුමක් තිබෙනවා. අප ඒ ඉල්ලුමට සහල් අපනයනය කරනවා. මසකට ටොන් 10,000 ක් පමණ සහල් අපනයනය කළත්. එය ප්‍රමාණවත් ඉලක්කයක් විදිහට සලකන්න බැහැ.අපි විදේශයන් ගෙන් මෙරටට ගෙන්වන්නේ සංචාරක ව්‍යාපාරය සඳහා අවශ්‍ය සහල් ප්‍රමාණය පමණයි. ඔවුන් එරට දී ආහාරයට ගන්නේ බාස්මතී හාලේ බත් නම්, ඔහුට මෙරට දීත් එම හාලේ බත් ආහාරයට ගැනීමට අවස්ථාව ලබා දිය යුතු යි. එය සංචාරක ව්‍යාපාරයේ අවශ්‍යතාවක්. අප ඉදිරියේ දී එම උත්සාහයෙන් බැහැර වීමට කල්පනා කරනවා.බදු පැනවීමෙන් ආනයනය සම්පූර්ණයෙන් නවත්වන්න බැහැ. එමඟින් පුළුවන් සීමා කිරීම පමණයි. ඒත් අපට බාස්මතී හෝ සංචාරක ව්‍යාපාරයට අවශ්‍ය වර්ගයේ සහලක්, දේශීය වශයෙන් ලබා දිය හැකි නම්, මුළුමනින්ම සහල් ආනයනය නැවැත්විය හැකියි. ඒ සඳහා අප වැඩි දියුණු කළ සහල් වර්ගයක් දේශීය වශයෙන් නිෂ්පාදනය කර තිබෙනවා. අපේ රටේ සහල් පර්යේෂකයන් සොයා ගත් කීර සම්බා එවැනි රසවත්, ගුණවත් සහල් විශේෂයක්.ප්‍රථමයෙන් සඳහන් කළ ලෙස මෙතෙක් කලක් අපේ අවධානය යොමු වූයේ කුස පිරවීම සඳහා යි. එතැනදී අප ගුණාත්මකභාවය අමතක කළා. ඒත් දැන් අපට එම ආකල්පයෙන් ඉවත් වීමට සිදුව තිබෙනවා.කීර සම්බාවල අස්වැන්න අඩු යි. ඒ නිසා ගොවියන් එය වගා කිරීමට පෙළඹුනේ නැහැ. ඒත් එම හාල් වර්ගය මිලෙන් ඉහළ යි. ගොවියාව ඒ නිසා වැඩි ලාභයක් ලබන්න පුළුවන්. මේ නිසා අප, ගොවියා වැඩි ආදායමක් ලැබිය හැකි ක්ෂේත්‍රයන්ට යොමු කරනවා.කුමක් හෝ වගා කිරීම වෙනුවට, වගා කළ යුත්තේ කුමක් ද? යන්න ගැන අපි ජනතාවට උපදෙස් දෙනවා. ඒත් කෘෂි ක්ෂේත්‍රයේ 90% ක්ම සිටින්නේ පෞද්ගලික අංශයේ ව්‍යාපාරිකයින්. වගා කළ යුත්තේ කුමක් ද? යන්න ඔවුන් ම තීරණය කළ යුතු යි. අපට පුළුවන් උපදෙස් දීම පමණයි.පසුගිය දිනවල නුවරඑළියේ ලීක්ස් කිලෝව රුපියල් 6 – 7 අතර වුණා. පෙර වසරේ ලීක්ස් කිලෝවක් රු. 135/= කට අලෙවි වූ නිසා, සේරම ගොවියෝ මේ වතාවේ ලික්ස් වැව්වා. අපි කලින්ම වැඩි ප්‍රමාණයක් ලීක්ස් වගාව සඳහා යොමුවී සිටින නිසා, වෙනත් වගාවන්ට යොමුවීමේ වැදගත්කම දැනුම් දුන්නා. ඒත් කවුරුවත් එය පිළිගත්තේ නැහැ.එක කාලෙකට තක්කාලි අතිරික්තයක් ඇවිත් විකුණ ගන්න බැරි තත්ත්වයක් එනවා. දැන් ගොවීන් බොහෝ දෙනෙක් වගා කරන්නේ විදේශීය බීජයන් ගෙන් නිපදවන සලාද, තක්කාලි වර්ගයි. අපේ රටේ ගොරකා, තක්කාලිවල ඉස්ම ගතිය වැඩියි. ඒත් කල් තබා ගන්න බැරි නිසා ගොවියන් වගා කරන්නේ සලාද තක්කාලි. එයින් සෝස් සකස් කරන්න බැහැ. තක්කාලි අතිරික්තයට හොඳ විසැඳුමක් දේශීය තක්කාලි වගා කිරීම යි.කෘෂිකර්ම දෙපාර්තමේන්තුව දේශීය බීජ වර්ග ආරක්‍ෂා කිරීම වෙනුවෙන් කැපවූ දෙපාර්තමේන්තුවක්. ඒත් ගොවීන් වැඩිය කැමැති දෙමුහුන් බීජ භාවිත කිරීමට යි. එයින් වැඩි ලාභයක් ලැබෙන නිසා දෙමුහුන් බීජ වගා කරන්න ගොවීන් වැඩි කැමැත්තක් දක්වනවා.දේශීය බිජවල රසය වෙනස්. ඒත් රියන් ගණන් දිග වැටකොළු අපේ බීජවල එන්නේ නැහැ. නමුත් ගුණය වැඩියි. ගොවියන් වැඩිය කැමැති ඵලදාව වැඩි කර ගන්නයි.කෘෂිකර්ම දෙපාර්තමේන්තුව දෙමුහුන් බීජ නිෂ්පාදනය කරන්නේ නැහැ. ඒ නිසා අපිට මෙරට බීජ අවශ්‍යතාව මුළුමනින්ම සම්පූර්ණ කරන්න බැහැ. දෙමුහුන් බීජ හදන්න පරම්පරා දෙකක් බලා සිටිය යුතු යි. අවසාන ප්‍රතිඵලය ගන්න අවුරුදු පහක් වත් යනවා. අපි සුළු වශයෙන් දෙමුහුන් බීජ හදනවා. ඒත් මුළු අවශ්‍යතාවටම සපයන්න නම් දීර්ඝ කාලයක් ගතවේවි.‘දිවි නැගුම’ වැඩසටහන සඳහා පසුගිය වසරේ දී ගෙවතු 15,000 ක් ආරම්භ කළා. එයට මේ වසරේ දී තවත් පවුල් 25,000 ක් සම්බන්ධව තිබෙනවා. වස විස නැති ආහාර හා පෝෂ්‍යදායි ආහාර වේලක් සෑම පවුලකටම ලබා ගැනීමට හුරු කිරීම මේ වැඩ සටහනේ පරමාර්ථය යි. මෙරට පවුල් ලක්‍ෂ 75 ක් පමණ ජීවත් වෙනවා. මේ සමඟ සසඳන විට මේ වැඩසටහනට සම්බන්ධව සිටින්නේ සුළු පවුල් සංඛ්‍යාවක් පමණයි. ඒත් ස්වයංපෝෂිත ආර්ථිකයක් නිර්මාණය කර ගත හැකි බවට ජීවමාන ආදර්ශයක් එමඟින් සපයනවා. ඒ අර්ථයෙන් අපිට ‘දිවි නැඟුම’ වැදගත්. පසුගිය කාලයේ ආහාර බෝග ක්ෂේත්‍රයේ ඇතිවූ මිල පහළ යෑමටත් සැලකිය යුතු දායකත්වයක් ‘දිවි නැඟුම’ සපයා තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=f1205143</link>
    <topic>උත්සාහ කළොත් පාත්තරය උඩුගං බලා යවන්න පුළුවන්</topic>
    <author>චතුරිකා ගමගේ</author>
    <content>වත්මන් තරගකාරී ලෝකය තුළ ඔද්දල් වී ඇති තුරුණු හදවත්වලට සද්ධර්ම සිසිලස ළඟා කර ගත හැකි ආකාරය පිළිබඳ ගාල්ල ඉහළ ඩික්සන් භාවනා මධ්‍යස්ථානාධිපති මාලිගාවිල අස්සජි හිමියන් සමඟ කළ සාකච්ඡාවකි මේ.මම හිතන්නේ අද අපේ රටේ තරුණ පිරිස් අයහපතට, වැරදි ක්‍රියාවන්ට යොමු වෙලා තිබෙන්නේ ඔවුන්ට නිවරැදි මග පෙන්වීමක් නොලැබෙන නිසයි. තරුණ හදවත්වලට කතාකර ඔවුන්ට යහපත, අයහපත පෙන්වා දීමට අවබෝධය ඇති පිරිසගේ අඩුවක් අද සමාජයේ තිබෙනවා. අද තරුණ පිරිස් විශාල වශයෙන් නොමඟ ගිහින් තිබෙන්නේ ඒ අඩුව නිසයි. නිවසක් ගතහොත් මවුපියන්ගේ නිවැරැදි ආදර්ශයක් ලැබෙන්නේ නැතිනම් තරුණ දරුවන් යහපත් මාර්ගයේ ගමන් කරන්නේ නැහැවෙසක් පොහොය දිනවල අපේ ඇතැම් තරුණ පිරිස් හැසිරුණු ආකාරය ඉතාම අශෝභනයි. ඔවුන් බුදුන්වහන්සේ සහ උන්වහන්සේගේ ධර්මය දකින්න ගියේ ලොරි රථවල නැගලා, විශාල ශබ්ද නගමින්, සිංදු කියමින්. වෙසක් පොහොය කියන්නේ විනෝද චාරිකාවක් නොවෙයි. තොරණක්, පෙරහැරක් බලලා, භක්ති ගීතයක් අහලා ඒ ළමයි සංවරශීලිකමක් ගොඩනගාගත්තද? මම තොරණ එපා කියන්නේ නැහැ. නමුත් අපේ තරුණ පිරිස් මේ ආකාරයෙන් අවිචාරශීලීව හැසිරෙද්දී බුදු දහම රැක ගන්න පුළුවන්ද? ඒ නිසා මේ තරුණ පිරිස නිවැරදි මාර්ගයට යොමු කරන්න අවබෝධය ඇති පිරිස් එකතු වෙන්න ඕනෑ. අධ්‍යාත්මික ගුණ ධර්ම පිරුණු මනසක් හදාගෙන ඒ තුළින් බුදුරජාණන් වහන්සේ සහ උන්වහන්සේගේ සද්ධර්මය දකින ආකාරය අපි ඔවුන්ට පැහැදිලි කර දිය යුතුයි.අද නවීන තාක්ෂණයත් සමඟ ජංගම දුරකථනය, අන්තර් ජාලය යනාදිය ඉතාම ජනප්‍රියව තිබෙනවා. ජංගම දුරකථන භාවිතය නිසා දරුවන්ගේ මනස ව්‍යාකූල වෙලා. ඒ නිසා දරුවන් නිතරම ගනුදෙනු කරන්නේ යන්ත්‍ර සූත්‍ර සමග. ඔවුන්ට හිතන්න පතන්න මානසික නිදහසක් නැහැ. අම්මා, තාත්තා, සහෝදර සහෝදරියන්, ගුරුවරු පිළිබඳ හැඟීමක් නැතිවෙලා. තාක්ෂණයේ දියුණුවත් සමග ළමයින් වැඩි වශයෙන් යොමුවන්නේ අයහපතට. ඒ නිසා මේ දරුවන්ගේ මනස සන්සුන් කරන්න නම් ව්‍යාකූල දේවල් ඔවුන්ගේ ජීවිතවලින් ටිකින් ටික ඈත් කළ යුතුයි.අම්මා, තාත්තා උදෑසන අවදිවන්නේ රැකියාවට දුවන්න බලාගෙන. ඔවුන්ට දරුවන් ගැන සොයන්න බලන්න, ඔවුන්ගේ ගැටලු පිළිබඳ කතා කරන්න වෙලාවක් නැහැ. මේ හේතු නිසා දරුවන් වරදට පෙළඹෙනවා. නිවසක් ගතහොත් අම්මා, තාත්තා ඇතුළු දරුවෝ සියලු දෙනාම දවස පුරා ගතකරන්නේ රත්වෙච්ච මනසින්. දුවන, රත්වෙලාම තිබෙන, ඉරිසියාවෙන්, කුහකකමින් ඇලලිලා තිබෙන මනස සන්සුන් කරගන්න ක්‍රමයක් ඔවුන් දන්නේ නැහැ. ඔවුන් ප්‍රශ්න වැඩි කර ගන්න දන්නවා හැර ප්‍රශ්න නිරාකරණය කරගන්න දන්නේ නැහැ. ඇයි අපේ මිනිස්සුන්ට මේ රත්වෙච්ච මනසින් ඈත්වෙලා අලුයම විනාඩි පහක් භාවනා කරන්න බැරි? අලුයම භාවනා කරනවා නම් ඒ නිවුණු සිතින් දවස පුරා වැඩ කරන්න පුළුවන්.බුදුරජාණන් වහන්සේ නිවන් දකින්න පමණක් බණ කියපු කෙනෙක් නොවෙයි. උන්වහන්සේ නිවන ලෙස හැඳින්වූයේ මානසික නිවීම. ඒ නිසා ඕනෑම පුද්ගලයෙක් ධර්මානුධර්ම ප්‍රතිපත්තිය අනුගමනය කරනවා නම් මානසික නිවීම ළඟා කරගන්න පුළුවන්. අපට යම් ගැටලුවක් මතු වුවහොත් එය අන් අය සමඟ සාකච්ඡා කළ යුතුයි. ප්‍රශ්නයක් තිබෙනවා නම් එම ප්‍රශ්නයට කිඳා බසිනවා නම් ඉන් සහනයක් ලැබෙන්නේ නැහැ. එම ප්‍රශ්නය තරමක් ඈතින් තබා, හොඳ සිහි නුවණින් කල්පනා කිරීමෙන් නම් ඕනෑම ප්‍රශ්නයක් නිරාකරණය කරගන්න පුළුවන්. බුදුහාමුදුරුවොත් අභියෝග ජය ගත්තේ ශක්තියෙන්. ඒ නිසා උන්වහන්සේ ගේ ධර්ම මාර්ගයේ ගමන් කරනවා නම් මේ ගැටලු විසඳා ගැනීම එතරම් අපහසු නැහැ.ඒ වෙනුවෙන් භික්ෂූන් වහන්සේලා විශාල කාර්යභාරයක් ඉටු කරනවා. නමුත් භික්ෂූන්වහන්සේලා තවත් කැප කිරීමක් කිරීම අවශ්‍යයි. නැතිනම් අනාගතයේදී සීලය, භාවනාව වැනි ගුණධර්මවලට යොමුවුණු පිරිසක් දකින්න ලැබෙන්නේ නැහැ. තොරණ පෙරහැර හා භක්ති ගීතවලින් පමණක් සතුටුවන පිරිසක් නිර්මාණය වේවි. දැනටමත් 75% පමණ සිටින්නේ එවැනි පිරිස්. මෙයින් සිදුවන්නේ බුදු දහමේ ගැඹුර නැතිවී යාමයි.එම නිසා වැඩිහිටි භික්ෂූන්වහන්සේලා එකතුවෙලා මේ ත්‍රිත්වය පිළිබඳ සාකච්ඡා කළ යුතුයි. තරුණ පිරිසගේ අාධ්‍යාත්මික අංශය ගොඩනැගීමට අවශ්‍ය සංවාදාත්මක සාකච්ඡාවක් නැතිකමේ අඩුව අද තදින්ම දැනෙනවා. එවැනි සංවාදයක්, කතිකාවක් ගොඩනැගුණේ නොමැති නම් බුදු දහමේ ගැඹුරු දේවල් නැත්තටම නැතිවෙලා යාවි. අද වෙසක් පොහොයත් හුදු උත්සවයක් පමණක් බවට පත්වෙලා. අාධ්‍යාත්මික ගුණ ධර්මයන්ගෙන් පිරුණු මනසක් හදාගෙන එයින් බුදුහාමුදුරුවන්ගේ ස්වරූපය දැකීම වෙසක් පොහොය දිනයේ දී අපි පුරුදු කළ යුතුයි. නමුත් වර්තමානයේ පවතින ආකාරයට ගියහොත් තව අවුරුදු 10ක්, 12ක් ගතවෙද්දී සීල, සමාධි භාවනාව ආදි සියල්ල ජනතාවගෙන් ඈත්වී යාවි.තවමත් අපි වාසනාවන්තයි. ආගම දහමට නැඹුරු වුණු තරුණ පිරිස් විශාල ප්‍රමාණයක් අදටත් අප අතර සිටිනවා. නමුත් ඒවගේ දෙතුන් ගුණයක පිරිසක් අයහපත් මාර්ගයේත් ගමන් කරනවා. එම නිසා දැන් පටන් කුඩා දරුවාගේ සිට සාරධර්ම ගුණධර්ම ප්‍රවර්ධනයක් සිදු කළේ නැතිනම් සමාජයේ විශාල පිරිහීමක් ඇතිවෙන්න පුළුවන්.මේ නිසා නිවසෙන් හා පාසලෙන් මේ වෙනස ආරම්භ කළ යුතුයි. මෙහිදී ගමේ පන්සලට සහ එහි හාමුදුරුවන්ට විශාල වගකීමක් පැවරෙනවා. අපේ ළමයින් යහපත් මාර්ගයට යොමු කරන්න දහම් පාසල ඉතාම වැදගත් ස්ථානයක්. නමුත් සතියේ දින පහේදි පාසලෙන් අධ්‍යාපන දැනුම ලබන දරුවන්ට හයවෙනි දවසේදීත් අධ්‍යාපන දැනුම පමණක් ලබා දීම ප්‍රමාණවත් නැහැ. දහම් පාසල වඩාත් ප්‍රායෝගික වැඩපිළිවෙළකට සකස් කළ යුතුයි. සමාජයේ යහපත් පුරවැසියකු ලෙස ජීවත්වන ආකාරය, අම්මා, තාත්තාට ගරු කරන ආකාරය පිළිබඳ දරුවන් ගේ මනසට හුරු කරන්න ඕනෑ. විශේෂයෙන් දරුවන්ට මුල සිට අවදිවුණු මනසින් ලෝකය දිහා බලන්න පුරුදු පුහුණු කිරීම වැදගත්.වර්තමානයේ පවතින රැල්ල වෙනස් කිරීම අපට ලෙහෙසියෙන් කරන්න බැහැ. නමුත් බුදුරජාණන් වහන්සේ පහළට ගලන පාත්තරය චිත්ත ශක්තියෙන් ඉහළට ගත්තා සේ අපටත් මේ අභියෝගය ජය ගන්න ශක්තිය තිබෙනවා. නමුත් කෙළෙස් පිරුණු මනසින් අපිට ඒක කරන්න බැහැ. එය හොඳ පිරිසුදු සිතකින් ආරම්භ කළ යුතුයි. ඒවගේම ඉහළ සිට සෑම දෙනාම මේ සඳහා අත්වැල් බැඳගත යුතුයි. අපේ අනාගතය අපේ දරුවන්, යහපත් දරු පරපුරක් නිර්මාණය වුවහොත් පමණයි යහපත් හෙටක් ගැන බලාපොරොත්තු තබා ගත හැක්කේ. ඒ නිසා වරදක් කළ කෙනෙකුට චෝදනා කරලා, නින්දා අපහාස කරනවාට වඩා ඒ තරුණ හදවතකට ළංවෙලා කරුණාවෙන් එම වරද වටහා දීමයි වැදගත්. ඒවගේම අයහපතට වඩා බුදු දහමට ළංවීමෙන් ලැබෙන සහනය පිළබඳවත් තරුණ හදවත්වලට පහදා දිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>14</day>
    </date>
    <link>http://www.dinamina.lk/2012/05/14/_art.asp?fn=f1205142</link>
    <topic/>
    <author/>
    <content>ගුරුන්නාන්සේ - ආ........ මේ අපේ ඉස්කෝලේ මහත්තයානේ, බොහොම කාලෙකින් මොකද මේ පැත්තේඉස්කෝලේ මහත්තයා - ගුරුන්නාන්සේ..... මම මේ ආවේ අපේ ලොකු දරුවාගේ හඳහන බලව ගන්න කියලා.ගුරුන්නාන්සේ - ඒක හොඳයි, ගමු බලන්න හඳහන.... ඉස්කෝලේ මහත්තයෝ, .... මේ දරුවාගේ හඳහන නම් බොහොම බලගතුයි. කවදාහරි මේ දරුවා රටේ හොඳ තැනකට එනවා සිකුරුයි. විදෙස්ගත වෙන්නත් වාසනා මහිමය තිබෙනවා. බය වෙන්න කාරි නෑ ඉස්කෝලේ මහත්තයෝ.... මේ දරුවා ඔබතුමාලගේ පරම්පරාවට ආඩම්බර විය හැකි තැනකට යනවා.එදා ගුරුන්නාන්සේ පළ කළ අනාවැකිය අද සඵල වී තිබේ. රංජිත් ලක්ෂ්මන් විජේවර්ධන නැතහොත් රංජිත් විජේවර්ධන නමින් කවුරුත් හඳුනන ඔහු අද විශ්වවිද්‍යාල කථිකාචාර්ය වරයෙකි. එසේ ම පරමාණුක බලශක්ති අධිකාරියේ වත්මන් සභාපති ධුරය හොබවන්නේ ද ඔහුය. අද සභාපතිතුමා සමඟ කතා බහක් විශේෂාංගය හැඩවන්නේ ඔහුගේ ජීවන අන්දරයෙනි.සමන් දෙවිදුන්ට අයත් යැයි සැලකෙන රත්නපුර, ඇහැලියගොඩ, එප්පාවල පදිංචිව සිටි ඩබ්ලිව්. ඒ. විජේවර්ධන යුවළට දරුවන් පස් දෙනෙකු වූ අතර පවුලේ පළමු දරුවා ලෙස රංජිත් මෙලොව එළිය දුටුවේ 1955 ජනවාරි 15 වැනිදා ය. හරිත පැහැයෙන් දිදුලන සෝබමාන නෙක තුරු ලතාවන් ගෙන් සුසැදි එප්පාවල ග්‍රාමය එදා පුංචි රංජිත් ට රජ දහනක් විය. සම වයසේ දරුවන් සමග ගම පුරා ඇවිදිමින් කෙළි දෙලෙන් ගත කළ ළමා විය ඔහුගේ ජීවිතයේ සුන්දරතම අවධියකි. මූලික අධ්‍යාපනය සඳහා ගමේ පාසල වූ තලාවිටිය විද්‍යාලයට ඇතුළත් කිරීමෙන් ළමා කාලයේ සුන්දරත්වය ඔහුට තවත් හොඳින් අත් විඳින්නට ලැබුණි. පාසල නිම වී ගෙදර එන අතරමග අසල්වැසි දරුවන් සමග දන් ගෙඩි කඩා ඒවායේ රස බැලීම එදා ඔහු පුරුද්දක් කර සිටියේ ය. නමුත් වැඩි කාලයක් නොගොස් ඔහුට තලාවිටිය විද්‍යාලයට ආයුබෝවන් කියන්නට සිදු වුණි.“අපේ අම්මයි, අප්පච්චියි දෙන්නම ගුරුවරු. පසු කාලීනව ඔවුන් විදුහල්පතිවරුන් බවටත් පත් වුණා. අපේ අප්පච්චිට අධ්‍යාපනයේ වටිනාකම පිළිබඳ දැනුම් තේරුම් කමක් තිබුණු නිසා අපිව ගමේ පාසලට යවන්න ඔහු කැමති වුණේ නැහැ. ඒ නිසා ඔහු මාව 5 පන්තියේ දී පන්නිපිටිය ධර්මපාල විද්‍යාලයට ඇතුළත් කළා.පාසල මාරු කළ ද සෙල්ලක්කාර කම මිසක පුංචි රංජිත් ඉගෙනීමට නම් එතරම් දක්ෂතාවයක් දැක් වූයේ නැත. නමුත් හදහන ගැන තිබූ විශ්වාසය නිසා දෙමාපියන් ඔහුට ඉගැන්වීමට බොහෝ උත්සාහයන් ගත්තේ ය. අද නැතත් කවදා හෝ දිනයක තමන් ගේ ලොකු පුතා හොඳ තැනකට ඒ යැයි රංජිත් ගේ දෙමාපියෝ විශ්වාස කළහ.පන්නිපිටිය ධර්මපාල විද්‍යාලයේ දී මම අධ්‍යාපනයට වඩා බාහිර ක්‍රියාකාරකම් වලටයි යොමු වුණේ. මට මතකයි මාව උනන්දු කරන්න හිතාගෙන අප්පච්චි මට කිව්වා පංතියේ පළමු වැනියා වුනොත් බයිසිකලයක් අරන් දෙනවා කියලා. නමුත් මට 15 වෙනියා. 16 වෙනියා ගෙන් ඉහළට යන්න බැරි වුණා. එත් නාලන්දා විද්‍යාලයට ආවට පස්සේ මම පළමු වැනියා වුණා. ඒත් බයිසිකලයක් ලැබුණේ නැහැ. එදා මම කෑගහලා ඇඬුවා. එතකොට අප්පච්චි අල්ලපු ගෙදර තිබුණු බයිසිකලයක් මට ගෙනත් දුන්නත් මම ඒක ප්‍රතික්ෂේප කළා. ඊට දවස් දෙක තුනකට පසු අප්පච්චි රුපියල් 125 කට මට බයිසිකලයක් ගෙනත් දුන්නා. බයිසිකලයක් ගෙනත් දීමටත් වඩා එයින් අප්පච්චි උත්සහ ගත්තේ මාව අධ්‍යාපනයට උනන්දු කරන්න යි.නගරයේ පාසල් වලට පැමිණීම අලුත් අත්දැකීමක් වුවද අම්මා සහ අප්පච්චීගෙන් වෙන්වී බෝඩින් කාමරවල ගත කරන ජීවිතය රංජිත් සහ ඔහු ගේ මල්ලිට අමිහිරි අත්දැකීමක් විය.අප්පච්චිට කොතරම් වැඩ රාජකාරි තිබුණත් ඔහු සති අන්තයේ අපිව බලන්න ආවා. දවසක් අප්පච්චි එද්දී අපි නැවතිලා හිටපු ගෙදර පොල් වළවල් වගයක් කපමින් සිටියා. පාඩම් කරන්න තිබුණු කම්මැලිකම නිසා අපි ඒ වැඩවලට ගියාට අප්පච්චි අපිව ඒ ගෙදරින් අස් කරලා තවත් තැනක නැවැත්තුවා. මේ විදිහට පන්නිපිටිය ධර්මපාල විද්‍යාලයේ සිටිය කාලයේ බෝඩිම් දහයකට විතර අපිව මාරු කළා. අප්පච්චි අපේ ඈතින් සිටියත් නිතරම අපි ගැන හොයලා බැලුවා. සෑම වාරයකම දෙතුන් වතාවක් ඔහු පාසලට ඇවිත් ගුරුවරුන් සමග අපේ අධ්‍යාපන කටයුතු පිළිබඳ කතා කළා.අප්පච්චිගේ පෙරැත්ත නිසාම නිවසින් බැහැරව බෝඩිම් කාමරයකට කොටු වී සිටිය ද රංජිත් ඉඩ ලැබෙන සෑම මොහොතකම ගමට ගොස් තම යහළු මිත්‍ර සමාගමට වැටී සුපුරුදු දඟකාරකම් වල යෙදුණේ ය.පොඩි කාලේ නිවාඩුවට ගෙදර ගියහම අම්මා අතින් හදපු කෑම ටිකක් කාලා යාළුවොත් එක්ක සෙල්ලම් කරන රාජකාරිය තමයි කළේ. ඒත් කොහේ ගියත් හවස 6 වෙද්දී ගෙදර ඇවිත් පාඩම් කරන්න කියලා අප්පච්චි නීතියක් දාලා තිබුණා. මට මතකයි අපේ ගේ පිටිපස්සේ ලොකු කළු ගලක් තිබුණා. පොඩි කාලේ තිබුණු දඟකාරකම කොච්චර ද කියනවා නම් එදා අපි ඒ ගල උඩට නගිනවා. ඒත් අද ඒක දැත්කහම එදා ඒක කොහොම නැග්ග ද කියලා පුදුම හිතෙනවා. අද ඒක නගිනවා තියා හිතන්නවත් බැහැ.ඒ දවස්වල අපේ අප්පච්චිට රබර් ඉඩම් තිබුණා. සමහර දවස් වලට මල්ලියි, මම යි ඉස්ටෝරුවේ වැඩත් කරනවා. දර පලනවා, පොල් ලෙලි ගහනවා. කොහොම වුනත් ගමේ ගත කරපු කාලය බොහොම සුන්දර යි. මට අපේ අප්පච්චි කවදාවත් වැරැද්දකටවත් ගහලා නැහැ. ඒත් නංගිලා, මල්ලිලාට නම් සැර කරනවා. මම හිතන්නේ මම වැරැද්දක් කළත් අප්පච්චි නොදැක්කා වගේ හිටියේ හඳහනේ හැටියට මට හොඳ දෙයක් වෙයි කියලා හිතාගෙන යි.8 පංතියේ දී ධර්මපාල විද්‍යාලයෙන් කොළඹ නාලන්දා විද්‍යාලයට පැමිණීම ඔහුගේ ජීවිතයේ තවත් සුවිශේෂී සන්ධිස්ථානයක් විය. කුඩා කල පටන් අධ්‍යාපනයෙන් එතරම් කැපී පෙනෙන දක්ෂතාවයක් පෙන්නුම් නොකළ රංජිත් නාලන්දා විද්‍යාලයට පැමිණීමත් සමග ක්‍රමයෙන් අධ්‍යාපනයෙන් ඉදිරියට ආවේ ය.සාමාන්‍ය පෙළ විභාගයට යද්දී මම පංතියේ පළමු කිහිප දෙනා අතර සිටියා. ඒ දවස් වල සාමාන්‍ය පෙළ විභාගයට විෂයයන් 8ක් තිබුණා. උසස් ගණිතය, ව්‍යවහාර ගණිතය, ශුද්ධ ගණිතය කියලා ගණිතය විෂයයන් තුනක් තිබුණා. කොහොම නමුත් මම සාමාන්‍ය පෙළ විභාගය සමත් වුණා.රංජිත්, සාමාන්‍ය පෙළ විභාගයෙන් සමත් වීමෙන් වඩාත් සතුටු වූයේ ඔහුගේ දෙමාපියන් ය. ගණිතය විෂයයට තිබූ විශේෂ උනන්දුව සහ කැමැත්ත හේතුවෙන් ඔහු උසස් පෙළ විභාගය සඳහා තෝරා ගත්තේ ද ගණිත අංශය යි. ඒ වෙද්දී අධ්‍යාපනයට තිබූ උනන්දුව හේතු කොට ගෙන ඔහු එක් වරම උසස් පෙළ විභාගය ද සමත් වී ඔහු මෙතෙක් පැමිණි ඔහුගේ ගමන තරමක් වෙනස් කර ගත්තේ ය.මගේ හඳහනට අනුව ඉගෙන ගන්න විදෙස් ගත වන බව කියා තිබූ නිසා මගේ දෙමව්පියෝ සිතුවේ මම වෛද්‍යවරයෙක් හෝ ඉංජිනේරුවරයෙක් වෙයි කියලයි. ඔවුන් ඒකට ආසාවෙන් හිටියත් මම මුල ඉදලම ඒ විෂයයන් වලට කැමැත්තක් දැක් වූයේ නැහැ. මට ඉංජිනේරු පීඨයට ඇතුළත් වෙන්න ලකුණු තිබුණා. නමුත් ඒ දවස්වල රසායන විද්‍යාවේ තිබූ දුර්වලතාවයන් හේතුවෙන් මට ඒ අංශයට යන්න බැරි වුණා. නමුත් පේරාදෙණිය විශ්වවිද්‍යාලයේ විද්‍යා පීඨයට මම ඇතුළත් වුණා. මම විද්‍යා පීඨයට ඇතුළත් වුණු එක හොඳයි කියලා අද මට හිතෙනවා.පේරාදෙණිය විශ්වවිද්‍යාලයෙන් භෞතික විද්‍යා විෂය පිළිබඳ විශේෂ උපාධියක් හැදෑරූ ඔහු පළමු පංති සාමාර්ථයක් ලබා ගත්තේ ය. එහි ප්‍රතිඵලයක් ලෙස ඔහුට එම විශ්වවිද්‍යාලයේම තාවකාලික කථිකාචාර්ය තනතුරක් ද ලැබුණි. පසුව ඔහු ස්ථිර කථිකාචාර්යවරයෙක් බවට ද පත් වුණේ ය.විශ්වවිද්‍යාලයේ රාජකාරී කටයුතු කරන අතරතුර දෙමාපියන් ගේ හීනය සැබෑ කරමින් 1980 වසරේ දී ඔහුට නිව්යෝක් හි ස්ටේට් විශ්වවිද්‍යාලයට ශිෂ්‍යත්වයක් ලැබුණි. වසර පහක පමණ කාලයක් එහි අධ්‍යයන කටයුතු සිදු කළ රංජිත් පළමු වසරේදීම ර්ඉජ විභාගය සමත් වී ර්‍ථඩඤ උපාධිය හැදෑරීමට සුදුසුකම් ලබා ගත්තේ ය.ර්‍ථඩඤ උපාධිය ලැබූ පසු මාව එහෙ තියා ගන්න එහෙ හිටපු සුපවයිසර් කෙනෙකුට උවමනාව තිබුණා. නමුත් අම්මා, අප්පච්චිට වගේම රටට තිබුණු ආදරයත් නිසා මම තාත්තාට අසනීප යි කියලා බොරුවක් කියලා ලංකාවට ආවා.ලෝකේ කොතැනක ගියත්, ඒ රටවල කොතරම් සැපසම්පත් තිබුණද තම මව් රටට තිබූ ආදරය නිසාවෙන් 1985 වසරේ දී නැවත ලංකාවට පැමිණි රංජිත් සිය සුපුරුදු විශ්වවිද්‍යාල ජීවිතය ඇරඹී ය.1985 සිට මට පේරාදෙණිය විශ්වවිද්‍යාලයේ ජ්‍යෙෂ්ඨ කථිකාචාර්ය වරයෙක් ලෙස රාජකාරී කටයුතු කිරීමේ අවස්ථාව උදා වුණා. පසු කාලීනව මට ජාත්‍යන්තර පරමාණුක බලශක්ති ආයතනයෙන් ශිෂ්‍යත්වයක් ලැබුණා. මම ටික කාලයක් මිචිගන් විශ්වවිද්‍යාලයේත් සේවය කළා. එහිදී මම න්‍යෂ්ටික ප්‍රතික්‍රියක පිළිබඳ වැඩිදුර අධ්‍යාපනයක නියැලුණා.න්‍යෂ්ටික භෞතික විද්‍යාව පිළිබඳ ලෝකයේ තිබෙන උසස්ම විශ්වවිද්‍යාලවලින් න්‍යායික මෙන්ම ප්‍රායෝගික පුහුණුව ලැබූ රංජිත්ට විශාල වැටුපකට ලෝකයේ වෙනත් රටක සේවය කිරීමට සුදුසුකම් තිබුණා. ඔහු ලංකාවට පැමිණෙන්නේ තමන් උගත් දැනුමින් තම මව්බිමට සේවයක් ලබා දීමේ උදාරතර චේතනාව පෙරදැරිව ය. ඒ අනුව තමන් උගත් දැනුමින් විශ්වවිද්‍යාල දරුවන් පෝෂණය කරමින් සිටි රංජිත් එදා ජාතික මතවාදයක් ගොඩනැගීමේ දී පෙරමුණ ගෙන ක්‍රියා කළේ ය. එදා ඔහු විශ්වවිද්‍යාල සිසුන්ගේ එකමුතුවෙන් “හෙළ හඬ” නමින් සංගමයක් ද පිහිටුවාගෙන ඊට ද නායකත්වය සැපයී ය.රට ගැන සිතා රටට සේවයක් කිරීමේ උවමනාවෙන් සිටි රංජිත් විජේවර්ධනයන් පසු කාලීනව විදුලිබල හා බලශක්ති අමාත්‍ය පාඨලී චම්පික රණවක අමාත්‍යතුමාගේ දේශපාලන කටයුතුවලට සහයෝගය දුන්නේ ය.එදා සිට චම්පික රණවක ඇමතිතුමා සමග මගේ ලොකු හිතවත්කමක් තිබුණා. මගේ හැකියාවන් ඔහු හදුනාගෙන තිබුණා. ඒ නිසා විශ්වවිද්‍යාලයකට කොටු වී සිටිනවාට වඩා මම ඉගෙන ගත් දෙයින් ඊට වඩා ප්‍රයෝජනයක් ගත යුතු බව කල්පනා කරලා එතුමා මාව පරමාණුක බලශක්ති අධිකාරියේ සභාපති ධුරයට පත් කළා.මේ ධුරයට පත් වීමත් සමඟ මම ඉගෙන ගත් දෙයින් රටට හොඳ දෙයක් කරන්න පුළුවන් කියන හැඟීම මට ඇති වුණා. දැන් මේ ආයතනය හරහා අපි විවිධ අලුත් වැඩසටහන් සිදු කරමින් පවතිනවා. පසුගිය දිනවල බලපත්‍ර රහිත ඔ-අචර මැෂින් පාවිච්චි කිරීම පිළිබඳ ගැටලුවක් ඇති වුණා. අදාළ බලපත්‍රයක් රහිතව ඔ-අචර මැෂින් එකක් පාවිච්චි කිරීම ඉතා අවදානම් සහගත කටයුත්තක්. එයින් විකිරණ පිටතට නිකුත් වෙන්න පුළුවන්. ඒ නිසා එවැනි බලපත්‍ර රහිත ඔ- අචර මැෂින් පාවිච්චිය නතර කිරීමට අපි පසුගිය කාලේ විශේෂ වැඩපිළිවෙළක් සකස් කළා.1987 වසර රංජිත් විජේවර්ධනයන්ට තවත් සුවිශේෂී වසරක් විය. ඔහු තිලංගිකා රාජරත්න සමඟ විවාහ දිවියට එළඹියේ එම වසරේ දීය. 1991 වසරේ දී ඔවුන්ගේ කැදැල්ලට එකතු වූ පුතණුවන් ඔවුන් ගේ ජීවිතවලට නව ආලෝකයක් ගෙන ආවේ ය. ඔහු අද පෞද්ගලික විශ්වවිද්‍යාලයක ඉංජිනේරු පීඨයේ අධ්‍යාපනය හදාරයි.කුමන තනතුරු, නම්බු නාම ලැබුණ ද විජේවර්ධනයන් සුපුරුදු විශ්වවිද්‍යාලයේ ඉගැන්වීම් කටයුතු නතර කළේ නැත. අදටත් ඔහු දහස් ගණනක් සිසුන්ට සිය ශිල්ප ඥානය ලබාදීමෙහි නියැලී සිටී.මම නුවර පරිසරයට කැමතියි. එදා විශ්වවිද්‍යාලයේ සේවය කරද්දී මට ආණ්ඩුවෙන් වැටුප ලෙස ලැබුණේ රුපියල් පන්දහසයි. එදා ලක්ෂයක් දුන්නත් කොළඹ එන්නේ නැතැයි යන මතයේ සිටි මට අද කොළඹ එන්න වුණා. ඒ ගැන මගේ හිතේ දුකක් නැහැ. මම මේ ආයතනයේ කටයුතු කරන්නේ ඉතාම සතුටින්.මම හිතන්නේ පුද්ගලයෙකුට උගත්කම පමණක් තිබිලා වැඩක් නැහැ. මම ඕනෑම කෙනෙකුට කියන්නේ මගේ උගත්කම නොවෙයි මනුස්සකම බලලා සලකන්න කියලයි. මම අපේ ආගම දහමට, ජාතියට ගරු කරන පුද්ගලයෙක්. අපි ප්‍රෞඪ ඉතිහාසයක් තිබෙන ජාතියක්. ඒ වගේම අපේ රට සිංහල බෞද්ධ රටක්. ඒ වුනාට ඕනෑම කෙනෙකුට අපේ රටේ ජීවත් වෙන්න පුළුවන්. නමුත් අයිති කරගන්න බැහැ. සිංහල භාෂාව කියන්නේ ලෝකයේ ආදී කාලීන භාෂාවලින් එකක්. මෙවැනි ඉතිහාසයක් තිබෙන රටක ජීවත් වීමට ලැබීම අපේ වාසනාවක්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n1205151</link>
    <topic>සුබසාධනය අතින් ශ්‍රී ලංකාව ලෝකයේ ඉහළම තැනක</topic>
    <author>මහින්ද අලුත්ගෙදර</author>
    <content>සුබසාධන කටයුතු සැලසීම අතින් ශ්‍රී ලංකාව ලෝකයේ ඉහළම ස්ථානයේ පසුවන බව ජනාධිපති මහින්ද රාජපක්ෂ මහතා අවධාරණය කරයි.නිදහස් අධ්‍යාපනය හා නිදහස් සෞඛ්‍යය සේවාවන් සැපයීම සැලැකීමේදී ලෝකයේ කිසිදු රටක් ශ්‍රී ලංකාව හිමිකරගෙන ඇති ස්ථානයට පැමිණ නොමැති බවද රෝහලකට පැමිණෙන ඕනෑම විදේශිකයෙකුට වුවද නොමිලයේ ප්‍රතිකාර ලබාදෙන බවද ඒ මහතා පෙන්වා දෙයි.ජනාධිපතිවරයා මේ බව සඳහන් කළේ අරලියගහ මන්දිරයේදී ඊයේ (14) පැවැති ‘ජාත්‍යන්තර හෙද දින සැමරුම - 2012’ උළෙල අමතමිනි. පර්යේෂණ තුළින් ඔප් නැංවුණ ගුණාත්මක හෙඳ සේවාවකින් පරතරය පියවමු යන්න තේමාව කරගත් මේ සැමරුම් උළෙල රාජ්‍ය සේවා එක්සත් හෙඳ සංගමය විසින් සංවිධානය කර තිබිණි.එහිදී වැඩිදුරටත් අඳහස් දැකුවූ ජනාධිපති මහින්ද රාජපක්ෂ මහතා සඳහන් කළේ ශ්‍රී ලංකාවේ වත්මන් රජය රටේ ජනතාවට සහන සැළසීමේ අරමුණින් වැඩි වියදමක් දරමින් ජනතාවට අවම මිල ගණන් යටතේ පරිභෝජනය සඳහා අවස්ථාව සළසා දෙන බවයි.වසර ගණනාවක සිට මේ රටේ ගොවි ජනතාව වෙනුවෙන් පොහොර සහනාධාරය ලබාදෙන බව සිහිපත්කළ මහින්ද රාජපක්ෂ මහතා ඇතැමුන් මේ තත්ත්වය අවබෝධ කරගෙන නොමැති බවද රට සංවර්ධනය කිරීම සඳහා රජය විවිධ වැඩසටහන් ක්‍රියාත්මක කර තිබෙන බවද ප්‍රකාශ කළේය.රට සංවර්ධනය නොකර රැකියා පමණක් ලබාදීම ප්‍රමාණවත් නොවන බව සඳහන් කළ ඒ මහතා සුබ සාධන පහසුකම් සළසාලමින් රටේ ජනතාව වෙනුවෙන් සමෘද්ධි සහනාධාරය ලබාදෙන බවද ජනතාවට නොමිලයේ මෙන්ම අවම මිල ගණන් යටතේ ලබාදෙන සහන රැසක් පවතින බවද පැවසීය.විදේශ රටවලින් පැමිණ අපේ රට සංවර්ධනය නොකරන බව කී ජනාධිපතිවරයා හෙට උපදින දරුවන් වෙනු‍වෙන් ආඩම්බරයෙන් ජීවත් විය හැකි රටක් නිර්මාණය කිරීම යුගයේ අවශ්‍යතාව බවද ඒ සඳහා යුතුකම් රැසක් අපවෙත පැවරී තිබෙන බවද කීවේය.හෙඳ හෙඳියන් වශයෙන් නිදහස් සෞඛ්‍ය සේවාව හරහා ඉහළ සේවාවක් ඉටුකරන බව පෙන්වා දුන් ජනාධිපති මහින්ද රාජපක්ෂ මහතා මේ ක්ෂේත්‍රයේ පිරිසට පවතින ගැටළු සඳහා සාකච්ඡාවෙන් විසඳුම් සොයාගත හැකි බවද එලෙස සාකච්ඡාකර යම් ගැටළුවක් විසඳා ගතහැකි පිරිසක් වත්මක් රජය නියෝජනය කරන බවද පෙන්වා දුන්නේය. හෙඳ හෙදියන් වෙත බැංකු පහසුකම් හදුන්වා දෙමින් පීපල්ස් මර්චන්ට් ෆිනෑන්ස් ආයතනයේ බැංකු ගිණුම් පිරිනැමීම ජනාධිපති මහින්ද රාජපක්ෂ මහතා අතින් සිදු කෙරුණු අතර ශ්‍රී ලංකාවේ සෞඛ්‍ය සේවාව වෙනුවෙන් ඉටුකළ මෙහෙවර අගය කරමින් රාජ්‍ය සේවා එක්සත් හෙඳ සංගමය විසින් ජනාධිපතිවරයා වෙත විශේෂ තිළිණයක්ද පිරිනැමූහ.ඊට අමතරව ජනාධිපති මහින්ද රාජපක්ෂ මහතා වෙත සුවය සඟරාවේ පිටපතක්ද පිරිනැමිණිනි. රාජ්‍ය සේවා එක්සත් හෙඳ සංගමයේ සභාපති මුරුත්තෙට්ටුවේ ආනන්ද හිමි, සෞඛ්‍ය ඇමැති මෛත්‍රීපාල සිරිසේන, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, ජල සම්පාදන හා ජලාපවහන ඇමැති දිනේෂ් ගුණවර්ධන, පාර්ලිමේන්තු මන්ත්‍රී ජේ.ආර්.පී සූරියප්පෙරුම, සෞඛ්‍ය අමාත්‍යාංශයේ ලේකම් වෛද්‍ය රවීන්ද්‍ර රුබේරු මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n1205152</link>
    <topic>නුවරඑළියේ පාසල් 523ක සිසුන්ට නොමිලේ කිරි</topic>
    <author>අසේල කුරුළුවංශ</author>
    <content>නුවරඑළිය දිස්ත්‍රික් කිරි ගොවි ගැටලුවට විසඳුම් ලෙස ආර්ථික සංවර්ධන ඇමති බැසිල් රාජපක්ෂ මහතාගේ සංකල්පයකට අනුව ක්‍රියාත්මක කිරීමට සැලසුම්කර තිබූ නුවරඑළිය දිස්ත්‍රික් පාසල් ළමුන්ට කිරි වීදුරුව බැගින් ලබාදීමේ වැඩසටහන ඊයේ (14) නුවරඑළිය යහපත් එඩේරාගේ කන්‍යාරාමයේ දී නිල වශයෙන් ආරම්භ කෙරිණි.දිස්ත්‍රික්කයේ පාසල් 523 අධ්‍යාපනය ලබන ළමයින් 156405 ක් හා ගුරුවරුන් 8981 අතර මෙම වැඩපිළිවෙළ යටතේ දිනපතා කිරි වීදුරුව බැගින් බෙදා දීමට නියමිතය.මේ සඳහා දිනකට වැය වෙතැයි අපේක්‍ෂිත මුදල රුපියල් ලක්‍ෂ පහකි.දිනකට අදාළ වැඩපිළිවෙළ සඳහා කිරි ලීටර 10,000 ක් අවශ්‍ය බව මහනුවර දිස්ත්‍රික් ලේකම් ඩී. පී. ජී. කුමාරසිරි මහතා කීය.ආර්ථික සංවර්ධන නියෝජ්‍ය ඇමති මුත්තු ශිවලිංගම්, මධ්‍යම පළාත් කෘෂිකර්ම, වාරිමාර්ග හා පශු සම්පත් ඇමති නිමල් පියතිස්ස යන මහත්වරු ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n1205153</link>
    <topic>මහාචාර්ය වල්පොල රාහුල මාහිමි අනුස්මරණ සමරු මුද්දරයක්</topic>
    <author>උපාලි ක‍රුණාරත්න</author>
    <content>මහාචාර්ය වල්පොල රාහුල මාහිමිපාණන් වහන්සේ අනුස්මරණය කරමින් සමරු මුද්දරයක් සහ මුල් දින කවරයක් අද(15)පෑලියගොඩ විද්‍යාලංකාර පිරිවෙනේදී නිකුත් කෙරේ. පෑලියගොඩ විද්‍යාලංකාර පරි‍වේනාධිපති ආචාර්ය වැලමිටියාවේ කුසලධම්ම නාහිමිපාණන්ගේ ප්‍රධානත්වයෙන් අගමැති දි.මු ජයරත්න මහතාගේ සහභාගිත්වයෙන් පෙරවරු 9.15ට මේ උත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n1205154</link>
    <topic>‘සිකුරු සංක්‍රාන්තිය’ 6දා</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>වසර සීයකට දෙවතාවක් පමණක් දැකගත හැකි වන සූර්යයා, සිකුරු ග්‍රහයා සහ පෘථිවිය ඒකරේඛීය (එකම තලයක) පිහිටන “සිකුරු සංක්‍රාන්තිය” නමින් හඳුන්වන දුර්ලභ ග්‍රහ පිහිටීම ලබන මස 6 දින සූර්ය උදාවත් සමඟ ශ්‍රී ලංකා වාසීන්ට දැකගත හැකි බව ආතර්සී ක්ලාක් ආයතනය ප්‍රකාශ කරයි.මේ ග්‍රහ පිහිටීම පොළොවේ සිට නිරීක්ෂණය කරන විට සිකුරු ග්‍රහ ලෝකය සූර්යාගේ මතුපිට හරහා ගමන් කරනවාක් මෙන් පෙනෙන බව ආතර් සී ක්ලාක් ආයතනයේ තාරකා විද්‍යාව පිළිබඳ පර්යේෂණ විද්‍යාඥ ඉන්දික මැදගංගොඩ මහතා දිනමිණට පැවැසීය.මෙයට පෙර සිකුරු සංක්‍රාන්තිය 2004 වසරේ පෘථිවි වාසීන්ට දැකගත හැකිවූ අතර නැවත එය ජනතාවට දැකගත හැකි වනුයේ ලබන ශතවර්ෂයේ 2117 සහ 2125 යන වර්ෂවලදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n1205155</link>
    <topic>උතුරු මැද වාරණයටමූලික ලිඛිතවිරෝධතාවක්</topic>
    <author>අනුරාධපුර මධ්‍යම විශේෂ</author>
    <content>උතුරු මැද පළාත් සභාව නියමිත කාලයට පෙර විසුරුවාහැරීම වළක්වන ලෙස ඉල්ලා උතුරු මැද පළාත් සභාවේ විපක්‍ෂයේ මන්ත්‍රීවරයෙකු වන අනිල් රත්නායක මහතා විසින් උතුරු මැද පළාත්බද සිවිල් අභියාචන මහාධිකරණයේ පවරා ඇති නඩුවට එරෙහිව මූලික ලිඛිත විරෝධතාවන් ඊයේ (14) ගොනු කෙරිණි.උතුරු මැද පළාත් ප්‍රධාන ඇමැති බර්ට් ප්‍රේමලාල් මහතා ඇතුළු උතුරු මැද පළාත් සභාවේ වගඋත්තරකාර සෙසු ඇමැතිවරු වෙනුවෙන් ජ්‍යෙෂ්ඨ නීතිඥ මහේෂ් පුස්වැල්ල මහතා මූලික ලිඛිත විරෝධතා අධිකරණය හමුවේ ගොනු කෙළේය.උතුරු මැද පළාත්බද සිවිල් අභියාචනා මහාධිකරණයට විරෝධතා ගොනුකරමින් ප්‍රධාන ඇමැති බර්ටි පේ‍්‍රමලාල් දිසානායක මහතා ඇතුළු වගඋත්තරකාර ඇමැතිවරුන් සඳහන් කර ඇත්තේ ආණ්ඩුක්‍රම ව්‍යවස්ථාවේ 154,ජ (4) (ආ) ව්‍යවස්ථාවේ ප්‍රතිපාදනවලට අනුව උතුරුමැද පළාත්බද සිවිල් අභියාචනා මහාධිකරණයට මෙවැනි නඩුවක් විභාග කොට තීන්දුවක් ලබාදීමට නොහැකි බවයි.ඊට අමතරව මැතිවරණ පැවැත්වීමේ අත්හිටුවීමේ රිට් ආඥා නිකුත්කිරීමේ බලයක් සිවිල් අභියාචනා මහාධිකරණයට නැති බවද විරෝධතා ගොනුකරමින් කියා සිටින මහ ඇමැතිවරයා ඇතුළු වගඋත්තරකරුවන් ඇතුළු පෙත්සම විභාගයට නොගෙනම නිෂ්ප්‍රභ කරන ලෙස අධිකරණයෙන් ඉල්ලා තිබේ.මෙම නඩුව මේ මස 16 වැනි දිනම විභාගයට ගෙන අවසන් නියෝගය එදිනටම ලබාදෙන ලෙසද වගඋත්තරකරුවන් අධිකරණයෙන් ඉල්ලා ඇත.උතුරු මැද පළාත් සභාව නියමිත ධුර කාලයට පෙර විසුරුවා හැරීම තහනම් කරමින් දැනට පනවා ඇති අතුරු තහනම් නියෝගය විසුරුවා හරින ලෙසත්, නඩුව විභාගය නිෂ්ප්‍රභ කරන ලෙසත් වගඋත්තරකාර මහ ඇමැතිවරයා ඇතුළු පළාත් මන්ත්‍රීවරු වැඩිදුරටත් අධිකරණයෙන් ඉල්ලා තිබේ.මේ මස 16 වැනිදා ද්විපුද්ගල විනිසුරු මඬුල්ලක් හමුවේ මේ නඩුව යළි විභාග කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n1205156</link>
    <topic>ස්ථාන මාරුවී යන ගුරුවරියකටබැනවැදී රතිඤ්ඤා පත්තුකර දමලා</topic>
    <author/>
    <content>පොල්ගම්පල, කෙවිටියාගල මහා විද්‍යාලයෙන් ස්ථානමාරුවක් ලැබ යාමට සූදානම් වූ පාසල් ගුරුවරියකට රතිඤ්ඤා පත්තුකර දමා පරුෂ වචනයෙන් බැනවැදීම සම්බන්ධයෙන් තිදෙනෙකු මීගහතැන්න පොලිසිය අත්අඩංගුවට ගෙන ඇත. මීගහතැන්න ළිහිනියාව විදුහලට මාරුවීම් ලැබූ මෙම පාසල් ගුරුවරිය තම ලිපි ලේඛන බඩු බාහිරාදිය භාරදී යාමට පැමිණි අවස්ථාවේ මේ සිද්ධියට මුහුණපෑහ.පාසල් ගුරුවරියගේ ස්වාමියා මෝටර් රථයද රැගෙන ඇයව කැටුව යාමට පාසල අසලට පැමිණ ඇත. ඇය මෝටර් රථයට ගොඩවීමේදී මෙම ප්‍රහාරය ඇයට එල්ල වී ඇත.විදුහලේ පාසල් සංවර්ධන සමිතියේ නිලධාරීන් මෙම සිද්ධියට අත්අඩංගුවට ගෙන ඇත. විදුහල්පතිනියගෙන්ද පොලිසිය සිද්ධිය සම්බන්ධයෙන් කටඋත්තරයක් ලබාගෙන ඇත. පාසල් ළමුන් මෙම සිද්ධියට පෙළඹවීමට උත්සහයක් දරා ඇති බවද පොලිසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n1205157</link>
    <topic>රට සංවර්ධනයට විදේශ රැකියා ශ්‍රමිකයන්ප්‍රබල දායකත්වයක් ලබා දෙනවා</topic>
    <author>මහින්ද අලුත්ගෙදර</author>
    <content>විදේශ ගත ශ්‍රී ලාංකික ශ්‍රමිකයින්ගේ සුබසාධනය හා රැකවරණය උදෙසා ගත හැකි සියලු ක්‍රියා මාර්ග ගන්නා බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා අවධාරණය කරයි.මැද පෙරදිග කලාපය ඇතුළු ශ්‍රී ලාංකික ශ්‍රමිකයන් බඳවාගන්නා රටවල ශ්‍රී ලංකා තානාපතිවරුන් හා සුබසාධන නිලධාරීන් සමඟ පවත්වන ජගත් සමුළුව අමතිමින් ඇමැතිවරයා මේ බව සඳහන් කළ බව ශ්‍රී ලංකා විදේශ සේවා නියුක්ති කාර්යාංශය පවසයි. මේ සමුළුව ජෝර්දානයේ අම්මාන් නුවරදී පෙරේදා (13) ආරම්භ කෙරුණු අතර එය අද අවසන් වෙයි.එහිදි අදහස් දැක්වු ඩිලාන් පෙරේරා මහතා සඳහන් කර ඇත්තේ ශ්‍රී ලංකාව ආශ්චර්යේ මාවත කරා ගමන් ආරම්භ කර තිබෙන මොහොතක පංච බලකේන්ද්‍රය තුළින් ශ්‍රී ලංකාව සංවර්ධනය කරා ගමන් කරමින් සිටින බවත් මහින්ද චින්තන ඉදිරි දැක්ම තුළින් අපේ රට සංවර්ධනය කරා යන ගමනේදී විදේශ රැකියා කරන පිරිස ඊට ප්‍රබල දායකත්වය ලබා දෙන බවත්ය.ශ්‍රී ලංකා ආර්ථිකයේ විදේශ විනිමය ඉපයීමේ ප්‍රබල කොටස්කරුවන් වන විගමනික ශ්‍රමිකයින් ඇගයීමට ලක්කරමින් ඔවුන් රටවිරුවන් ලෙසම හදුන්වන බව සඳහන් කර තිබෙන ඩිලාන් පෙරේරා මහතා එතනින් නොනැවතී ඔවුන් වෙනුවෙන් ජාතික හා ජාත්‍යන්තර මට්ටමේ ගතහැකි සියලුම ක්‍රියා මාර්ග ගන්නා බවද ඒ සඳහා ප්‍රථම වරට මෙවැනි සමුළුවක් පැවැතිවීමට කටයුතු කළ බවද පවසා ඇත.වාර්ෂිකව අපගේ ආර්ථිකයට විදේශ විනිමය ලැබෙන ප්‍රමාණය වැඩිවී තිබෙන අතර 2011 වර්ෂයේ විදේශ රැකියා ලාභීන් ඩොලර් බිලියන 5.1ක් එවා තිබෙන බවද අපනයනික සේවා හා භාණ්ඩ ඉක්මවා යන්නක් ලෝකයේම විදේශ රැකියා ලාභීන්උපයන විදේශ විනිමය ප්‍රමාණය ඩොලර් බිලියන 450 ක් බවද ප්‍රකාශ කර ඇත.තවදුරටත් විදේශ විනිමය ඉපයීම වැඩිකිරිමට අවශ්‍ය ක්‍රියා මාර්ග ගැනීම සම්බන්ධව මේ සමුළුවේදී ඉතාම හොඳ ප්‍රවේශයක් ලැබෙන බවද ඒ සඳහා ජාත්‍යන්තර කම්කරු සංවිධානයත් ජාත්‍යන්තර සංක්‍රමණික සංවිධානයත් ලබා දෙන සහය ඉතාම අගය කරන බවද ඒ මහතා මේ සමුළුවේදී පවසා තිබේ.විදේශ ගත ශ්‍රමිකයන් අතරින් වැඩිම විදේශ විනිමය ප්‍රමාණයක් එවනු ලබන්නේ ගෘහ පාලිකාවන් වන අතර මැදපෙරදිග කලාපයේ රටවලින් එය ලැබීම විශේෂත්වය බවද මෙම තත්ත්වය වහා වෙනස්කර පිරිමි ශ්‍රමිකයින් වැඩියෙන් යොමුකිරිමට මහින්ද චින්තනය තුලින් පිටුබලයක් ලැබී තිබෙන බවද ඩිලාන් පෙරේරා මහතා සඳහන් කර තිබේ.ශ්‍රී ලංකා නියෝජිත කණ්ඩායමේ මේ සංචාරයේදී රටවල් රැසක් සමඟ නව අවබෝධතා ගිවිසුම් කිහිපයක් අත්සන් කිරිමට හැකිවු අතර ඉතාලිය¸ ඉරාකය¸ කුවේට් රාජ්‍යය ඉන් ප්‍රධාන වන බවද පෙන්වා දී තිබෙන ඇමැතිවරයා දකුණු කොරියාව සමඟ රැකියා ගිවිසුම් තවදුරටත් දීර්ඝ කර තිබෙන බවද මේ තුලින් ගෘහ සේවිකාවන් වෙනුවට ගෘහ පාලිකාවන්¸ සාත්තු සේවිකාවන්¸ හෙදියන් වැනි රැකියාඉහල වැටුප් සහිත වෘත්තීමය රැකියා සඳහා ශ්‍රකමිකයින් යැවිමට බලාපොරොත්තුවන බවද කියා සිටියේය.ඕමානයේදී රැකියා ප්‍රවර්ධන වැඩ සටහන් පැවැත්වීමට කටයුතු යොදා තිබෙන අතර මෙම සමුළුව අබුඩාබි¸ ඕමාන් ¸ කුවේට් ¸ බහරේන්¸ මැලේසියා, සිංගප්පූරුව¸ සෞදි අරාබිය (රියාද් හා ජෙඩා) කටාර් ලෙබනන්¸ සයිප්‍රස්¸ මැලේසියා¸ මාලදිවයින යන රටවල තානාපතිවරුන් සුබසාධන නිළධාරීන් සහභාගි වු අතර එහිදී විගමනික ගැටලු සම්බන්ධයෙන් දීර්ඝ වශයෙන් සාකච්ඡා කර තිබේ.මේ අවස්ථාවට විදේශ රැකියා ප්‍රවර්ධන සහ සුබසාධන අමාත්‍යාංශයේ ලේකම් කර්නල් නිශ්ශංක විජේරත්න, විදේශ කටයුතු අමාත්‍යාංශයේ ලේකම් කරුණාතිලක අමුණුගම, කම්කරු අමාත්‍යාංශයේ ලේකම් උපාලි විජේවීර, ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහත්වරුන්ද එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n1205158</link>
    <topic>උසස්වීම් ලත් හෙද නිලධාරිනියන් අදාළ රෝහල් වෙත වාර්තා කර නැහැ</topic>
    <author>සන්ධ්‍යා කරුණාරත්න</author>
    <content>හෙද උසස් වීම් ලැබූ හෙද නිලධාරින්ගෙන් බහුතරයක් එම උසස් වීම් බාර ගැනීම සඳහා අඳාළ රෝහල්වලට මේ වන තෙක් ගොස් නැති බව රජයේ හෙද නිලධාරින්ගේ සංගමය පවසයි.උසස් වීම්ලාභීන්ට අඳාළ රෝහල්වල උසස් වීම් බාර ගන්නා ලෙස උපදෙස් දීම වෙනුවට ගැටලු ඇතිනම් අභියාචනා ඉදිරිපත් කරන ලෙස සෞඛ්‍ය අමාත්‍යාංශය මඟින් උපදෙස් ලබාදීමත් සමඟ මේ උසස්වීම් බාර නොගැනීමට එම නිලධාරින් යොමුව ඇතැයි එම සංගමයේ සභාපති සමන් රත්නප්‍රිය මහතා ප්‍රකාශ කරයි.මේ උසස් වීම් පසුගියදා (02) ලබාදීම සිදු කළ බවත් ලකුණු ප්‍රමුඛතාව හා සේවා අවශ්‍යතාව මත නිවැරදිව ලබාදී ඇති බවත් ඒ මහතා පවසයි.වසර එක හමාරක පශ්චාත් ප්‍රාථමික හෙද පුහුණුව දෙවන වර සමත් හෙද නිලධාරින් 163 දෙනකුට රෝහල් සේවා 1 ශ්‍රේණියේ හෙද නිලධාරින්ට උසස් වීම් ලබාදීම සිදු කර ඇත. රෝහල්වල පුරප්පාඩු අනුව මේ උසස්වීම් ලබාදී තිබෙන අතර ‍එම පත්වීම් බාර නොගැනීම මත අඳාළ රෝහල්වල පුරප්පාඩු දිගින් දිගටම පැවැතීම නිසා රෝගී සත්කාර සේවා අඩාල වන බවට ද එම සංගමය චෝදනා කරයි.එක්තරා හෙද සංගමයක උවමනාව යටතේ මේ වංචනික ක්‍රියාව සිදු කරන බවත් මේ පසුබිම යටතේ තමන්ට අවශ්‍ය හෙද නිලධාරින්ගේ උසස් වීම් වංචා සහගතව වෙනස් කිරීමට සෞඛ්‍ය දෙපාර්තමේන්තු‍වේ ඉහළ නිලධාරින් සැලසුම් කරන බවට තම සංගමයට තොරතුරු ලැබී ඇති බවත් හෙතෙම කීය.උසස් වීම් ලේඛනයේ පිටපතක් තම සංගමය මඟින් ඉල්ලා සිටියද එය ලබානොදුන්නේ යැයි ද එසේ ලබානොදි සැඟවීමට උත්සාහ කරන්නේ මේ උසස් වීම් පසුපස යම් වංචනික තත්ත්වයක් පවතින නිසා යැයි ද රත්නප්‍රිය මහතා පවසයි.අඳාළ උසස් වීම් වංචා සහගතව වෙනස් නොකරන ලෙසත් එසේ කළහොත් වංචා කළ නිලධාරින්‍ හෙළිදරව් කරමින් දැඩි වෘත්තීය ක්‍රියාමාර්ගයකට අවතීර්ණ වන බවත් රජයේ හෙද නිලධාරින්ගේ සංගමය සෞඛ්‍ය අමාත්‍යාංශයට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n1205159</link>
    <topic>සරත් ෆොන්සේකාට එරෙහි නඩුව විභාගයට ගැනීම කල් යයි</topic>
    <author>කුමුදු හෙට්ටිආරච්චි</author>
    <content>විශ්‍රාමයෑමෙන් අනතුරුව තම ආරක්ෂාවට අනුයුක්ත නොකළ යුද හමුදා සෙබළුන් 10 දෙනකුට රැකවරණය දී ඔවුන් රාජපාක්ෂිකභාවයෙන් ඉවත් කිරීමට කුමන්ත්‍රණය කිරීම හා ඊට අනුබල දීම සම්බන්ධයෙන් හිටපු යුද හමුදාපති සරත් ෆොන්සේකා මහතාට හා ඔහුගේ පෞද්ගලික ලේකම්වරයාට විරුද්ධව ඇති නඩුව විභාගයට ගැනීම කොළඹ මහාධිකරණ විනිසුරු සුනිල් රාජපක්ෂ මහතා විසින් ලබන මස 07 වැනිදාට කල්තබන ලදී.ඊයේ (14) මේ නඩුව අධිකරණයේ කැදවූ අවස්ථාවේදී හිටපු යුද හමුදාපති සරත් ෆොන්සේකා මහතා කොළඹ නවලෝක රෝහලේ ප්‍රතිකාර ලබමින් සිටින බවට බන්ධනාගාර නිලධාරියකු විසින් අධිකරණය වෙත වෛද්‍ය වාර්තාවක් ඉදිරිපත් කරන ලදී.බන්ධනාගාර අධිකාරිවරයා විසින් ඉදිරිපත් කළ ලිපියක්ද සමග විශේෂඥ වෛද්‍ය වජිර තෙන්නකෝන් මහතා විසින් සරත් ෆොන්සේකා මහතාගේ සෞඛ්‍ය තත්ත්වය සම්බන්ධව ඉදිරිපත් කර තිබූ වෛද්‍ය වාර්තාවද සලකා බැලූ විනිසුරුවරයා නඩු විභාගය එසේ කල්තබන ලදී.මේ නඩුවේ විත්තිකරුවකු වන හිටපු යුද හමුදාපති සරත් ෆොන්සේකා මහතාගේ පෞද්ගලික ලේකම් සේනක හරිප්‍රිය ආනෝල්ඩ් ද සිල්වා මහතා පමණක් ඊයේ අධිකරණයේ පෙනී සිටියේය. 2009 සැප්තැම්බර් 15 වැනිදාත් 2010 ජනවාරි මස 01 වැනිදාත් අතර කාලයේ යුද හමුදාවෙන් විශ්‍රාම යෑමෙන් අනතුරුව තමන්ට අනුයුක්ත නොකර සිටි යුද හමුදා සෙබළුන් ලඟ තබාගෙන සිටින ලදැයිද ඔවුන් රාජපාක්ෂිකභාවයෙන් ඉවත් කිරීමට කටයුතු කරන ලදැයිද එම සෙබළුන්ට එරෙහිව කටයුතු කිරීමට යුද හමුදා පොලිසියේ සෙබළුන්ට ඉඩ ලබා නොදෙන ලදැයිද පවසමින් චෝදනා 41ක් යටතේ නීතිපතිවරයා විසින් මේ නඩුව පවරා ඇත.ජ්‍යෙෂඨ නීතීඥ දමිත් තොටවත්ත මහතා පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=n12051510</link>
    <topic>ජාත්‍යන්තර පාසල්වල සේවාකටයුතු නියාමනය කිරීමට වැඩපිළිවෙළක්</topic>
    <author>සුභාෂිනී සේනානායක</author>
    <content>අන්තර්ජාතික පාසල්වල සේවා කටයුතු නියාමනය කිරීමට නියාමන ආයතනයක් ‍පිහිටුවිය යුතුයැයි අධ්‍යාපන ඇමැති බන්දුල ගුණවර්ධන මහතා පවසයි.ඒ සඳහා අවශ්‍ය නීතිරීති ගෙන ඒමට පාර්ලිමේන්තුව වෙත යොමු කර ඇතැයි ද ඇමැතිවරයා ප්‍රකාශ කළේය.එමගින් එම පාසල්වල අධ්‍යාපන තත්ත්වය උසස් තත්ත්වයට ‍ගෙන ඒමට රජය අපේක්ෂා කරන බව කී ඇමැතිවරයා ඒ සඳහා අවශ්‍ය කටයුතු සම්පාදනය කරන බවද කීය.ශ්‍රී ලංකාවේ පාසල් දරුවන්ගෙන් විශාල ප්‍රමාණයකගේ අනාගතය තීරණය කරනු ලබන්නේ අන්තර්ජාතික පාසල්වලින් බව කී ඇමැතිවරයා, අන්තර්ජාතික පාසල් සුරුට්ටු කඩ වශයෙන් පාලනය කිරීමට ඉඩ ලබා නොදෙන බවද කීය.එසේම ලෝකය පුරා සියළුම අන්තර්ජාතික පාසල් පිළිගත් සම්මතයන්ට අනුව ක්‍රියාත්මක කරන බවත් මෙරට අන්තර්ජාතික පාසල්ද උසස් මට්ටමකට ගෙන ඒම රජයේ අරමුණ වන බවත් ඇමැතිවරයා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=r1205151</link>
    <topic>‘දිවි නැගුම’ ව්‍යාපෘතියටවිශේෂ ආබාධ සහිත පුද්ගලයන් හවුල්කරගනී</topic>
    <author>වාද්දුව සමූහ එස්. රූපරත්න පියදාස</author>
    <content>විශේෂිත පුද්ගලයන් සහ ඔවුන් රැක බලා ගන්නා අය දිවි නැඟුම වැඩසටහනට සම්බන්ධ කර ගැනීම සඳහා ඔවුනටද උපකරණ සහ බීජ ඇට බෙදා දීමේ උත්සවයක් ඉකුත්දා කළුතර ප්‍රාදේශීය ලේකම් කාර්යාලයේ දී පැවැත්විණි.මෙසේ බෙදාදුන් උපකරණ පැකේජයකට උදැල්ලක්, සවලක්, මුල්ලුවක්, අත් හැන්දක්, බීජ ඇට පැකට් එකක් සහ පොහාර පැකට් එකක් ඇතුළත්ය.එහි වටිනාකම රුපියල් තුන්දහස් පන්සියයකි.මදින එවැනි පුද්ගලයන් විසි පස් දෙනකුට එම උපකරණ පැකේජ බෙදා දුනි. කළුතර ප්‍රාදේශීය ලේකම් කොට්ඨාසයේ ග්‍රාම සේවා අසූ හතකටම එවැනි උපකරණ සහ බීජ ඇට බෙදාදෙන බව කළුතර ප්‍රාදේශීය ලේකම් සිරිසේම ලොකුවිතාන මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=r1205152</link>
    <topic>මිතුරාගෙන් ඉල්ලාගත් යතුරු පැදියඋකසට තියා සූදුවට ගිහින් පැරදිලා</topic>
    <author>නුගේගොඩ සමූහ - ඩබ්ලිව්.විදානපතිරණ</author>
    <content>පාසල් අවධියේ සිට සරත් සහ නිමල් ගජ මිතුරන් එකම ගමේ හැදුනෙ වැඩුනෙ. පාසල් ගියේ එකට. පාසල් අධ්‍යාපනයෙන් පසු දෙන්නම ගොවිතැන් කිරීමට පටන් ගත්තා.පසුගිය දිනක සවස 5.00 පමණ සරත්ගෙ ගෙදරට පැමිණි නිමල් මචං මගේ සයිකලේ කැඩිල විනාඩි 15කට විතර උඹේ සයිකලේ දීපං. මට හන්දියට ගිහින් එන්න කියල ඔහුගේ යතුරු පැදිය ඉල්ලගෙන ගියා. විනාඩි 15කට විතර ඉල්ලගත්තු යතුරු පැදිය පැයක් පමණ ප්‍රමාද වූ නිසා සරත්ගෙ ජංගම දුරකථනයෙන් නිමල්ට කථා කරල ඇහැව්වෙ ඇයි පරක්කු කියල. අනේ මචං මගේ යාලුවෙක් සනීප නැහැ ඌ බලන්න ගියා. තව පැය භාගයෙන් එන්නම් යැයි නිමල් උත්තර දුන්නා.නිමල් කියූ වේලාව පසුවූ නිසා නැවතත් සරත් කතා කළා. එන්නම් මචං මේ මග එනව කිව්ව. ඒත් නැහැ. නැවතත් නිමල්ට කථා කළා. නිමල්ගෙ දුරකථනය වහල.දැන් සරත්ට ටිකක් සැකයි. නිමල් ඉඳල හිටල බූරුව ගහන මිනිහ නිසා දැන් සරත්ගෙ මල්ලිත් බනිනව අනුමානයක් නැහැ යතුරු පැදිය බූරු පිටියක ඇති කියල එතෙන්ට ආ සරත්ගෙ අම්මත් කිව්වෙ රාත්‍රි කීයට ආවත් කමක් නැහැ බයිසිකලේ ගෙනත් දුන්නොත් ඇති කියලයි.පසු දින උදේම සරත් නිමල්ගෙ ගෙදර ගියා. නිමල් ගෙදර නෑ. නිමල්ගෙ අම්ම කිව්වෙ ඊයේ සවස ලලිත් කියන යාලුවෙක් එක්ක ගියා. අනේ පුතේ කොහේද යන්නෙ කියල අපි දන්නෙ නෑ. අපිට කියල යන්නේ නෑ කියලයි.ලලිත් සොයාගෙන සරත් ගියා. ලලිත් ගෙදර ඉන්නව. ඔහු කිව්වා නිමල් මටත් කථා කළා මට සල්ලි නැති නිසා ගියේ නැහැ කියල. අනුමානයක් නැහැ. අර පුරුදු බූරුපලට යන්න ඇති. පරාද වෙලා සයිකලේ උකස් තියල බූරුව ගහන්න ඇති. ඒකත් පරාද වෙන්න ඇති කියලා.සරත් බූරුපිටිය සොයාගෙන ගියා. ඒ ආසන්නයේ ඇති උකස් බඩු ගන්න පුද්ගලයා හමුවුණා. තමන්ගේ සයිකලය හඳුනාගත්ත. තමන්ගේ අනන්‍යතාව තහවුරු කළා.ඔහු කිව්ව දැන් මොකද මම කරන්නෙ මගෙන් රුපියල් 14 දාහක් ගත්ත. ඒ මුදල් දීල ගෙනියන්න. ඒත් සරත්ට මුදල් නෑ. දින ගාණක් ගතවුණා. උකස්කරුට නිමල් රුපියල් හත්දහසක් දීල ඉතිරි මුදල් පසුවට දෙන්නම් කියල සරත් යතුරුපැදිය අරන් ගෙදර ගියා.සරත්ට සිදුවුණේ යාලුකමට උදවු කර පාඩු සිදුකර ගන්නටය. දවසක නිමල් සරත්ව උකසට තබා බූරු පොළට ගියොත් එය පුදුමයක් නොවේයැයි සරත්ගේ මව තම පුතුට අවවාද දුන්නා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=r1205153</link>
    <topic>ලක්ෂ තුනක හොර මත්පැන් සමග අයියා මලෝ සැකපිට අල්ලයි</topic>
    <author>නුගේගොඩ සමූහ - ඩබ්ලිව්. විදානපතිරණ</author>
    <content>අයියා සහ මල්ලී එක්ව කාලයක් තිස්සේ සිදුකළ මහා පරිමාණ කසිප්පු ජාවාරමක් පිළිබඳ ගල්කිස්ස පොලිසියට ලැබුණු ඔත්තුවකට අනුව ගල්කිස්ස කොට්ඨාස දූෂණ මර්දන ඒකකය මගින් මොරටුව - ලුනාව ප්‍රදේශයේ දී නීති විරෝධී මත්පැන් සමග සැකකරුවන් දෙදෙනා අත්අඩංගුවට ගෙන තිබේ.මෙම වැටලීමේදී ලක්ෂ) තුනක් පමණ වටිනා කසිප්පු බෝතල් 450ක් ප්ලාස්ටික් බැරල්වල බහා වළලා තිබූ බවත්, මෙම ජාවාරම සඳහා අවශ්‍ය වූ ස්ප්‍රීතු ජාඇළ ප්‍රදේශයෙන් දින දෙකකට වරක් සපයන බවත්, නිෂ්පාදනය කරණු ලබන කසිප්පු මොරටුව, ගල්කිස්ස, රත්මලාන ප්‍රදේශවල විකුණන බවත් පරීක්ෂණ වලදී හෙළි වී තිබේ.මේ පිළිබඳ වැඩිදුරටත් පරීක්ෂණ කටයුතු ගල්කිස්ස මූලස්ථාන පොලිස් ස්ථානාධිපති ප්‍රධාන පොලිස් පරීක්ෂක ගුණරත්න මහතාගේ උපදෙස් මත පොලිස් පරීක්ෂක නලවංශ මහතා ඇතුළු කණ්ඩායමක් සිදු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=r1205154</link>
    <topic>සාරියේ රැළි හදන්න ගියචමරිට ලොකු ඇබැද්දියක්</topic>
    <author>නාරම්මල සමූහ චමින්ද විදානගේ</author>
    <content>ඇය මෑතකදී පත්වීම් ලබා ප්‍රාදේශීය ලේකම් කාර්යාලයේ සේවයට යන උපාධිධාරි අභ්‍යාසලාභිනියකි.ප්‍රාදේශීය ලේකම් කාර්යාලයේ සේවය කරන උපාධිධාරීන්ගෙන් බොහොමයක් කාන්තාවන්ය. මොවුන්ගෙන් බොහෝ දෙනා තරුණ වයසේ පසුවන නිසාත් ක්‍රමාණුකූලව, පිළිවෙළකට සාරියක් පැළඳ සේවා ස්ථානයට පැමිණීමට දැඩි උනන්දුවක් දක්වති. මෙලෙස පත්වීම් ලද ඇය අපි චමරි යැයි හඳුන්වමු.චමරි රාජකාරියට පිටත්වීමට පැය ගණනාවකට කලින් සිය සාරිය අඳින්නේ දැඩි කැපවීමකින් යුක්තවය. දිනක් තම සැමියා තෑගි වශයෙන් ඇයට ලබාදුන් සාරිය රැළි අල්ලා සකස් කර පිටත් වීමට මිනිත්තු ගණනකට කලින් ඇඳ ගත්තාය. එහෙත් ඉණ වටා තිබෙන ඔසරියේ රැළි ඉහළට එසවි එයි. ඇය කිහිපවරක්ම මේවා යටපත් කිරීමට උත්සාහ කළ ද එය අසාර්ථක විය.ඇයට කදිම උපායක් සිහිගැන්වීය. හනිකට විදුලි ස්ත්‍රික්කය ක්‍රියාත්මක කළ ඇය එය අතට ගෙන තමා ඇඳ සිට ඔසරියේ රැලි මත තබා මැද්දේය. මෙලෙස කිහිප වරක් මදින විට එක්වම විදුලි ඉස්ත්‍රික්කය පේනුවෙන් ගැලවී ගියේය. ක්ෂණයකින් එය ඇය ගේ ඉණ ප්‍රදේශයේ ගැටී තුවාල සිදු විය.රාජකාරියට යෑම පසෙක තැබු ඇයගේ සැමියා වහාම ඇය වෛද්‍ය ප්‍රතිකාර සඳහා රැගෙන ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=r1205155</link>
    <topic>මීගොඩ නඩුහේන හන්දිය අසල ඉඩමකටඅපද්‍රව්‍ය බැහැර කිරීමෙන් පාරිසරික ගැටලු</topic>
    <author>මීගොඩ සමුහ - ඩබ්ලිව්. ඩී. ජයතිස්ස</author>
    <content>පෞද්ගලික ආයතනයකින් ඉවතලන අපද්‍රව්‍ය මීගොඩ ආටිගල පාරේ, නඩුහේන මන්සන්ධියට නුදුරින් පිහිටි ඉඩමකට බැහැර කිරීම ගැන අවට ප්‍රදේශවාසීහු මැසිවිලි නගති.දිවයිනේ හොඳම භූගත ජලය පිහිටි මීගොඩ ප්‍රදේශයේ , මේ අපද්‍රව්‍ය නිසා සෞඛ්‍යයට අහිතකර ලෙස බලපාන තත්ත්වයක් උද්ගත වේ යැයි ඔව්හු බියට පත්වී සිටිති.පානීය ජලය බෝතල් වශයෙන් ඇසුරුම් කරන මධ්‍යස්ථානයක් ද එම අපද්‍රව්‍ය බැහැර කර ඇති ආසන්නයේ තිබේ.මේ ගැන ප්‍රදේශවාසීහු මෙසේ කීහ.විශ්‍රාමලත් විදුහල්පති එස්. කේ. විජේබණ්ඩාර මහතා - අක්කර පහක් පමණ වන මේ ඉඩම ඉතා සුන්දර ස්ථානයක්. මෑතක සිට රාත්‍රි කාලයේදී අපද්‍රව්‍ය ගෙනැවිත් දමනවා. තැන් තැන්වල විශාල කුණු කඳු. මාර්ගයේ කාණු පද්ධතියේ අපද්‍රව්‍ය හිරවෙලා. ඒවා වැස්සට සේදී ගොස් පාර හරහා බෝක්කු හිරවෙනවා. කුඹුරුවලට අපද්‍රව්‍ය ගලා යනවා.කුණු ගොඩ ඉදිරිපිට ඇත්තේ වතුර බෝතල් කරන වැඩපොළක්. මේ වතුරවල ප්‍රමිතිය ගැන විශ්වාසයක් තියන්න අමාරුයි. බලධාරීන්ගේ විශේෂ අවධානය යොමුවිය යුතු ප්‍රශ්නයක් මේක.මීගොඩ, ගැහැණුවල සිවිල් ආරක්‍ෂක කමිටුවේ සාමාජික ඒ. කරුණාරත්න මහතා - ඉඩමට කුණු ගෙනත් දැමූ ටිපර් රථයක අංකය පොලිසියට බාර දුන්නා. විශාල කුණු බෑග් තොගයක් මෙහි තිබෙනවා. පොලිතින් දිරන්නේ නෑ. මදුරු වසංගතය ඇතිවිය හැකියි.ඉඩමේ මුරකරු කේ. ආර්. විමලසේන මහතා - මේ කුණු ප්‍රසිද්ධ බිස්කට් කර්මාන්තශාලාවකින් බැහැර කරන ඒවා බව පෙනෙනවා. ඒ සමාගමේ ලිපි ද්‍රව්‍ය, බිස්කට් කවර ඇතුළු බොහෝ දේවල් තිබුණා. එහි ලිපියක තිබුණු දුරකතන අංකයකට කථා කරලා, කුණු ගැන ඇහුවාම ෆෝන් එක කට් කළා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=s1205151</link>
    <topic>ගැටළු ලිහා පිටියට එන එස්.එල්.පී.එල් අරමුණ යහපත් ගුණාංග සුරැකීමයි</topic>
    <author>ප්‍රින්ස් ගුණසේකර</author>
    <content>පාර්ලිමේන්තු පොදු ව්‍යාපාර කාරක සභාව හා නීතිපති උපදෙස් ලබාගෙන මතභේදයට ලක්වූ කරුණු ඉවත්කොට එස්.එල්.පී.එල් ක්‍රිකට් තරගාවලිය ශ්‍රී ලංකාවේ දී පැවැත්වීමට කටයුතු කළ බව ශ්‍රී ලංකා ක්‍රිකට් ආයතනය පවසයි.ඊයේ (14) ශ්‍රී ලංකා ක්‍රිකට් මූලස්ථානයේ දී පැවැති මාධ්‍ය හමුවක දී අදහස් දක්වමින් එහි සභාපති උපාලි ධර්මදාස මහතා පැවසුවේ ශ්‍රී ලංකා ක්‍රිකට් ආයතනයට වඩාත් වාසිදායක වන ආකාරයෙන් සමර්සෙට් ආයතනය සමඟ පැවති ගිවිසුම සංශෝධනය කළ බවයි.මුල් කොන්දේසි අනුව සමර්සෙට් ආයතනයට තරගාවලියේ අයිතිය වසර 25කට හිමිවී තිබුණ ද එය වසර 15 දක්වා අඩු කිරීම ඇතුළු වාසිදායක කරුණු ගණනාවකට එළැඹීම මේ තරගාවලියේ සාර්ථකත්වයටත්, ශ්‍රී ලංකා ක්‍රිකට් දියුණුවටත් හේතුවන බව ඒ මහතා පැවැසීය.සමර්සෙට් සමග අස්සන් කළ ගිවිසුම් ප්‍රකාරව මෙරට දී විස්සයි 20, ඕවර 50 සහ සිවුදින යන තරග අංශ තුනම ක්‍රියාත්මක කිරීමට සැලසුම් කර ඇත.මෙමගින් වසරකට අමෙරිකානු ඩොලර් ලක්ෂ 3ක ආදායමක් ශ්‍රී ලංකා ක්‍රිකට් ආයතනයට ලැබෙන අතර එය සෑම වසරකදීම 10%කින් වැඩිවීමේ එකඟතාවක් ද සමර්සෙට් සමග ඇතිකරගෙන තිබේ.මීට අමතරව පළාත් කණ්ඩායම් විකිණීමෙන් ලැබෙන මුදලින් හරි අඩක් ශ්‍රී ලංකා ක්‍රිකට් ආයතනය වෙත ලැබෙනු ඇත.මෙය ශ්‍රී ලංකා ක්‍රිකට් දියුණුවට විශාල සවියක් බව ක්‍රිකට් සභාපතිවරයා පෙන්වා දුන්නේය.මෙහි දී අදහස් දැක්වූ ශ්‍රී ලංකා ක්‍රිකට් ලේකම් නිශාන්ත රණතුංග මහතා පැවැසුවේ එස්.එල්.පී.එල් තරගාවලිය තහනම් උත්තේජන හා දූෂණ විරෝධී අයි.සී.සී. නීතිරීතිවලට අනුව පවත්වන බවය.’ක්‍රිකට් ආයතනයට දැන් අවශ්‍යවෙලා තිබෙන්නේ වියදම් අඩුකරගෙන ආදායම් වැඩි කරගන්නා වැඩ පිළිවෙලක් කරා යන්නයි. ඒ නිසයි රටට අහිතකර වගන්ති ඉවත් කොට එස්.එල්.පී.එල් තරගාවලිය අප පවත්වන්න තීරණය කළේ. මේ තරගාවලිය තුලින් අලුත් ක්‍රීඩකයන් රැසක් බිහිකර ගන්න පුළුවන්. එක් කණ්ඩායමකට ශ්‍රී ලංකා ක්‍රීඩකයන් 7ක්, විදෙස් ක්‍රීඩකයන් 4ක් ඇතුලත් වන කොන්දේසියක් පනවා තිබෙනවා. ශ්‍රී ලංකා ක්‍රීඩකයන් 7 දෙනාගෙනුත් එක් අයෙකු අවුරුදු 21කට අඩුවිය යුතුයි. මේ තත්වය තුල ශ්‍රී ලංකා ක්‍රිකට්වල නව ප්‍රවණතාවක් ඇතිකර ගත හැකි යැයි රණතුංග මහතා පැවැසීය.එස්.එල්.පී.එල් තරගාවලිය පැවැත්වීමෙන් මුදල් ඉපැයීමට වඩා ක්‍රීඩාවේ යහපත් ගුණාංග ආරක්ෂා කරමින් පැවත්වීම ශ්‍රී ලංකා ක්‍රිකට් ආයතනයේ තවත් අරමුණක් බව මාධ්‍ය හමුවේ දී සඳහන් කෙරිණි.මේ අවස්ථාවට ක්‍රිකට් ආයතනයේ ඉහළ නිළධාරීහූ රැසක් එක්ව සිටියහ.තරග 24කින් සමන්විත තරගාවලිය ලබන අගෝස්තු මස 10 සිට 31 දක්වා කොළඹ ආර්. ප්‍රේමදාස හා මහනුවර පල්ලෙකැලේ ජාත්‍යන්තර ක්‍රිකට් ක්‍රීඩාංගණවලදී පැවැත්වේ.එස්.එල්.පී.එල්. 2012 ශූරතාවට තරග වදින පළාත් කණ්ඩායම්, බස්නාහිර බෙයාර්ස්, කඳුරට කයිට්ස්, නැගෙනහිර නාගස්, රුහුණ රයිනෝස්, උතුර ඔරික්සස්, උෘව යුනිකෝන්, වයඹ වුල්ව්ස්.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=s1205152</link>
    <topic>ලෝක ශූර නවසීලන්ත නායකයාඌව වයිපර්ස් කණ්ඩායමට</topic>
    <author>ෆවුස් මොහොමඩ්</author>
    <content>සත් සාමාජික රගර් ලෝක ශූරතාවලියේ වත්මන් ශූරයන් වන නවසීලන්ත පිලේ නායක ඩී. ජේ. ෆෝබස් මෙවර කාල්ටන් සුපර් සෙවන්ස් රගර් තරගාවලියේ දී ඌව වයිපර්ස් කණ්ඩායමට ක්‍රීඩා කරයි.2010 වසරේ නවදිල්ලි නුවර පැවැති පොදු රාජ්‍ය මණ්ඩලයීය ක්‍රීඩා උළෙලේ සත් සාමාජික රගර් ශූරතාව දිනූ නවසීලන්ත පිල මෙහෙයවනු ලැබුවේ ද ෆෝබස් විසිනි. හෙතෙම 2008 වසරේ ජාත්‍යන්තර රගර් සංගමයේ (ධ්අඕ) වසරේ හොඳම සත් සාමාජික රගර් ක්‍රීඩකයා ලෙස සම්මාන දිනා ගත්තේය.ෆෝබස් හැරුණු විට එම කණ්ඩායමේ ප්‍රබල ක්‍රීඩක ටොමාසි කැමා ද මෙවර ඌව වයිපර්ස් පිලට ක්‍රීඩා කරනු ඇත. ඒ අනුව මෙවර විදේශීය ක්‍රීඩකයන් සිවුදෙනකු ඌව වයිපර්ස් පිලට ඇතුළත්ය.පසුගිය වසරේ තරගාවලියේ 3 වැනි ස්ථානයට පත්වූ ඌව වයිපර්ස් පිල මෙවර ක්‍රීඩක වෙන්දේසියේදී සජිත් සාරංග සහ තරිඳු චානක යළි අත්කරගෙන සිටිති.පසුගිය වසරේ ශූරයන් වන සෙන්ට්‍රල් කිංග්ස් මෙවර එංගලන්තයේ ප්‍රබල ක්‍රීඩක ඩේන් නෝර්ට්න් ඇතුළු විදේශීය ක්‍රීඩකයන් සිවුදෙනකු සමඟ තරග වදින අතර පසුගිය වසරේ කණ්ඩායමේ සාමාජිකයන් වූ මොහොමඩ් ශෙරිෆ් සහ පුබුදු කෝදාගොඩ, චූලා සුසන්ත නැවත අත්කර ගෙන සිටිති.සත් සාමාජික රගර් ලෝක ශූරතාවලියට සහභාගි වූ එංගලන්ත පිලේ ප්‍රබල සාමාජික සයිමන් හන්ට් ඇතුළු විදෙස් ක්‍රීඩකයන් සිවුදෙනකු සමඟ තරග වදින ඊස්ටන් ඊගල්ස් කණ්ඩායමට පසුගිය වසරේ දී ක්‍රීඩා කළ සඳුන් හේරත්, අනුරුද්ධ විල්වර සහ සුලෝචන මුතුතන්ත්‍රී ද ඇතුළත් වෙති.විදේශීය ක්‍රීඩකයන් සිවුදෙනකු සමඟ තරග බිමට පිවිසෙන පසුගිය වසරේ 6 වැනි ස්ථානයට පත් වූ සබරගමුව ස්ටැලියොන්ස් කණ්ඩායම සාලිය හඳපාන්ගොඩ සහ චරිත් සෙනෙවිරත්න මෙවරත් කණ්ඩායමට ඇතුළත් කර ගත්තේය.රදික හෙට්ටිආරච්චි සහ චානක චන්දිමාල් යළි අත්කර ගත් නෝර්ත් වෙස්ටන් බ්ලැක්ස් කණ්ඩායම ද නවසීලන්ත සත් සාමාජික ක්‍රීඩකයන් ඇතුළු විදේශීය ක්‍රීඩකයන් සිවුදෙනකු සමඟ තරග බිමට පිවිසෙති. පසුගිය වසරේ සමස්ත අනුශූරතාව දිනූ සදර්න් ෂාක්ස් කණ්ඩායම දිනූෂ චතුරංග, ශ්‍රීනාත් සූරියබණ්ඩාර, දුෂාන්ත් ලෙව්කේ, ශානක කුමාර සහ කෝසල තිසේරා වැනි ප්‍රබල ක්‍රීඩකයන් සමඟ මෙවර සටනට පිවිසෙති. නවසීලන්ත ක්‍රීඩකයන් දෙදෙනකු ද මේ වන විට සදර්න් ෂාක්ස් කණ්ඩායමේ ජයග්‍රහණය වෙනුවෙන් තරග වැදීමට නියමිතය.විදෙස් ක්‍රීඩකයන් සිවුදෙනකු ඇතුළත් වන නෝදර්න් ග්ලැඩියේටර්ස් කණ්ඩායම මෙවර දිනේෂ් කුමාර, ලකල පෙරේරා ද යළි අත්කර ගෙන සිටිති.සුගිය වසරේ සිවුවැනි ස්ථානය අත්කර ගත් වෙස්ටර්න් වොරියර්ස් කණ්ඩායම ඩිලාන් සොයිසා සහ විශ්වමිත්‍ර ජයසිංහ යළි අත්කරගෙන සිටින අතර විදෙස් ක්‍රීඩකයන් දෙදෙනකු ද මේ වන විට කණ්ඩායමට ඇතුළත් කරගෙන ඇත. යාපනය නියෝජනය කරමින් තරග වදින යෝෂිත රාජපක්‍ෂගේ නායකත්වයෙන් යුත් ජැෆ්නා චැලෙන්ජර්ස් කණ්ඩායමට දුලිප් මෙත්රුවන් ද යළි ක්‍රීඩා කරන අතර දැනට විදෙස් ක්‍රීඩකයන් දෙදෙනකු ද ඇතුළත්ව සිටිති.පසුගිය වසරේ තරගාවලියේ අවසන් ස්ථානයට පත්වූ නෝර්ත් සෙන්ට්‍රල් ටයිපූන්ස් කණ්ඩායම මෙවර තරග බිමට පිවිසෙන්නේ නවසීලන්ත පුහුණුකරුවකු යටතේය. ටයිපූන්ස් කණ්ඩායමට මෙවර අමෙරිකානු ක්‍රීඩකයකු සහ ඕස්ට්‍රේලියානු ක්‍රීඩකයන් තිදෙනකු ඇතුළත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=s1205153</link>
    <topic>මහනුවර ත්‍රිත්ව-මහමායාකලාප මලල ක්‍රීඩා ශූරතා දිනති</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මෙවර ජවන හා පිටිය කලාප තරගාවලියේ බාලක ශූරතාව මහනුවර ත්‍රිත්ව විදුහල විසින් දිනාගත් අතර බාලිකා ශූරතාව මහනුවර මහමායා බාලිකා විදුහල දිනාගත්තේය.බාලක විදුහල් 52කින් සහ බාලිකා පාසල් 48කින් ක්‍රීඩක ක්‍රීඩිකාවන් 4000කට වැඩි සංඛ්‍යාවක් දින 4 ක් තුළ මහනුවර බෝගම්බර ක්‍රීඩා පිටියේදී තරග කරන ලදී. කණ්ඩායම් ශූරතාව දිනූ පළමු කණ්ඩායම් 6 මෙසේය. (එක් එක් පාසල් ලැබූ ලකුණු ද සඳහන් කර ඇත)බාලිකා:1. මහමායා බාලිකා 242 යි, 2. ශ්‍රී රාහුල 162 යි, 3. සාන්ත අන්තෝනි බාලිකා 114 යි, 4. බෙරවට්ස් 86 යි, 5. හේමමාලි 68 යි, 6. උසස් බාලිකා 60 යි.බාලක:1. මහනුවර ත්‍රිත්ව 195 යි, 2. මහනුවර සාන්ත සිල්වෙස්තර 185 යි, 3. රණබිම රාජකීය 164 යි, 4. ශ්‍රී රාහුල 126 යි, 5. ශ්‍රී සුමංගල 114 යි, 6. සාන්ත අන්තෝනි 92 යි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=s1205154</link>
    <topic>සෙරීනාට මැඩ්රිඩ් ටෙනිස් කිරුළ</topic>
    <author>මැඩ්රිඩ් (ඒ. එෆ්. පී.)</author>
    <content>සෙරීනා විලියම්ස් 6 - 1, 6 – 3 කින් ලොව අංක 1 ටෙනිස් ක්‍රීඩිකා වික්ටෝරියා අසරෙන්කා පරදවමින් මැඩ්රිඩ් විවෘත ටෙනිස් ශූරතාව දිනා ගත්තාය.මේ ජයග්‍රහණයත් සමඟ යළි ලොව ශ්‍රේණිගත කිරීම්වල අංක 6 ස්ථානයට පිවිස සිටින ඇය දැන් තව සති දෙකකින් ඇරැඹෙන ප්‍රංශ විවෘත ටෙනිස් තරගාවලියේ ප්‍රබල අභියෝගයක් බවට පත්ව සිටින්නීය.”මේ ශූරතාව දිනාගැනීමට ලැබීම ගැන මට ඇත්තේ ලොකු සතුටක්. තරග පිටියේදී මට හොඳ සැහැල්ලුවක් දැනුණා” යැයි සෙරීනා තරගයෙන් පසුව පැවසුවාය.මේ ජයග්‍රහණය සෙරීනා, අසරෙන්කාට එරෙහිව 7 – 1 ක වාර්තාවක් දැන් සටහන් කර තිබේ. මේ තරගාවලියේ එකම තරගය අසරෙන්කා ජයගෙන ඇත්තේ 2009 වසරේ මියාමිහිදීය.සිය අවසන් ඉලක්කය කරා යාමේදී අංක 6 ස්ථානයට එක් පියවරක් පමණක් වනු ඇති බව සෙරීනා පවසන්නීය.”මම අංක 2 වෙන්න ක්‍රීඩා කරන්නේ නැහැ. කිසිම කෙනෙක් එහෙම කරන්නේ නැහැ. අපි සියලු දෙනාම ක්‍රීඩා කරන්නේ හොඳම කෙනා බවට පත් වීමටයි. මගේ අවසන් ඉලක්කය ලොව අංක 1 යි” සෙරීනා විලියම්ස් කියා සිටින්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=s1205155</link>
    <topic>පන්ජාබ් පිලට ජය</topic>
    <author/>
    <content>ඩේවිඩ් හසීගේ වේගවත් පිතිහරඹය සහ අසාර් මහමුද්ගේ තුන් ඉරියව් දස්කම් හේතුවෙන් කුමාර් සංගක්කාරගේ නායකත්වයෙන් යුත් ඩෙකැන් චාර්ජර්ස් පිලට එරෙහිව කඩුලු 4 ක ජයක් වාර්තා කිරීමට කිංග්ස් පන්ජාබ් පිල සමත් විය.පළමුව පන්දුවට පහර දුන් ඩෙකැන් පිල ඕවර 20 අවසානයේ කඩුලු 4 කට ලකුණු 190 ක් ලබා ගත්තේය. ශිකාර් දවාන් ලකුණු 71 ක් ද, කැමරන් වයිට් නොදැවී ලකුණු 67 ක් ද, රැස් කළහ. නායක සංගක්කාරට ලබාගත හැකි වූයේ ලකුණක් පමණි.පන්දු 35 කදී හතරේ පහර 4 ක් සහ හයේ පහර 5 ක් සමඟ නොදැවී ලකුණු 65 ක් රැස්කළ ඩේවිඩ් හසී කිංග්ස් පන්ජාබ් පිලට කඩුලු 4 ක ජයක් අත්කර දුන්නේය. අසාර් මහමුද් ලකුණු 31 ක් ලබා ගත්තේය.මේ අතර පූනේ වොරියර්ස් පිලට එරෙහිව ලකුණු 45 ක ජයක් වාර්තා කිරීමට රාජස්තාන් රෝයල්ස් පිල සමත් විය.පළමුව ඉනිම ඇරැඹූ රාජස්තාන් පිල ඕවර 20 අවසානයේ කඩුලු 4 කට ලකුණු 170 ක් ලබා ගත්තේය. අජින්ක්‍යා රහානේ ලකුණු 61 ක් රැස්කළ අතර ශේන් වොට්සන් ලකුණු 58 ක් ලබා ගත්තේය. පන්දු යැවීමේදී ආශිස් නේරා කඩුලු 3 ක් දවාලීය. පූනේ වොරියර්ස් පිලට ඕවර 20 අවසානයේ රැස්කරගත හැකි වූයේ කඩුලු 9 කට ලකුණු 125 ක් පමණි. ස්ටීවන් ස්මිත් ලකුණු 37 ක් ලබාගත් අතර ඇන්ජලෝ මැතිව්ස් සහ කැලම් ෆර්ගියුසන් ලකුණු 23 බැගින් වාර්තා කළහ. ලකුණු 13 කට කඩුලු 4 ක් බිඳ දැමූ අජිත් චන්දිලා තරගයේ වීරයා සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=s1205156</link>
    <topic>මීටර් 100 හොඳම කාලයගැට්ලින්ගෙන්</topic>
    <author/>
    <content>දෝහා ඩයමන්ඩ් ලීග් මලල ක්‍රීඩා තරගාවලියේ ආරම්භක දිනයේ මීටර් 100 තරග ඉසව්ව තත්පර 9.87කින් නිමා කරමින් 2012 වසරේ සිය ප්‍රථම තරගයේ දී ම වේගවත්ම කාලය වාර්තා කිරීමට ජස්ටින් ගැට්ලිං සමත්විය.අවුරුදු 19 දී වෘත්තීමය ක්‍රීඩාවට පිවිසි ගැට්ලිංගේ තරග දිවියේ වේගවත්ම කාලය ලෙස ද එය ඉතිහාස ගතවිය. ලෝක ශූර උසේන් බෝල්ට් සහ යොහාන් බ්ලේක් මේ තරගාවලියට සහභාගි නොවූ අතර අසාෆා පවෙල් දෙවැනි ස්ථානය දිනා ගත්තේය.’මට ඕනේ හැමෝටම කියන්න ජස්ටින් ගැට්ලිං ආපහු ආවා කියලා.මීටර් 100 ඔලිම්පික් රන් පදක්කම දිනා ගැනීමයි මගේ ඉලක්කය.’ තරගයෙන් පසු ඔහු කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=s1205157</link>
    <topic>දකුණු පළාත් ක්‍රීඩාකුම්මේ පිටියට</topic>
    <author>ගාල්ල දිසා විශේෂ</author>
    <content>ජාතික ක්‍රිඩා උලෙළට සමගාමීව පැවැත්වෙන පළාත් ක්‍රීඩා තරග සඳහා දකුණේ ක්‍රීඩකයින්ට බද්දේගම කුම්මේ ක්‍රීඩාංගණයේ ඉඩ පහසුකම් ලබා දීමට දකුණු පළාත් සභාව තිරණය කරයි.දකුණු පළාත් ක්‍රිඩා ඇමැති යූ. ජී. ඩී. ආරියතිලක මහතාගේ ඉල්ලීමක් මත මෙම තීරණයට එළඹි බව පළාත් ප්‍රධාන ඇමැති ෂාන් විජයලාල් ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=s1205158</link>
    <topic>කිලෝමීටර් දෙකේ මුහුදු පිහිනුම් තරගාවලියේ ළාබාලම ක්‍රීඩකයා හා ක්‍රීඩිකාව</topic>
    <author/>
    <content>පොල්හේන ජල ක්‍රීඩා සංගමය මෙහෙයවූ කිලෝමීටර් දෙකේ මුහුදු පිහිනුම් තරගාවලියේ ළාබාලම ක්‍රීඩකයා හා ක්‍රීඩිකාව ලෙස සම්මාන දිනූ සාන්ත තෝමස් කුමර විදුහලේ සංදීප ගේරාන් හා ධර්මාශෝක විදුහලේ විහංගා දිල්මිණී සම්මාන අතැතිව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=f1205151</link>
    <topic>මේ ආණ්ඩුව මැතිවරණවලට බය නෑ</topic>
    <author>සටහන -ජයසිරි මුණසිංහ ඡායාරූප -සිරි ගුණසේකර</author>
    <content>ඔබ කී පළාත් සභා තුන නියමිත දිනට පෙර විසුරුවා හැර මැතිවරණයකට යන බව අපටත් ආරංචියක් පමණයි. තාමත් ඒ ගැන නිශ්චිත දේශපාලන තීන්දුවක් අරගෙන නෑ. නමුත්! පළාත් සභාවක් විසිරවීමට ක්‍රමවේදයක් තිබෙනවා. ඒ ක්‍රමවේදය අනුවයි විසිරවීම සිදුවිය යුත්තේ.ඕනෑම පළාත් සභාවක් නියමිත දිනට කලින් ද නියමිත දිනට ද විසුරුවා හරින්නේ යන ප්‍රශ්නය පැන නැඟුණහොත්, එය කරන්නට මුලින් ම ක්‍රියා කරන්නේ ඒ ඒ පළාත් සභාවේ මහ ඇමැතිවරයායි. ඒ ඒ පළාත් සභාවේ මහ ඇමැතිවරයා, ආණ්ඩු පක්ෂයේ ඇමැතිවරු, මන්ත්‍රීවරු කැඳවා සාකච්ඡාකොට අපි අපේ පළාත් සභාව විසුරුවා නැවැත මැතිවරණයකට යමු කියන යෝජනාව ගෙන එනවා. එය අපි අපේ දේශපාලන සන්ධානයේ මහ ලේකම්වරයාට, ආණ්ඩුවේ නායකතුමා වන ජනාධිපතිතුමාට දැනුම් දෙනවා. ආණ්ඩුකාරතුමාට දැනුම් දෙනවා. මා දන්නා තරමින් අපේ පළාත් සභාව විසුරුවා හැර ඕනෑම මොහොතක මැතිවරණයකට යෑමට ආණ්ඩු පක්ෂයේ කිසිම කෙනෙක් අකමැති නෑ. ජනාධිපතිතුමා සන්ධානයේ දේශපාලන පක්ෂ යම් දේශපාලන තීන්දුවක් ගත්තොත් එයට එකහෙළාම අපි එකඟවෙනවා. කොහොමත්ම අපි මැතිවරණවලට බය ආණ්ඩුවක් නොවෙයිනේ. අපි ජනතාවට අති විශාල සේවාවක් කළ ආණ්ඩුවක් හැටියට ඡන්දයකට යනවා කියන එකට බිය විය යුතුම නෑ.අපි බලයට පත් වූ දා සිට අපේ පළාතේ පොදු ජනතාව ගේ උන්නතිය උදෙසා රුපියල් කෝටි 15000කට වඩා මුදලක් වැය කර සංවර්ධන යෝජනා ක්‍රියාත්මක කරපු පළාත් සභාවක්. අපි වසරින් වසර ජනතාවට සැපැයූ පහසුකම් වැඩි කළා මිස අඩු කළේ නෑ. ඒ නිසා ජනතාව දන්නවා තමන්ට ,ප්‍රදේශයට , ගමට වැඩක් කරන්නේ කවුද කියලා. කොහොම කළත් මැතිවරණයකට යා යුතුයි. ඒ නිසා කලින් ද? නියමිත දිනයේදීම ද ඡන්දය තියන්නේ කියන ප්‍රශ්නය අපට නෑ. අපි කොයි මොහොතේ මැතිවරණය තිබ්බත් තුනෙන් දෙකකට වඩා බලයක් අරගෙන පළාත් සභාව පිහිටුවනවා. ඊට පස්සේ ආයේම ජනතාවට සේවය කරනවා.අනිවාර්යෙන්ම ඔව්. මම පළාත් සභා මැතිවරණ තුනකට තරග කළා. එදා ඉඳලා මේ දක්වාම මම සබරගමුව පළාත් සභාව නියෝජනය කරනවා. 1999 පැවැති පළාත් සභා මැතිවරණයේ සිට මම පළාත් සභාවේ ඉන්නේ. ලංකාවේ ළා බාලම පළාත් සභා සභානායකවරයා වුණේ මම. මට කියන්නට තිබෙන්නේ එදා 1999 සිට අපි කළ ජනතා මෙහෙවර දවසින් දවස වැඩි කළා මිස අඩු වුණේ නෑ.අපිට සබරගමුව පළාත් සභාවට දිස්ත්‍රික්ක දෙකක් අයිතියි. රත්නපුරයයි, කෑගල්ලයි. මම නියෝජනය කරන්නේ කෑගල්ල දිස්ත්‍රික්කයයි. එදා අපිට කාපට් කරපු පාරක් දකින්න ලැබුණේ කොළඹ - නුවර ප්‍රධාන මාර්ගය විතරයි. අද එහෙමද? මුළු කෑගල්ල දිස්ත්‍රික්කයේ සෑම මැතිවරණ කොට්ඨාසයකම අඩුම තරමේ කිලෝ මීටර් 30ක්, 40ක් කාපට් කරලා තිබෙනවා.පළාත් සභා පාරවල් විවිධ ආධාර මුදල් ලබා ගැනීම් යටතේ නවීකරණය කරලා තිබෙනවා. පළාත් පාලන ආයතනවලට අයත් පාරවල් කොන්ක්‍රීට් කරලා, ලස්සන ගල් අල්ලලා සකස් කරලා තිබෙනවා. එදා වළවල්වල වැටි වැටි කළුවරේ ගිය ජනතාවට අද කිසිම අපහසුවකින් තොරව මහ මඟ ගමන් කරන්න පුළුවන්කම ලැබිලා තියෙනවා.ජනාධිපතිතුමා වාගේ ගමේ ඉපදුණු නායකයෙක් රටේ රාජ්‍ය නායකත්වයට පත්වීමේ වාසනාවයි මේ ජනතාවට ලැබුණේ. කොළඹ ශීත කාමරවල ඉඳගෙන කොළඹ දිහා බලාගෙන සංවර්ධන සැලසුම් මහින්ද රාජපක්ෂ මැතිතුමා හදන්නේ නෑ. එතුමාත්, ඒවාගේම ආර්ථික සංවර්ධන ඇමැති බැසිල් රාජපක්ෂ මැතිතුමාත් පුදුමාකාර වෙහෙසක් ගන්නවා රට දියුණු කරන්න.සබරගමුව අපි පළාත් සභාවක් හැටියට මධ්‍යම රජයේත්, වෙනත් මුල්‍ය ආධාරත් ලබාගෙන, මහ ඇමැති මහීපාල හේරත් මැතිතුමාගේ නායකත්වයෙන් ගම් නියම් ගම් නඟා සිටුවන්න, ජනතාවගේ ජීවනෝපාය සංවර්ධනය කරන්න ඉතිහාසයේ වියදම් කළ විශාලතම මුදල ගිය අවුරුදු ගණනාවේදීම යෙදෙව්වා. ඒ අනුව ගමේ ගොවිබිමේ, වැඩපොළේ , සේවා මධ්‍යස්ථානයේ විශාල දියුණුවක් සිදු වී තිබෙනවා.ගමට, නගරයට යන මංමාවත් ටික ඉතා ඉක්මනට දියුණු කරනවා කියන්නේ සංවර්ධනය ගමට ගෙන එනවා කියන එකයි. මේ කතා අහපු ජනතාවට අද ඒවා බොහෝම හොඳට දැනිලා තිබෙනවා. ඒවා යථාර්ථයක් කළේ අපියි. අපේ පැත්තේ වැල් පාළමේ ගිය, භූමිතෙල් එළියෙන් පාඩම් කළ අය අද යන්නේ පාළම් වල. විදුලි බලය පාවිච්චි කරන්නේ. මේ වෙනස ගමේ සිදුවෙලා තිබෙනවා.නෑ, නෑ, ගමේ පාරවල් ටික, ගමට විදුලි බලය ලබා දුන් සැණින් සියලු දේ සිදු වන්නේ නැති බව අපි බොහෝම හොඳට තේරුම් ගෙන සිටිනවා. නමුත්! මම කියන්නේ එදා තේ දළු කිලෝවට රුපියල් 20ක් 25ක් ගත්තු අයට අද රුපියල් 65ක් 70 ක් ලැබෙනවා. එදා කම්කරුවාගේ දිනකට වැටුප රුපියල් 250 ක් 300ක් අද එය 500 ක්, 600ක් වෙලා තිබෙනවා. රබර් කිලෝ එකක් රුපියල් 300 ඉඳලා තුන් හතර ගුණයකින් වැඩිවෙලා. මේ දේවල් සිදු වුණේ ගමේ නිෂ්පාදන නගරයට , නගරයේ වෙළෙඳපොළට ඉක්මනින් ළඟා වූ නිසයි.අපි ජනතාවගේ සුබසාධනයට විශාලම මුදලක් වැය කරනවා. එහි වක්‍ර ප්‍රතිඵලයක් අස්වනු ලෙස වැඩි වී එන්නේ.සබරගමුවේ කෑගල්ලට එදා විදුලිය තිබ්බේ සීයයට 51 යි. අද එය සීයයට 89 දක්වා වැඩිවෙලා. මට හොඳට මතකයි අපි 1995 ප්‍රාදේශීය සභා මන්ත්‍රීවරු ලෙස ඉන්න කාලේ අපිට රුපියල් විසිපන්දහසයි ප්‍රතිපාදන මුදල් ලැබුණේ. අද ඒ මුදල ලක්ෂ පහ දක්වා වැඩිවෙලා තියෙනවා. ගමේ පාර, ඇළවේල්ල, පෙර පාසල, සෞඛ්‍ය මධ්‍යස්ථානය හදන්නත් අද ප්‍රාදේශීය සභා මන්ත්‍රීවරු ක්‍රියා කරනවා. දක්ෂ අය අවුරුද්දට ලක්ෂ 150 - 200 වැඩ ඉටු කරනවා. සල්ලි ඕන තරම් ලබා ගන්න ඉඩකඩ තිබෙනවා. එදා ප්‍රාදේශීය ලේකම් කොට්ඨාසයකට ලැබුණේ රුපියල් ලක්ෂ 10 ක් වැඩිම වුණොත් ලක්ෂ 15ක්. අද එහෙම ද? අද බුලත්කොහුපිටියට විතරක් ලක්ෂ 5000ක්, යටියන්තොටට ලක්ෂ 6000 ක් තරම් මුදල් ලැබී තිබෙනවා සංවර්ධන වැඩ කරන්න.අපේ රටට නිදහස ලැබිලා දැන් අවුරුදු 64 යි. මේ අවුරුදු 64 රට පාලනය කළ ඔක්කෝම ආණ්ඩුයි, මේ ආණ්ඩුවයි කළ ජනතා මෙහෙවර තරාදියකට දාලා බැලුවොත්, බර වැඩි මහින්ද රාජපක්ෂ මැතිතුමාගේ යුගය බව කිව යුතුමයි.අපේ පළාත් සභාවේ මහ ඇමැතිවරයාගේ පූර්ණ ආශිර්වාද මැද, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මැතිතුමාගේ මඟපෙන්වීම යටතේ අපි දිස්ත්‍රික්ක දෙකේම තරුණ තරුණියන්ට තම අනාගතය ගොඩනඟා ගැනීමට විවිධ වැඩසටහන් ක්‍රියාත්මක කොට උදවු වෙනවා. ඊට අමතරව යෞවන සමාජ ජාලය ශක්තිමත් කළා. පාසල් යන වයසේ දූ දරුවෝ එකතු කරලා යෞවන සමාජ බිහි කළා. ඒ අයට පොදු සමාජ සේවා වැඩ කරන්නට අවකාශ ලබා දුන්නා. වේදිකාවක් තැනුවා. මේ අවුරුද්දේ යෞවන සමාජ 400 කට අලුත් අවුරුදු උත්සව පවත්වන්න අපි උදවු කළා. ක්‍රීඩා භාණ්ඩ, ක්‍රීඩාවට පහසුකම් ලබා දුන්නා. මේවාට උදවු කරන තරුණ දේශපාලන නායකත්වයක් රටේ තිබෙනවා. එය වාසනාවක්!පාර්ලිමේන්තු මන්ත්‍රී නාමල් රාජපක්ෂ මැතිතුමා මේ රටේ තරුණ පරපුරේ අපේක්ෂා ගැන හොඳ අවබෝධයක් තිබෙනවා. ඒ අපේක්ෂා මුදුන් පමුණුවාලීමට එතුමා අපිට උදවු කරනවා.අනිවාර්යෙන්ම ඔව්!අපි කිසිදු විටෙක පසු බහින්නේ නෑ මැතිවරණවලට යන්න. අපිට යළිත් තුනෙන් දෙකක බලයක් සහිත පළාත් සභාවක් පිහිටුවිය හැකියි.අපි ජනතාවත් සමඟයි ඉන්නේ. ජනතාවගේ දුකේදී සැපේදී අපි ඔවුන් සමඟයි. අද කෑගල්ලට විශේෂයෙන් එක්සත් ජාතික පක්ෂ ආසන සංවිධායකවරු පත් නොකරපු මැතිවරණ කොට්ඨාස තිබෙනවා. ජනතා විමුක්ති පෙරමුණ දෙකට තුනට කැඩිලා. ඒ පක්ෂ දෙකටම අපිට තියෙන බය නාම යෝජනා ලැයිස්තුවට 23 දෙනෙක් දාගන්න පුළුවන් වේදෝයි කියන එකයි යථාර්ථය. විපක්ෂයක් ඇත්තේම නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=f1205152</link>
    <topic>යුද්ධයේ සදා මතකය ‘කුචි’</topic>
    <author>ඡායාරූප හා සටහන රුවන් තරස්වින්</author>
    <content>වියට්නාමය යනු වසර ගණනාවක් ම යුද්ධය පැවැති රටක්. ඒ රටට ඒ කාලේ වැහැපු වැහි බින්දුවලට වඩා - වැටුණු බෝම්බ ගණන වැඩි ය. 2 වැනි ලෝක යුද්ධයේ දී පාවිච්චි කරන ලද බෝම්බ ප්‍රමාණය මෙන් තුන් ගුණයකින් යුත් බෝම්බ ප්‍රමාණයක් වියට්නාම් භූමිය වෙත අමෙරිකාව විසින් හෙලනු ලැබ ඇත.“ඩියර් හන්ටර්”, “ඇපකැලෙප්සෝ නව්”, “කමිං හෝම්”, “කැෂුවල්ටීස් ඔෆ් වෝ”, “1968 ටනල් රැට්ස්”, “ප්ලැටූන්” යනු වියට්නාම් යුද්ධයත්, ඒ යුද්ධයේ සැබෑ තත්ත්වයත්, බිහිසුණු භාවයත් පෙන්වූ චිත්‍රපට කීපයකි. එකල වියට්නාමයේ තිබූ යුද භීෂණය, එයින් ඒ රටට සිදුවූ විපත එම චිත්‍රපටවලින් ලොවට හෙළි කිරීමට සමත්ව ඇත. 1968 ටනල් රැට්ස් [1968 Tunnel Rats] යනු මෙයින් මා සිත් ගත් චිත්‍රපටයකි.මෙයින් පෙන්නුම් කළේ අමෙරිකානු හමුදාවට විරුද්ධව වියට්කොං ගරිල්ලා හමුදාව මෙහෙය වූ යුද්ධයේ සැබෑ තත්ත්වයේ එක් පැතිකඩකි. ඒ ටනල් රැට්ස් චිත්‍රපටයේ දුටු අඳුරු උමං - බිම් ගෙවල් දැන් මා දෑස් ඉදිරියේ ය. එම බියකරු සිදුවීම් වූ බිම් ගෙයක් තුළ මා සමඟ වියට්නාම් යුද්්ධයේ භීෂණය විස්තර කරන තරුණ වියට්නාම් ජාතික මඟ පෙන්වන්නාත් සිටී.දකුණු වියට්නාමයේ ‘හෝ චි මිං’ අග නගරයේ සිට කිලෝ මීටර් 70 ක් පමණ මඟ ගෙවා පැය එකහමාරක ගමනකින් පසු අපි ‘කුචි’ දිස්ත්‍රික්කයේ එක්තරා ස්ථානයකට ළඟා වීමු. වාහනයෙන් බැස ගත් අප, මල් ගොමු පිරි මාවතක් අතරින් අවසර පත් ලබා ගන්නා ස්ථානයට රැගෙන ගියේ,අපේ වියට්නාම් සංචාරක මඟ පෙන්වන්නා වූ ‘කෝක් තායි’ මහතා ය. යාර 100 ක් පමණ දිග විශාල උමඟක් තුළින් (එහි උඩින් ඇත්තේ මහ පාරය) ගොස් පිවිසුණේ කැළෑ බද පෙදෙසෙකට ය. එහිදී අප පිළිගත් වියට්නාම් ගරිල්ලා හමුදාවේ කැළෑ ඇඳුම් ඇඳ ගත් තරුණ තරුණියන් ගෙන් එක් තරුණයෙක්, පොළොව යට ඇති විශාල ශාලාවකට අප රැගෙන ගියේ ය.අඩි 15 ක් පමණ යට ඇති මේ ශාලාවේ වහළ උණ බම්බුවලින් සාදා, පොල් අතු සෙවිළි කර ඇත. එහි කෙළවර කුඩා වේදිකාවකි. එහි එක් පසෙක ‘කුචි’ දිස්ත්‍රික්කයේ විශාල සිතියමක් තබා ඇත. අප බංකු මත වාඩි වූ පසු වියට්නාම් යුද්ධය පිළිබඳ විනාඩි 15 ක කෙටි චිත්‍රපටයක් පෙන්වනු ලැබීය. ඉන්පසු කුචි දිස්ත්‍රික්කයේ විශාල සිතියම මඟින්, ඒ පිළිබඳ විස්තරයක් ලබා දුනි. කුචි යනු විශාල වශයෙන් කෘෂි කාර්මික කටයුතු කෙරෙන ප්‍රදේශයකි. එය ඝන වනාන්තරවලින් ද බහුල ය. වියට්නාම් යුද්ධයේ දී මේ ඝන වනාන්තර වියට්කොං ගරිල්ලා විමුක්ති හමුදාවට බෙහෙවින් ප්‍රයෝජනවත් විය. මෙය වියට්නාම් යුද මූලස්ථානයක් බවට ද පත් විය. සිතියමේ දැක්වෙන ආකාරයට ‘සයිගොං’ ගඟ ආශි‍්‍රතව තිබෙන මේ ප්‍රදේශය, කිලෝ මීටර් 200 ක් ඈතට විහිදෙන ලෙස පිහිටා තිබුණි.මේ ප්‍රදේශයේ දස දහසකට වැඩි ගරිල්ලා හමුදාවක් මෙන් ම, ඔවුන් ගේ පවුල්වල සාමාජිකයන් ද සැඟවී සිටියේ පොළොව යට සෑදූ රහසිගත බිම් ගෙවල්වල ය. ඒවා එකිනෙකට යා කිරීමට සාදා ඇති දෝනා උමං මාර්ගවල දුර කිලෝ මීටර් 270 ක් පමණ විය. මේවා සයිගොං ගඟ දක්වා ම විහිදිනි. බිම් ගෙවල්, තුළට ජලය ලබා ගත්තේ ගඟට දමා තිබූ රහසිගත බට මගිනි. බිම් ගෙවල් උමං මාර්ග ආදිය සැදීමට ඔවුන් උපයෝගී කර ගත්තේ, අඩි 1 1/2 පමණ දිග මිටක් ඇති කුඩා උදැල්ල සහ පස් පිරවීමට ගන්නා කුඩා කූඩයක් පමණි.මේ බිම් ගෙවල්වලට සහ උමං මාර්ගවලට පිරිසුදු වාතය ලබා ගැනීමට බට (ඒවා බොහෝ විට උන බට විය) යොදා තිබුණි. එම බට බිම් ගෙවල් තුළ සිට පොළොව යටින් මීටර් 200, 500 ක් වැනි දුරකට විහිදුනි. බටයේ කෙළවර තුඹසකට හෝ ගස් මුලකට හෝ සම්බන්ධ කර ඇත. ඒ ස්ථානයේ ගම්මිරිස් වැල් හෝ මිරිස් පැළ වවා තිබුණේ මිනිස් සුවඳ ඉව කරමින් පැමිණෙන අමෙරිකානු හමුදාවේ දඩ බල්ලන්ගෙන් බේරීමට ය. මිනිස් ඉව පසු පස යන බල්ලා මිරිස් හෝ ගම්මිරිස් ආඝ්‍රාහණය කළ විට ඌට, හක්චිං යාමට පටන් ගනී. එවිට මිනිස් ඉව ඌට නොතේරේ.මේ බිම් ගෙවල්වල ජනයා පවුල් පිටින් වාසය කරමින්, වියට්නාම් යුද්ධය ජයග්‍රහණය කරා ගෙන යෑමට වියට්කොං ගරිල්ලා නායක ‘හෝ චි මිං (ඔහුගේ සැබෑ නම ‘නගුයෙන් අයි කුවොක්’) හට සහාය දැක්වීය. ‘හෝ චි මිං’ ද වරින් වර මේ බිම් ගෙවල් තුළ වාසය කළේ ය. මේ බිම් ගෙවල් සහිත ප්‍රදේශයට අමෙරිකානු ගුවන් හමුදාව විසින් මිලියන බාගයටත් වැඩි ප්‍රමාණයක බෝම්බ හෙලන ලදී.යුද්ධයේ විස්තර අසා දැන ගැනීමෙන් පසු මෙහි පැමිණෙන ඔබ, නැවතත් මහ වනය මැදින් යම් ස්ථානයකට රැගෙන යනු ඇත. එම කොටසෙහි පෙන්වාදී ඇත්තේ වියට්කොං ගරිල්ලා හමුදාව, අමෙරිකන් හමුදා භටයන් ට මරණය හෝ මරණීය තුවාල ලබා දීමට සකස් කරන ලද මර උගුල් ය. ඒවා විවිධාකාර ලෙස නිපදවා ඇත. උඩින් තණ පිඩැලි දැමූ බොරු වළවල් සාදා, ඒ මඟින් තම සතුරා විනාශ කළ ආකාරය මෙහි පෙන්වා දී ඇත. එම වළට වැටෙනා සතුරා, එහි ඇති යකඩ උල් පිහි ආදිය ඇනී හෝ කැපී මිය යයි. නැතහොත් තුවාල ලබයි.එයට පසු ගස්වලින් වටවූ වියළි කොළ බිම වැටී ඇති කුඩා ප්‍රදේශයකට අප ගෙන ගිය යුද භූමියේ මඟ පෙන්වන්නා, එම බිම තිබූ වියළි කොළ අතින් එහාට මෙහාට කර, අඩි 2x2 ප්‍රමාණයේ යකඩ තහඩුවක් උස්සා, එහි කටෙන් පොළොව තුළට රූටා ඇතුල් වුණි. එයට ඇතුළු වුණු ඔහු අත් ඔසොවා යකඩ තහඩුව වළ තුළ සිටම තිබූ ආකාරයටම තැබීය. එවිට එය බිම් ගෙයක් තුළට යන උමං කටක් බව පිට සිට බලන කිසිවෙකුටත් නොපෙනේ. එම උමං කටින් පොළොව යටට එන ගරිල්ලා භටයා උමං දෝනා මං දිගේ ගොස් මතුවන්නේ බිම් ගෙයක් තුළිනි.මෙහි සංචාරකයන්ට බැස යෑමට හැකි ආකාරයේ පොළොව යටට පඩි කපා උමං මං විවෘත කර ඇත. එම උමඟක් දිගේ අප මීටර් 20 ක් දුරට ගියෙමු. උමං මාර්ගය අඩි 4 ක් පමණ උස ය. අඩි 2 1/2 ක් පමණ පළල ය. එහි යා යුත්තේ දෙකට නැමී බඩගාගෙන ය. මුළු උමං මාර්ගය ම අඳුරු ය. එහි ඇත්තේ අප ඉදිරියෙන් යන මඟ පෙන්වන්නා අත ඇති විදුලි පන්දමේ එළිය පමණකි. වියට්නාම් වැසියන් කුඩා ශරීරයෙන් යුක්ත ය. උස මහත අමෙරිකානු සොල්දාදුවන්ට මේ උමං මාර්ගයේ ගමන් කිරීමට නොහැකි වීම ද විමුක්ති හමුදාවේ ජයග්‍රහණය තහවුරු කිරීමට ඉවහල් වුණි. සංචාරකයින් සඳහා මෙහි මීටර් 20, 40 සහ 60 දිග උමං මාර්ග විවෘත කොට ඇත.එය නරඹා ඉදිරියට යන අප පැමිණුනේ වියට්කොං වරුන් අල්ලා ගත් අමෙරිකානු හමුදා යුද ටැංකි දෙකක් ඇති ස්ථානයකට ය. ඒ අසලම සජීවීව පෙනෙන ආකාරයට සාදා තිබුණේ වියට්කොං ගරිල්ලා හමුදා භටයින් සහ සෙබළියන් විවේක ගන්නා ස්ථානයකි. අමෙරිකන් හමුදාව වියට්නාමයට හෙළන ලද විශාල බෝම්බවල කොටස් ප්‍රදර්ශනයට තබා තිබුණි. මේ ප්‍රදේශයේ තැන තැන විශාල ආවාට දැකීමට හැකි ය. ඒ අමෙරිකානු හමුදාව ගුවනේ සිට දැමූ B 52 බෝම්බ වැටීම නිසා ඇතිවූ ඒවා ය.ඉන් පසු මේ භූමිය නරඹමින් යන ඔබ පිවිසෙන්නේ වෙඩි පිටියකට සහ යුද අවි සංරක්ෂණාගාරයකට ය. මෙහි අමෙරිකන් මෙන් ම වියට්නාම් හමුදාව පාවිච්චි කරන ලද සැහැල්ලු යුද අවි ප්‍රදර්ශනයට තබා ඇත. ‘AK 47 රයිෆලයක් හෝ ‘මැෂින් ගන්’ එකකින් හෝ වෙඩි පිටියට ගොස් ඉලක්කයට වෙඩි තැබීමට මෙහි පහසුකම් සලසා ඇත. ඔබ එහිදී පාවිච්චි කරන වෙඩි උණ්ඩවලට යම්කිසි මුදලක් ගෙවිය යුතු ය. ඒ අතර ම මෙහි ඇති සිහිවටන ද ඔබට මිලදී ගැනීමට හැකි ය.ඊට පසු අප රැගෙන ගියේ යම් කිසි විශේෂ ආකාරයකට සාදන ආහාරයක් පිළියෙළ කරනා ආකාරය පෙන්වීමට ය. කුඩා කුස්සියකි. එහි සිටින වියට්නාම් කාන්තාවක්, හාල් පිටිකර, වතුර සමඟ මුසුකර සාදා ගත් ඝන දියරයක් හැන්දකින් ගෙන ළිප තබා ඇති තැටියකට වත්කර, රොටියක් මෙන් රවුමට හැන්දෙන් සාදයි. තත්පර 30 ක් පමණ බට පතුරු වට්ටියකින් වසා තබා, එය ක්‍ෂණිකව තැම්බුණු පසු සිලින්ඩරාකාර උපකරණයක දවටා ගෙන, බට පතුරුවලින් සෑදූ දිග වට්ටියක තබයි. එය දින දෙකක් පමණ පවනේ වේලා ගනී. ඉන් පසු ඒවා පුච්චා හෝ තම්බා හෝ තෙලෙන් බැද හෝ ආහාරයට ගනී. මේවාත්, තම්බපු මඤ්ඤොක්කාත්, රට කජු කුඩුත්, යුද්ධය තිබූ කාලයේ දී බිම් ගෙවල් තුළ ජීවත්වන විට වියට්කොං භටයින්ගේත්, ඔවුන්ගේ පවුල්වලත් ප්‍රධාන ආහාරයක් බවට පත් විය.එය නැරැඹූ පසු ඔබ රැගෙන යන්නේ, යුද භූමියේ ඇති බිම් ගෙවල් පෙන්වීමට ය. වර්තමානයේ එම බිම් ගෙවල් උඩ පස් තට්ටු ඉවත් කර, උඩට පොල් අතු වහලක් සාදා සංචාරකයන්ට නැරැඹීමට හැකි පරිදි බිම් ගෙයට බැසීමට පඩි සාදා සකස් කර ඇත. නැත්නම් මේවාට ඇතුල් විය හැක්කේ දුෂ්කර වූ උමං මං ඔස්සේ ය. එක් තැනෙක නිවෙසකි. තව තැනෙක සාකච්ඡා කාමරයකි. තව එකක ඇත්තේ වියට්කොං ගරිල්ලන්ට නිල ඇඳුම් මසන ස්්ථානයකි. ඔවුන් ගේ නිල ඇදුම කළු පාටින් යුක්ත ය.ඒ අතර ඇඳන් 8 ක් පමණ තබා ඇති කුඩා ආරෝග්‍ය ශාලාවකි. තව තැනෙක ආයුධ, බෝම්බ නිෂ්පාදනය කරන බිම් ගෙවල් ය. ඒවායේ ජීවමාන ප්‍රමාණයේ රූප සාදා එහි ක්‍රියාකාරීත්වය සජීවීව පෙන්වීමට උත්සාහ ගෙන ඇත. බිම් ගෙයි ඇති කුස්සියේ ළිපෙන් නික්මෙන දුම්, ඊට මීටර් 800 ක් පමණ ඈත කුණු ගොඩකින් මතුවන්නේ පොළොව යටින් සාදා ඇති බට මාර්ගයෙනි. ඒ කුස්සියේ දුම සතුරාගෙන් වසන් කිරීමට ය.බොහෝ වේලාවක් මේවා නැරැඹූ ඔබට, හෝ චි මිං නැවතී සිටි ස්ථානයත්, මිය ගිය පසු ඔහු වෙනුවෙන් හැදූ සිහිවටනත් නැරැඹීමට හැකි ය. කැළෑව මැදින් තවත් ඉදිරියට යන ඔබට වියට්කොං ගරිල්ලා භටයින්ට පාවහන් සැපැයූ ආකාරය නැරැඹීමටත්, වුවමනා නම් පාවහන් ජෝඩුවක් මිලදී ගැනීමටත් හැකි ය. මේ පාවහන් ඔවුන් සාදන්නේ පරණ ටයර්වලිනි.ඒ අසලම යුද වීරයන්ගේ, වීරවරියන්ගේ සජීවී ප්‍රමාණයේ ප්‍රතිමා කීපයක් දැක ගැනීමට හැකි ය. ඒ ප්‍රතිමා අසලට වී ඔබට ඡායාරූප ගැනීමට ද හැකි ය. මේවා නැරැඹීමෙන් පසු අවසානයේ දී තවත් ශාලාවක් වෙතට ඔබ කැඳවාගෙන යනු ඇත. මෙහි දිගු මේස - බංකු තබා ඇත. මේසය මත ඇත්තේ ඔබ වෙනුවෙන් තබා ඇති ආහාරයි. කුඩු කරන ලද රට කජු, එයට මිශ්‍ර කර ඇති ලුණු කුඩු සහ ගම්මිරිස් කුඩුය. ඒවා සමඟ තම්බාපු මඤ්ඤොක්කා ආහාරයට ගත හැකි ය. ඊට පසු ඔබට බීමට ගී‍්‍රන් ටී ද ලැබෙනු ඇත. මේවා වියට්කොං හමුදා භටයින් යුද්ධය පවතින අවස්ථාවේ දී ගත් අධි පෝෂණ ගුණයෙන් යුත් ආහාර විය. හෝ චි මිං බිහි කළ වියට්නාම් වියට්කොං විමුක්ති හමුදාව සහ අමෙරිකා හමුදා අතර ඇතිවූ යුද ගැටුම්වල දරුණුභාවය ඔබට මෙහිදී සියැසින් දැක ගැනීමට හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>15</day>
    </date>
    <link>http://www.dinamina.lk/2012/05/15/_art.asp?fn=f1205153</link>
    <topic>සිත් සනහන බුද්ධංගල වන අරණ</topic>
    <author>සිරිසේන දේවපි‍්‍රය</author>
    <content>අපි 1964 දී තමයි බුද්ධංගලට ආවෙ. බුද්ධංගල සොයමින් ආ අපි මල්වත්තට ඇවිත්, 26 ජනපදයෙ තිබුණ තහඩු සෙවිලි කළ පාලුවට ගිය පන්සලේ රාත්‍රියෙ නැවතුණා. පහුවදා උදේම බුද්ධංගල හොයාගෙන කැලේ මැදින් ගමන් කළා. මාත් තවත් ස්ථවිරයන් වහන්සේලා දෙනමකුත් තමයි මේ ගමනට සහභාගි වුණේ.සම්පූර්ණයෙන්ම වනාන්තර ගතවෙලා තිබුණ විහාර භූමිය පාළුවට ගිහින් තිබුණෙ. පැන් ගන්න සැතපුම් දෙකක් පමණ දුරට යන්න වුණා. බොන්න වතුර ගෙනාවෙත් එහෙන්මයි. අපි දානෙ නැතුව හිටිය වාර අනන්තයි.අම්පාරෙ ඉඳලා බුද්ධංගලට දුර සැතපුම් හතරක් වෙනවා. අපි අම්පාරට වැඩම කරලා පිණ්ඩපාතෙ වැඩලා තමයි දානෙ සපයා ගත්තෙ.”බුද්ධංගල ආරණ්‍ය සේනාසනය සොයා ගත් ආකාරය පිළිබඳ සේනාසනාධිපතීන් වහන්සේ පළ කළ අදහස් එපරිදිය.කොළඹ සිට වැල්ලවාය, මොණරාගල හරහා අම්පාරට ඇති දුර කිලෝ මීටර් 350 කට ආසන්න තරම් ය. අම්පාරේ සිට තවත් සැතැපුම් හතරක් පමණ දුරක් ගමන් කොට, බුද්ධංගල වන සෙනසුනට සමීප විය හැකිය.බුද්ධංගල සෙනසුන් භූමිය සුවිශේෂී වන්නේ පූජා භූමියක් නිසාවෙන්මත් නොවේ. එය වටා පිහිටි අභය භූමිය හේතුවෙන් එහි අගය සිය දහස් ගුණයකින් වැඩි වී ඇත.අම්පාර නගරයේ පොදු සුසාන භූමිය අසළින් මෑතක දී තැනුණ ගුරුපාරක් දිගේ යන ගමන විසිතුරු ය. නගරයෙන් මඳක් දුරස් වෙත්ම වඩා නො උස්, එහෙත් වඩා නොමිටි ද වූ පඳුරු සහිත කැලෑ මණ්ඩිවලින් සුසැදි භූමියක ගමන් කරන්නට සිදු වෙයි. කැලෑ මණ්ඩි අතර නිදහස් භූමිය නිල්වන් තෘණතලාවලින් සමන්විතය.පූජා භූමිය කොතරම් වැදගත් වුවත්, සැන්දෑ කාලයේ හෝ රාත්‍රි කාලයේ එහි යාම ඉතා ම බියකරු ය. මඟ දෙපස කැලෑ රොදවල් පිහිටියා සේ ම, සැන්දෑවත්ම අලින් රංචු වශයෙන් එළිමහන් භූමිය කරා පැමිණෙන බැවින්, බුද්ධංගල වන්දනා කර ගැනීම සවස් වන්නට කලියෙන් නිමා කර ගත යුතුය. එහෙත් ඉතාමත් සෝදිසියෙන් දුර සිට නිසොල්මන්ව නිදහසේ සරන අලි ඇතුන් බලා සිත් සන්සුන් කර ගන්නට ද හැකියාව ඇත. කෙසේ වුව ද එම උත්සාහය බියකරු ය.මඟ දෙපස සරන මොණරුන්ගේ සහ සෙබඩියන්ගේ අලංකාර රංගනයෙන් ඔබ නෙත් - සිත් වශී භාවයට පත් කරනු ඇත. වරෙක රංචු වශයෙන් ද, තවත් විටෙක තනි, තනිව ද ඔවුහු පිට්ටනිවල සැරි සරති.අම්පාර නගරයෙන් පිටත්ව යන ඔබ, කෙමෙන් ළඟා වන්නේ බුද්ධංගල වන ජීවි රක්‍ෂිතය වෙතට ය. එය රක්‍ෂිතයක් බවට ප්‍රකාශයට පත් කළේ 1974 නොවැම්බර් 01 දින ය. රක්‍ෂිත භූමි ප්‍රමාණය හෙක්ටයාර 1841.4 ක් පමණ වේ.වන රක්‍ෂිතය තුළ විහිදි මඟ දිගේ ගමන් ගන්නා ඔබට ගස් මත අත්තෙන්, අත්තට පනිමින්, විටෙක ඔබ වෙත ද සමීප වීමට උත්සාහ කරන රිලවුන්ගේ සහ වඳුරන්ගේ දඟකාර හැසිරීම් දැක ගත හැකි ය. විටෙක උන්ගේ දැඟලිල්ල සහ හඬ කංකරච්චලයක් සේ ඔබට සිතෙන්නට පුළුවනි. වැට - කොටු - මායිම් කිසිවක් නොමැති රක්‍ෂිතයේ, නිදහසේ දුව - පැන – ඇවිද දඟලන රිලවුන් සහ වඳුරන් ඔබෙන් ආහාරය සඳහා යමක් ඉල්ලනවා ද විය හැකිය. කෙසේ වෙතත් ඔබ ප්‍රවේශම් වීම ඉතා වටී. මක් නිසාද යත් ඔබ අතේ ඇති පාර්සලය, බෑගය පමණක් නොව, මුදල් පසුම්බියක් වුවද සොරකම් කිරීමට තරම් රිලවුන් පුරුදු වී සිටින ලෙසත් පෙනෙන හෙයිනි.රූක්‍ෂ වෘක්‍ෂයන් මත ගසින් ගසට, අත්තෙන් අත්තට පැන දුවන දඬු ලේනා ද එසේ හැසිරෙන්නේ ඔබ දැක බියපත්ව නොවේ. එළිමහන් වේලේ කුසට අහරක් සොයා ගැනීම ඔවුන්ගේ ද මූලික වුවමනාව වී ඇති සේය. මඳක් නැවතී නිහඬව සවන්දීගෙන දැඩි අවධානයෙන් යුතුව ගස් මුදුන් දෙස බලාගෙන සිටින්න. දඬු ලේනාගේ හැසිරීම් රටාව හුරුබුහුටි ය. අලංකාරය, වේගවත්, ක්‍රියාශීලී සතෙකි. ඇතැම් විටෙක බුද්ධංගල ආරණ්‍ය සේනාසනය තුළ විවේකීව ටික වේලාවක් රැඳෙන්නට පුළුවන් නම්, දඬු ලේනුන් ගසින් බැස විත් ස්වාමීන් වහන්සේලාගේ අතට නැඟී උන්වහන්සේලා දෙන පලතුරු බුදින ආකාරය ද දැක ගත හැකි ය.හඬ නැඟීමකින්, දැඟලීමකින් තොරව නිසොල්මන්ව හොරකමක් අල්ලන්නට මෙන්, පාද තබන ශබ්දය පවා නො ඇසෙන්නට ඔබට ගමන් කළ හැකි නම්, ගල්තලා අතර වැවුණ ලා තණ පත් බුදින මුව පොව්වන් ද රිසි සේ දැක ගත හැකිය. කෝටුවක් බිඳෙන හඬින් පවා වහා තිගැස්සෙන මුවා, කොතරම් අහිංසක වූ සතෙක්දැයි ඔබට පසක් වනු ඇත. වලි කුකුළන් රංචු පිටින් පාර අද්දර යමක් ඇහිඳ කන දසුන ඔබ නෙත - සිත පිනවනු ඇත.වන රක්‍ෂිතය පුරාවට රැහැයියන්ගේ නාදය පැතිර පවතී. පක්‍ෂීන්ගේ නාද රටා දසතින් ඇසේ. කෙසේ වුවත් වට – පිට සෝදිසියෙන් ගමන් කිරීම වටී. එහෙත් නිදහසේ සරන අලි ඇතුන්, දහවලේ දැක ගන්නට ඔබට නොහැකි වනු ඇත.නිල්ල පිරුණ වනපෙත, අම්පාර වැනි අව් කාෂ්ටකයෙන් වේලුණ, වියළි පෙදෙසක, ඔබ නෙතට – ගතට සිසිලස, හිසට සෙවන සපයන ආකාරය මොනතරම් අගනේද? බුද්ධංගල රක්‍ෂිතයේ නිල්වන් වන පෙත නිසා බුද්ධංගල ආරණ්‍ය සේනාසනයේ සොඳුරු සිරියාව මොනවට සුරැකෙනවා සේ ම, බුද්්ධංගල ආරණ්‍ය සේනාසනය නිසා බුද්ධංගල රක්‍ෂිත වනයේ සොබා සොඳුරු බව ද මැනවින් සුරැකෙන්නේ ය, අරළු, බුළු, නෙල්ලි, ගම්මාලු, කලුවර, මොර, මිල්ල, හල්මිල්ල, බුරුත ආදී වටිනා දැව සහිත රූක්‍ෂ වෘක්‍ෂයන්ගෙන් පිරි රක්‍ෂිතය පසු කරත්ම, ගල් තලාවන්ගෙන් ගැවසී ගත් ආරණ්‍ය සේනාසන භූමියට පිවිසෙනු ඇත.ගල් තලාවේ මනරම් පිහිටීම දෙස මඳක් විමසිලිමත්ව බලන්න. එය එකම ගල් තලාවක් නොවී, තැනෙක පොළොවෙන් බොහෝ ඉහළට එසවුණ, ගල් කඳු ශිඛර හා තැනෙක පොළොවෙන් යටට ගිලී ගිය ගල් වළවල් සේ පිහිටා ඇති ආකාරය අගනේ ය. සෑම ගල් වළක්ම සුවිශාල ය. එමෙන් ම ඒ සැමෙකක්ම නිල් දිය පිරුණ විලක් ය. නැත්නම් පොකුණක් ය. ජලයෙන් පිරුණ විල් බවට පත්ව තිබෙන සුවිශේෂී පිහිටීමකි. ගල් තලාවේ නිර්මාණය වූ මේ සුවිශාල විල් පද්ධතිය නොවන්නට, මෙහි පරිසරය මොනතරම් වියළි ස්වභාවයක් උසුලන්නට තිබුණා ද කියා සිතා ගන්නටත් බැරි තරම් ය.ගල් තලාවේ තැනින් තැන පස් රැඳුන තැන්වල වැවුණ නිල්වන් තුරුවඳුළු ඔබට සෙවණ සදයි. ගල්තලා දිගේ පහළට ගලා බසින්නේ දිය උල්පත් ජලයයි. ඒවා හිරුඑළිය වැදී දිළිසෙන ආකාරය නරඹන්න.ගල් ලෙන් සහිත ආවාස ගෙය, කිරි සුදට බැබලෙන චෛත්‍ය, පෞරාණික බෝධිය, පොළොන්නරුවේ සැතපෙන බුදු පිළිමයේ ආකෘතිය, ඔබ සිත ශාන්ත බවින් මුසපත් කරවනු ඇත. පස්වග මහණුන්ට දේශනා කළ දම්සක් පැවතුම් සුත සඳහන් කළ සිහිවටන ඵලකය ඉදිරියේ මඳක් නවතින්න. බුදුරජාණන් වහන්සේ පස් දෙනෙකුන් වෙත දේශනා කළ ප්‍රථම ධර්මදේශනාව මොහොතකට සිහිපත් කරන්න. ආසන්නයෙන් වූ මිගදාය ද අසිරිමත් ය. පෙර දඹදිව ඉසිපතනාරාමයේ වූ මිගදාය දැන් ඔබ නෙත් ඉදිරිපිට ය. මෙවන් ආගමික අතින් බොහෝ වටිනා දෑ ආරණ්‍ය සේනාසන භූමිය තුළ හිඟ නැත.බුද්ධංගල රක්‍ෂිතයේ වෙනත් කොතනකවත් ජලය නොමැත. ජලය ඇත්තේ බුද්ධංගල තපෝවන භූමියේ ගල් කඳු අතර මැවුණ සුවිශාල විල්වල පමණි. එබැවින් ඇතැම් නිදහස් වේලාවල දී අලි රංචු ද දිය බීමට මෙහි ඇදෙති. සැදැහැවතුන් නොගැවසෙන වේලාවන් හි දී තවත් බියකරු වන සතුන් ද ජලය බීමට මෙහි පැමිණෙනවා විය හැකි ය.එහෙත් ආශ්චර්යවත් සිද්්ධිය නම් මේ වනතුරුත් අලින්ගෙන් හෝ වෙනත් බියකරු වන සතෙකුගෙන් බුද්ධංගල රක්‍ෂිතය හෝ තපෝවනය තුළදී කිසිවෙකුටත් හිංසාවක්, පීඩාවක්, කරදරයක් සිදු නොවීම යි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=n1205161</link>
    <topic>ජාතිවාදී බලවේගවලට ඉඩ නොදෙමු</topic>
    <author/>
    <content>‘ශ්‍රී ලංකාවේ කිසිදු ජාතිවාදී බලවේගයකට හිස ඔසවන්නට ඉඩ නොතබමු’ යැයි ජනාධිපති මහින්ද රාජපක්ෂ මහතා පවසයි.සිංහල, දෙමළ, මුස්ලිම් ජන කොටස් අතර සමගිය වර්ධනය කරමින් ජාතිවාදී කොටස් වලට හිස එසවීමට ඉඩ නොතැබීම සඳහා කටයුතු කිරීමෙහිලා තමාට සහයෝගය ලබා දෙන ලෙසද ඒ මහතා මාධ්‍ය ආයතන ප්‍රධානීන්ගෙන් ඉල්ලීමක් කරයි.ජනාධිපතිවරයා මේ බව සඳහන් කළේ විද්‍යුත් හා මුද්‍රිත මාධ්‍ය ආයතන ප්‍රධානීන් සමග අරලියගහ මන්දිරයේ ඊයේ (15) පැවැති විශේෂ සාකච්ඡාවේදීය.එහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ මෙහිදී ඉතාම වගකීමෙන් කටයුතු කරන ලෙසත් ජාතිවාදය ශ්‍රී ලංකාවේ ප්‍රගතියට හා ප්‍රතිසංධාන ක්‍රියාවලියට හානි කරන හෙයින් තම පුවත්පත් රූපවාහිනී නාලිකා හා ගුවන් විදුලි නාලිකා තුළින් කිසිදු ලෙසකින් හෝ ජාතිවාදයට ඉඩ නොතබන ලෙසත්ය.තමන් විසින් ශ්‍රී ලංකාවේ ත්‍රස්තවාදය මුලිනුපුටා දැමීමෙන් පසුව ශ්‍රී ලාංකිකයන් සාමයෙන් හා සමාදානයෙන් ජීවත්වනු දැකීම තම අපේක්ෂාව බවද ජනාධිපතිවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=n1205162</link>
    <topic>යුද ගිනි නිවූ රණවිරුවෝසාගිනි නිවන්න පෙරමුණේ</topic>
    <author>විජයානි එදිරිසිංහ</author>
    <content>යුද්ධය අවසන් වීමෙන් පසු සිවිල් ආරක්ෂක බළකායේ රණවිරුවන් පසුගිය වසර දෙකහමාර තුළ කැලෑ ඉඩම් සහ පුරන් කුඹුරු අක්කර පහළොස් දහසක් පමණ වගා කර තිබේ. ඒ යටතේ කෘෂි ව්‍යාපෘති 621 ක්ද ඉදිකර ඇත.වසර තිහක් කොටි අණසකට යටව විනාශ වී තිබූ කොණ්ඩච්චි අක්කර හත්දහසේ කජු වගාව යළි වගා කිරීම මෙහිලා විශේෂත්වයකි.මේ කජු අක්කර හත් දහසෙන් කජු පැළ ලක්ෂ විසි පහක් පැළ කෙරේ. දැනටමත් අක්කර දහසක කජු පැළ වගා කැර ඇති අතර වසර තුනකින් ඵලදාව අපේක්ෂා කරන බව සිවිල් ආරක්ෂක බළකායේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා කීය. වී අක්කර තුන් දහසක් බඩඉරිඟු අක්කර තුන් දහසක්, කුරහන් අක්කර හැටක්, උඳු අක්කර 30 ක්, කව්පි අක්කර අසුහතක් සහ වෙනත් බෝග අක්කර 684 ක් ද වගා කර ඇත.යුද්ධය අවසන් වීමෙන් පසු විසුරුවා හැරීමට සිටි සිවිල් ආරක්ෂක බළකාය ස්ථාපිත කර ඔවුන් සංවර්ධනයට යෙදවීම ආරක්ෂක ලේකම් ගෝඨාභය රාජපක්ෂ මහතාගේ මැදිහත්වීම මත සිදුවිය. වගාකරන ලද කුඹුරුවල අස්වැන්න කැබිතිගොල්ලෑව පිහිටි වී මෝලකින් කොටා සහන මිලට රට පුරා සහල් යැවේ. බඩඉරිඟු අස්වැන්න එසේ යැවීමටද බලාපොරොත්තු වෙයි. සිවිල් ආරක්ෂක බළකාය කෘෂිකර්ම කටයුතුවලින් ලැබූ ආදායමෙන් ට්‍රැක්ටර් 30 ක් මිලදී ගෙන ඇත.රුපියල් මිලියන 80 ක ස්ථාපිත මුදලක්ද එම බළකාය සතුව පවතී. එම බළකාය විසින්ම පිහිටුවා ගත් සුවසවිය සෞඛ්‍ය අරමුදල රුපියල් කෝටි 17 කින් ශක්තිමත් වී ඇත. මියයන සෙබළෙකු වෙනුවෙන් ලක්ෂයක් ගෙවනු ලබයි. දැනට පනස් දෙනකු වෙනුවෙන් ගෙවීම් කැර තිබේ. කොන්ත්‍රාත්කරුවන් හරහා මෙතෙක් කාලයක් කරගෙන ගිය සංවර්ධන ව්‍යාපෘති, ආගමික කටයුතු, සුබසාධක, ඉදිකිරීම්, ආයතන ආරක්ෂාව ආදිය බළකායේ රණවිරුවන් යොදා සිදුකිරීමෙන් රජයට කෝටි ගණනක ආදායමක් ඉතිරිකර ගැනීමටද හැකිවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=n1205163</link>
    <topic>උගත් පාඩම් කොමිසම නිර්දේශ කළ සිද්ධිවල පරීක්‍ෂණ රහස් පොලිසියට</topic>
    <author/>
    <content>උගත් පාඩම් කොමිසමේ නිර්දේශ වලට අනුව පොලිසිය මගින් පරීක්‍ෂණ පැවැත්වීමට උපදෙස් දී ඇති සිද්ධීන් සම්බන්ධව කළයුතු රහස් පොලිසිය මගින් සිදුකිරීම ආරම්භ කැර තිබේ.නීතිපතිවරයාගෙන් ලැබී ඇති උපදෙස් මත එම පරීක්‍ෂණ කටයුතු රහස් පොලිසිය කරගෙන යන බව පොලිස් මාධ්‍ය ප්‍රකාශක පොලිස් අධිකාරී නීතීඥ අජිත් රෝහණ මහතා පැවසීය.මේ සඳහා අවශ්‍ය රහස් පොලිස් කණ්ඩායම් පත් කිරීම සහ පරීක්‍ෂණ කටයුතු ආරම්භ කිරීමට අදාළ උපදෙස් පොලිස්පති එන්. කේ. ඉලංගකෝන් මහතා විසින් රහස් පොලිසියේ නියෝජ්‍ය පොලිස්පති ජයන්ත කුලතිලක මහතාට ලබා දී තිබේ.උගත් පාඩම් කොමිසමේ නිර්දේශවලින් පොලිසිය මගින් පරීක්‍ෂණ පැවැත්විය යුතු සිද්ධීන් මොනවාද යන්න එම වාර්තාවෙන් පෙන්වාදී තිබේ.ඒවා ක්‍රියාත්මක කිරීම යටතේ පොලිස් පරීක්‍ෂණ මේ ආකාරයෙන් සිදුවේ.ර්දේශවලින් යෝජනා කර ඇති එම සිද්ධීන් සම්බන්ධව පරීක්‍ෂණ පවත්වා ඒ හා සම්බන්ධ නීතිමය ක්‍රියාමාර්ග ගැනීම රහස් පොලිසිය මගින් සිදු කෙරෙන බවද පොලිස් මාධ්‍ය ප්‍රකාශක අජිත් රෝහණ මහතා පැවසීය.නිර්දේශ කර තිබූ එම සිදුවීම්වලට අදාළ පරීක්‍ෂණ සිදුවිය යුතු ආකාරය සම්බන්ධව නීතිපති උපදෙස් ඉල්ලා තිබුණි.එම උපදෙස් පසුගිය දින කීපයේදී ලැබීමත් සමඟ ඒවා ක්‍රියාත්මක කිරීම මෙසේ ආරම්භ විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=n1205164</link>
    <topic>රණවිරුවන් 15කට පරම වීර විභූෂණ සම්මාන</topic>
    <author>භක්ති ධර්මප්‍රිය මෙන්ඩිස්</author>
    <content>විජයග්‍රහණයේ සැමරුම් පෙළපාළි උළෙලේදී රණවිරුවන් පහළොස් දෙනකුට පරම වීර විභූෂණ පදක්කම් ලබා දීමට තීරණය කර ඇත.හමුදා සෙබලෙකුට හෝ නිලධාරියකුට සිය ජීවිත කාලයේ එක් වතාවක් පමණක් මෙම පදක්කම හිමිවන බවත්, මෙය ඉතා දුර්ලභ අවස්ථාවක් බවත් යුද හමුදා ප්‍රකාශක බ්‍රිගේඩියර් රුවන් වනිගසූරිය මහතා “දිනමිණ” ට ඊයේ (15) පැවසීය.යුද හමුදාවේ 13 දෙනකුට නාවික හමුදාවේ එක් අයෙකුට සහ ගුවන් හමුදාවේ එක් අයෙකුට මෙම පදක්කම් ලබා දෙන බව ද, හමුදා ප්‍රකාශකවරයා සඳහන් කළේය.මෙම රණවිරුවන් සියලුම දෙනා රට දැය වෙනුවෙන් සිය දිවිය පුද කර ඇති බැවින් ඔවුන්ගේ බිරින්දෑවරුන්ට, මවුපියන්ට හෝ දූ දරුවන්ට මෙම පදක්කම් ලබා දීමට තීරණය කර තිබේ. මේ පිරිස අතර යුද හමුදා නිලධාරීන් සිවුදෙනකු සිටින බව හමුදා ප්‍රකාශකවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=n1205165</link>
    <topic>ශ්‍රී ලාංකික ශ්‍රමිකයන්ට ජපානයේ රැකියා</topic>
    <author>මහින්ද අලුත්ගෙදර</author>
    <content>ජපානයේ රැකියා සඳහා ශ්‍රී ලාංකික පුහුණු ශ්‍රමිකයන් යොමු කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.ශ්‍රී ලාංකික පුහුණු ශ්‍රමිකයන් ගෙන්වා ගැනීම සම්බන්ධයෙන් ජපානයේ අවධානය යොමුවී තිබෙන අතර ඒ පිළිබඳව ඔවුන්ගේ කැමැත්ත පළකර තිබෙන බවද එම කාර්යාංශය පෙන්වා දෙයි.ශ්‍රී ලංකාවට පැමිණි ජපානයේ යමාමොටෝ සෙයිසකුශෝ කර්මාන්තායතනයේ සාමාන්‍යාධිකාරී කියෝෂි යමාමොටෝ මහතා සමඟ ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා පැවැත්වූ විශේෂ සාකච්ඡාවක ප්‍රතිඵලයක් වශයෙන් මේ අවස්ථාව ශ්‍රී ලංකාවට ළඟාකර ගැනීමට අවස්ථාව ලැබී තිබේ.මෙම සාකච්ඡාවේදී ජපානයේ යමාමොටෝ සෙයිසකුශෝ කර්මාන්තායතනයේ සේවය කිරීම සඳහා ශ්‍රී ලාංකික පුහුණු ශ්‍රමිකයන් බඳවා ගැනීම සම්බන්ධයෙන් විශේෂ අවධානය යොමු කළ අතර ඒ පිළිබඳව ගතයුතු ක්‍රියාමාර්ග සම්බන්ධයෙන්ද සාකච්ඡා කළේය.ඉහළ වැටුප් සහිත වෘත්තීන් වෙනුවෙන් ශ්‍රී ලාංකික පුහුණු ශ්‍රමිකයන් යොමු කිරීමට ශ්‍රී ලංකා විදේශ සේවා නියුක්ති කාර්යාංශයේ අවධානය යොමුකර තිබෙන අතර ඒ සඳහා මෙරට තරුණ තරුණියන් යොමු කිරීම කෙරෙහිද අවධානය යොමුකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=n1205166</link>
    <topic>වියට්නාම අධිකරණ ඇමැති අද ශ්‍රී ලංකාවට පැමිණෙයි</topic>
    <author>මහින්ද අලුත්ගෙදර</author>
    <content>සිවුදින නිල සංචාරයක් සඳහා වියට්නාම අධිකරණ ඇමැති හන්ග් ක්වොන්ග් මහතා අද (16) ශ්‍රී ලංකාවට පැමිණෙයි.ඒ මහතා සමඟ වියට්නාම ඉහළ පෙළේ නියෝජිතයන් පිරිසක්ද පැමිණෙන අතර දෙරට අතර නීතිමය කරුණු හා අධිකරණමය සුහදතාව වැඩි දියුණුකර ගැනීම ඒ මහතාගේ ශ්‍රී ලංකා සංචාරයේ අරමුණ වී තිබේ.වියට්නාම අධිකරණ ඇමැතිවරයා ලබන 19 දා තෙක් ශ්‍රී ලංකාවේ රැඳී සිටින අතර එම කාලය තුළ රජයේ සහ අධිකරණ ක්ෂේත්‍රයේ ඉහළ නියෝජිතයන් කිහිපදෙනෙකු හමුවී සාකච්ඡා කිරීමට නියමිතය.මේ මඟින් කලාපයේ ඉහළ පෙළේ රාජ්‍යතාන්ත්‍රික සබඳතා සහිත රටවල් දෙකක් වශයෙන් ශ්‍රී ලංකාව හා වියට්නාමය අතර සබඳතා තවදුරටත් වර්ධනය කර ගැනීමට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=n1205167</link>
    <topic>මුන්නේශ්වරම් කෝවිල බෝධියේ අත්තක් කඩා වැටී රිය දෙකකට හානි</topic>
    <author>බංගදෙණිය විශේෂ පී. ඒ. ප්‍රනාන්දු</author>
    <content>හලාවත ශ්‍රී මුන්නේශ්වරම් භද්‍රකාලි මහා දේවාලය ඉදිරිපිට තිබූ බෝධියේ අත්තක් කඩා වැටීමෙන් එහි යට නවතා තිබූ මෝටර් රථයකට හා ත්‍රිරෝද රථයකට දැඩි හානි සිදු වී ඇත.භද්‍රකාලී දේවාලයේ ප්‍රධාන පූජක එන්. ශීවපාක්‍ය සුන්දරම් මහතාට අයත් වාහන දෙකක් බව හලාවත පොලිසිය සඳහන් කරයි.ඊයේ (15) දින දහවල් 12.30 ට පමණ සිදුවූ මෙම අනතුරින් කිසිදු බැතිමතෙකුට හානි සිදු නොවීම දේව හාස්කමක් බව ප්‍රධාන පූජක ශිවපාක්‍ය සුන්දරම් මහතා පවසයි.හලාවත පොලිසියේ මූලස්ථාන පොලිස් පරීක්‍ෂක මනෝජ් රණගල මහතා ඇතුළු නිලධාරීන් පිරිසක් පැමිණ ගසේ අතු කපා වාහන දෙක ඉවතට ගැනීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=n1205168</link>
    <topic>කොළඹ ඇතැම් පෞද්ගලික රෝහල් ඩෙංගු තවාන්</topic>
    <author>සන්ධ්‍යා කරුණාරත්න</author>
    <content>කොළඹ නග‍රයේ පිහිටි ප්‍රධාන පෞද්ගලිකරෝහල් ඩෙංගු මදුරුවන් බෝ කරන ස්ථාන බවට පත්ව ඇතැයි කීට විද්‍යා සමීක්ෂණවලින් හෙළි වී ඇත.ජාතික මදුරු මර්දන සතියට සමගාමීව වෛද්‍ය පර්යේෂණායතනයේ කීට විද්‍යා සහකාර ශිෂ්‍යයන් 50 දෙනකුගේ සහාය යටතේ කොළඹ ඇතැම්ඊයේ (15) දිනයේදි ප්‍රධාන පෞද්ගලික රෝහල් දහයක්ඊයේ (15) දිනයේදි ප්‍රධාන පෞද්ගලික රෝහල් දහයක් පරීක්ෂාවට ලක් කළ බවත් ඉන් රෝහල් අටකම ඩෙංගු මදුරුවන් බෝ වන ස්ථාන තිබී හමුවීම සුවිශේෂත්වයක් බවත් එම පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතා පවසයි.රෝහල් භූමියේ පිහිටි මල් බඳුන්, ගෘහස්ථ පොකුණු, ගබඩා ස්ථාන යනාදියේ ඩෙංගු මදුරුවන්‍ බෝ වන ස්ථාන තිබී හමු වූ බව කීට විද්‍යා සහකාරවරු පවසති‍..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=n1205169</link>
    <topic>නිදන් හොරුන්ට එරෙහිව නීති තද වෙයි</topic>
    <author>චින්තා රණසිංහ</author>
    <content>පුරාවස්තු විනාශ කිරීම, සොරා ගැනීම, ළඟ තබා ගැනීම හා ඊට අනුබල දෙන්නන්ට දඬුවම් පැමිණවීම සඳහා පවතින නීති පුළුල් කිරීමට රජය තීරණය කර තිබේ.පුරාවස්තු මංකොල්ලයන්ගේ ශීඝ්‍ර වර්ධනය හා පසු ගිය කාලය ඇතුළත දිවයිනේ විවිධ ස්ථානවල සිදුවූ පුරාවස්තු මංකොල්ලයන් කෙරෙහි රජයේ දැඩි අවධානය යොමු වී ඇති අතර ජනාධිපති මහින්ද රාජපක්ෂ මහතාගේ විශේෂ උපදෙස් මත ඒ සම්බන්ධයෙන් දැඩි නීතිමය තත්ත්වයන් සැකසීමට තීරණය කළ බව ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා ප්‍රකාශ කළේය.පුරාවස්තු විනාශ කිරීම, සොරා ගැනීම හා ළඟ තබා ගැනිම සම්බන්ධ වරදක් සඳහා වසර දෙකක සිට පහක දක්වා සිර දඬුවමක් හෝ රුපියල් පනස් දහසේ සිට රුපියල් දෙලක්ෂ පනස් දහස දක්වා දඩ මුදලක් හෝ එම දඬුවම් දෙකම ලබා දීම දැනට පවතින නීතිය වන බවත් නව දඩ මුදල් සංශෝධනයට අනුව වසර දෙකේ සිට පහ දක්වා අනිවාර්ය සිර දඬුවම සමග රුපියල් පනස් දහසේ සිට රුපියල් මිලියන දෙකක් දක්වා වන දඩ මුදලක් නියම කිරීමට කටයුතු කරන බව ඇමැතිවරයා කීය.මෙවැනි මංකොල්ලයක් සිදු කිරීම ඇප නොදිය හැකි වරදක් බවද ඇමැතිවරයා අවධාරණය කළේය.පුරාවස්තු මංකොල්ලයන්ට අදාල නව නීති සකස් කිරීම සම්බන්ධයෙන් මාධ්‍ය දැනුවත් කිරීම සඳහා රජයේ ප්‍රවෘත්ති දෙපාර්තමේන්තුවේදී ඇමැතිවරයා ඊයේ (15) මේ අදහස් පළ කළේය.දෙලක්ෂ පනස් දහසකට අධික පුරාවස්තු රැක ගැනීම සඳහා රජයට මෙන්ම ජනතාවට සුවිශේෂ වගකීමක් පැවරී ඇති බවද එයට අවශ්‍ය ශ්‍රම බලකාය ලබා ගැනීමට ස්වේච්ඡා පදනම මත පිරිස් සම්බන්ධ කර ගැනිමට කටයුතු කරන බවත් ඇමැතිවරයා පැවැසීය.අනවසරයෙන් පුරා වස්තු ප්‍රවාහනය කිරිම නීතියෙන් තහනම් කිරීමටත් ප්‍රවාහනයට යොදා ගන්නාසියලුම වාහන, යන්ත්‍රෝපකරණ රාජසන්තක කිරීමටත් කටයුතු යොදන බවත් පුරාවස්තු විනාශ කිරීමට අනුබල දෙන්නන් නීතියේ රැහැනට හසු වන බවත් ඇමැතිවරයා කියයි.පොලිස්පතිවරයා විසින් පුරාවිද්‍යා දෙපාර්තමේන්තුවේ විශේෂ පොලිස් ඒකකය තවදුරටත් ශක්තිමත් කරන අතර ඊට අතිරේකව පළාත්බදව ඇති වඩාත් සංවේදී පුරාවිද්‍යා ස්ථානවලට එම පොලිස් ඒකකයේ අධීක්ෂණයට යටත් විශේෂ පොලිස් අනු ඒකක පිහිටු වීමට යෝජිතය.පුරාවස්තු අඥාපනත යටතේ ස්ථාපිත තෑගි අරමුදල යටතේ පුරාවස්තු අපහරණය කිරීම හෝ විනාශ කිරීම සම්බන්ධයෙන් තොරතුරු සපයන්නන්ට ත්‍යාග පිරිනැමීමද සිදු කිරීමට නියමිතය.පුරාවිද්‍යා උල්ලංඝනය කිරීම් වැඩි සංඛ්‍යාවක් වයඹ හා උතුරු මැද පළාත්වලින් වාර්තා වී ඇති අතර මේ වසරේ සිට මධ්‍යම පළාතේද සිද්ධිවල වර්ධනයක් පෙන්නුම් කෙරෙන බව මෙහිදී හෙළි විය.2008 වසරේ පුරාවස්තු විනාශය වැළැක්වීමේ විශේෂ පොලිස් ඒකකය පිහිටු වූ පසු උසාවි හා දිවයිනේ පොලිස් ස්ථානවලින් මේ ආඥාපනත උල්ලංඝනය කිරීමේ සිද්ධි 1063ක් වාර්තාවී ඇත. සිද්ධි සඳහා සම්බන්ධ පුද්ගලයන් 1381ක් අත්අඩංගුවට ගෙන ඇත.මේ අනුව උසාවිවලින් අය කර ගත් දඩ මුදල් සංඛ්‍යාව රුපියල් පන් කෝටි අනූතුන් ලක්ෂ හැට දෙදහස් පන්සියයකි(59362500).ජාතික කෞතුකාගාරයේ පුරාවස්තු මංකොල්ලය සම්බන්ධයෙන් ඇමැතිවරයා අදහස් දක්වමින් කියා සිටියේ කෞතුකාගාරයේ ආරක්ෂාව සම්බන්ධයෙන් විධිවිධාන රැසක් ගෙන ඇති බවයි. විශේෂ පොලිස් මුරපොළක්, සිවිල් ආරක්ෂක බලකායක්, කෞතුකාගාරයේ සේවයට නව සාමාජිකයන් හතලිහක්, ප්‍රධාන ආරක්ෂක නිලධාරීන් කිහිප දෙනෙක්, පුළුල් කැමරා පද්ධතියක් ඇතුළු තවත් පියවර රැසක් ගෙන ඇති බව ඇමැතිවරයා කීය.පූජ්‍ය එල්ලාවල මේධානන්ද හිමිපාණෝ සහ පුරාවිද්‍යා අධ්‍යක්ෂ ජෙනරල් ආචාර්ය සෙනරත් දිසානායක, මධ්‍යම සංස්කෘතික අභයගිරිය අරමුදලේ අධ්‍යක්ෂ ආචාර්ය ටී.ජී කුලතුංග යන මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r1205161</link>
    <topic>උඩුබද්දාව මැදිරිය රක්ෂිතයේබැකෝ යන්ත්‍ර මඟින් මැටි කපලා</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>උඩුබද්දාව ප්‍රාදේශීය ලේකම් කොට්ඨාසයේ අංක 1509 පළුගමුව ග්‍රාම සේවක වසමේ මැදිරිය වන රක්ෂිත භූමියෙහි වැවක් ඉදිකිරීමට ක්‍රියාත්මක කළ සංවර්ධන ක්‍රියාවලිය නිසි අයුරින් නිම නොකිරීම නිසා ප්‍රදේශයේ ගොවි ජනතාවගේ වැවක අවශ්‍යතාව සිහිනයක් බවට පත්ව ඇති බව ඔවුහු කියති.පසුගිය වසරේ ගම නැඟුම වැඩසටහන යටතේ පළුගමුව ජන සභාව වැවක් ඉදිකිරීමේ යෝජනාව උඩුබද්දාව ප්‍රාදේශීය සංවර්ධන කමිටුවට ඉදිරිපත් කර තිබූ අතර එහි අනුමතියෙන් පළුගමුව ගොවි සංවිධානයට වැව සකස් කිරීමේ කොන්ත්‍රාත්තුව බාර දී තිබුණි.මේ වනවිට එහි වැඩ අවසන් කර ජනතා අයිතියට පවරා ඇති බවට දැන්වීමක් වැව් කණ්ඩියෙහි ප්‍රදර්ශනයට තබා ඇත.එහෙත් ප්‍රදේශයේ බොහෝ ගොවින් කියනුයේ මැදිරිය වන රක්ෂිත වගුරු බිමෙහි වැවක් සකස් කර නොමැති අතර එහි බොහෝ ස්ථානවල අඩි 20 – 30ක් ගැඹුරට තැනින් තැන හාරා සැලසුමකින් තොරව එහි වූ මැටි හා වැලි අක්‍රමවත්ව ඉවත් කර ඇති බවයි.එස්. ඒ. කරුණාතිස්ස මහතා - හදිසි නියං කාලවල දී අපේ කුඹුරුවලට අවශ්‍ය ජලය ලබා ගන්න අවශ්‍ය ජලය ගබඩා කර තැබීමට වැවක් මෙම මැදිරිය වගුරු බිම් රක්ෂිතයෙහි ඉදිකිරීමට ඉල්ලා සිටියා.ඒ අනුව තමයි මේ වැව හාරන වැඩේ පටන් ගත්තේ. වැව නම් හැදුණේ නැහැ. නිලධාරීන් දෙදෙනෙක් එකතුවෙලා බැකෝ දාලා මැටි වැලි කපාගෙන ගියා. ගස් ටිකත් ඉවර කළා.එම්. ඒ. නිව්ටන් මහතා:- මෙම වන රක්ෂිතයෙහි මැටි කපාගෙන යන්න උනන්දු වූවා මිස මේ අයට වැව හදන්න ඕනෑකමක් තිබිලා නැහැ.රක්ෂිතය පුරා තැන තැන ගැඹුරු වළවල් හාරලා. ඉදිරි ගංවතුර කාලවල දී මේ නිසා අපේ ගම්වලටත් හානි සිදුවේවි.බිංගිරිය ප්‍රාදේශීය සභාවේ හිටපු මන්ත්‍රී හේමචන්ද්‍ර විජේපාල මහතා (එජනිස):-ගල්කිස්ස අමුණ යටතේ වපුරන කුඹුරුවලට ජලය ලබා ගන්නයි මේ මැදිරිය හාරන්න ඉල්ලුවේ. මේකේ තිබුණ කුඹුක් – නැබඩ – බක්මී – මාර ගස් ගණනාවක්ම වසර සිය ගණනක් පැරැණි ගස්. මේ රක්ෂිතයේ හාවුන් – රිලවුන් – මීමින්නන් – ඉත්තෑවුන් හිටියා.පක්ෂීන් ද එහෙමයි. ගස් ටික කපලා ගෙන ගිහින්. එම සතුන් ද අනාථවෙලා. ප්‍රදේශයේ කෘෂි පර්යේෂණ සංවර්ධන නිෂ්පාදන සහකාර නිලධාරි ආර්. එස්. සුරවීර රණතුංග සහ සමෘද්ධි සංවර්ධන නිලධාරි හරිස්චන්ද්‍ර හේරත් රත්නායක යන මහත්වරුන්ගෙන් විමසූ විට මෙසේ කීය.“නිසි අනුමැතියෙන් නිසි අධීක්ෂණය යටතේ අප අපේ යුතුකම ඒ ආකාරයෙන් ඉටු කරලා ගොවිනට අවශ්‍ය ජලය ලබා ගන්න අපි වැවක් හැදුවා. අපි කරපු මෙම සංවර්ධන ක්‍රියාවලිය දැකලා ඉවසා ගන්න බැරි කඩාකප්පල්කාරීන් ගමේ මිනිසුන් කුලප්පු කරමින් අපට මඩ ගහනවා. මෙතන කිසිම වංචාවක් හෝ දූෂණයක් වෙලා නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r1205162</link>
    <topic>කරන්දෙණිය ප්‍රදේශ දෙකක්පුර නැගුමින් සංවර්ධනයට</topic>
    <author>අයි. එම්. වී. සී. ගුණසේකර ඇල්පිටිය සමූහ</author>
    <content>ආර්ථික සංවර්ධන අමාත්‍යාංශයේ පුර නැගුම වැඩසටහන යටතේ කරන්දෙණිය මැතිවරණ කොට්ඨාසයේ ඌරගස්මංහන්දිය සහ ඇත්කඳුර නගර දෙක සංවර්ධනය කෙරේ.මේ සඳහා ආර්ථික සංවර්ධන අමාත්‍යාංශය විසින් එක නගරයකට වැය කරනු ලබන මුදල රුපියල් ලක්ෂ පන්සියයකි.නැවත පදිංචි කිරීමේ ඇමැති ගුණරත්න වීරකෝන් මහතාගේ ඉල්ලීමක් මත මෙම නගර දෙක සංවර්ධනය කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r1205163</link>
    <topic>පොදු වෙළෙඳ සංකීර්ණයටප්‍රතිපාදන වෙන් කරයි</topic>
    <author>රත්තොට සමූහ කිංස්ලි රිචඩ් සිල්වා</author>
    <content>උකුවෙල නගරය සඳහා සියලු පහසුකම්වලින් සමන්විත දෙමහල් පොදු වෙළෙඳ සංකීර්ණයක් ඉදිකිරීමට උකුවෙල ප්‍රාදේශීය සභාව කටයුතු යොදාගෙන යයි.මේ සඳහා රුපියල් 61,45,000 මුදලක් වැය වේ යැයි දැනට ඇස්තමේන්තු ගත කර ඇති බව උකුවෙල ප්‍රාදේශීය සභාවේ සභාපති සමන්ත ධර්මසේන මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r1205164</link>
    <topic>ගාල්ල කොටු පවුර අනතුරේ</topic>
    <author>බෙන්තොට සමූහ රිච්මන්ඩ් විජේසේකර</author>
    <content>ඓතිහාසික ගාලු කොටුපවුරේ සයුර ආශ්‍රිත ස්ථාන කීපයක් පිපිරීම් හා පළුදුවීම්වලට ලක්ව ඇති නිසා මේ වන විට ගාලු කොටු පවුර ගිලාබැසීමේ අවදානමකට මුහුණපා තිබේ.කොටු පවුරේ පිහිටි හමුදා කඳවුර සයුර ආශ්‍රිත කොටු බැම්ම සහ දේවස්ථානය ආශ්‍රිත කොටු බැම්ම මෙසේ පිපිරීම්වලට ලක්වී ඇති බව “ගාලු උරුමය” උසස් නිලධාරියෙක් කීය.ගාලු කොටු පවුරේ ස්ථාන තුනක් මෙසේ පිපිරීම හා පලුදුවීම්වලට ලක්ව ඇති බවත් මේ අතරින් ලොකුම පලුදුවීම පවතින්නේ රැම්පාට් වීදිය අබිියස සාගරය ආශ්‍රිතව ඇති කොටු බැම්ම තුළ බවත් හෙතෙම වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r1205165</link>
    <topic>රත්තොට කයිකාවල මැදි මහ විදුහලේක්‍රීඩා පිටිය සැකසීම වසර තිහක් අතපසු කරලා</topic>
    <author>රත්තොට සමූහ – කිංස්ලි රිචඩ් ද සිල්වා</author>
    <content>වසර 31 කට ආසන්න කාලයක් ගතවුණත් ඉදිකිරීම් අවසන් නොවූ ක්‍රීඩාංගණයක් පිළිබඳව රත්තොට කයිකාවලින් වාර්තා වේ. රත්තොට, කයිකාවල මධ්‍ය මහා විද්‍යාලයේ ක්‍රීඩාංගණය මෙම ක්‍රීඩා පිටියයි.මේ වන විට වසර සියයකට උරුමකම් කියන මෙම විද්‍යාලයට අඩුපාඩුවක්ව තිබූ ක්‍රීඩා පිටියක් සඳහා 1976 දී එවක රත්තොට ආසනයේ මන්ත්‍රීවරයාව සිටි එස්. බී. යාලේගම මහතා විද්‍යාලයට යාබද රබර් ඉඩමකින් අක්කර 03 ක් පාසල්වලට ලබා දී ඇත.අනතුරුව රත්තොට ආසනයට පත්වූ පී. බී. කවිරත්න මහතා විසින් අක්කර දෙකක් 1978 දී මේ සඳහා ලබා දෙන ලදී. එසේ ලබා දුන් භූමියේ මෙම ක්‍රීඩාංගණය සකස් කිරීම 1981 දී එවක මහවැලි සංවර්ධන ඇමැතිවරයාව සිටි ගාමිණි දිසානායක මහතාගේ ප්‍රධානත්වයෙන් ආරම්භ කෙරිණි.රත්තොට ආසනයේ ඇති එකම මධ්‍ය මහා විද්‍යාලය වන මෙම විදුහලේ ක්‍රීඩා පිටියට 1981 දී මුල්ගල තිබ්බත්, එහි වැඩ ඇරැඹුණේ 1983 අග භාගයේදීය.එදා සිට කිහිප වතාවක් මෙම පිට්ටනිය සකස් කළත් මේ වන විට ද එම භූමිය පිට්ටනියක් ලෙස මට්ටම් කර සකස් කර හෝ නැති බව සිසු සිසුවියෝ පවසති.විද්‍යාලයේ හිටපු ගුරුවරයකු, අධ්‍යාපන අධ්‍යක්‍ෂවරයකු හා ප්‍රාදේශීය සභා මන්ත්‍රීවරයකු වන තිලක් ජයවර්ධන මහතා, මම මේ විද්‍යාලය ඉදිරිපිට පදිංචිව ඉන්න කෙනෙක් ඔය විද්‍යාලයේ වසර 10 ක් මම ඉගැන්නුවා. පසුව රත්තොට අධ්‍යාපන අධ්‍යක්‍ෂ වුණා. ඒ කාලේ තමා ගාමිණි දිසානායක ඇමැතිතුමා ක්‍රීඩා පිටියට මුල්ගල තිබේ.මාතලේ කලාපේ පාසල් 116 තියෙනවා. ඒවායින් 90% කට සඳහන් කළ හැකි ආකාරයේ ක්‍රීඩා පිටි නෑ. තියෙන පිට්ටනිවලටත් මෙතරම් භූමි ප්‍රමාණයක් නෑ. කයිකාවල කියන්නේ රත්තොට ප්‍රාදේශීය ලේකම් කොටසට වගේම ලග්ගල අඹන්ගඟ කෝරළ බල ප්‍රදේශයටත් මැද පිහිටි තැනක්. එහෙම බලනකොට මේ පිට්ටනිය හරිම වැදගත්. එත් වගකිවයුතු කවුරුත්ම ඒ ගැන නොහිතන බවයි මට පේන්නේ.විද්‍යාලයීය ආදි ශිෂ්‍ය සංගමයේ ලේකම් ප්‍රසන්න බණ්ඩාර සමරකෝන් මහතා - මේ විද්‍යාලය දිස්ත්‍රික්කයේ ඇති ප්‍රමුඛ විද්‍යාලයක්. මේකට තියෙන ප්‍රධානම අඩුපාඩුව පිට්ටනියක් නැතිකමයි. මේ පළාතේ කිසිදු පාසලකට සාමාන්‍ය මට්ටමේ පිට්ටනියක්වත් නෑ. ඒ පාසල්වල ඉඩකඩ නැතිවීම ඒකට බලපාලා තියෙනවා.මෙතන අක්කර පහක් තියෙනවා. ඒත් පිට්ටනියක් නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r1205166</link>
    <topic>හාරිස්පත්තුව මඩවල නගරයේපොදු වැසිකිළිය අබලන්</topic>
    <author>ගාමිණී බී. දිසානායක හාරිස්පත්තුව මධ්‍යම විශේෂ</author>
    <content>මමඩවල නගරයේ ඇති එකම පොදු වැසිකිළිය වසර පහකට ආසන්න කාලයක සිට නඩත්තු කටයුතු නොකිරීමෙන් විනාශයට පත්ව ඇත.මෙම මංසන්ධියෙන් බස් රථ රැසකට මාරුවීමට පැමිණෙන මගී ජනතාව තම ශාරීරික අවශ්‍යතා ඉටුකර ගැනීමට නගරයේ විවිධ ආවරණ ඇති ස්ථාන ප්‍රයෝජනයට ගැනීමෙන් නගරය දිනෙන් දින අපිරිසුදු නගරයක් බවට පත්වෙමින් පවතී.මෙම නගරයෙන් වත්තේගම, බඹරැල්ල සහ පන්විල ආදී ප්‍රදේශවලටත් දිගන මාර්ගයෙන් මැණික්හින්න, දිගන, මහියංගණය සහ අම්පාර දක්වාත් තවත් පසෙකින් කටුගස්තොට මහනුවර දක්වාත් යන මහීහු මේ මඩවල මංසන්ධියෙන් බස් රථවලට මාරු වෙති.මෙම මගීන්ට මෙන්ම දෛනිකව මඩවල නගරයට පැමිණෙන ජනතාවගේ සනීපාරක්ෂක පහසුව සඳහා මෙම වැසිකිළි පද්ධතිය ප්‍රතිසංස්කරණය කරදෙන මෙන් පාතදුම්බර ප්‍රාදේශීය සභා බලධාරීන්ගෙන් මහජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r1205167</link>
    <topic>මාවනැල්ල ප්‍රදේශයේ සොරකම් සිදුකළසැකකරු අරණායකදී සැකපිට අල්ලයි</topic>
    <author>මාවනැල්ල සමූහ - පී. සෙනෙවිරත්න</author>
    <content>යතුරුපැදි, පා පැදි සංගීත උපකරණ, ගුවන්විදුලි යන්ත්‍ර ඇතුළු රුපියල් ලක්‍ෂ ගණනක් වටිනා උපකරණ සොරකම් කර ළඟ තබාගෙන සිටි විවාහක එක්දරු පියෙක් මාවනැල්ල දිසා හා මහෙස්ත්‍රාත් ශ්‍රීනිත් විජේසේකර මහතා හමුවට ඉදිරිපත් කිරීමෙන් පසුව කෑගල්ල රක්ෂිත බන්ධනාගාරගත කර ඇත.අරණායක පොලිසිය මේ පුද්ගලයා අත්අඩංගුවට ගෙන ඇත.අධිකරණය හමුවට ඉදිරිපත්කරන ලද අපරාධ වාර්තාව මගින් පවසා ඇත්තේ අරණායක පොලිස් ස්ථානය අසල නවතා තිබූ යතුරුපැදියක් අතුරුදන්ව ඇති අතර එම යතුරුපැදිය සැකකරු නගරයේ පදවාගෙන එන අවස්ථාවේ ඔහු සැකපිට අත්අඩංගුවට ගෙන ඇත.මේ තැනැත්තා වසර ගණනාවක් තිස්සේ සිදුකැර ඇති සොරකම් රැසක් ගැන තොරතුරු හෙළිකරගෙන ඇත.පොලිස් අපරාධ අංශයේ ස්ථානාධිපති වොල්ටර් රණසිංහ මහතා ඇතුළු නිලධාරි පිරිසක් සැකකරු සොරකම් කරන ලද භාණ්ඩද සොයා ගන්නා ලදී.මෙසේ සොයාගන්නා ලද ගුවන්විදුලි යන්ත්‍ර, පාපැදි, යතුරුපැදි, හා වෙනත් උපකරණ කෙසේ සොරකම් කළේද යන්න පිළිබඳව පොලිසිය සැකකරුගෙන් ප්‍රශ්න කරගෙන යයි.විනිසුරු ශ්‍රීනිත් විජේසේකර මහතා සැකකරු අධිකරණයට ඉදිරිපත් කරන දිනට සොරකම් කළ භාණ්ඩයන් අධිකරණය හමුවට ඉදිරිපත් කරන ලෙස නියෝග කෙළේය. මාවනැල්ල, අරණායක, රහල, සැලව, දෙයියන්වල අවට ගම්වලින් මේ භාණ්ඩ සොරාගෙන තිබේ.නඩු විභාගය නිමාවෙන් පසුව සොරාගත් භාණ්ඩ හිමිකරුවන් වෙත ලබාදීමට භාණ්ඩ හිමියන් මේ නඩුවේ පැමිණිල්ලේ සාක්කිකරුවන් ලෙස ඉදිරි දිනවල නඩුව විභාගවනවිට අධිකරණය හමුවට කැඳවා සිටින වගද අරණායක පොලිස් ස්ථානාධිපතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r1205168</link>
    <topic>බහින්බස් වීම දුරදිග ගොස්පුද්ගලයෙක් කපා කොටලා</topic>
    <author>ගම්පහ සංචාරක – නිමල් ජයසිංහ</author>
    <content>දෙදෙනෙක් අතර ඇතිවූ ආරවුලක් දුරදිග යෑමෙන් එක් අයකුට කැත්තකින් කොටා බරපතළ තුවාල සිදු කිරීමේ චෝදනාවට අධිකරණයේදී වරද පිළිගැනීම මත වසරක බරපතළ වැඩ සහිත සිරදඬුවමක් නියම කළ ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය සිරදඬුවම වසර 5 කට අත්හිටුවීමට ද නියෝග කළාය.තුවාලකරුට රුපියල් 5000 වන්දියක් ගෙවන ලෙස ද නියෝග කළාය. සිද්ධිය යක්කල කිඹුල්ගොඩ දී සිදු වී ඇති අතර, පැමිණිල්ල ගම්පහ පොලිසියෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r1205169</link>
    <topic>හෙට්ටිගම පාරේසිඟිති උයන ඉදිරිපිට කසළ ගොඩක්</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>ජා-ඇළ හෙට්ටිගම පාරේ පිහිටි සිඟිති උයන ඉදිරිපිට කුණු කසළ දැමීම නිසා දුර්ගන්ධය පැතිරීමෙන් මාර්ගයේ ගමන් කරන මගීහු බලවත් අපහසුතාවට පත්ව සිටිති.කුකුළන්ගේ අප ද්‍රව්‍ය මෙහි දමා ඇති බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r12051610</link>
    <topic>දෙල්ගොඩ පර්චස් 15ක ඉඩමක් ව්‍යාජ ලිපිලේඛන සාදා විකුණලා</topic>
    <author>නිට්ටඹුව සමූහ - ජෙනට් ජයසිංහ</author>
    <content>විදේශ ගතවූ කාන්තාවකට හිමි වෑබඩ ප්‍රදේශයේ පිහිටි පර්චස් 15 ක වපසරිය ඇති ඉඩමකට ව්‍යාජ ලිපිලේඛන සකසා එම ඉඩම පළමුව සැකකාරියගේ නමින් ලියා පදිංචිකර, දෙවනුව වෙනත් පුද්ගලයකුට රුපියල් ලක්ෂ පහකට විකිණූ කාන්තාවක් ගම්පහ විශේෂ අපරාධ විමර්ශන අංශය මගින් අත්අඩංගුවට ගෙන අධිකරණය හමුවට පමුණුවා තිබුණි.උඩුපිල - දෙල්ගොඩ ප්‍රදේශයේ පදිංචි පනස් හැවිරිදි මෙම කාන්තාව ව්‍යාජ ලෙස සකස් කළ හැඳුනුම්පතක් භාවිතා කරමින් අදාළ ඉඩම ඇයගේ නමට ලියාපදිංචි කරවා ගෙන පසුව වෙනත් පුද්ගලයකුට විකුණා ඇත.මෙම කාන්තාව වටා මෙසේ ව්‍යාජ ලිපි ලේඛන සහ හැදුනුම්පත් සකසන සංවිධානාත්මක පිරිසක් සිටින බව පොලිස් ආරංචි මාර්ග පවයි.ගම්පහ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක එච්. එල්. විමලසේන මහතාගේ උපදෙස් මත අදාළ අංශයේ පොලිස් සැරයන් 26579 නන්දසිරි කාරියවසම් මහතා මෙම කාන්තාව පොලිස් භාරයට ගෙන ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය හමුවට පැමිණවීමෙන් පසුව ඊළඟ නඩු දිනය 2012.06.17 දිනට නියමකර රුපියල් ලක්ෂ 2 ක ඇප මත මුදාහැර තිබේ.ගම්පහ විශේෂ අපරාධ විමර්ශන කාර්යාංශය මෙම කාන්තාව හා සම්බන්ධව ව්‍යාජ ලිපිලේඛන සකසන කණ්ඩායම අත්අඩංගුවට ගැනීම සඳහා විශේෂ පරීක්ෂණ මෙහෙයුමක් අරඹා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=r12051611</link>
    <topic>කළුතර ලංගම බස්ධාවනය දුර්වලයි</topic>
    <author>පානදුර සමූහ කපිල සෝමරත්න</author>
    <content>ලංකා ගමනාගමන මණ්ඩලයේ කළුතර ප්‍රාදේහීය මධ්‍යම කාර්යාලය යටතේ පාලනය වන ලංගම ඩිපෝවල බස් ධාවනය දිනෙන් දිනම පිරිහෙමින් පවතී.බස් රථ නියමිත කාලසටහන් අනුව අතුරු මාර්ගවල ධාවනය නොවේ. එම ධාවන මාර්ගවල වැඩි වශයෙන් ධාවනය කෙරෙන්නේ පෞද්ගලික බස් රථ බව දක්නට ඇත.මතුගම පානදුර කළුතර හොරණ සහ අලුත්ගම යන ඩිපෝ වල බොහෝ බස් රථ අබලන්වී තිබේ. ටයර් ටියුබ් සහ අමතර කොටස් මිලදී ගැනීමට මුදල් හිඟකම නිසා බස් රථ අලුත්වැඩියාව හරිහැටි සිදු නොකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=s1205161</link>
    <topic>ලන්ඩන් යෑමට පෙර නිලූකට පෝලන්තයේ විශේෂ පුහුණුවක්</topic>
    <author>ප්‍රින්ස් ගුණසේකර</author>
    <content>ලන්ඩන් ඔලිම්පික් ක්‍රීඩා උළෙලට සුදුසුකම් ලැබු ශ්‍රී ලංකාවේ බැඩ්මින්ටන් සුපිරි තරුව නිලුක කරුණාරත්නට අවශ්‍ය සියලු පහසුකම් ඉදිරියේදීත් ලබාදෙන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.මේ අතර ඔලිම්පික් ගමන සාර්ථක කර ගැනීමට ක්‍රීඩා ඇමැති මහින්දානන්ද අලුත්ගමගේ මහතා ලබා දෙන මුල්‍ය අනුග්‍රහය හා අනෙකුත් පහසුකම් පිළිබඳ ස්තූතිය පළ කරන බව බැඩ්මින්ටන් ශූර නිලුක කරුණාරත්න ප්‍රකාශ කළේය.එමෙන්ම වසර කිහිපයක සිට අනුග්‍රහය ලබා දෙන මැක්ලරන්ස් ආයතනයටද ප්‍රණාමය පුද කරන බව හෙතෙම පැවැසීය.ක්‍රීඩා අමාත්‍යාංශයේ හා මැක්ලරන්ස් ආයතනයේ අනුග්‍රහය ගෙවී ගිය කාලයේ තරගාවලි රැසක දස්කම් දැක්වීමට ශක්තියක් වූ බව ද ඔහු සදහන් කළේය.ඔලිම්පික් පරිසාධන මට්ටම පසු කිරීමෙන් අනතුරුව නිලුක කරුණාරත්නට සුබ පැතීමේ හමුවක් පෙරේදා කොළඹදී පැවැති අතර එම අවස්ථාවට ක්‍රීඩා ඇමැති ඔලිම්පික් කමිටු සභාපති හා අනුග්‍රාහක මැක්ලරන්ස් ආයතනයේ නියෝජිතයන් ඇතුළු විශාල පිරිසක් එක්ව සිටියහ.මෙහිදී අදහස් දැක්වූ නිලුක කරුණාරත්න පැවැසුවේ ලන්ඩන් ඔලිම්පික් තරගාවලියට මුහුණදීම උදෙසා තමා හොඳ සූදානමකින් පසුවන බවයි.‘මා දැන් උපරිම තලයට පිවිස සිටිනවා. ඔලිම්පික් උළෙලට කලින් විශේෂ පුහුණුවක් සඳහා පෝලන්තයට යෑමට බලාපොරොත්තු වෙනවා. එහිදී තවදුරටත් ඉදිරියට යෑමේ ශක්තිය ගොඩනැගෙනවා.ලෝකයේ දියුණුම රටවල් 2012 ඔලිම්පික් තරගාවලියට සූදානම් වුණේ වසර කිහිපයකට පෙර සිටයි. අපට එලෙස අවස්ථාවක් නොමැති වුවත් දැන් ලැබුණු අවස්ථාවෙන් උපරිම ප්‍රයෝජන ගැනීමට බලාපොරොත්තු වෙනවා’ නිලුක පැවැසීය. ලන්ඩන් ඔලිම්පික් උළෙලේ තරග කාලසටහන ජුලි 22 දා සකස් කෙරෙන හෙයින් නිලුක පරාජය කළ යුතු මුල්ම ක්‍රීඩකයා කවුරුන්ද යන්න එදින ප්‍රකාශ වනු ඇත.මේ අවස්ථාවට එක්වූ ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා පැවැසුවේ නිලුක වයිල් කාඩ් ක්‍රමයට නොව සැබෑ දක්ෂතා ප්‍රදර්ශනය කර පරිසාධන මට්ටම පසු කිරීම නිලුක ලැබූ සුවිශේෂ ජයක් වන බවයි.‘නිලුක අද බැඩ්මින්ටන් ලෝකයේ ශ්‍රී ලංකා වීරයා බවට පත්ව තිබෙනවා. මුළු රටේම ගෞරවය ඔහුට හිමි විය යුතුයි’ ප්‍රනාන්දු මහතා පැවැසීය. මැක්ලරන්ස් ආයතනයේ සභාපති රොහාන්ද සිල්වා මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=s1205162</link>
    <topic>සිංගර් අන්තර් පාසල් රගර් සිවුවැනි වටය අද ඇරැඹේ</topic>
    <author>ෆවුස් මොහොමඩ්</author>
    <content>මෙරට පාසල් රගර් තරග බිමේ විශිෂ්ටතම තරගාවලිය වන සිංගර් අන්තර් පාසල් අවුරුදු 20 න් පහළ ලීග් රගර් තරගාවලියේ පළමු කොටසේ සිවු වැනි වටය ආරම්භ කරමින් නාලන්දාව සහ මහනාම විදුහල අද (16) රත්මලාන ගුවන් හමුදා පිටියේදී තරග වදිති.තුන්වැනි වටය නිමා වන විට ‘ඒ’ කාණ්ඩයෙන් සාන්ත පීතර විදුහලත්, ‘බී’ කාණ්ඩයෙන් මහනුවර ධර්මරාජ විදුහලත්, ‘සී’ කාණ්ඩයෙන් වේල්ස් කුමර විදුහලත් පෙරමුණ ගැනීමට සමත්ව සිටිති.අදාළ කාණ්ඩ යටතේ ප්‍රසාද ලකුණු 16.50 බැගින් ලබාගත් මේ කණ්ඩායම් අපරාජිතව මුල්තැන පසුවෙද්දී රාජකීය වෙස්ලි සහ ආනන්ද විදුහල් අපරාජිතව දෙවැනි ස්ථානයේ පසුවෙති.තරග 2 ක ජය අත් කර ගත් ඉසිපතනය තරගයක් ජය පරාජයෙන් තොරව නිමා කර ගනිමින් ‘ඒ’ කාණ්ඩයේ තුන්වැනි ස්ථානයේ රැඳී සිටින අතර අපරාජිත සාන්ත තෝමස් විදුහල ‘බී’ කාණ්ඩයේ තුන්වැනි ස්ථානයේ රැඳී සිටියි. ‘සී’ කාණ්ඩයේ තුන්වැනි තැන හිමි වී ඇත්තේ අපරාජිත කණ්ඩායමක් වන මරදාන සහිරා විදුහලටය.සිවුවැනි වටයේ තරග‘ඒ’ කාණ්ඩය18 දා - සා. ජෝශප් - රාජකීය - සී. ආර්. පිටියේදි 18 දා - ඩී. එස්. - සා. පීතර - ඩී. එස්. පිටියේදී 19 දා - විද්‍යා - සා. අන්තෝනි - විද්‍යා විද්‍යාලීය පිටියේදී 19 දා - විද්‍යාර්ථ - කිංග්ස්වුඩ් - තිත්තවෙලදී 20 දා - ඉසිපතන - ත්‍රිත්ව - සී. ආර්. පිටියේදී‘බී’ කාණ්ඩය17දා - සිල්වෙස්තර - ධර්මරාජ - තිත්තවෙලදී 18 දා - තර්ස්ටන් - වෙස්ලි - රත්මලාන ගු. පිටියේදී 19 දා - ලුම්බිණි - කන්නන්ගර - රත්මලාන ගු. හ. පිටියේදී 19 දා - කේරි - සා. තෝමස් - රත්මලාන ගු. හ. පිටියේදී‘සී’ කාණ්ඩය17 දා - සා. බෙනඩික්ට් - සා. ආනා - බෙනඩික් විදුහල් පිටියේදී 17 දා - ධර්මපාල - සා. ජෝන් - රත්මලාන ගු. හ. පිටියේදී 17 දා - මාතලේ සා. තෝමස් - පානදුර රාජකීය - පල්ලේකැලේදී 17 දා - වේල්ස් කුමර - සහිරා - මොරටුවේදී 18 දා - මලියදේව - ආනන්ද - කුරුණෑගලදී.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=s1205163</link>
    <topic>තරග පාවාදීමේ කතාවෙන් ඉන්දියාව කැළඹෙයි</topic>
    <author>නවදිල්ලිය (ඒ. එෆ්. පී.)</author>
    <content>ඉන්දියා ප්‍රිමියර් ලීගයේ හා අනෙකුත් දේශීය ක්‍රිකට් තරගවල සිදුවේ යැයි කියන දූෂණ ගැන දේශීය රූපවාහිනී චැනලයක් විසින් කරන ලද ප්‍රකාශයෙන් පසුව ඉන්දියාවේ ක්‍රිකට් මණ්ඩලය ඊයේ හදිසි රැස්වීමක් කැඳවීය.අයි.පී.එල්. තරගාවලියේ කණ්ඩායමක් සමග කොන්ත්‍රාත් අස්සන් කර සිටින දේශීය ක්‍රීඩකයෙක් දේශීය තරගයකදී කලින් සැලසුම් කර ගත් නීති විරෝධී පන්දු යැවීමට එකඟ වන හා අයි.පී.එල්. තරගාවලියේද තමාට එය කළ හැකි බව තවත් ක්‍රීඩකයෙක් පවසන දසුන් මෙම රූපවාහිනියෙන් පෙන්වා තිබේ.ඕනෑම මට්ටමක ක්‍රීඩාවේ සිදුවන දූෂණ ක්‍රියාවන්ට කිසිම සමාවක් නොදෙන බව පවසන ඉන්දියා ක්‍රිකට් පාලක මණ්ඩලය මේ ගැන තීරණයක් ගැනීමට පෙර එම වීඩියෝ පටය නැරඹීමට ලබා දෙන ලෙසට ඉල්ලා තිබේ.“ක්‍රීඩාවේ අවංකභාවය ආරක්ෂා කිරීමට අපි සහතික වෙනවා” යැයි මණ්ඩලයේ සභාපති නාරායනස්වාමි ශ්‍රිනිවාසන් පැවසීය. “ඉන්දියා ක්‍රිකට් පාලක මණ්ඩලය ක්‍රීඩාවේ අවංකකම ගැන විිශ්වාස කරනවා. අප ඒ වීඩියෝ පටය බැලිය යුතුයි.එය දුටු වහාම, ක්‍රීඩකයා කවුරු වුනත්, අපි ඉතාමත් තදින් ඒ ගැන ක්‍රියා කරනවා.වීඩියෝ පටය නිරීක්ෂණය කිරීම සඳහා මණ්ඩලය “හදිසි තත්ත්වය” යන පදනම මත රැස්වන බව මණ්ඩලයේ ලේකම් සන්ජේ ජග්ඩේල් ප්‍රකාශ කළේය.පොහොසත් කොන්ත්‍රාත් ලබා දෙන ක්‍රීඩා ඒජන්තවරුන් ලෙසින් පෙනී සිටි ‘ඉන්දියා ටී.වී.’ චැනලයේ වාර්තාකරුවන්, ඩෙකන් චාජර්ස් පන්දු යවන ක්‍රීඩක ටී.පී.සුධින්ද්‍රගේ උපන් නගරය වන ඉන්දෝර්හි පැවැති දේශීය තරගයක නීති විරෝධී පන්දුවක් යැවීම සඳහා ඔහුට අල්ලස් දුන් බව කියා සිටිති.මීට අමතරව, තමාට රුපියල් මිලියනයක් (ඩොලර් 18,500ක් පමණ) ගෙවනවා නම් අයි.පී.එල්. තරගාවලියේදී නීති විරෝධී පන්දුවක් යැවිය හැකි බවට කිංග්ස් පන්ජාබ් පිලේ වේග පන්දු යවන ක්‍රීඩක ෂලාබ් ශ්‍රිවස්ටාවා වාර්තාකරුවන්ට කළ ප්‍රකාශය පටිගත කර ඇති බවද එම රූපවාහිනී චැනලය කියා සිටී.උත්තර් ප්‍රදේශ් වෙනුවෙන් පළමු පෙල ක්‍රිකට් වාර දෙකකට ක්‍රීඩා කර ඇති 30 හැවිරිදි ශ්‍රිවස්ටාවා චෝදනාව ප්‍රතික්ෂේප කරමින් එම රූපවාහිනී චැනලය උසාවියට ගෙන යන බවට තර්ජනය කොට තිබේ.“මම තරග පාවා දීමට සූදානම් බව හඟවන කටහඬ මගේ නෙවෙයි” ඔහු ‘ඉන්ඩියන් එක්ස්ප්‍රස්’ පුවත්පතට පැවසීය. ඉන්දියා ක්‍රිකට් පාලක මණ්ඩලයටත්, මගේ කණ්ඩායමේ අයිතිකරුවන්ටත්, අයි.පී.එල්. බලධාරීන්ටත් මේ ගැන පහදා දෙන්න මා සූදානම්. පැහැදිළිවම මම නඩු දානවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=s1205164</link>
    <topic>එංගලන්තසුපිරි තරුව ඇන්ඩර්සන්</topic>
    <author/>
    <content>එංගලන්තයේ වසරේ ක්‍රිකට් ක්‍රීඩකයා ලෙස ජේම්ස් ඇන්ඩර්සන් නම් කොට තිබේ.මේ ලැන්කෂයර් වේග පන්දු යවන්නා එංගලන්ත ක්‍රිකට් මාධ්‍ය විසින් දෙනු ලැබූ ඡන්දවලින් මේ තිලිණය හිමිකර ගත්තේ සිය කණ්ඩායමේ සගයින් වන ස්ටුවර්ට් බ්‍රෝඩ් හා ඇලස්ටෙයාර් කුක් පරදවමිනි.පසුගිය වසරේ දේශීය හා ජාත්‍යන්තර වැඩසටහනේ සිට වසර පුරා තරග වලදී පෑ සුවිශේෂ දස්කම් මේ තිලිණය සඳහා සැලකිල්ලට ගෙන තිබේ.වර්තමානයේ ජගත් ක්‍රිකට් කවුන්සල ටෙස්ට් ශ්‍රේණිගත කිරීම්වල අංක 3 පන්දු යවන්නා වී සිටින ඇන්ඩර්සන්, සිය 250 වැනි ටෙස්ට් කඩුල්ල ලබා ගනිමින් හා එංගලන්ත ටෙස්ට් ක්‍රිකට් ක්‍රීඩාවේ වැඩිම කඩුලු ලබා ගත් පන්දු යවන්නන්ගේ ලැයිස්තුවේ 5 වැනි ස්ථානය දක්වා ඉහළ නඟිමින් සාර්ථක දොළොස් මසක කාලයක් එංගලන්ත කණ්ඩායම සමග ගත කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=s1205165</link>
    <topic>ක්‍රිකට් ක්‍රීඩිකාවෝවිදෙස් තරගාවලියකට</topic>
    <author>ෆවුස් මොහොමඩ්</author>
    <content>ශ්‍රී ලංකා කාන්තා ක්‍රිකට් ඉතිහාසයේ පළමු වරට විදේශීය ක්‍රිකට් ලීග් තරගාවලියකට ක්‍රීඩා කිරීමට මෙරට ක්‍රීඩිකාවන් 5 දෙනකුට අවස්ථාව හිමිවී ඇත.ජාතික පිල නියෝජනය කරන ශෂිකලා සිරිවර්ධන, චමනි සෙනෙවිරත්න, චමරි අතපත්තු, සඳමාලි දොලවත්ත සහ ශ්‍රීපාලි වීරක්කොඩිට මේ ඇරයුම ලැබී ඇත්තේ බංග්ලාදේශයෙනි.බංග්ලාදේශයේ පැවැත්වෙන අන්තර් සමාජ ක්‍රිකට් ලීග් තරගාවලියේ දී ලුතිනන් ෂේක් ජමාල් දන්මොන්ච් ක්‍රීඩා සමාජය නියෝජනය කිරීමට සඳමාලිට සහ ශ්‍රීපාලිට අවස්ථාව හිමිවී ඇති අතර, තවත් ප්‍රධානතම ක්‍රීඩා සමාජ 3 කට ක්‍රීඩා කිරීමට චමනි, ශෂිකලා සහ චමරිට ඇරයුම් ලැබී ඇත.සිවුවැනි වරට පැවැත්වෙන බංග්ලාදේශ අන්තර් සමාජ කාන්තා ක්‍රිකට් ලීග් තරගාවලිය පසුගිය 11 වැනිදා ආරම්භ වූ අතර, ලබන 31 වැනිදා අවසන් වීමට නියමිතය.ඉහත තරගාවලිය සඳහා සහභභාගි වීමට එම ක්‍රීඩිකාවන්ට ශ්‍රී ලංකා ක්‍රිකට් ආයතනයෙන් පූර්ණ අනුමැතිය ලැබී තිබේ. ඔවුන් නියෝජනය කරන ක්‍රීඩා සමාජ වෙතින් අවසරය ලැබීමෙන් අනතුරුව එම ක්‍රීඩිකාවන් බංග්ලාදේශය බලා පිටත්ව යනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=s1205166</link>
    <topic>අවසන් පන්දුවේ හයේ පහරින් චෙන්නායි පිලට ජය</topic>
    <author/>
    <content>රාජත් බාටියා විසින් යවනු ලැබූ චෙන්නායි ඉනිමේ අවසන් ඕවරයේ අවසන් පන්දුවට ජයග්‍රහණය සඳහා ලකුණු 5 ක් අවශ්‍යව තිබූ මොහොතේ දැවැන්ත හයේ පහරක් එල්ල කළ ඩ්වේන් බ්‍රාවෝ කල්කටා පිලට එරෙහිව කඩුලු 5 ක ජයක් චෙන්නායි පිලට හිමිකර දුන්නේය.පළමුව පන්දුවට පහරදුන් කල්කටා පිල ඕවර 20 අවසානයේ කඩුලු 6 කට ලකුණු 158 ක් ලබා ගත්තේය.කල්කටා පිල - 158 / 6 (ඕවර 20) ගෞතම් ගම්භීර් 62, බ්‍රෙන්ඩන් මැකලම් 37 (ශද්‍රබ් ජකාති 26 / 2)චෙන්නායි පිල - 160 / 5 (ඕවර 20) මයිකල් හසී 56, මුරලි විජේ 36, (සුනිල් හරේන් 19 / 2)අම්බති රායිදා සහ කීරොන් පොලාර්ඩ්ගේ විශිෂ්ට පිතිහරඹය හේතුවෙන් රෝයල් චැලෙන්ජර්ස් බැංග්ලෝර් පිලට එරෙහිව කඩුලු 5 ක ජයක් අත්කර ගැනීමට මුම්බායි ඉන්දියන්ස් පිල සමත් විය.බැංග්ලෝර් පිල ඕවර 20 අවසානයේ කඩුලු 6 කට රැස් කරනු ලැබූ ලකුණු 171 හඹා ගිය මුම්බායි පිල ඉනිම නිමාවීමට පන්දු 2 ක් ඉතිරිව තිබියදී කඩුලු 5 ක් පමණක් දැවී ජය අත්කර ගත්තේය. පන්දු 54 කට මුහුණ දුන් රායිදා හතරේ පහර 6 ක් සහ හයේ පහර 4 ක් සමග නොදැවී ලකුණු 81 ක් ලැබූ අතර පොලාර්ඩ් නොදැවී ලකුණු 52 ක් රැස් කළේය.බැංග්ලෝර් පිල - 171 / 6 (ඕවර 20) මදාන්ක් අගර්වාල් නොදැවී 64, තිලකරත්න ඩිල්ෂාන් 47මුම්බායි පිල - 173 / 5 (ඕවර 19.4) අම්බති රායිදා නොදැවී 81, කීරොන් පොලාර්ඩ් නොදැවී 52.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=s1205167</link>
    <topic>ජනසතු සේවාකැරම් 23 සිට</topic>
    <author/>
    <content>ජනසතු සේවා කැරම් සංගමය මෙහෙයවන විවෘත කැරම් ශූරතාවලිය මේ මස 23, 24 සහ ජුනි 12, 13, 14 යන දිනවල කොළඹ 01, යෝර්ක් වීදිය, ලංකා බැංකු ක්‍රීඩා සමාජ පරිශ්‍රයේදී පැවැත්වේ.ජනසතු සේවා ආයතන 22 කට අයත් ක්‍රීඩක ක්‍රීඩිකාවන් 180 කට අධික පිරිසක් සහභාගී වන අතර, පිරිමි කේවල, පිරිමි යුගල හා කාන්තා කේවල, කාන්තා යුගල වශයෙන් තරඟ ඉසව් 4 කින් සමන්විතව පුරා දින 5 ක් මෙම ශූරතාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=s1205168</link>
    <topic>ග්‍රෑන්ඩ්පාස් ජයන්ති විදුහලෙන් දස්කම්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>කොළඹ අධ්‍යාපන කොට්ඨාසයේ පාසල් අතර පැවැත්වූ වොලිබෝල් තරගාවලියේ දී කොළඹ ග්‍රෑන්ඩ්පාස්හි ජයන්ති විද්‍යාලය ශූරතා දෙකක් හා එක් අනු ශූරතාවයක් හිමිකර ගෙන ඇත.අවුරුදු 15 න් පහළ කාන්තා හා පිරිමි අංශ දෙකේම ශූරතාව මෙම විදුහලට හිමිවී ඇති අතර අවුරුදු 19න් පහළ පිරිමි අංශයේ තරගයෙන් දෙවැනි තැන ද හිමි වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=f1205161</link>
    <topic>පොදු එකඟතාවකින් ජාතික ගැටලුවට විසැඳුමක්</topic>
    <author>උදිත ගුණවර්ධන</author>
    <content>කෝප් කමිටුවේ නිර්දේශ සම්පූර්ණයෙන්ම ක්‍රියාත්මක කිරීමට රජය තීරණය කිරීමත්, කෝප් කමිටුවේ අරමුණු හා එම අරමුණු කෙතෙක් දුරට සාර්ථක වී ඇද්ද? ජාතික ගැටලුව විසැඳීම සඳහා උගත් පාඩම් කමිටුවේ නිර්දේශ උපයෝගී කරගත හැක්කේ කෙසේද? යන කරුණු පිළිබඳ ජ්‍යෙෂ්ඨ ඇමැති ඩිව් ගුණසේකර මහතා සමඟ කළ සාකච්ඡාවකි මේ.* කෝප් වාර්තාව පිළිබඳ විවිධ මතවාද, අදහස් පළවෙනවා. මේ වාර්තාවේ අරමුණු පිළිබඳ පැහැදිලි කිරීමක් කළ හැකිද?කෝප් වාර්තාව කියන්නේ සාමාන්‍ය කමිටු වාර්තාවක් නොවෙයි. සියලු පාර්ශ්වයන්ගේ් එකඟතාව ඇතිව, පාර්ලිමේන්තුව නියෝජනය කරන සියලු දේශපාලන පක්‍ෂවල නියෝජිතයන් මගින් ගත් තීන්දු තීරණ ක්‍රියාත්මක කරන වාර්තාවක්. මේ වාර්තාවේ මූලික අරමුණ වන්නේ රාජ්‍ය දේපාර්තමේන්තු, සංස්ථා හා රාජ්‍ය ආයතනවල සිදුවන දේ විමර්ශනය කර, ඒවායේ දූෂණ අක්‍රමිකතා පිළිබඳ සොයා බලා කටයුතු කිරීමයි.මේ ආයතනවල සිදුවන්නේ කුමක්ද? ඒවායේ සිදුවන දූෂණ, අක්‍රමිකතාවල තත්ත්වය හා ඒවා හෙළිදරව් කිරීමට අපට හැකියාව ලැබෙනවා. කෝප් වාර්තාවේ අරමුණ හා පරමාර්ථ විදිහට මූලිකව හඳුන්වා දීමට පුළුවන් මේ කරුණු ප්‍රමාණය පමණයි. අප මෙවර කෝප් වාර්තාව මගින්, රාජ්‍ය ආයතනවල සිදුවන දූෂණ, අක්‍රමිකතා මොනවාද යන්න පැහැදිලි කිරීමටත්, ඒ සඳහා අවශ්‍ය නිර්දේශ ඉදිරිපත් කිරීමටත් කටයුතු කර තිබෙනවා. රාජ්‍ය ආයතන පිළිබඳ සිදුවන දූෂණ, අක්‍රමිකතා පිළිබඳ හෙළිදරව් කිරීමයි ප්‍රමුඛ අරමුණ.*ඉදිරිපත් වන බොහෝ කමිටු වාර්තාවල අවසාන ඉරණම වෙලා තිබෙන්නේ, එම වාර්තාවේ නිර්දේශ ක්‍රියාත්මක කිරීම අතපසු වීමයි. නැතිනම් එම වාර්තාව හමස් පෙට්ටියට දැමීමයි. මේ දේ මෙවර කෝප් වාර්තාවටත් සිදුවේවිද?මේ අවස්ථාවේදී කෝප් වාර්තාව ඇමැති මණ්ඩලයට හා පාර්ලිමේන්තුවට ඉදිරිපත් කිරීමට හැකි වී තිබෙනවා. මෙය තමයි මෙවර කෝප් වාර්තාවේ විශේෂත්වය. ජනාධිපතිතුමාට අවශ්‍ය වෙලා තිබෙන්නේ දූෂණ, අක්‍රමිකතා ‍ෙනාමැති රාජ්‍ය සේවයක් ගොඩනැඟීමයි. එයට කෝප් වාර්තාව මගින් හොඳ පිටිවහලක් සපයා ගැනීමට පුළුවන්.කෝප් කමිටු වාර්තාව ඉදිරිපත් කිරීමේදී, වැරැදිකරුවන් වන අයට පාර්ලිමේන්තුව මගින් දඬුවම් කරන්න බැහැ කියලා සමහර පාර්ශ්ව හිතන් ඉන්නවා. මෙහිදී ඕනෑම දෙයකට සීමාවක් තිබෙනවා. ඒ සීමාවේ සිට කටයුතු කිරීමට අපට සිදුව තිබෙනවා.ඉතිහාසයේ එක් අවස්ථාවකදී පමණයි සෘජුව පාර්ලිමේන්තුව මැදිහත්ව දඬුවමක් ක්‍රියාත්මක කළේ. ඉන්පසු එම ක්‍රමය සංශෝධනය කළා. විධායකයට හා අධිකරණයට මෙවැනි අවස්ථාවක ක්‍රියාත්මක වීමට පුළුවන්කම තිබෙන්නේ. කෝප් කමිටුව මගින් වැරැදිකරුවන් වූවන්ට දඬුවම් කරන්න පුළුවන් කියා කවුරු හරි හිතනවා නම් ඒක වැරැදි නිගමනයක්.*කෝප් වාර්තාව මගින් හෙළිකළ කරුණු සහ එහි සඳහන් පාඩු ලබන ආයතන පිළිබඳ පසුගිය කාලයේදී කතාබහට ලක්වුණා. රාජ්‍ය ආයතනයකට ලාභය පමණක් මුල්කරගෙන කටයුතු කිරීමට පුළුවන්ද?ඇත්ත. මෙරට ඇති දෙසිය හතළිස් නවයක් වූ රාජ්‍ය ආයතන අතරින් සෑම ආයතනයකටම ලාභය මූලික කරගෙන කටයුතු කරන්න බැහැ. සමහර ආයතනවල ලාභයට වඩා සේවය මූලික කරගෙන ක්‍රියාත්මක වෙනවා. උදාහරණයක් විදිහට රාජ්‍ය භාෂා කොමිසම ගනිමු. එය ලාභය පරමාර්ථ කර නොගෙන, සේවය පරමාර්ථ කරගත් ආයතනයක්. මේ විදිහේ් ආයතන ගැන අප අවධානය යොමුකළ යුත්තේ වෙනත් විදිහකටයි.*කෝප් කමිටුව වැනි කමිටුවකින් රාජ්‍ය අංශයේ සියලු දූෂණ, අක්‍රමිකතා මඟහැරීමට පුළුවන් කියා ඔබ විශ්වාස කරනවාද?අප සිහින ලෝකවල සිටීම නොවෙයි කළ යුත්තේ. ඇත්ත තත්ත්වය දැකීමයි. මේ විදිහේ කමිටුවක් තිබූ පමණින් සියලු දූෂණ, අක්‍රමිකතා දුරුවන්නේ නැහැ. එහෙම සිතනවා නම් එය බරපතළ වරදවා වටහා ගැනීමක්. එහෙනම් පොලිසියක් තිබුණා කියා සියලු හොරකම්, මංකොල්ල නැවැතිය යුතුයි. එහෙම වෙන්නේ නැහැ.ඒක තමයි ස්වභාවික තත්ත්වය. ඒත් කෝප් වැනි කමිටුවක් තිබීම නිසා, රාජ්‍ය සේවයේ නිලධාරීන් යම් කිසි අවධානයක් ඇතිකර ගන්නවා. ඒකට හේතුව ඔවුන් කරන කාර්යයන් නිරීක්‍ෂණයට පිරිසක් සිටින බව ඔවුන්ට හැඟෙන නිසයි. අපට මේ කමිටුවේ කටයුතු නිසි විදිහට කිරීමට පුළුවන් නම්, එමඟින් මෙවැනි දූෂණ, අක්‍රමිකතා එක්තරා මට්ටමකට හෝ පාලනය කර ගැනීමට හැකියාව ලැබෙනවා.*උගත් පාඩම් හා සංහිඳියා කොමිසමේ නිර්දේශ පිළිබඳ යළිත් කතාබහක් ඇතිව තිබෙනවා. මේ කමිටු නිර්දේශ පිළිබඳ ජ්‍යෙෂ්ඨ දේශපාලනඥයකු විදිහට ඔබේ අදහස මොකක්ද?මේ කමිටුව විදෙස් රටක පිරිසක් හැදූ විජාතික වාර්තාවක් හෝ ඒක පාර්ශ්වීයව කළ සාක්‍ෂි විමසීමකින් පසු ඇතිකළ කොමිසම් වාර්තාවකුත් නොවෙයි. ඒක රට පුරාම ගිහින්, විවිධ ජන කණ්ඩායම් සමඟ සාකච්ඡා කරලා, ඒවා සැලකිල්ලට ගෙන ඇතිකළ නිර්දේශ ඇතුළත් වාර්තාවක්. ඒ නිසා එය එක පාරටම කුණු ගොඩට හැලීමට තරම් සුදුසු වාර්තාවක් නොවෙයි.මෙහි ඉතාමත් වැදගත් නිර්දේශ තිබෙනවා. යුද්ධයක් ජය ගැනීම එක් අන්තයකදී ලැබූ ජයග්‍රහණයක්. යුද්ධය දිනූ පමණින් සාමය දිනූ බවට අපට තීරණයක් ගන්න බැහැ. එහෙම හිතනවා නම් එය බොළඳ සිතුවිල්ලක්. අප රටක් විදිහට යුද්ධයක් ඇතිවීමට හේතුව මොකක්ද? එහි වස්තු බීජ මොනවාද? ඒවාට ලබාදිය හැකි විසැඳුම් මොනවාද? යන්න සොයා බැලිය යුතුයි. සංහිඳියාවට ස්ථිර පදනමක් ඇතිකර ගන්නට පුළුවන් වන්නේ එමඟින් පමණයි.උගත් පාඩම් කොමිසම ජනාධිපතිතුමා ඇතිකළේ මේ කරුණු මුල්කරගෙනයි. ජාතීන් අතර සංහිඳියාවට මුල් වන විදිහේ නිර්දේශ හඳුනාගෙන ක්‍රියාත්මක කිරීමට අපට දැන් හැකිව තිබෙනවා. දරුස්මාන් කොමිසම ඉදිරිපත් කළේ ඩයස්පෝරාවේ අදහස් ඇතුළත් වාර්තාවක්. ඔවුන් මෙරටට පැමිණ යුද්ධය පැවැති තැන්වලට, යුද්ධයට මුහුණ දුන් ජන කණ්ඩායම් සමඟ සාකච්ඡා කෙළේ නැහැ. සාක්‍ෂි සටහන් කරගත්තේ නැහැ. ඒත් උගත් පාඩම් කොමිසම ඒ විදිහට නොවෙයි කටයුතු කළේ. එය බොහෝ දුරට මැදහත් ලෙස නිර්දේශ ඉදිරිපත් කළ කමිටු වාර්තාවක්.*ඒත් මෙරට ඇතැමුන් උගත් පාඩම් කොමිසම පිළිබඳ විවිධ දෘෂ්ටි කෝණවලින් බලනවා. මේ ගැන ඔබට ඇත්තේ මොන විදිහේ අදහසක්ද?ඕනෑම පක්‍ෂයකට, කණ්ඩායමකට නිදහස් මතයක් දැරීමටත්, ඒවා ප්‍රසිද්ධ කිරීමටත් අයිතිය තිබෙනවා. මෙය තමයි මෙරට ඒත් අප ජාතික ගැටලුව වැනි සංවේදී කරුණක් ගැන අවධානය යොමු කරද්දී නිතරම කල්පනාකාරී විය යුතුයි.අපේ දේශපාලන මතය කුමක් වුවත්, ජාතික ප්‍රශ්නයක් ගැන බලද්දී පටු සීමාවෙන් එහාට ගිහින්, පාට කණ්ණාඩිය ගලවා බැලිය යුතුයි. හැමදේම වැරැදියට දකින සියලු දෙනාගෙන් මා ඉල්ලා සිටින්නේ රටේ අනාගතය ගැන සිතා බුද්ධිමත් දේශපාලනයක් කරන ලෙසයි. මා කියන්නේ නැහැ උගත් පාඩම් කමිටු වාර්තාව 100% නිවැරැදි, සුජාත දෙයක් කියලා. ඒත් මෙහි ප්‍රගතිශීලී කරුණු රාශියක් තිබෙනවා.*මෙරට ජාතික ගැටලුවට විසැඳුම් සෙවීම පිළිබඳ කරුණු යළිත් මතුව තිබෙනවා. මේ සඳහා අවශ්‍ය මොන විදිහේ විසැඳුමක් ද?ප්‍රථමයෙන්ම මෙරට ප්‍රධාන සිංහල පක්‍ෂ දෙක විදිහට පෙනී සිටින ශ්‍රී. ල. නි. ප. යත්, එ. ජා. ප. යත් පොදු එකඟතාවකට පැමිණිය යුතුයි. ලබාදෙන විසැඳුම මොකක්ද කියන එක සම්බන්ධයෙන්. ඒත් මෙතෙක් කල් වුණෙ ශ්‍රී. ල. නි. ප. ය ගෙන එන විසැඳුමට එ. ජා. ප.ය විරුද්ධ වීමත්, එ. ජා. ප.ය ගෙන එන යෝජනාවලට ශ්‍රී. ල. නි. ප. විරුද්ධ වීමත් යන කරුණුයි.මේ දේ ඇත්තට ම සුදුසු දෙයක් නොවෙයි. එ. ජා. ප.ය හා ශ්‍රී. ල. නි. ප. මූලික එකඟතාවයකට පැමිණිය යුතුයි කියලා මා සිතන්නේ ඒ නිසයි. ඉන් පසුව අනෙක් පාර්ශ්වයේ ප්‍රබලයා වන දෙමළ ජාතික සන්ධානය සමඟ සාකච්ඡා කිරීමට කටයුතු කළ යුතුයි. ඒ වගේම ජනමාධ්‍ය ද තමන්ගේ වෙළෙඳ හා දේශපාලන න්‍යාය පත්‍ර අනුව සැකැසී ඇති ජාතිවාදය ඉලිප්පීම ඉවත් කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=f1205162</link>
    <topic/>
    <author>සංවාද සටහන තිලානි ශානිකා විතානාච්චි සේයාරුව රංජිත් අසංක</author>
    <content>විහාර චිත්‍ර ඔස්සේ සිය තෙලිතුඩ මෙහෙය වූ හේම ශ්‍රී අමරසිංහ පුවත්පත් කලාවට පිවිසියේ රන්කැටි ළමා පුවත්පතෙහි චිත්‍ර ශිල්පියා ලෙසිනි. ඊට පසු කුමරි පුවත්පතෙහි චිත්‍ර ශිල්පියකු ලෙස මෙන් ම පිටු සැලසුම් ශිල්පියකු ලෙස ද සිය කටයුතු අරඹන ඔහු සත්දින ජාතික පුවත්පතෙහි ප්‍රධාන පිටු සැලසුම් ශිල්පියා බවට පත්වෙයි. ඔහු කාලයක් එහි ප්‍රධාන කර්තෘ ධුරය දැරීය. “සංගීතාංජලී”, “චිත්‍ර කලාව“, “83 ජූලි” ආදී කෘතීන් හි කතුවරයා ද වන ඔහු වර්තමානයේ “ග්‍රහ තරු” ෙජ්‍යාතිෂ සඟරාවෙහි ප්‍රධාන කර්තෘවරයා ද වේ. ඔහුගේ “ඔබේ කේන්ද්‍රය ඔබම බලාගන්න” හා “සෙනසුරු” යන නවතම ෙජ්‍යාතිෂය කෘති ද්විත්වය පිළිබඳ කළ සංවාදයකි.* ”ඔබේ කේන්ද්‍රය ඔබම බලාගන්න” හා “සෙනසුරු” නම් වූ ජ්‍යෝතිෂ්‍ය කෘති ද්විත්වයෙන් හෙළිවන්නේ ඔබ වෙනස් ම භූ®මිකාවකට පිවිසි අයුරුයි. එසේ පිවිසීමටත්, මෙම කෘති ද්විත්වය එළිදැක්වීමටත් විශේෂ වූ හේතු සාධක පැහැදිලි කළ හැකිද?”ෙජ්‍යාතිෂය කියන විෂයය පිළිබඳ මගේ අවධානය යොමුවන්නේ බොහොම කාලයකට පෙරයි. 1987 වසරේ දී පමණ ධර්මාචාර්ය සෝමදාස ඉඳුරුව කියන ගුරුවරයා යටතේ මේ ශාස්ත්‍රය හදාරන්නට යොමුවන මට එහි තිබෙන්නා වූ සුවිශේෂත්වය පිළිබඳ ඇති වන්නේ පුදුමයක්. මේ නිසාම මගේ අනෙක් කටයුතු අතර යම් ඉඩ හසරක් වෙන්කර ගැනීමෙන් අද වන විට ෙජ්‍යාතිෂය පිළිබඳ මට විශාල දැනුමක් ලැබුණා.මේ දැනුම උපයෝගී කර ගනිමින් පාඨකයන්ට යමක් කළ යුතුය යන කාරණය දිනෙන් දින ම කල් ගියේ මා සක්‍රීය ලෙස පුවත්පත් කලාවට පිවිස සිටි නිසාවෙන්. මේ වන විට කාර්ය බහුලත්වයෙන් ඈත්ව සිටින නිසා ම කෘති ද්විත්වය පාඨකයන් අතරට පත් කිරීමේ හොඳ ම කාලය වන්නේ වර්තමානය යැයි මට සිතුණා. එහි ප්‍රතිඵලයක් ලෙසයි “ඔබේ කේන්ද්‍රය ඔබම බලාගන්න” හා “සෙනසුරු” කෘති ද්විත්වය පසුගියදා එළිදැක්වුණේ.”* ෙජ්‍යාතිෂය කියන්නේ වර්තමාන සමාජයේ ජනප්‍රිය විෂයයක්. ඒ විෂයය හා සම්බන්ධ පොත්පත් රාශියක් අපට දකින්නට ලැබෙනවා පමණක් නොවෙයි. ඒ සඳහා සමාජයේ වෙසෙන්නන් අතර ඇති උනන්දුවත් විශාලයි. මෙතෙක් බිහිවූ ෙජ්‍යාතිෂය කෘති අතරින් ඔබේ කෘතීන් වෙනස් වෙන්නේ කොහොමද?මෙතෙක් බිහි වූ බොහෝ ෙජ්‍යාතිෂ කෘති පිළිබඳ අවධානය යොමු කිරීමේ දී අපට දකින්නට ලැබෙන්නේ ෙජ්‍යාතිෂය ඉගෙන ගන්නන්ට අවශ්‍ය අයුරින් එම කෘති නිර්මාණය වූ බවක්. අප කවුරු හෝ ඒවා පරිශීලනය කළත් අපගේ ම කේන්ද්‍රය බලා ගැනීමට අපට ෙජ්‍යාතිෂයවේදියකු මුණගැසීමට සිදු වෙනවා.මේ තත්ත්වයෙන් ඈත්ව තමන්ගේ ම කේන්ද්‍රය තමන්ම බලා ගන්නේ කෙසේද කියමින් පාඨකයන් දැනුවත් කරන්නට සිතක් මට පහළ වන්නේ මේ අතරේ දි යි.ඒ සිතුවිල්ල ක්‍රියාවට නැඟුණු පසුව මා ඔබට පවසන්නේ මේ කෘතීන් හොඳීන් පරිශීලනය කිරීමෙන් ඔබට ඔබගේ ම කේන්ද්‍රය බලා ගැනීමේ අවස්ථාව හිමිවන බවයි. එතැනදියි අනෙක් කෘති හා මා ලියූ කෘති අතර වෙනස හෙළි වන්නේ.”* වර්තමානයෙ හි තාක්ෂණයෙන් හා දැනුමෙන් දියුණු සමාජයකයි අප වෙසෙන්නේ. එහෙත් මේ සියල්ල පසෙකලා මිනිසුන් යම් කාර්යයක් කිරීමේ දී මූලිකත්වය ෙජ්‍යාතිෂයට බව ලබා දෙන්නේ අපට පෙනෙන කාරණයක්. වත්මනෙහි ෙජ්‍යාතිෂයට ලැබෙන මූලිකත්වය පිළිබඳ ඔබ දරන්නේ මොන වගේ මතයක් ද?මෑත කාලයේ දී ෙජ්‍යාතිෂයේ ජනප්‍රිය වීම හා බැඳුණු කාරණා කිහිපයක් හඳුනාගත හැකියි. දියුණු යැයි කියාගන්නා වර්තමාන සමාජයේ මිනිසුන්ගේ මානසිකත්වය මීට විශේෂයෙන් බලපානවා. වේගයෙන් ගමන් කරනා සමයේ ආර්ථික රටාවේ දී එහි වෙසෙන්නන්ටත් ඊට සාපේක්‍ෂව වේගයෙන් තම ගමන සකස් කර ගැනීමට සිදුවෙනවා.මෙහිදී ඔවුන් මුහුණපාන ප්‍රශ්නවලට පිළිතුරු නොලැබෙන විටදී ඔවුන් විමසිලිමත් වන්නේ වෙනත් විකල්පීය අවස්ථාවල අවශ්‍යතාවයයි. ඒ එක් විකල්ප මාර්ගයක් ලෙස ඔවුන් තෝරාගන්නේ ෙජ්‍යාතිෂයයි. මේ නිසා අද ෙජ්‍යාතිෂය දෙසට නැඹුරුව සිටින්නේ බෞද්ධ ආගමික පසුබිමක් තිබෙන පිරිසක් නොවෙයි. අන්‍ය ආගමිකයන් පවා මීට දක්වන නැඹුරුව පිළිබඳ දන්නේ ෙජ්‍යාතිෂවේදීන් පමණයි. මින් පෙනෙන්නේ වර්තමාන සමාජ ප්‍රවාහය තුළ ඔවුන්ගේ ගැටලු එන්න එන්නම සංකීර්ණ වන බවයි.”* ෙජ්‍යාතිෂය හා බෞද්ධ ආගමික පසුබිම අතර තිබෙන්නා වූ සම්බන්ධය පිළිබඳ යමක් ෙජ්‍යාතිෂයෙ හි සඳහන් වන්නේ ද?අව්ව, වැස්ස, ගහකොළ, සතුන් කියනා මේ සියලු දේ බැඳී පවතින්නේ පරිසරය සමඟයි. මේ සියල්ලෙ හි පැවැත්ම රඳා පවතින්නේ ඇතිවීම, නැතිවීම, පැවතීම කියන ප්‍රධාන කාරණා මතයි. මෙය බෞද්ධ ආගමේ දී බුදුන් වහන්සේ පැහැදිලි කරන්නේ පටිච්ච සමුප්පාදය කියන ධර්මය ඔස්සේයි.මේ ධර්මයන් අතර තිබෙනා අපූරු සම්බන්ධයත්, එම ධර්මයන් හා රාශි චක්‍රය මිනිසුන් ලෙස අපේ ජීවිතවලට සම්බන්ධ වන්නේ කුමන අයුරින් ද යන්නත් පැහැදිලි ලෙස කෘතියෙහි දැක්වීමට මට හැකියාව ලැබුණා. මිනිසුන් ගේ එකිනෙකාට වෙනස් වූ ජීවන රටාව, චර්යා රටාවන් මෙන් ම අදාළ ප්‍රතිඵල ලැබෙන්නේ තමන් කළ කුසල් අකුසල් අනුවයි. මේ බව පැහැදිලි අයුරින් කේන්ද්‍රයේ දක්වා තිබෙන බව කියන්නම ඕනෑ. කේන්ද්‍රය කියන්නේ ජීවිතය දකිනා කැඩපතක් යනුවෙන් හඳුන්වන්නේ ඒ නිසයි.* කේන්ද්‍රය ජීවිතය දකිනා කැඩපත ලෙස ෙජ්‍යාතිෂය හැඳින්වුවත් සමාජයේ ඇති තවත් මතයක් වන්නේ එය මිනිසුන් තුළ පසුගාමී අදහස් ඇතිකිරීමට හේතුවක් බව නොවේද?තමන් ගේ කේන්ද්‍රය ඔස්සේ කියවෙන බොහෝ දේ නිර්මාණය වන්නේ තමා කරන ලද කුසල් අකුසල් මතයි. මේ නිසා ඉන් තම ජීවිතයේ ඉදිරි කාලයේ දී සිදු වීමට තිබෙනා බොහෝ දේ පෙන්නුම් කරනා නිසා ම එයට උචිත අයුරින් කටයුතු කිරීම, ඊට සූදානම් වීම හා ඉන් මඟහැර යාම සිදු කිරීමට කේන්ද්‍රයෙන් සිදුවන බලපෑම අපමණයි.ඔබට යම් විපතක් පැමිණෙන්නේ යැයි කේන්ද්‍රයේ සඳහන් නම් එය අවම කර ගැනීමට ආගම ධර්මය අනුව කටයුතු කිරීම හෝ වෙනත් ක්‍රමවේදයක් අනුගමනය කිරීමේ හැකියාව ඔබට පවතියි. ඒ සඳහායි කේන්ද්‍රය අවශ්‍ය වන්නේ. කේන්ද්‍රයෙ හි ම එළැඹ සිටිමින් මට දැන් විපතක් වීමට තිබෙනවා යැයි කියමින් පසුගාමීව සිටිත් නම් ඔවුන් කේන්ද්‍රයෙහි නියම අර්ථය නොදත්තන් ලෙසයි අප දකින්නේ.”බොහෝ අය සිය කේන්ද්‍රයෙහි දකින්නට ඇති විවිධ වූ යෝග ක්‍රියාත්මක කිරීමට පෙළඹීම නිසා විවිධ වූ ගැටලු සහගත තත්ත්වයන් සමාජයේ ඇතිකිරීමට පවා සමත් වී තිබෙනවා.ෙජ්‍යාතිෂය යොදා ගත යුතු වන්නේ ජීවිතයේ යහපත සඳහායි. ඉන් අයුතු ප්‍රයෝජන ගැනීම නොකළ යුත්තක්.අද සමාජයේ දී මෙය කොපමණ වැරැදි ආකාරයෙන් යොදා ගන්නේ ද යත් ඔවුන් තම කේන්ද්‍රයෙහි රුධියෝගය යෙදී ඇති අවස්ථාවක දරුවකු උපද්දවා ගැනීමට පවා පෙළඹුණු අවස්ථා මට අසන්නට ලැබී තිබෙනවා. එක් සිදුවීමක් පමණයි. අපට නියමිත ග්‍රහචාරය අනුව මිසක් කිසිම දෙයක් අපට අවශ්‍ය පරිදි ඉටුකර ගැනීමට නොහැකි බවත් කිව යුතුමයි. ෙජ්‍යාතිෂය පිළිබඳ සමාජයේ තිබෙන්නා වූ මෙවන් වැරැදි මත අත්හරින්නට කාලය ඇවිත්.”* ”සෙනසුරු”ට සමාජයේ වෙසෙන්නන් දක්වන්නේ දැඩි බියක්. ඒ සඳහා ඔබගේ කෘතිය ඔස්සේ යමක් සමාජයට ඉදිරිපත් කරන්නේද?සෙනසුරු ග්‍රහයා සමාජයේ වැඩි දෙනෙකු අතර ප්‍රචලිතව ඇත්තේ මිනිසුන්ට වද දෙන ග්‍රහයා ලෙසයි. ඒත් සෙනසුරු ග්‍රහයා ඔය කියන තරම් නරක ග්‍රහයෙක් නෙමෙයි. ඔහු හොඳට සිටියහොත් බලය හා ශක්තිය ලබා දීමට තරම් බොහොම ප්‍රබලයි. ඒ කාරණයත් සමාජයේ වෙසෙන්නන් දැනගත යුතුයි. මිනිසුන් ගේ මේ වැරැදි මත ඉවත් කරමින් සෙනසුරු ග්‍රහයා පිළිබඳ පූර්ණ අවබෝධයක් ලබා දීමට මා මේ කෘතියෙන් උත්සාහ ගත්තා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>16</day>
    </date>
    <link>http://www.dinamina.lk/2012/05/16/_art.asp?fn=f1205163</link>
    <topic>එක තැන පල් වන පරඬැල්</topic>
    <author>රන්ජන් අමරරත්න</author>
    <content>මම ද ඉබේ ම මෙන් පරඬැලක් වී සිටිමි. ඒ ශාන්ති දිසානායකගේ “පරඬැල්” නම් කඩමාලු නවකතාව කියැවීමෙන් පසු ය. ඊට බලපෑ හේතු සාධක දෙකකි. එකක් නම්; සිංහල නවකතාවට සිදුවන නස්පැත්තිය මේ ප්‍රබන්ධයෙන් සනාථ වීම ය.අනෙක නම්; ශාන්ති දිසානායකට සිදුවන ඇබැද්දියත් මේ කතාවෙන් ප්‍රකට වීම ය. අපට දැන් ඇත්තේ සිංහල නවකතාව පිළිබඳ ශෝක කාලයෙකි. එය පහළ වී ඇත්තේ වහ – වහා තරගයට නවකතා ලියන ශාන්තිලා වැනි අය නිසා ය.”ගොවි ජනපදය ආශ්‍රිත ව තවත් නවකතාවක් ලියන්නට මඳ කලක් ගත විය. “දොළොස්මහ”, “වර්ණ”, “නිකිණි” නවකතා තුන ම ගොවි ජනපදයෙන් බැහැරට යමින් රචනා කළ ඒවා ය. ආයෙත් ගමට යන්නැ’යි පාඨකයන්ගේ ඉල්ලීම්වල ද අඩුවක් නො වීය.”(පරඬැල් - පෙරවදන)අසන්නන්ගේ ඉල්ලීම් තීරයක් පවත්වාගෙන ගියේ නම්; වැදගත් ය. එවිට හොරොව්පතානේ ඩිංගිරිට එක සින්දුවකුත්; පාදුක්කේ විජේරත්නට තව සින්දුවකුත්; උණවටුනේ පද්මාට තවත් සින්දුවකුත් යන ලෙසින් ඉල්ලීම් ඉටු කිරීමට ඉඩ තිබිණි.සාර්ථක නවකතාකාරයා පාඨකයාගේ ඉල්ලීම් ඉටු කරන්නට යන්නේ නැත. ඔහුගේ ඉලක්කය විය යුත්තේ ඉල්ලුමට - සැපයුම දීම නො ව; පාඨකයාගේ චින්තනය පුළුල් කිරීම ය. ඔහුගේ ජීවන අවකාශ වර්ධනයට මං - පෙත් සැලසීම ය. එය ජීවිතය පිළිබඳ අලුත් දහමක් විය හැකි ය. සමාජය පිළිබඳ නව අර්ථකථනයක් විය හැකි ය.වික්ටර් හියුගෝ “ලේ මිසරාබ්ලේ” නම් සිය මාහැඟි ප්‍රබන්ධය රචනා කිරීම සඳහා වසර විස්සකට ආසන්න කාලයක් කැප කර තිබේ. අර්නස්ට් හෙමිංවේ “ඕල්ඩ් මෑන් ඇන්ඩ් ද සී” කෘතිය දෙසිය වරක් සංස්කරණය කර තිබේ. ෆ‍්‍රාන්ස් කෆ්කා සිය අත් පිටපත් පුළුස්සා දමන්නැ’යි හොඳ ම මිතුරාගෙන් ඉල්ලා සිටියේ ය.මාර්ටින් වික්‍රමසිංහගේ තුන් ඈදුතු නවකතා සමාජ – ක්‍රම විකාශය කියන ඉතිහාස ග්‍රන්ථ තුනක වටිනාකම ද රඳවාගෙන තිබේ. සයිමන් නවගත්තේගමගේ කෘති දෘෂ්ටිවාද කිහිපයකින් විග්‍රහ කළ හැකි ය. ෙල්ඛකයකුට ලෝකය ගැන දැනුමක් ද ජීවිතය ගැන පුළුල් දැක්මක් ද තිබිය යුතු ය. එසේ නො වන කළ ඔහු නිකම් ම ලියන්නකු බවට පත් වේ.පරඬැල් නම් ප්‍රබන්ධය තුළ කිසිදු අලුත් යමක් නැත. එය ශාන්තිගේ සුපුරුදු අෙඳා්නාවෙන් ද, වට්ටෝරුවෙන් ද පිරී ඇත. මේ ලේඛිකාව තව නවකතා සියයක් රචනා කළ ද ලියන්නේ ඔය ටික ම ය. ඇය කොලනියක හිර වී සිටින්නී ය. ඉන් ඔබ්බට කිසි දා නො යන්නී ය.ශාන්තිට ඇත්තේ කොලනි ජීවිතය පිළිබඳ සරල හා පටු අත්දැකීම් කිහිපයකි. කතාකාරිය ඒවා ඒ – පැත්තට; මේ – පැත්තට හරවමින්, අඹරමින් හා කළවම් කරමින් තවත් කතාවක් ගොතයි. වෙනසකට ඇත්තේ චරිතවල නම් වෙනස්වීම පමණි. ශාන්ති, කොලනියේ මිනිස් ජීවිතවල බාහිර පෙනුම දකියි. එහෙත් එම මිනිස් චරිතවල ඇතුළාන්තය නො දකියි.පරඬැල් නවකතාවේ පසුබිම රජරට කොලනියකි. කතුවරිය විසින් එය ගොවි ජනපදය ලෙස හඳුන්වනු ලැබේ. කෙසේ වුව මෙහි අර්ථය වන්නේ සාම්ප්‍රදායික ගම වෙනුවට නව පදිංචිකිරීම්වලින් සමන්විත අලුත් ගොවි ගම්මානය යන්න ය. එහි විශේෂත්වය නම්; විවිධ උප සංස්කෘතීන්වලට අයත් මිනිසුන් හා ගැහැනුන් එක ම භූමි ප්‍රදේශයක; එකට යාව ජීවත්වීම ය. කොලනි ජීවිතයේ පරම්පරා කිහිපයක ක්‍රම විකාශයෙහි අලුත් ප්‍රතිඵලය අද අපට දැකිය හැකි ය. ශාන්ති දිසානායක ලියන්නේ ඒ ගැන ය.සිරියාවතීගේ කුටුම්භය කතාවේ කේන්ද්‍රය යි. ලීලාරත්න ප්‍රධාන චරිතය යි. ඔහු ශරීරයෙන් දුර්වල අධ්‍යාත්මයෙන් මිථ්‍යාවෙහි පැටලුණු මිනිසෙකි. තාත්තා ලෙඩෙකි. දුප්පත්කමෙහි අග්ගිස්සෙහි සිටි මේ පවුල දේවාලයක් නිසා යම් තරමකින් හිස ඔසවයි. එහෙත් මේ ජීවිත අඳුරෙන් ආලෝකය කරා ගමන් කරන්නේ නැත. කතාවට අවසානයක් නැත. ඉලක්කයක් ද නැත.ලීලාරත්න ගැනත් රමණී ගැනත් කතුවරිය පුන පුනා කියන්නී පෙරවදනෙහි ය. එහෙත් එම චරිත දෙකෙහි ගැඹුරු නිරූපණයක් දකින්නට නැත. එදිනෙදා ව්‍යවහාරික සංවාදවලින් ජීවිතය පිටපත් කිරීම නූතන සිංහල නවකතාකාරයාගේ මෝස්තරය වී තිබේ. ශාන්ති දිසානායක ද ඉන් ඔබ්බට ගමන් කරන්නේ නැත. ඇතැම් විට තමන්ගේ ම ව්‍යාජ හිතළු යොදා ගැනීමත්, අනුන්ගේ සංවාද කොපි කිරීමත් අද නවකතාකාරයාගේ තවත් මෝස්තරයකි. ශාන්ති වුව ඉන් බැහැරට යන්නේ නැත.ශාන්ති දිසානායකගේ ප්‍රබන්ධවල හොඳ ලක්‍ෂණ කිහිපයක් ද තිබේ. පළමුවන්න අව්‍යාජ නිරූපණය යි. ඇගේ චරිත බොහෝ විට ජීවමාන ය. ඒවාට නිදහස් ව හැසිරීමට ඉඩ දී තිබේ. දෙවන්න ඈ භාවිත කරන ගැමි භාෂාව ය. ශාන්තිගේ චරිතවල මුවට නැඟෙන සංවාද නිවැරැදි ය. තාත්වික ය. ඈ සතු හොඳ ලක්‍ෂණවලට වඩා නරක ලක්‍ෂණ වැඩි ය. කිහිපයක් සැකෙවින් දක්වන්නට කැමැත්තෙමි.(i) ජීවිතය පිළිබඳ දැක්මක් නැතිකම(ii) ප්‍රබන්ධයට අවශ්‍ය සාර්ථක ආකෘතියක් නො මැතිකම,(iii) එක තැන පල්වීම(iv) නිර්මාණාත්මක හා ධ්වනිපූර්ණ ලිඛිත භාෂාවක් නැතිකම(v) විශේෂ සිදුවීම් නැතිකම හා චරිතවල අභ්‍යන්තරයට නො පිවිසීම.ප්‍රබන්ධ කථාව සඳහා වූ නිශ්චිත නිර්වචනයක් හෝ අංගසම්පූර්ණ විග්‍රහයක් හෝ කොතැනකවත් නැත. නිර්මාණාත්මක ක්‍රියාවලියක් උදෙසා එබඳු නිර්වචන සැපයීම දුෂ්කර ය. ඒ හැරත් ප්‍රබන්ධ කථාව, කවිය, චිත්‍රපටය බඳු කලා මාධ්‍යයන් පිළිබඳ මතවාද කාලයත් සමඟ වෙනස් වේ. එහෙත් සාර්ථක නවකතාවක් හඳුනාගත හැකි ලක්‍ෂණ ගණනාවක් තිබේ.නවකතාවක වැදගත් ම ලක්‍ෂණය ගැඹුරු චරිත නිරූපණය යැයි කියනු ලැබේ. සාර්ථක චරිත නිරූපණයක් නැති තැන සාර්ථක නවකතාවක් ද බිහිවිය හැකි නො වේ. නවකතාව කථාන්දරයෙන් වෙනස් වන්නේ ද සාර්ථක චරිත නිරූපණය නිසා ය. එහෙත් නූතන සිංහල නවකතාකරුවන් කරනුයේ චරිත නිරූපණය වෙනුවට සිදුවීම් ගළපා කථාන්දරයක් කීම ය. ශාන්ති දිසානායක ද ඒ ගණයට ම අයත් වේ. මේ අය සිදුවීම් තෝරා ගන්නේ ද නවකතාවකට උචිත ලෙස නො වේ. එදිනෙදා කන - බොන හැටි කීම සිද්ධි නිරූපණය නො වේ.ශාන්තිගේ සියලුම කතා එක ම රාමුවක් තුළ හිර වී ඇත. පරිසරය පිළිබඳ පුංචි වර්ණනාවකින් පටන්ගන්නා ඇගේ කතා ඊළඟට එදිනෙදා සිදුවීම් ඔස්සේ ඔහේ ගලා යයි. ඊට කූටප්‍රාප්තියක් නැත. එහි ම යථාර්ථ ගවේෂණයක් නැත. ශාන්ති දිසානායකගේ කතා රසවත් වන්නේ සරලකම හා ජීවමාන බව නිසා ය. ඒ හැරෙන්නට ඇගේ කතාවලින් මතු වන අමුතු යථාර්ථයක් නැත.ගැමිකතා ලිවීම, ගම නිරූපණය කිරීම, ගමේ වෙනස්වීම් ගවේෂණය කිරීම අපේ කතාකරුවන්ගේ ප්‍රධාන තේමාව බවට පත් ව තිබිණි. එහි ලා සාර්ථක ප්‍රතිඵල නෙළාගත්තේ මාර්ටින් වික්‍රමසිංහ, කේ. ජයතිලක, මඩවල එස්. රත්නායක, ලීල් ගුණසේකර වැනි අය පමණක් වෙති. මෙයිනුදු මඩවල රත්නායක හා ලීල් ගුණසේකර උඩින් – මත්තෙන් ගම නිරූපණය කළහ. ගමේ මිනිසුන්ගේ හා ගැහැනුන්ගේ ඇතුළාන්තය හඳුනාගත්තෝ මාර්ටින් වික්‍රමසිංහ හා කේ. ජයතිලක ය. අන් බොහෝ අය ළඟ ඇත්තේ නිකම් බස - බසයක් පමණි. ශාන්ති දිසානායක නම් කතාකාරිය ද එම ගණයට ම අයත් වේ.අප විසින් මීට පෙර ලියන ලද සටහනකින් දැක්වූයේ මේ ලේඛිකාව තවදුරටත් සිය කතා කලාව දියුණු කර ගත යුතු බව ය. අප එසේ කියනුයේ ඇය අපහසුවට පත් කිරීමට නො ව; ඇගේ කතා කලාව ගැන අපේක්‍ෂා තබමින් ය. එහෙත් එවැන්නක් සිදුවන බවක් පෙනෙන්නට නැත. ශාන්ති තවදුරටත් පුරුදු ගමනේ යයි. මෙහෙම ගියොත්; ඇගේ පොත් පඬරැල් බවට පත්වීම වැළැක්විය නො හැකි ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n1205171</link>
    <topic>සමෘද්ධියට නව පණක් දීමට‘දිවි නැඟුම’ දෙපාර්තමේන්තුවක්</topic>
    <author>ජයසිරි මුණසිංහ සහ නුවන් කොඩිකාර</author>
    <content>සමෘද්ධිලාභීන්ට වැඩි ප්‍රතිලාභ සහ සමෘද්ධි නිලධාරීනට විශ්‍රාම වැටුප් දිරිදීමනා සහිත තිරසාර අනාගතයක් උදාකිරීමේ අරමුණින් සමෘද්ධි ව්‍යාපාරයට නව පණක් ලබාදීමේ ජාතික වැඩපිළිවෙළක් ළඟදීම ක්‍රියාත්මක කැරේ. ජනාධිපති මහින්ද රාජපක්‍ෂ මහතාගේ පූර්ණ උපදෙස් මත මේ වැඩපිළිවෙළ ආරම්භ කැරේ.කූපන්පත් ආධාර ක්‍රමයෙන් මිදී ජීවනෝපාය ශක්තිමත් කොට ස්ව ශක්තියෙන් නැඟී සිටීමේ හැකියාව ජනිත කරවන ප්‍රතිලාභ සමෘද්ධිලාභීන්ට වඩ වඩාත් එක් කිරීමට නව වැඩපිළිවෙළ යටතේ අපේක්‍ෂා කරන බව වැඩබලන ජනමාධ්‍ය හා ප්‍රවෘත්ති ඇමැති සහ ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතා ප්‍රකාශ කෙළේය.සමෘද්ධි ව්‍යාපාරය හා බැඳුණු නිලධාරීනට ස්ථිර රැකියා අවස්ථා ද විශ්‍රාම වැටුප් ද හිමිවන අයුරින් සමෘද්ධි ව්‍යාපාරයට නව ජීවයක් එක් කැරෙන බවද ලක්‍ෂ්මන් යාපා අබේවර්ධන මහතා කීය.නාරාහේන්පිට පිහිටි රජයේ ප්‍රවෘත්ති දෙපාර්තමේන්තුවේ ඊයේ (16) සවස පැවැති විශේෂ මාධ්‍ය හමුවේදී ඇමැතිවරයා මේ බව දැනුම් දුන්නේය.සමෘද්ධි ව්‍යාපාරයට නව ජීවයක් ලබාදෙමින් එය ‘දිවි නැඟුම දෙපාර්තමේන්තුව‘ ලෙස ස්ථාපිත කිරීමේ පනත ලබන ජූලි මුල් සතියට පෙර පාර්ලිමේන්තුවට ඉදිරිපත් කිරීමට රජය සූදානම් වන බවද ඇමැතිවරයා සඳහන් කෙළේය.නීති කෙටුම්පත් දෙපාර්තමේන්තුව විසින් ඇමැති මණ්ඩලයට ඉදිරිපත් කළ හැකි සේ පෙරේදා (15) දිවි නැඟුම දෙපාර්තමේන්තුව ස්ථාපිත කිරීමේ නීති ;කටුම්පත රජයට ලබාදී ඇතැයි ද, එයට ඊයේ (16) ඇමැති මණ්ඩලයේ අනුමතයට යොමු කිරීමට සූදානම් යැයි ද අබේවර්ධන මහතා කීය.වසර 1995 එවකට මෙරට පාලන බලයේ සිටි පොදුජන එක්සත් පෙරමුණු රජය ආර්ථික අතින් දුබල පිරිස්වල ජීවන තත්ත්වය නංවාලීමට සමෘද්ධි ව්‍යාපාරය ආරම්භ කළ බව සිහිපත් කළ ඇමැතිවරයා, එය වසරින් වසර වඩාත් ශක්තිමත් කොට ඉදිරියට ගෙනඒමට රජය ක්‍රියා කළ බවද කීය.ජනාධිපති මහින්ද රාජපක්‍ෂ මහතා රාජ්‍ය නායකයා බවට පත්වීමෙන් පසු සමෘද්ධි දීමනාව වැඩි කොට ප්‍රතිලාභීන්ට පහසුකම් සැපයුවා පමණක් නොව, සමෘද්ධි නිලධාරීන්ගේ රැකියාවේ පැවැති අවිනිශ්චිතතාව බිඳ දැමීමට පවා ක්‍රියා කළ බව අබේවර්ධන මහතා පෙන්වා දුන්නේය.සමෘද්ධි ව්‍යාපාරය වසර 2010 සිට ආර්ථික සංවර්ධන අමාත්‍යාංශයේ විෂය පථයට බද්ධ කළ බව ද කී අබේවර්ධන මහතා, ඉන්පසු ඇමැති බැසිල් රාජපක්‍ෂ මහතාගේ මඟපෙන්වීම් මත එය ඉතා සාර්ථකව ඉදිරියට ක්‍රියාත්මක වූ බව කීය.රුපියල් 250 සිට රුපියල් 750 දක්වාත්, රු. 900 සිට රු. 1200 දක්වාත් සමෘද්ධි දීමනා මුදල් වැඩි කිරීමට රජය ක්‍රියා කෙළේය. යුද්ධය පැවැති සමයේදීවත් රජය සමෘද්ධි දීමනාව හෝ සමෘද්ධිලාභීන් සංඛ්‍යාව හෝ කප්පාදු කිරීමට ක්‍රියා නොකළේ යැයි කී ඇමැතිවරයා, මෙය සුබසාධන ව්‍යාපාරයකටත් වඩා ජීවනෝපාය සවිබල ගන්වන ආයෝජන ව්‍යාපාරයක් ලෙස රජය සලකන බවද පැහැදිලි කෙළේය.යුද්ධය සමයේ උතුරු පළාතේ සමෘද්ධි ව්‍යාපාරය ක්‍රියාත්මක නොවිණි. මේ වනවිට එළැඹ තිබෙන සාමකාමී පරිසරය තුළ උතුරේ ද සමෘද්ධි ව්‍යාපාරය ක්‍රියාත්මකය. මේ වනවිට සමෘද්ධිලාභීන් 42,667 දෙනාට ප්‍රතිලාභ දීමනා ලබාදී තිබෙනවා. මුලතිව්, කිලිනොච්චිය හා මන්නාරම අලුතින්ම සමෘද්ධි බැංකු 18ක් ආරම්භ කරනවා යැයි ද ඇමැතිවරයා කීය.ආරම්භයේ සිට මේ දක්වා සමෘද්ධිලාභීන්ට දිරියෙන් නැගී සිටීමට රුපියල් බිලියන 71ක ණය මුදල් පිරිනමා තිබේ. එහි ඇති ඉතිරුම් ප්‍රමාණයේ බිලියන 49ක් වේ.සමෘද්ධි දීමනාවට ලැබෙන දේ සමුපකාර හරහා මිලදී ගැනීමට අවස්ථාව නොදී එම දීමනාව බැංකු පාස්පොත් වෙත ලබාදීමට ක්‍රියා කළේ ප්‍රතිලාභීන්ගේ කැමැත්ත මත විනා එය කප්පාදු කිරීමට හෝ විනාශ කිරීමට හෝ නොවන බවද ඇමැතිවරයා අවධාරණය කෙළේය.සමෘද්ධි බැංකුවල තැන්පත් කොට තිබෙන මුදල් දේශපාලන ව්‍යාපෘතිවලට උදුරා ගැනීමට නොහැකි බවත්, එසේ නොකරන බවත් කී ඇමැතිවරයා එසේ කිරීමට රජය සිතන්නේවත් නැතැයිද පැවැසීය.රජයට එරෙහිව කුමක් හෝ මාතෘකාවක එල්ලී මඩගැසීමේ ව්‍යාපාරයක් ක්‍රියාත්මක වන බවත්, අපි සමෘද්ධි ව්‍යාපාරයට නව පණක් ලබාදීමේ වැඩපිළිවෙළක් ක්‍රියාත්මක කරවන මොහොතේ ඇතැමෙකු ඊට එරෙහිව ප්‍රකාශ නිකුත් කිරීම එහිම එක් කොටසක් ලෙස තමා දකින බවද ඇමැතිවරයා අවධාරණය කෙළේය.මෙම චෝදනා එක්කරන එක් සංගමයක සාමාජිකයන් 400ක් වත් නැති තරම්. එහි ලේකම්වරයාට එරෙහිව විනය පරීක්‍ෂණ පවා පවත්වා තිබෙනවා. ශ්‍රේෂ්ඨාධිකරණයේ පවා නඩුවක් පවරා තිබෙනවා.‘සමෘද්ධි ව්‍යාපාරය හා බැඳුණු වැඩිම නිලධාරි පිරිසක් සම්බන්ධ වෘත්තීය සමිතිය පවා රජයේ වැඩපිළිවෙළ අගය කරනවා. එහි සාමාජිකයන් ගණන 15,000ටත් වැඩියි. ඇමැතිවරයා කීය.මෙම ප්‍රවෘත්ති සාකච්ඡාවට සමෘද්ධි කොමසාරිස් ජනරාල් චÁද්‍රා වික්‍රමසිංහ මහත්මියද සමෘද්ධි අධ්‍යක්‍ෂ ජනරාල් නීතිඥ බන්දුල තිලකසිරි, රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල, අතිරේක අධ්‍යක්‍ෂ ජනරාල් චන්ද්‍රපාල ලියනගේ, මහත්වරු ද සමෘද්ධි සමාජ සංවර්ධන දෙපාර්තමේන්තුවල ප්‍රධානීහු ද වෘත්තිය සමිති නියෝජිතයෝ කිහිප දෙනෙක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n1205172</link>
    <topic>ගමේ ඉස්කෝල ළමයින්ටහයිහත්තියට බිත්තරයක්</topic>
    <author>විජයානි එදිරිසිංහ</author>
    <content>රට පුරා ග්‍රාමීය පාසල්වල සිසු දරු දැරියන්ගේ පෝෂණ මට්ටම ඉහළ දැමීම පිණිස රජය මඟින් දැනටමත් ලබා දෙන දිවා ආහාර වේලට බිත්තරයක් බැගින් ලබා දීමට රජය කටයුතු යොදා ඇත. එමගින් කුකුළු ගොවිපළ ව්‍යාපාරිකයන්ගේ බිත්තර නිෂ්පාදනවලට හොඳ මිලක් ලබා දීමටත් අපේක්ෂා කැරේ.එම වැඩපිළිවෙළ ඊයේ (16) මධ්‍යම පළාතේ පාසල්වලින් ආරම්භ වූ බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා “දිනමිණ”ට පැවසීය.මේ වැඩපිළිවෙළ ක්‍රියාත්මක කිරීමට අවශ්‍ය බිත්තර දේශීය බිත්තර නිෂ්පාදකයන්ගෙන් ලබා ගැනීමට නියමිතය.බිත්තර නිෂ්පාදනය වැඩි වී මිල පහළ වැටී තිබියදී ජනාධිපති මහින්ද රාජපක්ෂ මහතාගේ උපදෙස් මතබිත්තරවලට ඉහළ මිලක් ලබා දීම පිණිස ක්‍රියාවට නැංවූ මේ වැඩපිළිවෙළ නිසා කුකුළු ගොවිපළ හිමියෝ රජයට ස්තුතිය පළ කරති.වයඹ පළාත් කුකුළු ගොවිපළ ව්‍යාපාරිකයන්ගේ සංගමය සමඟ අමාත්‍ය ජොන්ස්ටන් ප්‍රනාන්දු මහතා ඊයේ කළ සාකච්ඡාවකදී ඔවුන් මෙසේ ස්තුතිය පළ කර තිබේ.බිත්තර තොග මිල ශීඝ්‍රයෙන් පහළ බැස ඇති බවත් තමන්ගේ ව්‍යාපාරයන් බිදවැටෙන තත්ත්වයට පත්ව ඇති බවත් එම නිසා බිත්තර සඳහා සාධාරණ මිලක් ලබා දෙන ලෙසත් වයඹ පළාත් කුකුළු ව්‍යාපාරිකයන්ගේ සංගමය අමාත්‍යවරයාගෙන් ඉල්ලා තිබිණි.අමාත්‍යවරයා මේ පිළිබඳව ජනාධිපතිතුමාටද දැන්වීමෙන් පසු කුකුළු ගොවිපළ ව්‍යාපාරිකයන් ආරක්ෂා කර ගැනීමත් පාසල් දරුවන්ට හොඳ පෝෂණ මට්ටමක් ලබා දීමත් යන කරුණු දෙකම සලකා බලා මෙම වැඩ පිළිවෙළ ඊයේම ආරම්භ කිරීමට උපදෙස් ලබා දී තිබේ.මධ්‍යම පළාතෙන් ආරම්භ කළ දරුවන්ගේ ආහාරවේලට බිත්තරයක් ලබා දීමේ වැඩපිළිවෙළ රට පුරා පිහිටි සියලු ග්‍රාමීය පාසල්වල දරුවන්ටද ලබා දීමට කටයුතු යොදා තිබේ.මේ වැඩපිළිවෙළ නිසා බිත්තර නිෂ්පාදනයේ අතිරික්තයකින් කිසිදු ආකාරයකින් බිත්තර මිල පහත වැටීමට හැකියාවක් නොමැති බවත් බිත්තර නිෂ්පාදකයන්ට තම ආදායම ඉහළම මට්ටමක පවත්වාගෙන යාමට අවශ්‍ය වෙළෙඳපොළ සැළසෙන බවත් අමාත්‍ය ජොන්ස්ටන් ප්‍රනාන්දු මහතා පැවැසීය.දිනකට පාරිභෝජනය සඳහා බිත්තර ලක්ෂ තිස්පහක් පමණ අවශ්‍ය වෙයි. එම අවශ්‍යතාවයෙන් ලක්ෂ විසිපහක් පමණ වෙළෙඳ පළට සැපයෙන්නේ වයඹ පළාතේ කුකුළු ගොවිපළ ව්‍යාපාරිකයන්ගේ බිත්තර නිෂ්පාදනයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n1205173</link>
    <topic>ජී. එල්. අමෙරිකාවට අපේ ක්‍රමය කියා දෙයි</topic>
    <author>මහින්ද අලුත්ගෙදර</author>
    <content>අන්තර්ජාතික ප්‍රජාව නිර්දේශ කරන පරිද්දෙන් නොව ශ්‍රී ලංකාවට තිරසාර සාමය, ස්ථාවරත්වය හා සමෘද්ධිය ළඟා කරගත හැක්කේ දේශීය විසඳුම්වලින් බව ආණ්ඩුව යළි අවධාරණය කරයි.ත්‍රස්තවාදය අතිසාර්ථක ලෙස පරාජයට පත්කොට තෙවසරක් ගතවී ඇති මේ මොහොතේ ශ්‍රී ලංකාව ලබා ඇති ජයග්‍රහණ අතිවිශාල බව විදේශ කටයුතු ඇමැති මහාචාර්ය ජී.එල් පීරිස් මහතා ඇමෙරිකා එක්සත් ජනපද සෙනෙට් සභිකයන් හමුවේ ප්‍රකාශ කර තිබේ.සිවුදින නිල සංචාරයක් සඳහා ඇමෙරිකාව බලාගිය ශ්‍රී ලංකා විදේශ කටයුතු ඇමැතිවරයා එරට සෙනෙට් සභිකයන් හමුවේ ශ්‍රී ලංකාවේ වත්මන් තත්ත්වය සහ ඉදිරි ක්‍රියාමාර්ග සම්බන්ධයෙන් දීර්ඝ වශයෙන් කරුණු පැහැදිලි කළ බව ඇමෙරිකාවේ ශ්‍රී ලංකා තානාපති කාර්යාලය පවසයි.අමෙරිකා එක්සත් ජනපද සෙනෙට් සභිකයන් වන ජෝන් මැකේන් හා ජිම් ‍වෙබ් ඇතුළු පිරිසක් සමඟ ඇමැතිවරයා මෙහිදී සාකච්ඡා කෙළේය. යුද ජයග්‍රහණයෙන් පසුව උදාවී ඇති අවස්ථා පිළිබඳ වත්මන් රජය දැඩි අවධානයෙන් පසුවන බව ඊට අදාළ ක්‍රියාවලිය දේශීය එකක් වියයුතු බවද එම ක්‍රියාවලිය විදේශිය මෙන්ම ධනවත් රටවල අනුමතය මත කෙරෙන්නක් වියයුතු නැති බවද ඇමැතිවරයා පවසි තිබේ.උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාත්මක කිරීම දැනටමත් ආරම්භකර තිබෙන බව ද පැවසූ ඇමැතිවරයා එය අර්ථවත් අයුරින් ක්‍රියාත්මක කෙරෙන බවද ඒ වෙනුවෙන් රජයේ විශේෂ අවධානය යොමු කරන බවද කියා ඇත. යුද්ධයෙන් පසුව ශ්‍රී ලංකාවේ අත්‍යවශ්‍ය අරමුණ වූයේ අභ්‍යන්තර වශයෙන් අවතැන්වූවන් නැවත පදිංචි කොට ඔවුන්ගේ ජීවනෝපාය ශක්තිමත් කිරීම බවත්, ඊට අමතරව ඔවුන් නිවාසවලට පැමිණියේ දැඩි විශ්වාසයකින් හා තෘප්තිමත් ආකාරයකින් බවත් ඇමැතිවරයා සෙනෙට් සභිකයන් හමුවේ පවසා ඇත.එල්.ටී.ටී.ඊ සංවිධානය නියෝජනය කළ විශාල පිරිසක් මේ වනවිටත් සිවිල් සමාජයට එක්කර තිබෙන බවද ඔවුන්ට හොඳ දැනුමක් ලබා දෙමින් භාෂාව පුහුණු කිරීමටද පියවර ගෙන තිබෙන බවද මහාචාර්ය ජී.එල් පීරිස් මහතා සඳහන් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n1205174</link>
    <topic>නිදහස් මාධ්‍ය ව්‍යාපාරයේ අයිතිවාසිකම් පෙත්සම ඉවතට</topic>
    <author>නෙල්කා මැදගෙදර</author>
    <content>ශ්‍රී ලංකාවෙහි ලියා පදිංචි නොවී ඇති වෙබ් අඩවි පහකට පිවිසීම අවහිර කීරීමට එරෙහිව නිදහස් මාධ්‍ය ව්‍යාපාරය ගොනු කළ මූලික අයිතිවාසිකම් පෙත්සමක් වීභාගයට ගැනීම ප්‍රතික්ෂේප කළ ශ්‍රේෂ්ඨාධිකරණය ගාස්තු රහිතව ඊයේ (16) නිෂ්ප්‍රභ කෙළේය.එම පෙත්සම විභාගයට ගැනීමට තරම් ප්‍රමාණවත් කරුණු නැත යන්න මත ප්‍රතික්ෂේප කරන බව පෙත්සම ඉවතට දමමින් ශ්‍රේෂ්ඨාධිකරණය සඳහන් කෙළේය.ශ්‍රී ලංකාවෙහි ක්‍රියාත්මක වෙබි අඩවි ලියාපදංචි කළ යුතු බවට ප්‍රකාශ වීමෙන් පසු වෙබ් අඩවි 45ක් දැනට ජන මාධ්‍ය අමාත්‍යාංශයට අවශ්‍ය තොරතුරු ලබා දී ලියා පදිංචි වී ඇති බව නියෝජ්‍ය සොලිසිටර් ජෙනරාල් ෂවින්ද්‍ර ප්‍රනාන්දු මහතා අධිකරණයට දන්වා සිටියේය.එහෙත් අයිතිකරු හෝ පවත්වාගෙන යන්නා පිළිබඳ තොරතුරු ලබා දීමට නොහැකි හෝ අකමැති හෝ ඊට මැලි වන වෙබ් අඩවි අතළොස්සක් පමණක් එසේ ලියා පදිංචි වී නැතැයි හෙතෙම සඳහන් කෙළේය. සැඟවී සිටිමින් වෙබ් අඩවි ක්‍රියාත්මක කරන ඔවුන් තිරය ඉදිරිපසට නොපැමිණෙන බව කී ඒ මහතා මෙවැනි රාජ්‍ය නො වන සංවිධාන හෝ වෙනත් සංවිධාන යොදවා ගනිමින් තමන්ට ඇති බාධක ඉවත් කර ගැනීමට එම අයිතිකරුවන් හෝ කර්තෘවරුන් නොමැති වෙබ් අඩවි උත්සහ කරන බව හෙතෙම කීය.මෙබඳු අයිතිකරුවන් නිසි ලෙස හඳුනා ගත නොහැකි වෙබ් අඩවි ප්‍රසිද්ධ කරන ඇතැම් තොරතුරු හා ජායාරූප අධිකරණයට ඉදිරි පත් කිරීමට පවා නොහැකි තරම් පහත් මට්ටමක පවතින බව නීතිඥ එම්. යූ එම් . අලි සබ්රි මහතා කියා සිටියේය.මෙලෙස වෙබ් අඩවි ලියාපදිංචි කරන ලෙස ඉල්ලා සිටින්නේ හුදෙක්ම ඒවායෙහි අයිතිකරුවන් සහ ඒවා පවත්වාගෙන යන්නන් පැහැදිලිව හඳුනා ගැනීමට බව හෙතෙම කීය.අවහිර කිරීමට ලක් වූ “ ශ්‍රී ලංකා මිරර්“ වෙබ් අඩවිය අවශ්‍ය තොරතුරු ඉදිරිපත් කර ලියා පදිංචි වූ අතර ඒ සැනින් එම බාධක ඉවත් කළ බව ඒ මහතා කීය. දැනට අවහිර කර ඇති සෙසු වෙබ් අඩවි සිය තොරතුරු ලබා දුන් සැනින් එම බාධක ඉවත් කරන බව නීතිඥවරයා කීය.අගවිනිසුරු ආචාර්ය ශිරාණි බණ්ඩානායක, නිමල් ගාමිණි අමරතුංග, ආර්.කේ.එස් සුරේෂ්චන්ද්‍ර යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවන ලදි.නිදහස් මාධ්‍ය ව්‍යාපාරයෙහි කැඳවුම්කරුවන සුනිල් ජයසේකර, සහ එහි විධායක සභික උදය කළුපතිරණ මෙහි පෙත්සම්කරුවන් වේ.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, ජනමාධ්‍ය ඇමැති කෙහෙළිය රඹුක්වැල්ල, එම අමාත්‍යාංශ ලේකම් ඩබ්ලිව්. බී. ගනේගල, විදුලි සංදේශ නියාමන කොමිසම, එහි අධ්‍යක්ෂ ජෙනරාල් අනූෂ පැල්පිට මෙහි වග උත්තරකරුවෝ වූහ.මෙම පෙත්සම ඊයේ (16) කැඳවූ අවස්ථාවේදී නියෝජ්‍ය සොලිසිටර් ජෙනරාල් ෂවීන්ද්‍ර ප්‍රනාන්දු මහතා පෙත්සම සම්බන්ධයෙන් මූලික විරෝධතා දෙකක් ඉදිරිපත් කෙළේය.මෙම පෙත්සම ඉදිරිපත් කර පවත්වාගෙන යාමට තරම් නීතිමය පදනමක් පෙත්සම්කරුවන්ට නැතැයි හෙතෙම සඳහන් කෙළේය මෙම වෙබ් අඩවි වල අයිතිකරුවන් ‍හෝ කර්තෘවරුවන් නොවන බැවින් මෙම කාරණයට මැදිහත් විය නොහැකි බව හෙතෙම සඳහන් කෙළේය.එසේම මෙලෙස පොදු කටයුතු වලට මැදිහත් වීමට නම් නිදහස් මාධ්‍ය ව්‍යාපාරයෙහි ව්‍යවස්ථාව අනුව එහි කෘත්‍යාධිකාරි කමිටුවෙහි අවසරය ගත යුතුය.මෙහිදි එවැන්නක් කර නැති බැවින් මෙම පිළිගත යුතු නැතැයි හෙතෙම සඳහන් කෙළේය.මෙහි නඩුවක් පවත්වා ගෙන යාමට තරම් නඩු නිමිත්තක් නැතැයි ජනාධිපති නීතිඥ ඩී.එස් විජේසංහ මහතා සඳහන් කෙළේය.වෙබ් අඩවිවලට පිවිසීම අවහිර කිරීම නීත්‍යානුකූල ලෙස කර නොමැති බව පෙත්සම වෙනුවෙන් කරුණු ඉදිරිපත් කළ නීතිඥ ජේ.සි වැලිඅමුණ මහතා සඳහන් කෙළේය. පෙත්සම්කරුවන් මේ පෙත්සම ඉදිරිපත් කෙළේ වෙබ් අඩවිවලට පිවිසෙන්නන්ගේ අයිතීන් වෙනුවෙන් බව ඒ මහතා සඳහන් කෙළේය. මෙලෙස වෙබ් අඩවි අවහිර කිරීම සඳහා කිසිදු නීතියක් හෝ රෙගුලාසියක් නැතුයි හෙතෙම කියා සිටියේය. එබැවින් මෙලෙස වෙබ් අඩවි අවහිර කිරිමට තරම් බලයක් වගඋත්තරකරුවන්ට නැතැයි හෙතෙම සඳහන් කෙළේය. මෙය දැන ගැනීමට ඇති අයිතිය උල්ලංඝණය කිරීමක් බව ඒ මහතා සඳහන් කෙළේය.තොරතුරු දැන ගැනිමට ඇති අයිතිය වෙනත් අයගේ අයිතීන් උල්ලංඝණය කිරීම තෙක් ක්‍රියාත්මක විය යුතු නැතැයි නියෝජ්‍ය සොලිසිටර් ජෙනරාල්වරයා සඳහන් කෙළේය.“ලංකා ගාඩියන් වෙබ් අඩවිය“, “ශ්‍රී ලකා නිව්ස් වේ වෙබ් අඩවිය“, “ශ්‍රී ලංකා ගොසිප් ‍වෙබ් අඩවිය“, “පැපරාසි ඩොට් කොම් වෙබ් අඩවිය“ සහ “ලංකා ඊ නිව්ස් වෙබ් අඩවිය“ මෙලෙස අවහිර කර ඇති බව නීතිඥ අලි සබ්රි මහතා සඳහන් කෙළේය. මේ වෙබ් අඩවි වෙනත් රටවල ලියා පදිංචි වී ඇති අතර ඒවායෙහි හිමිකරුවන් පිළිබඳ තොරතුරු ලබා ගැනීමට දුෂ්කරවී ඇතැයි ඒ මහතා සඳහන් කෙළේය. එම හේතුව නිසා එම වෙබ් අඩවිවල පල වන අසත්‍ය හෝ අපහාසාත්මක තොරතුරු සම්බන්ධයෙන් නීතිමය පියවර ගත නෙහැකි වි තිබෙන බවද ඒ මහතා සඳහන් කෙළේය.දෙපාර්ශ්වය ඉදිරිපත් කළ කරුණු සළකා බැලූ අධිකරණය පෙත්සම විභාගයට ගැනීම ප්‍රතික්ෂේප කෙළේය.නීතිඥ ජේ.සී වැලිඅමුණ මහතා පෙත්සම වෙනුවෙන් කරුණු ඉදිරිපත් කෙළේය.නියෝජ්‍ය සොලිසිටර් ජෙනරාල් ෂවින්ද්‍ර ප්‍රනාන්දු මහතා ජනමාධ්‍ය අමාත්‍යාංශ ලේකම් ඩබ්ලිව්. බී. ගනේගල මහතා සහ ජනමාධ්‍ය ඇමැතිවරයා වෙනුවෙන් පෙනි සිටියේය.ජනාධිපති නීතිඥ ඩී. එස් විජේසිංහ මහතා විදුලි සංදේශ නියාමන කොමිසම වෙනුවෙන් පෙනි සිටියේ ය. ීතිඥ එම්. යූ. එම් අලි සබ්රි මහතා එම කෙමිසමෙහි අධ්‍යක්ෂ ජෙනරාල්වරයා වෙනුවෙන් ලෙනි සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n1205175</link>
    <topic>අඩු ආදායම්ලාභී වැඩිහිටියන්ට රුපියල් 1000ක මාසික දීමනාවක්</topic>
    <author>බුද්ධිකා ඉඹුලාන</author>
    <content>අඩු ආදායම්ලාභී වැඩිහිටියන් සඳහා රුපියල් 1000ක මාසික දිමනාවක් ලබාදීමට සමාජසේවා අමාත්‍යංශය කටයුතු යොදා ඇත.වයස අවුරුදු 70 ඉක්මවු ජ්‍යෙෂ්ඨ පුරවැසියන් මේ සඳහා සුදුසුකම් ලබන අතර ජුනි මස සිට මේ දීමනාව ලබාදෙන බව සමාජ සේවා ඇමැති ෆීලික්ස් පෙරේරා මහතා පවසයි.මේ වසරේදී ප්‍රතිලාභ හිමිකරගැනීම සඳහා සුදුසුකම් ලැබූ ජ්‍යෙෂ්ඨ පුරවැසියන් සංඛ්‍යාව 2,19,193කි. ‍මේ සදහා රුපියල් දශ ලක්ෂ 900ක් මේ වසරේදී රජය වැය කරන අතරලබන වසර සඳහා (2013) රුපියල් දශ ලක්ෂ 2100ක් වෙන් කර තිබේ.දැනට මහජන ආධාර ලබන පවුල්වල සිටින අවුරුදු 70 ඉක්මවූ වැඩිහිටියන්ද, අවුරුදු 70 ඉක්මවූ එහෙත් දැනට මහජන ආධාර නොලබන වැඩිහිටියන්ද සමෘද්ධිලාභී පවුල්වල අවුරුදු 70 ඉක්මවු වැඩිහිටියන්ද මේ දීමනාව ලැබීමට සුදුසුසන් වෙයි‍.ලංකාවේ පළාත් 9 තුළම මහජන ආධාර ලබන පුද්ගලයන් 4,51,231 ක් වෙයි. එයින් වයස අවුරුදු 70 ඉක්මවූ පුද්ගලයින් සංඛ්‍යාව 1,53,660 කි‍ . සමෘද්ධිලාභීන් සංඛ්‍යාව 65,553කි.දැනට මහජන ආධාර නොලබන 79,200ක් පොරොත්තු ලේඛනයේ සිටිව අතර ඔවුන්ටද මේ දීමනාව ලබන වසරේ සිට ලබාදීමට හැකිවන බවද ඇමැති ෆීල්ක්ස් පෙරේරා මහතා පැවැසීය. සුදුසුකම් සපුරාලන වැඩිහිටියන්ට දිවයින පුරා පිහිටි තැපැල් කාර්යාලවලින් මේ දීමනාව ලබා ගත හැකි අතර සමාජ සේවා නිලධාරීන් සහ ග්‍රාම නිලධාරීන් මේ පිළිබධව අධීක්ෂණය කරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n1205176</link>
    <topic>අකුරණ ප්‍රාදේශීය ලේකම් අල්ලස් දැලේ</topic>
    <author>විජයානි එදිරිසිංහ, ඉන්දික පොල්කොටුව සහ මහනුවර උතුර වි‍ෙශ්ෂ</author>
    <content>අකුරණ ප්‍රාදේශීය ලේකම් රුපියල් පනස්දහසක අල්ලසක් ලබා ගනිද්දී ඊයේ (16) අල්ලස් හෝ දූෂණ විමර්ශන කොමිසමේ නිලධාරීන් විසින් අත්අඩංගුවට ගෙන තිබේ.ප්‍රාදේශීය ලේකම්වරයා සමඟ ඔහුට හිතවත් ව්‍යාපාරිකයකු ද අත්අඩංගුවට ගෙන ඇත. මහනුවර අලවතුවල අරඹේපොළ පදිංචි ව්‍යාපාරිකයකුට අයත් ගල්මෝලකට බලපත්‍රය ලබාදීම සහ එම ගල් මෝල නීතිමය බලපෑම්වලින් තොරව කරගෙන යාම සඳහා අවස්ථාව සලසාදීමට මෙසේ අල්ලස් ඉල්ලා තිබුණි.ඒ අනුව ඊයේ පස්වරුවේ එම ව්‍යාපාරිකයාගේ නිවෙස අසලදී අදාළ අල්ලස් මුදල ලබාගන්නා අවස්ථාවේ ප්‍රාදේශීය ලේකම්වරයා අත්අඩංගුවට පත්වී ඇත. සැකකරු අද (17) මහනුවර මහේස්ත්‍රාත් වෙත ඉදිරිපත් කිරීමට නියමිතව ඇත. අල්ලස් හෝ දූෂණ කොමිසමේ විමර්ශන අධ්‍යක්‍ෂ ලක්ෂ්මී ජයවික්‍රම මහත්මියගේ අධීක්ෂණය යටතේ පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n1205177</link>
    <topic>විදුලි සංදේශ හා තොරතුරු තාක්ෂණසමාජ දිනය අද</topic>
    <author>මහින්ද අලුත්ගෙදර</author>
    <content>අන්තර්ජාතික විදුලි සංදේශ හා තොරතුරු තාක්ෂණ සමාජ දිනය අදට (17) යෙදී තිබේ. "කාන්තාවන් හා බාලිකාවන්" යන්න මෙවර තේමාව කරගෙන තිබේ. ඒ නිමිත්තෙන් ලෝකයේ සෑම රටකම විවිධ වැඩසටහන් සංවිධානය කර තිබෙන බව එක්සත් ජාතීන්ගේ සංවිධානය පවසයි.ලෝකයේ කාන්තාවන්ට හා ළමයින්ට තොරතුරු හා සන්නිවේදන තාක්ෂණය දැනටමත් විශාල ලෙස ප්‍රයෝජනවත් වී තිබෙන බව පෙන්වා දෙන එම සංවිධානය ඊ - වාණිජ්‍යය යන්න ව්‍යාපාරික කටයුතු සම්බන්ධයෙන් අවස්ථාව පුළුල් කරන්නක් බවද කියා සිටී. ප්‍රජාතන්ත්‍රවාදය, ආත්ම ගෞරවය හා මානව හිමිකම් ඒකරාශි කිරීම සඳහා කාන්තාවන්ට විද්යුත් ජාලයන්ගෙන් ඉඩ ලැබී තිබෙන බවද එක්සත් ජාතීන්ගේ සංවිධානය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n1205178</link>
    <topic>අමෙරිකානු ජ‍ාතිකයා කොළඹ සුපිරි හෝටලයකින් බිමට පැන දිවි නසාගෙන</topic>
    <author>පණ්ඩුක සමරසේකර</author>
    <content>කොළඹ සිනමන් ලේක්සයිඩ් හෝටලයේ නවාතැන්ගෙන සිටි විදේශිකයකු එහි 5වන මහලේ සිට බිමට පැනීම නිසා රෝහල්ගත කිරීමෙන් පසු ඊයේ (16) මියගොස් ඇතැයි පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි.මෙම විදේශිකයා ඇමරිකන් ජාතික ජෝන් එඩ්වින් බවට හඳුනාගෙන ඇති අතර ඊයේ උදේ 9.45ට පමණ මෙම සිදුවීමෙන් පසු ඔහු කොළඹ ජාතික රෝහලේ හදිසි අනතුරු ඒකකයට ඇතුළත් කිරීමෙන් පසුව පස්වරුවේ මියගොස් ඇත.මෘත ශරීරය කොළඹ ජාතික රෝහලේ මෘත ශරීරාගාරයේ තැන්පත් කර ඇති අතර කොම්පඤ්ඤවීදිය පොලිසිය විමර්ශන කටයුතු සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n1205179</link>
    <topic>චීන ජනතා සංගමයේ නියෝජිතයෝ කොළඹදී විශේෂ වැඩසටහනකට</topic>
    <author/>
    <content>චීනයේ විදේශ රටවල ජනතා සංගමයේ උප සභාපති පෙන්ග් ෂෝකු මහතාගේ ප්‍රධානත්වයෙන් මෙරටට පැමිණ සිටින විදේශ නියෝජිත පිරිස අදත් (17) හෙටත් (18) කොළඹදී විශේෂ වැඩසටහන් කිහිපයකට සහභාගී වෙති.කොළඹ 7 පිහිටි සෞන්දර්ය නිකේතනයේදී අද (17) පෙරවරු 10.00ට පැවැත්වෙන විශේෂ දෙසුමට බස්නාහිර පළාත් ආණ්ඩුකාර අලවි මවුලානා, ජ්‍යෙෂ්ඨ ඇමැති අතාවුද සෙනෙවිරත්න, නියෝජ්‍ය ඇමැති ගීතාංජන ගුණවර්ධන මහත්වරු සහභාගී වෙති.චීන තානාපති කාර්යාලයේ නිලධාරීහු ද මේ අවස්ථාවට සහභාගී වෙති. මෙම ස්ථානයේදීම චීන ඡායාරූප ප්‍රදර්ශනයක් ද පැවැත්වේ.ශ්‍රී ලංකා චීන මිත්‍ර සාකච්ඡා මණ්ඩපය හා දෙසුම ලක්‍ෂ්මන් කදිර්ගාමර් මධ්‍යස්ථානයේදී හෙට (18) පැවැත්වේ.විදේශ කටයුතු අමාත්‍යංශයේ ලේකම් කරුණාතිලක අමුණුගම මහතා මෙහිදී විශේෂ දෙසුම පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=n12051710</link>
    <topic>සංචාරක සම්මාන 2011 උලෙළ ජූලි මාසයේ</topic>
    <author>නුවන් කොඩිකාර</author>
    <content>2011 සංචාරක සම්මාන උලෙළ ජුලි මාසයේදී පැවැත්වීමට ශ්‍රී ලංකා සංචරණය කටයුතු යොදා ඇති බව වැඩබලන ජනමාධ්‍ය ඇමැති හා ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවසීය.එහිදී අංශ 11 ක් යටතේ ක්ෂේත්‍ර 68 වෙනුවෙන් සංචාරක කර්මාන්තයට සම්බන්ධ විශිෂ්ඨයින් ඇගයීමට ලක්කෙරමින් සම්මාන ප්‍රධානය කරන බව හෙතෙම කීවේය.පසුගිය වසරට වඩා තවත් විශේෂ වු නව ක්ෂේත්‍ර 21 වෙනුවෙන්ද මෙවර සම්මාන ප්‍රධානය කිරිමට සැලසුම් සකස්කර ඇති බව ඒ මහතා ප්‍රකාශ කළේය.කොළඹ ටාජ් සමුද්‍රා හොටලයේ පෙරේදා (15) පැවැති මාධ්‍ය සාකච්ඡාවට එක්වෙමින් ලක්ෂ්මන් යාපා අබේවර්ධන මහතා එසේ සඳහන් කළේය.සංචාරක ක්ෂේත්‍රයේ උන්නතිය වෙනුවෙන් කටයුතු කළ විද්‍යුත් මාධ්‍ය ඔස්සේ පළවු ප්‍රවෘත්ති විශේෂාංග, වැඩසටහන් මෙන්ම මාධ්‍යයේපළ වු පුවත් සහ විශේෂාංග මෙහිදී සම්මානයට පාත්‍ර කරන බව නියෝජ්‍ය ඇමැතිවරයා අවධාරණය කළේය.මීට අමතරව සංචාරත වෙබ් අඩවි සහ විදෙස් මාධ්‍යවේදීන් සඳහා වු හොඳම ප්‍රවර්ධන වැඩසටහනද තොරාගැනීමට කටයුතු යොදා ඇති බවත්, සංචාරක ව්‍යාපාරිකයින්ව පිළිගැනීම හා ඇගයීමට ලක්කරමින්, සංචාරක කර්මාන්තය හා කාර්යභාර්යය ඉහළ තලයකට ඔසවා තබමින් දිරිමත් කිරිම මෙම සම්මාන උළෙලේ අරමුණ හා අභිලාශය බවත් ඒ මහතා ප්‍රකාශ කළේය.මේ අවස්ථාවට ශ්‍රී ලංකා සංචරණයේ සභාපති ආචාර්ය නාලක ගොඩහේවා මහතා ඇතුලු නිලධාරීන් රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=r1205171</link>
    <topic>කොස්ගස් හන්දියේ වෙළෙඳ සංකීර්ණ ගොඩනැගිල්ල දිරනවා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ මහ නගර සභාව මගින් කොස්ගස් හන්දියේ ඉදිකරවා ඇති නව වෙළෙඳ සංකීර්ණයේ කඩ කාමර බදුදීම සඳහා හය වතාවක්ම ටෙන්ඩර් කැඳවූ නමුත් ඉල්ලුම්කරුවන් ඉදිරිපත් නොවූ බව නාගරික භාණ්ඩාගාරිකවරයා එහි මහ සභාවට ඉදිරිපත් කළ වාර්තාවකින් කියයි.මේ නිසා මෙම ගොඩනැගිල්ල ප්‍රයෝජනයට නොගෙන වසර කීපයක් තිස්සේ දිරාපත් වෙමින් පවතින බවද එම වාර්තාව සඳහන් කරයි.මෙම ගොඩනැගිල්ලේ බිම් මහලේ කඩ කාමර මාසිකව රුපියල් 6000/- බැගිනුත් උඩුමහලේ ඒවා රුපියල් 5000/- බැගිනුත් බදුදීමට අපේක්ෂා කළ නමුත් ඉන් එකක් දෙකක් සඳහා ඉල්ලුම්කරුවන් ඉදිරිපත් වූවත් කිසිසේත් සතුටුදායක තත්ත්වයක් නොවුණු බව හෙතෙම පෙන්වා දෙයි.නාගරික භාණ්ඩාගාරිකවරයාගේ වාර්තාව පෙන්නුම් කරන පරිදි පුවත්පත් දැන්වීම් මගින් පළමුවරට ටෙන්ඩර් කැඳවා ඇත්තේ 2010.04.23 දිනදීය. අවසන් වරට හයවෙනි වරට කැඳවා ඇත්තේ 2011.08.19 දිනදීය.මෙම වෙළෙඳසැල් යළි ටෙන්ඩර් කිරීම සඳහා 2011 සැප්තැම්බර් 12 දා පැවැති කළමනාකරණ කමිටුවටද යෝජනාවක් ඉදිරිපත් වී ඇතත් එහිදී තීරණය වී ඇත්තේ බදුකරුවන් ඉදිරිපත් නොවූ වෙළෙඳසැල් සඳහා කිසියම් ඉල්ලුම්කරුවකු පැමිණ දෙපාර්තමේන්තු ලංසු මුදලට හෝ ඊට වැඩිපුර මිලකට ඉල්ලුම් කරනු ලැබුවහොත් වෙළෙඳසල් බදුදීමට තීරණය කෙරිණි. එහෙත් 2012 පෙබරවාරි 15 දා දක්වා එකදු ඉල්ලුම්කරුවකු හෝ ඉදිරිපත් වී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=r1205172</link>
    <topic>දිවි පිදූ රණවිරුවන් වෙනුවෙන් සත්කාරක වැඩසටහනක් පිළියන්දල දී</topic>
    <author>කැස්බෑව සංචාරක ධර්මසිරි සුරවීර කොළඹ දකුණ සමූහගාමිණි රූපානන්ද</author>
    <content>තිස් වසරක් පුරා පැවැති එල්.ටී.ටී.ඊ. ත්‍රස්තවාදීන්ගේ කුරිරු යුද්ධයේදී දේශය වෙනුවෙන් දිවිපිදූ රණවිරුවන්ටත් සහෝදර ජනතාවටත් පින් අනුමෝදන් කිරීමේ හා දුෂ්කර පවුල්වලට මුදල් ආධාර පිරිනැමීමේ වැඩසටහනක් පසුගියදා පිළියන්දල ජාලියගොඩ දී පැවැත්විණි.දේශාන් ප්‍රජා සත්කාරක පදනමේ සභාපති ආචාර්ය විමල් සුබසිංහ මහතා සිව්වැනි වරටත් මෙම සත්ක්‍රියාව සංවිධානය කර තිබුණි. මහරගම නන්ද නාහිමි, මැදවච්චියේ රතනපාල, වැල්ලවත්තේ පඤ්ඤාසිරි, හඟරාවේ මෛත්‍රි නාහිමිවරුද තුම්බෝවිල ධම්මරතන, පෙතිගමුවේ රාහුල, නැදිගම්විල සුදේව හිමි, ගොම්බද්දල දමිත හිමිවරුද, කම්කරු හා කම්කරු සබඳතා ඇමැති ගාමිණි ලොකුගේ, අධ්‍යාපන ඇමැති බන්දුල ගුණවර්ධන, ජ්‍යෙෂ්ඨ ඇමැති අතාවුද සෙනෙවිරත්න, පාර්ලිමේන්තු මන්ත්‍රී සුනිල් හඳුන්නෙත්ති, බස්නාහිර පළාත් සභාවේ සභානායක සුනිල් ජයමිණි, කැස්බෑව නගර සභාවේ විපක්ෂ නායක ලෙනාඩ් කරුණාරත්න, කැස්බෑව ප්‍රාදේශීය ලේකම් එල්. ඒ. කළුකපුආරච්චි, ජාතික සේවක සංගමයේ ප්‍රධාන ලේකම් සිරිනාල් ද මැල් මහත්වරුන් ඇතුළු ජනතා නියෝජිතයෝ රැසක් මෙම අවස්ථාවට එක්ව සිටියහ.යුද්ධයේදී දිවිපිදූ රණවිරුවන්ට සහ සහෝදර ජනතාවට පින් අනුමෝදන් කරවීමේ ආගමික කටයුතු මැදවච්චියේ රතනපාල නාහිමියන් විසින් සිදුකරනු ලැබූහ.ඉන් අනතුරුව දිවයින පුරා වෙසෙන දේශය වෙනුවෙන් දිවිපිදූ රණවිරුවන්ගේ සහ බස් රථ හා දුම්රියවල බෝම්බ පිපිරීම්වලින් ජීවිතක්ෂයට පත් වූ සහෝදර ජනතාවගේ පවුල් අතුරින් තෝරා ගන්නා ලද දුෂ්කර පවුල් 100 කට ආසන්න සංඛ්‍යාවක් සඳහා රුපියල් 10,000 බැගින් මුදල් පරිත්‍යාග කිරීම මැති ඇමැතිවරුන් ප්‍රධාන ජනතා නියෝජිතයන් අතින් සිදුකෙරිණි. ඉන්පසුව දිවිපිදූ රණවිරුවන්ගේ සහ සහෝදර ජනතාවගේ පවුල්වල සාමාජිකයන් දහම් පාසල් සිසුන් ප්‍රදේශයේ විවිධ සංවිධානවල සාමාජිකයන් සහ ප්‍රදේශවාසීන්ගේ සහභාගිත්වයෙන් දේශාන් පරිශ්‍රයේ සිට පිළියන්දල නගරය දක්වා පැවැති පා ගමනෙන් අනතුරුව මෙම සත්කාරක වැඩසටහන නිමාවට පත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=r1205176</link>
    <topic>වැල්ලවායේ ගම් රැසකටහැමදාම අලි කරදර</topic>
    <author>වැල්ලවාය සමුහ විජේරත්න හෙන්නායක</author>
    <content>වනජීවී නිලධාරීන් ගමට ඇවිත් මේ අලි ප්‍රශ්න විසඳීමට ගජ මිතුරෝ යනුවෙන් සංවිධාන පිහිටෙව්වා. එච්චරයි යැයි ඔවුහු චෝදනා කරති.ප්‍රදේශවාසී චිත්‍රා විජේසිංහ මහත්මිය මෙසේ කීවාය. මේ ගමේ අපි හැමෝම අලි තර්ජනවලට ගොදුරු වුණේ අද ඊයේ නොවේ. අපේ ප්‍රධාන ආදායම් මාර්ගය ගඩොල් කැපීම. බහුතරයක්ම ගමේ ඉන්නේ දිළිඳු පවුල්. දහඩිය මහන්සියෙන් වගා කරන දෑ වල් අලි එක රැයින් විනාශ කරනවා.සති කීපයකට පෙර අලුත පීදුණ පොල් ගසක් පෙරලුවා. කුස්සිය බිමට සමතලා කළා. ගෙදර ඉන්නේ ඇවිදිය නොහැකි රෝගී දුවත් සැමියත් මාත් පමණයි. රාත්‍රිය ගත කරන්නේ පුදුම බයකින්.මොනරාගල මාර්ගයේ තුනේ කණුව අසලින් පාර මාරු වී අලි ගමට එනවා. පාසල් වත්තේ කෙසෙල් වගාවත් ළඟකදී විනාශ කළා. ගජ මිතුරෝ සංවිධානවලින් වෙච්ච දෙයක් නැ. වනජීවී නිලධාරීන්ට වැල්ලවායේ අලි ප්‍රශ්නය විසඳන්න බෑ. වගකිවයුතු ඉහළ නිලධාරීන්ගේ අවධානය මේ වෙත යොමු විය යුතුයි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=r1205173</link>
    <topic>බසයකට ගොඩවූ විවාහක කතකටඑහි ගමන්ගත් තරුණයකුගෙන් කරදර</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>ඇය, රක්වාන ප්‍රදේශයේ පදිංචි විවාහක තරුණියකි. තම සැමියා මහරගම ප්‍රදේශයේ රැකියාව කරන අයෙකි. තම සැමියාගේ නිවෙසට ඒම සඳහා කොළඹ බලා ධාවනය වන බස් රථයට ගොඩවුණේ ප.ව.2.00 පමණ මාදම්පෙ හන්දියෙන්.බස් රථය ඇඹිලිපිටියේ සිට කොළඹ බලා ගමනාරම්භ කරන බැවින් බස්රියේ බොහෝ දෙනෙක් සිටගෙන සිටියා. බස්රියට ගොඩවූ ඇය සෙනඟ අතර තෙරපෙමින් ඇවිත් අම්මා සහ දියණියක ඉඳගෙන සිටිය ආසනයක් ළඟ නතර වුණා. ඇයගේ අත් සහ කරේ තිබූ බෑග් දෙක එම ආසනයේ සිටිය අම්මාට දුන්නෙ සිටගෙන සිටින නිසා සීට් එක අල්ලාගෙන යාම පහසු නිසයි.ඇය අසල කඩවසම් තරුණයෙකි. ඔහු ටික වේලාවකින් නංගි කොහේද යන්නෙ කියලා ඇසුවා. මේ කථාව අම්මටත් ඇසුණා. එයට කිසිම පිළිතුරක් නොදී ඇය අහක බලා ගත්තා. මද දුරක් යනවිට ඇය ඒමේ අත ඇඹරෙමින් ඔහු දෙස රවා බැලුවා. ඒත් සෙනඟ පිරී සිටිය බස් රථය තුළ තිබූ තදබදය නිසා ඔහු නැවතත් කරදර කරන බව ඇයට දැනුණා. එවිට එම තරුණිය කිව්වේ මොන කරදරයක්ද කසාද බැඳපු ගෑණියෙකුටවත් තනිවම බස් එකක යන්න බැහැනේ මේ වගේ මිනිස්සු නිසා. මම තමුසෙට ගහන්නේ සෙරෙප්පුව අරගෙන කිව්ව විතරයි තරුණයා මදක් පසුපසට ගියා.ටිකවේලාවකින් නැවතත් අර තරුණයා සෙනඟ අතර තෙරපෙමින් ඇවිත් තරුණියගේ කකුල් පාගන්න පටන් ගත්තා. නැවතත් තරුණිය මම තමුසෙට එක සැරේකුත් කිව්වා කියලා කිව්ව විතරයි ඇන්ටි නැගිට්ට දුව මේ සීට් එකේ ඉඳගන්නකො. අද දුවලට නෙවි වයසක අපටත් බස් එකක යන්න බැහැ ඔය වගේ අය නිසා කිව්වා විතරයි තරුණයා පස්සට ඇදුණේ කිසිවක් කර කියා ගන්නට බැරිව. එවිට බස් රියේ සිටිය තරුණයන් කීපදෙනෙක් නැගිටලා කව්ද යකෝ මනමාලයා කලිනුත් අපට ඇහුණා ඔය නංගිගේ සද්දේ.ඒත් අපි හිතුව දැන් ඒක නැවතිලා කියලා. ඔය මිනිහව ඇදලා ගන්න දෙකක් කන රත්වෙන්න දෙන්න. මිනිහට නංගිලා හෙම නැතිව ඇති. ඒකයි මනමාලකම. කෝ නංගි ඔය මනමාලයා කියලා සෙව්වා. ඒ වනවිටත් බස් රිය අවිස්සාවේල්ලට ළඟා වෙලා. මනමාල තරුණයා පස්ස දොරේ පාපුවරුවේ. බස් රිය නැවැත්තුවා විතරයි මනමාල අනංගයා බැහැල ගියේ කිසිවක් දන්නේ නැති හොර පූසෙක් වගේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=r1205174</link>
    <topic>ලාබාල සිසුවියක් පාසල් වෑන් රථයකදීඅපයෝජනය කළැයි රියැදුරුට නඩු</topic>
    <author>පාණදුර සමූහ කපිල සෝමරත්න</author>
    <content>පාසල් වෑන් රථයක් තුළදී බාලවයස්කාර පාසල් දැරියක් අපයෝජනය කිරීමේ අධිචෝදනාව සම්බන්ධයෙන් පිළියන්දල ප්‍රදේශයේ පාසල් වෑන් රථ රියදුරකුට එරෙහිව නීතිපතිවරයා පවරා තිබු නඩුවේ තීන්දුව මෙම මස 27 වැනිදා ප්‍රකාශයට පත්කරන බව හලාවත පළාත්බද මහාධිකරණ විනිසුරු මාලනි ගුණරත්න මහත්මිය පාණදුර මහාධිකරණයේදී ප්‍රකාශයට පත් කළාය.එදිනට තවත් නඩු හතරක තීන්දු ප්‍රකාශයට පත් කිරීමට නියමිත බවද ඇය සඳහන් කළාය. ඇය පාණදුර පළාත්බද මහාධිකරණ විනිසුරු ලෙස සිටියදී මෙම නඩු විභාග කර ඇත. ඇය හදිසියේ හලාවත පළාත්බද මහාධිකරණයට මාරුකර ඇති නිසා මෙම නඩුවල තීන්දු ප්‍රකාශ කිරීම ප්‍රමාද විය.පිළියන්දල පෞද්ගලික බස් රථ රියදුරකු විසින් බාලවයස්කාර පාසල් දැරියක් ඔහුගේ පාසල් වෑන් රථයේ අසුනක තබාගෙන අපයෝජනය සිදුකිරීම සම්බන්ධ නඩු විභාගයද අවසන් කෙරිණි.මෙම නඩුවේ පැමිණිල්ලේ සාක්කි සම්බන්ධයෙන් රජයේ නීතිඥ දිස්නා වර්ණකුල මහත්මිය අධිකරණය හමුවේ දේශනයක් කළාය.විත්තිකරු පිළියන්දල පාසල් වෑන් රථ රියදුරකු වූ රූබසිංහ ජයලත් නැමැත්තාය. ඔහු චෝදනා ලබා ඇත්තේ වර්ෂ 2006 ජනවාරි හෝ ඊට ආසන්න දිනයක දී ඔහුගේ පාසල් වෑන් රථයේ තබාගෙන බාලවයස්කාර දැරියක් ලිංගික අපයෝජනයට ලක්කිරීම ගැනය.සිද්ධිය වූ දින එම පාසල් වෑන් රථයේ ගමන් කළ ශිෂ්‍ය ශිෂ්‍යාවන් පාසල්වලට ඇරලවා ඇත. අනතුරුව එක දැරියක් පමණක් වෑන් රථයේ ගමන් කර ඇත. කොන්දොස්තරවරිය විත්තිකාරියගේ බිරියයි. වෑන් රථය පිළියන්දල සතිපොළට නුදුරු ස්ථානයක නවතාගත් රියදුරු බිරියව සති පොළට යවා වෑන් රථයේ සිිටි පාසල් දැරිය අපයෝජනයකට ලක්කර ඇත. ඇයගේ කෑගැසිල්ල ඇසුණු මහජනයා රියදුරු අල්ලා පොලිසියට බාර දී ඇත. පැමිණිල්ල විසින් ඉදිරිපත් කළ සාක්කි අනුව විත්තිකරුට එරෙහිව නගා ඇති චෝදනාව සැකයෙන් තොරව අධිකරණයේ ඔප්පු වී ඇති බවත් රජයේ නීතිඥවරිය අධිකරණයට දන්වා සිටියාය.මෙවැනි චෝදනාවලට වරදකරුවන් වන විත්තිකරුවන්ට දඬුවම් දීමට විශේෂ පනතක් පාර්ලිමේන්තුවේ සම්මත කර ඇති බවත් එම පනත කෙරෙහි අධිකරණයේ අවධානය යොමුකරන ලෙසත් රජයේ නීතිඥවරිය අධිකරණයෙන් ඉල්ලා සිටියාය. නඩු තීන්දුව මෙම මස 27 දාට කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=r1205175</link>
    <topic>‘කිඹුලා බනිස්’ දැක්ක දරුවන්ටගඟේ කිඹුලා මතක් වෙලා</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>පසුගිය දිනවල නිතර අසන්න, දකින්න තිබුණේ කිඹුලන් මිනිසුන් ඩැහැගෙන ගොස් ගිල දැමූ පුවත්ය.කුඩා දරුවන් බිය ගන්වන්න , සමහර වැඩිහිටියෝ, සතුන්ගේ නම් කියති. ඒ දරුවා සන්සුන් කිරීමට ය.එක්තරා පෙර පාසලක දරුවන්ට සතා , සිවුපාවා, ගහ - කොළ, මල් , පිළිබඳව මෙන්ම දියේ සිටින කිඹුලන් ගැන ද කියා දී තිබුණි.මෙම පෙර පාසලේ දරුවන් ගුරුවරිය සහ මවුපියන් සමඟ අධ්‍යාපන චාරිකාවක යෙදුණි. ආහාර පාන, රස කැවිලි නිවෙස්වලින් සාදාගෙන ගියේ නගරයෙන් ඒ කිසිවක් නොගැනීමටයි.චාරිකාව අවසන් කර ආපසු නිවෙස් බලා එමින් සිටිය දී වෑන් රථය නතර කළේ නගරයේ රසකැවිලි ටිකක් ගමේ හා ගෙදර සිටින අයට ගෙන යන්නය.එම වෙළෙඳ සලේ විවිධ රසකැවිලි කේක් - බිස්කට් බනිස් වර්ග කෙටි කෑම, වීදුරු අල්මාරිවල පිරී තිබුණි. කුඩා ළමයින් ඒවා දැක අරක අරන් දෙන්න මේක අරන් දෙන්න, යැයි තම මවුපියන්ට කරදර කරන්න විය.වීදුරු අල්මාරියක් අසල සිටි කුඩා ළමයින් කිහිප දෙනෙක් එක් - එක් කෑම ජාති පෙන්වමින්, ඒවාට කියන්නේ කුමක්දැයි වෙළඳසැල් සේවිකාවගෙන් ප්‍රශ්න කරමින් සිටියේ ඔවුන් මීට පෙර නොදැකපු කෑම වර්ග එහි තිබුන නිසා ය. වෙළඳ සේවිකාවද කුඩා දරුවන්ට ඉතාම සෙනෙහසින් කෑම වර්ග පිළිබඳ කියා දුන්නාය.එක් දරුවෙක් එහි ඇති බනිස් වර්ගයකට අත දිගු කර “මේ මොනවාද කියා විමසීය. “කිඹුලා බනිස්, යැයි සේවිකාව කී විට දරුවා මහා හයියෙන් කෑගැසුවේ ය.“මිනිසුන් කෑව කිඹුලා මරලා බනිස් කරලා” කියා දරුවා මහ හඬ නැගීය.වෙළෙඳ සලේ අයත්, පැමිණ සිටි අයත්, ළමයින් දෙස බැලුවේ අනතුරක් සිදු වී දැයි සැකයෙනි.ඉක්මනින් ළමයින් වාහනයට ගොඩ කරගෙන වැඩිහිටියන් පිටත් වුණේ ලැජ්ජාවත් සමඟය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s1205171</link>
    <topic>ජගත් ක්‍රීඩකයෝ 40ක් තරග බිමේ</topic>
    <author>ෆවුස් මොහොමඩ්</author>
    <content>ජාත්‍යන්තර සත්සාමාජික රගර් පිටියට පළමුවරට නව තරග රටාවක් හඳුන්වා දුන් කාල්ටන් සුපර් සෙවන්ස් රගර් තරගාවලියට විශිෂ්ට අත්දැකීම් වලින් පරිණත ‘ඒ’ ශ්‍රේණියේ ප්‍රබල විදෙස් ක්‍රීඩකයන් 40 ක් තරග වැදීමට නියමිතය.ලෝක සත් සාමාජික රගර් පිටියේ දැවැන්තයන් වන ටොමායි කැමා, ඩී.ජේ.ෆෝබස්, ටිමි මික්ල්සන්, ෆ‍්‍රෑන්ක් හලායි, මැතිව් ටර්නර් සහ ඩේන් හෝර්ටන් ද මේ අතර වෙති.සිවුවැනි වරටත් පැවැත්වෙන කාල්ටන් සුපර් සෙවන්ස් තරගාවලියේ පළමු අවස්ථා 2 දී ආසියාවේ සහ ජාතන්තර රගර් පිටියේ හොඳම කණ්ඩායම් තරග වැදුණු අතර ශ්‍රී ලාංකීය ක්‍රීඩා ලෝලීන්ට ප්‍රථම වරට නවසීලන්ත සහ ෆීජී කණ්ඩායම් දැක බලා ගැනීමේ අවස්ථාව උදා වූයේ ද ඒ තරගාවලි තුලිනි.විදෙස් ක්‍රීඩකයන්ට අමතරව සිය දැනුම මෙරට ක්‍රීඩකයන් හා බෙදාහදා ගැනීමත්, එමගින් දේශීය ක්‍රීඩකයන්ට ලෝක මට්ටමේ දැනුමක් අත්කර දීමත් අරමුණු කරගෙන ලෝක මට්ටමේ පුහුණුකරුවන් 10ක් ද මෙවර තරගාවලියට සහභාගි වන කණ්ඩායම් 10 පුහුණු කරනු ඇත.සෑම කණ්ඩායමකටම විදෙස් ක්‍රීඩකයන් 4 ක් ඇතුලත් වන අතර මෙරට කණිෂ්ඨ රගර් ක්‍රීඩකයන්ට අත්දැකීම් ලබාදීම අරමුණු කර ගනිමින් අවුරුදු 21 න් පහළ ක්‍රීඩකයෙක් ද ඇතුලත් කර ගැනීම අනිවාර්ය කෙරේ.කලක් නගරයට පමණක් සීමා වී තිබූ රගර් ක්‍රීඩාවට දිවයින පුරා ග්‍රාමීය මට්ටමේ ජනපි‍්‍රයත්වයක් උදා කළ කාල්ටන් සුපර් සෙවන්ස් රගර් තරගාවලිය මගින් මෙරට සංචාරක කර්මාන්තයටද සැළකිය යුතු දායකත්වයක් ලැබී තිබේ.මේ මස 26 - 27 දෙදින මහනුවර බෝගම්බර පිටියේදිත්, ලබන මස 2 - 3 දෙදින තිඹිරිගස්යාය පොලිස් පිටියේ දිත් පැවැත්වෙන මෙවර තරගාවලියේ අවසන් දිනය වන ජුනි 3 දා දේශීය හා විදේශීය කලාකරුවන්ගේ සහභාගිත්වයෙන් ප්‍රසංගයක් ද පැවැත්වීමට නියමිතය.බොලිවුඩ් තිරයේ අතිශය ජනපි‍්‍රය බිපාෂා බාසු, සමීරා රෙඩ්චි මිනිත්තු 120කින් යුත් මේ සංගීත ප්‍රසංගයට සහභාගි වෙති.මහනුවර පැවැත්වෙන පළමු අදියරේ තරගාවලියේ දී විවේක් ඔබරෝයි සහ පී‍්‍රති සින්ටා විශේෂ ආරාධිතයන් ලෙස සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s1205172</link>
    <topic>මහේලගේ පිතිහරඹයෙන්දිල්ලි පිල පෙරමුණේ</topic>
    <author/>
    <content>කිංග්ස් පන්ජාබ් කණ්ඩායම සමඟ පැවැති තරගයේදී දිල්ලි ඩෙයාර්ඩෙවිල්ස් කණ්ඩායමට කඩුලු 5ක ජයක් අත්කර දුන් මහේල ජයවර්ධනගේ විශිෂ්ට පිතිහරඹය හේතුවෙන් මෙවර අයි.පී.එල්.තරගාවලියේ පිලුමලුන් පිටුදැකීමේ තරග වටයට (play - off) පිවිසි පළමු කණ්ඩායම බවට පත්වීමට දිල්ලි පිලට හැකිවිය.පළමුව පන්දුවට පහර දුන් පන්ජාබ් පිල ඕවර 20 අවසානයේ කඩුලු 8 කට රැස්කළ ලකුණු 136 හඹා ගිය දිල්ලි පිල ඕවර 19 කදී කඩුලු 5 ක් දැවී ජය අත්කර ගත්තේය.මහේල පන්දු 49 කදී හතරේ පහර 8 ක් සමඟ නොදැවී ලකුණු 56 ක් ලබා ගත්තේය.පන්ජාබ් පිල ලකුණු 136 කට සීමා කරමින් කඩුලු 3 ක් දවාලීමට උමේෂ් යාදෙව් සමත් වූ අතර වරුන් ඒරොන් කඩුලු 2 ක් දවාලීය.පන්ජාබ් 136/8 (ඕවර 20) - ඩේවිඩ් හසී නොදැවී 40 (උමේෂ් යාදෙව් 21/3, වරුන් ඒරොන් 19/2)දිල්ලි 140/5 (ඕවර 19) - මහේල ජයවර්ධන නොදැවී 56, නාමන් ඕජා 34 (පර්වින්දර් අවානා 22/3).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s1205173</link>
    <topic>ලෝක වාර්තාවට රිටි පනින්නසැරසෙන සුරූපිනිය</topic>
    <author/>
    <content>කාන්තා රිටි පැනීමේ ලෝක වාර්තාවට හිමිකම් කියන රුසියානු රිටි පැනීමේ ශූරිය වන යෙලීනා ඉසින්බයේවා පරාජය කරමින් නව ලෝක වාර්තාවක් තැබීමට තමා සුදානම් බව අමෙරිකාවේ රිටි පැනීමේ ශූරියක වන ඇලිසන් ස්ටෝකි පවසන්නීය.අමෙරිකානු ජාතික රිටි පැනීමේ වාර්තා 5 ක්ම බිඳ හෙලනු ලැබූ 23 හැවිරිදි ඇලිසන් එරට කණිෂ්ඨ රිටි පැනීමේ ශූරියද වන්නීය.අමෙරිකානු රිටි පැනීමේ ශූරිය වන ජෙනිෆර් ස්ටක්සින්කි සමග එළැඹෙන අමෙරිකානු ජවන හා පිටිය තරගාවලියට සහභාගී වීමට බලාපොරොත්තුවෙන් සිටින මේ සුරූපිනිය 2004 වසරේ කැලිෆෝනියාවේ ශූරතාව දිනා ගනිමින් ජාත්‍යන්තර අවධානයට ලක්වූවාය.මේ දස්කම හේතුවෙන් ඇයට කැලිෆෝනියාවේ විශ්වවිද්‍යාලයේ ශිෂ්‍යත්වයක් පිරි නැමීමටද එම ප්‍රාන්තයේ ආණ්ඩුකාරවරයා කටයුතු කළේය.අමෙරිකාවේ ජාතික රිටි පැනීමේ වාර්තා 5 ක් බිඳ දැමීමෙන් පසුව ඇය බොස්ටන් නුවර සිට බ්‍රසීලය දක්වා ව්‍යප්ත වූ ක්‍රීඩා ලෝලින් පිරිසකගේ ආකර්ෂණයට ලක්වීමටද සමත් වූවාය. එරට ජාතික රිටි පැනීමේ කණිෂ්ඨ ශූරතාවලිය ඇය විසින් දිනා ගනු ලැබූ අවස්ථාව ඇතුªළත් මිනිත්තු 3 ක වීඩියෝ පටය ‘යූ ටියුබ්’ වෙබ් අඩවිය හරහා ලක්ෂ 2 කට ආසන්න ක්‍රීඩා ලෝලීන් පිරිසක් නරඹා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s1205174</link>
    <topic>තරග පාවා දුන් අයි.පී.එල්. ක්‍රීඩකයන්පස් දෙනකු ක්‍රීඩාවෙන් නෙරපයි</topic>
    <author>නවදිල්ලිය (ඒ. එෆ්. පී.)</author>
    <content>තරග පාවා දුන් ඉන්දියා ප්‍රිමියර් ලීග් ක්‍රීඩකයන් 5 දෙනෙකු ක්‍රිකට් ක්‍රීඩාවෙන් නෙරපා දමා තිබේ. දේශීය තරගවල සිදුවන්නේ යැයි කියන තරග පාවාදීම් හා දූෂණ පිළිබඳව දේශීය රූපවාහිනී චැනලයක් විසින් කළ හෙළිදරව්වකින් පසුව වහාම ක්‍රියාත්මක වූ ඉන්දියා ක්‍රිකට් පාලක මණ්ඩලය මේ පියවර ගෙන ඇත.ක්‍රීඩාවෙන් නෙරපන ලද ක්‍රීඩකයින් පස් දෙනා වන ටී.පී.සුධින්ද්‍ර, මොනිෂ් මිෂ්රා, අභිනව් බාලි, අමිත් යාදව් හා ෂලාබ් ශ්‍රිවස්ටාවා පළමු පෙල ක්‍රීඩකයන් වන අතර ඔවුන් තවමත් ජාත්‍යන්තර ක්‍රිකට් ක්‍රීඩාවට පිවිස නැත.“සම්පූර්ණ සිද්ධිය පිළිබඳ මූලික පරීක්ෂණ අවසන් වන තුරු මේ ක්‍රීඩකයන්ට සියළුම ආකාරයේ ක්‍රිකට් ක්‍රීඩාව තහනම් කිරීමට ඉන්දියා ක්‍රිකට් පාලක මණ්ඩලය තීරණය කර තිබෙනවා” යැයි ඉන්දියා ප්‍රිමියර් ලීගයේ කොමසාරිස් රජිව් ෂුක්ලා පැවසීය.ජාත්‍යන්තර ක්‍රිකට් කවුන්සලයේ දූෂණ විරෝධී හා ආරක්ෂක අංශයේ කලින් සේවය කළ හිටපු පොලිස් නිලධාරියකු වන රවි සවානි විසින් පරීක්ෂණය මෙහෙයවනු ඇතැයිද ෂුක්ලා කීවේය.දේශීය ආධුනික තරගයක කලින් සැලසුම් කර ගත් පරිදි නීති විරෝධී පන්දු යැවීමට ‘ඩෙකන් චාජර්ස්’ පිලේ සුධින්ද්‍ර එකඟ වන අයුරු හින්දි භාෂාවෙන් විකාශය වන ‘ඉන්ඩියා ටී.වී.’ විසින් පෙන්වා ඇති අතර අයි. පී. එල්. තරගාවලියේදී තමාටද එය කළ හැකි බවට ‘කිංග්ස් පන්ජාබ්’ පිලේ ශ්‍රිවස්ටාවා පුරසාරම් දොඩනු ඇසී තිබෙන බව වාර්තා වෙයි.රුපියල් මිලියනයකට (ඩොලර් 18,500ක් පමණ) තමාට අයි.පී.එල්.තරගාවලියේදී නීති විරෝධී (නෝ බෝල්) පන්දුවක් යැවිය හැකි බවට ශ්‍රිවස්ටාවා සිය වාර්තාකරුවන්ට පවසද්දී එය පටිගත කර ඇති බව රූපවාහිනී චැනලය කියයි.පසුගිය වාරයේ අයි. පී. එල්. තරගාවලියේ ‘දිල්ලි ඩෙයාර්ඩෙවිල්ස්’ කණ්ඩායමට එරෙහිව පැවැති තරගය පාවා දුන් එකක් බව විශ්වාස කිරීමට තමාට හේතු ඇති නමුත් එය තහවුරු කිරීමට තමාට නොහැකි බවට තවත් ‘කිංග්ස් පන්ජාබ්’ ක්‍රීඩකයකු වන යාදව් කළ ප්‍රකාශයද පටිගත වී තිබේ.මිෂ්රා හා බාලි ද මේ ක්‍රියාවන්හි නිරතව සිටි බව ‘ඉන්ඩියා ටී.වී.’ ප්‍රධාන කර්තෘ රාජට් ෂර්මා පවසයි. “අපි අපේ කතාව ගැන වග කියනවා. ඉන්දියා ක්‍රිකට් පාලක මණ්ඩලය සැලසුම් කරන ඕනෑම පරීක්ෂණයකට අපි සම්පූර්ණ සහයෝගය ලබා දෙනවා” ෂර්මා පවසයි.සුධින්ද්‍ර මේ වසරේ අයි. පී. එල්. තරග තුනකට ක්‍රීඩා කර ඇති අතර මිෂ්රා ‘පූනේ වොරියර්ස්’ වෙනුවෙන් එක් තරගයකට සහභාගි වී තිබේ. යාදව් හා බාලි දැන් පැවැත්වෙන තරගාවලියේ ක්‍රීඩා කර නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s1205175</link>
    <topic>වැඩ බලන ක්‍රිකට් මාධ්‍ය කළමනාකරු</topic>
    <author>හර්ෂ බී. අබේකෝන්</author>
    <content>ක්‍රීඩා අමාත්‍යංශයේ මාධ්‍ය ලේකම් හර්ෂ බී. අබේකෝන් මහතා ශ්‍රී ලංකා ක්‍රිකට් ආයතනයේ වැඩ බලන මාධ්‍ය කළමනාකරු ලෙස පත්ව සිටී. ඒ මහතා පත්ව සිටින්නේ බ්‍රයන් තෝමස් මහතාගෙන් හිස්වූ තනතුර ට ය.රාජ්‍ය මාධ්‍ය නිලධාරියකු වශයෙන් වසර 20කට අධික කාලයක් අමාත්‍යංශ ගණනාවක කටයුතු කර ඇති ඒ මහතා පේරාදෙණිය විශ්ව විද්‍යාලයේ ශාස්ත්‍රවේදී උපාධිධාරියෙකි.ජ්‍යෙෂ්ඨ කැබිනට් ඇමැතිවරු දස දෙනෙකුගේ මාධ්‍ය සම්බන්ධීකරණ කටයුතු භාරව රාජකාරි කර ඇති අබේකෝන් මහතා රාජ්‍ය මාධ්‍ය ලේකම්වරුන්ගේ සංගමයේ ප්‍රධාන ලේකම්වරයා වශයෙන් ද, සිනමා මාධ්‍ය පදනමේ සභාපතිවරයා වශයෙන් ද, ශ්‍රී ලංකා පත්‍ර කලා සංගමයේ ජ්‍යෙෂ්ට විධායක නිළධාරියකු වශයෙන් ද කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s1205176</link>
    <topic>බොක්සිං ශූරියට තරග තහනමක්</topic>
    <author>සිඩ්නි ඒ. එෆ්. පී.</author>
    <content>එළැඹෙන ලන්ඩන් ඔලිම්පික් උළෙලේ කාන්තා බොක්සිං තරගාවලියේ ඔස්ටේ‍්‍රලියානු බලාපොරොත්තුව වන එරට ජාතික බොක්සිං ශූරිය බියංකා එල්මීර් තහනම් උත්තේජන භාවිතා කිරීමේ වරදට හසුවීමේ හේතුවෙන් තරග තහනමකට ලක්වී සිටින්නීය.කිලෝග්‍රෑම් 51 බර පන්තියෙන් තරග වදින බියංකා මේ දිනවල චීනයේ පැවැත්වෙන ඔලිම්පික් ක්‍රීඩා උළෙලේ සුදුසුකම් ලැබීමේ තරගාවලිය ලෙස සැලකෙන ලෝක කාන්තා බොක්සිං තරගාවලියට සහභාගී වීමට පැය 14 කට පෙර මේ තරග තහනම පනවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s1205177</link>
    <topic>ක්‍රීඩා ශූරයන් 3000කට අද උපහාර</topic>
    <author>කේ. චන්ද්‍රරත්න -මහනුවර දිසා සමූහ</author>
    <content>කටුගස්තොට අධ්‍යාපන කලාපයේ පළාත් හා ජාතික මට්ටමේ ක්‍රීඩා ශූරයන් 3000 කට උපහාර පිරිනැමීමේ උත්සවය අද (17) පෙ.ව. 11.00ට නුගවෙල ජාතික විදුහල් පරිශ්‍රයේ දී සිදු කරනු ලබයි.මධ්‍යම පළාත් ප්‍රධාන ඇමැති සරත් ඒකනායක මහතාගේ ප්‍රධානත්වයෙන් පැවැත්වෙන මෙම උත්සවයට පාර්ලිමේන්තු හා පළාත් සභා මැති ඇමැතිවරු රැසක්ම සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s1205178</link>
    <topic> යොවුන් ක්‍රීඩා උලෙළේකණ්ඩායම් තරග මේ සතියේ සිට</topic>
    <author>මහරගම විශේෂවේහැල්ලේ පියතිලක</author>
    <content>24 වන ජාතික යෞවන ක්‍රීඩා උළෙලට සමගාමීව පැවැත්වෙන ජාතික මට්ටමේ කණ්ඩායම් තරග දිවයිනේ ස්ථාන කිහිපයකදී මේ මස 19 වනදා සිට ජූලි මස 31 වනදා දක්වා පැවැත්වේ.තරග කාලසටහන පහත දැක්වේවොලිබෝල් (කාන්තා/ පිරිමි) මැයි 19 සහ 20 යන දිනවල මහරගම ශ්‍රී ලංකා යූත් ක්‍රීඩාංගණයේදීකබඩි (කාන්තා/ පිරිමි) ගාල්ල බද්දේගම කුම්මේ ක්‍රීඩාංගණයේදී මැයි 26 සහ 27 යන දිනවලනෙට්බෝල් (කාන්තා/ පිරිමි) මැයි 19 සහ 20 යන දිනවල මහරගම ශ්‍රී ලංකා යූත් ක්‍රීඩාංගණයේදීපාපන්දු (පිරිමි) මැයි 26 සහ 27 දිනවල මාතර උයන්වත්ත ක්‍රීඩාංගණයේදීඑල්ලේ (කාන්තා/ පිරිමි) ජූනි 2 සහ 3 යන දිනවල මීරිගම ඩී. එස්. සේනානායක ක්‍රීඩාංගණයේදීකැරම් (කාන්තා/ පිරිමි) ජූනි 9 සහ 10 යන දිනවල මහරගම ශ්‍රී ලංකා කැරම් සම්මේලනයේදීක්‍රිකට් (කාන්තා/ පිරිමි) ජූනි මස 9 සහ 10 යන දිනවල බලංගොඩ මහජන ක්‍රීඩාංගණයේදීබාස්කට් බෝල් (කාන්තා/ පිරිමි) ජූනි 16 සහ 17 දිනවල කුරුණෑගල මාලිගාපිටිය ක්‍රීඩාංගණයේදීකඹ ඇදීම (කාන්තා/ පිරිමි) ජූනි 16 සහ 17 දිනවල කුරුණෑගල මාලිගාපිටිය ක්‍රීඩාංගණයේදීමැරතන් (කාන්තා/ පිරිමි) මාතර උයන්වත්ත ක්‍රීඩාංගණයේදී ජූනි මස 22, 23 සහ 24 යන දිනවලදීඇවිදීම (කාන්තා/ පිරිමි) ජූනි මස 22 සහ 23 යන දිනවල මාතර උයන්වත්ත ක්‍රීඩාංගණයේදීපාපැදි (කාන්තා/ පිරිමි) ජූනි 22 සහ 23 දිනවල මාතර දීබීච් වොලිබෝල් (කාන්තා/ පිරිමි) ජූනි 30 සහ 31 දිනවල මීගමුව බ්‍රවුන් බීච් වෙරළ තීරයේදී.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s1205179</link>
    <topic>ආබාධිතයන්ගේ වොලිබෝල් සභාපති ධුරයට කංචන ජයරත්න</topic>
    <author/>
    <content>ශ්‍රී ලංකා ආබාධිතවූවන් සඳහා වූ ජාතික වොලිබෝල් සම්මේලනයේ නිලවරණයේදී එහිද සභාපති ධුරයට ශ්‍රී ලංකා වොලිබෝල් සම්මේලනයේ උප සභාපති සබරගමුව පළාත් සභා මන්ත්‍රී කංචන ජයරත්න මහතා පත් විය.නිලවරණය පසුගියදා කොළඹ මැලේ වීදියේ පිහිටි යුද හමුදා දේශන ශාලාවේදී පැවැත්විණි. පිට පිට තෙවරක් ශ්‍රී ලංකා වොලිබෝල් සම්මේලනයේ උප සභාපතිවරයා ලෙසද පත්වූ කංචන ජයරත්න මහතා වෙන්නප්පුව ජෝශප් වාස් විද්‍යාලයේ ආදි ශිෂ්‍යයෙකි.පාසල් අවදියේ විද්‍යාලයීය වොලිබෝල් කණ්ඩායමේ නිත්‍ය සාමාජිකයෙක් වූ ඒ මහතා පාසල් පළාත් සහ ජාතික මට්ටමේ තරග වලදීද දක්ෂතා පෙන්වූ ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s12051710</link>
    <topic>‘මගේ කාලයේ තීරණ ගත්තේ පිටියේදීයි: ඒත් අද ඒවා කෙරෙන්නේ මැසිමකිනුයි’</topic>
    <author>ලන්ඩන් (ඒ. එෆ්. පී.)</author>
    <content>එංගලන්තයේ ශ්‍රේෂ්ට ක්‍රිකට් විනිසුරුවරයකු වන හැරල්ඩ් “ඩිකී” බර්ඩ් ගෞරවනීය උපහාරයකින් පිදුම් ලැබ ඇත. බකිංහැම් මාලිගයේදී බර්ඩ් ට මේ උපහාරය පුදකර ඇත්තේ ඔහුගේ විශිෂ්ට ක්‍රීඩා දිවිය හා සුභ සාධන කටයුතු අගැයමිනි.79 හැවිරිදි බර්ඩ් ‘ඕඩර් ඔෆ් ද බ්‍රිටිෂ් එම්පයර්’හි නිලධාරියකු ලෙස පත්කොට ඇති අතර ඔහුට මේ උපහාරය ලැබී ඇත්තේ චාල්ස් කුමරු වෙතිනි.උතුරු එංගලන්තයේ යෝක්ෂයර්හි බාන්ස්ලි ප්‍රදේශයේ වැසියකු වන බර්ඩ්, 1973 සිට 1996 දක්වා කාලය තුළ ටෙස්ට් තරග 66ක පිටියේ තරග විනිසුරු ලෙස කටයුතු කර ඇති අතර එය ඒ වකවානුවේ ලෝක වාර්තාවක් විය.“මම සාමාන්‍යයෙන් බොන්නේ නැහැ. නමුත් දැන් මට බ්‍රැන්ඩි ටිකක් තිබුනොත් හොඳයි” උපහාර ලැබීමෙන් පසුව බර්ඩ් විහිළුවට කියා සිටියේය.චාල්ස් කුමාරයා විසින් බර්ඩ් ට මේ උපහාරය පුදකර ඇත්තේ දෙදෙනා බර්ඩ්ගේ උපන් නගරයේ හමුවී මාස කිහිපයකට පසුවය. එම හමුවේදී දෙදෙනා අල්ලාප සල්ලාපයේ යෙදී ඇත්තේ 2009 වසරේදී නිරාවරණය කරන ලද බර්ඩ්ගේ පිළිරුවක් යට සිටගෙනය.ක්‍රිකට් ක්‍රීඩාවේ විශිෂ්ටතම චරිතයක් හා හොඳම තරග විනිසුරුවරයකු ලෙස බර්ඩ් ජගත් ක්‍රිකට් ප්‍රජාවගේ ගෞරවාදරයට පාත්‍රව සිටී. ඔහු ලෝක කුසලාන අවසාන තරග තුනක තරග විනිසුරු ලෙස කටයුතු කර තිබේ.පිටියේ තරග විනිසුරුවන්ට වැදගත් තීරණ ගැනීමට සිදුවීමේදී ඒ සඳහා රූපවාහිනී පුනරූපන හා නවීන තාක්ෂණයේ භාවිතය උපයෝගී කර ගැනීම බර්ඩ් විවේචනයට ලක් කළේය.“අම්පයර් කාර්යය නැති වීම ගැන මට අඩුවක් දැනෙනවා. නමුත් ඒ කාර්යය දැන් සම්පූර්ණයෙන්ම වෙනස් වෙලා. දැන් අම්පයරිං කරන්නේ මැෂිමකිනුයි. මගේ කාලයේ අපි තීරණ ගත්තේ පිටියේදීයි” බර්ඩ් මතක් කරයි.“ඒ දවස්වල අම්පයර්ලා වැරුද්දක් කළොත් මිනිසුන් ඒ ගැන අවන්හලේදී, සමාජ ශාලාවලදී, පත්තරවල, රූපවාහිනියේ, රේඩියෝවේ කතා කරනවා. එය ක්‍රීඩාවේම කොටසක්. දැන් එය ගොඩක් වෙනස් වෙලා. අම්පයරිං නැති අඩුව මට තදින් දැනෙනවා.ඒත් කාලය ගෙවී යාම නවත්තන්න බැහැ” හැරල්ඩ් ඩිකී බර්ඩ් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s12051711</link>
    <topic>කොළඹ රාජකීය විදුහලේ රගර් කණ්ඩායම්වලට අනුග්‍රාහකත්වයට ඇගි‍්‍රකෝ</topic>
    <author/>
    <content>කොළඹ රාජකීය විදුහලේ සියලු වයස් කණ්ඩායමේ එම රගර් කණ්ඩායම්වලට අනුග්‍රාහකත්වය ලබාදීමට මේ වසරේදීත් ඇගි‍්‍රකෝ අන්තර් ජාතික සමාගම ඉදිරිපත්ව සිටි. ඒ සඳහා වන අනුග්‍රාහකත්වය පසුගියදා එම සමාගමේ ජ්‍යෙෂ්ඨ ව්‍යාපාර සංවර්ධන කළමනාකාර ඇන්තෝනි ස්මිත් මහතා විසින් රාජකීය විදුහල්පති උපාලි ගුණසේකර මහතා වෙත පිරිනමනු ලබයි. රාජකීය විදුහල් උපදේශක කමිටු සභාපති රොහාන් කනගරත්න සහ අජිත් පැස්කුවෙල් මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s12051712</link>
    <topic>සැරසන්ස් පිලට ජය</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>අන්තර් සමාජ තුන්වන කොටසේ ක්‍රිකට් තරගයකින් මහනුවර සැරසන්ස් ක්‍රිකට් පිල විසින් ගලගෙදර ක්‍රිකට් පිල පරදවා කඩුලු 6 ක ජයක් වාර්තා කරන ලදී. සැරසන්ස් පිලේ වමත් පා දඟ පන්දු යවන කිත්සිරි සුබසිංහ ලකුණු 24 කට කඩුලු 6 ක් ලබා ගත්තේය.ගලගෙදර ක්‍රිකට් පිල (ඕවර් 35 කදී සියල්ලන්ම දැවී) 173-ප්‍රබා ඒ. වීරසේකර 36, ඉෂාර ජයවර්ධන 40, ලහිරු මදුසංක 16, උදාර පූර්ණලංකා 17, (කිත්සිරි සුබසිංහ 24/6, තාරක ධනංජය 22/2)සැරසන්ස් ක්‍රිකට් පිල (ඕවර් 29.3කදී) 179/4-සුපුල් අසේල 66, ඉෂාර රංගන 34, මංගල ජයවර්ධන නොදැවී 28, අනුර රුවන්තැන්න 17, කිත්සිරි සුබසිංහ නොදැවී 11, (චතුරංග නුවන් 22/3).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s12051713</link>
    <topic>ඩඩ්ලි සේනානායක විදුහලට ලකුණු 100ක ජයක්</topic>
    <author>රුසෙයික් ෆාරුක්</author>
    <content>කොළඹ ඩඩ්ලි සේනානායක විද්‍යාලය සහ රාවතාවත්ත මෙතෝදිස්ත විද්‍යාලය අතර පැවති මහා ක්‍රිකට් තරගයෙන් ලකුණු 100 ක ජයක් ඩඩ්ලි සේනානායක විදුහලට හිමි විය. තරගය පසුගියදා මොරටුවේදී පැවැත්විණි.ඩඩ්ලි සේනානායක 217/9 - ඉසුරු මධුසංඛ 22, ආර්. රෝයි 41, සියාන් කනාකා 25, හසාන් සාලින්ද 35, පුෂ්පකුමාර පෙරේරා 30/2, පී. ස්වාරිස් 33/2, චරිත් ලක්මාල් 8/2මෙතෝදිස්ත 117 (සියලු දෙනා දැවී) - චරිත් ලක්මාල් 24, තිළිණ පෙරේරා 15, ඩිල්ෂාන් ප්‍රනාන්දු 13, මල්ෂාන් මධුරංග 13, සියාන් කනාකා 27/5, ඉසුරු මධුසංඛ 19/2, හෂාන් උදිත් 21/2.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=s12051714</link>
    <topic>ආධුනික කායවර්ධන තරගාවලිය19දා දෙහිවල ජයසිංහ රඟහලේ දී</topic>
    <author/>
    <content>ශ්‍රී ලංකා කායවර්ධන හා ශාරීරික යෝග්‍යතා සම්මේලනය මගින් සංවිධානය කරනු ලබන 2012 ආධුනික අයෝමය ශූරයා තරගාවලිය මෙම 19 දා පස්වරු 4 ට දෙහිවල ජයසිංහ සමරු රඟහලේ දී පැවැත්වේ.දෙහිවල ගල්කිස්ස නගරාධිපති ධනසිරි අමරතුංග හා යුද හමුදාවේ බ්‍රිගේඩියර් මිහිඳු කුලසූරිය යන මහත්වරුන්ගේ ප්‍රධානත්වයෙන් මෙම තරගාවලිය පැවැත්වීමට නියමිතය.මේ වන විටත් ක්‍රීඩකයන් 225 දෙදෙනකු ඇයැදුම්කර ඇති අතර 2012 කාලසටහන අනුව පවත්වනු ලබන තෙවැනි ව්‍යාපෘතිය මේ බැව් කායවර්ධන සම්මේලනයේ සභාපති කපිල කුමාර මහතා පවසයි.තවද නැගෙනහිර පළාතේ ඉකුත්දා පවත්වනු ලැබූ කායවර්ධන පුහුණු වැඩමුළුවේ දී ඉතාමත් සාර්ථක ප්‍රගතියක් ඇති කර ගත් එම ක්‍රීඩකයන්ද මෙම තරගාවලියට සහභාගී වීමට නියමිත බවද ඒ මහතා තවදුරටත් දන්වා සිටියි.2012 වසරේ ආධුනික අයෝමය ශූරයා ලෙස අභිෂේක ලබන ක්‍රීඩකයාට එම කුසලානය රන් පදක්කම හා සහතිකයද ලබා දෙන අතර දෙවැනි හා තෙවැනි ක්‍රීඩකයනට කුසලාන හා රිදී ලෝකඩ පදක්කම් හා සහතික පත් ලබාදීමට සංවිධායකවරු කටයුතු සංවිධානය කර ඇත.ආධුනික අවුරුදු 21 න් පහල කනිෂ්ඨ හා ජ්‍යෙෂ්ඨ කිලෝග්‍රෑම් 55, 60, 65, 70, 75, 80, 85 හා 85 ට වැඩි බර පන්ති වශයෙන් තරග පැවැත්වෙන අතර මෙහි මූලික තරග 19 වැනිදා පෙරවරුවේ 8 සිට එම සමරු රඟහලේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>17</day>
    </date>
    <link>http://www.dinamina.lk/2012/05/17/_art.asp?fn=f1205171</link>
    <topic>සුබසාධන රාජ්‍යයකජිවන වියදම් ප්‍රශ්නය</topic>
    <author>රාමන්</author>
    <content>සුබසාධනය අතින් ශ්‍රී ලංකාව ලෝකයේ ඉහළම ස්ථානයක පසුවන බව පසුගිය දා ජනාධිපති මහින්ද රාජපක්ෂ මහතා සඳහන් කළා. මේ කතාව සත්‍යයක් ද ? කරුණු සොයා බැලීමේ දී එය සත්‍යයක් බව පෙනෙනවා.පසුගිය දශක තුනක පමණ කාලයක් තිස්සේ ශ්‍රී ලංකාව ප්‍රමුඛ තුන්වැනි ලෝකයේ රටවල් ආවෘත ආර්ථිකයේ සිට ක්‍රමයෙන් විවෘත ආර්ථිකයකට පරිවර්තනය වීමත් සමඟ ම මුලින් ම කපා හැරුණේ ජනතාව වෙනුවෙන් පිරිනමන සහනාධාර. එහි අර්ථය රජයේ වැය බර අඩු කර ගැනීමයි. මේ සහනාධාර කප්පාදුවට නොමිලේ සෞඛ්‍ය සේවාව හා අධ්‍යාපනය ද අයත් වුණා. මෙම පරිවර්තනයේ දී සමාජවාදී ධනවාදී කියා එතරම් වෙනසක් දක්නට ලැබුණේ නැහැ.රාජ්‍ය වියදම් අඩු කිරීම හරහා සහනාධාර කප්පාදු කිරීමේ ක්‍රියාවලියට මුලින්ම හසු වුණේ අධ්‍යාපනය හා සෞඛ්‍ය යන කෂේත්‍රයි. මේ වන විට මේ ක්ෂේත්‍ර දෙකම ලෝකයේ වෙනත් රටවල ජනතාවට නොමිලේ ලබා දීමක් දක්නට ලැබෙන්නේ නැහැ. සමහර රටවල පමණක් යම් යම් වෙනස්වීම් දක්නට ලැබෙනවා. එම වෙනස් වීම් යටතේ ප්‍රාථමික අධ්‍යාපනය නොමිලේ සැපයෙන අතර උසස් අධ්‍යාපනය ට මුදල් අය කරනු ලබනවා. මේ අතර දුප්පත්ම ජන කොටසකට ශිෂ්‍යත්ව පිරි නැමීම සිදු වන රටවල් ද තිබෙනවා.එහෙත් ප්‍රාථමික ශ්‍රේණිවල සිට උසස් අධ්‍යාපනය හරහා විශ්වවිද්‍යාල දක්වා ම අධ්‍යාපනය නොමිලේ ලබා දෙන රටක් ශ්‍රී ලංකාව හැර ලොවේ වෙනත් තැනක දක්නට ලැබෙන්නේ නැහැ. එසේ ම සෞඛ්‍ය සේවාවේ තත්ත්වය ද ඊට සමානයි. සමහර තැනක ග්‍රාමීය රෝහල් හා දිළිඳු ජනයාට නොමිලේ වෛද්‍ය පහසුකම් තිබිය හැකියි. එහෙත් රටක මුළුමහත් සෞඛ්‍ය සේවාවම සුබසාධනයට යොමු වී ජනතාවට නොමිලේ සෞඛ්‍ය පහසුකම් සපයනු ලබන රටක් ඇතැයි දැන ගැනීමට නැහැ. සමහර විටෙක එක් රෝගියෙකු වෙනුවෙන් නොමිලේ සෞඛ්‍ය පහසුකම් සැපයීම සඳහා රජය මඟින් දරනු ලබන මුදල ලක්ෂ ගණනක් විය හැකියි.මේ සිද්ධාන්තය දැනට ඉතිරි වී ඇති සමාජවාදී රටවලට පොදු යි. එදා නොමිලේ අධ්‍යාපනය හා සෞඛ්‍ය සේවා සැපයු සමාජවාදී රටවල අද එම පහසුකම නැහැ. ඊට හේතුව එම රටවල් ධනවාදී වෙලා නොවෙයි. සමාජවාදය යටතේ ම සුබසාධනයෙන් ඉවත් වෙලා. නැතිනම් ඊට කරනු ලබන රාජ්‍ය ආයෝජනය රටේ සංවර්ධනය හා නිෂ්පාදන කාර්යයන් ට යොමු කරලා. එහෙත් ශ්‍රී ලංකාව ජාතික හා ජාත්‍යන්තර වශයෙන් සිදු වූ විවිධ ආර්ථික ප්‍රතිසංස්කරණ යටතේ වුව ද තවමන් නිදහස් අධ්‍යාපනය හා නිදහස් සෞඛ්‍ය සේවාවෙන් ඉවත් වූයේ නැහැ.2012 වසර සඳහා ද ශ්‍රී ලංකාව නොමිලේ සැපයෙන අධ්‍යාපනය වෙනුවෙන් ( 1 වැනි ශ්‍රේණියේ සිට විශ්වවිද්‍යාලඅධ්‍යාපනයේ අවසානය දක්වා) වැය කිරීමට නියමිත මුදල රුපියල් දස ලක්ෂ 141,295 හා සෞඛ්‍ය සඳහා රුපියල්දස ලක්ෂ 110,031ත් වෙනවා. මෙම මුදල 2011 වසරට වඩා වැඩියි. 2011 වසරේ අධ්‍යාපනයට රුපියල් දස ලක්ෂ 121,369ක් ද සෞඛ්‍ය සඳහා රුපියල් දස ලක්ෂ. 89,217ක් ද වශයෙන් වැය කිරීම දෙස බලන විට මෙවර වැඩිවීම අධ්‍යාපනයට රුපියල්දස ලක්ෂ 19,926ක් වන අතර සෞඛ්‍යයට රුපියල්දස ලක්ෂ 20,814ක් වෙනවා. මේ වසරේ රාජ්‍ය වියදමින් අධ්‍යාපනයට වෙන් කරනු ලබන 9%ක ප්‍රතිශතය හා සෞඛ්‍යයට වෙන් කරනු ලබන 6%ක ප්‍රතිශතය ශ්‍රී ලංකාව දෙස බලන විට ජනතාවට පිරිනමන සහනාධාර ගණයටයි අයත් වෙන්නේ.අධ්‍යාපනයට වෙන් කරනු ලබන වියදමට පාසල් නිල ඇඳුම්, පොත්පත් හා පාසල් ශිෂ්‍ය ශිෂ්‍යාවන්ගේ පෝෂණය සඳහා කරනු ලබන වැය කිරීම් අයත් වන්නේ නැහැ. ”දිවි නැඟුම” වැඩසටහන යටතේ බැසිල් රාජපක්ෂ ඇමතිවරයා නුවරඑළිය දිස්ත්‍රික්කයේ පාසල් 523ක් තෝරා ගෙන ළමයින් 156405කට දිනකට කිරි විදුරුව බැගින් ලබා දිමට තීරණය කළේ මේ ඊයේ පෙරේදායි. එය නියමු ව්‍යාපෘතියක් ලෙස ක්‍රියාත්මක කිරීමට නියමිතයි. මේ සඳහා දිනකට වැය කිරීමට නියමිත මුදල රුපියල් ලක්ෂ 5ක්. මෙම වැඩසටහන නුවරඑළිය දිස්ත්‍රික්ක‍නයේ අරඹා දීප ව්‍යාප්තව ක්‍රියාත්මක කිරීමටයි ඇමැතිවරයාගේ බලාපොරොත්තුව. මේ සඳහා වැය විය හැකි මිලියන ගණනක මුදල ද, මෙවර අධ්‍යාපනය සඳහා වෙන් කරනු ලබන ප්‍රතිපාදන යටතට ගැනෙන්නේ නැහැ.නොමිලේ අධ්‍යාපනය සඳහා පිරිනමන සහනාධාරය ළමුන් 42,000කට බලපානු ලබන ප්‍රතිපාදනයක්. නොමිලේ සෞඛ්‍ය රටේ පවුල් 45 ලක්ෂයකටම කිසිදු බේදයකින් තොරව සෑම පුරවැසියෙකුටම හිමි වන වරප්‍රසාදයක්. මේ ප්‍රතිපාදනය මේ රටට පැමිණෙන සංචාරකයින් ද නොමිලේ භුක්ති විඳිනවා.රජය වෙනත් සහනාධාර වෙනුවෙන් වෙන් කරනු ලබන මුදල රුපියල් දස ලක්ෂ 236400ක් (වර්තන පැවරුම් හා සහනාධාර) පමණ වෙනවා. පොහොර, සමෘද්ධි, පාසල් නිල ඇඳුම්, පින්පඩි, ආදිය සඳහා වැය කරන්නේ එම මුදල්. මෙය දළ දේශීය නිෂ්පාදිතයේ ප්‍රතිශතයක් ලෙස 3.1%ක් පමණ වෙනවා. රජයේ වියදමින් සුබසාධනය සඳහා වෙන් කරනු ලබන මුදල 9%ක් වන විට අධ්‍යාපනයට හා සෞඛ්‍යය සඳහා කරන වියදම ද එකතු කළ විට එම විෂයයන් තුන සඳහා පමණක් රජයේ වියදම 24%ක් පමණ වෙනවා. මේ අනුව රජයේ වියදමින් 1/4ක් පමණ වැය කරන්නේ අධ්‍යාපනය, සෞඛ්‍යය හා වෙනත් සුබ සාධනය වෙනුවෙන්. මීට අමතරව සාමාන්‍ය පොදු සේවා සඳහා 20%ක් ද, සමාජ සේවා සඳහා 27%ක් ද නිවාස හා ප්‍රජා සේවා සඳහා ද 3%ක් ද වැය කරනු ලබනවා. මේ අනුව ගත් කල රාජ්‍ය සේවාවන් සෞඛ්‍ය, අධ්‍යාපනය හා සුබසාධන කාර්යයන් වෙනුවෙන් රජයේ වියදමින් අඩක් පමණ වැය කරන වෙනත් රටක් ඇද්ද යන්න ප්‍රශ්නයක්.මේතරම් සහනාධාර ලබා දෙමින් විදුලිය, ජලය, හා මාර්ග පහසුකම් පසුගිය සමයේ නොසිතූ විරූ ප්‍රතිශතයක් වැඩි වී තිබෙනවා. විදුලිය අතින් 2012 ඉලක්කගත වසරක්. මේ වසරේ සෑම නිවසකටම විදුලිය ලබාදීමයි රජයේ ඉලක්කය. මේ සියල්ල සමඟින් රටේ ආර්ථික වර්ධනය 8%ක් දක්වා ඉහළ ගිහින්. රජයේ මැදිහත් වීමෙන් කරනු ලබන ආයෝජනය වැඩි වෙලා. ලෝක ආර්ථික අර්බුදය අපේ ආර්ථික වර්ධනයට බලපෑම් කිරීම රහසක් නොවෙයි. එවන් තත්ත්වයක් යටතේ වුව ද රටේ ආර්ථික වර්ධනය 7%කට වඩා අඩු නොවනු ඇතැයි මහ බැංකුව උපකල්පනය කර තිබෙනවා.එසේ ම රටේ දුප්පත්කමේ අනුපාතය ද 7.5%කට අඩු වී තිබීම ද කිසි දිනක දක්නට නොලැබුණු සාධනීය ප්‍රවණතාවක්. මෙවන් වටපිටාවක් තුළ බඩු මිලේ වැඩි වීම සැසඳීම වැදගත්. අද එ් සඳහා ගණන් බලන මිණුම් දඬු ද වෙනස් වී තිබෙනවා. ජීවන වියදමේ යම් වැඩිවීමක් දක්නට ලැබෙන්නේ එදා මෙන් නොව මධ්‍ය ආදායම් සහිත රටක. මෙවන් රටකට ණය මිස සහනාධාර ලැබෙන්නේ නැහැ. අඩු දියුණු රටකට වඩා මධ්‍ය ආදායම් ලබන රටකට බඩු මිලේ ප්‍රශ්නය ඇඟට දැනෙන ප්‍රමාණයේ වෙනසක් දක්නට ලැබෙනවා.අප කල්පනා කර බැලිය යුත්තේ අධ්‍යාපනය හා සෞඛ්‍යට අය කරන පසුබිමක පාසල් පොත්, නිලඇඳුම් වෙනත් පෝෂණ වැඩ සටහන් ක්‍රියාත්මක නොවන පසුබිමක බඩු මිලේ ප්‍රශ්නයට මුහුණ දෙන්නේ කෙසේ ද යන්නයි. එ් අනුව බලන කල මේ ප්‍රශ්නය මතු වී තිබෙන්නේ තම පවුල් වෙත එම පහසුකම් නොමිලේ ලබා දෙන ගමන්. ඊට අමතරව පොහොර සහනාධාරය සහල් හා එළවළු මිලට ඍජුව බලපැම් කරනු ලැබීම එම අත්‍යවශ්‍ය ආහාර ද්‍රව්‍යවල මිල සාධාරණ මට්ටමක රඳවා ගැනීමට හේතු වී තිබෙනවා. මේ වසරේ රජය පොහොර සහනාධාරය වෙනුවෙන් වෙන් කර ඇති මුදල රුපියල් දස ලක්ෂ 338800ක් එම මුදල කෙලින් ම ජානතාවගේ අත්‍යවශ්‍ය ආහාර ද්‍රව්‍ය වෙනුවෙන් රජය දරනු ලබන යම් මුදලකට සමානයි. මීට අමතරව වාරි මාර්ග පද්ධති නඩත්තු කරමින් නොමිලේ ජල සැපයුම කෙළින්ම කෘෂිකර්මය නඟා සිටු වීමට කරනු ලබන ආයෝජනයක්. පෙදු ප්‍රවාහන සේවාවක් හා විදුලිය සැපයීම වෙනුවෙන් ද රජය වසරකට රුපියල් දස ලකෂ දහස් ගණන අලාභයක් විඳගන්නවාය කියන්නේ කුමක් ද ? ලංකා විදුලි බල මණ්ඩලයේ රුපියල් බිලියන 45ක ( රුපියල්දස ලක්ෂ 45,000)ක පාඩු වෙන් කෙළින්ම අඩුම ගානේ රුපියල් දස ලක්ෂ 40,000ක් වත් අඩු මිලට විදුලිය සැපයීම වෙනුවෙන් වෙන් වූවක් විය හැකියි. එ් අනුව ප්‍රවාහන වියදම් හා විදුලි බිලට සම්පූර්ණයෙන් ම කර ගැසීමට ජනතාවට සිදු වුණි නම් මේ ජීවන වියදමේ ප්‍රශ්නය මීට වඩා උග්‍ර වීමට ඉඩ තිබූ බව සක් සුදක් සේ පැහැදිලියි. මේ අනුව විදුලි බිල, බස් හා දුම්රිය ගාස්තු, සහල් හා එළවළු සඳහා වැය කිරීමට සිදු වන මුදල් මීට වඩා වැඩි නොවී තබා ගැනීමට හැකි වී තිබෙන්නේ සහනාධාර ලෙස රජය එ් සඳහා මැදිහත් වීම නිසා යන්න අතිශෝක්තියක් වන්නේ නැහැ.මේ සහනාධාර ක්‍රම 2005ට පෙර ද පැවැති බව තර්ක කළ හැකියි. සහනාධාර වෙනුවෙන් එහෙත් එදා මෙදා තුර වෙනසකට ඇත්තේ එදාට වඩා වැඩි ප්‍රතිශතයකින් හා වටිනාකමකින් වත්මන් රජය මැදිහත් වීමයි. රු. 350/= පොහොර හොන්ඩරයක් ලබා දීම ඇරඹුණේ 2005 සිටයි. ඊට ප්‍රථම පොහොර හොන්ඩරයක මිල රජයේ සහනාධාර යටතේ ම වුව ද මීට වඩා තුන් ගුණයක් වී තිබුණා. එහෙත් 2005 හා වර්තමානය සැසඳීමේ දී වසර හතක් තිස්සේ එකම මුදලකට නැතිනම් රු. 350/=කට පොහොර හොන්ඩරයක් සැපයීමට රජය කටයුතු කිරීම නිසා ලෝක වෙළෙඳ පොළේ මිල වෙනස් වීම් අනුව එ් සඳහා වාර්ෂිකව වැය කළ යුතු මුදල වැඩි වී තිබෙනවා. එහෙත් රජය මඟින් එය දරන්නේ ගොවියා හා පාරිභෝගිකයා වෙනුවෙන්.රුපියල අවප්‍රමාණය වීම හා ලෝක ආර්ථිකයේ දක්නට ලැබෙන අපට පාලනය කර නොහැකි ආර්ථික අවපාතයන් වර්තමානයේ බඩු මිල ප්‍රශ්නයට ඍජුව බලපෑමක් කරනු ලබන බව ආණ්ඩුවට සුවිශේෂ වූ තර්කයක් පමණක් නොවෙයි. යථාර්ථය ද එයමයි. එහෙත් මේ යථාර්ථය තුළින් පොදුවේ එල්ල වන ආර්ථික පීඩනය අවම කර ගැනීමට රජය කරනු ලබන මැදිහත් වීම අඩුවෙන් තක්සේරු කළ නොහැකියි. අන් සියලූම ආණ්ඩුවලට වඩා එහි වර්ධනයක් දක්නට ලැබෙනවා.එහෙත් රටේ ජීවන වියදමේ ප්‍රශ්නයක් පවතින බව සත්‍යයක්. එය ජන සමාජයේ අඩු ආදායම්ලාභීන්ට අභියෝගාත්මකව බලපාන බවද බැහැර කළ නොහැකි සත්‍යයක්. එහෙත් මෙවන් ජාත්‍යන්තර වාතාවරණයක රජය පොදු සේවාවන් කප්පාදු කරමින් රාජ්‍ය අංශය හකුළුවා ගනිමින් සහානාධාර කපා හැර තිබුණා නම් මීට වඩා එය උග්‍ර වීමට තිබුණා. මේ නිසා ජීවන වියදමේ ප්‍රශ්නය අනතුරක් දක්වා වර්ධනය වී නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=n1205181</link>
    <topic>වරාය හා මහා මාර්ග තොරතුරු 1968න් දැන ගන්න</topic>
    <author>සුභාෂිනී සේනානායක</author>
    <content>වරාය හා මහාමාර්ග අමාත්‍යංශ තොරතුරු මහජනතාවට කඩිනමින් ලබාගැනීමට ‘1968’ ක්ෂණික ඇමතුම් අංකයක් හඳුන්වා දී ඇත.මේ ජනතා සේවය වෙනුවෙන් වන උපකාරක සේවා මධ්‍යස්ථානය නිල වශයෙන් විවෘත කිරීම අද (18) පෙරවරු 11ට ජනාධිපති මහින්ද රාජපක්ෂ මහතාගේ ප්‍රධානත්වයෙන් බත්තරමුල්ල සෙත්සිරිපායේ පිහිටි වරාය හා මහාමාර්ග අමාත්‍යංශයේ දී සිදු කෙරේ.පැය 24 පුරා ක්‍රියාත්මක මේ 1968 තොරතුරු උපකාරක සේවාව මඟින් මාර්ග සංවර්ධන අධිකාරිය හා ඒ යටතේ ක්‍රියාත්මක සියලු ව්‍යාපෘති පිළිබඳවත්, වරාය අධිකාරිය ඇතුළු වරාය ක්ෂේත්‍රයට සම්බන්ධ ආයතන පිළිබඳවත්, ජනතාවට වඩාත් කඩිනමින් හා ඵලදායි තොරතුරු ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=n1205182</link>
    <topic>පාරිභෝගිකයාට ම විදුලි බිල ගණනය කිරීමේ පහසුව</topic>
    <author/>
    <content>ඕනෑම විදුලි පාරිභෝගිකයකුට තමන්ගේ බිල්පත ගණනය කර ගැනීම සඳහා මෘදුකාංගයක් හඳුන්වාදීමට ලංකා විදුලි පෞද්ගලික සමාගම පියවර ගෙන ඇත.මේ මෘදුකාංගය www.leco.com වෙබ් අඩවිය මගින් ලබා ගත හැක.මේ මෘදුකාංග පහසුකම මගින් නිවසේ සිටම තමන්ගේ විදුලි බිල ගණනය කර ගැනීමේ හැකියාව තිබෙන බව ලංකා විදුලි පෞද්ගලික සමාගමේ ඉංජිනේරු කළමනාකරු ආචාර්ය නරේන්ද්‍ර සිල්වා මහතා පවසයි.මීට අමතරව ලංකා විදුලි පෞද්ගලික සමාගම මගින් කෙටි පණිවිඩ සේවා ජාලයක්ද ආරම්භ කිරීමට පියවර ගෙන තිබේ.එමගින් විදුලි විසන්ධි කිරීම්, විදුලි බිඳ වැටීම් හා පාරිභෝගික පැමිණිලි ලබා ගැනීමට හැකිය. ලෙකෝ ආයතනයේ ඕනෑම විදුලි පාරිභෝගිකයකුට 071 4643643 දුරකථන අංකයට අමතා නොමිලේ මේ සේවාව ලබා ගැනීමට ලියාපදිංචි විය හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=n1205183</link>
    <topic>පැය 24ම වැලි ප්‍රවාහනයට අවසර</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>පැය විසි හතරටම බලපැවැත්වෙන පරිදි බලපත්‍රයක් නොමැතිව වැලි ප්‍රවාහනය සඳහා රජය අවසර ලබාදී තිබේ.වලංගු කැණීම් බලපත්‍ර යටතේ කණිනු ලබන වැලි එම ස්ථානවල සිට අවශ්‍ය ස්ථාන දක්වා උදෑසන 6යේ සිට සවස 6 දක්වා බලපත්‍රයකින් තොරව ප්‍රවාහනය කිරිමට ලබා දී තිබු කාලය ඒ අනුව පැය 24 දක්වා දීර්ඝ කළ බව හෙතෙම අවධාරණය කළේය.දිවා කාලයට පමණක් බලපාන පරිදි මේ අනුමැතිය මීට පෙර ලබාදී තිබුණද, ප්‍රධාන මාර්ගවල පවත්නා ප්‍රවාහන තදබදය නිසා කාලය දිර්ඝ කිරිමට ඇමැති මණ්ඩල අනුමැතිය හිමිවුණු බව වැඩබලන ජනමාධ්‍ය ඇමැති හා ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවසීය.රජයේ ප්‍රවෘත්ති දෙපාර්තුමේන්තුවේ ඊයේ (17) පැවැති කැබිනට් තීරණ දැනුම්දීමේ මාධ්‍ය හමුවට එක්වෙමින් අබේවර්ධන මහතා එසේ ප්‍රකාශ කළේය.වැලි ප්‍රවාහන බලපත්‍ර නිසා ගොඩනැගිලි ක්ෂේත්‍රයට හා පොදු ජනතාව මුහුණදෙන ගැටලු සම්බන්ධයෙන් අවධානය යොමුකර මේ තීරණයට එළඹී ඇති බවද නියෝජ්‍ය ඇමැතිවරයා ප්‍රකාශ කළේය.නව ක්‍රමවේදයත් සමඟම වැලි මිල පහළ යනු ඇති බවට විශ්වාසය පළ කළ ඒ මහතා ඒ මගින් ජනතාවට වැඩි වාසි අත්වනු ඇති බවද කීවේය.පරිසර ඇමැති අනුර ප්‍රියදර්ශන මහතා මෙම යෝජනාව ඇමැති මණ්ඩලයට ඉදිරිපත් කිරිමෙන් අනතුරුව ඊට අනුමැතිය හිමිවු බවද ලක්ෂ්මන් යාපා අබේවර්ධන මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=n1205184</link>
    <topic>ඩෙංගු හඳුනා ගැනීමේ එක්දින ක්‍රමවේදයක් ඇති කිරීමට යයි</topic>
    <author>සන්ධ්‍යා කරුණාරත්න</author>
    <content>උණ රෝගයෙන් පෙළෙන පුද්ගලයකුට වැළඳී තිබෙන්නේ ඩෙංගු ද යන්න හඳුනාගත හැකි එක් දින පරීක්ෂණ ක්‍රමවේදයක් වහාම මෙරටට හඳුන්වාදීමට වෛද්‍ය පර්යේෂණ ආයතනය පියවර ගෙන ඇත.ලෝකයේ නවතම සොයා ගැනීමක් වන මේ අධි තාක්ෂණික ක්‍රමවේදය Real time PCR ලෙස හඳුන්වයි. එම ක්‍රමවේදය මෙරටට හඳුන්වාදීමේ අරමුණ වන්නේ ඩෙංගු රෝගයට ගොදුරු වූවන්ගේ මරණ සංඛ්‍යාව අවම කර ගැනීම බව වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතා පවසයි.ඉන්දියානු විශේෂඥ වෛද්‍යවරු දෙදෙනකු මෙරටට ගෙන්වා ‍නව පරීක්ෂණ ක්‍රමවේදය පිළිබඳ ක්ෂුද්‍ර ජීව වෛදවරු, වෛද්‍ය රසායනාගාර තාක්ෂණ ශිල්පීන්, පර්යේෂණ නිලධාරින් ඇතුළු 50 දෙනකු දැනුවත් කිරීමේ වැඩමුළුවක් පෙරේදා (16) එම පර්යේෂණායතනයේදි පැවැත්විණ.උණ රෝගය වැළඳී ඇති පුද්ගලයකු ඩෙංගු‍ රෝගයට ගොදුරු වී ඇතැයි ද යන්න තහවුරු කර ගත හැක්කේ රුධිර පරීක්ෂණයක් මඟිනි. රෝගියාගේ ප්‍රතිදේහ ලබාගෙන සිදු කරන මේ පරීක්ෂණය සඳහා දින 3-5ත් අතර කාලයක් ගතවේ.නව පරීක්ෂණ ක්‍රමවේදය භාවිත කිරීම මඟින් ඩෙංගු ද යන්න එක් දිනකින්ම තහවුරු කර ගැනීම මේ ක්‍රමවේදයේ සුවිශේෂිත්වයක් බව වෛද්‍ය සමරනායක මහතා කීය.ජාතික මදුරු මර්දන සතියට සමගාමීව මේ වැඩමුළුව පැවැත් වූ බව ද ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=n1205185</link>
    <topic>‘ලංකා ආටිස්ට්’ කලාකරුවන්ගේ ‍ෙවබ් අඩවිය ආරම්භ කෙරේ</topic>
    <author>අනුර ප්‍රේමලාල්</author>
    <content>කලාකරුවන්ගේ පෞද්ගලිකත්වය ආරක්ෂා කරමින් ලොවපුරා වෙසෙන ජනතාවට දේශීය කලාකරුවන් හඳුන්වාදීම සඳහා කලා ශිල්පි සංජු සමරසිංහ මහතා ‘ලංකා ආටිස්ට්’ නමින් වෙබ් අඩවියක් ආරම්භ කර තබේ.මේ වෙබ් අඩවිය මගින් එක් කොටසකට පමණක් කොටුනොවි සියළු කලා අංශ නියෝජනය කරන කලාකරුවන් හඳුවාදීම සිදුකිරිමට බලාපොරොත්තුවේ.මේ වෙබ් අඩවිය ආරම්භ කිරිම ඉකුත්(10) බොරැල්ල පුංචි තියටර් හීදි සිදුවු අතර එහිදි උත්සව සභාව ඇමතු ‘ලංකා ආටිස්ට්’ වෙබ් අඩවියේ නිර්මාතෘ සංජු සමරසිංහ මහතා www.lankaartist.com  යන වෙබ් ලිපිනය ඔස්සේ වෙබ් අඩවියට ඇතුළ්වි තමන් පිළිබඳ සියළු තොරතුරු හා ඡයාරූප අඩංගු ආකෘති කලාකරුවන්ටම නිර්මාණය කර ගත හැකි බව කීවේය.මෙහි ප්‍රධාන ආරධිතයාවු කලාශිල්පි කොළඹ නාගරික මන්ත්‍රී මධුමාධව අරවින්ද මහතා මේ වෙබ් අඩවිය තුළ රසික රසිකාවියන්ගේද විස්තර ඇතුළත් කර ගත හැකි ක්‍රමවේදයක් සකස් කරන්නයි ඉල්ලුවේය.තමන්ගේ පෞද්ගලික විස්තර සඳහන් කොට සකස් කරන ආකෘති (profiles) දැනට කලා අංශ 19ක් සඳහා නිර්මාණය කර ගත හැකිය. රංඟන ශීල්පීන්, මාධ්‍යවේදීන්, ඡයාරූප ශිල්පීන්, වේෂනිරුපණ ශිල්පීන්, අධ්‍යක්ෂවරු, මෝස්තර නිරුපකයින්, සංගීත කණ්ඩායම්, නර්තනකණ්ඩායම්, කැමරාඅධ්‍යක්ෂ, තිර රචකයින්, නිවේදක, ආලෝකකරණ කණ්ඩායම්, සහාය අධ්‍යක්ෂ, කලා අධ්‍යක්ෂ, සංගීතඥයින්, නිෂ්පාදන කළමනාකරුවන්, වැඩසටහන් අධ්‍යක්ෂ, ගායක ශිල්පීන් වේ.‘ලංකාආටිස්ට්’ වෙබ් අඩවියේ වෙබ් පිටුවලට කලාකරුවන්ගේ විස්තර ඇතුළත් කිරිම නොමිළේ සිදුවන බැවින් මේ ‍රටේ කලාකරුවන්ට තම විස්තර ලෝකයේ ඕනෑම ස්ථානයක සිටින අයකුට දැන ගැනිම පිණිස ඇතුළත් කිරිමට මෙය මහඟු අවස්ථාවක් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=n1205186</link>
    <topic>දකුණු ආසියානු ජංගම දුරකතන සමුළුව මේ මස 30දා කොළඹ දී</topic>
    <author>ජීවනී පතිරණ</author>
    <content>දකුණු ආසියානු ජංගම දුරකතන සමුළුව මේ මස 30 වැනි දා පෙරවරුවේ කොළඹ සිනමන් ග්‍රෑන්ඩ් හෝටලයේ දී පැවැත්වේ. ජනතාවගේ දෙදනික කටයුතු පහසුකර ගැනීම සඳහා ජංගම දුරකතනය යොදා ගත හැකි ආකාරය පිළිබඳව කලාපයේ සෙසු රටවල් සමග මේ සමුළුවේදී පුළුල් කතිකාවක් සිදු කිරීමට නියමිතය.තොරතුරු හා සන්නිවේදන තාක්ෂණ ක්ෂේත්‍රය ඉතා වේගයෙන් ජනතාවට සමීප වෙමින් පවතින ‍යුගයක එහි ප්‍රතිලාබ ජනතාවට ලබාදීම සඳහා ජංගම දුරකතනය මෙවලමක් වශයෙන් යොදා ගැනීමට හැකි නව ප්‍රවණතාවයන් ගැනද මෙහිදී සාකච්ඡාවට ගැනෙනු ඇත.ලොව ප්‍රකට ජංගම දුරකථන සන්නිවේදන විශේෂඥයකු වන රැල්ෆ් සයිමන් ගේ විශේෂ දේශනයක් මෙදින පැවැත්වෙන අතර, ඔහු බටහිර ජනප්‍රිය ගායිකාවන් වන මැඩෝනා හා ලේඩි ගගා ගේ මාධ්‍ය උපදේශක මෙන්ම 'යුටු' සංගීත කණ්ඩායමේ ප්‍රචාරක කටයුතු බාරව ද ක්‍රියා කරයි.මීට අමතරව ජංගම දුරකථන ක්ෂේත්‍රයේ ප්‍රධාන පෙළේ දේශකයෙකු වන ටොමී අහුනෙන් ද මේ සමුළුවේදී දේශනයක් පැවැත්වීමට නියමිත අතර, සමුළුවේ මූලෝපායික දායකත්වය සපයන්නේ එටිලලාට් සමාගම විසිනි.ජංගම දුරකතන ක්ෂේත්‍රයට සම්බන්ධ ජාත්‍යන්තර මට්ටමේ කීර්තියට පත් විශේෂඥයින් මෙන්ම වෘත්තීයවේදීන් රැසක් මේ අවස්ථාවට සහභාගීවීමට නියමිත අතර, ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) සමුළුව සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=n1205187</link>
    <topic>කොළඹින් ඩෙංගු අඩුම පාදුක්කේ</topic>
    <author>නුවන් කොඩිකාර</author>
    <content>කොළඹ දිස්ත්‍රික්කයේ සෞඛ්‍ය වෛද්‍ය නිලධාරී කොට්ඨාස බලප්‍රදේශයේ ‍ඩෙංගු ව්‍යාප්තිය අවම ප්‍රදේශය පාදුක්ක බල ප්‍රදේශය බව පාදුක්ක සෞඛ්‍ය වෛද්‍ය නිලධාරී දුමිත්ත කහංගම මහතා පැවසීය.වසරකට මෙම ප්‍රදේශයෙන් ඩෙංගු රෝගීන් සියයක් පමණ වාර්තා වුවද, මෙම වසරේ මැයි මස වන විට එය විසි දෙක දක්වා පහළ බැස ඇති බව හෙතෙම කීවේය.ජාතික ඩෙංගු මර්දන සතියට සමඟාමීව පාදුක්ක පෝරේගෙදර බලප්‍රදේශයේ පැවති වැඩසටහනට එක්වෙමින් වෛද්‍ය නිලධාරීවරයා එසේ ප්‍රකාශ කළේය.ඩෙංගු මදුරුවන් වර්ග දෙකක් ඉන්නා බව පැවසු ඒ මහතා ඉන් ශාඛ යුෂ ආහාරයට ගන්නා මදුරු විශේෂය මෙම ප්‍රදේශයේ සක්‍රීයවීම හොඳ තත්ත්වයක් බවද පැවසීය.එක දිනයකින් හෝ සතියක් පුරා වැඩසටහන් කර ඩෙංගු මදුරුවන් විනාශ කළ නොහැකි බවත්, නිරන්තරයෙන් පිරිසිදු කිරිම්වල දෙමින් සැලකිළිමත්ව සිටිය යුතු බවත් කහංගම මහතා අවධාරණය කළේය.තමාගේ වටපිටාව සෑම මොහෝතකම පිරිසිදුව තබාගැනීමටත්, ඊට සහය දැක්වීමටත් සියළුම ජනතාව එක්වන ලෙසත් සෞඛ්‍ය වෛද්‍ය නිලධාරීවරයා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=r1205181</link>
    <topic>මහගම මහානාග රජමහා විහාර භූමියේ ඉපැරැණි පුරාවස්තු නිදන් හොරුන්ගේ ග්‍රහණයට</topic>
    <author>සුරියවැව සමූහ ජී. එස්. ගුණසේකර</author>
    <content>ඓතිහාසික මහගම මහානාග රජමහා විහාර භූමියේ දුර්ලභ ගණයේ පුරාවස්තු රැසක් විනාශ වී යමින් කාලයක් තිස්සේ වනගත වෙමින් පවතී.වලවේ ගඟ වම් ඉවුර ප්‍රදේශයේ සෙවණගල ප්‍රාදේශීය ලේකම් කොට්ඨාසයට අයත් මේ පුදබිම රුහුණු රට රජකම් කළ මහානාග රජ සමයේ ඉදි කරවන ලද බෞද්ධ සිද්ධස්ථානයකි. දැනට මෙම විහාරය වනගත වෙමින් පවතී. සංස්කෘතික දෙපාර්තමේන්තුව මගින් පෙන්වා දෙන ලදුව මෙය ඓතිහාසික පුරාවිද්‍යා භූමියක් වශයෙන් ප්‍රකාශයට පත් කර ඇත.ඓතිහාසික ‘ඌරුසිටාවැව‘ ජලාශයට යාබද උස් බිමක පිහිටි මේ සිද්ධස්ථානයේ පැවති මහ දාගැබ නිදන් සොරුන් විසින් බිඳින ලදුව ලඳු කැලෑවෙන් පිරි කඳු ගැටයක් බවට පත්ව තිබේ.චන්ද්‍රකාන්ත පාෂාණයෙන් නිම කළ බුද්ධ ප්‍රතිමා කිහිපයක් නිදන් සොරුන් විසින් කුළුගෙඩි පහර එල්ල කොට කෑලි කෑලි වලට කඩා දමා තිබේ.පාෂාණමය, මුරගල්, මල් ආසන, ලියවැල් සහිත ගල්කණු රැසක් නිදන් සොරු විසින් කඩා බිඳ කුඩු පට්ටම් කර දමා තිබේ.පුරාණයේ ඉදිකරන ලද බුදුගෙය ඇතුළු සංඝාවාස හා ධර්මශාලා ගොඩනැගිලිවල නටබුන් බොහොමයක් දක්නට තිබේ. අක්කර අටක් පමණ විශාල පූජා භූමිය පුරා විසිරී ගිය දැවැන්ත ගල්කණු කැලෑවට යට වෙමින් පවතී.චන්ද්‍රකාන්ත පාෂාණයෙන් නිම කරන ලද පේෂාල සහ ගල් කැටයම් සඳකඩ පහන් ඇතුළු දුර්ලභ ගණයේ පුරාවස්තු මෙහි තැනින් තැන විසිරී ඇත.වරින් වර මේ විහාරයේ ලැගුම් ගෙන සිටින භික්ෂූන් වහන්සේ විසින් අලංකාර ගල් පේෂාල මල් පෝච්චි වශයෙන් යොදා ගෙන තිබේ.වටිනා ගල් කැටයම් ගල්පඩි ලෙස යොදාගෙන ඇත. දීර්ඝ කාලයක් තිස්සේ නිදන් සොරුන්ගේ ධන නිධානයක් බවට පත්ව ඇති මහගම මහානාග රජමහා විහාරය සංරක්ෂණය කිරීමේ අවශ්‍යතාව ප්‍රදේශවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=r1205182</link>
    <topic>පැරැණි ධීවර ජනයාගේ විස්මිත කාලගුණ අනාවැකි</topic>
    <author>මාතර සංචාරක සිරි වාව්වගේ</author>
    <content>දෑතේ සවියෙන් හබල් ගා ඔරුව සමුදුරට පදවා අව්, වැසි, කුණාටු දහසකුත් බාධක මැඩ දිවි පරදුවට තබා වෙහෙසෙන ධීවරයන් එදවස කාලගුණ අනාවැකි ගැන දැනගත්තේ සිය අත්දැකීමෙනි.ඈත මුහුදේ තමා සිටින ඉසව්ව, මුහුදේ ගැඹුර, සුළං හමන දිසාව හා එහි වේගය ආදි තොරතුරු පිළිබඳව අවබෝධයක් ලබාගැනීම සඳහා විද්‍යාත්මක උපකරණ එදා ධීවරයන් සතුව නොතිබුණද ස්වකීය තීක්‍ෂණ බුද්ධියත් අත්දැකීම් සම්භාරයත් ස්වභාවධර්මයාට එක්කරමින් අපේ ධීවර ක්‍ෂේත්‍රයේ පැරැන්නෝ කාලගුණය පිළිබඳ අනාවැකි පළකොට මහ සමුදුර ජයගත් හැටි ගන්දර ධීවර කාර්මිකයකු වූ ටී. කේ. දයානන්ද මහතා මෙසේ විස්තර කළේය.එදා ධීවරයන් කාලගුණය පිළිබඳ මුල්ම තොරතුරු දැන හැඳින ගත්තේ තාරකාවලින්. ගොඩ නොපෙනෙනෙ මහ සමුදුරේ මසුන් මැරීමට යන ඔවුන් ගොඩබිම හා මුහුද යන දෙදිසාව සොයා ගත්තේ අහසේ පායා තිබූ තරු වලින්.ජුනි, ජුලි, අගෝස්තු මාසවල හිමිදිරි පාන්දර දියඹ දෙසට තරු තුනක් පායනවා. මේවාට කියන්නේ මකර තරු කියලයි. ඒ එක්කම ගොඩබිම දෙසින් පායන තවත් තරු පහක් තියනවා. ඒවා නැව් තරු. මේවා ආධාර කරගෙන ස්වභාවධර්මයේ ඇතිවන විවිධවිපර්යාස තුළින් වැහි කුණාටු වැනි කෝඩ පිළිබඳව අනාවැකි කියන්නට අපේ ධීවර මුතුªªන් මිත්තන්ට හැකි වුණා. ඔවුන් අපිට ඒ තොරතුරු පුංචි සන්ධියේදීම කියා දුන්නා. දැන් ඒවා දන්නේ ටික දෙනයි.දෙවිනුවර ධීවර කාර්මිකයකු වූ කරුණාදාස තේනබන්දු මහතාදෙවිනුවර පහන් කණුවට (ලයිට්හවුස්) ගොඩ පැත්තෙන් ඉතා කුඩා විදුලි කෙටීමක් ඇතිවුවහොත් නොවරදවාම දින කීපයක්ම මුහුදේ කුණාටුවක් ඇති වෙනවා. එම පහන් කණුව දෙසින්ම ඈත අහසේ වරක් හෝ දෙවරක් ගෙරවිලි හඬ නිකුත් වුවහොත් දින තුනක් ඇතුලත කුණාටුවක් හට ගන්නා බව අපේ සීයලා අපට කියා දුන්නා. අදත් එවැනි අනාවැකි හරියටම හරි.කුඩාවැල්ලේ ධීවර ගම්මානයට ආසන්නයෙන් තංගල්ල දෙසට ‘ඉනිගල’ නමින් හදුන්වන ගලක් තවමත් තියෙනවා. මේ ගල කෙලින් දියඹ දෙසට අහසෙහි එකම වතාවක් පමණක් විදුලි කෙටුවහොත් දින තුනක් යන්නට කලින් මුහුදේ තද කුණාටුවක් ඇතිවන බව එදා පැරැණි ධීවරයා දැන සිටියා.අහසෙහි වළාකුළු එකතු වී විශාල කළුවක් හැදෙන විට අපේ පැරැණි ධීවරයා ඒ ගැන සැලකිලිමත් වුණා.ඒ වැහි වළාකුලේම එක වතාවක් සාවාලයා කියන මාලුවා දුවන ආකාරයට විදුලි කෙටීමක් සිදුවුවහොත් එදින සිට දින තුනක් ඇතුළත ගිගිරුම් සහිත මහ වැසි හටගෙන මුහුදේ විශාල කුණාටුවක් ඇති වෙනවායි අපේ පියාට සීයා කියාදී තිබුණා.ගන්දර ධීවර කාර්මිකයකු වූ මහින්ද නීලවීර මහතාකළමැටිය ධීවර ගම්මානයට බටහිරින් අහසේ වැහි වළාකුළු එකතුවී කළුවක් සාදා කුඩාවට විදුලිය කෙටුවහොත් එයත් කුªණාටුවක් ඇතිවන බවට ලකුණක්. මේ විදුලිය කෙටිල්ලට එදා අපේ ධීවරයා නම් තැබුවේ ‘ගිනිකූරු විදුලි කෙටිල්ල’ කියලයි. ඉරමුදුන් වෙලාවේ හිටි ගමන් වැහි වළාකුළු එකතු වී කළුවක් සාදා ක්‍ෂණිවම එය විසිරී ගියේ නම් ඒ එක්කම හීන් පොදක් හටගත්තේ නම් තද සුළඟක් ළඟ ළඟම ඇති බව එදා ධීවරයන් විශ්වාස කළා. ඒවා හරියටම හරි ගියා.වෙලේගොඩ ධීවර කාර්මිකයකු වූ ඩබ්ලිව්. පී. මහින්දරත්න මහතාකුණාටු ඇතිවීමට දින කීපයකට කලින් අහසේ පාවෙන ලොකු තාරකා වටා සිහින් දේදුණුපාට ඇති රැස් වළලු මුහුද දෙසට බරව පිහිටි තාරකාවල එළිය නිවී නිවී දැල්වෙන විට මුහුදේ කුණාටු හටගන්නා දින ගණන හා එම කුණාටු බලපවත්වන දිශාවන් ගැන අවබෝධයක් එදා ධීවරයා දැන සිටියා. කුණාටුව ඇතිවන්නට දින කීපයකට කලින් අනාවැකි පලකිරීමට තවත් හේතු සාධක ඔවුන් හඳ දිහා බලා තේරුම් ගත් අවස්ථාද තිබුණා. කුණාටුවක් ඇතිවීමට පෙර අහසේ අසාමාන්‍ය ලෙස සද මඬලේ දේදුණු පැහැති විශාල රැස් වලල්ලක් දැක ගැනීමට ලැබුණොත් එය මුහුදේ දින ගණනක් යනතුරු බලපවත්වන විශාල කුණාටුවක පෙර නිමිත්තක්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=r1205183</link>
    <topic>මහරගම නගර සභා සේවකයන්ට කොට්ටාව ධර්මපාල විදුහලේ සිසුන්ගෙන් සම්මාන</topic>
    <author>මහරගම විශේෂ වේහැල්ලේ පියතිලක</author>
    <content>සේවා ඇගැයුම් සහ සම්මාන උළෙලක් පසුගියදා කොට්ටාව ධර්මපාල මහා විද්‍යාලයේ දී පැවැත්විණි. මේ ත්‍යාග හා ඇගැයුම් සම්මාන පිරිනැමුණේ මහරගම නගර සභාවේ අපද්‍රව්‍ය අපහරණය කරනු ලබන වාහනවල සනීපාරක්‍ෂක හා අපද්‍රව්‍ය ඉවත් කිරීමේ කම්කරුවන් 13 දෙනකුටය.මහරගම අධ්‍යාපන කොට්ඨාසයේ කොට්ටාව ධර්මපාල මහ විදුහලේ ගුරු මණ්ඩලය, පාසල් සංවර්ධන සමිතිය, දරුවන් සහ ආදි සිසුහු එක්ව මේ කම්කරු අගැයුම් උළෙල පැවැත්වූහ.කොට්ටාව ධර්මපාල විදුහලේ විදුහල්පති ලුතිනන් වයි. යසරත්න මහතා මෙසේ පැවැසීය.2011 වසරේ මහරගම අධ්‍යාපන කොට්ඨාසයේ පවිත්‍රතාවයෙන් උසස්ම පාසලට හිමි සම්මානය අප විදුහලට හිමිවී තිබෙනවා. එම ගෞරවයෙන් හරි අඩක් හිමිවිය යුත්තේ කලට වේලාවට පාසලේ අපද්‍රව්‍ය බැහැර කරන මහරගම නගර සභාවේ අපද්‍රව්‍ය අපහරණ කම්කරු මහත්වරුන්ට.අනෙක් ආයතනවලට ද ආදර්ශයක් දෙමින් අප විදුහලේ පවිත්‍රතාවය වෙනුවෙන් තම සේවය ඉටු කළ මහරගම නගර සභාවේ අපද්‍රව්‍ය අපහරණය කරනු ලබන කම්කරුවන්ට ඔවුන්ගේ සේවය අගයා ප්‍රණාම උළෙලක් පැවැත්වීමට අපි තීරණය කළා.මේ කම්කරු මහත්වරු තම සේවය කලට වේලාවට නොකළේ නම් මේ ගෞරව නාමය අපට හිමිවන්නේ නැහැ. ඒ නිසා ඔවුන් පැසසිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=r1205184</link>
    <topic>දැයට කිරුළ භූමියේ කර්මාන්තපුරය ඇරැඹේ</topic>
    <author>උතුරු මැද පළාත් විශේෂ - එස්.ටී.බී.සේනාරත්න</author>
    <content>දැයට කිරුළ ප්‍රදර්ශනය පැවැති භූමියෙහි අයෝජකයින් සඳහා ආයෝජන අවස්ථා උදාකර දෙමින් කර්මාන්තපුරයක් ආරම්භ කරන බව උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා පැවසීය.ඒ සඳහා අතිගරු ජනාධිපතිතුමන්ගේ එකඟතාවයද ලැබී ඇතැයි කී ප්‍රධාන අමාත්‍යවරයා යෝජිත කර්මාන්තපුරය ආරම්භ වීමත් සමඟ ජනතාවගේ ආර්ථිකය තවදුරටත් ශක්තිමත් වී පළාතේ අලුත් පිබිදීමක් ඇතිවනු ඇතැයිද කීය.උතුරු මැද පළාත් ප්‍රධාන අමාත්‍යාංශය හා අනුරාධපුර දිස්ත්‍රික් වානිජ මණ්ඩලය එක්ව සංවිධානය කළ උතුරු මැද පළාත් ආයෝජන සමුළුවේදී ප්‍රධාන ඇමැතිවරයා මේ බව පැවසීය.මෙය අනුරාධපුර හෙරිටේජ් හෝටලයේදී පැවැත්විණි.තවත් වසර කීපයක් තුළ සංචාරකයින් වැඩිම පිරිසක් ඒකරාශි වන නගරයක් බවට අනුරාධපුරය පත්වන නිසා පළාතේ සංචාරක කර්මාන්තය තවදුරටත් ශක්තිමත් කිරීමට මෙහිදී අවධානය යොමු කෙරිණි.මීට පෙර ආරම්භ කළ බඩඉරිඟු වගාවෙන් ලද සාර්ථකත්වය මත ආර්ථික බෝගයක් ලෙස සෝයා වගා කිරීමටත් ඒ අනුව සෝයා තෙල් හා පුන්නක්කු නිෂ්පාදන කර්මාන්තශාලාවක් ආරම්භ කිරීමටත් සැලසුම් කෙරේ.මීට අමතරව පළාතේ ජනතාවගේ ආර්ථිකය ශක්තිමත් කිරීමට හැකි නව කර්මාන්ත අවස්ථා හඳුනාගෙන ඒ සඳහා ආයෝජකයින්ට ඉඩ ප්‍රස්ථා ලබාදීමට පියවර ගෙන ඇත.විදුලිය, පානීය ජලය, මංමාවත් ආදී සියලු යටිතල පහසුකම් වලින් ඔයාමඩුව ප්‍රදර්ශනය පැවැති භූමි ප්‍රදේශය සමන්විත වන බව මෙහිදී කියා සිටි ප්‍රධාන ඇමැතිවරයා එනිසා අපේක්ෂිත කර්මාන්තපුරය එහි ස්ථාපිත කිරීමට කිසිදු බාධාවක් නොමැති බවද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=r1205185</link>
    <topic>බදුරලිය අඹගහවත්තේ කැටයම් ශිල්පීහු අමුද්‍රව්‍ය හිඟකමින් අසීරුවේ</topic>
    <author>බදුරලිය සමූහ - රත්නසිරි ගමඇතිගේ</author>
    <content>වසර ගණනාවක සිට ලී කැටයම් කලාවේ නිරතවෙමින් ජීවිතය සරිකරගත් පාලින්දනුවර ප්‍රාදේශීය ලේකම් කොට්ඨාසයේ ලත්පඳුර අඹගහවත්ත ගමේ කැටයම් ශිල්පීන් තම වෘත්තියට අදාළව මතුව ඇති ගැටලුවලට විසඳුම් සොයාගන්නට නොහැකිව දැඩි අසීරුතාවකට පත්ව සිටිති.රුක්අත්තන සහ කදුරු ලී උපයෝගිකර ගනිමින් වෙස්මුහුණු, මොනරුන්, හංසයන් ආදි සතුන්ගේ කැටයම් මෙන්ම විසිතුරු කැටයම් ඉතා කලාත්මක ලෙස නිම කිරීමේ ශක්තියක් මෙම ගමේ ශිල්පීන් සතුව ඇත.වෘත්තියක් ලෙස නොකළද ගමේ ලොකු කුඩා බොහෝ දෙනකුට කැටයම් කලාව සම්බන්ධව සුවිශේෂ හැකියාවක් ඇතත් වෘත්තියක් ලෙසින් කැටයම් කලාවේ නිරතව සිටිනුයේ මේ වනවිට පවුල් පහක් පමණි.වසර ගණනාවක සිට කැටයම් කලාව වෘත්තියක් ලෙසින් කරන පී. ජී. විජේසිරි මහතාඅපි කරන කැටයම් අම්බලන්ගොඩ, හික්කඩුව, උණවටුන වගේ නගරවල ඇති පෞද්ගලික වෙළෙඳසල්වලටයි අලෙවි කරන්නේ. රජයේ ආයතනවලට සෘජුවම මිලදී ගන්නවානම් අපිට ලොකු වාසියක් තියෙනවා.තිස් අවුරුද්දක යුද්ධය නිමාවීමත් එක්ක අපේ රටේ අලුත් වෙළෙඳ පොළක් ඇතිවෙලා තියෙනවා. සංචාරකයො ලංකාවට විශාල වශයෙන් එනවා.ඉහළම සංචාරක ආකර්ශනයක් තියෙන ඒ උතුරු, නැඟෙනහිර වෙළෙඳ පොළට යන්න අපිට ක්‍රමවේදයක් නැහැ. ඒ සඳහා අපව මෙහෙයවන්න ආයතනයක් නැහැ.ප්‍රදීප් කුමාර ජයලත් මහතාමම අවුරුදු 10ක පටන් කැටයම් කලාවේ නිරතව සිටිනවා. අද අපි මුහුණ දෙන ඊළඟ ප්‍රබලම ගැටලුව තමයි. රුක්අත්තන - කදුරු දැව සොයාගන්න එක.ඉස්සරනම් මේවා හොයාගන්න එක හරිම ලේසියි. ඒත් අපි පුදුම දුකක් විඳින්නේ මෙම දැව වර්ග හොයාගන්න.අවුරුදු පහකට පමණ කලින් අපි ඉල්ලීමක් කලා අපේ පළාතේ මේ දැව වර්ග වගාකරගැනීමට අවසර දෙන්න කියලා. එහෙත් ඒ සඳහා අවස්ථාව දුන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=s1205181</link>
    <topic>ආසියානු කනිෂ්ඨ මලල ක්‍රීඩා ශූරතාවලිය පෞද්ගලික නාලිකාවලටත්</topic>
    <author>ප්‍රින්ස් ගුණසේකර</author>
    <content>කොළඹ දී පැවැත්වෙන ආසියානු කනිෂ්ඨ මලල ක්‍රීඩා ශූරතාවලිය රට පුරා විකාශය කිරීමේ අවස්ථාව රජයේ හා පෞද්ගලික රූපවාහිනී නාලිකාවලට ලබා දීමට බලාපොරොත්තු වන බව වැඩ බලන ජනමාධ්‍ය ඇමැති ලක්‍ෂ්මන් යාපා අබේවර්ධන මහතා පවසයි.ආසියාවේ රටවල් 36ක ක්‍රීඩක ක්‍රීඩිකාවන් 900 ක් සහභාගී වන මේ ක්‍රීඩා උළෙල ශ්‍රී ලංකාවේ පැවැත්වීමේ අවස්ථාව උදාවීම රටට ලැබුණු විශාල භාග්‍යයක් බව ඇමැතිවරයා සඳහන් කළේ ය.ත්‍රස්තවාදය නිමා කිරීමෙන් අනතුරුව ශ්‍රී ලංකාවේ දී ජාත්‍යන්තර ක්‍රීඩා තරගාවලියක් කිසිදු බාධාවකින් තොරව පැවැත්වීමේ හැකියාව ඇති බව ජගත් ප්‍රජාවට ඔප්පු කිරීමේ හොඳම අවස්ථාව මේ ක්‍රීඩා උළෙල බව අබේවර්ධන මහතා පැවැසීය.ආසියානු කනිෂ්ඨ මලල ක්‍රීඩා ශූරතාවලියේ සංවිධාන කටයුතු පිළිබඳ ජනමාධ්‍ය අමාත්‍යාංශයේ දී ඊයේ පැවැති මාධ්‍ය හමුවේ දී ඇමැතිවරයා මේ බව පැවැසී ය.ක්‍රීඩා ඇමැති මහින්දානන්ද අලුත්ගමගේ හා වැඩ බලන ජනමාධ්‍ය ඇමැති ලක්‍ෂමන් යාපා අබේවර්ධන යන මහත්වරුන්ගේ ප්‍රධානත්වයෙන් මේ මාධ්‍ය හමුව පැවැත්වුණි.එමෙන්ම ශ්‍රී ලංකාවේ දී ලබන මස 9 වැනිදා ආරම්භ වන ආසියානු කනිෂ්ඨ මලල ක්‍රීඩා සූරතාවලියේ ගිණිසිළුව රට පුරා දිස්ත්‍රික්ක 25 ක ගෙන යෑමට සැලසුම් කර ඇත..යාපනය, මුලතිව් හා වවුනියාව දිස්ත්‍රික්ක වලින් ගමන් ගන්නා ගිණිසිළුව සියලු පළාත් හරහා ගොස් නිදහස් චතුරස්‍රයට පැමිණ සුගතදාස ක්‍රීඩාංගණයට රැගෙන යෑමේ අලංකාර වැඩ පිළිවෙළක් ඇතැයි ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් දයා රත්නායක මහතා පැවැසීය.මලල ක්‍රීඩාවේ ප්‍රවීණ නිලධාරීන්ගේ මෙන්ම ආසියාවේ දක්‍ෂතම කනිෂ්ඨ මලල ක්‍රීඩකයන්ගේ සහභාගිත්වයෙන් කොළඹ දී පැවැත්වෙන මේ ක්‍රීඩා උළෙල ජගත් ප්‍රජාවගේ අවධානයට ලක්වන හෙයින් අංග සම්පූර්ණ ලෙස පැවැත්වීමට රජයේ පූර්ණ අවධානය යොමුව ඇතැයි ක්‍රීඩා ඇමැති මහින්දානන්ද අලුත්ගමගේ මහතා පැවැසී ය.ආසියානු කනිෂ්ඨ මලල ක්‍රීඩා සූරතාවලිය පැවැත්වෙන අතරතුර කාලයේ දී සංචාරක මණ්ඩලයේ සහයෝගය මත ශ්‍රී ලාංකේය අභිමානය විදහා චක්වෙන ප්‍රචාරක වැඩසටහන් ක්‍රියාත්මක කිරීමට බලාපොරොත්තු වේ.මේ තරගාවලියට ශශ්‍රී ලංකාවෙන් ක්‍රීඩක ක්‍රීඩිකාවන් 110 ක් සහභාගී කරවීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=s1205182</link>
    <topic>ආසියානු වෙරළ ක්‍රීඩා උලෙළට රටවල් 45ක් සූදානම්</topic>
    <author>ප්‍රින්ස් ගුණසේකර</author>
    <content>චීනයේ හැයියෑන්ග් හී ලබන මස 16 වැනිදා අාරම්භවන තුන්වැනි ආසියානු වෙරළ ක්‍රීඩා උළෙලට රටවල් 45කින් ක්‍රීඩක ක්‍රීඩිකාවෝ 1200ක් පමණ සහභාගී වේ.අති උත්කර්ශවත් ලෙස පැවැත්වීමට සූදානම් වන ආසියානු වෙරළ ක්‍රීඩා උළෙල ක්‍රීඩා 13කින් සමන්විතවන අතර තරග ඉසව් 45ක් දින 7ක් පුරා පැවැත්වේ.ශ්‍රී ලංකාවෙන් ක්‍රීඩා 4කට,ක්‍රීඩක ක්‍රීඩිකාවෝ 32ක් හා නිළධාරීන් 9ක් සහභාගී වෙති.ශ්‍රී ලංකාව මේ තරගාවලියේදී බීච් වොලිබෝල්,බීච් කබඩි,බීච් හෑන්ඩ් බෝල් හා වින්ග් සර්ෆීන් යන ක්‍රීඩා සදහා තරග වදිති.මෙයින් බීච් වොලිබෝල් ඉසව්ව ශ්‍රී ලංකාවට බලාපොරොත්තු සහගත තත්ත්වයක් පවතී.තරගාවලියට එක්වන ශ්‍රී ලංකා ක්‍රීඩක ක්‍රීඩිකාවෝ ආසියාවේ ප්‍රබල ක්‍රීඩක ක්‍රීඩිකාවන්ට මුහුණදීමට මේ දිනවල පුහුණුවීම් කටයුතුවල නිරත වෙමින් සිටිති.මෙතෙක් පැවැති ආසියානු වෙරළ ක්‍රීඩා තරගාවලි දෙකේදීම ශ්‍රී ලංකාවට පදක්කම් හිමිව නැත.නිමාවූ තරගාවලි දෙකේදී ඉන්දුනීසියාව රන් පදක්කම් 26ක් ලබා පෙරමුණේ පසුවන අතර තායිලන්තය(රන් 25)හා චීනය(රන්18) දෙවැනි තුන්වැනි ස්ථානවල සිටිති.ආසියානු වෙරළ ක්‍රීඩා උළෙල චීනයේ පැවැත්වෙන පළමු අවස්ථාව මෙය වන හෙයින් නවීන තාක්ෂණය උපරිම අයුරින් භාවිතා කර ක්‍රීඩා උළෙල විචිත්‍රවත් කිරීමට චීනය අපේක්ෂා කරයි.2008 ඔලිමිපික් උළෙල පැවැත්වූ බීජිං නුවරට කිලෝමීටර් 555ක් ඈතින් පිහිටි හැයියෑන්ග් වෙරළ තීරයේ ක්‍රීඩා උළෙලට අවශ්‍ය සියලු ඉදිකිරීම් නිමා කොට ඇතැයිද චීන ක්‍රීඩා බලධාරීහූ පවසති.2012 ආසියානු ක්‍රීඩා උළෙලේ සත්කාරකත්වය චීනයට පිරිනැමුණේ වසර 2006දී වන අතර එතැන් සිට මේ දක්වා ක්‍රීඩා උළෙලට අවශ්‍ය සියලු පහසුකම් ගොඩනැගීමට චීනය අතිවිශාල මුදලක් වැය කොට ඇත.ක්‍රීඩා උළෙල පැවැත්වීමෙන් හැයියෑන්ග්හී සංචාරක ආකර්ශනය ගොඩනැගීම චීනයේ ප්‍රමුඛතම අපේක්ෂාවවී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=s1205183</link>
    <topic>මුම්බායි ක්‍රිකට් පිටිය ෂාරුක් ඛාන්ට තහනම්</topic>
    <author>මු‍ම්බායි (ඒ.එෆ්.පී)</author>
    <content>බොලිවුඩ් සුපිරි නළු ෂා රුක් ඛාන් ට ජීවිතාන්තය දක්වා මුම්බායිහි ප්‍රධාන ක්‍රිකට් ක්‍රීඩාංගණයට ඇතුළු වීම තහනම් කොට තිබේ. ඒ, ඔහු ක්‍රීඩාංගණයේ සේවකයන්ට කෝපයෙන් කෑගසා ඇති බැවිනි. එහිදී ඔවුන් ක්‍රීඩා කිරීම වැළැක්වීමට ආරක්ෂක නිලධාරියකු උත්සාහ කරද්දී ඛාන් ඔහු සමග මිනිත්තු දහයක් පහළොවක් පමණ ‍කෝපයෙන් වාද කොට ඉන්පසුව ක්‍රීඩාංගණයෙන් පිටව ගොස් තිබේ. මේ සියල්ල ඒ.එෆ්.පී. ඡායාරූපශිල්පියකු බලාගෙන සිට ඇත.“ආරක්ෂක නිලධාරීන් ඔහුට පිටව යන්න කීව‍ා. නමුත් ෂා රුක් ඛාන් කලබල කරන්න පටන් ගත්තා” යැයි මුම්බායි ක්‍රිකට් සංගමයේ ලේකම් නිටින් ඩලාල් පැවසීය.“තරගය අවසන් වී පැය භාගයකට පසුව ඔහු පිටියට ඇතුළු වුණා. මේක හරි වෙලාව නෙවෙයි කියලා ආරක්ෂක නිලධාරීන් කීවා. එවිට ඔහු අවිනීතව හැසිරෙමින් පරුෂ වචනවලින් බැණ වැදුණා” යැයි ඩලාල් කියා සිටියේය.“මින් පසුව ඔහුට ටෙස්ට්, එක්දින හෝ විස්සයි20 කිසිම තරගයක් සඳහා ක්‍රීඩාංගණයට ඇතුළු වෙන්න බැහැ. අපි තීරණය කරලා තියෙන්නේ එහෙමයි”ඩලාල් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=s1205184</link>
    <topic>අමෙරිකානු ධාවන ශූරියට තවත් ජයක්</topic>
    <author/>
    <content>තත්පර 11.11 කින් තරගය නිමා කළ අමෙරිකාවේ කෙටි දුර ධාවන ශූරි කාමෙලිටා ජේටර් දකුණු කොරියාවේ පැවැති ලෝක මලල ක්‍රීඩා සම්මේලන ශූරතාවලියේ කාන්තා මීටර් 100 තරග ඉසව්ව ජය ගැනීමට සමත් වූවා ය.මේ මස මුල් භාගයේ දී මීටර් 100 තරග ඉසව්ව තත්පර 10.81 කින් නිමා කරමින් වසරේ හොඳම කාලය වාර්තාය කළ ජේටර් මේ තරගයත් සමඟ නොකඩවා තරග 10 කදී ප්‍රථම ස්ථානය අත්කර ගත්තා ය. තත්පර 11.21 කින් තරගය නිමා කළ නයිජීරියාවේ බ්ලෙසිං මකග් බංර් දෙවැනි ස්්ථානයත්, තත්පර 11.34 කින් තරගය නිමා කළ ජැමෙයිකාවේ අලීන් බේලි තුන් වැනි ස්ථානයත් අත් කර ගත්හ. මේ අතර මීටර් 100 පිරිමි තරග ඉසව්ව ජය ගැනීමට ඔලිම්පික් රන් පදක්කම් ලාභී අමෙරිකාවේ ජස්ටින් ගැටිලිං සමත් විය. ඔහු වාර්තු කළ කාලය තත්පර 9.93 කි.ඒ අනුව මේ ශූරතාවලියේ ජයග්‍රහණ 5 ක් අත්කර ගැනීමට අමෙරිකානු ක්‍රීඩක ක්‍රීඩිකාවෝ සමත් වූහ. ඒ අතරට කාන්තා මීටර් 200, කාන්තා මීටර් 100 කඩුලු පැනීම, කාන්තා දුර පැනීම සහ පිරිමි මීටර් 110 කඩුලු පැනීම ද ඇතුළත් වී තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=s1205185</link>
    <topic>ශ්‍රී ලංකා පිල මවුබිමේදී ප්‍රබල ප්‍රතිවාදියෝ</topic>
    <author>ලාහෝර් (ඒ.එෆ්.පී.)</author>
    <content>සත්කාරක ශ්‍රී ලංකා ක්‍රිකට් කණ්ඩායම ඔවුන්ගේ රටේ දේශගුණික තත්ත්වයන් යටතේ දරුණු ප්‍රතිවාදීන් වන හෙයින් ලබන මස ඇරුඹෙන සංචාරයේදී සටනකට මුහුණ දීමට සිදුවනු ඇතැයි පාකිස්තාන පුහුණුකරු ඩේව් වට්මෝර් සිය ක්‍රීඩකයන්ට අනතුරු අඟවා තිබේ.ජූනි 1 වැනිදා හම්බන්තොටදී විස්සයි20 තරගයකින් ඇරුඹෙන සංචාරයේදී පාකිස්තාන ටෙස්ට්, එක්දින හා විස්සයි20 සංචිත හරහා තෝරා ගැනුණු නවක ක්‍රීඩකයන් 6දෙනා කැපී පෙනෙන දස්කම් ප්‍රදර්ශනය කරනු ඇති බවට වට්මෝර් විශ්වාස කරයි.සංචාරයට සූදානම් වීමක් ලෙසින් පාකිස්තානය පෙරේදා ලාහෝර්හිදී කෙටි පුහුණු කඳවුරක් ආරම්භ කළේය. “අව් කාශ්ටකේ අපට ටිකක් පුහුණු වෙන්න ලැබීම වාසනාවක්. ඔවුන්ගේ රටේදී ශක්තිමත් ප්‍රතිවාදීන් වන කණ්ඩායමක් සමග තරග කරන්න සූදානම් වෙන්න අපි ප්‍රමාණවත් දේ කරනවා කියලා මට හිතෙනවා” වට්මෝර් කීවේය. ලොව අංක 6 ට ශ්‍රේණිගතව සිටින ශ්‍රී ලංකාවට එරෙහිව අංක 5 ට ශ්‍රේණිගතව සිටින පාකිස්තානය සම්ප්‍රදාය බිඳ දමමින් ක්‍රීඩාවේ අංශ 3 වෙනුවෙන් වෙන වෙනම කණ්ඩායම් තෝරා ගෙන තිබේ. මෙය ඔවුන්ගේ සාමාන්‍ය ක්‍රමය නොවුනත් මේ නව ක්‍රමයට වට්මෝර්ගේ සහාය ලැබී තිබේ. “තම තමන්ට ගැලපෙන ක්‍රීඩාවට අනුව ක්‍රීඩකයින් තෝරා ගැනීම ආරම්භ වී තිබීම ගැන මම එකඟයි” වට්මෝර් කීවේය. විස්සයි20 නායකයා ලෙසින් මිස්බා උල් හක් වෙනුවට මොහමඩ් හෆීස් පත් කිරීම පිළිබඳව ඔහු කිසිත් නොකීවේය.මේ සංචාරය සඳහා පාකිස්තානය නවක ක්‍රීඩකයින් වන ෂකිල් අන්සාර්, හැරිස් සොහේල්, රාසා හසන්, රහත් අලි, අයුබ් ඩොගාර් හා අෆාක් රහීම් ඔවුන්ගේ සංචිත 3 සඳහා තෝරා‍ ගෙන තිබේ.“අපට සැම විටම අවශ්‍ය වී ඇත්තේ ඉදිරියට යාමටයි. සංචිත තෝරා ගැනීම්වල ඉතාමත් පළපුරුදු ක්‍රීඩකයින් සිටිනවා.තරග දිනීම සඳහා ඔවුන් ප්‍රමාණවත් වනු ඇති බවට අපි විශ්වාස කරනවා.ඔවුන් තෝරා ගෙන ඇත්තේ ඒ නිසායි” වට්මෝර් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=f1205181</link>
    <topic>මෙදා පාරවත් කෝපි රස වෙයිද</topic>
    <author/>
    <content>විපක්ෂ නායක රනිල් වික්‍රමසිංහ මහතා ඉන්දියා සංචාරයෙන් පසු ශ්‍රී ලංකාවට පැමිණ ඊළඟට ගියේ ජනාධිපති මහින්ද රාජපක්ෂ මහතා හමුවීමටය. ඔහු සමඟ තිස්ස අත්තනායක, ලක්ෂ්මන් කිරිඇල්ල සහ රවි කරුණානායක ද සිටියහ. ජනාධිපති සමඟ පක්ෂයේ මහ ලේකම්, සන්ධානයේ මහ ලේකම් ද සිටියහ. රනිල් වික්‍රමසිංහ මහතා ජනාධිපති හමුවීම විශේෂ සිද්ධියක් නොවේ. මේ දෙදෙනා හමු වන්නේ කළු කෝපි බොන්නට බව කාටුන්කාරයෝ කියති. වික්‍රමසිංහ මහතා ජනාධිපතිගෙන් කෝපි උගුරක් බොන්නට දක්වන්නේ දැඩි කැමැත්තකි. හේතුව නොදනී. දෙදෙනා කෝපි බිබී කරන කතා ද අප්‍රකටය.එහෙත් මෙදා හමුව සුවිශේෂී වෙයි. විපක්ෂය එළියේ ඉඳගෙන මතු කරන ප්‍රශ්න කීපයක් වෙයි. එකක් උතුරේ ගැටලුවට දේශපාලන විසැඳුමක් ලබා නොදීමය. අනික උගත් පාඩම් කොමිසමේ නිර්දේශ ක්‍රියාත්මක නොකිරීමය. ජනාධිපතිතුමා පත් කළ උගත් පාඩම් කොමිසමේ වාර්තාව සහ නිර්දේශ හමස් පෙට්ටියට දමන්නට නම් කොමිෂන් පත් කිරීමේ අර්ථයක් නැත. එහෙත් ආණ්ඩුව කියන්නේ නිර්දේශ ක්‍රියාත්මක කිරීම කඩිමුඩියේ කළ නොහැකි බවයි. කල් අවශ්‍ය බවයි.පොලිසිය සම්බන්ධයෙන් මතු වී ඇති සිද්ධීන් ගැන පරීක්ෂණ පැවැත්වීම රහස් පොලිසිය අරඹා ඇත. එම සිද්ධීන් මොනවාදැයි හෙළිකර නැත. ජනවාර්ගික ගැටලුවට විසැඳුමක් ලෙස පාර්ලිමේන්තු තේරීම් කාරක සභාවක් පත් කිරීමට ආණ්ඩුව ගත් තීරණයට විපක්ෂය ඍජු පිළිතුරක් දුන්නේ නැත.එජාපයෙන් නම්‍යශීලී පිළිවෙතක්දෙමළ ජාතික සන්ධානය නියෝජිතයකු පත් කරන්නේ නම් පමණක් එජාපය ද නියෝජිතයකු නම් කරන පිළිවෙතේ මුලදී සිටි එක්සත් ජාතික පක්ෂය ජනාධිපති හමුවීමත් සමඟම නම්‍යශීලී බවක් පෙන්නුම් කර තිබේ.උගත් පාඩම් කොමිසමේ නිර්දේශ ක්‍රියාත්මක කිරීම සම්බන්ධයෙන් න්‍යාය පත්‍රයක් සකස් කිරීමේ කාර්යය ද එජාපයට පැවරීමට ජනාධිපති තීරණය කළේය.අන්න විපක්ෂ නායකවරුරටක ප්‍රශ්න විසැඳීමේ දී විපක්ෂය කිසියම් දායකත්වයක් දිය යුතු බවට පැරැණි උදාහරණ සහිතව පෙන්නුම් කළ හැකිය. ඒ නිසා රනිල් වික්‍රමසිංහ මහතා ද දැන් සූදානම් වන්නේ අතීත අත්දැකීම් අනුව රටේ ප්‍රශ්න විසැඳීමට සහාය දීමට විය හැකිය. මෙහිදී වික්‍රමසිංහ මහතාට ඉතා නිහතමානීව එක් දෙයක් මතක් කර දීමට කැමැත්තෙමු. එනම් අතරමගදී සාකච්ඡාවලින් හා ක්‍රියාවලියෙන් ඉවත් නොවිය යුතු බවයි.වික්‍රමසිංහ මහතාටම ආවේනික වූ දේශපාලන පුරුද්දක් හෙවත් අඩුවක් හෙවත් වගකීමෙන් තොරවීමක් ඔහුගේ දේශපාලන ජීවිතය පුරාම තිබුණි. චන්ද්‍රිකා 2000 හැදූ ව්‍යවස්ථාවට සම්පූර්ණ සහාය පළ කළ ඔහු එය පාර්ලිමේන්තුවට ගෙන ආ විට කළය පොළොවේ ගැසුවා සේ සිය ගෝලයන් ලවා ව්‍යවස්ථාව ඉරා පුළුස්සා දමන්නට ක්‍රියා කළේය.මෙදා පාර නම් එවැනි බාල වැඩක් නොකරනු ඇතැයි අප කියන්නේ ඔහුගේ ජනාධිපති හමුව ඉන්දීය සංචාරයෙන් පසු සිදු වු නිසාය. ජනවාර්ගික ගැටලුවට දේශපාලන විසැඳුමක් සෙවීමේ කාර්යයේ දී උගත් පාඩම් කොමිසමේ නිර්දේශ ක්‍රියාත්මක කිරීමේ කාර්යයේ දී අවසානයක් දකින තුරු සහයෝගයෙන් ක්‍රියා කරන ලෙස අප විපක්ෂනායකතුමාගෙන් ඉල්ලා සිටිමු.“අන්න විපක්ෂ නායකවරු” අපි එදාට කියන්නෙමු!ශ්‍රී ලංකා නිදහස් පක්ෂයේ ප්‍රතිසන්ධාන කටයුතු පසුගියදා අනුරාධපුර දිස්ත්‍රික්කයෙන් ආරම්භ විය. ජනාධිපතිගේ උපදෙස් පරිදි ප්‍රතිසංවිධානයේ එක් පියවරක් වූයේ මැති ඇමැතිවරුන් ගෙන් ගෙට ගොස් ඔවුන්ගේ ගැටලු පිළිබඳව විමසා බලා ඒවාට විසඳුම් දීමය. ඡන්දය ඉල්ලන්නට ඡන්ද කාලයේ ගිය ඡන්ද අපේක්ෂකයා මන්ත්‍රී වූ පසු ආපසු ඡන්දදායකයා ළඟට යන්නේ ඊළඟ ඡන්දයේ දීය. ඒ එදාය. අද මන්ත්‍රීතුමා එන්නේ නැත්නම් ඡන්දදායකයා සතියකට වරක් මන්ත්‍රීතුමා හමුවීමට යන්නේය.මැති ඇමැතිවරුන් ගෙන් ගෙට ගොස් ඡන්දදායකයන් හමුවෙද්දී දේශපාලන ක්ෂේත්‍රයේ පැතිර ගියේ උතුරු මැද පළාත් සභාව විසුරුවා ඡන්දයක් පවත්වන බවයි. ඒ සමඟම නැඟෙනහිර සහ සබරගමුව පළාත් සභා දෙක ද වේලාසන විසුරුවා ඡන්දය පවත්වන බවද වාර්තා වෙයි. ඡන්දය පැවැත්වෙන කතාවල සත්‍යතාවක් ඇති බව ජනාධිපතිතුමාත් විපක්ෂ නායකයාත් දක්වන ප්‍රතිචාරවලින් පෙනේ. උතුරු මැද පළාත් සභාව වේලාසන විසුරුවා ඡන්දය නොපවත්වන ලෙස ඉල්ලමින් එජාප පළාත් සභා මන්ත්‍රීවරයකු අධිකරණය හමුවට ගොස් තිබේ. මැතිවරණ පැවැත්වීම වැළැක්වීමට පියවර නොගත යුතු බව විපක්ෂ නායක රනිල් වික්‍රමසිංහ මහතා කියා සිටියේ ඉන්පසුවය. මැතිවරණ පැවැත්වීමට එරෙහිවීම විපක්ෂයක් විසින් නොකළ යුතු බව ජනාධිපති මහින්ද රාජපක්ෂ මහතා ද ප්‍රකාශ කර ඇත්තේ අතීත අත්දැකීම් තුළිනි.1977 පිහිටු වූ ජේ. ආර්. ජයවර්ධන ආණ්ඩුව අවුරුදු 17ක් ඡන්ද ජන්නේ නැත. ඡන්ද ගන්නට කළ හැකි හැම දෙයක්ම කළේය. එහෙත් ඡන්ද දුන්නේ නැත. ඡන්දයක් දුන්නත් එයින් දිනන්නට විපක්ෂයට ඉඩදුන්නේ නැත. 1982 ජනමත විචාරණය හොඳම උදාහරණයයි. කළගෙඩි – ලාම්පු සෙල්ලම යනුවෙන් අමුතු නමක් හැදුනේ ද ඒ ඡන්දයේ දී යූ.ඇන්.පී. ආණ්ඩුව කළ හොර මගඩි ඒතරමටම වැඩි නිසාය.2005 බලයට පත් වූ මහින්ද රාජපක්ෂ මහතා ගත වූ කාලය තුළ සියලු මැතිවරණ විපක්ෂයට ලබා දුන්නේය. ඒත් විපක්ෂය දිනුවේ නැත. එක්සත් ජාතික පක්ෂයේ ඡන්ද පදනම කඩා වැටුණේය. ජනතා විමුක්ති පෙරමුණට බහින කලාව උදාවිය. අවසාන ප්‍රතිඵලය වූයේ ආණ්ඩුව හෙවත් එක්සත් ජනතා නිදහස් සන්ධානයේ ඡන්ද පදනම බලා සිටිය දී ඉහළ යාමය. සන්ධානයට පාර්ලිමේන්තුව තුළ තුනෙන් දෙකක ඡන්ද බලයක් හිමිවිය. ශ්‍රී ලංකා නිදහස් පක්ෂයෙන් පමණක් මන්ත්‍රීවරු 126ක් පත්වූහ.උතුරු මැද - සබරගමුව සහ නැඟෙනහිර පළාත් සභා මැතිවරණ තිබ්බත් දිනන්නේ් ආණ්ඩුවය. පොඩි පොඩි අමාරුකම් තිබුණත් මහින්ද රාජපක්ෂගේ දේශපාලන නායකත්වය පිරිහී නැත. ඔහු ජනතාවගේ ජනප්‍රිය නායකයාය. ඒ නිසා ජයග්‍රහණයට හෝ පරාජයට හෝ මුහුණදීමට එක්සත් ජාතික පක්ෂය ද එක පක්ෂයක් සේ සංවිධාන වී ඡන්ද සටන ආරම්භ කළ යුතුය. එසේ නැතිව “ඡන්දය දූෂිතයි. එකවර සියලු ඡන්ද තිබ්බොත් අපි දිනනවා. හොර ඡන්දවලින් ආණ්ඩුව දිනුවා” ආදි වශයෙන් බහුබූත කතා නවතා දැන් විපක්ෂය කළ යුත්තේ ඡන්දයට මුහුණදීමය.වෙඩි හඬ නිහඬ වීහෙටට වසර තුනයිවර්ෂ දෙදාස් නවයේ මැයි 19 වෙනිදා දක්වා උතුර - නැෙඟනහිර පමණක් නොව රටම හෙල්ලූ ප්‍රභාකරන්ගේ ත්‍රස්තවාදය අංගවිකල කළා නොව සදාකාලිකව අක්‍රීය කළහ.වෙඩි හඬ නිහඬ විය. ගත වූ වසර තුනේදී බෝම්බයක් පිපිරුවේ නැත. ඒ නිසා මර ළතෝනිය ඇසුනේම නැත. අපේ රණවිරුවන් ලෝකයේ අංක එකේ ත්‍රස්තවාදයත් අංක එකේ ත්‍රස්තවාදියාත් මුළුමණින්ම අඩපණ කිරීමට සමත්වීම බොහෝ දෙනකුට අදහන්නට බැරි විය.දේශපාලන නායකත්වය ඍජුව සිටියේ ය. යුද බිමේ යුද අණ නිසි ලෙස දෙන්නට අවශ්‍ය ගිනි අවිය නිසි කලට අතට ලැබුණි. රණවිරු කොල්ලෝ ඉදිරියටම ගියහ. අධිෂ්ඨානය දැඩි විය. ඉදිරියට තැබූ අඩිය සතුරාට බියේ ආපස්සට ගත්තේ නැත. 2009 මැයි 19 වෙද්දී මාතෘ භූමිය නිදහසේ හුස්ම ගත්තේ ය. සාමයේ හඬ දසත පැතිරී ගියේ ය. රාජ්‍ය නායකයා කටුනායකදී ගුවන් යානයෙන් බැස මාතෘ භූමිය සිප ගත්තේ ය. එය බලා සිටි සමස්ත ශ්‍රී ලංකා වාසී ජනතාව සතුටු කඳුළු හෙළූහ.රතිඤ්ඤා හඬ හැමතැනකම ඇසුණේ ය. හැම නිවෙසකම නොව හැම නගරයකම , හැම වීදියකම, හැම හන්දියකම කිරි බතක් ඉදුණේ ය.මිනිසකු මැරුණ විට කිරිබත් කන්නට තරම් අපේ මිනිස්සු කුහක නොවෙති. කුරිරු නොවෙති. එහෙත් රටක් හෙල්ලූ - රටක් හැඬ වූ - මවට දරුවන් අහිමිකළ - බිරියට සැමියා අහිමි කළ සැමියාගෙන් බිරිය වෙන් කළ ඒ මිනීමරුවාගෙන් ගැලවීම තරම් සහනයක් අපට ලැබුණ නිසා කිරිබත් කෑල්ලක රස බලා - රතිඤ්ඤා කරලක් පත්තු කිරීම කුහක කමක් නොවේ. කුරිරු ක්‍රියාවක් නොවේ.රටක් බෝම්බයෙන් නිදහස් කර ගත් වීර රණවිරුවෝ යුද්ධයටත් වඩා වේගයෙන් උතුර - නැඟෙනහිර වෙනස් කළහ. යුද්ධය පැවැති සමයේ තිබුණ උතුර ද මේ යැයි අසන තරමටම උතුර ලස්සන කරන්නට අමුතු වියදමක් ගියේ නැත. යුද්ධය ජයගන්නට අවියට වැය කළ ලක්ෂ ගණන් මුදල් වෙනුවට රණවිරු දහදියෙන් උතුරේ කර්කශ පොළොව රන් බවට පෙරළුවේ ය.රණවිරුවෝ කොළඹ පරිසර යුද්ධය ජය ගනිතිඋතුරේ පමණක් නොව යුද්ධය ජයගත් රණවිරුවෝ කොළඹ පරිසර යුද්ධය ජය ගත්තේ යුද්ධ මෙහෙය වූ ගෝඨාභය රාජපක්ෂ පරිසර යුද්ධයටද නායකත්වය දුන් බැවිනි.උතුරේ අඩි ගණන් උස පස්කඳු පොළොව සමතලා කළා ‍ෙස්ම කොළඹ නගරයේ කුණු කඳු සුළඟේ ගියා සේ අතුරුදහන් කෙරුණි. ජරා වතුර උතුරා ගැලූ කුණු කාණු - ගලි සියල්ල පිරිසුදු කළේ උතුරේ මඩ ගොහොරු තරණය කළ රණවිරුවන්මය.යුද්ධය අවසාන නම් හමුදාව වැඩක් නැතැයි කියන අකෘතඥයන් රණවිරුවන්ගේ වත්මන් මෙහෙයුම අගය කළ යුතුය. රණවිරුවා හැමදාමත් රටට බරක් නැති සම්පතක් බව හිතන්නට අපේ මිනිසුන් හුරු විය යුතුය. උතුරේ යුද්ධය නිමා වී වසර තුනක් පිරෙන හෙට දවසේ ගාලු මුවදොරදී රණවිරුවන් දක්වන දස්කම් දැක බලා ගෙන අපි එක්ව ඔවුන්ට ආශිර්වාද කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=f1205182</link>
    <topic/>
    <author>නිශ්ශංක දිද්දෙනිය</author>
    <content>නිශ්ශංක දිද්දෙනිය, වේදිකා නාට්‍ය කලාව හා සැබැදුණු නාමයකි. අඩසියවසකට ආසන්න කාලයක් දිවයිනේ නාට්‍ය කලා කේෂ්ත්‍රයේ නියුතු කලාකරුවකු වශයෙන් ලැබූ අත්දැකීම් හා කරන ලද පර්යේෂණ ආශ්‍රයෙන් සුවිශේෂි කටයුත්තක ඔහු නිරතව සිටී. මේ ඒ පිළිබඳ ඔහු සමඟ කළ සාකච්ඡාවකි.කාලයක් තිස්සේ අපේ රටේ ජනප්‍රියව තිබූ නාඩගම්, නූර්ති, ටීටර් ගීත සංරක්ෂණය කර නව පරපුරට ඒවා හඳුන්වාදීම පිළිබඳව වසර ගණනාවක් තිස්සේ මගේ හිතේ අදහසක් තිබුණා. එය මල්ඵල ගැනීමක් ලෙස මේ මස 23 වැනිදා කොළඹ බිෂොප් විද්‍යාලයීය ශ්‍රවණාගාරයේදී පැවැත්වෙන නූපුර රඟ අභිඥාන මංගල්‍යය හැඳින්විය හැකියි.මෙහිදී සුවිශේෂී කාර්යයන් කිහිපයක් සිදුකෙරෙනවා. ප්‍රධානම අංගය ලෙස මම “සුරඟ පුවත” නමින් වාර්තා රංගයක් ඉදිරිපත් කරනවා. එහි පිටපත රචනා කළේ සුගත් වටගෙදර විසින්. රංග වින්‍යාසයෙන් ප්‍රවීණ රංගවේදී රවිබන්දු විද්‍යාපතින්, සහය අධ්‍යක්ෂණයෙන් ජයලත් මනෝරත්නත්, ගීත නිර්මාණයෙන් කොළඹ විශ්වවිද්‍යාලයේ ජ්‍යෙෂ්ඨ මහාචාර්ය මහානාම වික්‍රමසිංහයන් මේ නිර්මාණය සඳහා සහාය වෙනවා.ඒ වගේම පැරණි නාඩගම්, නූර්ති හා ටීටර් ගීත 32 ක් ඇතුළත් කර නිර්මාණය කෙරුණු සුසර ගී 1 හා 2 ගීත තැටි එළි දැක්වීමත් සිදු කරනවා. පසුගිය කාලයේ මම ‘පුරාතන නාඩගමේ අද්‍යතන ස්වරූපය’ නමින් අදාළ විෂය බද්ධ වූ පර්යේෂණ ග්‍රන්ථයක් රචනා කළා. එය දොරට වැඩීමත් මෙදිනම සිදු කෙරෙනවා.ඒ වගේම කලා ක්ෂේත්‍රයට අනුපමය සේවයක් සිදුකළ ප්‍රවීණ රංගවේදී වසන්ත කුමාර ශිල්පියාට උපහාර පිදීමකුත් සිදුවෙනවා. ඊට අමතරව මේ සමස්ත ක්‍රියාවලි හා සබැඳුණු මගේ වෙබ් අඩවියකුත් මෙදින විවෘත කරනවා. මෙවැනි වැඩසටහන් කිහිපයක් මෙදින පැවැත්වෙනවා.සංයුක්ත තැටි පිළිබඳ කතා කළොත් එහි ගීත 32 ඇතුළත් වෙනවා. ඒ සියල්ලම ඉයුජින්, බැලසන්ත, දහම් සොඬ, ජොහානා වැනි නාඩගම් හා රාමායනය, සිරිසඟබෝ, පද්මාවතී, ධර්මාශෝක , ශ්‍රී වික්‍රම, ජුලා හෙවත් කපටි බෑනා යන නූර්තිවල අන්තර්ගත ගීතයි.‘පුරාතන නාඩගමේ අද්‍යතන ස්වරූපය’ කෘතිය රචනා කළේ මගේ රංගන ජීවිතේ දීර්ඝ කාලීන අත්දැකීම් හා මගේ පශ්චාත් උපාධියේ විෂය මාතෘකා ආශ්‍රයෙන් සිංහබාහු නාට්‍යයේ සිංහබාහු චරිතය අවුරුදු 26 රඟපෑමෙන් ලබාගත් ආශ්‍රයෙන්. මම ලැබූ අත්දැකීම් මෙම කෘතියේ එක් පරිච්ඡේදයක ඇතුළත් වෙනවා. එය නම් කර තිබෙන්නේ සවිසි වසරක සිංහබාහු රංගානුභූතිය හා සබැඳි මගේ කතාව නමින්. ඊට අමතරව “නාඩගම් සංගීතයේ තාල රූප රටා” නමින් තවත් පරිච්ඡේදයක් සහ මගේ කලා ජීවිතේ තොරතුරු ආශ්‍රයෙන් රචිත පරිච්ඡේදයකුත් මෙහි අන්තර්ගත වෙනවා.මෙවැනි කටයුත්තක් කළ යුතුයි යන අදහස 90 දශකයේ සිට මගේ සිතේ තිබුණා. ඒ කාලේ මම ගුරු අභ්‍යාස විද්‍යාල, විද්‍යාපීඨ සහ පාසල්වල වැඩමුළු සහ දේශන පැවැත්වූවා. එහිදී මට හිතුනා අපෙන් පසුව මේ ඥානය අලුත් පරම්පරාවට ගෙනයන්න කිසියම් වැඩපිළිවෙළක් සකස් කළ යුතු බව. අපේ සංස්කෘතිය හා බැඳුණු මේ මහා කලා නිර්මාණ වත්මන් ජනප්‍රිය රැල්ලට හසුවෙලා. නැතිවී යන්න දෙන්න බැහැ. එනිසා ගීත, අත්දැකීම් හා නාට්‍ය අනුසාරයෙන් ආස්වාදනීය අන්දමට නව පරපුර වෙත ගෙනයාමේ අරමුණින් තමයි මෙවැනි ප්‍රසංගයක් සංවිධානය කළේ.නුපුරා රග අභිඥාන මංගල්‍යයේදී දේ්ශීය නාට්‍ය කලාව වෙනුවෙන් සුවිශේෂී මෙහෙවරක් සිදු කළ ප්‍රවීණ රංගවේදී වසන්ත කුමාරයන්ට උපහාර පිදීමට අපි බලාපොරොත්තු වෙනවා. මේ වන විට 90 වැනි වියේ පසුවන ඔහුගෙන් දේශීය නාට්‍ය කලාවට ඉටු වූ සේවය බොහෝ දෙනෙක් දන්නේ නැහැ. ඒ වගේම අමතක වෙලා ගිහින්. දේශීය නාට්‍ය කලාවේ සුවිශේෂී සන්ධිස්ථානයන් සනිටුහන් කළ මනමේ සහ සිංහබාහු නාට්‍යයන්හි නර්තන නිර්මාණ ශිල්පියා ලෙස කටයුතු කළේ වසන්ත කුමාරයන්.ඔහු උඩරට නර්තන කලාව මැනවින් හදාරා පසුව භාරතයේදී ලෝ ප්‍රකට කථකලි වැනි නර්තනයන් ප්‍රගුණ කළ දක්ෂයෙක්. අපේ නාට්‍ය කලාවටම ආවේණික ආකාරයට නර්තන නිර්මාණයන් සිදු කළ නිසා මනමේ සිංහබාහු වැනි නාට්‍යයන්හි නර්තනයන් ප්‍රේක්ෂකයන්ට අදටත් මතකයි. ඒ නිසා නාට්‍ය කලාවට සිදු කළ මහා මෙහෙවර අගය කිරීමක් වශයෙන් තමයි වසන්ත කුමාර මහතාට මේ උපහාර පිදීම සිදු කරන්නේ.මුලින් මම අදහස් කළේ සංයුක්ත තැටි එළිදැක්වීමට පමණයි. නමුත් මට විශාල පිරිසකගේ අනුග්‍රහය ලැබුණු නිසා මේ කටයුත්ත පුළුල් කරන්න මට හැකි වුණා. මෙම ප්‍රසංගය සංවිධානය කරනු ලබන්නේ පේරාදෙණිය විශ්වවිද්‍යාලයීය විද්‍යාර්ථීන්ගේ සංගමය, නෝර්වේජියානු තානාපති කාර්යාලය හා ජයලත් මනෝරත්න රංග මණ්ඩපය යන සංවිධානවල සහයෝගයෙන්.ඊට අමතරව මා අධ්‍යාපනය ලැබූ පැල්මඩුල්ල ගන්කන්ද මධ්‍ය මහා විද්‍යාලයේ ආදි ශිෂ්‍ය සංගමයත් ඊට දායක වෙනවා. ඒ වගේම සෙලින්කෝ ඉන්ෂුවරන්ස් සමාගමේ නියෝජ්‍ය සාමාන්‍යාධිකාරී විජිත ගුණරත්න මහතා සහ රංජිත් පතිරණ මහතාගේත් විශේෂ සහයෝගය ලැබෙනවා.මෙහි පූර්ව පුහුණුවීම් කටයුතු සිදු කිරීමට ස්ථානයක් නොමැතිව සිටියදී පැපිලියානේ සුනේත්‍රාදේවී පිරිවෙනේ ධර්ම ශාලාවේ එම පුහුණුවීම් කටයුතු සිදු කිරීමට ඉඩ ප්‍රස්ථාව ලබාදුන් මැදගොඩ අභයතිස්ස ස්වාමීන් වහන්සේත් කෘතවේදීව සිහිපත් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=f1205183</link>
    <topic>තිස් වසරක අඳුර දුරු කළ නොසැලෙන නායකත්වය</topic>
    <author/>
    <content>මේ ගෙවෙමින් පවතින්නේ ශ්‍රී ලංකාවේ ස්වර්ණමය යුගයක ආරම්භක කාලවකවානුවයි. ලක්‍ෂයකට අධික ජීවිත ගණනාවක් විනාශ කරමින් ඒ හා සමාන පිරිසකගේ ජීවිත සදාකාලිකවම ආබාධිත තත්ත්වයකට පත් කරවමින් ප්‍රභාකරන් නැමැති ලේ පිපාසිත නායකයා ප්‍රමුඛ එල්. ටී. ටී. ඊ. සංවිධානය සිය උග්‍ර බලලෝභීත්වය උදෙසා තමන්ගේම ජනනායකයන් ඇතුළු දේශපාලන නායකයින් විශාල පිරිසක් ද, ආගමික නායකයන් ඇතුළු පිරිසක් ද ඝාතනය කරමින් පුංචි ශ්‍රී ලංකාවේ ඉදිරි ගමන දශක තුනක් ආපස්සට හැරවිණි. මේ සුන්දර පාරාදීසය කඳුළු සලන්නන්ගේ දිවයිනක් බවට සමස්ත රටම රටවැසියන්ට මහා දැවැන්ත ඛේදවාචකයක සිරගත කරගෙන සිටි වේලුපිල්ලේ ප්‍රභාකරන් නැමැති දුෂ්ට ලේ පිපාසිත මිනිසා සහ ඔහුගේ මිනීමරු සංවිධානය සදහටම මේ භූමියෙන් අතුගා දමා තෙවසරක් ගෙවී ගියේය. මේ සමරන්නේ අභිමානවත් දිනයයි.අද මේ ඓතිහාසික දිනය සමරන දවසේ බොහෝ දෙනෙකුට අමතකව ඇති ඒ බිහිසුණු යුගයේ අඳුරු මතක එකක් දෙකක් හෝ නැවත ආවර්ජනය කිරීම හෙට දිනයේ රට භාර ගැනීමට සිටින දරු පරපුරට හෝ වැදගත් වනවා නිසැකය.1976 මැයි 5 වැනිදා එල්. ටී. ටී. ඊ. සංවිධානය බිහි වන්නේය. උමා මහේෂ්වරන් නමැති තරුණ මිනුම්දෝරුවා එම සංවිධානයේ නායකත්වය දරන්නේය. එහි සන්නද්ධ අංශය බාර වන්නේ වේලුපිල්ලේ ප්‍රභාකරන්ටය. ඒ සන්නද්ධ අංශය බාරවන්නේ වේලුපිල්ලේ ප්‍රභාකරන්ටය. ඒ සන්නද්ධ නායකයා 1975 මැයි 27 වන දින එවකට යාපනය නගරාධිපති වූ ඇල්ප්‍රඩ් දොරේඅප්පා ඝාතනය කරමින් එල්. ටී. ටී. ඊ. යේ සන්නද්ධ නායකත්වයට සුදුසුකම් ලබන්නේය.1979 වසරේදී සංවිධානයේ ඇති වූ අභ්‍යන්තර ගැටුමක් හේතුවෙන් උමා මහේෂ්වරන් ඉවත් වූ පසු එල්. ටී. ටී. ඊ. නායකත්වය භාර ගන්නා වේලුපිල්ලේ ප්‍රභාකරන් ඒ සමඟම මිනිස් ජීවිත දඩයම් ආරම්භ කරන්නේය.1983 ජූලි මාසය ශ්‍රී ලංකාවට මෙන්ම ජාත්‍යන්තරයට ද අමතක නොවන මාසයක් විය. ඒ ප්‍රභාකරන් තම පරම මිතුරා වූ චාල්ස් ඇන්තනිගේ ඝාතනය පිළිබඳ පළිගැනීම සඳහා ශ්‍රී ලංකා යුද හමුදාවට ප්‍රහාරයක් එල්ල කිරීමය. මේ ප්‍රහාරයෙන් ලුතිනන් වාස් ගුණවර්ධන ඇතුළු සෙබළුන් දහතුන් දෙනෙක් ජිවිතක්‍ෂයට පත් වූහ. මේ ප්‍රහාරයත් සමඟම දකුණේ මහා කැළඹීමක් ඇති වූ අතර එහි ප්‍රතිඵලය වූයේ 1983 කළු ජූලිය නිර්මාණය වීමය. මේ සිදුවීමත් සමඟම එල්. ටී. ටී. ඊ. යට ඉන්දියාවේ පූර්ණ ආශීර්වාදය හිමි විය. විදෙස්ගතව සිටි දෙමළ ජනතාව ද එල්. ටී. ටී. ඊ. ය වෙත තම ආධාර උපකාර ලබා දීමට ක්‍රියා කළේය.මේ සිදුවීම් මාලාවත් සමඟම නව පණක් ලැබූ කොටි ත්‍රස්තවාදීන් අවි බලයෙන් සහ සාමාජික බලයෙන් පොහොසත් වෙමින් ක්‍රමයෙන් උතුරු පළාතේ ප්‍රචණ්ඩත්වය වපුරන්නට මුලපුරන්නේය.දෙමළ ජනතාවට විමුක්තිය උදාකිරීමට යැයි වහසි බස් දොඩවමින් තම ඊළාම් සිහින ගමන ඇරැඹූ ප්‍රභාකරන් තම මතයට පිටින් අදහස් දැක්වූ, තම ගමනට අභියෝගයක් වූ තම ගමනට බාධාවක් වූ දෙමළ නායකයන් ද, බුද්ධිමතුන් ද ජනතාව ද මරා දැමූයේ කිසිදු බිය සැකයකින් තොරවය.යාපනය දිස්ත්‍රික් මන්ත්‍රී ඒ. ත්‍යාගරාජා, වී. ධර්මලිංගම්, කේ. අලාලානාන්දරම්, ඩබ්. කේ. යෝගසංගරී, පී. තිරිබාකරන් යන අය ද මඩකළපුව මන්ත්‍රී සෑම් තම්බිමුත්තු, ඒ. තංගතුරෙයි, යාපනය නගරාධිපති සරෝජිනි යෝගේෂ්වරන්, ආචාර්ය නීලන් තිරුචෙල්වම්, කේතීෂ්වරන් ලෝගනාදන්, ටී. මහේෂ්වරන්, ඊ. පී. එල්. එෆ් නායක පද්මනාභ ඇතුළු දෙමළ දේශපාලන ක්‍රියාකාරීන් හා නායකයන් ප්‍රභාකරන්ගේ රුදුරු ගොදුරු බවට පත් වූහ.මෙලෙස දිගින් දිගටම ප්‍රහාර එල්ල කරමින් තම බල ප්‍රදේශ ව්‍යාප්ත කරමින් නවීන අවි ආයුධවලින් පෝෂණය වෙමින් ප්‍රභාකරන් ගෙන ගිය ඊළාම් සටනේ උච්ඡතම අවස්ථාව උදා වන්නේ 2002 වසරේදීය. එවර ඊනියා සටන් විරාම ගිවිසුමක් හරහා උතුරු නැඟෙනහිර පාලනය ප්‍රභාකරන්ට ලියැවිල්ලකින් ලියාදීම සිදු වන්නේය. ඒ අනුව එල්. ටී. ටී. ඊ. යට තම බල ප්‍රදේශවල පොලිසි, බැංකු, උසාවි වැනි පරිපාලන ආයතන ස්ථාපිත කර ගනිමින් වෙනම රාජ්‍යයකට අවැසි බොහෝ දේ සකසා ගත්තේය. ගුවන් යානා හිමි ලෝකයේ පළමු ත්‍රස්තවාදී සංවිධානය බවට පත්වන ප්‍රභාකරන් ඇතුළු එල්. ටී. ටී. ඊ. සංවිධානය යළි කිසිදු අයුරකින් පරාජය කළ නොහැකිය යන මතය සමාජය තුළ ස්ථාපිත වෙද්දී රටේ පිනට, ජාතියේ වාසනාවට, ශශ්‍රී ලංකාවේ ගමන් මඟ වෙනස් කළ යුතු වෙනස් කළ හැකි දේශමාමක, ජාතිමාමක, දේශහිතෛෂී ජන නායකයෙක් රට භාර ගත්තේය. ඒ ජනාධිපති මහින්ද රාජපක්‍ෂ මහතාය.2005 නොවැම්බර් 17 ශ්‍රී ලංකාවට බලාපොරොත්තු තැබූ දිනය උදා වන්නේය. දකුණේ් ගිරුවාපත්තුවෙන් පැමිණි මේ අනාගත නායකයාට ජනතාව රට බාර දෙන්නේ එකම බලාපොරොත්තුවක් තම සිත්හි පොදි බැඳගෙනය. ඒ රුදුරු ත්‍රස්තවාදයෙන් රට මුදාගෙන නිදහස් ශ්‍රී ලංකාවක් උදා කර ගැනීමේ බලාපොරොත්තුවෙනි. මේ වීරෝදාර නායකයා තම පළමු ජාතිය අමතා කළ කතාවේදීම පැවැසුවේ රට බේරාගෙන ජනතාවට නිදහස් අරුණලු ගෙන එන බවකි. ගතවූයේ කෙටි කාලයකි. රට බේරාගැනීමේ අරමුණට ජනපති ක්‍රමයෙන් සේන්දු වෙමින් සිටියේය.මෙතෙක් බලයේ සිටි ජනාධිපතිවරු මෙන් ජනාධිපති මහින්ද ද පළමුව සාකච්ඡා මාර්ගයට පිවිසුණි. නමුත් සාකච්ඡාවෙන් ප්‍රශ්නය බේරා ගැනීමට ප්‍රභාකරන් සූදානම් නොවන බව පෙනෙන්නට විය.මාවිල්ආරු සොරොව්ව වසා දමා ජනතාවට ජලය ලබා ගැනීමට නොදී ප්‍රභාකරන් තම අණසක පැතිරවීම ආරම්භ කළේය.මේ සමඟම 2006 ජූනි 26 වනදා ශ්‍රී ලාංකික ජනතාව මහත් බලාපොරොත්තු තබා සිටි එල්. ටී. ටී. ඊ. ය වැනසීමේ පළමු වෙඩි මුරය ඇරැඹුණි. ලෝකයම විස්මයට පත්කළ එය මානුෂීය මෙහෙයුම නම් විය.මෙයින් නොනැවතුණු මේ මිනීමරු රැල සිංහල සමාජයේ දේශපාලන නායකයන් රැසක් ද, තම ගොදුරු බවට පත් කර ගත්හ. හිටපු ජනාධිපති රණසිංහ ප්‍රේමදාස, ලලිත් ඇතුලත්මුදලි, ගාමිණි දිසානායක, රන්ජන් විජේරත්න, වීරසිංහ මල්ලිමාරච්චි, ජී. එම්. ප්‍රේමචන්ද්‍ර, ගාමිණී විජේසේකර, ඔසී අබේගුණසේකර, සී. වී. ගුණරත්න, ද. මු. දසනායක, ලක්‍ෂ්මන් කදිරගාමර්, ජෙයරාජ් ප්‍රනාන්දුපුල්ලේ යන අය ඒ අතරින් පෙරමුණේම සිටිති.ඉන්දියාවේ කීර්තිමත් අගමැතිවරයකු වූ ද, එල්. ටී. ටී. ඊ. සංවිධානයට උදව් උපකාර කළ රජිව් ගාන්ධිව මරා දැමීමට ද ප්‍රභාකරන් කටයුතු කළේය.ශ්‍රී ලංකා යුද හමුදාවේ කීර්තිමත් රණවිරුවන් වූ සෙන්පති ඩෙන්සිල් කොබ්බෑකඩුව, විජය විමලරත්න, පාරමී කුලතුංග, නාවික හමුදාපති ක්ලැන්සි ප්‍රනාන්දු ඇතුළු ජ්‍යෙෂ්ඨ නිලධාරීන් රැසක් ද මේ ලේ පිපාසිතයන්ගේ ගොදුරු බවට පත් වූහ.මුළු ලොවටම මේ පාපතර නායකයන්ගේ කෲරත්වය හෙළි කරමින් අරන්තලාවේ භික්ෂු ඝාතනය, ශ්‍රී දළදා මාලිගාවට එල්ල කළ ප්‍රහාරය, ශ්‍රී මහ බෝධිය අසලට එල්ල කළ ප්‍රහාරය හා දිඹුලාගල නාහිමි ඝාතනය මේ අවස්ථාවේදී පෙන්වා දිය හැකිය.ප්‍රභාකරන් ඇතුළු තම සගයන් ඊනියා ඊලාම් රාජ්‍යය උදෙසා ම්ලේච්ඡ ඝාතන කිහිපයක් ද මේ විජයග්‍රහණය සමරන මොහොතේ මෙසේ පෙළගස්වන්නේ එදා ගෙවූ ඒ බිහිසුණු යුගය කෙතරම් නම් දරුණු වීද යනු සිහිකරලීමටය. අනුරාධපුර දිස්ත්‍රික්කයේ පදවිය ප්‍රදේශයේ පිහිටි ඩොලර් ෆාම් සහ කෙන්ට් ෆාම් කොටි නඩයේ මුල්ම ප්‍රහාරයට ලක්වූ සාමාන්‍ය ජනයා විසූ ගම්මානය විය. එහිදී වැසියන් 62 ක් මරා දැමීය. ඉන් නොනැවතුණු ඔවුන් තවත් ගම්මාන රැසක ජනකාය කපා කොටා වෙඩි තබා මරා දැමූහ. ඒ අතරින් කෝකිලායි ජනපදයට එල්ල කළ ප්‍රහාරය, සේරුවිල දෙහිඅත්ත ගම්මානය, ත්‍රිකුණාමලය ආනන්දකුලම් ගම්මානය, හබරණ ත්‍රිකුණාමල පාරේ ප්‍රහාරය, පල්ලියගොඩැල්ල අහමද්පුර මුස්ලිම් ගම්මානයට, මඩු වන්දනාවේ ගිය බැතිමතුන්ට එල්ල වූ ප්‍රහාරය, එරාවූර් මුස්ලිම් ප්‍රහාරය, කැබිතිගොල්ලෑව බස් රථයේ ප්‍රහාරය, පිටකොටුවේ බස් බෝම්බය, දෙහිවල දුම්රිය බෝම්බය, මහ බැංකු ප්‍රහාරය ආදී විශාල ගණනකි. මෙම ප්‍රහාරවලින් මියගිය අහිංසක වැසියන් ගණන දහස් ගණනකි.ත්‍රිකුණාමලය 22 වැනි සේනාංකාධිපති මේජර් ජෙනරාල් සමරසිංහ, 222 බල සේනාධිපති ලුතිනන් ජෙනරාල් සරත් විජේසිංහ යටතේ් ඇරැඹූ මෙම මෙහෙයුමට විශේෂ බළකා සහ යුද හමුදා කොමාන්ඩෝ බළකාය ද එක්විය. එල්. ටී. ටී. ඊ. යේ පුරසාරම් පුස්සක් බවට පත්කරමින් වීරෝදාර හමුදාවෝ අගෝස්තු 8 වනදා මාවිල්ආරු සොරොව්ව විවෘත කළේ කොටින්ට හොඳ හැටි බැට දීමෙනි. ඉන් අනතුරුව මුතූර්, කට්ටපරිච්චාන්, සාම්පූර්, මඩකළපුව, වාකරේ, තොප්පිගල ඇතුළු නැඟෙනහිර පළාතේ සියලුම කොටි කඳවුරු වනසා දමා නැඟෙනහිර ප්‍රදේශයේ බලය සම්පූර්ණයෙන් ශ්‍රී ලංකා හමුදාවේ අණසකට යටත් කර ගත්තේය.ඉන් අනතුරුව ආරක්‍ෂක හමුදාවෝ වන්නිය අත්පත් කර ගැනීමේ සටන ඇරඹීය. මේ ඇරැඹි මන මන්නාරම, කිලිනොච්චිය, අලිමංකඩ සහ මුලතිව්, අවසානයේදී වෙල්ලමුල්ලිවයික්කාල් ප්‍රදේශයෙන් අවසන් කරන්නට ශ්‍රී ලංකාවේ වීරෝදාර හමුදාවෝ සමත් වන්නේය. ඒ අනුව ලෝකයේ අංක එකේ ත්‍රස්තවාදී සංවිධානයක් ලෙස ප්‍රකටව සිටි ලෝකයේ බිහිසුණුම මිනිසුන්ගෙන් එක් පුද්ගලයෙක් ලෙස නම් දරා සිටි උතුරු නැඟෙනහිර පළාත් එක්කරමින් ඊළාම් රාජ්‍යයක් පිහිටුවීමේ සිහිනයේ ගිලුණු වසර 30 කට ආසන්න කාලයක් රටම භීෂයෙන් ගිල්වා ගෙන සිටි වේලුපිල්ලේ ප්‍රභාකරන් ඇතුළු කොටි නඩයේ සියලු බලාපොරොත්තු සුන් කරමින් ප්‍රභාකරන් වෙල්ලමුල්ලිවයික්කාල් මඩ ගොහොරුවේදී මරු වැළඳ ගත්තේ මෙරට ලක්‍ෂ සංඛ්‍යාත ජනතාවගේ සුන් වූ අනාගතයට නැවත බලාපොරොත්තු දල්වමිනි.දශක තුනකට අධික කාලයක් ඇදී ගිය යුද්ධයට තිත තබා මේ රට නැවත එක්සේසත් කිරීමට ක්‍රියා කළ සේනාධිනායක මහින්ද රාජපක්‍ෂ නාමය රන් අකුරින් ඉතිහාසයට එක් වී අවසානය. සෑම කෙනෙක්ම බලාපොරොත්තු වූ රට ගලවා ගැනීමේ මෙහෙයුමට එදා දිරිදුන් අයුරු විශිෂ්ටය. රට තුළින් මෙන්ම විදේශයන්ගේ ද එල්ල වූ දැවැන්ත අභියෝග හමුවේ නොබියව නොසැලී මුහුණ දුන් එතුමා අවසානයේ ලෝකයම විස්මයට පත් කරවමින් විස්මිත මෙහෙයුම නිමා කිරීමට සමත් වූයේ මුළු ලෝකයේ වටිනාම රාජ්‍ය නායකයා තමා බව ලොවටම පසක් කරමිනි.ශ්‍රී ලංකාව නැවත එක්සේසත් කිරීමේ ජනපතිගේ උත්සාහය සාර්ථක කර ගැනීමට උපරිම සහාය ලබා දුන් ආරක්‍ෂක ලේකම් ගෝඨාභය රාජපක්‍ෂ මහතා එදා විස්මිත මෙහෙයුමට අණ දුන් යුද හමුදාපති, නාවික හමුදාපති, ගුවන් හමුදාපති හා පොලිස්පති මෙන්ම සිවිල් ආරක්‍ෂක සේවා ප්‍රධානී මෙන්ම සියලුම බලසේනාධිපතිවරු ඇතුළු ත්‍රිවිධ හමුදා සෙන්පතිවරු ද, වීරෝදාර රණවිරු සෙබළ සියලු දෙනා ද මේ අවස්ථාවේ ඉතාමත් ගෞරවයෙන් සිහිකරනු ලබන්නෙමු. රට වෙනුවෙන් දිවි පිදූ සියලු රණවිරුවන්ට නිවන් සුව ප්‍රාර්ථනා කරන්නෙමු. ආබාධිත තත්ත්වයට පත් වූ රණවිරුවන්ට දීර්ඝායුෂ පතන්නෙමි.රටේ සියලු ජනතාවට සහෝදරත්වයෙන්, සාමයෙන්, සමඟියෙන් එක්වී මාතෘ භූමිය ගොඩනැගීමට දායකත්වය ලබාදිය යුතු කාලය එළැඹ ඇත. ඒ ගමන අපට යා හැකිය. මන්ද අප සතුව නොසැලෙන අභීත නායකත්වයක් හරහා රාජ්‍ය නායකයෙක් සිටින බැවිනි. ඔහු තම දිවි දෙවැනි කොට මේ මාතෘ භූමිය සුරකින්නේය. රටට, ජනතාවට ආදරය කරන නායකයෙකු ලෙස ජනපති මහින්ද රාජපක්‍ෂ මහතා තවත් වසර ගණනාවක් මේ මාතෘ භූමිය තුළ රජකරවිය යුතුය. ජනතාව එය තදින්ම සිත් හි ධාරණය කර ගත යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>18</day>
    </date>
    <link>http://www.dinamina.lk/2012/05/18/_art.asp?fn=f1205184</link>
    <topic/>
    <author>පණ්ඩුක සමරූසේකර</author>
    <content>ගීත හය දහසකටත් වැඩියෙන් තම රසික දනන් හට තිළිණ කළාය. ඒ ගීත සිංහල, හින්දි, දෙමළ, බෙංගාලි, නේපාල්, උර්දු භාෂාවන්ගෙන් ගායනා කළ ඒවා විය. චිත්‍රපට 352 ක පසුබිම් ගීත ගායනා කළාය. ඉන් 19 ක් දෙමළ චිත්‍රපට විය. ඇය චිත්‍රපට සංගීත අධ්‍යක්ෂවරියක් ද වන්නීය. ඕ නමින් සුජාතා අත්තනායකය. එසේ නැතහොත් විශාරද සුජාතා අත්තනායකය.සිය උපන් බිමට දශක 60 ක් මධුර ස්වරූයෙන් මහත් ආනන්දයක් එක්කළ මේ මහා ගාන්ධර්ව වරිය දශක දෙකකට පසු නැවූතත් සිය රසික දනන් සිය මධුර හඬින් කුල්මත් කරූන්නීය. ඒ මෙම 18 වනදා සවස 6.30 ට “ජීවන විල මැද” නමින් නෙළුම් පොකුණ මහින්ද රාජපක්‍ෂ රඟහලේදීය. මේ සටහන ඒ නිමිත්තෙනි.සුජාතා අත්තනායක ගීත ගායනය ආරම්භ කළේ හිරිමල් ළදැරියක ලෙස වයස අවුරුදු 11 දීය. වයස අවුරුදු 14 වන විට ඕ චිත්‍රපට පසුබිම් ගායනයට එක්වූවාය. ඒ සෝබා චිත්‍රපටයෙනි.එතැන් පටන් චිත්‍රපට 352 ක පසුබිම් ගී ගායනා කළ සුජාතා සරල ගීත, ශාස්ත්‍රීය ගීත, ගී තැටි, කැසට්, සංයුක්ත තැටි සහ ගුවන් විදුලි වැඩසටහන් ආදියට ගීත 6000 කට වැඩියෙන් ගායනා කළාය.ළමා වියේ සිටම ගීත ගායනයට පිවිසි සුජාතා ජනප්‍රිය ගායිකාවක ලෙස වයස අවුරුදු 18 වෙද්දී සංගීතය හැදෑරීමට රජයේ සංගීත විද්‍යාලයට ඇතුළු වූවාය. පසුව ඇය ඉන්දියාවේ ලක්නව් හි සංගීත විද්‍යාලයට ඇතුළු වී ශාස්ත්‍රීය සංගීතය හදාරා සංගීත විශාරද සහතිකය දිනා ගත්තාය.එවකට ශ්‍රී ලංකා ගුවන් විදුලියේ ශාස්ත්‍රීය සංගීත වැඩසටහන් ඉදිරිපත් කළ එකම ගායිකාව වූයේ සුජාතා අත්තනායකය.බටූහිර සංගීතය පිළිබඳවද මහත් දැනුම් සම්භාරයක් ඇති සුජාතා අත්තනායක සංගීත අධ්‍යක්ෂණයෙන් දායක වූයේ බටහිර සංගීතයට අනුව ස්වර ප්‍රස්ථාර සකස් කිරීමෙන් වීම ද විශේෂත්වයක් වන්නේය.සුජාතා අත්තනායක මහත් ජනප්‍රියත්වයට පත් වූයේ ටවර්හෝල් නිළියක වූ සිය මව විමලා කාන්තා ගැයූ ටවර් හෝල් ගීතයක් වන “සාදු දන්ත දා” ගීතයෙනි.සුජාතා අත්තනායක ගුවන් විදුලියේ සිංහල, දෙමළ සේවාවන් හි විශිෂ්ට ශ්‍රේණියේ ගායන ශිල්පිනියක වන්නීය. ඇගේ ගායන විශිෂ්ටත්වය වෙනුවෙන් සරසවි සහ ස්වර්ණ සංඛ සම්මානයන්ගෙන් ද ඈ පිදුම් ලැබුවාය.මෙවන් කුසලතා පිරි අග්‍රගන්‍ය ගායිකාවක වූ සුජාතා අත්තනායකගේ “ජීවන විල මැද” සත්සර ගී ප්‍රසංගය මෙම 18 වනදා සවස 6.30 නෙළුම් පොකුණ මහින්ද රාජපක්‍ෂ රඟහලේ වේදිකා ගතවේ.සුජාතා අත්තනායක එදා මෙදා දශක 6 ක් තුළ ගැයූ සිය ජනප්‍රියතම ගීත 25 ක් මෙහිදී ගායනා කෙරෙනු ඇත. මෙහි සංගීතය මෙහෙයවීම ජගත් වික්‍රමසිංහගෙන් වන අතර සුජාතා අත්තනායක සිය මුණුපුරු මිනිපිරියන් සමඟ ද මෙහිදී යුග ගායනා ඉදිරිපත් කරනු ඇත.සුජාතා අත්තනායක සිය මියුරු සත්සර නද “ජීවන විල මැද” සංගීත ප්‍රසංගය නැරූඹීමට ඔබටද ආරාධනා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n1205191</link>
    <topic>රණවිරුවෝ රු. කෝටි 630ක් රජයට ඉතිරි කර දෙති</topic>
    <author>විජයානි එදිරිසිංහ</author>
    <content>දශක තුනක කාලයක් මෙරට පැවැති යුද්ධය අවසන් කිරීමට පෙරමුණ ගත් අපේ රණවිරුවන් දැන් රට සංවර්ධනය කිරීමේ මෙහෙයුමේ පෙරමුණ ගෙන සංවර්ධන ව්‍යාපෘති දහස් ගණනක් සිය ශ්‍රමයෙන් නිම කැර තිබේ.උතුරු, නැඟෙනහිර පමණක් නොව රට පුරා කැරෙන දැවැන්ත සංවර්ධන ව්‍යාපෘතිවලට රණවිරුවන් දුන් දායකත්වය නිසා රජයට ඉතිරි කර ගැනීමට හැකිවූ මුදල රුපියල් කෝටි හයසිය තිහකට ආසන්න බව ජාතික ආරක්‍ෂාව පිළිබඳ මාධ්‍ය මධ්‍යස්ථාන තොරතුරු අනාවරණය කරයි.යුද්ධයෙන් විනාශව තිබූ උතුරු, නැඟෙනහිර ප්‍රදේශයේ ගේදොර, මංමාවත්, පාලම් බෝක්කු, මහා මාර්ග, වැව්, ජලාස, ගොවිපළ, නගර, රජයේ ගොඩනැඟිලි ඇතුළු සියලු ස්ථාන අලුත්වැඩියා කර නැවත සකස් කිරීම සම්පූර්ණයෙන්ම හමුදාව අතින් ඉටුවී තිබේ.මේ වැඩපිළිවෙළ යුද්ධයෙන් පසු ආරක්‍ෂක අංශ බැරැක්කවලට සිර නොකර ඔවුන්ගේ ශ්‍රමයෙන් රටේ සංවර්ධන කටයුතු කිරීමේ සංකල්පය යටතේ ජනාධිපති මහින්ද රාජපක්‍ෂ මහතාගේ සහ ආරක්‍ෂක ලේකම් ගෝඨාභය රාජපක්‍ෂ මහතාගේ මෙහෙයවීමෙන් ක්‍රියාත්මක කරන ලදී.මේ යටතේ යුද හමුදාවේ සියලු ආරක්‍ෂක බළසේනාංකවලට වෙනමම ව්‍යාපෘති බාරදී ඇත. ඒ අනුව ව්‍යාපෘති දහසකට වැඩි ප්‍රමාණයක් ක්‍රියාත්මක වී තිබේ.යුද්ධයෙන් විනාශවූ ප්‍රදේශවල ත්‍රස්තවාදීන් අතුරා තිබූ බිම් බෝම්බ ඉවත් කිරීමේ ව්‍යාපෘතිය සම්පූර්ණයෙන් බාර වී තිබුණේ යුද හමුදාවටයි. ඒ අනුව ඉතා කෙටි කාලයකදී ඉංජිනේරු බළකායේ මූලිකත්වයෙන් දසදහස් ගණනක් බිම් බෝම්බ ඉවත් කැරිණි.බිම් බෝම්බ ඉවත් කිරීම අන්තර්ජාතික සමාගම්වලට බාර දුන්නේ නම් රුපියල් කෝටි ගණනක් වියදම් කිරීමට සිදුවෙයි. එහෙත් අපේ රණවිරුවන්ගේ දෑතින් එම ව්‍යාපෘතිය සාර්ථකව සිදුවීමෙන් මෙරටට ඉතිරි වූ මුදල රුපියල් කෝටි විසිහතර ඉක්මවයි.කිළිනොච්චි මහා මාර්ගය, ඒ 9 මාර්ගය, කොකාවිල් රූපවාහිනී කුලුන, උතුරේ දුම්රිය මාර්ග, යාපනේ, ඔඩ්ඩුසුඩාන් මාර්ග, කනකරායකුලම් පාලම, කුමනමුලේ, මුලතිව්, නයාරු, කල්කුඩා, පනිච්චන්කේන්, පෙරියමඩු, ධර්මපුරම් පාලම් උතුරේ ප්‍රධාන ව්‍යාපෘති අතර වෙති.යාපනය රෝහල, කෝපායි රෝහල ඇතුළු රෝහල් ගණනාවක අලුත්වැඩියා කටයුතු සිදුවූයේද ත්‍රිවිධ හමුදාවෙනි.උතුරේ පාසල් විශාල ප්‍රමාණයක් යුද්ධයෙන් විනාශවී තිබුණ අතර ඒ සෑම පාසලක්ම අලුත්වැඩියා කැර තිබේ.උතුරු, නැඟෙනහිර පළාත්වල විදුලිය සැපයීම නව නිවාස ඉදිකිරීම, පෙර පාසල් ඇතුළු දෑ සකස් කිරීම ද හමුදාවෙන් සිදුවිය.උතුරු, නැඟෙනහිර පළාත්වල අලුත්වැඩියා කර සකස් කැරුණු කෝවිල් ප්‍රමාණය 18කි.යුද්ධය නිසා විනාශවී බිම පෙරළා දමා තිබූ විශාල වතුර ටැංකි ගණනාවක් අලුත්වැඩියා කළ රණවිරුවෝ අරාලිතුඩුව දක්වා වූ ප්‍රදේශයේ තල් බීජ තිස්පන්දහසක් අලුතෙන් සිටුවා ඇත.උතුරු, නැඟෙනහිර සිවිල් ජනතාවට ස්වයං රැකියා කර ගැනීමට අවශ්‍ය සම්පූර්ණ සහයෝගය රණවිරුවන් අතින් ලැබී තිබේ.උතුරු, නැඟෙනහිර එවැනි ශීඝ්‍ර සංවර්ධනයකට සහාය වූ රණවිරුවන් දකුණේ සිදුවූ දැවැන්ත ව්‍යාපෘති රැසක් ද ඉදිකිරීමට මූලිකවී ඇත.ඒ අතරින් දියගම ක්‍රීඩා භූමි ප්‍රදේශය, සූරියවැව, විල්පත්තු, පල්ලේකැලේ ආදී ප්‍රදේශවල ව්‍යාපෘති රැසකටද රණවිරුවන් දායකවී ඇත.පුරන්වී තිබූ කුඹුරු හා ඉඩම් අක්කර පහළොස්දහසක් පමණ වගා කරනු ලැබුවේද මන්නාරම සහල් නැළිය දැවැන්ත කුඹුරු යාය යළි නගාසිටුවීමට සහාය වූවෝද රණවිරුවෝය.ඒ අතර කොළඹ නගරයේ ගොඩනැගිලි අලුත්වැඩියා කරමින් නවීකරණය කිරීම හා කොළඹ හා ඒ අවට භූමිය අලංකාරය වූයේද රණවිරු දෑතිනි. .</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n1205192</link>
    <topic>ඩෙංගු රෝගය සඳහා ප්‍රතිශක්තිකරණ එන්නතක්</topic>
    <author>සිතාරා සේනානි</author>
    <content>ඩෙංගු රෝගය සඳහා ප්‍රතිශක්තිකරණ එන්නතක් හඳුන්වාදීමට සෞඛ්‍ය අමාත්‍යංශය තීරණය කර තිබේ‍.මේ එන්නත ශ්‍රී ලංකාවේ භාවිතා කිරීම සම්බන්ධයෙන් වසංගත රෝග විද්‍යා අංශය මේ වනවිට වැඩිදුර අධ්‍යයනයක් සිදු කරමින් සිටියි.ලෝක සෞඛ්‍ය සංවිධානය මේ එන්නත හඳුන්වාදී තිබේ.ඩෙංගු වෛරසයෙන් පීඩාවට පත් ලෝකයේ බොහෝ රටවල් මේ ප්‍රතිශක්තිකරණ එන්නත භාවිතා කිරීම සම්බන්ධයෙන් මේ වනවිට අධ්‍යයනය කරමින් සිටියි.විශේෂයෙන්ම ඩෙංගු වෛරසයට ඔරොත්තු දීමටත්, ඩෙංගු වෛරසය නිසා සිදුවන මරණ ප්‍රමාණය අවම කර ගැනීමටත් මෙමඟින් හැකියාව ලැබෙනු ඇත. සෞඛ්‍ය ඇමැති මෛත්‍රිපාල සිරිසේන මහතාගේ උපදෙස් පරිදි 2015 සිට ජාතික ප්‍රතිශක්තිකරණ වැඩසටහන මඟින් මේ එන්නත ලබාදීමට සෞඛ්‍ය අමාත්‍යංශය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n1205193</link>
    <topic>මහජනතාවගේ පරිපාලනමය අවශ්‍යතා සපුරන්නට සෙත්සිරි පාය පරිපාලන සංකීර්ණ</topic>
    <author>මහින්ද අලුත්ගෙදර</author>
    <content>රජයේ නගර සංවර්ධන වැඩපිළිවෙළට අනුගතව යමින් රටේත්, මහජනතාවගේත් පරිපාලනමය අවශ්‍යතා සම්පූර්ණ කිරීම වෙනුවෙන් ඉදි කළ " සෙත්සිරිපාය පරිපාලන සංකීර්ණය " දෙවන අදියර ජනතා අයිතියට පත් කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (18) සිදු කෙරිණි.මහල් 14 කින් සමන්විත මෙම පරිපාලන සංකීර්ණය ඉදි කිරීම වෙනුවෙන් වැයකර ඇති මුදල රුපියල් මිලියන 3500 ක් (රුපියල් කෝටි 350) පමණ වෙයි.ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම මත රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ පූර්ණ අධීක්ෂණය යටතේ ඉදි කෙරුණු මෙම නව පරිපාලන සංකීර්ණය කොළඹ නගරයේ පවතින දැඩි තදබදය අවම කොට මහජනතාවට වඩා විධිමත් හා කාර්්‍යක්ෂම සේවාවක් සැපයීමේ අරමුණ ඇතිව නාගරික සංවර්ධන අධිකාරිය මඟින් ක්‍රියාවට නංවා තිබේ.ඊට අමතරව මෙම පරිපාලන සංකීර්ණය මඟින් රජයේ අමාත්‍යාංශ මෙන්ම විවිධ දෙපාර්තමේන්තු රාශියකට පහසුකම් සැලසෙන අතර මේ වනවිට කොළඹ නගරයේ පවතින අමාත්‍යාංශ හා දෙපාර්තමේන්තු කිහිපයක් එම ස්ථානය වෙත ගෙන ඒමට නියමිතව ඇත.ඒ අනුව ආර්ථික සංවර්ධන, සමාජ සේවා හා සමාජ සංවර්ධන, රාජ්‍ය කළමනාකරණ හා ප්‍රතිසංස්කරණ, සිවිල් ගුවන් සේවා, තාක්ෂණ හා පර්යේෂණ, ජාතික උරුමයන්, විදේශ රැකියා ප්‍රවර්ධන හා සුබ සාධන, සම්ප්‍රදායික කර්මාන්ත හා කුඩා ව්‍යවසාය සංවර්ධන, පුනරුත්ථාපන හා බන්ධනාගාර ප්‍රතිසංස්කරණ යන අමාත්‍යාංශ මෙම පරිපාලන සංකීර්ණය වෙත රැගෙන ඒමට නියමිතව ඇත.ජනාධිපති මහින්ද රාජපක්ෂ මහතා විසින් මුල්ගල තැබූ මෙම පරිපාලන මධ්‍යස්ථානය කඩිනමින් ඉදි කිරීමෙන් අනතුරුව ඒ මහතා විසින්ම විවෘත කිරීමද විශේෂත්වයකි.මෙම අවස්ථාව අමතමින් ජල සම්පාදන හා ජලාපවහන ඇමැති දිනේෂ් ගුණවර්ධන මහතා සඳහන් කළේ මෙය රටේ ජාතික ආර්ථික සංවර්ධන ක්‍රියාදාමයට විශාල ශක්තියක් බවත් රටේ සංවර්ධනය කොළඹට සිරවී නොසිට එයින් ඹබ්බට ගොස් රුපියල් මිලියන 3000 කට වැඩි මුදලක් වැය කරමින් මෙම විවෘත කිරීම අතිශය වැදගත් බවත්ය.මේ ප්‍රදේශයේ වෙනසකට මෙම පරිපාලන සංකීර්ණය හේතුවන බව සඳහන් කළ ඇමැතිවරයා අමාත්‍යාංශ හා දෙපාර්තමේන්තු රැසකට මේ මඟින් පහසුකම් සැලසෙන බවත් ඒ මඟින් ප්‍රවාහන තදබදයටද විසඳුම් ලැබෙන බවත් සඳහන් කළේය.මේ අතර ඒ මහතා සඳහන් කළේ වසර 30 කට පසුව බත්තරමුල්ලේ ඉදිවන උසම ගොඩනැඟිල්ල මෙය බවයි.ආර්ථික සංවර්ධනය අතින් ශ්‍රී ලංකාව ශීඝයෙන් ඉදිරියට යන අවස්ථාවක කොළඹ නගරයේ ඒ ඒ ස්ථාන සංචරක ආකර්ෂණය ඉලක්ක කරගෙන සංවර්ධනය කළ හැකි බවද ඒ මහතා වැඩිදුරටත් කියා සිටියේය.මේ අතර නාගරික සංවර්ධන අධිකාරියේ සභාපති නිමල් පෙරේරා මහතා සඳහන් කළේ ‍ෙම්‍ වනවිට ශ්‍රී ලංකාවේ කුඩා නගර 20 ක් සංවර්ධනය කෙරෙන බවත් කොළඹ නගරයේ අඩු ආදායම්ලාභී පවුල් 68784ක් වෙනුවෙන් නිවාස ඉදිකර දීමේ වැඩපිළිවෙළක් ක්‍රියාත්මක වන බවයි.ඒ යටතේ නිවාස 10000 ව්‍යාපෘතියක් දැනටමත් ක්‍රියාත්මක බව සඳහන් කළ ඒ මහතා මේ වසර අවසන් වනවිට තවත් නිවාස 10000 ව්‍යාපෘතියක් ක්‍රියාත්මක කිරීමට යෝජිත බවද පසුගිය මාසයේදී ඉන්දියාවේ ටාටා සමාගම සමඟ අමෙරිකානු ඩොලර් මිලියන 366 ක ගිවිසුමකට එළඹි බවද පැවසීය.කොම්පඤ්ඤ වීදියේ පිහිටා තිබූ නිවාස 436 ක් ඉදිකිරීම වෙනුවෙන් මෙම අරමුදල ලබාගන්නා බවද ඔවුන් වෙත නිවසක හිමිකම ලබාදෙන තුරු රුපියල් 15000 ක මුදලක් ලබාදෙන බවද හෙතෙම කීවේය.මේ කාර්්‍යයේදී ඉහළ කාර්්‍යභාරයක් ඉටුකළ ජනාධිපති මහින්ද රාජපක්ෂ මහතා වෙනුවෙන් ශ්‍රී ලංකා නාගරික සංවර්ධන අධිකාරිය විසින් විශේෂ තිළිණයක් පිරිනැමීය.ඇමැතිවරුන් වන එස්.බී නාවින්න, ඒ.එච්.එම් ෆවුසි, ප්‍රියංකර ජයරත්න, සී.බී රත්නායක, චන්ද්‍රසිරි ගජධීර, බන්දුල ගුණවර්ධන, විමල් වීරවංශ, මහින්ද අමරවීර, ෆීලික්ස් පෙරේරා, නියෝජ්‍ය ඇමැතිවරුන් වන රෝහිත අබේගුණවර්ධන, නිර්මල කොතලාවල, බස්නාහිර පළාත් ආණ්ඩුකාර අලෙවි මවුලානා, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරු ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n1205194</link>
    <topic>ජාතිය ගොඩනැඟීම රණවිරුවන්ට කරන වටිනාම ගෞරවයයි</topic>
    <author/>
    <content>දේශයේ ආරක්‍ෂාවත්, ස්වාධිනත්වයත් වෙනුවෙන් අසීමිත කැප කිරීමක් සිදු කළ සියලු රණවිරුවන්ට ජාතියේ ගෞරවය බහුමානයෙන් යුතුව පුද කරන බව ජාතික රණවිරු සැමරුම් ජාතික උළෙල වෙනුවෙන් පණිවුඩයක් නිකුත් කරමින් ජනාධිපති මහින්ද රාජපක්ෂ මහතා පවසයි. එහි මෙසේද සඳහන් වේ.මාතෘ භූමියේ නිදහස වෙනුවෙන් දිවි පිදු රණවිරුවන්ට ජාතියේ උපහාරය පුද කරන ජාතික රණවිරු සැමරුම් උළෙලට පණිවිඩයක් නිකුත් කරන්නේ රණවිරුවන් පිළිබඳ වූ අප්‍රමාණ ගෞරවයකින් ද යුතුවය. මවුබිම එක් ධජයක් යටතට ගැනීමට හැකිවීම අප වෙත ගෙන දෙන්නේ අප්‍රමාණ අභිමානයකි. එය ජාතියේම අභිමානය ද වන්නේය.ඒ වෙනුවෙන් යුගයේ දැවැන්තම කැප කිරීම් කළේ ත්‍රිවිධ හමුදාවේ, පොලිසියේ හා සිවිල් ආරක්ෂක බළකායේ රණවිරුවන්ය. ඒ බව අප නැවත නැවතත් සිහි කරන්නේ අප්‍රමාණ ගෞරවයෙන් යුතුවය. උත්තරීතර නිදහස අද මවුබිමේ සකල දිසාවේ පැතිර තිබේ.එය අර්ථවත් කරමින් සැබෑ සංවර්ධනයක් කරා රට පියවර තබා තිබේ. එහිදී ද අප රණවිරුවන්ගෙන් ජාතියට හිමි වන්නේ යෝධ ශක්තියකි. ත්‍රස්තවාදයෙන් රට බේරා ගැනීමට ඔවුන් දුන් ධෛර්යයම ආර්ථිකයෙන් රට ස්වාධීනත්වය කරා තැබූ පියවරට ද ලැබීම ඉමහත් සතුටකි.නිදහස් කළ රට සංවර්ධනයෙන් ආශ්චර්යය කරා නිවැරදි මාවතට යොමුකරමින් ජාතිය ගොඩනැගීම අපගේ අභීත රණවිරුවන්ට දිය හැකි වටිනාම ගෞරවයක් බව මම විශ්වාස කරමි. එසේම විරුවන්ගේ සුබ සාධනය ප්‍රමුඛ කාර්යයක් සේ අප සලකා තිබේ. ඔවුන් වෙනුවෙන්ම වෙන්වූ ගම්මාන බිහි කර ඇත්තේ ඒ නිසා ය.රණවිරුවන්ගේ් දරුවන් වෙනුවෙන් විශේෂ පාසලක් ආරම්භ කිරීම මෙන්ම තවත් බොහෝ වරප්‍රසාද ඔවුන් වෙත ලබා දෙන්නේ ජාතියේ යුතුකම හා වගකීමක් බව හඳුනාගෙනය. රට වෙනුවෙන් කැප වූ මේ සියලු රණවිරුවන්ගේ් පවුල්වල ඥාාතීන්ට ද අපගේ අප්‍රමාණ වූ ගෞරවයත් ආදරයත් පුද කළ යුතුය. දේශයේ ආරක්ෂාවත් ස්වාධීනත්වයත් වෙනුවෙන් අසීමිත කැප කිරීම් කළ සියලු රණවිරුවන්ට ජාතියේ ගෞරවය බහුමානයෙන් යුතුව පුද කරමි. ජාතික රණවිරු සැමරුම් උළෙල සර්වප්‍රකාරයෙන් සාර්ථක වේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n1205195</link>
    <topic>වර්තමාන නිදහස් දිනය මැයි 19 දාය</topic>
    <author/>
    <content>මින් තෙවසරකට පෙර මව් බිමෙන් ත්‍රස්තවාදය සම්පූර්ණයෙන් පරාජය කළ දිනය සියලු ශ්‍රී ලාංකිකයින් යළි උපන් දිනය ලෙස හැඳින්විය හැකි බව අගමැති දි. මු. ජයරත්න මහතා ප්‍රකාශ කරයි.මාතෘ භූමිය දෙකඩ කරවීමට සිහින දකිමින් සිටි ප්‍රභාකරන් ඇතුළු ත්‍රස්තවාදීන් ගේ අවසානය මගින් අපට සිහිපත් කර දෙන්නේ කිළිටි සිතිවිල්ලකට හෝ පාපකාරී සිතකට ලක් භූමිය මත හුස්ම ගැනීමටවත් ඉඩ හසරක් නොමැති බව යැයි ද අගමැතිවරයා පෙන්වා දෙයි.විජයග්‍රහණයේ සැමරුම නිමිත්තෙන් සුබ පැතුම් පණිවිඩයක් නිතුත් කරමින් හෙතෙම මේ බව පවසයි. එහි මෙසේ ද සඳහන් කර තිබේ.සමස්ත ශ්‍රී ලාංකිකයන්ගේ වර්තමාන නිදහස් දිනය හෙවත්, මැයි 19 යෙදෙන “රණවිරු සැමරුම් දිනය” වෙනුවෙන්, මාගේ මේ හෘදයාංගම සුබාශිංසන පිරිනමන්නේ මහත් ගෞරව සම්ප්‍රයුක්ත අභිමානවත් හැඟීමෙනි.හරියටම මීට තෙවසරකට පෙරාතුව උදා වූ ඒ උත්තරීතර දිනය, සෑම ශශ්‍රී ලාංකිකයකුම යළි උපන් දිනය ලෙස හඳුන්වතොත් එය අතිශයෝක්තියක් නොවන බව මාගේ විශ්වාසයයි.අතිගරු ජනාධිපති, සේනාධිනායක, මහින්ද රාජපක්ෂ මැතිඳුන්ගේ වීරෝදාර නායකත්වයත්, මඟපෙන්වීමත් මත, ත්‍රිවිධ හමුදා රණශූරයින්ගේත්, පොලිස් විරුවන්ගේත් ලේ, දහදිය, කඳුළු, මතු නොව ජීවිත පරිත්‍යාගයේ උත්තරීතර අග්‍ර ඵලය ලෙස අප ලබාගත් මේ නිදහස, දිවි හිමියෙන් සුරැකීමට යළි යළිත් සපත වීම, අප වෙනුවෙන් ජීවිත පරිත්‍යාග කළ ඒ රණවිරුවන්ට මේ උතුම් දිනයේ දී කරනු ලබන උතුම්ම ගෞරවය බව මේ මොහොතේ ප්‍රකාශ කරමි.ජිනීවා හි මානව හිමිකම් කවුන්සිලය හමුවේ ශ්‍රී ලංකවට එරෙහි අසත්‍ය චෝදනා නගමින් ජාත්‍යන්තර උගුල් අටවන්නන්ට ද මේ රණවිරු සැමරුම් දිනයේ දී පසක් කර දිය යුත්තේ, අප ශ්‍රී ලාංකික ජාතිය, කුමන බලවේග පිවිසියද එදා මෙන්ම, අදත් හෙටත් නොසැලෙන ජාතියක්ම වන බවය.අප දැන් නිදහස් ශ්‍රී ලාංකිකයින් පමණක් නොවේ, කිසිවකුටත් යටත් නොවන, නිදහස් ජාතියකි. ඒ ජාතිය, මේ ධරණිතලයේ උපන් සිංහල, දෙමළ, මුස්ලිම්, බර්ගර් යන සියලු ජනවර්ගයාගෙන් සැදුම් ලත් එකකි. ඒ මහා ශ්‍රී ලාංකීය ජාතියට සියලු සතුරු බලවේග පරාජය කළ හැකිවා මෙන්ම, රටේ සංවර්ධන සංග්‍රාමය ද ඉහළින්ම ජය ගැනීමට ශක්තිය තිබෙන බව මාගේ ඒකායන විශ්වාසයයි.මිනීමරු කොටි ත්‍රස්තවාදයෙන්, රට, ජාතිය බේරා ගැනීමට දිවි හිමියෙන් ඇප, කැප වූ සියල්ලන්ටම, සියලු රටවැසියන් වෙනුවෙන්, අප රජය වෙනුවෙන්, මම යළි, යළිත් හිස නමා ගෞරවාචාරය පුද කරමි.  සියල්ලන්ම අප හදවත් තුළ සදා දැල්වෙන පහන් සිලක් බඳුය.ඔබට ගෞරවාචාර වේවා!.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n1205196</link>
    <topic>මාතෘ භූමියේ නිදහස සදා රැකගනිමු</topic>
    <author/>
    <content>රණවිරුවන් දිවි පුදා තැනූ නිදහස් ලෝකය අනාගත පරපුර වෙනුවෙන් ආරක්‍ෂා කිරීම සැමගේ වගකීම බව ආරක්‍ෂක ලේකම් ගෝඨාභය රාජපක්‍ෂ මහතා රණවිරු සැමරුම් ජාතික උළෙල වෙනුවෙන් නිවේදනයක් නිකුත් කරමින් ප්‍රකාශ කරයි.එහි මෙසේද සඳහන්ය. ජීවිතයක් ලැබීම හුදෙක් ජීවත්වීමකට පමණක් සීමා නොකොට තමා උපන් බිමට රටට ජනතාවට මෙහෙවරක් යුතුකමක් ඉටු කරමින් ජීවත්වීමක් බව අපට පසක් කළෝ වීරෝදාර රණවිරුවෝය.තමා උපන් භූමියට, තමා හැදූ වැඩූ මවට පියාට ණයක් නොවී මහත් වූ අභිමානයක් ගෞරවයක් උරුම කරගත්තෝ රණවිරුවෝය.එවන් විරුවන් දිවි පුදමින් තැනූ නිදහස් ලෝකය අනාගත පරම්පරාව වෙනුවෙන් ආරක්ෂා කිරීම අප සැමගේ වගකීමකි, යුතුකමකි. රණවිරු ජයග්‍රහණයට එරෙහිව පළවන සියලු බොල් හඬවල් අපගේ වීරෝදාර විරුවන්ගේ ලෙයින් දහඩියෙන් මෙන්ම අභිමානයෙන් හා ගෞරවයේ රශ්මියෙන් වියැකී යන්නේය.එවන් විරුවන් දැයට දායාද කළ රණවිරු මවුපියන් ඇතුළු සියලුම රණවිරු පවුල් ප්‍රජාවට මාගේ ගෞරවය මෙම සුවිශේෂී දිනයේ පළ කර සිටින්නෙමි.මාතෘ භූමියේ නිදහස සදා රැක ගනිමු.නිවහල් සංවර්ධිත රටක් ගොඩනගමු.වීරෝධාර රණවිරුවන්ට ජාතියේ ප්‍රණාමය පළකරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n12051911</link>
    <topic>ජාතික ඉතිරි කිරීමේ බැංකුවේ ක්‍රියාකාරි අධ්‍යක්ෂ ඉල්ලා අස්වෙයි</topic>
    <author>ජයසිරි මුණසිංහ</author>
    <content>ජාතික ඉතිරි කිරීමේ බැංකුවේ ක්‍රියාකාරී අධ්‍යක්ෂ සුමනදාස අබේගුණවර්ධන මහතා ඊයේ (18) සිය තනතුරෙන් ඉල්ලා අස්වූවේය.කොළඹ කොටස් වෙළෙඳපොළ ගනුදෙනුවකදී විනිවිද භාවයකින් තොරව ක්‍රියාකිරීම පිළිබඳව සිත් බිඳුණු බැවින් තමා ක්‍රියාකාරී අධ්‍යක්ෂ ධුරයෙන් ඊයේ (18) ඉල්ලා අස්වුබව ඒ මහතා දිනමිණට කීය.විශ්වාසයෙන් හා වගකීමෙන් කටයුතු කරනු ඇතැයි බලාපොරොත්තුවෙන් මුදල් ඇමැතිවරයා වශයෙන් ජනාධිපති මහින්ද රාජපක්ෂ මහතා, මෙන්ම මේ වගකීම පැවරූ බවත් එය අකුරටම ඉටුනොවන තැනක රැඳී සිටිමින් පළක් නැති බවත් අබේගුණවර්ධන මහතා කීය.මේ ඉල්ලා අස්වීමේ ලිපිය මුදල් අමාත්‍යාංශ ලේකම් ආචාර්ය පී. බී. ජයසුන්දර මහතාට ඊයේ (18) බාරදුන් බව කී අබේගුණවර්ධන මහතා ජාතික සම්පත් රැකගැනීම විනා ඒවා විනාශ කිරීම මේ බලාපොරොත්තුව නොවන බවද සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n1205197</link>
    <topic>දිවි නැඟුම වැඩ සටහනෙන් සෑම පවුලකටම ගෙවතු වගාව සඳහා බීජ කට්ටලයක්</topic>
    <author>මහින්ද අලුත්ගෙදර</author>
    <content>දිවි නැඟුම සංවර්ධන වැඩසටහන යටතේ රටේ සෑම පවුලකටම බීජ කට්ටලයක් බැඟින් ලබාදීමට රජය තීරණය කරයි.මේ වසරේදී ක්‍රියාත්මක කිරීමට නියමිත දිවි නැඟුම වැඩසටහනේ සිවුවන අදියරේදී මෙලෙස රටපුරා සිටින පවුල් ලක්ෂ 45 ක් වෙනුවෙන්ම බීජ කට්ටලයක් බැඟින් ලබාදීමට පියවර ගන්නා බව ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.මේ වැඩ සටහන ආරම්භයේ සිට මේ දක්වා කාලය තුළ අත්කරගෙන තිබෙන ප්‍රගතිය සැලකිල්ලට ගෙන ජනතාව ඒ වෙනුවෙන් ඉහළ උනන්දුවක් දක්වන අතර ඒ පිළිබඳ රාජ්‍ය නිලධාරීන් දැනුවත් කිරීමටද ආර්ථික සංවර්ධන ඇමැතිවරයා පියවර ගත්තේය.ගෙවතු වගාවන් සඳහා ලබාදෙන බීජ කට්ටලය සඳහා බීජ වර්ග 10 ක් ඇතුළත් කරන බවද ඊට අමතරව තෝරා ගන්නා පවුල් වෙනුවෙන් ස්ථිර ගෙවත්තක් පවත්වාගෙන යාමට අවශ්‍ය කරපිංචා, දෙහි, කතුරු මුරුංගා, සුළු අපනයන භෝග පැළ සහ පලතුරු පැළ ලබාදීමටද ඇමැති බැසිල් රාජපක්ෂ මහතා තීරණය කර ඇත.වතු, ධීවර හා නාගරික පැල්පත්වාසී ජනතාව පිළිබඳ වැඩි අවධානයක් යොමු කරමින් ඔවුන්ට වැඩි ප්‍රතිලාභ අත්වන පරිදි දිවි නැඟුම වැඩසටහන ක්‍රියාත්මක කරන ලෙස අදාළ නිලධාරීන්ට උපදෙස් දුන් ආර්ථික සංවර්ධන ඇමැතිවරයා මේ වැඩසටහන හේතුවෙන් රට තුළ එළවළු, බිත්තර නිෂ්පාදන ඉහළ ගොස් තිබේ.මෙලෙස නිෂ්පාදන හදුන්වා දෙමින් පවුලේ ආර්ථික හැකියාව ඉහළ නැංවීම අරමුණු කරන බව සඳහන් කරන ඇමැතිවරයා මෙමඟින් ලබාගත් ප්‍රගතිය වැරැදි ලෙස අර්ථකථනය කරමින් ජනතාව නොමඟ යැවීමට ඇතැමුන් උත්සාහ දරන බවද ජනතාව ලබා ඇති ප්‍රගතිය සම්බන්ධයෙන් කතා නොකිරීම කනගාටුවට කරුණක් බවද කීවේය.දිවි නැඟුම වැඩසටහන යටතේ මේ වනවිට කුකුළු පැටවුන් ලක්ෂ 6 ක් පමණ බෙදා දී තිබෙන බවද ඒ මඟින් බිත්තර නිෂ්පාදනය ඉහළ ගොස් තිබෙන බවද බැසිල් රාජපක්ෂ මහතා පෙන්වා දෙයි.මේ බිත්තර ඒ ඒ ප්‍රදේශයන්හි පාසල් දරුවන් අතරේ බෙදා දීමට පියවර ගෙන ඇති අතර ඒ සඳහා ආර්ථික සංවර්ධන අමාත්‍යාංශය මඟින් ප්‍රතිපාදන වෙන්කර තිබෙන බවද රට දියර කිරිවලින් ස්වයං පෝෂිත කිරීම සඳහා පියවර ගෙන තිබෙන බවද ඇමතිවරයා කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n1205198</link>
    <topic>මිහින්තලේ සිල් සමාදන් වන දූ දරුවන්ට නොමිලේ  සිල් රෙදි බෙදාදීම අද</topic>
    <author>අමිල ප්‍රභාත් වනසිංහ</author>
    <content>පනස්වැනි වරටත් පවත්වන ලේක්හවුස් මිහින්තලා ආලෝක පූජාවට සමගාමීව පොසොන් පොහෝ දින (04) මිහින්තලේ පුදබිමේ සිල්සමාදන් වන දහම් පාසල් දූ දරුවන් දහසක් සඳහා සිල් රෙදි බෙදාදීම හෙට (20) පෙරවරු 8.30ට මිහින්තලේ රජමහා විහාරස්ථානයේ දී සිදු කෙරේ.මහාභාරකාර දෙපාර්තමේන්තුවේ අනුග්‍රහයෙන් ලබා දෙන මෙම සිල් රෙදි ලේක්හවුස් ආයතනයේ සම්බන්ධීකරණයෙන් මිහින්තලේ ප්‍රදේශයේ දහම් පාසල් ශිෂ්‍ය ශිෂ්‍යාවන් සඳහා ප්‍රදානය කරනු ලැබේ.සිල් සමාදන් වන දරු දැරියන් සඳහා පොසොන් පොහෝදින උදෑසන හා දහවල් දානය ලේක්හවුස් ආයතනය මගින් ලබා දීමට ද කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n1205199</link>
    <topic>අද කොළඹ රථවාහන ගමනාගමන සැලැස්ම</topic>
    <author/>
    <content>රණවිරු සමරු උත්සවය නිසා වසා තැබෙන මාර්ග සහ ඒ සඳහා යොදාගත යුතු විකල්ප මාර්ග පොලිස් මූලස්ථානය මගින් හඳුන්වාදී තිබේ.ඒ අනුව පහත සඳහන් ආකාරයට එම මාර්ග සැලසුම ක්‍රියාත්මක වෙයි.වසා තැබෙන මාර්ග වෙනුවට විකල්ප මාර්ගකොටුව, පිටකොටුව සිට ගාලු පාර දෙසට කොළඹින් පිට වන බස් හා සැහැල්ලු වාහන සඳහාසීනෝර් හන්දිය, ගුණසිංහපුර හන්දිය, ටෙක්නිකල් හන්දියෙන් දකුණට හරවා මරදාන පාලම හන්දිය, ගාමිණී වටරවුම, ඩාලි පාර, ඉබ්බන්වල හන්දිය, ලිප්ටන් වටරවුම, ධර්මපාල මාවත හන්දියෙන් වමට හරවා එෆ්. ආර්. සේනානායක මාවත ඔස්සේ පැමිණ දකුණට හරවා සී. ඩබ්. ඩබ්. කන්නන්ගර මාවත, හෝටන් වටරවුම, නන්දා මෝටර්ස් හන්දිය, කුරුඳුවත්ත වටරවුම, රීඩ් මාවත, තුම්මුල්ල වටරවුම, බුලර්ස් පාර ඔස්සේ ඩුප්ලිකේෂන් බුලර්ස් හන්දියෙන් වමට හරවා ඩික්මන් පාරෙන් ගාලු පාරට ඇතුළුවිය හැකිය.ගාලු පාර ඔස්සේ කොටුව, පිටකොටුව දෙසට පැමිණෙන බස් හා සැහැල්ලු වාහන සඳහාකොල්ලුපිටිය බගතලේ පාර හන්දියෙන් දකුණට හරවා ඩුප්ලිකේෂන් පාරෙන්, තුම්මුල්ල හන්දිය, තර්ස්ටන් පාර, JOC හන්දිය, කේම්බ්‍රිජ් පෙදෙසින් දකුණට හරවා ඇල්ප්‍රඩ් චන්ද්‍රවංකය, නන්දා මෝටර්ස් හන්දිය, හෝර්ටන් වටරවුම, සී. ඩබ්. ඩබ්. කන්නන්ගර මාවත, ටෙක්නිකල් හන්දියෙන් වමට හරවා ඕල්කට් මාවත ඔස්සේ පිටකොටුව දක්වා.බරවාහන (කන්ටේනර්, ලොරි, ටිපර්) ගමනා ගමනය සඳහා විකල්ප මාර්ගගාලු පාරෙන් පැමිණෙන සහ පිටවන බර වාහන ගමනාගමනයට ඉඩදෙනු ලබන්නේ වැල්ලවත්ත ගාලු පාර ඩබ්. ඒ. සිල්වා මාවත, හැව්ලොක් පාර, පර්ක් පාර, බේස්ලයින් පාර ඔස්සේ පැමිණීමෙනි.රථවාහන පාර අයිනේ නවතා තැබීම නොකළ යුතු මාර්ගබම්බලපිටිය හන්දියේ සිට ගාලු මුවදොර වටරවුම දක්වා ගාලුපාර, ධර්මපාල මාවත, ආර්. ද මෙල් මාවත, මරදාන පාර, ඩීන්ස් පාර, ටී. බී. ජයා මාවත, ඕල්කට් මාවත, යෝර්ක් වීදිය, බාරොන් ජයතිලක මාවත, මැලේ වීදිය, කුමාරන්රත්නම් පාර, මල්පාර, සර් ජේම්ස් පීරිස් මාවත, ජස්ටිස් අක්බාර් මාවත, යුනියන් පෙදෙසමෙම රථවාහන සැලැස්ම උත්සවය අවසන් වනතුරු උදෑසන 05.00 සිට ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=n12051910</link>
    <topic>ජනතාවට පීඩාවක් නොවනසේ මාර්ග ඉදිකිරිම් සිදු කරන්න</topic>
    <author>මහින්ද අලුත්ගෙදර</author>
    <content>මහා මාර්ග ඉදිකිරීමේ දී පදිකයන්ට එම මාර්ග ප්‍රයෝජනයට ගතහැකි පරිදි සහ අධිවේගී මාර්ග ඉදි කිරීමේදී ගැමි ජනතාවට අවහිර නොවන පරිදි මාර්ග දෙපස ගම්මාන අතර සබඳතා පවත්වාගත හැකිවන අයුරින් ඉදිකිරීම් කටයුතු කරන්නැයි ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දුන්නේය.කුමන තරාතිරමක බලපෑම් පැමිණිය ද මාර්ග ඉදිකිරීමට අදාළ කොන්ත්‍රාත්තු පළපුරුදු ආයතන වෙත ලබාදිය යුතු වන අතර එමඟින් ඇතිවන ප්‍රමාදයන් අවමකර ගැනීමට හැකි බවද විශේෂයෙන්ම මාර්ග ඉදිකිරීම් කටයුතු නිරන්තරයෙන් අධීක්ෂණය කළ යුතු බවද ඒ මහතා ‍පෙන්වා දුන්නේය.ජනාධිපතිවරයා මේ බව සඳහන් කළේ සෙත්සිරිපායේ දී ඊයේ (18) පැවැති මාහාමාර්ග අමාත්‍යාංශ ප්‍රගති සමාලෝචන රැස්වීම අමතමිනි.අභයභූමි හරහා මාර්ග ඉදිකිරීමේදී වන සතුන්ගේ ආරක්ෂාව මෙන්ම ඔවුන්ගේ ස්වාභාවික හැසිරීමට බාධා නොවන අයුරින් මාර්ග ඉදිකිරීම කෙරෙහි අවධානය යොමුකළ ජනාධිපතිවරයා "ගෝල්ෆේස් සිටි" ඉදිකිරීමේදී නගර අලංකරණය මෙන්ම වාහන තදබදය අවම කිරීම සඳහාද ගාලු මුවදොර සිට කොල්ලුපිටිය දක්වා උමං මාර්ගයක් ඉදිකිරීම යෝජිත බවද සඳහන් කළේය.මේ අතර කොළඹ සිට බත්තරමුල්ල දක්වා අපහසුවකින් තොරව ගමන් කිරීමට මාර්ගයක් ඉදි කිරීමේ අවශ්‍යතාවයද ඒ මහතා පෙන්වා දුන්නේය.මඟ නැඟුම යටතේ ක්‍රියාත්මක ව්‍යාපෘති සම්බන්ධයෙන් අවධානය යොමුකළ ජනාධිපති මහින්ද රාජපක්ෂ මහතා එමඟින් ලැබෙන ලාභය සමාජ සුබසාධනය වෙනුවෙන් යෙදවීමේ අවශ්‍යතාවයද පෙන්වා දුන්නේය.මාර්ග ඉදිකිරීමේදී ඒවා පුළුල් කිරීමට හැකිවන සේ සැලසුම් සකස් කළ යුතු බවද ඉදිරි මාර්ග පුළුල් කිරීම සඳහා ඉඩකඩ ලැබෙන පරිදි මාර්ග දෙපස ගොඩනැඟිලි ඉදි කිරීමේදී හා වෘක්ෂලතා රෝපණය කිරීමේදී සළකා බැලිය යුතු බවද හෙතෙම සඳහන් කළේය. මේ අතර මහා මාර්ග සම්බන්ධයෙන් මහජනතාවට පවතින පැමිණිලි ඉදිරිපත් කිරීම මෙන්ම තොරතුරු ලබා ගැනීම වෙනුවෙන් දුරකථක අංක 1968 හදුන්වාදීමද ජනාධිපති මහින්ද රාජපක්ෂ මහතා අතින් සිදුවිණි.මහාමාර්ග නියෝජ්‍ය ඇමැති නිර්මල කොතලාවල, වරාය නියෝජ්‍ය ඇමැති රෝහිත අබේගුණවර්ධන,පාර්ලිමේන්තු මන්ත්‍රී අරුන්දික ප්‍රනාන්දු, මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී ජයසුන්දර, ජනාධිපති කාර්ය මණ්ඩල ප්‍රධානී ගාමිණී සෙනරත්, ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම මහත්වරු ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r1205191</link>
    <topic>කතුන්ගේ අබරණ-අත් බෑග් මහමඟදීකොල්ල කෑ දෙදෙනෙක් අත්අඩංගුවට</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>මහ මඟ ගමන් ගන්නා කාන්තාවන් ගෙල පැලඳගෙන යන රන් මාල සහ එම කාන්තාවන් සන්තකයේ ඇති අත් බෑග් පැහැර ගන්නා ලදැයි කියන පුද්ගලයන් දෙදෙනකු සැකපිට අත්අඩංගුවට ගෙන ඇත.සැකකරුවන් මීගමුව මහේස්ත්‍රාත් අධිකරණය වෙත ඉදිරිපත් කළ පසු ලබන 25 වැනිදා දක්වා රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේය. විත්තිකරුවන් දෙදෙනාගෙන් එක් අයෙක් යුද හමුදාවෙන් පැන ගිය සෙබළෙක් බව පොලිසිය කියයි.දළුපත, දිවුලපිටිය, කටුවපිටිය, ගම්පහ යන ප්‍රදේශවල කාන්තාවන්ගේ රන් මාල හා අත් බෑග් පැහැර ගත් බවට පැමිණිලි ලැබී තිබුණි.රුපියල් ලක්‍ෂ එක හමාරකට අධික වටිනාකමක් ඇති රන් මාල තුනක් දාගොන්න ප්‍රදේශයේ උකස් කර තිබියදී පොලිසිය විසින් සොයා ගන්නා ලදී.නවීන මාදිලියේ මිල අධික ජංගම දුරකථන පැහැරගත් අත් බෑග් තිබූ බව එම පැමිණිලිවල සඳහන් වේ.පැහැරගත් මුදල්වලින් සැකකරුවන් මත්පැන් භාවිතය සහ දූ කෙළියේ යෙදී ඇතැයි පොලිස් පරීක්‍ෂණවලදී අනාවරණය විය.කොට්ඨාස පොලිස් අධිකාරි චන්දන ගලප්පත්ති සහ මීගමුව පොලිස් අධිකාරි ආනන්ද ප්‍රනාන්දු මහත්වරුන්ගේ උපදෙස් මත කොට්ඨාස අපරාධ අංශයේ ස්ථානාධිපති උප පොලිස් පරීක්‍ෂක ජගත් නිශාන්ත, උප පොලිස් පරීක්‍ෂක සමන්, උප පොලිස් පරීක්‍ෂක සමන්, උප පොලිස් පරීක්‍ෂක සුනිල් නිලධාරීන් ඇතුළු කණ්ඩායමක් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r1205192</link>
    <topic>කසිප්පු බෝතල් 1413 ක් සමඟසැකකරුවන් දෙදෙනෙක් දැලේ</topic>
    <author>ජා ඇළ මධ්‍යම ලෙස්ලි පෙරේරා</author>
    <content>වත්තල රාගම පෑලියගොඩ යන ප්‍රදේශවල බෙදා හැරීම සඳහා පොලිතින් උරවල අසුරා පොහොර බෑග්වල බහා තිබූ කසිප්පු ස්ප්‍රීතු බෝතල් 1413 ක් (ලීටර් 1060) සැකකරුවන් දෙදෙනකුද සමග අත්අඩංගුවට ගැනීමට ජා ඇළ සුරාබදු ස්ථාන නිලධාරීහු සමත්ව සිටිති.සැකකරුවන් දෙදෙනා මීගමුව ප්‍රධාන මහේස්ත්‍රාත් ඒ. පී. එන්. පී. අමරසිංහ මහතා වෙත ඉදිරිපත් කැරිණි. එක් සැකකරුවකුට රුපියල් ලක්ෂයක් බැගින් දඩ මුදල් ගෙවීමට මහේස්ත්‍රාත්වරයා නියෝග කළේය. මෙම දඩ මුදල නොගෙවීමෙන් වසරක සිර දඬුවමක් පනවන බවද මහේස්ත්‍රාත්වරයා විත්තිකරුවන්ට දැන්වීය.සහකාර සුරාබදු කොමසාරිස් (ගම්පහ) ආර්. එම්. ඒකනායක, ජා ඇළ සුරාබදු අධිකාරි රෝයි ප්‍රනාන්දු මහත්වරුන්ගේ අධීක්ෂණය යටතේ ජා ඇළ සුරාබදු ස්ථානයේ ප්‍රධාන සුරාබදු පරීක්ෂක ඩබ්ලිව්. ඩී. ලාල් පද්මසිරි මහතාගේ මෙහෙයවීමෙන් සුරාබදු පරීක්ෂක ලොකුබාලසූරිය සුරාබදු නියාමිකයන් වන සම්පත් ලියනගේ ශාන්ත කුමාර, රවි පෙරේරා රියැදුරු කුරේ නිලධාරීන් විසින් මෙම මෙහෙයුම සිදු කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r1205193</link>
    <topic>සැමියා ගස පාමුල වැටී සිටිනවා දුටුවා</topic>
    <author>කළුතර දිසා සමූහ දයාරත්න කුමාරසිංහ</author>
    <content>දවාලට තම්බන්න කොස් ගෙඩියක් කඩන්නයැයි මා සැමියාට පවසා තේ හදන්න නිවෙසට ගියා. තේ හදා සැමියාට කතාකළා. නමුත් ඔහු කතා කෙළේ නැහැ.කලබලවූ මා කොස්ගහ පැත්තට ගොස් බලනවිට ගහේ කෙක්ක එල්ලා තිබුණා. කොස්ගහ ළඟට ගිය විට සැමියා නාහෙන් හා කටින් ලේ ගලමින් කොස් ගහ මුල මුනින් අතට වැටී සිටිනවා දැක්කා.කොස් ගෙඩියක් කැඩීමට ගොස් එය හිස මතට වැටීමෙන් මියගිය පුද්ගලයකුගේ හදිසි මරණය පිළිබඳව හොරණ හදිසි මරණ පරීක්ෂක සුමේද ගුණවර්ධන මහතාගේ ප්‍රධානත්වයෙන් හොරණ රෝහලේදී පැවැත්වූ අවස්ථාවේ සාක්කිදුන් මිය ගිය අයගේ බිරිය වූ සෝමාවතී කළුආරච්චි (66) නැමැති අය මෙසේ සාක්කි දෙමින් පැවසුවාය.මෙසේ මියගොස් ඇත්තේ ගෝනාපොළ බටහිර කුඹුක පදිංචිව සිටි දොන් රොමිලස් රණසිංහ (69) නැමැති තිදරු පියෙකි.සාක්කිකාරිය මෙසේද කීවාය. සැමියා අසලට ගිය මා කතා කළත් ඔහු කතා කෙළේ නැහැ.හැකි ඉක්මනින් අසල්වාසීන් සමඟ සැමියා හොරණ රෝහලට ගෙන ගියා. ඒ වනවිට ඔහු මියගොස් බැව් සැමියා පරීක්ෂාකර බැලූ වෛද්‍යවරු අපට දැනුම් දුන්නා.රතුසිංහගේ දීසරනෝනා නැමැති අයද මෙහිදී සාක්කි දුන්නාය.ඉදිරිපත් වූ සාක්කි අනුව කොස් ගෙඩිය හිස මතට වැටීම නිසා අභ්‍යන්තර ඉන්ද්‍රියයන්ට බරපතළ තුවාල සිදුවීමෙන් මෙම මරණය සිදුවී ඇති බැව් හදිසි මරණ පරීක්ෂකවරයා තීරණය කෙළේය.හොරණ මූලික රෝහලේ අධිකරණ වෛද්‍ය නිලධාරී එච්.බන්දුල මහතා වෛද්‍ය පරීක්ෂණය පැවැත්වූ අතර මොරගහහේන පොලීසියේ සැරයන් හරිස්චන්ද්‍ර මහතා සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r1205194</link>
    <topic>මහයාල - පෙතිගමුව මාර්ගයේඇතැම් ස්ථාන අබලන්</topic>
    <author>ඡායාරූපය බුලත්සිංහල විශේෂ මිල්ටන් ධර්මසිංහ</author>
    <content>බණ්ඩාරගම හා මදුරාවල ප්‍රාදේශීය සභා බල ප්‍රදේශ අතර දිවෙන මහයාල පෙතිගමුව හරහා පානදුර මාර්ගයට සම්බන්ධ වන කි. මී. 3 ක් පමණ වන මාර්ගය තැනින් තැන කොන්ක්‍රීට් කර ඇති අතර එහි ඇතැම් කොටස් සේදී ගොස් ගමන් කළ නොහැකි තත්ත්වයට පත්ව ඇත.පෙතිගමුකන්ද නමින් හැඳින්වෙන බෑවුම ඉතා දරුණු ලෙස සෝදා පාලුවට ලක්ව ඇති මෙම මාර්ගයේ අයහපත් තත්ත්වය පිළිබඳව ප්‍රදේශවාසීන් බණ්ඩාරගම ප්‍රාදේශීය සභාවට දැනුම් දී ඇතත් මෙතෙක් ඊට පිළියම් යොදා නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r1205195</link>
    <topic>ඉගෙනගත් පාසලේ විදුහල්පතිවරයා හඳුනාගන්න රාලහාමිට බැරිවෙලා</topic>
    <author>නුගේගොඩ සමූහ – ඩබ්ලිව්.විදානපතිරණ</author>
    <content>විශ්‍රාමලත් විදුහල්පතිවරයෙක් සිය බිරිය දරුවන් දෙදෙනා සමඟ පසුගිය දිනක සිය මෝටර් රථයෙන් කතරගම ගියේ දේවාලයේ සවස පූජාවට.වේලාව සවස 4.00 පමණ විය. තරමක වර්ෂාවක්ද පවතින බැවින් පූජාවටත් කල්ඇතිව සූදානම් වන්නට කියල ටිකක් වේගයෙන් මෝටර් රථය පදවාගෙන ගියා.කතරගමට යන මාර්ගයේදී එක්වරම පොලිස් නිලධාරීන් කීප දෙනෙක් වාහනය නතර කරන ලෙසට අණදුන්නා.විදුහල්පතිතුමා මෝටර්රථය පාර අයිනේ නතර කරල අවශ්‍ය කරන සියලු ලියකියවිලි රැගෙන වාහනයෙන් බැහැල පොලිස් නිලධාරීන් ළඟට ගියා.නවතා තිබූ පොලිස් ජීප් රථයඅසල කණ්ණාඩියක් පැළඳගත් නිලධාරියෙක් සිටියා. එතැන සිටිය රාලහාමි කෙනෙක් දෙන්න ඔයාගේ ලයිසන්, ඉන්ෂුරන්ස් කිව්වා.විදුහල්පතිතුමා එම ලියකියවිලි රාලහාමිට දීල අර නිලධාරියා දෙස බැලුවා. ඔහුට මතකයට ආවා මේ ඉන්නෙ තමාගෙ පාසලේ ඉගෙනගත්ත ශිෂ්‍යයෙක් නේද කියල. ඔහු වහාම නිලධාරියා ළඟට ගොස් අහිංසක මදසිනහවක් පෑවත් නිලධාරියා එය ගනන්ගත්තෙ නැහැ.එවිට විදුහල්පති තුමා ඔහුගෙන් ඇසුවාපුතා ගුණපාල නේද? ඉගෙන ගත්තෙ අර.....පාසලේ නේද? පුතාට මම මතක නැද්ද? මම ඒ පාසලේ හිටපු විදුහල්පති තුමා. ඉතිං පුතා දැන් ලොකු මහත්තයෙක් නේ කියලා.එවිට නිලධාරියා කිව්වෙ. මගේ නම ගුණපාල තමයි. ඉගෙන ගත්තෙත් ඒ පාසලේ තමයි මට නම් ඔබ තුමා ඒ තරම් මතකයක් නැති බවයි. එවිට විදුහල්පති තුමා ඔව් දැන් පාසලෙනුත් ඉවත්වෙලා අවුරුදු 12ක් විතර ඇතිනේ. අපි දැන් වයසට ගිහිල්ල. පුතා උස් මහත් වෙලා හැඩ වෙලා ඒකයි අඳුනන්න බැරිවෙන්න ඇත්තෙ කිව්වා.නිලධාරියා විදුහල්පතිගේ සහතික ටික පරීක්ෂාකරන රාලහාමිට කිව්වෙ මේ මහත්තය මම ඉගෙනගත්තු පාසලේ විදුහල්පති වරයෙක්ලු. මට නම් මතකයක් නැහැ. සියලුම ලියකියවිලි හරිනේද ? රාළහාමි. කියමින් විදුහල්පති තුමාට යන්න කිව්වා.විදුහල්පති තුමා නැවතත් අපි යන්නම් පුතේ කියමින් මෝටර් රථයට ගොඩවී රිය පණගන්වමින් සිය බිරියට කිව්වෙ අර ළමය මගේ පාසලේ ඉගෙනගත්තු ශිෂ්‍යයෙක්. මට නම් මිනිහ ඇඳුනගන්න පුළුවන්වුණා. මිනිහ නම් අඳුනන්නෙ නැති විදිහටයි හිටියෙ.එවිට බිරිය කිව්වෙ අපි විශ්‍රාම ගියාම අවලංගු කාසිවගේ වෙනවා.අපි උගන්වපු කී දෙනාටද මතක තියෙන්නෙ. දැන් මිනිහ නීතිය රකින ඉහළ කෙනෙක්නෙ කියමින් කතරගම බලා යන්නට ගියාලු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r1205196</link>
    <topic>ව්‍යාපාරිකයකුගේ නිවෙසකින්රන් භාණ්ඩ මුදල් සොරකම් කරලා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>තලවතුගොඩ ව්‍යාපාරිකයකුගේ නිවෙසකට ඇතුළු වු පුද්ගලයන් තිදෙනෙක් නිවෙසේ තිබු රුපියල් ලක්ෂ 15 ක් පමණ වටිනා රන් භාණ්ඩ සහ රුපියල් ලක්ෂ 4 ක් මුදල් සොරකම් කරගෙන ගොස් ඇත.ව්‍යාපාරිකයාගේ පුත්‍රයකුගේ යහළුවන් බව පවසමින් නිවෙසේ සිටි සේවකයා රවටා නිවෙසට ඇතුළු වූ සැකකරුවන් තිදෙනා පසුව සේවකයාගේ හිසට පිස්තෝලයක් පෙන්වා බිය ගන්වා තිබේ.තලංගම පොලිසියේ අපරාධ විමර්ශන අංශය මගින් මේ පිළිබඳව මූලික පරීක්ෂණ පවත්වා ඇති අතර මිරිහාන අපරාධ විමර්ශන අංශය මගින් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r1205197</link>
    <topic>අරණායක දිසා රෝහලේගොඩනැඟිලි දිරාපත්</topic>
    <author>අරණායක විශේෂ</author>
    <content>අධිරාජ්‍යවාදීන්ගේ පාලන කාලයේදී රබර් තේ වගා කිරීමේ නිරත කම්කරුවන් සඳහා ඉදිකළ වසර එකසිය පණහක් පමණ පැරණි අරණායක දිසා රෝහලේ අඩුපාඩු රැසකි.මේ රෝහලේ ගොඩනැගිලි අබලන්ය. වෛද්‍ය නිල නිවාස මෙන්ම හෙදි නිල නිවාස හා පැරණි වාට්ටු ගොඩනැගිලි අබලන් වීම නිසා රෝගීහු අසීරුවට පත්ව සිටිති.හෙම්මාතගම, මාවනැල්ල ග්‍රාමීය රෝහල් දෙක මධ්‍යයේ පිහිටි අරණායක රෝහල දිසා රෝහලක් ලෙසට වැඩි දියුණු කළ යුතු බව අවට වැසියෝ කියති.මේ රෝහල අභාවයට යාමට ඉඩ නොදී රැක ගන්නැයි අම්බලකන්ද නන්දන මොලඟුසේන හෙළ අරම දෙයින්වෙල ගැටබේරිකන්ද ගම්වල ජනතාව ඉල්ලති. මේ රෝහල වැඩි දියුණු නොකළහොත් ඔවුන්ට බොහෝ දුරක් ගෙවා කෑගල්ල, මහනුවර , මාවනැල්ල ආදි රෝහල් වලට යෑමට සිදුවන බව කියති.රෝහලට පැමිණෙන රෝගීන්ට වාඩිවීමට ආසන නොමැතිකමින් සිදුවී ඇත්තේ හිටගෙන සිටීමට නැතිනම් බිම වාඩිවී තම වාරය පැමිණෙන තෙක් රැඳී සිටීමටය.අරණායක පැරණි රෝහලක් වීමත් ගම්මාන රැසක ජනතාවට ඇති එකම රෝහල මෙය වීමත් හේතුවෙන් රෝහලේ අඩුපාඩු සම්පූර්ණ කරන ලෙස වගකිවයුත්තන්ගෙන් ප්‍රදේශවාසීහු ඉල්ලති.  .</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r1205198</link>
    <topic>මිල්ලගස් හන්දිය අසල පිපෙන තල මල</topic>
    <author>ඡායාරූපය වාද්දුව සමුහ</author>
    <content>තල මලක් පිපුණ විට අහල ගම් හතකට අපල සිදුවන බව ජනතාව අතර මතයක් පවතී. මේ එවැනි තලමලක් පිපීමට ආසන්න තල් ගසකි. මෙය තිබෙන්නේ කළුතර හොරණ ප්‍රධාන මාර්ගයේ පනාපිටිය මිල්ලගස්හන්දිය අසල ඉඩමකය.මෙවැනි තල මලක් පිපුන විට එම ගසේ අවසන් කාලය උදාවන බව ඇතැම්හු පවසන්නේ මල පිපීමෙන් පසුව ගස මිය යන නිසාවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r1205199</link>
    <topic>මතුගම තැපැල්හලට යන මාර්ගයේකොන්ක්‍රීට් කාණුවට ආවරණයක් ඕනෑ</topic>
    <author>මතුගම සංචාරක</author>
    <content>මතුගම නගරයේ සිට ප්‍රධාන තැපැල් කාර්යාලයට යන අතුරු මාර්ගයේ ඇති ප්‍රධාන කාණුව කොන්ක්‍රීට් දමා වසා නොමැති නිසා අනතුරු සිදුවන බව මගීහු කියති.ප්‍රධාන පාසල්වලට යන ළමයින් දිනපතා ගමන් කරන්නේද මේ මාර්ගයේය.මතුගම ශ්‍රවණාගාරය පිහිටා ඇත්තේද මේ මාර්ගය ආසන්නයේ ය. මේ කාණුව කඩිනමින් සකස් කිරීමට පියවර ගන්නැයි ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=r12051910</link>
    <topic>තොරණ බලන්න ගිය තරුණියමවත් නැගණියත් රවටා පෙම්වතා සමග ගිහින්</topic>
    <author>නුගේගොඩ සමූහ - ඩබ්ලිව්. විදානපතිරණ</author>
    <content>තාත්තේ අපි අද තොරණ බලන්න යමුකෝ, අද මට සනීප මදි. ඔය සෙනග අතරේ තෙරපෙනකොට මගේ අසනීපය තවත් වැඩි වෙනවා.අම්මත් එක්ක නංගියි දුවයි යන්නැයි පවසා දියණියන් දෙදෙනාත් බිරියත් තොරණ බැලීමට යැවූ පියෙකුට වූ අපූරු සිදුවීමකි මේ.බිරිය හා දියණියන් දෙදෙනා රාත්‍රි 7.00 ට විතර තොරණ බලන්න ගියහ. ගතවූයේ සුළු වේලාවකි. ලොකු දුවගේ දුරකථනයට ඇමතුමක් ලැබුණි.මම ඉක්මනට එන්නම් අම්මට කියලා. ඔයාලා ඔතනම ඉන්න කියා දුව පිළිතුරු දුන්නා ය.අම්මේ රංජනීල ඇවිත් සෙනග අතරෙ හිරවෙලා ඉන්නවලු. අපි සොයනවා. මම ගිහිල්ල ඒ අය මෙතෙන්ට එක්කගෙන එන්නම්’ අම්ම නංගියත් එක්ක මෙතනම ඉන්න යැයි කියා දියණිය නික්මුණා ය.ටික වේලාවක් යනතුරු ලොකු දුව ආවේ නැත. අම්මේ දැන් තමයි සෙනග එන්නේ. අක්ක සෙනග අතරේ එන්න බැරිව හිරවෙලා ඇති. දැන් පැය භාගයක් විතර ගියානේ. අක්ක ඉන්න තැන සොයන්නෙ කොහොමද? ෆෝන් එකත් එයා ළඟනේ යැයි පොඩි දුව මවත් සමග පවසමින් සොයුරිය එනතුරු බලා සිටියා ය. ඔවුන්ගේ ඇස්වලද කඳුළු පිරී තිබේ.දුවේ අපි තොරණෙ කාර්යාලයට ගිහින් පීකරයෙන් කියවමු කියා ප්‍රචාරක කටයුතු කරන නිවේදක මහතාට “ මාලනී දුව එනතෙක් නංගි සහ අම්මා තොරණ ළඟ කාර්යාලය අසල බලා ඉන්නව ඉක්මනට එන්න. යනුවෙන් නිවේදනය කෙළේ ය.එහෙත් ආවේ නැත. දෙවැනි වරටද නිවේදනය කෙළේ ය. ඒ ආවේද නැත. අම්මා දැන් රෑ වෙලා තවත් සිටියොත් මේ සෙනග අතරේ අපිට ගෙදර යන්නත් බැරිවෙයි. අපි යමු ගෙදර අක්ක රංජනීලත් එක්ක ගෙදර ඒවි කියා මවත් දියණියත් නිවෙසට යන්නට වූහ.පොඩි දුවයි බිරියයි ගෙදර එනු දැක කෝ ලොකු දුව මම එයාගේ ෆෝන් එකටත් ගත්ත ෆෝන් එක වහල. මට බයත් හිතුණා යැයි සැමියා කී විට බිරිය සිද්ධිය පැවැසුවා ය.තුන් දෙනාම නිදිවරාගෙන දියණිය එනතුරු බලා සිටියහ. පොලිසියට ගිහින් පැමිණිල්ලක් දාන්න යනවා කියා තාත්ත සූදානම් වූවා පමණි. නිවෙසේ දුරකතනය නාද දෙන්නට විය. මව ඇමතුම ගත්තාය. ෆෝන් එකත් සමග බිම ඇද වැටුණ ඇය ඉකි ගසමින් අඬන්නට වූවා ය. දුවගෙන ආපු පියාත් පොඩි දුවයි විස්තරය දැන ගත්ත.පියා කඳුළු පිරුණු දෙනෙතින් යුතුව මවට කීවේ දහයට ගණන් කරන්න බැරිව වගේ ගෙදර හිටියේ. මදෑ ඒකි කරපු දේ. මගේ මූණේ දැලි ගෑවා. ඔය කොල්ලත් එක්කම යන්න ඕන නම් තොරණ බලන්න යන්න ඕනද? මම දැන් කොහොමද පාරට බහින්නේ. මගේ මළගමටවත් ඕකි එපා. මම දැන් පොලිසියට ගිහින් පැමිණිල්ලක් දානව කියමින් ගෙදරින් පිටත් වුණේ කඳුලු පිස දමමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=s1205191</link>
    <topic>මලල ක්‍රීඩාවට වසරකට මිලියන 23 බැගින් වසර 5ක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩාවට ලංකා බැංකුවේ පූර්ණ අනුග්‍රහය මේ වසරේ සිට හිමි වේ.මෙතෙක් ශ්‍රී ලංකා මලල ක්‍රීඩාවට ස්ථීර අනුග්‍රහකයෙකු නොසිටි අතර ලංකා බැංකුවේ අනුග්‍රහය හිමිවීමෙන් මලල ක්‍රීඩාවේ විශාල පරිවර්ථනයක් අපේක්ෂා කළ හැකි බව ක්‍රීඩා ඇමැති මහින්දානන්ද අලුත්ගමගේ මහතා පවසයි.මලල ක්‍රීඩා අනුග්‍රහය වෙනුවෙන් ලංකා බැංකුව වසරකට රුපියල් මිලියන 23ක් වැය කරන අතර එය වසර 5ක ගිවිසුමක් බව ක්‍රීඩා ඇමැතිවරයා සදහන් කළේය.මේ මගින් මලල ක්‍රීඩාව දියුණු කිරීම උදෙසා ඉලක්කගත වැඩපිළිවෙලක් ආරම්භ කළ හැකිවීම ක්‍රීඩාවේ දියුණුවට හේතුවක් වනු ඇතැයි ඇමැතිවරයා විශ්වාසය පළ ක‍ළේය.මෙයට අමතරව තවත් ක්‍රීඩා 7කට රජයේ හා පෞද්ගලික අංශයේ අනුග්‍රහය හිමිව ඇතැයිද ක්‍රීඩා ඇමැතිවරයා තොරතුරු හෙලි කළේය.දකුණු ආසියාවේ හා ආසියානු මට්ටමේ පදක්කම් දිනා අනෙක් ප්‍රධාන පෙළේ ජාත්‍යන්තර තරගවලදී දස්කම් දැක්විය හැකි ක්‍රීඩාවලට ප්‍රමුඛතාව ලැබෙන පරිදි අනුග්‍රාහකයන් සොයා දීමට ක්‍රීඩා අමාත්‍යංශය කටයුතු කරන බව ක්‍රීඩා ඇමැති මහින්දානන්ද අලුත්ගමගේ මහතා “දිනමිණ“ ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=s1205192</link>
    <topic>කාන්තාවකට පහර දීමේ චෝදනා මත ඔස්ට්‍රේලියා ක්‍රිකට් ක්‍රීඩකයා අත්අඩංගුවේ</topic>
    <author>නවදිල්ලිය (ඒ.එෆ්.පී.)</author>
    <content>නවදිල්ලියේ සුඛෝපභෝගී හෝටලයක රාත්‍රියේ පැවැති සාදයකින් පසුව කාන්තාවකට අඩන්තේට්ටම් කිරීම හා ඇගේ පෙම්වතාට දරුණු ලෙස පහර දීමේ චෝදනාව මත ඔස්ට්‍රේලියානු ක්‍රිකට් ක්‍රීඩක ලූක් පොමර්ස්බැච් අත්අඩංගුවට ගත් ඉන්දියානු පොලිසිය ඔහුට එරෙහිව නඩු පවරා තිබේ.27 හැවිරිදි පිතිකරුවකු වන පොමර්ස්බැච් ඔස්ට්‍රේලියාව වෙනුවෙන් එක් ජාත්‍යන්තර තරගයකට සහභාගි වී ඇති අතර ඔහු ඉන්දියා ප්‍රිමියර් ලීග් (අයි.පී.එල්.) තරගාවලියේ ‘රෝයල් චැලේන්ජර්ස් බැංගලෝර්’ කණ්ඩායම සමග කොන්ත්‍රාත්තුවකට අස්සන් කර ඇත.තරගයකින් පසුව මයුරා හෝටලයේ පැවැති සාදයකදී 27 හැවිරිදි අමෙරිකානු ජාතික කාන්තාවක අතපත ගෑමෙන් පසුව ඇයට අඩන්තේට්ටම් කිරීම, පහර දීම හා බලහත්කාරයෙන් නිවෙසට කඩා වැදීම යන චෝදනා මත ඔහු තෙවසරක් දක්වා සිර දඬුවමක් විඳීමේ අනතුරකට මුහුණ පා සිටී.මත් ද්‍රව්‍ය සම්බන්ධ අතීතයක්ද තිබෙන පොමර්ස්බැච්, බීමත්ව රිය පැදවීම මත ඔහුව අත්අඩංගුවට ගැනීමට තැත් කළ පොලිස් නිලධාරියකුට පහර දුන් බව පිළිගැනීමෙන් පසුව ඔස්ට්‍රේලියාවේදී සිර දඬුවම් ලැබීමෙන් බේරී ඇත්තේ නූලෙනි.ඔහු මෙවර අයි.පී.එල්. තරගාවලියේදී බැංගලෝර් පිල වෙනුවෙන් ක්‍රීඩා කළේ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=s1205193</link>
    <topic>14න් පහළ පාපන්දු පිල නේපාලයට යයි</topic>
    <author>ප්‍රින්ස් ගුණසේකර</author>
    <content>දකුණු ආසියානු කළාපීය පාපන්දු සැණකෙළියට සහභාගීවන ශ්‍රී ලංකා අවුරුදු 14න් පහළ පාපන්දු කණ්ඩායම නේපාලයේ කත්මන්ඩු නුවරට ඊයේ පිටත් විය.ශ්‍රී ලංකාව,බංග්ලාදේශය,භූතානය,මාලදිවයින හා සත්කාරක නේපාලය සහභාගීවන දකුණු ආසියානු පාපන්දු සැණකෙළිය මේ මස 23 දක්වා පැවැත්වේ.වසර 30ක යුද්ධයෙන් පසුව උතුරු පළාතේ ක්‍රීඩකයෙකු ජාතික පිළට එක්වෙමින් යාපනය සාන්ත හෙන්රිඩ්රීස් මහා විදුහලේ ඇන්තෝනිරාජ් ඥානේස්වරන් මෙම තරගාවලියට එක්වීම විශේෂත්වයකි.එයට අමතරව බදුල්ල දිස්ත්‍රික්කයෙන් ක්‍රීඩකයන් පස්දෙනෙකුද ශ්‍රී ලංකා 14න් පහළ පිලට එක්ව සිටිති.ගාල්ල ,මාතර හා කුරුණෑගල යන පළාත් වලින් ක්‍රීඩකයන් දෙදෙනකුද එක්ව සිටිති.ශ්‍රී ලංකා 14න් පහළ පාපන්දු පිළේ නායකත්වය සහිරා විදුහලේ මොහොමඩ් ෆරූඩ් වෙත පවරා ඇත.ඔහු මේ කණ්ඩායමේ සිටින පළපුරුදු ක්‍රීඩකයෙකි.නේපාලය බලා ගිය ශ්‍රී ලංකා පිල මෙසේය.-එස්.එස්.නිරේෂ්(විවේකානන්දවි.),කේ.සී.බී.සාරංග(හෝලි ක්‍රොස් වි.),එස්.ආර්.බී.රාජු(මැසිනොද් වි.),කේ.එස්.සන්ජන(සා.තෝමස් මාතර),එම්.ඒ.එම්.ෂලීල්(අල් හික්මා වි.),ඒ.එච්.රංගජිත්(තර්ස්ටන්),යූ.එස්.සී.අවිෂ්ක(රාජකීය වි.),නවීන් ජූඩ්(රාජකීය වි.),එෆ්.නජාඩ්(අල්අදාන් වි.බදුල්ල), ටී.එම්.කරුණාරත්න(ධර්මදූත වි.බදුල්ල),එම්.ෆරූඩ්(සහිරා වි.),එම්.එම්.මසීර්(මුස්ලිම් ම.ම.වි.කලුතර),එම්.ආර්.එස්.පීරිස්(ලුම්බිණි වි.),ෂාන් නිර්මික(ධර්මදූත වි.බදුල්ල),එස්.එම්.එන්.සෙනෙවිරත්න(ධර්මදූත වි.බදුල්ල),ෂුල්ෆිකාර් අහමඩ්(සහිරා වි.), ඇන්තෝනිරාජ් ඥානේස්වරන්(සා. හෙන්රිඩ්රීස් වි.යාපනය),එල්.එස්.මධුරංග(හෝලි ක්‍රොස්),අකීල් අහමඩ්(සහිරා වි.),එම්.එන්.එම්.නබීල්(අල් අදාන් ම.වි.බදුල්ල),බුවනෙත ප්‍රභාත්(මලියදේව වි.),රෂීක් රෂීඩ්(සා.ඇලෝසියස් ගාල්ල)නිළධාරීන්-එම්.ප්‍රේමදාස(කණ්ඩායම් භාර නිළධාරී),වී.පී.ස්ටෙෆාන්(කළමනාකරු),එස්.ඩී.ජේ.ද සිලිවා(පුහුණුකරු),එච්.පී.එන්.එම්.රාජපක්ෂ(සහය පුහුණූකරු),මුෂීන් ඒ. ආබ්දීන්(සම්භාහක).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=s1205194</link>
    <topic>ක්‍රිස් ගේල් වාර්තාගත පිතිහරඹයක</topic>
    <author/>
    <content>ඉන්දීය ප්‍රිමියර් ලීග් ක්‍රිකට් තරගාවලියේ දිල්ලි කණ්ඩායම සමග පෙරේදා පැවැති තරගයේ දී ප්‍රවේගකාරී පිතිහරඹයක නිරතවූ රෝයල් චැලෙන්ජර්ස් බැංග්ලෝර් පි‍ලේ ආරම්භක පිතිකරු ක්‍රිස් ගේල් වාර්තා පිට වාර්තා තබමින් සිය කණ්ඩායමේ ජයග්‍රහණයට අඩිතාලම දැමුවේය.පළමුව පන්දුවට පහරදුන් බැංග්ලෝර් පිලේ පළමු කඩුල්ල ලෙස තිලකරත්න ඩිල්ෂාන් ලකුණු 10කට දැවීයාමෙන් අනතුරුව විරාත් කෝලි සමග එක්වූ ‍ගේල් පන්දු 62කදී නොදැවී ලකුණු 128ක් රැස් කිරීමට සමත්විය.ඔහුගේ ශතකයට හතරේ පහර 7ක් සහ හයේ පහර 13ක් ඇතුලත් විය. මේ අනුව අයි.පී.එල් තරගාමාලාවේ ශතක 3ක් රැස් කළ එකම පිතිකරු බවට පත්වූ ගේල් ඉනිමක වැඩිම හයේ පහරවල් සංඛ්‍යාවක් එල්ල කරමින් බ්‍රෙන්ඩන් මැකලම් තැබූ වාර්තාව සම කිරීමටත් සමත්විය.එමෙන්ම කෝලි සමග එක්ව දෙවැනි කඩුල්ල සඳහා ලකුණු 204ක නොබිඳුණු සම්බන්ධතාවක් ගොඩනැගූ ගේල් අයි.පී.එල් තරගමාලාවේ ඕනෑම කඩුල්ලක් සඳහා වන හොඳම දෙවැනි සම්බන්ධතාවේ වාර්තාවට ද හිමිකම් කීවේය. කෝලි නොදැවී ලකුණු 73ක් ලබාගත්තේය.බැංග‍්ලෝර් පිල ඕවර 20 අවසානයේ කඩුල්ලක් පමණක් දැවී රැස්කළ ලකුණු සංඛ්‍යාව 215ක් විය. එය මෙවර තරගාවලියේ වාර්තා වූ ඉනිමක වැඩිම ලකුණු ප්‍රමාණය ලෙසත් වාර්තා වේ. දිල්ලි කණ්ඩායමට රැස්කරගත හැකිවූයේ කඩුලු 9කට ලකුණු 194ක් පමණි. ඒ අනුව ලකුණු 21ක ජයක් බැංග්ලෝර් පිලට හිමිවිය.‍බැංග්ලෝර් පිල - 215/1 (ඕවර 20) ක්‍රිස් ගේල් නොදැවී 128, විරාත් ‍කෝලි නොදැවී 73දිල්ලි පිල -194/9 (ඕවර 20) රෝස් ටේලර් 55, වෙනුගෝපාල් රාඕ 36 (සහීර් ඛාන් 38/3, ප්‍රසාන්ත් පරමේෂ්වරන් 30/3)මේ අතර චෙන්නායි සුපර් කිංග්ස් පිලට එරෙහිව කඩුලු 6ක ජයක් අත්කර ගැනීමට කිංග්ස් පන්ජාබ් පිල සමත්විය.චෙන්නායි - 120/7 (ඕවර 20) ඩ්වේන් බ්‍රාවෝ 48 (ප්‍රවීන් කුමාර් 18/2, අසාර් මහමූද් 28/2)පන්ජාබ් - 123/4 (ඕවර 16.3) ඇඩම් ගිල්ක්‍රිස්ට් 64, මන්දීප් සිං 24 (ඩ්වේන් බ්‍රාවෝ 18/2).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=s1205195</link>
    <topic>දිස්ත්‍රික් ක්‍රිකට් නැංවීමට ඇමැති අලුත් මගක</topic>
    <author/>
    <content>ග්‍රාමීය මට්ටමේ සිට දක්ෂ ක්‍රිකට් ක්‍රීඩකයින් ජාතික සංචිතයට තෝරා ගැනීම සඳහා ක්‍රීඩා සමාජ මට්ටමෙන් විධිමත් වැඩපිළිවෙළක් සැකසීම සඳහා මසක් ඇතුළත ක්‍රීඩා සමාජවල ක්‍රීඩා ප්‍රගතිය පිළිබඳ වාර්තාවක් ලබා දෙන්නැයි ක්‍රීඩා ඇමැති මහින්දානන්ද අලුත්ගමගේ මහතා ශ්‍රී ලංකා ක්‍රිකට් පාලක මණ්ඩලයට දැනුම් දුන්නේය.දිස්ත්‍රික් හා පළාත් මට්ටමෙන් ඇති ක්‍රිකට් සමාජවල ප්‍රගතිය සොයා බැලීම සඳහා ක්‍රිකට් පාලක මණ්ඩලය හා තේරීම් කමිටුව ක්‍රීඩා අමාත්‍ය මහින්දානන්ද අලුත්ගමගේ මහතා විසින් ක්‍රීඩා අමාත්‍යාංශයට කැඳවා විශේෂ හමුවක් පැවැත්වූ බව ක්‍රීඩා අමාත්‍යාංශය නිවේදනය කර සිටියි.ක්‍රිකට් ක්‍රීඩාව ග්‍රාමීය මට්ටමට ගෙන ගොස් ගම්බද සිටින දක්ෂ ක්‍රිකට් ක්‍රීඩකයින් හා පාසල් ක්‍රිකට් ක්‍රීඩකයන් ජාතික සංචිත මට්ටම දක්වා ගෙන ඒමට ශ්‍රී ලංකා ක්‍රිකට් ආයතනය දැනට අනුගමනය කරන තේරීම් ක්‍රමවේදය තුළ පවතින ඉඩකඩ සීමිත බැවින් දිස්ත්‍රික් ක්‍රීඩා සමාජ හරහා දක්ෂ ක්‍රීඩකයින් වැඩි පිරිසකට ශ්‍රී ලංකා ක්‍රිකට් කණ්ඩායම නියෝජනය කිරීමට අවස්ථාව ලබා දීම මෙම නව වැඩපිළිවෙළේ අරමුණ බව ක්‍රීඩා අමාත්‍ය මහින්දානන්ද අලුත්ගමගේ මහතා පැවසීය.ශ්‍රී ලංකා ක්‍රිකට් ආයතනයේ මූල්‍ය අනුග්‍රහය මත දිස්ත්‍රික් හා පළාත් මට්ටමේ ක්‍රිකට් ක්‍රීඩා සමාජවල තරග සඳහා වසරකට මිලියන 250 ක් වැය කරන අතර ක්‍රීඩා සමාජ මට්ටමෙන් ක්‍රීඩකයින් 1000 කට ආසන්න පිරිසක් තරග කරන නමුත් ශ්‍රී ලංකා පිල නියෝජනය කිරීම සඳහා එම ක්‍රීඩකයන් අතරින් ක්‍රීඩකයින් 05 දෙනෙකුටත් අඩු පිරිසක් තේරෙන බැවින් එම තත්ත්වය වෙනස් කර ශ්‍රී ලංකා කණ්ඩායම නියෝජනය කිරීම සඳහා ගම්බද දක්ෂ ක්‍රීඩකයින්ට වැඩි අවස්ථාවක් ලබා දීම මෙම නව වැඩපිළිවෙළ තුලින් බලාපොරොත්තු වන බව ක්‍රීඩා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=s1205196</link>
    <topic>ඔලිම්පික් වරම් දිනා ගැනීමට අනූෂාට තවත් අවස්ථාවක්</topic>
    <author>ෆවුස් මොහොමඩ්</author>
    <content>‍ලෝක කාන්තා බොක්සිං ශූරතාවලියේ පළමු වටයේදීම තුර්කි ක්‍රීඩිකාවක් හමුවේ පරාජයට පත්වීමට සිදුවූව ද, ශ්‍රී ලංකාවේ විශිෂ්ට ක්‍රීඩිකා අනූෂා කොඩිතුවක්කුට ඔලිම්පික් වරම් දිනාගැනීමට තවත් අවස්ථාවක් උදාවී තිබේ.ලන්ඩන් ඔලිම්පික් උලෙළේ කාන්තා බොක්සිං තරග ඉසව්වට මේ ශූරතාවලියේ කිලෝග්‍රෑම් 51, 60 සහ 75 බර පන්තියේ හොඳම ක්‍රීඩිකාවන් 8 දෙනා බැගින් තෝරාගැනීමට අමතරව අදාල බර පන්ති සඳහා පරාජිත ක්‍රීඩිකාවන් අතරින් තිදෙනෙකු බැගින් ද තෝරා ගැනීමට නියමිත බැවින් කිලෝග්‍රෑම් 51 බර පන්තියෙන් තරග වදින අනූෂාට මෙවර ඔලිම්පික් උලෙළට ප්‍රථමවරට එක්වෙන කාන්තා බොක්සිං තරග ඉසව්වට එක්වීමේ වැඩි ඉඩකඩක් පවතී.2010 වසරේ බාබඩෝස් හී පැවැති ලෝක කාන්තා බොක්සිං ශූරතාවලියේ දි කි‍ලෝග්‍රෑම් 48 බර පන්තියෙන් පළමු 7 දෙනා අතරට පැමිණි අනූෂා පසුගිය වසර වනවිට ලෝක කාන්තා බොක්සිං ශ්‍රේණිගත කිරිම් අනුව 9වැනි ස්ථානයේ පසුවූවාය.එහෙත් පසුගිය වසරේ ජාත්‍යන්තර තරග සඳහා ශ්‍රී ලංකා ක්‍රීඩිකා‍වෝ සහභාගි ‍නොවූ බැවින් ලෝක බොක්සිං සංගමයේ වත්මන් ‍ශ්‍රේණිගත කිරීම් අනුව කිලෝග්‍රෑම් 51 බර පන්තිය යටතේ අනූෂා රැඳී සිටින්නේ 26වැනි ස්ථානයේය.කෙසේවෙතත් එංගලන්ත ක්‍රීඩිකාවන් ඔලිම්පික් උලෙළේ කාන්තා බොක්සිං තරග ඉසව්වට සුදුසුකම් ලැබීමට අසමත්වුවහොත් එහි සත්කාරක රට බැවින් අදාල බර පන්ති යටතේ එක් ක්‍රීඩිකාව බැගින් ඇතුලත් කිරීමට ඔවුනට අවස්ථාව හිමිවේ. ‍ලෝක බොක්සිං සංගමය සහ අන්තර්ජාතික ඔලිම්පික් කමිටුව එක්ව ඉදිරි සති දෙක ඇතුලත දී මේ අතිරේක ක්‍රීඩිකාවන් ‍‍තෝරා ගැනීම සිදුකරනු ඇත. එහි දී පසුගිය ශ්‍රේණිගත කිරීම්වල ඉදිරියෙන් රැඳී සිටි සහ දක්ෂතා අතර සිටින ක්‍රීඩිකාවන් සළකා බැලීමට නියමිතය. බරපන්ති 10ක් යටතේ රටවල් 77ක ක්‍රීඩිකාවන් 410ක් සහභාගි වූ ලෝක කාන්තා බොක්සිං ශූරතාවලිය චිනයේ දී අදින් (19) නිමාවට පත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=f1205191</link>
    <topic>අද රට සරසන්නේ රණවිරු දෑතයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>අදින් වසර තුනකට ඉහත දී ත්‍රස්තවාදය පරදවා ලැබූ විජයග්‍රහණය පිළිබඳත්, ශ්‍රී ලංකාවේ පශ්චාත් කාලීන යුදඅභියෝග ජය ගැනීම සහ රටේ අනාගත ගමන් මඟ පිළිබඳත් විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණී සමරනායක සමඟ කරන ලදසාකච්ඡාවකි.* රට විනාශයට ඇද දැමූ ත්‍රස්තවාදය පරාජය කරමින් සහ තිස් අවුරුදු යුද්ධය නිමාවට පත්කරමින් මීට වසර තුනකට පෙර රට ලබාගත් යුදමය ජයග්‍රහණය ඓතිහාසික සන්ධිස්ථානයක්. ඒ දෙස ඔබ හැරී බලන්නේ කෙසේද?2009 මැයි 19 වැනිදා, ජනාධිපතිතුමාගේ සේනාධිනායකත්වයෙන් හා ගෝඨාභය රාජපක්‍ෂ ආරක්‍ෂක ලේකම්තුමාගේ මඟපෙන්වීමෙන්, ත්‍රිවිධ හමුදාව ඇතුළු සියලු ආරක්‍ෂක ප්‍රධානීන්ගේ පටන් සෙබළා දක්වා සෑම රණවිරුවකුගේම දායකත්වයෙන් අවුරුදු තිස් ගණනක් මහා විනාශයක් කළ ත්‍රස්තවාදය හා ඊට සම්බන්ධ ආයුධ සන්නද්ධ අරගලය පරාජයට පත්කිරීමට හැකිවීම ඉතා වැදගත් සිද්ධියක් ලෙස මම දකිනවා.නිදහසින් පසු මේ රටේ බලයට පත්වූ නායකයන් වැඩි දෙනකු මුහුණ දුන් ප්‍රධානම අභියෝගය වුණෙත් ත්‍රස්තවාදය පරාජය කිරීමයි. එදා මේ රට ත්‍රස්තවාදයට ගොදුරු වූ දිවයිනක් ලෙස ප්‍රචලිතව තිබුණා. රටේ භෞමික අඛණ්ඩතාව, ස්වාධිපත්‍ය හෑල්ලු වී රට දෙකඩවීමේ අවදානමක් ඇතිවී තිබුණා.17 වැනි සියවසේ මැද භාගයේ දී, සමාජ සම්මුතිවාදය ඇතිවීමට කලින් තිබූ අරාජිකත්වය වැනි තත්ත්වයක් ගොඩනැඟී තිබුණා. කිසි කෙනකුට අනාගතය පිළිබඳ කිසිදු විශ්වාසයක් තිබුණේ නෑ. සිංහල - දෙමළ - මුස්ලිම් භේදයකින් තොරව තමන්ගේ දරුවන්ගේ අනාගතය වෙනුවෙන් බොහෝ අය රටින් පිටවුණා.ඉදිරිය ගැන බලාපොරොත්තු තබාගත නොහැකි වීම මීට බලපෑවා. මේ අනුව බලන විට ත්‍රස්තවාදය පරාජය කරමින් ලැබූ ජයග්‍රහණය එක විදිහක ආශ්චර්යමත් සිදුවීමක් ලෙසත් මම දකිනවා.මේ ජයග්‍රහණයට මූලික වුණේ ඊට ලැබුණු නිවැරදි දේශපාලන නායකත්වයයි. ඒ ඔස්සේ ආරක්‍ෂක ලේකම්තුමාගේ මූලිකත්වයෙන් සියලු ආරක්‍ෂක අංශ මේ ජයග්‍රහණය සඳහා පෙළගැස්වීමට හැකිවුණා.ඒ සඳහා ජනතාවගෙන් ලැබුණු සහාය හා ආශීර්වාදය ඊට විශාල රුකුලක් වූ බවත් කිව යුතුයි. නමුත්, විපක්‍ෂයෙන් ඊට කිසිම ආකාරයක අනුකූලතාවක් ලැබුණේ නෑ. ඔවුන් ත්‍රස්තවාදයට එරෙහිව රජය ගෙන ගිය ක්‍රියාදාමය හෑල්ලුවට, උපහාසයට, අපහාසයට ලක්කළා. විපක්‍ෂයට තිබුණේ බලය ලබාගැනීමේ පටු අපේක්‍ෂාව පමණයි. ඒ අනුව ආණ්ඩුව පැරදවීම ගැන පමණක් ඔවුන් කල්පනා කළා.ඇත්තටම මෙතරම් අභියෝගාත්මක තත්ත්වයක් ඉතිහාසයේ තිබුණේ නෑ. සාමාන්‍ය ජනයා, දේපළ, දේශපාලන නායකයන් වනසමින් ඉතා සාහසික ලෙස ත්‍රස්තවාදය ක්‍රියාත්මක වෙමින් තිබුණා. නමුත්, 2009 මැයි 19 වැනිදා එල්ටීටීඊ ය යුදමය වශයෙන් පරාජය කිරීමත් සමඟ මේ විනාශයට තිත තැබීමට හැකිවුණා.මෙය සාමුහික උත්සාහයක ප්‍රතිඵලයක්. ජයග්‍රහණය සමරන මේ මොහොතේ ඊට මුල් වූ ජනාධිපතිතුමාගේ දේශපාලන නායකත්වය, ආරක්‍ෂක ලේකම්තුමාගේ පටන් යුද සෙබළා දක්වා සෑම තරාතිරමකම රණවිරුවන්ගේ කැපවීම, ජීවිත පරිත්‍යාගයෙන් යුතුව දැක්වූ දායකත්වය ජාතියක් හැටියට අපි ගෞරවයෙන් සිහිපත් කළ යුතුයි.එසේ ලබාගත් ජයග්‍රහණය ඔස්සේ ප්‍රජාතන්ත්‍රවාදය, මානව හිමිකම් ආදී කාරණා අර්ථාන්විතව තහවුරු කිරීමටත් විශ්වාසයකින් යුතුව රටේ අනාගතය ගොඩනැඟීමටත්, නිදහස අහිමිව තිබූ ජනතාවට නිදහස ලබා දීමටත් හැකි වී තිබෙනවා.* පශ්චාත් කාලීන යුද අභියෝග ජය ගැනීමේදී රටක් හැටියට අප කොපමණ සාර්ථක වූ බව කිව හැකිද?ත්‍රස්තවාදය පරාජය කර වසර තුනක් ගතවුණත් ත්‍රස්තවාදය විසින් ජනිත කළ ජාතික හා ජාත්‍යන්තර අභියෝග කිසිසේත් නිමාවී නෑ. විනාශයක් කිරීම හරිම ලේසියි. අවුරුදු 30 ක විනාශයක් අවුරුදු 3 – 4 කින් හරිගස්සන්න බෑ. අහිමි වූ ජීවිත කිසිදා යළි ලබාගන්න බෑ. පීඩාවට පත්වූ සිත් සතන්වල ඇතිවූ වේදනාව මකා දමන්න බෑ. නමුත් එවැනි තත්ත්වයක් යළි කිසිදා ඇතිනොවන පරිදි ක්‍රියා කිරීමේ වගකීම අපට තිබෙනවා.යුද්ධය නිසා ඇති වූ බොහෝ අහිතකර ප්‍රතිවිපාකවලට රජය මේ වන විටත් විසැඳුම් ලබා දී තිබෙනවා. නිදසුනක් ලෙස එල්. ටී. ටී. ඊ. යට සම්බන්ධ වී සිටි 12,000 ක් පමණ පුනරුත්ථාපනය කර සමාජගත කර තිබෙනවා. ප්‍රභාකරන්ගේ සිරකරුවන් විලස ජීවත් වූ අවතැන්ව සිටි 300,000 ක පමණ පිරිසෙන් සුළු පිරිසක් හැර ඉතිරි සියලු දෙනා නැවත පදිංචි කර තිබෙනවා. ඉතිරිව සිටින සුළු පිරිසත් ජීවත්වන්නේ විවෘත කඳවුරුවලයි. ඔවුන්ගේ අවශ්‍යතා නිරන්තරයෙන් රජය සොයා බලනවා.යුද්ධයෙන් විනාශ වූ සිවිල් සමාජ දේහය යළි ගොඩනැඟීමට අවශ්‍ය පදනම රජය යොදා අවසන්. ප්‍රජාතන්ත්‍රවාදී දේශපාලන වාතාවරණයක් තුළ විපක්‍ෂයත් එකී වරප්‍රසාද භුක්ති විඳිමින් සිටිනවා. නිදසුනක් ලෙස විපක්‍ෂයට ඉතාම සතුටින් යාපනයට ‍ෙගාස් මැයි දිනය සැමරීමට හැකියාව ලැබුණේ ඒ නිසා. කලින් මැදවච්චියෙන් එහාට බිය සැකකින් තොරව යාමේ හැකියාවවත් තිබුණේ නෑ.රජය පෙරළන පටු අරමුණ මත පමණක් පිහිටා සිටින අය මේ යථාර්ථය දකින්නේ නෑ. ඔවුන්ට එය නොපෙනුණත් ඉතා පැහැදිලි වෙනසක් උතුර සහ නැඟෙනහිර පමණක් නොව මුළු රටේම දැන් සිදු වී තිබෙනවා. ඒ ගැන ජනතාව තුළ අවබෝධයක් ඇති බව පැහැදිලියි.* බෙදුම්වාදී බලවේග ඇතුළුව රට තුළින් සහ රටින් පිටත සිට ජනාධිපතිවරයාටත්, රජයටත් එල්ල වෙමින් ඇති බලපෑම් ඔබ කොහොමද දකින්නේ?යුද්ධය නිමාවී තිබුණත්, යුද්ධයේ විනාශය මතින් රට යළි ගොඩනැඟීමට රජය ක්‍රියා කරමින් සිටියත් ජනාධිපතිතුමාට සහ රජයට ඇති අභියෝගවල කිසිදු අඩුවක් වී නෑ. යුද්ධය තිබියදීටත් වඩා යුද්ධයෙන් තොර වකවානුවකදී අභියෝගවල වැඩි බවක් පෙනෙනවා. මේ තත්ත්වය සුළුවෙන් දකින අය මතු කරන තර්කයක් තමයි යුද්ධයට ගිය වියදම දැන් යන්නේ නෑ ඒ මුදල වියදම් කර ජනතාවට සහන ලබාදිය නොහැකිද කියන එක.මේ තර්කය ගොඩනඟන්නේ කිසිදු දේශපාලන අවබෝධයකින් තොර අයයි. එතරම් සරල ලෙස මේ තත්ත්වය විග්‍රහ කරන්න බෑ.යුද්ධය නිමා වූ පසුවත් රජය ඉතා බුද්ධිමත්ව අවශ්‍ය ක්‍රියාමාර්ග ගනිමින් සිටිනවා. රටේ ආරක්‍ෂාව වෙනුවෙන් ක්‍රියා කරන අතර ආරක්‍ෂක හමුදා රටේ සංවර්ධන ක්‍රියාදාමය සඳහා, රට ගොඩනැඟීමේ ක්‍රියාදාමය සඳහා යොමුකොට තිබෙනවා. නිදසුනක් ලෙස කොළඹ නගරයේ අද අපි දකින අලංකාරවත් භාවය, පිළිවෙළ උදෙසා ඔවුන් විශාල දායකත්වයක් දක්වා තිබෙනවා.සමහරු කියන විදිහට යුද්ධයෙන් පසු ඔවුන් ඉවත් කළා නම් මොකක්ද ඇතිවිය හැකි තත්ත්වය? යුද්ධයේදී වැඩ අරන් යුද්ධය නිමා වූ පසු ඔවුන් වීසිකරන්න රජය ක්‍රියා කළේ නෑ. දැන් තිබෙන තත්ත්වයට ගැළපෙන පරිදි ඔවුන්ගේ භූමිකාව වෙනස් කිරීම රජය ඉතා බුද්ධිමත්ව කළා. දැන් ඔවුන් සිය හැකියාවන්, ශක්තීන් රට ගොඩනැඟීම සඳහා ඉතා හොඳින් යොදවමින් සිටිනවා.* ත්‍රස්තවාදයට යුදමය වශයෙන් විසඳුම් ලබා දී අවසන්. ජාතික ගැටලුව වශයෙන් හඳුනාගත් ප්‍රශ්නයට දේශපාලන විසැඳුමක් ලබාදිය යුතුය යන අදහසට අනුව දැනට ගෙන ඇති ක්‍රියාමාර්ග එනම් උගත් පාඩම් හා සංහිඳියාව සඳහා වන කොමිසමේ නිර්දේශ, පාර්ලිමේන්තු තේ-රීම් කාරක සභාව ආදී පියවර සාධනීය ප්‍රවේශයක් ලෙස දැකිය හැකිද?උගත් පාඩම් හා සංහිඳියාව සඳහා වන කොමිසමේ නිර්දේශ ක්‍රියාත්මක කිරීම ගැන දැන් අවධානය යොමු වී තිබෙනවා. යුද්ධය නිමා වූ පසු එවැනි ක්‍රියාමාර්ග රජය ගෙන තිබියදීත් මානව හිමිකම් උල්ලංඝනය කළ බව කියමින් නොයෙක් චෝදනා නැඟූ අය ජාත්‍යන්තර වශයෙන් යුද්ධ පිළිබඳ නොසිතා ඒවා නොදුටුවාක් මෙන් තමයි එසේ කළේ.අතීතයේ වියට්නාමයේ සිදුවූ දේවල් තවමත් ඉරාකයේ, ඇෆ්ගනිස්තානයේ සිදුවෙන දේවල් නොතකා හැර ඔවුන් අපට චෝදනා එල්ල කරනවා.නමුත් යුද්ධයෙන් පසු මානව හිමිකම් රැකීමට අවශ්‍ය ක්‍රියාකාරී සැලැස්මක් ඔස්සේ අවශ්‍ය ක්‍රියාමාර්ග ගැනීමට, අවතැන් ජනයා නැවත ඉක්මනින් පදිංචි කරවීමට, අහිමි වූ දේවල් යළි ඔවුන්ට ලබා දීමට රජය අවශ්‍ය ක්‍රියාමාර්ග ගත්තා.ඊටත් අමතරව විශේෂයෙන් මෙවැනි යුද්ධයකට හේතු වූ කාරණාවලට විසඳුම් ලබා දීමට රජය යොමුවී සිටිනවා. ඒ සඳහා ජනාධිපතිතුමා විසින් පාර්ලිමේන්තු තේරීම් කාරක සභාවක් හරහා අවශ්‍ය නිර්දේශ ලබාගැනීමට ක්‍රියාමාර්ග ගත්තා. ඒ තුළ සර්ව පාක්‍ෂික මතයට ඉඩ තිබෙනවා. විපක්‍ෂය කළ යුත්තේ ඊට සම්බන්ධ වී මේ ප්‍රශ්නයට දේශපාලන විසැඳුමක් ලබා දීමට දායක වීම මිස ඉතිහාසයේ සිදුවුණා වගේ විසැඳුම් ප්‍රයත්නයන් මඟහැරීම නොවෙයි. විපක්‍ෂය මේ ප්‍රශ්නය ජාතික ප්‍රශ්නයක් ලෙස දකින්නේ නෑ.ජාතික ප්‍රශ්නයකට විසැඳුම් සෙවීමේදී ජාතියක් හැටියට එකමුතුව ක්‍රියා කළ යුතුයි. මේ ප්‍රශ්නයට විසැඳුම් සොයන්න ඇති හොඳම අවස්ථාව තමයි අප ඉදිරිපිට තියෙන්නේ. එය මඟ නොහැරිය යුතුයි. මෙහිදී ජාතික එකමුතුවකින් ක්‍රියාකිරීම ජාත්‍යන්තරයටත් හොඳ පණිවිඩයක්. දැන් උතුර සහ දකුණ අතර සංහිඳියාවක් නිර්මාණය වෙමින් තියෙන්නෙ. උතුරේ දෙමළ ජනයාට ආරක්‍ෂක හමුදා ගැන විශ්වාසයක් තියෙනවා. ඇතැම් හමුදා සාමාජිකයන් හා දෙමළ තරුණියන් අතර විවාහ පවා සිදුවෙලා.ජිනීවා මානව හිමිකම් සමුළුව වැනි රටවලදී ඇතැම් රටවල් වෑයම් කළේ මේ විසැඳුමට බාධා කිරීමටයි. ගොඩනැඟෙමින් ඇති සංහිඳියාව බිඳ දැමීමටයි. මේ පිටුපස ත්‍රස්තවාදයට උඩගෙඩි දෙන බලවේග, ඩයස්පෝරාව සිටියා. සැබෑ සාමයක් ඇතිවනු දැකීමට ඔවුන් කැමැති නෑ. යුද්ධය නිමාවුණත් අභියෝග අවසන් නැති බව මා කියන්නේ මේ නිසයි.මේ අභියෝගත් ජයගත යුතුයි. ඊට සියලු සමාජ කොටස්වල දායකත්වයත් අවශ්‍යයි. යුද්ධය දිනාගැනීමට වැඩ කළ විදිහටම මෙහිදීත් එකම බැම්මකින් ක්‍රියා කළ යුතුයි. යුද්ධයට අවශ්‍ය ජනතා සහාය, ආශීර්වාදය රජයටත්, ජනාධිපතිතුමාටත් ලැබුණ පරිදිම මේ සඳහාත් එය ලැබෙන බව පෙනෙන්න තිබෙනවා. ජනතාව තුළ ජනාධිපතිතුමාගේ නායකත්වයත්, ආරක්‍ෂක ලේකම්තුමාත්, රජයත් කෙරෙහි ඇත්තේ විශාල විශ්වාසයක්.ජීවන වියදම ඉහළ ගොස් ඇති බවට විපක්‍ෂය කරන නොයෙක් ප්‍රචාර එසේ තිබියදී ජනතාව රජය යුද්ධය දිනා දීම පිළිබඳ කාරණය ඉහළින් දකිනවා. පශ්චාත් යුද කාලීන අභියෝග ජය ගැනීමේදීත් මේ ජනතා සහාය, ආශීර්වාදය ජනාධිපතිතුමාටත්, රජයටත් විශාල ශක්තියක් බව කිව යුතුයි. විපක්‍ෂය නොදකින යථාර්ථය ජනතාව දකිනවා. චියැංකායිෂෙක්ට එරෙහිව මාඕ යටතේ කුවෝමින්තාන්වරුන් එක්ව කටයුතු කළා. එහිදී වෙනස්කම් දෙවැනි තැනට ගොස් රට පළමු තැනටයි තිබුණේ. දෙවන ලෝක යුද්ධයේදී චර්චිල්ට විපක්‍ෂයේ සහායත් ලැබුණා. අපේ රටේ විපක්‍ෂය මේ පාඩම් හැදෑරිය යුතුයි.* යුද්ධයෙන් පසු අලුත් රටක් ලෙස ගොඩනැඟෙන ශ්‍රී ලංකාවේ අනාගත ගමන්මඟ පිළිබඳ යම් පෙරදැක්මක් කළ හැකිද?මගේ අදහස නම් විද්වතුන් මේ කාරණා ගැන වැඩිදුර අධ්‍යයන කළ යුතු බවයි. නිදහසින් පසු, 56 න් පසු, 70 හෝ 77 න් පසු ආදී වශයෙන් අපට වැරැදුණු තැන් මොනවාද කියන එක, වැරැදීම් වුණා නම් ඒවා 58’ දී, 65 දී, 77 දී හරිගස්සා ගන්න තිබුණා වුණත් ඒ අවස්ථා මඟහැරුණාද කියන එක අපි විමසා බැලිය යුතුයි.ඒ සෑම දෙයක්ම යළි මෙවැනි විනාශයක් අත් නොවිඳීමට පාඩම් විය යුතුයි. “ඇති කියන්නේ ඇති” කියල කියමනක් තියෙනවා. මම හිතන්නේ උගත් පාඩම් කොමිසමේ නිර්දේශ මඟින් දේශපාලන විසඳුමක් ඇතිකර ගැනීමට මඟපාදන පදනමක් ගොඩනඟා තියෙනවා. පැහැදිලි යොමුවක් පෙන්නුම් කර තිබෙනවා. ඒක දේශීයව සිදු වූ ප්‍රයත්නයක්. සියලු දේ එකවර ක්‍රියාත්මක කරන්න බැරි වෙයි.හැබැයි කරන්න පුළුවන් දේවල් තිබෙනවා.අතීතයට අදාළව අමතක කළ යුතු දෑ අමතක කරමු. වෛරයට ඉඩ නොතබමු. වළක වැටුණු අපි දැන් වළෙන් ගොඩට ඇවිත් ඉන්නවා. ආයෙමත් වළක නොවැටීමට දැන් අපි පාඩම් ඉගෙන ගෙනත් තිබෙනවා.රටේ අනාගතය පැහැදිලියි.යුද්ධය නිමාකර ත්‍රස්තවාදය පරදවා රට ඒ දෙසට යොමු කිරීම ගැන ජනාධිපතිතුමාට, රජයට හා සියලුම රණවිරුවන්ට ගෞරවය හිමිවෙනවා. රටේ අනාගතය ගොඩනැඟීම පිළිබඳ ජනතාව තුළ ජනාධිපතිතුමා කෙරෙහි විශාල විශ්වාසයක් තිබෙනවා. ඒ විශ්වාසය එතුමාට විශාල ශක්තියක් ද වෙනවා. දැන් අපි ජාතියක් ලෙස එකට නැඟී සිටිමු. යුද්ධයෙන් මියගිය ද්‍රවිඩ තරුණ – තරුණියන් ද මේ රටේ පුරවැසියන්. ඔවුන් නොමඟ ගිය පිරිසක් යළිත් එවැනි විනාශයකට ඔවුන් ඇද නොදැමීමට වගබලා ගනිමු.අපේ රටේ අනාගතය පැහැබර බව විශ්වාසයෙන් කිව හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=f1205192</link>
    <topic/>
    <author>‘බිස්නස් ටුඩේ’ සඟරාව ඇසුරෙන් මේ ලිපිය සැකසිණි</author>
    <content>ශ්‍රී ලංකා භූමිතලය අරක්ගත් ලෝකයේ දරුණුම ත්‍රස්තවාදියා හා දරුණුම ත්‍රස්තවාදී ව්‍යාපාරය යුදමය වශයෙන් පරාජය කොට තෙවසරක් ගතවී අවසානය. දැන් ත්‍රස්තවාදය සිරිලක් පොළෝ තලයෙන් මුළුමනින්ම අතුගෑවීගොස් ඇත. අද හමුදාවේ ගිනි අවි නිසලය.එහෙයින් සමහර උගතුන් පවා තවමත් සිතන්නේ සතුරාට එරෙහිව ගිනි අවිය පණ ගැන්වීම පමණක් යුද්ධය බවයි. එහෙත් එය ත්‍රස්ත මර්දන ක්‍රියාවලියේ එක් අංගයක් පමණකි.මේ ත්‍රස්තමර්ධනයට එරෙහි සමස්ත ක්‍රියාදමය තිස්වසරක් තිස්සේ හා ඉන්පසුවත් වර්ධනය වූවකි.සැබවින්ම 2005 දෙසැම්බර් මස මහින්ද රාජපක්‍ෂ ජනාධිපතිවරයා ජනාධිපතිධූරයට පත්වන විට එල්. ටී. ටී. ඊ ත්‍රස්තවාදි ක්‍රියාදාමය තිස් වසරක් තිස්සේ ඇදීගොස් තිබිණි. ඒ වන විට උතුරු නැඟෙනහිර විශාල ගොඩබිම් ප්‍රදේශයක් හා වෙරළ තීරයෙන් 2/3 ක බලය මුළුමනින්ම එල්. ටී. ටී. ඊයට නතුව තිබිණ. රජයට, හමුදාවට හෝ පොලීසියට එහි බලයක් නොවීය.වෙනම රාජ්‍යයක් ගොඩනැඟීම සිය පරම අභිලාෂය කරගත් එල්. ටී. ටී. ඊ. නායක ප්‍රභාකරන් ත්‍රස්ත හමුදා කඳවුරු හා පොලිසි අටවමින් සිය බල ප්‍රදේශය තහවුරු කරගනිමින් සිටියේය. ඒ අනුව ත්‍රස්ත සන්නද්ධ බලකායට සාමාජිකයන් බඳවා ගැනීම, පුහුණුව ලබාදීම, අවි ආයුධ සපයාගැනීම දිගටම සිදුවිය.සටන් විරාමයට පූර්වයෙන් හා පසුවද වෙඩි උණ්ඩයේ සිට ගුවන්යානා නාශක මිසයිලය හා නෞකාවන් දක්වා ඔවුන් සතුව තිබී අල්ලාගත් අවි ආයුධ තොග ශ්‍රී ලංකා හමුදා යුද ශක්තියට සමානවූවක්ම විය. මින් මනාව පැහැදිලි වූයේ යුද්ධයෙන් පමණක්ම වෙනම රාජ්‍ය දිනාගැනීම ඔවුන්ගේ එකම අරමුණ වූ බවය.කුඩා සංවිධානයක් ලෙස ඇරැඹි ත්‍රස්තවාදය මහා ව්‍යාපාරයක් බවට පත් වෙමින් එල්. ටී. ටී. ඊයේ යුද පුහුණුවලත් පිරිස 30,000ක් පමණ විය.සටන්විරාම ගිවිසුමෙන් ඔවුන්ගේ ක්‍රියාදාම මර්දනය වූ සෙයක් පෙනුනද සටන් විරාමයට මෙන්ම සාම සාකච්ඡාවලට ධ මුවාවී හොර රහසේම යුද ශක්තිය තර කර ගැනීම ඔවුන්ගේ උපක්‍රමය විය.මේ වන විට ඔවුන් උතුරු - නැඟෙනහිරට පමණක් සීමා නොවී බස්නාහිර පළාත හා කඳුකරය ප්‍රමුඛ සෙසු පෙදෙස්වලටද රිංගා ගෙන තිබිණ.සටන්විරාමය ඔවුහු සිතුසේ උල්ලංඝනය කළහ. එය 3000 වාරයකට වඩා උල්ලංඝනය කර ඇති බව සටන්විරාම නිරීක්‍ෂකයෝම ප්‍රකාශ කළහ. රජයේ පාර්ශවයෙන් එය උල්ලංඝනය වී තිබුණේ 300 වාරයක් පමණි.එයද සාකච්ඡා මාර්ගය ඔවුන් මුළුමනින්ම බැහැර කර ඇති බව ප්‍රත්‍යක්ෂ වූ විටය. එල්. ටී. ටී. ඊ. යේ සටන් විරාම උල්ලංඝනයන් ශ්‍රී ලංකා හමුදාව ඉවසා සිටියද සටන්විරාම නිරීක්‍ෂකයන්ට ඒ බව වාර්තාකරනු හැර කළ හැකි අන් දෙයක් නොවීය.2005 වත්මන් රජය බලයට පත්වන විට පූර්වප්‍රාප්තික ජනාධිපතිවරුන් සිවුදෙනකු හා ආණ්ඩු කීපයක් විසින්ම එල්. ටී. ටී. ඊ. ත්‍රස්තවාදය මැඩලීමට දරන ලද ප්‍රයත්නයන් සියල්ල අසාර්ථක වී තිබිණ. හමුදා මෙහෙයුම්, සාම සාකච්ඡා හා අන්තර්ජාතික මැදිහත්වීම් ඇතුළු දරන ලද හැම ප්‍රයත්නයකින්ම ඵලක් වී නොතිබිණ. ගෝලීය වශයෙන් විශාල මූල්‍ය ජාලයක් හා වර්ධිත ප්‍රහාරාත්මක හැකියාවක් සමඟින් සාමය කෙරේ අල්පමාත්‍ර නැමියාවක් නොතිබුණු එල්. ටී. ටී. ඊය සිත්සේ ක්‍රියා කරන, දඩබ්බර, එදිරිවාදී, බිහිසුණු සතුරකු බවට පත්ව තිබිණ.ඔව්හු උතුරින් හා නැඟෙනහිරින් සිංහල හා මුස්ලිම් ජනතාව පලවාහරිමින් වාර්ගික යුද්ධයක නියැලී සිටියහ. තර්ජිත ගම්මාන හා රටපුරා සාමාන්‍ය වැසියන්ට ප්‍රහාර එල්ල කළහ. එමගින් දහස් ගණනක් සමූල ඝාතනය කළහ.දළදා මාළිගය හා ශ්‍රී මහා බෝධිය වැනි බෞද්ධ පූජනීය ස්ථාන පමණක් නොව මුස්ලිම් පල්ලිවලට පවා පහර දුන්හ. අන්තර්ජාතික ගුවන්තොටුපොළ, මධ්‍යම බස් නැවතුම්පොළ වැනි ජාතික යටිතල ව්‍යුහයන් හා මහබැංකුව, ලෝක වෙළෙඳ මධ්‍යස්ථානය වරාය ඇතුළු ආර්ථික කේන්ද්‍රයන් පවා ඔවුන්ගේ ඉලක්ක විය.මේවායේදී පාර්සල් බෝම්බ, මෝටර්් රථ, බෝම්බ හා ක්ලේමෝ බෝම්බ යොදාගනිමින් සිය දහස් ගණන් අසරණ වැසියන් ඝාතනය කළහ. මරාගෙන මැරෙන බෝම්බ ප්‍රහාරයන් සම්බන්ධයෙන් ඔවුහු කෙළ පැමිණියහ.මේ අතර දේශපාලන ඉලක්කයන් සපුරාගැන්මටද නොපසුබට වූ එල්. ටී. ටී. ඊය ශ්‍රී ලංකා ජනාධිපති හා ඉන්දීය අගමැති ඝාතනය කළේය. මෙරට ආරක්ෂක ඇමැති, විදේශ ඇමැති හා තවත් කැබිනට් ඇමැතිවරුන් කීප දෙනෙකු මෙන් ම දේශපාලන නායකයින් හා පාර්ලිමේන්තු මන්ත්‍රීන්ද ඔවුහු ඝාතනය කළහ.ත්‍රස්ත අපරාධ හා දූෂණ ක්‍රියා සමඟ අත්වැල් බැඳගත් පාතාලයද බලවත් විය. නීතිය හා සාමය පිරිහිණි. මුළු රටම භීතියෙන් ඇලලිණ.අදාළ තිස් වසර තිස්සේ පැවති රජයයන්ට එල්. ටී. ටී. ඊ. ත්‍රස්තවාදය පාලනය කළ නොහැකි වීමෙන් ඔවුන් කිසිදාක හමුදාමය වශයෙන් පරාජය කළ නොහෙන බව රජයේ හමුදාවේ හා බහුතර මහජනතාවගේ ද මතය වී තිබිණ.“ත්‍රස්තවාදියා” හා “ඒකීය රාජ්‍ය” යන වචන මිමිනීමට පවා දේශපාලනඥයින් පමණක් නොව ජනතාවද බිය වී තිබිණ.මෙවන් වාතාවරණයක් යටතේ හමුදාමය මැදිහත්වීමක් ගැන සමස්ත සමාජය මෙන්ම නායකයන්ද සිතන්නටවත් නොපෙළඹී තිබිණ.හමුදාවට නිරන්තරයෙන්ම ලැබුණේ ඔවුන් අධෛර්යමත් කෙරෙන උපදෙස්ය. ඒ අනුව එල්. ටී. ටී. ඊ.ය හා හමුදා නායකත්වය අතර සම්බන්ධීකරණ සාකච්ඡා සඳහා උපදෙස් ලැබිණ. ඊනියා දේශසීමාවේදී දෙපාර්ශවයම මසකට වරක් හමුවෙමින් සටන් විරාමය ඉදිරියට ගෙනයන අයුරු සාකච්ඡා කළහ.2005 දී මහින්ද රාජපක්‍ෂ ජනාධිපතිවරයා බලයට පත්වන විට රටේ පැවති තත්ත්වය මෙසේ විය. එල්. ටී. ටී. ඊ. යෙ ආඥාදායක හා රුදුරු ත්‍රස්ත හස්තයේ පීඩනයට ගොදුරු ව සිටි සිංහල හා දෙමළ අසරණ ජනතාව මුදා ගැන්ම ජනාධිපතිවරයාගේ ප්‍රමුඛ කාර්ය බවට පත්ව තිබිණ. ත්‍රස්තවාදය ශ්‍රී ලංකා භූතලය මතින් සදහටම අතුගා දමා රටට සාමය උදාකිරීම සඳහා ඔහුට විශාල ජනවරමක්ද ලැබී තිබිණ.මේ නිසා ජනාධිපතිවරයා මුලින්ම කළේ අඩාලවී තිබුණු සාම සාකච්ඡා යළි පණ ගන්වමින් එල්. ටී. ටී. ඊ. යට සෘජු සාකච්ඡා සඳහා ආරාධනා කිරීමය.මෙහිදී සුපුරුදු පරිදි කුපිතකිරීම් උත්සන්න කරමින් සටන් විරාමය උල්ලංඝනය කරනු හැර සාකච්ඡා මාර්ගයේ ඵල නෙලාගැනීමට ඔවුහු අවධානය යොමු නොකළහ.කැබිතිගොල්ලෑවේ ප්‍රහාරයෙන් කුළුගැන්වුණු රට පුරා සිදු කළ ප්‍රහාරවලින් හමුදා නිලධාරීන් ළමයින් හා කාන්තාවන් ඇතුළු සිය ගණන් පිරිස් යළි ඝාතනය විය.කෙසේ වෙතත් රජය මේ සියලු කුපිතකිරීම් ද ඉවසා සිටියද එහි සීමාව ඉක්මවාගියේ මාවිල්ආරු සොරොව්ව එල්. ටී. ටී. ඊ. ය විසින් වසා දැමීම සමඟය. එය නැගෙනහිර, ප්‍රමුඛ පෙළේ වාරිමාර්ග ඇළක් වූ අතර මේ අමානුෂික ක්‍රියාවෙන් අක්කර දහස් ගණනක කෘෂිබිම්වලට පමණක් නොව පන්දහසකට වැඩි පවුල් සංඛ්‍යාවකට අවශ්‍ය ජල සැපයුම අත්හිටුවිණ.මෙය මහා මානුෂික ව්‍යසනයක් වනු වැළැක්ම රජයේ කාර්යභාරය වූයෙන් හමුදා මෙහෙයුමකින් ජල දොරටුව විවෘත කිරීමට වහා පියවර ගැනිණ.2006 මානුෂීය මෙහෙයුමේ පළමු වෙඩිමුරය පත්තුවූයේ එපරිද්දෙනි.2005 ට පූර්වයෙන් හමුදා මෙහෙයුම් ජයග්‍රහණයේ මුවවිටට පැමිණි පසු පවා ඒවා වැළකුණේ බාහිර සාධකයන් බලපෑමෙනි. මේ බාහිර සාධක ඉදිරියේ පසු නොබාන හා එල්. ටී. ටී. ඊයේ අපරාජිකත්වය පිළිබඳ මානසිකත්වයෙන් ජනතාව මුදාගෙන හමුදාවේ විශ්වාසය තහවුරු කෙරෙන නායකත්වයක් රටට අවශ්‍යව තිබුණු අතර මහින්ද රාජපක්‍ෂ ජනාධිපතිවරයාගෙන් ඒ අපේක්ෂාවන් කුළුගැන්විණ.මහජන සහාය නොමැතිව යුද්ධයක් ජයගත නොහැකිය. එහෙයින්ම ජනතාව කෙරෙහි හමුදාමය ජයග්‍රහණයක විශ්වාසය තහවුරු කිරීම අවශ්‍ය විය. නොඑසේනම් හමුදා සෙබළුන් හා සිවිල්වැසියන් බිල්ලට දෙනු හැර සිදුකරන දෙයක් නැතැයි යන පූර්ව චෝදනාව වත්මන් රජයටද එල්ලවීමට ඉඩතිබිණ. මේ අනුව ජනතා විශ්වාසය දිනාගැන්මට ජන මානසිකත්ව මුළුමනින්ම වෙනස් කළ යුතුවිය.මෙහිදී ඊට පිටුබල වූයේ මහින්ද රාජපක්‍ෂ ජනාධිපතිවරයාගේ නොසැලෙන අධිෂ්ඨානය හා කැපවීමය. ඔහුගේ ක්‍රියාකලාපයෙන් ත්‍රස්තවාදය දුරැලීම කෙරේ ඇති කැපවීම නොසැලෙන්නක් බව හමුදාව මෙන්ම ජනතාවද වටහා ගත්හ. එය මානුෂීය මෙහෙයුමේ ආරම්භයේ සිට අවසානය තෙක්ම නොවෙනස්ව පැවතිණ.යුද සමයේ අන්තර්ජාතිකව නැගුණු බලපෑම් ඉදිරියේ ඔහු ඉන්ද්‍රඛීලයක් විය. අද ද එවන් බලපෑම් නිරතුරුවම සිදුවෙමින් පවතී. මේ අන්තර්ජාතික ප්‍රජාව ලෙස හඳුන්වන පිරිස එම ප්‍රජාව නියෝජනය කරන බහුතරය නොවේ. එහෙයින්ම එම වචනය පොදුවේ භාවිතා නොකළ යුත්තකි. දකුණු හා අග්නිදිග ආසියාතික රටවල් මෙන්ම චීනය හා රුසියාවද ශ්‍රී ලංකාවේ පවත්නා තත්ත්වය මැනවින් වටහාගෙන තිබිණ. එහෙයින්ම ඔවුහු එල්. ටී. ටී. ඊ.යේ පරාජයට සහාය පල කළහ.අන්තර්ජාතික ප්‍රජාව ශ්‍රී ලංකාවට බලපෑම් කරන්නේ දශක ගණනාවක් තිස්සේ එම රටවල ද්‍රවිඩ ඩයස්පෝරාව එල්. ටී. ටී. ඊයෙන් පාලනය වූ බැවිනි. ද්‍රවිඩ ඩයස්පෝරාව එම රටවල පුරවැසියන් බවට පත්වෙමින් ඡන්දබලයට පවා හිමිකිම් කියන බැවින් හා ඔවුන්ගේ ඡන්දය එම රටවල රාජ්‍ය බලය තීරණය වීමටද බලපාන බැවින් ඔවුන් එම ආණ්ඩුවලට බලපාන බල වේගයක්ව පවතී.ඔවුන් ශ්‍රී ලංකාව සම්බන්ධයෙන් මවාපාන සාවද්‍ය චිත්‍රය එලෙසින්ම පිළිගන්නා මේ රටවල් හා රාජ්‍ය නොවන සංවිධාන දැන් එ. ජා. සංවිධානය හරහා අපට බලපෑම් කිරීමටද පෙළඹී තිබේ.ශ්‍රී ලංකාවේ පිහිටීම හා පවත්නා ස්වාභාවික සම්පත් ආදිය මත න්‍යාය පත්‍ර සකසාගත් සමහර රටවල් මානෂීය මෙහෙයුම අතරතුරදී එය අත්හිටුවා එල්. ටී. ටී. ඊය සමඟ සාකච්ඡා කරන ලෙස බලපෑම් කළද අතීත අත්දැකීම් මත එය හුදු මිත්‍යාවක් බව වටහාගෙන සිටි ජනාධිපතිවරයා ඊට නොනැමී, ගත් ස්ථාවරයෙහිම ගැලී සිටියේය.මේ අනුව ප්‍රභාකරන් හා සෙසු එල්. ටී. ටී. ඊ නායකයන්ට පලායාමට හෝ යටත්වීමට අවස්ථාවක් සලසාදීම අපොහොසත් වූ මේ විදේශ බලවේගයන් දැන් යුද අපරාධ හා මානවහිමිකම් උල්ලංඝනය පිළිබඳ චෝදනා නගමින් ශ්‍රී ලංකාවෙන් පලිගැනීමට උත්සාහ දරමින් සිටී.කෙසේවෙතත් අර්බුද අවස්ථාවන්හි වහා ඊට ප්‍රතිචාර දැක්වීමට පෙළඹීමෙන් ජනතා විශ්වාසය දිනාගැන්මට ජනාධිපතිවරයා සමත්විය. එල්. ටී. ටී. යේ ගුවන් බලය, කොළඹ හා අවට ජනතාවට මෙන්ම අගනගර මර්මස්ථානයන්ට තර්ජනයක් වූ අවස්ථාවේ ඊට එරෙහිව කටුනායක පිහිටවනු ලැබූ නව ගුවන් ආරක්ෂණ පද්ධතිය ජනාධිපතිවරයා පෞද්ගලිකවම පරීක්‍ෂා කරනු ලැබීය.මානුෂීය යුද මෙහෙයුමේ තොප්පිගල වාකරේ කිලිනොච්චි ආදී යුද පෙරමුණුවල ජයග්‍රහණයන් හිදී සෙසු ප්‍රදේශවල යුද්ධය පවතිද්දීම ජයග්‍රාහී හමුදා පෞද්ගලිකව මුණගැසී ඔවුන් දිරිමත් කිරීම ජනාධිපතිවරයාගේ පුරුද්ද විය.මේ යුද ජයග්‍රහණයට විනයගරුක හමුදාවක පැවැත්ම බෙහෙවින්ම ඉවහල් විය. විනයක් නැති හමුදාවකට යුද්ධයක් ජයගත නොහැකිය. ශ්‍රී ලංකා හමුදාව කෙතරම් විනයගරුක වී ද යත් මානුෂික මෙහෙයුමේ කිසිම අවස්ථාවක ගම්මානවලට ඇතුළු වී හමුදා බලපරාක්‍රමය මතින් අහිංසක වැසියන් ඝාතනය කිරීම හෝ ස්ත්‍රී දූෂණයන් සිදුකිරීම හෝ වෙනත් අපරාධ සිදුකළ බවට හෝ චෝදනාවක් නොනැගිණ.එහෙත් යම් විටෙක හොරකමක් හෝ ඒ හා සමාන සිද්ධියකින් විනය කඩවීමක් වී නම් චූදිතයන්ට එරෙහිව වහා පියවර ගැනිණ. එවන් අය වහා අත්අඩංගුවට ගැනිණ.යුද මෙහෙයුම දැඩි අවධානයට ලක්ව තිබුණු නිරීක්‍ෂකයන්, මාධ්‍ය හෝ සෙසු පුද්ගලයන් කෙරෙන් හමුදාවට එරෙහිව කිසිදු චෝදනාවක් නොනැඟිණි. යුද්ධයේ උච්චතම අවස්ථාවකදී ඉබාගාතේ යන වෙඩිල්ලක් පුද්ගලයකු බිලිගැන්ම හෝ රෝහලකට වැදීම හෝ යුද අපරාධයක් නොවේ.ලොව කිසිම තැනක යුද්ධයකදී අනුගමනය නොකෙරුණු නීති රීති සමුදායකට යටත්ව ශ්‍රී ලංකා යුද මෙහෙයුම ක්‍රියාත්මක විය. හිතුමතයේ ක්‍රියාකරන නොහික්මුණු ත්‍රස්තවාදීන් පිරිසක් සමඟ පවත්නා සටනක් වුව, සාමාන්‍ය ජනතාවට අවම හානිය ගෙන දෙන අයුරින් යුද මෙහෙයුම පවත්වා ගෙන යනු ලැබිණ. මේ නිසාම යුද මුක්ත කලාප හා ආරක්ෂිත කලාප වෙන් කෙරිණි. ඒවාට සාමාන්‍ය ජනතාවට පැමිණීමට හැකිවිය.එපමණක් නොව බර අවි භාවිතය හා ගුවන් ප්‍රහාර සම්බන්ධයෙන් පැවති සීමාවන්ද එලෙසින්ම අනුගමනය කෙරිණි. මෙවන් ස්වයං සීමා බන්ධන පනවා ගැන්මක් ලොව කොතැනක හෝ සිදුව නැත. එ. ජා. ප්‍රඥප්තියකින් හෝ වෙනත් ආකාරයකින් හෝ එවන් සීමා පැනවීමක්ද සිදුව නැත. එවන් වාතාවරණයක ශ්‍රී ලංකා හමුදාව ස්වයං සීමා බන්ධන පමුණුවාගත්තේ සාමාන්‍ය වැසියන් හානියට පත්වීමෙන් වළකාගැනීමේ පියවරක් වශයෙනි. එය ප්‍රසාදයට ලක්විය යුත්තක් මිස දෝෂ දර්ශනයට ලක්විය යුත්තක් නොවේ.එල්. ටී. ටී. ඊ. සටන් කරුවන් 600 - 800 අතර පිරිසක් සටනේදී මියගිය පුදුකුඩිඉරිප්පු’ සටනට පූර්වයෙන් පවා සටනට මැදි නොවී දිවි බේරාගෙන යන්නට සාමාන්‍ය ජනතාවට අවශ්‍ය තරම් කාලය තිබූ බව මනාව පැහැදිලි වන්නේ එම ප්‍රදේශයේ නිවාසවල වහල හා දොර කවුළු පවා ඉවත්කර ගෙන ගොස් ඇති බැවිනි. මෙහි සටන පැවතියේ වර්ග කිලෝමීටරයක තරම් ප්‍රදේශයකය.හතරවටින් වටකළ එම ප්‍රදේශයේ සාමාන්‍ය වැසියන් කිසිසේත් සිටිය නොහැකිය. එහි රෝහලකට බෝම්බ හෙළු බව පැවසී ඇතත් යුද්ධයක් පවතිද්දී රෝහලක රෝගීන් නොසිටිනු ඇතිසේම රෝගීන් ඉවත්කොට ත්‍රස්තයින් එහි ලැගුම් ගැනීමෙන් පසු එය රෝහලක් නොව ත්‍රස්ත තිප්පොලක් වී ඇති බව කාටත් වැටහෙන්නේය. එහෙත් එවන් රෝහල් ගොඩනැඟිල්ලකටද පහරදීමෙන් වැළකී සිටීමට තරම් ශ්‍රී ලංකා හමුදාව විනය ගරුක විය.යුද්ධයේ අවසන් අදියරේදී එල්. ටී. ටී. ඊය 300000ක පමණ ජනතාවක් මිනිස් පලිහක් ලෙස යොදාගනිමින් හා ආරක්ෂිත කලාපයට පිවිසීමෙන් ඔවුන් වළකාලමින් ශ්‍රී ලංකා හමුදාවට ප්‍රහාර එල්ල කළහ. ඔවුන්ගේ තහනම නොතැකුවන්ට වෙඩි තැබිණ. එහෙත් මහා මිනිස් ඝාතනයක් සිදුවෙතැයි ලෝකයම බලාසිටියදී අවම හානියක් සහිතව සාමාන්‍ය වැසියන් සියල්ලම පාහේ මුදා ගැන්මට හමුදාව සමත්විය. මෙවන් ප්‍රසාදාත්මක තත්ත්වයක් තිබියදී පවා හමුදාවට දොස් තබන්නන්ගේ එකම අරමුණ ද්‍රවිඩ ඩයස්පෝරාව සැනහීම පමණි.එල්. ටී. ටී. ඊය පරාජය කිරීමෙන් හමුදාව සිදුකළේ ඔවුන්ගේ ආධිපත්‍යයට නතුව තිබුණු භූමිය මුදාගැන්ම පමණක් නොව ඔවුන්ගේ දැඩි ග්‍රහණයට අසුව පීඩා විදි ජනතාවට නිදහස ලබාදීමයි. කොටි හමුදාවට බලයෙන් බඳවා ගනු ලැබීමෙන් අධ්‍යාපන වරම් අහිමිවූ දරුවන්ට යළි එම වරම හිමිකරදීමයි.ඩයස්පෝරාව කළ යුත්තේ ඔවුන් අවුළුවාලීම නොව ඔවුනට අතදීමයි. සමහර තැනෙක ශ්‍රී ලංකා නිෂ්පාදන වර්ජනය කිරීමට පොළඹවන ඩයස්පෝරාව සිදුකරන්නේ දුප්පත් ජනතාවටම දඬුවම් පමුණුවාලීමයි.එහෙත් ඔවුන් සිදුකළ යුත්තේ දශක තුනක් එල්. ටී. ටී. ඊ. සපත්තුවට පෑගී සිටි උතුරු නැඟෙනහිර ජනතාව සුඛිත මුදිත කළ හැකි සකලවිධ මංපෙත්වලට ආධාර කිරීමයි. ඒ වෙනුවට ඔවුන් සිදුකරන්නේ ඔවුන්ගේ බලය තහවුරු කරගැන්මට ඉවහල් වන පරිද්දෙන් ලෝක ප්‍රජාව මාර්ගයෙන් ශ්‍රී ලංකාවට චෝදනාත්මක බලපෑම් එල්ලකිරීමයි.එල්. ටී. ටී. ඊය අන්තපරාජයකට පත්කළ යුද ජයග්‍රහණයට හමුදාවට අතිරේකව රටේ සමස්ත ජනතාවම විවිධාකාරයෙන් සහාය විය. බිම් මට්ටමේ සිටින පුරවැසියාගේ සිට ඉහළම මට්ටම දක්වා ජනතා සහායක් ඊට ලැබුණු අතර ජනාධිපතිවරයා ඊට නිසි නායකත්වය ලබා දුන්නේ ය. මෙහිදී හමුදාමය, දේශපාලනික, සමාජයීය හා අන්තර්ජාතික වශයෙන් නැඟුණු ප්‍රශ්න මනාලෙස හසුරුවමින් තිස් අවුරුද්දක දුර්වලතා මගහරවා ගැන්මට ජනාධිපතිවරයා සමත්විය.සන්නද්ධ බලකායන් පුළුල් කිරීමට ඔහු පියවර ගත්තේ එබැවිනි. ශ්‍රී ලංකා හමුදාව හැමවිටම ත්‍රස්ත හමුදාවට වඩා විශිෂ්ට වුවද හමුදා ශක්තිය වර්ධනය කරනු පිණිස එය සංඛ්‍යාත්මකව නගාලිය යුතු බව ජනාධිපතිවරයා වටහාගෙන තිබිණ. ඒ අනුව හමුදාව තෙගුණයකින් වැඩිකිරීමට ඔහු පියවර ගත්තේ ය.සංඛ්‍යාත්මක අඩුකම නිසා පටු පෙරමුණු ඔස්සේ ක්‍රියාත්මක වීමේදී එල්. ටී. ටී. ඊ. වටලෑම් වලට ගොදුරුවීමට සිදුවුවත් සංඛ්‍යාත්මකව වැඩීමක් සමග පුළුල් පෙරමුණු ඔස්සේ ක්‍රියාත්මක වීමෙන් පූර්ණ දුර්වලතාව මග හැරිණ.තවද එල්. ටී. ටී. ඊ.යෙන් අල්ලාගත් ප්‍රදේශවල අඟලක් නෑර, ආරක්ෂා කරගනිමින් හමුදාව එම ප්‍රදේශවල රැඳවීමටත්, යළිත් එම ප්‍රදේශ එල්. ටී. ටී. ග්‍රහණයට නතුවීමේ පූර්ව දුර්වලතාව මගහැර ගැන්මටත් හමුදා වර්ධනය ඉවහල් විය.ඊටත් අමතරව උතුරේ හමුදා මෙහෙයුම් අඩපණ කරනු පිණිස රටේ සෙසු පළාත් වලට මෙන්ම අගනුවරට රිංගා ආර්ථික මර්මස්ථානයන්ට පහරදීම හා සාමාන්‍ය වැසියන් ඝාතනය කිරීම වළකනු පිණිස ක්‍රියාත්මක වීමට හමුදාවට හැකි විය.2005 වන විට පැවති හමුදාවේ සංඛ්‍යාත්මක ශක්තිය එල්. ටී. ටී. ඊය පරාජය කිරීමට කිසිසේත් ප්‍රමාණවත් නොවුනෙන් හමුදා සේනාංක බලඇණි ආදිය පුළුල්කරමින් 120,000 ක්ව පැවති හමුදාව 200000කට වැඩි සංඛ්‍යාවක් බවට පත්කරන ලදී. මේ සංඛ්‍යාත්මක පුළුල්කිරීම නාවික හා ගුවන් හමුදාවට මෙන්ම පොලිසියටද එකසේ බලපෑවේය.සිවිල් ආරක්ෂක බලකායට 42,000 ක පිරිසක් බඳවා ගනිමින් ඔවුනට අවශ්‍ය යුද පුහුණුව ලබාදී ගම්මාන ආරක්ෂා කිරීමට පියවර ගත්තේ මානුෂීය මෙහෙයුමේදී ගම්මානවලට එල්ලවන කොටි තර්ජනයෙන් යුද මෙහෙයුමේ අවධානය නොගිලිහෙන පරිදිය.මෙසේ හමුදා ශක්තිය තරකොට යුද්ධය ජයගතහැකිව තිබුණද දේශපාලන අස්ථාවරත්වය හේතුකොටගෙන රජය බිඳවැටුණේ නම් ත්‍රස්තවාදය අද ද පවතිනවා පමණක් නොව ප්‍රභාකරන්ද ජීවත්ව සිටින්නේ ය. එහෙත් සුළුතර රජයක පැවැත්ම මත යුද මෙහෙයුම අඛණ්ඩව ගෙනයාමට නම් ස්ථාවර රජයක් තිබිය යුතු බව ජනාධිපතිවරයා වටහාගත්තේය.2007 අයවැය පරාජය වී නම් රජය බිඳවැටී යුද මෙහෙයුමට අත්වන ඉරණම අවබෝධ කරගත් ජනාධිපතිවරයා, කැබිනට් මණ්ඩලය පුළුල් කිරීමට පියවර ගත්තේය. මේ පියවර විපක්ෂයේ දැඩි විවේචනයට ලක් වුවද එවකට පැවති තත්ත්වය මත රජයේ හා දේශපාලන ස්ථාවරත්වය පිණිස එය අත්‍යවශ්‍ය සාධකයක් විය.ඒ සමඟම ජනතා ප්‍රශ්නවලින් බැහැරව යුද්ධය කෙරෙහි පමණක් අවධානය යොමුකොට සිටියේ නම් ජනතාවගෙන් යුද ප්‍රයත්නයට ලැබෙන ජන සහාය ක්ෂය වන බව දත් ජනාධිපතිවරයා දුෂ්කරතා මධ්‍යයේ වුව සුබසාධන ආයෝජනයන් වැඩිකරමින් ගොවීන් දුෂ්කරතාවයෙන් මුදවනු පිණිස පොහොර සහනාධාරයක්ද ලබා දුන්නේය. එපමණකින් නොනැවති රජයේ සේවකයින්ගේ වැටුප් වැඩිකළේ ය. හම්බන්තොට වරාය, නොරොච්චෝලේ ගල් අඟුරු බලාගාරය උමා ඔය ව්‍යපෘතිය වැනි දැවැන්ත සංවර්ධන ව්‍යාපාරද ආරම්භ කළේ ය.ඉන් දෙවසරකට පෙර සුනාමි ව්‍යසනයෙන් ඇතිවූ යටිතල ව්‍යුහ විනාශය යළි ප්‍රකෘතිමත් කිරීමට මෙන්ම රටේ මාර්ග ජාලය නඟාලීමටද ජනාධිපතිවරයා ක්‍රියාකළේ යුද්ධය පවතිද්දීමය.මේ අතර යුද බිමෙන් බැහැර අග නගරය ඇතුළු ප්‍රදේශවල සිදුවුණු ත්‍රස්ත ක්‍රියාවන්ට සම්බන්ධ හැම කෙනෙකුම අත්අඩංගුවට ගැනීමද සිදුවිය. බුද්ධි අංශ හා පොලිසිය මෙයට සහයෝගය ලබා දුණි.දැන් යුද්ධය අවසන් වී තෙවසරකි. තිස් අවුරුද්දක බිය සැක සංකා තුරන් වී රටට සාමය උදා වී තිබේ. තවදුරටත් සටන් කළ යුතු නැත. සකලවිධ නිදහස අපි දැන් භුක්ති විඳිමු. එහෙත් අපේ අනාගත පරපුරට එම නිදහස අත්විඳීමට හැකිවන පරිදි යළිත් ත්‍රස්තවාදයට හිස එසවීමට ඉඩ නොතැබීමේ වගකීම අප සියල්ලන් සතුය. මෙහිදී රටේ ආරක්ෂාව අංක එක බව අප සිහියේ තබාගත යුතුය. ඒ සඳහා අප විසින් පූර්වාරක්ෂක පියවර ගත යුතුව තිබේ.උදාවී ඇති සාමය මෙන්ම රටේ ආරක්ෂාව තහවුරු කරගනු පිණිස බුද්ධි අංශ කටයුතු හා තොරතුරු රැස්කිරීම වැඩි දියුණු කළ යුතුය. ඒ අනුව යම් තත්ත්වයක් පැන නැගුනොත් මුල් අවස්ථාවේදීම ඊට විසඳුම් ලබාදිය හැකිය.එල්. ටී. ටී. ඊය වනාන්තරගතව වර්ධනය වූවක් බව අප අමතක නොකළ යුතුය. එහෙයින් උතුරේ වන්නි වනාන්තරය මෙන්ම නැඟෙනහිර තොප්පිගල වනාන්තරය ද නිරන්තර විමසිල්ලට භාජනය විය යුතුය.මුලතිව් වනයේ සඟවන ලද යුද අවි තවමත් හමුවන බැවින් මේ සම්බන්ධයෙන් දැඩි අවධානයක් පවත්වා ගත යුතුය. අතරම ද්‍රවිඩ ඩයස්පෝරාව මෙන්ම ශ්‍රී ලංකාවට එරෙහි සෙසු කොටස් ගැන ද අවධානය ගිලිහී යා නොදී පවත්වා ගත යුතුය. එල්. ටී. ටී. ඊ අන්තර්ජාතික ජාලය, තවමත් සක්‍රීය බව අමතක නොකළ යුතුය. එල්. ටී. ටී. ඊ. හිතවාදීන්ට ඔවුන් බලපෑම් කරනු ඇත. යටත්වුණු එල්. ටී. ටී. ඊ. සාමාජිකයන් කෙතරම් දුරට තොරතුරු අනාවරණය කරනු ඇත්ද යන්න අපි නොදනිමු. සමහර එල්. ටී. ටී. ඊ. ක්‍රියාධරයෝ තවමත් සැඟවී සිටිති.මේ අනුව පෙරදීට වඩා වෙනස් ආරක්ෂක පියවරයන්ට අනුගතවීමට අපට සිදුව තිබේ. එල්. ටී. ටී. ඊ.ය අවි ආයුධ හා විදේශයන්හි යුද පුහුණුව ලද්දවුන් මෙරටට ගෙන එන ලද්දේ මූදු මාර්ගයෙනි. එහෙයින් සාගරික ආධිපත්‍ය පවත්වා ගැන්ම අත්‍යවශ්‍යය. මේ සම්බන්ධයෙන් නාවික හමුදාව හා බුද්ධි අංශයට පැවරී ඇති කාර්යභාරය අති විශාලය.සැබෑ ජයග්‍රහණය වන්නේ ජනතාවට සාමාන්‍ය ජීවිතයක් ගත කිරීමේ නිදහස ලැබීමයි.ඒ අනුව 30 වසරකට පෙර ගිලිහීගිය ජීවන රටාව යළි යථාවත් කිරීම නියම ජයග්‍රහණය වන්නේය.30 වසරක් එල්. ටී. ටී. ඊ. යුද මානසිකත්වය අත්විඳි උතුරු නැඟෙනහිර ජනතාව ඉන් මෙපිට ජීවිතයක් නොදක්නා අතර දැන් ඔවුනට යුද අවියෙන් හා යුද්ධයෙන් එපිට ලෝකය දැකගැන්මට හැකිව ඇත. ජනාධිපතිවරයාගේ නැඟෙනහිර නවෝදය හා උතුරු වසන්තය වැඩසටහන් ඊට පිටුබල වී තිබේ.ඒ සමඟම උතුරේ හා නැඟෙනහිර ජනතාව මෑතදී අත්විඳි මැතිවරණ ක්‍රියාදාමයෙන් අවි අතට ගෙන නැසෙනවාට වඩා අයිතිවාසිකම් දිනා ගැන්මට මගක් ඇති බව ඔවුන් අවබෝධ කර ගෙන ඇත.එහෙත් මෙහිදී දේශපාලන පක්ෂ ඔවුනට යළි ජාතිවාදී විස නොකැවීමට වගබලාගත යුතුය. ද්‍රවිඩ නිජබිම හා බලය බෙදීම වැනි එල්. ටී. ටී. ඊ. මානසිකත්වය යළි තහවුරු කිරීමට පියවර නොගත යුතුය.මානුෂීය මෙහෙයුමේදී ත්‍රිවිධ හමුදාව පොලිසිය හා සිවිල් ආරක්ෂක බලකාය සිදු කළ කැපවීම් ඉතිහාසය පුරා සැමරෙනු ඇත. එම කැපවීම් මිල කළ නොහැකිය. ඉකුත් 30 වසරේදී ආරක්ෂක බලකායන්ට අයත් 26,000කගේ ජීවිත අහිමිවී ඇත. තවත් 20,000ක් පමණ ආබාධිත වී තිබේ. ත්‍රස්තවාදය නිසා ජීවිතක්ෂයට පත් සාමාන්‍ය ජනතාවද අප අමතක නොකළ යුතුය. මේ කුරිරු ත්‍රස්තවාදය නිසා පියා හෝ සහෝදරයන් අහිමිවූ දරුවන් හා පවුල් බොහෝ ය.ඒ අනුව ඔවුන් රට වෙනුවෙන් සිදුකර ඇති කැපවීම බෙහෙවින් උදාරය. උතුම්ය. සෙසු ජනතාවට සාමකාමී ජීවිතයක් ගතකරනු පිණිස සන්නද්ධ බලකායන් ඔවුන්ගේ දිවි පුදා තිබේ. ඒ බව අප අමතක නොකළ යුතුය. එහෙයින්ම රට වෙනුවෙන් දිවි දුන් උදාර, රණ විරුවන් මෙන්ම ආබාධිත රණවිරුවන් හා ඔවුන්ගේ පවුල්වල අය වෙනුවෙන් රජයෙන් ඉටුවන සේවයෙන් ඔබ්බට ගොස් ඔවුනට පිහිටවීම අපේ යුතු කමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=f1205193</link>
    <topic/>
    <author>සාකච්ඡා කළේ චන්ද්‍රිකා පෙරේරා</author>
    <content>ත්‍රස්තවාදය පැවැති තිස් වසරකට අධික කාලයේ දේශයේ නිදහස උදා කර ගැනීමට දැය වෙනුවෙන් දිවි පිදූ 21000 කට අධික රණවිරුවන් ද සිය ශරීරාංග කැප කළ 12000 කට අධික විරුවන් ද කළ උත්තම පුජාව, ජාතික මෙහෙවර ජනතාවගේ සිත් සතන්හි සදා රඳවා තබන්නටත්, එහි වැදගත්කම පහදා දෙන්නටත් ජාතික රණවිරු සේවා අධිකාරියේ සභාපතිනි පද්මා වෑත්තෑව මහත්මිය කැප වී ක්‍රියා කරයි. ඒ පිළිබඳව ඇය සමඟ කළ සාකච්ඡාවකි මේ.* යුද්ධයත් ත්‍රස්තවාදයත් නිමාවීමෙන් පසු මෙවැනි සැමරුමක් පැවැත්වීමට මූලික වූ හේතුව කුමක්ද?තිස් වසරකට අධික කාලයක් පැවැති ත්‍රස්ත ක්‍රියා හමුවේ අපේ රණවිරුවො සමහරු මිය ගියා. තව පිරිසක් ආබාධිත තත්ත්වයට පත් වුණා.අද ක්‍රියාන්විතයේ සිටින අයත් තම ඥාාති මිත්‍රාදීන්ගෙන් වෙන් වෙලා විශාල කැපවීමක් කළේ.මිය ගිය අය සැමරීම මගින් අපි මේ රටේ හැමෝගෙම හදවත්වල ඔවුන්ව ජීවත් කරවනවා. රණවිරු මාසයේදී පමණක් නෙවෙයි අපි විරුවන් සදානුස්මරණය කළ යුතුයි. මිය ගිය අයගේ දරුවො බිරිය මව්පියො ළඟම ඥාාතීන් තම පියා, සැමියා, දරුවා, සොයුරා අහිමි වීමෙන් බලවත් කම්පනයකට තනිකමකට ලක් වෙලා ඉන්නවා.වයසක මවුපියන්ට රැකවරණය වුණේ ඒ මිය ගිය විරුපුතා නම් ඔවුන් අද තනි වෙලා. මේ දුකින් සිටින්නන්ට සහනයක් තනිකමට හිතවත්කමක් ලබාදීම අපේ උත්සාහයයි.අසරණ මවුපියන්ට හැකි ලෙස රැකවරණය සැලසීමටත් අපි උත්සාහ කරනවා.ඒ අය වෙනුවෙන් මේ රණවිරු මාසයේදී පමණක් නෙවෙයි වසර පුරාම විවිධ යුතුකම් ඉටු කිරීමට අපි ක්‍රියාත්මකව සිටිනවා. රණවිරු මාසයේදී රට පුරා සියලු ජනහිත්වල රණවිරුවාගේ අභිමානය රැඳවීමත්, මතකය අවදි කරවීමත් සිදු කිරීමටයි ක්‍රියා කරන්නෙ. ඒ වගේම පළාත්බදව ඇති රණවිරු සංසද හරහා රණවිරු පවුල් එක්කර සැමරීමක්ද සිදු වෙනවා.* මැයි 19 දින උදේ ගාලු මුවදොරත් සවස කෝට්ටේ රණවිරු ස්මාරකය අභියසත් පැවැත්වෙන උත්සව මාලාව කුමක්ද?එදින පැවැත්වෙන්නේ රණවිරු සැමරුම් ප්‍රධාන උළෙලයි. මානුෂීය මෙහෙයුම මගින් ශ්‍රී ලංකාව මුදා ගෙන අදට (19) වසර තුනක් සම්පූර්ණ වෙනවා. ඒ වෙනුවෙන් තමයි උදේ කොළඹ ගාලු මුවදොර පිටියේදී “විජයග්‍රහණයේ රණවිරු සැමරුම් පෙළපාළිය” පැවැත්වෙන්නේ.නමුත් රණවිරුවන් සැමරීමේ අනුස්මරණ මාසය වර්ෂ 2000 සිට ආරම්භ වුණේ.එදා වන විට විසි වසරකට අධික කාලයක් මුළුල්ලේ ශ්‍රී ලංකා සමාජ දේශය වෙලාගෙන පැතිරෙමින් තිබූ ත්‍රස්තවාදය හමුවේ නොබියව මුහුණ දුන් අභීත විරුවන් සැමරීමට රණවිරු මාසය වෙන් කළා.  එදා ඒ වෙනුවෙන් රණවිරු පෙළපාළියට එක්වූ එවකට සිටි කර්මාන්ත සංවර්ධන ඇමැති සී. වී. ගුණරත්න මහතාට රත්මලානේදී මරාගෙන මැරෙන බෝබ්බ ප්‍රහාරයක් එල්ල වුණා. එතුමා එදා ජීවිතක්ෂයට පත් වුණේ තවත් පිරිසක්ද සමගයි.එවන් ම්ලේච්ඡ ප්‍රහාර ත්‍රස්තවාදීන් දිගින් දිගටම රට පුරා එල්ල කළා. ජාති භේදයකින් තොරව රට පුරා තැනින් තැන එවැනි පිපිරීම් වලට අතදරුවන් පවා බිලි වුණා.මානුෂීය මෙහෙයුම මගින් ත්‍රස්තවාදය පැරදවීමෙන් පසු මෙරටට නිදහස ලැබුණා. මීට වසර තුනකට පෙර වර්ෂ 2009 - මැයි 19 දායින් පසු දැය වෙනුවෙන් දිවි දීමේ සටන අවසන් වුණා.ඒ දක්වා දිවි දුන් ශරීරාංග කැප කළ හා දහඩිය හෙලූ සියලු විරුවන් අප සදානුස්මරණය කළ යුතුයි. එය අප රටවැසියාගේ යුතුකම වගේම වගකීම විය යුතුයි. ඒ වගේම ඒ අය රැකබලා ගත යුතුයි.2000 වසරේ ඇරඹි රණවිරු සැමරුම් මාසයට සමගාමීව 19 වැනිදා සවස කෝට්ටේ රණවිරු ස්මාරකය අභියස පුෂ්පෝපහාර දක්වමින් රණවිරුවන් අනුස්මරණය කරනවා.* ප්‍රධාන උළෙලේදී සිදු කරන විශේෂ කටයුතු මොනවාද?ජනාධිපති මහින්ද රාජපක්ෂ මහතාගේ ප්‍රධානත්වයෙන් උදේ හා සවස උත්සව පැවැත්වෙන්නෙ.සවස රණවිරු ස්මාරකය අභියස දී සර්ව ආගමික වතාවත් සිදු කොට මිය ගිය රණවිරුවන් සිහිකර ආශිර්වාද කරනවා. ත්‍රිවිධ හමුදා හා පොලිස් රණබෙර වාදනය මධ්‍යයේ ප්‍රධාන ස්මාරකය අභියසදී ජනාධිපතිතුමා ඇතුළු රාජ්‍ය හා ආරක්ෂක ප්‍රධානීන් පුෂ්පෝපහාර පුද කිරීම සිදු කරනවා.රණවිරු ඥාාතීන්ද ඒ අයුරින්ම පුෂ්පෝපහාර පුද කරනවා. අනතුරුව පසුබිමේ වාදන සමග රණවිරු සැමරුම් ආලෝක පුජාව පැවැත්වෙනවා. මළ හිරු බැස යන පැයේදී සවස 6.25 ට පමණ සිදු කරන ආලෝක පූජාවට සියලු රටවැසියන්ට තම නිවෙස්වලට සිට එක්වන ලෙස මා ඉල්ලා සිටිනවා. පහනක් දල්වා එය සැමටම සැමරිය හැකියි.* රණවිරුවන් සිහි ගැන්වීමට අමතරව ඔවුන් හා ඒ අයගේ පවුල් වෙනුවෙන් රණවිරු සේවා අධිකාරිය මගින් සිදු කරන මෙහෙවර කුමක්ද?වර්ෂය පුරාම රණවිරුවන් සැමරීමත් ආබාධිත විරුවන් මිය ගිය හා ආබාධිත රණවිරුවන්ගේ ළඟම ඥාාතීන් සමාජානුයෝජනය කිරීම ඒ අයට සමාජයේ ගෞරවය හිමි කර දීම අපේ කටයුතු අතර ඇති මුලික වගකීමක්.රණවිරු මාසයේදී අපි කොඩියක් අලෙවි කරනවා. ඉන් ලැබෙන මුදල් රණවිරුවාගේ හා පවුල්වල සුබ සාධනයට යොදවනවා.සාමාන්‍ය ජනතාව යුද්ධ කළේ නෑ. නමුත් අප තමයි මේ නිදහසේ පල නියම ලෙස විඳින්නේ.සාමාන්‍ය වැසියාගේ දරුවා තම මවත් පියාත් දෙදෙනා සමග පාසල කරා එන විට එදෙස බලා රණවිරු පවුලේ දරුවා තම පියා නැති අඩුව නිහඬව විඳ දරා ගන්නවා. පියා රටට පිදු ඒ දරුවා කළ පරිත්‍යාගය අති උතුම්. ඒ අඩුව අපට පිරිමසන්න බැහැ. නමුත් පියා අහිමි දරුවාගේ මානසික මට්ටම නගා සිටුවීමත්, අධ්‍යාපනයට අවශ්‍ය මුදල් ආධාර ලබාදීමත් අපි ඉටු කරනවා. උසස් අධ්‍යාපනයෙන් පසු ලබන විවිධ පුහුණුවීම් වෙනුවෙන්ද අපි ඔවුන්ට ශිෂ්‍යත්ව ලබාදීමට පියවර ගන්නා අතර ක්‍රීඩා වැනි දෑටත් විදෙස් ශිෂ්‍යත්ව සඳහාත් රණවිරු සේවා අධිකාරිය උපකාර කරනවා.රණවිරු අනුස්මරණ මාසයට සමගාමීව රජය මගින් ‘රණවිරු දිවි නැගුමට’ රුපියල් මිලියන හාරසියයක මුදලක් ලබා දුන්නා. එමගින් රණවිරු පවුල්වල ආර්ථිකය ශක්තිමත් කිරීමට අප ආධාර ලබා දෙනවා. ස්වයං රැකියා සඳහා මුදල් ලබාදීමට මේ මුදල් යෙදවීමට දැනටත් සැලසුම් කර අවසන්.රණවිරු පියා අහිමිවීමෙන් ආර්ථික තත්ත්වය නගා සිටුවා ගැනීමට නොහැකිව සිටින තරුණ දූ දරුවන් වෙනුවෙන් සැමියා අහිමි වීමෙන් තැවුලෙන් හා කාන්සියෙන් මෙන්ම ආර්ථිත ගැටලු මත ජීවත්වන තරුණ බිරියන් වෙනුවෙනුත් මේ කටයුත්ත ක්‍රියාත්මක කෙරෙනවා. ඔවුන්ගේ ආර්ථික තත්ත්වය මෙන්ම මානසික තත්ත්වය නගා සිටුවීම මෙහි මූලික පරමාර්ථයයි.තම දරුවා දැය වෙනුවෙන් පිදූ වයෝවෘද්ධ මවුපියන් වෙනුවෙන් මාස් පතා යම් මුදලක් ලබාදීමට ද රජය මේ වන විට පියවර ගනිමින් සිටිනවා. මීට අමතරව රණවිරු සේවා අධිකාරිය නිවාස අහිමි විරුවන් හා පවුල් වෙනුවෙන් නිවාස ලබාදීම, නිවාස ණය ආධාර ලබාදීම, ආබාධිත අයට කෘත්‍රිම අංග ලබාදීම සිදු කරනවා.මේ කෘත්‍රිම අත්පා කලක් ගත වන විට ගෙවී යනවා කැඩෙනවා. ඒ අය වෙනුවෙන් ප්‍රදේශයෙන් ප්‍රදේශයට ගොස් සේවා සැපයීමට ජංගම සේවාවක් අරඹා තිබෙනවා. මෙමගින් ඒ අය ළඟට ගොස් සේවා සැපයීම අධිකාරියේ අරමුණයි.* රණවිරු සේවා අධිකාරිය රණවිරුවන්ට සේවා සපයන අනෙකුත් ආයතන සමග සබඳතා පවත්වනවාද?අධිකාරියට අමතරව ත්‍රිවිධ හමුදා, පොලිස් සුබ සාධන අංශ සේවා වනිතා ඒකක, රාජ්‍ය ආරක්ෂක අමාත්‍යාංශය, එම සේවා වනිතා ඒකකය ආදි බොහෝ රාජ්‍ය හා රාජ්‍ය නොවන කණ්ඩායම් රණවිරු සුබ සාධනයට එක්ව සිටිනවා.යුද්ධය පැවති 2000 වකවානුවේදී රණවිරු සේවා අධිකාරිය ස්ථාපිත කළේ සංවිධානාත්මකව රණවිරු පවුල්වලට උපකාර කිරීමටයි. රණවිරු සෙවණ, අභිමංසල, මිහිඳු මෙත් සෙවණ වැනි නිවෙස් බිහි වූණේ රණවිරුවන් වෙනුවෙන්මයි. තම නිවසේ ඇති පහසුකම් අවම නිසා වැඩි පහසුකමක් ආබාධිත සෙබළාට සැපයීමටයි මේ විශේෂ නිවස්න ඉදි වුණේ. මේ සියලු ආයතන සමග සම්බන්ධ වී අපි ක්‍රියා කරන්නෙ.* මේ කටයුතු වෙනුවෙන් ඔබේ අධිකාරියට මුදල් ලබා දෙන්නේ කවුද?රජය රණවිරු කොඩි විකිණීම මෙන්ම වෙනත් විවිධ ව්‍යාපෘති හා අප අධිකාරිය වෙනුවෙන් නිකුත් කළ ‘ජයවිරු’ ලොතරැයිය මගිනුත් අපට අවශ්‍ය මුදල් ලැබනෙවා. දෙස් විදෙස් අයගෙන්ද උපකාර ලැබෙන අවස්ථා තිබෙනවා. යුද්ධය නිමා වුණා කියා අපට මේ මෙහෙවරෙන් මිදෙන්න බෑ. සමහර විට ඉදිරියට මීට වඩා වෙනස් මුහුණුවරක කටයුත්තක් මෙහෙවරක් ඉටු කරන්න සිදු වේවි.රණවිරුවන් හා එම පවුල් වෙනුවෙන් කළ යුතු යුතුකම් හා වගකීම් රාශියක් අප සතුයි. අපි හැමොි්ම සැනසිල්ලේ ජීවත් වෙන්නේ මේ අය කළ උත්තම පූජාව නිසයි. සමහර දරුවො තම රණවිරු පියා මව දැකල නැහැ. මේ අයට අපි රැකවරණය වගේම ශක්තිය විය යුතුයි. රණවිරුවන්ට කරන ගෞරවයක් ලෙස ඒ යුතුකම ඉටු කළ යුතුයි. සමහරු තමන්ට බිම් අඟලක් නැතිව අනුන්ගෙ බිම් ආරක්ෂා කරන්න පෙරමුණට ගියේ.මේ සියලු දෙනා පිළිබඳ අපි පසු විපරමකින් යුතුව ක්‍රියා කළ යුතුයි.* කිසිවෙක් මේ අයට ආධාර කරන්නට ඉදිරිපත් වේ නම් විමසීමට ලිපිනයක් ඉදිරිපත් කළ හැකිද?අප හා ඕනම අයෙකුට සම්බන්ධ විය හැකියි. විද්‍යුත් ලිපිනය www.ranaviruseva.gov.lk දුරකථන අංක 011 2694536 හෝ 011 2694537 මගින් තොරතුරු ලබා ගත හැකියි. කිසිවෙකු මේ අය වෙනුවෙන් පරිත්‍යාගයක් කරයි නම් එය යුතුකමකි. දැයේ මුර දේවතාවන් වූ රණවිරුවා සැමරීම, සිහි කිරීම මෙන්ම ගෞරවණීය ලෙස රැක ගැනීම අපේ යුතුකම හා වගකීම කොට සැලකිය යුතුය. මතු පරපුරටද මේ වගකීම ඉටු කිරීමට පුහුණු කිරීම අප සැමගේ වගකීම ලෙස සලකමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=f1205194</link>
    <topic/>
    <author>සාකච්ඡා සටහන චන්දන ජයවීර</author>
    <content>ශ්‍රී ලංකාව දෙකඩ කර උතුරේ වෙනම රාජ්‍යයක් බිහි කිරීමේ උත්සාහය ගැන සඳහන් කරන බොහෝ දෙනෙක් එය සෘජුවම යුද්ධය හා බද්ධ වූ වසර තිහක ඉතිහාසයකට පමණක් සීමා කිරීම මා දකින්නේ ගැටලුවක් හැටියටයි. රට දෙකඩ කර වෙනම රාජ්‍යයක් බිහි කිරීමේ උත්සාහයේ අතීතය වසර තිහකට සීමා කිරීමෙන් සිදු වන්නේ ත්‍රස්ත ව්‍යාපාරයේ නියම ස්වරූපය හා එය වර්ධනය වූ ආකාරය අමතක කිරීමක්.යුද ජයග්‍රහණය වාර්ෂිකව සැමරීමේ අවශ්‍යතාවය ගැන සමහරු ප්‍රශ්න කරනවා. අප සමාජයේ සංවර්ධනයට හා එක්සත්භාවයට මෑත ඉතිහාසයේ යුද්ධය තරම් බාධා කළ වෙනත් කිසිම සාධකයක් ඇත්තේ නැහැ. ඒ නිසා ප්‍රභාකරන්ගේ ග්‍රහණයෙන් නිදහස් වූ දිනය මා සලකන්නේ දෙවන නිදහස් දිනය හැටියට නොව ශ්‍රී ලංකාවේ නියම නිදහස් දිනය ලෙසයි.අප මෙම නිදහස දිනා ගැනීමට ජීවිත රාශියක් පූජා කළා. අහිංසක ජනතාව බිලි දුන්නා. යුද්ධය නිසා ජීවිත අහිමි වූ දස දහස් ගණන් මවුපියවරුන්ගේ ලේ හා කඳුළු මේ බිම මත ගලා ගියා. එම ලේ වැකුණු ඉතිහාසය අවසන් කළ දිනය ස්වර්ණමය ආකාරයෙන් සැමරීම කිසිදු ආකාරයකින් වරදක් නොවේ.ශ්‍රී ලංකාව තුළ වෙනම රාජ්‍යයක් බිහි කිරීමේ අදහස අප ඉංග්‍රීසින්ගෙන් නාමික නිදහස දිනා ගන්නා අවස්ථාවේ සිටම සාකච්ඡා වූ කරුණකි. ව්‍යවස්ථාදායක සභාවේ සමාන නියෝජනයක් ලබා ගැනීමේ ‘පනහට පනහේ’ ඉල්ලීම ලෙස මතුවූයේද මෙම වෙනම රාජ්‍ය සංකල්පයේ මූල බීජයයි.1977 දී යාපනය නගර සභාවේ නගරාධිපති දොරේ අප්පා ඝාතනය කිරීම සමග ඇරැඹුණු එල්ටීටීඊයේ ආයුධ සන්නද්ධ අරගලය 1981 පළමු හමුදා නිලධාරියා ඝාතනය කිරීමෙන් අනතුරුව අනෙකුත් දෙමළ සංවිධානයන්ට පවා අභියෝග කරමින් ඉතාමත් සාහසික ආකාරයකට වර්ධනය වුවා.එල්ටීටීඊ යේ මුල් කාලීන ඉලක්ක බවට පත්වූයේ සාම්ප්‍රදායික දෙමළ දේශපාලන පක්ෂයන්හි නායකත්වය හා අනෙකුත් සටන්කාමී දෙමළ කණ්ඩායම්ය. ඔහු දෙමළ සමාජයේ ස්වාධීන බුද්ධිමතුන් හා නායකයන් රාශියක් ඝාතනය කළේය. ස්වකීය ජන වර්ගයට සේවය කිරීමේ ප්‍රභාකරන්ගේ ඊළාම් ව්‍යාපාරයෙන් වැඩිම හානියක් සිදුවූයේ දෙමළ සමාජයටය.දෙමළ ජනතාවගේ එකම නියෝජිතයා බවට පත්වීම සඳහා ඔහු අනෙකුත් සියලුම දෙමළ නියෝජිතයන් සියලු දෙනාම ඝාතනය කිරීමේ උත්සාහයක යෙදුණි. ඒ සමගම 1977 දී බලයට පත් එජාප රජය ඇති කළ කළු ජූලිය වැනි රාජ්‍ය ත්‍රස්තවාදී ක්‍රියා නිසා එල්ටීටීඊ යට ජාත්‍යන්තරව විශාල ලෙස ව්‍යාප්ත වීමට ඉඩක් විවර විය.1950 දශකයේ සිට 2005 දක්වා අවම වශයෙන් වසර පහකට වරක් හෝ කුමන හෝ ආකාරයකින් ජාතිවාදී කලබල ඇතිවීමේ පසුබිමක් සකස්ව තිබුණි. මේ තත්ත්වය මත එල්ටීටීඊ යට ජාත්‍යන්තරයේ හිතවාදි පරිසරයක් නිර්මාණය වීමට මෙම තත්ත්වය බලපෑවේය. ප්‍රභාකරන් බලවත් වූයේ මෙම පසුබිම මතය.1978 පත්වූ පළමු විධායක ජනාධිපතිවරයාගේ සිට 2005 නොවැම්බර් මස පත්වූ පස්වෙනි විධායක ජනාධිපතිවරයා දක්වා එල්ටීටීඊ ත්‍රස්තවාදී ව්‍යාපාරයට නායකත්වය දුන්නේ එකම එක පුද්ගලයෙකි. ඔහු පත්වූ සෑම ජනාධිපතිවරයෙක් සමග සාම සාකච්ඡා පවත්වා ඇති අතරම ඒ සෑම නායකයෙක්ටම අනතුරුව අභියෝග කර තිබුණි. එසේම ඔහු ඒ සෑම නායකයෙක්ම ඝාතනය කර හෝ ඒ සඳහා උත්සාහ දරා තිබුණි.රජිව් ඝාතනය කිරීමෙන් පසු ඔවුන් ජාත්‍යන්තරවද බලපෑම් කළ හැකි දරුණු ගණයේ ත්‍රස්තවාදී සංවිධානයක් බවට පත් විය. මහින්ද රාජපක්ෂ ජනාධිපතිවරයා 2005 දී බලයට පත් වන්නේ මෙවැනි පසුබිමකය.ඔහු සිය ජනවරම ලබා ගැනීම සඳහා මහජනයා වෙත ඉදිරිපත් කළ ‘මහින්ද චින්තන’ වැඩපිළිවෙළින් ශ්‍රී ලංකාවට ගෞරවනීය සාමයක් ලබා දෙන බවට ප්‍රතිඥාාවක් ලබාදී තිබුණි.රාජපක්ෂ රජය ඒ සඳහා සාකච්ඡාමය ප්‍රවේශයකට පිවිසුණ ද එල්ටීටීඊයේන් ඒ සඳහා යහපත් ප්‍රතිචාරයක් ලැබුණේ නැත. 1970 දී ළාබාලතම මන්ත්‍රීවරයා ලෙස දේශපාලනයට අවතීර්ණ වූ රාජපක්ෂ මහතා මේ වන විට පාර්ලිමේන්තුවේ ආණ්ඩු පක්ෂ හා විපක්ෂ මන්ත්‍රීවරයෙක් ලෙසද ඇමැතිවරයෙක් විපක්ෂ නායකවරයෙක් හා අගමැතිවරයෙක් ලෙස කඩඉම් රාශියක් මනා දේශපාලන පරිචයක් ලබා තිබුණි.වසර විසි දෙකක කාලයක් යුද හමුදා නිලධාරියෙක් ලෙස සේවය කළ එයින්ද වැඩි කාලයක් සතුරාට එරෙහිව ඉදිරි ආරක්ෂක වළල්ලේ රාජකාරියේ යෙදුණු ජනාධිපතිවරයාගේ සහෝදරයා වූ ගෝඨාභය රාජපක්ෂ මහතා ආරක්ෂක ලේකම්වරයා ලෙස පත්වීම යුද්ධයේ ජයග්‍රහණයට තීරණාත්මක ලෙස බලපෑවේය.ත්‍රස්තවාදීන්ගේ යුදෝපක්‍රම ගැන මෙන්ම හමුදාව ඒ සඳහා මෙහෙයවිය යුතු ආකාරය ගැනද ගෝඨාභය රාජපක්ෂට මනා දැනුමක් තිබුණේය.කැබිතිගොල්ලෑවේ ප්‍රහාරයෙන් සාමාන්‍ය ජනතාව කුරිරු ආකාරයට ත්‍රස්තවාදීන් අතින් ඝාතනය වීම හා මාවිල්ආරුවේ ජල සැපයුම නැවැත්වීම මහින්ද රාජපක්ෂ මහතාට තීරණයක් ගැනීමට බලකරනු ලැබුවේය. ඔහු ස්ථිර තීරණයක සිටියද ගැටලු රාශියකට මුහුණ දීමට සිදු විය. යුද හමුදාව සතු අවි බලය හා පිරිස් බලය සීමා සහිතවීම තත්ත්වයක තිබීම එහිදී මතුවූ ප්‍රධානම බාධකය.සේනා විධායකවරයා ලෙස යුද්ධය ගැන පූර්ණ වගකීම දරනු ලබන්නේ ජනාධිපතිවරයාය. සේවය සඳහා හමුදාවට එක්වන සෑම නිලධාරියෙක්ටම යුද්ධය අවසන් කිරීමට වුවමනාවක් තිබුණද අතීතයේ සිටි දේශපාලන නායකත්වය වෙතින් ඒ සඳහා ආරක්ෂක අංශයන්ට ලැබිය යුතු සම්පත්, ධෛර්යය හා නායකත්වය නොඅඩුව ලැබුණේද යන්න විවාදිතය.හමුදාවේ චිත්ත ධෛර්යය නැංවීම, අලුතින් සාමාජිකයන් බඳවා ගැනීම, යුද්ධෝපකරණ විදේශයන් මගින් ගෙන්වා ගැනීම, ඒ සඳහා අවශ්‍යය මුදල් රටේ අනෙකුත් සංවර්ධන ක්‍රියාදාමයට හානියක් නොවන පරිදි වෙන් කර ගැනීම, විදේශීය රාජ්‍යයන්ගේ සහය ලබා ගැනීම හා ජාත්‍යන්තරයෙන් මතුවන ගැටලු කළමනාකරණය කිරීම මගින් ඔහු මානුෂික මෙහෙයුමට සූදානම් විය.රාජපක්ෂ ජනාධිපතිවරයාට පෙර බලයට පත්වූ සෑම රජයක්ම යුද්ධය දේශපාලන උපක්‍රමයක් ලෙස භාවිත කර තිබීම එයට හේතුවය. යුද්ධය අවසන් කිරීමෙන් මිස මෙම උත්සාහය කෙළවර නොවන බවට ආරක්ෂක ලේකම්වරයා මගින් හමුදාවේ ඉහළම නිලධාරියාගේ සිට පහළම සාමාජිකයා දක්වා පණිවුඩයක් ලබාදීමට ජනාධිපතිවරයාට හැකි විය.රට වෙනුවෙන් ජීවිත පරිත්‍යාගයෙන් කටයුතු කළ හමුදාවේ කීර්තිනාමය ඉහළට නැංවීමට රජය ක්‍රියා කළේය. ඔවුන්ගේ අවශ්‍යතාවන් හා සුබ සාධනය ගැන නිරන්තරයෙන්ම සොයා බැලුවේය. ආරක්ෂක ලේකම්වරයා ‘අපි වෙනුවෙන් අපි’ වැනි වැඩසටහන් ආරම්භ කොට හමුදාවේ සේවය කරන්නේ අපේම සහෝදර සහෝදරියන් පිරිසක් බවත් ඔවුන් කැපවීමෙන් සටන් කොට යුද්ධය අවසන් කරන බවත් පෙන්වා දුන්නා. ජනතාව මේ පණිවුඩය ගැඹුරින් වැළඳ ගත්තා.රාජ්‍ය මාධ්‍ය පෙරටු කරගෙන අනෙකුත් මාධ්‍යයන් යුද්ධයේ සැබෑ තත්ත්වය ගැන ජනතාව දැනුවත් කළා. මේ අතර සමහර මාධ්‍යයන් ත්‍රස්තවාදීන්ට වාසිදායක වන ආකාරයට හා හමුදාවන්ගේ චිත්ත ධෛර්ය විනාශ වන ආකාරයට ක්‍රියා කළත් ජනතාව එම මාධ්‍ය ආයතනය ප්‍රතික්ෂේප කිරීම නිසා ඔවුන්ට තමන්ගේ ස්ථාවරය වෙනස් කර ගැනීමට සිදු වූවා.මෙම ගමනේදී ආරක්ෂක ලේකම්වරයා සෑම දෙසතියකට වරක් යුද්ධය පැවති ප්‍රදේශයන්හි සංචාරය කොට සෙබළුන්ගේ අවශ්‍යතා සොයා බැලූ අතර ජනාධිපතිවරයාද ආරක්ෂක අංශයන්ගේ උපදෙස් පවා නොතකමින් සංග්‍රාම භූමියට පිවිස ඔවුන්ට අවශ්‍යය උපදෙස් ලබා දුන්නේය.ආරක්ෂක ලේකම්වරයාගේ උපදෙස් පරිදි ඇති කල ජාතික ආරක්ෂක මෙහෙයුම් මධ්‍යස්ථානය මගින් යුද්ධයේ සත්‍ය තත්ත්වය මත ක්ෂණිකව දෙස් විදෙස් මාධ්‍ය දැනුම්වත් කළේය. එල්ටීටීඊයේ ගෙන ගිය අසත්‍ය ප්‍රචාරයන්ට ප්‍රති උත්තර බඳීමින් වහාම සත්‍ය තත්ත්වය ලෝකයා හමුවේ අප ප්‍රකාශ කර සිටියේය.සෙන්චෝලේ එල්ටීටීයේ හමුදා කඳවුරක් ලෙස පවත්වාගෙන ගිය ස්ථානයට හමුදාවෙන් ප්‍රහාර එල්ල විය. එල්ටීටීඊය මෙය පාසලක්, ළදරු පාසලක්, රෝහලක් යනාදි ලෙස හැඳින්වීමට උත්සාහ කළද නිශ්චිත තොරතුරු දක්වමින් අපිට එය ත්‍රස්තයන්ගේ පුහුණු කඳවුරක් බවට ඔප්පු කළ හැකි විය. එසේ කළ හැකි වූයේ සමහර පෞද්ගලික විද්‍යුත් මාධ්‍යයන් මෙන් ක්‍රිකට් තරගයක ලකුණු තත්ත්වය ගෙන එන ආකාරයට යුද්ධයේ උණුසුම් තත්ත්වය ගෙන ඒමට රාජ්‍ය මාධ්‍යයන්ට අවශ්‍යතාවයක් නොවුණු නිසාය.එල්ටීටීඊ ය අප සමාජය විනාශ කළේ මිනීමැරීමෙන් බෝම්බ පිපිරීමෙන් හෝ දේපළ හානි කිරීමෙන් පමණක් නොවේ. මේ තත්ත්වය ජනතාවට පහදාදීම අප නිරන්තරයෙන්ම කළ යුතු අතර ඒ සඳහා උචිතම දිනය වන්නේ ත්‍රස්ත ග්‍රහණයෙන් රට මුදවා ගත් දිනයය. ඒ ගැන විවාදයක් තිබිය නොහැක..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=f1205195</link>
    <topic/>
    <author>සටහන විජයානි එදිරිසිංහ</author>
    <content>“රට තුළ දැවැන්ත සංවර්ධන ක්‍රියාවලියක් සිදුවෙමින් පවතී. දෑස ගැටෙන සැම තැනකම දක්නට ලැබෙන්නේ එහි සලකුණුය. යුද්ධය නිමා වී වසර තුනක් ඉක්මයාමටත් පෙර මෙතරම් සුවිශාල සංවර්ධන ක්‍රියාවලියකට අත ගැසීමට තරම් හැකියාවක් තිස් වසරක් තිස්සේ යුද්ධයට යට වී තිබු රටකට හැකිද? එහෙත් එය සත්‍යයකි.දෑසින් දැක පුදුමයට පත්විය හැකි තරම් දැවැන්ත සංවර්ධනයකට රට පා තබා තිබේ. මේ වනවිටත් එහි බොහෝ දෑ අවසන් වෙමින් පවතී.මේ සංවර්ධන වැඩපිළිවෙළ යෝජනා කර මේතරම් කඩිනමින් එය ක්‍රියාත්මක කිරීමේ නියමුවා වූයේ ජනාධිපති මහින්ද රාජපක්‍ෂ මහතායි.යුද්ධය හා සමාන දැවැන්ත සංවර්ධනයකට අත ගැසීම තාමත් භාරදූර කර්තව්‍යකි. එහෙත් ජනාධිපති මහින්ද රාජපක්ෂ මහතා තවත් කාලයක් බලා සිටියේ නැත. එක් පැත්තකින් යුද්ධය අවසන් වෙමින් තිබියදී නිදහස් කර ගත් උතුරු නැෙඟනහිර ප්‍රදේශ ප්‍රමුඛ රට පුරා මහා විශාල සංවර්ධනයක් ආරම්භ කළේය. ලෝකයේ බොහෝ රටවල් හඹායන සංවර්ධනය වෙත මේ පුංචි රටද ගෙන යාමට පියවර තැබිණි.ආසියාවේ ආශ්චර්ය ඒ ගමනේ ඉලක්කයයි. රටක් තුළ සංවර්ධනයක් ඇති කිරීම සඳහා අතිවිශාල මුදල් සම්භාරයක් අවශ්‍ය වෙයි. විශේෂයෙන් රටක සංවර්ධන කටයුතු සිදු වෙන්නේ දේශිය හෝ විදේශීය සමාගම්වලට ලබාදුන් කොන්ත්‍රාත් හරහාය.එහෙත් මේ රට ආසියාවේ ආශ්චර්ය කරා ගෙන යනු ලබන ගමනේ දී ඒ සඳහා විශාල වශයෙන් ශ්‍රමදායකත්වය ලබාගන්නේ යුද්ධයට කැප වී සිටි මේ රටේ රණවිරුවන්ගෙන්ය.තිස් වසරක් පුරා දෑතට සිරකරගෙන තිබු ගිනි අවියට සම්පුර්ණ විවේකයක් ලැබුණේ 2009 මැයි 19 වැනිදා අවසන් මහා සටනෙන් ත්‍රස්තවාදය පරාජය කර සම්පුර්ණ යුද ජයග්‍රහණයක් ලබා ගැනීමෙන් අනතුරුවය.මෙරට ත්‍රිවිධ හමුදාව ලක්‍ෂ ගණනක යුද සෙබළුන්ගෙන් සමන්විත වෙයි. වැඩි පිරිසක් මත පළ කළේ යුද්ධයෙන් පසු හමුදා භටපිරිස් බැරැක්කවලට යැවෙනු ඇති බවය. යුද්ධයෙන් පසු හමුදාවට කරන්න දෙයක් නැතැයි බොහෝ අය ප්‍රකාශ කළහ.යුද්ධය නිමා කළේ එක්තරා පැහැදිලි සැලසුමකට අනුවය. යුද්ධයෙන් පසු හමුදාව යොදවන්නේ කුමන කර්තව්‍යයද යන්න පිළිබඳ සැලසුමක් ජනාධිපති මහින්ද රාජපක්ෂ මහතාගේ සහ ආරක්‍ෂක ලේකම් ගෝඨාභය රාජපක්ෂ මහතා තුළ තිබෙන්නට ඇත.ඒ අනුව යුද්ධය නිමා වී මාස කීපයක් ගත වීමටත් පෙර සියලු හමුදාව රටේ සංවර්ධන වැඩපිළිවෙළේ කොටස්කරුවන් බවට පත්විය. යුද හමුදාව එක්පැත්තකින් රටේ සංවර්ධනයට යොමුවෙද්දී නාවික සහ ගුවන් හමුදා මෙන්ම සිවිල් ආරක්‍ෂක බලකා තවත් පැත්තකින්ද එම සංවර්ධන කර්තව්‍යයට සම්බන්‍ධව සිටිති.කොටි ත්‍රස්තවාදීන් උතුරේ බිම් අඟලක් පාසා බිම් බෝම්බ වපුරා තිබුණි. එම බිම් බෝම්බ ඉවත් කිරීමේ විශේෂඥයන් වුයේ් විදේශීය සංවිධානයි. එහෙත් යුද හමුදාව මේ පුහුණුව ලබා උතුරු නැගෙනහිර ප්‍රදේශවල වපුරා තිබු සියලු බිම් බෝම්බ ඉවත් කර අවසන් කළේ යුද්ධය නිමාවී වසර දෙකක් යාමටත් පෙරය.මහ ජනතාව සමඟ සමගි සාමදානයෙන් යුතුව ඔවුන්ගේ ජීවිත ගොඩ ගැනීම සඳහා රණවිරුවන් කළ තවමත් කරගෙන යන කැපවීම උතුර නැගෙනහිර බේරා ගැනීමට කළ කැපවීමෙන් වෙනස් වෙන්නේ ඔවුන් අත දැන් ගිනි අවිය නොතිබීම පමණි.උතුරු නැෙඟනහිර ගම්මාන සියල්ලක්ම සංවර්ධනය වෙමින් පවතී. යුද්ධයේ දී කඩා වැටී තිබු ගොඩනැගිල්ලක් පෙනෙන්ටවත් නොමැත. කඩ සාප්පු, පාසල්, කෝවිල් ගොවිපළ විශාල වශයෙන් තිබේ. පාසල් දරුවෝ ඉහළම අධ්‍යාපනයක් ලබති. වැඩිහිටියෝ රැකි රක්‍ෂාවල යෙදෙති. ආයෝජකයෝ රටපුරා ආයෝජනය කරති. මෙරට ව්‍යාපාරිකයෝ රට පුරා සැරිසරති.සංචාරකයෝ වැල නොකැඩි පැමිණෙති. කොළඹ සහ සෙසු නගර නවීකරණය වෙයි. උතුරේ මහා මාර්ග දුම්රිය මාර්ග ගුවන් ගමන්, නාවික හමුදා ප්‍රවාහන පහසුකම් ඇතුළු සෑම දෙයක්ම ලැබී තිබේ.විදේශිය දූත කණ්ඩායම් එක්තරා කලෙක මෙරටට පැමිණ සුනාමියෙන් විනාශ වූ රට මෙතරම් කඩිනමින් ගොඩනැගුවේ කෙසේදැයි මවිතයට පත්වූහ. දැන් පැමිණෙන දූත පිරිස් පුදුමයට පත් වෙන්නේ අන් කිසිවක් නිසා නොව යුද්ධයෙන් පසු වසර තුනක් ඉක්මයාමටත් පෙර මේ රට මේ ආකාරයෙන් දැවැන්ත සංවර්ධනයක් කරා ගෙන ගියේ කෙසේද යන්න පිළිබඳවය.රට තුළ ඒ හා සංවර්ධන අතිවිශාල ශ්‍රමය මුදල්වලට ගත්තේ නැත. විදේශීය සමාගම් සංවිධානවලට කොන්ත්‍රාත්තු බාර දුන්නේ නැත. ඒ ශ්‍රමය ලැබුණේ අපේ ත්‍රිවිධ හමුදාව සහ සිවිල් ආරක්‍ෂක බලකාය මගින්ය. ඕනෑම සංවර්ධන ව්‍යාපෘතියක් දක්නට ලැබෙයිද එතැන හමුදා රණවිරු දහඩිය හෙළන තැනකි.බොහෝ විට කොළඹ ජාත්‍යන්තර සුපිරි, නගර තත්ත්වයට ලඟා වී තිබේ. ඒ සුන්දරත්වය ගෙන එන්නේ රණවිරු දෑතේ සවිශක්තිය තුළින්ය. අවුරුදු ගණනාවකින් අලුත්වැඩියා නොකෙරුණ කොළඹ නගරයේ ඇළ, දොළ කාණු පද්ධති, වැසිකිළි පද්ධති මේ සැම එකක්ම සම්පුර්ණයෙන්ම අලුත්වැඩියා කර තිබේ.යුද්ධය අවසන් වී වසර තුනක් ගතවෙයි. එදා මෙදා තුර උතුරු නැඟෙනහිර කොතනකවත් වෙඩි හඩක් නම් ඇසුණේ නැත. ද්‍රවිඩ ජනතාව එවැනි සාමකාමී පරිසරයක් මේතරම් සුළු කාලයක් තුළ බිහිවෙතැයි කිසිදා නොසිතන්නට ඇත.එදා මෙහි බෝම්බ හඬ මරබිය මධ්‍යයේ ජීවිතය ගෙවු දරු දැරියෝ වැඩි හිටියෝ අද සැනසුම ලබා සිටිති. ඔවුන්ට දැන් පැහැදිලි අනාගතයක් ලැබී තිබේ . ඔවුන්ගේ ජීවන තත්ත්වය දිනෙන් දින දියුණුව කරා ලඟා වී තිබේ.මේ නිදහස් ලෝකය අපට උරුම කර දුන් රණවිරුවන් සැමරීම අද (19) සිදුවෙයි. ඒ ජයග්‍රහණය ලැබු මොහොත මේ රටේ ජනතාවට තවත් අවුරුදු සිය ගණනකටවත් අමතක නොවේ. ත්‍රිවිධ හමුදාවත් රටේ ජනතාවත් එකට එක් වී ඒ මොහොත අද සමරන්නේ රණවිරුවන් කෙරෙහි හදවතේ උපන් දැඩි ගෞරවයකින්ය. භක්තියකින්ය. වසර තිහක් මුළුල්ලේ ඒ නිදහස ලබා ගැනීමට රුධිරය වැගිරූ රණවිරුවන් දහස් ගණනකි.දෑතේ රැදුන ගිනි අවිය පපුවට තුරුළු කරගෙන මහා අඳුරේ කොටි අඩවියේ පියවරෙන් පියවර සතුරා සොයා ඉදිරියට ඇදුන අපේ සොහොයුරු රණවිරුවන් කළ ඒ කැපවීම කිසිදා අමතක නොවේ. තම ඥාති හිත මිත්‍රාදින් දූ දරුවන්ගෙන් වෙන් වී ඔවුන්ගේ මතකය ඉවත දමා යුද පෙරමුණට ගොස් සතුරා සමඟ මුහුණට මුහුණ සටන් වැදී ජීවිතය දුන් අපේ රණවිරුවෝ තවමත් අපේ හදවත් තුළ ජීවත් වෙති.වඩමාරච්චි මෙහෙයුමේ සිට අවසන් සටන දක්වා වසර තිහක් සටන් වැදී අත් පා අහිමි වී අද ආබාධිතව සිටින දහස් ගණනක් වූ රණවිරු සොයුරන් වෙනුවෙන් මේ රටේ ජනතාව ඕනෑම කැපවීමක් සිදු කිරීමට සූදානම්ව සිටිති.අවසන් මොහොතේදී පවා මා ගැන නොබලා ඉදිරියට යන්න සටන් කරන්න යැයි තම සොයුරු රණවිරුවාගෙන් ඉල්ලමින් මේ වාතලයට අවසන් හුස්ම හෙළු ඒ රණවිරු සොයුරු සොයුරියන් සෑම කෙනකුම අද මේ යුද ජයග්‍රහණය සමරන මොහොතේ අපේ මතකය තුළට එන්නේ ඔවුන් වෙනුවෙන් හදවතක උපන් ශක්තිය ආදාරය ගෞරවය කඳුළු බවට පත්කරවමින්ය. ඒ ඒ ආකාරයෙන් තිස් වසරක් පුරා රට වෙනුවෙන් කැප වු රණවිරුවන් යළිත් මේ නිදහස සැනසුම ලබන්නට අප අතරම ඉපදේවා යැයි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=f1205196</link>
    <topic/>
    <author>සටහන භක්ති ධර්මප්‍රිය මෙන්ඩිස්</author>
    <content>ලෝකයේ බොහෝ ප්‍රබල රටවල්වලට පරාජය කිරීමට නොහැකිව සිටින පරාජය කිරීමට බැරි යැයි කියන ත්‍රස්තවාදය ශ්‍රී ලක් මාතාවගෙන් අතු ගා දමන්නට අප ත්‍රිවිධ හමුදාවට හැකි විය.කොටි ත්‍රස්තවාදීන් ලෝකයේ අංක එකේ ත්‍රස්තවාදී කණ්ඩායමක් ලෙස එදා නම් කර තිබුණි.මෙවැනි ත්‍රස්තවාදි සංවිධානයක් මුළුමනින්ම මෙරටින් මකා දමන්නට අප රණවිරුවන් කළ කැපකිරීම් සදා නොමියන්නේය.මරාගෙන මැරෙන ත්‍රස්තවාදියකුගේ ළඟට ගොස් ඔහුව පරීක්ෂා කර බැලීමට තරම් ප්‍රබල මානසික ශක්තියකින් යුතු හමුදා සෙබළුන් සිටින එකම රට ශ්‍රී ලංකාව බව අපට අද ලෝකයටම ආඩම්බරයකින් යුතුව ප්‍රකාශ කළ හැකිය.රාජ්‍ය නොවන සංවිධාන, කොටි හිතවාදි රටවල් එදා කොටි සංවිධානය රැකීමට එක්ව සිටියේය. කොටි සංවිධානය ඔවුන්ගේ මුදල් ඉපයීමේ ප්‍රධාන මාර්ගයක්ද වූයේය.එහෙත් මේ රටවල් පරාජය කර යුද්ධය වසර තුනක් අඛණ්ඩව සිදු කර කුමන බාධා පැමිණියත් මෙය ජය ගන්නා බව ලෝකයට කියා පෑමට ජනාධිපති මහින්ද රාජපක්ෂ මහතා පියවර ගත්තේය.ත්‍රිවිධ හමුදාවම මනාවට සංකලනය කරමින් යුද ජයග්‍රහණය කරා මෙහෙයවීමේ වගකීම ආරක්ෂක ලේකම් ගෝඨාභය රාජපක්ෂ මහතා විසින් සිදු කරනු ලැබීය.ගුවනින් ගුවන් හමුදාවද, ගොඩබිමින් යුද හමුදාවද, මුහුදෙන් නාවික හමුදාවද එක්ව සිදු කළ තුන් වික්‍රමයට මුහුණ දීමට කොටි සංවිධානයට නොහැකි විය.සිවිල් ආරක්ෂක බලකායද පොලිසියද මේ සඳහා සිය දායකත්වය ලබා දුන්නේය.මහ සයුරේ වික්‍රමය ඉතා අසීරු කාර්යභාරයක් විය. කොටි සංවිධානය සතුව තිබූ ප්‍රබලම අවියක් වූ මරාගෙන මැරෙන කොටි සාමාජිකයන් යාත්‍රා යොදා ගනිමින් ප්‍රබල ප්‍රහාර එල්ල කළේය.මෙම ප්‍රහාරවලට මුහුණ දීමට අප නාවික හමුදාව නොයෙක් උපක්‍රම භාවිතා කළේය. වසර තිහක යුද්ධය වසර තුනක් වැනි කෙටි කාලයක් තුළදී අවසන් කර දැමීමට නාවික හමුදාව යුද්ධය සඳහා දැක්වූ දායකත්වය මනා පිටිවහලක් විය.කොටි ත්‍රස්තවාදීන්ගේ පාවෙන අවි ගබඩා ලෙස නම් කර තිබූ කොටි යුද නැව් එකොළහක් විනාශ කර දමන්නට නාවික හමුදාවට හැකි විය. මෙම කොටින්ගේ පාවෙන අවි ගබඩා විනාශ කර දැමීමම ලෙහෙසි පහසු කාර්යයක් නොවීය. කොටි නැව් සියල්ල විනාශ කර දැමීමට නාවික හමුදාවට සිදු වූයේ ජාත්‍යන්තර මුහුදු සීමාවේදීය.එක් අවස්ථාවකදී කොටි අවි නැවක් විනාශ කර දැමීම සඳහා ශ්‍රී ලංකා නාවික හමුදාවට ඉන්දුනීසියානු මුහුදු තීරය පසුකරමින් ඕස්ට්‍රේලියානු මුහුදු තීරය දක්වා ගමන් කිරීමට සිදු විය. මේ මහා කර්තව්‍ය සිදු කිරීමට තරම් චිත්ත ශක්තියක් අප නාවික හමුදා සෙබළුන්ට සහ නිලධාරින්ට තිබුණි. සයුර, සාගර, නන්දිමිත්‍ර, ශක්ති, සමුද්‍රර, ප්‍රතාප, උදාර, රණරිසි, රණජය, අභීත ධ්ධ් යන නෞකාවන් කොටි අවි ගබඩා විනාශ කිරීම සඳහා නාවික හමුදාව විසින් යොදා ගනු ලැබීය.සයුර නැව අවුරුදු පහළොවකට වඩා පැරැණි ය. අනෙකුත් නැව් අතර ශක්ති, සුරනිමල වසර විස්සකට වඩා පැරැණිය. එහෙත් අප නාවික හමුදා විරුවන් මේ නැව් නවිකරණය කර තමන්ගේ ඉලක්ක සපුරා ගැනීමට තරම් දක්ෂ වුහ.කොටින්ගේ පාවෙන අවිගබඩා විනාශ කර දැමීම සඳහා නාවික හමුදා බුද්ධි අංශ සිදු කළ මෙහෙය සටහන් තැබිය යුතුම වේ. ඔවුන්ගේ බුද්ධි තොරතුරු නිවැරැදි වූ නිසාම මෙම කොටි නැව් විනාශ කිරීමට හැකි විය.නැවක් විනාශ කිරීමට පෙර ඒ සඳහා අනුගමනය කළ යුතු ජාත්‍යන්තර පිළිවෙතක් ඇත. එය අනුගමනය කරමින් පමණක් කොටි නැව් විනාශ කිරීමට හැකිය. ප්‍රථමයෙන් ඒ නැව වෙත පණිවිඩයක් යවමින් නැවේ නම සොයා බැලිය යුතුය. පසුව එම නැව කුමන වරායේ සිට පැමිණෙන්නේද, කුමන වරායක් කරා යාත්‍රා කරන්නේද යන්න සොයා බැලිය යුතුය.මේවාට පිළිතුරු ලබා දිය යුතුම වේ. මෙම පිළිතුරු නොලැබුණොත් නැව නවත්වන ලෙස නාවික හමුදාව නියෝග කරයි. එසේ නොකරන්නේ නම් එම නැව විනාශ කිරීමට පියවර ගත හැකිය. කොටි ඔවුන්ගේ නැව් නොනවත්වා යාත්‍රා කළ අවස්ථාවේ සැතපුම් සිය ගණන් දුර ගොස් ඒවාට එලව එලවා ප්‍රහාර දියත් කිරීමට තරම් අප නාවික හමුදාව ප්‍රබල වූහ.ශ්‍රී ලංකා නාවික හමුදාව සතුව තිබු ප්‍රබලම අවිය ලෙස ඩෝරායාත්‍රාව හැඳින්විය හැකිය. ඩෝරා යාත්‍රා යොදා ගනිමින් කොටි ත්‍රස්තවාදීන්ගේ ප්‍රහාරක යාත්‍රා රැසක් විනාශ කිරීමට නාවික හමුදාවට හැකි විය.යුද සමයේ යාපනයට භාණ්ඩ සහ සෙබළුන් ප්‍රවාහනය කිරීම නාවික හමුදාව විසින් සිදු කළ තවත් විශේෂ කාර්යයකි. මෙයට අමතරව නාවික හමුදාව සතුව තිබෙන ජෙට් ලයිනර් නෞකාව යොදා ගනිමින් කොටින්ගේ නොයෙක් හිරිහැර වලට ලක්ව සිටි ජනතාව යාපනයේ සිට ත්‍රිකුණාමලය දක්වා ගෙන එනු ලැබීය. රොගීන්, ගැබිනි මව්වරුන්ද මේ අතර විය.අවස්ථා කිහිපයකදීම ගැබිනි මාතාවන් සිය දරු ප්‍රසූතිය ජෙට්ලයිනර් නෞකාවේදී සිදු කළේය. ඒ නාවික හමුදා වෛද්‍ය ඒකකයේ සහය ඇතිවය. කොටි ග්‍රහණයෙන් පලා එන අහිංසක ද්‍රවිඩ ජනතාව නොයෙක් ස්ථානවලට ප්‍රවාහනය කිරීමද නාවික හමුදාව විසින් සිදු කළ ප්‍රසංසනීය තවත් සේවාවකි.කොටින්ගේ කුඩා යාත්‍රාවලට ප්‍රහාර එල්ල කිරීම සඳහා ශ්‍රී ලංකා නාවික හමුදාව විසින් කුඩා යාත්‍රා සංකල්පය හඳුනා ගත්තේය. එවකට නාවික හමුදාපතිව සිටි වයිස් අද්මිරාල් වසන්ත කරන්නාගොඩ මහතාගේ මෙහෙයවීමෙන් ඇරෝ බෝට්, වෙව් රයිඩර්ස් නමින් මෙම යාත්‍රා නිර්මාණය විය. මුහුදු කොටින්ගේ මහා විනාශය සිදු කර දැමීමට මෙම කුඩා යාත්‍රා නාවික හමුදාවට විශාල ශක්තියක් විය.යුද්ධය පැවති සමයේ පමණක් නොව මේ මොහොත වන විටත් නාවික හමුදාව රට වට කර මහ සයුරේ තමන්ගේ නිහඬ සේවය සිදු කරමින් ලක් මාතාව ආරක්ෂා කරයි. එදා යුද ජයග්‍රහණ ලබා ගත්තා සේම අද සංවර්ධනයේ ජයග්‍රහණ ලබා ගැනීම සඳහා නාවික හමුදාව නොයෙක් අංශ වලින් රටේ සංවර්ධනයට එක්ව සිටිති.ශ්‍රී ලංකාව ආසියාවේ ආශ්චර්ය බවට පත් කිරීමේ සංවර්ධන ක්‍රියාවලියට සෘජුව සම්බන්ධ වී සිටින නාවික හමුදාව සිය උපරිම දායකත්වය මේ සඳහා සපයයි.මහාමාර්ග ප්‍රතිසංස්කරණ ව්‍යාපෘති, කොළඹ නගරය ඇතුළු ප්‍රධාන නගර ආශ්‍රිත ඇළ මාර්ග සංවර්ධනය, ජෙට් ලයිනර් නාවික ව්‍යාපෘතිය, තල්මසුන් සහ ඩොල්ෆින් නැරඹීමේ නාවික සංචාර, ‘ආදම්ගේ පාලම’ නැමැති දර්ශනීය වැලිපර නැරඹීමේ චාරිකා, වැලිසර නාවික හමුදා පිරවුම් හල මෙම සංවර්ධන ව්‍යාපෘති අතර ප්‍රධාන තැනක් ගෙන තිබේ.යුද සමයේදී විනාශ වී ගිය සහ ප්‍රතිසංස්කරණය කිරීමට නොහැකිව තිබු මාර්ග පද්ධතීන් කිහිපයක් නාවික හමුදාවේ ශ්‍රමය සහ තාක්ෂණික ඥානය මෙන්ම භෞතික සම්පත් උපයෝගී කරගෙන ප්‍රතිසංස්කරණ කටයුතු ආරම්භ කර තිබේ. කරුවලකුඩා, කොන්ඩච්චිකුඩා, මෝදර ගම්මාරු, මුල්ලිකුලම්, සිලාවතුර සහ අරවිආරු ප්‍රදේශයන් ආශ්‍රිතව කිලෝමීටර් 100 කට ආසන්න දුර ප්‍රමාණයක මාර්ග පද්ධතියක් නාවික හමුදාව මගින් මුළුමනින්ම ප්‍රතිසංස්කරණය කර තිබේ.මානුෂීය මෙහෙයුමේදී මුහුදු මාර්ග මගින් ත්‍රිවිධ හමුදා සාමාජිකයන්, ආහාර පාන, සිවිල් වැසියන් ප්‍රවාහනය කල ‘ජෙට් ලයිනර්’ නෞකාව සංචාරක කර්මාන්තය සඳහා යොදා ගනිමින් සුඛෝපභෝගී සමුද්‍ර චාරිකා පහසුකම් විවිධ උත්සව ප්‍රිය සම්භාෂණ ශාලාවන් ලෙසත් වෙන් කරවා ගැනීමට පහසුකම් සලසා තිබේ. අවශ්‍ය පරිදි නාවික හමුදා තූර්ය වාදක කණ්ඩායම සංස්කෘතික කණ්ඩායමේ සේවයද ලබා ගැනීමට හැකිය.ත්‍රිකුණාමලය සහ ගාල්ල මුහුදු ප්‍රදේශවල දේශීය සහ විදේශීය සංචාරකයන් සඳහා තල්මසුන් නැරැඹීමේ මහගු අවස්ථාවක් නාවික හමුදාව විසින් මේ වන විට ආරම්භ කර ඇත.ආරක්ෂක ලේකම් ගෝඨාභය රාජපක්ෂ මහාතගේ සංකල්පයකට අනුව නාවික හමුදාව විසින් කොළඹ ප්‍රදීපාගාරය අසල ඉදි කර ඇති ‘ලයිට් හවුස් ගැලි’ අවන්හල සොඳුරු පරිසරයක පිහිටි ඉතා සුවිශේෂී නාවික ව්‍යාපෘතියකි. සියලුම උත්සව සහ ප්‍රිය සම්භාෂණ සඳහා නාවික මෙන්ම සිවිල් පුද්ගලයින් සඳහාද මෙය වෙන් කරවා ගත හැකි අතර තරු පන්තියේ හෝටල්වල අත්විඳිය හැකි සෑම පහසුකමක්ම අවහන් හල තුළ සකස් කර තිබේ.කොළඹ වරායට මගී නෞකාවලින් පැමිණෙන විදේශික සංචාරකයන් සහ කොළඹ ප්‍රදේශයේ සංචාරය කරන විදේශිකයන් වෙනුවෙන් මෙම අවන්හල විවෘතව තැබේ. නාවික හමුදාව විසින් ආරම්භ කර ඇති ගොවිපොළවල නිෂ්පාදනද නාවික හමුදාව මෙම අවන්හලේදී ප්‍රයෝජනයට ගනු ලබයි.ශ්‍රී ලංකා මාතාව රැක ගැනීම සඳහා පැවති යුද්ධයේදී නාවික හමුදාවේ මෙන්ම ත්‍රිවිධ හමුදාවේ පොලිසියේ සිවිල් ආරක්ෂක බලකායේ රණවිරුවන් රැසක් සිය ජිවිතය පූජා කරනු ලැබීය. එමෙන්ම තම ඇස් අත් පා නැතිව ආබාධිත තත්වයට පත් වූ රණවිරුවන්ද මෙම රණවිරුවන් දැයට දායාද කල මවුපියන්ද අප මේ මොහොතේ ස්නෙහෙ බර සිතින් සිහිපත් කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=f1205198</link>
    <topic/>
    <author>සටහන චන්ද්‍රිකා පෙරේරා</author>
    <content>සටන් බිමේ සියලු ක්‍රියාදාමයන්ට එක්වූ ශ්‍රී ලංකා ගුවන් හමුදාව වර්තමානය වන විට දැයේ සංවර්ධන ක්‍රියාදාමයට උර දී සිටිති. කෘෂිකාර්මික බෝග වගාව, සත්ත්ව පාලනය, සංචාරක කටයුතු, ගුවන් සේවාවන්, ඇඟළුම් කර්මාන්තය, ක්‍රීඩා හැකියා දියුණු කිරීම ආදියට ද ඔවුන් එක්ව සිටිති.ආරක්‍ෂක ක්‍රියාදාමයෙන් පරිබාහිර මෙවන් කටයුතු අතර සිවිල් ගුවන් සේවා කටයුතු 2010 වසරේ සැප්තැම්බර් 14 සම්පූර්ණයෙන් ඇරඹීය.1973 දී හෙළි ටුවර්ස් නමින් ඇරැඹි මේ සේවාව 1983 දී හටගත් ත්‍රස්ත අර්බුදය හේතුවෙන් නවතා දමා තිබිණි. මෙරටින් ත්‍රස්තවාදය මුලිනුපුටා දැමීමත් සමඟම 2009 ජූලි 07 එය ආරම්භ කිරීමට පියවර ගැනිණි. ඒ අනුව 2010 වසරේ ජූනි 17 හෙළි ටුවර්ස් ප්‍රයිවට් ලිමිටඩ් නමින් එය සිවිල් ගුවන් සේවා අමාත්‍යාංශයේ ලියාපදිංචි විය.ඒ අනුව එම මස 14 දා පියාසර මෙහෙයුම් සඳහා හෙළි ටුවර්ස් ආයතනයට අනුමැතිය ලැබිණි. විදෙස් සංචාරකයන් සඳහා ත්‍රිකුණාමලය වෙරළ තීරය ආසන්නයේ මාබල් බීච් නමින් සුන්දර නිවාඩු නිකේතනයක් ද ශ්‍රී ලංකා ගුවන් හමුදාව මගින් ඉදිකර ඇත.ත්‍රිකුණාමලය චීන වරාය ගුවන් හමුදා කඳවුරු පරිශ්‍රය ආශි‍්‍රතව “ඊගල්ස් ගොල්ෆ් ලින්ක්” නමින් ගොල්ෆ් ක්‍රීඩාංගණයක් ද ඉදිකර තිබේ.එය ශ්‍රී ලංකාවේ සිව්වන ගෝල්ෆ් ක්‍රීඩාංගණයයි. මෙරට ශීඝ්‍රයෙන් දියුණුව කරා යන ගමනේදී ආරම්භ කර ඇති නොයෙක් සංවර්ධන ව්‍යාපෘති සඳහා අවශ්‍ය බ්ලොක් ගල් හා කළුගල් ලබාදීමේ කටයුතු ද අද ඔවුන් ආරම්භ කර ඇත.රාජ්‍ය අංශයේ ඉදිකිරීම් බොහොමයකට මෙමඟින් ගල් සැපයේ. උතුරු දුම්රිය මාර්ගය සංවර්ධනය, ගුවන් හමුදාවේ ඉදිකිරීම් හා පෞද්ගලික අංශය සඳහා ද කළුගල් ලබා දීමට ඔවුහු ක්‍රියා කරති. බ්ලොක් ගල් ව්‍යාපෘතිය සීගිරියේ අරඹා ඇත.මානුෂීය මෙහෙයුමට උරදුන් ගුවන් සෙබළා අද සතුන් වෙනුවෙන් ප්‍රතිකාර කිරීම සඳහා සත්ත්ව රෝහලක් ද ආරම්භ කර ඇත. “ස්කයි පෙට්” නමින් ගුවන්පුර කඳවුරු පරිශ්‍රයේ අරඹා ඇති එම සත්ත්ව රෝහල මගින් පැය 24 පුරා සතුන්ට ප්‍රතිකාර ලබාදීම සිදු කරයි.නවීන තාක්ෂණය උපයෝගී කර ගනිමින් එක්ස්රේ, ස්කෑන් පරීක්‍ෂණ පවා සිදුකරයි. සුරතල් සතුන්ට නේවාසිකව ප්‍රතිකාර කිරීමත්, සුනඛයන් පුහුණු කිරීමත් මෙහිදී සිදු කරයි.ගුවන් හමුදා සේවා පුද්ගලයින් වෙනුවෙන් නිමි ඇඳුම් ලබාදීම සඳහා ඇඟළුම් කම්හලක් ද ගුවන් හමුදාව මගින් පවත්වාගෙන යයි.ගුවන් හමුදාවේ ක්‍රියාකාරකම් අතර කෘෂිකර්මාන්ත කටයුතු ද ප්‍රමුඛ වේ. මඩකළපුව, මොරවැව, හිඟුරක්ගොඩ හා අම්පාර ප්‍රදේශවල වී වගාව ආරම්භ කර ඇති අතර සිවිල් ජනතාවට ද ඒ සඳහා සහාය ලබා දේ. ඒ අනුව “අපි වවමු රට නඟමු” රජයේ වැඩසටහන යටතේ නැවත පදිංචි පවුල් මගින් කුඹුරු අස්වද්දයි.හිඟුරක්ගොඩ, කටුනායක කඳවුරු ආශි‍්‍රතව සත්ත්ව ගොවිපළ පවත්වන අතර යෝගට් හා මුදවාපු කිරි ව්‍යාපෘති ද ආරම්භ කර ඇත. “අපි වවමු රට නගමු” ව්‍යාපෘතිය අනුව යමින් සියලු ගුවන් හමුදා කඳවුරු භූමිවල මහා පරිමාණයෙන් කෘෂි ව්‍යාපෘති ආරම්භ කර එමඟින් හමුදා සේවාවේ යෙදී සිටින්නන්ට සහන මිලට කෘෂි නිෂ්පාදන ලබා දේ.ජාතික දළ ආදායමට යම් තරමකින් හෝ දායක වීමට ශ්‍රී ලංකා ගුවන් හමුදාවට අද හැකි වී තිබේ.දිවි දෙවැනිකොට උදාකර ගත් සාමය අනාගත පරපුරට දායාද කිරීම සඳහා ආරක්‍ෂා කර ගැනීමට ද ඔවුන් තවදුරටත් හමුදා ක්‍රියාකාරකම්වල ද යෙදෙති. ලබාගත් දැනුම් සම්භාරය මගින් යළි කිසි දිනක ත්‍රස්තවාදය ඇති නොවීමට ගුවන් සෙබළා ක්‍රියා කරමින් සිටී.රජයත්, ගුවන් හමුදාවත් එහි සේවා වනිතා ඒකකයත් එක්ව රණවිරු පවුල්වල අනාගතය සුරක්‍ෂිත කිරීමේ යෙදී සිටිති. මේ සියලු කටයුතු අතර ගුවන් හමුදාව තවදුරටත් රටේ ආරක්‍ෂාව වෙනුවෙන් ක්‍රියාත්මකව සිටී.සෙබළාට තාක්ෂණික පුහුණුව ඇතුළු විවිධ වෘත්තීය පුහුණුව ලබාදීම ද සිදු කෙරේ. ඒකල පුහුණු පාසලක් ඔවුන් වෙනුවෙන් පවත්වාගෙන යයි. සමාජයේ හොඳ පුරවැසියකු ලෙස ආර්ථික තත්ත්වය ද යහපත් අයුරින් පවත්වාගෙන යාමට මෙමඟින් හැකියාව ලබාදීමත් හමුදා සේවයෙන් වෙන්වූවද මිය යන තෙක් ීමේ පුහුණුව මගින් ඔවුන්ට ශක්තියක් ද සැලසේ.ගුවන් නියමුවන් පුහුණුව ද තවදුරටත් සිදුකරමින් හැකියාවෙන් පිරිපුන් නවකයින් බිහිකරමින් සිටී. මානුෂික මෙහෙයුම අවස්ථාවේ මෙන්ම අදද ගුවන් ආරක්‍ෂණ පද්ධතිය මගින් මෙරට ගුවන ආරක්‍ෂා කිරීමත්, එම නිරීක්‍ෂණ මගින් රජයේ සංවර්ධන අවශ්‍යතා සපුරාලීමත් සිදුකරයි. රටේ යම් ස්වභාවික විපතක් සිදුවුවහොත් ඊට උපකාර කිරීමටද ගුවන් හමුදා සෙබළා සූදානමින් සිටී.නවීන තාක්ෂණික හැකියාව ලබමින්. යුද අත්දැකීම් හා දැනුම මුවහත් කර ගැනීම, ත්‍රස්තවාදය පරාජය කිරීම තුළින් වෙනත් කිසිදු රටක් ලබා නොගත් හැකියාවන් තවදුරටත් වැඩිදියුණු කර ගනිමින් තම නවකයින්ට ඒවා ලබා දෙමින් ගුවන් හමුදාව ශක්තිමත්ව ලොවට ආදර්ශවත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>19</day>
    </date>
    <link>http://www.dinamina.lk/2012/05/19/_art.asp?fn=f1205197</link>
    <topic/>
    <author>සාකච්ඡා සටහන විජයානි එදිරිසිංහ</author>
    <content>රණවිරුවා කියන්නේ මේ රටේ උතුම්ම සම්පත. සමාජය සාමාන්‍යයෙන් හිතාගෙන හිටියේ රණවිරුවා දක්‍ෂ යුද්ධයට පමණක් කියලායි. නමුත් තිස්වසරක් මේ රට බිළිගත් ත්‍රස්තවාදය විනාශ කළාට පසු රණවිරුවා පසුගිය තුන් වසරක් තුළ දැක්වූ හපන්කම් තුළින් මනාව ඔප්පු වෙන්නේ අපේ හමුදාවට කළ නොහැකි දෙයක් නැත යන්නයි.මහින්ද රාජපක්‍ෂ ජනාධිපතිතුමා ආරක්‍ෂක ලේකම් ගෝඨාභය රාජපක්ෂ මැතිතුමාගේ මගපෙන්වීම යටතේ යුද්ධයෙන් පසු රණවිරුවා රටේ සංවර්ධනයට යොමු කරනු ලැබුවා. ඒ ඔස්සේ මේ රටේ සෑම අස්සක් මුල්ලක් නෑර රණවිරු සවිය පැතිරී ගියා.ඔවුන්ගේ යෝධ ශක්තිය රටේ සංවර්ධන වැඩ පිළිවෙල හරහා නැවතත් ශක්තියක් බවට පත් වුණා.සිවිල් ආරක්‍ෂක බළකාය පිහිටුවා ගත්තේ අසුව දශකයේදී. එදා ත්‍රිවිධ හමුදාව රට බේරා ගත්තා. යුද පෙරමුණේ දැවැන්ත සටනක යෙදී සිටියදී සිවිල් ආරක්‍ෂක බළකාය ගම්වල ආරක්‍ෂාව තහවුරු කිරීමට යොදා ගත්තා. ගමේ තරුණ තරුණියන් එක්කරගෙන මෙම බළකාය හැදුවා.ගමේ දුවා දරුවෝ වැඩිහිටියන්ගේ එදිනෙදා ගොවිතැන් කරන රැකියාවට පාසලට යන ලොකු පොඩි කාගේත් ආරක්‍ෂාව පිටුපස රැඳි සිටියේ සිවිල් ආරක්‍ෂක බළකායයි. තර්ජන ගම්මාන කොටි තර්ජනයට ලක් වෙන විට ඔවුන්ගේ ජීවිතය වෙනුවෙන් ජීවිතය දුන්නේ සිවිල්් ආරක්‍ෂක බළකා සොල්දාදුවන්.යුද්ධය නිමා වූ පසු සිවිල් ආරක්‍ෂාක බළකාය විසුරුවා හරිනු ඇතැයි බොහෝ දෙනා අතර මතයක් ඇතිවුණා. සිවිල් ආරක්‍ෂක බළකායේ සෙබළුන් පවා ඒ මතය තුළ සිටියා. නමුත් ජනාධිපතිතුමා ආරක්‍ෂක ලේකම්තුමා අපේ සිවිල් ආරක්‍ෂක බළකාය විසුරුවා හැරියේ නැහැ.ඔවුන්ගේ සේවය ස්ථිර කර ඔවුන් වගකිව යුතු තත්ත්වයට පත් කිරීමට ජනාධිපතිතුමා එක් පැත්තකින් ක්‍රියා කරද්දී තවත් පැත්තකින් ආරක්‍ෂක ලේකම්තුමා සෙසු හමුදා රණවිරුවන් මෙන්ම සිවිල් ආරක්‍ෂක බළකාය රටේ සංවර්ධනයට යොමු කිරීමට අවශ්‍ය ක්‍රියාමාර්ග ගත්තා.ඒ ඔස්සේ පසුගිය අවුරුදු දෙක හමාරක කාලය තුළ සිවිල් ආරක්‍ෂක බළකා සෙබළුන් රටේ සෑම අස්සක් මුල්ලක් නෑර සිදුවෙන සෑම කටයුත්තකටම දායකත්වය ලබා දුන්නා.සිවිල් ආරක්‍ෂක බළකාය දෙපාර්තමේන්තුවක් බවටද පත්වුණා. දැන් මේ වනවිට එම දෙපාර්තමේන්තුව යටතේ සිටින තිස්අටදහසක් පමණ වූ සෙබළුන් මේ රටේ දැවැන්ත සංවර්ධන වැඩ පිළිවෙලට විශාල දායකත්වයක් ලබා දෙනවා.මීට පෙර රජය පෞද්ගලික කොන්ත්‍රාත්කරුවන්ට හෝ ජාත්‍යන්තර සමාගම්වලට ලබා දී සිදුකරන විශාල සංවර්ධන ව්‍යාපෘති දැන් සිදුවෙන්නේ රණවිරුවන්ගේ දෑතින්.මේ යටතේ අංශ කීපයකින්ම සිවිල් ආරක්‍ෂක බළකාය සංවර්ධනයට දායකව සිටිනවා.ඉන් ප්‍රධාන අංශ කීපයක් තිබෙනවා. සංවර්ධන ව්‍යාපෘති අතරින් උතුරු නැගෙනහිර පළාත්වල පමණක් නොවේ. රටේ සෙසු සියලු පළාත්ද ආවරණය වන පරිදි සෑම කටයුත්තකටම ඔවුන් දායකත්වය ලබාදී තිබෙනවා.කොළඹ නගර සැලසුම යටතේ බේරේ වැව හා දූපත පිළිසකර කොට පවත්වාගෙන යාම ඔරුගොඩවත්ත කාණු පද්ධතිය පිළිසකර කිරීම, තුරග තරඟ පිටිය නවීකරණය කිරීම, බත්තරමුල්ල වෝටර්ස් ඒජ් තණකොල වැවීමේ ව්‍යාපෘතිය, ටොරින්ටන් ව්‍යාපෘතිය, අනුරාධපුර දැයට කිරුළ පුස්තකාල ව්‍යාපෘතිය , මොනරාගල දැයට කිරුළ ව්‍යාපෘතිය, මහා භාරකාර දෙපාර්තමේන්තු පිළිසකර ව්‍යාපෘතිය, කොන්ඩච්චි කජු , වගාව , වනජීවි දෙපාර්තමේන්තුව අලිවැට ආරක්‍ෂාව හා ආරක්‍ෂක රාජකාරි, ඩෙංගු මර්දන ව්‍යාපෘති, විශ්‍රාම වැටුප් දෙපාර්තමේන්තු , පොල් වගාකිරීමේ මණ්ඩලය, හලාවත වැවිලි සමාගම සුළං බලාගාර හා ආරක්‍ෂක කටයුතු, ත්‍රිකුණාමලය ප්‍රාදේශීය ලේකම් කාර්යාලයේ , ප්‍රාදේශීය සංවර්ධන බැංකු ආරක්‍ෂක කටයුතු ආදි සංවර්ධන ව්‍යාපෘතිවලට සහාය දෙනවා.ඒ විතරක් නොවේ පුරාවිද්‍යා ස්ථාන 285කට ආරක්‍ෂාව සලසා තිබෙන්නේ සිවිල් ආරක්‍ෂක බළකායයි.තවත් පූජා භූමි 64ක ආරක්‍ෂාව සලසා තිබෙනවා. ශ්‍රීපාදස්ථාන ආරක්‍ෂාව පමණක් නොවේ එහි පඩිපෙළ අලුත්වැඩියා කර එහි නඩත්තු කටයුතු සඳහා සම්පුර්ණයෙන්ම ක්‍රියාකරන්නේ සිවිල් ආරක්‍ෂක බළකායයි.තවද අනුරාධපුර ශ්‍රී මහා බෝධින් වහන්සේ, ශ්‍රී දළදා වහන්සේ හඳගල විහාරය, කලාගම් වෙහෙර , මහ මෙව්නා රාම , හක්මන විහාරස්ථානය, අකුරැස්ස රජ්ජු බංඩාර දේවාලය, වාද්දුව පිරිවෙන, සඳගම් විහාරය, තිස්සමහාරාම වාහල්කඩ , ගම්පහ මිහිදු අරණ යන පූජනීය ස්ථානවල අලුත්වැඩියා කිරීම, නඩත්තු සහ ආරක්‍ෂාව සලසන්නේ සිවිල් ආරක්‍ෂක බළකායයි.රටේ සංවර්ධනයට මේ සෙබළුන් එතරම් විශාල කැපවීමක් සිදුකරගෙන යන අතර ඔවුන් සුබසාධන කටයුතු හරහාද සමාජයට විශාල සේවයක් සිදුකරන බව කිව යුතුයි. ඒ යටතේ පෙර පාසල් 303ක් පවත්වාගෙන යනවා. පාසල්වල ඉගැන්වීම් කටයුතු සඳහා සිවිල් ආරක්‍ෂක භට ගුරුවරුන් යොදවා තිබෙනවා. තවද සුබසාධක වෙළඳ සැල් පවත්වාගෙන යාම, සේවා වනිතා සංවිධානය මගින් රෝද පුුටු පරිත්‍යාග කිරීම, අභ්‍යාස පොත් නොමිලේ ලබාදීම විශේෂයෙන් සඳහන් කළයුතු සද්කාරක වැඩසටහන් වෙයි.සිවිල් ආරක්‍ෂක බළකා සෙබළුන්ගේ සේවය තව මාස කිපයක් යන විට ස්ථීර එකක් බවට පත් වෙනවා. ඒ අතර අප විශේෂයෙන් අපේ සෙබළුන්ගේ එකමුතුකම ශක්තිය තුළින් ඔවුන් විවිධ ව්‍යාපෘතිවලින් ලැබු ආදායම හරහා දැනට මෙම බළකාය සතු ගිණුමක රුපියල් බිලියන 80ක මුදලක් තිබෙන බව කිව යුතුයි.එපමණක් නොවේ අපේ සෙබළුන් වෙනුවෙන් ඔවුන් මීට වසර දෙකහමාරකට පෙර ආරම්භ කළ ‘ සුව සවිය’ අරමුදල සෞඛ්‍ය කටයුතු වෙනුවෙන්ම බිහිකළ එකක්. එය අද මේ වන විට රුපියල් කෝටි 17ක් එනම් ලක්ෂ එක්දාස් හත්සියයකින් ශක්තිමත්ව ඇති බව කියන්නේ ඉතාමත් සතුටින්.පසුගිය වකවානුව තුළ රට තුළ එළවළු වෙළඳපොලේ හිඟයක් මෙන්ම මිල වැඩිවීමක් සිදුවුණා. ඒ අවස්ථාවේ සිවිල් ආරක්‍ෂක බළකාය රටපුරා ගොස් එළවළු එකතු කර මහජනතාවට ඉතාමත් සාධාරණ මිලකට ඒවා ලබා දුන්නා. තවමත් එම කටයුතු සිදුවෙන බව කිව යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=n1205211</link>
    <topic>නුවරඑළිය - බදුල්ල - මාතර භූ කම්පන තත්ත්වයක්</topic>
    <author>රක්ෂණ ශි‍්‍රයන්ත - නුවරඑළිය මධ්‍යමසොරණාතොට සමූහ - වැලිමඩ සමූහ - මාපාකඩවැව සමූහ</author>
    <content>ශශ්‍රී ලංකාවේ දිස්ත්‍රික්ක තුනක භූ කම්පන තත්ත්වයක් හටගෙන තිබෙන බව ආපදා කළමනාකරණ මධ්‍යස්ථානය පවසයි.ඊයේ (20) අලුයම 1.45 ට පමණ මෙම භූ කම්පන තත්ත්වය හටගෙන තිබෙන අතර එය නුවරඑළිය, බදුල්ල, මාතර දිස්ත්‍රික්කයන්ට අයත් ප්‍රදේශ කිහිපයකට බලපා තිබෙන බව ආපදා කළමනාකරණ මධ්‍යස්ථානයේ නියෝජ්‍ය අධ්‍යක්‍ෂ ලාල් කුමාර මහතා “දිනමිණ” ට පැවැසීය.මේ තත්ත්වය විනාඩි දෙකක පමණ කාලයක් පැවැති අතර පල්ලෙකැලේ පිහිටි භූ විද්‍යා හා පතල් කාර්යංශයට අයත් භූ® කම්පන මානවල ද එය සටහන්ව තිබෙන බව හෙතෙම සඳහන් කළේය. නුවරඑළිය ප්‍රදේශයේ ඇතිවූ භූ® කම්පන තත්ත්වය හේතුවෙන් සුළු වේලාවක් ශබ්දයක් පැවැති අතර ඒ මගින් කිසිදු හානියක් සිදු නොවූ බව වාර්තා වෙයි.මේ අතර බණ්ඩාරවෙල හා බදුල්ල ප්‍රදේශයන්හි සිදුවූ භූ කම්පන තත්ත්වයන් හේතුවෙන් නිවාසවල වහල තරමක් සෙලවී තිබෙන අතර හසලක ප්‍රදේශයේ නිවෙසක ජල ටැංකියේ කිසියම් පිපිරීමක් සිදු වී තිබෙන බව ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=n1205212</link>
    <topic>නුවරඑළිය නගරයේ යළි පදික වෙළෙඳාම් වැඩිවෙලා</topic>
    <author>නුවරඑළිය මධ්‍යම – එරික් තිලකරත්න</author>
    <content>“නුවරඑළිය නගරය” මෑතක දී සිට නැවතත් පදික වෙළෙන්දන්ගේ ග්‍රහණයට නතුකර ගැනීමේ උත්සාහයක් දැකිය හැකිය.නුවරඑළිය නගරයේ වෙළෙඳ ආයතනවල අලෙවි කරන ආහාර පාන, රෙදිපිළි, විසිතුරු භාණ්ඩ, එළවළු හා පළතුරු ඇතුළු සෑම සියලු දේ පදික වේදිකාවේ දී අලෙවි කරන්නට පටන්ගෙන ඇත.මේ හේතුව නිසා, නුවරඑළිය මහ නගර සභාවේ බදු බරින් මිරිකී සිටින, සමස්ථ වෙළඳ ප්‍රජාවම මෙම තත්ත්වයට විරෝධය පල කරති.නුවරඑළිය නාගරික වෙළඳ සංගමය ද මීට විරෝධය පළකොට, මේ සම්බන්ධයෙන් අදාළ බලධාරීන් වෙත ලිඛිතව දැනුම් දීමක් ද කර තිබේ.නගරයේ ප්‍රධාන වීදි අතරවූ පදික ෙවේදිකා භාවිතා කරමින් වෙළඳ කටයුතු පවත්වාගෙන යන මෙම වෙළෙන්දන් නිසා, නුවරඑළිය නගරයට පැමිණෙන දෙස් විදෙස් සංචාරකයිනට මෙන්ම, පාරිභෝගික ජනතාවට හා අනෙකුත් ජන කොටස්වලට නගරය තුළ නිදහස්ව ගමන් කිරීමට බාධා ද ඇතිවේ. ඇතැම් අවස්ථාවල දෙස් - විදෙස් සංචාරකයිනට, මෙම පදික වෙළඳුන් ගෙන් විවිධ පිරිහැරවලට හා තර්ජන ගර්ජන වලට ද මුහුණ දෙන්නට සිදුව තිබෙන බවද කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=n1205213</link>
    <topic>මේ දරුවන් වැඩදායි පුද්ගලයන් වූ දවසට මාගේ සතුට තවදුරටත් වැඩි වෙනවා</topic>
    <author>සන්ධ්‍යා කරුණාරත්න</author>
    <content>මවුපියන්ගේ සම්පත වන්නේ දරුවන් ය. දස මාසයක් කුස දරා සිට මෙලොවට නිරෝගී දරුවකු බිහි කිරීම සෑම මාපියකුගේම බලාපො‍රොත්තුවයි. එහෙත් ඇතැම් අවස්ථාවලදී මාපියන්ගේ එම බලාපොරොත්තුව සුන් වන අවස්ථා ද පවතියි.නොමේරූ දරුවකු අඩු මාසයකින් මෙලොවට බිහි වන අවස්ථාව මවුපියන්ගේ දරු සිහිනය සුන් වන එවැනි අවස්ථාවකි. ඒ සිහිනය සුන් නොකර ඔවුන්ගේ දරු සිහිනය යථාර්ථයක් කිරීමට කොළඹ රිජ්වේ ආර්යා ළමා රෝහ‍ලේ අධ්‍යක්ෂවරයා, වෛද්‍යවරුන් ඇතුළු රෝහල් කාර්ය මණ්ඩලය සිදු කරන මෙහෙය මෙපමණ යැයි කිව නොහැක.එම රෝහලෙන් ප්‍රතිකාර ලැබූ නොමේරූ ළදරුවන් ඇගැයීමේ උත්සවයක් ඊයේ (20) රෝහල් පරිශ්‍රයේදි පැවැත්විණි. දරුවකු මවුකුස තුළ සති 36 ක් ‍හෝ 38 ක් සිටිය යුතු ය.‍විවිධ ආබාධ තත්ත්වයන් නිසා දරු ගැබට සති 25 ක් වැනි කෙටි කාලයක් සම්පූර්ණ වීමේදි දරුවා මෙලොවට බිහි කිරීම සිදුවේ. එසේ බිහි කළ අවස්ථාවන්හිදී දරුවා වර්ධනය කිරීම සඳහා වීදුරු පෙට්ටියක මාස එක හමාරක් ‍හෝ ඊට වැඩි කාලයක් තැබීම සිදු කෙරේ. දරුවා වීදුරු පෙට්ටියක සිටිනවා දකින ඕනෑම පුද්ගලයකු‍ගේ නෙතගට කඳුළක් උනනවා නොඅනුමානය. එසේම එම දරුවා ජීවත් කළ හැකිද යන්න මවුපියන්ට පවා අවිශ්වාස වන මොහොතකදී දෙවිවරුන් වැනි වෛද්‍යවරුන් දරුවා ජීවත් කිරීමට ගන්නා වෙහෙස අගය කළ යුතුම ය.නොමේරූ ළදරුවන්‍ ලෙස මෙලොව එළිය දුටු දරුවන් රැසක් ඔවු‍න්ගේ විවිධ දක්ෂතා නිරූපණය කරමින් විවිධ ප්‍රසංගයක් ඉදිරිපත් කිරීම ද ඊයේ සිදු කෙරිණි.මවුපියන්ගේ පමණක් නොව රෝහල් කාර්ය මණ්ඩලයේ ද නෙතගට කඳුළක් එක්කරන නැටුම්, ගැයුම් ඒ අතර විය. ඔවු‍න්ගේ පෞරුෂ වර්ධනය මේ ප්‍රසංගයේ අරමුණ වී තිබේ.එසේම ඔවුන්ගේ සුවදුක් විමසීම ද ‍මේ උත්සවයේදී සිදුකෙරිණි දරුවන්ගේ දක්ෂතා අගය කරමින් ඔවුන් සතුටු කිරීම සඳහා ත්‍යාග පිරිනැමීම ද මෙහිදී සිදුකෙරිණ.‍මේ දරුවන් සාමාන්‍ය දරුවන්‍‍ ලෙස සමාජයට දායාද කිරීමට රෝහල් කාර්ය මණ්ඩලය කරනු ලබන සේවාව පිටුපස සංවේදි හා සංකීර්ණ කතාවක් පවතියි. එම දරුවන්ගේ වර්තමාන ක්‍රියාකාරිත්වය දකින අපට සෞඛ්‍ය සේවාවේ වංශ කතාව පිළිබඳ අදහසක් ගත හැකිය.සෞඛ්‍ය සේවාවෙන් සිදුකරන සේවාව කුමක්ද කියා තවදුරටත් ‍ප්‍රශ්න කිරීමට අවශ්‍ය නොවන බව, මේ උත්සවයට සහභාගි වීමෙන් අපට හැඟිණ.රිජ්වේ ආර්යා ළමා රෝහලෙන් මිල කළ නොහැකි මුදලක් වැය කරමින් දරුවන්‍ට ලබාදෙන සේවාව සැබැවින්ම විස්මිත ය.‍මේ දරුවන් රටේ අනාගතය බාර ගනිමින් රටට වැඩදායී පුද්ගලයන් වූ දවසට තමන්ගේ සතුට තවදුරටත් වැඩි වන බව රෝහල් අධ්‍යක්ෂ වෛද්‍ය රත්නසිරි හේවගේ මහතා මේ අවස්ථාවට සහභාගි වෙමින් පැවැසීය.‍සෞඛ්‍ය අතිරේක ලේකම් වෛද්‍ය පාලිත මහීපාල, රෝහලේ නොමේරූ ළදරු ඒකකයේ විශේෂඥ වෛද්‍ය රම්‍යා ද සිල්වා මහත්ම මහත්මීහු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=n1205214</link>
    <topic>ගම්පහ ඩෙංගු මදුරු පාසල් 18ක විදුහල්පතිවරුන්ට නඩු</topic>
    <author>සන්ධ්‍යා කරුණාරත්න</author>
    <content>ඩෙංගු මදුරුවන් බෝ කළ ගම්පහ දිස්ත්‍රික්කයේ පාසල් 18 ක විදුහල්පතිවරුන්ට එරෙහිව නඩු පැවරීමට සෞඛ්‍ය අමාත්‍යාංශය පියවර ගෙන ඇත.එම දිස්ත්‍රික්කයේ පරීක්ෂා කළ පාසල් 27 න් 18 කම ඩෙංගු මදුරුවන් බෝ වන ස්ථාන තිබී හමු වී ඇත.ගම්පහ දිස්ත්‍රික්කයේ පරීක්ෂා කළ පරිශ්‍ර 152 කින් පරිශ්‍ර 100 කම ඩෙංගු මදුරුවන්‍ බෝ වන ස්ථාන තිබී හමු වූ බව ද සෞඛ්‍ය අමාත්‍යාංශය පවසයි.ජාතික මදුරු මර්දන සතියට සමගාමීව වෛද්‍ය පර්යේෂණායතනයේ කීට විද්‍යා කණ්ඩායම විසින් මේ ස්ථාන පරීක්ෂා කෙරිණ.එසේ පරීක්ෂා කළ පාසල් 27 න් 18 ක ද, පෞද්ගලික ආයතන 25 න් 23 ක ද, නිවාස 100 න් 59 ක ද ඩෙංගු මදුරුවන් බෝ වන ස්ථාන තිබී හමු වී ඇත.දිස්ත්‍රික්කයේ ජනප්‍රිය පාසල්වල ඩෙංගු මදුරුවන් බෝ වන ස්ථාන තිබී හමු වී ඇත. කිරිබත්ගොඩ විහාර මහා දේවි බාලිකා විද්‍යාලය, කඩවත ජනාධිපති විද්‍යාලය, කඩවත මහමායා බාලිකා විද්‍යාලය, මාකොළ විශාඛා විද්‍යාලය, හේනේගම මධ්‍ය මහා විද්‍යාලය, හේනේගම මහාබෝධි ද්විතියික විද්‍යාලය, රදාවාන මහගමසේකර මහා විද්‍යාලය, රඳාවාන මීරිලන්ඩ් කණිෂ්ඨ විද්‍යාලය, ගෝනහේන එස්.කේ. සූරියආරච්චි ප්‍රාථමික විද්‍යාලය, කිරිල්ලවල මහා විද්‍යාලය, කිරිල්ලවල ජාතික විද්‍යාලය, ජාඇල ලංකා සභා කනිෂ්ඨ විද්‍යාලය, සීදූව ශ්‍රී ජෝතිරත්න කණිෂ්ඨ විද්‍යාලය, වරාගොඩ ශ්‍රීමත් ඩී.බී‍. ජයතිලක විද්‍යාලය, වරාගොඩ හෙලේනා විජේවර්ධන විද්‍යාලය, වරාගොඩ කැලණි විජේවර්ධන විද්‍යාලය, වැලිවේරිය ඇඹරළුව මහා විද්‍යාලය, රතුපස්වල බෝධිරාජ කනිෂ්ඨ විද්‍යාලය එම පාසල් 18 අතරට අයත් ය.පරීක්ෂාවට ලක්කළ පෞද්ගලික ආයතන පරිශ්‍ර අතරින් ටයර් අලෙවිසල්, මල් තවාන්, කොන්ක්‍රීට් වැඩපොළ ආශ්‍රිතව මදුරුවන් බහුලව බෝ වන ස්ථාන තිබී වාර්තා වූ බව සෞඛ්‍ය අමාත්‍යාංශය පවසයි. සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි ‍ඩෙංගු මදුරුවන් බෝ වන ස්ථාන පවත්වාගෙන ගිය පුද්ගලයන් සියලුදෙනාට එරෙහිව නඩු පැවරීමට පියවර ගත් බව ද අමාත්‍යාංශය ප්‍රකාශ කරයි. ජාතික මදුරු මර්දන සතියේ අවසාන දිනය ඊයේට (20) යෙදිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=r1205211</link>
    <topic>බින්තැන්නේ නටබුන් රැසක් කැලෑවට යටවී විනාශයි</topic>
    <author>මහඔය විශේෂ ඇල්. එච්. චන්ද්‍රරත්න</author>
    <content>මහඔය ප්‍රාදේශීය ලේකම් කොට්ඨාසයට අයත් දිගාමඩුලු බින්තැන්නේ ඓතිහාසික තොරතුරු විදහා දක්වන පැරැණි පුදබිමක නටබුන් රැසක් මහඔය කැකිරිහේන හන්දියෙන් හැරී වරාපිටිය දක්වා විහිදෙන මාර්ගය සමීපයේ පිහිටි ඇල්ලේගොඩ වනබිමේදී දැක ගත හැකිය.අක්කරයක පමණ භූමි භාගයක් පුරා වනවදුලේ කැලෑවට යටවී යමින් තිබෙන සඳකඩ පහන, කොරවක් ගල්, ගල් බැමි, ගල් කණු සිරිපා සටහන් කෙටූ ගල් පුවරු ආදියෙන් යුක්තය. මෙහි ඇති ස්තූපය ගරා වැටී තිබී පසුව නිදන් හොරුන් හාරා විනාශ කර දමා ඇති බව පෙනේ.කිසිදු ආරක්ෂාවක් නොමැතිව පාළු වනබිමක පිහිටි මෙම නටබුන් ස්ථානය ආසන්නව වැව් බැම්මක් ද ජලය ගලා යෑමට සැකසු ඇළ මාර්ගයක්ද දක්නට ඇත.මෙතෙක් පුරාවිද්‍යාඥයන්ගේ අවධානයට ලක්ව නැති මෙම ස්ථානය පුරාවිද්‍යා බිමක් බවට පත් කර ආරක්ෂා කිරීම වගකිවයුත්තන්ගේ අවධානය යොමු විය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=r1205212</link>
    <topic>සියඹලාණ්ඩුව කෝන්ගස්පිටිය විදුහලේ දරුවන්ට උගන්වන්න ගුරුවරු නෑ</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>සියඹලාණ්ඩුව නැගෙනහිර බක්මිටියාවත් අතර දෙමටකටුව වාඩිගල වේරගොඩ පරණවත්ත කොන්ගස්පිටිය ජනතාවගේ දරුවනට ඉගෙනීමට ඇති කෝන්ගස්පිටිය ප්‍රාථමික පාසල මේ ගම්මාන වලට ඇති එකම රාජ්‍ය ආයතනයයි.එදාට වඩා කෝන්ගස්පිටිය වෙනස්ව ඇතත් පාසලේ අඩුපාඩු ඇති බව ගම්වාසීහු කියති.පාසල් සංවර්ධන සමිතියේ ලේකම් ඩී. ඇම්. මුතුබණ්ඩා මහතා - මමත් ඉගෙන ගත්තේ මේ පාසලෙන්. අපේ ළමයි ඉගෙන ගත්තේත් මේ පාසලින්. කිලෝමීටර් 16 ක් මග ගෙවා වෙනත් පාසලකට යවන්න අපට හැකියාවක් නැහැ. ගොවිතැනින් ජීවත්වන අපට ඒ සඳහා කාලය වෙන්කර ගැනීම දුෂ්කරයි.පාසලට අවශ්‍ය ගුරුවරු ලබා දෙනවා නම් අපේ ළමයි ඉගෙන ගනීවි. එදා ප්‍රාථමික පාසලක් වුණත් සාමාන්‍ය පෙළ දක්වා අද පන්ති පැවැත්වෙනවා. අවශ්‍ය ගුරුවරු නැති නිසා ප්‍රතිඵල නැහැ. එන ගුරුවරු ඔවුන් ජල විදුලි මාර්ග පහසුකම් නැති නිසා ආ දින සිට උත්සාහ කරන්නේ කාගේ පිහිටෙන් හරි වෙනත් පාසලකට පිටවෙලා යන්නයි.මෙම ගම්මාන අවට කිලෝමීටර් 10 ක් පමණ නුදුරු ගුරුවරු අය සිටියද ඔවුන් මෙහි එවීමට සමත් කෙනෙක් නැත. කොන්ගස්පිටිය විදුහලේ ගුරු හිඟයට පිළියමක්ලෙස සිවිල් ආරක්ෂක බළකායෙන් සේවය ලබා දෙන්න සිවිල් ආරක්ෂක සේවය කටයුතු කළ නිසා සිවිල් ආරක්ෂක භටයකු ගණිත විෂය ඉගැන්නුවා.මෙම විදුහලට ගොඩනැගිලි හිඟයි. පායන කාලයට බොන්න වතුර නැහැ. පරිගණක ඒකකයක් ඌව පළාත් සභාවෙන් දුන්නද ඒ සඳහා ගුරුවරයෙක් නෑ.කේ. එම්. චන්ද්‍රසිරි ජයවර්ධන මහතා - කෝන්ගස්පිටියේ පදිංචි මා සිවිල් ආරක්ෂක බලකායේ සේවය කරනවා. පාසල්වල සේවය කරන්න අවස්ථාව අපිට ලැබුණා. මම දන්න ගණිතය විෂය ගමේ නංගිලා මල්ලිලාට ඉගැන්නුවා. 16 දෙනෙක් සුදුසුකම් ලබා උසස් පෙළ කරන පිරිසක් බිහි කළා. මට වැටුප් ලැබුණේ සිවිල් ආරක්ෂක බළකායෙන්. ඔය අතර මගේ සේවය අවශ්‍ය නැහැ කියලා අධ්‍යාපන විගණන නිලධාරීන් කීවා. මා සේවය නැවැත්වුවා. තවමත් ගණිතය විෂයට ගුරුවරයකු නැහැ.ඩී. එම්. හේරත්මහතා - වසර 6 පමණ පෙර පරිගණක ඒකකයක් පිහිටුවා එහෙත් ගමේ දරුවෝ පරිගණකය තවම අල්ලා බලාවත් නැහැ.එය කියාදීමට ගුරුවරයෙක් නෑ. පරිගණක කාමරය ඉබි යතුරු දාලා වහලා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=r1205213</link>
    <topic>රජයේ ඉඩමක කළුගල් කැඩී යැයි සැක දෙදෙනෙක් අධිකරණය හමුවට</topic>
    <author>පානදුර සමූහ කපිල සෝමරත්න</author>
    <content>රජයට රුපියල් ලක්‍ෂ ගණනක පාඩුවක් සිදු කරමින් අවුරුදු හතක් තිස්සේ පානදුර ප්‍රාදේශීය ලේකම් කොට්ඨාසයේ බටහිර මාලමුල්ල ප්‍රදේශයේ ඉඩමක අනවසරයෙන් කළුගල් කැඩීමේ ව්‍යාපාරයක් පවත්වාගෙන යන බව පානදුර පරිසර පොලිසියේ ස්ථානාධිපති වසන්ත අනවරත්න මහතා පානදුර මහේස්ත්‍රාත් ආර්. එස්. ජී. දිසානායක මහතා වෙත කරුණු වාර්තා කරමින් සැකකරුවන් දෙදෙනෙකු අත්අඩංගුවට ගෙන අධිකරණයට ඉදිරිපත් කළේය.සැකකරුවන් දෙදෙනා සමග කළුගල් කඩන ආම්පන්නද අධිකරණයට ඉදිරිපත් කෙරිණි. ඔවුන් කියා සිටියේ පෞද්ගලික ඉඩමක ඔවුන් කළුගල් කැඩීම සඳහා බලපත්‍රයක් භූ විද්‍යා සහ පතල් කැනීම් කාර්යාංශයෙන් නීත්‍යානුකූල ලෙස ලබාගෙන ඇති බවය. කරුණු විමසීමෙන් පසු ඔවුන් ශරීර ඇප මත නිදහස් කෙරිණි.පොලිස් පරීක්ෂණය අනුව අදාළ කළුගල් නිධිය පිහිටා ඇත්තේ පෞද්ගලික ඉඩමකද නැතහොත් රජයේ ඉඩමකදැයි කරුණු අනාවරණය නොවීය.පානදුර ප්‍රාදේශීය ලේකම්වරයා වෙනුවෙන් නියෝජිතයන් දෙදෙනකු ද අධිකරණය හමුවේ පෙනී සිටියහ. ඔවුන්ගෙන් මහේස්ත්‍රාත්වරයා කරුණු විමසුවේය. ඔවුන් මේ කළුගල් නිධිය ගැන කරුණු කීමට අපොහොසත් වුහ.අනතුරුව පාණදුර මහේස්ත්‍රාත්වරයා පානදුර ප්‍රාදේශීය ලේකම් කේ. ජී. විජේසිරි මහතා අධිකරණයට ගෙන්වා කරුණු විමසීය.ඉඩමේ හතර මායිම ඔහු නොදනී. මෙම ඉඩම රජයේ ඉඩමක්ද නැද්ද යන්න සොයා ගැනීමට පිඹුරුපත් සොයා මැනුම් කටයුතු සිදු කර ඇති බව අධිකරණයේදී සඳහන් කෙරිනි.භූ විද්‍යා සහ පතල් කැනීම් කාර්යාංශයේ ප්‍රාදේශීය කළමනාකාර කේ. වී. ජගත් මහතාද අධිකරණය හමුවට කැඳවා මහේස්ත්‍රාත්වරයා කරුණු විමසීය.අදාළ ඉඩමේ කළුගල් කැඩීමට අයිඇම්එල් / සී / 2257 දරන බලපත්‍රය සැකකරුවන්ට ඔහු නිකුත් කර ඇති බව ඔහු පිළිගත්තේය.ඒ අනුව නඩුවට අදාළ ඉඩම සඳහා මෙම බලපත්‍රය ලබාදී තිබේද යන්න පිළිබඳව වාර්තාවක් කැඳවා මහේස්ත්‍රාත්වරයා නඩුව පසුවට කල් දැම්මේය.නීතිඥ සුගත් හඳුන්ගේ මහතා සමග නීතිඥ දුල්ෂිකා රත්නායක මිය විත්තිකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=r1205214</link>
    <topic>අෂ්ඨක කියන වැඩිහිටියාට ජය මංගල ගාථාව අමතක වෙලා</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>සීයෙ, සීයට ගාථාව අමතක වුණාද? මම නම් දන්නව ඔය ගාථාව කියන්න. අපේ ස්කෝලෙදී ටීචර් ඔය වගේ ගාථා ගොඩාක් උගන්වලයි තියෙන්නෙ. මම දහම් පාසලේදීත් ඉගෙන ගත්ත. සීයට කියන්න මතක නැත්නම් මම ගාථාව කියන්නම්.මංගල පෝරුවෙ චාරිත්‍ර සිදුකළ වැඩිහිටි පුද්ගලයකු නව යුවළට ආශීර්වාද කරපු “භවතු සබ්බ මංගලම්” ගාථාවේ පද දෙකක් අමතක වෙලා. ඒ පද දෙක කියන්න ඉදිරිපත් වූ පුංචි පුතෙක්ගෙ හපන්කමක් පිළිබඳ වාර්තා වුණේ රත්නපුර ප්‍රදේශයේ හෝටලයකිනි.අපි මේ මනාල ජෝඩුව සමන් සහ නිල්මිණි යනුවෙන් හඳුන්වමු.වසර කීපයක් පෙමින් බැඳුණු සමන් හා නිල්මිණි, දෙපාර්ශ්වයේම ආශීර්වාදය මැද විවාහ ගිවිස ගත්තෙ මීට මාස කීපයකට ඉහතදී. විවාහ මංගල උත්සවය ගත්තෙ පසුගිය දිනක රත්නපුර ප්‍රදේශයේ හෝටලයක. උත්සවය සඳහා දෙපාර්ශ්වයේම මවුපියෝ, ඥාතිවරුන් සහ හිතවතුන් පැමිණ සිටියහ.මෙදින පෝරුවේ චාරිත්‍ර සහ අෂ්ඨක කියවීම සඳහා ඒ සඳහා පළපුරුදු ප්‍රදේශයේ වයස අවුරුදු 65 ක පමණ වැඩිහිටි අයකු සිදුකළා.ඔහුගේ ඊළඟ කාර්ය වුණේ දෙදෙනාට ආශිර්වාද කිරීමේ ගාථාවන් කීම. ඔහු විසින් ශබ්ද නඟා “භවතු සබ්බ මංගලම් රක්ඛන්තු සබ්බ දේවතා” යන ගාථාවේ පද දෙකක් කිව්වත් ඉතිරි පද දෙක ඔහුට අමතක වුණා. දැන් ඔහු විනාඩියක් දෙකක් පමණ කල්පනාවක. දෙපාර්ශ්වයේම අය මූණට මූණ බලාගත්තා. නව යුවළත් පුදුමවෙලා බලා ඉන්නව. එතන සිටිය අවුරුදු 11 පමණ පුංචි පුතෙක් එක්වරම ඉදිරියට ආව. සීයේ, සීයට ගාථාව අමතක වුණාද? මම නම් දන්නව ඔය ගාථාව කියන්න. අපේ ස්කෝලෙදී ටීචර් ඔය වගේ ගාථා ගොඩාක් අපට කියා දුන්නා. මම දහම් පාසලේදීත් ඉගෙන ගත්තා. සීයට කියන්න මතක නැත්නම් මම කියන්නම්.සීය කිව්වෙ, අනේ පුතේ බලන්නකො අච්චර හොඳට කියපු මට මේක අමතක වුණානෙ. මගේ දිව අගම තියෙනව. ඒත් කියවෙන්නෙම නැහැනෙ. එහෙම නම් සීයෙ මම පටන් ගන්නම් අපි දෙන්නම කියමු කියල.පුංචි පුතා මංගල ශාලාවටම ඇහෙන්න ගාථාව කිව්ව. සීයත් පුතා සමඟ ගාථාව කිව්ව. ඒත් සීයට නම් වැඩේට ලැජ්ජයි. වැඩිහිටි කීප දෙනෙක් පුතාගෙ හිස අතගාමින් පුතා වර්ණනා කළා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=r1205215</link>
    <topic>පෞද්ගලික ආයතනයක රැකියාව කළ දියණිය නිවෙසට පැමිණි දින සිටම කල්පනා කරමින් කාලය ගත කළා</topic>
    <author>මධ්‍යම පළාත් සංචාරක එල්.එස්. එගොඩවිට</author>
    <content>තරුණියක් තම ප්‍රේම සම්බන්ධතාවය කඩා වැටීමෙන් සිත්තැවුලට පත්ව වස පානය කර මියයෑමේ සිද්ධියක් දඹුල්ල ප්‍රදේශයෙන් වාර්තා වේ.මෙසේ මරණයට පත්ව ඇත්තේ දඹුල්ල මඩාටුගම ඉහළ කොටාගල පදිංචිව සිටි කේ.එම්. ශාලිකා සුදර්ශණී නැමැති අවිවාහක තරුණියකි.මේ මරණය පිළිබඳ මරණ පරීක්ෂණය පේරාදෙණිය රෝහලේ හදිසි මරණ පරීක්ෂක එච්.එම්. පී.බී. උඩන්ගමුව මහතා පේරාදෙණිය රෝහලේදී පැවැත්විය.වසපානය කිරීමෙන් අනතුරුව දඹුල්ල රෝහලටත් එම රෝහලින් පේරාදෙණිය රෝහලට මාරු කිරීමෙන් අනතුරුව එම රෝහලේ දැඩි සත්කාර ඒකකයේ ප්‍රතිකාර ලබමින් සිටියදී මිය ගොස් තිබේ.මේ පිළිබඳව පැවැති හදිසි මරණ පරීක්ෂණයේදී සාක්කි දුන් මියගිය ඇයගේ පියා වූ කේ.එම්. කපුරුනයිදේ (52) නැමැති අය සාක්කි දෙමින් මෙසේ කීවේය.මම විවාහ වී අවුරුදු 26ක් වෙනවා. දරුවන් තිදෙනෙක් සිටිනවා දියණිය කොළඹ ප්‍රදේශයේ පෞද්ගලික ආයතනයක රැකියාවක් කරමින් සිට නිවෙසට පැමිණ සිටියා. ඇය කල කිරීමෙන් කල්පනා කරමින් සිටියා. සිද්ධිය වූ දින මම කුඹුරේ සිටින විට දැනගැනීමට ලැබුණ දියණිය වස පානයකර ඇති බව අසල්වාසින්ගේ ද සහයෙන් දඹුල්ල රෝහලට ඇතුලත් කළා. එම රෝහලින් පේරාදෙණිය රෝහලට එහි ප්‍රතිකාර ලබමින් සිටියදී දියණිය මියගොස් ඇති බව දැනගැනීමට ලැබුණා.මියයෑමට පෙර දියණියට කතාකළත් කතා කෙළේ නැහැ. දියණිය ලියනලද ලිපියක් ලැබුණා. එහි සඳහන් වෙලා තිබුණා මා “සදා” සමග ඇතිකරගත් ආදරය මට තනිව ජීවත් වෙන්න බැහැ. මට සියලු දෙනාම සමාවෙන්න යනුවෙන් සඳහන් කර තිබුණා.දියණිය රැකියාවල කළ ආයතනයේ සේවයකළ තරුණයෙන් සමග ඇතිකර ගෙන ඇති ප්‍රේම සම්බන්ධතාවයෙන් ඇය කරදරයේ වැටි මෙසේ වස පානය කරන්න ඇතැයි සිතනවා.මියගිය අයගේ මව පී.ඒ. ආරියවතී නැමැති අයද සාක්කි දුන්නාය. මේ පිළිබඳව පශ්චාත් අධිකරණ වෛද්‍යවාර්තාව ඉදිරිපත්කළ මහනුවර රෝහලේ අධිකරණ වෛද්‍ය නිලධාරී ඒ.බී. සෙනවිරත්න මහතා ඉදිරිපත්කළ වෛද්‍ය වාර්තාවද අදාළ සාක්කිද සැලකිල්ලට ගනිමින් සිත්තැවුලට පත්ව කෘමිනාශක වස පානයකර සිදුකරගෙන ඇති සියදිවි හානිකර ගැනීමක් බව ද මරණ පරීක්ෂක වරයා තීරණය කළේය.මේ පිළිබඳව පොලිස් පරීක්ෂණ කටයුතු කැකිරාව පොලීසියේ පොලිස් කොස්තාපල් සුරසේන මහතා පැවැත්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=r1205216</link>
    <topic>හොල්මන් කතා කියමින් සිටි මිතුරන් මැදට ‘මෝහිණී’ හදිසියේම කඩා වැදිලා</topic>
    <author>අම්පිටිය සමූහ සිසිර ජයනාත් පීරිස්</author>
    <content>මිනින්දෝරු දෙපාර්තමේන්තුව මගින් සිලාවතුර ප්‍රදේශයේ කැලෑබද ප්‍රදේශයක මිනුම් කටයුතු කළ කම්කරුවන් දෙදෙනෙකු වූ නිමල් ජයන්ත හා බැසිල් පෙරේරාට අත්විදීමට සිදුවූ අපූරු පුවතකි මේ.දිවාකාලයේ මිනුම් කටයුතු හමාර කළවිට මිනින්දෝරු මහතා ළඟම ඇති තානායමකට යන අතර නිමල් හා බැසිල් වාඩියට වී බතක් මාළුවත් උයාගෙන වාඩියේ දෙපසක තබා තිබූ බූරු ඇඳන් දෙකකට වී ආගිය තොරතුරු කියමින් නින්ද යනතුරු සිටීම දෛනික පුරුද්දකි.එදින ඔවුන්දෙපළ කතාකරමින් සිටිය අවතාර හොල්මන් යක්ෂයන් ප්‍රේතයන් ගැන පොත්පත්වලින් කටකතාවලින් කියවා අසා ඇති හොල්මන් ගැනයි.ඔවුන් සිටි වාඩියේ දොරක් නැත. ටකරන් තහඩුවකින් යන්තමට ආවරණය කොට ලන්තෑරුමක එළියෙන් සිටි හොල්මන් කතා කියමින් සිටින අතරවාරයේ හිටි හැටියේම දොරකඩ ආවරණය කොට තිබූ තහඩුව මදක් සෙලවී බිම පතිතවිය. තරමක් බියට පත්වූයේ ඔවුන් කතාකරමින් සිටියේ යකුත් හා අමුනුස්සයන් ගැන වීම නිසාය. තවත් මොහොතක් ගතවිය. ඔවුන්ගේ බිය දෙගුණ තෙගුණ කරමින් වැලහින්නක් මෙන් කොන්ඩය කඩාගත් නිරුවත් කාන්තාවක් ඔවුන් සිටි බූරු ඇදන් දෙක අතරට පතබෑවිනි.බුදු අම්මෝ! යනුවෙන් දෙදෙනාටම එකවර කියවුන අතර, ඉතිපිසෝ ගාථාව සම්පූර්ණයෙන් කීමට තරම් දෙදෙනාට සිහියක් නොතිබුණි. පතබෑවුන නිරුවත් කාන්තා සිරුර හැල හොල්මනක් නැතිව තවමත් එසේමය. විනාඩි කිහිපයකින් සිහි එළවාගත් දෙදෙනාටම මේකි හොල්මනක් නෙවෙයි වගේ බලමු ටිකක් යැයි සිතිනි.ඉනෙන් පහළ කොටස නිරුවත් වුනත්, ඇඳ සිටි, හැට්ටය ඉතිරිව තිබිණ. එහෙත් තැනින් තැන ඉරී ඇත. ලන්තෑරුම ගෙන හිමිහිට ලංවී බැලූවිට ඇගේ සියොලඟ සීරී ලේ වහනය වෙමින් තිබිණ.වහාම පොරොනයකින් කාන්තාවගේ ශරීරය වැසූ දෙදෙනාම වතුර ඉසිමින් ඇය ප්‍රකෘති සිහිය ගත්තාය. අක්කේ බයවෙන්න එපා බොන්න මේ වතුර ටික. කියමින් දුන් වතුර වීදුරුව එක හුස්මට ගිලදැමූ කාන්තාව තමන්ට සිදුවූ අකරතැබබය නිමල්ට හා බැසිල්ට පැවැසුවාය.මේ කාන්තාවත් ඇයගේ දියණියත් සැතපුම් තුනහතරක් දුරින් ඇති කොන්ඩච්චිය කඩපලෙන් එදිනෙදා පහේ බඩු හාල් රැගෙන එමින් සිටින විට එකවරම තනි අලියා ඉදිරියට ඇවිත් කිසිවක් කරගියාගත නොහැකිව දෙදෙනා බඩු මළු බිම දමා දෙපසකට දිවගොස් ඇත.හැල්මේ දිව් ආ කාන්තාවට නිමල්ලාගේ වාඩියේ ලන්තෑරුම් එළිය දැක ඒ දෙසට පැමිණ ඇත. අනේ මල්ලියේ කෙල්ලට මොනවා වුනාද දන්නේ නැහැ. හොයා බලමු මල්ලියේ කියනවිට හිතේ බිය පහවූ දෙපළ ටෝච් එක රැගෙන යන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=s1205211</link>
    <topic>කාල්ටන් සුපර් සෙවන්ස් රගර් තරගාවලියට බොලිවුඩ් තරු පායයි</topic>
    <author>ෆවුස් මොහොමඩ්</author>
    <content>කලක් නගරයට පමණක් සීමා වී තිබූ රගර් ක්‍රීඩාවට රට පුරා ග්‍රාමීය මට්ටමේ ජනපි‍්‍රයත්වයක් උදා කළ වාර්ෂික කාල්ටන් සුපර් සෙවන්ස් රගර් තරගාවලිය සිවුවැනි වරටත් මේ මස 26 - 27 දෙදින මහනුවර බෝගම්බර පිටියේදිත්, ලබන මස 2 - 3 දෙදින තිඹිරිගස්යාය පොලිස් පිටියේදිත් පැවැත්වේ.මෙවර තරගාවලියේ අවසන් දිනය වන ජුනි 3 දා දේශීය හා විදේශීය කලාකරුවන්ගේ සහභාගිත්වයෙන් ප්‍රසංගයක් ද පැවැත්වීමට නියමිතය.මිනිත්තු 120කින් යුත් මේ සංගීත ප්‍රසංගයට බොලිවුඩ් තිරයේ අතිශය ජනපි‍්‍රය බිපාෂා බාසු, සමීරා රෙඩ්ඩි සහභාගි වෙති. මහනුවර පැවැත්වෙන පළමු අදියරේ තරගාවලියේ දී විවේක් ඔබරෝයි සහ පී‍්‍රති සින්ටා විශේෂ ආරාධිතයන් ලෙස සහභාගි වෙති.අන්තර් ජාතික සත් සාමාජික රගර් පිටියට පළමුවරට නව තරග රටාවක් හඳුන්වා දුන් කාල්ටන් සුපර් සෙවන්ස් රගර් තරගාවලියට ලෝක සත් සාමාජික රගර් පිටියේ දැවැන්තයන් වන ටොමායි කැමා, ඩී.ජේ.ෆෝබස්, ටිමි මික්ල්සන්, ෆ‍්‍රෑන්ක් හලායි, මැතිව් ටර්නර් සහ ඩේන් හෝර්ටන් ද ඇතුළුව විශිෂ්ට අත්දැකීම් වලින් පරිණත ‘ඒ’ ශ්‍රේණියේ ප්‍රබල විදෙස් ක්‍රීඩකයන් 40 ක් තරග වැදීමට නියමිත බැවින් විදේශීය ක්‍රීඩාලෝලීහූ ද තරගාවලිය නැරැඹීමට පැමිණීමට නියමිතය.එමගින් මෙරට සංචාරක කර්මාන්තයටද සැළකිය යුතු දායකත්වයක් ලැබී තිබේ.සිය දැනුම මෙරට ක්‍රීඩකයන් හා බෙදාහදා ගැනීමත්, එමගින් දේශීය ක්‍රීඩකයන්ට අන්තර් ජාතික මට්ටමේ දැනුමක් අත්කර දීමත් අරමුණු කරගෙන අන්තර් ජාතික මට්ටමේ පුහුණුකරුවන් 10ක් ද මෙවර තරගාවලියට සහභාගි වන කණ්ඩායම් 10 පුහුණු කරනු ඇත. සෑම කණ්ඩායමකටම විදෙස් ක්‍රීඩකයන් 4 ක් ඇතුළත් වන අතර මෙරට කනිෂ්ඨ රගර් ක්‍රීඩකයන්ට අත්දැකීම් ලබාදීම අරමුණු කර ගනිමින් අවුරුදු 21 න් පහළ ක්‍රීඩකයකු ද ඇතුළත් කර ගැනීම අනිවාර්ය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=s1205212</link>
    <topic>තරග පාවා දුන්නොත් කිසිවකුට සමාවක් නෑ</topic>
    <author>ප්‍රින්ස් ගුණසේකර</author>
    <content>ක්‍රිකට් තරග පාවාදීමකට ශ්‍රී ලංකාවේ කුමන හෝ තරාතිරමක ක්‍රීඩකයකු සම්බන්ධ වූ බවට කරුණු තහවුරු වුවහොත් කිසිදු සමාවක් නොදෙන බව ශ්‍රී ලංකා ක්‍රිකට් ලේකම් නිශාන්ත රණතුංග මහතා පවසයි.ශ්‍රී ලංකා ක්‍රිකට් ක්‍රීඩකයෙකුට තරග පාවාදීම උදෙසා කෝටි ගණන් මුදල් ගෙවූ බව ඉන්දීය බුකි කරුවෙකු පවසා ඇත. එම ප්‍රකාශයට ඉන්දීය මාධ්‍ය වල පුළුල් ප්‍රචාරයක් ලබාදී තිබූ අතර එහි සත්‍යතාව පිළිබඳ ඉන්දීය ක්‍රිකට් පාලක මණ්ඩලයෙන් කරුණු විමසූ බව ශශ්‍රී ලංකා ක්‍රිකට් ලේකම්වරයා පැවැසීය.“ඉන්දීය ක්‍රිකට් පාලක මණ්ඩලය සතුව මේ පිළිබඳ තොරතුරු නෑ. ඔවුන් පවසන්නේ කිසිවක් නොදන්නා බවයි. ඉන්දීය පාලක මණ්ඩලය අපට තොරතුරක් දුන්නොත් එවලේම ශ්‍රී ලංකා ක්‍රිකට් ආයතනය ක්‍රියාත්මක වෙනවා” නිශාන්ත රණතුංග මහතා පැවැසී ය.ජාත්‍යන්තර ක්‍රිකට් කවුන්සිලයේ දූෂණ විරෝධී නීති රීති අනුව ක්‍රිකට් තරග මුදලට පාවා දෙන්නෙකුට ජීවිතාන්තය දක්වා තහනමක් පැනවිය හැකි බව ඒ මහතා පෙන්වා දුන්නේ ය. “කිසිම සමාවක් දෙන්නේ නෑ. දූෂිතයන් ආරක්‍ෂා කිරීම අපේ ප්‍රතිපත්තිය නොවෙයි. ඔප්පු වුණොත් උපරිම දඬුවම දෙනවා” ශ්‍රී ලංකා ක්‍රිකට් ලේකම්වරයා අවධාරණය කළේ ය.ඉන්දියාවේ දැන් ක්‍රියාත්මක අයි.පී.එල් තරගාවලියේ දී ශ්‍රී ලංකා ක්‍රීඩකයෙකු තරග පාවා දීමට මුදල් ලබා ගත්තේ යැයි ඉන්දීය බුකිකරුවා මාධ්‍යයට තොරතුරු හෙළි කළ ද ක්‍රීඩකයා කවුරුන් ද යන්න ඉඟි කර නොමැත.එහෙත් මෙයට දින කිහිපයකට පෙර ඉන්දීය රූපවාහිනී චැනලයකින් හෙළි වූ තොරතුරු මත තරග පාවා දුන් ඉන්දියා ක්‍රීඩකයන් 5ක් ක්‍රීඩාවෙන් නෙරපා දැමීමට ඉන්දීය පාලක මණ්ඩලය පියවර ගත්තේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=s1205213</link>
    <topic>මයිලෝ නෙට්බෝල් තරගාවලියෙන් පාසල් සංගමයට නව මුහුණුවරක්</topic>
    <author>ප්‍රින්ස් ගුණසේකර</author>
    <content>මේ වසරේ පැවැත්වෙන මයිලෝ කුසලාන පාසැල් නෙට්බෝල් තරගාවලියට සමගාමීව පාසැල් නෙට්බෝල් සංගමය නව මුහුණුවරකින් වැඩසටහන් රැසක් ක්‍රියාත්මක කරවීමට සැලැසුම් සකස්කර ඇත.මේ පාසැල් නෙට්බෝල් තරගාවලියට අමතරව යොවුන් නෙට්බෝල් ක්‍රීඩිකාවන් උදෙසා වෙනම තරගාවලියක්ද,පුහුණු වැඩසටහන් කිහිපයක්ද මේ වසරේ පැවැත්වීමට ශ්‍රී ලංකා පාසැල් නෙට්බෝල් සංගමය බලාපොරොත්තු වේ.පාසැල් නෙට්බෝල් සංගමයට නව නිළධාරිනියන් පිරිසක් පත්වීමෙන් අනතුරුව පැවැත්වෙන පළමු තරගාවලිය මෙය වේ.මෙවර පැවැත්වෙන මයිලෝකුසලාන පාසැල් නෙට්බෝල් තරගාවලියේ තරග රටාවේද වෙනස්කම් ඇතිකිරීමට පාසැල් නෙට්බෝල් සංගමය කටයුතු යොදා ඇත.වසර 20ක් මයිලෝ නෙට්බෝල් තරගාවලිය පැවැත්වූ ආකාරයෙන් බැහැරව ශිෂ්‍ය ශිෂ්‍යාවන් 1000කට වඩා වැඩි පාසැල් “ඒ“ කාණ්ඩයෙන් හා ශිෂ්‍ය ශිෂ්‍යාවන් 1000කට අඩු පාසැල් ‘බී‘ කාණ්ඩයෙන් තරග කිරීමේ නව ක්‍රමයක් හදුන්වා දී තිබේ.මෙමගින් වැඩි ශිෂ්‍යාවන් පිරිසකට නෙට්බෝල් තරගාවලියට එක්වීමේ අවස්ථාව උදාවන බව පාසැල් නෙට්බෝල් සංගමයේ සභාපති ගෝතමී බාලිකා විදුහලේ විදුහල්පතිනී එස්.මුණසිංහ මහත්මිය පැවැසුවාය.මේ නව තරග රටාවට අධ්‍යාපන අමාත්‍යංශයේද අනුමැතිය හිමිවූ බව ඇය සදහන් කළාය.නෙට්බෝල් ක්‍රීඩාවේ ආධිපත්‍ය පතුරුවමින් ජයග්‍රාහී මාවතේ සිටින පාසැල් සමග පිටපළාත් පාසැල් ක්‍රීඩිකාවන් තරග වැදීමේදී මූලික වටයෙන්ම ඉවතට විසිවීමේ තත්ත්වය නව ක්‍රමයෙන් මගහැරීම පාසැල් නෙට්බෝල් සංගමයේ අපේක්ෂාවවී ඇත.‘ඒ‘ හා ‘බී‘ අංශ දෙකෙන්ම 12න්,14න්,16න් හා 18න් පහළ වයස් කාණ්ඩ යටතේ තරග පැවැත්වේ. මේ තරග අංශ දෙකෙන්ම පාසැල් නෙට්බෝල් කණ්ඩායම් 896ක් සහභාගීවන බව දැනටමත් ස්ථීර කොට ඇත.උතුරැ නැගෙනහිර පළාත් දෙකෙන් මෙවර තරගාවලියට කණ්ඩායම් එක්වීම මෙවර විශේෂත්වයකි.පාසැල් 350ක් සහභාගීවන තරගාවලිය මේ මස 26වැනිදා සිට රටපුරා මධ්‍යස්ථාන 16කදී පැවැත්වේ.මධ්‍යස්ථාන තරග ජූනි මාසයේදී නිමා කරන අතර අවසන් තරග ජූලි 28 සිට 30 දක්වා පොළොන්නරුවේදී පැවැත් වේ.පසුගිය වසරේ මාතරදී පැවැති අවසන් තරගවලදී ‘ඒ‘ කාණ්ඩයේ 12න්, 14න්,16න් හා 18න් පහළ ශූරතා හතරම කුරුණෑගල ශුද්ධ වූ පවුලේ බාලිකාව හිමිකරගෙන සමස්ථ පාසැල් නෙට්බෝල් ශූරතාවද සතු කර ගැනීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=s1205214</link>
    <topic>ශ්‍රී ලංකා ක්‍රීඩකයකුට තරග පාවාදීමේ චෝදනාවක්</topic>
    <author/>
    <content>ඉන්දියා ප්‍රිමියර් ලීග් තරගාවලියේ එක් තරගයක් පාවාදීම සඳහා ශ්‍රී ලංකා ක්‍රීඩකයෙකුට ඉන්දියා රුපියල් කෝටි 10ක මුදලක් ගෙවූ බව මේ වනවිට පොලිස් අත්අඩංගුවේ පසුවන ඉන්දියාවේ ප්‍රබල බුකී කරුවෙකු වන සෝනු යෝගේන්ද්‍ර ජලාන් විමර්ශන නිලධාරීන් හමුවේ පවසා තිබේ‍. එමෙන්ම ඉන්දියා ක්‍රීඩකයන් කීපදෙනෙකු‍ට ද තරග පාවාදීම සඳහා මුදල් ලබාදුන් බව ඔහු වැඩිදුරටත් පවසා ඇත.දේවේන්ද්‍ර කොතාරී නොහොත් බයියාජී නමැති තවත් බුකී කරුවෙකු සමග සෝනු යෝගේන්ද්‍ර පසුගිය දා මුම්බායි පොලීසිය විසින් අත්අඩංගුවට ගනු ලැබුවේ කන්ඩිව්ලි ප්‍රදේශයේ සිදු කරන ලද සෝදිසි මෙහෙයුමකදීය. එහි දී පුද්ගලයන් තිදෙනෙකු අත් අඩංගුවට පත්විය. ලැප්ටොප් පරිඝනක 2ක්, පටිගත කිරීමේ යන්ත්‍ර, තවත් පරිඝනක යන්ත්‍ර ගණනාවක් සමග මුදලින් ඉන්දීය රුපියල් ලක්ෂ 60කට ආසන්න මුදලක් ද මොවුන් ළඟ තිබී පොලිසිය භාරයට ගත්තේය.මේ බුකී කරුවන් ජාත්‍යන්තර වශයෙන් මුදලට තරගපාවා දිමේ ව්‍යාපාරවලට සම්බන්ධ බවට පොලීසිය සැක කරයි. අයි.පී.එල්. තරගමාලාවට ඔට්ටු තබන බවට ලැබුණු තොරතුරක් මත මේ වැටලීම සිදුකළ බවත්, මනාව සැළසුම් සහගත ලෙස කටයුතු කරමින් සංවිධානාත්මක ඔට්ටු තැබීමේ ක්‍රියාවලියක මොවුන් නිරතව සිටි බවත් ඉන්දියා මධ්‍යම පොලීසියේ අතිරේක කොමසාරිස් දේවන් භාර්ති මාධ්‍ය හමුවේ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=s1205215</link>
    <topic>රෝස ජර්සිය කැනඩාවේ රයිඩර්ට</topic>
    <author/>
    <content>කොස්ටාරිකා රාජ්‍යයේ ඇන්ඩ්‍රි අමදෝර් ඉතාලි පාපැදි සවාරියේ 14 වැනි අදියරේ ජය හිමිකර ගනිද්දී සමස්ත තරගාවලියේ ජයග්‍රාහකයාට හිමි රෝස ජර්සිය අත්කරගැනීමට කැනඩාවේ රයිඩර් හෙස්ජෙඩාල් සමත්විය. මේ අදි‍යරේ දී රයිඩර්ට හිමිවී තිබුණේ සිවුවැනි ස්ථානයයි.'තරගය නිමාකිරීමට කි‍ලෝමීටර් 3ක් පමණ ඉතිරිව තිබිය දී රෝස ජර්සිය ඇත්තේ තව ඉදිරියෙන්. මම ඊට යායුතුයි. යන හැඟීම මට දැනුණා. එතැනින් මම ම‍ගේ ගමන වේගවත් කළා.' ‍රෝස ජර්සිය පැළඳ ගැනීමෙන් අනතුරුව ඔහු පැවැසීය. මේ වනවිට ඔහු සමස්ත තරගාවලි‍යේ දී පෙරදිනයේ පෙරමු‍ණේ සිටි ස්පාඤ්ඤයේ ජෝකිම් රොඩ්‍රිගස්ට වඩා තත්පර 7කින් ඉදිරියෙන් පසුවන අතර ඉතාලියේ පාපැදි ශූර පාවොලෝ ටිරලොංගෝ ඔහුට වඩා තත්පර 41ක් පසුපසින් තුන්වැනි ස්ථානයේ පසුවෙයි.කිලෝමීටර් 206කින් යුත් 14 වැනි අදියරේ ජය හිමිකරගත් අමදෝර් තරගය නිමා‍කළේ පැය 5කුත්, මිනිත්තු 33ක් සහ තත්පර 36ක කාලයක් වාර්තා කරමින්ය. වසර 4ක වෘත්තීය පාපැදි තරග දිවියේ දී 25 හැවිරිදි අමදෝර් ප්‍රධාන පෙළේ තරගාවලියක අදියර ජයක් හිමිකරගත් පළමු අවස්ථාව මෙය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=s1205216</link>
    <topic>ඔලිම්පික් ගිනිසිළුව එංගලන්තයට</topic>
    <author/>
    <content>ලන්ඩන් ඔලිම්පික් උලෙළේ සමාරම්භක උත්සවය සඳහා දින 70ක් ඉතිරිව තිබියදී දින ගණනය අරඹමින් ගිනිසිළුව රැගෙන යාමට ග්‍රීසියේ සිට බ්‍රිතාන්‍යයට ඔලිම්පික් ගිනි සිළුව පසුගියදා රැගෙන එනු ලැබීය. බ්‍රිතාන්‍ය ගුවන්සේවයට අයත් විශේෂ ‍ජෙට් යානාවකින් දකුණුදිග එංගලන්තයේ රාජකීය නාවික ‍ගුවන්තොටුපල වෙත මේ ගිනිසිළුව රැගෙන එනු ලැබුවේ දෙවැනි එලිසබෙත් රැජනගේ දියණිය වන ඈන් කුමරිය සමග පාපන්දු තරුව ඩේවිඩ් බෙකම් විසිනි‍.'ඔලිම්පික් උලෙළේ සමාරම්භක උත්සවයට ආසන්න මොහොතේ දී අපගේ ජනතාවගේ සිත් තුල අමන්දානන්දයක් ඇතිකරමින් අප මේ ගිනිසිළුව රැගෙන ආවෙමු.' 1976 වසරේ ඔලිම්පික් උලෙළට තරගවැදුණු ඈන් කුමරිය එසේ කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f1205211</link>
    <topic>මුල්‍ය අරමුදලෙන් ණය ගන්නා රට ලයිසන් තියෙන වාහනයක් වගෙයි</topic>
    <author/>
    <content>ත්‍රස්තවාදයෙන් නිදහස් කරගත් රට, ගත වු තුන් වසර තුළ ආර්ථික නිදහස දිනා ගැනීම සඳහා යොමු වී ඇත්තේ කෙසේදැයි සහ එහිදී ජාතික සහ අන්තර් ජාතික වශයෙන් ජය ගතයුතු අභියෝග පිළිබඳත්, රටක් වශයෙන් ගත හැකි ඉදිරි ක්‍රියාමාර්ග ගැනත් අන්තර් ජාතික මුල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය, ආචාර්ය සරත් අමුණුගම සමඟ කළ සංවාදයකි මේ.උතුරේ සහ නැඟෙනහිර ත්‍රස්තවාදය තුරන් කිරීම නිසා, යුද්ධය අවසන් වී වසර තුනක් සම්පූර්ණ වෙනවා. මේ කාලය තුළ රටක් හැටියට අපට විවිධ අත්දැකීම්වලට මුහුණපෑමට සිදුවුණා. සමහර ඒවා ප්‍රියජනකයි. තවත් ඒවා එතරම් ප්‍රියජනක නෑ. ගෙවී ගිය තුන් වසර දෙස ආපසු හැරී බලනවිට අප දකින ප්‍රධාන දෙය තමයි, යුද්ධය අවසන් කිරීම මගින් එක රටක් හැටියට ආර්ථික සංවර්ධන මාර්ගයට එක්වීමට හැකිවීම. යුද්ධය තිබියදී උතුර සහ නැඟෙනහිර ප්‍රදේශ ආර්ථික වශයෙන් ශ්‍රී ලංකාවේ සෙසු කොටස් සමඟ බද්ධව තිබුණේ නෑ.යුද්ධය ඇරැඹීමට කලින් ශ්‍රී ලංකාවේ කෘෂිකාර්මික ක්ෂේත්‍රයේ වඩාත්ම ඵලදායි පළාත් හැටියට එම ප්‍රදේශ පැවැති බව අප මතක තබාගත යුතුයි. වී නිෂ්පාදනය පමණක් නෙවෙයි, ලුණු, මිරිස්, එළවුළු වැනි දේ ඉතා සාර්ථකව එම දිස්ත්‍රික්කවල වගා කෙරුණා. එම ප්‍රදේශවල වාරිමාර්ග පද්ධතිය වෙනුවෙන් මුළු රටම විශාල වියදමක් දැරුවා. ගල්ඔය ආදී ව්‍යාපාර ඔස්සේ විශාල ලෙස රටේ ධනය වැය කර, නැඟෙනහිර කලාපය ධාන්‍යාගාරයක් බවට හැරවුවා. උතුරේ අසීරුතා මැද ආඬි ළිං යොදා ගනිමින් නොයෙක් අතිරේක බෝග වගා කළා.බණ්ඩාරනායක මැතිනියගේ කාලයේ අනුගමනය කළ ආර්ථික ප්‍රතිපත්තිය පිළිබඳ වඩාත් සුබදායක ප්‍රතිචාරයක් දැක්වු උතුරේ ගොවීන්, එතුමිය වීරවරියක් ලෙස තමයි පිළිගත්තේ. ජනාධිපතිවරණය සඳහා කොබ්බෑකඩුව මහතා සහ ජේ. ආර්. ජයවර්ධන මහතා තරග කළ අවස්ථාවේ, උතුරේ ඡන්ද වැඩියෙන් ලැබුණේ කොබ්බෑකඩුව මහතාට බව අප අමතක නොකළ යුතුයි. ඒකට හේතු වුණේ මේ ප්‍රදේශවල ඇති කළ කෘෂිකාර්මික දියුණුවයි. ඒ කෘෂිකාර්මික දියුණුව ශ්‍රී ලංකාවේ සෙසු පළාත් සමඟත් බද්ධ කළාම, රට තුළ කෘෂිකාර්මික ක්ෂේත්‍රයේ ශීඝ්‍ර වර්ධනයක් දකින්න තිබෙනවා.අද වනවිට සහල් පිටරට යැවිය හැකි තත්ත්වයක් උදාවෙලා. ලූණු, මිරිස්, අල එළවුළු වැනි දේ අපේ රටට අවශ්‍ය ප්‍රමාණය වගා කරගත හැකියි. කලින් කලට දේශගුණික හේතූන් නිසා වන බලපෑම් හැරුණු කොට, මේ සෑම පැත්තකින්ම වගේ අපි ස්වයංපෝෂිතයි.දැන් ඇති ප්‍රශ්නය නිෂ්පාදනය නෙවෙයි, ගබඩා කිරීම සහ බෙදාහැරීමයි. ගොවීන් කියනවා ලැබෙන මිල මදි කියලා. රජයේ නියමිත මිලට විකුණගන්න බෑ කියනවා. මේ දෙය කෘෂිකාර්මික ක්ෂේත්‍රයේ ඇති වී ඇති වෙනම වර්ගයේ ආර්ථික අභියෝගයක්. කලින් තිබුණේ නිෂ්පාදන අභියෝග, සහල් පවා පිටරටින් ගෙනාවා.පසුගිය වසර තුන තුළ ලැබී ඇති කෘෂිකාර්මික ජයග්‍රහණ, අප මස්තකප්‍රාප්ත කිරීමට නම් ගොවීන් ලබාදුන් දායකත්වය වෙළෙඳාම් ක්ෂේත්‍රයට ඇතුළත් කර, ගොවියා සහ පාරිභෝගිකයා අතර ඇති සම්බන්ධය මීට වඩා සාර්ථක අයුරින් ඇති කළ යුතුයි. එසේ නොවුණොත් මේ කෘෂිකාර්මික ජයග්‍රහණ ආපසු පෙරළෙන්න ඉඩ තිබෙනවා.තමන්ගේ කෘෂි බෝග අලෙවි කරගත නොහැකි වුණාම, ඉල්ලුම් සැපැයුම් න්‍යාය යටතේ ඊළඟ කන්නයේ නිෂ්පාදනය අඩු වෙනවා. එය නතර කර ගැනීමට නම් මුලින් කී අභියෝග අප ජයගත යුතුයි.සංචාරක ව්‍යාපාරයේ දායකත්වය ඉතාමත් ම ඉහළයි. සංචාරක ව්‍යාපාරය සඳහා හොඳ ම පළාත නැඟෙනහිර. විශේෂයෙන් ත්‍රිකුණාමල, කල්කුඩා, පාසිකුඩා වෙරළ තීරය විවේකය ගත කිරීම සඳහා හෝටල, නිකේතන තිබෙන්නේ. මේ ප්‍රදේශවල ව්‍යාපාර කටයුතු සඳහා එන අයට ඇති හෝටල්වලට වඩා මේවා වෙනස්. මොකද මේවා විවේකීව ගත කරමින් සැබෑ සංචාරක අත්දැකීමක් ලැබීමට පිළියෙළ කර ඇති නිසා. මාලදිවයින ගත්තත් සංචාරකයන් එහි ඇදී යන්නේ එවැනි අත්දැකීමක් ලැබීමටයි. මේ නිසා අපේ රටෙත් මේ ප්‍රදේශ සංචාරක ව්‍යාපාරය ඔස්සේ දියුණුවීමේ විභවය වැඩියි.ඊළඟට උතුර සහ නැඟෙනහිර ප්‍රදේශවල විශාල පිරිසක් දැන් විදේශ රැකියා සඳහා යොමුවී සිටිනවා. ශ්‍රී ලාංකිකයන් ලක්ෂ 13 ක් අද විදේශ රැකියාවල යෙදෙනවා. ඔවුන් රටට විශාල විනිමයක් එවනවා.කලින් අපේ ප්‍රධාන ආදායම් මාර්ග වුණේ, තේ, ඇඟලුම් සහ සංචාරක කර්මාන්තය. මේවායින් ලැබෙන මුදල් රටේ ආර්ථිකයට විශාල රුකුලක්. දැන් විදේශගත ශ්‍රමිකයන් එවන මුදල් එම ප්‍රධාන ආදායම් මාර්ගවලටත් ඉහළින් ඇති ආදායම් මාර්ග බවට පත්වෙලා. ආදායමට එකතු කරන ප්‍රමාණය වගේම, මේ රටේ රැකියා ප්‍රශ්නයට එය විශාල විසැඳුමක් වී තිබීම වැදගත් කාරණයක්. මේ ලක්ෂ 13 ටම ශ්‍රී ලංකාවේ රැකියා දෙන්න පුළුවන්ද? විදේශ රැකියා සඳහා යැවීමට එරෙහිව හඬ නඟන අයට මේ රැකියා අවශ්‍යතාව සපුරන්න පුළුවන්ද? මගේ නම් අදහස මේ ප්‍රමාණය ලක්ෂ 20 දක්වා වැඩි කළ යුතු බවයි. ඊටත් වඩා මිනිසුන් රට රැකියාවලට යාමට පෝළිමේ සිටිනවා. ඒ නිසා නිලධාරිවාදය සහ දේශපාලනික කාරණා මේවාට හරස් නොකළ යුතුයි.අපේ ප්‍රතිපත්තිය අනුව දැන් මෙරට රැකියා විරහිතභාවය අඩුවී තිබෙනවා. ඒත් එය සමබරතාවක් නෑ. විශේෂයෙන් උගත් යැයි සම්මත කොටස්වලට අපේ ආර්ථිකයට බද්ධ වීමට නොහැකි බවක් පෙනෙනවා. ඔවුන් නිෂ්පාදන ක්‍රියාවලියට එක්වන්නේ නෑ. කම්කරුවන්ට රතු කමිස ඇඳගෙන පෙළපාළි යන්න පුළුවන්. හැබැයි ජවිපෙත් සමඟ ඉන්නේ මේ කම්කරුවෝ නෙවෙයි; ශිෂ්‍යයෝ. ඒ අය කොහෙත්ම කම්කරු පන්තියට අයිති නෑ. ඔවුන් කරන්නේ කම්කරු පන්තියෙන් සුරාකන එකයි. අපිත් ඒකාලයේ විශ්වවිද්‍යාල ශිෂ්‍යයන් ලෙස පෙළපාළි ගියා. හැබැයි, ශිෂ්‍යයන් කම්කරු පන්තියට අයිති නෑ. උපාධිධාරින් වැඩියෙන් අධ්‍යාපනික සුදුසුකම් ලබා ගත්තත් වෘත්තීයමය සුදුසුකම් අඩුයි. ඔලුව වැඩි වුණත් කඳ පුංචියි වගේ තත්ත්වයක්. මේක වැරැද්දක්.නිසැකවම කළ යුතුයි. ඒ සඳහා උසස් අධ්‍යාපන ක්‍රමය වෙනස් කළ යුතුයි. දැඩි ලෙස ප්‍රතිසංස්කරණයන්ට ලක්කිරීම අවශ්‍යයි. විද්‍යාවට – තාක්ෂණයට යොමුවු අධ්‍යාපන ක්‍රමයක් අපට අවශ්‍යයයි. කලා උපාධිධාරින් වැඩි වශයෙන් බිහිකිරීමෙන් එය ඉටුවන්නේ නෑ. ඒ අයට වෘත්තීය පුහුණුවක් දිය හැකි වුණත්, ඔවුන් ඒකටත් කැමැති නෑ. නායකත්ව පුහුණුවට අකමැති පිරිස වෘත්තීය පුහුණුවට කැමැති වෙයිද? මගේ විෂය සමාජ විද්‍යාව, හැබැයි, අපි මේවාට වැඩියෙන් විද්‍යා – ගණිත, පරිගණක තාක්ෂණය ආදී විෂයයන්ට යොමුවිය යුතුයි. එහෙම නැත්නම් ඒක හරියට කැවුමෙ මුක්කම නෑ කිව්ව වගේ. මුක්කම නෑ කිව්වට වැඩක් නෑ, මුලදී ඒක හදන්න ඕන. ඒ නිසා රජයක් හැටියට අපට තීරණ ගන්න වෙනවා. සමහර ඒවා ජනප්‍රිය නැතිවෙන්න පුළුවන්. හැබැයි සමහර තීරණ ගන්න වෙනවා. මගේ වචනවලින් කියනවා නම්, මේ අධ්‍යාපන ක්‍රමය ලංකාවට වැළඳුණ පිළිකාවක්. කොයිතරම් අමාරු වුණත් මේ පිළිකාව කපන්න වෙනවා. එසේ නොවුණොත්, මුළු දේශයම කඩා වැටෙනවා.යුද්ධය නිමාවී ඇති පසුබිමක අපි මේවාට මුහුණදිය යුතුයි.යුද්ධය නිමා වීමෙන් සංවර්ධනය සඳහා විශාල වේදිකාවක් නිර්මාණය වුණා. රජය විශාල සංවර්ධනයක් රටේ සිදුකරමින් තිබෙනවා. ග්‍රීසිය, ඉතාලිය, ස්පාඤ්ඤය වගේ රටවලට අද මොකද වෙලා තියෙන්නේ? ඒවා අර්බුදයට ගිහින්. ඒකට ප්‍රධාන හේතුවක් තමයි කම්කරු පන්තියට ඕනෑවටත් වඩා පහසුකම් දීම. එහෙම වුණාම ඒක රටට ඔරොත්තු දෙන්නේ නෑ. පිටරටින් ණය අරන් මේවා දෙන්න ගියොත් මොකද වෙන්නේ? ණය දෙන අයට පෙනුණොත් මේ ණය ආපසු ගෙවීම අසීරු වෙයි කියලා, රටේ තියෙන විනිමය ඉක්මනින් පිටට යනවා. ග්‍රීසියේ ඇ.ඩො. මිලියන 1000 ක් එක දවසෙන් රටින් පිටට ඇදුණා.ඒ නිසා වර්තමානයේදී අප කවුරුත් තේරුම් ගත යුතු ඉතාම වැදගත් දෙය තමයි, ශ්‍රී ලංකාව වගේ රටක්, තනිකර අපේ ආදායමෙන් දුවන ආර්ථිකයක් ඇති රටක් නෙවෙයි. අපි විදේශ ණය ලබාගන්නවා. විදේශිකයන් කොටස් වෙළෙඳ පොළේ සහ වෙනත් ආයෝජනයන් කරනවා. හැබැයි, රටේ ආර්ථිකය ගැන යන්තම් හරි සැකයක් ඇති වුණොත්, මේ ආයෝජකයෝ රටින් යනවා. අපි මුල්‍ය අරමුදලෙන් ණය ගන්න කොට, සමහරු ඒක විවේචනය කළා. හැබැයි මේ ආයතනවලින් රටකට ණය දෙනකොට අන්තර් ජාතිකවත් ඒ රටේ ආර්ථිකයක් ගැන යම් සහතිකයක්, විශ්වාසයක් ඇති වෙනවා. වාහනයක් ලියාපදිංචි කර හෝ නොකර පදවන්න පුළුවන්. හැබැයි වඩා වැදගත් මොකක්ද? මුල්‍ය අරමුදලෙන් ණය ගන්න රටක් බලපත්‍රයක් ඇති මෝටර් රථය වගේ. ඒකට අවදානමක් නෑ. ඒ නිසා මේවා ගැන නිකම්ම කෑ ගැසීමෙන් වැඩක් නෑ.විදේශීය වශයෙන් අපට ඇති අර්බුදකාරී බලපෑමක් තමයි අපේ රටට ආනයනය කරන භාණ්ඩවල මිල ශීඝ්‍රයෙන් ඉහළ යාම. ප්‍රධානම ආනයන දෙකක් තමයි ඛනිජ තෙල් සහ කාර්මික අමුද්‍රව්‍ය. අපට පෙනෙන දෙයක් තමයි තෙල් මිල ශීඝ්‍රයෙන් ඉහළ යනවා. ඒක ආර්ථිකයේ ප්‍රධාන ප්‍රශ්නාර්ථයක්. දැනට අපට තෙල් නෑ. තනිකරම රටින් ගෙන්විය යුතුයි. ගෙනැත් පිරිපහදු කරන එකත් ඉතා අකාර්යක්ෂම ලෙස තමයි කරන්නේ. පෞද්ගලික අංශය යටතේ මේ දෙය වුණා නම් මෙවැනි තත්ත්වයක් නෑ. මගේ අදහස නම් ජනසතු කරන ලද මේ ආයතනය අපේ රටේ දුප්පත් මිනිස්සුන්ට සහන දෙන්න තියෙන, අධ්‍යාපනය, සෞඛ්‍ය ආදිය සඳහා වැය කළ හැකි මුදල් කා දමන ආයතනයක් බවට පත්වී ඇති බවයි. මේ මුදල් දෙන්නේ ඇමැතිවරුන්ගේ සාක්කුවලින් නෙවෙයිනේ. මේවා මහජන මුදල්. තෙල් මිල සම්බන්ධයෙන් විශාල අර්බුදයක් යද්දි, මේ ආයතන නිසි සාර්ථකත්වයකින් ගෙනියන්න බැරිනම්, ඒකත් විශාල අර්බුදයක්. කොයිතරම් අමාරුකම් තිබුණත් මේවා මුල ඉඳන්ම හදන්න වෙනවා. සේවක සංඛ්‍යා විමර්ශනය කරන්න වෙනවා. මේ නිසා තමයි අපි මීට කලින් මුදල් අමාත්‍යංශයේ සිටියදී කිව්වේ බෙදාහැරීමේ කටයුතුවලින් ඛනිජ තෙල් නීතිගත සංස්ථාව මුදාහැරිය යුතුයි කියලා.ත්‍රස්තවාදය පරාජය කර, නිදහස ලබා ගැනීම මඟින් ලැබී ඇති අවස්ථාව කිසිසේත් අපතේ නොහැරිය යුතුයි. මේ නිදහස ඔස්සේ ඉදිරියට යමින් ආර්ථික වශයෙන් ද රට නඟාසිටුවීමේ අභියෝගය අප ජයගත යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f1205212</link>
    <topic>අපේ හමුදාවලොව කිසිදු හමුදාවකට දෙවැනි නැහැ</topic>
    <author/>
    <content>වසර 30 ක යුද මෙහෙයුම අභ්‍යන්තරය තුළ සිදු වූ ගැටුම් වැටුම්, පරාජයන් හමුවේ නායකත්වයට දිරි දුන් හිමි නමක ලෙස ජාතියේ බුහුමනට ලක්වූ කොළඹ ධර්මායතනාධිපති ඇල්ලේ ගුණවංශ හිමියන් සමඟ “දිනමිණ” කළ සම්මුඛ සාකච්ඡාවකි මේ.කිසිම නිදහසක් අපි ලබාගෙන නැහැ සටනකින් තොරව ලේ සෙලවීමකින් ජීවිත පූජාවකින් තොරව. මේ රටේ හැබෑ උරුමක්කාරයෝ තමන්ගෙ උරුමය වෙනුවෙන් හැමදාම සටන් කරනවා. මේ දැනුත් මේ මොහොතෙත් වාරියපොළ හාමුදුරුවෝ, ගුණානන්ද හාමුදුරුවෝ කුඩාපොල හාමුදුරුවෝ, වීර කැප්පෙටිපොල, ගොංගාලෙගොඩබණ්ඩා, පුරන්අප්පු වගේ එදා ජාතික වීරයෝ සුද්දන්ගෙන් රට බේරාගන්න ජීවිත පිදුවේ නැත්නම් උන් මේ රට දාල යයිද? ඔය 48 ලැබුවා කියන නිදහස කවුද ලැබුවේ. අපි කාටවත් 48 නිදහසක් ලැබුණේ නැහැ.වසර 400ක් විතර වහල් බවින් හිටිය ජාතියක් අපි. 48 නිදහස ලැබුනෙ නැහැ. ඒක නිදහස නෙවෙයි. සුද්දන්ගෙ ගෙදරට කළු සුද්දො ඇතුළු වුණු එක විතරයි සිද්ධ වුණේ. අපේ මානසික වහල් බව එතනම තිබුණා. මේවට කතා කරපු අනගාරික ධර්මපාල තුමා මේ රටත් දාලා යන්න ගියා. තිබුණ කලකිරීමට. 69,70 ඉඳලා අපිට ජාතික විප්ලවයක් කරන්න සිද්ධ වුනා.මිනිසුන්ගේ මනස හදන්න. ජනමාධ්‍ය දේශන රැස්වීම් පවත්වල මිනිසුන්ගේ මනස, ජාතිකත්වය දේශප්‍රේමය කෙරෙහි නැඹුරු කරන්න විශාල සටනක් කරන්න සිද්ධ වුණා. සුද්දො රට හැරල ගියාට කළු සුද්දන්ගෙ මනස හදල ජාතිකත්වය ඇතිකරන්න අපි විශාල කැපවීමක් කළා. රටේ යුද්ධයක් නොතිබුණාට විශාල ආක්‍රමණයක් තිබුණා.කල්ලතෝනින්ගෙන් සිංහල ජනතාවට විශ්වවිද්‍යාල ශිෂ්‍යයන්ට විශාල අසාධාරණයන් සිද්ධ වුණා. ඒකෙදි බණ්ඩාරනායක මැතිනියට බුදු බව අත්වෙන්න දකුණේ ජනතාවට විශාල වශයෙන් අධ්‍යාපනික පහසුකම් සැලසුවා. එදා හිටිය විශ්වවිද්‍යාල සිසුන් අදත් වන්දනාමාන කළ යුතුයි මැතිනියට. එතුමිය කළ ඒ අධ්‍යාපන විප්ලවය නිසා අද සිංහල ජනතාව ජාතියක් හැටියට මේ රටේ ඉහළ තනතුරු ලබමින් නැගී සිටිනවා.කාටත් පොදුවේ නිදහසේ ඉන්න තියෙන රටේ එක මිනිහෙකුට එක පන්තියකට අසාධාරණයක් වෙනකොට ඒකට කෑ ගහන එක ජාතිවාදය වෙන්නෙ කොහොමද? එක මිනිහෙක් බඩගින්නෙ ඉන්නවා. අනෙක් මිනිහා විතරක් කනඑක සාධාරණද? ඇත්ත කතා කරන එක ජාතිවාදය වෙන්නෙ කොහොමද?පළමුවෙනි කාරණය තමයි යුද්ධය පටන් ගත්දා පටන් අපේ නායකයන්ට නිවැරැදි දැක්මක් නොතිබුණ එක. ඔවුන්ම දන්නෙ නැහැ ඔවුන් කරන්නෙ මොකක්ද කියල. තමාගැන වැටහීමක් ඔවුන්ට තිබුණෙ නැහැ. අනෙක හමුදාව තුළම තිබුණු යුද්ධය. බොහෝ අවස්ථාවල අපේ හමුදාවන්වල සෙබළු මිය ගියේ මෙහෙයුමට කලින් සතුරාට තොරතුරු ගිය එකෙන්.ඒ නිසා හමුදාව තුළ මෙහෙයුමක් සිද්ධකරන්න සිදුවුණා. අනෙක් බරපතළම කාරණය තමයි නිවැරැදි ජාතික නායකත්වයක් නොතිබුණ එක. විදේශ බලපෑම් හමුවේ අපේ නායකයෝ රට ගැන නොහිතා ඔවුන්ට නැවෙන්න පටන් ගත්තා.ඒ නිසා අපට සිදු වුනා යුද්ධය කරන ගමන් නායකත්වය වෙනුවෙන් සටන් කරන්න හරි නායකයෙක් හොයා ගන්න. එදා තිබුණ නායකත්වය ගැන කලකිරුණු තරුණයෝ යුද්ධයට යන්න මැලි වුණා. මවුපියෝ දරුවන් සටනට යැව්වේ නැහැ. ඒ නිසා අපට සිද්ධ වුණා තරුණ ආකර්ෂණය ගීතය, සිනමාව, ක්‍රීඩාව මේ හරහා දේශයේ ස්වෛරීත්වය වෙනුවෙන් නිර්මාණ ඉදිරිපත් කරන්න. අපි බණ කීවට දේශනා පැවැත්වූවාට තරුණයෝ ඇදිල ආවෙ නැහැ.අන්න හරි, දේශභිමානයත් එක්ක වීරත්වය එක්වුණ ගීත එකතුවක් එහි තිබුණෙ. මේ ගීත අහපු සෙබළමුළුවල පුදුම විදියේ ප්‍රබෝධයක් ඇති වුණා. මුළු රටේම ජාතික පිබිදීමක් ඇතිවුණා. තරුණයෝ හමුදාවට අලුතින් බැඳෙන්න පටන් ගත්තා. මව්පියෝ තමන්ගේ දරුවෝ ජාතියට පූජා කළා.ඒ ඇතිවුණ මහා ප්‍රබෝධය කොතෙක් ද කියනවා නම් ලංකාවේ මෙතෙක් අලෙවි වුණ කැසට් පටවලින් කිසිම කැසට් පටයකට ඒ වාර්තාවට ළංවෙන්වත් බැරිවුණා. විශිෂ්ට ගායක ගායිකාවන් විශිෂ්ට තනු නිර්මාණවලට මගේ ගී පද රචනා ගැයුවේ. ඉන්පස්සේ ‘කසාවතින් රන් පන්හිඳ’ සංගත තැටියත් මම ඉදිරිපත් කළා.ඒක තමයි මම කීවේ යුද්ධයට තරුණ දායකත්වය ලබා දෙන ගමන් අපිට සිද්ධ වුණ ජාතික නායකත්වය වෙනුවෙනුත් සටන් කරන්න. එතනදී තමයි මහින්ද රාජපක්‍ෂ කියන චරිතය ඉස්මතු වුණේ. ඔහු ජාතික නායකත්වයට ගේන්න අද ආණ්ඩුව ඇතුළෙ ඉන්න අය සමඟ පවා අපි සටන් කළා. ත්‍රස්තවාදීන්ට රට දෙන්න එපා කියන ගමන් ඒ සටන කළේ. මේක ලෝකෙ කිසිම රටක තිබුණ දෙයක් නොවේ. එහෙම අසරණ වුණ ජාතියක් තමයි 2009 දී ජයග්‍රහණය කළේ.සොබා දහමෙන් අපට ලබා දෙන සම්පත්වලින් නිසි ඵලලබා නොගන්නා ජාතියක් අපි. වෙලාවට අපිට ඉර නගිනවා. බැහැල යනවා. හඳ පායනවා බැහැල යනවා. වැස්ස හුළඟ ජලය මේ හැම දෙයක්ම තියෙද්දි අපි තවමත් එක තැනනෙ. මේ මොනවත් නැති බටහිර රටවල් කොච්චර ඉස්සරහට ගිහිල්ලද අවුරුද්දෙන් භාගයක් කළුවරේ. පරිසරයම හිමෙන් වැහිල ඒ මොනවත් ව්‍යසන නැති අපේ රටේ අපි තවම දුප්පත් අපි ලබපු යුද ජයග්‍රහණයම ඇති අපේ හමුදා සෙබළුන්ට ලෝක යේ ඉහළම ආරක්ෂක සේවයට බැඳෙන්න.එදා 2004 දී ආපු සුනාමියෙන් ලැබුණු ජාතික එකමුතු බවම ඇති මේ රටේ සියලු ප්‍රශ්න විසඳන්න. ඒ එකමුතුකම් කලින් අපිට පුළුවන්කම තිබුණා ලොව සියලු ජාතින්ගේ සහයෝගය ඇතිව ජාතික ආර්ථිකයකට යන්න. මේ අවස්ථාවන්ගෙන් අපි ප්‍රයෝජන ගන්න වැඩපිළිවෙළක් නැති එකයි වරද, යුද ජයග්‍රහණයත් සමඟ ඇති වූ ආවේගය, ඒ සමගිය කවර කලෙකවත් රටේ ඇතිවුණේ නැහැ. එහි ප්‍රයෝජන ය ඇත්තෙන්ම අපි ගත්තෙ නැහැ.එදා වගේම මම අදත් යුද්ධයට සම්බන්ධ වෙච්ච හැම රණවිරුවකුගෙම ප්‍රශ්න ගැන හොයල බලනවා. මට පුංචි ලියුම් කෑල්ලක් එව්වොත් ඒ ගැන මම හොයල බලල සහනයක් ලබා දෙනවා. මියගිය සෙබළෙකුගේ බිරිඳ නැවත විවාහ වුණොත් ඒ කිසිදු දීමනාවක් නොලැබෙන තත්ත්වයක් ඇතිකරලයි තිබුණෙ. මම මැදිහත් වෙලා ඒවා ඉවත් කරල දැම්මා. හමුදාවෙ සුළු ආබාධිත තත්ත්වයන් ඇති රණවිරුවන් සමඟ ගොවිපළක් පටන් ගත්තා. එය සාර්ථකව ඉදිරියට යනවා. සුළු හෝ ආදායම් තියෙනවා නම් එය යන්නෙත් රණවිරුවන්ගෙ සුබසාධනයට.භික්ෂූන් රජුන් හදන්න අර්ථයෙන් ධර්මයෙන් අනුශාසනා කළා මිස රජ වෙන්න ගියේ නැහැ.මට නොයෙක් විට ආරාධනා ලැබුනා. ඒ විදියට මම ගියා නම් මමත් අද පාර්ලිමේන්තුවේ තමයි. ඒත් මම නෙවෙයි එතැනට යා යුතු ජාතික ගිහි නායකත්වයක් බිහි කරන්නයි සූදානම. ඒ වෙනුවෙන් සුදුසුසන් තෝරා ගැනීමට තරුණ නායකයන් ගැන මම විමසිල්ලෙන් ඉන්නෙ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f1205213</link>
    <topic>දේශීය ගොවියාට දිරි දුන්නේ මේ රජයයි</topic>
    <author>චන්දන ජයවීර</author>
    <content>ශ්‍රී ලංකා ඉතිහාසයේ පළමුවරට බඩඉරිඟු විදේශයන්ට අපනයනය කිරීම ආර්ථික සංවර්ධන අමාත්‍ය බැසිල් රාජපක්‍ෂ මහතාගේ ප්‍රධානත්වයෙන් මේ මස 22 (හෙට) සිදුවෙයි. මේ කටයුත්තට මූලිකත්වය ගෙන ක්‍රියා කරන ව්‍යවසායකයා වන වයඹ ට්‍රේඩර්ස් සභාපති ෂාවුල් හමීඩ් සාදිකීන් මෙරට කෘෂිකර්මාන්තයේ දියුණුවට මහින්ද චින්තන වැඩපිළිවෙළින් ලැබී ඇති දායකත්වය ගැන දැක්වූ අදහස්වලින් මේ ලිපිය සැකැසිණි.“ගල්ගමුව මගේ ගම. මගේ පියා ෂාවුල් හමීඩ්. ඔහු ගොවියෙක්. ගොවිතැනට අමතරව ඔහු ධාන්‍ය වර්ග එකතු කර වෙළෙන්දන්ට අලෙවි කිරීම ව්‍යාපාරයක් විදිහට කළා. මඩ සෝදා ගත් පසු ගොවියා රජකමට සුදුසුයි කිව්වාට ගොවියාට නියමිත මිලක් ලැබුණේ නැහැ. ඒකට විසඳුමක් ලබාදිය යුතු බව මම හැමදාම කල්පනා කළා.”ෂාවුල් කුඩාවට පටන්ගෙන ව්‍යාපාරික ලෝකයේ දැවැන්තයෙක් බවට පත්වූවෙකි. තනිවම නැඟී සිටීම වෙනුවට සියලු දෙනා සමඟ නැඟී සිටීමේ පරමාර්ථය ඔහුගේ සාර්ථකත්වයට හේතු වන්නට ඇත.වර්තමාන ආර්ථික රටාව අනුව සමුපකාර ක්‍රමය ප්‍රායෝගික නොවන බවට අදහස් පළවුවද ෂාවුල් සිය ව්‍යවසාය ගොඩනැගීම සඳහා ගුරුකොට ගන්නේ සමුපාකාරික ක්‍රමයෙන් මතු වූ අදහස් ය. ඒ සඳහා ඔහුට වඩාත් බලපෑවේ දිළින්දන් සඳහා බැංකු ක්‍රමයක් ඇතිකළ කීර්තිමත් බංගලිදේශ ආර්ථික විද්‍යාඥයෙක් වූ මොහොමඩ් යුනුස්ගේ මතිමතාන්තර ය.ඔහු ව්‍යාපාරිකයන් අතර අසම්මත ව්‍යාපාරිකයෙකි. සමුපකාරික ක්‍රමයට අමතරව ඔහු ධනවාදී ආර්ථික ක්‍රමයේ එන තරගකාරී මිල යාන්ත්‍රණය ද පිළිගන්නෙකි. එසේම ඔහු ඉස්ලාම් ආගමේ සඳහන්ව ඇති ආකාරයට ව්‍යාපාර කිරීමට උත්සාහ කරන මුසල්මානුවෙකි. ඒ සියල්ලට අමතරව ඔහු රට ගැන සිතන ව්‍යාපාරිකයෙකි.ෂාවුල් ව්‍යාපාරික කටයුතු සඳහා කෘෂි කාර්මික ක්ෂේත්‍රය තෝරාගන්නේ කුඩා කළ සිට පැවැති හුරුවට අමතරව ඔහු රට කෙරෙහි දක්වන අචල භක්තියේ ප්‍රතිඵලයක් හැටියට ය.ෂාවුල් ගැන ව්‍යාපාරික ක්ෂේත්‍රයේ කතාබහ අලුත් වූයේ ඉරිඟු විදේශයන්ට අපනයනය කිරීමට මූලික වූ ව්‍යවසායකරුවා හැටියට ය.ලබන 22 දින (හෙට) ඔහු සභාපතිත්වය දරන වයඹ ට්‍රේඩ් සෙන්ටර් ආයතනය ලංකා ඉතිහාසයේ මුල්වරට විදේශයන්ට ඉරිඟු අපනයනය කිරීමට මුලපුරමින් තායිවානයට මෙට්‍රික් ටොන් 10,000 තොගයක් නිර්යාත කරනු ලබයි. මුල් ඇණවුම ලබා දීමට ප්‍රථම ඔවුන්ට කැනඩාවට ඉරිඟු අපනයන කිරීම සඳහා තවත් ඇරැයුමක් ලැබී ඇත.ශ්‍රී ලංකාවේ ඉරිඟු අපනයන සඳහා විදේශ වෙළෙඳපොළේ ඉල්ලුමක් ඇතිවීම නිසා ඉරිඟු වගාකරුවන්ට ස්ථාවර ආදායමක් හිමිව ඇත. අනුරාධපුර දිස්ත්‍රික්කයේ ගලෙන්බිඳුණුවැව, මයිලගස්වැව, මීගලෑව, තන්තිරිමලේ, විලච්චිය, නොච්චියාගම වැනි ප්‍රදේශවල ගොවීන් දෙදහස් පන්සියයක් පමණ දැනට ඉරිඟු වගාවේ නිරතව සිටී.ගල්ගමුවේ ෂාවුල් ව්‍යාපාරික කටයුතු ක්‍රමවත්ව ඇරඹීමේ අරමුණින් කොළඹට පැමිණෙන්නේ මෙයට වසර දහනවයකට පෙර ය. 1993 දී කොළඹ නගර මධ්‍යයේ පිහිටි ව්‍යාපාරික සංකීර්ණයක කුඩා කඩයක් කුලියට ගෙන ව්‍යාපාරික කටයුතු ආරම්භ කළ හේ් මේ වන විට ව්‍යාපාරික අධිරාජ්‍යයක නියමුවෙකි.ගෙන්දගම් පොළොවේ ව්‍යාපාරික විජිතය දිග්විජය කළ ද ඔහු මුල සිටම සිය උරුමය අමතක කළේ නැත. ෂාවුල්ගේ ව්‍යාපාර ජාලය “වයඹ ට්‍රේඩර්ස්” නම් වූයේ, ගල්ගමුවේ අනන්‍යතාව ඉදිරියට ගෙන යාම වෙනුවෙනි.ව්‍යාපාරික කටයුතු අරඹා වසර හතක් ගතවන විට “වයඹ ට්‍රේඩර්ස්” ආයතනය අලෙවිකරණ ක්ෂේත්‍රය ඉක්මවා ගොස් නව ව්‍යවසායන් සඳහා ද යොමු වී තිබිණ. එහෙත් “වයඹ ට්‍රේඩර්ස්” අනන්‍යතාවය තවදුරටත් එසේමය.මේ වන විට ජාතික ආර්ථිකයට සැලකිය යුතු දායකත්වයක් දක්වන ව්‍යාපාරයක් බවට ෂාවුල්ගේ ව්‍යාපාරය පත්වන ලකුණු පෙනිණි. 2000 වසරේ සිට මහ බැංකුව හඳුන්වා දුන් වැඩපිළිවෙළකට එක්වන ඔහු බඩඉරිඟු වගාකරුවන් සමඟ පෙර ගිවිසුම් ඇතිකර ගැනීමට උත්සුක වේ.විවෘත වෙළෙඳපොළේ බඩඉරිඟු කිලෝවක ගැනුම් මිල ඒ වන විට රුපියල් දොළහක් විය. පෙර ගිවිසුම් ක්‍රමය යටතේ රුපියල් දහ අටක ස්ථාවර මිලකට සිය නිෂ්පාදන මිලදී ගන්නා බවට සහතිකයක් ගොවීන්ට වයඹ ට්‍රේඩර්ස් වෙතින් ලැබිණ. ඒ වන විට දේශීය බඩඉරිඟු අවශ්‍යතාව මෙට්‍රික් ටොන් ලක්‍ෂයක් පමණ වූ අතර මෙරට නිපදවූයේ එම ඉල්ලුමෙන් 15% ක් සැපිරීම සඳහා අවශ්‍ය අස්වැන්නක් පමණි.2005 දී මහින්ද රාජපක්‍ෂ රජය බලයට පත්වීමෙන් පසු පොහොර සහනාධාරය ක්‍රියාත්මක කිරීම නිසා හා විදේශයන්ගෙන් ආනයනය කරන බීජ හා කෘෂි උපකරණ සඳහා සහන ලබාදීමෙන් පසු විශාල ගොවීන් පිරිසක් බඩඉරිඟු වගාවට යොමු වූ බව ෂාවුල් පවසයි. රාජපක්‍ෂ රජය දේශීය කෘෂිකර්මාන්තය නැංවීමට හා දේශීය ව්‍යාපාරිකයා නඟාසිටුවීමට ලබා දෙන ලද සහන නිසා සිය ව්‍යාපාරික කටයුතු පුළුල් කළ හැකි වූ බවත් තමන් එහි වාසිය පෙරළා ගොවියාට ලබා දුන් බවත් හේ පවසයි.මහින්ද රාජපක්‍ෂ රජය බලයට පත්ව ගතවූ වසර හය තුළ කෘෂි කාර්මික ක්ෂේත්‍රයේ ඇතිවූ ප්‍රබෝධය විශ්මයජනක ය. ගෙවී ගිය කෙටි කාලය ඇතුළත මේ ක්ෂේත්‍රයේ සිදුවූ ශීඝ්‍ර වර්ධනය පෙන්වන කදිම කැඩපතක් ලෙස බඩඉරිඟු අස්වැන්න අතිරික්තයක් දක්වා වර්ධනය වීම දැක්විය හැක.පසුගිය වසර හය ඇතුළත රජය ලබා දුන් සහනවල ප්‍රතිඵලයක් ලෙස මේ වන විට දිවයිනේ බඩඉරිඟු වගා කරන භූමි ප්‍රමාණය අක්කර ලක්‍ෂය දක්වා ඉහළ ගොස් ඇත.පසුගිය වසරේ උතුරු හා නැඟෙනහිර ප්‍රදේශවල ආරක්‍ෂක අංශ ද බඩඉරිඟු වගා කිරීමට කටයුතු කළේය. ඒ අනුව දිවයිනේ බඩඉරිඟු වගා කරන භූමි ප්‍රමාණය සත්‍ය ලෙසම ගත් විට මෙයට වගා ඉහළ සංඛ්‍යාවක් විය යුතුය.කිසියම් බෝගයකට ඉහළ මිලක් හෝ ස්ථාවර මිලක් හිමිවන විට බොහෝ ගොවීන් එම බෝගය ඉන් පසුව වගා කිරීමට පෙළඹීම මෙරට කෘෂි කාර්මික ක්ෂේත්‍රයේ එක්තරා ප්‍රවණතාවකි. මෙම ප්‍රවණතාව නිසා බොහෝ විට එළැඹෙන කන්නයේදී අදාළ බෝගයේ මිල ශීඝ්‍ර ලෙස පහත බසී.බඩඉරිඟු වගාවට එවැනි අපල උපද්‍රවයක් නැත. පසුගිය වසර හත පුරාවටම රුපියල් දොළහේ සිට තිස් පහ දක්වා ගැනුම් මිල ඉහළ ගිය අතර කිසි විටෙකත් පහත වැටුණේ නැත. ඉදිරියේදී තවත් ගොවීන් බඩඉරිඟු වගාවට යොමුව අස්වැන්න තවදුරටත් ඉහළ ගියද ශශ්‍රී ලංකාවේ බඩඉරිඟු අපනයන සඳහා විශාල ඉල්ලුමක් විදේශයන්ගේ ඇති නිසා ගොවීන්ට අනියත බියක් ඇති කර ගැනීමට අවශ්‍යතාවයක් නැත.මෙරටින් බඩඉරිඟු පිටරටට අපනයනය කිරීමට කටයුතු යොදා ඇති බව ප්‍රචාරය වීමෙන් පසු ගොවීන් තවදුරටත් මිලදී ගන්නෙක් නොමැතිව ලතැවෙන බව හැඟී යන ආකාරයේ ප්‍රවෘත්ති සමහර මාධ්‍ය මගින් ප්‍රචාරය කරන්නට යෙදුණි. එවැනි තත්ත්වයක් ඇතිවීමට ඉඩක් ඇද්දැයි අපි මේ අපනයනකරුගෙන් විමසා සිටියෙමු.ඔහු ඒ සඳහා නිශ්චිත පිළිතුරක් ලබා දුන්නේය. දිවයිනේ විසිර තිබෙන සිය ඕනෑම ශාඛාවකට ඕනෑම ප්‍රමාණයක බඩඉරිඟු අස්වැන්නක් මිලදී ගැනීමට හැකියාවක් ඇති බවත්, කිසියම් ගොවියෙක්ට සිය අස්වැන්න විකුණාගත නොහැකිව පසුවන්නේ නම් එම අලෙවි මධ්‍යස්ථානයකට ගෙනැවිත් භාර දෙන ලෙසත්ය.වයඹ ට්‍රේඩර්ස් හිමිකරු තවදුරටත් පවසන්නේ දේශීය බඩඉරිඟු අපනයන සඳහා විදේශ වෙළෙඳපොළේ ඉහළ ඉල්ලුමක් පවතින්නේ ඒවා උසස් තත්ත්වයකින් පැවතීම නිසා බවය. තත්ත්වයෙන් බාල නිෂ්පාදන නිර්යාත කිරීමෙන් වෙළෙඳපොළ කඩාවැටීමට ලක්විය හැකි අතර රටේ කීර්ති නාමය ද නැති වී යයි. මේ නිසා ඔහු තවදුරටත් කියා සිටින්නේ කිසියම් ගොවියෙක් අලුතින් වගාව සඳහා යොමුවන්නේ නම් සිය සමිතියකට ඇතුළුවීම යෝග්‍ය බව ය.එවැනි සමිතියකට ඇතුළුවීම මගින් ගොවියාට වගා කිරීම පිළිබඳ නිසි උපදෙස් ලැබෙන අතරම අලෙවි ආදායම සහතික කෙරේ. උසස් තත්ත්වයේ බඩඉරිඟු අස්වැන්නක් ලබාගන්නා ආකාරය පිළිබඳ තාක්ෂණික පුහුණුවක් මෙමඟින් ගොවියාට හිමිවේ.මේ ව්‍යාපාරික ජාලය හා එක්වන ගොවීන්ට සුබසාධන සේවා රැසක් හිමිවේ. ඉස්ලාම් ආගම අනුව පුද්ගලයෙක් ඔහුගේ ආදායමින් සියයට දෙකහමාරක් සමාජ සුබසිද්ධිය සඳහා යොමු කළ යුතුය. එම නියමය තමන් ව්‍යාපාරික කටයුතු ආරම්භ කළ දින සිටම ආරක්‍ෂා කළ බවත්, “සීසර්ගේ දේ සීසර්ට දිය යුතුවාක් මෙන්” ආදායම් බදු ද නොසඟවා ලබාදිය යුතු බවත් හේ පවසයි.කුඩාවට පටන්ගෙන ජාත්‍යන්තරය ජය ගත් ව්‍යාපාරිකයෙක් වන ෂාවුල්ගේ යොමුවීම වැඩි වශයෙන් ඇත්තේ විදේශ වෙළෙඳපොළ කෙරෙහිය. ඒ ගැන අප විමසූ විට ඔහු පවසන්නේ සිය මව්බිමට හැකිතාක් විදේශ විනිමය ලබාදීම ව්‍යාපාරිකයන්ගේ යුතුකම බවය.ඔහු නිරතුරුවම සිහින දකින්නේ ව්‍යාපාරික කටයුතු පුළුල් කිරීම ගැන ය. ඒ සිහින තුළ ව්‍යාපාරික සැපයුම්කරුවන් වන ගොවීන්, ගොවි නියාමකයින්, අතරමැදියන්ට අමතරව රටේ අනාගතය ද වේ. ඔහුගේ මීළඟ අභිලාශය වන්නේ යල හා මහ කන්න අතරමැද කාලය තුළ වගා කළ හැකි බෝග වර්ග ගොවියාට හඳුන්වා දීම ගැනය. එවැනි අතරමැදි බෝගයක් ලෙස මේ වන විට තල නිෂ්පාදනය හඳුනාගෙන ඇති අතර ඉදිරියේදී තවත් බෝග කිහිපයක් අපනයනය කිරීමට ෂාවුල්ගේ අරමුණ වේ. ව්‍යාපාරිකයන් නඟාසිටුවීමට මහින්ද රාජපක්‍ෂ රජය තරම් වෙනත් කිසිම රජයක් උදව් නොකළ බව පවසන ඔහු තමා වැනි මහා පරිමාණ ව්‍යාපාරිකයන් කෘෂි ක්ෂේත්‍රයේ දිගටම රැඳී සිටින්නේ රජයෙන් ලැබෙන සහය නිසා බව පැවසුවේ හද පිරි සතුටිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f1205214</link>
    <topic/>
    <author>අසේල කුරුළුවංශ</author>
    <content>චෛත්‍යය පිහිටි වැලි තලාවේ හිස් බිම්කඩ ඔස්සේ ක්‍රිකට් පන්දුවත් රැගෙන කෝසල දිවයන්නේ පන්දුවට පහරදීමට පිත්තත් ඇතැතිව සිටින තම අයියාට පන්දුවක් යවන්නටය. තවමත් වයස අවුරුදු අට නොඉක්මවූ කෝසල යවන පන්දුව බාර ගැනීමට දහතුන් හැවිරිදි අයියා බලා සිටී. කසාවතින් සැරසී සිටින කෝසලගේ එකම සොහොයුරු කාශ්‍යප හිමි පන්දුවට වැරෙන් පහරක් එල්ලකර ලකුණක් කරා දිවයයි. කසාවතින් සැරසී සිටියත් පුංචි කාශ්‍යප හිමි තවමත් ඉඳහිට ළමා ලෝකයට උරුම කෙළිසෙල්ලම්වල නිරතවන්නේ චීවරයට අගෞරවයක් නොවන අයුරිනි.යටිනුවර ශ්‍රී සුදර්ශනාරාම දායක සභාවේ කාගේත් ආදරයට පාත්‍රවූ මෙම දෙසොහොයුරෝ ගසට පොත්තසේ එකට බැඳී සිටිති. මව්පියන් අහිමි ඔවුන්ට අද එකම සරණවී ඇත්තේ පන්සලේ ලොකු හාමුදුරුවන් වන යටිවැල්දෙණියේ මේධංකර හිමියෝය.පොළොන්නරුවේ උපන් කාශ්‍යප අසිත කුමාර පොළොන්නරුවේ කාශ්‍යප නමින් පැවිදිවූයේ පසුගිය වසරේ වෙසක් පුන් පොහෝ දිනය. වසර 2600 ශ්‍රී සම්බුද්ධත්ව ජයන්ති උදාවත් සමඟ යටිනුවර ශ්‍රී සුදර්ශනාරාමයේ දී පැවිදි වනවිට කාශ්‍යප හිමිගේ වයස අවුරුදු 12කි.කාශ්‍යප හිමිට පියා අහිමිවූයේ වයස අවුරුදු හයේදීය. එවිට උන්වහන්සේගේ මල්ලී මෙළොව එළිය දකින්නට මව් කුසට වී පෙරුම් පුරමින් සිටියේය. පිළිකා රෝගයෙන් පියා මරුවැළඳ ගෙන ටික කාලයකට පසු මවද එම රෝගයට ගොදුරු වූයේ පුංචි කාශ්‍යපගේ හා මල්ලීගේ ජීවිත තවත් අඳුරට ඇද දමමිනි. ගොවිතැනින් ජීවිකාව ගෙනගිය කාශ්‍යපගේ මවට තරමක් හෝ හයියක් වීමේ අරමුණින් පුංචි කාශ්‍යප පාසල් අවසන්වී නිවසට ගියේය. කිරි ඉල්ලා අඬන මල්ලීට මව් කිරි ටිකක් දෙන්නට මවට නොහැකි වූයේ ඇය පියවුරු පිළිකාවකින් පීඩා විඳි නිසාවෙනි.“පන්සලේ දහම් පාසලට තම දරුවන් ඇතුළු කිරීමට පැමිණි දායක මහතෙකුට මම දවසක් කිව්වා පැවිදි කරන්න හොඳ ළමයෙක් සොයා දෙන්න කියලා. පොළොන්නරුවේ දේවාලයක කපුමහතකු ලෙස සේවය කළ එතුමා මේ දරුවන් ගැන මට කිව්වා. මම මේ අයව බලන්න පොළොන්නරුව දිඹුලාගලට ගියා. කාශ්‍යප පුංචි කාලේ ඉඳලම මහණ වෙන්න ආසාවෙන් ඉඳලම තියෙන්නේ. එයා ගමේ පන්සලට ගිහින් සිවුරු දාගෙන කීප පාරක්ම ගෙදර ඇවිත් තිබෙනවා.” කාශ්‍යප හිමිගේ ගුරු හාමුදුරුවන් වන ශාස්ත්‍රපති යටිවැල්දෙණියේ මේධංකර හිමියෝ පැවසූහ.වසර 2009දී දරුවෝ දෙන්නම අරගෙන කාශ්‍යපගේ අම්මා මෙහෙට ආවා. පිළිකා රෝගයට ප්‍රතිකාර ලබාදීම නිසා ඇගේ කොණ්ඩය ඒ වනවිටත් ගොඩක් අඩුවෙලා තිබුණේ. එතකොට කාශ්‍යපට අවුරුදු 10යි. එයාගේ මල්ලිට අවුරුදු 05යි. මේ අයියයි මල්ලියි හරිම එකතුයි. අයියා නැතුව මට ගෙදර යන්න බෑ කියලා. මල්ලී අඬනවා. මගේ රත්තරං පුතා බුද්ධ චීවරේ දාගෙන ඉන්නවා මේ ඇස් දෙකෙන් දකින්න මම ජීවත් වෙන්නේ නැතිවෙයි කියලා අම්මා අඬනවා. ඒ වගේම ඇය 2010 අවුරුද්දේ මෙලොව හැරගියා.වසර 2009 දෙසැම්බර් මස 18 දින යටිනුවර මැද පළාත කරුඳුවත්ත ශ්‍රී සුදර්ශනාරාමයට පැමිණි කාශ්‍යප අසිත කුමාර පොළොන්නරුවේ කාශ්‍යප නමින් පැවිදිවූයේ වසර 2011 වෙසක් පුන් පොහෝ දිනයේදීය.උන්වහන්සේ සමඟ එකම කාමරයේ වෙසෙන අට හැවිරිදි මල්ලීටද ඒ අභාෂය නිසා බුද්ධ ගජ්ජය නම් පොත, සිරිත්මල්දම, සකස්කඩ කට පාඩම්ය. ඒවාහි ඇති සියලුදේ ගිරවෙකු මෙන් කියන්නට පුංචි කෝසල රුසියෙකි.කෝසල අධ්‍යාපනය ලබන්නේ ඌරාපොළ සුසිල කනිටු විදුහලේ තුන වසෙර්ය. උදේ පහට අවදිවන කාශ්‍යප හිමි මල්ලීගේ දත් මැද මුහුණ සෝදා පාසල් රැගෙන යාම යටිනුවර වාසීන්ට අමුත්තක් නොවේ. මල්ලීගේ ඇඳුම් සෝදා කවා පොවන සියලු දේද සිදුවන්නේ කාශ්‍යප හිමි අතිනි.මල්ලීද අයියා ගිය මග ගොස් පැවිදි වීමේ ආසාවෙන් පසුවෙයි. එහෙත් විහාරාධිපති මේධංකර හිමියෝ මේ පුංචි කොළුවාට දැනුම් තේරුම් එනතුරු එය ප්‍රමාද කරති. තමන් පැවිදි වන දිනය තෙක් ජීවතුන් අතර නොසිටියත් තම මව වන යූ. ජී. භද්‍රාවතීගේ වර්ෂ පූර්ණ පින්කමට වැඩමකර අනුශාසනාවක් පවත්වන්නට කාශ්‍යප හිමියෝ පින්වන්ත වූහ.“මල්ලී හොඳට ඉගෙනගෙන සමාජයේ වැදගත් විදිහට ජීවත්වෙනවා දකින්න මම ආසයි. මහණවෙන්න මල්ලී කැමතිනම් ඒ ගැනත් මම සතුටු වෙනවා. මම මහණ වුණා කියලා මල්ලී මහණ වෙන්න ඕන නැහැ. හොඳින් බණ දහම් ඉගෙන ගෙන ශාසනයේ අභිවෘද්ධිය සඳහා කටයුතු කිරීම තමයි මගේ අරමුණ.”මෙලොව සියල්ල අනිත්‍ය බව බුදුන් වහන්සේ දේශනා කළහ. තමන් දැඩිසේ ආදරය කළ මවුපියන් අහිමිව කුඩා කලදීම බුදු වදනේ සත්‍යය අවබෝධකරගත් මෙම දරුවෝ අද බුදුන් ගිය මඟ යමින් සිටිති. ඔවුන්ගේ මව්පියන් කොතනක හෝ සිට අද තම දරුවන් සිටින තැන පිළිබඳ සැනසුම් සුසුම් හෙළන බව නම් නොඅනුමානය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f1205215</link>
    <topic>හිමිවුණේ කුමට අහිමි ආදරය</topic>
    <author>පි‍්‍රයංකර පෙරේරා</author>
    <content>තරුණිය හමුවූයේ දුම්රියේදීය. මට දකුණුපස හිඳ කවුලුවෙන් පිටත බලා හිඳියි. කෙහෙරොද සුළඟේ වේගයට දඟලයි. මුහුණ වසාගත් කෙස් මොහොතින් මොහොත ඇයට කරදර කරයි. නොසිතූ මොහොතක ඇගේ බැල්ම මා වෙතට හැරෙයි. මා ගල් ගැසුනාක් මෙනි. දෙනෙත් රත්පැහැ ගැන්වී ඇත. ඒවා කඳුළින් තෙමී ගොසිනි. කෙහෙ සකසමින් දෑස් පිසිමින් යළි තරුණිය කවුලුවෙන් පිටත බලා ගත්තාය. කෙහෙරොද ඒතරම්ම හිතුවක්කාරය. ශීඝ්‍රගාමී දුම්රියේ තව බොහෝ දුර යා යුතුව ඇත. මැය හා දොඩමලු වීමට ඇත්නම් පාළුව තනිකම මගහැරෙනු ඇත.“excuse me නංගී...”ඇයට මම කතා කළෙමි. ඇය මා වෙත ලයාන්විතව බැලුවාය. දෙතොළඟ මද සිනහවක් ආයාසයෙන් උපන්නේය.“ඔයාට කරදරයක් නෙමෙයි නම් අපි පොඩ්ඩක් කතා කරමුද? තව දුර යන්ඩ තියෙනවනෙ.”ඇය දිගු හුස්මක් ගත්තාය. මගේ යෝජනාවට ඈ කෙසේ ප්‍රතිචාර දක්වයිද බියක් නොදැනුනාම නොවේ. නමුත් ඕ එබඳු යෞවනියක නොවන බව මට තේරුම් ගියේය.“sorry, මොනවද ඔයා කිව්වේ...”තරුණිය දෑස පිසලමින් සිහින් හඬින් පැවසුවාය.“අපි පොඩ්ඩක් කතා කරමු”“මං ගෙදර ඉඳලා බෝඩිමට යනවා. සතිපතා නිවාඩුවට ගෙදර ආවා....” එක්වරම ඇයට හැඬිණි.මම වෙනතකට නෙත් හැරවීමි.“ඔයා කාටහරි ආදරේ කරලා තියෙනවද?” මා නොසිතූ මොහොතක ඇය මගෙන් ප්‍රශ්නයක් ඇසුවාය.“මම... මම හැමෝටම ආදරේ කරනවා.”“එහෙම නෙවී... විශේෂ කෙනෙකුට girl friend කෙනෙකුට.“හිටියා... ඒත් දැන් නෑ. උපාධියේ අන්තිම අවුරුද්දෙ එයා අපේ ආදරේ නැවැත්තුවා”“මම රසාංගනා... අයියා...”“සඳරුවන්”“ලස්සන නමක්”“ඔයාගෙ නමත් ලස්සනයි” මම කීවෙමි.අප දෙදෙන අතර යන්තමට මිතුදමක් වර්ධනය වෙමින් තිබේ.“ඔයාට ජීවිතේ එපා වෙලා නැද්ද?”“එපාවෙලා තියෙනවා. ඔයාටත් එහෙම වෙලා ඇති”“හුඟක් වෙලාවල... මගෙ අම්මා විතරයි අයියෙ ඉන්නෙ. මං පොඩි දවස්වලම තාත්තා අපිව දාලා ගිහින් මං මේවා ඔයාට කියෙන එක හරිද මන්දා. අනේ මට සමාවෙන්න”“නෑ ඔයා ඕන දෙයක් මට කියන්ඩ”“ප්‍රශ්නයක් නෑනේ. ඔයාට තේරෙනවා ඔයා උගත් කෙනෙක්. මං එච්චර ඉහළට ඉගෙනගෙන නෑ. ඉගෙන ගන්න උවමනාව තිබුණත් හැකියාවක් තිබුණෙ නෑ.” කිසිවක් නොකියා මම ඇයටම කතා කිරීමට ඉඩ දුන්නෙමි.“අම්මා බාප්පව කසාද බැන්ඳා. මාත් එක්ක අම්මට දැන් ළමයි හයයි. බාලම නංගියාට තාම මාස දෙකයි. ලොකු නංගියව බලාගත්තෙ මම. මං රස්සාවට එන්න කලින් කළේ නංගිලා මල්ලිලා බලා ගන්න එක. ගෙදර හැම වැඩක්ම පැවරුණේ මට. උයලා නොතිබ්බොත් අම්මා යකින්න වෙනවා. බාප්පයි අම්මයි අඳේට කුඹුරු කරනවා. ඒකෙන් තුනෙන් පංගුවක් අපිට ලැබෙනවා. සමහර දවස්වලට මාත් වෙලට යනවා. මාස ගණනකට ඒ වී ඇති. අම්මත් පිරිමියෙක් වගේ. ඕනෑම වැඩක් අම්මට කරන්න පුළුවන්. හේනක් කොටන්ඩ වුණත් පුළුවන් තනියෙම. මාත් අම්මගෙ උදව්වට ගියා. ලොකු නංගි තේරෙන වයසට එනකොට මගෙ වැඩේ නංගිට පැවරුණා. ලොකු මල්ලියාව බලාගත්තේ නංගියා.” ඇය කියවාගෙන යන්නී...“අයියා, එක මැල්ලුමකුයි බතුයි විතරක් කාලා තියනවද? රසාංගනා මා මුහුණ වෙත හැරෙමින් ඇසුවාය.“මං මේ මොනව කියනවද ඔයාට. මං විවෘතයි. ඒත් කියන්න කවුරුවත් හම්බවුණේ නෑනේ”“නෑ කමක් නෑ ඔහේ තනියෙම අඬ අඬා ඉන්නවට වඩා මට හැමදේම කියන එක හොඳයි”“මාළු කෑල්ලටත් ගෙදර සංඩු ඇතිවෙනවා. අම්මා ගෙදර ගානට මාළු කෑලි කපන්නේ. එකක් හරි මදිවුණොත් ගෙදර රංඩු. මල්ලියා එකක් හොරෙන් කාලා. කිසිම ඵලක් නැති චූටි චූටි දේවල් වලට අම්මයි තාත්තයි ඔහේ බැණගන්නවා. පස්සේ ඒවා රංඩුවක් තරමට දුරදිග යනවා. මගෙ අවාසනාවටයි මං නිවාඩුවකට ගෙදර ආවේ. මං මහ අවාසනාවන්ත කෙල්ලෙක් අයියේ’ හැම දේකටම වැරදිකාරි වෙන්නෙ මමයි. නංගිලා මල්ලිලා වැටුණත් වැරැද්ද මට. ඒ අය ඇඬුවත් වැරදි මම.එදා මට ජීවිතේ එපාම වුණා. අම්මයි, බාප්පයි ලොකු රංඩුවක් ගියා. අම්මට බාප්ප ගැහුවා. බේත් කරන්නත් වුණා. මට මගෙ තාත්තව හුඟාක් මතක් වුණා.“අනේ මටත් මගෙම කව්රුහරි සිටියානම්.”ඈ දිග සුසුමක් පිට කළාය. යළි පෙම්වතුන් දෙස බැලුවාය.“ඔයා වහ බීලා තියෙනවද?” ඇය මගෙන් අසයි.“ඇයි ඔයා බීලා තියෙනවද?“එදා බිව්වා. දෙන්නාගේ රංඩුව එන්න එන්නම වැඩිවූණා. මම මැද්දට පැන්නා නවත්වන්න. ඒත් දෙන්නම බැන්නෙ මට. කවදාවත් මං අම්මට අතක් උස්සලා නෑ. ඒත්...”රසාංගනා කඳුළු පිසිමින් කවුලුවෙන් පිටත බලා හිඳිමින්, සිහින් ඉකි බිඳුමක් නැඟුවාය.ඇය යළි මා වෙතට හැරුණාය.“ඔයාට දැන් මං ගැන හොඳට තේරෙනවා ඇති. අද වෙනකම් වෙච්ච හැමදේම කියන්නම්”“එදා මට හුඟාක් අමාරු වුණා. ඒක වෙලට ගහන්න ගෙනත් තිබුණ බෝතලයක්. මට මොනවා වුණාද මං දන්නෑ අයියෙ. ආපු තරහට බෝතලේම අරන් බීගෙන බීගෙන ගියා. මං දන්නෑ කොච්චර තිබුණද කියලා... ඒකෙන් අම්මගෙයි බාප්පගෙයි රංඩුව නැවතුණා. මාව ඉස්පිරිතාලෙට අරං ගිහින්... දවස් ගානක් හිටියා. ලේත් එක්ක වමනේ ගියා. කොණ්ඩෙත් ගියා. උගුර දැවිල්ල මතක් වෙද්දිත්... උහුලන්න බැරි ගඳ... එදා වෙන දෙයක් වුණාවෙ කියලා බිව්වේ... ඩොක්ටර් කිව්වා සියදිවි හානිකර ගැනීමට තැත්කිරීම බරපතළ වරදක් බව.... මං ඒවා දන්නෑ අයියේ. ජීවිතේ සතුටින් නම් මොකටද නේද දිවිනසා ගන්න යන්නේ.? මං ඉස්පිරිතාලෙදීම ඇහුවා.”“මං මගෙ අම්මගෙ දුව නෙවෙයිද... ඇයි මට තාත්තගෙ ආදරේ අහිමි කළේ. මම මොකක්ද අම්මෙ කළ පව. මේ ආත්මෙදි මං මහලොකු පවක් කරලා නෑ. අම්මට අත උස්සපු එක මට දරාගන්න බෑ. බාප්පට මං ගැහුවා...” අයියෙ මං කළේ වැරැද්දක්ද...?පැයක් පමණ ඇගෙ කතාව දිගටම කළාය. ඇසේ කඳුළු තිබුණද සුළඟට ඈ නෙත් පියවිණ.“නංගි ඔහොම සීට් එකට ඔළුව තියාන ටිකක් නිදාගන්න” ඇය මට අවනත වූවාය. රසාංගනා පිටුපසට බරවිණ. දෑස් පිස ගත්තාය.දෑස් පියවූ ඇයට මේ සියල්ල යළි මැවී පෙනෙන්නට ඇත. කඳුළත් සමඟ ඉපිද කඳුළත් සමඟ මැරෙන අතරවාරය තුළ දෑසකින් කොතෙක් කඳුළු ගලනු ඇත්ද? හද හඬා වැළපෙනු ඇද්ද? දුකම උරුම මිනිසාට මොහොතකට හෝ ඉන් ඈත්වීමට හැකිනම්. ඇත්තටම මොහාතකට දුකින් මිදිය හැක. නමුත් තව මිනිසෙකු මිනිසාගේ දුක ඇතිකිරීමට පාදක වේ නම්...රසාංගනා සුව නින්දේ පසුවෙයි. සීතල සුළං ඇඟ වැදේ.තොටිල්ලක් සේ පැද්දෙමින් දුම්රිය වේගයෙන් ගමන් ගනී. ඈ හිස ඉදිරියට නැවේ. යළි කෙළින් වේ. මගෙ උරතලයට සමීප වෙයි. යළි ඈත් වෙයි. ඇය හා තදින් තෙරීමට මා ඇයට සමීප වුණි. ඈ හිස මළානිකව මා උරතලයේ රැඳිණ. ඇයට හෝ මට හෝ එය ගැටලුවක් නොව්මුත්... ඉදිරියෙන් වූ පෙම්වතුන් යුවළ අප දෙස බලා සිටිති. ඔවුන් මඳ සිනහවක් පායි.වැහි බිඳු ඇද හැලෙනු මම නොදුටුවෙන් පෙම්වතා ඒවග මට ඉඟි කළේය. මම කවුලුවෙන් පිටත බැලුවෙමි. සිහින් වැස්සයි. රසාංගනා ඇඟට වැහි බිඳු වැටී ඇත. ඇයට එය නොදැනීමට නම් හේතුවක් නැත. තෙමී මුත් ලද අවස්ථාව ඇයට අගනේය. ඉන් මොහොතකට හෝ මිදීමට ඇය අවදි කළ යුතුව ඇත.ඈ දෑස් හැර අවට බැලුවාය.රසාංගනා ඇත්තටම ලොකු පාපකර්මයක් කර ඇත. ස්වභාවධර්මය පවා ඇගේ සුවය සතුටට බාධා කරන්නේය.පැය දෙකහමාරක් තුනක් ගතවන දුම්රිය ගමන මං යායුතු නැවතුම්පළට යාමට තව අඩ හෝරාවක් පමණ ගතවෙයි. ඇය යළි සුව නින්දට යොමු වන්නීය. මොහොතකින් ඈ හිස මා උරතලයට බර වේ.ප්‍රභා හා මා සරසවියේ සිට බසයෙන් ගිය අවස්ථාවන් කිහිපයක් මෙසේ හිටි අයුරු මතකයට නැඟෙයි. ඒ හැඟුම යටපත් කරන ප්‍රබල හැඟුමක් මා හිත පෙළයි. දැන් ප්‍රභා මවකි.මා නැවතිය යුතු දුම්රිය පළ ළඟාවූවත්, රසාංගනා නින්දේය. ඇය අවදි කිරීමට සිත නොදුනත් ඉන් ඉදිරියට මට යා නොහැක.“රෝස කැකුළියේ නුඹ කොතරම් සුන්දරද... නුඹ නෙලා ගැනුමට මගේ අත දිග මදි. අහිංසක ළබැඳියේ...” මට යා හැකි දුර මෙපමණය. නමුත් රසාංගනාට තව දුර යා යුතුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f1205216</link>
    <topic>පොඩ්ඩාට වමේ උණ හැදෙයි</topic>
    <author/>
    <content>පොඩ්ඩා වාමාංශික දේශපාලනයට යොමු වූයේ කෙසේ දැයි පොඩ්ඩාවත් දන්නේ නැත. පොඩ්ඩාගේ තාත්තා එක්සත් ජාතික පාක්ෂිකයෙකි. ඉන් එහා කිසිම පක්ෂයක් ඔහු නොදනී. කොමියුනිස්ට්කාරයන් පෙන්නන්නට බැරිය. තාත්තා යූ.ඇන්.පී නිසා පොඩ්ඩාගේ අම්මා ද යූ.ඇන්.පී ය.අක්කලා හතර දෙනාගෙන් දෙදෙනකු කෙළින්ම එක්සත් ජාතික පක්ෂයට හිතවත් ය. ඒ තාත්තාගේ බලපෑමෙන් දැයි පොඩ්ඩා ට මතක නැත. පවුලේ වැඩිමලා වන ලොකු හාමිනේ ගේ ඡන්දය ද අලියාට දමන්නේ හැඟීමකින් නොව මේ රටේ තවත් පක්ෂ තිබේ දැයි පැහැදිලි කර ගන්නට තරම් දැනුමක් පොඩ්ඩාටත් ඔහුගේ අයියාටත් නොතිබුණ නිසා ය. පවුලේ බාලයා පොඩ්ඩා ය. ඊළඟට පොඩ්ඩාගේ අයියා ලොකු මහත්තයා ය. ලොකු මහත්තයාට ඉහළින් උකුන් හාමිනේ ය. තුන් දෙනාම යූ.ඇන්.පී විරෝධී අය වෙති.1956 දී එක්සත් ජාතික පක්ෂය ආසන අටට බැස්සේ ය. පොඩ්ඩාගේ තාත්තා ඡන්දය දුන්නේ දොඩන්ගස්ලන්දට එක්සත් ජාතික පක්ෂයෙන් තරඟ කළ හිටපු අගමැති සර් ජෝන් කොතලාවලට ය. ඔහු දිනුවේ ය. අම්මා ඡන්දය දුන්නේ එක්සත් ජාතික පක්ෂයෙන් හක්මන ආසනයට ඉල්ලූ කර්නල් සී. ඒ. ධර්මපාලට ය. ඔහු ද දිනුවේ ය. තාත්තාට ආඩම්බර ය, අම්මාටත් එසේමය. එහෙත් තාත්තා දරුවන් සමඟ ආඩම්බරකම් කතා කරන්නට ආවේ නැත. පරාජය ගැන බොහෝ අය දුක්වෙද්දී අම්මා කළේ කට කොනකින් සිනාසීම පමණි.අම්මා තාත්තා එජාප ආධාරකරුවන් වෙද්දී පොඩ්ඩාට වාමාංශික අදහස් පහළ වූයේ ඇයි දැයි කියන්නට ඔහුවත් දන්නේ නැත. 1956 ජනතා ජයග්‍රහණය ගැන කතා කරද්දී පොඩ්ඩා එස්.එස්.සී පන්තියේ ය. ජාතික ඇඳුම ඇඳගත් බණ්ඩාරනායක, වාමාංශිකයන් සේ වේගවත් ලෙස කොල්වින්, ඇන්. ඇම්., ප්‍රේමලාල් කුමාරසිරි, පීටර් කේනමන්, වැනි අයට පොඩ්ඩා තුළ නොසිතන ලෙන්ගතු කමක් ඇති විය. ඒ නිසා දවසට ආ විටත් ඒ වාමාංශික දේශපාලන වැළඳී තිබුණි.දවස පුවත් පතේ වැඩි දෙනකු වාමාංශිකයන් ය. එහෙත් පාලක පක්ෂය ආණ්ඩුව හා දේශපාලනය තෝරා ගන්නේ තමන්ගේ බඩ ගැන සිතලා ය. දවස අයිති ගුණසේන පොත් සාප්පුවට ය. 1964 දී සභාග ආණ්ඩුව හදන විටත් පාලකයෝ තමන්ගේ ව්‍යාපාරය ගැන පමණක් සිතූහ. ලේක්හවුස් ආයතනය ද පොත් මුද්‍රණයට සම්බන්ධ ය.ඇන්. ඇම්ලා - පීටර් කේනමන්ලා, එස්. ඒ. වික්‍රමසිංහලා, සිරිමාවෝ සමඟ එක් වී සභාග ආණ්ඩු සදන්නට පැවැත් වූ ඓතිහාසික ගෝල්පේස් රැලිය වාර්තා කරන්නට ගියේ පොඩ්ඩා සහ ජැක්සන් ය. ජැක්සන් ද වාමාංශිකයන් සමඟ බැඳුණ පත්තරකාරයෙකි. එදා පෙළපාළියත් ගෝල්පේස් පිටියට ගැලූ ජන ගඟත් එක්සත් ජාතික පක්ෂයත් ධනපති පත්තියත් හෙල්ලුම් කැවී ය. මුදල් ඇමති ලෙස ආචාර්ය ඇන්. ඇම්. පෙරේරා සමඟි පෙරමුණට එක් වන්නේ මෙම ඓතිහාසික රැලියෙන් පසුව ය.කෙසේ හෝ එදා රැලිය වාර්තා කරන්නට පොඩ්ඩා රැගෙන ගියේ රතු පාට පෑනකි. එය කාගේවත් උපදෙස් පිට කළ එකක් නොවේ. වමේ උණ නිසා ය. මේ සමගිය දවස පාලකයන්ට මහා වින්නැහියක් වන බව පොඩ්ඩා දැන සිටියේ නැත.දවස පත්තරේ මුල් පිටුවේ ඩී. බී. ධනපාල කවි පෙළක් පළ කළේ ද සමගි පෙරමුණට එරෙහිව ය. ඔහු ඒ ස්ථාවරයට ආවේ එක් හේතුවක් නිසා ය. දිනක් පොඩ්ඩාත් ජැක්සනුත් කැඳවා ධනපාල මහතා කී කතාවක් පොඩ්ඩාට තවමත් මතක ය.“මට එක තැනක එක දිගට ඉන්න බැහැ කියල කවුරුත් කියනවා. ඒ නිසා ජැක්සන් මම තීන්දු කළා මෙතැනම ඉඳල පත්‍ර කලාවෙන් සමු ගන්න”ලංකාදීප – දින දින – දිවයින (පරණ), දවස පත්තරවල කර්තෘ වුණාට ධනපාල මහතාට සිංහල බැරි යයි කතාවක් පවතී. ඔහු ඉංගී‍්‍රසියෙන් ලියූ පොත් කීපයක් ඇත. එහෙත් කලින් සඳහන් කළ පරිදි ඓතිහාසික රැලියට එරෙහිව ධනපාල මහතා කවි කීපයක් ලීවේ ය. එය මුල් පිටුවේ පළ විය. එයින් එක් කවියක් තවමත් පොඩ්ඩා ට මතක ය.කෙසේ හෝ ධනපාල කවි ලියා නිකං ඉන්නේ නැත. දේශපාලනඥයෝ රටේ බලය ගන්නට ධනපාල මහතාගේ පිහිට පතති. ධනපාල මහතා කිසිම නායකයකු මුණ ගැසුනේ නැත. ඒත් දේශපාලනඥයෝ ධනපාල මහතා හමුවෙති. ආණ්ඩු පෙරළන්න ධනපාල මහතා විටින් විට උදව් කර තිබේ. වැඩිපුරම යූ. ඇන්. පී ආණ්ඩු ය. එහෙත් අවසාන වරට ධනපාල මහතා පෙරළුවේ සිරිමාවෝ බණ්ඩාරනායක මැතිණියගේ සභාග රජය යි. එයට අනෙකුත් පත්‍ර ආයතනවල සහාය හා මුදල් නොඅඩුව ලැබුණි. දවස ආයතනය සභාග ආණ්ඩුව පෙරළීමට මූලිකව ක්‍රියා කළේ පාසල් පොත් මුද්‍රණය රජයට පවරා ගැනීම වැලැක්වීමට ය.සම සමාජ පක්ෂයේ නායකයන් විශේෂයෙන් ආචාර්ය ඇන්. ඇම්. පෙරේරා පාසල් පොත් මුද්‍රණයෙන් සමාගම් ගසා කන බව ප්‍රසිද්ධියේ කියා සිටියේ ය. සත පනහට, රුපියලට දිය හැකි හෝඩි පොතින් අහිංසක දෙමාපියන් ගසා කන බව ඇන්. ඇම්. ප්‍රසිද්ධියේ කීය. ඒ නිසාම ශ්‍රී ලංකා ඉතිහාසයේ පත්තර කන්තෝරු තුනක් එකට එකතු විය. ආණ්ඩුව පෙරළීමේ කුමන්ත්‍රණය දියත් කළේ ය. එම කුමන්ත්‍රණය දියත් කරන්නට මුදල් ප්‍රමාණයක් ද විසි කළේ ය. කුමන්ත්‍රණයේ මොළය ඩී. බී. ධනපාල මහතාගේ ය.ආණ්ඩු පෙරළන මෙහෙයුම ලබන සතියේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f1205217</link>
    <topic>විජයග්‍රහණයේ අභිමානනීය තෙවැනි සැමරුම</topic>
    <author>ඡායරූප – ජනාධිපති මාධ්‍ය ඒකකය සහ සුලෝචන ගමගේ</author>
    <content>තිස් වසක ත්‍රස්තවාදය පරාජය කරමින් ලත් විජයග්‍රහණයේ තෙවැනි සැමරුම ජනාධිපති මහින්ද රාජපක්ෂ මහතාගේ ප්‍රධානත්වයෙන් ගාලුමුවදොර පිටියේදී පෙරේදා (19) පැවැත්විණ. නන්දිකඩාල් කළපුවේදී කොටි නායක ප්‍රභාකරන් ඇතුළු කොටි බළමුළු වනසා දමමින් විජයග්‍රහණය තහවුරු කරන ලද්දේ 2009 මැයි මස 19 වැනිදාය.එම දිනය සමරමින් සෑම වසරකම රාජ්‍ය උත්සවය පැවැත්වෙයි. ත්‍රිවිධ හමුදා සහ පොලිස් නිලධාරීන් ඇතුළු සෙබළුන්ගේ සහභාගීත්වයෙන් මෙවරත් අති උත්කර්ෂවත් අන්දමින් සැමරුම් උලෙළ පැවැත්විණ..ජාතියේ අභිමානයත්, වීරෝදාර රණවිරුවන්ගේ ප්‍රෞඪත්වයත් ලොවට කියා පෑ එම උත්සවයේ විශේෂ අවස්ථා කිහිපයකි මේ.ජනාධිපති මහින්ද රාජපක්ෂ මහතා විජයග්‍රහණයේ උත්තමාචාර පෙළපාලිය නරඹමින්ජනාධිපතිවරයා පෙළපාලිය නිරීක්ෂණය කරමින්මහා සංඝරත්නය ප්‍රමුඛ සර්වාගමික නායකයෝරැස්ව සිටි ජනතාවකතානායකතුමා, අගවිනිසුරුතුමිය පුමුඛ මැතිඇමැතිවරුතානාපතිවරුන් ප්‍රමුඛ විදෙස් නියෝජිතයෝසැඟවුණු වෙඩික්ක‍රුවෝගුවන් හමුදා සෙබළියෝනාවික හමුදා උත්තමාචාරවිශේෂ බළකා විරුවෝආබාධිත රණවිරුවෝවයි 12 යානාප්‍රභූ ප්‍රවාහන හෙලිකොප්ටර් යානය සහ බෙල් 212 හෙලිකොප්ටර් යානය පෙළපාලියට එක් වෙමින්නාවික හමුදාවේ කුඩා යාත්‍රා බලගණයවිශේෂ බළකායේ ප්‍රහාරක යතුරුපැදි ධාවකයෝයුද හමුදා සන්නද්ධ රථ පෙළකොමාන්ඩෝ සෙබළුන් ආචාරය දක්වමින්කොමාන්ඩෝ රෙජිමේන්තුවට සහාය වන සුනඛ පෙළ.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f1205218</link>
    <topic>රණවිරුවනට දිවි දුන් රට දැයේ නමින් හැම හදවතම පිදුණා මල් පොකුරු වෙමින්</topic>
    <author/>
    <content>රට වෙනුවෙන් දිවි දුන් රණවිරුවන් සැමරීමේ රණවිරු අනුස්මරණ උලෙළ ජනාධිපති මහින්ද රාජපක්ෂ මහතාගේ ප්‍රධානත්වයෙන් බත්තරමුල්ල රණවිරු ස්මාරකය අභියසදී පෙරේදා (19) පැවැත්විණ.මියගිය හා ආබාධිත රණවිරුවන්ගේ මාපියන් ඇතුළු ළඟම ඥාතීහූ රණවිරු ස්මාරකය අසලට රැස්ව දැය වෙනුවෙන් ජීවිත පූජා කළ රණවිරුවන් සිහි කර පුෂ්පෝපහාර දක්වා අනතුරුව පහන් දල්වා උපහාර පුද කළහ.දේශයේ නිදහස වෙනුවෙන් තිස් වසරකට අධික කාලයක් තිස්සේ දිවි පරදුවට තබා මවු බිම වෙනුවෙන් සටන් වැද සිය අවසන් සුසුම් වාතලයට එක් කළ වීරෝදාර රණවිරුවන් අනුස්මරණය කෙරුණු මේ මොහොත සැමගේ දෙනතට කඳුළු එක් කළ සංවේදී අවස්ථාවක් විය. එහිදි කැමරා ඇස ගැටුණු සුවිශේෂී අවස්ථා කිහිපයකි මේ.රණවිරු දරුවන් ස්මාරකය අසළ පහන් දැල්වීමට එක්වු අයුරුජනාධිපතිතුමා රණවිරු ස්මාරකයට පුෂ්පෝපහාර දක්වමින්...ජනාධිපතිතුමා රණවිරුවන්ගේ ඥාතීන්ට ආචාර කරමින්මියගිය රණවිරුවන්ගේ ඥාතී හිතමිත්‍රාදීහූජනාධිපතිතුමා රණවිරුවන්ගේ නෑදෑ හිතමිතුරන් සමඟ කතාබහක.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f1205219</link>
    <topic>රණබිමේ දී පෑ දස්කම් වෙනුවෙන් පරම වීර විභූෂණ පදක්කම්</topic>
    <author>ජායාරූප- සුලෝචන ගමගේ සහ ජනාධිපති මාධ්‍ය ඒකකය</author>
    <content>ස්වකීය ජීවිතයටද අත්මාරක්ෂාවටද එල්ල වන උපද්‍රව පිළිබඳ නොතකා සිය සගයන්ගේ ජීවිතාරක්ෂාව නොහොත් බළකායේ අරමුණු මුදුන්පත් කර ගැනීම සඳහා සක්‍රීය සේවා කාලය තුළ ස්වේච්ඡාවෙන්ම සතුරාට ‍මුහුණ දෙමින් මවුබිම වෙනුවෙන් ජීවිතය කැප කළ උදාර රණවිරුවන්ට පමණක් පිරිනැමෙන පරම වීර විභූෂණ පදක්කම ජනාධිපති මහින්ද රාජපක්ෂ මහතාගේ අතින් පෙරේදා පිරිනැමිණ.මෙවැනි ‍වීරෝදාර රණවිරුවන් පිරිසකට විජයග්‍රහණයේ සැමරුම් උලෙළකදී මෙසේ පරම වීර විභූෂණ පදක්කම් පිරිනැ‍මුණේ ඉතිහාසයේ ප්‍රථම වතාවටය. මවුබිම වෙනුවෙන් දිවි දුන් සිය ආදරණීය සැමියා, පුතණුවන්, සහෝදරයා වෙනුවෙන් ජනාධිපතිතුමාගේ අතින් පදක්කම් ලබා ගැනීමට පැමිණෙන රණවිරු ඥාතීන් කාගේත් නෙතට කඳුළු ගෙන එන දසුනක්ම විය.පරම වීර විභූෂණ පදක්කමට හිමිකම් කී එම රණවිරුවන් රණබිමේදී පෑ දස්කම් අසන්නන්ගේ සිත් එඩියෙන් පුරවාලන්නට සමත් විය.ලුතිනන් කර්නල් ජේ. ඒ. එල්. ජයසිංහ, මේජර් කේ. ඒ. ගමගේ, කපිතාන් යූ. ජී. ඒ. එස් සමරනායක, කපිතාන් එම්. ජී. එම්. කේ. අයි මේගවර්ණ, සැරයන් එච්. ජී. එස් බංඩාර, කෝප්‍රල් පී. එන්. සුරංග, කෝප්‍රල් ඩී. එම්. එස්. චන්ද්‍රසිරි බංඩාර, කෝප්‍රල් පී. එම්. එන්. පුෂ්පකුමාර, ‍ලාන්ස් කෝප්‍රල් කේ. චන්දන, ලාන්ස් කෝප්‍රල් . ඒ.එම් .අයි. එම්. පී අබේසිංහ, සාමාන්‍ය සෙබළ ඊ. ජි. ඩී. ආර් දයානන්ද, ආධුනික සෙබළ ආර්. එම්. ඩී. එම් රත්නායක, ආධුනික සෙබළ ඒ. එම්. බී. එච්‍. ජී අබේරත්න, ප්‍රධාන සුළු නිලධාරී කේ. ජී. ශාන්ත, විංග් කමාන්ඩර් ටී. ඩී. එස් සිවාපුල්ලේ රණවිරුවෝ මෙහිදී පරම වීර විභූෂණ පදක්කම් ලැබූහ.ජනාධිපතිතුමාගේ පරම වීර විභූෂණ පදක්කම් පිරිනමයි.පරම වීර විභූෂණ පදක්කම්ලාභී රණවරුවන්ගේ නෑදෑයෝ  .</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>21</day>
    </date>
    <link>http://www.dinamina.lk/2012/05/21/_art.asp?fn=f12052110</link>
    <topic>මහින්ද චින්තනයෙන් ඇගයෙන සංස්කෘතික විවිධත්වය</topic>
    <author/>
    <content>ලෝක සංස්කෘතික විවිධත්ව දිනය අදයි.මේ ලිපිය ඒ නිමිත්තෙනි.;ජන සමාජයක හැඩගැස්ම හා ඊට ආවේණිකව පැවත එන සිරිත් විරිත්, ගතිගුණ, සිතුම් පැතුම්, ඇදහිලි විශ්වාස ආදිය එම ජන සමාජයේ සංස්කෘතියයි. ජන සමාජයක යහපැවැත්ම හා දියුණුව උදෙසා සංස්කෘතිය ඉවහල් වන බවත්, ඉවහල් කර ගත යුතු බවත්, ලෝකවාසීන්ගේ පොදු පිළිගැනීමයි. මේ අනුව මිනිසා කතා කරන භාෂා, අදහස ආගම්, සියලුම කලාවන්, චාරිත්‍ර වාරිත්‍ර ආදිය ඔහු ජීවත්වන වටපිටාවේ නිර්මාණශීලී හා දිවි පැවැත්මට හිතකර සාධක ආදිය සංස්කෘතියකට විෂය වෙයි.මිනිසාගේ සමාරම්භය කවදා ඇති වීද එදා පටන් ඔහු සිය සංස්කෘතිය නිර්මාණය කළේය. ලෝකයේ ඉපැරණි ඉතිහාසගත තොරතුරු පවත්නා ග්‍රිසිය, මිසරය, බැබිලෝනියාව ආදී රටවල දියුණු සංස්කෘතීන් පැවති බවට සාධක එමටය. එමෙන්ම මෑතදී හෙළිදරව් කරගත් පුරාවිද්‍යාත්මක සාක්‍ෂි අනුව ශ්‍රී ලංකාවේ ද ක්‍රි. පූ. 3900 ටත් පෙර දියුණු ජන සමාජයක් පැවති බව තහවුරු වී තිබේ. මේ අනුව සාභිමානී ඉතිහාසයක් හිමි අපි දේශීයවත්, ජාත්‍යන්තරවත් මිනිස් වර්ගයාගේ යහපැවැත්ම සඳහා දියුණුව සඳහා ඒ ඒ සංස්කෘතීන් හි යහපත් අංග පවත්වා ගත යුතු වෙමු. ඇගයිය යුතු වෙමු. ඒ සඳහා ඵලදායී පියවර අනුගමනය කළ යුතු වෙමු.ජනාධිපතිතුමා 2005 වසරේ ඉදිරිපත් කළ “මහින්ද චින්තන” ප්‍රතිපත්ති ප්‍රකාශයේ මෙසේ සඳහන් කර ඇත. “කලාකෙත අස්වැද්දීම”“කලාකෙත අස්වැද්දීම කලා සංස්කෘතික පෝෂණයඅපගේ ඉපැරණි කලා හා සංස්කෘතික උරුමයන් ආරක්‍ෂා කර ගැනීම, විශ්වකලා සංස්කෘතික උරුමයන්හි ප්‍රබුද්ධ අංගයන් දේශීය ජනතාවට හඳුන්වා දීම, පුරවැසියාගේ ජීවිතය උසස් මානසික හා අධ්‍යාත්මික ගුණවගාවන්ගෙන් පෝෂණය කිරීම, ප්‍රඥාසම්පන්න විචාරශීලී ප්‍රබුද්ධ හා ඉදිරිගාමී ජනසමාජයක් බිහිකිරීම යන අරමුණු පෙරදැරි කරගනිමින් උසස් සංස්කෘතික ජීවිතයක් පුරවැසියාට ලබාදීමට ඉවහල් වන ජාතික සංස්කෘතික ප්‍රතිපත්තියක් හඳුන්වා දෙමි.”මහින්ද චින්තනජාතික සංස්කෘතික ප්‍රතිපත්තියඉහත සඳහන් වන විශිෂ්ට ප්‍රකාශය සංස්කෘතික හා කලා කටයුතු අමාත්‍යාංශය රජයේ හා ජන සමාජයේ සහායත්, ජාත්‍යන්තර සහායත් ලැබ ගනිමින් දැන් ක්‍රියාත්මක කරමින් සිටිමු. ජාතික සංස්කෘතික ප්‍රතිපත්තිය 2007 වසරේදී රජයේ අනුමැතිය ඇතිව ප්‍රකාශයට පත් කළෙමු. එහි එන ක්‍රියාමාර්ග දැන් අපි ක්‍රියාවට නඟමින් සිටිමු.ලෝක සංස්කෘතික විවිධත්ව දිනය ප්‍රකාශයට පත්කිරීම2001 වසරේ එක්සත් ජාතීන්ගේ සංවිධානය ලෝක සංස්කෘතික විවිධත්වය පිළිබඳ විශ්ව ප්‍රකාශනයක් ප්‍රකාශයට පත් කළේය. එහි මූලික අරමුණ වූයේ සංවර්ධනය සඳහා සංස්කෘතීන් හි ඇති විවිධත්වය හඳුනා ගැනීම හා උපයෝගී කර ගැනීමයි. මේ අනුව විවිධ ජාතීන් වඩාත් හොඳින් සාමුහිකව, සමඟිව ජීවත් වෙමින් මිනිසාගේ පරම අරමුණ හා යුතුකම වන ජන සමාජය දියුණු කිරීම, සමාජ යහපැවැත්ම හිතකර හා තිරසාර කිරීම සඳහා කටයුතු කිරීම යන අරමුණ පෙරදැරිව 2002 වසරේදී සෑම වර්ෂයක ම මැයි මස 21 වෙනිදා ලෝක සංස්කෘතික දිනය ද එක්සත් ජාතීන්ගේ සංවිධානය විසින් ප්‍රකාශයට පත් කරන ලදී.ලෝකයේ සෑම රටක් ම පාහේ මැයි 21 වනදා ලෝක සංස්කෘතික දිනය සමරමින් ඉහත අරමුණු සාක්ෂාත් කිරීමේ වැඩසටහන් ක්‍රියාත්මක කරති. මෙහිදී අප රට සම්බන්ධයෙන් බලන කල්හි අන්‍ය බොහෝ රටවල මෙන්ම භාෂාවන්, ආගම්, කලාවන් ආදී සංස්කෘතීන් හි විවිධත්වයක් ඇත. සිංහල, දෙමළ, මුස්ලිම් ආදී ජාතීන් වශයෙන් ද භාෂා හා ආගම් වශයෙන් ද සංස්කෘතික විවිධත්වයෙන් ද බහුවිධ වන රටකි. අප රට, අපේ ආගම්වලින් පෙරදා සිට හික්මවනු ලැබූ ශ්‍රී ලාංකික අපි වසර තුන්දහසක පමණ සිට සමඟිව, සහයෝගයෙන් ජීවත් වෙමින් අද පවත්නා දියුණු මට්ටමට මේ රට පවත්වා ගෙනැවිත් ඇත්තෙමු. දුරාතීතයේ පටන් ලෝක ප්‍රජාව සමඟ මිත්‍ර සබඳකම් පවත්වගෙන ඇත්තෙමු. අප රට හරහා ගමන් කළ “සේද මාවත” නම් වූ පැරණි වෙළෙඳ නැව් මාර්ගයේ ඉතිහාසය වසර 2600 කටත් අධික යයි ප්‍රකාශ වේ. විටින් විට පැන නැඟි අසමඟිතා වුවද ඥානාන්විතව ක්‍රියා කිරීමෙන් ජයගෙන සමස්ත ප්‍රජාව සමඟිව දැන් මෙරට ජීවත්වනු දැකීම අපගේ සතුටයි.සමාජයේ යහ පැවැත්මවිශේෂයෙන් මෙහිදී අප රට සම්බන්ධයෙන් බලන කළ බෞද්ධ, හින්දු හා මුස්ලිම් ආදී විවිධ ආගම් ද, භාෂාවන් ද ඒ ඒ ජාතීන් විසින් භාවිත කෙරේ. ඒ ඒ සංස්කෘතීන් අනුගමනය කෙරේ. කලාවන් හැඩගැස්වේ. නිර්මාණය කෙරේ. පවත්වා ගනිමින් දියුණු කෙරේ. සමාජයේ යහපැවැත්මට හිතකර ලෙස මේවා පවත්වාගෙන යාමට රජය අනුමැතිය හා අතහිත දේ. දිරිගැන්වේ. අගය කෙරේ. මේ අනුව වඩාත් හොඳ ශ්‍රී ලංකාවක් නිර්මාණය කිරීමේ වැඩසටහනක දැන් සිටිමු. ජනාධිපතිතුමා ප්‍රකාශයට පත් කළ “මහින්ද චින්තන ඉදිරි දැක්ම” ප්‍රතිපත්ති ප්‍රකාශය ද ඉහත අරමුණු හා වැඩසටහන් තව තවත් ;ව්ගවත් කර ඇත. ඒ අනුව ප්‍රධාන වශයෙන් සිංහල, දෙමළ හා ඉංගී‍්‍රසි යන භාෂාවන්හි දියුණුව හා සැමට භාවිතයට දිරිගැන්වීම, එමඟින් ජාතීන් අතර සම්බන්ධතාවය තහවුරු කිරීම, සමඟිය සාක්ෂාත් කිරීම, දැන් ක්‍රියාත්මක වේ. සියලු ජාතීන් එකිනෙකාට ගරු කිරීම, ඔවුන්ගේ සංස්කෘතීන්ට උදව් කිරීම දැන් පැහැදිලිව පෙනේ. අතිගරු ජනාධිපතිතුමා හා මැති ඇමැතිවරු සියලුම ජාතික, ආගමික, සංස්කෘතික උත්සවවලට සහභාගි වෙති.පසුගිය අලුත් අවුරුදු උත්සවය, වෙසක් උත්සවය ආදී විවිධ ජාතීන් හි හා ආගමික උත්සවවලට භේදයකින් තොරව එකිනෙකා සහාය දුන්හ. ආසන්නතම උදාහරණය වෙසක් සැරසිලිය. කොළඹ නගරයේ වෙසක් සැරසිලිවලට සියලුම ජාතීන් සම්බන්ධ වූ බව අපි දිටිමු. ප්‍රධාන භාෂා තුනෙන්ම එකම විට සමාජය අමතයි. විවිධ සංස්කෘතික හා කලා අංග එකම වේදිකාවේ රඟ දැක්වෙති. ඒවා අගයති. අප අමාත්‍යාංශය ද මෙම ප්‍රතිපත්ති අනුව යමින් ගරු ටී. බී. ඒකනායක මැතිතුමාගේ උපදෙස් අනුව මෙරට සංස්කෘතික විවිධත්වය ඇගයීමේ හා පිළිගැනීමේ විශේෂ හා වැදගත් ක්‍රියාමාර්ගවලට දැන් වඩාත් ඇප කැපව අවතීර්ණ වී සිටිමු. මේ අනුව මේ මස 21 වනදාට යෙදෙන 2012 වසරේ ලෝක සංස්කෘතික විවිධත්ව දිනය මේ මස 22 වනදා සවස 2.00 ට මරදාන ටවර් රඟහලේ දී සංස්කෘතික හා කලා කටයුතු පිළිබඳ අමාත්‍ය ගරු ටී. බී. ඒකනායක මැතිතුමාගේ ප්‍රධානත්වයෙන් සිංහල, දෙමළ, මුස්ලිම්, මැලේ, බර්ගර් ආදී විවිධ ජාතීන්ගේ නියෝජනයෙන් උත්සවශ්‍රීයෙන් පැවැත්වීමට අපි කටයුතු කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=n1205221</link>
    <topic>ශ්‍රී ලංකාවේ සංවර්ධනයට කටාර් රාජ්‍යයෙන් කො‍න්දේසි විරහිත සහයෝගය</topic>
    <author/>
    <content>ශ්‍රීලංකාවේ වේගවත් සංවර්ධනය වෙනුවෙන් ගිවිසුම් හෝ කොන්දේසි විරහිතව අවශ්‍ය ඕනෑම සහයෝගයක් ලබාදීමට කටාර් රාජ්‍ය ප්‍රතිඥා දෙයි.මේ දිනවල කටාර් රාජ්‍යයේ නිල සංචාරයක නිරත ජනාධිපති මහින්ද රාජපක්ෂ මහතා පෙරේදා (20) මුණගැසුණු අවස්ථාවේදී එරට එමීර් ෂෙයික් හමාඩ් බින් කලීෆා අල්තානි, අගමැති හමාඩ් බින් ජාසිම් බින් ජබාර් අල්තානි මහත්වරු මෙසේ ප්‍රතිඥා දුන්හ.ශ්‍රී ලංකාවේ සංවර්ධනය සම්බන්ධයෙන් කටාර් රාජ්‍යය මෙතෙක් ලබා දී ඇති සහයෝගය සම්බන්ධයෙන් සතුටු විය නොහැකි බව පැවසූ එමීර්වරයා ඉදිරියේදී ඕනෑම සහයෝගයක් ලබා දීමට සූදානම් බව අවධාරණය කළේය.ත්‍රස්තවාදය පරාජය කළ ශ්‍රී ලංකාව කලාපයේ ඉහළ ස්ථානයකට පැමිණීමට හේතුව වන්නේ දක්ෂ නායකත්වය බව හෙතෙම පෙන්වා දුන්නේය.ශ්‍රී ලංකා ජනාධිපතිවරයාගේ කටාර් සංචාරය සිය රටට විශාල ගෞරවයක් බවත් ඒ වෙනුවෙන් තමා අත්‍යවශ්‍ය විදේශ සංචාරයක් පවා අවලංගු කර රටේ රැඳී සිටි බවත් එමීර්වරයා පැවසීය.තමා ශ්‍රී ලංකාවේ කළ සංචාරයේදී ලැබුණු ගෞරවාන්විතභාවයට ස්තුතිය පළ කළ කටාර් අගමැතිවරයා දෙරට අතර ඇති කර ගත් ශක්තිමත් මිතුදම ඉදිරියට පවත්වාගෙන යා යුතු බව කීවේය.ජිනීවාහි මානව හිමිකම් කවුන්සිලයේදී කටාර් රාජ්‍ය ලබා දුන් සහයෝගයට ජනාධිපති මහින්ද රාජපක්ෂ මහතා තමාගේත් සියලු ශ්‍රී ලාංකිකයන්ගේත් ප්‍රණාමය කටාර් නායකයන් වෙත පළ කළේය. ඇමැතිවරුන් වන මහාචාර්ය ජී. එල්. පීරිස්, ඒ. එච්. එම්. ෆවුසි, රිෂාඩ් බදියුදීන්, ෆයිසර් මුස්තාෆා පාර්ලිමේන්තු මන්ත්‍රී ඒ. එච්. එම්. අස්වර්, ජනාධිපති ලේකම් ලලිත් වීරතුංග, කටාර්හි ශ්‍රී ලංකා තානාපති ජයන්ත පලිපාන මහත්වරු මේ අවස්ථාවට එක් වූහ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=n1205222</link>
    <topic>ක්ෂේත්‍ර රාජකාරි නොකරන නිලධාරීන්ටත්ප්‍රවාහන හා ඉන්ධන දීමනා</topic>
    <author>විජයානි එදිරිසිංහ</author>
    <content>ක්ෂේත්‍ර රාජකාරියේ නොයෙදෙන රජයේ විධායක නිලධාරීන් දහස් ගණනක් ප්‍රවාහන සහ ඉන්ධන දීමනාව ලබා ගැනීම නිසා රජයට අති විශාල මුදල් සම්භාරයක් වියදම් කිරීමට සිදුවී ඇති බව රජයේ විගණන අංශ පෙන්වා දෙයි.රජයේ විධායක නිලධාරීන්ගේ වැටුපට ප්‍රවාහන දීමනා වශයෙන් රුපියල් තිස් දහසක් සහ ඉන්ධන දීමනා ලෙස දහ අට දහසක් වශයෙන් රුපියල් හතළිස් අටදහසක් එකතු වෙයි.ඒ අනුව වසරකට එක් නිලධාරියකුට රුපියල් පන් ලක්‍ෂ හැත්තෑදහසක් ගෙවනු ලබයි. රාජ්‍ය ආයතනවල මෙම දීමනාව ලබන නිලධාරීන් විසිදහසක් පමණ සිටිති.ඒ අතරින් වැඩි පිරිසක් ක්ෂේත්‍ර රාජකාරියේ නොයෙදෙන අය බවද හඳුනාගෙන තිබේ. ඇතැම් පිරිස් දිනපතා නිවසේ සිට රාජකාරියට යාමට ඒමට පමණක් සීමා වූ අය වෙති. නිල නිවාසයේ සිට රාජකාරි ස්ථානයට පයින් ඇවිදගෙන යන නිලධාරීන් ද ප්‍රවාහන සහ ඉන්ධන දීමනාවට හිමිකම් කියති. එම දීමනාව ලබන ඇතැම් නිලධාරීන්  ආයතනය සතු නිල වාහන, තීරු බදු රහිත වාහන ලබා ගැනීමේ බලපත්‍ර පමණක් නොව ආයතනය හෝ දෙපාර්තමේන්තුව සතු සංචිත වාහන ද ලබා ගන්නා බව හෙළි වී තිබේ.එම ආයතන සහ දෙපාර්තමේන්තුවල සංචිත වාහන පදවන රියැදුරන්ගේ සංගමය පවසන්නේ බොහෝ නිලධාරීන්ට ලබා දී ඇති නිල වාහනයේ කාර්මික දෝෂයක් බව පවසා සති අන්තයේදී සංචිතයෙන් සුඛෝපභෝගී වෑන් රථ ලබාගෙන නෑ හිතමිතුරන් සමඟ විනෝද ගමන්වල යෙදෙන බවයි. (1999/6) චක්‍රලේඛයෙන් රජයේ විධායක නිලධාරීන් සඳහා ඉන්ධන සහ ප්‍රවාහන දීමනාව ලබා දිය යුතු බව සඳහන් වෙයි. එහෙත් එම දීීමනාව ලැබිය යුතු නිලධාරීන්ට පැවරී ඇති රාජකාරි මට්ටම් සහ දුර ප්‍රමාණය එම චක්‍රලේඛයේ සඳහන් කර නොමැතමේ නිසා 99/6 චක්‍රලේඛයේ සියලු අඩුපාඩු සංශෝධනය කර මෙම නිශ්ඵල වියදම් නවත්වා ගැනීමෙන් රජයට විශාල ආදායමක් ඉතිරි කර ගත හැකි බව ද විගණන අංශ පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=n1205223</link>
    <topic>අපොස සා.පෙළ හා උ. පෙළ සිසුන්ටඅත්වැලක් වන පොත් පෙළක්</topic>
    <author>සුභාෂිනී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ සහ උසස් පෙළ විභාග සඳහා පෙනී සිටින සිසුන්ට අත්වැලක් සපයමින් පොත් පෙළක් අධ්‍යාපන අමාත්‍යාංශය ප්‍රකාශයට පත් කොට ති‍බේ.විෂය ධාරාව , බහුවරණ ප්‍රශ්න පත්‍ර, විභාග ආදර්ශ ප්‍රශ්න පත්‍ර, පෙළ පොත් වලට සමගාමීව කියවීම් පොත් මුද්‍රණය කර එම පොත් අධ්‍යාපන ග්‍රන්ථ ප්‍රකාශන අළෙවි මධ්‍යස්ථාන ඇතුළු පොත් අලෙවි සල් වලට බෙදා හැර තිබේ.සියලු විෂයයන් ගුණාත්මක තත්ත්වයෙන් තබාගනිමින් විභාග ප්‍රතිඵල සාධන මට්ටමකට ගෙන ඒම මෙහි අරමුණ වන බව අධ්‍යාපන අමාත්‍ය බන්දුල ගුනවර්ධන මහතා ඊයේ (21) අධ්‍යාපන අමාත්‍යාංශයේ පැවති මාධ්‍ය හමුවකදී ප්‍රකාශ කළේය.විද්‍යාව, ගණිතය, ඉංග්‍රීසි ඇතුළු සමස්ථ ප්‍රතිඵල සමත්වීමේ ප්‍රතිශතය සියයට අසූව දක්වා ගෙන ඒම සඳහා මෙම ක්‍රියාමාර්ග ගන්නා බවද අමාත්‍යවරයා ප්‍රකාශ කළේය.විභාග ප්‍රතිඵල ඉහළ නැංවීම සඳහා අධ්‍යාපන අමාත්‍යංශය මේ වන විට විශාල වැඩ කොටසක් සිදු කළ බව කී අමාත්‍යවරයා 1994 ගණිතය සමත් වීමේ ප්‍රතිශතය සියයට 32ක්ද විද්‍යාව සමත්වීමේ ප්‍රතිශතය සියයට 31ක්ද වන බවත් 2011දී ගණිතය සමත්විමේ ප්‍රතිශතය සියයට 55 දක්වාත් විද්‍යාව සමත්වීම් ප්‍රතිශතය සියයට 62 දක්වාත් ඉහළ නැංවීමට හැකි වී ඇති බවත් පෙන්වා දුන්නේය.අධ්‍යාපන දෙපාර්තමේන්තුව, ඡාතික අධ්‍යාපන ආයතනය, ග්‍රන්ථ ප්‍රකාශන දෙපාර්තමේන්තුව එක්ව මෙම පොත් මුද්‍රණය කරන අතර සාධාරණ මිල ගණන් යටතේ පොත් ‍බෙදාහැරීම සිදු කෙරේ.අධ්‍යාපන ‍‍දෙපාර්තමේන්තුව වෙ‍ළෙඳ ආයතනයක් නොවන බවටත් විවිධ වෘත්තිය සමිති චෝදනා කළ බව කී අමාත්‍යවරයා එම ප්‍රකාශ මායිම් නොකළ බවත් ඈත පළාත් වල දරු දැරියන් වෙනුවෙන් මෙමපොත් මුද්‍රණය කළ බවත් ප්‍රකාශ කළ අතර මේ වන විටත් පොත් 60000ක් 100000ක් අතර ප්‍රමාණයක් අලෙවි වී ඇති බවත් කීය.සාමාන්‍ය පෙළ බහුවරන ප්‍රශ්න පත්‍ර 2011 රුපියල්130, විද්‍යාව විෂය ධාරව ප්‍රශ්න හා පිළිතුරු 180,වාණිජ ප්‍රශ්න හා පිළිතුරු රුපියල් 150, උසස් පෙළ විෂය ධාරාව රුපියල් 235ක් වැනි සාධාරණ මුදලක‍ට සිසුන්ට ලබාදීමටද පියවර ගෙන ඇත.මෙයට අමතරව ගුරු අත්පොත් ඇති තරම් වෙළෙඳ පොළට නිකුත් කර ඇති බව කී ඇමැතිවරයා මෙ මඟින් විෂය නිර්දේෂය පිළිබඳ දැනුමක් දරුවන්ට මෙන්ම දෙමාපියන්ටද ලැබෙන බවද කීය.මෙම අවස්ථාවට අධ්‍යාපන අධීක්ෂණ මන්ත්‍රී මොහාන් ලාල් ග්‍රේරු, අමාත්‍යංශයේ ලේකම් එච් එම් ගුනසේකර, ග්‍රන්ථ ප්‍රකාශන කොමසාරිස් තිස්ස හේවාවිතාරන යන මහත්වරුන් එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=n1205224</link>
    <topic>ජාත්‍යන්තරමූල්‍ය අරමුදලෙන් ඩොලර් ලක්ෂ 4250ක්</topic>
    <author>ජයසිරි මුණසිංහ</author>
    <content>රුපියල” ශක්තිමත් කිරීමේ අරමුණින් ජාත්‍යන්තර මුල්‍ය අරමුදල එක්සත් ජනපද ඩොලර් මිලියන 425ක මුදලක් මෙරටට ලබා දීමට තීරණය කොට ඇත.රටට ඇදෙන ඩොලර් ප්‍රමාණයට වඩා, රටෙන් පිටට ඇදෙන ඩොලර් ප්‍රමාණය වැඩිවීමෙන් ඇති වූ වෙළෙඳ හිඟය සමනය කිරීමට මේ මුදල යොදා ගනු ඇත.ජාත්‍යන්තර මුල්‍ය අරමුදල වෙළෙඳ හිඟය මත රටේ ඇතිවන පීඩනයන් සමනය කිරීමට සමීපස්ත ණය වාරික හයක් ලබා දී තිබේ. ඔවුන්ගෙන් තවත් ණය වාරිකයක් ලබන ජූලි මාසයේදී ලබා ගැනීමට රජය සූදානම් වේ.ඒ අනුව මේ සඳහා වන සාකච්ඡා වටයක් ලබන මස දී ශ්‍රී ලංකා මහ බැංකුව සහ ජාත්‍යන්තර මුල්‍ය අරමුදලේ විධායක කමිටු සාමාජික නියෝජිතයින් අතර පැවැත්වීමට නියමිත බව මහ බැංකු අධිපති අජිත් නිවාඩ් කබ්රාල් මහතා “දිනමිණ” ට ප්‍රකාශ කෙළේ ය.ජාත්‍යන්තර මුල්‍ය අරමුදල ඩොලර් මිලියන 425 ක ණය වාරිකයක් ලබාදීමට තීරණය කිරීමත් සමඟ විදේශ ආයෝජකයින්ගේ විශ්වාසය තවදුරටත් තහවුරු වී ඇතැයි ද අධිපතිවරයා සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=n1205225</link>
    <topic>මහනුවර ඖෂධ සලකගබඩාව වැසිකිළියේ</topic>
    <author>සිතාරා සේනානි</author>
    <content>වැසිකිළියක ඖෂධ ගබඩාවක් පවත්වා ගෙන ගිය පෞද්ගලික ඔසුසලක් වටලා රුපියල් ලක්ෂ පහක් පමණ වටිනා ඖෂධ රාජසන්තක කිරීමට ජාතික ඖෂධ හා විලවුන් උපකරණ අධිකාරිය පියවර ගෙන තිබේ.මහජන සෞඛ්‍යයට හානිදායක වන අයුරින් ඖෂධ ගබඩා කිරීම හේතුවෙන් මේ ඖෂධ තොගය මෙලෙස රාජසන්තක කැර තිබේ. මේ අන්දමින්ම පවත්වාගෙන ගිය තවත් ඔසුසලකට එරෙහිව නඩු පැවරීමටද මෙහිදී තීරණය විය.මහනුවර නගර සීමාවේ පෞද්ගලික ඔසුසල්වලින් බහුතරයක තත්ත්වය බෙහෙවින් අසතුටුදායක බවට ඖෂධ අධිකාරිය වෙත ලැබී තිබූ මහජන පැමිණිලි 20ක් හේතුවෙන් එම අධිකාරිය මහනුවර නගර සීමාවේ පිහිටි ඔසුසල් පෙරේදා (20) සහ 19වැනිදා යන දෙදින පරීක්ෂාවට ලක් කෙළේය. ජාතික ඖෂධ හා විලවුන් උපකරණ අධිකාරියේ අධ්‍යක්ෂ වෛද්‍ය හේමන්ත බෙනරගම, රසායනාගාර සේවා පිළිබඳ නියෝජ්‍ය අධ්‍යක්ෂ ජනරාල් වෛද්‍ය ගාමිණී සමරසිංහ මහත්වරු සහ ආහාර හා ඖෂධ පරීක්ෂකවරු කිහිපදෙනෙක් මේ වැටලීම්වලට සම්බන්ධ වූහ.මහනුවර නගර සීමාවේ පවත්වා ගෙන යන පෞද්ගලික ඔසුසල්වලින් බහුතරයක් ආහාර හා ඖෂධ පනත උල්ලංඝණය කරමින් පවත්වා ගෙන යන බව මේ වැටලීම්වලදී තහවුරුවී තිබේ.ඔසුසල් වායු සමනය කර නොතිබීම, වෛද්‍ය නිර්දේශ නැතිව ඖෂධ අලෙවි කිරීම, කොරෙක්ස් නමැති ඖෂධය අලෙවි කිරීම සඳහා වන ලේඛන පවත්වා ගෙන නොයාම, ඔසුසල ඇතුළත උෂ්ණත්වය සෙල්සියස් අංශක 25 ඉක්මවා තිබීම, ආහාර ද්‍රව්‍ය හා ඖෂධ එකම ශීතකරණයක ගබඩා කිරීම, පුහුණු ඖෂධවේදියකුගේ සේවය ලබා නොගැනීම වැනි වැරැදි රාශියක් මේ ඔසුසල් හිමියන් සිදුකැර ගෙන යන බව මේ වැටලීම්වලදී හෙළිදරව්වී තිබේ. ඉදිරි කාලසීමාවේ මෙවැනි ඔසුසල්වලට එරෙහිව දැඩිව නීතිය ක්‍රියාත්මක කරන බව වෛද්‍ය හේමන්ත බෙනරගම මහතා පවසයි.ජාතික ඖෂධ හා විලවුන් උපකරණ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා එහිදී මෙසේ පවසා ඇත.'මේ වගේ වැඩසටහන්වලට එන අයට කන්න බොන්න දීලා උගන්වන්නේ ලංකාවේ විතරයි. වෙන රටවල ඉගෙන ගන්න සල්ලි ගෙවන්න ඕනෑ. අපි මේ වැඩපිළිවෙළ කරන්නේ ගෙදර ඉන්න බැරි නිසාවත් ලෝක සෞඛ්‍ය සංවිධානයෙන් සල්ලි ලැබෙන නිසාවත් නොවෙයි. අපි ඊයේ පෙරේදා ඔසුසල් කීපයක් පරීක්ෂා කළා.සමහර තැන්වල අපේ නිලධාරීන් ඔසුසල් සෝදිසි කිරීම්වලට එනවා. නිලධාරියා දොරටුව ළඟට එනකොට රාජකාරි බෑග් එකේ සිප්එක බාගයක් ඇරිලා.ඒ බඩුවක් දාගන්න පුළුවන් විදිහට. රාක්කයේ තිබෙන සස්ටජන් ටින් දිහා බලලා ළමයා ලෙඩවෙලා කියනවා. එතකොට රුපියල් පන්දහසක කවරයක් එක්ක සස්ටජන් ටින් එකක් බෑග් එකට වැටෙනවා. ඊට පස්සේ සෝදිසි කිරීම් ඉවරයි. අපි ආවාම කියන්නේ අපේ ඒරියා එක මරු කියලයි. ඇවිත් බැලුවාම තමයි අපිටත් මරු පේන්නේ. ඊයේ අපි ෆාමසි කිහිපයක් බැලුවා. ඒවා හරියට ඌරු කොටු වගේ කුණු ගොඩවල් ටිකක්. ෆාමසියක් හරියට දේවාලයක් වගේ වෙන්න ඕනෑ. නමුත් මහනුවර ෆාමසි හරියට අරක්කු විකුණන තැබෑරුම් වගේ. අපි වායු සමනය කරන්න කීවාම සතියකින් කරනවා කියනවා. ඒත් කවදාවත් කරන්නේ නෑ. අන්තිමේදී මේවත් යන්නේ අහිංසක රෝගීන්ගේ පිටින්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=n1205226</link>
    <topic>ජාතික ඉතිරි කිරීමේ බැංකුවේ සභාපති ඉල්ලා අස්වෙයි</topic>
    <author>ජයසිරි මුණසිංහ</author>
    <content>ජාතික ඉතිරිකිරීමේ බැංකුවේ සභාපති ධුරයෙන් ඉල්ලා අස්වීමේ ලිපිය තමා ඊයේ (21) ජනාධිපතිතුමාටත්, මුදල් අමාත්‍යාංශ ලේකම්තුමාටත් යොමු කළ බව ප්‍රදීප් කාරියවසම් මහතා “දිනමිණ” ට ප්‍රකාශ කෙළේය.සභාපති ධුරයෙන් ඉල්ලා අස්වීමට බලපෑ හේතුව පිළිබඳ දීර්ඝ කරුණු දැක්වීමක් ජනාධිපතිතුමාටත්, මුදල් අමාත්‍යාංශ ලේකම්වරයාටත් යොමු කළ ලිපියේ දක්වා ඇතැයි ද, නුදුරේදීම ඒ පිළිබඳ මාධ්‍ය දැනුවත් කිරීමට තමා බලාපොරොත්තු වන්නේ යැයි ද කාරියවසම් මහතා වැඩිදුරටත් කීය.වසර 2010 මැයි මස 14 වැනිදා ජාතික ඉතිරිකිරීමේ බැංකුවේ 12 වැනි සභාපතිවරයා ලෙස වැඩ භාරගත් ප්‍රදීප් කාරියවසම් මහතා, ඊට ප්‍රථම ශ්‍රී ලංකා රක්ෂණ සංස්ථාවේ සභාපති ධුරය ඉසිලීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=n1205227</link>
    <topic>ශ්‍රී ලංකාවේ ඊළාම් රාජ්‍යයක් වෙනුවෙන් කිසිදු අවස්ථාවක පෙනී සිටින්නේ නැහැ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ඊළාම් රාජ්‍යයක් වෙනුවෙන් කිසිදු අවස්ථාවක පෙනී නොසිටින බව ඉන්දීය තමිල්නාඩු කොංග්‍රස් පක්ෂය අවධාරණය කරයි.ශ්‍රී ලංකාවේ ගැටලු සඳහා අවශ්‍ය වන්නේ දේශීය විසඳුම් වන අතර ඒ වෙනුවෙන් තමිල්නාඩුවේ ඇතැම් දේශපාලඥයන් කරන ප්‍රකාශ යන්ගෙන් මෙරට දෙමළ ජනතාවට යහපතක් සිදු නොවන බවද තමිල්නාඩු කොංග්‍රස් පක්ෂයේ නායක බී.එස් ඥාණදේශිකන් මහතා අවධාරණය කරයි.ඉන්දීය මාධ්‍ය වෙත කරුණු දක්වමින් ඒ මහතා මේ බව සඳහන් කර ඇතැයි වාර්තා වෙයි.වෙනත් රටක අභ්‍යන්තර ගැටලු සඳහා ඇඟිලි ගැසීමට නොහැකි අතර එසේ වුවද ශ්‍රී ලංකාවේ දෙමළ ජන කොටස්වල සුබසාධනය වෙනුවෙන් තම පක්ෂය කටයුතු කරන බවද ඔහු පෙන්වා දී තිබේ. ශ්‍රී ලංකාවේ වත්මන් රජය අවතැන්වූජනතාවගේ නිවාස අවශ්‍යතාව වෙනුවෙන් ප්‍රමුඛත්වය දී කටයුතු කරන බවද ඊට අමතරව ඔවුන් දරුවන්ගේ අනාගතය වෙනුවෙන් අවශ්‍ය පරිසරය නිර්මාණය කිරීම සඳහා වගකීමෙන් යුතුව කටයුතු කරන බවද ප්‍රකාශ කළ බව වාර්තා වෙයි.ඇතැම් ඉන්දීය දේශපාලඥයන් කරන ප්‍රකාශ හේතුවෙන් ශ්‍රී ලාංකීය දෙමළ ජනතාවට අයහපතක් සිදුවන බව පෙන්වා දී තිබෙන තමිල්නාඩු කොංග්‍රස් පක්ෂයේ නායකයා ඒ මඟින් ඔවුන්ට අයහපතක් සිදුවන බවද ඊට අමතරව විවිධ අර්බුදයන් ඇතිවන බවද පෙන්වාදී තිබේ. මේ හේතුවෙන් ප්‍රකාශ නිකුත් කිරීමේදී දේශපාලඥයන් බුද්ධිමත්ව කටයුතු කළයුතු බවද හෙතෙම සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=n1205228</link>
    <topic>ජනසෙවණ ජාතික ඉදිකිරීම් තාක්ෂණික තේමා උද්‍යානයේ ඉදිකිරීම් අද ඇරැඹෙයි</topic>
    <author>චන්දිමා එදිරිමාන්න</author>
    <content>ජනසෙවණ ජාතික ඉදිකිරීම් තාක්ෂණික තේමා උද්‍යානයේ ඉදිකිරීම් කටයුතු අද (22) පෑලියගොඩ පිහිටි ශ්‍රී ලංකා රාජ්‍ය ඉංජිනේරු සංස්ථා ශාඛා පරිශ්‍රයේදී ආරම්භ කෙරේ.ආර්ථික සංවර්ධන ඇමති බැසිල් රාජපක්ෂ හා ඉදිකිරීම්, ඉංජිනේරු සේවා, නිවාස හා පොදු පහසුකම් ඇමති විමල් වීරවංශ යන මහත්වරුන්ගේ ප්‍රධානත්වයෙන් අද පෙ.ව. 10.00 ට ආරම්භ කෙරෙන අතර මෙම ජනසෙවණ ජාතික තාක්ෂණික තේමා උද්‍යානය ඉදිකිරීම සදහා වැයවන මුදල රුපියල් මිලියන 240 කට අධික වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=r1205221</link>
    <topic>මත්කුඩුවලට ඇබ්බැහිවූතරුණයන් පුනරුත්ථාපනයට</topic>
    <author>කළුතර දිසා සමූහ දයාරත්න කුමාරසිංහ</author>
    <content>බුලත්සිංහල පොලිස් බල ප්‍රදේශයේ පදිංචි මත්කුඩුවලට ඇබ්බැහිවී සිටින පුද්ගලයන් හඳුනාගෙන ඔවුන් පුනරුත්ථාපනය කිරීමේ වැඩසටහනක් මූලස්ථාන පොලිස් පරීක්‍ෂක එච්. ඒ. ගුණරත්න මහතා විසින් ආරම්භ කර ඇත.එහි ප්‍රථම කණ්ඩායම පසුගියදා ගාල්ල උණවටුන මිත්සෙවන පුනරුත්ථාපන මධ්‍යස්ථානයට බාරදීම සිදුකැරිණි.මේ පිරිස දෙමසකට ආසන්න කාලයක් මත්කුඩුවලට ඇබ්බැහිවී සිටි අය බවත් මිත්සෙවණ පුනරුත්ථාපන මධ්‍යස්ථානයේදී ඔවුන්ට තෙමසක නේවාසික පුහුණුවක් ලබාදී ඔවුන් සමාජයට හා පවුල්වලට වැඩදායක පුද්ගලයන් බවට පත්කිරීම මෙමගින් සිදුකරන බවත් පොලිස් පරීක්‍ෂක ගුණරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=r1205222</link>
    <topic>ළමයා පාසලට ඇතුළත් කර ගන්නබිලක් ගෙවා රිසිට් එක ගේන්න කියලා</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>සර්, මේ මනුස්සය කුලී වැඩක් පලක් කරල ජීවත්වන කෙනෙක්, මෙයාගේ ඉන්න එකම පුතා ඉගෙන ගන්න හරිම දක්ෂයා. ශිෂ්‍යත්ව විභාගය පාස්වෙන්න එකම ලකුණයි මදිවුණේ.ඔව්, ඔව්, මටත් තේරෙනවා. කිසිම ආධාර මුදලක් නොගෙන ළමයා පාසලට ඇතුළත් කළොත් අනිත් මව්පියෝ මගේ ඔලුවත් කාවි.කුලී වැඩක් පලක් කර ජීවත්වන ගුණරත්න දුප්පත් වුවත් ප්‍රදේශයේ කාටත් ප්‍රයෝජනවත් මනුස්සය. පුතා ඉගෙන ගන්නේ නිවෙසට ආසන්න පාසලේ. දරුව ශිෂ්‍යත්ව විභාගයට ඉදිරිපත් වුවත් සමත් වෙන්න එක ලකුණයි අඩු.දරුවගේ අම්මගේ උත්සාහය පුතා නගරේ පාසලකට ඇතුළත් කරලා උගන්වන්න. මේ පිළිබඳ දරුව ඉගෙන ගන්න පාසලේ විදුහල්පතිට කීවිට ඔහු කිව්වේ මේ පාසලේම උගන්වන්න, මේ පාසලේ හොඳට උගන්වනවා නේ. සාමාන්‍ය පෙළ විභාගයටත් මේ පාසලෙන් ඉදිරිපත් කරවමු.දරුවගේ අස්වීම් සහතිකය දෙන්නකො සර්. විදුහල්පති කිව්වේ දරුව ඒ පාසලට ඇතුළත් කරන්න පුළුවන් ද කියා දැනගෙන එන්න. අස්වීම් සහතිකය අරගෙන ගිහින් බැහැ කියල කිව්වොත් නැවතත් මේ පොත්පත් වල ලියන්න වෙනවනේ.ගුණරත්න නගරයේ පාසලේ විදුහල්පති මුණගැසීමට හිතවත් අයකු සමඟ එම විදුහලට ගියා. විදුහල්පතිවරයාට විස්තර කී විට ඔහු කීවේ මේ පාසලට ළමයි ඇතුළත් කරන්න ලොකු තරගයක් තියෙන්නේ. මේ මහත්තයාගේ වචනේ අහක දාන්නත් බැහැ. ඊට කලින් අපේ පාසල දියුණු කරන්න ආධාර මුදලක් දෙන්න වෙයි.එවිට විදුහල්පති හඳුනන මහතා කිව්වේ සර්, මේ මනුස්සය කුලී වැඩක් පලක් කරලයි ජීවත් වන්නේ. එකම පුතයි ඉන්නේ. ඉගෙන ගන්න හරිම දක්ෂයා. ශිෂ්‍යත්ව විභාගය සමත් වෙන්න එක ලකුණයි මදි වුනේ.මම මොනවා කරන්නද? කිසිම ආධාර මුදලක් නොගෙන ළමය පාසලට ගත්තොත් අනිත් මවුපියෝ මගේ ඔලුවත් කාවි.රුපියල් හත් දහසක බිලක් තියෙනවා. බිල ගෙවලා රිසිට් එක ගේන්න කෝ. ළමය ගන්නම්. පියා කැමති වුණා. බිලත් රැගෙන ගෙදර ගිහින් බිරියට ධල දුන්නා. බිරිය හිසේ අත ගහගෙන මේ බිල ගෙවන්න මාසයක් විතර යාවි. ඒකත් කුලී වැඩක් ලැබෙන්න එපායැ.ඕනෑ නැහැ. දරුව ඔය පාසලේම යවල අපි හොඳට උගන්වමු. මේ කෙහෙල් මලේ බිල කියා ඉරා දමා විසිකර දැම්මේ දුප්පත් අපට සැනසීමක් ඇත්තෙම නෑ කියමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=r1205223</link>
    <topic>බස්නාහිර පළාතේ පාසල්වල ඩෙස් පුටු අලුත්වැඩියා කෙරේ</topic>
    <author>මහරගම විශේෂ - වේහැල්ලේ පියතිලක</author>
    <content>පළාත් ඇමැති උදය ගම්මන්පිල මහතා ගේ ‘බිදුණු පුටුවට දෑතේ සවිය’ සංකල්පය අනුව බස්නාහිර පළාතේ පාසල්වල කැඩී බිඳී අබලන්ව ගිය, පුටු, මේස, කබඩ් ප්‍රතිසංස්කරණය කර සිසු පරිහරණයට ලබා දීමේ වැඩපිළිවෙළක් ක්‍රියාත්මක කෙරේ.කැඩෙන බිෙඳන පුටු, මේස ආදිය රැස්කර බස්නාහිර පළාත් කර්මාන්ත දෙපාර්තමේන්තුව මගින් ඒවා අලුත්වැඩියා කර යළිත් සිසු පරිහරණයට ලබාදීම මේ වැඩ පිළිවෙළේ අරමුණ යි.මේ ව්‍යාපෘතිය යටතේ 2011 වසරේ බස්නාහිර පළාතේ පාසල් 175 ක රුපියල් මිලියන 3ක් වටිනා ලීබඩු උපකරණ රුපියල් මිලියන 7ක වියදමින් ප්‍රතිසංස්කරණය කර ඇත.පසුගිය වසරේ පාසල් 200ක මේ ව්‍යාපෘතිය ක්‍රියාත්මක කර තිබේ.කර්මාන්ත දෙපාර්තමේන්තුවේ සේවක පිරිස් ව්‍යාපෘතියට අදාළ සියලුම ලී දඩු, උපකරණ රැගෙන පාසල්වලට ගොස් එහි සිසුන් ද යොදාගෙන මේ ව්‍යාපෘතිය ක්‍රියාත්මක කරයි.මේ යටතේ 2011 වසරේ පාසල් පුටු 9000ක් අලුත්වැඩියා කර දී ඇති අතර මේස 2000 හා කබඩි 400ක් පමණ අලුත්වැඩියා කර ඇත.2011 සහ 2012 වසරවල පළාත් සභාව මේ “බිදුණු පුටුවට දෑතේ සවියක්” ව්‍යාපෘතිය යටතේ රුපියල් මිලියන 50ක පමණ මුදල් ඉතිරියක් කර ඇත.බස්නාහිර පළාත් ඇමැති උදය ගම්මන්පිල මහතා කොට්ටාව ආනන්ද, කොට්ටාව ධර්මපාල විදුහල්වල පැවැති වැඩසටහනට සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=r1205224</link>
    <topic>බෙහෙත් පෙති ගිලිද්දීබොරු දත් ඇන්ද උගුරේ හිරවෙලා</topic>
    <author>ඉංගිරිය සමූහ කුමාරි ගමගේ</author>
    <content>ඔහු රත්නපුර ප්‍රදේශයේ වාහන අලෙවි සලක සේවය කරන 54 හැවිරිදි පුද්ලයෙක්. වාහනයක යද්දී ඇතිවූ අනතුරක් නිසා ඉදිරි දත් කීපයක් ගැලවී ගිය හෙයින් කෘතිම දත් කීපයක් සවිකරගෙන තිබිණි.ඔහුගේ නිවෙස පිහිටා ඇත්තේ තම සේවා ස්ථානයට ආසන්නයේය. සේවා ස්ථානයේ දී ඔහුට තදබල හිසේ කැක්කුමක් ඇතිවිය. අසල කඩයට ගොස් වේදනා නාශක පෙති දෙකක් මිලට ගෙන වතුර උඩ බලාගෙන බෝතලයෙන් කටට වත්කරගෙන පෙති දෙක ගිල දැමුවේය. පෙති දෙක උගුරේ හිරවූ බව දැන නැවතත් වතුර උගුරු කීපයක් කටට වත්කරගත් ඔහුට උගුරේ තවමත යමක් හිර වී ඇති බවට දඩි වේදනාවක් දැනිණි. ඔහුට දෙවියන් සිහිවූයේ එවිටය. තම මුවේ රඳවා තිබූ කෘතිම දත් ඇන්ද ගිලී උගුරේ හිරවී ඇති බව දැනිණි. මහහඬින් විලාප දීමත් සමඟ අසල් වැසියෝ එක්ව රත්නපුර මහ රෝහල කරා රැගෙන ගියහ. පැයක පමණ උත්සාහයකින් අනතුරුව දත් ඇන්ද ආපසු මුව තුළින්ම ඉවතට ගැනීමට වෛද්‍යවරු සමත් වූහ.දත් ඇන්ද හිරවූ පුද්ගලයාට සති කීපයක් යනතුරු උගුරේ වේදනාව සුව නොවූ අතර නැවත කෘතිම දත් පැලදීම සම්පූර්ණයෙන්ම අතහැර දැමූ බව අප සමඟ පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=r1205225</link>
    <topic>හෝටල්වල නවාතැන් ගන්නා විදේශිකයන්ගේදේපළ සොරාගත් සැකකරු රිමාන්ඩ්</topic>
    <author>කොච්චිකඩේ විශේෂ - ඩී. මිහිදුකුල</author>
    <content>සුපිරි හෝටල්වල නවාතැන් ගෙන සිටින විදේශිකයන් සතු වටිනා දේපළ සොරකම් කරන ලදැයි කියන සිද්ධියක් සම්බන්ධයෙන් අත්අඩංගුවට ගත් තැනැත්තෙකු සීදූව පොලිසිය විසින් මීගමුව මහේස්ත්‍රාත් අධිකරණය වෙත ඉදිරිපත් කළ පසු 25 දක්වා රක්ෂිත බන්ධනාගාර ගතකිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මෙලෙස පැමිණිල්ල අනුව රක්ෂිත බන්ධනාගාර ගතව ඇත්තේ නාවික හමුදාවෙන් පැන ආ බවට සඳහන් බෝලවලාන ජනජයගම පදිංචි තැනැත්තෙකි.සිද්ධිය පැමිණිලි කර ඇත්තේ සීදූව ලියනගේමුල්ල පිහිටි හෝටලයක කළමනාකරුවකු වන අත්තනායක මුදියන්සේලාගේ ධර්මසේන අත්තනායක නම් තැනැත්තෙක් බව පැමිණිල්ලෙන් කියැවේ.සැකකරු නාවික හමුදාවෙන් පලාවිත් මෙම හෝටලයේ සේවයට පත්ව ඇත. හෝටලය තුළ නේවාසිකව සිටින විදේශිකයන් සතු කැමරා, ජංගම දුරකථන ඇතුළු වටිනා උපකරණ කලක සිට නැතිවී තිබේ.බ්‍රිතාන්‍ය ජාතිකයකු වන ජෝශප් මැතිව් රාබෝ නැමැති අයකු නැවතී සිටි හෝටල් කාමරයේ දොර විවෘතව තබා ඔහු එළිමහනට මඳකට ගොස් තිබේ. දර්ශනයක් ඡායාරූප ගතකර ගැනීමට හනික කාමරයට පැමිණ කැමරාව සොයා බලන විට තිබී නැත. ජංගම දුරකතනය ඇතුළු දේ ද අතුරුදන්ය. සිද්ධිය කළමනාකාරීත්වයට පැමිණිලි කළේය.මීගමුව පොලිසියේ උප පොලිස් පරීක්‍ෂක වික්‍රමසිංහ මහතා ඇතුළු කණ්ඩායමක් වෙනත් සිද්ධියක් සම්බන්ධ විමර්ශන කටයුතු කිරීමේදී සැකකරුගෙන් මෙම තොරතුරු අනාවරණය කරගෙන ඇත. නීතිඥ පි‍්‍රමාල් අමරසිංහ මහතා සැකකරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=s1205221</link>
    <topic>ර‍ට පාවාදුන් පිරිසකගේ වැරදි තොරතුරු හේතුවෙන්ආසියානු කනිෂ්ඨ මලල ක්‍රීඩා සත්කාරකත්වය අහිමියි</topic>
    <author>ප්‍රින්ස් ගුණසේකර</author>
    <content>ලබන මස 9 වැනිදා කොළඹදී ආරම්භ වීමට නියමිතව තිබූ ආසියානු කනිෂ්ඨ මලල ක්‍රීඩා ශූරතාවලිය ශ්‍රී ලංකාවේ නොපැවැත්වීමට ආසියානු මලල ක්‍රී‍ඩා සංගමය හදි‍සියේ තීරණය කොට ඇත.ජාත්‍යන්තර මලල ක්‍රීඩා සබඳතා ඇතැයි පවසන හිටපු මලල ක්‍රීඩා නිලධාරියෙකු ඇතුළු පිරිසක් මලල ක්‍රීඩා නිලවරණය පිළිබඳ ලබා දුන් සාවාද්‍ය තොරතුරු පදනම් කර ගෙන ආසියානු මලල ක්‍රීඩා සංගමය මේ තීරණයට එළැඹ ඇතැයි වාර්තා වේ.ආසියානු කනිෂ්ඨ මලල ක්‍රීඩා ශූරතාවලියට සියලු ක‍ටයුතු සූදානම් වෙද්දී රට පාවා‍ දෙමින් වැරදි තොරතුරු ජාත්‍යන්තරයට ගෙන ගිය ද්‍රෝහීන් සෙවීමට වෙනම විශේෂ කමිටුවකින් පරීක්ෂණ පවත්වන බව ක්‍රීඩා ඇමැති මහින්දානන්ද අලුත්ගමගේ මහතා 'දිනමිණ'ට පැවැසීය.පසුගියදා නිමාවූ ශ්‍රී ලංකා මලල ක්‍රීඩා සංගමයේ නිලවරණය රහස් ඡන්දයෙන් පවත්වන ලෙසට විවිධ පාර්ශව බලපෑම් කළද ක්‍රීඩා පනත ප්‍රකාරව එය අත් ඔසවා විවෘත ඡන්දයෙන් පැවැත්වීමට ක්‍රීඩා අමාත්‍යංශය පියවර ගත්තේය. මේ සිද්ධිය ප්‍රධාන කොටගෙන නිලවරණය පැවැත්වූ ආකාරය දෝෂ දර්ශනයට ලක් කරමින් යැවූ වාර්තාව අනුව ආසියානු කනිෂ්ඨ මලල ක්‍රීඩා තරගාවලිය ශ්‍රී ලංකාවේ නොපැවැත්වීමට තීරණය කළේ යැයි ආසියානු මලල ක්‍රීඩා සම්මේලනයේ ලේකම් හා භාණ්ඩාගාරික මොරිස් නිකොලොස් මහතා ක්‍රීඩා ඇමැති මහින්දානන්ද අළුත්ගමගේ මහතාට ඊයේ දුරකථනයෙන් දැනුම් දුන්නේය.ආසියානු කනිෂ්ඨ මලල ක්‍රීඩා ශූරතාවලියට ශ්‍රී ලංකාව ඉතා හොඳ සූදානමකින් පසුවන හෙයින් හදිසියේ ගත් මේ තීරණය පිළිබඳ ක්‍රීඩා ඇමැතිවරයා විසින් මොරිස් නිකොලොස් මහතාගෙන් දුරකථනයෙන් විමසීම් කර ඇත.එහිදී පවසා ඇත්තේ කනිෂ්ඨ මලල ක්‍රීඩා ශූරතාවලියේ සංවිධාන කටයුතුවල වාර්තාවක් ලබා දෙන ලෙසය. එම වාර්තාව අනුව කනිෂ්ට මලල ක්‍රීඩා ශූරතාවලිය ශ්‍රී ලංකාවේ පැවැත්වීම ගැන යළි සලකා බලන ‍බව නිකොලොස් මහතා ඇමැතිවරයා‍ට පවසා තිබේ.මේ අතර නිවේදනයක් මගින් ශ්‍රී ලංකා මලල ක්‍රීඩා සංගමය සඳහන් කරන්නේ ජාත්‍යන්තර තරග සංවිධානය කරමින් රටේ කීර්තිය ගොඩනැගෙද්දී පටු වාසිතකා කටයුතු කරන ඇතැම් පුද්ගලයන්ගේ පහත් ක්‍රියා ක්‍රීඩාවට ආදරය කරන සමස්ථ ජනතාව හෙලා දැකිය යුතු බවය.අතිගරු ජනාධිපති මහින්ද රාජපක්ෂ මහතාගේ නායකත්වයෙන් තිස් වසරක කුරිරු ත්‍රස්තවාදය නිමා කිරීමෙන් පසුව ශ්‍රී ලංකාවේදී ජාත්‍යන්තර තරගාවලි පැවැත්වීමේ හැකියාව ඔප්පු කිරීමට තිබූ හොඳම අවස්ථාව බොරු ප්‍රචාර ගෙනගිය ද්‍රෝහීන්ගේ ක්‍රියා කලාපයක් හේතුවෙන් අහිමි වූ බව ක්‍රීඩා ඇමැති මහින්දානන්ද අළුත්ගමගේ මහතා පැවැසීය. මෙය තාවකාලික පරාජයක් ලෙස සලකන බවද හෙතෙම වැඩි දුරටත් සඳහන් ක‍ළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=s1205222</link>
    <topic>අයි.පී.එල්. අවසන් පූර්ව වටයේ දිල්ලි-කල්කටා අද ගැටෙති</topic>
    <author/>
    <content>දිල්ලි ඩෙයාර්ඩෙවිල්ස් සහ කල්කටා නයිට් රයිඩර්ස් කණ්ඩායම් අතර අයි.පී.එල්. තරගමාලාවේ උද්වේගකර අවසන් පූර්ව වටයේ පළමු තරගය අද (22) පූනේ හී දී පැවත්වේ. මේ තරගයෙන් ජය ලබන කණ්ඩායම ලබන 27වැනිදා චෙන්නායි නුවර පැවැත්වෙන අවසන් මහා තරගය සඳහා සුදුසුකම් ලබන අතර පරාජිත කණ්ඩායම හෙට (23) පැවැත්වීමට නියමිත චෙන්නායි - මුම්බායි අතර පිලිමලුන් පිටුදැකීමේ තරගයේ ජයග්‍රාහකයන් සමග 25වැනිදා පැවත්වෙන දෙවැනි අවසන් පූර්ව තරගයට මුහුණ දෙනු ඇත. මෙවර තරගමාලාවේ අවසන් කණ්ඩායම් හතරට සුදුසුකම් ලැබීම සඳහා ප්‍රබල උත්සාහයක යෙදුණු රෝයල් චැලෙන්ජර්ස් බැංග්ලෝර් පිල පෙරේදා ඩෙකැන් චාර්ජර්ස් පිල සමග පැවැති තරගය ලකුණු 9කින් පරාජය වීමේ හේතුවෙන් තරගාවලියෙන් ඉවත්වීමට සිදුවිය.එම තරගයේ දී පළමුව පන්දුවට පහරදුන් ඩෙකැන් පිල ඕවර 20 අවසානයේ කඩුලු 7කට ලකුණු 132ක් රැස්කළ අතර පිළිතුරු ඉනිම ක්‍රීඩා කළ බැංග්ලෝර් පිලට ඕවර 20 අවසානයේ රැස්කරගත හැකිවූයේ කඩුලු 9කට ලකුණු 123ක් පමණි.මේ අතර රාජස්තාන් රෝයල්ස් පිල සමග පෙරේදා පැවැති තරගයෙන් කඩුලු 10ක පහසු ජයක් වාර්තා කිරීමට මුම්බායි පිල සමත්විය.රාජස්තාන් පිල ඕවර 20 අවසානයේ කඩුලු 6කට ලකුණු 162ක් රැස් කළ අතර මුම්බායි පිල ඕවර 18කදී කඩුලු කිසිවක් නොදැවී ලකුණු 163ක් ලබාගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=s1205223</link>
    <topic>වේගවත්ම කාලය සාන්යාගෙන්</topic>
    <author/>
    <content>මැන්චෙස්ටර් හී පැවැත්වෙන පවර් රේඩ් මලල ක්‍රීඩා තරගාවලියට සහභාගි වූ අමෙරිකාවේ විශිෂ්ටතම කෙටි දුර ධාවන ශූරියක වන සාන්යා රිචර්ඩ්ස් සිය පළමු අවතීර්ණයෙන්මවේගවත්ම කාලයක් වාර්තා කිරීමට සමත්වූවාය. පසුගිය වසරේ දී ආබාධයකට ලක්වීමේ හේතුවෙන් මේ තරගාවලියට එම වසරේ දී ඇය සහභාගි නොවූවාය. තම සුපුරුදු මීටර් 200 තරග ඉසව්ව පහසුවෙන්ම ජයගත් සාන්යා තත්පර 22.71කින් තරගය නිමා කළාය.මේ වසරේ පැවැති ලෝක මලල ක්‍රීඩා සංගම් තරගාවලියේ දී මීටර් 200 ශූරතාව දීනූ ඇය මේ තරගයේ පළමු මීටර් 100 පසුක‍ළේ තත්පර 11.63කින්ය.මීටර් 150 පසුකිරීමේ දී සිය රටේහිම ප්‍රතිවාදී ක්‍රීඩිකා ලෂෝන්තේ මුවර්ට වඩා ඉදිරියෙන් සිටියේ දශම 0.4කින් පමණි.තත්පර 23.53කින් තරගය නිමා කළ ඩෙනීසා රොසලෝවා දෙවැනි ස්ථානය අත්කරගත් අතර මහ බ්‍රිතාන්‍යයේ මාග්‍රට් අඩී‍යෝ තත්පර 23.56කින් තරගය නිමා කොට තුන්වැනි ස්ථානයට පත්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=s1205224</link>
    <topic>සාන්ත පීතර විදුහලට දැවැන්ත ජයක්</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ රගර් ලීග් පළමු කොටසේ තරගාවලියේ ඩී.එස්.සේනානායක විදුහල සමග පැවැති තරගයෙන් ලකුණු 89-0ක දැවැන්ත ජයක් අත්කර ගැනීමට සාන්ත පීතර විදුහල සමත්විය.රත්මලාන ගුවන් හමුදා පිටියේ පැවැති මේ තරගයේ පළමුභාගය නිමාවනවිට ලකුණු 47-0ක් ලෙස පෙරමුණේ පසුවූ පීතර ක්‍රීඩකයෝ ගෝල් 12ක් සහ උත්සාහක දිනුමක් වාර්තා කළේය.ඉසිපතන විදුහල සහ ත්‍රිත්ව විදුහල අතර සී.ආර් පිටියේ පැවැති තරගයකින් ලකුණු 23-20ක තියුණු ජයක් වාර්තා කිරීමට ත්‍රිත්ව විදුහල සමත්විය.තරගයේ පළමුභාගය නිමාවනවිට ලකුණු 12-11ක් ලෙස ඉදිරියෙන් සිටීමට ඉසිපතන විදුහල සමත්වූව ද දෙවැනි භාගයේ දී ත්‍රිත්ව ක්‍රීඩකයෝ ගෝලයක් සහ උත්සාහක දිනුමක් වාර්තා කරමින් තරගයේ පෙරමුණ ගත්තේය.ත්‍රිත්ව විදුහල ලැබූ සම්පූර්ණ ලකුණු ප්‍රමාණයට ගෝලයක්, උත්සාහක දිනුම් 2ක් සහ දඬුවම් පහරක් ඇතුලත් වූ අතර ඉසිපතන ක්‍රීඩකයෝ උත්සාහක දිනුමක් සහ දඬුවම් පහර 5ක් එල්ල කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=s1205225</link>
    <topic>ඉන්ෆොටෙක් සුපර් සික්සස් ක්‍රිකට්ලබන මස 2-3 ‍දෙදින කොළඹදී</topic>
    <author/>
    <content>ශ්‍රී ලංකාවේ ප්‍රමුඛ අධ්‍යාපන ආයතනයක් වන ඉන්ෆෝටෙක් ජාත්‍යන්තරය මගින් සංවිධානය කරන ඉන්ෆොටෙක් සුපර් සික්සස් තරගාවලිය ලබන මස 2 හා 3 දෙදින තුල බී.ආර්.සී.ක්‍රීඩාංගණයේදී පැවැත්වීමට කටයුතු යොදා ඇත.අංශ දෙකක් ඔස්සේ පැවැත්වෙන මේ තරගාවලියට ශ්‍රී ලංකා රූපවාහිනී සංස්ථාව,ගුවන් විදුලි සංස්ථාව,දෙරණ ටී.වී,සිරස ටී.වී,හා ඉන්ෆොටෙක් යන කණ්ඩායම් සහභාගී වෙති.ඉන්ෆොටෙක් ආයතනයේ කොළඹ,මහනුවර,ගම්පහ,කෑගල්ල, සහ කුරුණෑගල යන ඉන්ෆොටෙක් ශාඛාවල සිසු සිසුවියන් මෙම තරගාවලියට එක්වේ.පන්දුවාර හයකට සීමාවන මෙම මෙම තරගාවලිය ලෙදර් පන්දු භාවිතයෙන් පැවැත්වේ.ජයග්‍රාහී කණ්ඩායමට රුපියල් ලක්ෂ 2ක් හා ශූරතා කුසලානය,අනුශූරයන්ට කුසලානය හා රුපියල් ලක්ෂයක මුදලක් පිරිනැමේ.තරගාවලියේ වීරයාට හා අවසාන තරගයේ වීරයාට සම්මාන ප්‍රධානය කෙරෙන බව ඉන්ෆොටෙක් ප්‍රධාන විධායක අජිත් ද සිල්වා මහතා පවසයි.ශිෂ්‍ය ප්‍රජාව,ජනමාධ්‍ය හා පරිගනක තාක්ෂණය එක් කරමින් ශ්‍රී ලාංකිකයන්ට අලුත් අත්දැකීමක් ලබාදීම මේ තරගාවලියේ අරමුණ බව සිල්වා මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=s1205226</link>
    <topic>ධර්මරාජයට 71-26ක ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>සිල්වෙස්තර විදුහලට එරෙහිව ලකුණු 71-26ක ජයක් වාර්තා කිරීමට ධර්මරාජ විදුහල සමත්විය.පළමුභාගය නිමාවනවිට ලකුණු 24-9ක් ලෙස ඉදිරියෙන් සිටි ධර්මරාජ පිල ගෝල් 8ක් සහ උත්සාහක දිනුම් 3ක් අත්කරගත් අතර සිල්වෙස්තර පිල ගෝලයක්, උත්සාහක දිනුම් 2ක් සහ දඬුවම් පහර 3ක් එල්ල කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=s1205227</link>
    <topic>පාසල් ක්‍රිකට් ක්‍රීඩකයන්ට නොමි‍ලේ ඇකඩමියක්</topic>
    <author/>
    <content>ආර්ථික දුෂ්කරතා ඇති එහෙත් දස්කම් සපිරි පාසල් ක්‍රිකට් ක්‍රීඩකයන් සඳහා නොමිලේ ක්‍රිකට් ඇකඩමියක් ආරම්භ කිරීමට පානදුර යුනයිටඩ් ක්‍රීඩා සමාජයේ සුමිත් ප්‍රසන්න බලාපොරොත්තු වෙයි.වසර 20ක් පමණ ක්‍රිකට් පුහුණුකරුවෙකු හා විනිසුරුවරයෙකු ලෙස අත්දැකීම් ඇති සුමිත් ටෙස්ට් ක්‍රීඩක චාමර සිල්වාගේ පුහුණුකරු ලෙසත් කටයුතු කර ඇත. වර්තමානයේ පානදුර රාජකීය විදුහලේ පුහුණුකරු හා ක්‍රිකට් භාර ආචාර්යවරයා ලෙස කටයුතු කරන සුමිත් අගෝස්තු මාසයේ දී ආරම්භ කිරීමට බලා‍පොරොත්තු වන මේ ක්‍රිකට් ඇකඩමියට අවුරුදු 8 සිට 19 දක්වා වයස් කාණ්ඩයේ දරුවන්ට නොමිලේ ඇතුලත් විය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=s1205228</link>
    <topic>මාතලේ ශ්‍රී සංඝමිත්තා බාලිකාවට නෙට්බෝල් ජයක්</topic>
    <author>අසෝක හිඳගොඩමාතලේ දිසා විශේෂ</author>
    <content>නන්දිමිත්‍ර ඒකනායක අභියෝගතා කුසලාන මාතලේ අධ්‍යාපන කලාපීය අන්තර් විද්‍යාලයීය නෙට්බෝල් තරගාවලියේ 19න් පහල සූරතාව හා අනු සූරතා දෙකක් දිනා ගනිමින් වැඩි දස්කම් දැක්වීමට මාතලේ ශශ්‍රී සංඝමිත්තා බාලිකා ජාතික පාසල් කණ්ඩායම් සමත් වූහ.15 න් පහළ අනු සූරතාව, 17 න් පහළ අනුසූරතාව සහ 19 න් පහළ සූරතාව අත්කර ගැනීමට සංඝමිත්තා බාලිකාවන් සමත්වූහ. පසුගියදා මාතලේ බර්නාඩ් අලුවිහාරේ ක්‍රීඩාංගනයේ දී පැවති මෙම තරගාවලියේ ජය සංකේත ප්‍රදානය උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතා අතින් සිදුවිය.තරගාවලියේ අවුරුදු 15 න් පහළ දක්‍ෂතම ක්‍රීඩිකාව ලෙස විජයපාල ම. වි. ලක්‍ෂී මලීෂා ආරියරත්න, අවුරුදු 17 න් පහළ දක්‍ෂතම ක්‍රීඩිකාව ලෙස රජයේ විද්‍යා විදුහලේ රවිංගා හේෂානී සහ අවුරදු 19 න් පහළ දක්‍ෂතම ක්‍රීඩිකාව ලෙස ශශ්‍රී සංඝමිත්තා බාලිකා ජාතික පාසලේ මෛත්‍රී මධුභාෂණි මාරපන සම්මාන ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=s1205229</link>
    <topic>නියෝ අභියෝගතා කුසලාන පාසල් හෑන්ඩ්බෝල් තරගාවලිය 24දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් හෑන්ඩ්බෝල් සංගමය විසින් සංවිධානය කරනු ලබන නියෝ අභියෝගතා කුසලාන තරගාවලියේ අවුරුදු 13න් පහළ බාලක බාලිකා හෑන්ඩ්බෝල් තරග මේ මස 24 සහ 25 දෙදින කෝට්ටේ ආනන්ද ශාස්ත්‍රාලයීය ක්‍රීඩා පිටියේ දී පැවැත්වේ.නියෝ හෝම්ස් පුද්ගලික සමාගමේ අනුග්‍රහය යටතේ මේ වසරේ දී වයස් කාණ්ඩ 4ක් යටතේ තරගාවලිය පැවැත්වීමට නියමිතය. 13න් පහළ තරගාවලියෙන් පසුව 15න් පහළ, 17න් පහළ සහ 19න් පහළ තරග පැවැත්වෙනු ඇත.පසුගිය වසරේ දී අධ්‍යාපන අමාත්‍යංශයේ පූර්ණ අනුමැතිය ඇතිව ඇරැඹී පාසල් හෑන්ඩ්බෝල් ක්‍රීඩාව මේ වනවිට දිවයින පුරා පාසල් 50කට අධික සංඛ්‍යාවකට ව්‍යාප්ත වී ඇත. එම වසරේදීම ශ්‍රී ලංකා හෑන්ඩ්බෝල් සංගමයේ සහයෝගයෙන් අවුරුදු 15න් පහළ සහ 19න් පහළ බාලක, බාලිකා අංශ යටතේ තරග පැවැත්වීමට පාසල් හෑන්ඩ්බෝල් සංගමය සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=f1205221</link>
    <topic>උතුර වේගයෙන් සංවර්ධනය වෙනවා</topic>
    <author>සාකච්ඡා කෙළේ උදිත ගුණවර්ධන</author>
    <content>යුද්්ධයේ නිමාවත් සමඟ උතුරු නැඟෙනහිර ප්‍රදේශවල විශාල සංවර්ධනයක් ඇති වෙලා තිබෙනවා. මෙය අතිශයෝක්තියෙන් කියන දෙයක් නොවෙයි. උතුරේ ජනතාවට තේරුම් ගොස් ඇති සැබෑ යථාර්ථයයි. මා උතුරේ නියෝජිතයකු විදිහට සතුටු වෙනවා මේ විදියට අලුත් යුගයක් ඇති කිරීමට ආණ්ඩුවට පුළුවන් වීම ගැන.විදුලිය ඇතුලු සියලු ජනතා අවශ්‍යතා සපිරීමට රජය සැලසුම් සහගතව ආණ්ඩුව කටයුතු කර තිබෙනවා. රටේ සෙසු ප්‍රදේ්ශවල තිබූ සංවර්ධනයට සමාන සංවර්ධනයක් උතුරේ ජනතාවටත් ලබා දීමට රජය කටයුතු කර තිබෙනවා.අනිවාර්යයෙන්ම උතුරු ප්‍රදේශයේ තිරසාර සාමයට අවශ්‍ය සුදුසු වාතාවරණයක් ඇතිවෙලා තිබෙනවා. අද උතුරේ ආර්ථික වර්ධන වේගය ඉහළ ගිහින් තිබෙනවා. ව්‍යාපාරික අවස්ථා ඉහළ ගිහින් තිබෙනවා. සංචාරකයන්ගේ ආගමනය ඉහළ ගිහින් තිබෙනවා. කියන එකයි. මේ හැම දෙයකින්ම පැහැදිලි වන දේ වන්නේ උතුරු නැඟෙනහිර ප්‍රදේශ වේගවත්ව සුපුරුදු රිද්මයට පැමිණෙමින් තිබෙනවා. උතුරේ තත්ත්වය ඒ තරම් සාමාන්‍ය කරණය වූ සමයක සාමය සඳහා කැප කිරීම් කළ අයට සතුටු වෙන්න පුළුවන්.උතුරු නැඟෙනහිර සාමයට ප්‍රධානම බාධාව වෙලා තිබුණේ එල්.ටී.ටී.ඊ සංවිධානය යි. අද වන විට එල්.ටී.ටී.ඊ සංවිධානය නැහැ. ඒ නිසා අද උතුරු නැඟෙනහිර සාමය නැවත ස්ථාපිත වෙලා තිබෙනවා. එහෙත් උතුරු නැගෙනහිර අරගලකාරී තත්ත්වයට මූලික වූ තත්ත්වයට එයට හේතුවූ සාධක වලට විසඳුම් සෙවිය යුතුයි. ජනවාර්ගික ගැටලුවට හේතු වූ සාධක පිළිබඳ විමර්ශනය කළ යුතුයි. ඒ අනුව සංවාදයට එළඹ විසඳුම් පිළිබඳව අවධානය යොමු කළ යුතුයි.අපට පුළුවන් නම් සාධාරණ දේ්ශපාලන එකඟතාවකට විසැඳුමකට එන්න පුළුවන්නම් තමයි යුද්ධයෙන් දිනාගත් සාමය තිරසාර සාමයක් බවට පත්කර ගැනීමට පුළුවන්කම ලැබෙන්නේ.යුද්ධයට විසඳුම අවි බලය වුවත් සාමය දිනා ගැනීමට එය පමණක් ප්‍රමාණවත් වෙන්නේ නැහැ. සියලු පාර්ශව එක්ව විසඳුමක් උදාකර ගන්න පුළුවන්නම් එය තමයි අප රට ලැබූ ජයග්‍රහණයක් විදිහට පෙන්වන්න පුළුවන්කම තිබෙන්නේ.අපට අහිමි වූ බොහෝ දේවල් අහිමි වුණේ ජාතීන් අතර සමගිය සංහිඳියාව නොමැති වීම නිසයි. ඒ නිසා අප දැන්මම හෝ අවශ්‍ය එකඟතා වෙත යොමු විය යුතුයි.ධීවර ක්‍ෂේත්‍රයේ වගේම කෘෂිකර්ම ක්‍ෂේත්‍රයේත් දියුණුවට බාධාවක් වෙලා තිබුණේ යුද්්ධය. ඒ නිසා යුද්ධය ගැන සිතීමේ දී පවා උතුරේ ධීවර, හා ගොවි ජනතාවට විශාල පිළිකුලක් හා බියක් තිබෙන්නේ.අද වන විට කෘෂිකාර්මික නිෂ්පාදන විශාල ලෙස ඉහළ ගිහින් තිබෙන්නේ. ධීවර නිෂ්පාදන ප්‍රමාණයත් ඉහළ ගිහින් තිබෙන්නේ. සාමයේ ප්‍රතිලාභ විශාල වශයෙන් භුක්ති විඳින්නේ උතුරේ ධීවර හා කෘෂි කාර්මික ජනතාව කියන එක ස්ථිරව කියන්න කැමැතියි.සාමයේ ප්‍රතිලාභ ඉහළ යාමත් සමඟ ජනතාව ගේ ආර්ථික තත්ත්වය ප්‍රබල වර්ධනයක් ඇතිව තිබෙනවා. ඒ ගැන අප සතුටු වෙනවා.ප්‍රමාණවත් තරමට ප්‍රජාතන්ත්‍රවාදය උතුරු ප්‍රදේශයේ තහවුරු වෙලා තිබෙන්නේ. ඕනෑම දේ්ශපාලනඥයකුට දේශපාලන පක්‍ෂයකට උතුරේ දේශපාලනය කිරීමට තහංචියක් නැහැ.උතුරේ දෙමළ දේශපාලන පක්‍ෂ විශාල ලෙස ක්‍රියාත්මක වෙනවා. උතුරේ දී දෙමළ සන්ධානය, එජනිස, අපි ඇතුලු සෙසු අයත් දේ්ශපාලනය කරනවා. එහිදී කාටවත් බලපෑමක් එල්ල කරන්නේ නැහැ. ඔයාලා ආණ්ඩුවට විරුද්ධයි. ඒ නිසා දේ්ශපාලනය කරන්න එපා කියලා. එතරම් නිදහසක් අද උතුරේ දී ද ප්‍රජාතන්ත්‍රවාදයට ලැබී තිබෙන්නේ.මේ අදහස මා නම් කිසිසේත් ම පිළිගන්නේ නැහැ. ඇත්තෙන්ම උතුරේ විකල්ප දේශපාලන මත දැරීමට හොඳ අවස්ථාවක් තිබෙනවා. මෙය මා නිකම් කියන දෙයක් නොවෙයි. පසුගිය මැයි දිනය දා ඒකාබද්ධ විපක්‍ෂයේ මැයි රැළිය පැවැත් වූයේ යාපනයේ දී. ඒ නිසා විකල්ප දේශපාලන අදහස් වලට ක්‍රියාකාරකම් වලට ඉඩක් නැහැ කියලා කවුරුන් හෝ කියනවා නම් එහි පදනමක් නැහැ. යාපනයේ දී අද ඕනෑම දේශපාලන පක්‍ෂයකට තමන්ගේ දේශපාලනය කරගෙන යන්න පුළුවන්.හැබැයි එල්.ටී.ටී.ඊ සංවිධානය ක්‍රියාත්මක වූ කාලයේ දී නම් උතුරේ බහු පක්‍ෂ ක්‍රමයක් තිබුණේ නැහැ. අද තත්ත්වය එයට වඩා හාත්පසින්ම වෙනස්. අද බහු පක්‍ෂ ප්‍රජාතන්ත්‍රවාදය ඉතාමත් ඉහළින් ක්‍රියාත්මකව තිබෙනවා. දකුණේ ප්‍රජාතන්ත්‍රවාදය තහවුරු වෙලා තිබෙන්නේ යම් සේද ඒ හා සමාන ආකාරයට උතුරේත් ප්‍රජාතන්ත්‍රවාදය තහවුරු වෙලා තිබෙනවා. ඉතින් කොහොමද ප්‍රජාතන්ත්‍රවාදය බහු පක්‍ෂ ක්‍රමය තහවුරු වෙලා නැහැ කියලා කියන්නේ.දෙමළ ජනතාවට රජය සලකන්නේ තමන්ගේම සහෝදර ජන කොටසකට සලකන විදිහටයි. ඒ නිසා තමයි අප රජය සමඟ එක්ව කටයුතු කරන්නේ. මේ ආණ්ඩුව දෙමළ ජනතාව, මුස්ලිම් ජනතාව හෝ සිංහල ජනතාව කියා වෙනසක් නැහැ. සියල්ලන්ටම එක විදිහට සැලකීමට රජයත් ජනාධිපතිතුමාත් කටයුතු කර තිබෙනවා.l පැහැර ගැනීම් හා අතුරුදන් කිරීම් පිළිබඳ චෝදනා රජය වෙත එල්ල වෙනවා. මෙහිදී වැඩිදුර චෝදනා එල්ල වෙන්නේ දෙමළ ජාතිකයන් පැහැර ගෙන යාම පිළිබඳව යි. ඔබට මේ ගැන තිබෙන්නේ මොන විදිහේ අදහසක් ද?රජය වෙත ඍජුව චෝදනා එල්ල කිරීම සාධාරණ නැහැ. ආණ්ඩුව කිසිසේ්ත් ම මෙවැනි දේ සදහා සම්බන්ධ වෙන්නේ නැහැ. ඒත් ආණ්ඩුවට වගකීමක් තිබෙනවා මෙවැනි දේ සිදුවන්නේ කොහෙන්ද සිදු කරන්නේ කවුද කියා සොයා බැලීමට. වගකිමක් තිබෙනවා. ඒ වගකීම තේරුම් ගෙන කටයුතු කළ යුතුයි. මේ විදිහේ සිදුවීම් ආණ්ඩුව අපහසුතාවට පත් කිරීමට සිදු කිරීමටත් කඩාකප්පල් කාරී කණ්ඩායම් උත්සාහ කරන්න පුළුවන්. ඒ නිසා තමයි පැහැර ගැනීම් අතුරුදහන් කිරීම් ගැන පරීක්‍ෂණ පැවැත්විය යුත්තේ.උගත් පාඩම් හා සංහිදියා කොමිසමේ වාර්තාවේ අපගේ පක්‍ෂ ගැන අදහස් පළකර තිබුණා. ඒත් ඒ චෝදනාවල පදනම හා සාධාරණ භාවය පිළිබඳව සොයා බැලිය යුතුයි. මෙහිදී සාක්‍ෂි විමසීම් වල පළ නොවූ කරුණු පවා වාර්තාවේ අප ගැන සඳහන් වෙනවා. මෙමඟින් අපේ පක්‍ෂයේ කීර්ති නාමයට විශාල හානියක් සිදු වෙලා තිබෙනවා. ඒ නිසා උගත් පාඩම් හා සංහිදියාව කොමිසමේ වාර්තාවේ අපගේ පක්‍ෂය ගැන සඳහන් කරුණුවලට පදනමක් හෝ සත්‍යතාවයක් නැහැ.උතුරේ පළාත් පාලන ඡන්දය පැවැත් වුණා. ඒ නිසා දැන් මැතිවරණයකට සුදුසු දේශපාලන හා සමාජ වාතාවරණයක් උතුරු පළාතේ තිබෙනවා. මට හිතෙනවා ඉතාමත් නුදුරේ දී උතුරේ පළාත් සභා ඡන්දය පැවැත්වීමට ඉඩ තිබෙනවා කියා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=f1205222</link>
    <topic>යුද පිටි කජු වතු කරන්නරණවිරුවන් උදවු කළා</topic>
    <author>සාකච්ඡා ‍ෙකළේ නිවන්ති තිලකරත්න</author>
    <content>යුද්ධයෙන් පසු ශ්‍රී ලංකා කජු සංස්ථාව ලබා ඇති ප්‍රගතියත්, උතුරු නැඟෙනහිර ප්‍රදේශවල යළි කජු වගාව නඟා සිටුවීමට ගෙන ඇති පියවර පිළිබඳත්, ශ්‍රී ලංකා කජු සංස්ථාවේ සභාපති සනත් වීරකෝන් සමඟ කෙරුණු සාකච්ඡාවකි මේ.මම ශ්‍රී ලංකා කජු සංස්ථාව භාර ගන්නා විට යුද්ධය අවසන් වී වසරක පමණ කාලයක් ගත වී තිබුණා. ඒ වන විට කජු සංස්ථාව ඉතා ම අලාභ ලබන, වසා දැමීමට ලැයිස්තුගත වී තිබුණු සංස්ථාවක්. මාසයකට මිලියන දෙක තුනක අලාභ සහිතව ආයතනය පවත්වාගෙන ගියේ. සේවකයන් 400 පමණ සේවය අහිමි වී යාමේ තර්ජනයකට මුහුණා පා සිටියා. ඒත් 2010 අවසාන වන විට සංස්ථාව ලාබ ලබන තත්ත්වයට ගෙන එන්න හැකි වුණා. 2011 වසරේදී රුපියල් මිලියන 800ක ආදායමක් ලබා ගැනීමට හැකි වුණා. සියලුම වියදම් අතහැර රුපියල් මිලියන 45ක පමණ ලාභයක් ලබා ගැනීමට හැකි වුණා.කජු සංස්ථාව ආරම්භ කළේ 1973 දී. ඒත් යුද්ධය නිසා වසර 20 පමණ කාලයක් උතුරු නැඟෙනහිර ප්‍රදේශයේ කජු වැවීමට බාධා වී තිබුණා. බිම් බෝම්බ නිසා සංවර්ධන කටයුතු සඳහා සංස්ථාවේ වතුවලට සේවක සේවිකාවන් යැවීමට නොහැකි තත්ත්වයක් උදා වී තිබුණා. වසර 20 තිස්සේ ඒ වතුවල වල් බිහි වී තිබුණා.මන්නාරම කොන්ඩච්චි ප්‍රදේශයේ අප සංස්ථාව සතු අක්කර 6000ක් තිබෙනවා. මඩු ප්‍රදේශයේ අක්කර 950ක් තිබෙනවා. මන්නාරම පුනරින් අක්කර 225ක්. ඒ වගේ ම ත්‍රිකුණාමලය ගෝමරන්කඩවල අක්කර 5000ක් ද, මඩකළපුව මාන්කර්නි අක්කර 1200ක් ද, හාඩිවත්ත අක්කර 365ක් ද, පුත්තලම උතුරු ප්‍රදේශයේ අක්කර 1800ක් තිබෙනවා.ශ්‍රී ලංකා කජු සංස්ථාව සතුව මෙතරම් විශාල බිම් ප්‍රමාණයක් උතුරු නැඟෙනහිර ප්‍රදේශයේ පිහිටා තිබුණත් වසර විස්සක් තිස්සේ ඒවායේ වගා කිරීමට නොහැකි වුණා. කජු වගාවට ඉතාම හිතකර දේශගුණයක් හා පසක් හිමි මෙවැනි ප්‍රදේශයක වගා කිරීමට නොහැකි වීම අපට විශාල පාඩුවක් වුණා. නමුත් යුද්ධයෙන් පසුව නැවත වරක් අපට මේ ප්‍රදේශයේ වගාව ආරම්භ කිරීමට හැකි වී තිබෙනවා.යුද්ධය අවසන් වූ විගසම මේ ප්‍රදේශවල වගාව ආරම්භ කිරීම දුෂ්කර කාර්යයක් වුණා. බිම් බෝම්බ නිසා අපේ කාර්ය මණ්ඩලයට ඒ ප්‍රදේශවලට ළඟා වීම දුෂ්කර වුණා. අපි මේ සඳහා ක්‍රමෝපායක් යෙදුවා. සිවිල් ආරක්ෂක දෙපාර්තමේන්තුව සමඟ සාකච්ඡා කර, අපට වගා කිරීමට අපහසු, යුද්ධයෙන් විනාශ වූ කජු වතු වගා කිරීමට අපි සිවිල් ආරක්ෂක දෙපාර්තමේන්තුවට බාර දුන්නා. මන්නාරම අක්කර 6500 ක් ද, මඩකළපුව අක්කර 1200 ක් ද, අපි ඔවුන්ට බාර දුන්නා.අපි ඔවුන්ට කජු පැළ, පොහොර ලබා දුන්නා. ඒ වගේ ම තාක්ෂණික දැනුම සඳහා අපේ නිලධාරීන් ඔවුන්ට උදවු කරනවා. සියලුම වගා කටයුතු කෙරෙන්නේ සිවිල් ආරක්ෂක දෙපාර්තමේන්තුවෙන්. ඔවුන් මේ සඳහා විශාල වෙහෙසක් දරනවා. විශේෂයෙන් වගාව අලින්ගෙන් බේරා ගැනීමට විශාල කැප කිරීමක් කරනවා. දැන් කජු පැළ ඉතා හොඳීන් වැඩෙමින් තිබෙනවා. 2013 වසර අවසාන වන විට අපට මේ කජු වගාවෙන් අස්වැන්න ලබා ගැනීමට හැකි වෙනවා.පෞද්ගලික ගොවීන් දිරි ගැන්වීම සඳහා අපි වැඩසටහන් රැසක් ක්‍රියාත්මක කරනවා. මුදලින් ආධාර ලබා දීම, පොහොර හා පැළ ලබා දීම සහ නොමිලේ තාක්ෂණික දැනුම හා පුහුණුව ලබා දීම ඒ අතරින් ප්‍රධානයි. පසුගිය වසර තුන සඳහා ම අපි ගොවීන්ට මුදලින් ආධාර ලබා දී තිබෙනවා.මෙහි දී අක්කරයකට රුපියල් 9500 ක් ලබා දෙනවා. 2011 වසරේ දී මඩකළපුව ගොවීන්ට අක්කර 1100 කට ද, පුත්තලම අක්කර 600 කට ද, අනුරාධපුර අක්කර 450 කට ද, වවුනියාව අක්කර 100 කට ද, මන්නාරම අක්කර 200 කට ද, ත්‍රිකුණාමලය අක්කර 200 කට ද, වශයෙන් මුදල් ආධාර ලබා දී තිබෙනවා.දිවි නැඟුම ප්‍රධාන වශයෙන් කජු පැළ ලබා දීමේ වැඩසටහන ක්‍රියාත්මක කළා. එහි දී මඩකළපුව ප්‍රාදේශීය ලේකම් කොට්ඨාස පහක ගොවීන්ට පැළ 25,000ක් නොමිලේ ලබා දුන්නා.මන්නාරම දිස්ත්‍රික්කය සඳහා බීජ පැළ හා බද්ධ පැළ 1,30,000ක් නිකුත් කර තිබෙනවා. ඒ වගේ ම ත්‍රිකුණාමලටයට කජු පැළ 34,000 ක් ද, අනුරාධපුරයට පැළ 1000 ක්, වවුනියාවට පැළ 1000 ක් ද, පොළොන්නරුවට පැළ 11,900 ක් ද, ලබා දීමට හැකි වුණා.දැයට කිරුළ යටතේ ද අනුරාධපුරයේ අලුතින් අක්කර 200ක කජු වගා කිරීමට කටයුතු කළා.අක්කර 100ක දැනටමත් වගා කර අවසන්. අනෙක් අක්කර 100 වගා කටයුතු සිදු වෙමින් තිබෙනවා.කජු වගාව සඳහා ඉතා යෝග්‍ය පසක් හා දේශගුණයක් උතුරු නැඟෙනහිර ප්‍රදේශ සතුව තිබෙනවා. ඒ නිසා මම ඒ ප්‍රදේශවල ගොවියන්ට ලබා දෙන පණිවිඩය නම්, අනෙකුත් බෝග වගා කරන අතරතුරේ දී තම තමන්ට ඇති ඉඩම්වල හෝ රජය සතු ඉඩම් ප්‍රාදේශීය ලේකම් කොට්ඨාස හරහා ලබා ගෙන හෝ කජු වගාවට අවතීර්ණ වී අමතර ආදායමක් උපයා ගන්නා ලෙසයි.ඒ සඳහා ගොවීන්ට අවශ්‍ය පහසුකම්, කජු පැළ, තාක්ෂණික දැනුම නොමිලේ ලබා දීමට කජු සංස්ථාව සූදානමින් සිටිනවා. ඒ වගේ ම කජු පැළය නඩත්තු කිරීම එතරම් අපහසු කාර්යයක් නොවන නිසා, කජු වගාව පහසුවෙන් පවත්වාගෙන යාමට පුළුවන්.සෑම ප්‍රාදේශීය ලේකම් කාර්යාලයකම කජු සංවර්ධන නිලධාරී කෙනෙක් සිටිනවා. ඔවුන්ගෙන් වැඩි විස්තර ලබා ගෙන කජු වගාවට අවතීර්ණ වෙන්න කියලා මම උතුරු නැඟෙනහිර ගොවීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>22</day>
    </date>
    <link>http://www.dinamina.lk/2012/05/22/_art.asp?fn=f1205223</link>
    <topic>ත්‍රස්තවාදයට තිත තැබූ විස්මිත මෙහෙයුම</topic>
    <author>චන්ද්‍රානි මාරසිංහ</author>
    <content>කොටි ත්‍රස්තවාදය පරාජය කිරීමේ මානුෂික මෙහෙයුම ආරම්භ වූයේ මාවිල්ආරු ජයග්‍රහණයෙනි. ක්‍රමයෙන් ජයග්‍රහණ ලබමින් ඉදිරියට යන විට මෙහෙයුම් නවතා දමන ලෙසට රාජ්‍ය නොවන සංවිධානවල බෙදුම්වාදය තමිල්නාඩු බලපෑම් හා මානව හිමිකම් ලේබලයට මුවා වෙමින් ජාත්‍යන්තරව එල්ල වූ පීඩනය වැඩි විය. ජාත්‍යන්තර බලවේග, අන්තර්ජාතික සංවිධාන, බටහිර තානාපතිවරුන්, කොටි හිතැති මාධ්‍ය ජාලයන්, එල්. ටී. ටී. ඊ කොටි සංවිධානය බේරා ගැනීමට දැඩි බලපෑම් කිරීමේ ක්‍රමවේදයට මුහුණදීමේ තීරණාත්මක අවස්ථාවට ජනාධිපතිතුමාට මුහුණ දෙන්නට සිදුවිය.මෙම දැවැන්ත ත්‍රස්තවාදී සංවිධානය ලෝකයේ කිසිම සංවිධානයකට නොදෙවෙනි තත්ත්වයක් තිබිණි.නිත්‍යානුකූල ව්‍යවස්ථාවක් තුළ තහවුරු කළ එකීය රාජ්‍ය සංකල්පයට ගරු කිරීමට පවා ඇතැමුන් බිය වන තත්ත්වයක් ඇති කර තිබූ ත්‍රස්තවාදීන් නිරන්තරයෙන් කටයුතු කෙළේ ඊළාම් රාජ්‍ය ගොඩනඟා ගැනීමටයි. ලෝකයේ බොහෝ රටවලට මුහුණදීමට නොහැකි ත්‍රස්තවාදී ප්‍රශ්නයට අපේ රටටද මුහුණදීමට නොහැකිය යන පරාජිත මානසිකත්වයකට අපේ ජාතිය ඇඳ වැටී තිබිණි.2002 පෙබරවාරි 22 දින සටන් විරාම ගිවිසුම මගින් අත්සන් කොට බෙදුම්වාදී කොටි ත්‍රස්තවාදීන්ට රාජ්‍ය තාන්ත්‍රිකභාවය පිරිනැමූ අවස්ථාවේදී බිහි කළ නිල නොවන රාජ්‍යයේ පරිපාලන මූලස්ථානය කිලිනොච්චියයි. ආරක්ෂක හමුදාවෝ කොටි බලමුළු බිඳ කිලිනොච්චිය ජයග්‍රහණය කිරීම ත්‍රස්තවාදීන්ගේ කො නාරටිය බිඳ දැමීමකි. කොටි ත්‍රස්තවාදින්ගේ හදවත ලෙස සැලකෙන කිලිනොච්චි නගරය සහ කොටි මූලස්ථානය මුළුමනින්ම මුදාගත් බව ප්‍රකාශයට පත් කිරීම පිළිබඳ ජාතියට දැනුම්දීමෙන් පසුව, අවි බිම තබා එල්ටීටීඊයට යටත් වන ලෙස දැන්වීය. කොටි ත්‍රස්තවාදය මෙරටින් මුලිනුපුටා දැමීමේ සටනේ තීරණාත්මක සන්ධිස්ථානය වූයේ කිලිනොච්චි ජයග්‍රහණයයි.යුද මෙහෙයුම් නවත්වා ගැනීම සඳහා දෙස් විදෙස් බලවේග හරහා රජයට බලපෑම් කිරීම කිලිනොච්චි ජය ගැනීමෙන් පසුව වඩාත් තීව්‍ර විය. රණවිරුවන් මානුෂික මෙහෙයුම ක්‍රියාත්මක කෙළේ එක් අතක තුවක්කුවත්, අනෙක් අතෙහි මානව හිමිකම් ප්‍රඥප්තියත්, උරහිසේ ප්‍රාණ ඇපකරුවන් සහ හදවතේ දරු සෙනෙහසත් දරාගෙනය. මුලතිව්වල පමණක් ලක්ෂ දෙකක පමණ සිවිල් වැසියන් මිනිස් පළිහක් ලෙස සිර කරගෙන සිටියහ.සංවේදී සිත් ඇති රණවිරුවන් ත්‍රස්ත ග්‍රහණයෙන් පලාඑන සිවිල් වැසියන් ආරක්ෂා කර ගැනීමේ ක්‍රමවේදයට ද යොමු වන්නට විය.අපට සිටින්නේ මානුෂික ගුණ පිරි ආරක්ෂක හමුදාවකි. විනයගරුක මානුෂිය ගුණාංග පිරි ‍ෙළන්ගතු හමුදාව මුළු ලොවටම ක්‍රියාවෙන් ඒ බව ඔප්පු කර පෙන්වීය.එල්ටීටීඊ සංවිධානය අවසන් සටන් අවස්ථාවේදී ද බලාපොරොත්තු වූයේ ජාත්‍යන්තර මැදිහත්වීමකි. යුද මුක්ත කලාපයේ සිට එල්ල කරනු ලබන කොටි කාලතුවක්කු ප්‍රහාර රේඩාර් යන්ත්‍රවලින් පැහැදිලිව දක්නට ලැබුණත්, හමුදා ප්‍රතිප්‍රහාර එල්ල කිරීමෙන් වැළැකී සිටියේ සිවිල් වැසියන්ගේ ආරක්ෂාව වෙනුවෙනි. අ‍ෙමරිකාව සහ මහා බ්‍රිතාන්‍යය මේ අතරතුරදී රජයට කීවේ ගැටුම්වලට මැදිවූවන් බේරා ගැනීමට ශ්‍රී ලංකා රජය තාවකාලිකව සටන් විරාමයක් ප්‍රකාශයට පත් කළ යුතු බවය. කොන්දේසි විරහිතව අවි බිම තැබුවොත් පමණක් ඒ ගැන සලකා බලන බව රජයේ ප්‍රකාශය විය. ත්‍රස්තවාදින් යොදා ගන්නා මිලේච්ඡ යුද උපක්‍රමවලට මුහුණදිය හැකි යුද ශිල්පයක් ලෝකයේ නොතිබුණි. බිම් බෝම්බ, ක්ලේමෝ බෝම්බ, මරාගෙන මැරෙන බෝම්බ, කුඩා නාවික යාත්‍රා, රේඩාර් පද්ධතිවලට හසු නොවන සැහැල්ලු ගුවන් යානා, මරාගෙන මැරෙන බෝම්බ, ජැකට්ටු වැනි දේවලට මුහුණ දෙන ආකාරය ලෝකයේ කවුරුත් දැන සිටියේ නැත. ඒ සියල්ලටම මුහුණ දෙන ක්‍රම සහ විධි සොයා ගන්නට අපේ හමුදාවට සිදුවිය.රාජ්‍ය නොවන සංවිධානවල බෙදුම්වාදයට, ජාතිවාදයට විරුද්ධ වන සහ සාමයට, නිදහසට ප්‍රජාතන්ත්‍රවාදයට ලැදි සිංහල, දෙමළ, මුස්ලිම්, සියලු ශ්‍රී ලාංකික පොදු ජනතාවගේ සිහිනය යථාර්ථයක් විය. ප්‍රභාකරන්ගේ අවසානය මානුෂික මෙහෙයුමේ අවසානය විය. සියලු ශ්‍රී ලාංකිකයෝ දෙවුන්දරතුඩුවේ සිට පේදුරුතුඩුව දක්වා සැබෑ වූ නිදහසේ හුස්ම ගනිති. රටේ නිදහස උත්තරීතරය. කිසිම බෙදුම්වාදයකට ඉඩක් නොවීය. කිසිම කෙනෙකුට අප රටේ ජනසම්මතවාදය විනාශ කිරීමට ඉඩ නොදෙන්නෙමි’යි මහින්ද චින්තන ඓතිහාසික ලියවිල්ලේ ප්‍රධාන හා වැදගත්ම කාරණය ඉටු කෙරිණි. ඒ රජයේ තෙවසර සපිරෙන්නටත් පෙරය. ත්‍රස්තවාදි කණ්ඩායමක් විසින් බලහත්කාරයෙන් රඳවා ගනු ලැබ සිටි ලක්ෂ සංඛ්‍යාත සිවිල් වැසියන් ඇතුළුව අභ්‍යන්තරිකව අවතැන්ව සිටි සියලුම පුද්ගලයන් නැවත පදිංචි කරවීම හා ත්‍රස්තවාදීන් විසින් විශාල භූමි ප්‍රමාණයක වළලා තිබූ බිම් බෝම්බ ඉවත් කිරීම අප ලැබූ තවත් ජයග්‍රහණයකි.මානව හිමිකම් උල්ලංඝනය වූයේ යැයි ජනාධිපතිතුමාට එරෙහිව කොලොම්බියානු දිසා අධිකරණයක චෝදනා ගොනු කෙළේ ද ත්‍රිකුණාමලේ පදිංචි මනෝහරන් කාසිපිල්ලේ නමැති අයකුය. ‍අෙමරිකාවේ වෙසෙන කොටි හිතවාදී දෙමළ ඩයස්පෝරාව විසින් ජනපතිට එරෙහිව ගොනු කළ එම නඩුව මගින් ඩොලර් මිලියන 30ක වන්දියක් ඉල්ලා සිටියේය. ස්වෛරී රාජ්‍යයක කිසිම නායකයකුටලෝකයේ කිසිම අධිකරණයකින් නඩු පැවරිය නොහැකිය යන ස්ථාපිත නීතියට අනුව අමෙරිකානු රාජ්‍ය දෙපාර්තමේන්තුව එය ප්‍රතික්ෂේප කෙළේය. එම පැමිණිලිකරුවන්ගේ නීතිඥ බෲස් ජෙයින් නඩුවේ සිතාසිය ජනාධිපතිවරයාට බාරදීමට විශාල උත්සහයක් ගනු ලැබුවද, ඔවුන්ට හැකි වූයේ කොටි සංවිධානයේ ටැමිල්නෙට් වෙබ් අඩවිය මගින් ප්‍රකාශයට පත් කිරීම පමණකි. නීතියේ සැබෑ තත්ත්වය දැන සිටියදීත් දෙමළ ඩයස්පෝරාව එම තත්ත්වය ඇති කෙළේ ලෝක අවධානය දිනා ගැනීමට වුව ද, අවසානයේ පාරාවළල්ලක් විය. අමෙරිකානු රජය එම නිර්දේශය කෙළේ එවැන්නකට ඉඩක් දුන්නේ නම් බැරැක් ඔබාමාගේ සිට හිලරි ක්ලින්ටන් දක්වාත්, අමෙරිකාවට පත්වන සෑම රාජ්‍ය නායකයකුටම නඩු පැවරීමට විවිධ පාර්ශ්ව ක්‍රියා කරනු ඇති බව සඳහන් කරමිනි.ජනාධිපතිට එරෙහිව නඩු පැවරීමට කාසිපිල්ලේට වත්කමක් නැත. ඊට මුල්වූයේ කොටි ජාත්‍යන්තර ජාලයයි. නඩුවක් වෙනුවෙන් අතිවිශාල මුදලක් අය කරන බෲස් ජෙයින් මෙම නඩුවට පෙනී සිටීමට අය කෙළේ ඩොලර් 50ක් වැනි සුළු මුදලක්ය.ශ්‍රී ලංකාවට එරෙහිව එල්ලවී ඇති යුද අපරාධ චෝදනා සහ දරුස්මාන් වාර්තාව සම්බන්ධයෙන් කටයුතු කිරීමට අන්තර්ජාතික මානව හිමිකම් සංවිධානය හා යුරෝපා රටවල් ගණනාවක් සූදානම් වූයේ ඉන් අනතුරුවය. දරුස්මාන් උපදේශක වාර්තාව නිර්මාණය වූයේ විදේශගත ශ්‍රී ලාංකිකයන්ගේ සංසදය මගිනි. එක්සත් ජාතින්ගේ මානව හිමිකම් කොමිසම වෙත යොමු වූයේ එක්සත් ජාතින්ගේ මහලේකම්වරයාට උපදෙස් ලබාගැනීමට යැයි කියමින් පත්කළ දරුස්මාන් කමිටුවේ වාර්තාවය.ශ්‍රී ලංකාව නිල වශයෙන් නොපිළිගත් සහ පැහැදිලිවම විරෝධය දක්වන ලද එම වාර්තාව මානව හිමිකම් කොමිසම වෙත ලබාදීම සදාචාරාත්මක නොවන බව මහලේකම්වරයා නොදන්නවා නොවේ. ශ්‍රී ලංකාව ලත් යුද ජයග්‍රහණයත්, ත්‍රස්තවාදය පරාජය කළ ආකාරයත් පිළිබඳව බටහිර රටවල සැබෑ ස්වරූපය සැඟවිය නොහැකිව ප්‍රදර්ශනය විය. යුද අපරාධ පිළිබඳ පළමු චූදිතයා අමෙරිකාව ප්‍රමුඛ බටහිර රටවල් බොහොමයක් ශ්‍රී ලංකා රජයේ ජයග්‍රහණය නොඉවසති. මේ රටවල් සහ තවත් බොහෝ සංවිධාන ශ්‍රී ලංකාව තුළ අනියමින් ඊළමක් හදන්නට උදවු කිරීම නොරහසකි. මානව හිමිකම් මුවාවෙන් ඒ දුෂ්ට අරමුණූ උදෙසා ඔවුහු පෙනී සිටිති.ඒ බොහෝ අයගේ් අපේක්ෂාව එදා ප්‍රභාකරන්ගේ කට හඬ බවට පත්ව සිටි දෙමළ ජාතික සන්ධානයයි. උතුරේ ප්‍රශ්නය පිළිබඳ ඉන්දියාවට යන දෙමළ සන්ධානයේ මන්ත්‍රීවරුන් ඊළාම් සිහින දකිති. ඉන්දියාවේ ඇතැම් දේශපාලනඥයන්ගේ සහ විදේශගත දෙමළ ඩයස්පෝරාවේ උපකාර සහ අනුග්‍රහය ද නොමඳව ලැබේ. උතුරේ සාමාන්‍ය ජනතාව ගැන ඒ කිසිවකුට හැඟීමක් හෝ වූවමනාවක් නැත.ශ්‍රී ලංකාවේ මිනිස් අයිතිවාසිකම් පිළිබඳ ජාතික සැලැස්මක් ක්‍රියාත්මක කිරීම සඳහා අමෙරිකන් ඩොලර් එක්ලක්ෂ පනස් දහසක මුදලක් ලබා දීමට එක්සත් ජාතීන්ගේ සංවර්ධන වැඩසටහන සූදානම් විය. ජාත්‍යන්තර බලවේග හමුවේ නොනැමෙන බවට ආණ්ඩුව ගනු ලැබූ තීරණයට අනුව, ජනාධිපතිතුමා එම ආධාරය ප්‍රතික්ෂේප කෙළේය. අපේ රටේ ජනතාවගේ අයිතීන් උදෙසා වූ ක්‍රියාකාරී සැලැස්මක් අපේ රටේ මුදලින් මිස අන් රටවල මුදලින් පිහිටුවිය යුතු නැතැයි ජනාධිපතිතුමාගේ උපදේශය විය. එම කෝටි එකහමාරක මුදල ලබා ගත්තේ නම් අපට සිදුවන්නේ එක්සත් ජාතීන්ගේ න්‍යාය පත්‍රයට අනුව මිනිස් අයිතිවාසිකම් සකස් කිරීමට ය. එක්සත් ජාතීන්ගේ සංවිධානය සූදානම් වූයේ රටේ ස්වාධීනත්වයෙන් කොටසක් මිලට ගැනීමටය. මානුෂික මෙහෙයුම් අවසන් අවස්ථාවලදී සාමාන්‍ය දෙමළ වැසියන්ට සහන සලසන බවට ශ්‍රී ලංකාවට පැමිණි ජාත්‍යන්තර සංවිධානවල සේවය කළ බොහෝ අය, හිටපු හමුදා උපදේශකයන්, හමුදා ඉංජිනේරුවන් හා තාක්ෂණ නිලධාරීන් බව අනාවරණය වූයේ පසුවය. ඇතැමුන් ගුවන් යානා ශිල්පය දන්නා විශේෂඥවරුන්ය.නෝර්වේජියානු පීපල්ස් ඒඩ් සංවිධානයේ තාක්ෂණික උපදේශක ලෙස ක්‍රියා කර ඇත්තේ බ්‍රිතාන්‍යයේ හිටපු හමුදා නිලධාරියෙකි. එම සංවිධානයේ සැලසුම් සම්බන්ධීකරණ නිලධාරියා හිටපු හමුදා නිලධාරියෙකි. තමිල් සෙල්වම්ට විශේෂිත වූ බංකරය සාදා දී ඇත්තේ ග්‍රාන්ට් නමැති හමුදා උපදේශකවරයායි. මේ කිසිම විදේශිකයකු ගැන විමර්ශනයක් නොතිබිණි.ත්‍රස්තවාදය පණගන්වා, යළිත් යුදමය වාතාවරණයක් ඇති කොට රට අරාජික කිරීමට බටහිර රටවල් සහ විවිධ බලවේග විවිධ ආකාරයෙන් පෙනී සිටිති. පසුගිය කාලයේ බටහිර රටවල ප්‍රහාරයට ලක්වූ රටවල් දෙස සලකා බැලීමේදී ඒ සඳහා උපයෝගී කරගනු ලැබ ඇත්තේ රට අභ්‍යන්තරයේම තිබෙන ගැටුම් සහ ආරවුල්ය. බටහිර රටවල් මැදිහත් වූයේ එම රටවලට ප්‍රජාතන්ත්‍රවාදය තහවුරු කළ යුතු යැයි කියමිනි.මෙරට ජාතිවාදී හා ත්‍රස්තවාදී අරගල ඇති කිරීමට අවස්ථාවාදී දේශපාලකයන්ට සහ විදේශීය බලවේගයන්ට ඉඩක් නොදිය යුතුය. ජාතින් ලෙස බෙදී වෙන්වී නොසිට, ජාත්‍යන්තර බලවේග හමුවේ තවදුරටත් අසරණ නොවී වීරෝදාර රණවිරුවන් රැක දුන් රට අර්ථවත් කිරීමටත්, රට නිසි මඟ ගෙනයාමටත් සමස්ත ජනතාවට ද වගකීමක් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=n1205231</link>
    <topic>ආඩම්බරයෙන් ජීවත්විය හැකි රටක් දැයේ අනාගත පරපුරට දායාද කරනවා</topic>
    <author/>
    <content>සාමයෙන්, සමඟියෙන් හා ආඩම්බරයෙන් ජීවත් විය හැකි රටක් දැයේ අනාගත දරු පරපුරට දායාද කිරීම තම අපේක්‍ෂාව බව ජනාධිපති මහින්ද රාජපක්‍ෂ මහතා පවසයි.රට සංවර්ධනය කිරීමේ දී තම තමන්ගෙන් ඉටුවිය යුතු සේවය පිළිබඳ සිතා බැලීමට කාලය එළඹ තිබෙන බවද ඒ මහතා සඳහන් කරයි.ජනාධිපතිවරයා මේ බව සඳහන් කළේ කටාර් රාජ්‍යයේ රැකියාවල නිරත ශ්‍රී ලාංකික ප්‍රජාව හමුවේ පැවැති විශේෂ සාකච්ඡාවක දීය.කටාර්හි සේවයේ නියුතු ශ්‍රී ලාංකිකයින්ගේ සංඛ්‍යාව එක්ලක්ෂ පනස්දහසක් පමණ වන අතර එම පිරිසෙන් විනයගරුක සහ ඉහළ ගුණාත්මකභාවයකින් යුත් සේවාවක් තම රටට ලැබෙන බව කටාර් එමිර්වරයා ප්‍රමුඛ පාලන තන්ත්‍රය තමන්ට පැවසූ බවත් ශ්‍රී ලාංකිකයින්ගේ හැකියාවන් හා කැපවීම ඉතා ඉහළින් ඇගැයීමට ලක්ව ඇති බවත් ජනාධිපතිවරයා මෙහිදී පැවසී ය.එමගින් දෙරට අතර දැඩි සමීප සබඳතාවයක් ද ගොඩනැගී ඇති බව ද ඒ මහතා පෙන්වා දුන්නේ ය.ජනාධිපති මහින්ද රාජපක්ෂ මහතා පැමිණ සිටි සියලුම ශ්‍රී ලාංකිකයින් පෞද්ගලිකවම හමුවෙමින් ඔවුන්ගේ සුව දුක් විමසූ අතර මෙම හමුවට කටාර් සංචාරය සඳහා පැමිණ සිටි අමාත්‍යවරුන් හා තානාපති කාර්ය මණ්ඩලය එක්ව සිටිය හ.කටාර් හි වේගවත් සංවර්ධනය සඳහා දායක වෙමින් ඉදිකිරීම් ක්ෂේත්‍රයේ ඉහළ දායකත්වයක් ලබා දී සිටින කටාර් ඩියාර් QuatarDiar ආයතනය නැරඹීමට ද ජනාධිපතිවරයා ප්‍රමුඛ ශ්‍රී ලංකා දූත පිරිස පෙරේදා (21) පස්වරුවේ එක් වූහ.වසර කිහිපයක් ඇතුළත කටාර් රාජ්‍යයේ දැවැන්ත ඉදිකිරීම් සිදුකළ ආකාරයත් ඉදිරි සැලසුම් පිළිබඳවත් එහි කළමනාකාරීත්වය මෙහිදී ජනාධිපතිතුමන් දැනුවත් කළ හ.2022 ලෝක පාපන්දු තරඟාවලියේ අනුග්‍රාහකත්වය ලබා සිටින කටාර් රාජ්‍යය ඒ වෙනුවෙන් සූදානම් වෙමින් සිටින ආකාරයත් ඒ සඳහා දැවැන්ත දස අවුරුදු සැලැස්මක් සකස් කර ඇති බව ද මෙහිදී පෙන්වා දෙනු ලැබී ය. ඉදිකිරීම් ක්ෂේත්‍රයේ කටයුතු කරන කටාර්හි තවත් ප්‍රධාන ආයතනයක් වන පර්ල් කටාර් ආයතනය ද රාජපක්ෂ මහතා ගේ නිරීක්ෂණයට ලක් විය.   .</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=n1205232</link>
    <topic>මිහින්තලා ලේක්හවුස් ආලෝක පූජාව මෙවර 50 වැනි වරට</topic>
    <author>අමිල ප්‍රභාත් වනසිංහ</author>
    <content>මිහින්තලා ලේක්හවුස් ආලෝක පූජාව මෙවරත් ජුනි 3,4 සහ 5 දිනවල මිහින්තලා පුදබිමේදී අති උත්කර්ෂවත් අන්දමින් පැවැත්වීමට සියලු කටයුතු යොදා තිබේ.මෙවර මිහින්තලා ලේක්හවුස් ආලෝක පුජාව පැවැත්වෙන්නේ 50 වැනි වරටයි. ලංකාවේ සීමාසහිත එක්සත් ප්‍රවෘත්ති පත්‍ර සමාගමේ මෙහෙයවීමෙන් ලංකා විදුලිබල මණ්ඩලයේ සම අනුග්‍රහයෙන් මිහින්තලා රජමහා විහාරාධිපති වලවාහැංගුනවැවේ ධම්මරතන හිමියන්ගේ අනුශාසකත්වයෙන් මෙම ආලෝක පූජාව පැවැත්වේ.මෙවර ආලෝක පූජාව සඳහා බැතිබර දායකත්වය අබාන්ස් ආයතනය මඟින් ලබා දෙනු ඇත. ආලෝක පූජාවට සමගාමීව මිහින්තලා ප්‍රදේශයේ දහම් පාසල් දරුදැරියන් දහසකට පොසොන් පොහෝදා සිල් සමාදන් වීම සඳහා සිල් රෙදි පරිත්‍යාග කිරීමේ පිංකමක් මහාභාරකාර දෙපාර්තමේන්තුවේ අනුග්‍රහයෙන් සිදු කෙරිණි.බුදුසරණ පුවත්පතේ මෙහෙයවීමෙන් ජාතික ඉතිරි කිරීමේ බැංකුවේ අනුග්‍රයෙන් පවත්වන ලද දීප ව්‍යාප්ත රචනා තරඟයේ හා උතුරු මැදපළාතේ දහම් පාසල් දරුවන් අතර පැවැති කථික තරඟයේ ජයග්‍රහකයින්ට ත්‍යාග හා සහතික පත් පිරිනැමීමද පොසොන් පොහෝ දා සිදුකිරීමට නියමිතය.ජුනි 1 දා ආරම්භ වන පොසොන් සතිය 7 දා දක්වා පැවැත්වෙන අතර 3 වැනිදා රාත්‍රියේ ලේක්හවුස් සභාපති බන්දුල පද්මකුමාර මහතා ඇතුලු අධ්‍යක්ෂ මණ්ඩලයේ සහභාගීත්වයෙන් ආලෝක පුජාව ආරම්භ වේ. රජරට විශ්වවිද්‍යාලය අසලින් ආරම්භ වන මිහිදු පෙරහර ද එදින රාත්‍රියේ ඉසුරු උයන මාවතේ වීථි සංචාරය කෙරේ.ආමිස හා ප්‍රතිපත්ති පූජාවන්ට මුල් තැන දෙමින් මිහින්තලේ රජමහා විහාරාධිපති වලවාහැංගුනවැවේ ධම්මරතන නාහිමියන්ගේ අනුශාසකත්වයෙන් සියලු ආගමික වතාවත් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=n1205238</link>
    <topic>හොඳම සාක් චිත්‍රපටය ආකාස කුසුම්</topic>
    <author/>
    <content>ශ්‍රී ලංකා සාක් සංස්කෘතික කේන්ද්‍රය විසින් සංවිධානය කළ සාක් චිත්‍රපට උලෙළ පසුගිය 16 සිට 20දක්වා ජාතික චිත්‍රපට සංස්ථා සිනමා ශාලාවේදී පැවැත්විණි.එම උලෙළේදී හොඳම චිත්‍රපටය ලෙස සම්මාන දිනා ගත්තේ ප්‍රසන්න විතානගේ අධ්‍යක්ෂණය කළ ආකාස කුසුම් චිත්‍රපටයයි.රිදී සම්මානය පාකිස්තානයේ රාම් චාන්ද් ගේ චිත්‍රපටයටත් ලෝකඩ සම්මානය ඉන්දීය චිත්‍රපටය බිහාරි ටත් හිමිවිය.මෙහිදී අශෝක හඳගමගේ විදූ චිත්‍රපටයට ජූරියේ විශේෂ සහතිකයක් ද ආකාස කුසුම් චිත්‍රපටයේ රංගනය වෙනුවෙන් මාලනී ෆොන්සේකාට කුසලතා සහතිකයක්ද පිරිනැමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=n1205233</link>
    <topic>සම් භාණ්ඩ අපනයනයෙන් රු.කෝටි 468ක්</topic>
    <author>මහින්ද අලුත්ගෙදර</author>
    <content>පාවහන් හා සම්-භාණ්ඩ නිෂ්පාදන අපනයනයෙන් පසුගිය වසරේදී ශ්‍රී ලංකාව ලැබූ විදේශ විනිමය ප්‍රමාණය අමෙරිකානු ඩොලර් මිලියන 36 ක් (රුපියල් කෝටි 468) බව සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය පෙන්වා දෙයි.ඒ අනුව පාවහන් අපනයනයෙන් ඇමෙරිකානු ඩොලර් මිලියන 16.71 ක්ද සම්භාණ්ඩ අපනයනයෙන් අමෙරිකානු ඩොලර් මිලියන 19.73 ක්ද ඊට අයත්වන බව සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ ලේකම් වී.ශිවඥාණසෝති මහතා සඳහන් කරයි.ඒ මහතා මේ බව සඳහන් කළේ කොළඹදී ඊයේ (22) පැවැති පාවහන් හා සම්භාණ්ඩ නිෂ්පාදන ක්ෂේත්‍රයේ කුසලතා සංවර්ධනය කිරීම සඳහා තාක්ෂණික පැවරුම් වැඩසටහන සඳහා සහභාගි වෙමිනි.සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය සහ ලංකා කාර්මික සංවර්ධන මණ්ඩලය එක්ව මේ වැඩසටහන සංවිධානය කෙරිණි. නිෂ්පාදන ක්ෂේත්‍රයේ ප්‍රධාන කර්මාන්තකරුවන්, අමුද්‍රව්‍ය සහ උපාංග සැපයුම්කරුවන් අතර සම්බන්ධතාවක් ගොඩනැඟීමද මේ ක්ෂේත්‍රයේ නියැළී සිටින පුද්ගලයන් වෙත පුහුණුව හා වෙනත් සේවා සැපයීම ආදිය වෙනුවෙන්ද කටයුතු කරනු ඇත.පොදු රාජ්‍ය මණ්ඩලීය මහලේකම් කාර්යාලය සමඟ එක්ව ශ්‍රී ලංකාවේ සම්භාණ්ඩ හා පාවහන් අපනයනය කිරීමේ වැඩපිළිවෙල ඉදිරියට ගෙන යාමේ අරමුණින් සහ ඒ වෙනුවෙන් පහසුකම් සැළසීමේ අරමුණින් මෙය පැවැත්විණි.මේ වනවිට 30000 ක පමණ පිරිසක් මේ කර්මාන්තයේ පියැළී සිටින බව පෙන්වාදුන් ලේකම්වරයා නවීන තාක්ෂණය හා පහසුකම් තුළින් එම කර්මාන්තයේ ධාරිතාවය ඉහළ නැංවීමට කටයුතු කරන බවද සඳහන් කළේය.ශ්‍රමය වැඩි වශයෙන් යොදා ගන්නා කර්මාන්තයක් වීම හේතුවෙන් ග්‍රාමීය ජනතාව වැඩි වශයෙන් මේ සඳහා යොදාගත හැකි අතර ඒ මඟින් ග්‍රාමීය ආර්ථිකය දියුණු වන බවද කීවේය.මේ අවස්ථාවට සහභාගිවූ ලංකා කාර්මික සංවර්ධන මණ්ඩලයේ සභාපති උදය ශ්‍රී කාරියවසම් මහතා සඳහන් කළේ මේ වැඩසටහන මඟින් ශ්‍රී ලංකාවේ සම්භාණ්ඩ හා පාවහන් කර්මාන්තය දියුණු කිරීමට උත්සාහ ගන්නා බවත් මේ සම්බන්ධයෙන් ක්‍රියාත්මක ඇතැම් ආයතන සුළු, මධ්‍යම හා මහා පරිමාණ වශයෙන් ක්‍රියාත්මක වන බවත්ය.මෙහිදී කාර්මික සංවර්ධන මණ්ඩලය පුහුණු කිරීම් සිදුකරන බව පෙන්වාදුන් ඒ මහතා ඇතැම් ක්ෂේත්‍රවලින් ශ්‍රී ලංකාව උපරිම මට්ටමකට පැමිණ තිබෙන බවද මේ ක්ෂේත්‍රයද ඒ ආකාරයෙන් දියුණු කළයුතු බවද ප්‍රකාශ කළේය.මේ අතර සභාපතිවරයා සඳහන් කළේ ශ්‍රී ලංකාවේ පාවහන් හා සම්භාණ්ඩවල ගුණාත්මක බව, මෝස්තරය හා ඇසුරුම් ආදිය සම්බන්ධයෙන් විශේෂ අවධානයක් යොමු කළයුතු බවයි.සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා, මවුබිම ලංකා පදනමේ සභාපති ආරියශීල වික්‍රමනායක, බ්‍රිතාන්‍ය පොදුරාජ්‍ය මණ්ඩලීය මහලේකම් කාර්යාලයේ ව්‍යාපාරික හා කෘෂිකාර්මික අංශයේ උපදේශක වටිපාසෝ ම්කැන්ඩාවියර් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=n1205234</link>
    <topic>මාස තුනක් ඇතුළත ඒඩ්ස් රෝගීහු 42ක්</topic>
    <author>සන්ධ්‍යා කරුණාරත්න</author>
    <content>එච්.අයි.වී. ඒඩ්ස් රෝගය ආසාදිත වූ පුද්ගලයන් 42ක් මේ වසරේ මුල් මාස තුන ඇතුළතදී අලුතෙන් වාර්තා වී ඇති බව ජාතික ලිංගාශ්‍රිත රෝග හා ඒඩ්ස් මර්දන වැඩසටහන පවසයි.ජනවාරි, පෙබරවාරි, මාර්තු මාස තුන ඇතුළතදී මේ රෝගීන් වාර්තා වූ බවත් රෝගය පාලනය කිරීම සඳහා මහජනතාව දැනුවත් කිරීමේ වැඩසටහන් දිගින් දිගටම පවත්වන බවත් එම වැඩසටහනේ විශේෂඥ වෛද්‍ය ජී. වීරසිංහ මහතා ප්‍රකාශ කරයි.වසර 1987 දී එච්.අයි.වී. ඒඩ්ස් රෝගය ආසාදිත වූ මුල්ම පුද්ගලයා මෙරටින් හඳුනාගත් බවත් මේ වන විට රට පුරා රෝගීන් 1500 දෙනකු වාර්තා වී ඇති බවත් ඒ මහතා පැවැසුවේය.අනාරක්ෂිත ලෙස ලිංගික සම්බන්ධතා පැවැත්වීමේ ප්‍රතිඵලයක් ලෙස මෙවැනි මාරාන්තික රෝගවලට පුද්ගලයන් ගොදුරු වන බවත් ඔවුන් දැනුවත් කිරීම මඟින් රෝගය වසංගතයක් දක්වා ව්‍යාප්ත වීමට පෙර වළක්වා ගත හැකි බවත් වෛද්‍ය වීරසිංහ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=n1205235</link>
    <topic>රට රැකියා යන සියල්ලන්ට පුහුණු සහතිකය අනිවාර්යයි</topic>
    <author>මහින්ද අලුත්ගෙදර</author>
    <content>විදේශ රැකියා සඳහා පිටත්ව යන සියලුම ශ්‍රී ලාංකිකයන් සඳහා ජාතික වෘත්තීය පුහුණු සහතිකය (NVQ Level 3) අනිවාර්ය කිරීමට රජය තීරණය කරයි. එළඹෙන සැප්තැම්බර් මස පළවන දා සිට මෙම නව ක්‍රමය ක්‍රියාත්මක කෙරෙන අතර විධිමත් හා කාර්යක්ෂම පුහුණුවක් මෙන්ම ගුණාත්මක සේවාවක් තුළින් ඉහළ වැටුපක් හිමිකර ගැනීම මෙහි අරමුණ බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පවසයි.ශ්‍රී ලාංකික ශ්‍රමිකයන්ගේ වෘත්තීය පුහුණුව ඉහළ මට්ටමකට ගෙන ඒම තුළින් කීර්තියක් අත්කර ගැනීම සහ පිළිගැනීමක් සහිත රැකියාවක් සඳහා යොමු කරමින් ඉහළ වැටුපකට හිමිකම් කීම මේ මඟින් අපේක්ෂා කළහැකි බවද ඇමැතිවරයා පෙන්වා දෙයි.වසරකට ශ්‍රී ලාංකිකයන් විශාල ප්‍රමාණයක් රැකියා සඳහා විදේශ ගතවන බවද එයින් වැඩි ප්‍රමාණයක් ගෘහ සේවය සඳහා බවද ප්‍රකාශ කරන ඩිලාන් පෙරේරා මහතා ගෘහ සේවය අධෛර්යමත් කොට ඔවුන් වෙත හොඳ පුහුණුවක් ලබාදෙමින් ගෘහ පාලිකාවන් වශයෙන් යොමු කිරීම රජයේ ඉලක්කය වී තිබෙන බවද කියා සිටී.මේ අතර ඕමානයේ නිල සංචාරයක නිරතවූ විදේශ රැකියා ප්‍රවර්ධන හා සුබසාධන ඇමැතිවරයා එරට ශ්‍රී ලාංකික ප්‍රජාව හමුවී විශේෂ සාකච්ඡාවක නිරතවූ අතර එරට ඉහළ පෙළේ රැකියා වෙනුවෙන් ශ්‍රී ලාංකිකයන් යොමු කිරීමට අදාළව දෙරට අතර අවබෝධතා ගිවිසුමකට අත්සන් කිරීමට ඉදිරියේදී බලාපොරොත්තු වන බවද සඳහන් කරයි‍.විදේශ රැකියා ප්‍රවර්ධන වැඩසටහන් වෙනුවෙන් රටවල් කිහිපයක සංචාරය කළ ඇමැති ඩිලාන් පෙරේරා මහතා ඕමානයේ මස්කට් නග‍රයේ පැවැති ශ්‍රී ලාංකිකයන්ගේ හමුවකටද සහභාගි විය. මේ අතර ඇමැතිවරයා සඳහන් කරන්නේ ඉදිරියේදී ශ්‍රී ලාංකික ශ්‍රමිකයන් විදේශ රැකියා සඳහා පිටත්ව යාමේදී විශේෂ පුහුණුව ලබාදීමට පියවර ගන්නා බවත් ඒ මඟින් ශ්‍රී ලාංකිකයන්ට වාසි රැසක් අත්වන බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=n1205236</link>
    <topic>කැබ් රථයකින් ඇවිත් කටුකැල වැව වනයේ ගෝනකු මරලා</topic>
    <author>දිගාමඩුල්ල සමුහ චන්දන ලියන ආරච්ච්</author>
    <content>නවින පන්නයේ කැබ්රථයකින් දඩයමේ ගොස් ගෝනෙකු මැරු දොළොස් දෙනෙකු සැකපිට අම්පාර වන සත්ව නිලධාරින් විසින් 22 අලුයම එකට පමණ බක්මිටියාව කටු කෑල වැව අසල වනයෙදි අත් අඩංගුවට ගෙන ඇත.අක්කරපත්තුව ප්‍රදේශයේ ප්‍රධාන පෙළේ ව්‍යපාරිකයෙකු අක්කරපත්තුව 20 කොට්ඨාසයේ සේවයේ නියුතු ග්‍රාම සේවා නිලධාරි වරයා සහ සිවිල් ආරක්ෂ නිලධාරියෙකු අත් අඩංගුවට පත් අය අතර සිටි. යතුරු පැදි දෙකක් සහ ගිනි අවියක් මොවුන් සතුව තිබි අත් අඩංගුවට ගෙන ඇත.ලැබුණු තොරතුරක් අනුව මේ වැටලිම සිදු කළ වන සත්ත්ව නිළධාරින් හට බක්මිටියාව යුද හමුදා කදවුරේ නිළධාරින් ද සහාය ලබා දි ඇත.මේ සැකකරුවන් අම්පාර මහේස්ත්‍රාත් වරයා හමුවට ඉදිරිපත් කරණ ලදි.මේ වැටලිම සදහා වන සත්ත්ව අඩවි ආරක්ෂක නිළධාරි ඩි.පි. සියාසිංහ මහතා වන සත්ත්ව අඩවි සහකාර නිළධාරින් වන එම්. රත්න සිර පෙරේරා, කේ. එල්. ඩි.පියරතන,බි .ආර්. ඒ.සම්පත්,කේ පි.එම්.කොඩිතුවක්කු,ඒ. එම්. එස්.අත්තනායක,ඒ .පි.ඩි.එල් .සංජිව,එච්.එල්.සි.ප්‍රදිප්,ඩබ්ලිව් .එම්.සමන් ප්‍රේමකිරිති,එච් .සංජිව යන නිළධාරින් සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=n1205237</link>
    <topic>උ.පෙ. හැදෑරීමට ජාතික පාසලකට ඇතුළුවීමේ අයිතිය ගමේ දරුවන්ට</topic>
    <author>දුමින්ද ගුරුගේ, චමීර ඇල්ලදෙණිය, සුභාෂිනී සේනානායක</author>
    <content>උසස් පෙළ හැදෑරීම සඳහා නගරයේ පහසුකම් සහිත ජාතික පාසල්වලට ගමේ දරුවන්ට ඇතුළත්වීමේ අයිතිය රජය විසින් තහවුරු කර තිබෙන බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (22) ප්‍රකාශ කළේය.ස්ථාවර නියෝග 23/2 යටතේ විපක්ෂ නායක රනිල් වික්‍රමසිංහ මහතා කළ ප්‍රකාශයට පිළිතුරු දෙමින් අධ්‍යාපන ඇමැතිවරයා එසේ පැවැසීය.වැඩිදුරටත් අදහස් දැක්වූ අධ්‍යාපන ඇමැති බන්දුල ගුණවර්ධන මහතා, විපක්ෂනායකතුමා ඉදිරිපත් කළ කරුණු සත්‍ය නෑ. අපොස සාමාන්‍ය පෙළෙන් පසුව උසස් පෙළට සිසුන් ඇතුළත් කිරීමේ ක්‍රමවේදයක් සෑම වසරකම තිබුණා.විපක්ෂනායකතුමා අධ්‍යාපන ඇමැතිවරයා වශයෙන් සිටියදී ද මෙවැනි චක්‍රලේඛ ඉදිරිපත් කරලා තිබෙනවා. 1986 හා 1999 දී මෙවැනි චක්‍රලේඛ ඉදිරිපත් කරලා තිබෙනවා. පහසුකම් තිබෙන ජාතික පාසලක සිට තවත් ජාතික පාසලකට දරුවන් මාරුකිරීම තහනම් කිරීමට එමගින් කටයුතු කර තිබුණා.එකම නගරයක තිබෙන ජාතික පාසලකින් තවත් ජාතික පාසලකට යාමට අවසර ලබාදී තිබුණේ නෑ. සාමාන්‍ය පෙළ හැදෑරූ පාසලේ උසස් පෙළ විෂය ධාරාව නැතිනම් පමණයි සිසුන්ට මාරුවිය හැක්කේ.මෙවර ගැටලුවට පත්වුණේ සම්පත් තිබෙන පාසල්වල දරුවන් තවත් සම්පත් තිබෙන පාසල්වලට මාරු කිරීම වැළැක්වීමට කටයුතු කළ නිසයි. කොළඹ තර්ස්ටන් විද්‍යාලයේ සිසුන් 38 දෙනෙකු අස්වෙලා කොළඹ නගරයේම වෙනත් පාසලකට යනවා. ඉසිපතන විද්‍යාලයේත්, මහනාමයේත් එහෙමයි.එමඟින් ඈත එපිට ගම්මානවල දරුවන්ට සම්පත් සහිත පාසලකට ඒමට හැකියාව ඇහිරෙනවා. ගමේ දරුවටත් සම්පත් තිබෙන පාසලකට එන්න පරිසරය නිර්මාණය කිරීම රජයේ වගකීමයි.චක්‍රලේඛනය රජය නිකුත් කළේ ඇති හැකි අයට හා නැති බැරි අයට එක සමානත්වයක් ඇති කිරීමටයි. වත්මන් රජය යටතේ ද්විතීයික පාසල් දහසක් ඉදිකිරීමට පියවර ගෙන තිබෙනවා. එම ව්‍යාපෘතියේ පාසල් 41 ක් දැනටමත් ඉදිකිරීම් කටයුතු අවසන් කරලා තිබෙනවා.විපක්ෂ නායකතුමා කිව්ව කරුණක් තමයි රජය විභාගවල කඩඉම් ලකුණු මට්ටම අඩු කරලා සමත්වන සිසුන් ප්‍රමාණය වැඩි කිරීමට කටයුතු කරනවා කියලා. එය ඉතාම සාවද්‍ය කරුණක්. එය මහන්සිවෙලා ප්‍රතිඵල ලබා ගත්ත සිසුන්ට කරන ලද අපහාසයක්. විද්‍යා හා ගණිත අංශයෙන් ජාත්‍යන්තරයේ පවත්වන තරගාවලියක් තිබෙනවා ඔලිම්පියාඩ් කියලා. ඒ තරගයෙන් ශ්‍රී ලංකාවේ දරුවෙකුට පදක්කමක් ගන්න බැරිවෙලා තිබුණා. නමුත් 2005 න් පසුව ලෝකඩ, රිදී, රන් පදක්කම් දිනා ගැනීමට අපේ රටේ දරුවන්ට හැකිවුණා. විපක්ෂ නායකතුමා ඒ ප්‍රතිඵල පිළිගන්නේ නැද්ද?අපේ රටේ දරුවන්ගේ අනාගතය ශක්තිමත් කිරීමට රජය ඉදිරියටත් කටයුතු කරන බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r1205231</link>
    <topic>මිහින්තලේ විශ්වවිද්‍යාලයීය නේවාසිකාගාරයේ කාණු අවහිරයි: ළිංවලට අපජලය මුසුවෙලා</topic>
    <author>තෙන්නකෝන් කුලසේකර</author>
    <content>රජරට විශ්වවිද්‍යාලයේ නේවාසිකාගාරයෙන් ගලා එන කුණු කාණු අවහිර වීමෙන් මිහින්තලේ පූජා නගරය දුඟදින් පිරි පවතී. අවට නිවාස රැසක පදිංචිකරුවන්ට දුර්ගන්ධය ඉවසිය නොහැකි තත්ත්වයට පත් වී ඇති අතර මැසි මදුරු උවදුර ද උග්‍ර වී තිබේ.මෙම කුණු කාණුව මිහින්තලේ වැවට ගලා ඒමෙන් වැවේ ජලය අපවිත්‍රවී ඇති අතර වැවේ ජලය පරිහරණය කරන ගම්වාසීන්ට හා වන්දනාකරුවන්ට හමේ රෝග හටගනිමින් පවතින බව ප්‍රදේශවාසීහු පවසති.මිහින්තලේ මහින්දෝධාරාම විහාරයේ විහාරාධිපති වාහල්කඩ ශාන්ත හිමි:-මේ කුණු කාණුවේ ගඳ උහුලන්න බෑ. අපද්‍රව්‍ය නිසි පරිදි ගලා යන්නේ නැහැ. ඩෙංගු මැලේරියා මදුරුවන් විතරක් නෙවෙයි බරවා මදුරුවොත් බෝවෙන්න පුළුවන්. මේ ප්‍රදේශයේ පදිංචිකරුවන්ගේ ජීවිතවලට කුණු කාණුව තර්ජනයක් වෙලා.පන්සලේ පැරැණි පොකුණටත් අපජලය ගලා එනවා. ජලජ ශාඛ විනාශ වී ගිහින්. ජලජ ජීවීන් ද විනාශ වෙමින් පවතිනවා.මේ පිළිබඳව බලධාරීන්ට පැමිණිළි කළත් මෙතෙක් පලක්වෙලා නැහැ.මිහින්තලේ පොසොන් මාවතේ පදිංචි බී. එම්. පද්මලතා මහත්මිය:- අපි බීමට පාවිච්චි කරන ළිඳ මේ කුණු කාණුවේ වතුරෙන් අපවිත්‍ර වෙලා.වැසි දිනවලට කාණුව උතුරා ළිඳට අපද්‍රව්‍ය ගලා එනවා මදිවට කුණු වතුර ළිඳට උරා ගන්නවා. අපි ඉතා අසීරුතාවයකට පත්වෙලා.මිහින්තලේ පී. චන්දනි දමයන්ති මහත්මිය:- අපේ ගේ ඉදිරිපිටින් පල්වෙවි තියෙන කුණු කාණුව නිසා නිවසේ ඉන්න හිටින්න බෑ. දුර්ගන්ධය ඉවසන්න බැහැ.අපේ දරුවන් නිතර නිතර රෝගී වෙනවා. වැසි දිනවලට මුළු ප්‍රදේශයම අපායක් බවට පත්වෙනවා.මෙම කුණු කාණුව නිසි පරිදි සකස් කිරීමට කඩිනම් පියවර ගන්නා ලෙස වගකිවයුත්තන්ගෙන් කාරුණිකව ඉල්ලා සිටිනවා.මිහින්තලේ මහජන සෞඛ්‍ය පරීක්ෂක ප්‍රගීත් ජාලිය ජයතිලක මහතා:- මෙම කුණු කාණුව මා පරීක්ෂා කළා. මේ පිළිබඳව විශ්වවිද්‍යාල බලධාරීන් සමඟ සාකච්ඡා කළා. ප්‍රශ්නයට ස්ථිරසාර විසැඳුමක් ලබාදීමට කටයුතු කරන බවද දැනුම් දුන්නා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r1205232</link>
    <topic>වික්ටෝරියා ජලාශයේජල මට්ටම පහළට</topic>
    <author>ජායාරූපය කරල්ලියද්ද සමූහ</author>
    <content>මධ්‍යම කඳුකරයට දැඩි නියං කාලගුණයක් උදාවීමත් සමඟම මේ දිනවල වික්ටෝරියා ජලාශයේ ජල මට්ටම ශීඝ්‍රයෙන් පහත වැටෙමින් පවතී.ජල මට්ටම අඩුවීමත් සමඟ ජලාශයට යටවී ඇති තෙල්දෙණිය පැරැණි නගරය දිස්වන අයුරුයි මේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r1205233</link>
    <topic>ගොඩකවෙල ඩිපෝවේ බස් රථ 16ක්කොට උඩ</topic>
    <author>ගොඩකවෙල සමූහ ජී. ජී. කුලරත්න</author>
    <content>ගොඩකවෙල ඩිපෝවෙන් ධාවනය කෙරෙන බස් රථ 35න් 16ක් ධාවනයෙන් ඉවත් කර ගාල් කැර ඇත.මේ හේතුව නිසා පාසල් සිසුන්, දිනපතා රැකියාවලට යන එන අය, විවිධ අවශ්‍යතා සඳහා නගරයට එන මගී ජනතාවට ඉමහත් දුෂ්කරතාවනට මුහුණපාන්නට සිදුවී තිබේ.මේ පිළිබඳව ඩිපෝ අධිකාරිවරයා පැවැසුවේ බස් රථ 16කට අවශ්‍ය ටයර් නොමැති බව ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r1205234</link>
    <topic>මින්නේරිය 56 ගමේ නිවෙසක්වන අලි ප්‍රහාරයකින් විනාශයි</topic>
    <author>හිඟුරක්ගොඩ විශේෂ</author>
    <content>වවන අලියකු කළ පහරදීමකින් මින්නේරිය ප්‍රදේශයේ නිවෙසක් මුළුමනින්ම විනාශවී ඇත.එම අවස්ථාවේ ගෙහිමියා නිවෙසේ නොසිටිය අතර ප්‍රදේශවාසීන් පැවසුවේ ගෙහිමියා නිවෙසේ සිටියේනම් ඔහුගේ ජීවිතයට ද හානිවීමටද ඉඩ තිබූ බවයි.මෙම ප්‍රහාරයට ගොදුරු වී ඇත්තේ මින්නේරිය අංක 56 වසමේ පදිංචි කේ. ඒ. ඩබ්. සී. සේපාල නැමැති හිටපු බැංකු සේවකයකුගේ නිවෙසකි.විශ්‍රාම වැටුපක් පවා නොලබන මොහුගේ මෙම නිවෙස යළි ඉදිකර ගැනීම සදහා වගකිව යුත්තන්ගේ සහ පරිත්‍යාගශීලීන්ගේ ආධාර උපකාර බලාපොරොත්තු වෙයි.කොට්ඨාසය භාර ග්‍රාම නිලධාරිනිය කියා සිටියේ වන අලියකු ඊට නුදුරු නිවෙසක මුළුතැන්ගෙයි උළුවස්ස සමඟ දොර ගලවා එහි තිබූ පිසූබත් මුට්ටිය කාදමා ගොස් ඇති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r1205235</link>
    <topic>පුද්ගලයකුට පිහියකින් ඇන ඝාතනය කළසැකකරු අධිකරණයේදී වරද පිළිගනි</topic>
    <author>පානදුර සමූහ - කපිල සෝමරත්න</author>
    <content>අනියම් මිනීමැරුමක් සිදුකිරීමේ අධිචෝදනාවක් සම්බන්ධයෙන් වරද පිළිගත් විත්තිකරුවකුට අවුරුදු දහයකට අත්හිටවූ බරපතළ වැඩ ඇතිව සිරදඬුවමක් සහ රුපියල් දහදාහක දඩයක් පානදුර පළාත්බද මහාධිකරණ විනිසුරු කුසලා සරෝජිනී වීරවර්ධන මහත්මිය විසින් නියම කරන ලදී.මේ දඩයට අමතරව රුපියල් එක්ලක්‍ෂ පනස්දහසක වන්දියක් මරණකරුගේ යැපෙන්නන්ට ගෙවන ලෙසට ද විත්තිකරුට විනිසුරුවරිය නියෝග කළාය.මෙසේ දඬුවම් නියම වූයේ පානදුරේ පදිංචිකරුවකුටය.ඔහු අධිචෝදනා ලබා සිටියේ පානදුරේ අරුග්ගොඩ පදිංචි වික්ටර් පෙරේරා නැමැත්තාට පිහියකින් ඇන 2006 - 06 - 14 දින ඝාතනය කිරීම ගැනය.රජයේ නීතිඥ දිස්නා වර්ණකුල මහත්මිය පැමිණිල්ල මෙහෙයවූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r1205236</link>
    <topic>මහනුවර අයාලේ යන සුනඛයන්ගෙන්නගරයේ ජනයාට හිරිහැර</topic>
    <author>හාරිස්පත්තුව සමූහ</author>
    <content>මහනුවර මධ්‍යම වෙළෙඳපොළ සහ ඒ අවට අයාලේ යන සුනඛයන් වැඩි වශයෙන් ගැවසීම ජනතාවට මහත් හිරිහැරයක්ව පවතින අතර මහජන සෞඛ්‍යයට ද එය හානිදායක බව ජනතාව පවසති.මස්, මාළු වෙළෙඳසල් අසල, ආපනශාලා අසල සුනඛයන් රැඳී සිටීම නිසා වෙළෙඳපොළට පැමිණෙන පාරිභෝගිකයන්ට අසීරුතා රාශියකට මුහුණපෑමටද සිදුවේ.නොයෙකුත් රෝගවලින් පෙළෙන සුනඛයන් ආපනශාලාවල හා වෙළෙඳ කුටි අසල ගැවසීම සෞඛ්‍යයට බෙහෙවින් බලපාන බවද එවැනි වෙළෙඳසල්වලට පාරිභෝගික ජනතාව නොයන බවද වෙළෙන්දෝ මැසිවිලි නඟති.මහනුවර මහ නගර සභාවේ සෞඛ්‍ය අංශය භාර නිලධාරීන් මේ පිළිබඳව නිසි පියවර ගත යුතු බවද ඔවුහු අවධාරණය කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r1205237</link>
    <topic>මත්කුඩුවලට මුදල් නැතිව පිත්තලභාණ්ඩයක් උකස් කරන්න ගෙන ගිහින්</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම දුම්රිය පොළ හන්දිය අවට ප්‍රදේශය ජනාකීර්ණ ප්‍රදේශයකි. පසුගිය දවසක සවස පහට පමණ එකවර වයස අවුරුදු හැත්තෑවක පමණ පුද්ගලයෙක් අපහසුවෙන් දිව යමින් ‘තියන්න එපා’ ‘තියන්න එපා’ යැයි කෑ ගසමින් එක්තරා පුද්ගලයකු පසු පස යමින් සිටියේය.ඉදිරියෙන් යන පුද්ගලයාගේ අතෙහි තුවක්කුවකි.වැඩිහිටි පුද්ගලයාගේ කෑ ගැහිල්ල එන්න එන්නටම වැඩි වූ අතර අතැම් පුද්ගලයන් ඔහු පසු පසින් ගමන් කරන්නට ද වුහ.ඉදිරියෙන් වේගයෙන් ගිය පුද්ගලයාගේ අතෙහි තිබූ තුවක්කුව තරමක් කුඩාය. දහසක් සෙනඟ අතරේ ඔහු නොපෙනී ගියේය.මේ සමග ‘තියන්න එපා’ ‘තියන්න එපා’ කෑ ගසමින් ගමන්ගත් වැඩිහිටි පුද්ගලයා හති හැරීමට පටන් ගත්තේය.මෙය බලා සිටි තවත් පුද්ගලයකු පැමිණ ‘මොකද බාස් උන්නැහැ’ කියා විමසීය. ‘බලන්න අපේ අතුල ගෙදර බිත්තියේ ගහලා තිබුණු පිත්තල තුවක්කු අනුරුව අරගෙන ගියානේ දැන් ගිහින් මෙලහට තියලා සල්ලිත් ගන්න ඇති’ කීය.වැඩිහිටි පුද්ගලයා තියන්න එපා තියන්න එපායැයි කෑ ගැසුවේ තුවක්කුව උකස් කරන්නට එපා කියාය. තුවක්කුව රැගෙන ගිය පුද්ගලයා කලක් යුද හමුදා පොලිසියේ සේවය කර ඉවත් වී වසරකට අධික කාලයක සිට අධික ලෙස හෙරොයින් පානයට ඇබ්බැහි වූ අයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r1205238</link>
    <topic>අලියාට බය වී දුවගෙන යද්දී ඇඳීවත ගැලවිලා: විළි වසාගන්න කොළඅතු එල්ලාගෙන</topic>
    <author>ඉංගිරිය සමූහ - කුමාරි ගමගේ</author>
    <content>කැලෑ අලින් ගම් වැදී දේපළ, මිනිස් ජීවිත විනාශ කිරීම නිතර අසන්න ලැබෙන පුවතකි.පොළොන්නරුව ප්‍රදේශයේ ගිරිතලේ ගමේ දැනට වසරකට පමණ පෙර සිදුවූ සත්‍ය සිදුවීමකි මේ.ඔහු ගොවියෙකි.අවු. 45 ක් පමණ වේ. අසල කුඹුරක කමතක ගොයම් පෑගීමට උදව් වී ආපසු නිවෙස බලා යමින් සිටියේය. මධ්‍යම රාත්‍රියට ආසන්නව තිබූ හෙයින් අවට පරිසරය ද තරමක් සීතලය.උඩුකය ඇඳුමක් ද නොතිබුණු නිසා ඇඳ සිටි සරම හිසේ සිට පොරවාගෙන ගමන් කළේය. හදිසියේ ඉදිරියෙන් මතුවූයේ දැවැන්ත වන අලියෙකි. ඔහු කෑගසාගෙන ආපසු හැරී දුවන්නට විය. එහෙත් දුව ගැනීමට හැකි වූයේ ටික දුරකි.අලියා ඔහු ඔසවා ගත්තේය. වාසනාවට සරම කැඩී ඔහු බිමට වැටිණි. දැන් සරම අලියාගේ හොඬවැලේය. අලියාගෙන් මිදුණු ඔහු වහා දුව ගොස් ගසකට නැග්ගේය. ඔහු ගසේ සිට සිදුවන දෙය දෙස බලා සිටියේය.අලියා සරම බිම දමා පෑගීය. පුද්ගලයා නොමැතිව සරම පමණක් හසුවූ බව අලියාට දැනෙන්නට ඇත.ඔහු ඉව අල්ලමින් පුද්ගලයා පැමිණි දිසාවට ඔබමොබ යමින් එළිවනතුරු රැක සිටියේය. යන්තම් එළිය වැටෙන විට අලියා කැලෑ වැදුණි. හෙමින් සීරුවේ ගසින් බැස ගත් ගොවියා උපන් ඇඳුමින් නිවෙසට යාමට නොහැකි නිසා කැලෑවෙන් වැල්පොටක් ගෙන ඉන වටේ ඔතාගෙන කොළ අතු කීපයක් එල්ලාගෙන ගෙයි පිටුපසින් හෙමින් සීරුවේ ගෙට වැදුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r1205239</link>
    <topic>මතට ලොල් වූ දෙදරු පියෙක්දියණියන් අපයෝජනයට ලක්කරලා</topic>
    <author>පාණදුර සමූහ - කපිල සෝමරත්න</author>
    <content>බාල වයස්කාර දියණියන් දෙදෙනකු ලිංගික අපයෝජනයට ලක් කළ හොරණ ප්‍රදේශයේ පියෙකුට සිරදඬුවම්, දඩ සහ වන්දි ගෙවීමට පාණදුර පළාත්බද මහාධිකරණ විනිසුරු සරෝජනී කුසලා වීරවර්ධන මහත්මිය නියම කළා ය.මෙසේ දඬුවම් නියම වූයේ යක්දෙහිගේ ප්‍රේමානන්ද නමැත්තාටය.වැඩිමහල් දියණිය ලිංගික අපයෝජනයකට යොදා ගැනීම සම්බන්ධයෙන් අධිචෝදනා තුනකට ඔහු වරද පිළිගත්තේ ය.බරපතළ වැඩ ඇතිව අවුරුදු දෙක බැගින් සිරදඬුවම්ද අමතරව රුපියල් 15000 බැගින් දඩද දෙවෙනි සහ තුන්වන චෝදනා සම්බන්ධයෙන් නියම කෙරුණි.රුපියල් ලක්ෂයක වන්දි මුදලක් පැමිණිලිකාර දියණිය වෙත ගෙවන ලෙසටද විත්තිකාර පියාට නියම කළා ය.මොවුන් අතවරයට ලක්කර ඇත්තේ වර්ෂ 2002 හා 2003 වර්ෂවලදීය. දෙවැනි දියණියට අතවර සිදු කිරීමේ අධිචෝදනා සම්බන්ධයෙන්ද විත්තිකාර පියා වරද පිළිගත්තේ ය.පළමුවැනි අධිචෝදනාව සම්බන්ධයෙන් බරපතළ වැඩ ඇතිව අවුරුදු දෙකක සිරදඬුවමක් පනවා එම දඬුවම අවුරුදු දහයකට අත්හිටවූ විනිසුරුවරිය දෙවැනි අධිචෝදනාව සම්බන්ධයෙන් මාස හයක බරපතළ වැඩ ඇතිව සිරදඬුවමක් සහ රුපියල් 2000ක දඩයක් නියම කළා ය.ඊට අමතරව රුපියල් පනස්දහසක වන්දි මුදලක් දෙවැනි දියණියට ගෙවන ලෙසටද විත්තිකරුට නියම කළා ය.විත්තිකරු මත්පැන්වලට ඇබ්බැහිවූ පුද්ගලයකු බවත් බිරිය නැති අවස්ථාවලදී බාල වයස්කාර දියණියන් දෙන්නා බියකර වරින් වර ඔවුන්ව ලිංගික අපයෝජනයට යොදාගෙන ඇති බවත් නඩු විභාගයේ දී අනාවරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r12052310</link>
    <topic>මතුගම බස් නැවතුම්පොළේවැසිකිළිවලට දොරගුළු</topic>
    <author>මතුගම සංචාරක</author>
    <content>මතුගම නගරයේ ඉදිකළ ප්‍රධාන බස් නැවතුම්පළේ වැසිකිළි පද්ධතිය මාස හතරක් තිස්සේ වසා දමා ඇති බව ප්‍රදේශවාසීහු කියති.මේ දෙමහල් ගොඩනැගිල්ලේ උඩ පහත මාලවල පිහිටි වැසිකිළි පද්ධතිය ඉබි යතුරු යොදා වසා දමා ඇත.මේ නිසා මගී ජනතාව දැඩි අපහසුතාවට පත්වන බව කියති.මාස හතරක් තිස්සේ වසා දමා ඇති වැසිකිළි ඉබි යතුරු යොදා වසා ඇත්තේ කාගේ බලපෑමකින් ද යන්න මගී ජනතාවට ප්‍රශ්නයකි.මාර්ගස්ථ ප්‍රවාහන අධිකාරියේ කඩිනම් අවධානය යොමු කොට වැසිකිළි පද්ධතිය ජනතාවට පාවිච්චි කිරීමට අවස්ථාව සලසන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>23</day>
    </date>
    <link>http://www.dinamina.lk/2012/05/23/_art.asp?fn=r12052311</link>
    <topic>‘රතු බෝක්කුව’ වැරදියට තේරුම්ගත් තරුණියගෙන් බස් කොන්දොස්තරට බැණුම්</topic>
    <author>අම්පිටිය සමූහ - සිසිර ජයනාත් පීරිස්</author>
    <content>මහනුවර සිට වැව රවුමේ කෙලවර දක්වා ගමන් ගන්නා මාර්ගයේ අම්පිටියට හැරෙන මංසංධියට අනාදිමත් කාලයක සිට ව්‍යවහාර කරන්නේ රතු බෝක්කුව හංදිය යනුවෙනි.පසුගිය දිනක මහනුවර සිට අම්පිටිය දක්වා ධාවනය වූ බස්රියකට නවීන පන්නයට රතු පැහැති මිනි ගවුමක් හැඳ ඊට ඔබින ලෙස රතුපාට අත්බෑගයක්ද කරේ එල්ලාගත් තරබාරු යුවතියක් ගොඩවූවා ය. මල්ලි මට අම්පිටිය හංදියට යන්න ඕනෑ.මම තැන දන්නේ නැහැ. එතැනදි මට ටිකක් කියන්න යැයි කොන්දොස්තර කොලුවාට කීවා ය.හරි මිස් යන්න ඉස්සරහට මම බහින තැන කියන්නම් ඇය කීය. විනාඩි කිහිපයක දී රතු බෝක්කුව හංදිය නමින් හැඳින්වෙන අම්පිටිය හංදියට බස්රිය ළඟා විය.රතු බෝක්කුව බහින්න යැයි මහ හඬින් කීවේ උපහාසයටදැයි දන්නේ කොන්දොස්තර කොලුවා පමණි.මංසන්ධියක් බැවින් කොන්දොස්තර දෙස පෙර කිව් තරුණිය බැලූ විට මිස්ට තමයි කිව්වේ බහින්නයැයි නැවතත් කීවිට තමුසේ මාව විහිලුවට ගත්තද මම ඒ ජාතියේ ගෑනියෙක් නොවේ යැයි කියමින් කොන්දොස්තර කොලුවාට දෙහිකපන්නට වූ විට අයියෝ මිස්, මිස් අන්ඩස්ටෑන්ඩ් කරන්.මේ හංදියට කියන්නේ රතුබෝක්කුව හංදිය කියලා. මිස්ට මතක් කලේ ඒකයි කී විට තරුණිය තරහවෙන් පුපුර පුපුරා බස් රියෙන් බැස ගියා ය..</content>
  </post></root>