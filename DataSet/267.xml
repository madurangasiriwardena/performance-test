<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=ab1303173</link>
    <topic>දේශපාලන ගමන් මඟ හෙළි කරන එකම දවසේ එකම වෙලාවක දෙතැනකදී ගත් ඡායාරූප දෙකක්</topic>
    <author>ආරච්චිරාළ</author>
    <content>“අහසින් වැටෙන එකම දිය බිඳක්වත් ප්‍රයෝජනයක් ගෙන මිස මහ සයුරට නොයවමි.”එහෙම කිව්වෙ මහා පරාක්‍රමබාහු රජතුමා. ඒ කියාපු දේ ඉටුකිරීම සඳහා තමයි සමුද්‍රයක් තරමට විශාල පරාක්‍රම සමුද්‍රය හැදුවෙ. අදත් පවතිනව. අදත් දිය රැස් කරල පසුව ගොවින්ට බෙදා දෙනව.“මගේ පරමාර්ථය රටත් ආගමත් රැක ගැනීම ය.”ගැමුණු මහ රජතුමා එහෙම කියල පරසතුරන් පළවා හැර මුළු රටම එක් සේසත් කළා පමණක් නොවෙයි රුවන්මැලි සෑය වගේ විස්මිත සිද්ධස්ථාන ගොඩනැඟුවෙ, අදත් හෙටත් මිනිසුන්ගේ වන්දනා මාන ලබන්න. ලෝකෙ පුරා ම ඉන්න මිනිස්සුන්ගෙ සිත්වලට විස්මිත ආස්වාදයක් ඇතුළු කරන්න.ඒ රජ දරුවන් අද උපන්නත් රට බාරදෙන්න මිනිස්සු ලෑස්තියි. කරපු වැඩ කන්දරාව එපමණට ම සුවිශාලයි. අද්විතීයයි. සදාකාලිකයි.සියවස් ගණනාවකට පස්සෙ ඒ කිව්වෙ අපේ ජීවිතකාලයේ දී අපේ රට පාලනය කළ නායකයන්ටත් අරමුණක් තිබුණා. ඉලක්කයක් තිබුණා.“බත බුලතින් සාරවූ රටක්” ඩී.ඇස්. සේනානායක මහත්තය අපේ රට පාලනය කළේ ඒ වගෙ හැඟීමකින්. මහා ගොවි ජනපද ව්‍යාපාර පටන් ගත්තේ ඒ නිසා.“සඟ වෙද ගුරු ගොවි කම්කරුවන්ගේ රටක්.”එස්. ඩබ්ලිව්.ආර්.ඩී. බණ්ඩාරනායක මහත්තයටත් රට ගැන හිතන්නට තේමාවක් තිබුණා. ඉලක්කයක් තිබුණා.“ජනතාව සතු ආර්ථිකයක්” සිරිමාවෝ මැතිනිය ජනසතු ව්‍යාපාරය ශක්තිමත් කළේ ඒ නිසයි. තමන්ගේ ඉඩම් අක්කර ගණනක් තියාගෙන අක්කර දහ පාළොස් දාහක් ජනතාවට දුන්නෙ ඒ පරමාර්ථයෙන්.“නිදහස් නිවහල් රාජ්‍යයක්”ජේ.ආර්. ජයවර්ධන මහත්තයා දේශපාලන සටනට ආවෙ ඒ වගෙ තේමාවකුත් එක්ක.ප්‍රේමදාස මහත්තය කිව්වෙ “නැති බැරි අය - ඇති හැකි අය” කරනවා කියල. එහෙම තේමාවක් එතුමාට තිබුණා.මේ හැමදෙනාටම තේමාවක් තිබුණා. ඒ තේමා, සැබෑ වුණා ද කියන එක වෙනම ප්‍රශ්නයක්. අඩුම තරමින් කඩදාසියක ලියා තබන්නට හරි එහෙම දෙයක් තිබුණා.මහින්ද රාජපක්ෂ මහත්තයගෙ දේශපාලනයටත් තේමාවක් තිබෙනවා. යුද්ධයට පෙර නම් “එක් සේසත් රටක්.”යුද්ධයෙන් පසු “ආසියාවේ ආශ්චර්යය”ඒ තේමා ලියැවුණේ කඩදාසි මත නොවෙයි. ඉතිහාස පිටු අතරයි. යුගයෙන් යුගයට කියවන්නට පුළුවන් විදියට සදාකාලික සෙල්මුවා සටහන් වගේ.ඒත් රනිල් වික්‍රමසිංහ මහත්තයාගේ දේශපාලනයට එහෙම තේමාවක් තිබෙනවාද?“මම බ්‍රේස්ලට් දෙනවා. මම චුවින්ගම් දෙනවා.”රාමඤඤ නිකායේ මහ නායක හිමියන්ට අක්ත පත්‍ර ප්‍රදානය කිරීමරෝයල් - තෝමියන් මැච් එකේදී හුරේ දැමීම. රනිල් ගී ගයයි. සජිත් රවී හර්ෂ බලා සිටිති.රනිල් මහත්තයට තියෙන්නෙ ගැඹුරු පුළුල් තේමාවක් නැති චුවින්ගම් දේශපාලනයකි. නැත්නම් බ්‍රේස්ලට් දේශපාලනයකි. මහා පරාක්‍රමබාහු රජ්ජුරුවන්ට වගේ මුළු රටම ගොවි බිමක් කිරීමේ සිහිනයක් නැහැ. කුඹුරු ගොඩ කරන්ඩ අවසර දුන්නෙ රනිල් මහත්තයගෙ කාලෙදි. ගොවිතැනින් වැඩක් නෑ කියල තමයි කිව්වෙ.මොනව වුණත් යූ.ඇන්.පී. එකේ ම හිටපු ඊරියගොල්ල මහත්තය “ලෝකෙන් උතුම් රට ලංකාවයි” කියල ගීතයකුත් නිර්මාණය කළා. ඒ ගීතය ඉවර වුණේ “වවමු... වවමු... වවමු” කියන වචන තුනෙන්.තුන් සරණය වගේ ඊරියගොල්ල මහත්තය තුන් පාරක් මුළු රට ලවා ම කියෙව්වෙ “වවමු... වවමු... වවමු” කියල.ඒත් ඊට කාලෙකට පස්සෙ යූ.ඇන්.පී එකේම අගමැතිවරයා හැටියට රනිල් මහත්තය කිව්වෙ ගොවිතැනින් වැඩක් නෑ කියල. ඕනෑ කෙනකුට කුඹුරු ගොඩ කරගන්ඩත් අවසර දුන්නා. සල්ලි කාරයො දුප්පත් ගොවියගෙ කුඹුරු ටික තුට්ටු දෙකට අරගෙන ගොඩ කළා.මොනව වුණත් ඒ අතරින් ජේ.ආර්. මහත්තයගෙ දේශපාලනයට යම් අර්ථයක් තිබුණා. සිරිමාවෝ මැතිනිය පොල්ගොල්ලෙන් පටන් ගත්තු මහවැලි ව්‍යාපාරය ගාමිණී දිසානායක මහත්තයත් එකතු කරගෙන ඉදිරියට ගෙන ගියා.අඩු පාඩු තිබුණත් ඒක වැඩක් හැටියට ඉතිහාසගත වුණා.පීටර් කෙනමන් මහත්තයගෙ ‘මහල් නිවාස සංකල්පය’ ප්‍රේමදාස මහත්තය තවදුරටත් පුළුල් කළා. ඒකත් අර විදියටම ඉතිහාසයට එකතු වුණා.ඒත් රනිල් මහත්තය කළ එකම වැඩක් තියෙනවද ඉතිහාසයට එකතු වුණු...එහෙම කවුරු හරි අතීතය අමතක වෙච්චි කෙනෙක් අහන්ඩ පුළුවන් ඒක වැරදි ප්‍රශ්නයක්. රනිල් මහත්තය ඉතිහාසයට එක් කළ එකම එක වැඩක් තියෙනවා. ඒ තමයි ප්‍රභාකරන්ට උතුරු නැෙඟනහිර දෙපළාත ලියල දීපු එක. වොල් හයිම් ඉස්සරහ පිට.දෙදහස් වසරක ඉතිහාසය පුරා හැමදාමත් අපේ රට මේ විදියට ජයග්‍රාහීව තිබුණෙ නැහැ. සාමකාමීව තිබුණෙත් නැහැ. ගැමුණු රජ්ජුරුවො වගේ එක් සේසත් කළෙත් නැහැ. ඉතිහාසයේ බොහෝ වතාවලදී පරාජය වෙලා තියෙනවා. වරක් දෙවරක් නොව කීප වරක් ම පරාජය වෙලා තියෙනවා.රජවරු පරාජය වුණා. ඒත් රට පාවා දුන්නේ නැහැ. රට පාවාදුන්නේ දෙන්නයි. දොන් ජුවන් ධර්මපාලයි. රනිල් වික්‍රමසිංහයි.ඒ දෙදාස් තුනේ මාර්තු මාසේ කාට අමතක වුණත් මිනිස්සුන්ට මතකයි. ඒක තමයි මිනිස්සු කියන්නේ රනිල් මහත්තයත් ඉතිහාසගත වැඩක් කරල තියෙනවා කියල.ඈත කාලයේ නම් රස්සාවල් කියල ප්‍රශ්නයක් නෑ. වතුර ටික දුන්නොත් මිනිස්සු ගොවිතැන් කළා. ඒක තමයි රජවරු වැව් හැදුවෙ.ඒත් අපේ කාලෙ වෙනකොට නායකයන්ට සිදුවුණා මිනිස්සුන්ට රස්සාවල් දෙන්ඩ. මෑත කාලයේ හිටපු හැම නායකයෙක් ම රස්සාවල් දුන්නා.ඒත් රස්සාවල් දෙන්ඩ බැහැ කියල කිව්වෙ රනිල් මහත්තයාගෙ පාලන කාලයේදී. ඒක රස්සාවල් නොදීපු කාලයක්.විසි වතාවකට ආසන්න වාරයක් පරාද වුණේ ඒ හින්ද...තේමාවක් නෑ... සටන් පාඨයක් නෑ... පුළුල් වැඩපිළිවෙළක් නෑ... එහෙම දැක්මක් ඇති දේශපාලනයක් නෑ... චුවින්ගම් සහ බ්‍රේස්ලට් දේශපාලනයක් විතරයි තියෙන්නේ.එහෙම චුයින්ගම් මානසිකයක් තියෙන දේශපාලකයකුට කවදාවත් පුළුල් සටන් පාඨයක් හොයාගන්ඩ බෑ.රාමඤ්ඤ නිකායෙ මහානායක හාමුදුරුවන්ට අක්ත පත්‍ර ප්‍රදානය කරන උත්සවයට එන්නෙ නැතුව බිග් මැච් එකේ හුරේ දදා බැරි බැරි ගාතේ සින්දු කියපු බිබික්කම් චරිතයකට මිනිස්සු රටක් බාර දෙයි ද?අලුතෙන් පත්වුණු මහා නායක ස්වාමින් වහන්සේ නමකට අක්තපත්‍ර භාර දෙන එකයි බිග් මැච් එකයි අතරෙන් වැදගත් මොකක්ද කියල තේරුම් ගන්ඩ රටක නායකයකුට නෙමෙයි ගෙඹි පැටියකුටත් පුළුවන්. ඒත් බිබික්කන් නායකයකුට බැහැ. ඔහු යන්නෙම බිබික්කන් පැත්තට.බිබික්කන් දේශපාලකයන්ට හරි ප්‍රතිපත්තියක් හරි වැඩ පිළිවෙළක් හරි නැති හින්ද.... මොකක් හරි කරන්ඩ ඕනැ හින්ද තමයි මඩ හොයන්නෙ.මහින්ද මහත්තයගෙ මේ රජය පෙරළා දමන්න වැඩ පිළිවෙළක් සටන් පාඨයක් නැති වුණාම තමයි මඩ රෙජීමයක් හැදුවෙ. රනිල් තමන්ගෙ මඩ රෙජීමය භාරදුන්නෙ මඩකරි පොලිටික්ස්වලට නම් දරාපු චරිතයකට...ප්‍රේමදාස ජනාධිපතිතුමා අපල දුරුවෙන්ඩ කන්‍යාවියො හත් දෙනෙකු ලවා නාවාගත්තයි කියල කතන්දරයක් හදපු පොරකට. මංගල සමරවීරට... ඕක කිව්වෙ කවුරුත් නෙමෙයි තිස්ස අත්තනායක මහත්තය... ප්‍රසිද්ධියෙ... ටී.වී. වලත් පෙන්නුවා.“ප්‍රේමදාස මහත්තය කන්‍යාවියන් හත්දෙනෙක් ලවා නාවා ගත්තාලු.”කුණු ටිකත් අතුල්ල ගත්තද දන්නෙ නෑ. සබන් ගාවා ගත්ත ද කියල දන්නෙත් නෑ. නාවාගන්න වෙලාවෙ කොට කලිසමක් ඇඳගෙන හිටිය ද. අමුඩයක් ගහගෙන හිටියද කියන එක දන්නෙත් නෑ... එහෙම තිස්ස මහත්තය නොකියපු හින්ද.හැබැයි තමන්ගෙ පියාණන් වහන්සේට එහෙම අපහාස කරපු මිනිස්සු එක්කනේ එතුමාගේ අතිජාත පුත්‍ර සජිත් ප්‍රේමදාස කලිසමකුත් ඇඳගෙන පෙළ ගැහිලා ඉන්නේ.වැඩ රෙජීමයෙන් හුඟාක් වැඩ කළා. දැනටත් කෙරෙනවා. මතුවටත් කරන සැලසුම් තියෙනවා.යුද්ධය දිනුවා... රට එක් සේසත් කළා. මිනිමරු ත්‍රස්ත සංවිධානය නැති කළා. දැන් රට සංවර්ධනය කරා ගෙන යනවා. පාරවල් හදනවා. පාලම් හදනවා. ඉස්කෝල හදනවා. රස්සාවල් දෙනවා. ගොවින්ට ණය දෙනවා. සහලින් ස්වයංපෝෂිත වෙනවා. නගර අලංකාර වෙනවා. කුණු කඳු නැති වෙනවා. වරායවල් හැදෙනවා. රංග ශාලා හැදෙනවා. ගස් සිටුවනවා. රටම හරිත වර්ණ වෙනවා. පේමන්ට් වල මිනිස්සුත් යනවා.ඒව ඔක්කොම වැඩ රෙජීමයේ වැඩ.මඩ රෙජීමය ....... කරන්නේ මඩ ගහනවා. එච්චරයි. කර්තෘවරුන්ට ලැප්ටොප් දුන්නයි කියනවා. මත්තලට ට්‍රිප් එක්කරගෙන ගියැයි කියනවා. කාර් ගන්ඩ ණය දුන්නයි කියනවා.මඩ රෙජීමය මොනවද දීල තියෙන්නෙ? මොනවද කරල තියෙන්නෙ? මොන බිබික්කමක්වත් කරල නැහැ.වෙලාවකට කියනවා පස්දුන් ප්‍රදේශය කියලා.කිව්වොත් එක්කො මෝඩ කතාවක්. නැත්නම් මඩ කතාවක්. ඒ හැරෙන්නට තර්කයක් නෑ. විකල්පයක් නෑ. ගැඹුරක් නෑ... පුළුල් බවක් නෑ.. දෘෂ්ටියක් නෑ... මඩ විතරයි. වෙන මොනව ගැනත් ඒ වැඩේ කෙරෙනවා. ඒක තමයි බිබික්කන් දේශපාලනයේ ස්වභාවය.වැඩ රෙජිමය රටට වැඩක් කරනවා.බිබික්කන් රෙජීමය මඩ ගහ ගහ ඉන්නවා.ඒත් ජනතාව දන්නවා. තමන්ගෙ ගමට රටට වැඩක් කරන්නේ මොන රෙජීමය ද කියලා.වැඩක් ඇති රෙජීමය සහ වැඩකට නැති රෙජීමය හඳුනා ගන්ඩ ජනතාවට පුළුවන් කමක් තියෙනවා. පංචේන්ද්‍රයන්ට අමතරව ජනතාවට ඉඩකුත් තිබෙන බව අමතක නොකළ යුතුයි.ආරච්චිරාළකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af1303171</link>
    <topic>මෙදා පොටේ අපේ කැකුළන්ටත් කොම්පියුටර්</topic>
    <author>නිහාල් පී. අබේසිංහ - ලලිත් දෙහිගොල්ල (අම්පාර දිසා විශේෂ) සේයාරූ - විමල් කරුණාතිලක</author>
    <content> රුපියල් මිලියන 2600 ක වියදමින් ඉදිවන කල්ලඩි පාලමඅම්පාරේ ගෝනාගල අපේ ගම මේ ගමට කොටි හතර පස් වතාවක් ගැහැව්වා. 2009 සැප්තැම්බර් 18 වැනිදා අපේ ගමට ගහලා ගමේ අය 44 දෙනෙක් මැරුවා. මගේ මල්ලියි නංගියි මැරුවා. මටත් ඔළුවට තුවාල වුණා. මට එතකොට අවුරුදු 9 යි. අවුරුදු 30 ක්ම අපි ජීවත්වුණේ රෑට කැලේ. 2009 මැයි 19 වැනිදායින් පස්සේ තමයි අපිට නිදහස ලැබුණේ. ජනාධිපතිතුමාට පින්සිදු වන්න අපි අද නිදහසේ දිවා රෑ ගෙදර බය නැතිව ඉන්නවා. රටේ ලෝකේ ඇවිදිනවා. ඒ නිදහස උපරීම ලෙස මේ දැයට කිරුළෙන් අපි භුක්ති විඳිනවා. අපේ ජීවිතේ දුක්ඛිතම දවස 2009 සැප්තැම්බර් 18. අපේ ජීවිතේ සතුටුම දවස් තමයි මේ දවස්.ඒ දැයට කිරුළ නිසා. අද අපිට අලුත් කාපට් පාරවල් ලැබිලා තිබෙනවා. අලුත් පාසල් පන්සල් ලැබුණා. ලයිට් ලැබුණා. ගෙවල් හැදෙනවා.”මේ තම ජීවිතයේ දුක සතුට පිළිබඳ යුගයේ කතාව අපිට පැවසුවේ හතර වරක් කොටි ගසා 50 - 60 ක් මරා දැමු අම්පාර ගෝනාගල ගමේ පදිංචි එච්. එම්. දිනේෂා විමුක්ති ජයරත්න යුවතියයි.“අද අපිට සම්බෝලයි බතුයි කාල හරි නිදහසේ හුස්ම අරන් ඉන්න පුළුවන්. එදා විඳි දුක් දන්නේ අපි විතරයි” ඇය කීවාය.මෙවර දැයට කිරුළ මෙරට ප්‍රාදේශීය සංවර්ධනයේ යෝධ ඉදිරි පිම්මකි. ඒ අනෙකක් නිසා නොව මෙවර දැයට කිරුළ යටතේ පොළොන්නරුව දිස්ත්‍රික්කයත් මුළු නැගෙනහිර පළාතත් වසර දෙකක් ඇතුළත පසුගිය තිස් වසරටම වඩා සංවර්ධනය වෙන ජාතික සංවර්ධන වැඩ සටහනකි.එය සිංහල, දෙමළ, මුස්ලිම් සැමට සෙත සදන ශ්‍රී ලාංකික ව්‍යාපෘතියකි. මේ වැඩ සටහන මඟින් ජාතික සමගිය තවත් වැඩි වී තිබේ.මෙවර දැයට කිරුළෙන් කොටි එකවර 44 ක් මැරු ගෝනාගල ගමට අලුත් පන්සලක් අලුත් පාසලක් ලැබුණා පමණක් නොව ආදිවාසි පවුල් 175 ක් ඇති පොල්ලෙබැද්දට පරිගණක විද්‍යාගාරයක් ද ලැබිණි. මෙවර දැයට කිරුළ ජාතික සංවර්ධන වැඩ සටහන මඟින් පොලොන්නරුව, ත්‍රිකුණාමලය, මඩකලපුව, අම්පාර, දිස්ත්‍රික්කවල ග්‍රාමීය සංවර්ධනය සඳහා ප්‍රමුඛත්වය ලබා දී තිබේ. එම දිස්ත්‍රික්ක හතරේ ජනතාව පසුගිය තිස් වසර තිස්සේ විඳි දුක් මේ මඟින් සමනය කර ඇති බව පෙනේ.අද ඒ අයගේ සියලු ග්‍රාමීය මාර්ග කාපට් කර කොන්ක්‍රීට් දමා ඉදිවෙමින් පවතී. පාසල්වල පහසුකම් වැඩිදියුණු වී ඇත. මීට අමතරව දැයට කිරුළ ප්‍රදර්ශනය මඟින් මෙරට සියලු රාජ්‍ය ආයතනවලින් රටේ ඉදිරි ගමනට කරන කටයුතු පිළිබඳව පැහැදිලි අවබෝධයක් රටට ලබා දෙයි. මෙරට මාධ්‍ය ආයතන සියල්ල එකම ස්ථානයකදී සිය දස්කම් දැක්වීම විශේෂත්වයකි.නැගෙනහිර උදානය යටතේ මේ නගරවල ප්‍රදේශවල යටිතල හා නාගරික පහසුකම් සංවර්ධනය වුවත් ඒ දිස්ත්‍රික්කවල ගම් දනව් හා කුඩා නගරවල මග හැරි ගිය අඩුපාඩු රාශියක් හඳුනාගෙන තිබිණි. ඒ අනුව ඉහත ප්‍රදේශවල අධ්‍යාපන හා සෞඛ්‍ය පහසුකම් කුඩා වැව් හා අමුණු පානීය ජල සැපයුම ග්‍රාමීය මාර්ග අලි මිනිස් ගැටුම් වැළැක්වීම සඳහා පිළියම් ධාන්‍ය ගබඩා වැනි කෘෂිකාර්මික යටිතල පහසුකම් සංවර්ධනය කිරීම කඩිනමින් සිදුකළ යුතු අවශ්‍යතාවක් බව හඳුනාගෙන තිබේ. ඒ සියල්ල දැයට කිරුළ මඟින් ඉටුවී තිබේ.ඕළුවිල් වරායදීඝවාපි පූජා භූමි මහමාර්ගයඅරලගන්විල මහඔය මාර්ගයේ ඉදිකිරීමමහඔය උණුවතුර ළිං නවීකරණයෙන් පසුමෙවර දැයට කිරුළ යටතේ වසර 50 ක් පමණ පැරැණි පොලොන්නරුව රාජකීය විද්‍යාලය සම්පූර්ණ ලෙස ප්‍රතිසංස්කරණය වෙයි. ඒ අනුව අලුත් නේවාසිකාගාර, රසායනාගාර කිහිපයක් ඉදිවේ. ඊට අමතරව විද්‍යාලයේ තිබුණු සියලු ගොඩනැගිලි ප්‍රතිසංස්කරණයට ලක්වෙන බව පොලොන්නරුව රාජකීය විද්‍යාලයේ විදුහල්පති සී. කේ. කේ. ආර්. විජේවංශ මහතා පවසයි.ඒ අනුව රුපියල් දස ලක්ෂ 200 ක් පමණ මේ සඳහා වැය කිරීමට නියමිතය. පාසලේ දැනට තිබෙන සිසුන්ට උපරීම පහසුකම් මේ යටතේ ලබා දෙන අතර, විද්‍යාලයට ඇතුළත් කර ගත හැකි ශිෂ්‍ය සංඛ්‍යාව ද වැඩි වේ.පරාක්‍රම සමුද්‍රය අවට ව්‍යායාම මංතීරු ඉදිකිරීම හා පරාක්‍රම සමුද්‍රය අවට අලංකරණය කිරීම දැයට කිරුළ යටතේ සිදු කෙරේ. දිස්ත්‍රික්කයේ සෑම ප්‍රාදේශීය ලේකම් බල ප්‍රදේශයට එක් සති පොළ බැගින් සති පොළ 7 ක් දැයට කිරුළ යටතේ ප්‍රතිසංස්කරණය කරන බව පොලොන්නරුව දිස්ත්‍රික් ලේකම් නිමල් අබේසිරි මහතා පවසයි. ධවල මන්දිරය, මහසෙන් මන්දිරය, ලංකාපුර තල්පොත නගර ශාලාව ද දැයට කිරුළ යටතේ නවිකරණය කරන බව සැලසුම් අධ්‍යක්ෂ ඩබ්ලිව්. එම්. බණ්ඩාර මහතා පැවසීය.හිඟුරක්ගොඩ, ලංකාපුර, මැදිරිගිරිය, තමන්කඩුව ප්‍රදේශවල අලුත් වී ගබඩා ද ඉදිකරනු ලැබේ.දිස්ත්‍රික්කය පුරා පාසල් පරිගණක විද්‍යාගාර 15 ඉදිකර දුෂ්කර පාසල්වල ග්‍රාමීය දරුවන්ට පරිගණක දැනුම ලබාදීමට පියවර ගනු ලැබේ.මීට අමතරව පොලොන්නරුවේ පූජා භූමි මාර්ග පහසුකම් සංවර්ධනය කිරීමට ද රුපියල් දස ලක්ෂ 315 ක් දැයට කිරුළ යටතේ වෙන්කර ඇත. හතමුණ - හිඟුරක්ගොඩ මාර්ගයේ කිලෝමීටර් 13 ක් කාපට් කිරීමට කටයුතු කරනු ලැබේ. දිඹුලාගල වැලිකන්ද පොලොන්නරුව හිඟුරක්දමන ප්‍රදේශවල ජල සම්පාදන කටයුතු සඳහා රුපියල් බිලියන 3102 ක් වැය කරමින් තිබේ. ඉන් පවුල් 50000 කට පමණ අලුත් පානීය ජල පහසුකම් ලැබේ.මඩකළපුව ඓතිහාසික කල්ලඩි පාලම අලුතින් ඉදිකිරීම මිලියන 2600 කින් දැන් වේගවත්ව සිදු කෙරේ. ජනාධිපති තුමා අතින් 22 වැනිදා ජනතා අයිතියට පත්වන එය මඩකලපුවේ ජනතාවට පමණක් නොව නැගෙනහිර පළාතටම සෙතකි. මඩකළපුව පුරාණ බළකොටුව සංරක්ෂණය කිරීම හා සංවර්ධනය කිරීමට කටයුතු කර තිබේ. ආර්ථික සංවර්ධන අමාත්‍යාංශය මඟින් පාසිකුඩා කල්කුඩා ප්‍රදේශවල සංචාරක ප්‍රවර්ධන කටයුතු දැයට ඛ්රුළට සමගාමීව ව්‍යාප්ත කර තිබේ.ඊට අමතරව දැයට කිරුළට සමගාමීව මඩකළපුව දිස්ත්‍රික්කයේ සියලු ප්‍රධාන මාර්ග කාපට් අතුරා මනාව සංවර්ධනය කර තිබේ. ත්‍රිකුණාමලය සිට පානම දක්වා නැගෙනහිර මුහුදු තීරය ඔස්සේ අඩි 30 ක් පළල කාපට් පාරක් ඔස්සේ ඔබට ගමන් කිරීමට අවස්ථාව ලැබී තිබේ. අතීතයේ පාලම් පාරු 15 ක් පමණ තිබු මේ මාර්ගයේ අද එක පාලම් පාරුවක්වත් නැත.දැයට කිරුළ යටතේ ත්‍රිකුණාමලයේ චීන වරාය හා කොඩ්බේ ධීවර වරාය සංවර්ධනය කරනු ලැබේ. මේ වසරේ නව සංවර්ධන ව්‍යාපෘති 533 ක් ක්‍රියාත්මක වේ.ලංකාවේ අන් දිස්ත්‍රික්කවලට මෙන් නොව අම්පාර දිස්ත්‍රික්කය ඉර උදාවන්නේ විනාඩි 07 කට කලින්ය. එසේ අම්පාරට ඉර උදාවුවත් වසර 30 ක් යුද වාතාවරණය නිසා ගම් වැසියන්ට අඳුරේ ජීවත් වීමට සිදු වී තිබුණි.මේ වන විට අම්පාර දිස්ත්‍රික්කය දැවැන්ත සංවර්ධන යෝජනා ක්‍රම ආරම්භ වී ඇති අතර සමහර යෝජනා ක්‍රම නිම වෙමින් පවතී. බෙදී වෙන් ව ගිය ජනයා නැවත එකතු වෙමින් සිටිති. ජනාධිපති තුමන්ගේ ලංකාව පුරා ක්‍රියාත්මක වන සංවර්ධන වැඩපිළිවෙළේ තවත් යෝධ සංවර්ධන වැඩ සටහනක් වන දැයට කිරුළ අම්පාරට ලබා දීමට මෙහි ජනතාවගේ පැසසුමටත් හේතු වී තිබේ. තව වසර ගණනාවකින් කිරීමට නොහැකි වූ සංවර්ධන වැඩ සටහන් දැයට කිරුළට සමගාමීව වේගවත් කර තිබේ.මහින්ද රාජපක්ෂ ජනාධිපතිතුමාගේ උපදෙස් මත දැයට කිරුළ සම්බන්ධ වැඩසටහනේ සභාපතිවරයා වූ ඇමැති රංජිත් සියඹලාපිටිය මහතාගේ විශේෂ මඟපෙන්වීම හා ඇමැති පී. දයාරත්න මහතාගේ හා අම්පාර මහ දිසාපති නීල් ද අල්විස් මහතාගේ අධීක්ෂණයෙන් අර්ථවත් අයුරින් මෙවර දැයට කිරුළ ප්‍රදර්ශනය 23 වැනිදා සිට දින 7ක් පැවැත්වීමට දිවා රාත්‍රී නොබලා සියලු ආයතන යුහුසුලුව වැඩ කටයුතු කරමින් සිටී.එවන් ඒ හාඩි ශ්‍රීමතාණන් ඇති කළ අම්පාරේ හාඩි ආයතනය හා අවට භූමිය දැයට කිරුළේ ප්‍රදර්ශන භූමිය ලෙස තෝරා ගැනිණ. හාඩි ආයතනය තොරතුරු තාක්ෂණ කාර්මික විශ්ව විද්‍යාලයක් බවට පත් කිරීමට සැලසුම් සහගතව මෙම භූමිය සකස් වෙමින් පවතී.අම්පාර නගරයේ සිට කිලෝ මීටර් 5 ක් පමණ ඉඟිණියාගල මාර්ගයේ ඉතා මනරම් ස්ථානයක මෙම භූමිය සකස් වෙමින් පවතී. අවට ඇති අම්පාර වැවත් කොන්ඩවටුවාන වැවත් සාම චෛත්‍යයත් නිල්වන් කුඹුරු යායත් ප්‍රදර්ශන භූමියට මහත් ආලෝකයක් එක් කර තිබේ. විනාශ වී ගිය අම්පාරේ අධ්‍යාපනයේ කොඳුනාරටිය වූ හාඩි ආයතනය පණ ලබමින් පවතී.මේ භූමියේ ගොඩනැඟිලි ඉදි කිරීම් මාර්ග සැකසීම විදුලිය සැපයීම හා ජල සම්පාදන කටයුතු ලහි ලහියේ ඉදිවෙන්නේ අර්ථවත් ප්‍රදර්ශන භූමියක් බවට පත් කිරීමටය. ප්‍රදර්ශන භූමියේ මුළු භූමි ප්‍රමාණය අක්කර 130 ක් පමණ වේ. මෙහි ප්‍රදර්ශන කුටි 400 කට අධිකය. මේ භූමියේ අමාත්‍යාංශ 53 ක් සඳහා ඉඩම් වෙන් කර තිබේ.ප්‍රදර්ශන භූමියේ ඉදිවන ගොඩනැගිලි සංඛ්‍යාව 15 ක් වන අතර ආපන ශාලා නේවාසිකාගාර ක්‍රීඩාගාර කියවීම් ශාලා ඊට ඇතුළත් වේ. මෙවර ප්‍රදර්ශනයෙන් කුටි සිය ගණනක් මඟින් රටේ දරු පරපුරට රටේ නව දියුණුව පිළිබඳ අවබෝධයක් ලැබේ.මෙවර දැයට කිරුළේ විශේෂත්වය ප්‍රදර්ශනය සඳහා ඉදිකරන ගොඩනැගිලිවල සියයට 99 ක්ම ස්ථිර ගොඩනැගිලි වීමය. අම්පාර නව හාඩි සරසවියට ඒ ගොඩනැගිලි ලැබේ.අම්පාර දිස්ත්‍රික්කයේ 80% ක් පමණ ජනතාව තම ජීවන උපාය ලෙස කෘෂි කර්මාන්තයේ නියැළි සිටින අතර ගොවිතැනින් තොර අම්පාරක් ගැන සිතීමට පවා අසීරුය. ඒ තරමටම අම්පාර ජනතාවගේ ජන ජීවිතය ගොවිතැන හා බැඳී පවතී. වසර ගණනාවක් පැවැති යුද වාතාවරණය නිසා දිස්ත්‍රික්කයේ පුරන් වූ කුඹුරු ප්‍රමාණය අක්කර ලක්ෂ දෙකක් විය. ගොඩ ගොවිතැන් ජනතාව ඉවත් වූයේ මිය යෑමට ඇති බය නිසාමය. ඒ නිසා ජාතික ආර්ථිකයට ලැබිය යුතු බිලියන ගණන් ආදායම නැති වී ගියේය.නැඟෙනහිර මුදා හැරීමත් සමඟම පුරන් වූ ගොඩ ඉඩම් හා කුඹුරු ඉඩම් නිල්ල පිරුණු භූමි බවට පත් වී තිබේ. ඒ නිසාම නැඟෙනහිර පළාතේම විශාල ආර්ථික ප්‍රබෝධයක් ඇති වී තිබේ. මහඔය පදියතලාව පන්නල්ගම, මාන්තොට්ටම, බක්කිඇල්ල ප්‍රදේශවල අතහැර දමා තිබු කුඹුරු වලින් හොඳ අස්වැන්නක් ලබා ගැනීමට හැකි වී තිබේ. මංගලගම, අරන්තලාව, පුළුකුණාව, බණ්ඩරදුර, ලාතුගල, පදියතලාව, පිල්ලුමලේ, බක්මිටියාව වැනි ප්‍රදේශවලත් හේන් ගොවියා ශක්තිමත් වී තිබේ.අතීතයේ අම්පාරේ කොඳුනාරටිය වූ හිඟුරාණ සීනි කර්මාන්ත ශාලාව යකඩ ගොඩක් බවට පත්ව තිබුණේ අකාර්යක්ෂම රාජ්‍ය පාලනය නිසාය. වර්තමාන රාජ්‍ය නායකයා වන ජනාධිපති තුමාගේ මඟ පෙන්වීම මත හිඟුරාණ සීනි නැවත වරක් වෙළෙඳ පොළට ලැබෙමින් පවතී. අක්කර දහස් ගණන් පුරන් වූ හිඟුරාණ උක් ඉඩම් මේ වන විට ඬල්වන් උක් ගස් වලින් පිරී පවතී. දැයට කිරුළට වැඩසටහනක් සමඟ එහි කටයුතු තවත් වේගවත් කර තිබේ.රාජ්‍ය මැදිහත් වීමෙන් කුඩා ඉඩම් හා විශාල ඉඩම් සඳහා බීජ බෙදා දීම පැළ වර්ග නිකුත් කිරීම නිසාත් දිවි නැඟුම වැඩසටහන නිසාත් බොහොමයක් ඉඩම් ගෙවතු වී තිබේ. අම්පාර දිස්ත්‍රික්කයේ වෙරළබඩ කලාපයට පළමු දෙවන අදියර යටතේ පානීය ජලය ක්‍රියාත්මක කළ අතර තුන්වන ජල ව්‍යාපෘතිය වසර ගණනාවක් ක්‍රියාත්මක කිරීමට නොහැකි වී තිබුණි.ඒ නිසාම ප්‍රදේශයේ ජාතීන් අතර යම් යම් මතභේද පවා ඇතිවීමට පටන් ගැනුණි. මුළු දිස්ත්‍රික්කයේම වෙසෙන සිය ජනතාවට පානීය ජලය ලබා දීමේ වැඩ සටහන මේ වන විට ක්‍රියාත්මක කර තිබේ. පළමු සහ දෙවන අදියරේ කොන්ඩවටුවාන ජලාශය මූලික කර ගනිමින් ක්‍රියාත්මක වූ ජල පිරි පිරිපහදු ස්ථානයේ ඉතිරි වූ කොටස් සඳහා ජයිකා ආධාර මත මිලියන හයදාස් පන්සීයක ජල ව්‍යාපෘතියක් ක්‍රියාත්මක කර තිබේ. තුන් වන ජල ව්‍යාපෘතිය සඳහා මිලියන 21000 ක් වෙන්කර තිබේ.එම ව්‍යාපෘතියට සමගාමීව හිමිදුරාව ජලාශය කේන්ද්‍ර කර ගනිමින් ජල පිරිපහදු මධ්‍යස්ථානය ඉදිකර ඇත. එම මධ්‍යස්ථානයෙන් නාමල් ඔය, උහන, දමන ප්‍රාදේශීය සභා බල ප්‍රදේශවලට පානීය ජලය ලබා දීමට නියමිතය. මීට අමතරව මහඔය රඹකැන් ඔය ජලාශය සම්බන්ධ කර ගනිමින් ජයිකා හා වාරිමාර්ග දෙපාර්තමේන්තුව එක්ව පානීය ජල ව්‍යාපෘතිය ආරම්භ කර ඇත.ඒ සඳහා ද රුපියල් මිලියන පන්සීයක් මේ වන විට වෙන් කර තිබේ. පොතුවිල් හා දෙහිඅත්තකණ්ඩිය විශේෂ ජල ව්‍යාපෘති ද කුඩා ව්‍යාපෘති 12 ක් පමණ ද ඉදිකිරීම් මේ වන විට අවසන් අදියරේ පවතී. මෙයින් අලුත් ජල සැපයුම් ලක්ෂ 4 ක් පමණ ලැබෙන බව ජල සම්පාදන මණ්ඩලය කියයි.මහඔය ප්‍රදේශයේ ගොවි ජනතාව ජල නොමැතිකමින් වසර ගණනාවක් පීඩාවට පත් වීම නිසා එයට පිළියමක් ලෙස රඹකැන් ඔය ජල යෝජනා ක්‍රමය ක්‍රියාත්මක ;කරිණි. ගල්ඔය ව්‍යාපාරයෙන් පසුව ඉදිවෙන දැවැන්ත ජල යෝජනා ක්‍රමයක් වන මෙහි මේ වන විට එහි ඉදිකිරීම් 95% ක් අවසන් කර ඇති අතර රුපියල් කෝටි 500 ක් වැය කර තිබේ. මෙම ජල යෝජනා ක්‍රමය විවෘත කිරීමෙන් පසු ව සෘජුව පවුල් 15000 කට පමණ පහසුකම් සැලැසේ. ඒ සමඟම පොල්ලෙබැද්ද ආදිවාසින් සඳහා නව නිවාස 30 කින් යුත් ආදිවාසි ගම්මානයක් ද ඉදිවේ.යුද්ධය නිසා නැගෙනහිර පළාතේම ප්‍රධාන මාර්ග හා අතුරු මාර්ග විනාශ වී ගියේ එම මාර්ග අතහැර දැමු නිසාය. ජනතාවගේ ජීවන රටාවට මාර්ග නොමැති වීම ප්‍රබල බාධකයක් වී තිබුණි. අම්පාර නගරය කේන්ද්‍ර කර ගනිමින් මේ වන විට ප්‍රධාන මාර්ග හා අතුරු මාර්ග වැඩි ප්‍රමාණයක් කාපට් කිරීම හෝ කොන්ක්‍රිට් කිරීම කර ඇත.අම්පාර මොනරාගල මාර්ගය, අම්පාර නුවර මාර්ගය, අම්පාර කල්මුණ, මඩකලපු මාර්ගය, අම්පාර බිබිල මාර්ගය, මහඔය පොළොන්නරු මාර්ගය, වැනි ප්‍රධාන මාර්ග කාපට් කිරීම නිසා ජනතාවට පහසු වී තිබේ.අම්පාර නගර සීමාව තුළ ඇති සියලු මාර්ග කාපට් කිරීමක් කරනු ලබයි. ඈත පිටිසර ගම්මාන වල ගොවිතැන් වලින් ලබා ගන්නා අස්වැන්න නගරයට ගෙන ඒම සඳහාත් ගමනාගමනය පහසුව සඳහාත් ග්‍රාමීය පාරවල් සෑදීමට ලක්ෂ දෙදහක් පමණ මේ වන විට වැය කර තිබේ. අම්පාරේ බොහෝ ග්‍රාමීය මාර්ගවල බස් රථයක් ධාවනය වීම සිදුවන්නේ මෙම මාර්ග තැනීමේ වැඩපිළිවෙළ නිසාය.ගම නගුම, මඟ නැඟුම වැඩ සටහනට අමතරව දැයට කිරුළ වැඩසටහනක් සමඟ මෙම මාර්ග තැනීම වේගවත් කර තිබේ. කිසිදා සෑදීමට නොසිතු අම්පාර නුවර 18 වංගු මාර්ග සෑදීම ද අම්පාර ජනතාව ලැබු මහත් ජයග්‍රහණයක් වී තිබේ. දැයට කිරුළ ආරම්භ කිරීමත් සමඟම අම්පාර බිබිල මාර්ගය රුපියල් කෝටි හයසීයක් වැයකර කාපට් කිරීම අවසන් වෙමින් පවතී. අම්පාර නගරයේ මංතීරු දෙකට ඉදි කිරීම් සඳහා පළමු රුපියල් කෝටි 8 ක් වැය කර තිබු අතර එය තවත් කිලෝමීටර් 1 1/2 ක් දිගු කිරීමට රුපියල් කෝටි 30 ක් වෙන් කර තිබේ.අම්පාර මහියංගණය මාර්ගය කාපට් කිරීමට ද කටයුතු කර තිබේ. මහඔය අරලගංවිල මාර්ගය කාපට් කිරීමට රුපියල් කෝටි 264 ක් යොදවා තිබේ. එම මාර්ගය නිම වීමෙන් පසුව පොළොන්නරු ජනතාව අම්පාර, මඩකලපුව දක්වා අඩු කාලයකින් ගමන් කිරීමට හැකියාව තිබේ. ප්‍රදර්ශන භූමිය දක්වා මංතීරු 4 ක් දක්වා ඉඟිණියාගල මාර්ගය ඉදි කිරීමට රුපියල් කෝටි 220 ක් වැය වී ඇත. 69 හංදියේ සිට මඩකලපු මාර්ගයේ වාකරේ දක්වා මහ පාලම් 5 ක් ඉදි කෙරේ. එය ද ඓතිහාසික කටයුත්තකි.මේ අතර අම්පාර දිස්ත්‍රික්කයේ දුප්පත්ම ප්‍රාදේශීය ලේකම් බල ප්‍රදේශයක් වන මහඔය ප්‍රදේශයේ පාසල් 5 කට දැයට කිරුළ යටතේ පරිගණක විද්‍යාගාර 5 ක් ලැබෙන බව මහඔය ප්‍රාදේශීය සභාපති කේ. ජී. හෙට්ටිආරච්චි මහතා පවසයි.ඒ යටතේ සුවිශේෂ වන්නේ ආදිවාසි පවුල් 175 ක් පදිංචිව සිටින මහඔය පොල්ලෙබැද්ද මහා විද්‍යාලයට නව පරිගණක විද්‍යාගාරයක් ලබාදීමයි. මෙයින් ආදිවාසි දරුවන්ටත් පරිගණක පුහුණුවක් ලැබෙන බව හිටපු විදුහල්පති ඩී. ඇම්. බී. එච්. බණ්ඩාර මහතා කීය.දීඝවාපි පූජා භූමිය සම්පූර්ණයෙන් නවීකරණය කර තිබේ. ඒ අනුව දීඝවාපි පූජා භූමි මහමාර්ගය පුළුල් කර ප්‍රතිසංස්කරණය කර ඇත. නීලගිරි මහා සෑය, ඕවාගිරි සෑය රජගල හා පුළුකුණාව පූජනීය ස්ථාන හා මුහුදු මහා විහාරය වැනි ඓතිහාසික ස්ථාන සංචාරකයින්ට විවර කර දීමට කටයුතු කර ඇත.මුහුදු මහා විහාරයට නව බුද්ධ මන්දිරයක් විවෘත කිරීමට චෛත්‍යයක් හා සංඝාවාසයක් ඉදිකිරීමට කටයුතු කර ඇත. මනරම් වෙරළ තීරුවක් සමඟ ඔලුවිල් වරායත් දැයට කිරුළට ආරම්භ කිරීමට නියමිතය. ඒ මඟින් සංචාරක ව්‍යාපාරය තවත් පැතිකඩක් විවර වෙයි. කුමන වන උද්‍යානය, ගල්ඔය වන උද්‍යානය සංචාරකයින් සඳහා අවශ්‍ය පහසුකම් ලබා දීමට කටයුතු කර තිබේ.නිහාල් පී. අබේසිංහ - ලලිත් දෙහිගොල්ල (අම්පාර දිසා විශේෂ) සේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af1303172</link>
    <topic>එදා මං මෙතැනට එනකොට මේක පැළි වළං පැලිච්ච කඨෝර බිමක්</topic>
    <author/>
    <content>කථානායක චමල් රාජපක්ෂමේ සුවිසල් ගුවන් පථයත්, ගොඩනැඟිලි සමූහයත් දකින විට මට මතක් වෙන්නේ මේ භූමිය ඉස්සර තිබුණ විදිය.1990 දී විතර මං මෙතෙන්ට ආවා. බොහෝම කඨෝර පරිසරයක්. වැවක් වගේ වගුරු බිමක් තිබුණා. පැළි වළං පැලිච්ච වැවේ කොළ පාටට හුරු පල්වෙච්ච වතුර ටිකක් තිබුණා. කාන්තාවෝ කිහිප දෙනෙක් පොල්කටුවලින් ඒ වතුර එකතු කරනවා කලගෙඩි වලට.එදා මේ පළාතට තිබුණ ලොකුම ප්‍රශ්නය වතුර. මම වතුර ටැංකි ගෙනල්ලා වතුර දෙන්න කටයුතු කරා. ටැංකි දුන්නෙ අපේ පැල්පොළ විපස්සි හාමුදුරුවෝ. මම මේ ජනතාව වෙනුවෙන් “මවුආර” ව්‍යාපෘතිය පටන්ගත්තා. කෝටි 4ක වියදමකින් ලුණුගම්වෙහෙර ව්‍යාපෘතිය ආරම්භ කළා. මම අද සතුටු වෙනවා මේ පළාතෙ ජනතාවගේ ජල අවශ්‍යතාවය විසඳන්න මට කටයුතු කිරීමට හැකිවීම ගැන.1994 දී ශ්‍රී ලංකා නිදහස් පක්ෂයේ තිස්සමහාරාමයේ ආසන සංවිධායක ලෙස සිරිමාවෝ බණ්ඩාරනායක මැතිනිය මා පත්කළා.මේ පළාත සංවර්ධනය කරන්න මට අතහිත දුන්න පිරිස්වලට ස්තුතිය පිරිනමන්න ඕනෑ.එදා ඉංග්‍රිසි ජාතික ලෙනාඩ් වුල්ෆ් දැකපු සිළිඳුලා හිටිය බැද්දේගම අද පහසුකම් සහිත නගරයක්.ලංකාවෙ සිතියමේ ශුෂ්ක ප්‍රදේශයක් ලෙස නම් කරල තිබුණු මේ හම්බන්තොට දිස්ත්‍රික්කය ඒ පරිසර සාධකවලට අභියෝග කරලා ජයගන්න අපට හැකිවුණා.බැද්දෙන් වගුරු බිම්වලින් හා කළපුවලින් ගහන දකුණේ වෙරළබඩ ප්‍රදේශය ප්‍රධාන කරුණු 3ක් හින්දා විශාල පරිවර්තනයකට ලක්වුණා. එකක් හම්බන්තොට අන්තර්ජාතික වරාය. අනිත් එක සූරියවැව අන්තර්ජාතික ක්‍රිකට් ක්‍රීඩාංගණය. අනික තමයි හෙට විවෘත වන මත්තල අන්තර්ජාතික ගුවන් තොටුපළ.නුදුරු අනාගතයේදී හම්බන්තොට ලංකාවේ අගනගරයක් බවට පත්වෙනවා.ගුවන්යානා පිළිබඳව ලෝක ඉතිහාසය ගැන සලකපුවාම ගුවන් යානයක් ගැන සඳහන් වෙන්නේ අපේ රාවණා රජුගේ දඬුමොනරයයි. ඒ අතීත ප්‍රවාදයේ අභිමානය තියෙන්නේ ශ්‍රී ලංකාවට විතරයි.1903 දී රයිට් සහෝදරයන්ගේ ප්‍රථම ගුවන් ගමනේ වසර 110කට පස්සේ මත්තල නව ගුවන් තොටුපළක් ආරම්භ කරනවා.පළමුවෙන්ම ලංකාවට ගුවන් යානාවක් ගොඩබස්සලා තියෙන්නෙ මීට අවුරුදු 101කට ඉස්සරවෙලා.1938 තමයි රත්මලාන ගුවන් තොටුපළ පටන්ගත්තේ.කටුනායක ගුවන්තොටුපළ රාජකීය ගුවන් හමුදාවෙන් ලැබුණෙ 1957 දී.1959 දි කටුනායක ගුවන් තොටුපළ අන්තර්ජාතික ගුවන්තොටුපළක් බවට පත්වෙනවා.එදා දෙවන මහා ලෝක යුද්ධය කාලෙදි ඉංග්‍රීසින් නාවික හා ගුවන් මූලස්ථානය විදියට ලංකාව තෝරාගෙන මවුන්ට් බැට්න් සාමිවරයා මෙහි රැෙඳව්වා. හේතුව අන්තර්ජාතික ගුවන් සහ නාවික මාර්ග බොහෝමයක් අපේ රට අසලින් වැටිල තියෙන්නෙ.හම්බන්තොට වරායත් ගුවන් තොටුපළත් දියුණු වෙන්න ඒ පිහිටීම ඉතා වැදගත් වෙනවා.ලෝකයේ ගුවන් ගමන් වේගයෙන් දියුණු වෙනවා. ලෝක ප්‍රජාව ගුවන් පරිහරණය වැඩිකරලා.අපට තිබුණ එකම අන්තර්ජාතික ගුවන් තොටුපළ කටුනායක විතරයි.1970 දී විතර මම යෝජනාවක් ඉදිරිපත් කළා.ලංකාවට තවත් අන්තර්ජාතික ගුවන් තොටුපළක් අවශ්‍ය බවට. හිඟුරක්ගොඩ, අගුණුකොලපැලැස්ස, මතුගම, කුඩාඔය වගේ ප්‍රදේශ අලුත් ගුවන්තොටුපළක් හදන්න යෝජනා කරලා කරුණු අධ්‍යයනය කරලා වාර්තා කැෙඳව්වා. ඒත් ඒක අතරමඟ නතරවුණා.හිටපු ගුවන් සේවා ඇමැතිවරයාගේ කාලයේ වැලිගත්තෙ පිහිටුවන්න කටයුතුª කළා.ඒකට ජනතාවගේන් විරෝධයක් හිමිවුණා. ජනතා විරෝධයෙන් වීරවිල ආරම්භ කරන්නත් කටයුතු කළා.මම වරාය හා ගුවන් සේවා ඇමැතිවරයා වශයෙන් කටයුතු කරන කාලයේ ඒ ගුවන් තොටුපළ මත්තලට ගේන්න හැකිවුණා.අද මම බොහෝම සතුටට පත්වන්නේ ඒ පළාතට විශාල ප්‍රබෝධයක් ඇතිවෙනවා. ගුවන් තොටුපළ නිසා බොහෝ දෙනකුට නව රැකියා ආදායම් මාර්ග වැඩිවෙනවා.ඒ පළාතෙ ඉඩම්වල ගාණත් දැන් ඉහළ ගිහිල්ලා. ඉස්සර කවුරුවත් හම්බන්තොට මේ වගුරු බිම් සල්ලිවලට ගන්න ලෑස්ති වුණේ නෑ.රටක් සංවර්ධනය වන විට ගුවන් හා වරාය කටයුතු දියුණු වෙන්නම ඕන. නැත්නම් අපිට ජාත්‍යන්තරයත් එක්ක කරට කර ගනුදෙනු කරන්න බැහැ.විවේචනය කරන අයගෙන් මම අහනවා මේ හම්බන්තොට එදා අවුරුදු 20කට කලින් තිබුණ විදියත් වර්තමානයේ දී තියෙන තත්ත්වයත් ආශ්චර්යයක් නොවේද කියලා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af1303173</link>
    <topic>කටු පඳුරු අතරින් වනන්තරය පීරා ගිය ගමන...</topic>
    <author>සුභාෂිණි ජයරත්න</author>
    <content>මත්තල රාජපක්ෂ අන්තර්ජාතික ගුවන් තොටුපළ හෙට (18) ජාතියට දායාද කිරීමට නියමිතය. මත්තල ශුෂ්ක භුමි භාගයක අන්තර්ජාතික ගුවන් තොටුපළක් ඉදිකිරීමේ සිහිනය සැබෑ කැර ගැනීමේ දුෂ්කර කාර්යයට මුල් වූ කිහිප දෙනකු ගැන කියැවෙන පුංචි කතාන්දරයකි මේ...පාරක් තොටක්, ගෙයක් දොරක් පෙනෙන තෙක් මානයක දක්නට නොලැබුණු මේ ශුෂ්ක භූමිය සොයා 2008 අගෝස්තු 05 දා ගිය කටුනායක බණ්ඩාරනායක ගුවන් තොටුපළේ ඉංජිනේරු පිරිස ජීවිතයේ තමන් මුහුණ දුන් අභියෝගාත්මක ගමන ‘සිළුමිණ’ හමුවේ අද විවර වන්නේ වසර ගණනක් පුරා ජාතියට බලාපොරොත්තුවක් පමණක්ව පැවති සිහිනයක් යථාර්ථයක් බවට පත්වන මේ මොහොතේදී සමරු සටහනක් ලෙසය.“...2008 අගෝස්තු 05 දා. ඒ දවස තාමත් අද වගේ හොඳට මතකයි. අපේ සිතේ කොතනක පැළපදියම්ව තිබු සිහිනය සැබෑ කරගන්නා දවස උදාවුණා. අභියෝගයක් වුණත් ඒ අභියෝගයට අභියෝග කරන්නට අපිට ශක්තියක් තිබුණා.කොළඹ කටුනායක සිට සූරියවැව හරහා මත්තලට යන අපිට අතේ තිබුණේ මේ ප්‍රදේශය පිළිබඳ 1 : 10000 මිනින්දෝරු සැලසුම පමණයි. අපේ ප්‍රධාන ඉංජිනේරු ඥානසිරි විතානගේ, ජ්‍යෙෂ්ඨ සිවිල් ඉංජිනේරු තුසිත වීරසිංහ, ජ්‍යෙෂ්ඨ සැලසුම් ශිල්පී අජිත් ගීතානන්ද මහත්වරුත් මමත් කැබ් රථයෙන් පිටත්වුණේ අනාගත ශ්‍රී ලංකාවේ දෙවැනි අන්තර්ජාතික ගුවන් තොටුපළ ඉදිවෙන භූමිය සොයා යන අභියෝගාත්මක ගමනකටයි...”මේ කතාව කියන්නට මුල පුරන්නේ ජානක හේරත්. ඔහු කටුනායක බණ්ඩාරනායක අන්තර්ජාතික ගුවන් තොටුපළේ සහකාර සිවිල් ඉංජිනේරුවරයෙක්. සිය ඉංජිනේරු ජීවිතයේ ඔහු මුහුණ දුන් දුෂ්කරම කාර්යය හෙට දින තම දෑස් ඉදිරිපිට සැබෑ වනු දැකීම ජීවිතයේ දී ඔහු ලද භාග්‍යයක්. වන සතුන්ගෙන් ගහන, පාරක්, ගෙයක් දොරක් නොමැති භූමියක අනාගත ගුවන් තොටුපළ සිහිනය සැබෑ කරගන්නට පරක් තෙරක් නොමැති මහ සයුර පසුකරමින් මේ කැලෑ තොටට මුලින්ම පියමං කරන්නේ සිවිල් ඉංජිනේරු ජානක ඇතුළු ප්‍රධාන ඉංජිනේරු ඥානසිරි විතානගේ, සැලැසුම් ශිල්පී අජිත් ඇතුළු මේ පිරිසයි.“...මිනින්දෝරු සැලසුම අපේ අතේ තිබුණත් අපිට ලොකු ගැටලුවක් තිබුණා මේ ප්‍රදේශයට යන පාර හොයාගන්න. මේ ප්‍රදේශයට ළඟා වෙන්නට පරණ පාරක් තිබුණා කියලා දැනගත්තේ ගම්මුනගෙන්. ඒ පරණ බදුලු පාර. එදා හම්බන්තොට ඉඳන් බදුල්ලට ලුණු ගෙනගිහින් තියෙන්නේ මේ පාරේලු. ගැටලුව වුණේ එහෙම පාරක් තිබුණා කියලවත් සලකුණක් නොතිබීමයි. ඒත් අපි දැනගත්තා මේ පාර අනාගත මත්තල රාජපක්ෂ ගුවන් තොටුපළ ධාවන පථය හරහා වැටි තියෙන බව. මේ නිසා මත්තලට ළඟාවීම පහසුම පාර මේ බදුලු පාර සොයා ගැනීමයි.මෙය ඇත්තටම අපිට අභියෝගයක්ම කියලා සිතුණේ ප්‍රදේශයට ළඟා වෙන්න පටන් ගත්තහම. අභියෝගයට අපිත් අභියෝග කළා. අපේ අධිෂ්ඨානය, රටේ බලාපොරොත්තුව අපි ඒ අභියෝගයට යටත් කළේ නැහැ.සිවිල් ඉංජිනේරු ජානක හේරත්අපි හතර දෙනා ඇතුළු වුණේ ඝන කැළෑ ප්‍රදේශයකට. ගස් කොළංවලට වඩා තිබුණේ කටු පඳුරු. ගමේ අය දඩයමේ ගිය අඩි පාරවල්, අලි ගිය පාරවල්, මංසලකුණු පමණයි තිබුණේ.අපේ අතේ තිබුණු 1 : 10000 අනුපාතයට සෑදු සිතියමේ පරණ බදුලු පාර හොඳින් සටහන්ව තිබුණා.ඒත් කාලාන්තරයක් මුළුල්ලේ පරිහරණය නොවූ නිසා වල් වැදුණු මේ පාර සොයා ගැනීම අතිශය දුෂ්කර කාර්යයක් වුණා. අපේ උදව්වට ගැමියන් හතර පස් දෙනෙක් එකතු වුණා. ඒ අයට විතරක් අපේ අරමුණ පැහැදිලි කළත් ගමේ අයට අපි යන ගමන නොකියන්න අපි පරිස්සම් වුණා.උදේ 8 ට කැලෑවට ඇතුළු වෙන්න පටන්ගත් අපිට ගමන හරිම දුෂ්කර වුණත් වෙහෙසක් දැනුණේ නැහැ. හිතේ ආසාව වැඩිකමටදෝ බඩගින්න දැනුණේවත් නැහැ. දවල්ට කෑමක්වත් නැතිව පාර හොයාගෙන යන ගමනට පිටත්වූ අපිට වාහනයේ තිබුණේ වතුර බෝතල් දෙකකුත්, බිස්කට් පැකට් එකකුත් පමණයි.කැබ් රථයෙන් දිගටම අදාළ තැනට යන්න උත්සාහ කළත් එයත් අපිට අභියෝගයක් වුණා. මේ ප්‍රදේශවල හොරෙන් ගස් කපා විනාශ කළ අය ඒ ගස් යන එන පාරටත් දාලා තිබුණා.ගමේ කිහිප දෙනෙක්ගේ උදව් තිබුණත් සිතියමේ තියෙන පාරවල් වලින් යන්න අපිට බැරි වුණා. අද දවසේ කොහොමහරි අනාගත දෙවැනි අන්තර්ජාතික ගුවන් තොටුපළ ධාවන පථයට අදාළ මංසලකුණ සොයාගත යුතුයි. අපේ ඒකායන අරමුණ වූයෙත් එයයි. අපිට තිබුණ එකම උපකරණය ජී. පී. එස්. තාක්ෂණය අපිට යම් ආකාරයක සහනයක් ගෙන දුන්නා.මේ වන විට වීරවිලත් ගුවන් තොටුපළක් හැදීමේ ගැටලුව උද්ගතව තිබුණා. එයටත් විවිධ බාධා එල්ල වී තිබුණා. විශේෂයෙන්ම පාරිසරික ගැටලු. අපි මත්තල භූමියේ සුදුසු නුසුදුසු බව සොයන්න ගත්තේ වීරවිල ප්‍රදේශයෙන් ඉවත් නොවී මේ යන දුෂ්කර ගමනේදී අපි ගමේ මිනිස්සුන්ගෙන් මේ ගැන විපරම් කළා. ජන ජීවිතයටවත් වෙනයම් කාටවත් කරදරයක් සිදු නොවන බව අපි තේරුම් ගත්තා. තිබුණේ ළඳු කැලෑ පමණයි. විශාල ලෙස පරිසර හානි සිදු නොවන බව ද අපි තේරුම් ගත්තා.එදා බොහෝම අමාරුවෙන් අපි අදාළ තැන හොයාගෙන දුෂ්කර මාවතකින් ළඟාවුණා. හිතට දැනුණු සතුට නිසා ගතට වෙහෙසක් දැනුණේ නැහැ. උදේ 8 ට පටන් ගත් ගමන දහවල් 2 වන විට අවසන් කරන්නට හැකිවුණා. බොන්න වතුර ටිකක් නැහැ, ඉන්න තැනක් නැහැ, පොළොවේ පය ගහලා හිටියේ කල්පනාවෙන්. සර්ප විමානයක්. බැලු බැලු හැම පැත්තකම ඝන කැලෑව. මිනිස් වාසයක කිසිම සලකුණක් නැහැ. නමුත් අලි ඇත්තු කිහිප දෙනෙක් නිතරම එහා මෙහා සැරි සරනවා දැක්කා. දෙවියෝ බුදුන් සිහිකරගෙන මේ ගමන පිටත් වූ නිසා අපේ සිත්වලට බියක් නම් දැනුණේම නැහැ.කටු පඳුරු සුද්ද කරගෙන යන්තමින් පාර කපාගෙන අපි ධාවන පථය හදන තැනට කොහොමහරි ආවා. කැලෑවට කිසිම හානියක් වුණේ නැහැ. මේ වන විට මත්තල වන ලැහැබ තිබුණේ වන සංරක්ෂණ දෙපාර්තමේන්තුව හා වනජීවී දෙපාර්තමේන්තුව යටතේ. අපි ඒ අය දැනුම්වත් කළත් කිසිම ඉදිකිරීමක් කරන්න තහනම් වුණා. පාරිසරික වාර්තාව ගන්නා තෙක් නවාතැන් සඳහාත් තාවකාලික ගොඩනැඟිලි හදන්න තහනම් වුණා.එක් ජයග්‍රහණයක කඩඉම පසුකරමින් අපි නැවතත් කටුනායකට පැමිණියේ පැතුම් සඵල වූ සිතින්. ඊට දින දෙක තුනකට පස්සේ මමත්, අජිත් මහතාත් නැවතත් මත්තල අදාළ ප්‍රදේශය කරා ගමන් කළේ තවත් අභියෝගයකට මුල පුරමින්.ඇඳුම් දෙක තුනක් සහ අවශ්‍ය සෙසු කළමනා රැගෙන අපි නැවතත් මත්තලට ගියේ රාත්‍රී කිහිපයක් නවතින්න බලාගෙන. ඒ මූලික අධීක්ෂණ කටයුතු සඳහා පාරිසරික වාර්තාව ලැබෙන තෙක් කිසිම තාවකාලික ඉදිකිරීමක් නොකළ හැකි හෙයින් නවාතැන් ගැටලුව අපිට තරමක අභියෝගයක් වුණා. රාත්‍රිය ළඟාවන්නට පෙර හයදෙනකුට පමණ සිටිය හැකි අට්ටාලයක් තනා ගත්තේ ගම්මුන්ගේ ද සහාය ඇතිවයි.කිසිම පරිසර හානියක් නොකර හදා ගත් මේ අට්ටාලය හොඳම ආරක්ෂිත ස්ථානයක් බව පසක් වූයේ රාත්‍රිය එළඹි පසුයි. අට්ටාලය තැනු මුල්ම දවසේ රාත්‍රියේම අට්ටාලය යටට විශාල අලියෙක්. ගම්මුන්ගේ කීම අහලා මමත්, අජිතුත් නිශ්ශබ්දව හිටියා. අලියා තමන්ගේ පාඩුවේ යන්න ගියා, කිසිම කරදරයක් නොකර අපි දෙන්නා අවශ්‍ය අධීක්ෂණ කටයුතු කරමින් එහි රැඳී සිටියා. දවසක් මේ කැලේ ඇතුළේ විශාල නාගයෙක් දැක්කා.ඌ අඩි 10 කට වඩා විශාලයි. මගේ ජීවිතයටම එහෙම නාගයෙක් දුටු මුල්ම අවස්ථාවයි. ඒත් කිසිම හානියක් කළේ නැහැ.සතියකට වරක් දෙවරක් පමණ ප්‍රධාන ඉංජිනේරු විතානගේ මහත්තයා ආවා. ඒ අතරතුර ගුවන් තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය මහතා මෙන්ම නිලධාරීන් ද ආවා. අපි තවත් දිරිමත් වුණා. වනජීවී අවසරය ලබාගෙන අට්ටාලය මතින් ආරම්භ කළ ගමන අපි ටිකෙන් ටික ඉදිරියට පියවර තැබුවා. හෙට මත්තල රාජපක්ෂ දෙවැනි අන්තර්ජාතික ගුවන් තොටුපොළ විවෘත වෙනවා. ඒත් මේ අට්ටාලය තවමත් අපේ මතකයෙන් වගේම ඒ ස්ථානයෙන් ද ඉවත්වුණේ නැහැ.පරිසරයට, විශාල ගස්වලට කිසිම හානියක් නොකර පරිසර ඇගැයීම් වාර්තාව ලැබීමෙන් පසුව කිසිඳු ප්‍රයෝජනයකට නැති ශුෂ්ක කටු ගස් පමණක් ඉවත් කළා.අපි කුඩා කාලයේ ශුෂ්ක පැළැටි කියලා ඉගෙන ගත් ගස් පමණයි මේ ප්‍රදේශයට ආවේණික වුණේ. සරුසාර පැළැටි හැදෙනවා හරිම අඩුයි. මුලින්ම වනජීවී අවසරය ලබාගෙන අපි ඉදිකිරීමට යෝජිත ගුවන් ධාවන පථයේ මධ්‍ය රේඛාව සොයාගත්තා. ඒ මධ්‍ය රේඛාව ඔස්සේ කි. මී. 6 ක් දිගට අඩි පාරක් සකස් කළා. අපේ සිහිනය සැබෑ වීමේ දිනය එය වුණා. 2008 අගෝස්තු 10 වැනිදා අපි මේ සුබ කටයුත්තට මුල පිරුවේ කිරි ඉතිරවීමෙන්.මෙය විශාල ජාතික කර්තව්‍යයක ආරම්භයක්. මේ සඳහා දෙවිවරුන්ගේත් ආශීර්වාදය ලබාගත යුතු යැයි බෞද්ධ අපේ හැඟීමක් තිබුණා. අපි මේ කර්තව්‍යය කිරි උතුරවා ආශීර්වාදය ලබා ගත්තේ දැඩි අධිෂ්ඨානයෙන්. එදා සිට අද දක්වා කිසිම බාධාවක් නොවී අපේ ජයග්‍රාහී ඉලක්කය කරා ළඟා වුණා.මේ කාලය තුළ ජීවිතයේ පෙර නොවූ විරූ අත්දැකීම් රාශියක් ද අපේ ජීවිතයට සමීප වූවා. අපේ ජීවිතයේ තිබුණේ එකම එක අපේක්ෂාවයි. අවංක සිතින් පටන් ගත් කාර්ය අද අවසානයකට ළඟාවෙලා. අහස් මාලිගා නොතැනුවත් ගුවන් විමනක් තනන්නට පුංචි අට්ටාලයක සිට අපිට හැකි වුණා. හෙට දින මත්තල රාජපක්ෂ අන්තර්ජාතික ගුවන් තොටුපළ නමින් අපේ මේ අභියෝගාත්මක චාරිකාව කරළියට පැමිණේවි... එය හෙට දින ඔබට බාරයි...සුභාෂිණි ජයරත්නලෝකයේ නවීනතම පහසුකම්වලින් සමන්විත නව ගුවන් තොටුපළක් ලෙස මත්තල රාජපක්ෂ අන්තර් ජාතික ගුවන් තොටුපළ හෙට (18) ඉතිහාසයට එක්වෙයි.මේ ඓතිහාසික අවස්ථාවේදී සාජා සිට ශ්‍රී ලංකාවේ මත්තල ගුවන් තොටුපළට මගීන් රැගෙන එන එයාර් ඇරබියා ගුවන් සේවාවට අයත් ජී – 9508 ගුවන් යානයේ මංගල ගමනේ නියමුවා වන්නේ ශ්‍රී ලාංකික ගුවන් කපිතාන්වරයකු වන නාරද රණසිංහ මහතාය.මේ ගුවන් යානය මත්තල අන්තර්ජාතික ගුවන් තොටුපළට මගීන් රැගෙන හා පුරා කියා පැමිණෙන ගුවන් යානය ලෙස එම ගුවන් තොටුපළේ සනිටුහන් වනු ඇත.ගුවන් නියමු කපිතාන් නාරද රණසිංහ මහතා ආදි ආනන්දියෙකි. ප්‍රාථමික අධ්‍යාපනය හදාරා ඇත්තේ ගම්පහ ගෝතමී විද්‍යාලයෙනි.මෙරට ගුවන් යානා පුහුණුව ලබා පසුව ඕස්ට්‍රේලියාවේ මුරබින් ගුවන් පාසලට ඇතුළත්වී වැඩිදුර පුහුණුවක් ද ලබාගෙන තිබේ.පසුව ඔහු ශ්‍රී ලංකන් ගුවන් සේවයේ ගුවන් නියමුවකු වශයෙන් සේවයට බැඳී කපිතාන් තනතුර දක්වා උසස්වීම් ලැබ පසුව 2010 වසරේදී ‘එයාර් ඇරබියා’ ගුවන් සේවයට ඔහු බැඳී ඇත.එතැන් සිට මේ දක්වා ඔහු එයාර් ඇරබියා ගුවන් සේවයේ එකම ශ්‍රී ලාංකික ගුවන් නියමු කපිතාන්වරයා ලෙස සේවය කරයි.මත්තල ගුවන් තොටුපළට ඔහු රැගෙන එන එයාර් ඇරබියා ගුවන් යානයට පසුව මෙම ගුවන් සමාගම සතියකට දෙවරක් සාජා මත්තල ගුවන් ගමන් සේවා වාර පවත්වන අතර මැයි මාසය වන විට ගුවන් ගමන් වාර හතරක් දක්වා පුළුල් සේවාවක් පැවැත්වීමට පියවර ගෙන ඇත. මෙමඟින් මත්තල සාජා සහ සාජා මත්තල අතර ගුවන් සේවා පැවැත්වීමෙන් කුවේට් – දමාම් – රියාද් – අම්මාන් - දෝහා ඇතුළු ගමනාන්ත රැසකට ගුවන් මගීන්ට පහසුකම් සැලසෙනු ඇත.සුනිල් දයා අල්විස් මත්තල ගුවන් තොටුපල ඉදි කරන්නට කැලෑ කපා යන මුල්ම දුෂ්කර ගමනමුලින්ම ඉදිකළ ගුවන් විමනගුවන්තොටුපළ හා ගුවන් සේවා සභාපති ප්‍රසන්න වික්‍රමසූරිය ප්‍රධාන ඉංජිනේරු ඥානසිරි විතානගේ මහත්වරු වෙහෙස නිවා ගනිමින්ගැමියන් සමඟ සුහද කතාබහකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af1303177</link>
    <topic>මත්තල ගුවන් තොටුපළ හොඳ සංචාරක ආකර්ෂණයක් වේවි</topic>
    <author>සංවාද සටහන</author>
    <content>ගුවන් තොටුපළ හා ගුවන් සේවා සමාගමේ සභාපතිප්‍රසන්න වික්‍රමසූරියදෙවැනි අන්තර්ජාතික ගුවන් තොටුපළක සිහිනය යථාර්ථයක් බවට පත්වූ ආකාරය සඳහන් කළොත්?දෙවැනි අන්තර්ජාතික ගුවන් තොටුපළක් පිළිබඳ අදහස මීට වසර ගණනාවකට පෙර සිට කතාබහට ලක්වූවා. මහින්ද රාජපක්ෂ ජනාධිපතිතුමා 2005 මහින්ද චින්තනය රටට ඉදිරිපත් කර ශ්‍රී ලංකාවේ භූගෝලීය පිහිටීම දැක එමඟින් රටට ආර්ථික වාසි ගණනාවක් ළඟා කරගත හැකි බව අවබෝධ කරගත්තා. එතුමා ශ්‍රී ලංකාව ගුවන් කේන්ද්‍රස්ථානයක් කරා ගෙන යා හැකිය යන්න අවබෝධ කරගෙන පංච මහා බලවේගවලින් එකක් ලෙස ගුවන් කේන්ද්‍රස්ථානය නම් කළා.අපි දැන් සිටින්නේ එම කේන්ද්‍රස්ථානය කරා යන ශීඝ්‍ර ගමනක යි. රට ගුවන් කේන්ද්‍රස්ථානයක් කරා යන ගමනේදී ඒ සඳහා අවශ්‍ය යටිතල පහසුකම් වැඩි දියුණු කළ යුතුයි. උදාහරණයක් ලෙස අද බණ්ඩාරනායක ගුවන් තොටුපළේ ඇත්තේ වසරකට මිලියන 6 ක මගී ධාරිතාවකි. මේ මිලියන 6 ත් සමඟ ගුවන් කේන්ද්‍රස්ථානයක් කරා යන්න බැහැ. එමනිසා ඉදිරියේදී බණ්ඩාරනායක ගුවන් තොටුපළ තව මිලියන 9 කින් මගී ධාරිතාව වැඩි කරන්න කටයුතු යොදා තිබෙනවා.ගිය වසර අග වනවිට බණ්ඩාරනායක ගුවන් තොටුපළේ මගී ධාරිතාව උපරිමය ඉක්මවා ගිහින් මිලියන 7.2 ක මගී ධාරිතාවක් පෙන්නුම් කර තියෙනවා. මේ නිසා මත්තල රාජපක්ෂ ගුවන් තොටුපළ ජාතියට දායාද වන්නේ ඉතාම කාලෝචිත අවස්ථාවකයි.මත්තල රාජපක්ෂ ගුවන් තොටුපළ අප රටට සුවිශේෂි දායාදයක්. මෙහි සුවිශේෂත්වය කුමක්ද?මෙය හෙක්ටයාර් 2000 ක භූමි භාගයක ඉදිවෙනවා. පළමු පියවර වසරකට මිලියනයක මගි ධාරිතාවක් හැසිරවිය හැකි ආකාරයකට රාජපක්ෂ ගුවන් තොටුපළ පිහිටුවා තිබෙනවා. මෙය පරිසර හිතකාමී ගුවන් තොටුපළක්. විශේෂත්වය තමයි ලෝකයේ ඕනෑම විශාල ගුවන් යානයක් මෙහි ගොඩබැස්විය හැකි හා අහසට නැංවිය හැකි ආකාරයට නිර්මිතයි.දර්ශනීය හා තාක්ෂණික අංශයෙන් යුතු මීටර් 45 ක් උස ගුවන් පාලක කුලුනක් සකස් කර තියෙනවා. පරිසර ඇගැයීමකට ලක්කර තාක්ෂණික අතින් සුදුසු ස්ථානයකයි මෙය ඉදිකර ඇත්තේ. ලංකාවේ දැවැන්ත ව්‍යාපෘති අතර නියමිත කාල සීමාව තුළ නිම කළ දැවැන්ත ව්‍යාපෘතියක් ලෙස මත්තල රාජපක්ෂ ගුවන් තොටුපළ ඉතිහාස ගත වෙනවා.මත්තල රාජපක්ෂ ගුවන් තොටුපළ රටට දැවැන්ත ප්‍රතිලාභ රාශියක් ගෙන දෙන්නක්. මේ තත්ත්වය කොහොමද ඔබ දකින්නේ?නව මත්තල රාජපක්ෂ ගුවන් තොටුපළ හරහා ප්‍රතිලාභ රාශියක් අත්වෙනවා. මෙම ගුවන් තොටුපළ පිහිටා ඇත්තේ පළාත් 3 කට යාබදවයි. සබරගමුව, ඌව හා නැඟෙනහිර පළාත් ඒවායි. නමුත් කටුනායක ගුවන් තොටුපළ මායිමව ඇත්තේ වයඹ පළාතට පමණයි.මෙම ගුවන් තොටුපළ පිහිටා ඇත්තේ හම්බන්තොට දිස්ත්‍රික්කයේ කෙළවරකයි. මේ මඟින් දුෂ්කර පළාත්වලට ප්‍රතිලාභ රාශියක් ලැබෙනවා. ජනාධිපතිතුමා සංවර්ධනය ගමට ගෙනයාමේ අවශ්‍යතාව දැක්කා. මෙවැනි දැවැන්ත ව්‍යාපෘති මඟින් ගමට ප්‍රතිලාභ රාශියක් ලැබෙනවා. ගුවන් තොටුපළ තාක්ෂණයත් සමඟ ඉතා ළඟින් යන නිසා ඉගෙන ගන්නා ශිෂ්‍යයන්ට ඉතා වැදගත් ය. ඔවුන් අරමුණක් ඇතිව උසස් අධ්‍යාපනය කරගෙන යා හැකියි. එම පළාත් වල ඉදිරි අනාගතයට විශාල පිටුවහලක්.එදා කටු පඳුරු පිරි, මේ ශුෂ්ක භූමියේ ගුවන් තොටුපළක සිහිනය සැබෑ කරගන්නට මුල පුරද්දි, ඒ අභියෝගය ඔබට අභියෝගයක් වූ ආකාරය සඳහන් කළොත්....?මට මතක් වෙනවා වසර කිහිපයක සිට විකල්ප ගුවන් තොටුපළක අවශ්‍යතාව රටට දැනුණු හැටි. මත්තල ප්‍රදේශය පාළුවට ගිය හේනක් වගේ ප්‍රදේශයක්. මට මතකයි මුලින් ම මේ ප්‍රදේශය තෝරාගෙන එහි යනකොට ව්‍යාපෘතියේ මූලික වැඩ පටන් ගත් ආකාරය. ඒ සඳහා තාවකාලිකව ඉදිකළ පැල අදටත් දකින්නට තියෙනවා. මත්තල ගමේ ජනතාවටත් මේ විශාල උනන්දුවක් තිබුණා. මෙය සාමූහික කර්තව්‍යයක ප්‍රතිඵලයක් හැටියටයි මම අගය කරන්නේ.මත්තල ගුවන් තොටුපළ සංචාරක කර්මාන්තයේ ප්‍රවර්ධනය සඳහා ඉදිකළ තවත් පිවිසුම් දොරටුවක් වශයෙන් හැඳින්වුවහොත් එය නිවැරැදි ද?එය ඉතාම නිවැරදියි. මත්තල රාජපක්ෂ ගුවන් තොටුපළට සංචාරක ආකර්ශනය ස්ථාන රැසක් ළඟින් ම පිහිටා තියෙනවා. නුවරඑළියට පැය 2 විනාඩි 45 කින් යා හැකියි. අරුගම්බේ, නැඟෙනහිර වෙරළට පැය 3 ක කාලයකින් යා හැකියි. යාල අභයභූමියට විනාඩි 35 කින් යා හැකියි. ඉදිරියේ දී මේ ගුවන් තොටුපළේ සිට කටුනායකට ද අධිවේගී මාර්ගයක් ඉදිවෙනවා.බොහෝ දෙනා අතර රාවයක් පවතිනවා, මත්තල ගුවන් තොටුපළ ඉදිවීමත් සමඟම බණ්ඩාරනායක අන්තර්ජාතික ගුවන් තොටුපළ තාවකාලිකව වසා දමන බවට.කටුනායක ගුවන් තොටුපළ වසා දමන බවට බොහෝ දෙනා අතර රාවයක් පැතිර තියෙනවා. එය වැරැදි ප්‍රචාරයක්. කටුනායක ගුවන් තොටුපළ වහනවා නම් රජය විශාල ලෙස මුදල් වියදම් කර අධිවේගී මාර්ග ඉදි කරන්නෙ නැහැ. අගෝස්තු මාසයේ දී කටුනායක සිට කොළඹට අධිවේගී මාර්ගය දීර්ඝ කරනවා. පසුව එය පිටත වටරවුම් පාරට යා කරමින් මාතර දක්වාත් පසුව මත්තල දක්වා එය දික් වෙනවා. අද ලංකාවට එහි භූමියට වටිනාකමක් එක්කර තියෙනවා. මුදල් මෙන් ම මානව සම්පත් වලද මේ හරහා වටිනාකම වැඩි කර තියෙනවා.ලංකාව වැනි කුඩා රටකට ගුවන් තොටුපළ දෙකක් අනවශ්‍ය බව බොහෝ දෙනා පවසනවා. ලංකාව මෙය සත්‍යයක්ද?ඕනෑම රටකට අන්තර්ජාතික ගුවන් තොටුපළ දෙකක් තිබීමෙන් වාසි රැසක් ලැබෙනවා. පසුගිය කාලයේ බණ්ඩාරනායක ගුවන් තොටුපළට ත්‍රස්තවාදී ප්‍රශ්න ඇති කළ වෙලාවේ මෙන් ම කාලගුණ ප්‍රශ්න ඇතිවිට අන්තර්ජාතික ගුවන් සේවා මෙරටට එන්නට මැලිකමක් දැක්වූවා.මන්ද ඉන්ධන වැඩිපුර රැගෙන ආයුතු නිසා. මේ නිසා ඔවුන්ට ‘පේ ලෝඩ්’ වැඩිවෙනවා. එමගින් ගුවන් යානයේ ගෙන යා හැකි මගී සංඛ්‍යාව අඩුවෙනවා. මෙය ඍජුවම බලපාන්නේ මගියාට. දැන් එහෙම අවශ්‍යතාවක් නැහැ. ලංකාව තුළම විකල්ප ගුවන් තොටුපළක් තිබෙන නිසා හදිසි අවශ්‍යතාවයක දී ඕනෑම අයකුට එයට යා හැකියි. යුද්ධයෙන් පසුව අපේ රටට උඩින් පියාසර කරන අන්තර්ජාතික ගුවන් සේවා ප්‍රමාණය ද වැඩිවී තියෙනවා.මේ යන ගුවන් යානා හදිසියකදී ගොඩ බැස්සවීමට හැකි ගුවන් තොටුපළක් තියෙනවා නම් ඒ මාර්ගයේ යන්න ගුවන් නියමුවන් කැමැතියි. සාමාන්‍යයෙන් ගුවන් නියමුවෙක් ගුවන් ගමනක් සැලසුම් කරද්දී ඔහු සොයා බලනවා ගුවන් තොටුපළක් තිබෙන මාර්ගයේ යන්න.හෙට සිට ජාත්‍යන්තරයට විවර වෙන මත්තල රාජපක්ෂ ගුවන් තොටුපළ මෙහෙයුම් කටයුතු ගැන සඳහන් කළොත්...?හෙට දින සිට ම අන්තර්ජාතික ගුවන් යානා එනවා. අපි වසර ගණනාවකට පෙර සිටයි කිව්වේ අන්තර්ජාතික ගුවන් යානා එන බව. අද එය සැබෑවක් වුණා. එයාර් ඇරබියා ගුවන් සේවය, සාජා දක්වා කෙලින් ම සෙනඟ ගෙනි යනවා. ෆ්ලයි ඩුබායි ගුවන් සේවයත් දිගටම මත්තල රාජපක්ෂ ගුවන් තොටුපළ දක්වා පියාසර කරනවා.ශ්‍රී ලංකාව ගුවන් සේවය බීජිං නුවරට, රියාද්, මලේ නගරයටත් මිහින් ලංකා ගුවන් සේවය බුද්ධගයා දක්වාත් මෙහෙයුම් කටයුතු සිදු කිරීමට කාල සටහන් සකසා අවසන්.මත්තල නව ගුවන් තොටුපළ වාණිජමය ආකාරයෙන් ලාබදායි ලෙස පවත්වාගෙන යාමේ අභියෝගය පැහැදිලි කළොත්...?අපේ ගුවන් සේවය ලාබදායි ලෙසටයි දැනටමත් පවත්වාගෙන යන්නේ. ගුවන් තොටුපළ හා ගුවන් සේවා සමාගම ලාභය උපදවා ගෙන එතර ණය පියවා ගෙන යනවා. මෙම සමාගමෙන් කරන්නේ සේවයක්. ලාබ නැහැයි කියා ගුවන් තොටුපළක් වහන්න බැහැ.නමුත් ආඩම්බරයෙන් කියනවා අපි තවමත් මේ සේවය පවත්වාගෙන යන්නේ ලාබදායි ලෙසයි. අපේ අලෙවි ප්‍රවර්ධනය අන්තර්ජාතික අලෙවි ප්‍රවර්ධන සැලැස්මක් අනුවයි කරගෙන යන්නේ. මෙමගින් ඉදිරියේදී රටට විශාල වාසි රැසක් ලැබෙනවා.මත්තල ගුවන් තොටුපළ කරා පැමිණීමෙන් විදෙස් සංචාරකයන්ට අත්වන වාසි සඳහන් කළොත්?සංචාරක ආයතන ඉතා කැමැත්තෙන් ඉන්නවා ඔවුන්ගේ සංචාරකයන් මත්තල රාජපක්ෂ ගුවන් තොටුපළට ගෙන එන්න. මත්තල සිට නුවරඑළිය, යාල, අරුගම්බේ ආදී සංචාරක කලාපවලට මා මුලින් කියූ පරිදි ඉතා පහසුවෙන් යා හැකියි. රාජපක්ෂ, ගුවන් තොටුපළ පිහිටා ඇත්තේ පළාත් 3 කට යාබදව පිහිටීම නිසා රටේ වැඩි කොටසකට මෙමගින් ප්‍රතිලාභ හිමිවෙනවා.මේ පළාත් තුනේ රණවිරුවෝ සියයට 93 ක් ඉන්නවා. එසේම කෘෂි කාර්මික ගොවියාට ඉතා ඉක්මනින් නරක් විය හැකි භාණ්ඩ, පලතුරු, එළවළු, විසිතුරු මසුන්, මල් ඉක්මනින් අපනයනය කර වැඩි මිලක් ද ලබා ගත හැකියි. මේ හරහා කර්මාන්ත කරුවන්ට වැඩි පිටුවහලක් ලැබෙනවා. මෙසේ ඉක්මනින් නරක් විය හැකි භාණ්ඩ ඉතා ඉක්මනින් ලැබෙන විට ඒවාට වැඩි මිලක් ලැබෙනවා.මේ හරහා රට තුළ අභ්‍යන්තර ගුවන් ගමන්වල පැහැදිලි වෙනසක් දැකිය හැකියි නේද?මේ සමඟම රට අභ්‍යන්තර ගුවන් ගමන් ද ඉතා ඉක්මනින් වැඩි කරන්නට කටයුතු යොදා තිබෙනවා. රත්මලාන සිට මත්තල, යාපනය සිට මත්තල, ත්‍රිකුණාමලය සිට මත්තල, මඩකලපුව සිට මත්තල ආදී ස්ථාන කරා නුදුරේදීම අභ්‍යන්තර ගුවන් ගමන් ආරම්භ කරනවා.උදා. ලෙස ලන්ඩන් සිටින මගියකුට කෙලින් ම සිය ටිකට් පත යාපනය දක්වා ලබාගත හැකියි. ලන්ඩන් සිට මත්තලටත් එතැනින් ඍජුවම යාපනයටත් යා හැකි වෙනවා. එසේ ම බණ්ඩාරනායක හා රාජපක්ෂ ගුවන් තොටුපළ දෙක අතර තුර අභ්‍යන්තර ගුවන් සේවාවන් ආරම්භ කිරීමට නුදුරේදී ම කටයුතු යොදා තිබෙනවා.දැනටමත් ශ්‍රී ලංකා ගමනාගමන මණ්ඩලය කොළඹ සිට මත්තල දක්වා බස් සේවයක් ආරම්භ කර තිබෙනවා. ඉතා නුදුරේදී මත්තල සිට නුවරඑළියටත්, මත්තල සිට ත්‍රිකුණාමලයටත් ශ්‍රී ලංකා ගමනාගමන මණ්ඩලයේ බස් සේවයක් යොදවනවා.මේ පළාත් සංවර්ධනයත් සමඟ අනාගතයේදී මත්තල ගුවන් තොටුපළ තවත් සංවර්ධනය විය හැකියි. ඒ සඳහා ඉඩ පහසුකම් තබා සංවර්ධනය සැලසුම් කර ඇත්තේ කෙසේද?වැදගත්ම දේ එයයි. රාජපක්ෂ ගුවන් තොටුපළ හෙක්ටයාර් 2000 ක භූමි භාගයකයි පිහිටා ඇත්තේ. ගුවන් තොටුපළක් තනියම සංවර්ධනය විය නොහැකියි. නූතන ලොව මෙය හඳුන්වන්නේ ‘ඒඪප ර්‍ථධපබ ඛ්ඪබර’ කියලා. හම්බන්තොට ඇතුළු ප්‍රදේශ ගණනාවක් මේ ගුවන් ;තාටුපළට සමගාමීව සංවර්ධනය වෙනවා. තොරතුරු තාක්ෂණය පිළිබඳ විශ්ව විද්‍යාල, වරාය, සම්මන්ත්‍රණ ශාලා, උද්භිද උද්‍යාන ආදිය රැසක් මේ ආශ්‍රිතව පිහිටා තියෙනවා.වරායට විනාඩි 12 කින් ගුවන් තොටුපළ සිට යා හැකියි. කෙනකු හිතන්න පුළුවන් ඇයි වරායයි ගුවන් තොටුපළයි ළඟම පිහිටා තියෙන්නේ කියලා. ඕනෑම දියුණු රටක වරාය ගුවන් තොටුපළ යාබදව පිහිටීම නිසා ඒ මගින් වාසි රාශියක් ලැබෙනවා.මීට අමතරව ‘ෆ්ලයි කෲස් බිස්නස්’ එනම් ගුවන් තොටුපළට පැමිණ සංචාරක නැව් සේවා ඔස්සේ යාම හෝ නැව් මාර්ග ඔස්සේ පැමිණ ගුවන් තොටුපළින් එළියට යාම ආදී ලොව දියුණු රටවල සංචාරක කර්මාන්තය ප්‍රවර්ධනය කර ගත හැකි ක්‍රමත් මත්තල ගුවන් තොටුපළ හා වරාය මුල් කරගෙන ආරම්භ කරනවා.සංවාද සටහනසුභාෂිණී ජයරත්නඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af1303178</link>
    <topic>විදුලි බිල වැඩි කරන්නේ මහජන අදහස් අනුවයි</topic>
    <author>- සරත් පෙරේරා</author>
    <content>විදුලිබල අමාත්‍යාංශයේ ලේකම්එම්. එම්. සී. ෆර්ඩිනන්ඩුමෙවර විදුලි බිල වැඩි කිරීමට ගෙන ඇති පියවර විදුලිබල නිෂ්පාදනය සඳහා යන අධික ඉන්ධන වියදම පියවා ගැනීමට ගත් තාවකාලික පියවරක් පමණක් බව ද තාප විදුලි බලය වෙනුවට ගල්අඟුරු ඇතුළු වියදම් අඩු විදුලිබල විකල්ප යොදා ගැනීමත් සමඟ 2014 දී විදුලි බිල සාධාරණ මට්ටමකට අඩු කිරීමට හැකි වනු ඇතැයි විදුලිබල අමාත්‍යාංශයේ ලේකම් එම්. එම්. සී. ෆර්ඩිනන්ඩු මහතා පවසයි.දැනට අය කරන සියයට 25 ත් 40 ත් අතර ඉන්ධන ගැළපුම් ගාස්තුව 2014 වසරේ සිට සම්පූර්ණයෙන් ඉවත් කිරීමට හැකි වනු ඇතැයි ද ලේකම්වරයා කීය.වැඩිවන ඉන්ධන වියදම පියවා ගැනීම සඳහා විදුලි බිල වැඩි කිරීමට යෝජනා කළ ද මිල වැඩි කිරීමෙන් පසුවත් තවදුරටත් රුපියල් බිලියන 27 ක වැය බරක් දැරීමට මහ භාණ්ඩාගාරයට සිදුවන බව ද ලේකම්වරයා කීය.මෙහිදී විදුලි බිල වැඩි කිරීම හෝ පැය 8 ක විදුලි කප්පාදුව යන දෙකෙන් එක විකල්පයකට යාමට රජයට සිදුවූ බවත් කප්පාදුවකින් තොරව අඛණ්ඩව විදුලිය සැපයිය යුතු යන ස්ථාවරයේ රජය සිටින බවත් ලේකම්වරයා පෙන්වා දුන්නේය.නොරොච්චෝලේ දෙවන හා තෙවන අදියරයන් නිම වීමත් සමඟ ඉන්ධන භාවිතයෙන් විදුලිය නිෂ්පාදනය අඩු කිරීමට හැකි වෙයි. විදුලිබල මණ්ඩලයේ වියදම රුපියල් බිලියන 256 ක් වන විට මණ්ඩලය ලබන ආදායම බිලියන 186 කි. ඛනිජ තෙල් සඳහා වියදම පමණක් රු. බිලියන 191 ක් වෙයි.විදුලිබල නිෂ්පාදනයේදී අඩු වියදම් ජනන සැලැස්ම වසර 10 ක් 15 ක් තිස්සේ ක්‍රියාත්මක නොවීම නිසා අධික ඉන්ධන වියදම් සහිත ක්‍රමය පවත්වාගෙන යාමට සිදුව ඇති බවත් අඩු වියදම් ජනන සැලැස්ම ක්‍රියාත්මකව ඇත්තේ 2006 වසරේ සිට බවත් ලේකම්වරයා කියයි.ඉදිරි වසරේ සිට ජාතික විදුලිබල පද්ධතියට වඩා ලාභ මාධ්‍යයක් වන ගල්අඟුරුවලින් කරන විදුලි ජනනය මෙගා වොට් 900 දක්වා වැඩි කිරීමත් සමඟ දැනට තාප බලාගාරවලින් ලබාගන්නා සියයට 65 ක විදුලිය ප්‍රමාණය 2014 වසරේදී සියයට 20 දක්වා අඩු වනු ඇතැයි ද ලේකම්වරයා කීය.විදුලිබල මණ්ඩලය විසින් මහජන උපයෝගීතා කොමිසමට කර ඇති යෝජනා අනුව ඒකක 0 - 30 දක්වා ඒකකයක මිල රු. 3 සිට 5 දක්වා වැඩි කිරීමට ද, ඒකක 0 - 60 දක්වා රු. 4.70 සිට 6 දක්වා වැඩි කිරීමට ද, ඒකක 0 - 90 දක්වා රු. 7.50 සිට 8.50 දක්වා වැඩි කිරීමට ද, ඒකක 0 - 120 දක්වා ඒකකයක රුපියල් 21 මිල රුපියල් 15 ක් කිරීමට ද 0 - 180 දක්වා ඒකකයක රු. 24 මිල රු. 20 ක් කිරීමට ද, 0 - 210 දක්වා ඒකකයක රු. 36 මිල රුපියල් 24 ක් කිරීමට ද, 0 - 300 දක්වා ඒකකයක මිල රු. 26 කිරීමට ද, විදුලිබල මණ්ඩලය යෝජනා කර තිබේ.ඒකක 300 ට වැඩි ගෘහස්ථ පාරිභෝගිකයන්ට ඒකකයකට ගෙවීමට සිදුවන මිල ඒකකය රු. 32 කි. මීට අමතරව ස්ථාවර ගාස්තුව හා ඉන්ධන ගැළපුම් ගාස්තුව ද ගෙවීමට සිදුවේ.මෙම විදුලිබල මණ්ඩලය ඉදිරිපත් කළ විදුලි ගාස්තු සංශෝධනය කිරීමේ යෝජනා පිළිබඳ මහජන අදහස් විමසා බලා විදුලි ගාස්තු සංශෝධනය කරන ප්‍රතිශතය තීරණය කරන බව මහජන උපයෝගීතා කොමිසම පවසයි.විදුලි සංශෝධන යෝජනා පිළිබඳව මහජන අදහස් මේ මස 28 වැනිදා දක්වා ඉදිරිපත් කළ හැකි අතර වාචික අදහස් දැක්වීමට අවස්ථාව ලැබෙන මහජන සභාවක් එම කොමිසම විසින් අප්‍රේල් 4 වැනිදා කොළඹ දී පැවැත්වීමට නියමිතය.- සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af1303179</link>
    <topic>කතෝලික සභාවේ නව නියමු ෆ‍්‍රැන්සිස් පාප්තුමා</topic>
    <author>සරත් පෙරේරා</author>
    <content>නව පාප්තුමන් තම නාමය ලෙස තෝරාගත් ‘ෆ‍්‍රැන්සිස්’ යන නාමයම රෝමානු කතෝලික පල්ලිය තුළ කළ යුතු ලොකුම වෙනසකට ඉඟි පළ කරන බව විචාරකයෝ කියා සිටිති.දුප්පතුන් වෙත ජේසු තුමන්ගේ පේ‍්‍රමයේ හා සමාව දීමේ පණිවුඩය ගෙන ගිය ඉතාලියේ අසීසීයේ ශුද්ධ වූ ෆ‍්‍රැන්සිස් තුමන්ගේ නාමය වසර දහසක් තිස්සේ රැව් පිළිරැව් දුන්න ද මෙතෙක් පත්වූ කිසිදු පාප් වහන්සේ කෙනකු තම නාමය ලෙස අසීසියේ ෆ‍්‍රැන්සිස් තුමන්ගේ නාමය තෝරා ගන්නට සිතුවේ නැත.දැන් ලෝක කතෝලික සභාවට පළවැනි ෆ‍්‍රැන්සිස් නමින් පාප්තුමකු බිහිව සිටී. ඇත්තටම කතෝලික සභාවට ෆ‍්‍රැන්සිස් නමින් ප්‍රධාන පෙළේ ශුද්ධවන්තයෝ දෙදෙනෙක් සිටිති. එක්කෙනෙක් අප කතා කරන දුප්පතුන් අතර දුප්පතකු වී ජනතාව වෙත ජේසු තුමන්ගේ පණිවුඩය ගෙන යාමෙන් ලෝක ප්‍රකට වූ අසීසියේ ෆ‍්‍රැන්සිස් තුමන් හා ලංකාව ඇතුළු පෙරදිගට ජපානය දක්වාම ජේසු තුමන්ගේ පණිවුඩය ගෙන ගිය ප්‍රකට ධර්ම දූතයකු වූ ෆ‍්‍රැන්සිස් ක්ෂේවියර් තුමන්ය. මේ මුනිවරුන් දෙදෙනාටම ගෞරව පිණිස නව පාප්තුමා තම නාමය තෝරාගත්තා විය යුතු යයි බොහෝ දෙනා විශ්වාසය පළ කරති.මෙවර පාප් පදවියට පත්වුණේ ලෝක කතෝලික සභාවේ දැවැන්ත කොටසක් නිරූපණය කරන ලතින් ඇමෙරිකාව නියෝජනය කරන ආර්ජන්ටිනාවේ ජෝර්ජ් මාරියෝ බර්ගෝග්ලියෝ කාදිනල් තුමා ය. උන්වහන්සේ දැනට හැත්තෑහය වැනි වියේ පසුවෙති.රටවල් හතළිස් අටක් නියෝජනය කරන කාදිනල් තුමන්ලා 115 ක රහසිගත හමුවේ දෙවැනි දිනයේ පස්වැනි වටයේ ඡන්ද විමසීමෙන් කාදිනල් තුමන් අලුත් පාප් වහන්සේ ලෙස පත්කරගනු ලැබීය.මෙතෙක් පාප් වහන්සේ ලෙස සේවය කළ 16 වැනි බෙනඩික් පාප් තුමන් ඉල්ලා අස්වීම වසර හයසීයකට පසු සභා ඉතිහාසය තුළ තැබු වාර්තාවක් වූ අතර අලුත් පළමුවැනි ෆ‍්‍රැන්සිස් පාප් තුමන්ගේ පත්වීම ද සභා ඉතිහාසයේ සටහන් වනු ඇත්තේ වසර 1200 කට පසු පාප් ධූරය යුරෝපා මහාද්වීපයෙන් පිටතට ගෙන යාමේ තවත් වාර්තාවක් ලෙසය.වසර 1200 කට පසුඋන්වහන්සේගේ පත්වීම ඇත්තටම අප ද නියෝජනය කරන ලෝකයේ දකුණු අර්ධ ගෝලයට පාප් පදවිය ගෙන යාම සංකේතවත් කරයි.අලුත් පාප් වහන්සේ තෝරාගත් ෆ‍්‍රැන්සිස් යන නාමය කොතරම්ම විප්ලවීය නාමයක් වී ද යත් රුසියාව උඩියටිකුරු කර පෙරළූ මහා සමාජවාදියා වූ වී. අයි. ලෙනින් වරක පවසා තිබුණේ තමන් සමඟ අසීසියේ ෆ‍්‍රැන්සිස් තුමන්ලා දසදෙනකුවත් සිටියේ නම් රුසියාව මුළුමනින් අනිත් පැත්ත පෙරළන්නට හැකි බවය.ලෝකයේ ලෝක නායකයන් අතර විචිත්‍රවත්ම ලෝක නායක ධුරය පාප් වහන්සේගේ ධුරය බව ඉතා පැහැදිලිය. රනින් බබළන වතිකානුවේ රනින් බබළන ;ස්ද පට සළුවලින් සැරසී රනින් බබළන මකූට සහිතව පාප් තුමන් ලෝකය හමුවේ පෙනී සිටී.සිස්ටයින් දෙව් මැදුරේ දුම් කවුළුවෙන් ධවල දුම්රොටු පිටවෙමින් ලෝකයට අලුත් පාප්තුමකු පත්ව සිටින බවට වූ පළමු පණිවුඩය ගෙන එද්දී ධවල ඇඳුමෙන් සැරසුණ අලුත් පාප්තුමා ශාන්ත පීතර චතුරස්‍රයට එක්රොක් වූ දස දහස් සංඛ්‍යාත බැතිමතුන්ගේ ඔල්වරසන් හඬ ප්‍රීති ඝෝෂා මැද ශාන්ත පීතර දෙව් මැදුරේ ඓතිහාසික සදළුතලයේ පෙනී සිටියේය.උන්වහන්සේ බැතිමතුන් ඇමතූ ප්‍රථම වචන වූයේ ‘සහෝදර සහෝදරියනි ඔබට සුබ සැන්දෑවක් වේවා’ යන්නයි. ඇත්තටම පාප් තුමන්ගේ තනතුරට කෙනෙකු පත් කිරීම යනු රෝමයේ රදගුරුවරයා පත් කිරීමම වෙයි.අලුත් පාප් තුමන් බැතිමතුන්ට කීවේ “ඔබ දන්නවා සිස්ටයින් දෙව් මැදුරේ කාදිනල් තුමන්ලාගේ රහසිගත රැස්වීම පැවැත්වෙන්නේ රෝමයට රදගුරු තුමකු පත්කර ගැනීමටයි. මගේ සහෝදර කාදිනල් තුමන්ලා ඔහු සොයා ගැනීමට ලෝකයේ අන්තයටම ගොස් තිබෙනවා වගේ. එහෙත් මම මෙහි ඔබ සමඟයි කියා කියා සිටියේය. මේ පිළිගැනීමට බොහොම ස්තුතියි. මට ඔබගේ යැදීම අවශ්‍යයයි මා සඳහා යාඥා කරන්නැයි ද අලුත් පාප් තුමා එහිදී බැතිමතුනට කියා සිටිමින් ඔවුන් සමඟ යාඥාවේ නියැළුණේය.බදාදා රාත්‍රියේ අලුත් පාප් තුමන් පත්කර ගැනීමෙන් පසුව උන්වහන්සේ පාප් ධුරයේ පළමු දවස ආරම්භ කළේ වතිකානයේ ප්‍රධාන බැසිලිකාව වූ කන්‍යා මරිය තුමියට කැපකළ දෙව් මැදුරට සම්ප්‍රාප්තව දෙවිඳුන්ට යාඥාවේ නිරත වෙමිනි.අලුත් පාප් තුමා පත්කර ගැනීම වැඩි ප්‍රමාදයකින් තොරව මෙවර සිදුවූ අතර එවැනි ඉක්මන් තෝරා ගැනීමක් පසුගිය ශතවර්ෂයටම සිදුව ඇත්තේ අවස්ථා තුනක පමණක් බව මාධ්‍ය පෙන්වා දෙයි. ඒ 16 වැනි බෙනඩික් පාප් තුමන් පත්කර ගැනීම, 1978 ජුවාම් පාවුළු පාප් වහන්සේ තෝරා ගැනීම හා 1939 හත්වැනි පයස් පාප් තුමන් තෝරා ගැනීමේදීය.සරල ජීවිතයආර්ජන්ටිනාවේ බුවනෝස් අයර්ස් අගනුවර මධ්‍යම ආදායම් පාන්තික පවුලක උපත ලැබු පළවැනි ෆ‍්‍රැන්සිස් පාප් තුමා මුළුමනින්ම සරල ජීවිතයකට හුරු වූ පියතුමෙකි. උන්වහන්සේ තමන්ගේ ආහාර තම අතින්ම සකස් කරගැනීමටත් සුව පහසු යාන වාහන අතහැර බුවනෝස් අයර්ස් නුවර මහජන ප්‍රවාහන සේවයේ බස්රථවලත් ගමන් යාමට හුරු වූ රදගුරු තුමෙකි. උන්වහන්සේ බුවනෝර්ස් අයර්ස් රදගුරු මන්දිරය අතහැර කුඩා නිවසක වසයි.දුගීන් සොයාඋන්වහන්සේ බුවනෝර්ස් අයර්ස්හි මුඩුක්කු වැසියන් හමුවන ඔවුන්ගේ දුක සැප සොයා බලන රදගුරු තුමකු බව ද මාධ්‍ය වාර්තා කියයි.රදගුරු සමුළුවලදී ද ඉදිරියෙන් තිබෙන පුටු සොයා යාම වෙනුවට උන්වහන්සේගේ පුරුද්ද වී ඇත්තේ පසුපස අසුනක් සොයා හිඳ ගැනීමය. ලෝකය පුරා විසිර සිටින කෝටි 120 ක කතෝලික ජනතාවගේ අධ්‍යාත්මික නායකයා වන නව පාප් තුමා ලෝකය පුරා විසිර පැතිර සිටින ලක්ෂ 4 ක් වන පූජක තුමන්ලාට ධෛර්යයක් වනු නිසැකය.අලුත් පාප්තුමන් පත්ව ඇත්තේ සුව පහසු කාලයක නොව ඉතාම ගැටලුකාරී ප්‍රශ්න ගණනාවක් උද්ගත වූ මොහොතක බව සියලු වාර්තාවලින් පැහැදිලිය. සියවස් ගණන් කතෝලික බැඳීම ශක්තිමත් වූ යුරෝපය වැනි තැන්වල සාමාජිකයන් අඩුවෙද්දී සභාවට විරුද්ධව විවිධ චෝදනා නැඟෙද්දී ලතින් ඇමෙරිකාවේ පවා කතෝලිකයන් මූලධර්මවාදී නිකායන් විසින් ඩැහැගනිමින් සිටියදී නව පාප් තුමන් පත්ව සිටින බව පැහැදිලිය. ඒ නිසා අලුත් පාප් තුමන්ට මුහුණ දීමට සිදුවන කර්තව්‍යය ඉතා සංකීර්ණ එකක් වනු ඇත.ලතින් ඇමෙරිකාව එක මහද්වීපයක වැඩිම කතෝලික ජනගහනය නියෝජනය කරන අතර එහි සිටින කතෝලිකයන් ප්‍රමාණය ලෝක කතෝලික ජනගහනයෙන් සියයට 40 ක් නියෝජනය කරයි. එහි සිටින කතෝලික ජනගහනය මිලියන 480 ක් පමණ වෙයි. ලතින් ඇමෙරිකාවේ බ්‍රසීලය ලෝකයේ වැඩිම කතෝලිකයන් සිටින රට වන අතර එහි කතෝලික ජනගහනය 2000 වසරේ සීයට 74 ක් තිබී අද එය සීයට 65 දක්වා පහත වැටීම ලතින් ඇමෙරිකාවේ ද කතෝලික සභාව අද මුහුණ දී සිටින ගැටලු සහගත තත්ත්වය පෙන්නුම් කරයි.සටන් වාදියෙක්ජේසු නිකාය නියෝජනය කරන නව පාප් තුමා කාදිනල් ධුරයට පත්වන්නේ 2001 වසරේදීය. උන්වහන්සේ 2005 දී 16 වැනි බෙනඩික් පාප් තුමන් පත්කර ගත් අවස්ථාවේ ද ඊළඟට වැඩිම ඡන්ද ලැබු කාදිනල් තුමන් බව ද මාධ්‍ය වාර්තා දක්වයි.කතෝලික සභාව ගබ්සාව, සමලිංගික විවාහ, ඇතැම් සභාවල මෙන් කාන්තාවන්ට පූජාත්වරය පිරිනැමීමට මුළුමනින් විරුද්ධය. සභාව ගබ්සාව හඳුන්වන්නේ මිනීමැරීමක් නැතිනම් මනුෂ්‍යත්වයට විරුද්ධ මහා පාපයක් ලෙසය. අලුත් පාප් තුමා ආර්ජන්ටිනාවේ ජනාධිපතිවරිය සමඟ හැප්පුණේ සමලිංගික විවාහවලට අවසර දීමට යාමට හා නොමිලේ උපත් පාලන උපකරණ බෙදා හැරීමේ ඇගේ වැඩපිළිවෙළට විරුද්ධවය.පාප් තුමකුට වරදින්නේ නැතැයි කතෝලිකයෝ විශ්වාස කරති. පාප් පදවිය ජේසු තුමන්ම පත්කළ තම ප්‍රධාන ගෝලයා වූ පේදුරු තුමන්ට කරන අනුප්‍රාප්ත පත්වීමකි. එදා ජේසු තුමා පේදුරු තුමන්ව මේ පදවියට පත්කරමින් කීවේ “පේදුරු නුඹ පර්වතයකි මේ පර්වතය මත මාගේ සභාව ගොඩනඟන්න.නිරාදොරටු එයට විරුද්ධව ජයගන්නේ නැත” යන්නයි. නව පාප් තුමන් කතෝලික සභාව නමැති නෞකාව චණ්ඩ මාරුතයන් මැද ඉදිරියට ගෙනයාමට නොපසුබටව ක්‍රියා කරනු නිසැකය. අලුත් පාප් තුමන් ජනතාව අතරම සිටින ජනතාවගේ පාප් තුමකු නිසා උන්වහන්සේගේ මෙහෙය වඩාත් පහසු වනු ඇත.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af13031710</link>
    <topic>නිවුන් සැඳෑවක සොඳුරු දසුන්</topic>
    <author>රූපාන්ති බුලත්සිංහල</author>
    <content>එදා මාර්තු අට වැනිදාය. සාමාන්‍ය වුණත් එය හැම කාන්තාවකටම විශේෂය. ස්ථානය බණ්ඩාරනායක සම්මන්ත්‍රණශාලාවයි. වෙනදාට වඩා එදින කාන්තාවන් එහි රැස්වී සිටීම අරුමයක් නොවේ. මද්දහනේ හෝ සවස පමණක් නොවේ. අඳුර ගලා එන සැඳෑවේ පවා ඔවුන් එතනමය; කාන්තාවක් වීමටත් වඩා නිවුන් කාන්තාවක් හෝ තරුණියන් වීම කෙතරම් සුන්දර ද?දෑස් සඟල එකමය. බැල්ම, මදහස, ගමන බිමන නිවුන්නුන් ගේ නම් එකමය. එය සුන්දරය. කවියෙකුට නම් එය කවියෙක්මැය. රචකයෙක්ට නම් රචනයකි. පද රචකයෙකුට සුන්දර වචන දෙපදයකි. නර්තනය සුදුසු ලෙස පුහුණු වූයේ ජයග්‍රාහී ලෙසිනි.සමහරුන් නුවරය, තවත් කෙනෙක් අනුරාධපුරයෙනි. නොයෙක් පෙදෙස්වලින් පැමිණ එක ස්ථානයක රංගන කුසලතාවෙන් ඔපවත් වේ. එහෙත් ඔවුන්ගේ ඉරියව් කාර්යශූරය. නයන කැල්මේ කාන්තිය මෙන් ම හදවතේ ශක්තිය විනිවිදය යන කථික චාතුර්යෙන් හෙබිය. ඔවුන්ට නායකත්වය ගෙන දෙන්නේ උපුලී සහ චමීලිය. නිවුන්නුන් ඒකරාශී කිරීමේ පරමාර්ථය කෙබඳු ද යන්න පිළිබඳ උපුලී කී ලෙසින් මෙලෙසය.”මං හිතන්නේ නිවුනුන් වීම භාග්‍යයක් කියලා. ඇත්තට ම මට ඕනෙ නිවුන්නුන් ට සේවයක් කරන්න එහෙම නැත්නම් මේ රට නිවුන්නුන්ගේ රට කරන්න. සමහර පවුල්වලට නිවුන්නුන් ඉපදීම වාසනාවක් වගේ ම හරිම ආර්ථික දුෂ්කරතාවක්. මේ නිසා දෙමව්පියෝ ගොඩක් කරදරකාරී තත්ත්වලට මුහුණ පානවා.මට ඕනෙ අන්න ඒ අයට උදව් කරන්න. ඇත්තට ම රජයෙන් හරි එවැනි පවුල්වලට උදව් කරනවා නම්, නැත්නම් ඒ දරුවන්ගේ අධ්‍යාපනයට උදව් කරනවා නම් මට ගොඩක් සතුටුයි. තවම එහෙම පදනමක් නැහැ.මේ වගේ සංදර්ශනයකදී වුණත් දරුවන්ට එකතුවෙලා පුරුදුපුහුණු වෙන්න තැනක් තියෙන්න ඕනෙ. නිවුන් නිකේතනයක් හදන්න ඉඩමක් දෙනවා කියලා පොරොන්දුවක් ලැබුණත් ඒක තාමත් ඉටුවෙලා නැහැ. ගොඩක් දුරබැහැර ඉඳලා මේ නර්තනවලට සහභාගිවෙන දරුවෝ ඉන්නවා.අපි ඒ අයගේ නොයෙක් දක්‍ෂකම් දැකලා ඒවා දියුණු කරලා තියෙනවා. නර්තනය, වාදනය, ක්‍රීඩාව ඒ හැමදෙයක්ම දියුණු කරගන්නත් මේ අය කැමැතියි. ඒ වගේ ම මේ අයගේ දෙමව්පියොත් කැමැතියි. දෙමව්පියොත් රෑ දවල් නොබලා මේ අය වෙනුවෙන් වෙහෙසෙනවා. අද මේ එකතුවෙලා තියෙන තරුණ නිවුන් දියණියන් යුවළ දහයක්.මේ අයත් අපි තෝරලයි ගත්තේ. මේ අය ඉදිරිපත් කරන නර්තන එකකට එකක් වෙනස්. ඒ වගේම අලංකාරයි. හැමෝ ළඟම විවිධ දක්‍ෂතාවන් තියනවා. අනෙක් විවිධ දස්කම්වලට වඩා නර්තනයට මේ අය දක්‍ෂයි. හොඳම නර්තන යුගල තේරීමටයි අපි මේ සැරසෙන්නෙ, නර්තනයට සහභාගිවූ දරුවන් මේ පිළිබඳ ඔවුන්ගේ වචන පෙළ ගැස්සුවේ මෙලෙසිනි.”මගේ නම සූසෑන් ප්‍රේමරත්න. අක්කා සිසාන් ප්‍රේමරත්න අපි දෙන්නා මේ නිවුන් නිකේතනයට සම්බන්ධ වුණේ අපේ සංගීතය නර්තනය දියුණු කරගන්න. නිවුන් දරුවන් ගොඩක් දෙනා ලංකාවේ ඉන්නවා.සමහර අයට ආර්ථික ප්‍රශ්න තියෙනවා. ඒ නිසා ඒ අයගේ දක්‍ෂතා පස්සට යන්නත් පුළුවන්. හැබැයි ආර්ථික දුෂ්කරතා ඇති නිවුන්නුන්ට ඒවා සපුරාගන්න ආධාර දෙනවා නම් ඒක මහත් පහසුවක්. ඒ වගේ ම අපිට නැටුම් වැයුම් පුරුදු වෙන්න නිවුන් නිකේතනයක් තියෙනවා නම් ඒක කෙතරම් යහපත් ද?විවිධ ආකාරයේ නර්තනයන් ඉදිරිපත් කිරීමට නිවුනුන් පෙළගැසී සිටීයේ මහත් උනන්දුවෙනි. ඒ අතරින් අනුරාධපුර ප්‍රදේශයේ සිට පැමිණි අමාලි සහ සුසානි තමන්ගේ අදහස් දැක්වූයේ මේ ආකාරයෙනි.”අපි මේ නිවුන් නිකේතනයට එකතුවෙලා ගොඩක් කල්. නර්තනය දියුණු කිරීමට වගේ ම සාමූහික ක්‍රියාදාමයකට යොමු වෙන්නත් හුරුවුණා. නිවුන් අපි දෙන්නා නෙවෙයි නිවුන් සියලුම දෙනා කියලා තමයි අපේ අරමුණ. ඇත්තටම නිවුන් අයට ස්ථානයක් තියෙනවා නම් ඒක ගොඩක් ම වටිනවා. චම්ලිත්, උපුලීත් මිස්ලා දෙන්නා අපේ හැම දක්‍ෂතාවක් දියුණු කරගන්න උදව් කරනවා. ඒක අපි හැමෝ ම අගේ කරනවා. මෙතන ඉන්න හැමෝම අවුරුදු 15 – 35 අතර ගැහැණු ළමයි. ඒත් අපේ නිවුන් නිකේතනයේ ගොඩක් දරුදැරියෝ ඉන්නවා. මේ හැමෝගේ ම අභිලාශය ඉලක්කයක් වෙනුවෙන් තමන් සතු හැකියාවන් ක්‍රියාත්මක කිරීමයි. මං හිතන්නේ මේ හැමෝගෙම තියෙන්නේ ඒ අරමුණ. නිවුන් අපිට ස්ථානයක්, නිවුන් අපේ හඬ. මං හිතන්නේ අපි හැමෝ ගැන මීට වඩා සැලකිලිමත් නම් අපි කැමැතියි.විවිධ නර්තන යුගල අතර නෙළුම් මිහිරානිගේත් කැලුම් චතුරානිගේත් නර්තන විලාසය පැමිණි සියලු දෙනාගේ අවධානයට ලක්විය. කැලුම් අපට කිව්වෙ මෙහෙම අදහසක්. මං මේ වැඩසටහනට ගොඩක් ආසයි. ඇත්තටම මේ වගේ නර්තනයට යොමුවෙනවා කියන්නේ භාවනාවක් වගේ. අපේ සිත් නිවී සැතපී යනවා. තරුණි පුවත්පත හා ස්වාධීන රූපවාහිනිය අපට සහයෝගීත්වය දැක්වූවා.නිවුන් දස්කම් නිවුන්නුන්ට උරගා බැලීමට තිබීම කෙතරම් පී‍්‍රතියක් ද? එවැන්නක් සඳහා ඔවුන්ටම ඉඩක් හදන්න කාටහරි පුළුවන් නම් එය ඔබට මහඟු පිනක්. එලෙස නම් උපුලිට චමිලිට විතරක් නෙවෙයි නිවුන් ප්‍රජාවටම ඔබ කරන සේවයක්.රූපාන්ති බුලත්සිංහලඡායාරූප - හිරන්ත විතානගේ ප්‍රභාත් රඹුක්වැල්ලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af13031711</link>
    <topic>සරසවිය අබිමුව මිලින විය ඒ සොඳුරු මල</topic>
    <author/>
    <content>පරිස්සමෙන් මගෙ පැටවුනේවෙනදා තරම් ගාලු පාර ඉරිදාට එතරම්ම කලබලකාරී නැත. එහෙත් ඉඳහිට වුව ද උදෑසන යන වාහන වේගයෙන් ගාල්ල දෙසට කොළඹ දෙසට පිම්මේ දිවෙයි. කොළඹ සිට යනවිට බලපිටිය උසාවිය පසුකැර කෙටි දුරක් ඉදිරියට ගිය විට බට්ටි අක්කාගේ නිවෙස හමුවෙයි. ඉදිරියෙන් ඇත්තේ බට්ටි අක්කාගේ සොයුරාගේ නිවෙස ය.බට්ටි අක්කාගේ නිවෙස ඇත්තේ ඊටත් පිටුපසිනි. එහෙත් නිවසේ කුමන කාර්යයක යෙදුණ ද ඇගේ කන් දෙක නිතරම යොමු වී ඇත්තේ මාර්ගය දෙසට ය.දිනය දහවැනි ඉරිදා ය. එදාද බට්ටි අක්කා සුපුරුදු පරිදි ළිඳෙන් ඇද ළිඳ ළඟ තිබූ බාල්දි කිහිපයකට වතුර පිරෙව්වා ය. බොහෝ දෙනා ඇයව ‘බට්ටි’ නමින් හැඳින් වුව ද ඇය සුජීවා දමයන්ති ය.“ඔය කියන දවසේ උදේ මම හිටියේ ගෙදර පිටිපස්සේ. ඒත් මට එක පාරටම ‘ඩෝං’ ගාලා සද්දයක් දැනුණා. මම ඒ සද්දෙට පාර පැත්තට දුවගෙන ආවේ ළිඳ ළඟ තිබුණ වතුර බාල්දියකුත් අරගෙන. මේ පාරේ කොයි මොහොතේ අනතුරක් වේවිද කියන්න බැහැ.ඒ නිසා අපි හැමදාම ළිඳ ළඟ බාල්දිවලට වතුර පුරවලා තියෙනවා.මම එදත් පුරුද්දට වගේ ආවේ වතුර බාල්දියත් අරගෙන. මම එතකොට ත්‍රිශාගේ අම්මා පාර පුරා තියෙන කඩදාසි කොළ ඇහිදිනවා. ත්‍රිශාගේ තාත්තා ගේ ඉස්සරහ හිටගෙන ඉන්නවා. මම  ඇහුවා ත්‍රිශාගේ අම්මගෙන් මොකක්ද ශබ්දයක් ඇහුණේ කියලා. ඒ ගමන ඒ අක්කා කිව්වා බල්ලෙක් හැප්පුණා කියලා. ඒත් මම පාරේ ඉදිරියට යනවිට දැක්කා ගුලියක් වගේ ත්‍රිශා දුව වැටිලා ඉන්නවා.මම කෑගැහුවා අක්කේ මේ ඔයාගේ දුව වැටිලා ඉන්නේ කියලා. අතේ තිබුණ වතුර බාල්දියෙන් වතුරත් අරගෙන ඉස්සා. ඒත් වැඩක් වුණේ නැහැ දෙයියනේ මං කොහොමද කියන්නේ ඒ වෙච්ච දේ.”බට්ටි අක්කා හඬා වැටෙයි.අපේ මල්ලියි මහත්තයයි ත්‍රිශා දුවව උස්සලා ත්‍රිවිල් එකට දුන්නා. මම මගේ පපුවට තුරුල් කරගෙන අරගෙන ගියේ. එතකොටත් නහයෙන් කටින් ලේ ආවා. මං හිතුවේ නැහැ දුව ඒ වෙනකොටත් මැරිලා කියලා. අපි බලපිටිය රෝහලට ගියා. එතනදි තමයි දැනගත්තේ සුසුම්නාවට වෙච්ච බරපතළ හානි නිසා දුව මැරිලා කියලා. මීට කලිනුත් මෙතැන වාහනවල හැප්පිලා පහළොස් දෙනෙක් විතර විටින් විට මැරිලා තියෙනවා. අපේ තාත්තත් මීට අවුරුදු තුනකට විතර පෙර මෙතනදිම හැප්පිලා තමයි මැරුණේ.අපි කොහොමද මේ දුක උහුලන්නේ. උදේට දොර ඇරියම පේන්නේ ලස්සනට හිනාවෙන ත්‍රිශා දුවගෙ මුහුණ. මේ අත්දෙකෙන් තුරුලු කරගෙන ඉස්පිරිතාලෙට අරගෙන ගිය දරුවා මැරුණා කියලා කොහොම අදහන්නද?”බට්ටි අක්කා පමණක් නොව බළපිටිය නගරයේ සැවොම ඈ වෙනුවෙන් හඬති. විසි එක් හැවිරිදි ත්‍රිශාක්‍යා නිශානි ද සිල්වා මෙනවිය අකාලයේ ජීවිතයෙන් සමුගෙන ගියේ අසංවර රියදුරකුගේ නොපනත් කමිනි.අම්බලන්ගොඩ දේවානන්ද විද්‍යාලයයේ ඉගෙනුම ලැබූ ත්‍රිශාක්‍යා කලා අංශයෙන් උසස් පෙළ හදාරා වැඩිදුර අධ්‍යාපනය ලැබීමට ශ්‍රී ජයවර්ධනපුර විශ්ව විද්‍යාලයට තේරී පත්වූවා ය.ඇගේ එකම සිහින වූයේ කෙසේ හෝ විශ්වවිද්‍යාලයට ඇතුළත් වී ගෞරව උපාධියක් ලබාගැනීම ය. මීට මාසයකට පමණ පෙර ඇය නායකත්ව පුහුණුවට ද ගොස් පැමිණියාය.ඉකුත් සිකුරාදා හා සෙනසුරාදා ඇයට විශ්ව විද්‍යාලයෙන් ලිපියක් ලැබුණා ය. ඒ ලියාපදිංචි වීම සඳහා අවශ්‍ය වෛද්‍ය සහතික ආදිය රැගෙන සඳුදා (11) විශ්වවිද්‍යාලයයට පැමිණිය යුතු බව දන්වා ය. සෙනසුරාදා උදයේ ලැබුණු ලිපියට අවශ්‍ය දේ සූදානම් කර ගැනීමට ඇය අම්මාත් සමඟ යුහුසුළුව කටයුතු කළා ය.ත්‍රිශාඛ්‍යාමව සහ සොයුරාඇගේ මව අම්බලන්ගොඩ රේවත විද්‍යාලයේ ගුරුවරියක් ලෙස සේවය කරන්නී ය.“ඉරිදා උදේ මමයි දුවයි ගියා වෛද්‍ය වාර්තා රැගෙන එන්න. එදා උදේ නමයට විතර තමයි අපි ආයෙමත් ආවේ. එදා මේ පැත්තට විදුලිය තිබුණෙත් නැහැ. දුව මා එක්ක කොහේ ගියත් යන්නේ මගේ අතේ එල්ලිලා. එදා දුව අම්මා පරිස්සමින් යන්න කියලා මාව අයිනට කරලා එයා පාර පැත්තට වෙන්න ආවේ. එදා දුව මගේ අතේ එල්ලුණේ නැහැ. අපි පාරේ අයිනෙන්මයි ආවේ. කොහොම හරි එක පාරටම ‘දඩස් ගාලා ශබ්දයක් ආවා. මං හිතුවා පාරේ ගිය බල්ලෙක් හැප්පුණා කියලා. ඉස්සරහ බැලුවම දැක්කා කළු රෙදි ගහපු සුදු වාහනයක් පිම්මේ යනවා. මං ඒ එක්කම දැක්කා දුවගේ ලියකියවිලි පාරේ විසිරිලා තියෙනවා. මට හිතුණා වාහන වලට මේ සහතික, ලියුම් අහුවුණෙත් පොඩි වෙනවනේ කියලා මං ඉක්මනින් ඒ ටික ඇහිලුවා. දූගේ තාත්තත් දොරකඩ හිටියා. මං හිතුවා දුව පරිස්සම් වෙලා එන්න ඇති කියලා. ඒත් දෙය්යනේ කවුද දන්නේ මගේ ළඟින් ම ආපු දරුවාට මේ විපත වුණා කියලා. මගෙ දුව කාටවත් වරදක් කරලා නෑ. එයා හරි අහිංසකයි.කොහෙටවත් ගියේ නෑ. මේ ගමේ සමහරු දන්නෙත් නෑ අපිට දුවෙක් ඉන්නවද කියලා. ඒ තරම් නිහඬව හිටියේ.එයා ඉගෙන ගන්න ආසයි. එයාට තිබුණ ලොකුම ආසාව තමයි විශ්වවිද්‍යාලයට යාම. එයාට ඕන වුණා ගෞරව උපාධියක් ගන්න. දුව මල්ලිට කිව්වෙත් හොඳට ඉගෙන ගන්න. කැම්පස් එන්න කියලා. අනේ මට ඔය දේ වෙලා දුව ජීවත් වුණා නම් ඉවරයි. එහෙනම් දුවට තාත්ත එක්ක විශ්ව විද්‍යාලයට යන්න තිබුණනේ.”ත්‍රිශාගේ මව දියණිය පිළිබඳව සිහිපත් කරමින් ඇගේ දේහය ඉදිරිපිට සිට හඬා වැළපෙන්නී ය. ඈ අසලට ත්‍රිශාගේ සොයුරා දුලාංජය ද පියා ද සිටිති.අනේ මට මගෙ දුවව මරලා දාලා ගිය වාහනයයි රියදුරුයි අල්ලා දෙන්න. මලක් වගේ මගෙ දරුවව මරලා දාලා ගිහිල්ලා නිදැල්ලේ ඉන්න දෙන්න පුළුවන්ද දෙවියනේ.මුළු බලපිටිය ගමටම අවශ්‍ය ත්‍රිශාගේ මරණයට වගකිවයුතු වාහනය හා එහි රියදුරා සොයා ගැනීමට ය.ඉකුත් බදාදා සන්ධ්‍යාවේ මුළු බළපිටියම හඬවා ත්‍රිශාක්‍යා අවසන් ගමන් ගියා ය. ඈ වෙනුවෙන් සහෘදයන් විසින් තැන තැන ලියැවුණ දෑ බොහෝ ය.“ආදරණීය ත්‍රිශා නුඹ කරපු අකුරුවලට ඉස්පිලි පාපිලි දාලා තවත් කෙනෙකුට කියා දෙන්නට හදන කොටම නුඹ ඒ අකුරු අතරෙම බොඳ වෙලා ගියා”ඈ යන්නම යන්න ගියා ය. ත්‍රිශාගේ නිවෙස පාළුවට ගොස් ය. ඒ අම්මාගේත් තාත්තාගේත් දෑස් කඳුළින් බොඳ වී ඇත. ඔවුන්ගේ මතකය ඈ ගැනය.මීට අවුරුදු දෙක තුනකට කලින් මගෙ අම්මයි මල්ලියි ඔතැනම තමයි වාහනවල හැප්පිලා මැරුණේ. ඒ රියදුරන්වවත් හොයා ගන්න ලැබුණේ නැහැ.මල්ලි මැරිලා ටික කාලෙකට පස්සේ අම්මා මැරුණේ. අනේ අපේ පවුලේ අයට මේ මොකද වුණේ. මගෙ දුව ලස්සනට ඉන්න හීන දැක්කා. එයාගේ එකම සිහිනය වුණේ විශ්ව විද්‍යාලයට යෑම. දුව අපිටත් අවවාද දීගෙන හිටියේ. දුව පන්සලට දානෙකුත් දුන්නා. එයාට ඕන වුණා යාළුවන්ට පාටියක් දෙන්න. කැම්පස් එකේ ලියාපදිංචි වුණාට පස්සේ අපි ඒකත් කරන්නයි හිටියේ.අපේ හැම හීනයක් ම බොඳ වෙලා ගියා. දුව අපිට නැති වුණා. කොහොම හරි අපේ දුවට මේ අපරාධය කරපු කෙනාව නීතියට අල්ලා දෙන්ඩ” ත්‍රිශාගේ පියා නිහාල් පවසන්නේ ය.අවුරුදු විසි එකක් තිස්සේ ඇහැක් වගේ බලාගත් දියණිය නොසිතූ මොහොතක මාරයා රැගෙන යාම කෙසේ නම් ඉවසා සිටින්නද?ඔබ ආපු මඟ තාම තියෙනවාකතා කළ වදන් තාම ඇහෙනවාසොහොයුරිය ඔබ නැති නිසාත්‍රිශාගේ පියාමුළු ගමම අද අඬනවා...යොවුන් වියේ සිහින ගොන්නක් ද තුරුළු කරගෙන ත්‍රිශා යන්නම යන්නට ගියා ය. ඈ වෙනුවෙන් හඬන වැලපෙන කාගෙත් එකම ප්‍රාර්ථනය ඇයට අපරාධය කළ නොහික්මුණු රියදුරා අත්අඩංගුවට ගැනීම ය. මේ පිළිබඳව විමසූ විට අම්බලන්ගොඩ පොලිසිය පවසන්නේ ඒ සඳහා සෑම පියවරක් ම මේ වනවිට ගෙන ඇති බව ය.කොතරම් හැඬුව ද වැලපුන ද අකාලයේ මියගිය ඒ සුන්දර මල් කැකුල යළි පිපෙන්නේ නැත. ඒ දෙමවුපියන්ට ඒ දියණිය යළි ලැබෙන්නේ නැත. සොයුරාට ගම් වැසියන්ට ඉතිරිව ඇත්තේ ඈ පිළිබඳ සොඳුරු මතකයන් පමණි. එහෙත් අකාලයේ මියගිය ත්‍රිශා වෙනුවෙන් කරන්නට දෙයක් ඉතිරිව ඇත.ඒ ත්‍රිශාට අපරාධය කළ නොහික්මුණු රියදුරා නීතිය හමුවට පමණුවීම ය.එය එසේ වේ නම් එය ත්‍රිශාට යම් සාධාරණයක් කළේ යැයි වගකිවයුත්තන්ට සැනසුම් සුසුමක් හෙළිය හැක.ඉනෝකා සමරවික්‍රමඡායාරූප - සුදම් ගුණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af13031712</link>
    <topic>දෙවියනි! ඔබ කොහිද?</topic>
    <author>චතුරිකා සුරවීර</author>
    <content>ආදරණීය පුංචි අම්මේ,අපි තවත් ඔයාලට කරදරයක් වෙන්නෙ නෑ. කෝච්චියට පැනල ජීවිතේ නැතිකර ගන්න හිතුවෙ ඒ හින්දයි. අපේ අම්ම කවදහරි තේරුම් ගත් දවසක ඔයාල ළඟට ඒවි. හොඳින් ඉන්න. මේ ලොකු දුව ප්‍රීතිකාදෙකොපුල් දිගේ ගලා යන කඳුළු බිඳු නිදහසේ ගලා යන්නට ඉඩහළ ප්‍රීතිකා, අවසාන වතාවට තම පුංචි අම්මා ලිපියකින් අමතා මලණුවන් හා නැඟණියන් ද සමඟ අවසන් ගමන් යන්නට සූදානම් වූවාය. මෙවන් මවුපියන්ට දාව නැවත නොඉපදේවා’යි ඔවුන් යළි යළිදු පතන්නට ඇත.වාසනාවකටදෝ මේ කඳුළු කතාවේ අවසන් සාක්ෂිය වූ ප්‍රීතිකාගේ ලියමන ලිප්ගල් අවුරා නැඟෙන දර අඟුරු මත පිලිස්සී අළුව ගියේ හද රිදවන මවු සෙනෙහසින් පුංචි අම්මාගේ ළයගිනි ඇවිළ යද්දීය.විසි හැවිරිදි ශිරෝමි ප්‍රීතිකා, දහහත් හැවිරිදි අනෝජා දිල්හානි සහ දහහතර හැවිරිදි දිලාන් මධුමාල් මේ කඳුළු කතාවේ කතා නායකයෝ වෙති. කෙතරම් ආර්ථික අග හිඟකම් පැවතුණ ද කුරුලු කැදැල්ලක උණුහුම කැටි වූ නිවහන සී සී කඩ විසිරෙන්නට පියාගේ අනියම් විවාහ සම්බන්ධය හේතු වූ අතර අහිංසක දරුවන්ගේ ඇස්වල නළියමින් දෝරෙ ගලන කඳුළක ඇරඹුම ද එය විය.පිය සෙනෙහස අහිමිව ගිය ද මවගේ සෙනෙහස රැකවරණය දරු තිදෙනාට ශක්තියක් වූ නමුදු මවද වෙනත් විවාහයක පැටලීම දරු තිදෙනා මහ මඟට ඇද දමන්නට තරම් හේතුවක් විය. මේ ප්‍රීතිකාගේ මුවින් ගිලිහුණු දුක්බර කතාවයි.”අම්ම කසාද බැඳල ආවට පස්සෙ බාප්පා අපිව ගෙදරින් එළවල දැම්මා. එදා ඉඳලා අපි ඉන්නෙ පුංචි අම්මගෙ ගෙදර. මල්ලි කන්තලේ සීයා කෙනෙක් ළඟ ඉන්නවා. නංගිට රස්සාවක් නෑ. මල්ලිට උගන්වන්න ඕනෑ නිසා මම ගාමන්ට් එකේ මහනවා.මුලදි අපේ ගෙදර අම්මයි බාප්පයි එක්ක අපි තුන්දෙනෙක් හිටියා. ඒත්, පොලිසිය එක්ක ආපු අම්මයි බාප්පයි අපිව එළියට ඇදල දැම්ම. ඒ බාප්පටත් ළමයෙක් ඉන්න බව පස්සෙ දැනගන්න ලැබුණා. පුංචි අම්ම පුළුවන් විදිහට අපිට කන්න අඳින්න දෙනවා. එයාලත් ඉන්නෙ ගොඩක් ආර්ථික අපහසුතා මැද්දෙ. අවුරුදු හතරක බබෙක් ඉන්නවා පුංචි අම්මට. එයත් දැන් අසනීපෙන්. මම ජීවිතේ ගොඩක් ප්‍රශ්නවලට මුහුණ දුන්න. මට දැන් ජීවිතේ එපාවෙලා.පුංචි අම්මාඑක සැරයක් වහ බොන්න ගිහින් පුංචි අම්මා තමයි ඒකත් නතර කළේ. අපි අවුරුදු 2 1/2කින් තවම තාත්තව ඇස් දෙකට දැක්කෙ නෑ. ඉන්න ගෙදරක් නැති එක අපිට දැනෙන ලොකු අඩුපාඩුවක්. මල්ලි තවම කණ්ඩලම ඩී.එස්.සේනානායක විද්‍යාලයෙ ඉගෙන ගන්නවා. ආච්චිත් සීයත් ගොවිතැන් බත් කරන අය. ඒ හින්ද මම ‘ගාමන්ට්’ ගිහින් මල්ලිට ඉගෙනගන්න සල්ලි දෙනවා ප්‍රීතිකා පවසන්නීය.දෙමාපිය ඇසුරක් නොලබා සමාජයට මුදාහරින දරුවා සමාජය තුල දැඩි හිංසනයන්ට ලක්වීම ඛේදයකි. තම පාසල් අධ්‍යාපනය අහිමි වූ මාවතක සොහොයුරන් රකින්නට දෑතට බර උසුලන තවත් ප්‍රීතිකාලා කොතෙකුත් වෙත්ද?පවුල් සංස්ථාව කැඩී බිඳී විසිරී යන මෙවන් සමාජයක උත්තරීතර මාතෘත්වයට, පීතෘත්වයට සේ ම සමස්ත සමාජයටම අවසාන වශයෙන් ප්‍රීතිකා මෙසේ පිළිවදන් දුන්නාය.”මේ ලෝකෙ දරුවො හැදුවනම් කවදාවත් දරුවො තනිකරල දාල යන්න එපා.”ඒ හදපත්ලෙන් නැඟුණු ඇගේ අහිංසක ප්‍රාර්ථනයයි. දෙමාපිය සෙනෙහස අහිමි වුවද ජීවිතය ජයගන්නට දිරිය ශක්තිය ඇයට මෙන්ම ඇගේ සොයුරාට ද සොයුරියට ද ලැබේවායි පතමු. මෙරට දරුවන්ගේ ඉරණම තීරණය කරන්නට වස කුප්පිය හෝ දුම්රිය මඟ ඉවහල් වේ නම් අයාලේ යන වැදූ මවුපියෝ වගකිවයුතු නොවේද?චතුරිකා සුරවීරතොරතුරු මූලාශ්‍ර හා ඡායාරූපයඒ.දසනායක (සීගිරිය ඉනාමලුව)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af1303174</link>
    <topic>මලින් මලේ රොන් උදුරන තරුණ රස්ති ජීවිතේ</topic>
    <author/>
    <content>සී.සී.ටී.වී කැමරා නෙවෙයි මොනවා හයි කළත් ගේමක් දීලා කීයක් හරි කඩාවඩා ගන්න ඕන නම් ඒවටම උපන් සුපිරි මෑන්ලා අපි අතරේ ඉන්නවා. ඒ දෙන ගේම් ගැන තෙල් බෙහෙත් ඇතුව මේ දින ටිකේම වංගුපාරෙන් අපි කිව්වා. පසුගිය සතියේ මැණික් පතල් රස්සාවේ යටිකූට්ටු වැඩ දෙන ලොකු අයියලා ගැන කිව්වට පස්සේ මැණික් ගලේ බලේ කොහොමද කියලා බොහෝ දෙනා කතා කළා.උපන්නා නම් ජීවත්වෙන්නම එපැයි කවදා හරි මැරිලා යනකම් කියලා හිතලා කාටහරි අංචියක් ඇඳලා ගොඩයන මෑන්ලා වගේම අම්මණ්ඩිලාත් හොයාගෙන අපි යන්නේ එයාලා ගැන වංහුං කියන්න නෙමෙයි. පොඩ්ඩක් අපිට අපි ගැනම හිතන්න කියලා කියන්න.මෙදා වංගුපාරෙදි අපිට සෙට් වුණේ මලේ බලෙන් ගොඩයන තවත් ලොකු අයියා කෙනෙක්.හැබැයි ඇඟ පතින් මෑන් පොඩියි. කරන වැඩේ ලොකු නිසා අපි ලොකු අයියා කියලම කියන්නම්. ලොකු අයියගේ බිස්නස් එක මල්. මල් කිව්වම වරද්දගන්න එපා. මලට අර්ථකතන දෙන්න අය ඕන තරම් දැන් ඉන්නවනේ. මේ කියන්න යන්නේ ඇත්තම මල් ගැන. ආයෙත් අමාරුවේ වැටුණනේ. ඇත්තම මල් කිව්වමත් දැන් අප්සට්. ඒ නිසා අපි ගොඩින් ම කතාවට බහිමු.ලොකු අයියා ජීවිතේ ගැටගහගන්නේ මල් පෝච්චි බිස්නස් කරලා. මල් බිස්නස් නේ. සුන්දරයි නේද? හිතත් සතුටුයිනේ. හැබැයි ඔය සුන්දර මල් පැළ අස්සේ අපේ ලොකු අයියා දෙන ගේම් මල් තරම් සුන්දර නැහැ කියලා සමහර විට හිතුණොත් ඔන්න අපි ගොඩ.පාරට වැටිලා වංගු දෙක තුනක් පහු කරලා ලොකු අයියගේ ගෙවල් පැත්තට ඇදෙන අතරෙම සුගතාගේ හැකර කට විවර වෙන්න ගත්තා. “බලපං මිනිස්සු බඩ කට පුරවා ගන්න මොනතරම් ගේමක් දෙනවද? හැම එකාටම එක විදිහට හැම දේම බෙදිලා නොගිය එකේ වරද තමයි මේ. එහෙනම් උඹලත් සතුටින්. මමත් සතුටින්.”සුගතගේ හතර බීරි කතාවට රුවනා පද අමුණන්න ගත්තා.”පිස්සුද මල්ලි විකාරද? හැමදේම ලැබෙන්නේ පෙර කරපු පින් පවු වලට. මේ ආත්මේ හොඳින් සාධාරණව ගොඩදා ගත්ත නම් අපිට ලබන ආත්මේ ආයේ මේ දුක නැහැ.” රුවනගේ කතාව ඇත්ත වුණත් සුගතාට ඒකෙන් වුණේ තවත් කටට බ්‍රේක් නැති වුණ එක.”අනේ උඹේ ධර්මේ තියාගනින්. හරි මට පෙන්නපං ඔය ලබන ආත්මේ ගොඩයන්න මේ ආත්මේ සාධාරණව ජීවත්වෙන එකෙක්. හරි හිටියා කියමු. ඒ හැම එකාම ඉන්නේ අවස්ථාව එනකම්. තැන ලැබුණම තමන්ගේ පතට බෙදනකොට ආයේ ලබන ආත්මයක් ගැන මොකද හිතන්නේ.”සුගතාගෙත් රුවනගෙත් වාද පිටිය මැද්දේ තැන අමතක නෑනේ. ඔන්න අපි මෑන් හොයාගෙන ආවා. හරහට දමපු කඩුල්ලේ පොලු දෙක තුන පැනපු අපිට බාගෙට ගොඩදාගෙන යන අපේ ලොකු අයියගේ නිවහන ඉස්සරා ගල්ගැහුණේ හිටපු ගමන් පැනපු බලු තඩියගේ ගෝරනාඩුවට. බලු තඩියගේ සංඥාවෙන් එළියට ආව ලොකු අයියා මලක් වගේ හිනාවෙලා අපි ළඟට ආවේ පණිවිඩේ දුන්න බලුතඩියට පා පහරකුත් ඇනගෙන.”කන්න දුන්න අත හපාකනවා කියන්නේ ඕකට තමා. පව් අහිංසක බල්ලා.” සුගතා හෙමිහිට කොඳුරනවා මම අහගෙන.“ආ එන්න මහත්තයලා. අද මම ටිකක් ෆී‍්‍ර එකේ හිටියේ. ගේ කෑල්ල නම් තව හදාගෙන යන ගමන්. ඒ හින්දා අපි මේ පැත්තෙන්ම ඉමු.” ප්ලාස්ටික් පුටු තුන හතරක් ඇඳලා ගත්ත අපි ලොකු අයියා ළඟින්ම ඇන තියාගත්තේ කතන්දරයක් අහන්න හිතාගෙන නෙමෙයි පොඩි මෑන්ගේ ලොකු වැඩ ටික කියන්න.* ලොකු අයියා අපි කෙළින්ම කතාවට බහිමු. අයියා මොනවද කරන්නේ.මෙහෙමයි මහත්තයා මම දරු පවුල් කාරයා. ළමයි දෙන්නයි මමයි මගේ පවුලයි. පේනවනේ අද හරියට ජීවත්වෙනවා කියන්නේ ලොක්කා බොරු. ඒත් අපි ජීවත් වෙන්න එපැයි. මම කුලී වැඩ කළා. වඩු වැඩ කළා. වැලි ගොඩ දැම්මා. ජීවත් වෙන්න මාර ගේමක් දුන්නා. අන්තිමේ මගේ කොන්දේ ප්‍රශ්නයක් ආවා. මොනවා කරන්නද ජීවිතේ ගෙන යන්න එපැයි. ඊට පස්සේ මම හිතුවා මල් බිස්නස් එක කරන්න.* ඒ කිව්වේ.ඇත්තම කියන්නම්. මොකද එහෙම කිව්වා කියලා මට හානියක් නැහැ. මල් තියා වල් පැළයක් ගැනවත් මම කිසිම දෙයක් දන් නෑ. අපේ පවුල ඔය මල් පැළ දෙකතුනක් ඉන්දලා තිබුණට කවුද ඕවා ගැන හොයන්නේ. පස්සේ මගේ යාලුවෙක් මේ වැඩේ කරනවා. මිනිහා තමා මට අයිඩියා එක දුන්නේ. පස්සේ මට හිතුණා මේකට අතගහලා බලන්න.* මල් විකුණන්නද?පිස්සුද මහත්තයා. මෙලෝ මඟුලක් මම ඔය මල් ගැන දැනන් හිටියේ නැහැ. මට ඕනකම තිබුණේ අතට කීයක් හරි හොයාගන්න එක විතරයි. ඊට පස්සේ මම හෙමිහිට ගෙවල් වලින් මල් පැළ පන්නන්න ගත්තා. හැබැයි වැඩේට බැස්සේ රෑ ජාමේ.* ඒ කියන්නේ හොරකම් කළාද?ඒ වචනේ අපි නොකියා ඉමු. නැති බැරි කමනේ මහත්තයා. මහමුහුදෙන් වතුර ටිකක් ගත්තට මුහුදට පාඩුවක්ද? ඒක දැනෙනවද නෑනේ. ඉතිං මම කළේ හොඳ මල් පෝච්චි දෙකතුනක් එක රැයක පන්නන එක. පෝච්චි නැතත් මල් පැළේ හරි ගලවාගෙන එනවා. ඔය මොන දේ කළත් බයෙන් කළේ. අහුවුණොත් ආයේ ජීවත්වෙලා ඉන්නවා බොරුනේ මහත්තයා.* කොහොමද එහෙම කළේ.සමහර ගෙවල් තිනෙවා මහත්තයා මොනවා නැතත් හොඳට ගාර්ඩ්න් එක හදාගෙන වටිනා මල්පැළ තියාගෙන ඉන්නේ. අපි කරන්නේ දවල් තිස්සේ කරක් ගහලා එහෙම තැන් බලාගෙන එන එක. කොහොමද කියන්නේ. කැමරා හයි කරලද නැද්ද? බල්ලෝ ඉන්නවද නැද්ද? ඔය හැමදේම බලන්න එපැයි. අහල පහල ගෙවල් කොහොමද ඔය හැමදේම බලලා තමයි වැඩේට සෙට් වෙන්නේ.* එතකොට එහෙම හොරකම් කරන පැළ වලට මොනවද කළේ.එහෙම ගෙනැත් මම ළඟ තියාගෙන මොනවා කරන්නද මහත්තයා. එහෙම ගේන මල්පැළ පෝච්චිවල ඉන්දනවා. සමහර පෝච්චිවල පාට වෙනස් කරනවා. එහෙම කරලා මම විකුණන්න අරගෙන ගියා. මම කිව්වේ යාලුවයි මමයි වැඩේට බැස්සේ. මිනිහා පුරුදු කාරයානේ.* කොහොමද එහෙම කළේ මල් පැළයක් ගැනවත් දන්නේ නැතුව.මම නොදන්නවා වුණාට මගේ යාලුවා වැඩේට බැහැලා හිටියේ කාලයක ඉඳලා. අනෙක අපි උස්සපු පැළ ඒ ඒරියා එකට විකුණන්නේ නැහැ. සමහර පැළ තවාන්කාරයෝ අපි අඳුරගෙන හිටියා. මොකද පැළවල වටිනාකම එයාලා දන්නවා. අපි දෙන්නේ ඒ ගණන් වලටම නෙමෙයිනේ. භාගෙටත් අඩුවෙන්නේ.* දැන් ලොකු අයියට මල්පැළ ගැන දැනුමක් තියෙනවද?මොනවද මේ අහන්නේ මහත්තයා. අපි අතදරුවෝ නෙමෙයිනේ. බොහෝ වේලාවට අපි උස්සන්නේ ඕකිඩ් පැළ. ඒකට ලොකු ඉල්ලුමක් තියෙනවා. ඕකිඩ් වලත් වර්ග තියෙනවා. ඩෙමිරෝබියන්, වැනිඩා, කැටිලියා. ඒවට ඉල්ලුම වැඩියි. පැළයක් රු. 500 කට වගේ දෙන්න පුළුවන්. අනෙක ඇන්තූරියම්. ඇන්තූරියම් වලත් බයි කලර්වලට ඉල්ලුම වැඩියි. ලොකුම ඉල්ලුම තියෙන්නේ ගෝල්ඩන් සයිප්‍රස් පැළ, ෂැම්පේන් පැළ වලට. පැළයක් රුපියල් තුන්දාහේ ඉඳලා දහාපහළොස් දාහක් විතර දක්වා දෙන්න පුළුවන්. ඉතිං පේනවනේ මහත්තයා. අද මල්වලට ලොකු ඉල්ලුමක් තියෙන්නේ.* ඔය වැඩේ මාට්ටුවෙලා නැද්ද?මේවා අපි පුරුදු වෙන්න කරනවා නෙමෙයි මහත්තයා. ඔය මම කියපු පැළ සතියක් වුණත් වතුර නැතුව තියන්න පුළුවන්. සමහර තැන්වලින් මාට්ටු වෙන්නත් ගිහින් තියෙනවා. ඒකට ඉතිං කට තියෙන්න ඕන.අපි පෝච්චි මාරු කරනවා. හොයාගන්න බැරිවෙන්න කලර් කරනවා. කොහේ හොයන්නද වැඩේ අල්ලලා යනකොට අපිත් හුරුවෙනවා. දැන් මහත්තයා ගොල්ඩන් සයිප්‍රස් පැළයක් අපි ඉස්සුවා කියලා හිතන්නකෝ. කහපාටට තියෙන ගහ ටික දවසක් හෙවණේ තිබ්බම කොළපාට වෙනවා. මහත්තයා පිළිගන්න එහෙම උස්සපු ගහක් මම එහෙම වෙනස් කරලා ඒ ගෙදරටම විකුණපු අවස්ථා පවා තියෙනවා.එහෙම කියපු ලොකු අයියා හයියෙන් හිනාවුණා.අපි හීනෙකින්වත් හිතන්නේ නෑ නේද මෙහෙම බිස්නස්. හැබැයි මේවා හීන නෙමෙයි ඇත්තටම අපේ රටේ වෙන දේවල්. අද ලොකු අයියා මේ බිස්නස් එකෙන් ඔළුව උස්සපු තරම කොහොමද කීවොත් හදාගෙන යන ගෙදර බඩු ටික ගන්නෙත් මල් බිස්නස් එකෙන්.* ඔය වැඩෙන් ලොකු ගාණක් හොයන්න පුළුවන් ද?මේ මොනවාද අහන්නේ මීයක් කඩන්නේ අත ලෙවකන්න නෙවෙයිනේ මහත්තයා. මල් පැන්නිල්ලෙන්දවසට රුපියල් දහ පහළොස් දාහා හොයලා තියෙනවා. ඒ දවසට. ඉතිං සමහර දාට ඊට අඩුවෙන වෙලාවත් තියෙනවා. මොකද පැළ වල වටිනාකම වෙනස් වෙනවනේ. ඉතිං පාඩුවක් නෑනේ මහත්තයා.* ලොකු අයියට හිතෙන්නේ නැද්ද සල්ලි හම්බ කරන්න ඔය වැඩේ වැරැදියි කියලා.මෙතෙක් වෙලා කට වහගෙන හතර බීරි වෙලා හිටපු සුගතා ලොකු අයියා ඉස්සරහට බවුන්සර් එකක් එල්ල කළේ හිතාගන්නවත් බැරි වෙලාවක.එතකොට මහත්තයද මගේ ගෑණිටයි ළමයින්ටයි කන්න අඳින්න දෙන්නේ. මොනවද මහත්තයෝ මේ කතා. මට ඒකේ හොඳ නකර වැඩක් නැහැ. මුන් ටික සැපෙන් ඉන්නවනේ. අපිට පුළුවන් ද දහදොළොස් දාහක් වියදම් කරලා මල් පැළ හදන්න. ඊට වඩා අපිට ප්‍රශ්න නැද්ද? ඔය වැඩකට නැති පැළේකට අත දිගහැරලා සල්ලි විසි කරන්නේ ඒවට කරන්න දෙයක් නැති මිනිස්සු. එහෙම එකේ අපි හැදුනම මොකද වෙන්නේ.ලොකු අයියගේ උත්තරෙන් සුගතාගේ බවුන්සර් එකට වැදුනේ හයේ පාරක්. සුගතා මගෙත් රුවනගෙත් මූණ මාරුවෙන් මාරුවට බලනවා මම බලාගෙන.* දැන් ඔය වැඩේ කොච්චර කාලයක් කියලා කරනවද?මෙහෙමයි දැන් මගේ ළඟ සල්ලි තියෙනවා පොඩි ගාණක් එකතු කරගෙන. හැමදාම මේ වැඩ කරන්න බැහැනේ. මම මගේම කියලා පැළ බිස්නස් එකක් පටන්ගන්න හිතාගෙන ඉන්නේ.* ගෙදර කවුරුත් දන්නේ නැද්ද ලොකු අයියගේ මේ වැඩ?දැනගත්තත් මොනවා කරන්නද? මම අඩුපාඩුවක් කරන්නේ නෑනේ. අනෙක මේක මංකොල්ල කන වැඩක් නෙමෙයිනේ.අපි තවත් ලොකු අයියා එක්ක කතා කළත් කියන්න ඕන ටික ලොකු අයියා කියලා ඉවරයි. ඔන්න මල් බිස්නස්. පේනවනේ.සමහර වෙලාවට ඔබේ නිවහනෙන් මල් පෝච්චියක් හරි පෝච්චිය විතරක් ඉතුරුවෙලා පැළේ අතුරුදන් වුණොත් බය වෙන්න එපා. ඒකත් මේ වගේ ලොකු අයියා කෙනෙක්ගේ වැඩක් වෙන්න පුළුවන්. ලොකු අයියගේ කතාව ඔන්න අපි පුළුපුළුවන් විදිහට හෙළිකළා. සුගතත් රුවනත් මමත් බිම බලාගෙනම කඩුල්ලෙන් එළියට පැන්නා.කොහේදෝ ඉඳලා අපි ඉස්සරහට ආව බලු තඩියා අපි දිහා ඔළුව උස්සලා බලලා හෙමින් සැරේ කඩුල්ලෙන් ලොකු අයියලගේ ගේ පැත්තට රිංගුවා. “යකෝ මෙහෙමත් මිනිස්සු ඉන්නවනේ. මේවා මංකොල්ල නෙමෙයිලු.” සුගතා රුවනට කියනවා මම අහගෙන.මේ එක ලොකු අයියා කෙනෙක් විතරයි. මෙහෙම මිනිස්සු මේ රටේ ඕනෑතරම්. ඇඟෙන් පතෙන් කුඩා වුණාට ලොකු අයියගේ මොලේ තරම කොහොමද කියන එකත් එයාගේ බිස්නස් එකේ සාධාරණය අසාධාරණයත් හිතලා ඔබ ගැනත් දෙවරක් හිතන්න කියලා කියන අතරම ඔන්න එහෙනම් අපි කැපෙනවා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af1303175</link>
    <topic>එන්න,රැඳෙන්න, සතුටුවෙන්න</topic>
    <author>කීර්ති මෙන්ඩිස්</author>
    <content>සංචාරක ආකර්ෂණය දිනාගත් දකුණේ බේරුවල බෙන්තොට, උණවටුන, පොල්හේන සහ හික්කඩුව වැනි ප්‍රදේශ අතරින් හික්කඩුවට එන දේශීය හා විදේශික සංචාරකයන් ගණන අතිවිශාලය. මනරම් මුහුදු තීරයන්හි සුන්දරත්වය විඳ ගන්නට එන විදේශීය සංචාරකයන් මෙන්ම කොරල් පද්ධතිය දැක බලා ගන්නට හික්කඩුවට එන පිරිස් ද ඒ අතර වෙති. මේ සංචාරක ආකර්ෂණය නිසා ඒ අවට හෝටල් හිමියන්ගේ මෙන්ම සංචාරක ව්‍යාපාරයට සම්බන්ධ වූවන්ගේ ද අතමිට සරු වේ. නොවැම්බර් මස අගින් ඇරැඹෙන සංචාරකයන්ගේ පැමිණිම අපි‍්‍රයෙල් මුල් සතියෙන් අවසන් වෙයි. සංචාරක පොලීසිය පවසන අන්දමට මේ කාලය තුළ ලක්ෂ පහකට ආසන්න දෙස් විදෙස් සංචාරකයෝ හික්කඩුවට පැමිණෙති.නියෝජ්‍ය පොලිස්පති නීල් දළුවත්ත මහතා සංචාරක ක්ෂේත්‍රයට සම්බන්ධ වූවන් දැනුම්වත් කිරීමේ උත්සවයකදීමෙලෙස හික්කඩුවට පැමිණෙන නානාවිධ විදේශ හා දේශීය සංචාරකයන්ගේ පහසුව හා ආරක්ෂාව සඳහා පොලීසිය වසර ගණනාවක් තිස්සේ නොයෙකුත් විධි විධාන සලසයි. සංචාරක කර්මාන්තයේ යෙදෙන්නවුන් දැනුම්වත් කරමින් කෙරෙන මෙම වැඩපිළිවෙළ කොතෙක් ක්‍රමවත් වුණත් ඒ අතරින් නීති විරෝධි ක්‍රියාවල යෙදෙන්නන් ද නැතිවා නොවේ.සංචාරකයන් නොමඟ යවන්නන්, මත්ද්‍රව්‍ය අලෙවි කරන්නන්, ව්‍යාජ විසිතුරු භාණ්ඩ විකුණා මුදල් උපයන්නන් සහ ගණිකාවන් සපයන්නෝ මේ අතර වෙති. මේ නිසා සංචාරක ව්‍යාපාරයට බලවත් පහරක් වැදී ඇති අතර සංචාරකයන්ට ද නොයෙකුත් අපහසුතා ඇති වේ.මේ අතර හික්කඩුව සංචාරකයන් ගැවසෙන නගර හා ප්‍රධාන මංමාවත් ඔස්සේ අඩනිරුවතින් හැසිරෙන විදේශීය සංචාරකයන් ද බහුලය. මෙය කාලයක් තිස්සේ සිදුවන්නකි. කෙතෙක් ඒ ගැන දැනුම්වත් කිරීම් කළ ද තවමත් එලෙස මහමඟ හැසිරෙන සංචාරකයන් බොහෝය.මෙවැනි හේතුන් නිසා මෙරට සංචාරක සමයේ දී දකුණු පළාතේ සංචාරක ව්‍යාපාරයට ක්‍රමවත් සැලැස්මක් සකස් කිරීමට මේ දිනවල පොලීසිය මූලිකව පියවර ගෙන තිබේ. මෙහි මුල්ම කර්තව්‍ය වනුයේ අපේ රටේ සංස්කෘතිය හා සදාචාරය පිළිබඳව විදේශීය සංචාරකයන් දැනුම්වත් කිරීමයි. මුහුදු වෙරළේ හිරු රශ්මිය විඳිමින් අඳින ඇඳුම් ඇඳගෙන මාර්ගයේ ගමන් නොකරන ලෙස ඔවුන්ගෙන් ඉල්ලා සිටීම මෙහි මුල්ම පියවරයි. හෝටල් හිමියන් මාර්ගයෙන් මෙය ක්‍රමවත්ව කිරීමට පොලීසිය බලාපොරොත්තු වේ.හෝටල් හිමියන්, නවාතැන් පොළවල් පවත්වාගෙන යන්නවුන්, මඟ පෙන්වන්නන්, සේවා සපයන්නන් සංචාරක වෙළෙදුන්, ප්‍රදේශයේ සුපරීක්ෂක කමිටු නිලධාරීන්, ප්‍රාදේශීය ලේකම්වරු, ග්‍රාමසේවා නිලධාරීන් මාර්ගයෙන් මේ පිළිබඳ දැනුම්වත් කිරීම් මේ දිනවල දකුණ දිසාව බාර නියෝජ්‍ය පොලිස්පති නීල් දළුවත්ත මහතා විසින් සිදු කරනු ලබයි.“මෙහි මූලික අරමුණ සංචාරකයන්ට ආරක්ෂාවක් වගේම ඔවුන්ට නිදහසේ හැසිරීමේ පරිසරයක් ලබාදීමයි. අනෙක අපේ රටේ සංස්කෘතිය ගැන ඔවුන්ට අවබෝධයක් ලබාදීමයි. මේ දවස්වලට දකුණු පළාතට විශාල ලෙස සංචාරකයන් එනවා. මේ අයට විවිධ ගැටලු ඇති වෙනවා. මේවා අපේ රටට අයහපත් ප්‍රවණතාවක් ගෙන එන්න පුළුවන්. ඒ නිසා අපි ඔවුන් වෙනුවෙන් ක්‍රමවත් වැඩපිළිවෙළක් අරඹා තියෙනවා” යැයි නියෝජ්‍ය පොලිස්පතිවරයා කියයි. සංචාරකයන්ගේ ආරක්ෂාව තහවුරු කිරීම සඳහා පොලීසිය මඟින් සාකච්ඡාවට බඳුන්කර ඇති ගැටලු කිහිපයකි.1. විදේශිකයන් දේශීය හවුල්කරුවන් සමඟ එක්වී පවත්වාගෙන යනු ලබන හෝටල්, ගෙස්ට් හවුස්, හා වෙනත් සංචාරක ව්‍යාපෘති සම්බන්ධයෙන් පැන නැඟි ඇති ගැටලු.2. විදේශීය සංචාරකයන් හට මඟ පෙන්වන්නන් මත්ද්‍රව්‍ය ජාවාරම්කරුවන්ගෙන්, තැරැව්කරුවන්ගෙන්, කප්පම් කරුවන්ගෙන් මුහුණ පෑමට සිදුවන ගැටලු.3. සංචාරක නිවාස ආශ්‍රිතව ඝෝෂාකාරී ලෙස ඩී. ජේ. කැරෝකේ වැනි සමාජ ශාලා පවත්වාගෙන යෑමෙන් ඇතිවන ගැටලු.4. පරිසරයට හානි කර ලෙස වෙරළ තීරය අපවිත්‍ර කිරීම් අපද්‍රව්‍ය නීති විරෝධී ලෙස මහාමාර්ගවලට, ඇළ මාර්ගවලට, බැහැර කිරීම සම්බන්ධ නීතිය ක්‍රියාත්මක කිරීම.5. නවාතැන්වලදී සංචාරකයන්ට සිදුවන ශාරීරික හිංසන වැළැක්වීම සහ ඔවුන් සතු දේපළ ආරක්ෂාව තහවුරු කිරීම.6. වෙරළාශ්‍රිතව සිදුවන මත්ද්‍රව්‍ය ජාවාරම හා ගණිකා වෘත්තිය හේතුකොට ගෙන සංචාරකයන්ට සිදුවන බලපෑම් සොයා බැලීම.7. සංචාරකයන් දේශීය සංස්කෘතිය පිළිබඳව දැනුම්වත් නොවි සිටීම. ඒ නිසා ප්‍රදේශවාසීන් සමඟ ඇතිවන ගැටලු.8. හදිසි අවශ්‍යතාවකදී සංචාරකයන් හට පොලීසියේ සහාය ලබා ගැනීමට හැකිවන පරිදි තොරතුරු දැනුම් දිය හැකි ක්‍රමවේදයක් සකස් කිරීම සහ ඒ සම්බන්ධයෙන් අදාළ නවාතැන් පළ මඟින් සංචාරකයන් දැනුම්වත් කිරීම සඳහා ක්‍රමවේදයක් සකස් කිරීම.9. සංචාරක හෝටල්, ලැගුම්හල්, ගෙස්ට් හවුස් තුළ ආගම්වලට නිග්‍රහ වන අයුරින් ක්‍රියා කිරීම වැළැක්වීමට අවශ්‍ය කටයුතු කිරීම.හික්කඩුව පොලිස් ස්ථානාධිපති ප්‍රධාන පොලිස් පරීක්ෂක ප්‍රසාද් මන්දනායකහික්කඩුව සංචාරක පොලීසියේ ස්ථානාධිපති චන්දික රන්දීල් සංජීව10. සංචාරකයකුට හදිසි අනතුරක් සිදුවූ අවස්ථාවකදී ප්‍රතිකාර ගැනීමට හෝ කොළඹට යෑම සඳහා පොලීසිය සමඟ සම්බන්ධීකරණය කළ යුතු ආකාරය පිළිබඳ ඔවුන් දැනුම්වත් කිරීම. (ගිලන් රථයක් ගෙන්වා ගැනීම, ගුවන් ගමන් පහසුකම් ලබා ගැනීම)11. පොලිස් නිලධාරීන් විසින් නිල ඇඳුමින් සැරසී විදේශීය සංචාරකයින් ගැවසෙන නවාතැන් පළවලට පැමිණීම හේතුවෙන් සංචාරකයින්ගේ පෞද්ගලිකත්වයට හා නිදහසට බලපෑම් ඇති තත්ත්වයන් පරීක්ෂා කර ඒ සම්බන්ධ නිසි ක්‍රමවේදයක් සකස් කිරීම.12. සංචාරකයන් බහුලව ගැවසෙන ප්‍රදේශ ආශ්‍රිත පොලිස් ගමන් රථ පොලිස් යතුරුපැදි සංචාර පවත්වාගෙන යෑම.මීට අමතරව සංචාරක ක්ෂේත්‍රය ආවරණය වන පරිදි සම්බන්ධීකරණ කමිටු ස්ථාපිත කිරීමට පොලීසිය බලාපොරොත්තු වේ. මෙම කමිටු සක්‍රීය ක්‍රියා කිරීම සඳහා පොලිස් ස්ථානාධිපතිවරයා හරහා සිදු කෙරෙනු ඇත. සංචාරකයන් වෙනුවෙන් මෙවැනි ක්‍රමවත් වැඩපිළිවෙළක් මේ දිනවල දකුණේ බෙන්තොට සිට ගාල්ල දක්වා ප්‍රදේශය අනාවරණය වන පරිද්දෙන් සිදු කෙරෙනු ඇත.“සමහරක් සංචාරකයන්ට සිදුවන අපහසුතා ගැන පැමිණිලි කිරීමට ඔවුන් සංචාරක පොලීසියට එනවා. අපි ඒ මොහොතේම ඔවුන්ගේ ප්‍රශ්නය විසඳන්නට ක්‍රියා කරනවා. ඔවුන්ගේ භාෂාව දන්නා නිලධාරීන් අපි සතුව ඉන්නවා. එසේ නැතිනම් භාෂා පරිවර්තකයන්ගේ සහාය ලබාගෙන ඒ මොහොතේම ඔවුන්ගේ ප්‍රශ්න විසඳීමේ වැඩ පිළිවෙළක් මේ වන විටත් ආරම්භ කර අවසන්” යැයි හික්කඩුව සංචාරක පොලීසියේ ස්ථානාධිපති චන්දික රන්දීල් සංජීව මහතා කියයි.“සමහරක් විදේශිකයන් බොරු පැමිණිලි කරන වාරත් තියෙනවා. හෙට ලංකාවෙන් යනවනම් අද ඇවිත් මොනවහරි නැතිවුණා කියලා පැමිණිලි දාලා පිටපත් ඉල්ලනවා. ඒ පිටපත් ඒ රටවලට අරගෙන ගිහින් රක්ෂණ මුදල් ලබාගන්න. ඒත් අපි ඒ ඔස්සේ පරීක්ෂණ පවත්වද්දී අනාවරණය වන්නේ ඒ පැමිණිල්ල බොරු එකක් බවයි. ඒ නිසා අපි දැන් ක්‍රමවත් වැඩපිළිවෙළක් සකස් කරලා තියෙනවා. එහෙම ලැබෙන පැමිණිලි විමර්ශනය කිරීමට.” ස්ථානාධිපතිවරයා පැවසීය.මෙහිදී භාරදූර කර්තව්‍යයක් කරනුයේ ඔවුන් සමඟ එන මඟපෙන්වන්නායි. “ගයිඩ්” වරයායි. ඔවුන් සංචාරක මණ්ඩලයේ ලියාපදිංචි වූ අයයි. ඔවුන්ගේ නම්ගම් පින්තූර සහිත ලිපි ගොනුවක් සංචාරක පොලීසි ද සතුව ඇත. ඒ කිසියම් ප්‍රශ්නයක් සංචාරකයාට ඇතිවුවහොත් ඔවුන් සමඟ පැමිණි මඟපෙන්වන්නා හඳුනා ගැනීම සඳහායි.“හික්කඩුව හා ඒ අවට සංචාරක හෝටල් දෙසීය පනහකට වැඩිය තියෙනවා. ඒ අය මේ විදේශිකයන් ආරක්ෂා කරනවා. ඔවුන්ට කරදරයක් හිරිහැරයක් වෙන්න දෙන්නේ නැහැ. මොකද ඒ අය ජීවත්වන්නේ සංචාරකයන් නිසා. ඒත් සමහර පුද්ගලයෝ වගේම සංචාරකයනුත් ඉන්නවා මත්ද්‍රව්‍ය ආදිය භාවිත කරන්නවුන්. සංචාරකයන්ට ගෙනදෙන්නවුන්. අපි අන්න ඒ අය ගැන තමයි විමසිල්ලෙන් ඉන්නේ.”“බීච් බෝයි”ලා හුඟ දෙනෙක් සංචාරකයන් සමඟ මුහුදු වෙරළේදී ඇසුරක් පවත්වනවා. ඔවුන් අපි දැනුම්වත් කරලා තියෙන්නේ සංචාරකයා ආරක්ෂා කරගැනීම පිළිබඳ. ඒ බිච් බෝයිස්ලා (සේවා සපයන්නන්) ගැන විස්තර අපි ළඟ තියෙනවා. ඒත් අපි මේ පාර ඒ අයගේ විස්තර නම් ගම් දන්න භාෂා අධ්‍යාපන සුදුසුකම් සහිත ලිපි ගොනුවක් විවෘත කර ක්‍රමවේදයක් ඇති කරනවා.සංචාරකයන්ට පිටස්තරයන්ගෙන් වෙන්කොට ඔවුන්ව හඳුන්වලා දෙන්නට නිල ඇඳුමක් දෙන්නත් බලාපොරොත්තු වෙනවා. මේ හැම දෙයකින්ම අපි කරන්නේ අපේ රට ගැන හොඳ ප්‍රතිචාරයක් සංචාරකයා තුළත් විදේශ රටවලත් ඇති කිරීමයි. සංචාරක ව්‍යාපාරය ශක්තිමත් කිරීමයි.” හික්කඩුව පොලිස් ස්ථානාධිපති ප්‍රධාන පොලිස් පරීක්ෂක ප්‍රසාද් මන්දනායක මහතා කියයි.සංචාරකයන්ගේ ආරක්ෂාව සඳහා නියෝජ්‍ය පොලිස්පතිවරයාගේ උපදෙස් මත විසිතුරු ස්ටිකරයක් මේ දිනවල සැකසෙමින් පවතී.“එන්න, රැඳෙන්න, සතුටුවන්න”ඉංග්‍රිසී, ජර්මන්, ප්‍රංස හා ඉතාලි යන භාෂාවලින් මුද්‍රණය කර සංචාරකයන් ලැගුම් ගන්නා හෝටල්වල මෙන්ම ඔවුන් ප්‍රවාහනය කරන වාහනවල ද මෙම ස්ටිකරය ප්‍රදර්ශනය කරනු ලබයි. ඊට අමතරව ඔවුන්ට, හදිසි දැනුම් දීමක් කළ යුතු නම් ‘පොලිස්පතිට කියන්න’ නමින් පොලිස්පතිවරයාගේ විද්යුත් තැපැලත්, ජ්‍යෙෂ්ඨ නියෝජ්‍ය පොලිස්පතිවරයාගේ, නියෝජ්‍ය පොලිස්පතිවරයාගේ විද්යුත් තැපැල් අංකත් 119 හදිසි ඇමතුම් සේවාව හා පොලිස් උපකාරක සේවා 0112444413 අංක එහි මනාව සටහන් වී ඇත.“අපේ රටට එන සංචාරකයන්ට අපේ රට ගැන හොඳ අවබෝධයක් නිවැරැදි චිත්‍රයක් දෙන්න ඕන. සංචාරක මණ්ඩලයේ අනුමැතිය ලත් මඟපෙන්වන්නන් කළ යුත්තේ එයයි. ඔවුන්ට අපේ රටේ සදාචාරය, සභ්‍යත්වය මෙන්ම අපේ රටේ වැදගත් ඉපැරැණි දෑ භෞතික වටිනාකමින් යුත් දෑ පෙන්විය යුතුයි.ඔවුන්ට නිදහසේ ගත කරන්න ගමන් කරන්න පුළුවන් නිදහස ලබාදිය යුතුයි. ඔවුන් ගැවසෙන පරිශ්‍රය තුළ ඔවුන්ට නිදහසේ රැඳෙන්නට අවකාශ ලබාදිය යුතුයි. මුහුදු වෙරළ පිරිසුදුව තබාගැනීම, අප්‍රසන්න දේ වළකාලීම කළ යුතුම දෙයක්.”ඒ නිසා සංචාරක නිකේතන ලැගුම් හල් සියල්ල අදාළ පොලිස් ස්ථානයේ ලේඛන ගත කිරීම සඳහා ක්‍රමවේදයක් අපි සකස් කරගෙන යනවා. ඒ හෝටල් සහ නවාතැන්වල නම්, ලිපින, හෝටල්වල ඇති කාමර ප්‍රමාණය, අයිතිකරුවන්ගේ නම, ලිපින, දුරකථන අංක විස්තර අපි ලබා ගන්නවා. මෙමඟින් අපි කරන්නේ සංචාරක කර්මාන්තය ප්‍රවර්ධනය කිරිම, සංචාරකයන්ට නිදහසේ අපේ රටේ ඇවිදින්න ගැවසෙන්න ඉඩකඩ ලබාදීම. සංචාරක ව්‍යාපාරය තුළින් අපේ රටට කීර්තියක් ඇති කිරීම.මේ කරුණු පිළිබඳව අදහස් දක්වමින් ගාල්ල කොට්ටාස බාර ජ්‍යෙෂ්ඨ පොලිස් අධිකාරි ලලිත් පතිනායක මහතා ‘සිළුමිණ’ට කීය.කීර්ති මෙන්ඩිස්පිංතූර - වසන්ත මනරම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=af13031714</link>
    <topic>වෛරයට පෙරළුණු ආදරය</topic>
    <author>නීතිඥ අනුර හෑගොඩ</author>
    <content>ක්‍රිස් හියුන් යන නම අද බ්‍රිතාන්‍යයට අලුත් නැත. වර්තමාන ආණ්ඩුවේ බලශක්ති සහ පාරිසරික අමාත්‍යවරයාව සිටි ඔහු එක් රැයකින් වීරයාගේ චරිතයේ සිට ද්‍රෝහියා බවට පත්වූයේය.දේශපාලන විද්‍යාව පිළිබඳව ඔක්ස්ෆර්ඩ් විශ්වවිද්‍යාලයයෙන් උපාධියක් ලබාගත් හියුන් දේශපාලනයට පිවිසියේ ලිබරල් පාක්ෂික මන්ත්‍රීවරයකු ලෙස යුරෝපීය පාර්ලිමේන්තුවට තේරී පත්වීම සමඟය. ඒ 1999 දී දකුණු නැඟෙනහිර එංගලන්තය නියෝජනය කරමිනි. බ්‍රිතාන්‍ය පාර්ලිම්න්තුවේ මන්ත්‍රීවරයකු ලෙස 2005 දී පත්වූ ඔහු 2010 සභාග ආණ්ඩුවේ බලශක්ති සහ පාරිසරික අමාත්‍යවරයා ලෙස පත්කරනු ලැබීය. වරෙක ඔහු ලිබරල් පක්ෂයේ නායකත්වය සඳහා තරග කොට පරාදවූයේ ඉතා සුළු ඡන්ද සංඛ්‍යාවකිනි. ඒ එහි වර්තමාන නායක නික් ක්ලෙග්ටය.ග්‍රීසියේ උපත ලද බ්‍රිතාන්‍ය රජයේ ආර්ථික විශේෂඥවරියක වූ විකී ප්‍රයිස් නැමැති සුප්‍රසිද්ධ කාන්තාව සමඟ 1984 වසරේදී විවාහ වූ ඔහු ඇය සමඟ දරුවන් පස්දෙනකු ගේ පියකු බවට පත්වූයේ විකීගේ කලින් විවාහයේ දරුවන් තිදෙනාට ද පියෙක් වෙමිනි. වේගයෙන් රිය පැදවීමේ වරදකට හසුවී 2003 දී හියුන් වෙත පොලිසියෙන් දඩ කොළයක් තැපෑලෙන් ලැබිණ.එයට අනුව ඔහුගේ රියදුරු බලපත්‍රයේ ද ලකුණු 3ක් කිරීමට සිදුවන බව ද එහි සඳහන් විය. ඒ වන විටත් තම බලපත්‍රයේ ලකුණු තිබූ හියුන් බිරිය හා කතාවී එම වරද ඇය භාරගෙන ඇගේ රියදුරු බලපත්‍රයට ලකුණු වැටෙන අයුරින් දඩය ගෙවීමට කටයුතු සිදු කළේය. අවුරුදු දහයකට පෙර කෙරුණු ඒ නීති විරෝධී ක්‍රියාව නීතිය නොමඟ යැවීමට කටයුතු කිරීමක් වන්නේය.2010 වසරේ දිනෙක හියුන්ගේ දේශපාලන දිවියට කණකොකා හැඬුවේය. ඒ ඔහු පෙම්වතියක් සමඟ රැයක් ගත කළ බව ඡායාරූප සමඟ පුවත්පතක පළවීමට යන ආරංචිය ලැබුණු විටය. කලබල වූ හියුන්, තවම ඒ කරුණ නොදැන සිටි බිරිය හමුවට ගොස් ඔහු ඇගෙන් අයින්වීමට සිතා සිටින බව දැන්වීය.ගහෙන් ගෙඩි එන්නාක් මෙන් පතිත වූ මේ පුවත ගැන විමසා බැලූ බිරිය දැනගත්තේ හියුන්ගේ ප්‍රවෘත්ති ලේකම්වරිය සමඟ ඔහු සබඳතාවයක් ගොඩනඟා ගෙන ඇති බවයි. ඒ කරීනා කනිංග්හැම් නමැති කාන්තාවන් සමඟ ද ලිංගික සබඳතා පවත්වනවා යැයි කතාබහට ලක්ව සිටි තැනැත්තියයි. වහා ක්‍රියාත්මක වූ හියුන්ගේ බිරිය අනාචාරය යන කරුණු මත තම සැමියාගෙන් වෙන්වීමට දික්කසාද නඩුවක් පැවරුවාය. 2011 ජනවාරි මාසයේ දී එහි අවසාන තීන්දුව ලැබිණ.නියම සටන ඇරඹුණේ ඉන් අනතුරුවය. දික්කසාද බිරිය ඔහුට පාඩමක් ඉගැන්වීමට කටයුතු සම්පාදනය කළාය. මේල් ඔන් සන්ඩේ පුවත්පතේ වාර්තාකරුවෙක් ඇමතූ ඇය ඔහු ගෙන්නා 2003 දී අධික වේගයෙන් රිය පැදවීමේ වරද තමන් පවරාගත් අයුරු ඔහුට හෙළි කළාය. මෙය ඒ පුවත්පතට ලැබුණු ලොතරැයියක පළමු ත්‍යාගය මෙන් විය. පොල්ගෙඩි අකුරින් මුද්‍රණය වූ මේ පුවත හියුන්හට පාත්වූ හෙණයක් මෙන් විය. ඔහු එකහෙළාම ඒ චෝදනාව ප්‍රතික්ෂේප කළේය.එහෙත් ස්කොට්ලන්ඩ්යාඩ් පොලීසිය මේ ප්‍රවෘත්තිය මත තම විමර්ශන ඇරැඹීය. නීතිපති දෙපාර්තමේන්තුව සමඟ කරන ලද සාකච්ඡා කීපයකින් අනතුරුව හියුන්ට විරුද්ධව චෝදනා සැකසීම භාර කරන ලදී. 2012 පෙබරවාරි 12 දා නිවේදනයක් කළ නීතිපතිතුමා හියුන් සහ ඔහුගේ කලින් බිරිය විකී ප්‍රයිස් යන දෙදෙනාටම විරුද්ධව “නීතිය නොමඟ යැවීමට කටයුතු කිරීමේ” චෝදනාව මත නඩු පවරන බව හෙළිකළේය. වහා ක්‍රියාත්මක වූ හියුන් තම ඇමැති ධූරයෙන් ඉල්ලා අස්වූයේය. මහත්තයාට කපන්න ගිය වළේ නෝනාද වැටිණ.උසාවිය හමුවේ තමා නිවැරැදි කාරියකැයි ඇය පවසා සිටියේ අඹුසැමි සබඳතාවන් මත ස්වාමිපුරුෂයාගේ පෙලඹවීම නිසා කළේ යැයි එංගලන්තයේ ඇති නීති පූර්වාදර්ශයක් උපයෝගී කරගනිමිනි. එහෙත් ජූරිය එය පිළිගත්තේ නැත. කාන්තාවන් හතක් සහ පිරිමින් පහක් සිටි ජූරියකින් තීන්දුවක් නොමැතිවීම හෙයින් පිරිමින් හතක් සහ කාන්තාවන් පහක් වූ නැවත නඩු විභාගයක දී ඇය ජූරියේ ඒකමතික තීරණය අනුව වරදකාරිය වූවාය. මේ අතර තමා නිවැරදි කරු යැයි එකහෙළා කියා සිටි හියුන්ද වරද පිළිගත්තේ තමා හිරේ යන්නට ඉඩකඩ ඒ හැටි නැතැයි සිතාගනිමිනි.සදර්න් කවුන්ට්කෝට්ස් හි පැවැති දඬුවම් දීම් විභාගයේදී ඔවුන් දෙදෙනාම මාස අට බැගින් සිරගෙට නියම කරන ලදී. බ්‍රිතාන්‍යයේ බැබළුන ඇමැතිවරයකුව සිටි ක්‍රිස් හියුන් වොන්ඩ්ස්වර්ත් හිරගෙදර ද, එංගලන්ත ආණ්ඩුවට ආර්ථික උපදේශ දුන් විකී ප්‍රයිස් හොලොවේ සිර ගෙදර ද සිරබත් කමින් සිටිති. මෙයට කලින් මේ ලෙසම නීතිය නොමඟ යැවීමට උත්සාහ කළ ඇමැතිවරුන් වූ ජොනතන් ඇට්කින්ස් ද, ශ්‍රීමත් ජෙෆ්රි ආචර් ද දීර්ග සිර දඬුවම් ලැබූවන් වන්නේය. තවද මහජන මුදල් වංචා සහගත ලෙස ප්‍රයෝජනයට ගත් මන්ත්‍රීන් ගණනාවක් ද හිෙර්ය.කෙසේ වෙතත් වෛරයට පෙරලුන ආදරය තරම් නරකාදියක් මිහිපිට නොමැත යන්න සනාත කළ මේ බිඳුණු ආදර අන්දරය, අඹුසැමි සබඳතාවයේදී කෙරෙන රහස් ගනුදෙනු පිළිබඳව ඉතා විමසිලිමත් විය යුතුය යන්න ලොවටම කියාපාන්නක් වන්නේය.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=as1303171</link>
    <topic>රේඩියෝ සර්කිට් හදපු මට ගුවන්විදුලියට යන්ඩත් පාර කිව්වෙ ආනන්දෙ ගුරුවරු</topic>
    <author>උපාලි සමරසිංහ</author>
    <content>රේඩියෝ සර්කිට් හදපු මට ගුවන්විදුලියට යන්ඩත් පාර කිව්වෙ ආනන්දෙ ගුරුවරුමහාචාර්ය සුනන්ද මහේන්ද්‍රඒ සොඳුරු ආඥාදායකයා ‘දෙඤ්ඤං බැටේ’ විචාරකයා සොයා මම නුගේගොඩ මිරිහානේ දාබරේ මාවත පීරමි. එහි කෙළවරම නිවෙසේ එතුමා මා හමුවන්නට සුව පහසුව සිටී. දොරටුව විවර කළේ ද එම ප්‍රාඥයාය.අප එක්තැන් වූ මොහොතේ පටන් ම ඔහුගේ විදේශයෙන් ගෙන්වන ලද විශාල බලු තඩියා නොකඩවාම බුරන්නට පටන් ගත්තේය. අප පිළිසඳරට බාධාවක් වන තැන එතුමා හුනස්නෙන් නැඟිට්ටේය.ඔයා නිකම් ම බල්ලෙක් නොවෙයි. වැදගත් බල්ලෙක්. කවරදාවත් වැදගත් බල්ලෙක් කරන දෙයක් නොවෙයි ඔබ මේ කරන්නේ. කරුණාකරලා ශබ්ද කරන්න එපා. එතුමා කීවේය.පුදුමයකි! බල්ලා හෝරා ගණනක් පුරා පැවැති අපේ කතාවට ඉන් අනතුරුව මොහොතක්වත් බාධා කළේ නැත.මගේ මතකය දශක තුනක් තරම් ඈතකට දිවෙයි. ධර්මසිරි ගමගේ සූරින් සංවිධානය කළ කොග්ගල යොවුන් පහන් වැට නිර්මාණශීලී එකමුතුව මට මැවී පෙනෙයි. රටේ විදග්ධ කලාකරුවෝ ද, සාහිත්‍යධරයෝ ද තවත් බොහෝ නිර්මාණ ශිල්පිහු ද එක්තැන් වී සිටිති. එහි මාර්ටින් වික්‍රමසිංහ ජනකලාගාර බිමේ සංවාදයකි.රංජිත් මල්ලියාවඩු - දේ. වි. ගාල්ලගේ, හෙන්රි වර්ණකුලසූරිය ඇතුළු යොවුන් නිර්මාණ ශිල්පීහු මේ සොඳුරු ආඥාදායකයාගේ මාක්ස්වාදී කතාවකින් ඇවිළුණ හ. ඔව්හු තර්ක පැනසර එකතු කරමින් එතුමාට වදන් කසපහර එල්ල කරන්නට ද වූහ.අද අපේ කතානායක මහාචාර්ය සුනන්ද මහේන්ද්‍රයන් සුපුරුදු හිනාව පා මෙසේ කීවේය.මං දන්නවා. මං දන්නවා. මගෙ කොල්ලො මාත් එක්ක පැටැලැවෙන බව. (ඔහු අත ඇති බෑගය පෙන්වයි.) ද ජර්මන් අයිඩියලොජි, ඩාස් කැපිටාල්, මේ ඔක්කොම පොත් මං මේ බෑගයේ ගෙනාවේ ඒකමයි.අනුමානයෙන් මාක්ස්වාදය කතා කරන කොල්ලෝ බිරාන්ත වූහ. ඔව්හු දුර්මුඛ වී ගියහ.එදා රාත්‍රියේ විද්වතුන් නැවතුණේ ඒ අසල හෝටලයේය. සෝමවීර සේනානායකයන්ට කවදත් රාත්‍රියට පොත් කියවන පුරුද්දක් තිබේ. ඔහු අප ආඥාදායකයාගෙන් රාත්‍රියට කියවන්නට පොතක් ඉල්ලුවේය.පිස්සු කෙළින්ට එපා බං. කොල්ලන්ට ඇහෙයි. මේකෙ තියෙන්නෙ මගෙ සරමයි බැනියමයි තවත් අඩුම කුඩුම ටිකක් විතරයි. සුනන්ද මහේන්ද්‍රයෝ කීහ. එතුමගේම ක්‍රමවේදය අනුව එතුමා හඳුන්වාදීමට මම සිතුවෙමි. ඒ මහාචාර්ය සුනන්ද මහේන්ද්‍රයන් අද ඔබ හමුවේ තමන්ගේ රමණීය පාසල් දවස මතකයට නඟයි.බොහෝ වෙලාවට මාපියන්ගේ රැකියාව අනුව දරුවන්ගේ පාසල් කටයුතු වෙනස් වෙනවා. මගේ තාත්තා සෞඛ්‍ය පරීක්‍ෂකවරයෙක්. මා මූලික අධ්‍යාපනය ලැබුවේ 47 – 48 – 49 වගෙ කාලයේ. මහනුවර ධර්මරාජ විදුහලින්. 1949 ගණන්වල අගභාගයේ නැවත ගම්පහට තාත්තාට මාරුවක්. ඒ කාලෙ කොළඹ ආනන්දයට ඇතුළු වෙන්ඩ පරීක්‍ෂණයක් තිබුණා. කොළඹ ඇවිත් ඒ පරීක්‍ෂණයට මාව තැබුවෙ තාත්තා. මා (මධ්‍යම පංතියට) තේරුණා. ප්‍රාථමිකය, මධ්‍යම, ජ්‍යෙෂ්ඨය නමින් පංති බෙදීමක් එදා ආනන්දෙ තිබුණා.මාව මධ්‍යම පංතියට තෝරා ගත්තම දැන් අපි නවතින්ඩ තැනක් හොයනවා. අපට ලැබුණෙ පුංචි බොරැල්ලෙ නොරිස් හෝටලයෙ කාමරයක්. දුෂ්කරතා මැද්දෙ ටික දවසක් මෙහෙ ඉඳගෙන පංති යන ගමන් මගෙ දෙහිවල පුංචි අම්මාගෙන් (නෙලී බ්‍රියටිස් මැතිනිය) ඇගේ ගෙදර නවතින්ඩ ඇරැයුමක් ආවා. ඊට පස්සෙ මං ආවෙ දෙහිවල ඒ ගෙදර ඉඳන්.1950 වසරෙදි තමයි මා නමෝ විත්තියෙන් ආනන්දයට ඇතුළු වුණේ. තාත්තා නොයෙක් පළාත්වල වැඩ කළ කෙනෙක් නිසා එතුමාට බොහෝ දැන හැඳුනුම්කම් ඇති පිරිසක් රටේ විවිධ තැන්වල හිටියා. කොළඹ මරදාන බොරැල්ලෙත් එහෙමයි. බොහෝ සාහිත්‍යධරයන් පවා තාත්තා දැනගෙන හිටියා. ඇත්තටම පොත් මගේ ජීවිතයට මුලින්ම ආවෙ තාත්තා හරහා.ජුලියස් ද ලැනරෝල්ගෙ මල්ලි කේ.ඩී,, ද ලැනරෝල් පියදාස සිරිසේනයන් තාත්තා කිට්ටුව දැන සිටියා. මුලින්ම රම්‍ය පොත් නම් ලැනරෝල්ගේ පොත් මා කියෙව්වා. ඊළඟට පාහිත් සමාගමේ පොත්. ඒ අය රීඩර්ස් ඩයිජස්ට් වර්ගයේ ප්‍රථම සඟරාව ‘පාඨකයා’ කළා මතකයි. අදත් මා ළඟ ඒවා සුරැකිව තිබෙනවා.මගෙ ඉස්කෝලෙ මතකයට නඟනකොට මට හොඳට තේරෙන අවදිය 6 වැන්න පමණ. ටයි කෝට් දාලා කලිසම ඇඳලා බොහොම උජාරුවට අපේ මධ්‍යම පංති භාර විදුහල්පති කේ.ඩී. ද ලැනරෝල් මහත්මයා හිටියෙ. එස්.පී. පෙරේරා අපේ පංති භාර ගුරුතුමා ඒකෙ අනෙක් පැත්ත. එතුමා ඇන්ෙඳ ජාතික ඇඳුම.සුප්‍රකට පුවත්පත් කලාවේදී ටාසි විට්ටච්චි එස්.පී. පෙරේරා මහත්මයගෙ පුතා. පෙරේරා මහත්මයා ලියූ සුප්‍රකට පොතක් තමයි ‘පැනපොඩි’. මේ පොත පදනම් කරගෙන තමයි ගුවන් විදුලියෙ ‘පැනපොඩි’ වැඩසටහන පවා ඇරැඹුණෙ. ලැනරෝල් මහත්මයා ඒ කාලෙ පංති මට්ටමින් පාසල් පුස්තකාල පවත්වන්ඩ ඕනෑ කියලා නියෝගයක් දීලා තිබුණා. ඉතින්! මං දිහා බලලා දවසක් එස්.පී. පෙරේරා මහත්මයා අහනවා. පොත් පත් ගැන උනන්දුයි නේද? කියලා. මාත් ඉතින්! හිස පහත් කරගෙන එකඟතාව දැක්වුවා. ඒ වෙලාවෙම ලැනරෝල් සර් ආවා. එතුමාත් දැන් අපේ සර්ට එකතුවෙලා.කියනවා බලන්න? මහියංගණය ගැන වචන කීපයක්... දැන් ලැනරෝල් සර් කියනවා.මහී කියන්නෙ මහපොළොව. අංගණ කියන්නෙ තැනිතලා බිම් පෙදෙස. මහියංගණයට බුදුන් පළමු වරට වැඩියෙ යක්‍ෂ – නාග කෝලහලය සංසිඳුවන්න. එහි මියුගුණ වෙහෙර ඉතිහාසය විශිෂ්ටයි. සොරබොර වැව පෙදෙසත් මහියංගණයට කිට්ටුයි. වැව කපන ලද බුලතාගේ පරම්පරාව ගැන කියැවෙනවා.මෙහෙම මං කියාගෙන යද්දි ලැනරෝල් මහත්තයත් එස්.පී. පෙරේරා මහත්මයත් මා දිහා බලලා මෙයා තමයි මේ ‘පංතියේ පුස්තකාලයාධිපති’ කියලා මා පත්කැරගත්තා. ඒත් එක්කම එතුමා තවත් ප්‍රශ්නයක් ඇහුවා. සුරංගනා කතා කියන්නෙ මොනවාද? කියලා. මා විදේශීය ලේඛකයන් කීපදෙනෙක් ලියූ සුරංගනා කතා කීපයක් කියලා ලංකාවෙ තවම ලියා ඇත්තේ එකම සුරංගනා කතාවයි. ඒ තමයි ‘පුවක් මල් කුමාරි’ කියලා කීවා.ඊළඟ ප්‍රශ්නය ආයිත් ලැනරෝල් මහත්මයාගෙන්. කවුද? ඒක ලීව ලේඛකයා.’ඔබතුමාගේ අයියා’ මා හිනැහෙමින් කීවා.සර්ටත් හිනාවක් ආවා. එහෙනම් යන්ඩ කලින් මගෙ ඔෆිසියට එන්ඩ ඕනෑ. සර් මට එකයි තිහට කෝච්චිය. මං කීවා. නෑ. නෑ. විනාඩි 5 යි. එතුමා එහෙම කියාගෙන තමන්ගෙ කාර්යාලයට ගියා. පාසල ඇරුණු ගමන් කුරුල්ලා මිටින් අතහැරියා වගේ මං දිව්වෙ සර්ගේ ඔෆිසියට. සර් මං එනතුරු බලාගෙන ඉන්නවා. කොහොමද අපි පුස්තකාලයක් පවත්වාගන්න කොට අනුගමනය කළ යුතු පිළිවෙළ. පළමුවැන්න. අකාරාදිය පිළිවෙළට මේ පොත් පෙළ ගස්වන්ඩ ඕනෑ. දෙවැන්න පොත් ලබා දෙන ක්‍රමය එක ළමයකුට සතියකට එකයි. වැඩිවන දිනයක් ගානේ දඩ මුදලක් අය කරන්ඩ ඕනෑ. ඔයාට සතියකට 2 ක් ගෙනියන්ඩ පුළුවන්. මේ විදියෙ උපදෙස් වැලක් ලැබුණා.මං එදා කෝච්චියට ගිහින් කොහොම හරි ගෙදර යනකොට මගේ හිතේ ලොකු වීරත්වයක්. අභිමානයක්. මං තමයි පංති පුස්තකාලයාධිපති. කර්නල් රාජපක්‍ෂ විදුහල්පතිතුමා පවා පසුකාලයක මගේ පුස්තකාලය ගැන සතුටු වුණා. පුස්තකාලයාධිපති වුණාට පස්සෙ මගේ ජීවිතය තවත් අලුත් වුණා. ශේක්ෂ්පියර්, ක්‍රිස්ටීන්, ඇන්ඩර්සන්, චාල්ස් ඩිකන්ස්, වර්ඩ්ස්වර්ත් වගෙ විදේශීය ලේඛකයන්ගේ වගේ ම මාර්ටින් වික්‍රමසිංහ, ජී.බී. සේනානායක, ඒ.පී. ගුණරත්න (පරිවර්තන) මේ වගේ දේශීය කීර්තිධර බොහෝ ලේඛකයන්ගේ පොතපතත් මා කියවන්න පටන්ගත්තෙ එහෙමයි.ඒ කාලෙ ‘සිංහල දරුවා’ කියලා සඟරාවක් පළ කෙරුණා. මේකෙ පුංචි පුංචි ප්‍රබන්ධ කරන්ඩ ලැනරෝල් සර් ආශ්‍රයෙන් මං පුරුදු වුණා. කූඹි ගැන, උන්ගේ ගෙවල් ගැන, තරමක විද්‍යා ලිපි, බල්ලො බළලුන් ගැන මං ඒවගේ ලීවා. මා තෝරා ගන්නා මාතෘකාත් අමුතුම ඒවා. බල්ලන් බුරන්නෙ ඇයි! බළලුන් ඤාව් ගාන්නේ ඇයි? කුරුල්ලන් ඉගිලෙන්නෙ ඇයි? වගෙ ඒවා. ඉස්කෝලෙ ජනපි‍්‍රය වෙලා තිබුණු මේ සඟරාවෙ මටත් නමක් හැදුණා. මගෙ ඉංගී‍්‍රසි බසත් හොඳයි. හැමවිට ම පංති සාමාර්ථය ලැබෙන්නෙත් මට.මට මතකයි දවසක් ආචාර්ය එන්.එම්. පෙරේරා අපේ ස්කෝලෙට ආවා. එතුමා ඉංගිරිසියෙන් දීර්ඝ දේශනයක් පවත්වලා ළමයින්ට ඉංගිරිසි භාෂාවෙන් ප්‍රශ්න අහන්ඩ කීවා. ඒ දෙසුම තරමක ආර්ථික විද්‍යාත්මක එකක්. සමාජ මානව විද්‍යාත්මක කරුණුත් එහි තිබුණා. දැන් ළමයින්ගේ ප්‍රශ්න අහන වාරෙ. ලැනරෝල් සර් මගේ දිහාත් බලනවා.මං බය නැතිව නැඟිටලා ඩොක්ටර් එන්.එම්. ගෙන් මෙහෙම ඇහුවා. who is an Economist...එතුමා බොහොම හොඳ ප්‍රශ්නයක් කියලා ආර්ථික විද්‍යාඥයා කවුද? කියලා තවත් විග්‍රහයක් කළා. ඊළඟට පොත් අවශ්‍ය නම් දැන් ඇන්.ඇම්. අනුස්මරණ කේන්ද්‍රය පිහිටි තැන තිබූ නිවෙසට එන්ඩ කියලා ගියා. ගුරුවරු මට කීවෙ ගිහින් අදාළ පොත්පත් එතුමාගෙන් ඉල්ලගන්ඩ කියලා.මං එහෙම ගියාම එතුමා බලාගන්න හිටියෙ මාටින් කියලා මහත්මයෙක්. එන්. එම්ටත් මාටින් කෑල්ල තියෙනවා. මගේ තාත්තගෙ නමත් මාටින්.ආ, මේ මාටින්ගෙ පුතා ද? කියලා තමයි එන්.එම්. මහත්මයා කතාව පටන් ගත්තෙ. මා බොහෝ සමසමාජ කියැවීම් කළේ ඒ හරහා. ඇත්තටම මගේ සමාජ පිළිබඳ විද්‍යා දැනුම ඒ අයුරින් වැඩුණ. පොත පත හුරු පුරුදු නිසා දැන් තාත්තා හඳුනන සාහිත්‍යවේදියො හරහා මාත් විවිධ තැන් ඇසුරු කරනවා. පී. ද ඇස් කුලරත්න, පියදාස සිරිසේන මේ විදියට මගේ සාහිත දැනුම දියුණු කරන්න බලපෑවා.සාහිත්‍ය විෂය ඇසුරු කළාට මගේ තාත්තගෙ ඕනෑකම නිසා මා ඉස්කෝලෙදි කරන්නෙ විද්‍යා විෂය ධාරාව. උද්භිද විද්‍යාවට දක්‍ෂ වුණාට ජීව විද්‍යාවට මා දුර්වලයි. මේ වගේ විද්‍යාවන් හදාරන්න ගිහින් මට වැරදුණා. මේ අතර අපේ භෞතික විද්‍යා ගුරුවරයා පී. කීර්තිසිංහ මහත්මයා ‘රේඩියෝ ක්ලබ්’ කියලා එකක් ඉස්කෝලෙ ඇති කළා.මුලින්ම අපට කියලා දුන්නේ සර්කිට් එකක් හදන හැටි. ඇත්තටම මම හොඳට ඒකට අවශ්‍ය ආම්පන්න දන්නවා. රේඩියෝ හදන්ඩ පුළුවන් බව දන්නවා නම් මට ඒකත් කරන්ඩ වේවි. ඒ කාලෙ මගේ වීරයා කීර්තිසිංහ සර්. එතුමා රේඩියෝ හදන්ඩ වගේ ම නිර්මාණාත්මකව බොරු කියන්ඩත් දක්‍ෂයෙක්. රේඩියෝ හදන්ඩ ඒක පුරුදු වෙන ගමන් ඒ සර් මට කීවා ගිහින් රේඩියෝ සිලෝන් එකේ රවුමක් ගහලා බලා ගන්නවා කියලා.රේඩියෝ එකේ යන පුංචි පුංචි ගුවන් විදුලි නාට්‍ය මං අහන්ඩ පටන් ගත්තේ ඒ අනුවයි. සර්ගේ මෙහෙයවීමෙන් මං ගුවන් විදුලිය පැත්තෙත් දැන් යනවා. තාත්තා දන්නා හඳුනන අයත් හිටියා. තේවිස් ගුරුගේ, ඩී.එම්. කොළඹගේ, සරත් විමලවීර, පී. වැලිකල, මහාචාර්ය සරච්චන්ද්‍ර වගේ අය මට බොහොම උදව් කළා.රේඩියෝ හදන්ඩ ආසා කළ මට හිටිහැටියේ ම රේඩියෝ එකේ කතා කරන්ඩත් හිතුණා. එදා තිබුණෙ ගී ද මෝපසාංගේ කෙටිකතාවක් ඇසුරින් හදපු නාට්‍යයක්. ‘දියමන්ති මාලය’ නාට්‍යයේ නම. මුලින් ම සරච්චන්ද්‍රයන් ඒ ලේඛකයා ගැන වචන කිහිපයකින් අපූරුවට හැඳින්වීමක් කළා. ‘යෞවන සැන්දෑව‘ ප්‍රෝග්‍රෑම් එකේ නම. ඒ.පී. ගුණරත්න මහත්මයා මේ වැඩසටහනේ නිවේදන කටයුතු කළේ.මං ගුණරත්න මහත්මයා වැඩසටහන නිමකරලා ‘පුෂ්’ බයික් එකේ එනකොට එතුමාට ළං වෙලා මාත් මේකට ලියන්ඩ ආසයි කීවා. එතුමා පාගොඩ පාරේ තාත්තා හදාපු නිවෙස ළඟ කෙනෙක්. මට එතකොට අවුරුදු 16 ක් විතර ඇති. අපේ ගෙවල්වල ලයිට් නෑ. චිමිනි පහන් එළියෙන් තමයි පාඩම් කළේ. පොඩි පොඩි නිර්මාණාත්මක වැඩ කළේ. කොහොම හරි රේඩියෝ සර්කිට් අත ගාපු මගෙ අතට කඩදාසි පැන්සල් ආවා. ඒ කාලෙ ‘පාඨකයා’ සඟරාවටත් මං යම් යම් දේ ලියනවා.දැන් සරච්චන්ද්‍රයන්ගේ ඇසුර ලබන්ට හා ඒ නාට්‍යවලට යෞවන සැන්දෑවට සහභාගි වෙන්ඩ මං වැඩිපුරම විදේශීය ලේඛයන්ගේ නාට්‍ය හා ලේඛන නැවත කියවනවා. ගී ද මෝපසාං, ඇන්තනි චෙකොෆ්ගේ කතා හොය හෙයා කියවන්නෙ. ඒ කාලේ ඩබ්ලිව්.එම්.ඒ. වාහිඩ් පොත් සමාගමේ පොත් මට විශාල එළි දහරක් වුණා.මගෙ අලුත් ගමන පිළිබඳව පෙරේරා සර් හරියට උනන්දු කළා. මං මුලින් ම ඇන්ඩර්සන්ගේ 'SLEEPING beauty ‘ ‘නිදි කුමාරි’ නාට්‍යයක් ලෙස ලියුවා. මට රුපියල් 5 ක් ලැබුණා. ඒ කාලෙ රුපියල් පහක් කියන්නෙ ලොකු මුදලක්.(ඉතිරි කොටස ලබන සතියේ)උපාලි සමරසිංහඡායා-සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=as1303172</link>
    <topic>ගේ මැද්දේ සතුන් වත්තක්</topic>
    <author>රීඩර්ස් ඩයිජස්ට්</author>
    <content>ගේ මැද්දේ සතුන් වත්තක්ඒ නිවෙස හරි අපූරුය. නිවෙසේ කාමර දෙකක් පුරා සෑම තැනකම සතුන්ය. බිත්ති අයිනේ රාක්ක මත බිත්ති දිගට පඩි පෙළ නගින තැන මේස මත වැනි මේ කී නොකී සෑම තැනකම සතුන්ය.එහෙත් ඒ එකෙක් වත් පණ ඇති සතුන් නොවේ.බොහෝ දෙනෙක් සිය නිවෙස්වල සතුන් තබා ගැනීමට ප්‍රිය කරති. එහෙත් බොබ් නමැති මේ පුද්ගලයාගේ ආශාව ඊටත් වඩා දුර දිග ගිය එකකි.ඇමෙරිකාවේ පෙන්සිල්වේනියාවේ වෙසෙන බොබ් විශ්‍රාමික දඩයක්කරුවෙකි. විශ්‍රාම ගියද ඔහුට සතුන්ගෙන් තොර ජීවිතයක් නොවීය.එනිසාම බොබ් සතුන් ඇසුරේ දිගටම සිටීමට අපූරු පිළියමක් යෙදීය. ඔහු කළේ දඩයක්කරුවන් අතින් මිය යන සතුන් එම්බාම් කර කල් තබා ගත හැකිවන සේ සකසා සිය නිවෙසේ තබා ගැනීමය.බොබ් ගේ ?නිවෙසට ඇතුළු වන ඕනෑම කෙනෙකුට දැනෙන්නේ තමන් වනෝද්‍යානයකට ඇතුළුවූවාක් වැනි හැඟීමකි.විවිධ වර්ගයේ ලොකු කුඩා සතුන් 150කට අධික සංඛ්‍යාවක් ඔහුගේ නිවෙසේ ජීවමාන ලෙසින් තබා ඇත්තේය.ලොව විශාලතම ක්ෂීරපායි සතා?ගේ සිට උරග පක්ෂි දෙපා සිවුපා යනාදී වූ සෑම වර්ගයකම සත්තු පණ පිටින් සිටින්නාක් මෙන් ඔහුගේ නිවෙස පුරා වෙති.සතකුගේ ගේ බාහිර පෙනුමට හානියක් නොවන සේ ශරීරය ඇතුළත පුරවා රෑපය හැඩය වෙනස් නොවෙන සේ හම සැකසීමට චර්ම ශිල්පියාට හය මසකටත් අධික කාලයක් ගතවෙතැයි බොබ් පවසයි.මහ වනාන්තරයක ගත කරද්දී මෙන් සතුන්ගේ මුහුණුවලින් ඇස්වලින් හැඟීම් පළකෙරෙන සේ ජීවමාන ස්වරෑපයක්ද ලබා දී තිබේ.බොබ් සිය විශාල නිවෙසේ කාමර දෙකක් පුරා මේ සතුන් ප්‍රදර්ශනයට තබා ඇත්තේය.සත්ව සමට හානියක් නොවන සේ කාමර ඇතුළත ආර්ද්‍රතාවය රැක ගැනීමට ද ඔහු වෙහෙසෙයි.මෙහි ඇති සතුන්ගෙන් බොහොමයක් ඔහු රාජකාරි කරන සමයේ දඩයම් කළ සතුන්ය. දැන් ඔහුට ඔහුගේ හිත මිතුරු දඩයක්කරුවෝ සතුන් සපයති.ජීවමාන ප්‍රමාණයේ රයිනෝසිරස්, හිම වලසුන්, සිංහයන්,කොටින්, කිඹුලන්, කඳුකර එළුවන් හා වලසුන්, උකුස්සන්, රාජාලියන් වැනි විවිධ සත්තු බොබ්ගේ නිවෙසේ ජීවමාන ආකාරයෙන් සිටිනු බලන්නට අපූරුය.සේමාලි කැල්ලපත ”ලොක්කා හැමදාමත් මෙහෙම ඉන්නද කල්පනාව“”නැහැ””මං කැමතියි එහෙනං ඔබතුමාව මෙතැනින් ගලවගන්න”ඔවුන්ගේ දෙබස කෙරුණේ ඉතා හෙමිනි. කොලොම්බියානු විප්ලවීය හමුදා කණ්ඩායමේ ප්‍රධානියකු වූ ඉසාසා එසේ ඇසුවේ තමන් විසින් ප්‍රාණඇපකරුවකු ලෙස පැහැරගෙන ආ කොලොම්බියා රජයේ ඉහළ පෙළේ දේශපාලකයෙකු වූ 62 හැවිරිදි ලිස්කානෝගෙනි.වසර 6ක් පුරා මහා වන මැද මේ නිල නොවන විප්ලවකාරී හමුදා ඛණ්ඩය සමඟ ප්‍රාණඇපකරුවකු ලෙස සිටින ලිස්කානෝ සිටින්නේ ද ජීවිතය පිළිබඳ කලකිරීමෙනි.2002 වසරේ දී අල්වාරෝ උරීබේ රජය බාරගත් දා සිට දහස් ගණනින් සිය රටවැසියන් පැහැරගෙන යාමට මූලික වූ නිල නොවන හමුදාවන්ට එරෙහිව යුද අරඹා සිටී. ඔහු මහ වනයට අරක්ගෙන සිටින විප්ලවකාරී හමුදා තිප්පොළ වෙත නොකඩවා ගුවන් ප්‍රහාර එල්ල කළේය.ලිස්කානෝ කළ වරද වූයේ ‘ගෙට්සිමාහි’ පුරපතිට උදව් කිරීමයි. ගරිල්ලාවරුන්ගේ අත්අඩංගුවට පත්වෙද්දී ද ඔහු සිටියේ පුරපතිවරයා සමඟය. එක්වරම 30ක් පමණ වූ ගරිල්ලන් ඔවුන් වටකළහ.”ඔබ දැන් අපේ අත්අඩංගුවේ” ගිනි අවි රැගෙන විත් සිටි ඔවුහු කීහ. පැහැරගෙන ගිය පුරපති දින තුනකට පසු නිදහස් කළ ද ලිස්කානෝ නිදහස ලැබීමට තරම් වාසනාවන්තයෙක් නොවීය.ඔහු මැදිකොටගත් ගරිල්ලා භටයෝ දිනෙන් දින ඔහු මධ්‍යම කැලිෆෝනියාවේ වනාන්තරය මැදට ගෙන ගියහ.බොනේටා අගනුවර සිට කිලෝමීටර 241ක් නැෙඟනහිර වනාන්තරය මැද පිහිටි ගරිල්ලා කඳවුරට ගෙන ගිය ලිස්කානෝ එහිදී වැඩියෙන් කතාකිරීම නැවැත්වීය. ශාරීරික අවශ්‍යතාවකට හෝ සිය ඇඳුම් සෝදා ගැනීමේ ඉල්ලීමකට හැර ඔහු කතා කළේ නැත.ගරිල්ලා අත්අඩංගුවට පත්වී මාස දෙකකට පසු ඔහුට නිදහස ඉල්ලා බිරිය මාර්තා හා පුතුන් දෙදෙනා ගුවන්විදුලියෙන් ගරිල්ලන් අමතා කළ ආයාචනාවට ඔහුට සවන්දෙන්නට ඉඩ ලැබිණි. 2002 වැලන්ටයින් දිනයේ ඔහු සිය බිරියට කවියක් ලියා යැවීය. ඔහුට පසුව ද 2003 දී ඇමෙරිකානු කොන්ත්‍රාත්කරුවන් තුන්දෙනකු ඇතුළු විවිධ පිරිස් ගරිල්ලා අත්අඩංගුවට පත්වූ පසු වනාන්තරයේ සැඟවුණු ගරිල්ලා කඳවුරුවලට රජයේ ගුවන් ප්‍රහාර වැඩි විය. ඉන්පසු ගරිල්ලෝ ලිස්කානෝ වනාන්තරයේ තවත් මැදට ගෙනගියා.ඉන්පසු ඔහුට වටින් පිටින් නිතර අසන්නට ලැබුණේ වලසුන් ඇතුළු වනසතුන් ගේ හඬ හා කුරුල්ලන්ගේ හඬ පමණි. අතරින් පතර වෙඩි හඬ ඇසිණි. විශාල ගහකොළ අතරින් සුළඟේ නාදය මෙන්ම ඈතින් ඇසුණේ ගලා යන දියවැලක හඬය. දිනපතා කෑමට ලැබුණේ බත් හා දියාරු පරිප්පු හොද්දකි. සමහර දිනෙක වඳුරු මස් සුප් එකකි. එය නහයට තබා බැලූ ලිස්කානෝට උගුරෙන් පහළට ගැනීමට නොහැකි වූයේ දැඩි අපුල නිසාය. එවැනි දිනක ලුණු කැට කීපයක් මිශ්‍රකළ වතුර ඔහුගේ ආහාරය විය.”දවසක් රෑ ගරිල්ලන් මගේ පාමුලට වීසි කළේ බැදපු මීයෙක්”ලිස්කානෝ පසුව දිනෙක කීය.මේ කාලයේ දී ලිස්කානෝ නිතරම අසනීප විය. ඔහුට නිතර නිතර පාචනය වැලඳිණ. මන්දපෝෂණය නිසා මුහුණ මැලැවී යන්නට විය. ලස්සනට තිබුණ මුහුණ පුරා දිගු සුදු රැවුල වැටීමෙන් අප්‍රසන්න පෙනුමක් මෙන්ම වයස්ගත පෙනුමක් ඔහු කෙරෙන් දිස්විය.මදුරුවන් දෂ්ට කිරීම නිසා මැලේරියාව ඔහුට කරදර කරන්නට පටන්ගත්තේය. නිමා නොවන වේදනා කැක්කුම්වලට ඔහුගේ ශරීරය ගොදුරක් විය. පැය දෙකක් ගරිල්ලන් යන ගමනට ඔහුට පැය හයක් ගතවෙයි. ගමන් කරද්දී ඔහුට වැඩිවේලා විවේක ගන්නට සිදුවිය. මෙය ගරිල්ලන්ට කරදරයක් වූ විට ඔවුන් කළේ ඔහු ගෝනියක තබා ඔසවාගෙන යාමයි. එසේ යන අතරතුර දී ඔහු සිය බිරියට ලීවේය.”මැරෙනවාට වඩා ධෛර්යයක් ඕනෑ වෙන්නේ ජීවත්වෙන්නයි”ලිස්කානෝ එන්න එන්නම දුර්වල වන්නට විය. ඔසවා ගෙන යා නොහැකි නිසා තමා සතුව තිබූ හෝමර්ගේ ඔඩිසි හා ඉලියඩ් මහා කාව්‍යවල කොටස් ද පැබ්ලෝ නෙරූඩාගේ කවි කොටස් ද පොත්වලින් ගලවා මල්ලක දමා ගත්තේ මඟදී කියවීමටයි.ඔහුගේ මේ පුදුමසහගත වැඩ නිසා ඔහුට පිස්සු යැයි ගරිල්ලෝ සිතූහ.2006 මැද භාගය වන විට රජයේ හමුදා විසින් බොහෝ ගරිල්ලා නායකයන් හා මැද පෙළේ නායකයන් බොහෝ දෙනකු මරාදමනු ලැබූහ. නැතහොත් අල්ලා ගනු ලැබූහ.මේ අතර ලිස්කානෝ බේරාගැනීමට ඔත්තුවක් දෙන හෝ සහාය දෙන අයෙකුට ඩොලර් හාරලක්ෂයක් ප්‍රදානය කරන්නට කොලොම්බියා රජය සූදානම් විය.ගරිල්ලා නායකයකු වූ ඉසාසාගේ හිතට තදින් වැදුණේ මේ පුවතයි. ;ඟ;ළාස් වසරක් ගරිල්ලා හමුදාවේ සිටීමෙන් ඔහුට සිදුවූ සෙතක් නැත. ලද්දේ දුක්වේදනා පමණි.මේ නිසාම ඔහු ලිස්කානෝ කෙරෙහි කරුණාව දක්වන්නත් ලිස්කානෝ තමන් අසලින්ම තබාගන්නටත් කටයුතු කළේය.”ලොක්කා ඔයා කැමැති නේද මෙහෙන් ගැලවිලා යන්න?”ලිස්කානෝ අසලින් සිටිය දී ඉසාසා ඇසීය. ඉසාසා ලිස්කානෝ සමඟ තනිව කතාකරන්නට අවශ්‍ය නිසාම ඔහු සමඟ චෙස් ක්‍රීඩා කිරීමට අවස්ථා යොදා ගත්තේය.ලිස්කානෝ ද පැනයාමට කැමැති විය. තමා බේරී යාමෙන් පසු ලැබෙන ඩොලර් හාරලක්ෂයේ මුදල් තෑග්ග ඉසාසාට ලබාදීමට ඔහු කැමැති විය.කතාකරගත් දවසට පසුදින රාත්‍රි දෙදෙනා පැනයෑමට සූදානම් වූහ.”ඔයාට ශක්තිය තියේවිද මේ ගමන යන්න””මට පුළුවන් අපි යමු”රාත්‍රි 9ට පමණ කඳවුරේ සියලු දෙනාම නින්දට වැටුණු විට ඉසාසා ලිස්කානෝ සමඟ කඳුකරයට ගියේ රහසේ ශබ්ද නොනගාමය. තමාට කිසිවෙකු හෝ බාධා කළොත් පෙරළා පහරදීමට තුවක්කු ද සූදානමින් තබාගත් ඉසාසා ලිස්කානෝගේ අතින් අල්ලාගෙන ගමන පිටත් විය.මෙය දින කීපයක ගමනකි. මහා වන මැදින් තම ගරිල්ලා සගයන්ට මෙන්ම රජයේ හමුදාවන්ට ද නොපෙනී යා යුතු බව දත් ඔහු ගමන සඳහා තෝරාගත්තේ බෙහෙවින් වනගතව තිබූ මාර්ගයකි. වසර 12ක් කැලේ ජීවත්වූ ඔහුට වනාන්තරය හුරුපුරුදුය.තුන්වැනි දින රාත්‍රිය හමාර වන විට සිය සිරකරු සගයාගේ දෙපා ඉදිමී තිබෙනු දුටු ඉසාසා ඔහුට සෙවණැති අගලක හාන්සිවී සිටීමට සැලැස්වීය. ඒ වන විට ඔවුහු තම ගමනාන්තයට ද ළඟාවී සිටියහ.ඈතින් ඇසුණේ ඔවුන් සොයා එන ගරිල්ලන්ගේ හඬය.”අහුවුණොත් ඉවරයි. පාත්වෙලා ඉන්න” ඉසාසා ද අගලට පැන සැඟවුණේය. දහවල ගෙවී ගියේය. රාත්‍රිය උදාවිය.”මට තිබහයි” ලිස්කානෝ කෙඳිරීය.ඉසාසා ඔහුට දිය බොන්නට දී විවේක ගන්නට සැලැස්වූයේ තමාගේ එකම ‘ගැලවුම්කරු’ ඔහු වන නිසාය.රාත්‍රි යළිත් ගමන ඇරඹුවේ බලාපොරොත්තු සහගතවය.හෙමින් හෙමින් ගංගාවක් තරණය කොට ගිය ඔවුන්ට ඈතින් මහා මාර්ගයක් දකින්නට ලැබිණ.රජයේ හමුදා මුරපොළ ආසන්නය.”දැන් ලොක්කා ඉස්සරහට යන්න. මාව බේරගන්න” ඉසාසා ගේ අණින් ලිස්කානෝ දෑත ඉහළට ඔසවා ඉදිරියට ගියේය.හමුදාව ඔහු බාරගත්තේය. “මාව බේරගත්තේ ඉසාසා ඔහුව රැකගන්න ඕන. ඒක මගේ පොරොන්දුව“ඉදිරියට ආ ඉසාසා ද හමුදාවට බාර විය.ලිස්කානෝ සිය පොරොන්දුව රැක්කේය. ඉසාසාට නීතියෙන් ගැලවීම ලැබුණා පමණක් නොව ඩොලර් හාර ලක්ෂයක මුදල ද ලැබිණි.සිය පෙම්වතිය ද සමඟ ඇමෙරිකාවට ගොස් නව ජීවිතයක් ඇරැඹීමට ඒ මුදල ඔහුට ප්‍රමාණවත් විය.රීඩර්ස් ඩයිජස්ට්දයා ඩී.ෆොන්සේකා  එඩී ලැබ්රඩෝ වර්ගයේ සුනඛයෙකි. කළු පැහැති හොඳින් වැඩුණු එඩී අවාසනාවන්තයෙක් වගේම අන්ධයෙක්.උපතින්ම අන්ධභාවයට පත්ව සිටින එඩීට සහාය වන්නේ මයිලෝ නමැති ටෙරියර් වර්ගයේ සුනඛයෙකි.මයිලෝ හා එඩී එකිනෙකාට අතිශයින්ම හිතවත් දුකේදීත්, සැපේදීත් එක්වී සිටින සුනඛයින් දෙදෙනෙකි.”උන් දෙදෙනා වෙන්කරන්න කිසිසේත් බෑ. කන්නෙත් එකට ගමන් යන්නෙත් එකට නිදාගන්නෙත් එකට. මහ පුදුම හිතවත්කමක්” යැයි ඔවුන් දෙදෙනාගේම අයිතිකරු ඇන්ජි බේකර් ස්ටෙඩම් මහත්මිය පවසන්නේ මහත් සෙනෙහසිනි.”එඩීට කථා කළ විට වහාම ක්‍රියාත්මක වන්නේ මයිලෝයි. මයිලෝ එඩී ඉන්න තැනට ගිහින් එයාව අරගෙන මා ළඟට එනවා. මයිලෝ එඩීට හරිම ආදරෙයි. හුඟක් වෙලාවට එඩීගේ මුහුණ ලෙවකනවා. මට හිතෙන්නේ එහෙම ලෙවකන විට ඔහුට ඇස් පෑදේවි යයි සිතාගෙන විය හැකි” ඇන්ජි මහත්මිය පැවසුවාය.මයිලෝ නැත්නම් එඩීට ගතකරන්න වෙන්නේ අතරමං වූ ජීවිතයක්.එංගලන්තයේ කාඩිෆ් ප්‍රදේශයේ ජීවත්වන ඇන්ජි බේකර් ස්ටෙඩම් මහත්මිය දරුවන් තිදෙනකුගේ මවකි. එහෙත් ඇය තවත් දරුවන් 61 දෙනකුට මවක් මෙන් කටයුතු කරන්නීය. පසුගිය නව වසර තුළ ඇගේ ජීවිතයේ වැදගත් කාර්යභාරයක් වන්නේ මෙම අනාථ දරුවන් බලා කියා ගැනීමයි.හය අවුරුදු වියේ පසුවන මයිලෝ ඇයගේ නිවසෙහි ජීවත්වන සියලුදෙනාම එක පවුලක් ලෙස එක්තැන් කිරීමට සමත් වී ඇත. මයිලෝගේ කරපටියේ සවිකර ඇති සීනුව නාදවූ සැණින් වහා එඩී සොයා ගොස් ඔහු පවුලේ සෙසු අය වෙත ගෙනයයි.මයිලෝගේ සීනුව දැන් එම නිවසේ සිටින සියලු දරුවන්ට හුරුපුරුදු නාදයකි. එය නාදවූ විට සියලු දෙනාම බලා සිටින්නේ මයිලෝ එඩීව රැගෙන එන ආකාරයයි.එය එම පවුල එකමුතු කරනු ලබන අවස්ථාවක් වේ.  එංගලන්තයේ උසින් තුන්වැනි තත්ත්වයේ පවතින හෙල්වෙලින් කඳු මුදුනේ සිට අඩි 160ක් පමණ වූ පාතාලයට වැටුණේ නම් ජීවත්වීම තබා සිරුරේ කොටස් සෙවීමට වෙනත් මෙහෙයුමක් සිදුකිරීමට සිදුවනු ඇත.එහෙත් මෙම කඳු තරණයට තම පියා සමඟ ගිය නව හැවිරිදි මර්වාන් රාජකසී දරුවාගේ ඉරණම පුදුමාකාර විය.”මා ළඟ හිටිය දරුවා හිටි හැටියේ ම ලිස්සා ගොස් කඳු පහළට ඇදවැටුණා. මට දැකගන්න ලැබුණේ මඳ වේලාවක් හිස් ආකාශයේ සිටි මගේ දරුවා පහළට වැටී ගල් සහිත හිමෙන් වැසුණු පොළවට වැටෙන ආකාරයයි.මං දරුවා ගේ ජීවත්වීම කෙසේ වෙතත් ඔහුගේ සිරුරේ කොටස් සොයා ගැනීමට හෝ සිතාගෙන අමාරුවෙන් කඳු පහළට බැසගත්ත. පුදුමෙකට වැටී සිටි දරුවා හිස ඔසවා “මම ජීවත් වෙනවා තාත්තේ”යි කී විට මට එක්වරම අදහාගත නොහැකිවුණා. එය අද්භූත දර්ශනයක් වගේ” යයි මාර්වාන් ගේ පියා තම අත්දැකීම විස්තර කළේ මහත් සෙනෙහසිනි.එතැනට වහා පැමිණි වෛද්‍ය සහායකයෝ ඔහු හෙලිකොප්ටරයට නංවාගෙන නිව්කාසල් හි රෝයල් වික්ටෝරියා රෝහලට ගෙන ගියහ.කකුලේ සීරීමක් හා හිස ගෙඩි ගැසීමක් හැර ඔහුට වෙනත් කිසිදු තුවාලයක් නොවීය.  විවාහ මංගල්‍යයක් සඳහා අධික වියදමක් දැරීමට සිදුවේ. එහෙත් චීනයේ හුබෙයි පළාතේ හුවැංෂි ප්‍රදේශයේ වාසය කරන මෙම සහෝදරයන් තිදෙනා විවාහ වූයේ එකම දිනයක. ඔවුන් තුන් නිවුන් දරුවන්ය.ඔවුහු තිදෙනා එකම දිනයක උපත ලැබුවා සේම එකම දිනයක විවාහ වූහ.  බැරී වොට්සන් සුදු ජාතිකයෙකි. එංගලන්තයේ දී කුඩා කළ මෝඩ දරුවකු ලෙස හඳුන්වනු ලැබූ ඔහු පසුව ගුරුවරයෙක් හා බස්රියදුරෙක් ද වූයේය.එහෙත් කිසිදා රජකු වේ යැයි ඔහු නොසිතුවේය. ඔහු රජ වූයේ ඉන්දියාවේදීය. බැරී අන්ද්‍රා ප්‍රදේශයේ ‘යනාදි’ නම් වූ ගෝත්‍රික ජනතාවගේ ගැලවුම්කාරයා නොහොත් රජුය.’භාසා” රජු යනුවෙන් යනාදි ගෝත්‍රිකයින් විසින් හඳුන්වනු ලැබූ ඔහුට ඔවුන් කෙතරම් ගරු සරු ලෙස සලකනවාද යත් ඔහු ගමන් කරන විට ඔවුන් යන්නේ අඩි දහයක් පමණ ඈතින් පිටුපසට වී බයාදු ලෙසය.බැරී වොට්සන් මේ තත්ත්වයට පත්වූයේ ඔහු යනාදි ගෝත්‍රිකයන්ට කළ අති විශාල උදව්වක් හේතුකොටගෙනය. මේ ගෝත්‍රිකයින් තම ජීවිත ගත කළේ කුණු දැමීමේ ස්ථානයක අටවා ගනු ලැබූ පැල්පත්වලය.ඔවුන්ගේ දුක්ඛිත ඹ්වන රටාව ගැන දැනගත් බැරී එම ස්ථානය මිනිස් වාසයට සුදුසු තැනක් බවට පත්කර ගෝත්‍රිකයනට සුබදායක නිවාස රැසක් තනා දුන්නේය. එතෙක් ලෙඩදුක් රෝගවලින් පීඩාවිඳි මේ ජනතාවගේ ජීවන රටාව සෞඛ්‍යසම්පන්න තත්ත්වයකට පත් කිරීමට ද ඔහු සමත් විය.මෙය ඔවුන් අතර පැවති අනාවැකියක් සැබෑවීමකි. ඒ අනාවැකිය නම් ඉදිරි අනාගතයේ දී සුදු ජාතික මනුෂ්‍යයෙකු පැමිණ මේ අපායෙන් ඔවුන් ගොඩ දමනු ලබන බවයි.භාසා රජුට යටත් වැසියෝ 130ක් පමණ සිටිති. ඔවුහු ගොවියන් හා රික්ෂෝ පදවන්නෝය. ඔටුන්නක් නොමැති වුවත් රජෙකු ලෙස විඳිය යුතු සැප සම්පත් ගැන බැරී සැලකීමක් නැත්තේ තමන්ගේ යටත් වැසියන් අධි දරිද්‍රතාවයෙන් පෙළෙන නිසාය.ඔවුන්ට නව ජීවිත ගත කිරීම සඳහා සියලු උදව් උපකාර ලබාදීම ඔහුගේ එකම අරමුණ වේ. බැරිපුරම් යනුවෙන් මෙම ග්‍රාමය නම් කරනු ලැබ ඇති අතර ඔහු විසින් ගොඩනඟනු ලැබූ කුඩා පාසල නිසා ගෝත්‍රිකයනට හොඳ අධ්‍යාපනයක් ද ලබාගැනිමේ භාග්‍යය උදාවී ඇති බවත් බැරී පවසයි.චෙප්ස්ටෝ ප්‍රදේශයේ තම දරුවන් සමඟ දිවිගෙවන බැරී වසරකට වරක් ඔහුගේ ග්‍රාමය වන බැරිපුරම්වලට ඔහුගේ බිසව වන ‘ෂාසි රැජන’ සමඟ පැමිණ තම යටත්වැසියන්ගේ දුක සැප බලා යෑම තම යුතුකමක් ලෙස සලකයි.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=as1303173</link>
    <topic>දානයක් යනු පිංකමක් මිස ප්‍රිය සාදයක් නොවෙයි</topic>
    <author>ලිව්වේ ඉනෝකා සමරවික්‍රම</author>
    <content>දානයක් යනු පිංකමක් මිස ප්‍රිය සාදයක් නොවෙයිපිංකම පිංකමක් ම විය යුතුයිශ්‍රී මහා චේතියාරාම විහාරාධිපතිරාජකීය පණ්ඩිතමකුරුප්පේ සෝමාලංකාර නාහිමිලිව්වේ ඉනෝකා සමරවික්‍රමමුදල් හදල් තිබූ පමණින් පින්සිත් පහළ වන්නේ නැත. දනට, පිනට දීමට ද සංසාර පුරුද්දක් තිබිය යුතුය. මිය ගිය ඥාතීන්ට පින්දීම, ගෙට ගෙවැදීම් හෝ වෙනත් විශේෂිත හේතු නිසා බෞද්ධයන් වන අපි සාංඝික දාන පරිනමමු. එයට දිනයක් කාලයක් නියම නොවූවද වසරකට වරක්වත් සාංඝික දානමය පින්කම් පවත්වනු ලබන නිවෙස් අපට ඕනැතරම් දැකිය හැකිය.මහා සංඝරත්නය විෂයේහි පවත්වනු ලබන දානමය පින්කම කිරීමේදි අප ඒ වෙනුවෙන් සූදානම් විය යුතු ආකාරයත් මෙන්ම එහිදි අනුගමනය කළ යුතු පිළිවෙත් ද වේ. සිත කය වචනය සංවර කරගෙන, තුන් සිතම පහදවා ගෙන පිරිනමනු ලබන දානයේ ආනිසංස බොහෝය.නිවැරැදි ලෙස දානමය පින්කමක් සංවිධානය කරන්නේ කෙසේ ද? මේ ඔබට අපට ඇති ගැටලුවයි. මේ සඳහා අප ගෙදරට වැඩම කළේ කිඳෙල්පිටිය ශ්‍රී මහා චේතියාරාම විහාරාධිපති රාජකීය පණ්ඩිත මකුරුප්පේ සෝමාලංකාර නාහිමියන්ය.සාංඝික දානමය පින්කමක් පැවැත්වීමේදී මුලින් ම නිවැසියන් අතර ඒ පිළිබඳව එකඟතාවයකට පැමිණ දින නියම කර ගැනීමෙන් පසුව කළ යුතු පළමු කටයුත්ත වන්නේ පවුලේ ගෘහ මූලිකයා, ස්වාමි දියණිය, දරුවෝ පිරිසුදු සුදු ඇඳුමෙන් සැරසී දැහැත් ගිලන්පස ආදිය රැගෙන විහාරයට ගොස් විහාරාධිපති නායක ස්වාමින් වහන්සේ හමුවී දානමය පින්කම සඳහා ආරාධනා කිරීමයි.මේ කටයුත්තේදී අඩුම තරමේ දානය පැවැත්වීමේ දිනට මසකටවත් පෙර විහාරස්ථානයට ගොස් විහාරාධිපති ස්වාමින් වහන්සේට ආරාධනය කළ යුතු වෙනවා. එහිදී තමන්ට අවශ්‍ය භික්‍ෂුන් වහන්සේ සංඛ්‍යාව පිළිබඳවත් දැනුම්වත් කළයුතු වෙනවා. මෙහිදි දායකයන් විසින් තමන් දන්නා හඳුනන වෙනත් භික්‍ෂුන් වහන්සේත් දානයට ආරාධනය කරන්නේ නම් ඒ බවත් විහාරාධිපති හිමියන්ට දැනුම් දිය යුතුයි.දානමය පින්කමක් කිරීමේදි ඒ සඳහා මේ තරම් භික්‍ෂුන් වහන්සේ ප්‍රමාණයක් සිටිය යුතු යැයි නියමයක් නැති වුණත් අද උපසම්පදා හාමුදුරුවරු හතර නමක් හෝ ඊට වැඩි ප්‍රමාණයක් දානයකට සහභාගි වෙනවා. නමුත් ධර්ම සාහිත්‍යයේ සඳහන් කරුණුවලට අනුව උපසම්පදා එක් භික්‍ෂුන් වහන්සේ නමකට හෝ දානයක් පිරිනැමිය හැකියි. භික්‍ෂුන් වහන්සේ කොපමණ හිටියත් දානය සඟ සතු කරන්නේ මහා සංඝරත්නය සඳහාමයි.මෙහිදි අපට නායක ස්වාමින් වහන්සේට ආරාධනය කරන අතරම දානයේදි පිරිනමනු ලබන පිරිකර පිළිබඳව ද උපදෙස් ලබාගන්නට පුළුවන්. විශේෂයෙන් ම භික්‍ෂුන් වහන්සේට ප්‍රයෝජනවත් දේ පිරිකර හැටියට පිරිනැමීම සුදුසුයි. භික්‍ෂුන් වහන්සේට අවශ්‍ය බෙහෙත්හේත් ගැනීමට, අධ්‍යයන කටයුතුවලදි අවශ්‍ය පොතපත ගැනීම ආදී කටයුතු සඳහා මුල්‍ය පරිස්කාර පූජා කළත් වර්තමානයේ වරදක් කිව නොහැකියි.නිවසේ දානමය පින්කම පැවැත්වීමට හෝ නිවෙස හා ගෙමිදුල එළිපෙහෙළි කිරීමත් ඉතාම වැදගත් දෙයක්. පින්කම පැවැත්වෙන දාට පිරිසුදු වස්ත්‍රයෙන් සියල්ලන්ම සැරසී සිටීමත් ඔවුන් සිතකය වචනයෙන් සංවරව සිටීමත් ඉතාම වැදගත්.ඒ වාගේම දානමය පින්කමට පෙර සතියක් පමණ තිබියදී නැවත නායක ස්වාමින් වහන්සේට ඒ ගැන සිහිපත් කිරීමත්, එහිදි භික්‍ෂූන් වහන්සේ වැඩමකරවාගෙන ඒමට වෙනත් විහාරස්ථානවලට යෑමට ඇති දැයි පිළිබඳව ද දායකයා දැනුම්වත් වීමත් වැදගත් දෙයක්.විහාරාධිපති ස්වාමින් වහන්සේටත් මෙහිදි වගකීමෙන් කළ යුතු කටයුත්තක් තිබෙනවා. ඒ තමයි යම් දානමය පින්කමක් බාර ගැනීමෙන් පසුව අදාළ දිනය ආරාධනා පොතේ සටහන් කර තැබිය යුතුය. එමෙන් ම තම විහාරස්ථානයේ සිටින භික්‍ෂුන් වහන්සේ ප්‍රමාණවත් නොවේ නම් වෙනත් විහාරස්ථානවලින් වැඩමකරවීමට ආරාධනය කළ යුතුයි.අද තිබෙන්නේ කාර්යය බහුල සමාජයක්. හැමදේම මුදල මතයි තීරණ වෙන්නේ. මෙහිදි අද දානමය පින්කම් සඳහා බොහෝවිට භික්‍ෂුන් වහන්සේ වැඩම කරවන්නේ වාහනවලින්. නමුත් අපේ සම්ප්‍රදාය නම් හේවිසි සහිතව භික්‍ෂුන් වහන්සේ අදාළ නිවෙසට වැඩම කරවීමයි.භික්‍ෂුන් වහන්සේ වැඩම කරවීමට විහාරස්ථායට යෑමේදී බුද්ධ පූජාව, පැන් ආදිය රැගෙන ගොස් බුද්ධ මන්දිරයට පූජා කර ඒ චාරිත්‍ර‍්‍ර කළ යුතුයි. විහාරස්ථානයේ ධාතු කරඬුව වැඩමකරවාගෙන ඒමට ගෘහ මූලිකයා හෝ වගකිව යුතු කෙනෙක් යා යුතුයි. ඔහු සුදු පිරුවටයකින් හිස ආවරණය කර ගැනීමත් සුදුවතින් සැරසී සිටීමත් ඉතා හොඳයි.බුද්ධකාලයේ මෙන්ම අතීතයේ අපේ රටෙත් භික්‍ෂුන් වහන්සේ බොහෝ ගමන් ගියේ පා ගමනින්. ඒ නිසා පැරැණි සම්ප්‍රදායක් තිබෙනවා භික්‍ෂුන් වහන්සේගේ පා සේදීමේ. අදටත් මෙය අප අතර තිබෙන දෙයක්. දානමය පින්කමකට වැඩම කරවීමේදි පා සෝදා පිසදා තමයි නිවෙසට වැඩම කරවන්නේ. මේ කාර්යය කරන්නේ් තුණුරුවන් කෙරෙහි ගෞරව කිරීමක් ලෙසයි. මේ කටයුත්ත ආවාට ගියාට සිදු කිරීමක් නොවෙයි.අපේ සම්ප්‍රදාය රැකෙන ලෙස මේ දේ කෙරෙනවා නම් ඉතා හොඳයි. වතුර වත්කර පා අතින් පිරිමැද සේදීමයි සුදුසු. මේ කටයුත්ත කුඩා දරුවන් නොවෙයි දැනුම් තේරුම් ඇති වැඩිහිටියකු කරනවා නම් සුදුසුයි.ඊළඟට තිබෙන ප්‍රධානම දේ තමයි ධාතු කරඬුව තැන්පත් කිරීම. ධාතු කරඬුව තැන්පත් කළ යුතු වන්නේ ප්‍රධාන ස්වාමින් වහන්සේගේ දකුණු පසින්. ප්‍රධාන ස්වාමින් වහන්සේගේ දකුණු පස ඉදිරියෙන් ධාතු කරඬුව තැන්පත් කිරීමත් වරදක් නැහැ. එමෙන් ම ධාතු කරඬුව සඳහා මල්, සුවඳ දුම් පහන් මෙන් ම බුද්ධ පූජාව පූජා කළ යුතුයි. සුදුසුම විදිහ තමයි පන්සිල් සමාදන් වී බුද්ධ පූජාව පූජා කර ආගමික වතාවත් සිදුකිරීම.”යො සීලවා සීලවන්තෙසුදදෙය්‍ය දානං”තමන් සිල්වත්ව සිට දන්දීමයි සුදුසු.මේ හැම දේටම කාල වේලාව වැදගත්. ඒ නිසා ස්වාමින් වහන්සේ කල්වේලා ඇතිව වැඩම කරවීම ඉතා හොඳ දෙයක්. කාලවේලාව ප්‍රමාද වුණොත් ඒ අනුව යම් යම් දේ වෙනස් කර ගැනීමට සිදුවෙනවා.ආගමික වත්පිළිවෙත් කිරීමෙන් අනතුරුව තිබෙන්නේ අනුශාසනාව පැවැත්වීම. දානමය අරමුණ පැහැදිලි කිරීම. මෙහිදී ගෘහ මූලිකයා විසින් කල්වේලා ඇතිව දානයේ අරමුණ ඊට අදාළ නම්, මිය ගිය ඥාතීන්ගේ නම් ආදිය පැහැදිලිව විහාරාධිපති ස්වාමින් වහන්සේට ලියාදීම බොහෝම වැදගත් දෙයක්.මේ කටයුතුවලින් පසුව තිබෙන්නේ දානය පිළිගැන්වීම. මෙහිදී මුලින්ම කරනු ලබන්නේ් පැන් භාජනය පූජා කිරීම.මෙහිදි සඳහන් කළ යුතු දෙයක් තිබෙනවා. භික්‍ෂුන් වහන්සේට ආසන පැනවීමේදි එම ආසනවලට සුදු පිරුවට දැමීමත් උඩුවියන් බැඳිමත් කළ යුතුයි. එමෙන්ම කුඩා මේස මත දානය සකස් කිරීමත් හොඳයි. අද ඇතැම් විට කෙරෙන දෙයක් තමයි පැන් පූජා කිරීමේදි භික්‍ෂුන් වහන්සේගේ අතට හිස් කෝප්පය දෙනවා. ඉන් පසුවයි පැන් වත්කරන්නේ. මෙය නොකළ යුත්තක්.අපි පූජා කරන්නේ පැන් මිස හිස් භාජන නොවෙයි. දානය පිළිගැන්වීමේදි බත් හැන්දක් ප්‍රමාණ මුලින් දන් භාජනයට බෙදා පොදුවේ සියලු භික්‍ෂුන් වහන්සේ වළඳන ව්‍යංජනයක් සහිතව දන් පිඟාන පූජා කිරීම සුදුසුයි. ඉන්පසුව භික්‍ෂුන් වහන්සේගේ කැමැත්ත අකමැත්ත මත ව්‍යංජන පිරිනැමීම කළ හැකියි.භික්‍ෂුන් වහන්සේ ඇතැම්විට තම පාත්තරය හෝ පිඟාන අතින් වසන්නේ එම ව්‍යංජන එපා යැයි කීමට හෝ ආහාර ප්‍රමාණවත් යැයි කීමටයි. දායක පින්වතුන් මෙන්න මේ සන්නිවේදන මාධ්‍ය පිළිබඳව දැනුම්වත් වී සිටීමත් වැදගත්. දානය පිරිනැමීමෙන් පසුව දායක පින්වතුන්ට පුළුවන් පොදුවේ හිස් පිඟානක් භික්‍ෂුන් වහන්සේගේ ඉදිරියට ගෙන යන්න. ඒ සතුන්ට ‍ෙවන්කිරීම සඳහා. මෙය අතීතයේ සිට කැරෙන දෙයක්.බුදුරජාණන් වහන්සේ දේශනා කර තිබෙනවා තමන්ට ලැබෙන දානයෙන් බත් සරලුවක් හෝ දන්දීම හොඳයි කියලා. එය එසේ කරන්නට යැයි කියා තිබෙන්නේ තමන්ට ලැබෙන දේ පිළිබඳ තෘෂ්ණාව අඩු කිරීමටයි.අද වැඩවාසය කරන ඇතැම් වයෝවෘද්ධ භික්‍ෂුන් වහන්සේට විවිධ රෝගාබාධ තිබෙනවා. මේ නිසා සුදුසු බත්වර්ග, මෙන් ම පොදුවේ ගත් කළ සියලුම භික්‍ෂුන් වහන්සේට තෙල් බහුලව නොයෙදූ සමබල ආහාර වේලක් පිරිනැමීමට දායක පින්වතුන් උනන්දු වෙනවා නම් එය ඉතා හොඳ දෙයක්. එමෙන්ම දානයට කියා මහා රාත්‍රියේ සිට හෝ ඊට පෙර දවසේ උයා පිහා සීතල වූ ආහාර නොදී උණුසුම්ව ආහාර පිළිගැන්වීමට දායක පින්වතුන්ට හැකියාවක් තිබේ නම් එය වඩාත් සුදුසුයි.එමෙන් ම දානය ඉඳුල් කිරීමේ අදහසින් නොව වඩාත් හොඳින් පූජා කිරීම සඳහා මෙම ආහාරවල ලුණු බැලුවාට කමක් නෑ යන්න මගේ හැඟීමයි. ආහාර වැළඳීමෙන් පසුව මුලින්ම අතුරුපස ලෙස පිරිනැමිය යුත්තේ කිරි පැණි. කැවිලි වර්ග පලතුරු වර්ග පිරිනැමීමත් කරනවා. නමුත් මං හිතනවා මේ තිබෙන ජීවන රටාවත් සමඟ සෞඛ්‍ය ප්‍රශ්නත් බොහෝ තිබෙන නිසා භික්‍ෂුන් වහන්සේට පිරිනමන කැවිලි අඩුකර ඊට පලතුරු වැඩිපුර එක්කළාට වරදක් නැහැ කියා.පානය සඳහා තැඹිලි වතුර, කෝපි ආදිය පිරිනැමුවත් මේ දේවල් භික්‍ෂුන් වහන්සේගේ කැමැත්ත අකමැත්ත විමසා පිරිනැමීමයි සුදුසු. මේ අතර ආහාර වළඳා අවසන් වීමෙන් පසුව දැහැත් වට්ටිය පිරිනැමිය යුතු වෙනවා. පිරිකර පිරිනැමීම කිරීමේදි විහාරාධිපති ස්වාමින් වහන්සේට හෝ එතැන වැඩමකර සිටින ප්‍රධාන ස්වාමින් වහන්සේටයි අටපිරිකර පූජා කළ යුත්තේ. අනෙක් භික්‍ෂුන් වහන්සේට සෙසු පිරිකර පූජා කළ යුතුයි.ඉන්පසුව තිබෙන්නේ භුක්තානුමෝදනාව සිදුකිරීම. මෙහිදී අපිට දකින්නට ලැබෙන දෙයක් තමයි භුක්තානුමෝදනාව සිදුකරන වෙලාවට දානය සංවිධානය කළ නිවසේ ප්‍රධානියා හෝ වගකිවයුතු අය එතැන නැහැ. ඔවුන් වෙනත් කාර්යය වලට ගිහිල්ලා. ඒ නිසා දායක පින්වතුන් භුක්තානුමෝදනාව සිදුකරන විට එතැන සිටීමට සිතේ තබාගත යුතුයි. පැන් වැඩීමේ කාර්යය සඳහා පිඟානක්, කෝප්පයක්, පැන් භාජනයක්, පිරුවටයක් කල්වේලා ඇතිව සූදානම් කර තැබිය යුතුයි.දානමය කටයුතු අවසානයේ ධාතුන් වහන්සේ සහිත කරඬුව සමඟ භික්‍ෂුන් වහන්සේ නැවත විහාරස්ථානවලට වැඩම කරවීමට උන්වහන්සේගේ අවශ්‍යතා මත අවශ්‍ය දේ සම්පාදනය කළ යුතුයි.දානමය පිංකම සඳහා පරිහරණයට අවශ්‍ය පිඟන් කෝප්ප, පඩික්කම් ආදිය දානමය පිංකමට පෙර දිනයේ විහාරස්ථානයෙන් කල්වේලා ඇතිව ගෙන ආ යුතුයි. එමෙන් ම ඒවා සෝදා පිරිසුදු කළ යුතු සේම දානමය කටයුත්ත අවසානයෙත් මේවා සෝදා පිරිසුදු කර විහාරස්ථානයට ගෙන ගොස් දිය යුතුයි. එසේ නොමැතිව ඒවාත් නිවෙස්වල පරිහරණයට ගැනීම සුදුසු නැහැ. පිරිසුදුකම, පිළිවෙළ මෙන්ම තමන්ට ඇති හැකි පමණින් දානමය කටයුත්තක් සිදුකිරීමයි වැදගත්ම දේ.තුන් සිත පහදවාගෙන දෙනු ලබන දානමය පිංකමෙන් ආයුෂ, වර්ණ, සැප, බල, ප්‍රඥාව ආදි වූ පංච ආනිශංස ධර්මයන් දායකයන්ට ලැබෙනවා. පිංකම අවසානයේ ලබන සතුට මෙලොව පරලොව දෙකේදිම සැප ලබා දෙනවා. එම නිසා මේ දානමය කටයුත්ත වඩාත් ඵලදායි වීමට නම් පින්වතුන් මත්ද්‍රව්‍ය භාවිතයෙන් තොරව මේ කටයුත්ත කිරීමයි සුදුසු. භික්‍ෂුන් විෂයෙහි පිරිනමනු ලබන දානය පිංකමක් මිස එය ප්‍රිය සාදයක් නොවෙයි.අද බොහෝ විට සිදුවන්නේ භික්‍ෂුන් වහන්සේ විහාරස්ථානයට වැඩම කළ පසු ඒ සඳහා ප්‍රිය සාදයක් පැවැත්වීම. එයින් සිදුවන්නේ රැස්කරගත් කුසලයන්ටත් හානියක්. ඒ නිසයි අප කියන්නේ පිංකම පිංකමක් ම විය යුතුයි කියා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=as1303174</link>
    <topic>ධාර්මිකව උපයා ගන්නා දේ පරිත්‍යාග කළ යුත්තේ පිරිසුදු සිතින්</topic>
    <author>රමණී සුබසිංහ</author>
    <content>ධාර්මිකව උපයා ගන්නා දේ පරිත්‍යාග කළ යුත්තේ පිරිසුදු සිතින්ආචාර්ය පල්ලේවෙල සාරද හිමි‘දානය’ නම් වූ සංකල්පයට බුදු දහමේ ප්‍රධාන තැනක් හිමිය. දාර්ශනික අර්ථයක් ද සංසාරගත සංකල්පයක් ද එක් වී ඇති දානය යන්නෙහි අදහස පරිත්‍යාගය යන්නයි. බුදුරජාණන් වහන්සේ විසින් දානය නම් වූ උතුම් ක්‍රියාවට දස පාරමී ධර්මයන් අතරත්, දාන, ශීල, භාවනා යන ත්‍රිවිධ පුණ්‍ය ක්‍රියාවන්හිත්, දානය, ප්‍රියවචනය, සමානාත්මතාවය, අර්ථචර්යාව යන සතර සංග්‍රහ වස්තුන්හිත් මුල් තැන දී ඇත්තේ පුද්ගලයා ගේ මනස හදාගැනීමෙහි සරල උපක්‍රමයක් ලෙසිනි.පුද්ගලයා මානසික වශයෙන් සසරින් සසරට ගෙන එන ලෝබ, ද්වේශ, මෝහ යන අකුසලයත් තුනී කිරීම දානය හෙවත් පරිත්‍යාගයේ දී සිදු කෙරේ. ඒ දානයෙහි දාර්ශනික අර්ථයයි. යම්කිසි අරමුණක් උදෙසා අපි පරිත්‍යාගයක් කළේ නම් හෙවත් දානයක් දුන්නේ නම් ඒ සඳහා අප කැපකරන ප්‍රමාණය තුළ අපට පින් සිදුවේ.මෙලොව, පරලොව හා සාංසාරික වශයෙන් ඒ පින් අපට උදව්වේ. බුදුරජාණන් වහන්සේ දේශනා කොට වදාළේ දානය නිසා යම් පුද්ගලයකුට සාංසාරික වශයෙන් ආයු, වර්ණ, සැප, බල, ප්‍රඥා යන සම්පතීන් ළඟා කරගත හැකි වන බවයි.ඔබ කුසගින්නේ සිටින හෝ ආහාරය ඇවැසි පුද්ගලයකුට හෝ යම් ආහාරයක් පරිත්‍යාග කළේ යැයි සිතන්න. දානය බාරගත් පුද්ගලයා ඒ නිසා සතුටට පත් වේ. ආහාරය නිසා ඔහුට කිසියම් ශක්තියක් ලැබේ. නිරෝගී බව ඇතිවේ. යම් ආකාරයකට ප්‍රඥාව දියුණු වීමට එය හේතු වේ. මේ සියල්ල ඒ පුද්ගලයාට ලැබුණේ ඔබ කළ පරිත්‍යාගය නිසා ය. එහි ප්‍රතිඵලයක් ලෙස ඒ විපාකයන් ම ඔබට ද ලැබේ. දානයෙහි මූලික හරය එයයි.බුදුරජාණන් වහන්සේ දානය අනුදැන වදාළේ එය පුද්ගලයා ගේ සිතෙහි පවතින්නා වූ ලෝබ, ද්වේශ, මෝහ ආදී අකුසල ධර්මයන් ප්‍රහීන කිරීමට උපකාරී වන නිසයි.යම් පරිත්‍යාගයක් කිරීමට කෙනෙකුට යම් අරමුණක් තිබිය යුතු ය. එය තමන්ට පින් ලබාගැනීමට හෝ තමන්ගේ ඥාතියෙකුට අසල්වැසියකුට, හිතවතෙකුට පින් ලබා දීමට විය හැකි ය. එවැනි පින්කම් බොහෝ විට සිදු කැරෙන්නේ පූජනීය තත්ත්වයෙනි.මෙහිදී පූජනීය වශයෙන් හා අනුකම්පා සහගතව කරනු ලබන දානය ගැන අපට අවබෝධයක් තිබිය යුතුය. සාමාන්‍ය දුගී මගී යාචකාදීන්ට යම් පරිත්‍යාගයක් කිරීම ද දානයකි. එහෙත් බුදු දහමේ ‘දානය’ නමැති සංකල්පයක් සමඟ විමසීමේ දී මහත්ඵල මහානිශංස ලැබෙන්නේ සිල්වත්, ගුණවත් පිරිසක් උදෙසා කරන ධාර්මික පරිත්‍යාගයෙනි. ධාර්මික පරිත්‍යාගය නම් කුමක්ද? අපි ධාර්මිකව උපයා සපයා ගත් දෙයින් දෙනු ලබන දානයි.මහා මංගල සූත්‍රයේ දී ‘අනාකූලාව කම්මන්තා’ යනුවෙන් බුදුරජාණන් වහන්සේ දේශනා කොට වදාළේ ධාර්මිකව ධනය උපයා ගන්නා සැටියි. එනම් නිරවුල් කර්මාන්තයයි. සතුන් මැරීම, සොරකම් කිරීම, කාම මිථ්‍යාචාරයෙහි හැසිරීම යන ්‍රිවිධ කාය දුශ්චරිතයන්ගෙන් වෙන්ව ධනය ඉපයීමයි. ගොවිතැන් කිරීම, වෙළහෙළදාම් කිරීම, වෙදකම් ආදී ධාර්මික ක්‍රියාවන් හි යෙදී ධනය උපයා ගැනීම යහපත් බව එහිදී බුදුරජාණන් වහන්සේ අවධාරණය කොට තිබේ.අසරණ සතුන්ට හිංසා පීඩා කොට සතුන් මරමින් ජීවත් වීම, අනුන් සතු වස්තුව සොර සිතින් හෝ බලහත්කාරකමින් පැහැරගෙන දිවි පැවැත්ම, දුරාචාරයෙහි හැසිරීම බෞද්ධ ප්‍රතිපදාව නොවේ. එවැනි වැරදි කර්මාන්තයක් කරමින් දෙනු ලබන පරිත්‍යාගය ද ඵල රහිත ය. එවැනි දානයකින් තමන්ට හෝ පින් ලබාදීමට අපේක්ෂා කරන පුද්ගලයාට ආශිර්වාදයක් ලැබෙන්නේ නැත.ධාර්මිකව අප උපයා සපයා ගන්නා දේ පිරිසුදු සිතින් පරිත්‍යාග කිරීම සෑම මොහොතකම අප විසින් පුරුදු පුහුණු කළ යුතු ය. ලෝබ, ද්වේශ, මෝහ යන අකුසල ධර්මයන් ටිකෙන් ටික ප්‍රහීණ වන්නේ එවිට ය. යාචකයකුට හෝ වේවා, සිල්වත් ගුණවත් උතුමකුට හෝ වේවා අපි යම් දෙයක් පරිත්‍යාග කරනවා නම් ඒ පිළිබඳව සිතෙහි වූ ආශාව අත්හළ යුතු ය. විපාක ලැබෙන්නේ ඒ අරමුණුවල ස්වභාවය අනුවය.විශාල පිරිසක් ඒකරාශි කර ගනිමින්, මහා වියදමක් දරමින් දානමය පින්කම් සංවිධානය කළ යුතු බව අපේ සමාජයේ බොහෝ දෙනා ගේ අදහසයි. එහෙත් අප ළඟ ඇති සුළු දෙයක් වූව ද යම් කෙනෙකුට පරිත්‍යාග කරන්නට සිතෙනවා නම් එතැන ඇත්තේ ද දානමය චේතනාවකි. කෙනෙක් යම් දානමය පින්කමක්, පරිත්‍යාගයක් කළ යුතු වන්නේ තමන්ට හැකි ප්‍රමාණයට ය. කුසල් අත්වන්නේ උතුම් චේතනාව අනුව ය. ඉතා කාරුණික චේතනාවෙන්, පහත් හැඟීමෙන් යුතුව පරිත්‍යාග කරන්නේ නම්ය.කෙනෙකුට පරිත්‍යාග කළ හැකි වන්නේ ද්‍රව්‍යමය දේ පමණක් නොවන බව ද අප අවධාරණය කරගත යුතු ය. ද්‍රව්‍යමය පරිත්‍යාගයන්ටත් වඩා සුවිශේෂී, යම් පුද්ගලයකුගේ අධ්‍යාත්මික සංවර්ධනය උදෙසා අපට බොහෝ දේ පරිත්‍යාග කළ හැකි ය. යම් කෙනෙකු ගේ දියුණුව උදෙසා අපගේ දැනුම, ඥානය දෙන්නට හැකි නම් එය ද උතුම් දානයකි. බුදුරජාණන් වහන්සේ දේශනා කොට වදාළේ උතුම්ම දානය ධර්ම දානය වන බව ය. එනම් කෙනකුට යහපත් ගමන් මාර්ගය පැහැදිලි කර දීමය.ගුරුවරයෙක් ශිෂ්‍යයකුට ශිල්ප ශාස්ත්‍ර උගැන්වීම ද යම් ආකාරයක දානයකි. යහපත් චේතනාවෙන්, පරිත්‍යාගශීලී මනසින් එම කටයුතු සිදු කරනවා නම් හොඳ අධ්‍යාපනයක් ලබාදීම අසීරු නොනවේ.දානය ආගමික වශයෙන් මෙන් ම සාමාජයීය වශයෙන් ද වටිනා කාර්යභාරයක් සිදු කරයි. අපගේ කාලය, ධනය මෙන් ම යුතුකම් හා වගකීම් ද සමාජයට නිසි ලෙස පරිත්‍යාග කරන්නට හැකි නම් එය සමාජයේ යහපැවැත්මට මනා සේ උපකාරී වේ.මවුපියන් වෙනුවෙන් දරුවන් යම් කැප කිරීමක් කළ යුතුම ය. එතැන ඇත්තේ ද සුවිශේෂී පරිත්‍යාගයකි. මවුපියන් දරුවන් වෙනුවෙන් මිල කළ නොහැකි කැප කිරීමක් සිදු කරයි. එතැන ඇත්තේ කාරුණික චේතනාවය. ගිහි පැවිදි සේව්‍ය සේවක, ස්වාමි භාර්යා, ගුරු සිසු ආදී සියලු සමාජ ඒකක යහපත්ව ක්‍රියාත්මක වන්නේ පරිත්‍යාගය හෙවත් දානය නිසාය.මිනිසුන් මිනිසුන්ට මෙන් ම ගහකොළ සතා සිවුපාවුන්ට ද පරිත්‍යාගශීලී විය යුතුය. පරිත්‍යාගය වෙනුවෙන් නැඹුරු වූ සිත් ඇත්තේ විය යුතුය. යම් පරිත්‍යාගයක් හේතු කොට ගෙන සතුටු විය යුතු ය. සමාජය දැහැමි වන්නේ ගුණධර්ම ආරක්ෂා වන්නේ ඒ පරිත්‍යාගශීලී බව අනුවය.රමණී සුබසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=as1303176</link>
    <topic>නෙළුම් විල</topic>
    <author/>
    <content>නෙළුම් විලමගේ වැඩිමහලු සොයුරිය ගුරුවරියකි. ඇයට ගුරු මාරුවක් ආයේ ය. එය ඈත පළාතකි.මේ මාරුව නිසා ඇය සසල වූවා ය. ඉතා අහිංසක කෙනකු වූ ඇය වැටුණු අමාරුව ගැන අපි දු සසල වීමු.ඊළඟ සෙනසුරාදා උදයේ ඇයත්, මමත්, මගේ මිතුරකුත් අදාළ පාසල සොයා ගියෙමු.පැය හතරකට වැඩි කාලයක් අපි බස් කිහිපයකින් බොහෝ දුරක් ගියෙමු. අවසානයේ අපි වෙරළබඩ වියළි පෙදෙසකට ළඟා වීමු. එතැන් සිට තනි දොරේ කුඩා බසයක නැඟී රියැදුරු කී කුඩා හන්දියෙන් බැස ගතිමු.ඒ පුංචි කඩ මණ්ඩියේ පළමුවෙන් ම හමු වූ තේ කඩයට ගොඩ වැදුණු අපි එහි වූ යමක් ගිල දමා කළු පැහැයට හුරු කිවුල් තේ වීදුරුවක් බීවෙමු.’මුදලාලි, ඉස්කෝලෙට යන්නෙ මොන පාරෙන් ද?’ මම කැෂියර් කූඩුවේ හිඳ සිටි තැනැත්තා ගෙන් ඇසීමි. ඔහු කිසිත් නොදොඩා ම ඉදිරියට අත දිගු කළේය.ඉදිරියේ වූ කෙසඟ පොල්ගස් අතරින් වැටී තිබුණේ වැලි පාරකි. අපි රත්ව තිබූ වැල්ලේ එරි එරී සැලකිය යුතු දුරක් ගියෙමු.ධීවර ගෙවල් සමූහයකට ඔබ්බෙන් රජයේ පාසල් උළු වහල අපට දිස් විය. අපි ටික වේලාවකින් පාසල් බිමට පිවිසුණෙමු.පාසල පාළු වී තිබිණ. අපි පාසල් ගොඩනැගිල්ලට ඇතුළු වී ඔබ - මොබ ඇවිද්දෙමු. ගුරු නිවසෙහි ද දොර අඩවල් කර තිබිණි. එහි කිසුවකු දක්නට නොවීය.සොයුරියගේ මුහුණු බෙහෙවින් ඇදී ගොස් ඇති හැටි මම දිටිමි. මට තද දුකක් දැනිණ. ඇයට මෙබඳු තැනක කෙසේ නම් සිටිය හැකි ද?පාසලට යාබද පාරෙහි කිසිවකු යනු පෙනිණ. මම වහා ඔහු පසුපස ගියෙමි.’මේ චුට්ටක් නවතිනවද?’ඔහු ගමන නවතා මදෙස බැලුවේ රවන්නාක් මෙනි. සරමක් පමණක් හැඳ සිටි ඔහු ඉණෙන් පිහියක් ගසාගෙන සිටියේය.’අපි විදුහල්පතිතුමා හම්බවෙන්ඩයි ආවෙ. එතුමා පේන්ඩ නෑ. අපි කොහොමද එයාව මුණ ගැහෙන්නෙ?’ මම ඔහුට මිත්‍රශීලි මුහුණක් පෑවෙමි.’වැල්ලෙ ඇති. මොකටද හොයන්නෙ?’ ඔහු ගේ බස රළු විය.මම අප ආ කාරණය ඔහුට ඒත්තු ගැන්වීමි.’මං පණිවිඩේ කියන්නං’ කී ඔහු පසු නොබලා යන්නට වූයේය.අපට විඩා දැනෙන්නට විය. අපි පන්ති කාමරයකට ගොස් හිඳ ගතිමු.පැය බාගයක් පමණ ගෙවී ගියේය.මම මිදුලට බැස්සෙමි.කොහේදෝ සිට දුවගෙන ආ කෙසඟ බල්ලෙක් මට කඩා පැන්නේ ය. එකෙණෙහි ම තවත් බල්ලෙක් ගොරවා ගෙන මවෙත දිව ආවේ ය. බිය පත් වූ මම මගේ ආරක්‍ෂාවට බිමට නැමී වැලි අහුරක් අතට ගතිමි. එවිට බල්ලෝ ගොරවමින් පසෙකට වූහ.ඒ සමඟම වාගේ පාසල් බිමට ආයේ ධීවරයෙකි. ඔහු ගේ කරේ බිලිපිති කිහිපයක් විය. මසුන් දැමූ මඩිස්ලය අතේ තිබිණ. නිරුවත් උඩු කය අව්වෙන් පිච්චී තිබිණ.මා ඉදිරියේ මොහොතකට නැවතුණ ඔහු කතා නොකර ඉඟියෙන් ඇයි දැයි ඇසුවේය.’අපිට පි‍්‍රන්සිපල් සර් හම්බවෙන්ඩ ඕනැ. අපි දුර ඉඳන් ආවෙ. අපිට එයාව හම්බ වෙන්ඩ උදව් කරන්ඩ පුළුවන් ද?’ මම ඇසීමි.ඔහු ගේ මුහුණට හිනාවක් නැඟුණේ ය. මා දුටුවේ බුලත් කහටින් දුඹුරු වූ අපූරු දත් පෙළකි.’මං තමයි පි‍්‍රන්සිපල්! මොකක්ද වුවමනාව?’වෙවිට ම මා සොයුරිය පන්ති කාමරයෙන් පිටතට ආවාය.’ඔය එන්නෙ මගෙ සහෝදරී. එයාට මේ ඉස්කෝලෙට මාරුවක් ඇවිත්. අපි ආවෙ ඉස්කෝලෙත් බලල පි‍්‍රන්සිපල් සර් එක්ක විස්තර ටිකක් කතා කරල යන්ඩ.’’ආ එහෙම ද?’විදුහල්පතිගේ මුහුණෙහි ළෙන්ගතු හිනාවක් නැගුණේ ය. කැසපට කවා ගෙන සිටි සරම පහත හෙළූ ඔහු වහ වහා ගුරු නිවාස පැත්තට ගියේ ය. අව් පීඩාව ඉවසිය නොහැකි වූයෙන් අපි යළි පන්ති කාමරයට ගියෙමු.නිරුවත් උඩුකය වැසෙන පරිදි හදිසියේ බොත්තමක් දෙකක් ලා ගත් කමිසයක් හැඳ ගත් විදුහල්පති අප ඉදිරියේ පෙනී සිටියේය.’ඉස්කෝලෙ නෝනල කොහෙද?’ ඔහු මා සොයුරිය දෙස හැරී තොරතුරු විමසන්නට වූයේය.’අපි ගම්පහ පළාතෙ සර්’’නෝන හිතනවද නෝනට මෙහෙ රාජකාරි කරන්ඩ පුළුවන් වෙයි කියල?’මා සොයුරිය නිහඬව බිම බලාගත්තාය.’මහත්තේලට බඩගිනිත් ඇති.’’නෑ සර් අපි කඩෙන් තේ බීලයි ආවෙ.’’මහත්තේලට තව පැය බාගයක් ඉවසන්ඩ පුළුවන් නම් මට පුළුවන් බතක් උයල මාළුවක් හදල දෙන්ඩ.’’එපා සර් එපා කරදර වෙන්ඩ.’’මේව අපිට මොන කරදරද?’ඔහු වහ වහා ගුරු නිවස පැත්තට ගියේය.මම ද ඔහු පසු පස ගියෙමි.යන ගමන්ම කමිසය ගලවා පසෙක ලූ ඔහු මඩිස්සලයෙන් මාළු කූරියකු ගෙන ලී කොටයක් මත තබා පිහිය මුවහත් කරන්නට පටන් ගත්තේ අපට බත්කටක් කැවීමේ දැඩි අදිටනින් විය යුතුය.මම ඔහු අතින් අල්ලා වැළැක්වීමි.’මොකක්ද මහත්තයො, මාළුව කපල මිරිසට ළිපේ තිබ්බ. හාල්ටික ගරල අනිත් ළිපේ තිබ්බ. බඩකට පිරෙන්ඩ කාල ගෙදර යන්ඩ පුළුවන්නෙ. බොරුවට ඔය කඩචෝරු කන්ඩ ඕනයැ.’’එපා, එපා, සර් අපි හින්ද කොහොමවත් කරදර වෙන්ඩ එපා!’මම බලෙන් ම ඔහු නැවැත්වීමි.’එහෙනං ඉතිං මට කරන්ඩ දෙයක් නෑ.’ඔහු මන්නය පසෙක දමා යළි කමිසය හැඳ ගත්තේය.ගුරු නිවසෙහි වූ පුටු කබලක් මත මම හිඳ ගතිමි.ඔහු සිය ජීවිතය ගත කරන ආකාරය මට කෙටියෙන් කියා දැමුවේය.ගුරු නිවසෙහි පදිංචිව සිටින්නේ ඔහු පමණි. බිරිය සහ දරුවන් සිටින්නේ දුර ගමක ය. ඔහු මසකට වරක් ගමේ ගොස් එයි. ඔහු සමඟ තවත් ගුරුවරු දෙදෙනෙක් මෙහි සේවය කරති.’මට හැමදාම හම්බ වුණේ දඬුවම් මාරු. මට ඇති දේශපාලනයකුත් නෑ. මීට කලින් මාව පොළොන්නරුවට මාරු කරලා තිබුණ. එහෙිද මං වි ගොවිතැන් කෙරුව. මෙහෙදි මං මාළු අල්ලනව.ජීවත්වෙන පරිසරය ගැන වේදනා විඳිනවට වැඩිය ඒකට හුරු වෙලා සැහැල්ලුවෙන් ජීවිතේට මූණ දෙන එක වටිනව. මනුස්සයො කියන්නෙ එහෙම පිරිසකට. හොඳයි බොරුද කියන්ඩ?’ ඔහු මට යස පාඩමක් ඉගැන්නුවේය.මම ඔහුගෙන් සමුගෙන සොහොයුරිය වෙත ආවෙමි. ඔහු ද ආවේය.’ඉස්කෝලෙ නෝන දැන් තීන්දුවක් ගත්ත ද?’’ඔව් සර්, සර්ට තේරෙනවනෙ.’’ඔව් මට ඒක තේරෙනව.’’එහෙනං සර් අපි ගිහින් එන්නම්.’’හොඳමයි ආයුබෝවන්.’ඔහු ටික දුරක් අප හා පසු ගමන් ද ආයේ ය.සමුගන්නා මොහොතේ ඔහු මගේ කනට කර කී දෙය අද ද මට සිහිපත් වෙයි.“මහත්තය, මොන විදියකින් හරි ඔය මාරුව වෙනස් කර ගන්ඩ බලන්ඩ. මාත් ගුරුවරයෙක් හොයා ගන්ඩ උත්සාහ කරන්නං.’මේ සිද්ධිය දැන් දිගු අතීතයකින් වැසී තිබේ. මෙය හදිසියේ මගේ සිහියට ආවේ කසිප්පු පෙරූ ගුරුවරයකු අත්අඩංගුවට ගත් සිද්ධියක් පළ වී තිබෙනු දැකීමෙනි.සිද්ධීන් යට ඇති තත්ත්වයත් අතිශයින් සංකීර්ණ ය. ඒවා එසේ වීමට හේතු ද තිබේ. සබුද්ධික සමාජයක් කළ යුත්තේ හේතු නිරීක්‍ෂණය කිරීම ය.කෙසේ වෙතත් අර ධීවර ගුරුවරයා ගැන නම් මා සොයුරිය සිහිපත් කරන්නේ ගෞරවයෙනි.අනන්‍යතාව සඟවා සිටීමට කැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.   මම බැංකුවේ උඩුමහලට පිය එසැවීමි.එහි පිවිසුම අසල සුරතල් මසුන් ටැංකියක් විය.මම ඒ අසල නැවතුණෙමි.මගේ සේයාව දුටු සැණින් ඔවුහු රෑන පිටින්ම ඉදිරි පස වීදුරුවට කොටමින් පෙරළි කරන්නට වූහ.මට දුක සිතිණ.මම කවුන්ටරය දෙසට පිය එසැවීමි. කවුරුත් රාජකාරියේ නිරතව සිටියහ. මෙවිටම කවුන්ටරය පැත්තට නිලධාරිනියක් ආවාය. ඇය ආවේ නාදවෙමින් තිබූ දුරකථනයට ප්‍රතිචාර දක්වනු පිණිසය.’මිස් මට ටිකක් කතා කරන්න පුළුවන්ද?’මම ඇසීමි. ඒ වන විටත් ඇය රිසීවරය ඔසවා තිබිණි. මගේ ඇමතුමෙන් ඇගේ සංවාදයට බාධා වන බව එවේලෙහි මට නොවැටහිණ.සංවාදය මඳකට නතර කළ ඇය මදෙස බැලුවාය.’ඇයි?’’අර මාළු ටැංකියෙ මාළු ඉන්නෙ බඩගින්නෙ’ මම කීමි.’ආ පොඩ්ඩක් ඉන්න’ එසේ මා අස්වැසූ ඇය සේවිකාවක කැඳවූවාය. ‘අනේ අර මාළු බඩගින්නෙලු. උන්ට කෑම ටිකක් දාන්න’ඉල්ලීම ඒ මොහොතේම ඉටු කැරිණ.මසුහු පොරකමින් අහර ගිලදමන්නට වූහ.මට සතුටක් දැනිණ.මා නැවත මාළු ටැංකිය අසලට එන විට මසුහු සන්සුන්ව එහා මෙහා පාවෙමින් සිටියහ. මෙවර ඔවුන් මගේ ඡායාව දුටුව ද පෙර වතාවේ මෙන් කලබලයට පත් වූයේ නැත. ඒ, කුස පිරී ඇති බැවිනි.මා බැංකුවෙන් පිටවූයේ තුටු සිතිනි. මගේ ඉල්ලීමට සංවේදී වූ අර නිලධාරිනිය කෙරෙහි මසිත පහළ වුයේ පහන් සිතුවිල්ලකි.මා මේ අද්දැකීම වින්දේ මහජන බැංකුවේ කඳානේ කාර්යාලයයේ දීය.ජා-ඇළ තුඩැල්ලේ, ටී.ආනන්ද මෙන්ඩිස් මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av1303172</link>
    <topic>මෑණියෝ සහ පියාණෝ</topic>
    <author/>
    <content>මෑණියෝ සහ පියාණෝ”ළමයි, ‘මව‘ කියන්නෙ ඒක වචන නාම පදයක්. ‘පියා’ කියන්නෙත් ඒ වගේම ඒකවචන නාම පදයක්. දැන් අපි බලමු ඔය පද දෙකේ ගෞරවාර්ථ. ‘මව‘ වෙනුවට ‘මෑණියෝ’. ‘පියා’ වෙනුවට ‘පියාණෝ’. මෙතනදි එක පැහැදිලි වෙනසක් තියෙනවා.මව - පියා ඒ දෙකම ඒකවචන වුණත් ඒවයෙ ගෞරවාර්ථ ඒ කියන්නෙ ‘මෑණියෝ - පියාණෝ’ දෙකම බහු වචන. එතකොට ඒවයෙ ආඛ්‍යාතත් අනිවාර්යයෙන් ම බහු වචන වෙන්ඩ ඕනෙ.” චමරි ටීචර් සිංහල පාඩමේදී ළමයින් හට ගෞරවාර්ථ පැහැදිලි කර දී මෙසේ ද කීවාය.’දැන් මම හිතනවා මේ ටික ළමයින්ට වැටහෙන්ඩ ඇති කියලා. හොඳයි දැන් ඔය ළමයා මෑණියෝ පියාණෝ කියන වචන යොදලා වාක්‍යයක් හදලා කියන්ඩ.’ ඈ එසේ කීවේ පන්තියේ කොනකට අත දිගු කරමිනි.අනුව නැඟී සිටි පන්තියේ සිසුවකු වූ ලකී මඳක් කල්පනා කොට මෙසේ පිළිතුරු දුන්නේය.’මෑණියෝ, පියානෝ ගැසුවෝය.’එය පොහෝ දිනයකි. සිල්ගත් උපාසක උපාසිකාවෝ සවස් භාගයේ බණ මඩුවට වී ධර්ම සාකච්ඡාවක යෙදී සිටියහ. බණ මඩුවට මඳක් ඔබ්බෙන් ඝන්ඨාර කුලුනින් නැඟුණු ඝන්ඨා නාදය දසත පැතිර යමින් තිබිණ.’මේ ඝන්ඨා නාදය ඇහෙන කොට හිත සද්ධාවෙන් පිරිලා බුද්ධාලම්භන පී‍්‍රතියක් ඇති වෙනවා, නේද උපාසක උන්නැහේ?’ තෙපානිස් උපාසක තැන තමා ඉදිරියෙන් සිටි කරෝලිස් උපාසක තැන දෙස බලා කීවේය.’මොකක්ද උපාසක උන්නැහේ කිව්වේ?’ තෙපානිස් ගේ බස හොඳින් ශ්‍රවණය කළ නොහැකි වූ කරෝලිස් ඇසීය.’නෑ, මං මේ කිව්වේ මේ ඝන්ඨාර නාදයෙන් හිත සද්ධාවෙන් පිරිලා යනවා කියල.’ තෙපානිස් උපාසක තැන නැවතත් කීවේය.’මොකක්ද උපාසක මහත්තයා, ඇත්තට ම කිව්වේ.’ කරෝලිස් නැවතත් ඇසුවේ එවරද තෙපානිස් ගේ බස හරිහැටි අල්ලා ගන්නට නොහැකි වූ බැවිනි.’මං කිව්වේ උපාසක උන්නැහේ, මේ ඝන්ඨා නාදයෙන් හිතේ බුද්ධාලම්භන පී‍්‍රතියක් ඇති වෙනවයි කියලනෙ.’මේ මළඉලව් ඝන්ඨාර සද්දයක් හින්දා කියන කිසිම දෙයක් ඇහෙන්නෙ නැහැනෙ උපාසක මහත්තයො.’ කරෝලිස් එවර කීවේ තම කෝපය මැඩ පවත්වා ගැනීමට උත්සාහ කරමිනි.’මට නං ඔය නාට්‍ය විනිශ්චය මණ්ඩලයේ එවුන් පේන්ඩ බැහැ.’ කීර්ති, සෙනෙවිරත්න සමඟ කීවේ, නාට්‍ය උලෙළේ පැවති නාට්‍යයක් නරඹා ආපසු එමින් සිටියදීය.’විනිශ්චය මොකක්ද කියල තවම හිතලවත් නැහැනෙ. ඉතින් උඹට මොකද ඒ කට්ටිය පේන්ඩ බැරි වුණේ?’ සෙනෙවි පුදුම වෙමින් ඇසීය.’නෑ බං ඔය රෑන මගෙ නාට්‍යය බලන්ඩ ඇවිත්, ඒක බලලා ඉවරවුණායින් පස්සෙ, නාට්‍යය හොඳ තැනක තියෙනවා කියල මට අතට අත හිටන් දීල නෙ ගියෙ. එහෙම කියලා ගිහින් තමයි ඕකුන් මගෙ නාට්‍යය අවසන් වටයෙනුත් කපලා දැම්මෙ.’ කීර්ති කීවේ දැඩි කෝපයකිනි.’අන්න බලපන්. උඹ ඒ කතාව තේරුම් ගත්ත හැටි ඉන්තේරුවෙන් ම වැරදියි නෙ. නාට්‍යය පෙන්නුවෙ වේදිකාව උඩනෙ. වේදිකාව කියන්නෙ අපි හැමෝම උතුම් තැනක් විදියට සලකන දෙයක්නෙ. ඒකයි ඒ කට්ටිය, නාට්‍යය හොඳ තැනක තිබුණා කියන්ඩ ඇත්තෙ. උඹම කල්පනා කරලා බලපං කීර්ති, සිහිකල්පනාවක් ඇති මිනිහෙක් කියයිද උඹේ නාට්‍යය හොඳයි කියල.’ සෙනෙවිරත්න ඇඟටපතට නොදැනී කීවේය.හේ නමින් පියකරු ය. කලාකරුවෙකි. පාර හරහා මාරු වීමේදී කහ ඉර භාවිත නොකිරීමේ වරදට වරක් හේ පොලිසියට හසුවිය. එම වරදට නඩු පැවරිණ. නඩුවේදී මුලින්ම ඔහුට විරුද්ධව ඇති චෝදනාව පොලිසිය විසින් ඉදිරිපත් කරන ලදී. විනිශ්චයකරු විත්ති කූඩුවේ සිටි පියකරු දෙස තියුණු බැල්මක් හෙළා මෙසේ ඇසීය.’යුෂ්මතා මේ චෝදනාවට වැරදිකරු ද? නිවැරදිකරු ද?’’ඔය දෙකම නෙමෙයි ස්වාමීනි. මම පියකරු.’ හේ හිසනමා ගැර සරු ඇතිව පිළිතුරු දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av1303173</link>
    <topic>මේ තරම් සියුමැලි ද කළුගල්</topic>
    <author>ජෝජ් රොබ්සන් ද සිල්වා</author>
    <content>මේ තරම් සියුමැලි ද කළුගල්සුනිල් එදිරිසිංහට තහනම්දශක හතරකුත් වසර දෙකක් තරම් කාලය ගෙවී ගොස් ඇති නමුත් ඔහුගේ සුපසන් හඬින් තවමත් ‘සඳකඩ පහණක කැටයම් ඔපලා’ ගීතය ගැයෙද්දී ශ්‍රාවකයෝ අමන්දානන්දයට පත්වෙති. සිය ඒක පුද්ගල ගී ප්‍රසංගය වන ‘සඳකඩ පහණ’ ප්‍රසංගයේදී ද ඔහු මුලින්ම ගයන්නේ මේ ගීතය ය. ගැයූ මුල්ම ගීයෙන්ම ශ්‍රාවක සහෘද සිත් දිනා ගැනීමට සමත් වූ අපේ ගායන ශිල්පීන් කිහිප දෙනා අතරට එක්වී සිටින ඔහු සුනිල් එදිරිසිංහ ය. සුනිල් ‘රසඳුන’ සමඟ මෙලෙස පිළිසඳරට එක්වුණේ ‘සඳකඩ පහණ’ ප්‍රසංගයේ දෙසිය වැනි පියවරට ළඟා වෙමින් සිටීම නිමිත්තෙනි.”හොඳ නිර්මාණ ලෝකයට දුන්නොත් වරදින්නේ නැහැ. එමෙන්ම හොඳ ගීත ගායනා කරන ශිල්පියෙක්ව කිසිදාක ශ්‍රාවකයින් අත්හරින්නේත් නැහැ. මගේ ‘සඳකඩ පහණ’ ප්‍රසංගය දැන් දෙසීය වැනි වාරයටත් ආසන්නයි. මගේ ගායන දිවිය වගේ ‘සඳකඩ පහණක කැටයම් ඔපලා’ ගීතයෙන් තමයි ප්‍රසංගය ආරම්භ කරන්නේ. ගීත විස්සක් පමණ මං මේ ප්‍රසංගයේදී ගයනවා. මගේ රසික රසිකාවියන් සන්සුන්ව දැහැන් ගතව ‘සඳකඩ පහණ’ ප්‍රසංගය රසවිඳින අයුරු මට මගේ ජීවිතයේ බොහොම යහපත් සුපසන් අත්දැකීමක් වෙලා දැන්.””සඳකඩ පහණ” ප්‍රසංගය ඔබ ඉදිරිපත් කරන්නේ වර්තමානයේ දී සුභාවිත ගීතයට එල්ල වී ඇති අභියෝගයන්ට අභියෝග කරන්නද..?”නැහැ, මං ඔය අභියෝග කියන වචනයටවත් කැමැති නැහැ. මං හිතන්නේ මා මේ ඉටු කරන්නේ මාගේ කාර්යභාරයයි. මගේ යුතුකමයි. මං මගේ කාර්යභාරය කරගෙන යනවා පමණයි. විශේෂයෙන් වෘත්තීය ගායන ශිල්පියෙකු වශයෙන් මගේ පැවැත්ම උදෙසාත් මා ‘සඳකඩ පහණ’ ප්‍රසංගය පවත්වා ගෙන යන්න ඕනේ. තවත් කරුණක් අද මේ රටේ විද්‍යුත් නාළිකා වලින් අපේ පරම්පරාවේ ගීත නොඇසෙන හින්දා අතරමං වන තරුණ පරම්පරාව සහ අපේ ශ්‍රාවකයින් වෙනුවෙනුත් මේ ප්‍රසංගය පවත්වා ගෙන යෑම වැදගත්.”ඔබේ ප්‍රසංගයේ මේ යුගයේ අනිකුත් ප්‍රසංගවලට මෙන් යුග ගී හෝ සමූහ ගී සහ නර්තන ඉදිරිපත් කිරීම් වැනි විශේෂාංග නැත්තේ ඇයි..?”මටත් පුදුමම ඒක තමයි. මේ වනතුරු කිසිවෙකු ඒ පිළිබඳව විමසුවේ නැහැ. පුහුදුන් මිනිසුන්ගේ හරසුන් දේවල් වලින් මිඳිලා ගුණාත්මක යහපත් නිර්මාණ රසවින්දනයට මගේ ගීත ශ්‍රාවකයින්ගේ නැඹුරුවක් තිබෙන බව හැඟෙනවා. යුග ගායනා, සමූහ ගායනා, නැටුම් නැතුවට ඔවුන්ට අඩුවක් නොදැනෙනවා ඇත්තේ ඒ නිසයි. අනික ඒ නිසා අපට පුළුවන්කම ලැබී තියෙනවා ‘සඳකඩ පහණ’ ප්‍රසංගය පහසු මිලකට සංවිධායකයින්ට ලබා දීමටත්.”ඔබ ඇතුළු ජ්‍යෙෂ්ඨ ගායක ගායිකාවන්ගේ ගීත වර්තමානයේ දී විද්‍යුත් නාළිකා වලින් ජනතාවට ශ්‍රවණය කිරීමට අවස්ථාව ලබා නොදීම පිළිබඳව ඔබට හැඟෙන්නේ කෙලෙසද..?”අද විද්‍යුත් නාළිකාවල තේමාව time is money.එතන වෙන පරමාර්ථයක් නැහැනේ මුදල් මිස. ඔන්න ඔය නිසා අපේ අලුත් ගී නිර්මාණ විද්‍යුත් මාධ්‍ය වලට දුන්නාම ප්‍රචාරය වෙන්නේ නැහැ. ඒ නිසා ඇතැම් ශ්‍රාවකයින් හිතනවා අපි නිර්මාණ කරන්නේ නැහැ, නිහඬව ඉන්නවා කියලා.හැත්තෑව අසූව දශකයේ මෙලෙස වුණේ නැහැ. ඒ කාලෙ වේලාව රත්තරන්. ශ්‍රව්‍ය දෘශ්‍ය මාධ්‍ය ලෙස රූපවාහිනිය පැමිණීමත් සමඟ තමයි මේ වෙනසට මුල පිරුණේ. ඒත් ලෝකයේ ජනකාන්ත කලා අතර ජනපි‍්‍රයම කලා අංගය ගීතය නිසා ශ්‍රව්‍ය මාධ්‍යයක් වශයෙන් ගීතය හැමදාමත් පවතීවි. යන එන ගමන්, යම් වැඩ කටයුත්තක නියුතු වෙන අතරේ දී වුවත් ගීත ශ්‍රවණය කරන්න පුළුවන්. ඒ පහසුව නිසාත් ගීතය ජනපි‍්‍රය කලා අංගයක් ලෙස සදහටම මිනිසුන් අතර පවතියි. කෙසේ වුවත් රූපවාහිනිය පැමිණීමත් සමඟ ගීතය දෘෂ්‍ය මාධ්‍යයට හැරුණා. එය ඉතා වියදම් සහිත මාධ්‍යයක්. එම නිසා හොඳ ගීතයට තිබුණු ප්‍රවණතාව අඩු වුණා.”ඔබ දෘෂ්‍ය ගීත ඇල්බමයක් (DVD) එළිදැක්වූවා නේද..?”ඔව්, ‘සඳකඩ පහණ අබියස’ නමින් මගේ ගීත එකතුවක් කළා. මගේ ගීත ශ්‍රාවකයින්ගේ හොඳ ප්‍රතිචාර එයට ලැබුණා. නූතන තාක්ෂණය සමඟ ඉදිරියට යන්න රූප රාමු සහිත ච්ඍච්, ඍඛ්ච්ගීත එකතු එළිදකින්න ඕනෑ බව ඇත්තයි. ඒත් අර්ථ ශුන්‍ය වේ නම් ඒවායින් පලක් වෙන්නේ නැහැ.”වත්මන් සංගීත ක්ෂේත්‍රයේ වැඩි කතාබහකට ලක් වී ඇති කරුණක් නේ “රිංගින් ටෝන්ස්” සඳහා ගීත යෙදවීම. ඔබේ ගීතත් ඒ සඳහා යොදා ගෙන තිබෙනවා නේද..?”අපොයි ඔව්... මගේ අනුදැනුමෙන් තොරව. (උපහාසාත්මක ස්වරයෙන්..) මගේ ජීවිතේට තවම මං එක ගීතයක වත් රිංගින්ටෝන්ස් සඳහා දීලා නැහැ. එය ජාවාරමක්. ජංගම දුරකථන ජාලවල තිබෙන සටකපට ලෙස මුදල් උපයන වැඩ, කලබලකාරී, වාණිජකරණය වූ සමාජ ක්‍රමයක දී ඔවැනි ජාවාරම් කෙරෙනවා.බලන්න - සම්පූර්ණ ගීතයක් රසවිඳින්න බැහැනේ ඔය ක්‍රමයට. ගීතයක කොටසක් අහන්න දීලා මුදල් ගසා කෑමක් නොවේද..? කෙසේ වුවත් කූට, වාංචනික සිත් ඇති පුද්ගලයින් විසින් කරනු ලබන ඔවැනි ක්‍රියාවන්ට ඒ පුද්ගලයින්ට කවදා හෝ වගකියන්න සිදු වෙයි.”ඔබ ගායනා කර මෑත යුගයේදී ඉමහත් ජනපි‍්‍රයත්වයක් හිමි කරගත් “මේ තරම් සියුමැලිද කළුගල්” ගීතය දැන් ඔබ ගායනා නොකරන්නේ ඇයි..?”ඒ ගැන නම් මං වචනයක් වත් කතා කරන්න කැමැති නැහැ. නීතිමය ප්‍රශ්නක් නිසා ඒ ගීතය ගායනා කිරීම තාවකාලිකව අත්හිටුවා තිබෙනවා. එම නීතිමය ප්‍රශ්නය විසඳුනාම නැවත එය ගායනා කරනවා.”මේ තරම් සියුමැලි ද කළුගල් හිතන්නටවත් බැරි නිසා මම ගියා අවුකන බුදුන්ටත් දෑස් දුන් මිනිසා සොයා...!(පද – රජී වෙල්ගම)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av1303174</link>
    <topic>ජීවිතය අලුතින් ගොඩනඟාගන්න බලාපොරොත්තුවක් තියෙනවා</topic>
    <author>ගාමිණී සුසන්ත ඡායාරූපය - ටෙනිසන් එදිරිසිංහ</author>
    <content>ජීවිතය අලුතින් ගොඩනඟාගන්න බලාපොරොත්තුවක් තියෙනවාඋපේක්‍ෂා ස්වර්ණමාලිබොහෝ දෙනකු ඇයව හඳුන්වන්නේ ‘පබා’ නමිනි. ඒ ඇය ‘පබා’ ටෙලිනාට්‍යයේ නිරූපණය කළ චරිතය නිසාය. ඇය උපේක්‍ෂා ස්වර්ණමාලි. උපේක්‍ෂා අපට සිටින දක්‍ෂතම රංගන ශිල්පිනියකි; නර්තන ශිල්පිනියකි. එසේම දැන් ඇය පාර්ලිමේන්තු මන්ත්‍රීවරියකි.උපේක්‍ෂා රංගනයෙන් දායක වූ “බෝම්බ සහ රෝස” චිත්‍රපටය මේ දිනවල ප්‍රේක්‍ෂක ප්‍රසාදය දිනා ඇත. “තරුවක් සමඟ වරුවක්” විශේෂාංගයෙන් අප අද උපේක්‍ෂා ස්වර්ණමාලි හමුවන්නේ ඇයගේ නවතම තොරතුරු පිළිබඳව කතාබහ කිරීමටය.උපේක්‍ෂා මොන වගේ වැඩත් එක්කද ඔබ මේ දිනවල කාලය ගෙවන්නේ?මේ දවස්වල අනුර මාධව ජයසේකර අධ්‍යක්‍ෂණය කරන “වීදිය බණ්ඩාර” ටෙලිනාට්‍යයේ සහ ප්‍රීතිරාජ් වීරරත්න අධ්‍යක්‍ෂණය කරන “රශ්මි” ටෙලිනාට්‍යයේ රූපගතකිරීම්වලට සහභාගි වෙනවා. ඒ වගේම පාසල් හැර ගිය ළමයින්ට වෘත්තීය පුහුණු පාඨමාලා පවත්වා සහතික පත්‍ර ලබාදීමේ වැඩසටහනක් මම ක්‍රියාත්මක කරල තියෙනවා.ඒ වගේම ගර්භණී මවුවරු සහ කුඩා දරුවන්ගේ පෝෂණය වෙනුවෙන් විශේෂ වැඩපිළිවෙළ කීපයක්ම ක්‍රියාත්මක කරන්න මගේ කාලය යොදවනවා.කලාව සහ දේශපාලන ජීවිතය සමබරව ගෙනියන්නේ කොහොමද?කාලය කළමනාකරණය කරගෙන මම මේ හැම දෙයම කරනවා. මගේ අම්ම මට හැමදේටම උදව් වෙනවා. එයා නැතිනම් මට මේ කිසිම දෙයක් කරන්න ලැබෙන්නේ නෑ. දේශපාලන කටයුතු කලා කටයුතු පමණක් නෙමෙයි, අතපසුවුණු නීති උපාධිය පිළිබඳ මගේ අධ්‍යාපන කටයුතුත් මම නැවත ළඟදීම ආරම්භ කරනවා.ඔබ දැන් රංගනයේදී චරිත තෝරා බේරා ගන්නවාද?මන්ත්‍රීවරියක් වෙන්න ඉස්සරත් මම කලා නිර්මාණයක් තෝරා ගනිද්දි කිසියම් තෝරා ‍‍ෙබ්රා ගැනීමක් කළා. දැන් පාර්ලිමේන්තු මන්ත්‍රීවරියක් හැටියට තවත් වැඩියෙන් ඒ ගැන හිතන්න මට වෙලා තියෙනව.‘බෝම්බ සහ රෝස’ චිත්‍රපටයට ලැබෙන ප්‍රතිචාර?මේ චිත්‍රපටයේ රූපගත කිරීම් කළේ මීට අවුරුදු 3 කට පමණ ඉස්සර. මේ චිත්‍රපටය හැමෝටම හරියන්නේ නැතිවෙන්න පුළුවන්. මේක ඉතාම අපූරු චිත්‍ර‍පටයක්. මෙහි මගේ රංගනයට හොඳ ප්‍රතිචාර ලැබෙනවා.‘සින්ඩ්‍රෙල්ලා’ චිත්‍රපටය ඔබේ නිර්මාණ දිවියට කෙතරම් වැදගත් ද?‘සින්ඩ්‍රෙල්ලා’ ළඟදීම තිරගතවෙන්න නියමිත චිත්‍රපටයක්. මෙය දක්ෂ සිනමා නිර්මාණකාරියක වන ඉනෝකා සත්‍යාංගනීගේ සිනමා කෘතියක්. මේ චිත්‍රපටයේ රඟපාන්න ලැබීම ගැන මම ගොඩක් සතුටු වෙනවා. මෙහිදී මගේ රංගනයේ උපරිමය චිත්‍රපටයට ලබාගන්න ඉනෝකාට හැකි වුණා කියලා මම හිතනව.මම මෙතෙක් නිරූපණය කරල තිබෙන චරිතවලට වඩා උපේක්‍ෂා ස්වර්ණමාලිගේ චරිතය හොඳින්ම නිරූපණය වුණේ ‘සින්ඩ්‍රෙල්ලා’ චිත්‍රපටයෙන් කියල මම හිතනව. එහි මම රඟපාන චරිතයේ ස්වභාවය මගේ ඇත්ත ජීවිතයේ චරිතයේ ස්වභාවයට ගොඩක් දුරට සමානයි. නමුත් එහි කතාව මගේ ජීවිතයට සම්බන්ධයක් නෑ.ටෙලිනාට්‍ය, චිත්‍රපටවල දැන් ඔබ කුමන චරිතය නිරූපණය කළත් සමාජයේ බොහෝ දෙනෙක් ඔබව හඳුන්වන්නේ ‘පබා’ කියල නේද?ඔව් ඒක එහෙම තමයි. මට ඒ ගැන හරිම සතුටුයි. මට ලංකාවේ රූපවාහිනී ප්‍රේක්ෂකයින්ගේ හදවත්වලට ලංවෙන්න හැකිවුණේ ‘පබා’ චරිතය නිසයි. ඉතින් ඒ චරිතයට මම ගොඩක් ආදරෙයි.ඔබ දේශපාලන ක්ෂේත්‍රයේ දිගටම රැඳී ඉන්නවද?ඔව් මීළඟ මැතිවරණයට මම ඉදිරිපත් වෙන්න බලාපොරොත්තු වෙනවා. ඉන්පසුවයි දිගටම දේශපාලනයේ යෙදෙනවද කියල සිතා බලන්නේ.ඔබ ඔබේ විවාහයෙන් නීතියෙන් වෙන් වුණාද?ඔව් මට ඇතිවුණ ගැටලු නිසා මම නීතියේ පිහිට පැතුවා. එහි තීන්දුව අප්‍රේල් මාසයේ ලැබෙන්න නියමිතයි.ජීවිතය අලුතෙන් පටන් ගන්න බලාපොරොත්තුවක් තියෙනවද?ඇත්තෙන් ම බලාපොරොත්තුවක් තියෙනවා. නමුත් මම ඒකට හදිසි වෙන්නේ නෑ.පසුගිය දිනවල අකලංකත් ඔබත් පිළිබඳ කටකතාවක් පැතිරුණා නේද?ඔව් ඒ කටකතාවට මුල් වුණේ අකලංකත් මමත් ‘සින්ඩ්‍රෙල්ලා’ චිත්‍රපටයේ කළ රංගනයයි. ඒ චිත්‍රපටයේ විවිධ වැඩකටයුතුවලට අකලංකත් මමත් එකට සහභාගී වුණා. ඒවා නිසා ඔවැනි කතාවක් පැතිරෙන්න ඇති. අකලංක කියන්නෙ ඇත්තටම හොඳ පුද්ගලයෙක්. ඔහු මට හොඳ මිතුරෙක්. ඉන් එහා දෙයක් නෑ.ගාමිණී සුසන්ත ඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av1303175</link>
    <topic>ආසියානු සිනමා ප්‍රබෝධයේ පුරෝගාමියා</topic>
    <author/>
    <content>ආසියානු සිනමා ප්‍රබෝධයේ පුරෝගාමියාඅරුණා වාසුදේව්ආචාර්ය අරුණා වාසුදේව් පසුගියදා සතියක සංචාරයක් සඳහා ශ්‍රී ලංකාවට පැමිණියා ය. ඇගේ සංචාරයේ ප්‍රධාන අරමුණ වූයේ ආසියානු සිනමා කේන්ද්‍රය සහ නෙට්පැක් සංවිධානය එක්ව ප්‍රකාශිත Early Sri Lankan Cinema and its Association with the South Indian Film Industry නමැති ඉංග්‍රීසි කෘතිය එළිදැක්වීමේ උත්සවයේ ප්‍රධාන ආරාධිතයා වශයෙනි. එය ඇගේ දෙවන ශ්‍රී ලංකා සංචාරයයි.ඇය පළමු වරට පැමිණියේ 1997 දී ආසියානු සිනමා කේන්ද්‍රයේ ආරාධනාවක් පරිදි ශ්‍රී ලාංකේය සිනමාවේ 50 වැනි සංවත්සරය නිමිත්තෙනි. “ටෛම්ස් ඔෆ් ඉන්ඩියා” හි පත්‍රකලාවේදිනියක් වන මධු ජේන් පවසන්නේ ඇගේ චරිතය හකුළුවා දැක්වීම ඉතා අපහසු කාර්යයක් බවයි. මධු ජේන් විසින් රචනා කොට සිංගප්පූරුවේ දී ප්‍රකාශයට පත් කරන ලද Asian Women in Film  ග්‍රන්ථයේ ඇය අරුණා වාසුදේව් හඳුන්වන්නේ ආසියාවේ සිටින සිනමාවට සම්බන්ධ කාන්තාවන් තිස්දෙනා අතරින් කෙනෙකු වශයෙනි.1960 ගණන්වලදී නිව්යෝර්ක් විශ්වවිද්‍යාලයෙන් සිනමාව හා රූපවාහිනී විෂයයන් හදාළ අරුණා පසුව පැරිස් හි IDHEC සිනමා පාසලෙන් සිනමාකරණය හදාරා පසුව පැරිස් විශ්වවිද්‍යාලයෙන් ආචාර්ය උපාධිය ලබාගත් අතර ඒ සඳහා ඇගේ පර්යේෂණාත්මක නිබන්ධය වූයේ “ඉන්දියානු සිනමා වාරණයේ නීතිමය, දේශපාලනමය හා සමාජ විද්‍යාත්මක මූලධර්ම”ය. ඉන්දියානු සිනමාව පිළිබඳ ග්‍රන්ථ කීපයක්ම ඇය සංස්කරණය කර ඇත. Indian Cinema Super Bazar (පිලිප් ලෙංග්ලට් සමඟ /1983), Frames of Mind- Reflections on Indian Cinems (1955), Being and Becoming Cinemas of Asia (2002) ඒ අතරින් වැදගත් වේ.2008 වර්ෂයේ දී The Legends of Indian Cinema  යන තේමාව යටතේ ඉන්දියානු සිනමාකරුවන් හය දෙනෙකු පිළිබඳ ලියැවුණු කෘති හයක් සංස්කරණය කළාය. 1988 වර්ෂයේ දී ආසියාතික සිනමාව පිළිබඳ තෛ‍්‍රමාසික සිනමා සංග්‍රහයක් Cinemaya – The Asian Film Quarterly නමින් ආරම්භ කළ අතර එමඟින් ආසියාකරයේ සිනමාව හා සිනමාකරුවන් පිළිබඳ ජාත්‍යන්තර සිනමාව තුළ ඉතා පුළුල් අවබෝධයක් ලබා දුන්නාය.1990 වර්ෂයේ දී යුනෙස්කෝ ආයතනය සමඟ ඒකාබද්ධව ආසියාතික සිනමාව පිළිබඳ සමුළුවක් නවදිල්ලියේ දී පවත්වන ලද අතර එම සමුළුවේදී ආසියාතික සිනමාවේ සංවර්ධනය සඳහා වූ නෙට්පැක් (NETPAC) සංවිධානය පිහිටුවා ගැනිණි. එය ස්ථාපිත කිරීම ආසියාතික සිනමාවේ පුනර්ජීවනයකට මඟපාදන ලද අතර ඒ නිසාම ආසියාතික සිනමාව කේන්ද්‍ර කරගත් ජගත් සිනමා උත්සව රාශියක්ම ආරම්භ විය. බූසාන්, සිංගප්පූරු, ෆුකෝකා, වෙසුල් සිනමා උත්සව ඊට නිදසුන් කීපයක් පමණි.ඇය තවත් සුවිශාල පියවරක් ඉදිරියට තබමින් 1999 වර්ෂයේ දී CINEFAN – The Festival of Asian Cinema නමින් ආසියාතික සිනමා උලෙළක් නවදිල්ලියේ දී ආරම්භ කරන ලද අතර පසු කලෙක එය ආසියාතික හා අරාබි සිනමාව දක්වා දීර්ඝ කරන්ට යෙදිණි. ආසියාතික සිනමාව අද ජගත් සිනමා සංස්කෘතිය තුළ කේන්ද්‍රීය ස්ථානයක් ලබා ගැනීමට පසුබිම්ව සිටි යෝධ චරිතය වන්නේ අරුණා වාසුදේව්ය. එම කර්තව්‍යය වෙනුවෙන් ජගත් සම්මාන රාශියකින්ම ඇය පිදුම් ලබා ඇත. ප්‍රවීණ ශ්‍රී ලාංකික සිනමා නිළියන් දෙදෙනකු වූ ස්වර්ණා මල්ලවාරච්චි සහ අනෝජා වීරසිංහ පිළිබඳව ප්‍රත්‍යාවලෝකන සිනමා උත්සව දෙකක් පිළිවෙළින් 1996 සහ 1998 වර්ෂයන්හි දී ඇය විසින් ආසියානු සිනමා කේන්ද්‍රය හා ඒකාබද්ධව නවදිල්ලියේ දී සංවිධානය කරන ලදී.ඇයගේ එකම දියණිය වන ග්‍රැපික් මෝස්තර ශිල්පිනී ඉන්කා යාමිණි මෙයට වසර දෙකකට පෙර ශ්‍රීමතී ඉන්දිරා ගාන්ධිගේ පුතෙකු වූ සන්ජේ ගාන්ධි ගේ පුතු වරුන් ගාන්ධි සමඟ විවාහ වූ අතර එම නිසා අරුණා වාසුදේව් සුප්‍රකට ගාන්ධි පවුලට ද දැන් සම්බන්ධව සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av1303176</link>
    <topic>උපන් දින සාදයේ අලුත් පෙමක්</topic>
    <author>සුජීව තේවහෙට්ටිගේ</author>
    <content>උපන් දින සාදයේ අලුත් පෙමක්ජනප්‍රිය යොවුන් නිළි ක්‍රිස්ටීන් ස්ටුවර්ට් මේ ළඟදී උපන් දින සාදයකට සහභාගි වුණා. ඇගේ සමිප මිතුරෙකු වන ටේලර් ලොට්නට් ගේ උපන් දින සාදයටයි ඇය එක්වුණේ.මිතුරු මිතුරියන් පිරිවරාගෙන බොහොම සැහැල්ලුවෙන් කතා බහ කරමින් සිටි මේ සුපිරි නිළියගේ නෙත් මඳක් දුරක අසුන්ගෙන සිටි කඩවසම් යෞවනයෙකුගේ නෙත් සමඟ ගැටුණා.ඔහු දුටු හැටියේම ඇයට උවමනා වුණේ ඒ ලස්සන තරුණයා කවුරුන්දැයි දැනගන්නටයි. විපරම් කර බලද්දී ක්‍රිස්ටීන්ට දැනගන්නට ලැබුණේ ඔහු, සුපිරි නළු ආර්නෝල්ඩ් ශ්වසනෙගර්ගේ පුත්‍රයා වන පැට්‍රික් ශ්වසනෙගර්බවයි.කෙසේ හෝ ඔහු සමඟ කතාබහකට මුල පිරූ ක්‍රිස්ටීන්ගේ දෙනෙත්වලින් පැවසූ තවත් කතාවක් හඳුනාගන්නට ශ්වසනෙගර්ගේ පුත්‍රයාට අපහසු වුණේ නැහැ.කතාබහ දුරදිග ගියා. උපන් දින සාදයේ සිටි සියලුම දෙනා අමතක කරදැමූ ක්‍රිස්ටිනා සහ පැට්‍රික් එදින හැසිරුණේ නියම පෙම්යුවළක් වගෙයි.(හොඳ වෙලාවට ක්‍රිස්ටීන්ගේ පෙම්වතා වූ රොබට් පැටින්සන් සිටියේ නැහැ.) මේ නිසා දැන් කවුරුත් කියන්නේ දැල්වෙමින්, නිවෙමින් තිබෙන ක්‍රිස්ටිනා රොබට් පැටින්සන් ආදර ප්‍රදීපය පැට්‍රික් නිසා සදහටම නිවී යනු ඇති බවයි.ලෝකප්‍රකට මොස්තර නිරූපිකාවක සහ නිළියක වන සින්ඩි ක්‍රෝෆෝර්ඩ් තමන්ගේ ජීවිතයේ අතීත මතකයක් යළි මතුකර සිටියා. ඇයගේ මුල්ම විවාහය ගැනයි, ඇය වැඩිපුර කතාකළේ.මේ සුරූපිනිය වයස අවුරුදු 22 දී සුපිරි නළු රිචඩ් ගෙයර් සමඟ විවාහ වුණා. ඒ වන විට රිචඩ් ගේ වයස අවුරුදු 37යි. 1991 දී විවාහ දිවියට එළැඹුණ සින්ඩි සහ රිචඩ්, 1995 දී වෙන්වුණා.මේ සිදුවීම් සිහිපත් කළ සින්ඩි පැවසුවේ ඒ කාලයේ දී තමන්ට ජීවිත අත්දැකීම් නොතිබූ නිසා ජීවිතයේ නොයෙකුත් හැලහැප්පීම්වලට මුහුණ දෙන්නට සිදුවූ බවයි.ව්‍යාපාරිකයෙකු වන රැන්ඩි ගර්ම්ර් සමඟ 1998 දී විවාහ වුණු ඇයට දැන් දරුවන් දෙදෙනකු සිටිනවා. රැන්ඩි සමඟ ගතකරන ජීවිතය අගය කරන සින්ඩි “අපි දෙන්නට දෙන්නා ගරුකරනවා.අපි දෙන්නාත් දරුවන් අතරත් තියෙන්නේ ඒ වගේ ගරුත්වයක්. මගේ ජීවිතයේ අමාරු කාලයක් තිබුණා. ඒ කාලෙදි මට ශක්තියක් ලබාදුන්නේ මගේ සැමියාත් දරුවනුත් විතරයි.”සුප්‍රකට ‘ග්ලැමර්’ සඟරාවේ අප්‍රේල් කලාපය නිකුත් වෙන්නටත් කලින් ලොව පුරා කසු කුසුවක් මතුවෙලා. එම කලාපයේ මුල් පිටුවේ ඡායාරූපය සහ ඇතුළත පිටුවල පළවී තිබෙන ඡායාරූප කිහිපයක් නිසයි, මේ ‘ගින්දර’ ඇවිලී යමින් තිබෙන්නේ.මේ ඡායාරූපවල පෙනී සිටින්නේ සුපිරි නිළි කේට් හඩ්සන්. ඇය කවරයෙහි පෙනී සිටින්නේ අඩනිරුවතින් ඉතා කෙටි කලිසමක් සහ ස්වර්ණාභරණ කිහිපයක් පමණක් මේ ඡායාරූපයේ ඇය හැඳපැලඳ සිටින බවයි, හොලිවුඩ් ආරංචිවලින් පැවසෙන්නේ, සඟරාවේ ඇතුළත කලාපයේ ද ඇය විවිධ ඉරියව්වලින් පෙනී සිටින්නේ ද අඩනිරුවතින්ලු.මේ වන විට 33 වැනි වියෙහි පසුවන කේට්, දරු දෙදෙනකුගේ ද මවක්.මේ හේතු නිසයි බොහෝ දෙනා කේට් ගේ ඡායාරූප ගැන ලොකු අවධානයක් යොමුකර ඇත්තේ.කොහොම වෙතත්, කේට් නම් පුරාජේරු කියා ඇත්තේ තමන්ගේ සිරුරෙහි තවමත් නොනැසී පවතින යෞවනත්වය ගැනයි.ජනප්‍රිය නිළි ලින්ඩ්සේ ලෝහන් පසුගිය වසරේ ජූනි මාසයේ දී රිය අනතුරකට ලක්වුණා.පොලිසිය පැවසුවේ මේ අනතුරට වරදකාරිය ලින්ඩ්සේ බවයි. අනතුර සිදුවන අවස්ථාවේදී ඇය බීමතින් තම මෝටර් රථය පදවා ඇති බවත් පොලිස් නිලධාරීන් ප්‍රකාශ කර තිබුණා.පසුව පළවූ ප්‍රවෘත්තියක සඳහන් වුණේ ඒ මොහොතේදී ඇය ළඟ මත්පැන් බෝතලයක් ද තිබූ බවයි. මේ සුපිරි නිළියට නඩු පැවරුණා.නඩු විභාගය අතරේ දී බොහෝ දෙනා විශ්වාස කළේ ඇයට සිරදඬුවම් ලැබේවිය කියලයි. ඒත් පසුගිය සතියේ හොලිවුඩ්පුරෙන් දැනගන්නට ලැබුණේ ලින්ඩ්සේ මත්පැන් බී සිටි බවට තහවුරු කෙරෙන පරීක්ෂණයක් අනතුර සිදුවන මොහොතේදී සිදු නොවූ බවයි.මේ නිසා ඇයට නඩුවෙන් නිදහස ලැබෙනු ඇති බවත් පැවසෙනවා. අනතුර සිදුවූ සාන්ත මොනිකා නගරයේ නීති අංශ බලධාරීන් දැන් සූදානම් වන්නේ ලින්ඩ්සේ ව නේවාසික පුනරුත්ථාපනයකට යොමු කරන්නටලු.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av1303177</link>
    <topic>අප්පච්චිගේ ‘සිහින විජිතයේ’</topic>
    <author/>
    <content>අප්පච්චිගේ ‘සිහින විජිතයේ’මං REMIX කළාපි‍්‍රයා සූරියසේනගේ පුත් ලක්ෂිත සූරියසේනඈතින් ඈතට” චිත්‍රපටයට “කැන්දන් යන්නම්” ගීතය ගැයුවේ ප්‍රවීණ ගායන ශිල්පීන් තිදෙනෙකු වූ මිල්ටන් මල්ලවආරච්චි, ග්‍රේෂන් ආනන්ද සහ පි‍්‍රයා සූරියසේනය. එහෙත් පසුගියදා මිල්ටන් වෙනුවෙන් පැවති ප්‍රණාම ප්‍රසංගයේ දී මෙන්ම රූපවාහිනී වැඩ සටහනකදී “කැන්දන් යන්නම්” ගීතය අපි ශ්‍රවණය කළේ ඒ ප්‍රවීණ ගායන ශිල්පීන් තිදෙනාගේම පුතුන් තිදෙනා වන රනිල් මල්ලවආරච්චි, මාරියෝ ආනන්ද සහ ලක්ෂිත සූරියසේනගේ හඬිනි.ඔවුන් අතරින් රනිල් සහ මාරියෝ සමඟ නම් මීට පෙර අප දැන හඳුනා ගෙන කතාබහ කර ඇති මුත් ලක්ෂිත සමඟ කතාබහ අපට නුපුරුදු ය. සිය පියා ගැයූ “හදවත ඉල්ලා” – “ආදරණීය නේරංජනා” – “සිහින විජිතයේ” ගීත මෙන්ම සිය ප්‍රථම ගීතය ලෙස “ආදර දෑසට ළං වී” නම් ගීතය ද ගයමින් ගායන දිවිය අරඹා සිටින ලක්ෂිත සමඟ අපි මෙවර “ස්වර වර්ණ” වර්ණ ගන්වමු.”අප්පච්චිගේ කටහඬ පොඩ්ඩක් හරි මට ලැබිලා තියෙනවා නම් ඒක මට ලොකු ආශිර්වාදයක් විදිහට මම සලකනවා. මොකද ලංකාවේ බොහෝ දෙනෙකු ආදරය කරන කටහඬක්නේ අප්පච්චිගේ කටහඬ. අප්පච්චිගේ කටහඬ සම්පූර්ණයෙන්ම නැති වුණත් ඒ ළඟින්ම වාගේ, ඒ ගායන ශෛලියට සමානවම වාගේ ගී ගයන්න හැකි කටහඬක් මට හිමි වී තියෙනවා කියලා මං හිතනවා.”ලක්ෂිත ගී ගයද්දී ඔබේ පියාව අනුකරණය කරනවා ද...?”කෙළින්ම අප්පච්චිව අනුකරණය කරනවා කියලා කියන්න බැහැ. ඒත් ඒ ගීත ගයනවා නම් ගයන්න ඕනේ අප්පච්චිව අනුකරණය කරමින් තමයි. ඒ අප්පච්චි ගයා ඇති ගීතවල අප්පච්චිගේ අනන්‍යතාව එනම් අප්පච්චිගේ සලකුණ තියෙන හින්දා. ඒ සලකුණ ගීත ශ්‍රාවකයින් හඳුනා ගෙන ඇති නිසා අපට එය වෙනස් කිරීමට බැහැ. වෙනස් කරන්න ගියොත් එවිට එම ගීත විනාශ වෙනවා. ඒත් අප්පච්චි අනුකරණය කරමින් මා ඔහුගේ ගී ගයන නිසා ඉදිරියේ දී එම ගීත ආරක්ෂා වෙනවා.”ඔබේ පියා ගැයූ ගී විනාශ වී යාමේ වාතාවරණයක් තිබෙනවාද...?”ඔව්, ඇතැම් පුද්ගලයින් එවැනි ක්‍රියා කර තිබෙනවා. උදාහරණයක් ලෙස පවසනවා නම් මගේ අප්පච්චි ගායනා කළ ගීත තිබියදීත් වෙනත් නවක ගායකයින් ෂසින් සදාචාර විරෝධී අයුරින් ප්‍රසංග ආදියේ ඉදිරිපත් කළ ගීත ගුවන් විදුලි නාළිකා වලින් ප්‍රචාරය කිරීම නිසා අප්පච්චි ගැයූ ගී විනාශ වී යාමේ වාතාවරණයක් ඇති වී තිබීම පෙන්වා දීමට පුළුවන්. එවැනි ඇතැම් ගායකයින්ගෙන් මගේ අප්පච්චිගේ ගීත ආරක්ෂා කර ගැනීම පුතෙකු ලෙසින් මගේ වගකීම කියා මට හැඟෙනවා.”සමහර ගායකයින්ගෙන් පුතුන් මෙන් ලක්ෂිතත් පියාගේ ගීත පමණක්ම ගය ගයා සිටින්න ද කල්පනාව..?”නැහැ. නැහැ - මං එහෙම කරන්නේ නැහැ. මං අප්පච්චිගේ ගීත ගයන ගමන්ම මගේම නිර්මාණත් කරමින් ඉදිරියට යන්න තමයි බලාපොරොත්තු වෙන්නේ. මං පසුගියදා මගේ ප්‍රථම ගීතය කළා. අප්පච්චි ගයන ‘පෙම් සිනහව ඔබ පෑව‘ ගීතය නිර්මාණය කළ ගී පද රචක කසුන් සත්සරයි සංගීතඥ උපුල් අසංකයි තමා මට මගේ මුල්ම ගීතය (“ආදර දෑසට ළං වී”) නිර්මාණය කිරීමේදි දායක වුණේ.”ආදර දෑසට ළං වී ප්‍රේමේ හසරැලි තව තව දැනුණාවේ ඔබේ ළඟින් මා දැවටී බලා සිටින්නම් ඔය සුන්දර දෑසින්...!(පද – කසුන්සත්සර)ඔබ ගීත ගායනයට යොමු වුණේ කෙසේ ද..?”මං පොඩි කාලයේ ඉඳලම අප්පච්චි සංගීත කටයුතු වල නියැළෙන අයුරු දැක්කා. ප්‍රසංග වේදිකාවේ, ගුවන් විදුලියේ, රූපවාහිනියේ අප්පච්චි ගී ගයද්දීත්, ගායකයෙකු වීම නිසා අප්පච්චි රටේ වැදගත් පිළිගත් කෙනෙකු වෙද්දීත් මගේ හිතෙන් සංගීත ක්ෂේත්‍රය ගැන විශාල ආසාවක් ඇති වුණා. තවත් කරුණක් වුණේ මගේ අම්මාත් සංගීත ගුරුවරියක් වීමයි, ගෙදර සංගීතමය පසුබිමක තමයි, අක්කලා දෙන්නයි, නංගියි, මමයි හැදුණේ.හැම තිස්සෙම මොහොමඩ් රාෆි සහ ලතා මංගේෂ්කාර් වැනි ප්‍රවීණයන්ගේ ගීත තමයි අපි ඇසුවේ. ඒ වගේම ක්ලැරන්ස් (විජේවර්ධන) සහ මිල්ටන් (මල්ලවආරච්චි) අංකල්ලා සමඟ අප්පච්චි ඇසුරු කරද්දී සංගීත ක්ෂේත්‍රයට පිවිසෙන්න පොඩි කාලෙදිම මටත් තව තවත් ආසා හිතුණා. ගීත ගායනයට යොමු වුණේ ඒ ආසාවට විතරක්ම නෙමේ, විශේෂයෙන්ම මගේ අප්පච්චි ගැයූ ගීත ආරක්ෂා කරගෙන මගේ හැකියාවේ තරමින් ගී නිර්මාණ කරන්නයි.”තරුණ නිර්මාණකරුවෙකු ලෙස ඔබ වත්මන් සංගීත ක්ෂේත්‍රය සහ ගී නිර්මාණ ගැන හිතන්නේ කෙසේ ද..?”හොඳ නිර්මාණ වගේම නරක ඒවාත්, දක්ෂ නිර්මාණකරුවන් වගේම කරන්නන් වාලේ කරන මුදල් පසුපස හඹා ගෙන යන පිරිසකුත් ඉන්නවා. කලාකරුවන් වශයෙන් අපි මුදල් හඹා ගෙන යාම සුදුසු නැහැ. එහෙම කරන නිර්මාණ වල ගුණාත්මකභාවය අඩුයි. අපේ සමාජයට සංස්කෘතියට ගැළපෙන අයුරු ඉදිරිපත් කරන ගී නිර්මාණ වල හිඟයක් නම් වර්තමානයේ පවතිනවා.”ඔබේ පියා ගැයූ ගීත වෙනත් ගායකයින් ගායනා කිරීම ගැන ඔබේ අදහස කුමක් ද..?”මගේ අප්පච්චිගේ ගීත තරගයකදී ගායනා කළාට කමක් නැහැ. ඒත් ප්‍රසංග වේදිකාවල හෝ ගී තැටි සඳහා ගායනා කිරීම සපුරා තහනම්. මගේ අප්පච්චි තාම ජීවතුන් අතර ඉන්නවා. හොඳින් ගීත ගයනවා. ඒ වගේම අප්පච්චිගේ පුතා වශයෙන් මම ඉන්නවා එම ගී ගයන්න. එම නිසා ගී තැටිවලට සහ ප්‍රසංග වේදිකාවේ මගේ අප්පච්චිගේ ගී ගයන්න බලාපොරොත්තු වෙන කාගෙන් වුණත් මං කාරුණිකව ඉල්ලා සිටිනවා. ’එහෙම කරන්න හීනෙකින් වත් හිතන්න එපා’ කියලා.”ඔබේ පියා ගැයූ ආදර ගීත ගණනාවක්ම මේ වනවිට ඔබේ හඬින් ගැයෙනවා. ඉතින් ආදරය පිළිබඳව ඔබ හිතන අයුරු පවසනවා නම්..?”ආදරය ඉතාම සුන්දර දෙයක් කියලා මං හිතනවා. මට දැන් අවුරුදු විසි අටයි. ඒත් මම විදේශ ගතවෙලා ඉන්න හින්දා තාමත් මට ආදරය කරන්න ගැළපෙන යුවතියක් හමුවීමේ අවස්ථාව උදා වුණේ නැහැ.එම නිසා ආදර අත්දැකීම් නම් නැහැ. කවදා හරි මම ආදර බැඳීමක් ඇති කරගන්නා දවසකදී එහෙම කරන්නේ හිතා බලලායි. මට ආදරය කරන යුවතිය මාව තේරුම් ගන්න ඕනි. ඉංජිනේරු වෘත්තිය වටහා ගෙන ගායන ක්ෂේත්‍රයේ ඉදිරි ගමනට ඇයට මට අතහිත දෙන යුවතියක් වෙන්නම ඕනේ. ඒ වගේම යහපත් ගතිගුණ ඇති කරුණාවන්ත ලස්සන යුවතියක් මම බලාපොරොත්තු වෙනවා ඇය තුළින්. එවැනි යුවතියක් හමු වුණාම ආදරයේ සුන්දරත්වය විඳිනවා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av1303178</link>
    <topic>අයි.පී.එල්. ගැන ප්‍රීට් ගෙන් ප්‍රශ්න කරයි</topic>
    <author/>
    <content>අයි.පී.එල්. ගැන ප්‍රීට් ගෙන් ප්‍රශ්න කරයිඉන්ඩියන් ප්‍රිමියර් ලීග් ක්‍රිකට් තරගාවලිය ගැන වගතුග අහන්න, එහි තරග නරඹන්න හුඟ දෙනෙක් කැමැතියි. ක්‍රිකට් කණ්ඩායම් උණුසුම් කරවන්න පැවැත්වෙන මේ තරගාවලියට ජීවය ලැබෙන්නේ මුදල් වලින්, ඒ බව රහසක් නොවෙයි. ඉන්දීය රුපියල් කෝටි ගණන් එහා මෙහා වන මෙවැනි තරගවල ඇතුළත සිදුවන්නේ මොනවාදැයි වැඩි දෙනෙකු දන්නේ නැහැ.මේ ඇතුළත ගනුදෙනු ගැන සොයන්නට පසුගිය සතියේ ප්‍රීටි ඉන්දියාවේ ආර්ථික කටයුතු විමර්ශනය කරන නිලධාරීන් පිරිසක් ජනප්‍රිය නිළි ප්‍රීටි සින්ටා ව හමුවුණා. ඇයත් ඉන්ඩියන් ප්‍රිමියර් ලීග් හෙවත් අයි.පී.එල්. තරගාවලියට ඍජුවම සම්බන්ධයි.ඇය, මෙම තරගාවලියට සහභාගි වන ‘කිංස් ලෙවන් පන්ජාබ්’ ක්‍රිකට් කණ්ඩායමේ සම අයිතිකාරියක්. එහි සෙසු අයිතිකරුවන් වන්නේ මොහිට් බර්මන්, කරන් පෝල් සහ නෙස් වාඩියා යන ධනවතුන්. (මේ අය අතර සිටින නෙස් වාඩියා සහ ප්‍රීටි අතර මීට කලකට ඉහතදී පෙම් සබඳකමක් ද පැවතුණා.)ඉන්දීය රජයේ නිලධාරීන් ප්‍රීටිව මුණ ගැසුණේ 2009 දී දකුණු අප්‍රිකාවේදී පැවැත්වුණු අයි.පී.එල්. තරගාවලියේ දෙවැනි වටයේදී සිදුවිණැයි පැවසෙන අයුතු මුදල් පරිහරණයන් පිළිබඳව ප්‍රශ්න කරන්නටයි. බොලිවුඩ්පුරයෙන් දැන ගන්නට ලැබුණේ මේ වන විට 38 වැනි වියෙහි පසුවන ප්‍රීටිි සින්ටාගෙන් පෙ.ව. 10.00 සිට පැය 10 ක කාලයක් තිස්සේ ඉන්දීය නිලධාරීන් ප්‍රශ්න කළ බවයි. ඔවුන් විසින්, ප්‍රීටි පැවසූ කරුණු සියල්ල පටිගත කර ගනු ලැබූ බවත් පැවසෙනවා.අයි.පී.එල්. පාලක කමිටුවේ සභාපති මනෝහාර්, හිටපු ක්‍රිකට් ක්‍රීඩක රවි ශාස්ත්‍රි සහ කොල්කටා නයිට් රයිඩර්ස් ක්‍රිකට් කණ්ඩායමේ සම අයිතිකරුවෙකු වන ශාරුක් ඛාන්ගෙන් ද මීට කලින් මෙලෙසින් ම ප්‍රශ්න කර තිබෙනවා. මේ සියලු දෙනාගෙන් ම ඉන්දීය ඉහළ නිලධාරීන් ප්‍රශ්න කර ඇත්තේ අයි.පී.එල්. තරගාවලිය 2009 දී දකුණු අප්‍රිකාවේදී පැවැත්වෙද්දී මුදල් ලැබුණු ආකාරය සහ බදු මුදල් ගෙවූ ආකාරය පිළිබඳවයි.ප්‍රීටිගෙන් ඉන්දීය නිලධාරීන් පැය 10 ක් තිස්සේ ප්‍රශ්න කළ බව ඉන්දීය විද්්‍යුත් මාධ්‍යයන් ඔස්සේ ප්‍රචාරය වීමත් සමඟම ප්‍රීටි තම ට්විටර් වෙබ් පිටුවෙන් මෙලෙස ප්‍රතිචාර දක්වා තිබුණා... “වෙනද වගේ මේ වතාවෙදිත් මා ගැන වැරදි ප්‍රවෘත්ති ප්‍රචාරය වෙලා තියෙනවා.මගෙන් ප්‍රශ්න කළේ පැය 4 ක් විතරයි. පැය 4 ක් කියන්නෙ පැය 11 කට නොවෙයි. මම විතරක් නොවෙයි. අයි.පී.එල්. එකට සහභාගි වුණ හැම කණ්ඩායමකම සාමාජිකයන්ගෙන් මේ විදිහට විස්තර ඇහුවා. මාධ්‍යවලින් නිර්මාණ කළ කතන්දරයක් තමයි ප්‍රචාරය වෙලා තියෙන්නේ.” පැය ගණන කොහොම වෙතත්, ඉන්දීය නිලධාරීන් ප්‍රශ්න කළ බව බොරුවක් යැයි ප්‍රීටි සඳහන් කළේ නැහැ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av1303179</link>
    <topic>විශාරද සුජාතා අත්තනායකගේ ‘ටවර්හෝල් නූර්ති ගී’</topic>
    <author/>
    <content>විශාරද සුජාතා අත්තනායකගේ ‘ටවර්හෝල් නූර්ති ගී’ප්‍රවීණ ගායන ශිල්පිනී විශාරද සුජාතා අත්තනායක විසින් රචිත ‘ටවර් හෝල් නූර්ති ගී’ පසුගියදා එළිදුටුවේ ය.ප්‍රකට නූර්ති රැසක නිවැරදි ප්‍රස්ථාර කතුවරිය විසින් ම සම්පාදනය කර ඇති ‘ටවර් හෝල් නූර්ති ගී’ පිටකෝට්ටේ දම්සක් දහම් පොත් අරණ ප්‍රකාශනයකි.සිග්නීස් සිනමා උත්තමාචාර උලෙළ මෙවරත් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ දී පැවැත්වීමට කටයුතු සූදානම් කර ඇත. මේ වසරේ සිට මෙය පැවැත්වෙන්නේ සිනමාව උදෙසා පමණි.ඒ අනුව පසුගිය වසරේ හඳුන්වා දුන් ප්‍රශස්ත සහාය අධ්‍යක්ෂ සහ නිෂ්පාදන කළමනාකරු සම්මානයන්ට අමතරව, මෙම වසරේ පටන් නිර්මාණශීලී සටන් අධ්‍යක්ෂණය, නිර්මාණශීලී මාධ්‍ය රූප සජීවීකරණය, නිර්මාණශීලී හාස්‍ය උත්පාදන රංගනය සහ වසරේ ජනප්‍රියතම චිත්‍රපටය වැනි නව සම්මාන ඉසව් හදුන්වාදීමට පියවර ගෙන ඇත.රංජිත් ද අල්විස්ගේ ‘සිල්ගත් කොක්කු’ නාට්‍යයේ විශේෂ දර්ශන දෙකක් මෙම 24 දා ජාඇල රසංගී ශාලාවේදී සවස 3.30 සහ 6.30 ට කරළිගත කෙරේ.ජයලත් මනෝරත්නයන්ගේ ‘පුත්‍ර සමාගම’ නැවතත් අද (17) සවස 3.30 හා 6.45 ට කොළඹ ලයනල් වෙන්ඩ්ට් රඟහලේ දී වේදිකා ගතවේ. මෙම දර්ශනය සද්ජන සහෘද සංසදය සංවිධානය කරයි.හසිත ලියනාරච්චි ලියන ’නිම්සාරා’ ගුවන්විදුලි නාට්‍යය හෙට (18) සිට සතියේ දිනවල දහවල් 1.00 ට ශ්‍රී FM ගුවන් විදුලියෙන් ප්‍රචාරය කෙරේ. උදිත් අබේරත්න, නතාෂා පෙරේරා, රජිත හිරාන් (පිංපොං), වසන්ති රංවල මෙහි ප්‍රධාන චරිත රඟපාති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031710</link>
    <topic>සීනත් අමාන් යළි වැඩ අරඹයි</topic>
    <author>සුජීව ‍තේවහෙට්ටිගේ</author>
    <content>සීනත් අමාන් යළි වැඩ අරඹයිසීනත් අමාන් යනු කවුරුන්දැයි මෙරට හින්දි සිනමා රසිකාවියන්ට අමුතුවෙන් හඳුන්වා දිය යුතු නැහැ. මීට දශක කිහිපයකට පෙර ඇය චිත්‍රපටවල නිරූපණය කළ රංගනයන් තවමත් ලොව පුරා බොලිවුඩ් සිනමා රසික සිත්වල නොනැසී රැඳී තිබෙනවා.මීට සති කිහිපයකට කලින් සීනත් ගැන එක්තරා පුවතක් ඉන්දීය මාධ්‍යයන්හි පළවී තිබුණා. මේ වන විට 60 වැනි වියෙහි පසුවන මේ නිළියගේ පෙම් පළහිලව්වක් ගැනයි ඒ පුවතින් කරුණු හෙළිදරව් කර තිබුණේ.ඇයට වඩා වයසින් ලාබාල ව්‍යාපාරිකයෙකු සමඟ පෙම් සබඳකමක් පවතින බවයි, එයින් කියැවුණේ. මේ ගැන ආන්දෝලනයක් බොලිවුඩ්පුරය පුරා පැතිරෙද්දී ඒ ආරංචිය අසත්‍යයක් යැයි කියන්නට සීනත් උනන්දු වුණේ නැහැ. ආදරයට වයස බාධාවක් නැතැයි යන කතාවක් නම් ඇයගෙන් කියවුණා.සීනත් ගේ ඒ පෙම් පටලැවිල්ල ගැන වගතුග තරමක් දුරට යටපත් වෙද්දී, පසුගිය සතියේ බොලිවුඩ්පුරයෙන් දැන ගන්නට ලැබුණේ ඇය ගැන තවත් අලුත් ආරංචියක්. මේ ප්‍රවීණ නිළිය නැවතත් රංගනයට පිවිසෙන බවයි එයින් කියවුණේ. මේ චිත්‍රපටයට පදනම් වී ඇත්තේ රූ රැජනන් සහ ඔවුන් වටා ගෙතුණු ආන්දෝලනාත්මක පුවත් ඇතුළත් කතාවක්.මෙහි ප්‍රධාන චරිතය නිරූපණය කරන්නට තෝරාගෙන සිටින්නේ සීනත්වයි. හින්දි සිනමාවට පිවිසෙන්නට කලින් රූ රැජනක් ලෙස කිරුළු පැලඳි සීනත් ට මේ චරිතය හොඳින් ම ගැළපෙන බවයි, මේ ගැන අදහස් දැක්වූ බොලිවුඩ් පුරයේ කලාකරුවන් පවසා ඇත්තේ. සීනත් රූ රැජනක් ලෙස කිරුළු පැලඳුවේ 1970 දී පැවැත්වුණු ‘මිස් ඒෂියා පැසිෆික්’ රූ රැජන තරගයේදී. ඒ නිසා ඇයට රූ රැජනක් වටා ගෙතුණු කතාවක් රැගත් චිත්‍රපටයක රඟපෑම අලුත් අත්දැකීමක් නොවෙයි.රූ රැජනක් ලෙස ජය කෙහෙළි නංවද්දී අපට දකින්නට ලැබෙන්නේ එහි මතුපිට සුන්දරත්වය පමණයි.ඒ වුණත් එහි ඇතුල් පැත්තෙහි අසුන්දරත්වය බොහෝ දෙනෙකු දන්නේ නැහැ. සීනත් රඟපාන්නට යන මේ චිත්‍රපටයෙන් වඩාත් ඉස්මතු කෙරෙන්නේ ඒ අසුන්දර පැත්තයි.තවමත් නමක් යොදා නැති මේ චිත්‍රපටය අධ්‍යක්ෂණය කරන්නේ අශිශ් භස්වාර්. ඔහු බොලිවුඩ් සිනමාවට පිවිසියේ කාර්මික ශිල්පියෙකු හැටියටයි. ත්‍රිමාන රූප චිත්‍රපටයක් ලෙස නිර්මාණය වවන මේ චිත්‍රපටයේ පරිගණක ග්‍රැෆික් නිර්මාණ ද අඩංගු වන බවයි අධ්‍යක්ෂ අශිශ් භස්වාර් පවසන්නේ.”මේ චිත්‍රපටයට ගැළපෙන ම නිළිය තමයි, සීනත්. ඇයගේ එදා තිබුණු ලස්සන අද අඩුවෙමින් තිබුණත්, ඇය තමයි බොලිවුඩ් සිනමාවේ රූ රැජන හැටියට සලකන්න පුළුවන් වෙන්නෙ.” අධ්‍යක්ෂ භස්වාර් පැවසුවා.සීනත් මේ චිත්‍රපටයේ රඟපෑමට එකඟ වී ඇත්තේ අධ්‍යක්ෂවරයා සමග කිහිප වතාවක්ම සාකච්ඡා කර තිර නාටකයද කිහිපවරක් කියවීමෙන් පසුවයි.මාධ්‍යවේදීන් මේ චිත්‍රපටය පිළිබඳ සීනත්ගෙන් විමසූ විට එහි රඟපෑමට තමන් සූදානම්ව සිටින බව පැවසුවත්, නිරූපණය කරන චරිතය පිළිබඳව අදහස් දැක්වීමෙන් ඇය වැළකී සිටියා. මේ චිත්‍රපටයේ රූපගත කිරීම් ලබන 20 දා ආරම්භ කිරීමට නියමිතව තිබෙනවා.සුජීව ‍තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031711</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නනිකවැරටියේ කුසුමලතා කාරියප්පෙරුමප්‍රශ්නය – එච්.ආර්. ජෝතිපාල වේදිකා නාට්‍යවලට ගීත ගයා තිබේ ද?පිළිතුර – ඔව්. ඔහු චන්ද්‍රා ද සිල්වා වීරසිංහ සමඟ ‘මරුවැල’ නාට්‍යයටත් ජී.එස්.බී. රාණි පෙරේරා සමඟ ‘අන්තිම පැය’ නාට්‍යයටත් ගී ගයා තිබෙනවා.ඉහළ තල්දූවේ ආනන්ද වික්‍රමආරච්චිප්‍රශ්නය – අසංක පි‍්‍රයමන්ත පීරිස්ගේ ගායනය ගැන ඔබේ අදහස් දක්වන්න?පිළිතුර – එයා සින්දු කියනව නෙමෙයි සින්දු කටේ තියාගෙන හෝදනවනේ.මාකඳුරේ රණසිංහ ස්ටෝර්ස් හී බන්දුල රණසිංහප්‍රශ්නය – ‘අබා’ චිත්‍රපටයේ ඇතැම් දර්ශනවල වාහනවල ටයර් සලකුණු තිබුණා යැයි කියන්නේ ඇත්ත ද?පිළිතුර – මට නම් හරිහැටි මතකයක් නැහැ බන්දුල. සමහරවිට වෙන්නත් පුළුවන්. පැරණි යුගයක් පසුබිම් කරගත් චිත්‍රපටවලදී මෙබඳු ප්‍රශ්න මතුවෙනවා.කඩවත පහළ බියන්විල භද්‍රා බියංකා මධුප්‍රශ්නය - සිනමාශාලාවල එක්තරා ආසන පේළියක් ODC යැයි කියා හඳුන්වන්නේ ඇයි?පිළිතුර – ඒ කියන්නේ OUTER DRESS CIRCLE කියන එකයි.හාරිස්පත්තුවේ ආර්.ජී. ධර්මසේනප්‍රශ්නය – දිලිප් කුමාර් ලංකාවට ආවේ ‘ආන්’ චිත්‍රපටයේ ප්‍රදර්ශනය වෙනුවෙන් නේද? පසුගියදාක ඔබ සඳහන් කර තිබුණේ ‘කොහිනුර්’ කියායි.පිළිතුර – ‘ආන්’ චිත්‍රපටයේ ප්‍රදර්ශනය වෙනුවෙන් තමයි දිලිප් ආවේ. මම ලියලා තිබුණේ ‘කොහිනුර්’ කියා ද? එහෙම නම් ඒක අතපසුවීමක්.පිළිමතලාවේ කසුන් අමරනාත් ජයවීරප්‍රශ්නය – “කොට්ටකෙලෙංගෙයි තම්බාලා කන්නට දුන්නා, තිරුක්කුරල් කවි කට පාඩම් කරලා දුන්නා” නම්වූ ගීතය ගයන ගායක යුවළ කවුද?පිළිතුර – වික්ටර් රත්නායක හා සුජාතා අත්තනායක.දොඩංගොඩ එන්.ඩී. ඉසෙඩ් සිරිවර්ධනප්‍රශ්නය – ‘මගේ පුතා’ චිත්‍රපටයට මොහිදින් බෙග් ගැයූ ‘දෙවියන් ඔබ මැවූ ලොව පුදුමයි’ ගීතය රචනා කළේ කවුද?පිළිතුර – හර්බට් එම්. සෙනෙවිරත්න.මෝදර එම්.ආර්.සී. ඩයස්ප්‍රශ්නය – අපි අලුත් සංගීත කණ්ඩායමක් පටන් ගන්නවා. ඒකට හොඳ ඩ්‍රම්ස් වාදකයෙක් සොයා දෙන්න? හැකි නම් ලිපිනය ද පළකරන්න?පිළිතුර – ලියාගන්න. ලුවි හෙන්රිකස් ‘රෑ කොත්තු කඩේ’ දෙමංහන්දිය, මීගමුව.මාවතගම අනුරුද්ධ කාරියවසම්ප්‍රශ්නය – එක්තරා කාලයකදි රජයේ චිත්‍රපට අංශය බලු ප්‍රදර්ශන පවා වාර්තා කළ බව කියන්නේ ඇත්ත ද?පිළිතුර – ඔව්. කොළඹ විහාරමහා දේවි උද්‍යානයේ පැවති බලු ප්‍රදර්ශනයකට එස්.ඩබ්ලිව්.ආර්.ඩී. බණ්ඩාරනායක මහතා තමන්ගෙ බල්ලත් එක්ක සහභාගි වූ ආකාරය ‘ඩෝග් ෂෝ’ කියන ප්‍රවෘත්ති චිත්‍රපටයට ඇතුළත් වුණා.මේ සතියේ ප්‍රශ්න එවූ අය අතරින් කීපදෙනෙක්. මාතර සහන් මාලක හේවා සහබන්දු, ගම්පහ අඹන්විට සිරිවර්ධන, වේයන්ගොඩ පී.බී. රත්නායක, කුලියපිටියේ ජයසේන අතපත්තු, ගෝනගලපුර පී.ටී. ආරියසිංහ.ඔබේ ප්‍රශ්න පහත ලිපිනයට යොමු කරන්න. ‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031712</link>
    <topic>විද්‍යාව පිටු දැක මිථ්‍යාව මාකට් කිරීම</topic>
    <author/>
    <content>විද්‍යාව පිටු දැක මිථ්‍යාව මාකට් කිරීමවෙන රටවල් හා සාපේක්ෂව ගෙන සලකා බලද්දී අපේ රට මිථ්‍යා දෘෂ්ටික රටක් ලෙස හැඳින්වීම වැරදි නැතැයි මම සිතමි. වරක් බී. බී. සී. රූපවාහිනිය ලංකාව පසුබිම් කරගෙන තැනු වාර්තා චිත්‍රපටයක් නම්කර තිබුණේ ‘අයිලන්ඩ් ඔෆ් ඇස්ට්‍රෝලොජි’ (ජ්‍යෝතිෂ දූපත) යනුවෙනි. මෙරට ජනතාව උපතේ සිට මරණය තෙක් ජ්‍යෝතිෂය මත යැපෙන හැටිත් දේශපාලනඥයන් වැදගත් තීන්දු ගැනීමට පෙරාතුව දෛවඥයන් හමුවන හැටිත් එහි යසරඟට දක්වා තිබිණි.කිසියම් රටක් මිථ්‍යා දෘෂ්ටික රටක් වන විට එරට සිටින බුද්ධිමතුන්ගේ, ජනමාධ්‍යයන්ගේ වගකීම විය යුත්තේ ජනතාව විද්‍යාත්මක චින්තනයෙන් සන්නද්ධ කිරීමයි. එහෙත් අද සිදුවන්නේ එය ද? නොඑසේ නම් මිථ්‍යාව මාකට් කරමින් ඔවුන් තවදුරටත් මිථ්‍යාන්ධකාරයේ තැබීම දැයි සිතා බැලීම පාඨක ඔබට භාරය.මම පෞද්ගලිකව ඡ්‍යෝතිෂය විශ්වාස නොකරමි. ඒ සඳහා මට ප්‍රබල ලෙස බලපෑවේ වරක් අප (‘සිළුමිණ’) පුවත්පත ඉදිරිපත් කළ ඡ්‍යෝතිෂය අතිරේකයකි. (එම අතිරේකය ‘ජ්‍යෝතිෂ සංවාද සංග්‍රහය’ යන නමින් 2003 අපේ‍්‍රල් මස 13 වැනි දින ‘සිළුමිණ’ පත්‍රයේ පළවිණි) එහිදි අදහස් දක්වා ඇති භෞතික විද්‍යාව හා තාරකා විද්‍යාව පිළිබඳ විශිෂ්ට ගණයේ ප්‍රාමාණිකයකු වූ මහාචාර්ය ඔස්මන්ඩ් ජයරත්න ඉතාම පැහැදිලි ව කියා සිටියේ ජ්‍යෝතිෂය තාරක විද්‍යාව විසින් ද ප්‍රතික්ෂේප කරන ලද මිථ්‍යා මතයක් බවයි.ජ්‍යෝතිශාස්ත්‍රඥයන්ගේ මතවලට වඩා විද්‍යාඥයකුගේ මතය පිළිගත හැකි බැවින් මම ඉතා දැඩිවම එදා සිට ජ්‍යෝතිෂය පිටුදකින්ට පටන් ගතිමි. මිනිසා විද්‍යාත්මක චින්තනයකට යොමු කිරීම සම්බන්ධයෙන් ජනමාධ්‍යයේ වගකීම හරියාකාරව ඉටුකළ එක් වැදගත් අවස්ථාවක් ලෙස ‘සිළුමිණ’ ඉහත ජ්‍යෝතිෂය අතිරේකය ගත හැකි යැයි මම සිතමි.පසුගිය අවදියේ දී අපි ලෝක විනාශයක් ගැන කතා කළෙමු. බොහෝ මිථ්‍යා දෘෂ්ටිකයන් අසුවල් දිනට ලෝක විනාශයක් වන බවට කියා සිටියදි අමෙරිකානු අභ්‍යවකාශ ඒජන්සිය ආයතනය (නාසා) පැහැදිලිවම කීවේ එවැන්නක් සිදු නොවන බවය. මෙබඳු දුර්මත අද පමණක් නොව පසුගිය සියවස මුල පවා අපේ රටේ තිබුණු බවට හොඳ සාක්ෂියක් සිංහලයේ මහගත්කරු මාර්ටින් වික්‍රමසිංහයන් විසින් ඉදිරිපත් කරනු ලැබ ඇත.“හේලිගේ වල්ගා තාරුකාව පායපු කාලයත් මට අද වගේ මතකයි. 1900 අවුරුද්ද ලබන්න ඔන්න මෙන්න කියලා තියෙද්දි තමයි හේලිගේ වල්ගා තාරුකාව පෑව්වේ. මේ වල්ගා තරුව නිසා ලංකාව විනාශ වෙනවා කියලා නැකත්කාරයෝ කිව්වා. ඒ වගේ කියමන්වලට රටවැසියන් හොඳටම බය වුණා. ඒ නිසා නොයෙක් පුද පූජා පැවැත්වුවා. ඒත් නැකත්කරුවන් මේ තාරුකාව අසුභයි කිව්වට අලුත් අවුරුද්ද ලැබුවට පස්සේ රට සෑම අතින් සරු වුණා.”මෙයින් අවසානයට සඳහන් කරන වාක්‍යයෙන් වික්‍රමසිංහයන් නැකත්කාරයන් ඉතා සියුම්ව උපහාසයකට ලක්කරන බවක් මට සිතේ. මාර්ටින් වික්‍රමසිංහ තම නවකතා හා ශාස්ත්‍රීය පොත් ඔස්සේ මිථ්‍යාවට එලව එලවා පහර දුන් ප්‍රගතිශිලියකු බව අප අමතක කළ යුතු නැත.මෙහිදි මට තවත් සංසිද්ධියක් මතකයට එයි. නොබෙල් ත්‍යාගලාභී භෞතික විද්‍යාඥයකු වූ මහාචාර්ය හාන්ස් අල්ෆන් 1971 දී ලංකාවට පැමිණියේය. එහිදි ඔහුට මෙරට සිටි අංක එකේ හේතුවාදියකු වූ ආචාර්ය ඒබ්‍රහම් ටී. කොවුර් මුණගැසිණි. ඔහු දිනෙක තමාට ලියා එවූ ලිපියක මෙසේ සඳහන් කර ඇති බව ආචාර්ය කොවුර් කියා තිබුණේය.“ග්‍රහ වස්තුවල ගමන දෙවියන්ගේ පාලනය යටතේ සිදුවන්නක් නොව නිව්ටන් හා කෙප්ලර් විසින් සොයාගන්නා ලද ස්වභාවික නියමයන්ට අනුව සිදුවන්නකි. විද්‍යාවේ ජයග්‍රහණ ගැන කිසිදු දැනුමක් නැත්තෝ තවමත් සිටිති. ජ්‍යෝතිෂය යනු ආදි කල්පිත මිථ්‍යා විශ්වාසයක් බව ඔවුහු නොදනිති. ජ්‍යෝතිෂය තවමත් අභාවයට නොගොස් ඇත්තේ මුදල් ගැරීම පරමාර්ථය කරගත් කපටින් විසින් මිනිසුන්ගේ නූගත්කමත් මිථ්‍යා විශ්වාසත් ප්‍රයෝජනයට ගන්නා නිසාය.” (උපුටා ගැනීම ‘හේතුවාදි සංදේශය’)ආචාර්ය කොවුර් මිථ්‍යා විශ්වාසයන්ට එරෙහිව ප්‍රබල හඬක් නැඟූ නැණවතෙකි. ඔහු මෙන්ම මාර්ටින් වික්‍රමසිංහ, පිලිප් ගුණවර්ධන, ආචාර්ය ඊ. ඩබ්ලිව්. අදිකාරම්, මහාචාර්ය කාලෝ ෆොන්සේකා යන විද්වතුන් පමණක් නොව වර්ගවාදි හා ආගම්වාදී අගතීන් හා නොයෙක් දෘෂ්ටිමය ප්‍රතිවිරෝධතා කොතෙක් තිබුණ ද පූජ්‍ය ගංගොඩවිල සෝම හිමියන් පවා මිථ්‍යාවට එරෙහිව මතිමතාන්තර පළකර ඇති බව කිව යුතුය.නූගතුන් පමණක් නොව උගතුන් ය, බුද්ධිමතුන් ය කියා අප සාමාන්‍යයෙන් පිළිගන්නා අය පවා මිථ්‍යා දෘෂ්ටිකයන් බව ඔවුන්ගේ ඇතැම් චේෂ්ටාවන් විමසා බලන විට අපට පෙනී යයි. අපේ රටේ ප්‍රථම විශ්ව විද්‍යාල උප කුලපති නිලවරණයේදී කැපී පෙනෙන අපේක්ෂකයන් දෙදෙනකු කතරගම ගොස් භාරහාර වූ බව ප්‍රවීණ මාධ්‍යවේදී ඒ. ඩී. රන්ජිත් කුමාර ලියු ලිපියක සඳහන් වූවා මට මතකය. මා නිවැරැදි නම් එසේ කැපී පෙනෙන අපේක්ෂකයන් දෙදෙනා ලෙස ඔහු දක්වා තිබුණේ මහාචාර්ය ගුණපාල මලලසේකර හා නිකුලස් ආටිගලය.මෙආකාරයෙන් මා දීර්ඝ පූර්විකාවක් ඉදිරිපත් කළේ නාලක ගුණවර්ධන ලියා ඇති ‘ආතර් සී. ක්ලාක් - චින්තන චාරිකා’ නම් වූ පොත ගැන අදහස් දක්වන්ටය. ක්ලාක් පමණක් නොව නාලක ද මිථ්‍යාවට විරුද්ධව මත පළ කරන්නෙකි. ඔහු සතිඅන්ත පුවත්පතකට ලියන තීරු ලිපිය ඊට කදිම සාක්ෂ්‍යයකි.ආතර් සී. ක්ලාක් යනු විද්‍යාඥයකු නොවන බව පාසල් සිසුන් පවා දන්නා කරුණකි. ඔහු තමාව හඳුන්වා ගත්තේ විද්‍යා ප්‍රබන්ධ ලේඛකයකු ලෙසය. එසේ වුවත් ඔහු ඒවා රචනා කළේ ද කිසියම් විද්‍යාත්මක චින්තනයක් මත පිහිටාය. විද්‍යා ප්‍රබන්ධ මඟින් ද සමාජයට විශාල සේවයක් සිදුවෙයි. එමඟින් අනාගතය දකින්නා සේම අයහපත් අනාගත වළක්වා ගත හැකි ද වන බව ක්ලාක්ගේ නිගමනයයි. තමා දැන් උත්සාහ කරන්නෙත් ප්‍රාර්ථනා කරන්නෙත් අපේ පරම්පරාවේ උදවිය ගෙවී ගිය සියවස පුරා කළ මෝඩකම් හා අපරාධ ඉදිරි පරපුර විසින් ද කරනු ලැබීම වැළැක්වීම හැකි සෑම අන්දමකින්ම සහාය වීම ක්ලාක් කියා තිබේ.ක්ලාක් පළකර ඇති මත චින්තා අධ්‍යයනය කිරීම බුද්ධිමත් සමාජයක්, විද්‍යාත්මක චින්තනයෙන් යුතු සමාජයක් චිරස්ථාපනය කිරීමෙහිලා අතිශය වැදගත්ය. ‘දෙසතිය’ පුවත් සඟරාවට ක්ලාක් සම්බන්ධයෙන් සම්මුඛ සාකච්ඡාවක් දෙන කතුවර නාලක ගුණවර්ධන ඉතාම ලඝු මට්ටමෙන් ක්ලාක් ගැන ඇගයීම් කළා මිස දුරදක්නා නුවණින් එතුමා ලංකාවට දුන් යම් යම් උපදෙස් අපේ දේශීය ප්‍රතිපත්ති සමඟ බද්ධ කරගන්ට උත්සාහ නොකළ බව කියා සිටී.ඒ සම්බන්ධයෙන් නම් අප තවමත් ප්‍රමාද නැතැයි සිතමි. ක්ලාක් ඉංග්‍රිසියෙන් ලියු පොත් හැකිතාක් සිංහලට පරිවර්තනය කිරීම, ඉන් එක් පොතක් අධ්‍යාපන විෂයයෙහි නිර්දිෂ්ට ග්‍රන්ථයක් බවට පත්කිරීම දැන් වුව කළ හැක්කකි.නාලකගේ මෙම පොත ක්ලාක්ගේ විද්‍යාත්මක චින්තන හඳුනා ගැනීමට අපට මාහැඟි කවුළුවක් විවෘත කිරීමකි. එම කවුළුවෙන් ඇතුළුව ක්ලාක් සමඟ චින්තන චාරිකාවේ නියැළීම ප්‍රඥාසම්පන්න පාඨකයන්ට භාර ක්‍රියාවකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031713</link>
    <topic>වෙනින් කවුරුත් නෙමෙයි ලෙනින් මොරායස්</topic>
    <author/>
    <content>වෙනින් කවුරුත් නෙමෙයි ලෙනින් මොරායස්“වෙනින් කවුරුත් නෙමෙයි ලෙනින් මොරායස්.”එහෙම ස්ලෝගන් එකක් නිර්මාණය කළේ කරුණාරත්න අබේසේකර. ලෙනින් මොරායස් ගේ චිත්‍රපට ඔහු හඳුන්වලා දුන්නේ එහෙමයි.මුලින් වේශ නිරූපණ ශිල්පියකු හා කැමරා ශිල්පියකු වූ ලෙනින් චිත්‍රපට අධ්‍යක්ෂණයට යොමුවුණේ පස්සෙ කාලෙක.ලෙනින් කැමරාව මෙහෙයවූයේ වාණිජ යැයි හංවඩු ගැසු චිත්‍රපටවල බව ඇත්ත. ඒත් ඔහුගේ කැමරාකරණය විශිෂ්ටයි. සිනමානුරූපියි.“ලෙනින්ගේ සෑම ෂොට් එකකම හතරකොන හරි බැලන්ස්. වී. වාමදේවන්ගේ ෂොට් පවා එහෙමයි.”වරක් මාත්තෙක්ක ඒ විදියට කිව්වේ අපේ රටේ සිටින තවත් අග්‍රගණ්‍ය කැමරා ශිල්පියකු වන ඇන්ඩෲ ජයමාන්න.ලෙනින් චිත්‍රපට 15 ක් පමණ අධ්‍යක්ෂණය කළා. ඒ අතරින් ඔහු ගාමිණි - මාලිනි යුවළ යොදා තැනු ‘සූර’ ගණයේ චිත්‍රපට අති විශේෂයි. ඒවා බොක්ස් ඔෆීස් වාර්තා කියපු චිත්‍රපට. මේ චිත්‍රපට බොහෝමයක්ම දෙමළ කොපි බව හැබෑව. උදාහරණ විදියට ගත්තොත් ‘සූරයන්ගෙත් සූරයා’ යනු ‘ඉරුවල්ල වර්කල්’. ‘එදත් සූරයා අදත් සූරයා’ යනු ‘තිරුඩන්’. ‘සූරයා සූරයාමයි’ යනු ‘කුමරි තෝට්ටම්’. ඒත් මේ එකක්වත් රාමුවෙන් රාමුවට කරපු කොපි නෙමෙයි. අනික, ඒ දෙමළ චිත්‍රපටවලට වඩා ලෙනින්ගේ මේ චිත්‍රපට නිර්මාණාත්මක අතින් හුඟක් ඉදිරියෙන් හිටියා. විශේෂයෙන් ගාමිණිගේ රඟපෑම් හා ලෙනින්ගේ කැමරාකරණයෙන්.කැමරා ශිල්පයේදී ලෙනින් කළ අත්හදා බැලීම් කාගෙවත් ප්‍රශංසාවට ලක්වුණේ නැහැ. විශේෂයෙන් විශේෂ ප්‍රයෝග (ඉර්‍ථඡ්ඛ්ධ්ඒඹ් ඡ්ජ්ඡ්ඡ්ඛ්ඊ) සම්බන්ධයෙන්. ‘ඔන්න බබෝ බිල්ලෝ එනවා’ චිත්‍රපටයෙදි ඔහු කරපු අත්හදා බැලීම් අදට කෙසේ වෙතත් එදාට අනුව නම් බොහෝම ඉදිරියෙන් තිබුණා යැයි කියන්න පුළුවන්.ලෙනින් කැමරාව මෙහෙය වූ ‘හතර දෙනාම සූරයෝ’ මට අනුව නම් සුවිශේෂී චිත්‍රපටයක්. එහි කැමරාකරණය ප්‍රශංසනීයයි. සාමාන්‍යයෙන් නීල් රූපසිංහගේ චිත්‍රපටවලදි ලෙනින්ගෙන් ලැබුණු නිර්මාණ දායකත්වය සුළුපටු එකක් නෙමෙයි.අවසාන කාලයේ දී ලෙනින් ගත කළේ ඉතාම දුඞඛිත ජීවිතයක්. කොටින්ම ඔහුට ඉන්න හිටින්න තැනක්වත් තිබුණේ නැහැ. උපතින් සිංහලවත් බෞද්ධවත් නොවුණු ලෙනින්ට අන්තිමෙට පිහිට වුණේ පන්සල - ඔහු කොටහේනේ දීපදුත්තාරාම පන්සලේ කාමරයක නැවතී සිටියා. ඒ එහි විහාරාධිපති ජිනරතන හිමියන්ගේ අනුග්‍රහයෙන්.මම ලෙනින්ව බලන්න මේ පන්සලට ගිහින් තියෙනවා. ඒ 1986 දී.මම එදා ඔහුත් එක්ක කරපු සම්මුඛ සාකච්ඡාව ජයන්ත චන්ද්‍රසිරි සංස්කරණය කරපු ‘නවලිය’ සිනමා අතිරේකයේ පළවුණා.ලෙනින් කතා කළේ කැඩිච්ච සිංහලෙන්. මං ඒ විදියටම ඒ සම්මුඛ සාකච්ඡාව ලිව්වා. උදාහරණයක් විදියට මේ කොටස කියවලා බලන්න.“අපි හදන්න ඕනැ හොඳ එන්ටර්ටේන්මන්ට් ෆිල්ම්ස්. නමුත් අද ඒවා අඩුයි. ඒ නිසා තමයි තවමත් කවුද රජා, සූරයන්ගෙත් සූරයා, තුෂාරා, ආවා සොයා ආදරේ, හොඳට හොඳයි වගෙ පරණ පික්චර්ස් දුවන්නේ. ඒවා අද ෆස්ට් රවුන්ඩ් එකටත් වැඩිය හොඳ කලෙක්ෂන් හොයනවා. කොපරේෂන් එක වහලා ප්‍රශ්න විසඳන්න බැහැ. ප්‍රයිවට් කට්ටියට මේක දීලත් අර්බුද විසඳන්න බැහැ. හොඳ එන්ටර්ටේනිං ෆිල්ම්ස් හැදුවොත් අන්න අර්බුදය විසඳෙනවා.”එදා ලෙනින් වටේ ඔහුට ආදරයක්, ගෞරවයක් දක්වපු තරුණ පිරිසක් හිටියා. ඔවුන් ලෙනින්ට කතා කළේ ‘මාස්ටර්’ කියලා. ඔවුන් කඩේකට ගිහින් ටොනික් බෝතලයක මට ප්ලේන්ටි එකක් අරන් ආපු හැටි මට තවමත් මතකයි.පස්සෙ හුඟක් අසනීප වුණු ලෙනින් කොළඹ මහ රෝහලේ 44 වාට්ටුවේ ප්‍රතිකාර ගත්තා. මා දන්නා තරමින් ඔහු බලන්න ආවේ නීල් රූපසිංහයි, එඩ්නා සුගතපාලයි විතරයි.1994 දි ලෙනින් මෙලොව හැර ගියා. ඔහුගේ අවමඟුලට කී දෙනෙක් ආව ද කියලා කියන්න මම දන්නෙ නැහැ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031714</link>
    <topic>මේවෙදර්ට තවත් චෝදනාවක්</topic>
    <author>ෆවුස් මොහොමඩ්</author>
    <content>මේවෙදර්ට තවත් චෝදනාවක්හිටපු පෙම්වතියට පහරදීමේ චෝදනා හේතුවෙන් කාලයක් සිරබත් කෑ ලෝක බොක්සිං ශූර ෆ්ලොයිඩ් මේවෙදර්ට පසුගියදා නැවතත් කාන්තාවක් සම්බන්ධව චෝදනාවක් එල්ල වුණා.ඔහු තවත් බොක්සිං ක්‍රීඩකයකුගේ බිරියක ඉදිරියේ ලිංගික ක්‍රියාවක ඉරියව් පෙන්වමින් ඇයට හිරිහැර කළ බවට මේ චෝදනාව එල්ල කළේ පුවත්පතක තීරු ලිපි රචකයෙක් වන ටෙරි ෆොස්ටර්යි.අන්තර්ජාතික බොක්සිං සම්මේලනයේ සුපර් වෙල්ටර්වේට් තරගය නැරැඹීමට පැමිණි මේවෙදර් මෙසේ හැසිරුණේ ෂවානා බන්ද්‍රගේ නමැති කාන්තාවක් ඉදිරියේ.ඒ වනවිට ඇගේ සැමියා බොක්සිං වළල්ලේ තරග වදිමිනුයි සිටියේ. එහෙත් මේවෙදර්ගේ කළමනාකරු කියන්නේ ඔහු ඇය සමග තරගය පිළිබඳ කතා කළා මිස වෙනත් දෙයක් වුණේ නෑ කියලයි.හැබැයි ඒ සිදුවීම සටහන් වුණ් ඡායාරූප හා වීඩියෝ දර්ශන දුටුවාම නම් කළමනාකරු නිරුත්තර වුණාලු.ටෙනිස් ශූරතාවලි ජයගන්නා ක්‍රීඩකයන් හා ක්‍රීඩිකාවන්ට කැමරා කාචයේ සමරු අස්සනක් යෙදීමට ආරාධනා ලැබුණේ ඈත අතීතයේ සිටයි.බොහෝ ක්‍රීඩක ක්‍රීඩිකාවන් එය ඉතා ආසාවෙන් පිළිගෙන කුමක් හෝ පණිවුඩයක් සමග ඔවුන්ගේ අස්සන යෙදීමට පුරුදුවී සිටියා.ඒත් පසුගියදා රුසියාවේ සුරූපි ක්‍රීඩිකා මරියා ෂරපෝවා නම් කළේ තරමක වෙනස් දෙයක්. ඇය බී.එන්.පී.ටෙනිස් තරගාවලියේ පළමු ජයග්‍රහණ දෙක වාර්තා කළාට පස්සේ කැමරාවේ සටහන් කළේ කාටවත් නොතේරෙන වදන් පෙළක්. ඒ සම්බන්ධව කිසිවකු ඇගෙන් විමසා තිබුණා.‘ඒක එක්තරා විදිහක රහසක්‘ ෂරපෝවා එහෙමයි කිව්වේ. මේ රහස් පණිවුඩ ගැන ඇතැමුන් නම් කීවේ එය ඇය විහිළුවට කළ දෙයක් විය හැකි බවයි.‘ඒ ගැන කතා නොකර ඉන්නවානම් හොඳයි.මේ රහස් පණිවුඩ ගැන දන්නේ කීපදෙනෙක් විතරයි. එය ඔවුන් හා මා අතර තියෙන දෙයක්. ඒවා අනිත් අයට නොතේරුනාට මට කරන්න දෙයක් නෑ.‘ ෂරපෝවා අන්තිමේ දී එහෙම කියලා තිබුණා.කලක් පිළිකා රෝගයෙන් පීඩා වින්ද ඉන්දියාවේ තුන් ඉරියව් ක්‍රීඩක යුව්රාජ් සිං ලියූ ඔහුගේ ස්වයං චරිතාපදාන කෘතිය වූ‘බඩඥ බඥඵබ ධට ථර තඪටඥ‘ ග්‍රන්ථය පසුගියදා එළි දැක්වුණා.පිළිකා රෝගය වැළැඳී ඇතැයි වෛද්‍යවරු නිගමනය කිරීමෙන් පසුව තම සිතෙහි ඇතිවූ අප්‍රමාණ සංවේදී හැඟීම් සමුදාය මෙසේ පොතක් වූ බවයි යුවි පවසන්නේ.පිටු 216කින් යුතු මේ පොත එළිදැක්වීමේ උළෙලේ විශේෂත්වය වුණේ පොතේ පළමු පිටපත් 20 අන්තර් ජාලය හරහා වෙන්දේසි කිරීමයි.ඒ අනුව ඉන්දියා රුපියල් පන්දහසක මූලික මුදලකින් මේ වෙන්දේසිය ආරම්භ වුණා. ඉහළම ලංසුව ඉදිරිපත් කළ 20දෙනා කතුවරයාගේ අස්සන සහිතව පොත ලබාගත්තා.ඉන් ලැබුණු මුදල් පිළිකා රෝගීන් සඳහා වූ ‘යුවිකැන්‘ පදනමට බැර කරන බව යුවි පැවැසුවා.නවසීලන්ත ක්‍රිකට් පිලේ හිටපු නායක ඩැනියෙල් වෙටෝරි සහ දඟපන්දු යවන ක්‍රීඩක ජීතන් පටේල් පසුගියදා බීමතින් හැසිරීම සම්බන්ධව එරට ක්‍රිකට් බලධාරීන්ගේ දැඩි අප්‍රසාදයටත් ලක්වුණා. මේ හේතුවෙන් දෙදෙනාටම තරයේ අවවාද කිරීමටත් ඔවුන්ට සිදුවී තිබුණා.එංගලන්ත කණ්ඩායම සමග පැවැති තරගයක පළමු දිනයේ රාත්‍රියේ පටේල් වෙටෝරි එක්ක අවන්හලකට ගිහින් ඇති පදමට විනෝද වී තිබෙනවා.එහි දී පටේල් එම අවන්හලේ ආරක්ෂක භටයකු සමගත් ගැටුමක් ඇතිකරගෙන. අධික බීමතින් සිටි පටේල් හා වෙටෝරි දෙදෙනා පසුව ආරක්ෂක භටයන් විසින් අවන්හලෙන් එළියට ඇද දමලා.තරගයක් අතරතුර බීමතින් හැසිරීම සම්බන්ධව පටේල් පසුව ක්‍රිකට් බලධාරීන්ගෙන් සමාව ගත්තා. ඒ වනවිට ආබාධයකට ලක්වී කණ්ඩායමෙන් ඉවත්ව සිටි වෙටෝරිත් පසුව එරට ක්‍රිකට් ආයතනයෙන් සමාව ඉල්ලා සිටියා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031715</link>
    <topic>මට නාලිකා බලලා යන්න හිතුණා</topic>
    <author>ලබන සතියට</author>
    <content>මට නාලිකා බලලා යන්න හිතුණාවිජිතාට කතාකිරීමට පෙර ධනුකගෙන් ඇයට ඇමතුමක් ලැබුණේය. සාමාන්‍ය තොරතුරු කතාබහවලින් දෙදෙනාම සෑහීමකට පත්වූහ. යළි හමුවීමක් හෝ දිනයක් ඇසීම ධනුක ඕනෑකමින්ම මඟහැරි බවක් ලෝචනාට දැනුණත් ඒ ගැන සතුටක් හෝ දුකක් ඈ වෙත නොවීය.විජිතාගේ නිවෙසේ දුරකථනයට පිළිතුරු දුන්නේ ඇගේ මෑණියන්ය. විජිතා විවාහයෙන් පසු ඔහු සමඟ රත්නපුර ප්‍රදේශයේ පදිංචියට ගොස් තිබුණි. විවාහය මතක් කිරීමට තරම් හිතවත් බවක් නොතිබීම ලෝචනාගේ සිත පෑරීමට සමත් වූවත් ඇයට කතා කළ යුතු බවට ලෝචනා තීරණය කළාය.”අනේ අනේ හොරෙන්ම කේක් කෑවා නේද?” ලෝචනා සිනාසුණාය. ලෝචනා හඳුනා ගැනීමෙන් පසු විජිතා ඒ ගැන හේතු ඉදිරිපත් කළේ ඉතා සාධාරණ ලෙසය.”ලෝචනා ඔයා දන්නවනෙ හැමෝටම කියල ජයට වෙඩින් එකක් ගන්න ඕනකම තිබුණත් අපිට ඒවාට ශක්තිමත් ආර්ථිකයක් නෑ”ලෝචනාගේ සැහැල්ලු කතාබහ එකවරම ඇණහිටියේ ඉන් අනතුරුවය.”සොරි විජිතා, මම විහිළුවට කිව්වේ. අද එහෙම වෙඩින් එකක් කරන්න ලේසි නැහැ.””ඔයාට නම් ඕවා ප්‍රශ්නයක් නැහැ ලෝචනා.”අනේ විජි.... මට සමාවෙන්න ඒක නෙවෙයි ඔයාගෙ හස්බන්ඩ් ගැන කියන්නකෝ...”විජිතා හීන් හඩින් හිනැහෙනු ලෝචනාට ඇසුණි.”නෑ ළමයො මං දන්න අඳුරන කෙනෙක් ද කියලයි අහන්නේ?””ඔයා දන්නෑ ලෝචනා. එයත් ලෝයර් කෙනෙක්. අපේ හිදැල්ලන පුංචි තමයි කතා කළේ.””ආ... එහෙනම් ප්‍රපෝසල් එකක්”ලෝචනාට කියවුණේ ඉබේමය.”ඔව් ලෝචනා අම්මට මාව කරදරයක් වෙන්න කලින් මං සමන්තට කැමැති වුණා. සමන්ත වැඩි පොහොසතෙක් නෙමෙයි. ඒත් ඉන්න ගේ තියනව.””මම ඔයාගෙන් අහන්න කතා කළේ ප්‍රොපෝසල් එකක් ගැන.”ලෝචනා එකින් එක කරුණු විස්තර කරන විට විජිතාට මෙය හීනයක් දැයි සිතෙන තරමටම පුදුමාකාර විය. මිතුරියකගේ මාර්ගයෙන් හඳුනාගත් ධනුක රත්මල්කඩුව හා තමා අතර ඇතිවූ වසර දෙකකට ආසන්න වූ ප්‍රේම සම්බන්ධය යළි සිහිපත් වීමෙන් විජිතා බොහෝ කල්පනාකාරීව පිළිතුරු දුන්නාය.ලෝචනාගෙන් සැඟවීම තමාගේ අවංක හදවතට විරුද්ධවීමක් නොවේදැයි ඈ කල්පනා කළේ දුරකථන සංවාදය විසන්ධි කළ පසුය. තමා ඔහු නොහඳුනන බව පැවසීමෙන් ලෝචනා කිසිදු සැකයක් ඇතිකර නොගත්ත ද ඇගේ අනාගතයට කිසියම් වරදක් වූවොත්..? විජිතා නියම ගැහැනියක ලෙස සියල්ල නිවැරැදි කිරීමට තීරණය කළාය.විභාගයට පෙර දින නේවාසිකාගාරයේ දරුවන් කැටිව ගුරුතුමියත් පාලිකාවත් දළදා සමිඳුන් වැඳ පුදා ගත්හ. නිවාඩු කාලය බැවින් කණ්ඩායමේ සිටියේ උසස් පෙළ විභාගයට පෙනී සිටින දරුවන් අතළොස්සක් පමණි.ධනුක නොඉවසිල්ලෙන් සිටියේ ඇත්තවශයෙන් ම නාලිකාට සුබ පතා ධෛර්යවත් කරවන්නටය. ඈ ගැන ධනුක තබා ඇති බලාපොරොත්තු නිල්මිණිගේ මැදිහත් වීම නිසා මොහොතකටවත් වෙනසක් වූවේ නැත.සුදුමල් වට්ටිය බැගින් දෝතෙහි රඳවාගෙන සුදු ළමාසාරිය ඇඳ සන්සුන් ගමනින් මාලිගාවට යන යුවතියන් රෑන දෙස ධනුක බලා සිටියේ පහන් හැඟීමෙනි. නාලිකාගේ මුහුණ පෙර සේ දැඩිව සිපගෙන තුරුළු කර සුරතල් කරන්නට මහත් ඕනෑකමක් එකවර ම ඔහුට ඇති විය. ඇගේ සුරතල් බස් කෙතරම් තමා සැනසෙව්වේද?”ආ මිස්ටර් රත්මල්කඩුව... වෙලාවටම ආවා නේද?””ඔව් මැඩම්ගෙ වෙලාව හරියට හරි. නාලිකා බලල යන්න හිතුණා..””අර ඉන්නේ...”ඇය අත දිගු කළේ ළමයින් අතරේ ගමන් කරන නාලිකා දෙසට ය.”මාමි..”නාලිකා මිතුරියන්ගෙන් මෑත්ව ධනුක වෙතට ළං වූවාය.”ඔය ළමයි යං... ධනුක මහත්මයා .. නාලිකාව ඉක්මනට ගෙනත් ඇරලනවා නේද?..””ෂුවර්..” ධනුක ප්‍රතිඥා දුන්නේ නාලිකාගේ හිස දෝතින්ම වැලඳගෙනය.”ඔයා.. සූදානම් නේද?”.. නාලිකාගේ දෙනෙත උණුසුම් වූයේ ඔහුගේ ආදරණීය බව නොසඟවා පෙනුණු නිසාය.”අඬන්න එපා ඩාලිං..”ධනුක ඇගේ මුහුණ සිපගත්තේ කඳුළු වියළී යන ලෙසිනි.”එග්සෑම් එකට හොඳට ෆේස් කරන්න නාලිකා.. මං ඔයාව ලංකාවේ කැම්පස් අරින්න බලාපොරොත්තුවක් නෑ”තිගැස්සුණු නමුදු නාලිකා ඔහුගේ ආදරයෙන් ඉවත්වන්නට අකැමැති වූවාය. නිවෙසේ මේ සිදුවීම සිදුවූවා නම් මාමා තමාව පෙරසේම වඩාගෙන රවුමක් ගෙන යන බව ඇයට මැවී පෙනුණි.”අම්මා මේක දුන්නා... යනකොට තෙල් බින්දුවක් ගාගෙන යන්නයි කිව්වේ. අක්කා ඕවා තදින් විශ්වාස කරනවනේ.”ඔහු ඈ සමඟ ඈතින් දළදා මාලිගාවේ පිවිසුම් දොරටුව ළඟ සිටින කණ්ඩායමට එක්වන්නට පියනැඟුවේය.මල් වට්ටිය සුරතට ගත් නාලිකා පහත් වී ඔහුට හිස නමා වැන්දාය.”පරිස්සමට යන්න..”ඔහු ඈට කීවේ සියලු හැඟීම් එක්කරගෙනය. නාලිකා පඩි පෙළ නගිනවා බලා නොසිට ආපසු ඒමට සැරසී ධනුක තවත් එක් වරක් ආපසු හැරී බැලුවේය.ඔහු ඇය දුටුවේ ඒ මොහොතේදීය. ඇය දෙස යළි නොබැලීමට, නොසිතීමට තරවටු කර සන්සුන් කරගත් හදවත, එක තත්පරයක දී සියලු සීමා මායිම් බිඳ දැමුවේ මේ මොහොත කොයි මොහොතේ හෝ අපේක්ෂා කළ අයුරින්ය.කරල් දෙකට ගෙතූ දිගු වරලස... එක කරලක් අහම්බෙන් ළය මතුපිට වැටී තිබුණු බවත් ඇගේ විසල් දෙනෙත් තමා කෙරෙහි යොමුවී තිබුණ බවත්, ඔහු හැඳින්නේය. තවත් එතැන රැඳෙන්නට තරම් නිසල බවක් නොතිබුණු නිසාම ධනුක දෙනෙතින් දුටු රූපකාය හදවතේ සටහන් කරගෙන වේගයෙන් වාහනය තිබූ තැනට ආවේය.නිල්මිණි.. ඈ නොදැක සිටි දින කිහිපයට මේ තරම් සුන්දරත්වයක් ලැබුවේ කෙසේද? සුදු මල් වෙනුවට ඈ අත තිබූ රත් නෙළුම්වල පැහැය ඇගේ දෙකම්මුල් සොරාගෙන තිබුණේ කෙසේද? ඇගේ බැල්ම එක එල්ලේ තමා වෙත යොමුවී තිබුණේ කුමක් නිසාද? මේ තරම් සුන්දර වස්තුවක් තමාට අයිති නොවන්නට තරම් අභාග්‍යසම්පන්න පුද්ගලයෙක් වූයේ මන්ද? අඩුම තරමේ ඇයට සුබ පැතීමටවත් ඉදිරිපත් නොවූයේ යළි හදවත රිදවා නොගැනීමට වුවත් ධනුක පසුවූයේ ළය රිදුම් දෙන තරමේ පසුතැවීමකින්ය.නිවෙසට ගොස් හෝ කාර්යාලයට ගොසින් මේ රිදුම නිවාගැනීමට හැකි නොවනු ඇත. ධනුකගේ රිය නොදැනුවත්වම සුපුරුදු අවන්හල ඉදිරිපිට නැවතිණි.බඳුනේ නැඟෙන රන්වන් බුබුළු අතරින් රතු නෙළුම සුරතට ගත් කුමරියක් නොසැලී බලා සිටින බව ධනුකට හොඳින් පෙනෙන්නේ දැන්ය. ඈ දෙස එක එල්ලේ බලා සිටීම මොනතරම් සුවදායකද? වීදුරුව හිස් වේ යැයි ධනුක බිය වූයේ එවිට ඈ සැඟවී යාවි යැයි සිතාගෙනය.”මහත්තයා...”ධනුක හිස ඔසවන්නේ අකැමැත්තෙනි. යුවතිය පලායාවි යැයි බියක් සිතේ ඇත.”අද මොකද මේ? දැන් හොඳටම ඇති. තව ගත්තොත් කොහොමද කාර් එක එලවන්නේ?””එලවන්න?” ධනුක හිනැහෙන්නේ ඔලොක්කුවටය.”එලවන්නේ කවුද? මම මගෙ කාර් එක අරගෙන යන්නම්”ෂඞ තමුසේ මොකක්ද මේ කළේ?”ධනුක හිස්වූ වීදුරුව දෙස බැලුවේ ශෝකයෙන් ය.* * * *ධනුකගේ බීමත් බවට හේතුවූ කරුණ මේ යැයි ශීලා අනුමාන කළාය. නාලිකා බැලීමට අවශ්‍යමය යයි තදින්ම කියූ නිසා නොවේ නම් ඈ මේ ගමනට කිසිම අයුරකින් ඉඩ නොදෙන්නීය.ඒ ගමනේදී නිල්මිණි හා කතාබහ කරන්නට ඇත්දැයි ශිලා සැක කළාය.කෙසේවත් නිල්මිණි ගැන නම් ධනුකගේ අදහසක් ඇති නොවෙනු ඇතැයි ඕ වැඩි දුරටත් කල්පනා කළාය.”නාලිකා බලන්න ගිය ගමන් යාළුවෙකුට මාට්ටු වුණා..”සැන්දෑවෙ සහෝදරිය කිසිවත් විමසන්නටත් පෙර ධනුක කීවේ කිසිදු සැකයකට ඉඩ නොතබමින්ය.”ඇත්තට..?”ශීලා ඔරවාගෙන සිටියාය. ධනුක ඇගේ උරහිස දෙපැත්තෙන් අල්ලා සිනාසුණේ හොඳ සිහිබුද්ධියෙන්ය.”ඔයා හිතුවද මං බොන්න පුරුදු වෙන්න හදනව කියලා?””දැන් බිව්වොත් යසට හිටියි. අරහෙට ආරංචි වුණොත් ඔය මංගල්ලෙත් තීන්දු කරල හමාරයි””පිස්සුද අක්කෙ.. ඩෙවෝන් එකට ගියා කෑවා කුරුල්ලා වගේ ආවා. මම දැන් ඔෆීස් යනවා””මේ රෑ?””රෑ දවල් බලල බෑ. මං යනවා. මට අද කෑම තියන්න එපා..” කියාගෙනම ධනුක පිටවී ගියේය.ඔහු යන විටත් ඉවෝන් රැඳී සිටීම ධනුකට විශාල සහනයක් විය. ඇය ඔහුගේ සෑම ප්‍රශ්නයකදීම ඉතා හොඳින් සවන්දී සිටීම ධනුකට සැනසිල්ලක් විය.”මම බයේ හිටියේ..”ඔහු දුටු විගසම ඉවෝන් සිනහමුසු වූවාය. අඩක් විවරව තිබූ දොරෙන් ඇතුළු වූ ධනුක මේසය දෙස බැලුවේ නළල රැළි කරගෙනය.”අද මොකද කරගත්තේ ඉවෝන්?””නෝ ප්‍රොබ්ලම්.. මිස්ටර් විජේමාන්න දිගටම හිටියා. අර්ජන්ට් ලෙටර්ස් දෙකක් ඇති”ඈ ඒවා ගේන්නට සූදානම් වූවාය.”එපා..” ධනුක ඇය නැවැත්වූයේ තවමත් නොවිසඳුණු ඔහුගේ ගැටලුව නිරාකරණය කරගැනීමටය.”ඇයි ධනුක? අද කාලෙකට පස්සෙ ගොඩක් ඩ්‍රින්ක්ස් අරගත්ත නේද? මොකක්ද ප්‍රශ්නය?””මට ඒකි අමතක කරන්න බෑ ඉවෝන්?”ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031716</link>
    <topic>නාට්‍ය උළෙලේ මුදල් ත්‍යාග ප්‍රමාණවත් නෑ</topic>
    <author>හේමාලි විජේරත්න</author>
    <content>නාට්‍ය උළෙලේ මුදල් ත්‍යාග ප්‍රමාණවත් නෑනාට්‍ය අනුමණ්ඩලයේ සභාපතිශ්‍රියන්ත මෙන්ඩිස්නාට්‍ය කලාව නම් මේ අතිදුෂ්කර කාර්යයේ නියැළීමට වෙර දරන නවක පරපුරට අපේ ශීර්ෂ ප්‍රණාමය ආශිර්වාදය නිරන්තරයෙන්ම හිමිවෙනවා. අපිත් තරුණයන් හැටියට මේකෙ ගෙව්වේ ඉතාම දුෂ්කර ගමනක්. හරියට තිත්ත කුසලානය අමෘතය වගේ පානය කරනවා වගේ. වේදිකාව තරුණයින්ට ආනන්දයක්. වේදිකාව උඩ දඟලන තරුණයන්ට ජීවිතේ යම් යම් තැන්වලදී කෙළින් හිටගෙන තීරණ ගන්න පුළුවන්.2012 – 2013 වසරවල රාජ්‍ය නාට්‍ය උලෙළේ ත්‍යාග හා සහතික පත්‍ර ප්‍රදානෝත්සවය මේ මස 15 වැනි දින කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වීමට නියමිතව තිබිණි. මෙම නාට්‍ය උලෙළ පිළිබඳ කතාබහකට පසුගිය දිනක අපත් සමඟ එක්වූයේ නාට්‍ය අනුමණ්ඩලයේ සභාපතිත්වය දරන ප්‍රවීණ නාට්‍යවේදී ශ්‍රියන්ත මෙන්ඩිස්ය. මේ ඔහු සමඟ කළ කතාබහකි.මෙවර රාජ්‍ය නාට්‍ය උලෙළ වසර දෙකක (2012 – 1013) වෙනුවෙන් එකට පවත්වන්නේ ඇයි?රාජ්‍ය නාට්‍ය උලෙළ පිළිබඳ ඉතිහාසය විමර්ශනය කිරීමේදී වසරේ මුල, මැද, අග යන ත්‍රිවිධ තැන්හිම මේ නාට්‍ය උලෙළ විවිධ අවස්ථාවල පවත්වා තිබෙනවා. නමුත් දැන් අපිට අවශ්‍යයි මේ නාට්‍ය උලෙළ සෑම වසරකම මුලදී පවත්වන්න. එසේ මුලට ගැනීම සඳහා තමයි වසර දෙකකම නාට්‍ය එක වසරකදී සලකා බලා මෙසේ නාට්‍ය උලෙළ පවත්වන්න තීරණය කළේ. 2014 සිට සෑම වසරකම පෙබරවාරි මාසයේ අපි නාට්‍ය උලෙළ තියන්න තීරණය කර තිබෙනවා.මේකෙන් අපිට වාසි කිහිපයක් සැලසෙනවා. එකක් තමයි මාර්තු 27 වැනිදාට යෙදෙන ලෝක නාට්‍ය දින සැමරුමට අපේ සැලසුම හදාගන්න පුළුවන් වීම. නාට්‍ය උලෙළින් ජයග්‍රහණය කරන නාට්‍යය ලෝක නාට්‍යය දිනයට පෙන්වන්නත් අපි සැලසුම් කරලා තිබෙනවා. මේ වසර දෙකේම නාට්‍යය විනිශ්චය කළේ එකම විනිශ්චය මණ්ඩලයක්. එහිදී 2012 වසර සඳහා නාට්‍ය පහක් 2013 වසර සඳහා නාට්‍ය පහක් විනිශ්චය කළා. මේ සඳහා සම්මාන පිරිනමන්නේ වෙන වෙනමයි. අපි මේ පවත්වන්නේ 41 වැනි රාජ්‍ය නාට්‍ය උලෙළයි.රාජ්‍ය නාට්‍ය උලෙළ පැවැත්වීම සඳහා අද වන විටත් ජාතික ප්‍රතිපත්තියක් නොමැතිවීම ගැන මොකද හිතෙන්නේ?මේ ප්‍රශ්නෙදි මට ටිකක් ඉතිහාසය ගැන මතක් කරන්න ඉඩදෙන්න. ලංකාවේ නාට්‍ය උලෙළ ආරම්භ වෙලා තිබෙන්නේ 1959 දී. ඒ තරගකාරීව නොවෙයි. 1962 දී තමයි තරගකාරීව නාට්‍ය උලෙළ පවත්වලා තිබෙන්නේ. ලුම්බිණි රඟහලේ දී තමයි පවත්වල තිබෙන්නේ. එදා තාත්ත්වික අංශයෙන් හොඳම නළුවා වී තිබෙන්නේ ජී.ඩබ්ලිව්.සුරේන්ද්‍ර ශෛලිගත අංශයෙන් එස්.කරුණාරත්න. හොඳම නිළිය වී තිබෙන්නේ ලියෝනි කොතලාවල. එස්.කරුණාරත්න සහ ලියෝනි කොතලාවලට අපි මෙවර ආරාධනා කර තිබෙනවා සම්මාන ප්‍රදානය කරන්න.මෙහි විසිරුණු ස්වරූපයක් දක්නට ලැබුණු නිසා තමයි ශිල්පීන් එකතු කරගෙන සෘජු කොන්දක් තිබෙන නාට්‍යකරුවන් ඉන්නවයි කියලා පෙන්වන්න ඕන නිසා නාට්‍ය කරුවා තවමත් මේ කලාව පෝෂණය කරන්න ලේ කඳුළු දහඩිය හෙළන නිසා ඔවුන්ට සවියක් වෙන්න රාජ්‍ය නාට්‍ය උලෙළ කිසියම් ක්‍රමවේදයකට, පිළිවෙළකට මේක පවත්වන්න සැලසුම් කළා. ඒ පිළිවෙළ ඕන නිසා තමයි වසර දෙකක උලෙළ එකට පවත්වල කිසියම් පිළිවෙළක් කරන්න හදන්නේ.මෙවර නාට්‍ය උලෙළේ පරිවර්තන වැඩියි. ස්වතන්ත්‍ර අඩුයි. ඊට හේතුව කුමක්ද?විදේශීය නාට්‍යවල ආභාසය අපිට ඕන තමයි. මෙතැනදි සිද්ධ විය යුත්තේ එයින් ආභාසය ලබා ගෙන අපේ හැඩය පෝෂණය කිරීමයි. අපිට මහා දැවැන්ත වස්තු බීජ රැසක් තිබෙනවා නිර්මාණ කරන්න. ඒ නිසා පරිවර්තන පිටපතක පෙළ ආභාසයට ගෙන ස්වයං නිර්මාණ කෙරෙහි වැඩි වැඩියෙන් යොමුවෙනව නම් හොඳයි තමයි.ස්වතන්ත්‍ර නිර්මාණ බිහිනොවන්නේ නාට්‍ය පිටපත් රචනයේ හිඟකම නිසාද?ඒකත් එක හේතුවක්. අපි ජීවත්වෙන්නේ අවුරුදු 32ක් කුරිරු යුද්ධයක් පැවැති රටක. ඒ කාලේ උතුරු නැඟෙනහිර ප්‍රදේශවල නාට්‍යකරුවෝ බොහොමයක් හිටියා. නාට්‍ය කලාව ප්‍රචලිත කරන්න නම් මේ සහෝදරයින්ටත් අපි අත හිත දෙන්න ඕන. ඔවුන්ගේ තැලුණු හිත් සුවපත් කරන්න ඕන.ඒ අනුව අපි රාජ්‍ය භාෂා හා ජාතික ඒකාබද්ධතා අමාත්‍යාංශය එකතුව මඩකළපුව, යාපනය, චාවකච්චේරි, වව්නියා වැනි ප්‍රදේශවල වැඩ මුළු කළා. ඒ වගේම අපි බලාපොරොත්තු වෙනවා දකුණේ නාට්‍යකරුවන් වෙනුවෙනුත් මෙවැනි නාට්‍ය වැඩමුළු පවත්වන්න. මට හිතෙනවා ඒවත් එක්ක නාට්‍ය පිටපත් රචනයට වැඩි වැඩියෙන් යොමු කරන්න එය කිසියම් පිටුබලයක් වේවි.මෙවර නාට්‍ය උලෙළේ නව පරපුරේ එක නියෝජනයයි දකින්න තිබෙන්නේ. ඒ අතුල ජයසිංහගේ ‘හොරුත් එක්ක බොරු’ නාට්‍යය පමණයි. නව පරපුරේ නාට්‍යකරුවන්ගේ පිබිදීම කොයි වගේද?නාට්‍ය කලාව නම් මේ අතිදුෂ්කර කාර්යයේ නියැළීමට වෙර දරන නවක පරපුරට අපේ ශීර්ෂ ප්‍රණාමය ආශිර්වාදය නිරන්තරයෙන්ම හිමිවෙනවා.අපිත් තරුණයන් හැටියට මේකෙ ගෙව්වේ ඉතාම දුෂ්කර ගමනක්. හරියට තිත්ත කුසලානය අමෘතය වගේ පානය කරනවා වගේ. වේදිකාව තරුණයින්ට ආනන්දයක්. වේදිකාව උඩ දඟලන තරුණයන්ට ජීවිතේ යම් යම් තැන්වලදී කෙළින් හිටගෙන තීරණ ගන්න පුළුවන්.යොවුන් නාට්‍ය උලෙළත් පසුගිය දිනක පැවැත්වුණා නේද?ඔව්. 70 දශකයේ නිර්මාණකරුවන් රැසක් මේ හරහා බිහිවුණා. මම මේක හඳුන්වන්නේ ‘තරුණයන්ට හොඳ පිරිසුදු උදයක්’ කියලයි. ඒකෙන් පස්සේ නාට්‍ය කලාවේ හතර කොන පාගන්න හොඳ ධෛර්යයක් එනවා.විනිශ්චය මණ්ඩලය කොයි වගේද කියලා කියන්න ඔබ සූදානම්ද?ඔව්. මේ සඳහා අපි තෝරාගත්තේ නාට්‍ය කලාව පිළිබඳ හොඳ දැනුමක් තිබෙන විද්වතුන් සමූහයක්. විනිශ්චය මණ්ඩලයේ සභාපතිත්වය දැරුවේ ප්‍රවීණ නාට්‍යවේදී ජයන්ත චන්ද්‍රසිරියි.ඔහු ඇතුළු සාමාජිකයින් හත්දෙනෙක් සිටියා. පසුගිය වසර දෙක තුන ඇතුළත නාට්‍ය උලෙළේ විනිශ්චයන් පිළිබඳ ඇතිවුණු විවේචන අපි අඩු කරගෙන තිබෙනවා. මීට ඉස්සර මේ පිළිබඳ බොහෝ විවේචන ආවනේ.මේ සඳහා ලබාදෙන මුදල් තිළිණ ප්‍රමාණවත් නෑ නේද?සත්තකින්ම ප්‍රමාණවත් නෑ. මම නාට්‍ය අනුමණ්ඩලයේ සභාපතිත්වය දරද්දී මේ ක්‍රමය වෙනස් කරගෙන විශාල මුදල් තිළිණ ලබාදීම මගේ එක් සිහිනයක්.නමුත් මම 2010 නාට්‍ය අනුමණ්ඩලයේ සභාපතිත්වය බාරගත්ත ගමන් කළේ එතෙක් තිබුණු මුදල් තෑගි දෙගුණ කිරීමයි. ඒ අනුව හොඳම නාට්‍යය වෙනුවෙන් ලබාදුන්න පනස්දහස අපි ලක්ෂය කළා. හොඳම නළුවාට හිමි විසිපන්දහස, පනස් දහස කළා. ඉදිරියේදී මේ තත්ත්වය වර්ධනය කරගැනීමේ බලාපොරොත්තු රැසක අපි ඉන්නවා.අනිත් කාරණාව පසුගිය වසරේ ලෝක නාට්‍ය දිනය වෙනුවෙන් පළවැනි වතාවට වසරේ හොඳම නාට්‍යය වූ නාට්‍යය නෙළුම් පොකුණ රඟහලේ රඟදැක්වූවා. මෙවරත් ලෝක නාට්‍ය දිනයට අපි නෙළුම් පොකුණ ඉල්ලා තිබෙනවා. ඒ නිසා ඒ වෙනුවෙන් ජනාධිපතිතුමාගේ ආශිර්වාදය අපට ලැබෙයි කියලා බලාපොරොත්තු වෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031717</link>
    <topic>නවකතා ලියන පරිගණක ශිල්පියා</topic>
    <author>බුද්ධිකා බ්‍රාහ්මණගේ</author>
    <content>නවකතා ලියන පරිගණක ශිල්පියාදමින්ද දේශප්‍රිය රණතුංග නව පරපුරේ තරුණ නවකතා රචකයෙකි. ‘ස්නේහයේ නගරයයි සිත ඇගේ’ ඔහුගේ අලුත්ම නවකතාව වෙයි.දමින්ද ප්‍රාථමික අධ්‍යාපනය ලබා ඇත්තේ මාතර මාකඳුර ආදර්ශ කනිෂ්ඨ විද්‍යාලයෙනි. ඉන් අනතුරුවයි ඔහු මාතර ශාන්ත තෝමස් විදුහලට ඇතුළත්වී ඇත්තේ. පාසල් වියේ සිටම සාහිත්‍ය කටයුතුවලට උනන්දුව දැක්වූ දමින්ද පසුව සුමති පුවත්පත් ආයතනයේ සේවයට බැඳී ඇත්තේ පරිගණක ශිල්පියකු ලෙසටයි.’අනන්තය වී’ දමින්ද මුලින්ම ලියූ නවකතාවයි. ඉන් අනතුරුව පාඨක ප්‍රතිචාර මත ‘නටුවෙන් ගිලිහුණු පින්න මලක්’, ‘දෙව්දුවේ ඈ ආදරේ’ නමින් තවත් නවකතා දෙකක් රචනා කිරීමට හැකි වූ බව දමින්ද පවසයි.”මගේ නවකතාවල පළමු රසිකාවියන් වන්නේ මගේ අම්මයි නංගියි. ඒ අය අදහස්, අඩුපාඩු දක්වනවා.”නූතන විද්යුත් මාධ්‍ය ආක්‍රමණය හමුවේ කියවීම බොහෝදෙනකුගෙන් ඈත්වී ඇති මේ යුගයේ පාඨකයා කියවීමට යොමුකර ගැනීම සඳහා බොළඳ යැයි ලේබල් කරනා නවකතාවෙන් වුව විශාල මෙහෙයක් සිදුවන බව ද දමින්ද කියයි.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031718</link>
    <topic>අඩුපාඩු ගැන පසුතැවිලි නොවී මා ජීවිතය ජයගත්තා</topic>
    <author>ටානියා</author>
    <content>අඩුපාඩු ගැන පසුතැවිලි නොවී මා ජීවිතය ජයගත්තාහිමාෂා මුතුකුමාරීඋපතින්ම තමන්ට අත්වූ ඉරණම හමුවේ නොසැලුණු ඇය ඒ ඉරණම ඔස්සේම ජීවිතය ජය ගත හැකි මාවත සොයා ගත්තාය. ඒ හැකියාව අනුව ගායිකාවක වීමයි. ඇය හිමාෂා මුතුකුමාරී ය. මේ දිනවල ජනපි‍්‍රය ‘සඳක් වෙන්න බැරි නම්...’ ගීතයේ ඒ සුමියුරු හඬට හිමිකම් කියන්නේ ඇයයි.හිමාෂා මේ ඔබේ පළමු ගීතය ද?මීට කලින් ගීත තුන හතරක් කළා. නමුත් රිලීස් කරපු පළවැනි එක තමයි මේ.මේ ගීතයට මෙතරම් ප්‍රතිචාර ලැබෙයි කියලා ඔබ හිතුවාද?හිතුවට වඩා ගොඩක් හොඳ ප්‍රතිචාර ලැබුණා.’සඳක් වෙන්න’ ගීතය පසු පස ඔබට සහාය වූ බොහෝ දෙනෙක් ඉන්නවා නේද?ඔව්. මගේ සැමියාගේ උත්සාහය නිසයි මම මේ තත්ත්වයට ආවේ. ඔහුට ලොකු උනන්දුවක් තිබුණා මම ලව්වා නව නිර්මාණයක් කරන්න. එයාගේ යාළුවෙකුගේ මාර්ගයෙන් තමයි මනුරංග විජේසේකර මල්ලිව හොයා ගෙන ඔහු මුණගැහෙන්න වෙලාවක් වෙන් කරගත්තේ.මගේ මහත්තයා තමයි මනුරංගව මුණ ගැහෙන්න ගියේ. ඉතින් එදා මගේ මහත්තයා අපේ අවශ්‍යතාව කියලා ඔහුගේ මුදල ගෙවන්න පොරොන්දු වෙලා. ඒත් එදා මනුරංග මල්ලි කියලා තියෙනවා, ඔයාලගේ තියෙන උනන්දුව, කැපවීම නිසා මම මේ ගීතය ඔයාලට කිසිම මුදලක් අය නොකර නිර්මාණය කරලා දෙනවා කියලා. ඔන්න ඔය විදිහටයි මේ ගීතය නිර්මාණය වුණේ. මේ ගීතයේ තනු නිර්මාණය කළේ දිලුම් තේජන.පටිගත කළේ ලහිරු පෙරේරාගේ ‘මියුසික් අවන්’ ස්ටුඩියෝ එකේ. ගීතය පටිගත කරන්න ගිය වෙලාවෙයි අපි ලහිරු මල්ලීව හඳුනා ගත්තේ. මේ ගීතය නිර්මාණයේ ඉඳලා එය එළි දක්වන මොහොත දක්වාම ලහිරුගෙන් සහ මනුරංගගෙන් අපිට ලැබුණු සහයෝගය විස්තර කරල නිම කරන්න බැහැ. මේ ගීතය රූප රචනය නිර්මාණය කරලා දුන්නෙත් එයාලගේ මුදලෙන්. මනුරංගට කියලා ගීතයක් නිර්මාණය කළොත් අනිවාර්යයෙන් ඒ ගීතය ජනපි‍්‍රය වෙයි කියන විශ්වාසය මගේ මහත්තයට තිබුණා. ඒ විශ්වාසයේ සාර්ථක ප්‍රතිඵල මේ ගීතයට ලැබෙන ප්‍රතිචාරවලින් අත්කරගෙන තියෙනවා.හිමාෂා සැමියා සමඟඔබේ සංගීත දිවියේ ආරම්භය ගැන සිහිපත් කරමු.මම අ.පො.ස ස/පෙ වනතෙක් පාසලේදී සංගීතය ඉගෙන ගත්තා. මල්කාන්ති ගුරුතුමිය තමයි මගේ පාසලේ සංගීත ගුරුවරිය වුණේ. ඉන්පසු ආචාර්ය ප්‍රේමසිරි කේමදාසයන් යටතේ නේවාසික පුහුණුවක් ලැබුවා. නමුත් මගේ ගායන දිවිය ඇරඹෙන්නේ මගේ විවාහයෙන් පසුවයි. මගේ පළවැනි ගීතයට බැර පැන දැරුවෙත් මගේ ආදරණීය නැන්දම්මා.දැන් ඔබ හැදෑරීමක් කරන්නේ නැද්ද?ඉගෙන ගන්නවා. දැන් මම සංගීතය හදාරන්නේ සංගීත් වික්‍රමසිංහ සර් ළඟ.ප්‍රසංග වේදිකාවල ගීත ගායනයට ඔබට ආරාධනා ලැබෙනවා ද?ඔව්.එහිදි ඔබේ ගීත පමණමද ගායනා කරන්නේ?මගේ ගීත වගේම රසිකයන් ඒ වෙලාවට ඉල්ලන ගීත ද ගායනා කරනවා. ගොඩක් වෙලාවට ඇන්ජලින් ගුණතිලක, සුජාතා අත්තනායකගේ ගීත තමයි මට ගායනා කරන්න වෙන්නේ. ඉතින් මම ඒ ප්‍රවීණ ශිල්පිනියන්ව එතනදි ආදරෙන් මතක් කරනවා. ඔවුන් දන්නවා මම ඒ ගීත ගායනා කරනවා කියලා. නමුත් ප්‍රශ්නයක් ඇති වෙලා නැහැ.චිත්‍රපට පසුබිම් ගායනයට ආරාධනා ලැබී තිබෙනවාද?නිහාල් බණ්ඩාරගේ ‘සීමා නෑ ආකාසේ’ චිත්‍රපටයේ තේමා ගීතය ගායනා කරන්න අවස්ථාව ලැබුණා.ඔබේ පවුලේ තොරතුරුත් කියමුකෝමගේ පවුලේ අම්මයි තාත්තයි, අයියලා දෙන්නයි අක්කයි. මගේ සැමියා සදීප් සිල්වා. ඔහු බස්නාහිර පළාත් සමාජ සේවා දෙපාර්තමේන්තුවේ මීරිගම සෙත් සෙවණ රජයේ වැඩිහිටි නිවාසයේ සේවය කරනවා. අපි විවාහ වෙලා වසර තුනක්. මට ඔහුව මුලින්ම හමු වුණේ මිතුරෙකුගේ සුහද හමුවකදී. ඔහු තමයි මගේ මේ ගමනේ ශක්තිය. අපේ කැදැල්ල ලස්සන කරන්න අපිට පුතෙක් ඉන්නවා. එයා තමයි අචින්ත මිගාර සිල්වා.ඔබේ ජීවිතය ඔබ විඳීන්නේ කොහොමද?මේ ලෝකයට එන ඕනම කෙනෙක් මොනවහරි දුර්වලකමක් ඇතුවයි එන්නේ. නමුත් ඒ දුර්වලකමත් එක්කම අපිට මොනවම හරි හැකියාවකුත් දීලා තියෙනවා. ඉතින් අපේ අඩුපාඩු ගැන හිත හිතා ජීවිතයේ පසු තැවෙන්නේ නැතුව ඒ අඩුපාඩුව අභියෝගයක් කරගෙන ජීවිතයට මුහුණ දීලා ජයගන්න එකයි කළ යුත්තේ.මගේ ජීවිතේ වුණු යම් යම් අසාධාරණකම්, පරාජයන්වලට මම නොසැලි මුහුණ දුන්න නිසයි අද අප මේ තත්ත්වයට ඇවිත් තියෙන්නේ.ඔබේ ඉදිරි වැඩ කටයුතු?’මම තරම් ආදරේ විඳින’ කියන තේජා ඉද්දමල්ගොඩ නිර්මාණය කරපු ගීතයට සම්බන්ධ වුණා. ඒ ගීතය එළිදක්වන දාම මගේ නිර්මාණ එකතුවක් එළි දක්වන්න අදහස් කරගෙන ඉන්නවා.හොඳ නිර්මාණත් එක්ක රසිකයන් සමඟ රැඳී සිටින්නයි මගේ බලාපොරොත්තුව. මගේ ගීතවලට පි‍්‍රය කරන ඕනම කෙනෙක්ට මට ලියන්න, කතා කරන්න පුළුවන්. 118 ඒ, ඉහළගම, මා මුදල,වේයන්ගොඩ කියන ලිපිනයෙන් හරි 077 – 0645932 යන අංකයෙන් හරි මගේ රසික රසිකාවියන්ට මා සමඟ සම්බන්ධ වෙන්න පුළුවනි.ටානියාඡායාරූප-දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031719</link>
    <topic>රයිගම් ටෙලි සම්මාන උලෙළ මැයි 31 වැනිදා</topic>
    <author>ඡායාරූපය - විමල් කරුණාතිලක</author>
    <content>රයිගම් ටෙලි සම්මාන උලෙළ මැයි 31 වැනිදාරයිගම් ටෙලීස් ටෙලි සම්මාන උලෙළ මැයි මස 17 වැනි දින කොළඹ වෝටර්ස් ඒජ් හෝටලයේදී පැවැත්වීමට කිංඩම් ඔෆ් රයිගම් ආයතනය සියලු විධිවිධාන යොදා ඇත.රයිගම් ටෙලීස් සම්මාන උලෙළ පිළිබඳ මාධ්‍ය හමුවක් පසුගියදා ශ්‍රී ලංකා පදනම් ආයතනයේ පැවැති අතර එහිදී මේ සම්මාන උලෙළ පිළිබඳ අදහස් දැක්වූ එම ආයතනයේ සභාපති ආචාර්ය රවි ලියනගේ මහතා මේ සම්මාන උලෙළ රූපවාහිනි මාධ්‍යයේ සියලු අංශ ආවරණය වන ආකාරයෙන් පැවැත්වෙන බවත් සුපුරුදු ලෙස මෙවරත් ජනප්‍රියම ටෙලිනාට්‍ය නළුවා, නිළිය ජනප්‍රියම ටෙලි නාට්‍යය ප්‍රේක්ෂක ජූරිය විසින් තීරණය කරනු ලබන බවත් මේ සඳහා කෙටි පණිවුඩ මගින් ඡන්දය ලබාදීමේ අවස්ථා ප්‍රේක්ෂකයන්ට ලබාදී ඇති බවත් කීය.ඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031720</link>
    <topic>ඩොලර්වලට නොරැවටී අපේ රට රැකගන්න</topic>
    <author>හේමාලි විජේරත්න</author>
    <content>ඩොලර්වලට නොරැවටී අපේ රට රැකගන්නසංජය ලීලාරත්නමට මතකයි මම ඔස්ට්‍රියාවට ගිය අවස්ථාවක ජර්මනියේ ඉඳලා කෝච්චියේදි මට මුණගැසුණා ඉතාලි ජාතිකයින් දෙදෙනෙක්. ඔවුන් සමඟ කතා බස් කරත්දි මම කිව්වා ‘මම ශ්‍රී ලංකාවේ’ කියලා. හරිම තුටුවෙලා ඔවුන් කිව්වේ ‘රාජපක්ෂ කන්ට්‍රි’ කියලා. ලෝකේ යුද්ධයක් සම්පූර්ණයෙන් නැති කරපු රට කියලා ඔවුන් සතුටින් හැඳින්වූවා. මට පුදුම සතුටක්, අභිමානයක් ඇතිවුණා මගේ රට පිළිබඳ ජනාධිපතිතුමා පිළිබඳ සහ ත්‍රිවිධ හමුදාව පිළිබඳ.දශක තුනකට වැඩි කාලයක් අපේ රටේ පැවැති කුරිරු යුද්ධය නිමාකොට ආශ්චර්යවත් දේශයක් නිර්මාණය කරමින් වර්තමාන රජය ගෙනයන වැඩපිළිවෙළට අකුල් හෙළන්නෝ බොහෝය.විශේෂයෙන් මේ දිනවල නිතර අසන්නට ලැබෙන චැනල් ෆෝ වීඩියෝ පටයත්, ඒ හා සම්බන්ධව විවිධ රාජ්‍ය නොවන සංවිධාන විසින් ප්‍රචලිත කරන ලද මතවාදත් හේතුකොට ගෙන ශ්‍රී ලංකාව පිළිබඳ අප්‍රසාද ප්‍රතිරූපයක් ඇතිකරවන්නට දරන උත්සාහය ප්‍රධානය.මේ අභූත චෝදනා සම්බන්ධයෙන් අදහස් දක්වන්නට දෙමළ ජනතාව සමඟ ඉතාමත්ම කිට්ටුවෙන් කටයුතු කරමින් නිර්මාණ කටයුත්තක නියැළුණු ප්‍රවීණ රංගන ශිල්පියකු, චිත්‍රපට අධ්‍යක්ෂවරයෙකු වන සංජය ලීලාරත්න අපත් සමඟ එකතු විය.“රටට ද්‍රෝහිකම් කරන අශුභවාදී විදියට රට දිහා බලන, ඒ වගේම රාජ්‍ය නොවන සංවිධානවල මුදල්වලට යටවෙච්ච, ඉතාම පටු දේශපාලන අදහස් දරන ඇතැම් කණ්ඩායම් මේ රටේ ජනතාව යුද්ධයේ පීඩාවෙන් එළියට ආපු එක ගැන සතුටු වුණේ නෑ.යුද්ධය නතර වුණාම, මිනිස් ඝාතන නතර වුණාම යාපනෙන් කොළඹට මිනී පෙට්ටි එන එක නතර වුණාම, මේ රටේ මිනිස්සු සතුටු වුණා. මේ රටේ විතරක් නොවෙයි විදේශ රටවල අය පවා සතුටු වුණා. මට මතකයි මම ඔස්ට්‍රියාවට ගිය අවස්ථාවක ජර්මනියේ ඉඳලා කෝච්චියේදි මට මුණගැසුණා ඉතාලි ජාතිකයින් දෙදෙනෙක්. ඔවුන් සමඟ කතා බස් කරත්දි මම කිව්වා ‘මම ශ්‍රී ලංකාවේ’ කියලා. හරිම සතුටුවෙලා ඔවුන් කිව්වේ ‘රාජපක්ෂ කන්ට්‍රි’ කියලා. ලෝකේ යුද්ධයක් සම්පූර්ණයෙන් නැති කරපු රට කියලා ඔවුන් සතුටින් හැඳින්වූවා. මට පුදුම සතුටක්, අභිමානයක් ඇතිවුණා මගේ රට පිළිබඳ ජනාධිපතිතුමා පිළිබඳ සහ ත්‍රිවිධ හමුදාව පිළිබඳ.අපේ රටේ සුළු සංඛ්‍යාවක් ඉන්නවා මේකට අසතුටු. ඒක අසතුටුකමකුත් නොවෙයි. ඒ අයත් සතුටුයි. ඒ අයත් දන්නවා මේ හරි දේ තමයි කියලා. ඔවුන්ගේ යටි සිත ඒක පිළිගන්නවා. නමුත් ඔවුන් ඒක මතුපිටින් පෙන්වන්නේ නැත්තේ ඔවුන්ගේ වාසිය තකා. මේ රටේ බංකොලොත් දේශපාලන පක්ෂ තිබෙනවා. අද කොළඹ ආශ්චර්යවත්, දැකුම්කලු පුරවරයක් වුණා. ඒකටත් මේ අය විරුද්ධයිනේ. මොනවටද මේ ගොල්ල විරුද්ධ නැත්තේ? මේ කොටස් කොයිකාලෙත් විරුද්ධයි. දේශද්‍රෝහින්, පවුකාරකමට ඔවුන් මෙහි ඉපදිලා මේ වැඩේ කරනව කියලයි මට හිතෙන්නේ”අවුරුදු 32ක යුද්ධයෙන් පස්සෙ තමයි උතුරට චිත්‍රපට කණ්ඩායමක් ගියේ. අවුරුදු 32කට පස්සේ උතුරට ගිය පළවැනි චිත්‍රපට කණ්ඩායම තමයි මගේ ‘සෙල්වම්’ කණ්ඩායම. අපි යනකොට රටේ යුද උණුසුම පහව ගිහින් තිබුණේ නෑ.විශේෂයෙන් යාපනේ ප්‍රදේශයේ. අපේ කතා පිටපතේ තේමාව වුණේ මිනිස් ඝාතනයට විරුද්ධවීම සහ පුනරුත්ථාපනයට අගයක් දීම. මේ චිත්‍රපටයේ ප්‍රධාන චරිතය නිරූපණය කළේ ශාන්ති ලිංගම් ගෝකුලන් කියන එල්.ටී.ටී.ඊ. එකේ හිටපු ක්‍රියාකාරීම සාමාජිකයෙක්. මම කියන්නේ අපි උතුරට ගිය වෙලාවේ ගෝකුලන් වත් අරගෙන චිත්‍රපටය සම්පූර්ණයෙන්ම රූගත කළේ තොන්ඩමනාරුවල.තොන්ඩමනාරු තමයි එල්.ටී.ටී.ඊ. නමැති භයානක විෂබීජය රෝපණය වෙන්න පටන් ගත්ත තැන. ඒ වගේම ප්‍රභාකරන් ඉස්කෝලෙ යන කාලේ පොලිස්කාරයෙකුට ගහලා එයා අත්අඩංගුවට ගන්න හොයත්දි හැංගිලා හිටපු ගෙදරත් අපි ෂූටිං කළා. වැල්වැටිතුරේ චිදම්බරම් විද්‍යාලයේ තමයි ප්‍රභාකරන් ඉගෙනගෙන තියෙන්නේ.ඒ ඉස්කෝලේ අපි රූගත කිරීම් කළා. එතැනදි අපි රූ ගත කළේ පුංචි සෙල්වම් ගුරුවරියට බණිනවා ප්‍රභාකරන් කියන්නේ ත්‍රස්තවාදියෙක් කියලා. මේ දර්ශනය තියනවා චිත්‍රපටයේ. එතකොට මේ චිත්‍රපටය පෙට්ටියක් ඇතුළේ ඉඳගෙන රූගත කිරීම් කරන්න බෑනේ. දවස් 45ක් රූගතකිරීම් කළා. මේ රූගත කිරීම් බලන්න ආවේ ප්‍රභාකරන්ගේ ඥාතියෝ, මිත්‍රයෝ, සංවිධානයට සම්බන්ධ අය හිටියා. ගෝකුලන් සමඟ තවත් එල්.ටී.ටී.ඊ. තරුණයෝ රඟපෑවා. මේ කවුරුත් මෙහි කතා තේමාවට විරුද්ධ වුණේ නෑ.චිත්‍රපටයේ එනවා මාතර මුදලාලිගේ කඩේ කියලා එකක්. ඒ කඩේට ගත්තේ තොන්ඩමනාරු ටවුමේ තිබුණු කැසට් කඩයක්. මේ කඩේ අයිතිකාරයා ප්‍රභාකරන්ව පෞද්ගලිකව අඳුනන කෙනෙක්. නමුත් ඔහු කඩේ වෙනස් කරලා රූගත කිරීම්වලට ගන්න ඉඩ දුන්නා. මේ අය මේකට විරුද්ධ නම් මේ අවස්ථාව අපට දෙයිද?අපි නැවතිලා හිටියේ, අපට කෑම බීම දුන්නේ ආගන්තුක සත්කාර දැක්වුයේ මේ ගමේ මිනිස්සු. ඔවුන් ප්‍රභාකරන්ගේ පුතා මරපු එකට ද්වේෂයෙන් කෝපයෙන් හිටියා නම් අපට එහෙම සලකයිද? අද මේ ජාත්‍යන්තරය කියන එක ඇත්ත නම්, ඉන්දියාව මේ කියන එක ඇත්ත නම්, බටහිර රටවල කියන එක ඇත්ත නම්, මේ රටේ බංකළොත් දේශපාලකයෝ කියන එක ඇත්ත නම් එදා තමයි මේ වෛරය තියෙන්න ඕන. අද නොවෙයි. කවුරුහරි මට අභියෝග කරනව නම් මේ සම්බන්ධයෙන් මට වීඩියෝ දර්ශන පවා ඉදිරිපත් කරන්න පුළුවන්. චිදම්බරම් විද්‍යාලයේ ගුරුවර ගුරුවරියනුත් මේකේ රඟපාලා තිබෙනවා. එහෙම දෙයක් තිබුණා නම් ඒ අය ඒකට කැමැති වෙයිද?මේ අද නිර්මාණය කරන්න හදන්නේ මොකක්ද? මේ කරන්නේ කාට විරුද්ධවද? මේක ජනාධිපතිතුමා එක්ක තිබෙන පෞද්ගලික ඊර්ෂ්‍යාව. අද මේ රට ශීඝ්‍ර දියුණුවකට ළංවෙලා තිබෙනවා. අද බලන්න මහා කසළ ගොඩක් වෙලා තිබුණ කෝට්ටේ නගරය දිහා. කොයි තරම් ලස්සනද? කොච්චර මිනිස්සු පිරිසක් ඒවායේ ඵල ප්‍රයෝජන භුක්තිවිඳිනවද? මෙච්චර කල් මිනිස්සු හිරවෙලා, තෙරපිලා ඉඳලා තියෙන්නේ. ඒ දේවල් නිදහස් කරලා මිනිසුන්ව එළියට ගන්න තමයි ආණ්ඩුව මෙච්චර දේවල් කරන්නේ.අද බහුතරයක් මිනිස්සු මේ දේවල් පිළිඅරගෙන ඉවරයි. අද දෙමළ මිනිස්සු කිසිම බයක් සැකක් නැතුව මේ රටේ ඇවිදිනවා. එහෙම මොහොතක මොනවද මේ කියන කතා?සමහර රාජ්‍ය නොවන සංවිධාන අපේ රටේ පරිපාලනය වට්ටන්න, උත්සාහ කරනවා.අද කිසිම අම්ම කෙනෙක් දොරකඩට වෙලා බලාගෙන ඉන්නේ නෑ දරුවා ඉස්කෝලෙ ගිහින් ගෙදර එනකම්.අද කිසිම බිරියක් බලාගෙන ඉන්නේ නෑ සැමියා රැකියාවට ගිහින් ගෙදර එනකම්. අද බෝම්බ පුපුරන්නේ නෑ. දරුවන්ට, අම්මලාට, බිරින්දෑවරුන්ට නිදහසේ ජීවත්වෙන්න අයිතිය හිමිකරලා දීලා තියෙනවා, ජේසුස් ක්‍රිස්තුස් වහන්සේ අල්ලා දෙන්න පාවා දෙන්න කොටසකුත් හිටියනේ. ඒ ජුදාස්ලාගේ පරම්පරාවේ අය අදත් ඉන්නවා.ඉතින් ඒ නිසා මම කියන්නේ අපි කලාකරුවන් විතරක් නොවෙයි මේ රටේ හැම පුරවැසියකුටම අයිතියක් තිබෙනවා මේ වෙනුවෙන් සත්‍ය ප්‍රකාශ කරන්න.අපේ රටේ තිබෙන මේ නිදහස දෙමළ ඩයස්පෝරාවට දරාගන්න බෑ. ඔවුන් විවිධ ක්‍රමවලින් මුදල් විසිකරනවා මේක නැති කරන්න. අපේ රටේ ඉන්න දේෂද්‍රෝහි ඇතැම් පිරිස් ඒකට අහුවෙලා.ඒ නිසා මට කියන්න තිබෙන්නේ මේ වෙලාවේ කළ යුත්තේ කාගෙවත් ඩොලර්වලට, පවුම්වලට රැවටෙන්න එපා. ඒක තාවකාලික වාසිය ගැන හිතන්න එපා. අපි යුද්ධය නැති කරලා සාමය ගෙනාපු ආණ්ඩුවක්. ලෝකෙට ආදර්ශයක් වුණු රටක්. කරුණාකරලා රට රැක ගන්න.හේමාලි විජේරත්නඡායාරූපය-ටෙනිසන් එදිරිසිංහ  ජාතික චිත්‍රපට සංස්ථාව මගින් සිනමා මාධ්‍යවේදීන්ට ලබාදෙන ‘නොමිලේ චිත්‍රපට නැරඹීමේ අවසර පත’ ඊ.ඒ.පී. චිත්‍රපට ප්‍රදර්ශන මණ්ඩලයේ සිනමාහල් විසින් ප්‍රතික්ෂේප කරනු ලබන බවට චෝදනා එල්ල වී ඇත. ඒ සම්බන්ධයෙන් අපි අපේ විරෝධතාව මෙසේ පළකර සිටිමු.ඊ.ඒ.පී. චිත්‍රපට සමාගම යනු සිංහල සිනමා කලාවේ හා කර්මාන්තයේ උන්නතියට විශාල සේවාවක් ඉටු කර ඇති පෞද්ගලික සමාගමකි. එහි පුරෝගාමියා වූ ප්‍රේමලාල් එදිරිසිංහ මහතා සිනමාවට ළැදි අයකු වූ නිසා ම චිත්‍රපට රැසක් නිෂ්පාදනය කළ අතර සිනමාහල් කීපයක් ද පවත්වාගෙන ගියේය.‘පිරිමියෙක් නිසා’ ඔහු නිපදවූ මුල් ම චිත්‍රපටයයි. ඉනික්බිතිව ‘සුහද සොහොයුරෝ’, ‘කපටිකම’, ‘බයිසිකල් හොරා’, ‘ලොකුම හිනාව‘, දුලීකා’ යන චිත්‍රපට මෙම සමාගම යටතේ නිෂ්පාදනය වූයේය.ප්‍රේමලාල් මහතාගේ ඇවෑමෙන් පසු ඔහුගේ බිරිය වන සෝමා එදිරිසිංහ මහත්මිය ද තම සැමියාගේ මඟ ගනිමින් චිත්‍රපට රැසක් නිෂ්පාදනය කළා ය. ඇය නිපදවූ චිත්‍රපට අතර ‘රෑ ඩැනියෙල් දවල් මිගෙල්’, ‘රෝස වසන්තේ’, ‘වන් ෂොට්’, ‘හාට්  FM' වැනි වාණිජ මට්ටමේ චිත්‍රපට ද ‘ඉර මැදියම’, ‘සෙයිලම’, ‘සලෙළු වරම’ වැනි කලාත්මක ගුණයෙහිලා සැලකෙන සිනමාපට වෙයි.එම චිත්‍රපට වල වාණිජමය සාර්ථකත්වය කෙරෙහි සිනමා මාධ්‍ය වේදීන්ගෙන් ලැබුණු සහයෝගය මුදලින් තක්සේරු කළ නොහැකි ය. එබඳු පසුබිමක මෙසේ සිනමා මාධ්‍යවේදීන් ගේ නොමිලේ චිත්‍රපට නැරඹීමේ අවසර පත් ප්‍රතික්ෂේප කිරීම අකෘතඥ බවක් පළ කරන්නකි. එහෙයින් මින් ඉදිරියට එසේ අගතිගාමී නොවී වඩාත් සුහදශීලීව ක්‍රියා කරන මෙන් අපි ඊ.ඒ.පී. චිත්‍රපට ප්‍රදර්ශන මණ්ඩලයෙන් ඉල්ලා සිටිමු.සුනිල් මිහිඳුකුලසංස්කාරක - රසඳුන   ශ්‍රී ලංකාවේ සංවිධානය වන එකම ජාත්‍යන්තර නාට්‍ය උලෙළ වන, ‘කොළඹ ජාත්‍යන්තර රංග කලා උලෙළ’ ලබන මාර්තු 28 වැනිදා සිට අප්‍රේල් 04 වැනිදා දක්වා සවස 3.30 ට සහ 6.30 ට, කොළඹ 08 බ්‍රිතාන්‍ය ජාත්‍යන්තර පාසලේදී පැවැත්වීමට නියමිතය.ලොව පුරා නාට්‍ය කරුවන්ට කරන ලද ආරාධනයකින් පසු තෝරාගත්, ඉන්දියාව, (ලාස්ට් කලර්) ඕස්ට්‍රේලියාව (සෙන්ග් හේ වෙන්ද ඩ්‍රැගන් ෂිප් කේම්) අසර්බයිජානය (කොන්ත්‍රාබාස්) සෞදි අරාබිය (මේස්ත්‍රෝ) ඊජිප්තුව (ප්‍රෙසන්ස්), නේපාලය (මිස් මාර්ගර්ඩාස්වේ) පූනේ (කෆිලා) සහ ශ්‍රී ලංකාව (ඩිසාස්ටර් මාකට්) නියෝජනය කරන නාට්‍ය පෙළක් මෙහිදී තරග වදිනු ඇත.ශ්‍රී ලංකාව නියෝජනය කරන ‘ඩිසාස්ටර් මාකට්’ නාට්‍යයේ අධ්‍යක්ෂණය, ප්‍රවීණ නාට්‍යවේදී පරාක්‍රම නිරිඇල්ල ගෙනි.දින අටක් පුරා පැවැත්වෙන මෙම නාට්‍ය උලෙළ, නාට්‍ය දර්ශන, වැඩමුළු හා විද්වත් හමුවීම්වලින් සමන්විතය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031721</link>
    <topic>ළමයින්ට පොත් ලියන කමල් ශ්‍රී ලියනගේ</topic>
    <author/>
    <content>ළමයින්ට පොත් ලියන කමල් ශ්‍රී ලියනගේඔහු මාධ්‍යවේදියෙක්. ගුරුවරයෙක්. වත්මනෙහි වෘත්තියෙන් විදුහල්පතිවරයෙක්. එහෙත් මේ සියලු භූමිකා අතරේ ඔහු වඩාත් ජනපි‍්‍රයව ඇත්තේ ලේඛකයකු ලෙසින්. විශේෂයෙන් අපේ රටේ ළමා පරපුර වෙනුවෙන් නිර්මාණශීලී ලේඛන කලාවක නිරත වූ ඔහු ජනාධිපති සම්මානය ඇතුළු සම්මාන කීපයකින්ම පිදුම් ලැබීමට තරම් වාසනාවන්ත වූවෙකි.කමල් ශ්‍රී ලියනගේ නම් වූ මේ අපූර්ව ලේඛකයා ග්‍රන්ථකරණයට පිවිස මේ වන විට වසර 16 කි.ඔහු ලියූ අලුත්ම ළමා කතන්දර පොත් 10 ක් වාසනා ප්‍රකාශන ලෙසින් පසුගියදා නිකුත් විය. මේ ඒ නිමිත්තෙන් ඔහු පිළිබඳව පළවෙන සටහනකි.කමල් ශ්‍රී බලපිටිය ගුරු විදුහලේ ගුරු පුහුණුව ලබමින් සිටියදී 1996 වසරේ ‘ගුරු සිසුවකුගේ දිනපොත’ නම් පොත ලියා පළ කරමින් ග්‍රන්ථකරණයට පිවිසියේය. එතැන් සිට මේ දක්වා ඔහු ලියා පළකොට ඇති ග්‍රන්ථ සංඛ්‍යාව 160 ක් පමණ වෙයි.2000 වසරේ යෞවන සම්මාන උලෙළේ දී ඔහුගේ ‘සඳ කුමරිය හා හොඳ දරුවෝ’ කෘතියට ශ්‍රී ලංකාවෙන් දෙවැනි ස්ථානය හිමිවුණු අතර එම වසරේම පැවැති දකුණු පළාත් රාජ්‍ය සාහිත්‍ය උත්සවයේ දී ඔහුගේ ‘අපට අලුත් දවසක්’ කෘතියට ප්‍රථම ස්ථානය හිමි විය.2001 වසරේ යෞවන සම්මාන උලෙළේ දී ‘සෙනෙහස’ ළමා කෘතිය වෙනුවෙන් කුසලතා සහතිකයක් දිනාගත් කමල් 2008 වසරේ ජනාධිපති ලේකම් කාර්යාලයේ පැවැති රුහුණේ කලාකරුවන්ට සම්මාන උපහාර පිදූ උත්සවයේ දී ළමා ග්‍රන්ථකරණය උදෙසා ජනාධිපති සම්මානයෙන් පිදුම් ලැබීය.ඔහුගේ නවතම ප්‍රකාශන කට්ටලය වන්නේ පෑලියගොඩ දයානන්දගේ සිතුවමින් හැඩවී දංකොටුවේ වාසනා ප්‍රකාශන ලෙසින් එළිදකින ළමා කතන්දර පොත් 10 යි. මේ සා විශාල ළමා පොත් සංඛ්‍යාවක් නිර්මාණය කිරීමේ දී ඔහු අපූර්ව වූ ක්‍රමවේදයක් අනුගමනය කර තිබේ. මේ ඒ පිළිබඳව ඔහුගේ අදහස.“මුලින්ම කියන්න ඕන මම මේ වගේ නිර්මාණශීලී පුද්ගලයකු බවට පත්වුණේ ‘සිළුමිණ’ පුවත්පත නිසා. මම පාසල් ශිෂ්‍යයකුව සිටි කාලයේ ‘සිළුමිණ’ පුවත්පතේ සූත්තර පුංචා කියලා කතාවක් ගියා. මම ඒ කතාව එකතු කළා. ඊට පස්සෙ ‘මිහිර’ පත්තරේ ‘බබා’ කියලා කතාවක් ගියා. මේවා බලද්දී කියවීමේ රුචිය වැඩි වුණා.ඒ නිසාම මඩොල් දූව, අඹ යාළුවෝ, ගඟ අද්දර කැලේ වගේම මායා රන්ජන්ගේ පොත් කියෙව්වා. ඒ තුළින් තමයි නිර්මාණශීලී බව වැඩිවුණේ.මම ළමා පොත් ලියන්නට පෙර මේ රටේ ළමයින් වෙනුවෙන් පළවී ඇති පොත් තුන් දහසකට ආසන්න ප්‍රමාණයක් කියෙව්වා. එහිදී මම අවබෝධ කරගත් දෙයක් තමයි අපේ රටේ ළමා සාහිත්‍යය තුළ තවමත් හිඩැසක් තිබෙනවා කියන දේ. මම උත්සාහ ගත්තේ ඒ අඩුව පුරවන්නයි.ඒ අනුව මගේ පොත්වලින් දරුවන්ට දැනුම වගේම ආදරය, කරුණාව ලබාදීල ඔවුන්ගේ ආකල්ප කුසලතා වර්ධනය කරන්නට අවශ්‍ය දේ ලබාදීම තමයි මගේ අරමුණ. ඒ තුළින් ඔවුන් නිර්මාණවලට යොමු වේවි. ඒ තුළින් යළිත් ළමා සාහිත්‍යයක් ගොඩනැඟීම තමයි උත්සාහය.”ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031722</link>
    <topic>යොවුන් නාට්‍යයක් කරන්නත් ලක්ෂ 10කට වඩා වියදම් වෙනවා</topic>
    <author>ඉනෝකා පෙරේරා බණ්ඩාර</author>
    <content>යොවුන් නාට්‍යයක් කරන්නත් ලක්ෂ 10කට වඩා වියදම් වෙනවාබුද්ධික දමයන්තවේදිකා නාට්‍ය ක්‍ෂේත්‍රයේ සලකුණක් තැබූ නව පරපුරේ නාට්‍ය හා රංගකලා ශිල්පියකු වන බුද්ධික දමයන්තගේ අලුත්ම නාට්‍යය ‘අපි තමයි හොඳම’ යන නමින් පසුගියදා වේදිකාගත කෙරිණි. මෙය යොවුන් නාට්‍යයකි.කලකට පසු ඇයි මේ යොවුන් නාට්‍යයක් කරන්න හිතුවේ...මුලින්ම කියන්න ඕනෙ මම පන්නිපිටිය ධර්මපාලෙ ආදි සිසුවෙක්. දැන් හුඟක් පාසල්වල කෙරෙන්නෙ ළමයින්ගෙ නැටුම් – ගැයුම් සංගීත ප්‍රසංග පමණයි.ඒ නිසා, කේ.ජී. විමලසේන, ධර්මපාලෙ විදුහල්පතිතුමාට ඕනෙ වුණා ළමයින්ගෙ වේදිකා නාට්‍යයක් කරන්න. එතුමාගේ සංකල්පයක් මත තමයි මේ නාට්‍යය නිර්මාණය වුණේ.තරගකාරී අධ්‍යාපන රටාවෙන් ආතුර වී වෙහෙසට හා ආතතියට පත් සිසු පරපුර මොහොතකට හෝ ඉන් මුදවාගෙන, නිර්මාණාත්මක රංග කාර්යයක් සඳහා ඔවුන්ගේ කුසලතාවන්ට ජාතික තලයේ වේදිකාවක් නිර්මාණය කරමින් එම හැකියාවන් මුළු රටටම හඳුන්වාදීමයි මේ නාට්‍යය නිර්මාණය කිරීමේ අරමුණ වුණේ.ධර්මපාලයේ උසස් පෙළ සිසුන් වැඩි ප්‍රමාණයක් මේ සඳහා යොදා ගැනුණේ සම්මුඛ පරීක්‍ෂණයකින්.චරිත 50 ක් විතර මේ නාට්‍යයට ඇතුළත්. බොහොම සුළු පිරිසක් පමණයි පිටින් දායක වුණේ.අනෙක් අතට මේ මගේ නවතම නිර්මාණය. ඒ නිසා මේ නාට්‍යයට වෘත්තීය මට්ටමේ හැඩතලයක් තිබෙනවා. ඉතින් මේක යොවුන් නාට්‍යයක් වුණත් රසයෙන් ගුණයෙන් පරිපූර්ණ වේදිකා නාට්‍යයක් ලෙස හඳුන්වන්නට පුළුවන්.අද කාලේ නාට්‍යයක් කරළියට ගේන්න විශාල වියදමක් දරන්න ඕනෙ...ඇත්ත. මේ නාට්‍යයටත් රුපියල් ලක්‍ෂ 10 කට වැඩිය යනවා. ඒ සියලු බර පැන දරන්නෙ පන්නිපිටිය ධර්මපාල විදුහල. නිර්මාණ කාර්යයේදී හිතේ බරක් නැතිව මට ඒ දෙයෙහිම නියැළෙන්න පුළුවන් වුණේ ඒ නිසා. අනික පසුතල, ඇඳුම් පැළඳුම් ආදි කටයුතු සඳහා විශාල වියදමක් වැය වුණා. ඇත්තටම මේක විශාල ප්‍රඩක්ෂන් එකක්.’අපි තමයි හොඳම...’ තේමාව පිළිබඳ කිව්වොත්...මෙය ’ඩ්ධබ ජචඬඥ’නම් බ්‍රිතාන්‍ය නාට්‍යයෙන්, අපිට ගැළපෙන ලෙස කළ නිර්මාණයක්. ඩ්ධබ ජචඬඥ නාට්‍යය ඒ සැටියෙන් ම ගත් විට අපේ රටට ප්‍රායෝගික නැහැ.පවුලේ ඇතිවන අර්බුදකාරී තත්වයක් මත වසා දැමීමට තීරණය වී ඇති ස්වකීය බේකරිය පාසල් නිවාඩු සමයේ තම පාසල් මිතුරන් කිහිපදෙනකුගේ උදව් ලබා ගනිමින් නැවත ආරම්භ කිරීමට වෙර දරන දිරිය දියණියක් හා ඇගේ ධෛර්යයයි මෙහි තේමාව වී ඇත්තේ.නූතන සමාජයේ පාසල් හා ව්‍යාපාර අතර වැඩෙමින් පවතින සබඳතාව සහ හුදෙක් විනෝදය තකා පමණක් නොව තම ස්වාධීනත්වය රැක ගැනීම සඳහා යෞවනියන් පිරිසක් දරන උත්සාහය මේ නාට්‍යයෙන් සාකච්ඡාවට බඳුන් වෙනවා. චූලානන්ද සමරනායක රචනා කළ මේ නාට්‍යයේ අංග රචනය ප්‍රේම් ජයන්ත කපුගේ, සංගීතය නදීක ගුරුගේ. සම්බන්‍ධීකාරක හා සංවිධායක ඉන්ද්‍රපි‍්‍රය උදිත කුමාර.මේ නාට්‍යය අපි ලංකාවේ පාසල් අතරට ගෙනියන්න බලාපොරොත්තු වෙනවා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031723</link>
    <topic>අවදිවන්න නෙරූදා!</topic>
    <author/>
    <content>අවදිවන්න නෙරූදා!ලතින් ඇමෙරිකානු රටක සාහිත්‍ය උලෙළක් පැවැත්වෙමින් තිබුණි. චිලියේ මහා කවි පැබ්ලෝ නෙරූදා ද එම වේදිකාවේ අසුන්ගෙන සිටියේය. කවියක් කියන්නැයි සභාවෙන් කෙරුණු ඉල්ලීම් මත නෙරූදා මයික්‍රපෝනය වෙත ගියේය. ඔහු තම ජනප්‍රිය කවියක් ස්පාඤ්ඤ බසින් කියන්නට ගත්තේය. අතරමඟදී නෙරූදාට වචන අමතක වුණි. සභාවේ සිටියෝ එතැන් සිට මුළු කවියම ගයන්නට වූහ.ගාර්ෂියා මාර්කේස් සඳහන් කර ඇති අන්දමට, විසිවැනි සියවසේ ලොව පහළ වූ හොඳම කවියා නෙරූදා ය. ඔහු ලියූ රමණීය පෙම් කවි සමනලුන් සේ පියාපත් විදමින් ලොව පුරා සිටින පෙම්වතුන් සොයා ඉගිල ගියහ. චිලියේ ජනාධිපතිවරණයට පවා ඉදිරිපත් වූ දේශපාලනික චරිතයක් වුවද නෙරූදා දේශපාලනික කවියෙක් නොවීය. ඔහු ද එය තරයේ ප්‍රතික්ෂේප කළේය.1973 සැප්තැම්බර් 23 දා සන්තියාගෝ නුවර රෝහලකදී මියගිය පැබ්ලෝ නෙරූදාගේ මළසිරුරෙන් ශේෂ කොටස් නැවත ගොඩගෙන පරීක්ෂණයක් පවත්වන ලෙස චිලියේ අධිකරණය මඟින් මෑතකදී තීන්දු කිරීමත් සමඟම ලොව පුරා විසිරි ඔහුගේ රසිකයින්ගේ නෙත්සිත් එදෙසට හැරුණේය.නෙරූදා මියයන්නේ චිලියේ රජය පෙරළා දැමුණු හමුදා කුමන්ත්‍රණයෙන් දින කීපයකට පසුවය. ඒ වන විටත් නෙරූදාගේ මිත්‍ර අයියන්දේ ඝාතනය කර තිබුණි. නෙරූදාගේ ජීවිතය ද තිබුණේ අවදානමේ ය. ඔහුගේ මිතුරෝ ගුවන් මඟින් නෙරූදා වෙන රටකට ගෙනයන්නට රහසිගතව සැලසුම් කරන අතරේම පිළිකාවකින් පෙළෙමින් සිටි ඔහුට රෝහල්ගතවන්නට සිදුවිය.නෙරූදා මිය ගියේ හෘදයාබාධයකින් බව වෛද්‍ය වාර්තාවන්හි ලියැවුණත් ඔහුගේ රියැදුරා මෙන් ම සහායකයා පවසන්නේ වෙනස් කතාවකි. සන්තියාගෝ රෝහලට එන නාඳුනන වෛද්‍යවරයෙක් නෙරූදාට එන්නතක් ලබා දෙන ලෙස නියම කරයි. එය ඔහු මරා දැමීමේ රහසිගත උපක්‍රමයක් වී දැයි සැකයක් චිලිය පුරා පැතිරුණි.දශක හතරකට පසු මේ ශ්‍රේෂ්ඨ කවියාගේ අවසන් නින්දට බාධා කරන්නට චිලියේ අධිකරණයට සිදුවන්නේ එම සැකයේ කිසියම් සත්‍යයක් වේදැයි විධිමත් පරීක්ෂණයක යෙදීමටය.නෙරූදා, කෙටි කලක් ලංකාවෙහි ද විසුවේය. ඒ චිලියේ කොන්සල්වරයා වශයෙනි. ඔහුට පැවරුණු ප්‍රධාන රාජකාරිය වූයේ ලංකාවත් – චිලියත් අතර සිදුවූ තේ වෙළෙඳාම් ගැන සොයා බැලීමය.නෙරූදා පදිංචිව සිටියේ කොළඹ, වැල්ලවත්තේ මුහුදුබඩ නිවෙසකය. එය හුදෙකලා බවින් පීඩා විඳි කාලයක් වී යැයි ඔහු පසුව සඳහන් කර තිබුණි. ඔහු තම තනි නොතනියට බල්ලෙක් සහ මුගටියෙක් ඇති කළේය. ඌට ‘කිරියා’ යැයි නම දුන්නේ අසල්වැසි ළමයින් විය යුතුය. නෙරූදා ද එම නමම භාවිතා කළේය.එකල ලංකාවේ කලා ක්‍ෂේත්‍රයේ සිටි දැවැන්තයකු වූ ලයනල් වෙන්ඩ්ට් ගැන ද නෙරූදා සඳහන් කර ඇත. එහෙත් ඒ දෙදෙනා මුණගැසුණු බවක් නම් වාර්තා වී නැත. ලයනල් වෙන්ඩ්ට් පාපැදිකරුවකු අත පොත්පත් මල්ලක් එවූ බව ද නෙරූදාගේ මතක සටහන්වල ලියැවී ඇත. එම පාපැදිකරුවා ලියුම් බෙදන්නෙකු දැයි දැනගන්නට නැති නමුදු ඒ සිදුවීම අප කැඳවාගෙන යන්නේ, අන්තෝනියෝ ස්කරමෙතාගේ “නෙරූදාගේ ලියුම්කාරයා” වෙතය.නෙරූදාගේ පෙම් කවියක් බඳු එම රමණීය නවකතාව මෑතකදී ලියනගේ අමරකීර්ති විසින් සිංහලට පරිවර්තනය කරන ලදී. (මෙය සුරස ප්‍රකාශනයකි.)ධීවර ගමක වෙසෙන මරියෝ ජිමේනේස් නමැති තරුණයා ලියුම් බෙදන රස්සාව තෝරා ගන්නේ මාළු බෑමට ඔහු තුළ ඇති අකැමැත්ත නිසාය. රැකියාව ලබාගැනීම සඳහා ඔහු තැපැල් ස්ථානාධිපති හමුවීමට යයි.”අපිට ඉස්ලා නෙග්රාවලට පියුං කෙනෙක් ඕනෙ”තැපැල් ස්ථානාධිපති කියයි.”මාර අහම්බයක්. මං ඉන්නෙ ඒ කිට්ටුව ධීවර ගම්මානෙ””ඒක හොඳයි. හැබැයි නරක දේ තමයි තමුසෙට ලියුං බෙදන්ඩ ඉන්නෙ එක්කෙනෙක් විතරයි.””එක්කෙනයි?””ඒක තමයි. ඒ පළාතේ අනික් කාටවත් අකුරු බෑ. ඒ මිනිස්සුන්ට තමන්ගෙ බිල් ටික කියෝගන්ඩත් බෑ””ඉතින් කවුද ඔය එක්කෙනා?””පැබ්ලෝ නෙරූදා”මරියෝට කෙළ තැම්බක් ගිලුණා. “ඒක මරුනෙ!””තමුසෙ හිතන්නෙ ඒක මරු කියලද? එයාට දවසකට ලියුං ටොන් ගාණක් එනවා. ඒ ලියුම් මල්ල පිටේ බැඳන් බයිසිකලේ පදිනව කියන්නෙ අලියෙක්ව කරේ ගෙනියනව වගේ වැඩක්. ඔය පාරෙ වැඩ කරපු පියුං පැන්ෂන් යන කොට ඔටුවෙක් වගේ කුදු ගැහිල උන්නෙ.”මෙසේ නෙරූදාගේ ලියුම්කාරයා බවට පත්වන ජිමේනේස් හා බියට්‍රිස් නමැති ගැමි තරුණියක අතර ඇතිවන ප්‍රේමය මෙම නවකතාව රසාලිප්ත කරවයි. ඒ පසුපස චිලියේ සමාජ දේශපාලන පසුබිම විශාල පැනෝරාමාවක් සේ නිරූපණය වෙයි.නෙරූදා ද මෙහි ප්‍රධාන චරිතයකි. සත්‍යය හා ප්‍රබන්ධයේ නිර්මාණාත්මක සංකලනය පිළිබඳ අපූරු ප්‍රයත්නයක් ලෙසින් ස්කර්මෙතාගේ නවකතාව ලොව පුරා ජනප්‍රිය විය. එසේම එය නෙරූදාගේ ප්‍රේම සූත්‍රය තුළින්ම උපන් තවත් ප්‍රේමකතාවකි.ඔහු ප්‍රේමය දුටුවේ වසන්තය හා චෙරි ගස් අතර සබඳතාව මෙනි. ”What Iwant to do with you what spring does with the cherry trees”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031724</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොම‘උපුල් නුවන් විදහා’ වගේම ‘ලස්සනට පිපුණු වනමල්’ කියන සින්දුවත් අපේ මියුසික් ෆීල්ඩ් එකේ කිසිම දවසක ඉරේස්වෙලා යන්නෙ නැති සින්දු. අමරණීය ජෝතිල ගැන සද්ද බද්ද දාල ඇනුවලි එක එක ජාතියෙ ප්‍රොජෙක්ට්ස් හදාගෙන ජෝතිව මාකට් කරගන්න කට්ටිය එක්ක විජේ මල්ලිට අවුලක් නෑ. ඒ වුණාට අමරණීය ජෝතිල වගේම අමරණීය මිල්ටන්ලත් ඉන්නව කියන එක ඔය මැරිච්ච ආර්ටිස්ට්ල මාකට් කරන කොම්පැනිවලට අමතක වෙන එක ගැනයි විජේ මල්ලිට දුක.ජෝති අමරණීය නම් මිල්ටන්ල දෙන්නමත් අමරණීය නෙවිද? මිල්ටන් වන්, මිල්ටර් පෙරේරා. මිල්ටන් ටූ මිල්ටන් මල්ලවාරච්චි. විජේ මල්ලි මෙතන වන් ටූ කියල ලිව්වට විජේ මල්ලිගෙ මියුසික් ෆීල්ඩ් එකේ මිල්ටන් වන් නම් මිල්ටන් මල්ලවආරච්චිම තමයි. බයිලා කිව්වොත් එම්.එස්.ෆනෑන්ඩු නම්බර් වන් වගේම තමයි මල්ලවාරච්චි නම්බර් වන් වෙන්නෙ.අමරණීය මිල්ටන් කියල ඔය එක එක ජාතියෙ විච්චූර්ණ විශේෂණ පද නොදැම්මට, අපෙන් නැතිවෙලා අවුරුදු පහළොවක් ගෙවුණත්, මිල්ටන්ගෙ ගෝල්ඩන් වොයිස් එක අපේ රටේ අලුත්ම යන්ග් ජෙනරේෂන්වලට වත් අමතක කරන්න බැරි හඬක්. මිල්ටන්ගෙ මතක් නොවෙන සින්දුව මොකක්ද කියල කවුරුහරි විජේ මල්ලිගෙන් ඇහුවොත් ඒකට උත්තර දෙන්න විජේ මල්ලිට නම් බැහැ. ‘ඔරුවක පාවෙන’, ‘සීතල වතුරේ’, ‘මධුමල ලෙස මුදු මගේ ප්‍රියාවිය’, ‘එදා රෑ ගුවන් තොටුපොළේදී’, ‘මා හා එදා ප්‍රිය සාදයේ’ තව කොච්චර කෝටියක් සින්දු මතක් වෙනවද මිල්ටන්ගෙ ගෝල්ඩන් වොයිස් එකෙන් කියපු.විජේ මල්ලිට නම් හිතෙන්නෙම, මිල්ටන් කියන්නෙ අපේ රටේ ජිම් රිව්ස් කියලයි. තාරුණ්‍යයේ හඬ නම් එක එදත් අදත් මල්ලවාරච්චිගෙම තමයි. මිල්ටන් ෆිල්ම්ස්වලට කියපු සින්දු ගැන කුමන කතාද? ‘අහසින් පොළවට’, ඔගස්ටස් ලියපු ‘උපුල් නුවන් විදහා ඔබ සිනාසුණා’, ඕනම දවසක ඕනම වෙලාවක අහන්න පුළුවන් අමුතුම ජාතියෙ සින්දුවක්.මිල්ටන් ෆිල්ම්ස්වලට බෑක් කරපු සින්දු අතරෙ පට්ටම සෝන්ග් එක තමයි මාලිනී බුලත්සිංහල එක්ක ‘ආරාධනා’වලට කියපු ඩුවට් එක. ‘සීත අරණේ සුපුල් නාමල සුවඳ ගැල්වූ ජීවිතේ’ අන්න සින්දු. කුලරත්න, රෝහණ, මිලටන්, මාලිනී කම්බිනේෂන් එක සුපර්බ් කියන්නෙ ද බෙස්ට් ඔෆ් බෙස්ට්. ඒත් මිල්ටන්ල මාලනීල මේ තරම් ඉක්මනට ඒගොල්ලන්ගෙ ලෝකවල ගිය එක ගැන දුකයි. ඒත් මිල්ටන් නැතිවෙලා අවුරුදු පහළොවක් ගෙවුනද කියල දැනෙන්නෙ නැත්තෙත් ඒ හඬවල් අමරණීය නිසයි.මිල්ටන්ගෙ ෆිෆ්ටීන්ස් ඇනවසරිය කාලෙම අපේ අනිත් මිත්රයා ෆිෆ්ටි අප්. ඒ කියන්නෙ නිහාල් නෙල්සන්ගෙ සින්දු කලාවට අවුරුදු පනහයි. විජේ මල්ලිට නම් නිහාල් නෙල්සන්ගෙ සින්දු අහල මාර ආතල් එකක් ගන්න පුළුවන්. මොකවත් නිසා නෙවෙයි, මෑන්ස් සින්දු කියන්නෙ මෑන්ස්ගෙම වොයිස් එකෙන් නිසා.ඒ සින්දුවල තියෙන ෆාස්ට් රිදම් එකත් නිහාල්ගෙ ගායනාවම ප්ලස් ප්ලස් වෙලා. ‘ලස්සනට පිපිණු වනමල් ගල් පීරන දියවැල් මම ආස කරන මැණික් කැටේ නිල්’ කට පාඩම් නැති ඉස්කෝලෙ යන නංගියෙක් මල්ලියෙක් හොයාගන්න පුළුවන්ද කියල විජේ මල්ලිට නම් හිතෙන්නෙ නෑ.ටීවී එන්න කලින් අපි නිහාල්ගෙ ඇක්ටින් ස්ටේජ් එකේදි දැකල තිබුණත්, ටීවී ආවට පස්සේ තමයි නිහාල්ගෙ ස්ටේජ් මැජික් දැකලා ඕඩියන්ස් එකක් හැදෙන්නෙ. මයික් එක අරගෙන නිහාල් ස්ටේජ් එක උඩ දාන සෙල්ලම් නේ සෙල්ලම්. ෂිහ්ඞ කියල වැඩක් නෑ. නිහාල් නෙල්සන් පර්ෆෝමින් සින්ගර්. එම්.එස්.ෆනෑන්ඩුත් එහෙමයි.තමුන් කියන සින්දුවට පොඩි ලයිව් ගතියක් ඇඩ් කරනවා. ‘එපා එපා මස්කන්නට කිරි අම්මාගේ’ කියන නිහාල්ගෙ සින්දුවට ප්‍රොෆෙසර් කාලෝ ෆොන්සේකගෙත් ලයිකින් එකක් තිබුණා කියලයි නිහාල් කියල තිබුණෙ. අපි හැමෝම කැමැතියි නිහාල් ඒ සින්දුවට. ඒක අහල මස්කෑම අතඅරිනවද කියන එක නෙවි ප්‍රශ්නෙ. නිහාල් ඒක කොච්චර ලස්සනට කියනවද කියන එකයි. ඔහොම තව දිග ගමනක් යමු නිහාල්. ගුඩ් ලක් කිව්වා එහෙනම්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031725</link>
    <topic>කලාවෙන් දේශපාලනයෙන් සේවයක් කිරීම ලැබීම සතුටක්</topic>
    <author>සමන්ති මිරියගල්ල  </author>
    <content>කලාවෙන් දේශපාලනයෙන් සේවයක් කිරීම ලැබීම සතුටක්සේනක උබේසිංහසහජයෙන් රැගෙන ආ හඬ පෞරුෂය ඔහුගේ ජීවිතයට ගෙන ආවේ අපූර්ව වටිනාකමකි. සිත්ගන්නා සුලු ගැඹුරු කටහඬත්, ළෙන්ගතු බස්වහරත් තුළින් ජනහද දිනා ගනිමින් ගුවන්විදුලිය, රූපවාහිනිය මෙන්ම වේදිකාව ජයගන්නට ඔහුට හැකි විය.නිවේදන කලාව හරහා රටක් ආමන්ත්‍රණය කරනා ඔහු සේනක උබේසිංහ නම් වෙයි. සිය මාධ්‍ය ජීවිතයේ වසර 25ක මතක සමරන්නට සැරසෙන මොහොතක ඔහු සමඟ කෙරෙනා සොඳුරු කතාබහකි මේ.”මට වෘත්තීය මට්ටමේ නිවේදකයකු ලෙස කටයුතු කරන්න ලැබුණේ ජාතික තරුණ සේවා සභාව හරහායි. 1998 දී ජාතික රූපවාහිනියේ දෙනුවර ප්‍රසංගයත්, 1998 දී ‘තුරුණු ශක්ති’ සෞන්දර්ය චාරිකාවත් තුළින් මුළු රටම මා හඳුනා ගත්තා.ඉන්පසුව මට වෘත්තීය හා කාර්මික අධ්‍යාපන අමාත්‍යාංශයට සම්බන්ධ වන්න අවස්ථාව ලැබෙනවා. කෙසේ නමුත් 2002 වසරෙදි ශ්‍රී ලංකා සමෘද්ධි අධිකාරියට එක්ව එහි ප්‍රවෘත්ති නිලධාරි වශයෙන් කටයුතු කරන්නට ලැබීම මගේ ජීවිතයේ සුවිශේෂී කඩඉමක්.එහි ප්‍රතිඵලයක් ලෙස 2008 වසරේ සිට ජනාධිපති ජ්‍යෙෂ්ඨ උපදේශක, වර්තමාන ආර්ථික සංවර්ධන ඇමැති බැසිල් රාජපක්ෂ මහතාගේ මාධ්‍ය සම්බන්ධීකරණ කටයුතු බාරව වැඩ කරන්නට අවස්ථාව ලැබී තිබෙනවා. නිවේදන වෘත්තිය වගේම රටේ සංවර්ධනයට දායක වන්නට අවස්ථාව ලැබීමත් විශාල වාසනාවක්.”සේනක උබේසිංහට මේ වන විට දේශපාලන මාවතට පිවිස ප්‍රාදේශීය සභා මන්ත්‍රීවරයකු ලෙසින් තමන් ජීවත්වන ප්‍රදේශයට විශාල සේවයක් කරන්න හැකියාව ලැබී තියෙනවා. නිවේදකයකු ලෙසින් හෝ මන්ත්‍රීවරයකු ලෙසිනුත් ඔහු බලාපොරොත්තු වන්නේ ජනතාවට වටිනා සේවයක නිරත වීමය.”මේ වන විට මට ජීවිතයේ බොහෝ දේ ලැබී තියෙනවා. මං වෙසෙන ප්‍රදේශයට වසර 42කින් විතර කිසිම කෙනකු මැතිවරණයකින් ජයග්‍රහණය කර නැහැ. ඉතිං මන්ත්‍රීවරයෙකු ලෙස පත්වීමෙන් මා උපන් ගම නොවුණත්, බොහෝ දෙනකුට සේවය සැලසිය හැකියි.මාධ්‍ය ජීවිතයේ සුවිශාල වපසරියක අත්දැකීම් රැසකට හිමිකම් කියන සේනක නිහතමානීව පවසා සිටින්නේ මාධ්‍ය යනු හදාරා අවසන් කළ නොහැකි ඉතා වගකීම් සහිත විෂයයක් බවයි.”මම තාම හිතන්නෙ මම පඩිපෙළේ මුල ඉන්නව කියලයි. ප්‍රවෘත්ති ඉදිරිපත් කරද්දි, මට තාම මුලින් දැනුණු බිය දැනෙනවා. ඒ නිසයි, හරියටම නිවැරැදිව ප්‍රවෘත්ති ඉදිරිපත් කෙරෙන්නෙ. ඒ කාලෙ රටේ නමක් හදාගන්න මගෙ බලාපොරොත්තුවක් තිබුණා. අනිත් අයට උදව් කරන්න වුවමනාව තිබ්බා.දැන් ඒ සියල්ල ඉටුවෙලා. රටේ රාජ්‍ය ආයතන බොහොමයක් විවෘත කරන අවස්ථා, රාජ්‍ය උත්සව වගේම, රට නිදහස් කරගත් පළමුවැනි විජයග්‍රාහී රණවිරු උලෙළෙහි නිවේදන කටයුතු කරන්නට ලැබීමත් මගේ ජීවිතයෙ අමතක නොවනා මතක සටහනක්.”සේනක උබේසිංහ තමන්ගේ දිවිගමනට උදව් කළ අය දිරිගන්වන්න ‘මම ඔබේ අත සිඹිමි’ නමින් දිරි ප්‍රණාම උලෙළක් මේ මස 21 වැනි දින ප.ව. 2.30ට ආර්ථික සංවර්ධන ඇමැති බැසිල් රාජපක්ෂ මහතාගේ සහ නීතිඥ පුෂ්පා රාජපක්ෂ මහත්මියගේ ප්‍රධානත්වයෙන් මහරගම යොවුන් රඟහලේ දී පවත්වන්නට කටයුතු සූදානම් කර තිබෙනවා.එහිදී මුල්ගුරුවරුන්, දිවිමඟට ශක්තිය ලබාදුන් 60 දෙනකුට අධික පිරිසකට ප්‍රණාම අභිනන්දන පිරිනැමීමට ද කටයුතු සංවිධානය කර ඇති බව පැවසෙයි.සමන්ති මිරියගල්ල  2013/14 අධ්‍යයන වර්ෂ සඳහා ටවර් නාට්‍ය හා රංගකලා පාසලට නවක සිසුන් බඳවා ගැනේ. මෙම පාඨමාලාව සාර්ථකව නිමකරන සිසුන් ශ්‍රී ලංකා විවෘත විද්‍යාලයීය අධ්‍යාපන පීඨය විසින් මෙහෙයවනු ලබන අධ්‍යාපනවේදී නාට්‍ය හා රංගකලා උපාධි පාඨමාලාව සඳහා සුදුසුකම් ලබයි.පාඨමාලාව පිළිබඳ විස්තර www.towerhall.lk වෙබ් අඩවියෙන් හෝ පහත ලිපිනයට පැමිණ ලබා ගත හැකිය.ටවර් හෝල් රඟහල පදනම, අංක 123, සව්සිරිපාය, විජේරාම මාවත, කොළඹ 07 (දු අංක : 2695633)එමෙන්ම දිවයින පුරා ඇති ප්‍රාදේශීය ලේකම් කාර්යාල හා සංස්කෘතික මධ්‍යස්ථානවලින් ද තොරතුරු ලබාගත හැකිය.අයදුම්පත්‍ර භාරගන්නා අවසාන දිනය මෙම මස 28 වේ.  2013 ජාත්‍යන්තර ස්ත්‍රි දිනය නිමිත්තෙන් කාන්තාව හා මාධ්‍ය සාමුහිකය සංවිධානය කරන චිත්‍රපට උලෙළක් මේ මස 20 – 21 – 22 දිනවල බොරැල්ලේ නාමෙල් මාලිනි පුංචි තියටර්හීදී නොමිලේ පැවැත්වෙයි.එම දිනවල පිළිවෙළින් ‘අ සෙපරේෂන්’, ‘ඩර්ටි පික්චර්ස්’ හා ‘සරෆිනා’ යන චිත්‍රපට පස්වරු 3.00 සහ 6.00 ට තිරගත කෙරේ.  පරගස්තොට සුමිතුරෝ සුබසාධක සංගමයට ආධාර පිණිස “රූකඩ රාජ්ජේ” වේදිකා නාට්‍යය අද (17) හොරණ ශ්‍රීපාලි රඟහලේ දී වේදිකා ගත කෙරේ.  රෝහණ දන්දෙනියගේ “රාස්ස සහ පරාස්ස” නාට්‍යය රාජාංගනය ප්‍රාදේශීය ලේකම් කාර්යාලයේ සුබ සාධක සංගමයට ආධාර පිණිස හෙට (18) සවස 3.30 ට සහ 6.30 ට තඹුත්තේගම මධ්‍ය මහා විද්‍යාලීය ප්‍රධාන ශාලාවේ දී වේදිකාගත වේ.  සුනිල් එදිරිසිංහ, දීපිකා පි‍්‍රයදර්ශනි පීරිස්, අමරසිරි පීරිස්, ජානක වික්‍රමසිංහ ගී ගයන ‘සුසර ගී දැහැන’ සංගීත ප්‍රසංගය මෙම 25 දා කොළඹ ආනන්ද විද්‍යාලයීය කුලරත්න ශාලාවේදී පැවැත්වෙයි.මනෝජ් පීරිස් සංගීතය මෙහෙයවන මෙහි කථනය වසන්ත රෝහණගෙනි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031726</link>
    <topic>රන්මිහිතැන්න ජාත්‍යන්තරයට ගෙන ගිය සුන්දර රාත්‍රිය</topic>
    <author>ගාමිණී සුසන්ත</author>
    <content>රන්මිහිතැන්න ජාත්‍යන්තරයට ගෙන ගිය සුන්දර රාත්‍රියරන්මිහිතැන්න නිල වෙබ් අඩවිය ජනාධිපතිතුමා අතින් විවෘත වූ අවස්ථාව.ජනමාධ්‍ය අමාත්‍ය කෙහෙළිය රඹුක්වැල්ල, පාර්ලිමේන්තු මන්ත්‍රී නාමල් රාජපක්ෂ, ජනමාධ්‍ය අමාත්‍යාංශයේ ලේකම් චරිත රත්වත්ත යන මහත්වරු ද මේ අවස්ථාවට සහභාගි වූහ.පෙක්ෂකයින් හට හොඳ චිත්‍රපටයක්, හොඳ ටෙලිනාට්‍යයක් ඉදිරිපත් කිරීමට නිර්මාණකරුවන් ගන්නේ අපරිමිත උත්සාහයකි; වෙහෙසකි.එම උත්සාහයේ වෙහෙස මහන්සියේ වැඩිම කොටසක් වැය වන්නේ සඳහා අවශ්‍ය පසුතල සොයා ගැනීමටය.නිර්මාණකරුවන්ගේ එම වෙහෙස අවම කිරීමේ අරමුණින් මීට වසර 3 කට පෙර එනම් 2010 මාර්තු 30 වැනිදා රන්මිහිතැන්න මහින්ද රාජපක්‍ෂ ටෙලි සිනමා ගම්මානය විවෘත විය.සැබැවින්ම එය සිනමාවට, රූපවාහිනී ක්ෂේත්‍රයට මහින්ද රාජපක්ෂ රජය ලබිදුන් කදිම ආයෝජනයකි. අක්කර 235 කින් යුක්තවන මෙම භූමිය තුළ විවිධ අන්දමේ පසුතල රාශියක්ම ඉඳිකර ඇත.‘බොලිවුඩ්’, ‘හොලිවුඩ්’ සිනමා ගම්මාන තරමටම “රන්මිහිතැන්න” සිනමා ගම්මානයත් දියුණු කිරීම රජයේ අරමුණ බව පැහැදිලිය.රූපවාහිනි සංස්ථාවේ සභාපති මොහාන් සමරනායක, බර්මින් ලයිලි ප්‍රනාන්දු, සුගත් සමරකෝන් යන මහත්වරු.රන්මිහිතැන්න ටෙලි සිනමා ගම්මානයේ වැඩකටයුතු ආරම්භ වී වසර 3 ක් සපිරීමත් සමඟම මෙම ටෙලි සිනමා ගම්මානයේ දෙවැනි අදියරේ වැඩ කටයුතු පසුගිය 05 වැනිදා මහින්ද රාජපක්‍ෂ ජනාධිපතිතුමාගේ ප්‍රධානත්වයෙන් සිදුවිය.එය ටෙලි සිනමා නිර්මාණකරුවන්ගේ ප්‍රභාවෙන් ආලෝකවත් වූ ඉතා සුන්දර රාත්‍රියක් විය. ටෙලිනාට්‍ය, සිනමා රංගන ශිල්පීන් ශිල්පිනියන්, ගායිකාවන්, විවිධ මට්ටමේ කාර්මික ශිල්පීන් ඇතුළු කලාකරුවෝ අතිවිශාල පිරිසක් මෙදින රන්මිහිතැන්නට එක්රොක් වී සිටියහ.ඔවුන් එසේ එක්ව සිටියේ, රන්මිහිතැන්න ටෙලි සිනමා ගම්මානය දේශීය විදේශීය නිර්මාණකරුවන් වෙත සමීප කිරීම සඳහා නිල වෙබ් අඩවියක් විවෘත කිරීම, නිර්මාණාත්මක ශිල්පීය සංචිතයක් (Talent Bank) විවෘත කිරීම ජනාධිපතිතුමාගේ ප්‍රධානත්වයෙන් සිදුවූ බැවිනි.මහාචාර්ය ආරියරත්න ඇතුගල, බුද්ධි වික්‍රම සහ සිරිල් වික්‍රමගේ යන මහත්වරු.මෙහිදී පැවැති කෙටි නිල උත්සවයේ ප්‍රධාන ආරාධිතයන් ලෙස මහින්ද රාජපක්‍ෂ ජනාධිපතිතුමා, කෙහෙළිය රඹුක්වැල්ල ඇමැතිතුමා, ජනාධිපති ලේකම් ලලිත් වීරතුංග මහතා, පාර්ලිමේන්තු මන්ත්‍රී නාමල් රාජපක්‍ෂ මහතා ඇතුළු සම්භාවනීයන් විශාල පිරිසක් සහභාගි වී සිටියහ.රන්මිහිතැන්න නිර්මාණ ගම්මානය පිළිබඳව සියලුම තොරතුරු ඇතුළත් www.ranmihithanna.lk වෙබ් අඩවිය මෙදින රාත්‍රී මහින්ද රාජපක්ෂ ජනාධිපතිතුමා අතින් විවෘත විය.ජාත්‍යන්තර මට්ටමේ සිනමා නිර්මාණ, ටෙලි නිර්මාණ, රූපවාහිනී දැන්වීම් ආදිය ශ්‍රී ලංකාවේ බිහි කෙරෙන්නේ නම්, එහි කේන්ද්‍රීය සම්බන්ධීකාරක ආයතනය ලෙස කටයුතු කිරීමට ද දැන් රන්මිහිතැන්නට හැකියාව ඇත.කිසියම් නිර්මාණයකට පිටිපත ලියන අවස්ථාවේ පටන් සියලුම දර්ශන තල සැපයීම, නළු නිළියන් කාර්මික ශිල්පීන් සැපයීම, රූගැන්වීම්වලදී ශ්‍රී ලංකාව තුළ ලබාගත යුතු සියලුම නීත්‍යානුකූල අවසර ලබාගැනීම් සිදුකිරීම වැනි සියලුම කාර්යයන් ජාතික චිත්‍රපට සංස්ථාව සමඟ එක්ව සිදුකිරීමට දැන් රන්මිහිතැන්න සූදානම්ය.පාර්ලිමේන්තු මන්ත්‍රිනී මාලිනී ෆොන්සේකා සහ සංගීතා වීරරත්න.මෙදින ආරම්භ වුණු රන්මිහිතැන්න ශිල්පීය සංචිතය (Talent Bank) තුළ ඇඳුම් නිර්මාණ ශිල්පීන්, වේෂ නිරූපණ ශිල්පීන්, කැමරා ශිල්පීන්, කැමරා අධ්‍යක්‍ෂවරුන් වැනි සෑම ක්ෂේත්‍රයකට අයත් ශිල්පීන් ඇත.ඒ සඳහා සම්බන්ධවීමට ශිල්පීන්ට ද අවස්ථාව ඇත. එම සංචිතයට ශිල්පීන් බඳවා ගැනීම සංකේතවත් කරමින් සතර දෙනකුට සහතික පත් ප්‍රදානය ද ජනාධිපතිතුමා අතින් මෙදින සිදු විය. ඒ දිල්කි සාරංගා, එච්. අනුරසිරි, සඳල් මල්ෂා, ජීවන්ත කුමාර යන ශිල්පීන්ට ය.මෙම රන්මිහිතැන්න ටෙලි සිනමා ගම්මානය තුළ පූර්ණ වශයෙන් හෝ වැඩි වශයෙන් රූපගත කිරීම් සිදු කෙරෙන ටෙලිනාට්‍ය ප්‍රචාරය කිරීම සඳහා ජාතික රූපවාහිනිය, ස්වාධීන රූපවාහිනිය යන නාළිකා දෙකෙහි සුවිශේෂ දර්ශන කාල වේලා වෙන්කර දීමට එම ආයතන සූදානමින් සිටී.එය ජනාධිපතිතුමාගේ උපදෙස් මත සිදු වූවකි. එය සංකේතවත් කරමින් ජාතික රූපවාහිනියෙන් විකාශය වීමට නියමිත ‘අමුතු මිනිස්සු’ ටෙලිනාට්‍ය අධ්‍යක්‍ෂණය කළ රොෂාන් කුරුප්පු සහ ස්වාධීන රූපවාහිනියෙන් විකාශය වීමට නියමිත “කෝරළේ මහත්තයා” අධ්‍යක්‍ෂණය කළ පද්මසිරි කොඩිකාර යන නිර්මාණකරුවන් වෙත ඒ පිළිබඳ ලියවිලි ප්‍රදානය කිරීම ද මෙහිදී සිදුවිය.නදීකා ගුණසේකර සහ රොබින් ප්‍රනාන්දු.මෙහි තිබෙන අතිනවීන පහසුකම් වලින් සමන්විත Studio Serandib උසස් නිර්මාණ බිහිකිරීමට කදිම තෝතැන්නකි.රන්මිහිතැන්න ටෙලි සිනමා ගම්මානය තුළ නිර්මාණකරුවන් සඳහා ලබාදෙන සහන පහසුකම් අපමණය. ඒ සියල්ල නිර්මාණකරුවන්ගේ පහසුව උදෙසාය.එසේම ජාත්‍යන්තර මට්ටමේ නිර්මාණ ශ්‍රී ලංකාව තුළ බිහිවීම මඟින් ලාංකීය ශිල්පීන්ට මෙන් ම රටට ද ලැබෙන ප්‍රතිලාභ පිළිබඳව ද සිතාය.මෙදින පැවැති මේ උත්සව සභාවෙන් පසුව පැමිණ සිටි කලාකරුවන් වෙත ගොස් ඔවුන් සමඟ සුහද කතාබහකට එක්වීමට ද ජනාධිපතිතුමා අමතක කළේ නැත. මෙම මනරම් රාත්‍රිය චන්න උපුලී රංගායතනයේ ශිල්පීන්ගේ රංගනයන්ගෙන් අති විචිත්‍රවත් විය.ගාමිණී සුසන්තඡායාරූප – මාලන් කරුණාරත්න‍්‍ර්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=av13031727</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රා’රන් කෙවිට –1’ චිත්‍රපටය අපේ රටේ දරුවන් අතර අතිශයින් ජනප්‍රිය වූ නිසාම එහි අධ්‍යක්ෂ උදයකාන්ත වර්ණසූරිය ‘රන් කෙවිට –2’ චිත්‍රපටයත් නිර්මාණය කළා. එහෙත් කාගේ අවාසනාවකට ද මන්දා මේ චිත්‍රපටය තවමත් ප්‍රදර්ශනය වුණේ නෑ.චිත්‍රපටයේ වැඩ නිමකර දැනට වසර දෙකක් තුනක් වෙනවා. මේ චිත්‍රපටයේ පූර්ව ප්‍රචාරක පටයත් මීට වසර එකහමාරකට කලින් අප නැරඹුවා. එහෙත් තවමත් එය ප්‍රදර්ශනය වූයේ නම් නෑ.මේ සම්බන්ධයෙන් උදයකාන්ත කතා කළේ බොහොමත්ම හිත් වේදනාවෙන්.‘රන් කෙවිට –2’ චිත්‍රපටය නිම කරලා එහි පූර්ව ප්‍රචාරක පටයත් දාලා මේක ප්‍රදර්ශනය කරන්න මම බලාගෙන හිටියා. ඒ අතරතුරේ තමයි ඊ.ඒ.පී. මණ්ඩලය ‘කුස පබා’, ‘සුපර් සික්ස්’, ‘දරුවනේ’, ‘ශ්‍රී සිද්ධාර්ථ ගෞතම’ වැනි චිත්‍රපටවලට ඉඩ දුන්නේ.‘සිද්ධාර්ථ’ චිත්‍රපටයට පස්සේ ‘රන් කෙවිට –2’ ප්‍රදර්ශනයට ඉඩ දෙනවා කියලා ඊ.ඒ.පී. මණ්ඩලය මට පොරොන්දු වෙලා හිටියා. නමුත් පසුව ඔවුන් මට දැනුම් දුන්නා ඒ අවස්ථාව ‘සිරිපැරකුම්’ චිත්‍රපටයට ලබා දෙනවා කියලා.දිගින් දිගටම වුණු මේ අසාධාරණකම් නිසා ‘රන් කෙවිට –2’ චිත්‍රපටය ඊ.ඒ.පී. මණ්ඩලයෙන් ඉවත් කරගන්න සිදුවුණා. මේකට මගේ නිෂ්පාදකවරුනුත් එකඟ වුණා. ඒ නිසා ඉදිරියේ දී වෙනත් මණ්ඩලයක ‘රන් කෙවිට –2’ තිරගත කරන්න බලාපොරොත්තු වෙනවා. ඇත්තටම කිව්වොත් මේ ප්‍රශ්නය නිසා මේ දිනවල මම ඉන්නේ සිත් තැවුලෙන්.  මේ දවස්වල කාගේත් කතා බහට ලක්වෙන ජනප්‍රිය තරුවක් තමයි සුරේෂ් ගමගේ. අන්තර්ජාලයේ පැතිරුණු අසත්‍ය පුවතක් නිසා මේ දවස්වල ඔහු නොහිතපු විදිහේ අකරතැබ්බයකට මුහුණ පාලා. ඒ නිසා සුරේෂ් මේ දවස්වල තරමක් කනස්සල්ලෙන් පසුවෙන බව අපිට දැනගන්නට ලැබුණා.“මම එරංග සේනාරත්න අධ්‍යක්ෂණය කළ ‘ඇතුවත් බෑ නැතුවත් බෑ’ චිත්‍රපටයේ පසුගිය දවස්වල රඟපෑවා. එහි ප්‍රධාන චරිතයක් තමයි රඟපෑවේ.ඒ චිත්‍රපටයේ විවාහ වෙන දර්ශනයක් තිබෙනවා. මේ දර්ශනයේ පින්තූර තමයි කවුරුන් හෝ වංචනික ඉතා ම පහත් පුද්ගලයෙක් අන්තර් ජාලයේ පතුරලා තිබෙන්නේ. ‘සුරේෂ් කසාද බඳියි’ කියලා.මේ පින්තූර හරියට ඇත්ත විවාහ මංගල්‍යයක පින්තූර විදිහට අන්තර්ජාලය පුරා ප්‍රචාරය කර තිබෙනවා. මේ ඡායාරූප නිසා මම මහත් අපහසුතාවයකට පත් වුණා. එය මහා කරදරයක් බවට පත්වුණා.මගේ මව්පියන්, සහෝදර සහෝදරියන්, යාළු මිත්‍රාදීන්, ප්‍රේක්ෂකයන් හැමෝම මේ සිදුවීම වැරදි විදිහට අවබෝධ කරගෙන තිබුණා. හැමෝ ම හිතුවේ මම කාටත් නොදන්වා හොරෙන් විවාහ වෙලා කියලයි. සමහර යාළුවො තරහවෙලා.හැමෝම අහන්න ගත්තා හොරෙන් විවාහ වුණා නේද? කියලා. සමහර රසිකයින් පිටරට සිටිය අය මට සුබ පැතුම් කාඩ්පත් පවා එවා තිබුණා. මම ඉදිරියේදී කවදා හෝ විවාහ විය යුතුයි. මෙවැනි අසත්‍ය පුවත් ඡායාරූප වෙබ් අඩවිවල පළවීම ඇත්තටම අපේ ජීවිතයට කැළලක්. මෙවැනි අසත්‍ය පුවත් ප්‍රචාරය කරන අයට දැඩි දඬුවම් දිය යුතුයි. මම මගේ රසිකයන්ගෙන් ඉල්ලා සිටිනවා මේ වගේ අසත්‍ය ප්‍රවෘත්ති ඡායාරූපවලට රැවටෙන්න එපා කියලා.  තිස්ස ඩයස්ගේ ‘අබා සහ කොබා’ චිත්‍රපටයේ නම ‘බබා සහ කොබා’ බවට පත්ව ඇති බව අපිට ආරංචි වුණා.මෙහි ප්‍රධාන චරිතය රඟපාන්නේ ප්‍රවීණ රංගන ශිල්පී ජයසේකර අපෝන්සු.”මේ චිත්‍රපටය කරගෙන යත්දී අපිටම තේරුණා අබාට කොබා නොගැළපෙන බව. අබා කිව්වම කොබාට ගැළපෙන්නේ නැහැ.බබා කිව්වම එය කොබාට හොඳින් ගැළපෙනවා. ඒ නිසා ‘අපි බබා සහ කොබා’ කියලා මේ චිත්‍රපටය නම් කළා.මේ චිත්‍රපටය විනෝදාත්මක චිත්‍රපටයක්. දැන් මෙහි රූගත කිරීම් බොහෝදුරට නිමයි.එහි ගීත ජවනිකා දෙකක දර්ශන මේ දිනවල නුවරඑළිය ප්‍ර‍්‍රදේශයේ දී රූ ගැන්වෙනවා.මෙහි මාත් සමඟ චංචලා වර්ණසූරිය, තිස්ස ඩයස් ඇතුළු ජනපි‍්‍රය රංගන ශිල්පීන් පිරිසක් රංගනයෙන් දායක වෙනවා.  රූ රැජනක, දක්ෂ නිරූපිකාවක, රංගන ශිල්පිනියක ලෙස ජනපි‍්‍රයත්වයට පත් ගයේෂා පෙරේරා මේ දිනවල Face Book හරහා පැවැත්වෙන රූ රැජන තරගාවලියක් සඳහා සහභාගි වී සිටින බව අපිට දැනගන්නට ලැබුණා.”මේ දවස්වල Face Book හරහා Online Beauty Queen Campaign එකක් පැවැත්වෙනවා. එය සංවිධානය කර තිබෙන්නේ ‘Asia for win’ Page එක හරහායි.මෙහිදී ආසියාවෙන් රටවල් 30 ක රූ රැජනියන් අතරින් වඩාත් ම අගය කොට සැලකිය හැකි රූ රැජන තෝරනවා. මෙහිදී මගේ ඡායාරූපය ඇතුළු තරගයට අදාළ අනෙක් රටවල් නියෝජනය කරන තරගකාරියන්ගේ ඡායාරූපත් ’Asia for win’ Pace book Page එක හරහා ප්‍රදර්ශනය කෙරෙනවා.එයින් මගේ ඡායාරූපයට කැමැත්ත ප්‍රකාශ කිරීමෙන් මගේ රසිකයන්ට මා ජයග්‍රහණය කරා ගෙන යන්න පුළුවන්. ඒ වගේ ම අන්තර්ජාතික රූ රැජන තරගාවලියකට සහභාගි වෙන්නත් මම සූදානම්.  පසුගිය දිනවල ටෙලිනාට්‍ය කීපයක් හරහා ම රසිකයන් අතරට පැමිණි ජනපි‍්‍රය නිළි මංජුලා කුමාරි මේ දවස්වල පුංචි තිරයේ දකින්නට නොලැබෙන තරම්.මංජුලා වැඩි සද්දයක් බද්දයක් නැතිව මොකද කරන්නේ කියලා අපි සොයා බැලුවා.”මේ දවස්වල වැඩිපුරම කාලය ගත කරන්නේ නිවෙසට වෙලා. ටෙලිනාට්‍ය කීපයකට ම ආරාධනා ලැබුණා. නමුත් ඒ සියල්ලම ප්‍රතික්ෂේප කළා.ඒ වගේ ම මේ කාලය මම විදේශීය සංචාර කීපයක් සඳහාම වෙන් කළා. මමත් මගේ සැමියා චානුකත් ප්‍රංශය, ඉතාලිය, චීනය වගේ රටවල් කීපයක ම සංචාරය කළා. ගොඩාක්ම අපි ඒ රටවල්වල විවිධ සුන්දර ස්ථාන නරඹන්න ගියා. ඉදිරියේදීත් විදේශ සංචාර කීපයකටම මම සූදානම් වෙනවා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=am1303171</link>
    <topic>කිරි උරද්දී බබාට මහන්සි පාටද</topic>
    <author>ගාමිණී සුසන්ත</author>
    <content>කිරි උරද්දී බබාට මහන්සි පාටදඑහෙම බබාලා ඉන්න අම්මලා මේ ලිපිය කියවන්නරිජ්වේ ආර්යා ළමා රෝහලේළමා හෘද රෝග පිළිබඳ විශේෂඥ වෛද්‍යදුමින්ද සමරසිංහදරුවකුගේ උපතේදී මෙන්ම ළමා වියේ දී ඇතිවන හෘදයාබාධ නිසා එම දරුවන්ට මෙන්ම මවුපියන්ට ද කරදර රැසකට මුහුණ දීමට සිදු වෙනවා. දුර දිවීමේ තරගවලට සහභාගි වූ සිසු සිසුවියන් එම තරග අතරතුරදී මියයාම පිළිබඳව ද පසුගිය දිනවල වාර්තා වුණා. ඇතැම් දෙනා පැවසුවේ එවැනි මරණවලට හේතුව එම දරුවන්ගේ හෘදය ආශ්‍රිතව තිබු ආබාධ බවයි. උපතේ දී දරුවනට ඇතිවන හෘදයාබාධ මොනවා ද? ළමාවියේ දී ඇතිවන හෘදයාබාධ මොනවා ද? ඒවාට ඇති පිළියම් කවරේ ද යන ගැටලු අපි ළමා හෘද රෝග පිළිබඳ වෛද්‍ය විශේෂඥ දුමින්ද සමරසිංහ මහතා වෙත යොමු කළෙමු.ළදරුවකු උපදින විට ම ඇතිවන හෘදය ආශ්‍රිත රෝගාබාධ මොනවා ද?උපතේ දී ඇතිවන හෘදයාබාධ හඳුනා ගැනීමේ පහසුව සඳහා අපට කොටස් තුනකට වර්ග කළ හැකියි. හදවතේ ඇතිවන සිදුරු ලෙස හඳුන්වන්නේ ඉන් එක් රෝගාබාධ විශේෂයක්.හදවතේ ඇතිවන සිදුරු ප්‍රධාන කොටස් තුනකට බෙදා දැක්විය හැකියි. ඒ; හෘදයේ ඉහළ කුටීර දෙක (කර්ණිකා) අතර ඇතිවන සිදුරු, හෘදයේ පහළ කුටීර දෙක අතර (කෝෂිකා) ඇතිවන සිදුරු සහ ශරීරයට රුධිරය සපයන නාළය සහ පෙණහලුවලට රුධිරය සපයන නාළය අතර ඇතිවන සම්බන්ධය වශයෙන්.හදවතේ සිදුරක් ඇතිවීමේ ප්‍රතිඵලය වන්නේ පෙණහලු තුළට රුධිරය ගමන් කිරීම වැඩිවීමයි. එම හේතුව නිසා ළදරුවාට ප්‍රශ්න රැසක් ම ඇති වෙනවා.උපතේ දී ඇතිවන දෙවැනි හෘද රෝගය Cyanotic heart lesions ලෙස හඳුන්වනවා. එය සාමාන්‍ය ව්‍යවහාරයේ දී හඳුන්වන්නේ ළදරුවා නිල් පැහැ ගැන්වෙනවා යනුවෙන්. පෙණහලුවලට රුධිරය සපයන නාළය සහ ශරීරයට රුධිරය සපයන නාළය එකිනෙක මාරුවී පිහිටා තිබීම ළදරුවාගේ ශරීරය නිල් පැහැ ගැන්වීමට එක් හේතුවක්.උපතේ දී ඇතිවන තුන්වැනි හෘද රෝග ඛාණ්ඩය ලෙස Obstractive lesions නහර හෝ කපාට සිහින් වීම ලෙස හඳුන්වනු ලබනවා.ළමයකු උපදින විට ම එලෙස හෘද රෝග ඇතිවන්නේ ඇයි?ඒ සඳහා විශේෂිත හේතුවක් දැක්විය නොහැකියි. ඇතැම් හෘදය ආශ්‍රිත රෝගාබාධ උපතේ දී ඇතිවන අනෙකුත් ශාරීරික ආබාධ තත්ත්වයන් සමඟ සම්බන්ධ වී තිබෙනවා. උදාහරණයක් ලෙස Down’s syndrome නම් රෝගී තත්ත්වය සමඟ ඇතිවන හෘදයේ ආබාධ තිබෙනවා. බොහෝ විට හෘදය වස්තුවේ එලෙස ආබාධ ඇතිවන්නේ කළලයක් මවු කුසක පිළිසිඳ ගැනීමෙන් පසුව සෛල බෙදීමේදී ඇතිවන ගැටලු නිසසි.සෛල බෙදීමේදී ඇතිවන ගැටලු නිසා හෘදයේ කොටස් නිවැරැදිව නිර්මාණය නොවූ විට එසේ උපතේදී හෘදයාබාධ ඇති දරුවන් බිහිවිය හැකියි. එසේ ම එවැනි දරුවන් බිහිවීමට හේතු වන තවත් කරුණක් වන්නේ දරුවා මවු කුස තුළ සිටින විට මවට පාලනය නොකළ අධික දියවැඩියාව තිබීමයි. එසේ ම කුස තුළ දරුවා සිටින විට මව ඇතැම් ඖෂධ වර්ග (උදාහරණයක් ලෙස ලිතියම් අඩංගු ඖෂධ) ගැනීම නිසා ද මව මත්පැන් හෝ දුම්පානය කිරීම නිසා ද උපතේ දී ළදරුවකුට මෙම රෝග ඇතිවිය හැකියි.හෘදයේ යම් යම් ආබාධ සහිතව ඉපදුණු දරුවන් හඳුනාගන්නේ කෙසේ ද?අප ඉහතින් දැක්වූ හෘදයේ සිදුරු ලෙස හඳුන්වන ආබාධ සහිත දරුවකුගේ හුස්ම ගැනීමේ වේගය වැඩියි. හෘදය වැඩ කරන වේගය වැඩියි. නිතර අධික ලෙස දහදිය දැමීම, (විශේෂයෙන් හිසට දහදිය දැමීම) කිරි බීම වැනි වෙහෙසෙන ක්‍රියාවක යෙදුණු විට දහදිය දැමීම, එම දරුවන්ගේ විශේෂ රෝග ලක්ෂණයන්.එමෙන් ම මෙම රෝගයට ගොදුරු වූ දරුවන්ට එක දිගට කිරි ඉරීමේ හැකියාවක් නෑ. ඔවුන් කිරි බොන්නේ ටිකින් ටික. ඒ; මහන්සිය ඇතිවන නිසා. එමෙන් ම කිරි උරන විට හුස්ම ගැනීමේ වේගය වැඩි වීමත් මෙම දරුවන්ගේ ලක්ෂණයක්. එසේ ම මෙම දරුවන් පෙණහලු රෝගවලට (නිව්මෝනියාව වැනි) ගොදුරු වීමේ හැකියාව වැඩියි.Cyanotic heart lesions රෝගයට ගොදුරු වී ඇති දරුවන් වෛද්‍යවරුන් වෙත යොමු වන්නේ ශරීරය නිල් පැහැ ගැන්වී ඇතැයි පවසමින්. මෙම රෝග තත්ත්වය පළපුරුදු වෛද්‍යවරයකුට පහසුවෙන් හඳුනාගත හැකියි. ඇතැම් විට එම රෝගී තත්ත්වය උපන් අවස්ථාවේ දී පෙන්නුම් නොකර ටික දිනකින් පසුව මතුවිය හැකියි.එවැනි රෝගී දරුවන් බොහෝ විට පවුල් සෞඛ්‍ය සේවිකාවන් විසින් වෛද්‍යවරයකු වෙත යොමු කරන අවස්ථා ද තිබෙනවා. Obstractive lesions නම් රෝගී තත්ත්වයේ දී ඉහත අවස්ථා දෙකේ දී පෙන්වූ රෝග ලක්ෂණ සියල්ලම පෙන්නුම් කළ හැකියි. එනම්, හුස්ම ගැනීමේ අපහසුතා හා ශරීරය නිල් පැහැ ගැන්වීමයි. මෙම රෝග ලක්ෂණ ළදරුවකු වෙතින් පෙන්නුම් කෙරෙන්නේ නම් එම දරුවා සුදුසු වෛද්‍යවරයකු වෙත වහාම යොමුකළ යුතුයි.එවැනි රෝගවලට පාරම්පරික බලපෑමක් තිබෙනවා ද?Down’s syndrome තත්ත්වයට ජානමය බලපෑමක් තිබෙනවා. එසේ ම මවට හෝ පියාට හෝ පවුලේ වැඩිමහල් දරුවකුට උපතේ දී හෘදයාබාධයක් තිබුණේ නම්, අලුතෙන් උපදින දරුවකු එම රෝගයට ගොදුරු වීමේ හැකියාව වැඩියි.මෙවැනි හෘද රෝගවලට කරනු ලබන ප්‍රතිකාර මොනවා ද?හෘදය ආශ්‍රිත රෝගවලට ගොදුරු වී උපදින දරුවන් ගෙන් 2/3 කට පමණ ශල්‍යකර්මයක් සිදු කළ යුතුයි. 1/3 ක් පමණ වන සුළු ආබාධ සඳහා ශල්‍යකර්ම අවශ්‍ය වන්නේ නෑ. ඇතැම් ශල්‍යකර්ම සඳහා පපුව විවෘත කළ යුතු වෙනවා. ඇතැම් ඒවාට එසේ අවශ්‍ය වන්නේ නෑ. වර්තමානයේ දී නවීනතම කැතීටකරණ උපකරණ භාවිතයෙන් හෘදය නිරීක්ෂණය කර හෘදයේ සිදුරු වැසිය හැකියි. එහිදී කැපුම් පාරක් ඇතිවන්නේ නෑ.Obstractive lesions ගණයට අයත් වන හෘදයේ කපාට සිහින් වීමට සහ නහර සිහින් වීමට ද ප්‍රතිකාර කැතීටකරණ ඒකකය තුළ ඉතා පහසුවෙන් සිදුකළ හැකියි. දරුවන් නිල් පැහැ ගැන්වෙන අවස්ථාවලත් යම් යම් තාවකාලික ප්‍රතිකාර එම කැතීටකරණ උපකරණ මඟින් කළ හැකියි.ළදරු අවධියේදී ඇතිවන එවැනි හෘද රෝග සඳහා බොහෝ විට දීර්ඝ කාලීනව ඖෂධ ලබා දෙන්නේ නෑ. යම් යම් තත්ත්වයන් පාලනය කිරීම සඳහා ටික කලක් ඖෂධ ලබා දෙන අවස්ථා තිබෙනවා. කිසියම් රෝගී ළදරුවකුට ශල්‍යකර්ම සිදු කළ යුතු කාලය වෛද්‍යවරයා විසින් තීරණය කරනු ලබන්නේ පෙණහලුවලට රුධිරය ගමන් කිරීමේ තත්ත්වය මතයි. ඉහතින් සඳහන් කළ රුධිර නාළ මාරුවීම නිසා ඇතිවන රෝග තත්ත්වය සඳහා ළමයා ඉපදී දින 14 ක් ඇතුළත ශල්‍යකර්මය සිදු කළ යුතුයි. ඊට වඩා කල් ගත වුවහොත් එම ශල්‍යකර්මය සිදුකළ නොහැකියි.හදවත් රෝගවලට ගොදුරු වූ දරුවන් රැක බලා ගන්නේ කෙසේ ද?විශේෂයෙන් ම එවැනි ළමයින්ගේ මුඛ සෞඛ්‍ය හොඳින් පවත්වාගත යුතුයි. එවැනි දරුවන්ට කිරි හෝ වෙනත් ආහාර දුන් පසුව දත් හොඳින් පිරිසිදු කළ යුතුයි. දත්වල ඇතිවන බැක්ටීරියාවන් ළමයාගේ රුධිර පද්ධතියට එක්වී වේගයෙන් රුධිරය ගමන් කරන නහර සහ කපාටවල බැඳීමට ඉඩ තිබෙනවා. එය දරුණු රෝගාබාධයක් දක්වා වර්ධනය විය හැකියි. ඒ නිසා තම දරුවකුට කිසියම් හෘද රෝගයක් තිබේ නම්, දරුවාගේ දත් පිරිසිදුව තබා ගැනීමට මවුපියන් ක්‍රියා කිරීම ඉතා වැදගත්.සාමාන්‍යයෙන් හෘදයේ ආබාධ ඇති දරුවන් තම වැඩ කටයුතු කරගන්නේ තමන්ට හැකි වේගයෙන්. සෙමෙන්. ඒ නිසා එම ළමයින් කිසියම් වැඩක් කරන විට එහි වැඩි වේගයක් මවුපියන් විසින් බලාපොරොත්තු වීම සුදුසු නෑ. එසේ ම ශල්‍යකර්මයකින් පසුව වෛද්‍යවරයා නිම කරන ඖෂධ ඒ අයුරින් ම ළමයාට ලබාදිය යුතුයි. උදාහරණයක් ලෙස ශල්‍යකර්මයකින් පසුව වෛද්‍යවරයා රුධිරය කැටි ගැසීම වැළැක්වීමට නිර්දේශ කරන ‘ඇස්ප්‍රින්’ නම් ඖෂධය නියම කළ පරිදි ම ලබාදිය යුතුයි.ඇතැම් ශල්‍යකර්මවලින් පසුව මසකට වරක් රුධිර පරීක්ෂණයක් කළ යුතු බවට වෛද්‍යවරුන් උපදෙස් දෙනවා. ඒවා නිසි කලට කළ යුතුයි. එසේ ම ශල්‍යකර්මවලින් පසුව රුධිරය කැටි ගැසීම වළක්වන ඖෂධ ලබා දෙන ළමයින් ඉතා පරිස්සමින් රැක බලා ගැනීම වැදගත්. වැටීමෙන් හෝ වෙනත් හේතුවකින් ශරීර අභ්‍යන්තරයේ රුධිරය වහනය වීමක් සිදුවුවහොත් එය වළක්වා ගැනීම අසීරුයි. ඒ නිසා එවැනි දරුවන් කෙරෙහි විශේෂ අවධානයක් යොමුකළ යුතුයි.උපතින් ම ඇතිවන හෘදය ආශ්‍රිත ආබාධවලට අමතරව ළමාවියේදීත් එවැනි ආබාධ ඇති වෙනවා ද?ඔව්; ළමා වියේදීත් හෘදය ආශ්‍රිත ආබාධ කීප ආකාරයකින්ම ඇති වෙනවා. ඉන් එකක් තමයි “රූමැටික් උණ” දරුවකුට හට ගැනීම නිසා ඇතිවන හෘදය ආශ්‍රිත ආබාධ. අතීතයේ දී මෙම තත්ත්වය බහුලව තිබුණත් අද එතරම් ඇත්තේ නෑ.දරුවකුට රූමැටික් උණ ඇතිවීමෙන් පසුව “ස්ටැෆිලොකොකස්” නම් බැක්ටීරියාව උගුරේ ආසාදන තත්ත්වයන් ඇති කිරීමට බලපෑම් ඇති කරනවා. එසේ උගුරේ ඇතිවන ආසාදන එම දරුවාගේ හෘදයට බලපානවා. තම දරුවාගේ උගුරේ ඇතිවන සෑම ආසාදනයක්ම “ස්ටැෆිලොකොකස්” බැක්ටීරියාව නිසා ඇතිවූ ආසාදනයක් බවට මෙහිදී මවුපියන් කලබල විය යුතු නෑ. බොහෝ විට දරුවන්ට උගුරේ ආසාදන ඇතිවන්නේ වෛරස් ආසාදන උගුරට බලපෑම නිසයි. එසේම “ස්ටැෆිලොකොකස්” බැක්ටීරියාව උගුරට බලපෑම් ඇතිකරන සෑම දරුවකුටම රූමැටික් උණ ඇතිවන්නේ නෑ.උගුරට ස්ටැෆිලොකොකස් බැක්ටීරියාව ඇතුළු වී රූමැටික් උණ දක්වා වර්ධනය වන්නේ බොහෝ විට ජානමය බලපෑමක් තිබෙන දරුවන්ටයි. රූමැටික් උණ සෑදුණු කෙනෙක් පවුලේ සිටීනම්, එවැනි පවුලක අනෙකුත් සාමාජිකයන්ට ද රූමැටික් උණ සෑදීමේ හැකියාව වැඩියි. කෙසේ වෙතත් දරුවකුට නිතර නිතර උගුරේ ආසාදන ඇතිවේ නම් ඒ සඳහා වෛද්‍ය උපදෙස් පැතීම වැදගත්.රූමැටික් උණ දරුවන්ගේ හෘදයට බලපෑම් ඇති කරන්නේ කෙසේ ද?රූමැටික් උණ ප්‍රධාන වශයෙන්ම දරුවාගේ හෘදයේ ද්විතුන්ඩ කපාටයට බලපෑම් ඇති කරනවා. ඒ වගේම දරුවාගේ හෘදයේ සංස්ථානික මහා ධමනියේ තිබෙන අඩසඳ කපාටවලටත් බලපෑම් ඇති කරනවා. මෙහිදී විශේෂයෙන් බලපෑම් ඇති කරන්නේ හෘදයේ වම් පැත්තේ ඇති කපාටවලටයි.එම කපාට සිහින් වීම හෝ කපාටවලින් ආපසු රුධිරය ගමන් කිරීමක් සිදුවිය හැකියි. දරුවන්ගේ හෘදයේ ඇතිවන එම රෝගී තත්ත්වය වළක්වා ගැනීමට කළ යුත්තේ රූමැටික් උණ වෙනුවෙන් වෛද්‍යවරුන් නියම කරන ප්‍රතිජීවක ඖෂධ නිර්දේශ කරන කාලයම නොකඩවා ගැනීමයි.ඇතැම් විටෙක එම ඖෂධ වසර 20 ක් වැනි කාලයක් වුවත් ගැනීමට සිදු වෙනවා. එසේ ප්‍රතිජීවක ඖෂධ නිසි ලෙස දරුවාට ලබා නොදීම නිසා දරුවාගේ හෘදයේ කපාට කෘත්‍රිමව දැමීමට සිදුවුවහොත් එම දරුවාට ජීවිත කාලය පුරාම ඖෂධ ගැනීමට සිදු වෙනවා. කෘත්‍රිමව දමන කිසිඳු කපාටයක් උපතින් ලැබෙන කපාට තරම් සුදුසු තත්ත්වයේ නෑ.ළමා වියේදී ඇතිවන තවත් හෘදය ආශ්‍රිත ආබාධ තිබෙනවා ද?ඔව්, Kawasaki disease  නම් තවත් ළමා හෘද රෝගයක් තිබෙනවා. මෙය බොහෝ විට ඇතිවන්නේ වයස මාස 3 - අවුරුදු 3 අතර දරුවන්ට. මෙම රෝගය ඇතිවීමට හේතුව මේ වන තෙක් සොයාගෙන නෑ. මෙම රෝගය ඇතිවූ දරුවකුට රෝග ලක්ෂණ කීපයක් මතු වෙනවා.උණ, ශරීරයේ තැනින් තැන පළු දමා කුෂ්ඨයක් වැනි තත්ත්වයක් මතුවීම, දෑස් රතු පැහැ වීම, ගෙලෙහි විශාල කුද්දෙටියක් මතුවීම, අතපයේ සම ගැලවීම, විශේෂයෙන්ම මුඛයේ සහ ශ්ලේශ්මල ඇති ස්ථාන සම ගැලවීම මෙහිදී පෙන්වන රෝග ලක්ෂණ කීපයක්. මෙහිදී හෘදයේ කිරීටක ධමනි තැන් තැන්වලින් විශාල වෙනවා. එහි ප්‍රතිඵලයක් ලෙස ලේ කැටි ගැසීම ඒ සිදුවීමට ඉඩ තිබෙනවා. එවිට රුධිර නාළ අවහිර වී විශාල අනතුරක් දරුවට සිදුවීමට ද ඉඩ තිබෙනවා.ඒ නිසා දරුවකු තුළින් ඉහත රෝග ලක්ෂණ මතුවූ පළමු සතියේම වෛද්‍ය උපදෙස් පැතීම වැදගත්. ඒ සඳහා ප්‍රතිකාර තිබෙනවා.පස්‍රගිය දිනවල ශ්‍රී ලංකාවේ ප්‍රදේශ කීපයකින්ම වාර්තා වුණා, පාසල් දරුවන් දිවීමට ගොස් මියයාමේ සිදුවීම් කීපයක්ම. ඒ මරණවලට හෘදයේ ඇතිවන රෝගී තත්ත්වයක් හේතු වෙලාද?දුවද්දී මියගිය දරුවන්ගේ හෘදයේ ක්‍රියාකාරිත්වයේ ගැටලුවක් තිබිය හැකියි. තම දරුවාගේ හෘදයේ ක්‍රියාකාරිත්වයේ යම් දුර්වලතාවයක් ඇති බව මවුපියන් දන්නේ නම්, එම දරුවන් දීර්ඝ ධාවන තරගවලට අධික වෙහෙස ගෙන දෙන ව්‍යායාම කිරීමට යොමු කිරීම සුදුසු වන්නේ නෑ.හෘදයේ රිද්මයේ ඇතිවන ගැටලු නිසා ද දරුවන් මරණයට පත්වීමට ඉඩ තිබෙනවා. HoCam ලෙස හඳුන්වන තවත් තත්ත්වයක් නිසා ද දරුවන් හදිසියේ මියයාමට ඉඩ තිබෙනවා. එම රෝගයේ දී සිදුවන්නේ හෘදයේ බිත්ති ගනකම් වීමයි.ඒ තත්ත්වය කලින් හඳුනාගන්න බැරිද?ඇතැම්විට කුමන පරීක්ෂණ සිදුකළත් හෘදයේ ඉහත කී තත්ත්වයන් ඇති දරුවන් සියයට සීයක්ම කලින් හඳුනාගත හැකි වන්නේ නෑ. නමුත් 90%ක් පමණ කලින් හඳුනාගැනීමේ හැකියාව තිබෙනවා. ECG සහ ECO පරීක්ෂණ මඟින් එම තත්ත්වය කලින් හඳුනාගත හැකියි.එම රෝගයට කිසියම් ජානමය බලපෑමක් ද තිබීමට ඉඩ තිබෙනවා.පවුලේ සාමාජිකයෙක් කිසිදු හේතුවක් නැතිව හදිසියේ මියගොස් ඇත්නම් අනෙක් සාමාජිකයින් ඒ පිළිබඳව වැඩි අවධානයක් යොමු කළ යුතුයි. එවැනි දරුවන් වෙහෙසකර ක්‍රියාවක නිරතවීමට පෙර ඉහත සඳහන් කළ පරීක්ෂණ සිදු කරගැනීම වැදගත්.ක්‍රීඩාවකදී තම ශරීරයට කිසියම් අමුත්තක් දැනෙන්නේ නම්, වහාම එම ක්‍රීඩාව නතර කිරීමට දරුවන්ට උපදෙස් ලබාදීම වැදගත්. එසේ වුවත් ක්‍රීඩාවකදී දරුවන් තමාට ඇතිවන ශාරීරික අපහසුතා ගැන සිතන්නේ නෑ. දරුවාගේ අරමුණ ජයග්‍රහණය කිරීමයි. එවිට ඉහත කී ආකාරයේ අනතුරු දරුවන්ට සිදුවෙනවා.කුඩා දරුවන්ගේ හෘදයේ ඇතිවන ආබාධ තත්ත්වයකට කුඩා විද්යුත් උපකරණයක් සවිකරන්නේ ඇයි?කුඩා දරුවන්ගේ හෘදයේ රිද්මයේ ඇතිවන ගැටලුවක් නිසාත් හෘදය ආශ්‍රිත ආබාධයක් ඇතිවෙන්න පුළුවනි. හෘදයේ රිද්මය පටන්ගන්නේ හෘදයේ ඉහළ කුටීර වලින්. එසේ පටන්ගෙන පහළ කුටීරවලට රිද්මය ගමන් කරනවා. ඉහළ කුටීරවලින් පහළ කුටීරවලට රුධිරය ගමන් කිරීමට උපකාරී වන්නේ එම රිද්මයයි.ඉහළ කුටීරවල සිට පහළට රිද්මය ගමන් කරන මාර්ගයේ කිසියම් අවහිරතාවක් සිදුවූවොත්, ඉහළ කුටීරවල ඇතිවන රිද්මය පහළ කුටීරවලට ගමන් කරන්නේ නැතිව යනවා. එවිට හෘදයෙන් රුධිරය පොම්ප කිරීම පිළිබඳ ගැටලු ඇතිවෙනවා. එහිදී පහළ කුටීරවල රිද්මය නිවැරැදි ආකාරයට පවත්වාගෙන යාමට කුඩා විද්යුත් උපකරණයක් සවිකරනවා. බොහෝදෙනෙක් හෘදයට බැටරියක් සවිකරනවා යැයි සඳහන් කරන්නේ මෙම ප්‍රතිකාර ක්‍රමයටයි.කුඩා දරුවන්ගේ හෘදයේ ආබාධවලට ප්‍රතිකාර කිරීමට යැයි කියා මුදල් එකතු කිරීම් රටපුරාම සිදුවෙනවා?දරුවන්ගේ හෘද රෝග සඳහා ප්‍රතිකාර කිරීමට මුදල් එකතු කිරීමක් අවශ්‍ය වන්නේ නෑ. එසේ කරන 99%ක් දෙනා කරන්නේ බොරුවක්. ඒ සඳහා සූදානම් වුණු වෙනමම කණ්ඩායම් දැන් රට පුරා ඉන්නවා. කිසියම් දරුවකුගේ හෘදයාබාධයකට ප්‍රතිකාර ගන්න බව පුවත්පතකින් හෝ වෙනත් ක්‍රමයකින් දැනගත් විට ජාවාරමේ යෙදෙන පුද්ගලයින් එම නිවස සොයාගෙන යනවා.ඉන්පසුව එම දරුවාගේ සත්‍ය වෛද්‍ය වාර්තා ලබාගන්නවා. එසේ ලබාගන්නේ දිනපතා කිසියම් මුදලක් දරුවාගේ නිවසට ලබා දෙන පොරොන්දුව මත. ඉන්පසුව ඔවුන් රට පුරා ගොස් විශාල මුදලක් එකතු කරගෙන රුපියල් තුන්දහසක් වැනි මුදලක් දිනකට එම දරුවාට ලබාදෙනවා. බොහෝ තැන්වල සිදුවන්නේ එයයි.රිජ්වේ ආර්යා ළමා රෝහලේ දරුවන්ගේ හෘදය සම්බන්ධ ගැටලු සඳහා ප්‍රතිකාර සියල්ල කරන්නේ නොමිලේ. ඒ සඳහා අවශ්‍ය ඖෂධ උපකරණ පවා සැපයෙන්නේ නොමිලේ. ඒ නිසා ළමා රෝහලේ සිදුකෙරෙන ප්‍රතිකාර සඳහා මුදල් එකතුකිරීම අනවශ්‍යයි.රිජ්වේ ආර්යා ළමා රෝහලේ ශල්‍යකර්ම වැනි ප්‍රතිකාර කෙරෙන්නේ පොරොත්තු ලේඛනයකට අනුවයි. ඒ; දිනපතා රෝහලට පැමිණෙන දරුවන් සියල්ලගේම ශල්‍යකර්ම දිනපතා කිරිමට පහසුකම් නැති නිසයි. ඒ පොරොත්තු ලේඛනයට දරුවන් යොමු කරන්නේ ඉදිරිපත්වන අනුපිළිවෙළ අනුව නෙමෙයි. රෝගයේ බරපතළකම අනුවයි.දරුවකු තුළ ඇති ඉතා බරපතළ හෘද රෝග තත්ත්වයකට පැය කීපයක් ඇතුළත ශල්‍යකර්ම සිදුකරනවා. ළමා රෝහලේ පොරොත්තු ලේඛනයේ සිටින දරුවන් විදෙස් රටවලට ගෙනගොස් ශලකර්මවලට යොමු කිරීමට ඇතැම් මවුපියන් උත්සාහ ගන්නවා. අපි ඒවාට එපා කියන්නේ නෑ.කිසියම් පුද්ගලයෙකුට හෝ සංවිධානයකට අවශ්‍ය නම් රිජ්වේ ආර්යා ළමා රෝහලේ හෘද රෝග අංශයට උදව් කිරීමට; ඒ සඳහා අවස්ථාවක් තිබෙනවාද?හෘදය ආශ්‍රිත ආබාධ සහිත දරුවන් වසරකට අපි තුන්දහසක් පමණ හඳුනාගන්නවා. තිබෙන පහසුකම් අනුව අපට ප්‍රතිකාර කළ හැක්කේ දරුවන් 1400ක් වැනි පිරිසකට පමණයි. අපේ උත්සාහය එම සංඛ්‍යාව තවත් වැඩි කරගැනීමටයි. ඒ සඳහා අපි Childrens Heart Project නමින් පදනමක් පිහිටුවා තිබෙනවා. එය රජයේ ලියාපදිංචි වී ඇති වැඩසටහනක්. ඕනෑම පුද්ගලයකුට ඕනෑම සංවිධානයකට මේ සඳහා ඕනෑම මුදලක් පරිත්‍යාග කළ හැකියි.ඒ වෙනුවෙන් එච්.එස්.බී.සී. බැංකුවේ කොළඹ 01 ශාඛාවේ අංක 001232057001 දරන ගිණුම විවෘතව පවතිනවා. ඒ වගේම 011-5579915 සහ 011-2693711 දුරකථන අංකවලින් ද info@childrensheartproject.lk  යන විද්යුත් ලිපිනයෙන් ද තොරතුරු දැන්විය හැකියි.ගාමිණී සුසන්තඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=am1303172</link>
    <topic>අක්මාවේ ලෙඩ සොයන පරීක්ෂණය හෙටට කල් දාන්න එපා</topic>
    <author>සුනිල් දයා අල්විස්</author>
    <content>අක්මාවේ ලෙඩ සොයන පරීක්ෂණය හෙටට කල් දාන්න එපාLiver Function Testරජයේ වෛද්‍ය පර්යේෂණ ආයතනයේතාක්ෂණ විද්‍යාඥ කීර්ති වික්‍රමරත්නලිවර් ෆන්ෂන් ටෙස්ට් (LFT) යනුවෙන් හඳුන්වන අක්මාවේ රෝග තත්ත්වය සොයන පරීක්ෂණ කුමක්දැයි අද සාකච්ඡා කරමු.‘සිරෝසිස්’ රෝගයට මේ පරීක්ෂණය විශේෂයෙන්ම සිදු කරනවා. නමුත් දියවැඩියාව, රුධිර පීඩනය හා අනිකුත් රෝගවල දිගු කාලයක සිට ඖෂධ ලබාගන්නා රෝගින්ටත් වෛද්‍යවරුන් LFT පරීක්ෂණය නියම කරනවා අක්මාවේ ක්‍රියාකාරිත්වය ගැන බලන්න.මත්පැන්වලට අධික ලෙස දිගු කාලයක් තිස්සේ ඇබ්බැහි වී සිටින අයට ද ‘සිරෝසිස්’ රෝගය හට ගන්නා වගේම නොබොන අයට ද ‘නන් ඇල්කොහොලික් සිරෝසිස්’ හැදෙන්න පුළුවන්.මත්පැන් දිගු කලක් ගැනීම නිසා රෝගී වන අය රෝගය හදා ගන්නේ තමන්ගේ වැරදි පුරුද්දකට ඇබ්බැහි වීම නිසාය. එහිදී ඇතිවන ‘සිරෝසිස්’ රෝගී තත්ත්වයේ දී අක්මාව අකර්මන්‍ය තත්ත්වයට නැතිනම් අක්මාව ප්‍රදාහයට පත්වෙලා රෝගියා අසාධ්‍ය මට්ටමකට පත්වෙනවා.බීමත්කම නිසා ඇතිවන සිරෝසිස් හෝ මත්පැන් නොබොන අයට හැදෙන නන් ඇල්කොහොලික් සිරෝසිස් රෝග තත්ත්වය අනුව අක්මාවේ ක්‍රියාකාරිත්වය ඉක්මනින් බලා ගැනීමට හා ඒ පිළිබඳව නිගමනයකට එන්නට වෛද්‍යවරුන් හදිසියේ සිදුකරන පරීක්ෂණය ස්කෑන් පරීක්ෂණයයි.සිරෝසිස් රෝග තත්ත්වය කවර මට්ටමින් තිබෙනවා ද කියා දැනගන්න වෛද්‍ය රසායනාගාර පරීක්ෂණය LFT රසායනාගාර පරීක්ෂණයයි.LFT  පරීක්ෂණයට පරීක්ෂණ අටක් ඇතුළත් වෙනවා.01. SGOT මේ පරීක්ෂණය AST හෙවත් ඇස්පාටේට් ඇමයිනෝ ට්‍රාන්ස්ෆරේස් යනුවෙන් හඳුන්වනවා.02. SGPT - (ALT ඇලතින් ඇමයිනෝ ට්‍රාන්ස්ෆරේස්) මේ වර්ග දෙකම අක්මාවේ තිබෙන එන්සයිමයන්ය.03. Alkaline Phosphatase (ඇල්කයින් ෆොස්ෆටේස්) තවත් පරීක්ෂණයකි. මෙයත් එන්සයිමයකි.04. Gamma GTමේ ගැමා ජී. ටී. පරීක්ෂණයෙන් අක්මාවේ යම්කිසි රෝග තත්ත්වයක් හෝ අක්මාව යම්කිසි ආබාධයකට පත් වී තිබෙනවා නම් එය හොඳින්ම බලා ගන්න පුළුවන්. සිරෝසීස් වැනි රෝග තත්ත්වයකදී ගැමා ජී. ටී. පරීක්ෂණයෙන් ලබා දෙන අගය ඉතාමත් ඉහළ අගයක් පෙන්නුම් කරනවා.05. Bilirubinබිලිරුබීන් පරීක්ෂණයේ දී බලන්නේ සාමාන්‍යයෙන් රෝගී කෙනෙකු කහ පැහැය වැනි තත්ත්වයකට පත්වෙන සෙංගමාල රෝග ලක්ෂණ තිබෙනවා ද කියා. බිලිරුබීන් පරීක්ෂණයේ දී එහි අගය වැඩි වී පවතිනවා නම් එය සෙංගමාල රෝග තත්ත්වයටත් හේතු වන එක් ලක්ෂණයක්.06. Total Protein පරීක්ෂණය.ටෝටල් ප්‍රෝටීන් හෙවත් සම්පූර්ණ ප්‍රෝටීන් අගය සොයන පරීක්ෂණය.07. Albumin (ඇල්බියුමින්)     පරීක්ෂණය.08. Globulin  (ග්ලොබියුලින්)     පරීක්ෂණය.ඉහත 07 සහ 08 පරීක්ෂණ දෙකේ දී ඒවායේ අගයන් කොයිතරම් දුරට අඩුවී හෝ වැඩිවී තිබෙනවා ද යන්න සෙවීමෙන් රෝග තත්ත්වයට ඇති සම්බන්ධතා සොයා ගැනීමට උපකාරී වෙනවා.අවසාන වශයෙන් සිදු කරන්නේ එසේ ඇල්බියුමින් සහ ග්ලොබියුලින් අනුපාතය සොයා ගැනීමයි.මේ පරීක්ෂණ අපි දැන් එකින් එක නැවත විමසා බැලුවොත් SGOT (AST) සහ SGPT (ALT) පරීක්ෂණ කුමක් ද. මේ පරීක්ෂණ අක්මාව සම්බන්ධ එන්සයිම දෙකක් ගැනයි බලන්නේ. මේ එන්සයිමවල වැදගත්කම වන්නේ අක්මාව ඉදිමුණොත් නැතිනම් ප්‍රදාහයකට ලක්වුණොත් සිරෝසිස් තත්ත්වයක් ඇතිවී තිබෙනවානම් අසාමාන්‍ය ලෙස සිරුරේ තිබෙන මේ එන්සයිමවල වැඩිවීමක් දක්නට ලැබෙනවා.එතකොට වෛද්‍යවරයෙක් ක්ෂණිකව නිගමනය කරනවා මෙම පරීක්ෂණ අගය අනුව පවතින වැඩිවීම නිසා රෝගියා පිළිබඳව පූර්ව නිගමනයකට එන්න පුළුවන්.මොහුගේ අක්මාව මේ වගේ රෝගී තත්ත්වයකට පත්වෙලා තිබෙනවා. මොහු ඇඳ විවේකව සිටින්න ඕනෙ මොහුට වෙනත් ප්‍රතිකාර ලබාදිය යුතු ද එහෙමත් නැතිනම් අනවශ්‍ය බෙහෙත් වර්ග නිසා අක්මාවේ යම්කිසි හානියක් වී තිබෙනවා ද කියා සොයා බලන්න පුළුවන්. වෛරස රෝගයක් හෝ නැතිනම් ඩෙංගු වැනි රෝග තත්ත්වයක් අක්මාවට බලපාන්න පුළුවන්.ඉහත එන්සයිම් දෙකේ වැඩිවීමත් පෙන්නුම් කරනවානම් එයිනුත් අක්මාවේ බරපතළ රෝගී තත්ත්වයක් පෙන්නුම් කරනවා.ඇල්කලයින් ෆොස්ෆටේස් හදවතේ ප්‍රශ්නයක් ඇතිවූ විටත් පෙන්නුම් කරනවා.නන් ඇල්කොහොලික් සිරෝසීස් තත්ත්වයක් මතුවුවහොත් එවැනි අවස්ථාවකදී හෝ වෙනත් විශේෂ රෝගී කාරණයකදී ගැමා ජී. ටී. පරීක්ෂණයක් සිදු කරන්නේ අක්මාවේ රෝග තත්ත්වය පිළිබඳව ඉක්මන් රෝග වාර්තාවක් ලබාගත හැකි නිසයි.ගැමා ජී. ටී. පරීක්ෂණයේදීත් අක්මාවේ රෝග තත්ත්වය පිළිබඳ ඉක්මන් කෙටි වාර්තාවක් මඟින් රෝග තත්ත්වය පෙන්නුම් කර දෙනවා. එවිට වෛද්‍යවරයාට පුළුවන් රෝගියාට ඉක්මන් ප්‍රතිකාර සඳහා යොමු කරන්න. ගැමි ජී. ටී. පරීක්ෂණය සිරෝසීස් රෝගය පිළිබඳ තත්ත්වයක් ඉතා ඉක්මනින් සොයා ගන්න උපකාරී වන වැදගත් පරීක්ෂණයක්.‘බිලිරුබීන්’ කියන පරීක්ෂණය සිදුකර බිලිරූබින් අගය සොයා බලන්නේ සිරෝසිස් රෝගය සම්බන්ධයෙන් සිදුකරන රසායනාගාර පරීක්ෂණවලට වැදගත් පරීක්ෂණයක් වන නිසයි.අපේ රුධිරයේ රතු රුධිරාණුවක් ආසන්න වශයෙන් දින 120 ක පමණ කාලයක් ජීවත් වෙනවා. මේ රතු රුධිරාණු අවසාන කාලයේ විනාශ වෙන කොට එසේ විනාශ වෙන්නේ ෆ්ලීහාව යන කොටසේදීය. එම අවස්ථාවේදී රතු රුධිරාණු විනාශ වීමේ දී අපද්‍රව්‍යයක් ලෙසයි මේ බිලිරුබීන් යනුවෙන් හඳුන්වන්නේ. මේ බිලිරුබීන්වලිනුයි සිරුර කහ පැහැයට ලක්වන්නේ. ඒ අය සෙංගමාලය හැදුණ කෙනෙකු ලෙස අපි හඳුන්වනවා. සෙංගමාලය හැදුණ විට ඔහු කොපමණ බිලිරුබීන් ප්‍රමාණයක් නිපදවන කියන එක කහ පැහැ ගැන්වී තිබෙන ප්‍රමාණයෙන් බලන්න පුළුවන්.මෙවැනි අයගේ රතු රුධිරාණු දින 120 ක් සිරුරේ ජීවත් නොවී ඉතා ඉක්මනින් සිරුරෙන් විනාශ වී යනවා. බිලිරුබීන් ප්‍රමාණය වැඩි වෙනවා යයි කියන්නේ රතු රුධිරාණු නියමිත කාලයට ප්‍රථම ඉක්මනින් විනාශ වී යාමය. සෙංගමාල රෝගීන් කහ පැහැ ගන්නේත් ඒ නිසයි.බිලිරුබීන් පරීක්ෂණය ද වැදගත් වන්නේ රෝග නිර්ණය කිරීමේ දී වෛද්‍යවරයාට හෝ විශේෂඥ වෛද්‍යවරයාට රෝග තත්ත්වය විනිශ්චය කර ගැනීමට එම පරීක්ෂණය උපකාරී වන නිසාය.LFTපරීක්ෂණය සමඟ කොලෙස්ටරෝල්, හෝ රුධිරයේ සීනි පරීක්ෂණයක් ද කරනවා නම් රෝගියා සූදානම් විය යුතු ආකාරයක් තිබෙනවා. ඒ පිළිබඳව රෝහලෙන් හෝ පරීක්ෂණයට යන පර්යේෂණාගාරයෙන් වෛද්‍යවරයාගෙන් හෝ කල් ඇතිව දැන ගැනීම ද වැදගත්. මේ සියලු පරීක්ෂණවලට රෝගියා සූදානම් වෙනවා නම් නිරාහාරව සිට පසුදින උදෑසන ගොස් පරීක්ෂණය සිදුකර ගත යුතුය.එහෙත් LFT පරීක්ෂණයකට පමණක් නම් රෝගියා පෙනී සිටින්නේ නිරාහාරව සිටීම කිසිසේත්ම අවශ්‍ය වන්නේ නැත. මේ පරීක්ෂණයට ලේ ලබාදීමට වේලාවක් අවශ්‍ය නොවුවත් වඩාත් සුදුසු වේලාව වන්නේ දවල් වීමට ප්‍රථම උදෑසන ගොස් ලේ ලබාදීමය.කසේ නමුත් LFT පරීක්ෂණයට අනෙකුත් රෝග සඳහා ලේ ලබා දෙන ප්‍රමාණයට වඩා වැඩිපුර ලේ ප්‍රමාණයක් රසායනාගාර පරීක්ෂණයට ලබාදිය යුතුය. හේතුව මේ පරීක්ෂණයට ලබාදෙන ලේවලින් රසායනාගාරයේ දී පරීක්ෂණ 8 ක් සිදුකළ යුතු බැවිනි. ඒ නිසා මිලි ලීටර් 10 කට ආසන්න ලේ ප්‍රමාණයක් ලබා ගනු ඇත. පරීක්ෂණාගාර පහසුකම් අනුව ලබාගන්නා ලේ ප්‍රමාණයේ අඩු වැඩිවීම සිදු වේ.පරීක්ෂණයට වැය වන මුදල ද මිලෙන් අධිකය. හේතුව ඒ සඳහා උපයෝගී කරගන්නා රසායනික වර්ග මිලෙන් අධික වීම නිසාය. කෙසේ නමුත් රජයේ වෛද්‍ය පර්යේෂණායතනයේ සහ ජාතික රෝහලේත් රජයේ අනිකුත් ප්‍රධාන ශික්ෂණ රෝහල්වලත් මේ පරීක්ෂණ නොමිලයේ සිදුකර දෙනවා.LFT පරීක්ෂණය මඟින් අක්මාවේ රෝග ප්‍රශ්න වගේම හෘදය වස්තුවේ යම්කිසි රෝගී ප්‍රශ්නයක් තිබෙනවා නම් එයත් පෙන්නුම් කරනවා.LFT වෛද්‍යවරයකු විසින් රෝගියෙකුට නියම කළහොත් කල් මර මරා බලා ඉදීම හෝ අද කරන්නම් හෙට කරන්නම් කියා දවස් පස්සට දමමින් කාලය ගත කිරීම අනුවණ ක්‍රියාවක්.වැටකොලු ගෙඩියක් සාමාන්‍යයෙන් මැලවී ගෙවමින් යන තත්ත්වයට පත්වී අවසානයේ එය කොස්සක් වැනි වැඩකට නැති දෙයක් ඉතිරි වෙනවා. සිරෝසිස් රෝගය හටගත් විට එහි අවසාන ප්‍රතිඵලය අක්මාව නරක් වී ගොස් කොස්සක් වගේ ඇකිළී යන තත්ත්වයට පත්වීමය.අපේ සිරුරේ අක්මාව ගත්තොත් එය ඉතා විශාලතම කොටසක්. එය ක්‍රමයෙන් ගෙවී ප්‍රදාහයකට පත්වන විට නැතිනම් අනතුරකට පත්වන විට ඉහත කී කනාටු තත්ත්වයට පත්වෙනවා.ඒ නිසා LFT පරීක්ෂණයක් අක්මාවේ ප්‍රශ්නයකට වෛද්‍යවරයකු විසින් නියම කළහොත් එම පරීක්ෂණය කල් දැමීමක් නොකර ඉක්මනින් සිදු කිරීම මඟින් ජීවිතයේ අනතුරක අවදානම කල්තියා වළක්වා ගත හැකිය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=am1303173</link>
    <topic>ඔබට නොදැනී ඔබේ දෑස් අඳ කරන්න ග්ලූකෝමාවට පුළුවන්</topic>
    <author>සාගරිකා දිසානායක ජයසිංහ</author>
    <content>ඔබට නොදැනී ඔබේ දෑස් අඳ කරන්න ග්ලූකෝමාවට පුළුවන්කොළඹ නයනාරෝග්‍යශාලාවේ අක්‍ෂි ශල්‍යවිශේෂඥ වෛද්‍ය සහ විෂන් 2020ජාතික වැඩසටහනේ කාර්ය භාර නිලධාරිනීවෛද්‍ය මුදිතා කුලතුංගලෝක ග්ලූකෝමා සතිය මාර්තු මාසෙ දහවැනිදා සිට දාසය වැනිදා දක්වා යෙදී තිබිණි. ග්ලූකෝමා රෝගය ඉතා බරපතළ රෝග තත්ත්වයක් වන්නේ කිසිදු රෝග ලක්‍ෂණයක් නොදක්වාම ඔබේ දෑස්වල පෙනුම සදහටම අහිමි කරන්නට එය සමත් වන නිසයි. අන්ධභාවයට පත්වන හේතු අතරින් ග්ලූකෝමාවට තෙවැනි තැන හිමි වේ.ග්ලූකෝමාව හැදෙන්නේ ඇසේ අක්‍ෂි ස්නායුවට හානි සිදුවීමෙන්. අක්‍ෂි ස්නායුවට හානි සිදුවීමෙන් ඇසේ පීඩනය වැඩි වීමෙන් ඔබට නොදැනීම ඇසේ දෘෂ්ටි පරාසය හෙවත් ඇසේ දෙපස පෙනුම අඩු වී යයි. ඇසේ දෙපසින් පෙනුම අඩු වීම ඉතා සෙමෙන් ඔබට නොදැනීම සිදුවන හෙයින් ක්‍රමයෙන් ඇසේ පෙනුම අඩුවන බවක් ඔබට වැටහෙන්නේ නැත.ඉදිරිපස පෙනුම ඇති හෙයින් ඇසේ පෙනුම යළි යථා තත්ත්වයට පත් කිරීමට බැරි තරම් පෙනුම අඩු වන තුරුම ඔබ ග්ලූකෝමාවට ගොදුරු වෙමින් සිටිනා බව ඔබට නො දැනෙයි. එහෙත් අවදියෙන් සිටියොත් ග්ලුකෝමාවට ගොදුරු නොවී සිටීමට ඔබට හැකි වෙයි.ඒ සඳහා කළ යුත්තේ වයස අවුරුදු හතළිහට වැඩි පුද්ගලයන් ග්ලූකෝමාව ඇත්දැයි වසරකට වරක් හෝ අවම වශයෙන් වසර 2 – 3 කට වරක්වත් ඇස් පරීක්‍ෂා කර බැලීමයි. කල්තියා හඳුනා ගත්විට ග්ලූකෝමාව සඳහා ඇසේ පීඩනය අඩු කිරීමට ඖෂධ ලබා දිය හැකිය. එම බෙහෙත් ජීවිත කාලය පුරාම දෙනු ලබන උපදෙස් අනුව භාවිතා කළ යුතුය.ග්ලූකෝමාව ඇතිවීමට හේතුවන කරුණු කිහිපයකි.පවුලේ මවුපියන් හෝ සහෝදර සහෝදරියකට රෝගය තිබීම. මවුපියන්ගෙන් කෙනකුට ග්ලූකෝමාව ඇතිවිට එවැන්නකුට ග්ලූකෝමාව හටගැනීම ඇති ඉඩකඩ වෙනත් අයට වඩා පස් ගුණයකින් ඉහළය.සහෝදරියකට හෝ සහෝදරයකුට ග්ලූකෝමාව ඇතිවිට අවදානම නව ගුණයකි. වයස අවුරුදු හැටට වැඩි පුද්ගලයන්, දියවැඩියා රෝගීන්, ඉතා ගනකම් උපැස් පලඳින පුද්ගලයන් මෙන්ම යම් කිසි තැල්මකින් ඇසට හානි වී සුවපත් වූවන් කලකට පසු මෙම රෝගයට ගොදුරු විය හැකි අවදානම ඉහළය.ඇතැම් රෝග සඳහා ස්ටීරොයිඩ් වර්ගය් ඖෂධ සහ ඇසට දමන ඖෂධ බිංදු දිගුකලක් භාවිතා කරන පුද්ගලයන් ද ප්‍රෙඩ්නිසිලෝන් ඖෂධය දිගු කලක් භාවිතා කරන පුද්ගලයන්ට ද ග්ලූකෝමාව ඇතිවීමට වැඩි ඉඩක් තිබේ.ශ්‍රී ලංකාවේ මේ වනවිට අන්ධ භාවයට පත්වන්නන් අතරින් සියයට දොළහක් ග්ලූකෝමාවට ගොදුරු වූවෝ වෙති. හඳුනා ගත් රෝගීන් සංඛ්‍යාව මෙය වුවත් හඳුනා නොගත් රෝගීන් ද ඇතුළුව 14% ක් පමණ ග්ලූකෝමාවෙන් සදාකාලික අන්ධභාවයට පත්ව ඇතැයි ගණන් බලා තිබේ.ලොව බටහිර රටවල වෙසෙන ජනතාවගෙන් 50% ක්ම තමාට ග්ලූකෝමා රෝග ලක්‍ෂණ ඇති බවක් නොදනිති. අපේ රටේ ජනතාවගෙන් 90% ක්ම එවැනි රෝගයක් තමාට ඇති නැති බවක් නොදනිති. ග්ලූකෝමාවේ භයානක තත්ත්වය මෙයයි. රෝගය හඳුනා ගන්නා විට ඔබට යළිත් කිසිදාක මෙළොව එළිය දකින්නට නොහැකි වන ලෙස ඔබ අන්ධභාවයට පත් වී සිටින්නට පුළුවන.ඇසේ සුද මතුවීම වැනි රෝගයකට ශල්‍යකර්ම මගින් යළිත් පෙනුම ලබා දිය හැකිය. ග්ලූකෝමාව එසේ නොවේ. මුල් අවධියේ ම හඳුනා ගතහොත් දෘෂ්ඨි පරාසය අඩුවීම වළක්වා ගන්නට බෙහෙත් ලබා දිය හැකිය. ශල්‍යකර්ම මඟින් පෙනුම ලබාදිය හැක්කේ රෝගීන්ගෙන් 10% කට පමණි. ඒ සඳහා වුවත් රෝගය කල්තියා හඳුනා ගත යුතුය.රෝගයේ මුල් අවධියේ පෙනුම සාමාන්‍ය මට්ටමක පවතී. ඇසේ පීඩනය වැඩි වීමත් සමඟ දෙපස පෙනුම යාන්තමින් අඩු වෙයි. එය ඔබට නොදැනෙයි. දෘෂ්ටි ස්නායුව මොළයේ සිට එන කපාල ස්නායුවකි. එයට හානි වූ විට සැත්කමකින් එහි වරද නිවැරැදි කළ නොහැකිය. සාමාන්‍යයෙන් වයස අවුරුදු හතළිහෙන් පසුව ඇසේ පෙනුම සම්බන්ධ ගැටලු පැන නගී. “හතළිස් ඇඳිරිය” ඉන් එකකි. මේ ආබාධ සඳහා අක්‍ෂි වෛද්‍යවරයා වෙත යන ඔබේ ඇසේ පීඩනය ද මැන බලා ගැනීම වැදගත් ය. ඇසේ පීඩනය වැඩි නම් ඒ සඳහා ඖෂධ ලබා දීමෙන් ඇසේ පීඩනය අඩු කිරීමට වෛද්‍යවරයා කටයුතු කරනු ඇත.රට පුරා සෑම ශික්‍ෂණ රෝහලකම සහ මහ රෝහලකම අක්‍ෂි සායනයක් තිබේ. අක්‍ෂි රෝග පිළිබඳ විශේෂඥ වෛද්‍යවරයකු සිටින සෑම රෝහලකින්ම ඔබට ග්ලූකෝමාව සඳහා ඇස් පරීක්‍ෂා කරගත හැකිය. ඒ සඳහාම නිෂ්පාදිත විශේෂිත උපකරණ සහ පුහුණුව ලත් වෛද්‍යවරු මේ සෑම රෝහලකම සිටිති. ඔබට ග්ලූකෝමාව ඇතැයි හඳුනා ගතහොත් වෛද්‍ය උපදෙස් පරිදි දිගටම බෙහෙත් පාවිච්චි කළ යුතුය. හිතු මතේමට බෙහෙත් නතර කිරීම නුසුදුසුය.සාමාන්‍යයෙන් ඇසේ පීඩනය අඩු කිරීමට ලබා දෙන බින්දු බෙහෙත් නොමිලේ රජයේ රෝහල්වලින් ලබා ගත හැකිය. අවම වශයෙන් මාස තුනකට වරක්වත් ඇසේ පීඩනය මැන බලා වෛද්‍ය උපදෙස් ලබා ගත යුතුය. ඔබට ග්ලූකෝමාව නැතැයි කීවොත් අවම වශයෙන් වසර 2 – 3 කට වරක් වත් නැවත ඇස් පරීක්‍ෂාකර ගැනීම වඩාත් ආරක්‍ෂාකාරී වේ.දියවැඩියා රෝගීන් නම් අවම වශයෙන් වසරකට වරක් අක්‍ෂි පරීක්‍ෂාව සිදු කළ යුතුය. ග්ලූකෝමාවට මෙන්ම ඩයබිටික් රෙටිනොපති රෝගයෙන් ද දෑස් අඳවන බැවින් දියවැඩියා රෝගීන් ඒ පිළිබඳව විශේෂයෙන් සැලකිලිමත් විය යුතුය.කොළඹ නයනාරෝග්‍ය ශාලාව හෙවත් ඇස් වාට්ටුවේ ග්ලූකෝමා සායන දිනපතා පැවැත්වේ. යාපනය හා කිලිනොච්චිය ඇතුළු රටේ සෑම දිස්ත්‍රික්කයකම ග්ලූකෝමාව හඳුනා ගැනීමේ පරීක්‍ෂණ සිදු කැරෙයි. අගනුවර තදබදය වැඩි හෙයින් ඔබ ජීවත්වන ප්‍රදේශයේ ළඟම ඇති රෝහලට ගොස් ඇස් පරීක්‍ෂා කරගත හැකිය.ලෝක සෞඛ්‍ය සංවිධානය මඟින් ලෝකයේ අන්ධභාවය තුරන් කිරීමේ අරමුණින් අරඹන ලද විෂන් 2020 වැඩසටහන අපේ රටේ ආරම්භ කරන ලද්දේ වසර 2007 දීය. එම වැඩසටහන යටතේ අන්ධභාවය තුරන් කිරීම සඳහා විශාල කාර්යභාරයක් ඉටු කර තිබේ. ළමා අන්ධ භාවය තුරන් කිරීම සඳහා පාසල් සෞඛ්‍ය කාර්යාලය මඟින් ළමයින්ගේ ඇස් පරීක්‍ෂාව, නොමිලේ උපැස් ලබාදීම, ශල්‍යකර්ම සඳහා යොමු කිරීම ඇතුළු සේවා නොමිලේ සැපැයේ.ශල්‍යකර්මවලින් පසු කාච ලබා ගැනීමට අපහසු අඩු ආදායම් ලාභී සමෘද්ධි ලාභීනට විෂන් 2020 වැඩසටහන යටතේ අක්‍ෂි රෝග පිළිබඳ වෛද්‍යවරයාගේ අනුමැතිය සහිතව වැඩිහිටි ලේකම් කාර්යාලයෙන් ලිපියක් රැගෙන විත් නොමිලේ සිවිකාච හෝ උපැස් ලබා ගැනීමට හැකියාව තිබේ.ඕනෑම පුද්ගලයකුට කොළඹ ඇස් රෝහලට හෝ වෙනත් රෝහලක අක්‍ෂි සායනයකට පැමිණීමෙන් ග්ලූකෝමාව සඳහා නොමිලේ ඇස් පරීක්‍ෂා කර ගෙන ප්‍රතිකාර ලබා ගත හැකිය. එහෙයින් පමා නොවන්න. අද හෙටම ඔබේ දෑස් පරීක්‍ෂා කරගෙන ග්ලූකෝමාවට ඔබ දකින සොඳුරු ලොව අඳුරු කරන්නට ඉඩ නොතබන්න.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=am1303174</link>
    <topic>කවුරු හරි ඉදිරියේ ලියන්න ගියාම අත වෙව්ලනවා</topic>
    <author/>
    <content>කවුරු හරි ඉදිරියේ ලියන්න ගියාම අත වෙව්ලනවාමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)අප සමාජයේ සිටින බොහෝ අයට දුප්පත් පොහොසත් භේදයකින් තොරව උගත් නූගත් සැමට කිසියම් හෝ මානසික ව්‍යාධියක් තිබිය හැකි ය. අපට ඇසුරු කරන්නට ලැබෙන බොහෝ අයගේ අත්දැකීම්, සිතුවිලි රටාව හා හැසිරීම පිළිබඳව තරමක් හෝ ගැඹුරින් සිතා බැලුවහොත් තත්ත්වයන් යම් තරමකින් හෝ හඳුනාගත හැකි වේ.බොහෝ අය තම මානසික අක්‍රමතා නිසි අයුරු හඳුනා නොගැනීමෙන් බොහෝ බෙහෙත් ද්‍රව්‍ය ලබාගෙන අවසානයේ යන්ත්‍ර මන්ත්‍ර ආදියට ද මුදල් වියදම් කර හෙම්බත්ව සිටිති. සමහර මනෝ ව්‍යාධීන් ශාරිරික රෝගය, වේදනාවක් ලෙස ද කලඑළි බසී. මෙය ද එවන් එක් සිදුවීමකි.දිනක් මා හමුවීමට පැමිණියේ හොඳින් හැඳ පැලඳගත් තරුණ මහතෙකි. ඔහුගේ නම රවින්ද්‍ර වූ අතර ප්‍රධාන පෙළේ ආයතනයක විධායක ශ්‍රේණියේ රැකියාවක නියුතුව සිටී.“මගේ ස්නායු දුර්වලතාවක් තියෙනවා. මට සමහර වේලාවට මොනව හරි කරන්න ගියහම මගේ දකුණු අත වෙව්ලනවා. බොහෝ දෙනෙකුගෙන් ප්‍රතිකාර කළත් අඩුවක් වුණේ නැහැ. දැන් මට රාජකාරිය කරගන්න බැරි තත්ත්වයට ඇවිල්ලා තියෙන්නෙ. මේක හොඳ වුණේ නැත්නම් මගෙ රැකියාවට සමුදෙන්න වෙනවා.”ඔහු මුලින් ම පැවසුවේ ඒ ආකාරයට ය. තවදුරටත් සොයා බැලීමේ දී හෙළි වූයේ වෛද්‍ය පරීක්ෂණ සාමාන්‍ය බැවින් වෛද්‍යවරුන් ඔහුට කිසිම රෝගයක් නැති බවත් ප්‍රතිකාර අනවශ්‍ය බවත්, අවශ්‍ය නම් භෞතික චිකිත්සක ප්‍රතිකාර සඳහා යොමුවන ලෙසත් උපදෙස් දී තිබූ බවයි. තවදුරටත් සොයා බැලීමේදී දැනගන්නට ලැබුණේ වෛද්‍ය නිගමනය නිවැරදි බවය.ඔහුගේ අත වෙව්ලීම වැඩි වශයෙන් ම සිදුවන්නේ, යම් කෙනෙකු ඉදිරියේ යමක් ලියන්නට හෝ අත්සන් තැබීමට යන අවස්ථාවලදී ය. නැතහොත් පිරිසක් ඉදිරියේ යමක් ගැනීමට තැත් කිරීමේ දී ය. තවදුරටත් හෙළිවූයේ, ඔහු පිරිසක් ඉදිරියේ යම් දේශනයක් පැවැත්වීමට ඉතා බිය බවය. මේ සේරම නිසා ඔහු විසින් හදාරමින් තිබූ ඩිප්ලෝමා පාඨමාලා 2 ක් මේ වනවිටත් ඔහු නවතා දමා තිබිණි. ඒවා ඔහුගේ රැකියාවේ උසස්වීම් සඳහා කෙළින් ම බලපාන ඒවාය.ඔහු සමඟ කතාබස් කරන විට දැනගන්නට ලැබුණේ කුඩා කල ඔහුගේ අත්අකුරු ඉතා අවලස්සන වූ නිසා මවුපියන් හා සමහර ගුරුවරුන් ඔහුට නිතර දොස් පැවරූ බවයි. ඒ දිනවල ඔහු සිතුවේ අත්අකුරු කැත නම් කිසිදා ඉදිරියට යා නොහැකි බවය.ඉහත කරුණ නිසා ඔහු තම සටහන් පොත් අනුන්ට පෙන්වීමට බිය විය. යමක් ලියන විට ද අතින් ආවරණය කරගෙන ලිවීමට හුරුපුරුදුවී සිටියේය. මේ තත්ත්වය ඔහු රැකියාවට යනතුරු ම පැවතිණි.රැකියාවට ගියවිට ඔහුට එසේ ආවරණය කරගෙන ලිවීමට අවස්ථාවක් නොලැබුණු අතර ඒ පිළිබඳව ඔහු මහත් අවපීඩනයකින් පසුවිය.ඔහු කුඩා කල සිට මහත් වදයකින් හිතට වදදෙමින් සිදුකරමින් පැවති ක්‍රියාවලිය බිඳ වැටී ඇත. රැකියාවේ දී ඔහුට එය සිදුකිරීමට අපහසු වී ඇත. නමුත් තම සේවාලාභීන් ඉදිරියේ කතා කිරීමත් යම් යම් ලිපි ලේඛනවලට අත්සන් තැබීමත් අනිවාර්ය විය. ඒ තත්ත්වය දිගින් දිගටම පැවතීමේදී සිත විසින් මෙම පීඩනය පිට කිරීමට ක්‍රමයක් සොයාගෙන තිබේ. එනම් ඔහුට නුහුරු ක්‍රියාව සිදුකිරීමට යාමේදී එයට ප්‍රතිරෝධය දකුණු අත වෙව්ලීමෙන් පිටකරනු ලබයි.මෙය මනෝවිද්‍යාවේදී මනෝකායික රෝගී තත්ත්වයක් ලෙස හඳුන්වනු ලබයි. සිත තුළ ඇතිවන යම් පීඩනයක් ශාරීරික ආබාධයක් ලෙස පෙන්නුම් කරයි. නමුත් කිසිදු හේතුවක් ඒ සඳහා සොයාගත නොහැකි ය. යම් යම් වේදනා නැත්නම් වෙව්ලීම, ගොතගැසීම, දහඩිය දැමීම වැනි ක්‍රියා හරහා එවැනි දේ බාහිර ලෝකයට පෙනී යයි.ඉහත පුද්ගලයාට මේ තත්ත්වයට අමතරව සමාජ භීතිකාව නම් වූ අක්‍රමවතාව ද බලපා තිබිණි. එනම් සමාජයට මුහුණදීමට ඇති බියයි.කරුණු අවබෝධ කරදීමෙන් පසු සිදුකරන ලද මනෝවිද්‍යාත්මක උපදේශනය හා මෝහන ප්‍රතිකාර ක්‍රමයෙන් ඔහු අද සම්පූර්ණයෙන් ම ඉහත තත්ත්වයෙන් අත්මිදී හොඳින් රැකියාව කරමින් සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=ay130317</link>
    <topic>හිරිමල් හිරු</topic>
    <author/>
    <content>                                                                                                    සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.ඉන්දියානු සුරූපී තරුණියකට ෆේස්බුක් මිතුරෙකු හමුවුණා. ඔවුන් දෙදෙනා කෙතරම් මිත්‍ර වුණා ද කීවොත් තරුණියගේ සෑම තොරතුරක්ම සෑම ඡායාරූපයක්ම මේ මිතුරා ෆේස්බුක් ඔස්සේ ලබා ගත්තා. ඔහොම ටික කාලයක් මිතුරුකම තදින්ම පැවතුණා. ඒත් අවසානේ මේ මිතුරා කළේ මොකක්ද? අර තරුණියගේ සියලු විස්තර සමඟ ඇය ගණිකාවක් කියා ප්‍රචාරය කරන්න පටන් ගත්තා. ඉන්දියානු සංස්කෘතියේ හැටියට ඒ තරුණියට තවදුරටත් සමාජයට මුහුණ දෙන්න බැරි වුණා. ඇය සියදිවි නසාගත්තා.මේ එක සිද්ධියක් පමණයි. එවැනි සිදුවීම් තව ඕනතරම් සොයාගන්න පුළුවන් ද? සියදිවි නසා ගැනීම ප්‍රශ්නයකට පිළිතුරක් නූනත් ෆේස්බුක් එකේ හොඳ වගේම නරක ගැනත් හිතන්න මේ වගේ දේවල් පිළිබඳ අප දැනගැනීම වැදගත්.ලෝකේ ඇතිතාක් තොරතුරු අපේ සුළැඟිල්ල ළඟට ගෙන දෙන අන්තර්ජාලය හොඳට නරකට දෙකටම එක වගේ භාවිත කරන්න පුළුවන්. එය භාවිත කරන ආකාරය තීරණය කරන්නේ තමන්ටයි.ඉස්සර වගේ අවුරුදු ගණනක් පෑනේ මිතුරන්ට ලියලා හොඳ හිතවත්කමක් ඇති කරගන්නවා වගේ නෙවෙයි ෆේස්බුක්. ඒකෙන් අපට ඕනා අයයි එපා අයයි ඔක්කොමල යාළුවෝ වෙනවා. ඒත් පෑනේ මිතුරන් වගේ සැබෑ මිතුරන් වගේම බොරුකාරයින් සෑහෙන පිරිසක් ඉදිරියේ අප නිරාවරණය වන්නත් මේ මුහුණු පොත හේතුවක්.ලෝකෙම අවුරුදු 13 - 17 ත් අතර ගැහැනු ළමයින් මිලියන 6 කුත් පිරිමි ළමයින් මිලියන 5 කුත් ෆේස්බුක් බලනවලු. අවුරුදු 18 - 25 අතර තරුණියන් මිලියන 15 ක් තරුණයන් මිලියන 14 ක් පමණත් වයස 26 - 34 දක්වා කාන්තාවන් මිලියන 12.5 ක් හා පිරිමින් මිලියන 10 ක් පමණත්, 33 - 44 අතර කාන්තාවන් මිලියන 10 ක් පිරිමින් මිලියන 8 ක් පමණත් 45 සිට 65 දක්වා කාන්තාවන් මිලියන 12 ක් සහ පිරිමින් මිලියන 5 ක් පමණත් ෆේස්බුක් එකේ එල්ලී සිටින බව සොයාගෙන තිබෙනවා.එහෙම බැලුවාම කාන්තාවන්ගේ ඇබ්බැහිය පිරිමින්ට වඩා වැඩියි. මේ අතරින් තනිකඩ අය සියයට 37 ක් විවාහක අය සියයට 31 ක් හා මිතුරන් සියයට 24 ක් පමණ වෙනවා.ගෙදරදොරේ වැඩ කටයුතු කොයිතරම් නම් මේ අයගෙන් මඟහැරෙනවා ඇත්ද? සමහරුන්ට ඉංග්‍රිසි ලියන්න කියන්න බැරිවුණත් ෆේස්බුක් එකෙන් හොඳට වැඩ ගන්නවා. දැන් කාලේ ජංගම දුරකථනයෙන් පවා සම්බන්ධ වන්න පුළුවන් නිසා සමහරු දුරකථන ගන්නේ ෆේස්බුක් යන්න.ඒත් පරිගණකයක් ඉදිරියේ රවාගෙන හරි දවස පුරාම ජංගම දුරකථනයේ තිරය දිහා බලාගෙන හරි ඉන්න විට පවුලේ අනෙක් සාමාජිකයන් තමන්ට මඟහැරෙන බව මොහොතකටවත් මතක් වෙන්නෙ නැහැ. ඒත් ඒ නිසාම විවාහ දිවිය කඩාකප්පල් වුණු අය; ප්‍රේම සබඳතා බිඳුණු අය අනන්තයි අප්‍රමාණයි.අනෙක තමන්ගේ ජීවිතෙන් තත්පරයක් ගාණේ ගෙවී යන කාලය ආපසු ලබාගන්න පුළුවන් ද? ඒ කාලය ෆේස්බුක් එකෙන් හෝ ප්‍රයෝජනවත් දෙයක් ලබාගන්න යෙදවුවානම් කමක් නැහැ. ඒත් වැඩිපුරම සිදුවන්නේ ඕපාදූප චැට් කරන එක. ඒකෙන් තමන්ටවත් අනුන්ටවත් අයහපතක් මිස යහපතක් වෙයි කියා සිතන්න පුළුවන් ද?අධ්‍යාපනය කඩාකප්පල් කරගෙන, සැබෑ සබඳතා බිඳගෙන ජීවිතේ වටිනාම කාලය අපතේ යවන නිකමකු වන්නට ඕනෑ කෙනෙකුට හොඳම ක්‍රමය දවස පුරා ෆේස්බුක් ලොග් වීම බවයි දැන් පිටරැටියන් පවා අදහන්නේ.ඒත් තාක්ෂණයේ වහලකු නොවී තාක්ෂණය අපේ වහලකු කරගන්නා තරම් ශූර බුද්ධියක් තිබෙන කෙනකුට නම් ෆේස්බුක් එකත් ඉන්ටනෙට් එකත් මසුරන් වටිනවා.අරුණි  නිල්පාට කොට කලිසමයි, සුදු කමිසෙයි ඇඳගෙන සරුංගලේ පස්සෙන් වෙලේ හැමතැනම දුවපු පුංචි කොලු ගැටයා අද අඳුරගන්නත් බැරි තරම්. ඇත්තට ම මොකක්ද ඒ වෙනස? කෝ ඒ කලිසමයි කමිසෙයි? ඒ වෙනුවට කහ සිවුර ඇඟ හුවාගෙන නේද? කෝ එතකොට කොටට කපලා තිබුණ කොණ්ඩය?මුළු සංසාරෙම පතාගෙන ඇවිත් වගේ පොඩි වයසෙදි ම මේ සා පිනක් කරගන්නට ඇත්තට ම පොඩි සාදුට දැනමුතුකම් දුන්නේ කවුද? මේ දූෂිත ලෝකයේ ගැබ් වෙලා තියෙන ක්‍රෑරත්වය පිරිහුණු බව නුවණැසින් දැකලා ද පුංචි සාදු කමටහන් ගත්තේ? එදා පඬු පෙවූ රෙද්ද පොඩි සාදු පොරවාගෙන බොහෝම සන්සුන් ව වැඩහිඳිද්දී වදපු අම්මාට විතරක් නෙමෙයි පොඩි සාදු, බලන් හිටිය අපටත් කඳුළු ඉනුවේ මොකක්දෝ දුකක් දැනුනු නිසයි.පොඩි සාදු, අපි තරගෙට උඩ ඇරපු සරුංගලේ එදා ඒ හුළඟේ නිදහසේ ඒ මේ අත පාවුණාට මේ ක්‍රෑර ලෝකේ ඒ ඉඩ අපිට නැහැ. පොඩි එවුන් දැන් ටියුෂන්වලට යටවෙලා. තව වැඩි දවසක් යන්නෑ දැන් සරුංගල් මාසෙට පේන සරුංගල් කිහිපයවත් අපිට දකින්ට නැත්තටම නැතිවෙනවා නිසැකයි. කෝ ළමයින්ට ඒවාට වෙලාවක්?ඒත් පොඩි සාදු දුක් වෙන්නෙපා, කවදහරි ලොකුවෙලා ටයි පටිය දාලා, කෝට් එක ඇඳලා රැකියාවක් කරන්න බැරි එකට. දැන් මිනිස්සු එහෙම ඇඳලා නටන නාඩගම් තාම පුංචි වයසක ඉන්න පොඩි සාදු දන්නැතිව ඇති. ඒත්, පොඩි සාදු ඇත්තටම හුඟාක් වාසනාවන්තයි. මේ ක්‍රෑර ලෝකේ රැකිලා තියෙන එකම නිර්මල දේ වන බුදු දහමට නෑකම් කියන්ට ලැබුණාට. පොඩි සාදු එදා ඒ අඬපු අම්මා විතරක් නෙමෙයි වටේ හිටිය අපිත් දැන් හිනාවෙනවා. දැන් පොඩි සාදු විඳින නිරාමිස සුවයේ තියන වටිනාකම දැනිලා.ඒ සසුන රැකගන්න කරන්න පුළුවන් උපරිම දේ අපේ පොඩි සාදු කරන බව පුංචි කාලේ ඉඳන් එකට දුවල පැනලා හිටිය මේ අක්කා දන්නවා. ඒකට සියලු ශක්තිය, ධෛර්යය බුදු සරණින් පොඩි සාදුට ලැබේවායි මුළු හදවතින් ම ප්‍රාර්ථනා කරනවා.මම, අක්කා,ප්‍රමෝදනී  මගෙ සිතට දුක දෙන්නෙ ඇයි මේ තරම් ඉවසන්නෙ කෙලෙසින් ද ඔබේ කුරිරු කම් සිත ගාව නවතින්න පිරු ඒ පෙරුම් මං විතරමයි දන්නෙ මගෙ රත්තරන්හමුවීලා පෙර දාක දෙව් මන්දිරේ දිව්රාලා කීවාට කිම වෙන්වුණේ පරවීලා පිදු කුසුම හද පුදසුනේ මැව් සිහින විජිතයම ගිනි ගෙන දැවේමුසුවීලා මඳනලට මා පැතු පැතුම් පාවීලා යනදාට නොපෙනී දුරින් නෙතු ඉකිබිඳිනමුත් ලොවටම හොරෙන් සමුගන්න හැකිවේද පැතු ආදරෙන්මිදිගම ජී. ටී. ජස්ටින්  ප්‍රේමයේ ළතැත් බැව් හැඳිනුවත් නුඹත් දැන් එකල්හි මගේ හිත රිදවූයේ නුඹේ හිතයිපාණදුරඅරුෂිමා ජයවින්දිකරුණාකලගේ  සිරුර වූ දවටනයේ ඔපයට ඇසුරුම් කරැති මනස නම් ත්‍යාගය තුළින් දිවි නැඟුමට වෙස් මුහුණ වන් දුක සැප උලා ඉවත් කළ යුතු අපිස් සිරුරෙන්හැඳල අ.ද. සුනිල්  පපුතුරේ සැඟවිලා කියූ රස පෙම් කතා උරහිසේ හිස හොවා ගැයූ නෙක ගී රටා අද මෙසේ පාවෙලා ගියත් මා රවටලා නෑ මගේ වෛරයක් ඔබ ඉන්න හිනැහිලා...හිත වැලඳගත්තේය ඔබෙ වදන් සියල්ලම ඒ ඇයිද කිය කියා සිත සිතනවා තවම අමතක ද අද වෙද්දි ඔබ මගෙයි කියා ඔබ ඉර හඳ ද දිවුරමින් පිළින දුන් අයුරු මට...?හිතුමතේ මුමුනමින් දෙපා රිදෙනා තුරුම මා දෑතෙ වෙළී නුඹ ඇවිද ගිය මඟ දෙපස ගස්, කොළන්, මල්වලට කතා කළ හැකි දිනෙක කියයි මගෙ ආදරේ නුඹට රහසින් පැමිණ... හැකිය මට සියලු දුක් දරාගන්නට මෙලෙස එහෙත් දැනගත යුතුය කෙලෙස හෝ නුඹෙන් මෙය ”මට අහිමි බිම් කඩක පිපෙන්නට තරම් නුඹ” නුඹට පෑ සෙනේ හැර මගෙන් වුව වරද කිම..?”මාතලේ ඩබ්.එම්.ගීෂානි නදීමාලි  පපා සිනහ පෙන්වා සුදු දත් කැකුළු කපා ඇඳුරුමුළු, මුළු නිවසම බැබළූ අපා යෙදි මුවෙ හලයි ලෝදිය බුබුළු එපා වනසන්න මේ හිරිමල් කැකුළුබලනා විටදි පත්තරයක් හැමදාම දැකගත හැකිය දූ දරුවන් කෙලෙසීම පිරිහී ඇති තරම මනුලොව ගුණදහම මේ මිහිතලය මෙය ඉවසන්න ද? කොහොමඇති වී මිනිස් පරපුරෙ නොයෙකුත් බේද වැඩි වී තියෙනවා දින දින අපරාධ සදහම් දිවයිනේ බුදුහිමි තැබු පාද අප අභිමුවෙහි ඒ මෙත් ගඟ වියළේ ද?ශාන්තමේරි උද්‍යානයේ සිරිපාල දියුණුගල  සිත් පුරා නෙත් යවා දෙපා ඔසවා තබා පියවරෙන් පියවරම පියමැන්න සංසාරයේ තාවකාලික අසපුවයි ජීවිතේ!..එල්.නිමාෂා සඳරුවනි  ගමේ ලෙලි මෝලට තනි ලාබයම මුදලාලිට... පින් පත්තරේ අපට පින් සේරම ගමට...එන්.ඩබ්.පී.ලාල්  නියං සායෙන් පීඩිතව ඉරිතළා ළය පලා - වැලපුණා ඔබ මිහි මවේ.... අතොරක් නැතිව හඬා වැටෙනා අඹර හිමිගේ... කඳුළු ඇල්ලට... තුරුළේ උන් ඔබ, ’තුරු දරු කැළ’ අද ගසාගෙන යන සැටි...! බලා නිසලව ඉන්න දුක නැද්ද ඔබහට?කඩවත ජනනී චතුරිකා පෙරේරා  තිඹිරිගෙයක ඉපදී කුටුම්බයක ගතකොට කුඩා දරුවෙක් ලෙසින් නික්ම යත්බෙලිගල මනහර මහින්ද වෑකඩ  හැමදාම දකින්නේ එකම එක චිත්‍රයයි බිත්ති හතරයි – ගහකොළයි අතීතය අප සිහිකරන්නේ සතුටින් ද – දුකින් ද මන්දා.... එදා සිටි අපේ දුවා දරුවන් සිහිවෙද්දි මහ සතුටකි අද ඉන්න ඒ අපේ දරුවන් සිහිවෙද්දි දුක දැනේවී එදා දරුවන් දුන්නු කරදර අපට නම් සතුටක්ම ගෙනදුනි අද අපේ ජීවිත ද කරදර ගොඩක් සේ දරුවන් දකී එවන් වූ අපේ පිහිට වෙනුවෙන් අද සිටින්නේ මහලු මඩමයි බිත්ති හතරයි පමණකියක්විල ජයන්ත ඒකනායක  සුළඟේ දඟකරන මලක් උස අත්තක පිපිලා වැටකොටු නැති මල් සුවඳට බඹරුන් ඉව වැටිලා පහේ බඹරු දොරට වඩී ටියුෂන් මල් දැකලා එස් එම් එස් වැලන්ටයින් පාරෙ ටයිටැනික්ලා උමතු වෙසින් මල්සරාගෙ දුනු හී නෙතු ගැටිලා උදුරාගෙන දාංගලෙන් ගී පොකුරක් විදලා එක් බඹරෙක් තවකෙකු හට කියයි කනට කරලා බර අත්තක් වගෙයි මචං අල්ලගනින් පැනලා නෙළන්න බැරි නම් ඒ මල දාපන් පොඩිකරලා ඉස්කෝලේ තහනම අපෙ ටියුෂම දෙයි ඇරලාහම්බන්තොට ගැමුණු වික්‍රමසූරිය  ප්‍රේමය නොහඳුනන, මුදල්, කුලගොත හොඳින් හඳුනන, ‘මිනිස්කම’, පයට පාගා පහත් බව අභිබවන, මිනිස් නොමිනිස් අතර සිතින් හුදු වැජඹෙන මෙවන් ක්‍රෑර මිනිසුන් තව කොපමණද මේ ලොව තුළ?දිඹුලාගල සුසන්තා දමයන්ති  වස්සානය මනරම් මුහුලස දහස් මල් පිපෙන තරම් විහඟුන් මනරම් පියසලත් ගගන මෙතරම් නොදැනුණි අරුමයක් හදවිලේ මට නම් වස්සානය අරන් ඔබ පැමිණි බව තරම්ශ්‍රී ජයවර්ධනපුර විශ්වවිද්‍යාලයේඒ.පී.එන්.කේ.විමර්ශනී  හීන් හිරිපොද වැස්සක් ඇද හැලෙන හවස් යාමේ තිසරි සුවබර යහන මත දිගා වෙලා සිවිලිම දිහා නෙත් යොමා ගෙන කල්පනා කරමින් හිටියා. දවස පුරාම කාර්යාලයේ වැඩවලටම හෙම්බත් වෙලා ගෙදර ඇවිත් නිවී සැනසිල්ලේ ටිකක් හාන්සි වුණේ නිම්නාදට දුරකථන ඇමතුමක් ගන්න ඕනි කියලා හිතාගෙනමයි.ඒත් තිසරිට ඒකට අවස්ථාවක් නොලැබුණේ නිම්නාදගෙන් ගලාගෙන ආ දුරකථන ඇමතුම නිසා තිසරි හරිම සතුටෙන් නිම්නාදට කතා කළා.”හෙලෝ... නිම්නාද...” ”පරිස්සමින් ගෙදර ගියා නේද තිසරි...?” ”ඔව්. මං මේ ඔයාට කෝල් එකක් ගන්න හැදුවා විතරයි.” ”හ්ම්.. එහෙමද? මං බලාගෙන ඉඳලා ඉඳලා බැරිම තැනයි ගත්තේ...” ”අද දවසම ඔෆිස් එකේ වැඩ වැඩියි. ගෙදර ආවෙත් බාගෙට මැරිලා. ටිකක් මහන්සි නිවාගන කතා කරන්නයි හිටියේ” ”හැමදේටම කියන්න මොකක් හරි හේතුවක් ඔයාට තියෙනවනෙ. අඩුම ගාණේ කෑවද බිව්වද කියලවත් අහලා S.M.S. එකක් එවන්න වෙලාවක් නැද්ද?” ”අදත් පටන්ගන්න ද යන්නෙ රණ්ඩුව? ඔයා දන්නෙ නෑ මං මහන්සි වෙන තරම...” ”රණ්ඩු වෙනවා නෙමෙයි. මං ඔයාට මොනතරම් ආදරේ කරත් ඔයාට කිසිම ගාණක් නෑ තිසරි. මටත් තියෙන්නෙ ඔයාට වගේම දුක, වේදනාව දැනෙන හිතක්...” නිම්නාදගේ කටහඬ හැඬුම්බර වුණ නිසා තිසරිට ඒක දරාගන්න බැරිවුණා. තිසරි අකමැතිම දෙයක් තමයි නිම්නාද දුකෙන් ඉන්න එක. අනේ නිම්නාද... මට නොදැනෙනවා නෙවෙයි ඔයාගෙ වේදනාව. මං ඔයාට මොනතරම් ආදරේ ද? ඇයි ඔයා ඒක තේරුම් නොගන්නේ?” ”ඔයා මට ආදරේ නෑ කියනවා නෙමෙයි. ඔයාට මගේ වේදනාව නොදැනෙන එකයි මට දරාගන්න බැරි” ”දාහක් බාධක මැද්දෙ මං ඔයාට ආදරේ කරන්නේ සතුටෙදි වගේම දුකේදිත් ඔයාගෙ ළඟින්ම ඉන්නවා කියන පොරොන්දුවත් එක්කමයි.” ”කට වචනෙට, පොරොන්දුවලට ඒවා සීමා කරලා වැඩක් නෑ තිසරි” නිම්නාදගේ හිතේ දරාන්න බැරි දුකක් හිරවෙලා තියෙන බව තිසරිට හොඳටම තේරුණා. ”අනේ එහෙම කියන්න එපා රත්තරං. ඔයා ඔය විදියට කතා කරනවට මං කැමැති නෑ. මං නිසා ඔයා දුක් විඳින්නෙ ඇයි?” ”මගේ ජීවිතේ ඔයා නම්, ඔයා වෙනුවෙන් දුක් විඳින එක මට අමාරු නෑ තිසරි” ”ඔයා මට ඒ තරම් ආදරේ කරනවද නිම්නාද? අනේ මං කියන දේ අහන්නකො. ඇත්තටම මං පුළුවන් හැම වෙලාවෙම ඔයාගේ දුකට පිහිට වෙනවා නේද? ඇයි මං ගැන ඔය විදියට හිතන්නේ?” ”ඇත්ත. ඔයාට මගේ ඇස්වල කඳුළු පිරෙනවා දැක්කම, මං දුකෙන් කතා කරනවා ඇහුණම ඔයාට මගේ වේදනාව දැනෙනවා තමයි.ඒත් අවංක ආදරවන්තියක් වුණාම තමන් පණ වගේ ආදරය කරන කෙනා ගැන මීට වඩා හිතන්නෝන. ලෝකෙටම නොපෙනෙන, නොදැනෙන වේලාවටත් මේ හිත ඔයා වෙනුවෙන් අඬන තරම් තේරුම් ගන්න තිසරි. ආදරේ නාමයෙන් ඒ ගැන හිතලා බලන්න” නිම්නාදට තවත් වචනයක්වත් කතාකරන්න ඇස්වලට පිරුණ කඳුළු ඉඩ දුන්නෙ නෑ.ඔහු ඒ නිසාම දුරකථන ඇමතුම විසන්ධි කළා. තිසරිගේ සවන් පුරා ඒ වචන ටික රැව්පිළිරැව් දුන්නා. මහා වරදකාරී හැඟීමකින් හිතට ලොකු වේදනාවක් දැනුණා. ඇත්ත... නිම්නාද ගැන මීට වඩා ගැඹුරින් හිතුවොත් මේ ආදරේ මොන තරම් ලස්සන වෙයි ද කියලා තිසරි ඇස් දෙක පියාගෙනම හිතුවා.බදුල්ලේ සජිනි දිල්ෂිකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj1303171</link>
    <topic>විදේශගතවන ඔබට සෙත්සුව ප්‍රාණජීව</topic>
    <author/>
    <content>විදේශගතවන ඔබට සෙත්සුව ප්‍රාණජීවනිරෝගිකම ආරක්ෂා කිරීමටත්, බොහෝ රෝගවලින් ආරක්ෂා වීමටත්, යොදා ගත හැකි දේශීය ඖෂධයක් වන සෙත්සුව ප්‍රාණජීව, විදේශ ගතවන අවස්ථාවේදී පහසුවෙන් රැගෙන යාමට හැකි වන පරිදි ආරක්ෂිත ආවරණයක් සහ ISO 9001: 2008 ප්‍රමිති සහතිකය සහිත නව ඇසුරුමකින් වෙළෙඳපොළට හඳුන්වා දුන්නේය.ආර්ථික සංවර්ධන අමාත්‍ය බැසිල් රාජපක්ෂ මහතාට පළමු සෙත්සුව ප්‍රාණජීව ඖෂධ කට්ටලය වෛද්‍ය සුජීව විතානගේ මහතා පිරිනැමූ අයුරු. එම අවස්ථාවට සහභාගි වූ අමාත්‍ය වෛද්‍ය රාජිත සේනාරත්න සහ නියෝජ්‍ය අමාත්‍ය ඩුලිප් විජේසේකර මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj1303172</link>
    <topic>මර්සඩීස් බෙන්ස් සමාජයෙන් පැරැණි රථ රසික සංසදයක්</topic>
    <author/>
    <content>මර්සඩීස් බෙන්ස් සමාජයෙන් පැරැණි රථ රසික සංසදයක්පැරැණි පන්නයේ මෝටර් රථ රසිකයකු වන ප්‍රිමාල් විජයනායක මහතා යථා තත්ත්වයට පත් කරන ලද W123 මෝටර් රථය සමඟ’යථා තත්ත්වයට පත්කරන ලද පැරැණි පන්නයේ’ මෝටර් රථ පිළිබඳව උනන්දුවක් දක්වන්නන් උදෙසා ශ්‍රී ලංකාවේ මර්සිඩීස් බෙන්ස් සමාජය විසින් මර්සිඩීස් පැරණි මෝටර් රථ රසිකයින් වෙනුවෙන් සංසදයක් සූදානම් කරනු ලබයි. මෙහිදී වැඩි අවධානයක් යොමු වන්නේ 1970 – 1990 යන වර්ෂයන්හි මෝටර් රථ පිළිබඳවය.මෙම සංසදය මේ 20 වැනිදා ගාලු මුවදොර හෝටලයේදී පැවැත්වීමට නියමිතය. එදින පැරණි පන්නයේ සහ යථා තත්ත්වයට පත් කරන ලද පැරණි පන්නයේ මෝටර් රථ රසිකයින් සහ ඒ අංශයේ විශේෂඥයින් ඒ පිළිබඳව සිය දැනුම හුවමාරු කරගනු ඇත්තේ මර්සිඩීස් බෙන්ස් හි තාක්ෂණික විශේෂඥයින්ගේ ද සහය ඇතිවය.මර්සිඩීස් බෙන්ස්හි ශ්‍රී ලංකාවේ බලයලත් බෙදාහරින්නා වන ඩීසල් සහ මෝටර් ඉංජිනේරු පොදු සමාගම (ඩීමෝ) යථා තත්ත්වයට පත් කරන ලද පැරණි මෝටර් රථ විශේෂ ගාස්තු යටතේ අලුත්වැඩියා කිරීමේ අවස්ථාව ලබා දේ.ශ්‍රී ලංකාව් මර්සිඩීස් බෙන්ස් සමාජය විසින් මාර්තුª මස 20 වැනිදා ගාලු මුවදොර හෝටලයේ දී පවත්වන මර්සිඩීස් බෙන්ස් පැරණි මෝර් රථ රසික සංසදයට සහභාගි වීමට කැමැත්තක් දක්වන්නන් 0773572387 යන දුරකථන අංකයෙන් වැඩි විස්තර ලබාගත හැකිය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj1303173</link>
    <topic>ජනශක්ති ජයග්‍රාහකයන්ට ත්‍රීරෝද රථ වාසනා</topic>
    <author/>
    <content>ජනශක්ති ජයග්‍රාහකයන්ට ත්‍රීරෝද රථ වාසනාජනශක්ති රක්ෂණ සමාගම විසින් ත්‍රීරෝද රථ රියැදුරන් සඳහා දීප ව්‍යාප්තව ක්‍රියාත්මක කළ ස්ටිකර් ප්‍රවර්ධන වැඩසටහනේ සමාප්තිය සනිටුහන් කරමින් සිදුකළ දිනුම් ඇදීමෙන් ජයගත් වාසනාවන්තයන් දෙදෙනකුට ත්‍රීරෝද රථ දෙකක් පිරිනැමීය.දැනට සමාගම විසින් පවත්වාගෙන යනු ලබන පුද්ගල හදිසි අනතුරු රක්ෂණ සැලසුම ප්‍රවර්ධනය කිරීමට සහ ත්‍රීරෝද රථ රියැදුරන් සවිබල ගැන්වීම සඳහා මෙම ප්‍රවර්ධන වැඩසටහන ජනශක්ති රක්ෂණ සමාගම විසින් දියත් කෙරිණි.සමාන්‍යාධිකාරී (මූල්‍ය සහ සැලසුම්) බර්ටල් පින්ටෝ, සහකාර සාමාන්‍යාධිකාරී (අලෙවි) රවි බල්රාජ්, බස්නාහිර පළාත් ආදායම් නිලධාරී ටී. ඒ. වයි. තෙන්නකෝන්, කළමනාකාර (වෙළෙඳපොළ සක්‍රීය වෙළෙඳපොළ) කැලුම් වීරසිංහ මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj1303174</link>
    <topic>කඳුබොඩ විදුහලට බ්‍රැන්ඩික්ස් සමාගමෙන් ජල පහසුකම්</topic>
    <author/>
    <content>කඳුබොඩ විදුහලට බ්‍රැන්ඩික්ස් සමාගමෙන් ජල පහසුකම්බ්‍රැන්ඩික්ස් මැදිහත් වීමෙන් කැලණිය පාසලකට ලබා දුන් ජල සැපයුම් සහ සනීපාරක්ෂක යටිතල පහසුකම් හේතුවෙන් එම පාසලේ සිදු දරුවන් හා ගුරුවරුන් 350ක පමණ සංඛ්‍යාවකට සෙත සැලසී ඇත.එම ව්‍යාපෘතිය යටතේ කැලණිය, දෙල්ගොඩ, කඳුබොඩ මහා විද්‍යාලයට අඩි 30ක උසකින් යුත් ජල ටැංකියක් සහ නව වැසිකිළි පද්ධතියක් ඉදිකර තිබෙන අතර අත්හැර දමා තිබූ විදුහලේ පැරණි වැසිකිළි පද්ධතිය නවීකරණය කර ඇත.බ්‍රැන්ඩික්ස් එම සත්කාරක වැඩසටහන ක්‍රියාත්මක කරනු ලැබුවේ ඇඟලුම් සලකුණු කිරීමේ සහ ඇසුරුම් කිරීමේ ද්‍රව්‍ය සහ විසඳුම් ලබාදීමේ ප්‍රධාන පෙළේ ජාත්‍යන්තර සමාගමක් වන ඒවරි ඩෙනිසන් එකතුවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj1303175</link>
    <topic>මන්නාරමේ තෙල් ගවේෂණයෙන් සියයට 50ක සාර්ථකත්වයක්</topic>
    <author/>
    <content>මන්නාරමේ තෙල් ගවේෂණයෙන් සියයට 50ක සාර්ථකත්වයක්මන්නාරම ද්‍රෝණියේ සිදු කරන තෙල් සහ ස්වාභාවික ගෑස් ගවේෂණය සියයට 50ක සාර්ථකත්ව ප්‍රතිශතයක් අත්කර ගෙන තිබෙන බව කේන් ලංකා සමාගමේ සන්නිවේදන ප්‍රධානි සුනිල් භාරති මහතා කියයි.ශ්‍රී ලංකාව අත් කරගෙන ඇති එම සාර්ථකත්ව ප්‍රතිශතය ප්‍රශස්ත මට්ටමක පවතින බවත් ඒ අනුව තෙල් සහ ස්වාභාවික ගෑස් ගවේෂණයේ අනාගතය සම්බන්ධයෙන් සුබවාදී බලාපොරොත්තු තබාගත හැකි බවත් ගවේෂණ විශේෂඥයෝ පවසති.මේ වන විට මන්නාරම් ද්‍රෝණියේ හයිඩ්‍රොකාබන් ගවේෂණ ළිං හතරක කැණීම් සිදුකොට ඇති අතර එයින් ළිං දෙකක ස්වාභාවික ගෑස් නිධි සොයාගෙන තිබේ  ශ්‍රී ලංකාවේ තොරතුරු සන්නිවේදන තාක්ෂණ ක්ෂේත්‍රයේ ප්‍රගමනය හා බුද්ධිමය ශක්තිය හා පුද්ගල හැකියාවන් යන කරුණු පදනම් කරගනිමින් ශ්‍රී ලංකාවට UNCTAD  2012 වාර්තාවට ඇතුළත් වෙයි.එම වාර්තාව මඟින් ශ්‍රී  ලංකාවේ ශීඝ්‍ර වර්ධනයක් පෙන්නුම් කරන ඇන්ඩ්‍රොයිඩ් මෘදුකාංග නිර්මාණය සඳහා එටිසලාට් සමාගම සපයන මූල්‍ය ආකෘති හා මෘදුකාංග සංවර්ධන පද්ධති සහාය පිළිබඳ විශේෂ අවධානයක් යොමුකර තිබේ.  මෙගා ලයිෆ්සයන්සස් නිෂ්පාදනය කරන රුව වඩන රාත්‍රී පෝෂණ සත්කාරය වනව්ව්ර්‍ණ ශ්‍රී ලාංකික වෙළෙඳ පොළට එක්කර පස් වසරක් සමරයි.“හිරු එළිය, මානසික ආතතිය, ජීවන රටාව හා පාරිසරික හේතු නිසා ලාංකික කාන්තාවන් මිලියනයකට අධික පිරිසක් පීඩාවට පත්වෙනවා.මේ නිසා ඔවුන්ගේ අකලට වියපත් බවත්, උදාසීන ජීවිතයක්, කැපී පෙනෙන ඉරි සහිත වියළි සමත්, සමේ රැලි හා ඇස් යට කළු පැහැ ගැන්වීමක් ඇති වෙනවා.ව්ව්ර්‍ණ මේ සියල්ලට එරෙහිව ක්‍රියාත්මක වන එකම නිෂ්පාදනයයි. එයින් මේ සියලු අවහිරතා මඟ හැරවා අකලට වියපත් බව ඇතිවීම අවම කරනවා” යැයි ව්ව්ර්‍ණ සන්නාම කළමනාකාර ෂර්මිලා සෑමි මහත්මිය පවසයි.  2012 වසරේ දී සිය මෙහෙයුම් තුළින් කැපී පෙනෙන කාර්යසාධනයක් වාර්තා කරමින්, 2012 දෙසැම්බර් 31න් අවසන් මාස 12ක කාලය සඳහා රුපියල් බිලියන 3.184ක බදු ගෙවීමට පෙර ලාභයක් වාර්තා කිරීමට සමත් වී තිබේ.ගෙවී ගිය මූල්‍ය වර්ෂය සඳහා බැංකුව විසින් වාර්තා කර ඇති බදු ගෙවීමෙන් පසු ලාභය රුපියල් බිලියන 2.049කි. මෙය සෙලාන් බැංකු ඉතිහාසය තුළ බදු ගෙවීමෙන් පසු ලාභය රුපියල් බිලියන දෙකේ සීමාව ඉක්මවා ගිය පළමු අවස්ථාව ද වේ.තවද 2011 වසරේ බදු ගෙවීමෙන් පසු ලාභය වූ රුපියල් මිලියන 665 හා සැසඳීමේ දී, ශ්‍රී ලංකා ගිණුම් වාර්තාකරණ ප්‍රමිති /ලංකා ගිණුම්කරණ ප්‍රමිති අනුව සකස් කළ 2012 වසරේ බදු ගෙවීමෙන් පසු ලාභය 208%කින් වර්ධනය වී තිබේ.අදාළ කාලපරිච්ඡේදය තුළ දී ණය ලබා දීම් පාලනය සඳහා මූල්‍ය අධිකාරීන් විසින් ගෙන එන ලද සීමාවන් හමුවේ පවා, ශුද්ධ පොළී ආදායම රුපියල් බිලියන 9,020 දක්වා 4.76%කින් වර්ධනය වී තිබීම 2012 වසර තුළ දී සෙලාන් බැංකුව විසින් සාධනය කරගනු ලැබූ සුවිශේෂී කඩඉමකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj1303176</link>
    <topic>තේ කර්මාන්තය නඟා සිටුවීමට ඉන්දියාවේ නව්‍යකරණ අත්දැකීම්</topic>
    <author/>
    <content>තේ කර්මාන්තය නඟා සිටුවීමට ඉන්දියාවේ නව්‍යකරණ අත්දැකීම්ශ්‍රී ලංකාවේ තේ වගාව නංවාලීම උදෙසා නව තාක්ෂණික දැනුම හා නව්‍යකරණ අත්දැකීම් හුවමාරු කර ගැනීම ඉතා වැදගත් බව ඉන්දියාවේ ටාටා ග්ලෝබල් බෙවරේජස් සමාගමේ කළමනාකාර අධ්‍යක්ෂ, හරිෂ් භාට් මහතා ප්‍රකාශ කර සිටියේය.ශ්‍රී ලංකා සංචාරයක් අතරතුර මේ බව සඳහන් කළ ඔහු තවදුරටත් ප්‍රකාශ කර සිටියේ ඉන්දියාවේ ටාටා ග්ලෝබල් බෙවරේජස් සමාගම සහ ශ්‍රී ලංකාවේ වටවල වැවිලි සමාගම අතර දිගු කලක පටන් පවතින ශක්තිමත් සම්බන්ධතාවය මෙයට මනා රුකුලක් වූ බවයි.ඉන්දියාවේ තේ වගාව මූලික වශයෙන් නව්‍ය ගවේෂණ මත පදනම් වූ සොයා ගැනීම් තුළින් ඉදිරියට යන බවත් පසුගිය සතියේ ඉන්දියානු තේ මණ්ඩලය ගත් තීරණයකට අනුව නව ගවේෂණ සඳහා රුපියල් බිලියන 1.5 ක මුදලක් වෙන් කළ බව ද ඒ මහතා සඳහන් කළේය.තව ද කාලගුණ විපර්යාසයන්ට එරෙහිව මුහුණ දිය හැකි නව තේ ප්‍රභේද දියුණු කිරීම උදෙසා රුපියල් මිලියන 200 ක මුදලක් වැය කිරීමට ඉන්දියානු රජය තීරණය කර ඇති බව ද සඳහන් කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj1303177</link>
    <topic>කොමර්ෂල් බැංකුව බිලියන 10ක ලාභයක්</topic>
    <author/>
    <content>කොමර්ෂල් බැංකුව බිලියන 10ක ලාභයක්කොමර්ෂල් බැංකුව 2012 මූල්‍ය වසරේදී රුපියල් බිලියන 10ක ශුද්ධ ලාභයක් වාර්තා කළ මෙරට පළමු පුද්ගලික බැංකුව බවට පත්විය.කොමර්ෂල් බැංකුව විසින් කොළඹ කොටස් වෙළෙඳපොළට දැනුම් දී තිබෙන්නේ 2012 දෙසැම්බර් 31 වන දායින් අවසන් වන මාස 12ක කාලය තුළදී බැංකුවේ බදුවලට පෙර ලාභය 30.26%කින් වර්ධනය වී රුපියල් බිලියන 14.311 ක් ලෙස ද බදුවලට පසු ලාභය 25.15%කින් වර්ධනය වී රුපියල් බිලියන 10.072ක් වූ බවයි.රුපියල් බිලියන 500ක වත්කම් සීමාව පසුකළ මෙරට පළමු පෞද්ගලික බැංකුව ලෙසින් ද කොමර්ෂල් බැංකුව ඉදිරියට එයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj1303178</link>
    <topic>ලිපිද්‍රව්‍ය නිෂ්පාදන ක්ෂේත්‍රයේ ප්‍රථම විද්‍යාගාරය මොරටු සරසවියේ</topic>
    <author/>
    <content>ලිපිද්‍රව්‍ය නිෂ්පාදන ක්ෂේත්‍රයේ ප්‍රථම විද්‍යාගාරය මොරටු සරසවියේඇට්ලස් සමාගම, මෙරට ලිපිද්‍රව්‍ය නිෂ්පාදනයේ පෙරළිකාර ඉදිරි පියවරක් තබමින්, මොරටුව විශ්ව විද්‍යාලයේ යාන්ත්‍රික ඉංජිනේරු පීඨය තුළ පර්යේෂණ හා සංවර්ධන විද්‍යාගාරයක් පිහිටුවීමේ සහයෝගිතා ගිවිසුමකට පසුගියදා අත්සන් තැබීය. ඒ අනුව ශ්‍රී ලංකාවේ ලිපිද්‍රව්‍ය නිෂ්පාදන ක්ෂේත්‍රයේ ප්‍රථම පර්යේෂණ හා සංවර්ධන අංශයක් පිහිටුවීමේ ගෞරවය ඇට්ලස් සමාගමට හිමිවන අතර, එහි සහයෝගීතා ගිවිසුමට සිලෝන් පෙන්සිල් සමාගම වෙනුවෙන් එහි ප්‍රධාන විධායක නිලධාරී, නිර්මාල් මදනායක මහතා හා මොරටු සරසවිය වෙනුවෙන් උප කුලපති මහාචාර්ය, ආනන්ද ජයවර්ධන මහතා අත්සන් තැබූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj1303179</link>
    <topic>හේමාස් පියවර 36 වැනි පෙර පාසල මුලතිව් හි</topic>
    <author/>
    <content>හේමාස් පියවර 36 වැනි පෙර පාසල මුලතිව් හිමුලතිව් සිට කිලෝමීටර් 10ක් එපිටින් පිහිටි තීතාකරෙයි ගම්මානයේ කුඩා දරු දැරියෝ මෙතෙක් අධ්‍යාපනය ලැබූ තාවකාලික පෙර පාසලේ සිට අංගසම්පූර්ණ ලෙස සකස් කරන ලද හේමාස් පියවර ප්‍රජා පෙර පාසල වෙත පිවිසියහ. ඔවුනට මහත් සතුටක් ගෙනදුන් මෙම අවස්ථාවට ළමා සංවර්ධන සහ වනිතා කටයුතු ඇමති තිස්ස කරලියැද්ද, පාර්ලිමේන්තු මන්ත්‍රී නාමල් රාජපක්ෂ යන මහත්වරු ද සහභාගී වූහ. හේමාස් 36 වැනි පෙර පාසල ඉදිකරන ලද්දේ ශ්‍රී ලංකා යුද හමුදාවේ 59 වැනි බළකායේ සෙබළුන්ගේ ආධාර ඇතිව හේමාස් අවුට්රීච් පදනම විසිනි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj13031710</link>
    <topic>සෙලින්කෝ ශ්‍රී රාම් ආයෝජනවලින් අඩකට වැඩි මුදලක් ගෙවයි</topic>
    <author/>
    <content>සෙලින්කෝ ශ්‍රී රාම් ආයෝජනවලින් අඩකට වැඩි මුදලක් ගෙවයිසෙලින්කෝ ශ්‍රී රාම් ආයතනය තම ආයෝජකයින් 4330කට එනම් සමස්ත ආයෝජකයින්ගෙන් 75%කට ඔවුන්ගේ ආයෝජනවලින් සියයට 60කට වැඩි මුදලක් මේ වන විට ආපසු ගෙවා ඇත.ඉතිරි 25%ක් වූ ආයෝජකයින් 1,443ක් සඳහා ද 20%කට වැඩි මුදලක් මේ වන විට ලබා දී ඇත. එම ආයතනයේ අධ්‍යක්ෂ මණ්ඩලය විසින් අධිකරණයට හා තම ආයෝජකයින්ට, ආයෝජන නැවත ගෙවීම පිළිබඳ ඉදිරිපත් කළ සැලැස්මට අනුව මෙම ගෙවීම් සිදුකර ඇති අතර එම සැලැස්ම පිළියෙල කළ දින දක්වා ආයෝජන සඳහා අදාළ පොළී මුදල් ද එයට එකතු කර ඇත.ඉදිරිපත් කළ සැලැස්මට අනුව සෙලෙස්ටියල් ටවර් ව්‍යාපෘතිය සඳහා ලබා දුන් රුපියල් මිලියන 800ක ණය මුදල හා ඒ වෙනුවෙන් ලැබිය යුතු පොලී මුදල් ලැබෙන විට, සමස්තයක් ලෙස 20%ක් මුදල් ආපසු ලැබුණ 25%ක් වූ ආයෝජකයින් සඳහා ඉතිරි 40%ක් වූ මුදල ආපසු ලබාදීමට කටයුතු කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aj13031711</link>
    <topic>සමාගම් රැසක් ලාභාංශ ප්‍රකාශයට පත් කරයි</topic>
    <author>තාරක වික්‍රමසේකර</author>
    <content>සමාගම් රැසක් ලාභාංශ ප්‍රකාශයට පත් කරයිසතිය ආරම්භක සඳුදා වෙළෙඳ පොළ ගනුදෙනු පහළ ගියේ කිසිදු සමාගමක කොටස් මිලියනය ඉක්මවා නොගොසිනි. පෙර සතිය අවසානයේ ගනුදෙනු 5260 ක් වූ ගනුදෙනු සංඛ්‍යාව 3650 ක් දක්වා සඳුදා දින අඩු විය. ගනුදෙනු ඉහළ ගිය සිලෝන් ටුබැකෝ (පෙර දිනට සාපේක්ෂව රුපියල් 12.00 කි) මිල ඉහළ යාම් අතර කැපී පෙනිණි.ඇස්කොට් හෝල්ඩින්ස් පෙර දිනට සාපේක්ෂව රුපියල් 22.40 කින් කොටස් මිල පහළ ගියේය. ඩිමෝ රුපියල් 17.50 කින් මිල පහළ ගියේ ය. ෆින්ලෙස් කලම්බු රුපියල් 10.00 කින් මිල පහළ ගියේය.ගෙස්ටෙට්නර් රුපියල් 23.40 කින් ලංකා අශෝක් ලේලන්ඩ් රුපියල් 10.20 කින් නෙස්ලේ රුපියල් 44.20 කින් ද මිල පහළ ගියේය.පසු දින එනම් 12 වැනිදා යළි ගනුදෙනු ඉහළ ගියේ ය. ඒ ගනුදෙනු සංඛ්‍යාව 4462 ක් දක්වා ඉහළ යමිනි.එදින මිලියනය ඉක්මවා කොටස් අලෙවි වූ සමාගම් අතර එක්ස්පෝ ලංකා (1642878) යුනියන් බෑන්ක් (1372528) පීසී ෂර්මා (1504734) සමාගම් විය.මිල ඉහළ ගිය සමාගම් අතර ඇස්කොට් හෝල්ඩින්ස් (12.40 කින්) කැපී පෙනුණි. කන්වෙන්ෂන් ස් ෆුඩ්ස් කොටසක මිල රුපියල් 9.30 කින් පහළ ගියහ.13 වනදා බදාදා ගනුදෙනු සංඛ්‍යාව වාර්තා වූයේ 4208 ක් වශයෙනි. මිලියනය ඉක්මවා කොටස් අලෙවි වූ සමාගම් අතර රේණුකා ඇග්‍රි (1083131) ටෙක්සටර්ස් ජර්සි (1848101) බේරුවල රිසෝස්ට් (1491447) පීසී ෂර්මඩා (1558045) සමාගම් විය.මිල ඉහළ යාම් අතුරින් එතරම් සමාගම් කැපී නොපෙනුණ අතර මිල පහළ යාම් අතර කැපී පෙනුණ සමාගම් අතර බුකිට් ඩරා (20.10 කින්) සිලෝන් ටුබැකෝ (11.20 කින්) සී.අයි.ටී (11.50 කින්) හරිස්චන්ද්‍ර (41.70 කින්) නෙස්ලේ (34.70) කැපී පෙනුණි.පසුගිය සතිය අවසානයේ සමස්ත කොටස් මිල දර්ශකය ඒකක 5691.39 ක් වු අතර සතිය ආරම්භක සඳුදා එය ඒකක 5677.31 ක් ලෙස දැක්වුණි. 12 වැනිදා එය දැක්වුණේ ඒකක 5704.32 ක් ලෙස ය. 13 වැනිදා එය දැක්වුණේ ඒකක 5685.82 ක් ලෙසිනි.එස් ඇන්ඩ් පීඑස්එල් 20 දර්ශකය පෙර සතිය අවසානයේ දැක්වුණේ ඒකක 3222.74 ක් ලෙස ය. එය සතිය ආරම්භක සඳුදා (11) දැක්වුණේ ඒකක 3229.19 ක් ලෙස ය. අඟහරුවාදා එය දැක්වුණේ 3247.09 ක් ලෙසිනි. බදාදා එම දර්ශකය ඒකක 3235.24 ක් ලෙස වාර්තා විය.සතිය ගනුදෙනු විශ්ලේෂණයේදී කැපී පෙනෙන වෙනසක් පෙන්නුම් කර නොතිබූ බව කිව යුතුය. විශේෂිත වූ ක්ෂේත්‍රයක කොටස් ඉහළ යාම හෝ පහළ යාමක් පෙන්නුම් නො කෙරිණි.ශ්‍රී ලංකා ටෙලිකොම් කොටසකට ශත 85 ක් ද ආසිරි සර්ජිකල් හොස්පිටල් කොටසකට රුපියලකින් සිලෝන් හෝස්පිටල් පීපල්ස් රුපියල් 2.00 ක් ද ආසිරි හොස්පිටල් කොටසකට ශත 50 ක් ද සිලෝන් ටී සර්විසස් කොටසකට රුපියල් 10.00 ක් ද ලාභාංශ ගෙවනු ලබන බව නිවේදනය කර තිබුණි.වෙළෙඳ පොළ සැලකිය යුතු ලෙස ගනුදෙනු ඉහළ යාම වසරකින් වැඩි කාලයක් තිස්සෙම සිදු නොවුණු අතර ගනුදෙනුකරුවන්ගේ කොටස් මිල දී ගැනීමේදී ද විශේෂිත වූ සමාගම් එතරම් දක්නට නොවුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=aa1303242</link>
    <topic>රටවල් බෙදා වෙන් කරන්න හදනවා!</topic>
    <author/>
    <content>ජගත් මානව හිමිකම් කවුන්සිලය ඔවුන්ගේ ප්‍රතිපත්තිය වන බෙදා වෙන්කර ගැනීමේ ක්‍රමවේදය ශ්‍රී ලංකාවෙන් අත්හදා බලන්නට යන බව ඉකුත්දා ජිනීවා හි පැවැති එම සමුළු ඡන්ද විමසීමේදී ශ්‍රී ලංකාවට එරෙහිව සම්මත කර ගත් යෝජනාවෙන් පැහැදිලි වන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවසීය. ශ්‍රී ලංකා පදනම් ආයතනයේදී පැවැති ශ්‍රී ලංකා නිදහස් පක්ෂයේ මාධ්‍ය සාකච්ඡාවේදී ඇමැතිවරයා මේ බව සඳහන් කෙළේ ය.ශ්‍රී ලංකාවට මේ ඡන්ද විමසීමේදී සහාය දැක්වූ රටවලට ප්‍රශංසාව පුද කළ ඇමැතිවරයා ඉන්දියාව අපට සහාය නොදැක්වූවත් කොටි ත්‍රස්තවාදය පරාජය කිරීමට අවසන් යුද්ධ සමයේදී සිදු කළ ආධාර උපකාරවල කෘතඥතාවය පුද කරන බවත් ජනාධිපතිතුමා ද මේ ගැන සඳහන් කර සිටි බව ද පැවැසීය.මහින්ද රාජපක්ෂ ජනාධිපතිතුමා කොටි ත්‍රස්තවාදය පරදවා 2009 මැයි මාසයේ සිට උතුර - නැඟෙනහිර ඇතුළු රට ගොඩ නඟමින් ජාතීන් අතර සංහිඳියාව ඇති කිරීමට කරගෙන යන වැඩපිළිවෙළට මානව හිමිකම් කවුන්සිලය සම්මත කළ යෝජනාව නිසා බාධක ඇතිවිය හැකි විය හැකි බව ද කීය.සුසිල් ප්‍රේම් ජයන්ත, අනුර ප්‍රියදර්ශන යාපා ඇමැතිවරුන් ද මෙහිදී අදහස් දැක්වුහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=aa1303243</link>
    <topic>කොට කොට යන කොට..?</topic>
    <author>තාරක වික්‍රමසේකර</author>
    <content>තාරක වික්‍රමසේකරමඟීන් මහමඟ රස්තියාදු කරමින් අතර මඟ බස් රථ නැවතුම්පොළවල නවතාගෙන සිටින පෞද්ගලික බස් රථවල මාර්ග බලපත්‍ර අවලංගු කිරීම දක්වා දැඩි පියවර ගන්නා බව බස්නාහිර පළාත් මාර්ගස්ථ මඟී ප්‍රවාහන අධිකාරියේ සභාපති අමිල රන්මණ්ඩල මහතා සිළුමිණට කීය. බස්නාහිර පළාතේ ධාවනය වන 6800ක් පමණ වන බස් රථ ධාවකයන්ට මේ චෝදනාව වැඩි වශයෙන් එල්ල වී ඇතැයි කීය.මේ වරදට හසුවන බස් රථවලට එය පළමු අවස්ථාවේ රුපියල් 250ක් ද, දෙවන අවස්ථාවේ රුපියල් 500ක් තුන්වන අවස්ථාවේ රුපියල් 1000ක් හා ඉන්පසු බලපත්‍රය සතියකට අත්හිටුවීම හා දිගින් දිගටම මඟීන් අපහසුතාවට පත්කළහොත් බලපත්‍රය අවලංගු කිරීමට කටයුතු කරනු ලබන බවද ඒ මහතා පැවැසීය.එසේම ගමනාන්ත දක්වා නොගොස් අතරමඟින් හරවාගෙන යනු ලබන බස් රථවලට එරෙහිව ද දැඩි පියවර ගන්නා බවද ඒ මහතා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=aa1303244</link>
    <topic>ඉන්දියාවේ තීරණයට ඇතුළෙන් ම විරෝධය</topic>
    <author>අරුණි මුතුමලී</author>
    <content>අරුණි මුතුමලීශ්‍රී ලංකාවට එරෙහිව ඇමෙරිකාව ගෙන එනු ලැබූ යෝජනාවට ඡන්දය දීම පිළිබඳව ඉන්දියානු පාර්ලිමේන්තුවේ තීරණය ලබා ගැනීම සඳහා ගිය බදාදා පැවැති සර්ව පාක්ෂික සාකච්ඡාවේදී එම යෝජනාවලියට බහුතර පක්ෂවලින් විරෝධය නැඟුණු බව ප්‍රෙස් ට්‍රස්ට් ඔෆ් ඉන්ඩියා පුවත් ඒජන්සිය වාර්තා කරයි.විනාඩි 90 ක් පුරා පැවැති සාකච්ඡාවේදී ද්‍රවිඩ මුන්නේත්‍ර කසහම් පක්ෂය හා සමස්ත ඉන්දීය අන්නා මුන්නේත්‍ර කසහම් පක්ෂය පමණක් යෝජනාවලිය සම්මත කළ යුතු බව පවසා ඇත.ඉන්දීය රජයට සහය දෙන සමාජවාදී පක්ෂය පැවැසුවේ ශ්‍රී ලංකාව ඉන්දියාවේ මිත්‍ර රටක් ලෙස ඉන්දියානු පාර්ලිමේන්තුව මෙම යෝජනාවලියට එකඟ නොවිය යුතු බවයි. තම පක්ෂ ද ශ්‍රී ලාංකික දෙමළ ජනතාව වෙනුවෙන් පෙනී සිටියත් පාර්ලිමේන්තුවේ මෙම යෝජනා සම්මත කිරීමට පෙර සිතා බැලිය යුතු කරුණක් ලෙස ඔවුන් දැක්වූයේ 1962 චීන යුද්ධයේදී ඉන්දියාව සමඟ සිටි එකම මිතුරා ශ්‍රී ලංකාව බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=aa1303245</link>
    <topic>මේ සම්මතයෙන් අපට බාධාවක් නෑ</topic>
    <author>-ප්‍රතිභා මහානාම</author>
    <content>-ප්‍රතිභා මහානාමඇමෙරිකාව ජිනීවා සමුළුවේදී ශ්‍රී ලංකාවට විරුද්ධව යෝජනාවක් සම්මත කර ගත්තත් එයින් මේ රටේ පැවැත්මට කිසිදු බාධාවක් නොවන බවත් ජගත් මානව අයිතිවාසිකම් සමුළුවම ඊශ්‍රායලයට විරුද්ධව මෙවැනිම යෝජනා එකසියපහක් පමණ සම්මත කරගෙන තිබෙන බවත් කොතලාවල ආරක්ෂක විශ්වවිද්‍යාලයේ නීතිපීඨයේ පීඨාධිපති ආචාර්ය ප්‍රතිභා මහානාමහේවා මහතා පැවැසීය. ජනාධිපතිතුමාම පත්කළ උගත් පාඩම් කොමිසමේ ක්‍රියාත්මක කිරීමට ඉතිරිව ඇති නිර්දේශ හා අපේ ජාතික මානව හිමිකම් සැලැස්ම ක්‍රියාත්මක කරමින් ඒ පිළිබඳව ලෝක ප්‍රජාව දැනුවත් කිරීම මේ යෝජනාවට රටක් වශයෙන් අපට දිය හැකි හොඳම පිළිතුර බව ද ආචාර්ය ප්‍රතිභා මහානාමහේවා මහතා කීය.ජගත් මානව හිමිකම් සමුළුව මෙැවනිම යෝජනා 105ක් පමණ ඊශ්‍රායලයට විරුද්ධව සම්මත කරගෙන ඇති නමුත් ජගත් මානව හිමිකම් කවුන්සිලයෙන් එන දුරකථන ඇමතුමකටවත් එරට විදේශ අමාත්‍යාංශය උත්තර නොදෙන බව ද කී ආචාර්ය ප්‍රතිභා මහානාමහේවා මහතා මේ යෝජනාව තුළ සැඟවී ඇත්තේ ශ්‍රී ලංකාව දීර්ඝකාලීනව අපහසුතාවට පත්කිරීමේ බටහිර බලවතුන්ගේ වුවමනාව බවද කීය.එල්.ටී.ටී.ඊ. හිතවාදී දෙමළ ඩයස්පෝරාවේ උසිගැන්වීම් මත කෙරෙන බටහිර රටවල කුමන්ත්‍රණයට ඉන්දියාව තම ඡන්දය දුන්නත් කාශ්මීරයේ වරින් වර ඇතිවන සිද්ධිවලදී කෙරෙන මානව හිමිකම් උල්ලංඝන පිළිබඳව කෙරෙන මෙවැනිම මානව හිමිකම් චෝදනාවලදී ඉන්දියාවට තමන් කළ වරද තේරුම් යනු ඇතැයි ද මේ තත්ත්වය තේරුම් ගෙන ඉන්දියාව හැරුණ කොට කලාපීය රටවල් බොහොමයක් ශ්‍රී ලංකාව වෙනුවෙන් බලවතුන් හමුවේ බිය නොවී තම ඡන්දය පාවිච්චි කළ බව ද ආචාර්ය ප්‍රතිභා මහානාමහේවා මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=aa1303246</link>
    <topic>දැයට කිරුළට ඉහළම ආකර්ෂණයක්</topic>
    <author>නිහාල් පී. අබේසිංහ - එල්. දෙහිගොල්ල(අම්පාර දිසා විශේෂ)</author>
    <content>නිහාල් පී. අබේසිංහ - එල්. දෙහිගොල්ල(අම්පාර දිසා විශේෂ)අම්පාරේ දීපැවැත්වෙන දැයට කිරුළ ප්‍රදර්ශනය සඳහා සිංහල, දෙමළ, මුස්ලිම් සියලු ජන කොටස්වල ඉහළම ආකර්ෂණයක් ඇතැයි නැඟෙනහිර පළාතේ අධ්‍යාපන සංස්කෘතික හා ඉඩම් ඇමැති විමලවීර දිසානායක මහතා පවසයි.ඒ අනුව මෙවර දැයට කිරුළ ප්‍රදර්ශනය මඟින් විශේෂයෙන් රටේ සියලු ජාතීන්ට රටේ සියලු සංවර්ධන කටයුතු ඉදිරි සැලසුම් පිළිබඳ පැහැදිලි අවබෝධයක් දැයට කිරුළ ප්‍රදර්ශනය මඟින් ලැබේ.අම්පාර හාඩි තාක්ෂණික ආයතනයේ දී ඊයේ (23) සිට මාර්තු 29 දක්වා පෙරවරු 9 සිට රාත්‍රී 10 දක්වා පැවැත්වෙන දැයට කිරුළ ප්‍රදර්ශනයේදී සෑම දිනකම රාත්‍රී සංස්කෘතික සංදර්ශන, සංගීත ප්‍රසංග, දැනුම්වත් කිරීමේ සම්මන්ත්‍රණ ද පැවැත්වෙන බව දැයට කිරුළ සංවිධායක කමිටු සභාපති ඇමැති රංජිත් සියඹලාපිටිය මහතා පවසයි. නිල ඇඳුමෙන් එන පාසල් දරුවන්ට හා ගුරුවරුන්ට ප්‍රදර්ශනයට නොමිලේ ඇතුළු විය හැකිය.අම්පාර නගරයේ සිට ඉඟිණියාගල සේනානායක ජලාශය දක්වා දිවෙන ප්‍රධාන මාර්ගයේ කි. මී. 03 ක් පමණ ගිය තැන පිහිටි සුන්දර පරිසරයක මෙම ප්‍රදර්ශන භූමිය පිහිටා ඇත.මෙවර දැයට කිරුළ ප්‍රදර්ශනය සඳහා වෙනදා මෙන්ම මෙරට සියලු මාධ්‍ය ආයතන ප්‍රවෘත්ති හා ජනමාධ්‍ය අමාත්‍යාංශය යටතේ සියලුම එකම ස්ථානයකදී සිය දස්කම් පෙන්වා දෙයි.අක්කර 130 ක් පුරා වපසරියකින් යුත් මෙම ප්‍රදර්ශන භූමියේ ප්‍රදර්ශන කුටි 400 ක් පමණ ඉදිකර තිබේ. පෞද්ගලික අංශයේ ආයතනවලට අමතරව රාජ්‍ය අංශයේ අමාත්‍යාංශ 53 ක් මෙම ප්‍රදර්ශනය සඳහා සම්බන්ධ වී සිටී.කෘෂිකර්ම දෙපාර්තමේන්තුව අක්කර 10 ක නවීන ගොවිපළක් ප්‍රදර්ශනයට සකස් කර ඇත. දැයට කිරුළ ප්‍රදර්ශන භූමියේ වැඩි ඉඩකඩක් වෙන්වී ඇත්තේ ත්‍රිවිධ හමුදාවේ සහ පොලීසියේ ප්‍රදර්ශන කුටි සඳහාය.සාම චෛත්‍ය පිංබිමට යාබදව පිහිටි භූමි බාගයේ අක්කර ගණනාවක් පුරා ශ්‍රී ලංකා යුද හමුදා ප්‍රදර්ශන භූමිය පිහිටා ඇත. තිස් වසරක් තිස්සේ ම්ලේච්ඡ ත්‍රස්තවාදී යුද්ධය නිමා කිරීම සඳහා පාවිච්චි කළ අති නවීන තාක්ෂණයෙන් යුත් යුද උපකරණ, යුද ටැංකි, මල්ටි බැරල්, කාලතුවක්කු ආදිය මෙහි ස්ථාපිත කොට ප්‍රදර්ශනයට තබා ඇති අතර, යුද හමුදා විවිධ ක්‍රියාකාරකම් ප්‍රදර්ශන - සංගීත සංදර්ශන පැවැත්වීම සඳහා දැවැන්ත වේදිකාවක් ද මෙහි ඉදිකොට ඇත.අම්පාර ජලාශයට මුහුණලා ඉදිකර ඇති ශ්‍රී ලංකා නාවික හමුදා ප්‍රදර්ශන භූමිය නැරැඹිය යුතුම තවත් සුන්දර ස්ථානයකි. දැවැන්ත නාවික යාත්‍රාවක අනුරුවක්, සන්නද්ධ ඩෝරා යාත්‍රා, නාවික ක්‍රියාකාරකම් සහිත ප්‍රදර්ශන කුටි විශාල සංඛ්‍යාවකින් සමන්විත වූ මෙය මහා සාගරයක් අසල ඇති නාවික හමුදා කඳවුරක් සිහි ගන්වයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=aa1303247</link>
    <topic>ලේක්හවුස් කුටියෙන් නව තාක්ෂණය</topic>
    <author/>
    <content>මෙවර දැයට කිරුළ ප්‍රදර්ශනය වෙනුවෙන් ලේක්හවුස් ආයතන කුටියේ දී ලේක්හවුස් පුවත්පත් ආයතනය ඊයම් යුගයේ සිට වත්මන් පරිගණක යුගය දක්වා තම තාක්ෂණය දියුණු කරගත් අයුරු ඉදිරිපත් කෙරේ.ඊට අමතරව ලේක්හවුස් ආයතනයේ සියලු පුවත්පත්වල ප්‍රථම කලාපයේ මුල් පිටුව මෙම දැයට කිරුළ ප්‍රදර්ශන කුටියේ දී ප්‍රායෝගිකව මුද්‍රණද්වාරයෙන් නිකුත් කිරීම නරඹන්නන්ට බලාගත හැකිය.ලේක්හවුස් ආයතනයේ පුවත්පත් ප්‍රවෘත්ති හා විශේෂාංග සපයා ගැනීමේ සිට එම පුවත්පත මුද්‍රණද්වාරයෙන් නිකුත් කිරීම පිළිබඳව වීඩියෝ දර්ශන ද මෙහිදී ඉදිරිපත් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=aa1303248</link>
    <topic>සුවිශේෂ ලකුණු ක්‍රමයක් යටතේ දුෂ්කර සේවයේ ගුරුවරු ඇගැයීමට පියවර</topic>
    <author/>
    <content>දන්නා හඳුනන, හිත්වත්කම් ඇති අය නගරයේ පහසුකම් සපිරි පාසල්වලටත් නොදන්නා නොහඳුනන කිසිම හිතවත්කමක් නැති අය ඈත දුෂ්තර පළාත්වලටත් ස්ථාන මාරු ලබාදීමේ අසාධාරණයට ලක්වන්නට කිසිම ගුරුවරයෙකුට ඉඩ නොතබන බවත්, ගුරු ස්ථාන මාරු ලබාදීමේ දී දුෂ්කර සේවයේ යෙදෙන සියලු ම ගුරුවරුන්ට ඉහළ ලකුණු අගයක් ලබාදෙමින් ඔවුන් ඇගයීමට ලක්කරන බවත් අධ්‍යාපන අමාත්‍ය බන්දුල ගුණවර්ධන මහතා පවසයි.එමෙන්ම වත්මන් රජය යටතේ ලබාදෙන සියලු ගුරු පත්වීම් පාසල පදනම් කරගෙන ලබාදෙන නිසා කිසිම හේතුවක් මත පත්වීම ලබාදෙන පාසල වෙනස් කිරීමට ඉඩ අවකාශ නොලැබෙන බවත් අමාත්‍යවරයා පවසයි.අමාත්‍යතුමන් මේ බව පැවසුයේ, අලුතින් බිහිවන ද්විතීයික පාසල් සඳහා විද්‍යා හා ගණිත උපාධිධාරී 504 දෙනෙකුට නව ගුරු පත්වීම් ලබාදීම වෙනුවෙන් බත්තරමුල්ල ජන කලා කේන්ද්‍රයේ පැවති උත්සව අවස්ථාවට එක්වෙමිනි. ඒ අනුව අද දින විද්‍යා උපාධිධාරීන් සඳහා ජාතික පාසල් 57 කට සහ පළාත් පාසල් 210 කට ගුරු පත්වීම් ලබාදුන් අතර, ගණිත උපාධිධාරීන් සඳහා පාසල් 72 කට සහ පළාත් පාසල් 165 කට ගුරු පත්වීම් ලබාදෙන ලදී.ලෝකයේ ඇති වන්දනීය වූත්, උත්තරීතර වූත් එකම වෘත්තිය ගුරු වෘත්තිය බවත්, එහි වටිනාකම හඳුනාගනිමින් දරුවන්ගේ වටිනා මිනිස් ජීවිත ආරක්ෂා කරදීමේ වගකීම පැවරෙන්නේ ගුරුමවුපියවරුන් බවත්, ඒ නිසා තමන්ගේ ජීවිතය මෙන්ම දරුවන්ගේ ජීවිතය ද වටිනා බව සිතමින්, වඩාත් කැපවූ සේවයක් ලබාදීමට නවක පත්වීම්ලාභී සියලු ගුරුවරුන් අදිටන් කරගත යුතු බව ද අමාත්‍යතුමන් කියා සිටියේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=ab1303241</link>
    <topic>තිරසාර දේශය සරුසාර කරන ජපන් - ශ්‍රී ලංකා මිතුදම</topic>
    <author/>
    <content>සංස්කෘතික හමුවකදී ජනාධිපතිතුමා අදහස් දක්වමින්සිවු දින නිල සංචාරයක් සඳහා මහින්ද රාජපක්ෂ ජනාධිපතිතුමා ප්‍රමුඛ දූත පිරිස ජපානයට ළඟා වූයේ මාර්තු මස දොළොස් වැනිදායි. ජපාන රජයේ ආරාධනයකට අනුව සිදු වූ මෙම සංචාරය දෙරටට ම ඉතා වැදගත් වන්නේ වසර හැටක කාලයක් ජපන් ශ්‍රී ලංකා මිත්‍රත්වය සමාජයීය ආර්ථික, සංස්කෘතික හා දේශපාලනික වශයෙන් ගොඩනැඟෙමින් ශක්තිමත් වූ බැවිනි. ජපානය කවදත් ශ්‍රී ලංකාවේ මිතුරෙකි. ශ්‍රී ලංකාවේ සැබෑ තත්ත්වය නිසි ආකාරයෙන් හඳුනාගත් ලොව ප්‍රමුඛ පෙළේ රාජ්‍යයකි.ජපානයේ සිවු දින නිල සංචාරයක් සඳහා එකොළොස් වැනිදා දිවයිනෙන් පිටත්ව ගිය ජනාධිපතිතුමා ප්‍රමුඛ දූත පිරිස, දොළොස් වැනි අඟහරුවාදා පෙරවරුවේ ටෝකියෝ හි හනේඩා අන්තර් ජාතික ගුවන් තොටුපොළට ළඟා වූහ. ටෝකියෝවේ ඉම්පීරියල් හෝටලයේ පැවැති ශ්‍රී ලංකාවේ ආහාර ප්‍රදර්ශන උලෙළට ජනාධිපතිතුමා එදින සහභාගි විය. ජනාධිපතිතුමා ජපානයට පැමිණි දිනයේ දිවා ආහාරය ලබා ගත්තේ එරට හිටපු අගමැති යෂූවා පුකුඩා මහතා සමඟයි.2009 වසරේදී සීගිරි කෞතුකාගාරය විවෘත කිරීමට තමා පැමිණි අවස්ථාව සිහිපත් කළ ෆූකුඩා මහතා ශ්‍රී ලංකාවේ සොබා සෞන්දර්යය අගය කළේ ය. ශ්‍රී ලංකාවේ සාමය හා සංවර්ධනය වෙනුවෙන් ජනාධිපතිතුමා ඉටු කරන මෙහෙවර ඒ මහතාගේ පැසසුමට ලක් විය. දෙරට අතර මිත්‍රත්වය ශක්තිමත් කර ගැනීමට අවශ්‍ය එකඟතා හා ගිවිසුම් සම්බන්ධයෙන් ද මෙහිදී අදහස් හුවමාරු කර ගැනිණි. ශ්‍රී ලංකාවේ සිදුවන සුවිසල් සංවර්ධනය සියැසින් ම දැක බලාගත් බව සඳහන් කළ ෆුකුඩා මහතා එය ඉතා විස්මිත බවත් කියා සිටියේ ය.ශ්‍රී ලංකාව සහ ජපානය අතර පවතින රාජතාන්ත්‍රික සබඳතාවලට වසර 60 ක් සපිරීම සංකේවත් කරමින් ජපානයේ ටෝකියෝ නුවර තාමා සත්වෝද්‍යානයට අලි පැටවුන් දෙදෙනකු ප්‍රදානය කිරීම ද සංචාරයේ දී සිදුවූ වැදගත් සිදුවීමකි. ජනාධිපති මහින්ද රාජපක්ෂ මැතිතුමාගේ සහභාගිත්වයෙන් එදින ම පස්වරුවේ එය සිදු කෙරිණ. අමරා සහ විදුර වශයෙන් මෙම අලි පැටවුන් නම් කර තිබිණ.අලි පැටවුන් බාරදීම සංකේතවත් කරමින් ඡායාරූපයක් ජනාධිපතිතුමා ඉදිරියේ අමාත්‍ය ජයරත්න හේරත් මහතා විසින් ටෝකියෝ නාගරික පාලක නියෝජ්‍ය අධ්‍යක්ෂ ජනරාල්වරයා වෙත භාර දෙන ලදී. ජපානයේ තකමාඩෝ ඉක්සුකෝ කුමරිය ද මෙම අවස්ථාවට එක්ව සිටියා ය.දෙරට ජනතාව අතර පවතින්නේ දැඩි බැඳීමක් බව සඳහන් කළ ඉක්සුකෝ කුමරිය සත්වෝද්‍යානයට අලි පැටවුන් ලබාදීම සම්බන්ධයෙන් ජනාධිපතිතුමාට ස්තූතිය පළ කර සිටියා ය. තාමා සත්වෝද්‍යානය වෙත ගිය ජනාධිපතිතුමා සහ ශිරන්ති රාජපක්ෂ මැතිනිය කුඩා දරු දැරියන් පිරිසක් විසින් ඉතා උණුසුම්ව පිළිගන්නා ලදී.මෙම දරු දැරියන්ට ත්‍යාග ලබා දීමට ද ජනාධිපතිතුමා සහ එම ආර්යාව පියවර ගත්හ. උත්සවයෙන් අනතුරුව ඉන් පිටත්ව යාමට සැරසුණු ජනාධිපතිතුමා වටකර ගත් ජපාන දරු දැරියෝ සුරතල් අලි පැටවුන් දෙදෙනකු තම සත්වෝද්‍යානයට භාර දීම පිළිබඳ එතුමාට සිය සතුට පළ කර සිටියහ. ජනාධිපතිතුමා සත්වෝද්‍යානයෙන් පිටව යාමට පෙර ජපන් දරු දැරියෝ, සිංහල භාෂාවෙන් ඉතා සුරතල්ව ගායනා කළ ගීතය කාගේත් සිත් ගත්හ. එහි පද පෙළ මා මතකයේ රැඳෙන්නේ මේ ආකාරයෙනි.“අලි හාමී අලි හාමී - අපි හරි කැමතියි - අපි අලි හාමී ඔයාට හරිම ආදරෙයි.”එදින පස්වරුවේ පැවැති ශ්‍රී ලංකාවේ නර්තනාංග ඇතුළත් සංස්කෘතික උලෙළ අමතමින් ජනාධිපතිතුමා පැවසුවේ ජපන් ශ්‍රී ලංකා තානාපති සබඳතාවලට හැට වසරක් සපිරෙද්දී දෙරට අතර සෑම ක්ෂේත්‍රයකම සහයෝගයක් ගොඩනැඟී ඇති බවයි. ජයිකා ආයතනය ලබා දෙන ආධාර ශ්‍රී ලංකාවේ සංවර්ධන කටයුතු සඳහා පුළුල් දායකත්වයක් ලබා දෙන බව ද ජනාධිපතිතුමා කියා සිටියේ ය.බේස්බෝල් ක්‍රීඩාව නඟා සිටුවීමට ජපානය ලබා දෙන ආධාර ඉතා ප්‍රයෝජනවත් වේ. සුනාමි ව්‍යසනයෙන් කෙටි කාලයක් තුළදී යළි නැඟී සිටීමට ජපානයට හැකියාව ලැබිණි. අභියෝග හමුවේ නොසැලී සිටීමට ජපානය සතු හැකියාව මෙහිදී ජනාධිපතිතුමාගේ විශේෂ ඇගැයීමට ද ලක්විය. ශ්‍රී ලංකාව හා ජපානය අතර සබඳතා ශක්තිමත් වීමට බුදුදහම සහ පොදු සංස්කෘතික වටිනාකම් බෙහෙවින් හේතු වී ඇත. ජපාන උප අගමැති තාරෝ අසෝ මහතා ද සංස්කෘතික උලෙළට එක්ව සිටියේය.පසුගිය කාලයේ සිදු වූ ස්වාභාවික ආපදාවලින් පසු ජපානයේ ඇතිවී තිබෙන ආශ්චර්යවත් පිබිදීම පිළිබඳව ද ශ්‍රී ලංකාව බෙහෙවින් සතුටු වන බව ජනාධිපතිතුමා වැඩි දුරටත් පැවැසීය. ශ්‍රී ලංකාවේ වත්මන් වේගවත් ආර්ථික වර්ධනය ආයෝජනයට පුළුල් ඉඩ ප්‍රස්ථා සපයන බව පෙන්වා දුන් ජනාධිපතිතුමා ජපානය වැනි මිතුරු රටවලට ශ්‍රී ලංකාවේ සංවර්ධන ක්‍රියාදාමයේ හවුල්කරුවන් වීමට ඇරයුම් කරන බව ද පැවැසීය.පසුගිය දශකය තුළ ශ්‍රී ලංකාවට ලබාදුන් ආධාර පිළිබඳව ශ්‍රී ලංකා ජනතාව හා රජය වෙනුවෙන් තමා ජපාන ජනතාවට සිය හෘදයාංගම ස්තුතිය පුද කරන බව සඳහන් කළේය. වැඩිම ජපාන සංචාරකයන් පිරිසක් ශ්‍රී ලංකාවට ගෙන ආ සංචාරක නියෝජිත ආයතනවලට සම්මාන පිරිනැමීම ද ජනාධිපතිතුමාගේ ප්‍රධානත්වයෙන් එහිදී සිදුවිය.ශ්‍රී ලංකාව හමුවේ ඇති අභියෝග ජපානය නිවැරැදිව හඳුනාගෙන ඇතැයි ජපන් විදේශ ඇමැති කිෂිඩා මහතා කියා සිටියේය.ජනාධිපතිතුමා සහ ජපන් විශේෂ නියෝජිත යෂුසි අකාෂි මහතා සමඟ පැවැති සාකච්ඡා ද ඉතා සුහදශීලී විය. ත්‍රස්තවාදයෙන් පසු ශ්‍රී ලංකාවේ ඇතිවූ සමාජ, ආර්ථික, සංස්කෘතික හා දේශපාලනික දියුණුව තමා සියැසින් දැකගත් බව අකාෂි මහතා මෙහිදී කියා සිටියේ ය. උතුරු හා නැගෙනහිර පළාත්වල සංවර්ධනයට රජය දැවැන්ත මුදලක් වෙන් කර ඇත. එම පළාත්වල ජනතාව දැන් සැබෑ නිදහස බුක්ති විඳිති. ඔවුන් ඉතා සාර්ථකව සිය ජීවිකාවන්හි නිරත වන බව ද අකාෂි මහතා කියා සිටියේ ය.අකාෂි මහතා සමඟ පැවැති හමුවෙන් අනතුරුව ජපානයේ උප අගමැති මෙන්ම මුදල් හා රාජ්‍ය අමාත්‍ය ධුර දරන තාරෝ අසෝ මහතා, ජනාධිපතිතුමා හමු වූවේය. ශ්‍රී ලංකාවේ සාමය හා සංහිඳියාව පිළිබඳව ජාත්‍යන්තරය නිවැරැදි අවබෝධයක් ලබා නොමැති බව අසෝ මහතා ජනාධිපතිතුමාට පැවැසීය.ශ්‍රී ලංකාවට එරෙහිව කුමන්ත්‍රණ හා අසත්‍ය ප්‍රචාර පතුරුවා හරින පාර්ශ්වයන්ට ශ්‍රී ලංකාවට පැමිණ සැබෑ තත්ත්වය දැක බලා ගන්නැයි ආරාධනා කළ යුතුය.ශ්‍රී ලංකාව පැමිණෙන ඕනෑම අයකුට රටේ සැබෑ තත්ත්වය අවබෝධ කරගත හැකිය. ජාති භේදයෙන් තොරව ජනතාව සාමයෙන් හා සමගියෙන් එක්ව කටයුතු කරන ආකාරය අන්තර්ජාතික ප්‍රජාව දැක ගැනීම අනිවාර්යය සාධකයක් බව ද අසෝ මහතා කියා සිටියේ ය.ජපන් ආරක්ෂක ඇමැති ඉට්සුනෝරි ඔනෝඩා මහතා සමඟ ද ජනාධිපතිතුමා අදහස් හුවමාරු කර ගත්තේ ය. ශ්‍රී ලංකාව යනු සොබා සෞන්දර්යයෙන් අනූන සශ්‍රීක රාජ්‍යයකි. රටේ අනන්‍ය වූ සම්පත් භාවිත කරමින් රට සංවර්ධනය කරා ගෙන යාමේ අභියෝගයට මහින්ද රාජපක්ෂ ජනාධිපතිතුමා ප්‍රමුඛ රජය මුහුණ දී ඇතැයි ද ආරක්ෂක ඇමැතිවරයා පැවැසීය.මහින්ද රාජපක්ෂ ජනාධිපතිතුමා දාහතර වැනි බ්‍රහස්පතින්දා පෙරවරුවේ ජපාන පාර්ලිමේන්තු මන්ත්‍රීවරුන් හමුවිය. ඔවුන් සමඟ උදෑසන ආහාර ගැනීමෙන් අනතුරුව අදහස් දැක්වූ ජනාධිපතිතුමා පැවසුවේ ශ්‍රී ලංකාවේ ක්ෂේත්‍ර ගණනාවකට ජපානය සහයෝගය ලබාදෙන බවයි.එය විශේෂයෙන් ඇගැයීමකට ලක්කරන බව එතුමා කීවේය. රාජ්‍ය නායකයන්ගේ හමුවීම්වලට අමතරව ඒ ඒ රටවල ජනතාව අතර සම්බන්ධතා ද ඉතා වැදගත් බව රාජපක්ෂ මැතිතුමා පෙන්වා දුන්නේය. මෙම අවස්ථාවට එක්වූ ජපන් පාලක ලිබරල් ප්‍රජාතන්ත්‍රවාදී පක්ෂයේ උප සභාපති හා ජපන් නියෝජිත මන්ත්‍රී මණ්ඩල සභික මසහිකෝ කොමුරා මහතා පැවසුවේ ශ්‍රී ලංකාවේ ගැටුම් අවසන් ස;මන් පසු ලබා ඇති සංවර්ධනය ඉතා ප්‍රශංසනීය බවයි.මීට වසර දෙකකට පමණ පෙර ජපානයට බලපෑ සුනාමි අවස්ථාවේදී ශ්‍රී ලංකාව ලබාදුන් සහයෝගය ද ඔහුගේ ඇගැයීමට ලක්විය.එම සිද්ධියෙන් පසු බොහෝ රටවල් සිය තානාපතිවරුන් ජපානයෙන් ඉවත්කර ගත්තත් ශ්‍රී ලංකා තානාපතිවරු අඛණ්ඩව ජපානයේ රැඳී සිටිමින් උදව් කළ බව කොමුරා මහතා සඳහන් කළේය.මහින්ද රාජපක්ෂ ජනාධිපතිතුමා සහ ජපානයේ අකිහිතෝ අධිරාජ්‍යයා අතර නිල හමුවීම සිදුවූයේ ද එදින පස්වරුවේ ය. ජනාධිපතිතුමා හා එම ආර්යාව වෙනුවෙන් අධිරාජ්‍ය මාළිගයේ දී දිවා භෝජන සංග්‍රහයක් ද පැවැත්විණි. මෙහිදී අකිහිතෝ අධිරාජ්‍යයා ශ්‍රී ලංකාවේ සංවර්ධන කටයුතු සම්බන්ධයෙන් ජනාධිපතිතුමාට ප්‍රසාදය පළ කළේය.ශ්‍රී ලංකාවට යෙන් කෝටි 4380 ක සංවර්ධන ආධාර ලබාදීමට ජපාන රජය ඉදිරිපත් වීම සංචාරයේ දී සිදුවූ සුවිශේෂී සිද්ධියයි. යටිතල පහසුකම් සංවර්ධනය හා ආපදා නිවාරණය සඳහා එම ආධාර යොදා ගැනීමට නියමිතයි. ඒ අතරින් යෙන් කෝටි 4110 ක් ණය වන අතර ඉතිරි ඒවා ආධාර වෙයි.මහින්ද රාජපක්ෂ ජනාධිපතිතුමා හා ජපාන අගමැති ෂින්සෝ අබේ මහතා අතර ජපාන අගමැති කාර්යාලයේ දී පහළොස් වැනි සිකුරාදා පැවැති හමුවෙන් පසුව නිකුත් කළ ඒකාබද්ධ ප්‍රකාශනයකින් මේ බව තහවුරු කෙරිණ.1982 දී පාර්ලිමේන්තු සංකීර්ණය ඉදිකිරීම සඳහා එක්වූ ජපාන මූල්‍යායතන සමූහයේ දායකත්වය කෘතවේදීව සිහිපත් කළ ජනාධිපතිතුමා පාර්ලිමේන්තු සංකීර්ණයේ ඓතිහාසික වටිනාකම හා සුවිශේෂී අනන්‍යතාව ආරක්ෂා කිරීම සඳහා නවීකරණ කටයුතු වෙනුවෙන් ද එවැනිම සහයෝගයක් අපේක්ෂා කරන බව පැවැසීය. ශ්‍රී ලංකාවේ තිරසාර සංවර්ධනය වෙනුවෙන් අඛණ්ඩව සහාය දීමට අගමැති අබේ මහතා කැමැත්ත පළ කළේය.උගත් පාඩම් හා ප්‍රතිසංධානය පිළිබඳ ජනාධිපති කොමිසමේ නිර්දේශ ක්‍රියාත්මක කිරීමට සකස් කළ ජාතික ක්‍රියාකාරී සැලැස්ම කෙටුම්පත් කිරීම ඒ සඳහා අයවැය ප්‍රතිපාදන සැලසීම ඇතුළු ජාතික සංහිඳියාව සාක්ෂාත් කර ගැනීම සඳහා වන ශ්‍රී ලංකා රජයේ සුවිශේෂී ප්‍රයත්න ජපාන අගමැතිවරයාගේ ප්‍රසාදයට ලක්විය. ජාතික ක්‍රියාකාරී සැලැස්ම ක්‍රියාත්මක කිරීමටත්, ජාතිය යළි ගොඩනැඟීමටත් ශ්‍රී ලංකාව ගන්නා උත්සාහයට සහාය වනු පිණිස යුනිසෙෆ් හා හැබිටාට් වැනි අන්තර්ජාතික සංවිධාන මඟින් අධාර කිරීමට තමා අදහස් කරන බව ද ඔහු සඳහන් කළේය. ඉන්දීය සාගර කලාපය තුළ ශ්‍රී ලංකාවේ සුවිශේෂී පිහිටීම උපයෝගී කර ගනිමින් කලාපයේ සමුද්‍රීය කේන්ද්‍රයක් බවට පත්වීමේ ශ්‍රී ලංකාව සතු හැකියාව සමඟින් දෙරට අතර සමුද්‍රීය සහයෝගීතාව පුළුල් කර ගැනීමට ද සංචාරයේදී ශ්‍රී ලංකාව හා ජපානය එකඟ විය.ජපානයේ පැවැති මාධ්‍ය හමුවකදී ජනාධිපතිතුමා පැවසුවේ තිරසාර ආර්ථික සහයෝගීතාවක් සඳහා ජපානය සමඟ වන කතිකාව ශක්තිමත් කර ගැනීම ශ්‍රී ලංකාවේ අපේක්ෂාව බවයි. රාජ්‍ය තාන්ත්‍රික සබඳතා ආරම්භ වී ගෙවීගිය හැට වසර තුළ දෙරට අතර සබඳතා කැපී පෙනෙන අන්දමින් වර්ධනය වී තිබේ.සාගර හා ආර්ථික අංශවල ද්විපාර්ශ්වික සබඳතා වර්ධනය කර ගැනීමේ ජපාන අභිලාශය අගමැති අබේ මහතා එහිදී ප්‍රකාශ කළේය. ජනාධිපතිතුමා සහ ජපානයේ කර්මාන්ත හා වාණිජ ක්ෂේත්‍රයේ ප්‍රධානීන් අතර හමුවක් ද එදින සිදුවිය. එම අවස්ථාවට ජපානයේ හා ශ්‍රී ලංකාවේ ව්‍යාපාරික ප්‍රජාව සහභාගි වූහ.ජපානයේ වාණිජ ක්ෂේත්‍රයේ ප්‍රධානීන්ට ශ්‍රී ලංකාවේ සංචාරයක් සඳහා පැමිණෙන ලෙස ශ්‍රී ලංකා නියෝජිත පිරිස ආරාධනා කළහ. මෙහිදී අදහස් දැක්වූ වාණිජ ක්ෂේත්‍රයේ ඉහළ පෙළේ නිලධාරියෙක් ශ්‍රී ලංකාවේ දේශපාලන ස්ථාවරත්වය හා හිතකර පරිසරය ආයෝජන සඳහා බෙහෙවින් ඉවහල් වන බව කීවේය. ජපානය සමඟ ශ්‍රී ලංකාවේ ඇති හොඳහිත පිළිබඳව කරුණු දැක්වූ ජපාන වෙළෙඳ නියෝජිත පිරිස ශ්‍රී ලංකාව කලාපීය වෙළෙඳ මධ්‍යස්ථානයක් වශයෙන් යොදා ගැනීමේ ඇති හැකියාව පෙන්වා දුන්හ.ජපාන සංචාරයේ දී ජනාධිපතිතුමා එරට ඉහළ පෙළේ දේශපාලන අධිකාරිය සමඟ සහ සියලු දේශපාලන පක්ෂ නියෝජනය කරන මන්ත්‍රීවරුන් විසි පස් දෙනෙකුට අධික පිරිසක් හමුවී අදහස් හුවමාරු කර ගත්තේ ය. මොවුන්ගෙන් බොහෝ අයගේ මතය වූයේ ශ්‍රී ලංකාවේ සැබෑ තත්ත්වය ගැන ජාත්‍යන්තරයට නිවැරැදි අවබෝධයක් නොමැති බවයි අන්තර්ජාතික ප්‍රජාව ශ්‍රී ලංකාව දෙස සුබවාදීව බැලීමේ කාලය උදාවී ඇති බව ද ඔවුහු පැවසූහ.ජපන් ශ්‍රී ලංකා මිත්‍රත්වය තවදුරටත් වර්ධනය කර ගැනීමට එම පිරිස ඉහළ වටිනාකමක් ලබාදීම ද විශේෂත්වයකි. ජපානයේ ඉහළ පෙළේ ව්‍යාපාරික ආයතන විසි හයක ඉහළ කළමනාකාරිත්වය හමුවීමට ද ජනාධිපතිතුමාට හැකිවිය. එය ශ්‍රී ලංකාවේ ආර්ථික කළමනාකරණයේ සුබවාදී නව ප්‍රවිෂ්ටයක් ලෙස සැලකිය හැකිය.ජපානයේ දී හමුවූ සියලු දෙනාට ශ්‍රී ලංකාවේ සැබෑ තත්ත්වය පිළිබඳ නිවැරැදි අවබෝධයක් ලබා දීමට ජනාධිපතිතුමා මෙම සංචාරයේ දී පියවර ගත්තේ ය. දෙරට අතර ක්ෂේත්‍ර රැසක සංවර්ධනයට ඉවහල් වූ ජපන් සංචාරය අවසන් වූයේ රටේ ආර්ථික ක්ෂේත්‍රයට ද සුබ පල ගෙන දෙමිනි.ජනාධිපති මාධ්‍ය සම්බන්ධීකරණ ලේකම්විජයානන්ද හේරත් කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=ab1303242</link>
    <topic>යෝජනා තුට්ටුවකටවත් මායිම් කරන්නේ නැහැ</topic>
    <author>සංවාදය</author>
    <content>කොතලාවල ආරක්ෂක විශ්වවිද්‍යාලයේ නීති පීඨයේපීඨාධිපති හා ශ්‍රී ලංකා මානව හිමිකම් කොමිසමේ කොමසාරිස්ආචාර්ය ප්‍රතිභා මහානාමහේවාත්‍රස්තවාදය ජයගෙන ජාතීන් අතර සංහිඳියාව ඇති කරන්නට කටයුතු කරන ශ්‍රී ලංකාවට විරුද්ධව ජිනීවා සමුළුවේදී ඇමෙරිකාව ක්‍රියා කළත් එවැනි යෝජනාවක් සම්මත කර ගැනීමෙන් ශ්‍රී ලංකාවේ පැවැත්මට කිසිදු බාධාවක් නැතැයි කොතලාවල ආරක්ෂක විශ්වවිද්‍යාලයේ නීති පීඨයේ පීඨාධිපති, ශ්‍රී ලංකා මානව හිමිකම් කොමිසමේ කොමසාරිස් ආචාර්ය ප්‍රතිභා මහානාමහේවා මහතා පවසයි.මෙම යෝජනාව සම්මත කර ගැනීමෙන් පෙනෙන්නේ ශ්‍රීී ලංකාව විරුද්ධව මේ රට අපහසුතාවට පත් කිරීමට බටහිර රටවල් දීර්ඝකාලීනව රටට බාධක පැමිණවීමට සැලසුම් කිරීම යැයිද ආචාර්ය මහානාමහේවා කීය.ඊශ්‍රායලයට විරුද්ධව මෙවැනිම යෝජනා 105ක් පමණ සම්මත කරගෙන තිබුණත් ඊශ්‍රායල විදේශ අමාත්‍යාංශය මානව හිමිකම් කොමිසමෙන් ලැබෙන දුරකථන ඇමතුමකටවත් පිළිතුරු නොදෙන බවත් කියුබාවට විරුද්ධව මෙම මානව හිමිකම් කොමිසම යෝජනා 92ක් සම්මත කරගෙන තිබෙන බව ද ආචාර්යවරයා පෙන්වා දුන්නේය.ඇමෙරිකානු යෝජනාව සම්මත කරගැනීමෙන් පසු ඇතිවිය හැකි තත්ත්වය ගැන අචාර්ය ප්‍රතිභා මහානාම හේවා මහතා කරුණු පැහැදිලි කළේ මෙසේය.ජිනීවා මානව හිමිකම් කවුන්සිලයේ 22 වැනි සභාවාරයේ දී ශ්‍රී ලංකාවට එරෙහිව ඇමෙරිකාව ඇතුළු යුරෝපා රටවල් ගෙනා යෝජනාව සම්මත වී තිබේ. ඒ අනුව වගවීම සහ විනිවිදභාවය මත ක්‍රියාත්මක කිරීමට කරුණු 11ක් අඩංගු යෝජනාවක් එහිදී සම්මත කරගෙන ඇත. මෙහිදී සිදුවී තිබෙන්නේ 2012 ජිනීවා සමුළුවේ දී සම්මත කරගත් යෝජනා ඒ ආකාරයෙන්ම ක්‍රියාත්මක කරගැනීම සඳහාත් එයට අමතරව තවත් අලුතින් කරුණු ඇතුළත් කර තිබීමත්ය. මෙහි අඩංගු කරුණු කීපයක් මානව හිමිකම් කවුන්සිලය සතු නීතිමය බලතල ඉක්මවා ද ක්‍රියාත්මක කිරීමට ඉලක්ක කර ඇත.ඕනෑම රටක ස්වාධිපත්‍යයට ස්වාධීනත්වයට බාධා පමුණුවන හා හානිවන කරුණු ද එහි ඇත. මෙම යෝජනාවේ 11(4) උප වගන්තිය අනුව මෙම යෝජනාවෙන් ඉල්ලා සිටින්නේ මානව හිමිකම් කවුන්සිලයේ විශේෂ කාර්ය පටිපාටියට සහාය දක්වන ලෙසත් එක්සත් ජාතීන්ගේ විශේෂ නියෝජිතයන්ට කිසිදු සීමාවකින් හෝ බාධාවකින් තොරව ශ්‍රී ලංකාවට ප්‍රවේශ වීමට පහත සඳහන් කරුණුවලදී ඉඩ දිය යුතුª බවත්ය.භාෂණයේ නිදහස, ප්‍රකාශනයේ නිදහස, රැස්වීමේ නිදහස, අධිකරණයේ හා විනිසුරුවන්ගේ ස්වාධීනත්වය, නීතිඥවරුන්ගේ ස්වාධීනත්වය අතුරුදන්වීම් සහ පැහැරගෙන යාම්, කාන්තා අයිතිවාසිකම් ආදී කරුණු මීට ඇතුළත්ය.එක්සත් ජාතීන්ගේ මූලධර්ම අනුව රටක ස්වාධිපත්‍ය අනිවාර්යයෙන්ම පිළිගන්නා කරුණකි. ශ්‍රී ලංකාවේ පුරවැසියන්ට ඕනෑම වෙලාවක ශ්‍රී ලංකාවට ඒමටත් යාමටත් හැකිය. නමුත් වෙනත් රටක විදේශිකයෙක් හෝ නිලධාරියෙක් පැමිණෙන්නේ නම් රටට ඇතුළුවීමට ඒ සඳහා අනිවාර්යයෙන්ම ඒ රටේ වීසා අවශ්‍ය වේ.ඇමෙරිකාවේ ද තත්ත්වයත් එයයි. ඇමෙරිකාවට ඕනෑම පිටස්තරයකුට නිදහසේ ඇතුළු විය නොහැකිය. එය රටේ ස්වාධිපත්‍යයයි. ඒ නිසා මේ යෝජනාව තුළින් ලංකාවට එරෙහිව මෙය සම්මත කරගත්ත ද කුමන හෝ වේලාවක මෙය වෙනත් රටකට දිගු කළ හැකිය. මෙය දිගුකල් අභ්‍යන්තර ආරාවුල් ඇති ඉන්දියාවට ද පොදුය. එය රටක ස්වාධිපත්‍යයට බාධාවකි.එසේම තවත් කරුණක් වන්නේ උගත් පාඩම් කොමිසමේ වාර්තාව හා මානව හිමිකම් උල්ලංඝනය වීම් සොයාබැලීම සඳහා එක්සත් ජාතීන්ගේ සංවිධානයේ නියෝජිතයකුට මෙම රටට පැමිණීමට ඉඩ ලබාදීමටත් මානව හිමිකම් සම්බන්ධව ක්‍රියාකිරීමේදී තාක්ෂණික ආධාර එක්සත් ජාතීන්ගේ සංවිධානයේ මානව හිමිකම් කොමසාරිස් කාර්යාලයෙන් ලබාගත යුතු වීමයි.මේ හා සමානම යෝජනාවක් 2012 දී පැවැති අතර එයට තදින්ම ඉන්දියාව විරුද්ධ වී සංශෝධනය කරන ලදී. නමුත් අද ඉන්දියාව නිහඬ වූයේ ඇයි? එය ඒ රටේ අභ්‍යන්තර දේශපාලන බලඅරගලය නිසා සිදුවූවකි. මෙහිදී 2014 එන ඡන්දය බලාගෙන ඉන්දියාව තම විදේශ ප්‍රතිපත්තිය ද වෙනස් කරගෙන ඇත. කෙසේ වෙතත් මෙම යෝජනා ඉටු කිරීම සඳහා 11 (6)උප වගන්තිය යටතේ 2015 / 2016 දක්වා කල් ලබාදී ඇත. ඔවුන් ඉලක්ක කරන්නේ 2016 ශ්‍රී ලංකාවේ මැතිවරණ වර්ෂයයි.ඒ නිසා අන්තර්ජාතිකව උත්සාහයක් දරන්නේ 2015/16 පැමිණීමට නියමිත පාර්ලිමේන්තු මහා මැතිවරණය ජනාධිපතිවරණය හරහා ශ්‍රී ලංකාවට අන්තර්ජාතික බලපෑම් කිරීමටයි.එල්.ටී.ටී.ඊ. ඩයස්පෝරාවේ උපදෙස් මත ක්‍රියාකරන බටහිර රටවල කුමන්ත්‍රණයට ඉන්දියාව හසුවීම ද කනගාටුදායක කරුණකි. මෙය ඉන්දියාවට තේරුම් යන්නේ කුමන හෝ අවස්ථාවක කාශ්මීරයේ ඇතිවන මානව හිමිකම් උල්ලංඝන චෝදනා සොයාබැලීමට විශේෂ නියෝජිතයකු එවන දවසේය. ඉන්දියාවට මෙය තේරුම් නොගියත් පකිස්ථානය මෙය තේරුම් ගෙන ශ්‍රී ලංකාවට තම ඡන්දය ලබා දුන්නේය.අවසානයේ දී කිව යුතු වන්නේ මේ යෝජනාව සම්මත වීමෙන් අපේ රටට කිසිදු බාධාවක් මේ අවස්ථාවේ නොවන බවයි. ආර්ථික සම්බාධක ණය කපාහැරීම් ආධාර කපාහැරීම්, රාජ්‍ය නායකයන්ට වීසා තහංචි හෝ රාජ්‍ය අත්අඩංගුවට ගැනීම් කිසිසේත් සිදු නොවේ.මේ සියල්ලටම පිඹුරුපත් අදින්නේ 2016න් පසුවය. එනම් මෙරට මැතිවරණ සමයේය.නමුත් ශ්‍රී ලාංකිකයන් සියලුදෙනා රට ගැන හිතන නිසා තමිල්නාඩුවේ ඇතිවූ සිදුවීම්වලදී පවා ප්‍රකෝප වූයේ නැත. මේ අවුරුදු තුනේ අප කළ යුත්තේ මේ යෝජනා ගැන පසුතැවීම නොව අපේ ජාතික මානව හිමිකම් ක්‍රියාකාරී සැලසුම් ඉක්මනින් ඉෂ්ට කරමින් ඒවා පිළිබඳව ලෝකය හමුවේ දැනුවත් කිරීමය.ඊශ්‍රායලයට පසුගියදා ගිය ඇමෙරිකානු ජනාධිපති ඔබාමා කියා තිබුණා ඊශ්‍රායලයට හා පලස්තීනයට වහාම සාම සාකච්ඡා ආරම්භ කරන්න, පසුගිය දේවල් අමතක කරන්න කියා. එහෙම කියන ඇමෙරිකාව ඇයි ලංකාවේ අවුරුදු 4කට කලින් සිදුවූ දේවල් ඇදලා ගන්නේ කියන එකයි අද තියන ප්‍රශ්නය. ඔවුන් කළ යුතු වන්නේ සාමකාමී ශ්‍රී ලංකාවේ සංවර්ධනය හා සංහිඳියාව ඇති කිරීම සඳහා හැකි තරම් ආධාර කිරීමයි. මෙය සැබැවින්ම ඇමෙරිකාවේවත් ඉන්දියවේවත් වුවමනාව නොව මේ රටවල්වල පසුපස සිටින එල්.ටී.ටී.ඊ. හිතවාදී ඩයස්පෝරාවේ අවශ්‍යතාවයයි. එල්.ටී.ටී.ඊ. දෙමළ ඩයස්පෝරාවේ සංවිධානමය හා මුදල්මය බලය මෙතනදි හොඳටම පෙන්නුම් කරනවා.මේ නිසා මානුෂික මෙහෙයුම ජයගත් ආකාරයටම මේ ජගත් තලයේ සිදුවන අපේ රටට විරුද්ධ බාහිර කුමන්ත්‍රණ ජයගන්නට ද ඒ සඳහා දක්ෂතා හැකියා ඇති පිරිස් යොදවාගෙන උපායික ක්‍රියා මාර්ග අවශ්‍ය කරනවා.සංවාදයසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=ab1303243</link>
    <topic>ඉරිදා පයිංඩය</topic>
    <author>ආරච්චිරාළ</author>
    <content>පසුගිය දවසක දිනමිණ පත්තරේ ඉතා අපූරු කාටූනයක් තිබුණේය. ඒ කාටූනය නිර්මාණය කොට තිබුණේ රනිල් මහත්තයාගේ එස්.එම්.එස්. කතන්දරේ පදනම් කොට ගෙනය.”දුර්වල සංවිධායකයන් ගැන එස්.එම්.එස්. එවන්න” යනුවෙන් රනිල් මහත්තයා යූ.ඇන්.පී. පාක්ෂිකයන්ට ආරාධනාවක් කළේය.ඒක නම් නොම්මර එකේ ආරාධනාවකි. ඒක හින්දම නොම්මර එකෙන්ම ප්‍රතිඵලයක් ද ලැබුණේය.එනම් දුර්වල සංවිධායකයෙක් යැයි කියමින් වැඩිපුරම එස්.එම්.එස්. ඇවිත් තිබෙන්නේ රනිල් මහත්තයාටය. පක්ෂ නායකයකු හැටියට මෙන්ම විපක්ෂ නායකයකු හැටියට ද දුර්වල හින්ද එස්.එම්.එස්. ලැබිලා තියෙන්නේ ලක්ෂ ගණනින් කියලා කියනවාය.ඒක කාටූන් කාරයන්ට නියම බයිට් එකක්ය. කොහොමටත් රනිල් මහත්තයා සුමානෙකට දෙකකට සැරයක් බයිට් එකක් වෙයි.එහෙම බයිට් එකක් බවට පත්වෙන්නට හැමෝටම බැරිය. ඒකට පෙර වාසනාවක් කියලා දෙයක් තියෙන්නට ඕනෑය.හැබැයි ඒ වගේ වාසනාවල්වලට සාමාන්‍ය මිනිස්සු කියන්නේ අවාසනාව කියලාය. කොහොමටත් ඔය සාමාන්‍ය මිනිස්සුන්ට ඉඳලා හිටලා උඩයට මාරු වෙනවා නොවැ. සදාකාලික පක්ෂ නායකයා සදාකාලික විපක්ෂ නායකයා වෙලා තියෙන්නෙත් ඒ සිද්ධාන්තය අනුවය. පක්ෂ නායකයාට විපක්ෂ නායකයා කියන එකත් විපක්ෂ නායකයාට පක්ෂ නායකයා කියන එකෙත් දැන් විශේෂයක් නැත. මන්ද වෙනස තියෙන්නේ වියන්නේ හින්දාය. වියන්න එහා මෙහා කරන එක සිම්පල් වැඩක් හින්දාය.ශේෂය විශේෂ වෙන්නෙත් විශේෂය, ශේෂය වෙන්නෙත් ඒ විදියටමය.එස්.එම්.එස්. කතාවෙන් ෆ‍්‍රයිඩ් බයිට් එකක් බවට පත්වූ රනිල් මහත්තයා මාධ්‍ය සාකච්ඡාවක් නිසා ඩෙවල් බයිට් එකක් බවට ද පත්විය.”එක්සත් විපක්ෂය නම් වූ එකේ මාධ්‍ය සාකච්ඡාවක් කැඳවා මාධ්‍යවේදීන් ප්‍රශ්න අසන විට” “ඇවිල්ලා මෙතැන ඉඳගන්ඩ” යැයි කියමින් නැඟිටලා ගිහින් ෆ‍්‍රයිඩ් ඇන්ඩ් ඩෙවල් බයිට් එකක් බවට පත්වූ අයුරු කවුරු කවුරුත් ටීවීවලින් දකින්ඩත් ඇතිය.මින් කලකට පෙර පස්දුන් කෝරලයට රටටම පස් දුන් ප්‍රදේශය යයි කියමින් මහා පණ්ඩිත අර්ථ කථනයක් දෙන්නට ගොස් නා ගත්තේය. පසුව ඔක්කොම අනාගත්තේය. නා ගැනීමත් අනාගැනීමත් පිළිබඳව රනිල් මහත්තයාට ඇත්තේ නොම්මර එකේ අතීතයකි.නාවන්නට මෙන්ම අනාගන්නවන්ටත් දක්ෂ නියම ගෝල බාලයන් කට්ටියක් රනිල් මහත්තයා වටේට ඉන්නවාය.කාලයක් නෑව්වේ සාගලය. දැන් නාවන්නේ මංගලය. දිරච්ච ලණුම දෙන්නට ඕනෑ නැත. පොල් ගෙඩියක් දුන් විට එය ලෙලි ගසා ලෙල්ල මඩේ දමා පල්කොට කොහු කෙඳි බවට පත්කොට ඒවායින් ලණුවක් අඹරා ලණුව දිරන්නට තබා කන්නට රනිල් මහත්තයාට පුළුවන්ය. ඒ තරම් ඉවසීමක් තිබෙනවාය. ඒක හින්දා රනිල් මහත්තයාට දෙන්ඩ දිරච්ච ලණුම ගෙනයන්ඩ කරදර වෙන්ඩ වුවමනාවක්ම නැත.අනෙක පොල් ලෙලි පල්කරන්ඩ වෙනම පල්වළවල් හොයාගෙන යන්ඩ ඕනෑත් නැත. මුළු යූ.ඇන්.පියම පල්වළක් කරන්ඩ පුළුවන් පල් වැඩ විශේෂ- අඥයන් දැන් වටවෙලා ඉන්නවාය.මංගල එහෙම ජාතියේ විශේෂ –අඥයෙක්ය. එහෙම කියන්නේ වෙන කවුරුත් නෙමේය. මහලේකම් තිස්ස මහත්තයාය.කර්තෘවරුන් සමග සාකච්ඡා කරන ජනාධිපතිතුමාමාධ්‍ය සාකච්ඡාවකින් නැගිට යන විපක්ෂ නායකයාපේ‍්‍රමදාස මහත්තයාගේ ප්‍රතිරූපය පල් වළක ඔබා නාස්ති කළ හැටි තිස්ස මහත්තයාගේ සිරි මුඛයෙන්ම වදාරන්නට වුණාය.තමන්ගේ ආදරණීය පියාණන් වහන්සේ පල්වළක දමා ගඳ ගස්සවන්ඩ බොරු බේගල් හැදූ පොරවල් සමඟ අතිජාත සජිත් පුතා එක පෙළට ඉන්න එක නම්... අනේ මන්දා කියන්ඩ වචන එන්නේ නැතුවාය.උණ්ඩුක පුච්ඡයේ සිට එන වචන කුඩා බඩවැල හරහා ඇවිත් ගලනාලයට වැටී වැරදිලා ශ්වාසනාලයට ද ගොස් ආපසු යූ ටර්න් එකක් දමා උගුරට විත් මුඛයෙන් පිට නොවී හිරවෙනවාය. එහෙම වචන ශ්‍රී මුඛයෙන් පිටකරන්ඩ බෑ කියනවාය. ඕනෑ නම් අධෝ මුඛයෙන් පිටකරන්ඩ කියනවාය.ඒක හින්දා තාත්තා පල්වළක දැමූ පල් මඩකාරයින් සමඟ පුතා ඉන්න එක ගැන කියන්ඩ ඕනෑ වචන අධෝ මුඛයෙන් පිටවෙනවාය.සජිත් මහත්තයා ගැන හිතෙන කොට අනේ අපොයි කියා හිතෙන දෙතුන් දෙනෙකුත් ඉන්නවාය. කරු ජයසූරිය, රංගේ බණ්ඩාර, දයාසිරි ජයසේකර, බුද්ධික පතිරණ, තලතා අතුකෝරල, රෝසි මැඩම් ආදී නම් ගොඩක් සිහිපත් වෙනවාය. හැබැයි ඔක්කොම දැන් එක්කෝ සැලැංඩර් වෙලාය. එහෙම නැත්නම් මස්තබාල්දු වෙලාය.එසේ එක එක්කෙනා මස්තබාල්දු වේගන වේගන යනකොට යූ.ඇන්.පී. එකම සමස්ත බාල්දුවකට ලක්වෙන එක නම් නවත්වන්ඩ බැරි සයිස්ය.බාල්දුව, මස්තබාල්දුවක් බවට පත්වී ඉන් නොනැවතී සමස්ත බාල්දුවක් වෙන තුරුම රනිල් මහත්තයා පක්ෂය අත හරින්නේ ද නැත. විපක්ෂය අතහරින්නේ ද නැත.ශ්‍රී ලංකාවට හිරිහැර කරන්න එපා යැයි ඇමෙරිකාවට කියන්නට ඉන්දියාවේ නාරායන සාමිට කොන්දක් ඇත. ඕස්ට්‍රේලියාවේ විපක්ෂ නායකවරියට කොන්දක් ඇත. රුසියාවට, චීනයට කියුබාවට, පකිස්ථානයට සහ තවත් රටවල් රැසකට කොඳු ඇත. ඒ කොඳු අපේ රට වෙනුවෙන් කෙළින්වී තිබෙනවාය.එහෙත් රනිල් මහත්තයා එහෙම නැත. බලය ලැබෙනවා නම් රට බල්ලන් කෑවත් ප්‍රශ්නයක් නැතුවා වාගේය. “රෙද්ද පිච්චියට ගියත් බල්ල හෙලුවෙන්” යන කියමන ඒකට ගැළපෙන්නේ නැත.මොනවා වුණත් මාධ්‍යවේදීන්ගේ ප්‍රශ්නවලට උත්තර දීගන්ඩ බැරුව රනිල් නැඟිටලා යන්ඩ ගියේය.ඒත් මහින්ද මහත්තයා කර්තෘවරුන්ගේ සාකච්ඡාව පටන්ගන්නේ “මොනවද අහන්ඩ තියෙන ප්‍රශ්න?” යනුවෙන්ය.දෙන්නාගේ වෙනස ඒකය. එක දිගට මැතිවරණ දිනන එකත් එක දිගට මැතිවරණ පරදින එකත් තීරණය කරන්නේ ඒ වැනි වෙනස්කම්ය.ආරච්චිරාළකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=ab1303244</link>
    <topic>මත්තල ගුවන් තොටුපළින් ලැබෙන ප්‍රතිලාභ ඉදිරියේ දී දකින්නට ලැබේවි</topic>
    <author>සාකච්ඡා කළේ</author>
    <content>කොළඹ විශ්වවිද්‍යාලයේආර්ථික විද්‍යා අධ්‍යයන අංශයේමහාචාර්ය රංජිත් බණ්ඩාරශ්‍රී ලංකාවට පුළුල් ආර්ථික වාසි රැසක් ලබා දෙමින් මත්තල රාජපක්ෂ අන්තර්ජාතිත ගුවන් තොටුපළ පසුගියදා විවෘත විය. වර්තමානයට වඩා අනාගතයට පුළුල් වාසි ගෙන දෙමින් සමස්ත ශ්‍රී ලාංකිය ආර්ථිකයටම පුනර්ජීවනයක් ගෙනදුන් මෙම නව ගුවන්තොටුපළ ගැන ආර්ථික විද්‍යාඥයකුගේ දෘෂ්ටි කෝණයෙන් කෙරුණු කතාබහක් ‘සිළුමිණ’ අද ගෙන එයි.ශ්‍රී ලංකාව වැනි කුඩා රටකට විකල්ප ගුවන්තොටුපළක් අනවශ්‍ය යැයි බොහෝ දෙනා පවසනවා. ආර්ථික විද්‍යාඥයෙක් ලෙස ඔබ මෙය දකින්නේ කොහොමද?පැති කිහිපයකින් මම මෙයට පිළිතුරක් දෙන්නම්. මත්තල ගුවන් තොටුපළ හදන්න ශක්‍යතා වාර්තාව සකස් කළ තැන සිට පිළිතුරු සපයන්නම්. ශක්‍යතා වාර්තාව හැදුවේ මධ්‍යම ඉංජිනේරු කාර්යයන් පිළිබඳ උපදේශක මණ්ඩලයෙන් (CECB ආයතනයෙන්).මේ ආයතනය මේ ශක්‍යතා වාර්තාව සකසද්දි සැලකිල්ලට ගත්තා ලංකාවේ දේශගුණ කලාප. බස්නාහිර පළාත අයත් වන්නේ එක්තරා දේශගුණ කලාපයකට. මෙම දේශගුණ කලාපයට ගැළපෙන පාරිසරික තත්ත්වයන් තියෙනවා. රටකට ගුවන් යානා එනවිට ලංකාවේ දේශගුණික තත්ත්වයන්ට අවනත වන ආකාරයටයි පියාසර කළ හැක්කේ. සමහර අවස්ථාවල අපට සිදුවුණා අසල්වාසි රටවල ගුවන්තොටුපළවලට හදිසි අවස්ථාවකදි ගුවන් යානා ගොඩබස්වන්න.සුවිශේෂී දේශගුණික තත්ත්ව යන්නෙන් අදහස් කරන්නේ?සුවිශේෂී දේශගුණික තත්ත්ව යනු වැස්ස, සුළඟ මෙන්ම මීදුමයි. සමස්ත පාරිසරික පද්ධතියේ හැසිරීම් රටා මෙහිදී සැලකිල්ලට ගන්නවා. ඉංජිනේරු කාර්යයන් පිළිබඳ මධ්‍ය උපදේශක මණ්ඩලය මේ සියලු කාරණා නව ශක්‍යතා වාර්තාවෙන් සැලකිල්ලට ගත්තා.ඒ අය පෙන්වා දුන්නා විශාල ගුවන්යානා ප්‍රමාණයක් ශ්‍රී ලංකාවේ ගුවන්තොටුපළ අතරමැදි ගුවන්තොටුපළ ලෙස භාවිත කරන්නට හෝ වෙනත් පහසුකම් ලබාදෙන්නට තියෙන්නා වූ ඉඩකඩ මඟහැරී යන බව. මේ අය යෝජනා කළා බස්නාහිර පළාතේ දේශගුණික තත්ත්වයන්ට වඩා වෙනස් වූ දේශගුණික තත්ත්වයක් සහිත කලාපයක් තුළ දෙවැනි අන්තර්ජාතික ගුවන්තොටුපළක් හැදීම සුදුසු බව.මේ කටයුතු සඳහා ඇයි මත්තල තෝරා ගත්තේ?මත්තල තෝරා ගත්තේ ඉහත සඳහන් දේශගුණික තත්ත්ව මෙන්ම පාරිසරික තත්ත්වයන් ද සැලකිල්ලට ගෙනයි. අවම පාරිසරික හානියක් සිදුවන ආකාරයට වඩා පුළුල් අවකාශයක් තුළ ඉදිරියට පුළුල් කළ හැකි වන පරිදි භූමිය පහසුවෙන් සපයාගත හැකි ස්ථානයක් වීම නිසායි මත්තල තෝරා ගත්තේ. වීරවිල ගුවන්තොටුපළ නොහදා මත්තලට ගෙනගියේ අවම පාරිසරික හානිය නිසයි.එසේ නැතුව හිතුවක්කාර ලෙස අපේ ගමේ ගුවන්තොටුපළක් සාදාගත යුතු යයි සිතූ නිසා නොවේ. බහුතරයක් මෙයට දෙන දේශපාලන අර්ථකථන මේ සියලු කාරණා අවබෝධයට නොගෙනයි ප්‍රකාශ කරන්නේ.මත්තල වැනි ශුෂ්ක ප්‍රදේශයක මේ ගුවන්තොටුපළ පිහිටුවීමෙන් අපේක්ෂිත ආර්ථික වාසි ළඟා කරගත හැකිද?මත්තලට ගුවන්තොටුපළ ගෙන යාම මඟින් අපි අපේක්ෂා කළ පළමු කාරණය දේශගුණික හා පාරිසරික සාධක ජයගැනීම. දේශගුණික හා පාරිසරික සාධකවලට අතිරේකව තවත් පැත්තකින් ආර්ථික වාසි ද අත්කර ගත හැක. මෙම ගුවන්තොටුපළ මත්තලට, හම්බන්තොටට පමණක් සීමාවූවක් නොවේ.ආර්ථිකය පුරා විසිරී ගිය වාසිදායක තත්ත්වයක් මෙමඟින් උදාවෙනවා. විශේෂයෙන් ඊට ආසන්න මොනරාගල, බදුල්ල, සබරගමුව, ගාල්ල, මාතර, නැඟෙනහිර ආදී පුළුල් ආර්ථික කලාපයන්ට මෙමඟින් වාසි සැලසෙනවා. යමෙක් මෙය මත්තලට පමණයි යනුවෙන් ලඝු කරන්නට උත්සාහ දරනවා නම් එය විහිළුවක්. මෙය පුළුල්, සුවිශේෂි ව්‍යාපෘතියක්. මේ ව්‍යාපෘතිය හරහා සමස්ත ආර්ථිකයට ධනාත්මක බලපෑමක් ඇතිකරනවා.කොහොමද මෙමඟින් ධනාත්මක බලපෑම් ඇති කරන්නේ?ගුවන්තොටුපළක් ස්ථාපිත කරන්නේ මගී ප්‍රවාහනය සඳහාම පමණක් නොවෙයි. ගුවන්තොටුපළක් බහුවිධ කාර්යයන් සඳහා භාවිතා කළ හැකියි. ගුවන්තොටුපළක් යනු මඟීන් හුවමාරු මධ්‍යස්ථානයක්. ඊට අමතරව අතරමැදි ගුවන්තොටුපළක් ලෙස භාවිත කරනවා. භාණ්ඩ ප්‍රවාහනය, ගබඩා පහසුකම් සැපයීම, ගුවන්යානා අලුත්වැඩියාව, ගුවන් යානා සේවා සැපයීමට, ආසන්න ප්‍රදේශවල කර්මාන්ත, ආර්ථික ආදී විවිධ ක්‍ෂේත්‍රවල ප්‍රගතියක් අත්පත් කර ගන්නට ගුවන්තොටුපළ භාවිතා කළ හැකියි.ලොව ඕනෑම රටක පළාතක් දියණු වන්නේ වරාය හෝ ගුවන්තොටුපළ පදනම් කරගෙන. ලංකාවටත් මෙය සුවිශේෂීයි. ලංකාවේ දෙවැනි අන්තර්ජාතික ගුවන්තොටුපළ ඉදිරියට යන්නේ මේ සුවිශේෂී අවස්ථා සමඟිනුයි. මෙම ගුවන්තොටුපළ හරහා අලුත් කාර්මිකයන්, තාක්ෂණ ශිල්පීන්, ගුවන්තොටුපළ කාර්යමණ්ඩල බිහිවෙනවා. මේ අය පුහුණු කරන්නට පුහුණු පාසල් බිහිවෙනවා. මේ හරහා මේ පළාතේ ආර්ථිකයට අලුතින් සම්පත් එක්වෙනවා. මේ සම්පත් ජාතික ආර්ථිකයට එක්වෙනවා. මිනිසුන්ගේ ක්‍රය ශක්තිය වැඩිවෙනවා.අලුතින් භාණ්ඩ හා සේවා ඉල්ලුම ඇතිවෙනවා. මේ නිසා අලුත් නිෂ්පාදන සේවා නියුක්ති ඉඩකඩ ඇතිවෙනවා. මෙය හරියට දම්වැලක පුරුක් සේ චක්‍රිය ප්‍රවාහයක ගමන් කරනවා. මේ ගුවන්තොටුපළ පිළිබඳ සැබෑ චිත්‍රය මවාගත හැක්කේ මේ ආකාරයක විශ්ලේෂණයක් හරහායි. මේ දිහා විවෘත මනසකින් බැලිය යුතුය.ඔබ ප්‍රකාශ කළ මේ ආර්ථික වාසි ළඟා කරගන්නට කොපමණ කලක් බලා සිටිය යුතුද?ලංකාවේ රජවරු හදපු එක වැවක් ගන්න. මේ එක වැවකින්වත් අපේක්ෂිත ආර්ථික වාසි එක දවසකින් ගන්න බැරිවුණා. එයට හේතුව තමයි ආර්ථික වාසි විශාල කාලපරාසයක් තුළ විහිදීමයි. පරාක්‍රමබාහු රජු පරාක්‍රම සමුද්‍රය හැදුවේ. මීට වසර සියගණනකට පෙරයි තවත් වසර සියගණනක් ගියත් එහි ආර්ථික වාසි ලැබෙනවා.ගුවන්තොටුපළත් එහෙමයි. ගුවන්තොටුපළ හදපු දවසට පසුවදාම එහි ප්‍රතිඵල ලබාගත යුතු යැයි කවුරුහරි කියනවා නම් එය විහිළුවක්. එකපැත්තකින් ගුවන්තොටුපළක වාසි දීර්ඝ කාලයකට විහිදෙනවා. එසේම විවිධ පැතිවලටත් විහිදෙනවා. මේවා සෘජු හෝ වක්‍ර වාසි විය හැකියි. ගණනය කළ හැකි හෝ නොහැකි විය හැකියි.මෙමඟින් රටේ මුහුණුවර සම්පූර්ණයෙන්ම වෙනස් වෙනවා. හිතන පතන ආකාරය වෙනස් වෙනවා. දිවයිනේ අඩුම ආදායම් ලබන, දරිද්‍රතාවයෙන් ඉහළ, පහළට කාන්දුවීම් නොවූ පළාතක් තමයි මත්තල. ඒ පළාත්වල මිනිසුන්ගේ සමාජ ආර්ථික පිබිදීම, ආත්මාභිමානය වර්ධනය වීම රුපියල් ශතවලින් මැනිය හැකිද? ගුවන්තොටුපළක් ගැන කතා කිරීමේ දී මේවා සැලකි්ලලට ගත යුතුය. අවාසනාවකට අපි දකින්නේ අපේ පාට කණ්ණාඩියෙන්.මත්තල රාජපක්ෂ ගුවන්තොටුපළ, හම්බන්තොට වරාය ආසන්නයේම ස්ථානගතව තිබීමෙන් අපේක්ෂිත වාසි අත්පත් කරගැනීමට පහසුයි නේද?කොළඹ ගුවන්තොටුපළ මුලින් තිබුණේ රත්මලානේ. පසුවයි කටුනායකට ගියේ. මේවා අපේ අවශ්‍යතා අනුව සාදපුවා නොවෙයි. අපේ රට පාලනය කළ යටත් විජිත වාදීන්ගේ අවශ්‍යතා අනුවයි මේවා සකස් කළේ. රටට දිගු කාලයක් තුළ සිදුවන වාසි අවාසි ගැන අවධානයක් යොමු කළේ.එදා යටත් විජිතවාදීන් අනාගතය ගැන සිතුවා නම් ගැටලුවක් මතුවෙන් නැහැ. ඒ අය තම අභිප්‍රායට අවශ්‍ය කරන යටිතල පහසුකම් සෑදීම පමණයි කළේ. වරාය ගුවන්තොටුපළ ආසන්නයේ පිහිටීමෙන් කොතරම් පිරිවැය ප්‍රමාණයක් අපිට ලැබෙනවාද? වරාය හා ගුවන්තොටුපළ යන දෙකම භාවිත කරන්නේ සේවා සැපයීමටයි. මේ දෙක එකට එකතුවීමෙන් රට තුළ මහා විශාල පිබිදීමක් ඇතිවෙනවා. විශේෂයෙන් පිරිවැය කප්පාදුව හරහා.සාකච්ඡා කළේසුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af1303241</link>
    <topic>“දැයට කිරුළ”</topic>
    <author/>
    <content> පිවිසුම් දොරටුවආර්ථික සංවර්ධන ඇමැති බැසිල් රාජපක්ෂ මහතා දැයට කිරුළ ප්‍රදර්ශන කුටියක් නැරඹූ අවස්ථාව. දැයට කිරුළ කමිටු සභාපති රංජිත් සියඹලාපිටිය හා ඇමැති පී. දයාරත්න මහතා ද මෙහි සිටී.මාධ්‍ය කලාපයේ ඇති ලේක්හවුස් ආයතනයේ අනුරුවදැයට කිරුළ අසල ඇතිනව නාන තටාකයකෘෂිකර්ම උද්‍යානයේ එක් කොටසක්ප්‍රදර්ශනයේ ඇති අම්පාර දුම්රිය ස්ථානයේ අනුරුවසිවිල් ආරක්ෂක දෙපාර්තමේන්තුවේ ප්‍රදර්ශන කුටියෙන්ගුවන් හමුදා කුටියේ කෆීර් යානයක්      කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af1303242</link>
    <topic>අපේ ගමේ හතළිස් හතරක් මරණ කොට මට අවුරුදු නමයයි</topic>
    <author> </author>
    <content>මගේ ජීවිතයේ දුක්ඛිතම දවස 1999 සැප්තැම්බර් 18 වැනිදා. එදා අපේ ගමට කොටි ගහලා 44 දෙනෙක් මැරුවා. හතර වරක් අපේ ගමට ගැහුවා. එදා මගේ මල්ලිත් නංගිත් මැරුවා. මගේ ඔළුවට දරුණු පහරක් වැදුණා. මම අනූනමයෙන් බේරුණේ.උහන ගලපිටගල පූර්වාරාමයේ විහාරාධිපති කලපුගම පඤ්ඤාසාර හිමි ඇතුළු සංඝරත්නය උහන පොලීසියේ පොලිස් පරීක්ෂක විපුල රාජිත මහතා විහාරස්ථානයේදී.දිනේෂා විමුක්ති ජයරත්න මහත්මිය සිය දරුවා හා මව සමඟදැයට කිරුළෙන් හැදුණු ගෝනගල මහා විද්‍යාලයේ නව ගොඩනැගිලිඅපි අවුරුදු 20 - 25 ක් රෑට කැලේට ගිහින් හැංගිලා හිටියා. 2009 මැයි මාසෙන් පස්සේ මහ කොටියා මරල දැම්මට පස්සේ ඒ බය නැතිවුණා. අපේ ජීවිතේ සතුටුම දවස තමයි මේ දවස. ඒ මේ පැත්තට ලැබුණු දැයට කිරුළ නිසා ගමට අලුත් බවක් ලැබුණු නිසා.”මේ අදහස් පළ කළේ අම්පාර ගෝනගල ගමේ එම්. එච්. දිනේෂා විමුක්ති ජයරත්න මහත්මියයි.අම්පාරේ උහන ප්‍රාදේශීය ලේකම් බල ප්‍රදේශයේ ගෝනගල ගම පිහිටා තිබේ. උහන - අරන්තලාව පාරේ ගොනාගොල්ල මංසන්ධියෙන් හැරි කිලෝමීටර් 4 ක් ගිය තැන ගෝනගල ගම්මානය හමුවේ.මඩකළපු - අම්පාර - ත්‍රිකුණාමලය මායිමේ පිහිටි වසර 30 ක් පමණ කොටි තර්ජන තිබු ගම්මානයක් වන ගෝනගල ගමට එල්ල කළ කොටි ප්‍රහාරය පිළිබඳව පසුගියදා ‘ගාමිණි’ චිත්‍රපටය ද නිපදවීය.ගෝනගල ගමට 1999 සැප්තැම්බර් 18 වැනිදා පහර දුන් කොටි ත්‍රස්තවාදීහු මේ ගමේ 44 දෙනකු කපා කොටා මරා දැමූහ.“මමයි අම්මයි මල්ලියි නංගියි රෑ නිදා ඉන්නකොට මහ රෑ 12 ට විතර ගමට කොටි ආවා. අල්ලපු ගෙදර දානයකට ලැහැස්ති වෙමින් හිටියේ. ඒ ගෙදර අය මරණකොට අපිත් කලබල වෙලා දොරවල් වැහැව්වා. ඒත් දොර කඩාගෙන ඇවිත් කොටි අපිට කෙටුවා. මට සිහි නැතිවුණා. ගමේ තවත් ගෙවල්වලට පැනලා ඒ අය කපලා මැරුවා. මට එතකොට අවුරුදු 9 යි. දැන් වයස 24 යි.එදා මෙදා තුර මේ අපේ ගෝනගල ගමට ලොකු දෙයක් වුණේ නැහැ. මේ සැරේ දැයට කිරුළෙන් තමයි අපිට අලුත් ඉස්කෝලයක් ලැබුණේ. ගමට එන පාරත් අලුතෙන් හැදෙනවලු. ඉස්කෝලේ හැදුවේ දුම්රිය දෙපාර්තමේන්තුවෙන්. ඊට අමතරව උහන පොලීසියෙන් අපි වඳින්න පුදන්න යන ගලපිටගල පන්සල අලුතෙන් හැදුවා, දැයට කිරුළ පොලිස් ජංගම සේවයට අනුබද්ධව. දැන් ඉතින් අපිට බයක් නැහැ අපේ ළමයින්ට හොඳ කලක් යාවි දැයට කිරුළෙන් අපේ ගමට පරිගණක විද්‍යාගාරයක් ඉදිවෙනවා.” විමුක්ති පවසන්නීය.එදා මුලින්ම කොටි ප්‍රහාර එල්ල කර ඇත්තේ ගොනාගල ගමේ තිබු පිංකම් ගෙදරකටය. අදත් ඒ නිවස එලෙසම පවතී. නමුත් එහි පදිංචිව සිටි 14 දෙනාම එදා මියගියේය.ගෝනගල ගමේදී අපට හමුවුණු ඉහත නිවසේ හිතවත් ඥාතියකු වන එස්. සෝමවතී මහත්මිය පැවසුවේ එදා ප්‍රහාරයෙන් තමන් බේරුණේ හාස්කමකින් බවයි.“එදා ජීවිතේ දුක්ඛිතම දවස ගමේ හුඟක් නෑදෑයෝ 44 දෙනෙක්ගේ මළසිරුරු බුල්ඩෝසර් එකෙන් කැපු ලොකු වළක වැළලුවා. ඒ කාලෙන් පස්සේ මේ දැයට ඛ්රුළත් එක්ක තමයි අපේ ගම්වලට අලුත් ඉරක් පෑවුවේ.” ඇය පවසන්නීය.ගෝනගල ගමට ප්‍රහාර එල්ල කරන කාලයේ ග්‍රාමාරක්ෂකයකු ලෙස කටයුතු කළ ඩබ්ලිව්. ඒ. ගුණවර්ධන මහතා ද අපට හමුවිය.“අපි මුලින් 1998 දී බංකරවල හිටියා. ඒත් බංකරවලට මුලින්ම කොටි ගැහැව්වා. ඒ නිසා එක එක දවස්වලට එක එක තැන්වල අපි හැංගිලා හිටියා. කොටි ගමට ඇවිත් 44 දෙනෙක් කපලා ගියේ කැති මන්න භාවිත කරලා. අපි දැනගත්තේ ටික වේලාවක් ගිහින්. උන් 20 - 30 ක් ගමට ආවා. ඈතින් තුවක්කු තියාගෙන ඉඳලා තිබෙනවා. අපි එකතු වෙලා එනකොට උන් ගිහිල්ලා. එදා ඉඳන් අපේ ගමට තිබුණු රජයන් පොඩි පොඩි උපකාර කළත් අපේ පාසල පන්සල හරියට හැදුණේ මේ සැරේ දැයට කිරුළ නිසා.අපේ ගමේ ඉස්කෝලෙට අලුතින් පුස්තකාලයක් ලැබුණා. ගුරු නිවාස ලැබුණා. වැසිකිළි පද්ධතියක් ලැබුණා. පරිගණක විද්‍යාගාරයක් ලැබෙනවා. මේවා පිළිබඳව අපි ජනාධිපතිතුමාට ස්තුතිවන්ත වෙනවා” ගුණවර්ධන මහතා කියයි.ගෝනගල ගමේ වැඩි පිරිසක් ජීවත් වෙන්නේ ගොවිතැන් බතින්. ටික දෙනෙක් රජයේ රැකියාවල යෙදෙනවා. අපේ ගමට 4 වරක් කොටි ගැහැව්වා. අපි යම්තම් අපි බේරුණා. ඒ ප්‍රහාරයෙන් මගේ පවුලේ හතර දෙනෙක් මැරුණා. ඒ දවස්වල විඳි දුක් අපමණයි. දැන්නම් ඉතින් අපි නිදහසේ පැය 24 පුරාම එහේ මෙහේ යනවා.මහින්ද රාජපක්ෂ ජනාධිපතිතුමාට පින්සිද්ධ වෙන්න 2009 ජුනි මාසේ ඉඳන් අපි බය නැතිව ඉන්නවා. ඒ කොටි ත්‍රස්තවාදය නැතිවුණු නිසා. පෙරේරා මහතා කීය.ගෝනගල පදිංචි ආර්. ඒ. නෙල්සන් මහතා ද මෙම 1999 සැප්තැම්බර් 18 වැනිදා සිදුවීම අත්වින්දේය. “අපේ ගමට එදා කොටි ගැහැව්වා. අපි බේරුණේ අනූනමයෙන්. අහල පහල ගෙවල්වලට ගහන සද්දෙට අපි ඇහැරිලා කැලේට රිංගුවා. ඒත් අහල පහල ගෙවල්වල අය මැරුණා.”ඒ දවස්වල අපි පුදුම දුකක් වින්දේ. අවුරුදු 30 ක් විතර ඒ දුක වින්දා. අපේ ගම්වලට හරි සංවර්ධනයක් ලැබුණේ මේ සැරේ දැයට කිරුළ නිසා. අපේ ගමට පාර්ලිමේන්තු මන්ත්‍රී නාමල් රාජපක්ෂ මහත්තයා හුඟක් උදව් කරනවා. පාර්ලිමේන්තු මන්ත්‍රී සරත් වීරසේකර මහත්තයාත් අපිට උදව් කරනවා.නෙල්සන්ගුණවර්ධනඅපේ ගෝනගල විද්‍යාලයට කෝටි 17 ක ප්‍රතිපාදන ලැබුණා. දැයට කිරුළ නිසා පාසලට නව ශ්‍රවණාගාරයක් හැදුවා, පුස්තකාලයක් සියලුම පාසල් ගොඩනැගිලිවල වහලවල් හැදුවා. පාර හැදුවා. කොඩි කණු හැදුවා. දරුවෝ 100 කට බයිසිකල් දුන්නා.ඒ සියල්ලටම දුම්රිය දෙපාර්තමේන්තුව අනුග්‍රහය දැක්වූවා. ඊට අමතරව ගෝනගල ගමේ අය යන ගලපිටිගල පූර්වාරාමයේ ප්‍රතිසංස්කරණ කටයුතු රැසක් දැයට කිරුළට සම්බන්ධව උහන පොලීසිය අනුග්‍රහයෙන් සිදුවුණා. අලුත් චෛත්‍යයක් අලුත් පන්සලක් අපට ලැබුණා. ඒ ගැන අපිට සතුටුයි.” නෙල්සන් මහතා පැවැසීය.මේ පිළිබඳව අපට කරුණු දැක්වූ ගෝනගල ගලපිටගල පූර්වාරාමාධිපති කලපුගම පඤ්ඤාසාර හිමියෝ පැවසුවේ කොටි නිසා අවුරුදු 30 ක් දුක්විඳි මේ ගැමියන්ට මෙවර දැයට කිරුළ යටතේ සහන රැසක් ලැබුණු බවයි.“අපි 1981 ඉඳන් මේ පන්සලේ වැඩ සිටිනවා. 1999 තමයි මේ ගමට කොටි ගැහැව්වේ. එදා ඉඳන් මේ ගමේ අය කබලෙන් ළිපට වැටිලා හිටියේ මේ සැරේ දැයට කිරුළෙන් තමයි අපට කෙළින්ම පහසුකම් ලැබුණේ. උහන පොලීසියේ නියෝජ්‍ය ස්ථානාධිපති පොලිස් පරීක්ෂක යූ. එම්. විපුල රාජිත මහත්මයා අපේ පන්සලට හුඟක් උදව් වුණා. පොලිස් ජංගම සේවය යටතේ උහන පොලිස් ස්ථානාධිපති විමල ගුණසේකර මහත්මයාගේ උපදෙස් මත පන්සල නවීකරණය කළා. පන්සලේ සියලු ගොඩනැඟිලි නවීකරණය කළා. චෛත්‍යයේ හුණු පිරියම් කළා. ඒක අපේ පන්සලටත් දායකයන්ටත් ලොකු සෙතක්.” කලපුගම පඤ්ඤාසාර හිමිපාණෝ පැවසූහ.උහන නියෝජ්‍ය පොලිස් ස්ථානාධිපති පොලිස් පරීක්ෂක යූ. එම්. විපුල රාජිත මහතා ද පැවසුවේ දැයට කිරුළ නිසා මේ ප්‍රදේශයට පහසුකම් රැසක් ලැබුණු බවයි.“ඉස්සර මේ පැත්තේ ජනතාව පුදුම බයකින් හිටියේ - 1999 වකවානුවේ කොයි වෙලාවේ කොටි ගහයිද කියලා ඇඟේ ලේ නැතිව මේ පැත්තේ අය හිටියේ. රෑට කැලේ තමයි ජීවත්වුණේ. මේ අවුරුදු 30 කට පස්සේ 2009 ජුනි විතර ඉඳන් මේ ජනතාව නිදහසේ ජීවත් වෙනවා.මේ පැත්තට මේ ගමට දැනෙන සංවර්ධනයක් වෙන්නේ මේ සැරේ දැයට කිරුළ නිසා. අපි ඒ පිළිබඳව ජනාධිපතිතුමාට රංජිත් සියඹලාපිටිය මහතාට පාර්ලිමේන්තු මන්ත්‍රී නාමල් රාජපක්ෂ මහත්මයට පාර්ලිමේන්තු මන්ත්‍රී සරත් වීරසේකර මහත්මයාට ස්තුතිවන්ත වෙනවා” පොලිස් පරීක්ෂක රාජිත මහතා පවසයි.මෙරට ඉතිහාසයේ බිහිසුණුම ලෙස කපා කොටා මරා දැමු ගෝනගල ගමේ සංවර්ධනයට මෙවර දැයට කිරුළෙන් ලැබෙන මෙහෙය නැගෙනහිරුන්ගේ සැබෑ ආශ්චර්යයක් බව කිව යුතුමය. නිහාල් පී. අබේසිංහසේයාරු - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af1303243</link>
    <topic>වත්මන් සඟ පරපුරට ආදර්ශවත් වූ ගැට්ටෙපොළ ශ්‍රී විමලරතන මාහිමියෝ</topic>
    <author/>
    <content>සම්බුද්ධ ශාසනයටත්, රටටත්, ජාතියටත් අපරිමිත සේවාවක් කළ, ධර්මධර, විනයධර, සුපේෂල, ශික්ෂාකාමී මහා යතිවරයාණන් වහන්සේ නමක් වූ, ශ්‍රී කල්‍යාණි ධර්ම මහා සංඝ සභාවේ මහානායක අතිපූජ්‍ය රාජකීය පණ්ඩිත ගැට්ටේපොළ විමලරතනාභිධාන මහ නාහිමිපාණන් වහන්සේ වසර 104 ක් ආයු වළඳා 2013 මාර්තු මස 20 දින පෙරවරුවේ සිහිනුවණින් යුක්තව අපවත්වී වදාළහ.මහනුවර දිස්ත්‍රික්කයේ යටිනුවර ගඟවට කෝරළේ ගැට්ටේපොළ නම් රමණීය ගම්මානයේ හේරත් මුදියන්සේලාගේ ඩිංගිරි බණ්ඩාර නිලමේ තුමාගේ සහ යාපා මුදියන්සේලාගේ බිසෝ මැණිකේ මාතාවගේ පුත් රුවනක්ව වර්ෂ 1909 ජනවාරි මස 10 දින උපත ලද පින්වත් කුමරා සිය සීයාගෙන් අත්පොත් තබා මහනුවර දොඩන්වල රජයේ පාසලට ඇතුළත්ව මූලික අධ්‍යාපනය ලැබීය.කුඩා කල පටන් ආගමට දහමට නැඹුරු වූ මෙම කුමරා 1925 ඔක්තෝබර් මස 22 දින ගම්පහ පහළගම යටවත්ත පුරාණ විහාරස්ථානයේදී (විද්‍යාරවින්ද පිරිවෙන් විහාරස්ථානයේ දී) එහි විහාරාධිපතිව වැඩ විසූ ධර්ම කීර්ති ශ්‍රී වාගිශ්වරාචාර්ය අතිපූජ්‍ය කොස්සින්නේ ඤාණවිමල මහා ස්වාමින්ද්‍රයන් වහන්සේගේ සහ එම විහාරස්ථ විද්‍යාරවින්ද පිරිවෙන්හි පරිවේනාධිපතිව වැඩ විසූ පණ්ඩිතාචාර්ය අතිපූජ්‍ය බැන්ඩියමුල්ලේ ධර්මරතන ස්වාමින්ද්‍රයන් වහන්සේගේ ආචාර්යත්වයෙන් ගැට්ටේපොළ විමලරතන නමින් පැවිදි බිමට ඇතුළත් වූහ.1929 දක්වා ස්වකීය ආචාර්ය පාදයන් වහන්සේලාගේ ඇසුරින් ධර්ම ශාස්ත්‍ර කරුණු හා භාෂා ශාස්ත්‍ර උගත් උන්වහන්සේ 1930 දී උසස් අධ්‍යාපනය සඳහා මාලිගාකන්ද විද්‍යෝදය පිරිවෙනට ඇතුළත් වූහ.1945 දී සිංහල, පාලි, සංස්කෘත ඇතුළු සියලු විෂයන්ගෙන් උසස් ලෙස සමත් වූ උන්වහන්සේ 1956 ඔක්තෝබර් මස 20 දින එවකට ලංකාණ්ඩුකාරවරයා වූ ශ්‍රීමත් ඔලිවර් ගුණතිලක මැතිතුමා අතින් කොළඹ රජ ගෙදර දී රාජකීය පණ්ඩිත උපාධිය ලැබූහ.1931 මාර්තු මස 05 දින ගල්වාන අඹතලේ ආසන්නයේ කල්‍යාණ නදී උදකුක්ඛේප සීමා මාලකයේ දී මාලඹේ විහාරාධිපතිව වැඩ විසූ පූජ්‍යතර දෙහිපේ ධම්මපාල මහා ස්වාමින්ද්‍රයන් වහන්සේගේ උපාධ්‍යායත්වයෙන් හා තලංගම අකුරේගොඩ අභිනවාරාමාධිපතිව වැඩ විසූ පූජ්‍යතර මාපිටිගම මහා ස්වාමින්ද්‍රයන් වහන්සේගේ පූජ්‍යතර දෙහිපේ ධම්මරතන කර්මාචාර්යයන් වහන්සේලාගේ ආශිර්වාදය මැද උපසම්පදා අධිසීලයෙහි පිහිටියේ එවකට කල්‍යාණි ධර්ම මහා සංඝ සභාවේ අතිපූජ්‍ය මහා නායක මිනුවන්ගොඩ රතනජෝති ස්වාමින්ද්‍රයන් වහන්සේගේ මග පෙන්වීම යටතේ ය.1937 මැයි මස 03 දින ගම්පහ පහලගම විද්‍යාරවින්ද පිරිවෙනට වැඩම කර එහි ආචාර්යවරයකු වශයෙන් කටයුතු කළ උන්වහන්සේ 1950 ජනවාරි මස 05 දින එහි පරිවෙණාධිපති තනතුරට පත්වූහ.එඩිතර, ගැඹුරු වාග්විලාසයකට උරුමකම් කී උන්වහන්සේ කිව යුතු දෑ අභීතව ප්‍රකාශ කළ යතිවරයාණන් වහන්සේ නමක් වූහ. බුදු දහම පිළිබඳ ගැඹුරු දැනීමකින් යුක්ත වූ උන්වහන්සේ විනය අකුරටම පිළිපැදි බුද්ධ පුත්‍රයාණන් වහන්සේ නමක් වූහ. තමන්ගෙන් උගත් දහස් සංඛ්‍යාත ශිෂ්‍ය භික්ෂුන් වහන්සේලා විනයගරුක ශික්ෂාකාමී සුපේෂල භික්ෂුන් වහන්සේලා වශයෙන් දායාද කළහ. සසුන’ඹර ආලෝකවත් කළ උන්වහන්සේගේ අධ්‍යාපනික ශාසනික සේවය අගය කළ ධර්ම මහා සංඝ සභාව උන්වහන්සේ ගම්පහ පාර්ශ්වයේ උප ප්‍රධාන සංඝනායක පදවියට පත්කරනු ලැබීය. කල්‍යාණ ශ්‍රී ධර්ම මහා සංඝ සභාවේ මහානායක ධුරය දැරු යටවත්ත පුරාණ විහාරස්ථානයේ (විද්‍යාරවින්ද පිරිවෙනේ) අධිපති ධුරය දැරූ අතිපූජ්‍ය හල්ගස්තොට දේවානන්ද මහා නායක මාහිමිපාණන් වහන්සේ සමඟ විද්‍යාරවින්ද පිරිවෙන මහා විද්‍යාස්ථානයක් බවට පත් කළහ. මහානායක මාහිමිපාණන් වහන්සේගෙන් පසු 1990 ජනවාරි මස උන්වහන්සේ විහාරාධිපති තනතුරට පත්ව අතිමහත් දියුණුවක් සඳහා කැපවී ක්‍රියා කළහ. එහි ප්‍රතිඵලයක් වශයෙන් 1997 ජූලි මස 15 දින ශ්‍රී කල්‍යාණි සාමග්‍රී ධර්ම මහා සංඝ සභාවේ අනුනායක ධූරයෙන් පිදුම් ලදහ. එවකට ධර්ම මහා සංඝ සභාවේ මහානායක ධුරය දැරූ අතිපූජ්‍ය රාජකීය පණ්ඩිත බටගම පඤ්ඤානන්දාභිධාන මාහිමිපාණන් වහන්සේගෙන් පසු ශ්‍රී කල්‍යාණි සාමග්‍රී ධර්ම මහ සංඝ සභාවේ අතිපූජ්‍ය මහානායක තනතුරට 2002 පෙබරවාරි මස 15 දින පත්වූයේ සංඝ සභාවේ ඒකඡන්දයෙනි.ප්‍රදේශයේ මහා සංඝරත්නයට අභීත නායකත්වයක් දුන් අපේ මහානායක මාහිමියන් වහන්සේ ප්‍රදේශයේ විහාරස්ථාන නඟා සිටුවීමට විශේෂයෙන් විද්‍යාරවින්ද පිරිවෙන් විහාරස්ථානයට අයත් විහාරස්ථානවල දියුණුව උදෙසා සුවිශේෂ නායකත්වයක් ලබා දුන්හ.උන්වහන්සේ තුළ පැවැති ධර්ම ඥානය, විනයගරුක බව, සුපේෂල ශික්ෂාකාමී බව වත්මන් සඟ පරපුරට මහඟු ආදර්ශයකි. ඉතා චාම් සරල දිවි පෙවෙතක් ගත කළ උන්වහන්සේ මෑතක් වනතුරුම තම දායක දායිකාවන්ගේ ආගමික කටයුතු සඳහා වැඩම කළේ පා ගමනින් මය.අති සුඛෝපභෝගි යාන වාහන උන්වහන්සේ ප්‍රතික්ෂේප කළහ. බුදුරජාණන් වහන්සේ අනුදැන වදාළ ධර්ම විනය ආරක්ෂා කරමින් සිය ශාසනික මෙහෙවර ඉටුකර වසර අසූ අටක් පැවිදි ජීවිතය ගත කළ උන්වහන්සේ ගෙන් සිදුවූ ආගමික ශාසනික මෙහෙය අතිමහත්ය. උන්වහන්සේ වැනි ධර්මධර, විනයධර, ශික්ෂාකාමි යතිවරයාණන් වහන්සේලාගේ සේවය අවශ්‍යම අවස්ථාවක උන්වහන්සේගේ අපවත් වීම සම්බුද්ධ ශාසනයටත්, රටටත් සිදුවූ සුවිශාල පාඩුවකි. ආදාහන පූජෝත්සවය අද (24) ප. ව. 4.00 ට ගම්පහ නගර සභා පිටියේ දී පැවැත්වේ. අපේ මහානායක මාහිමිපාණන් වහන්සේට නිවන් සුව අත්වේවා.අමල් සමරතුංගවිහාරස්ථ දායක සභාවේසම ලේකම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af1303244</link>
    <topic> “නෙට්බෝල් ක්‍රීඩාවට උස විතරක් තිබිලා මදි.”</topic>
    <author>ටිරෝනි වෑවලගේ</author>
    <content>ශ්‍රී ලංකා දැල් පන්දු කණ්ඩායමේ නායිකා තර්ජනී සිවලිංගම්ඇය බෙහෙවින් උසැති ය. නෙට්බෝල් ක්‍රීඩාව පමණට ම ඇයගේ උස ද තර්ජනී සිවලිංගම් යන නමට අනන්‍යතාවක් ලබා දුන්නේ ය. සෙලාන් බැංකු ගොඩනැඟිල්ලේ නව වැනි මහලේ ඇය මා පසෙකින් ඇවිද යන්නීය. ඇයගේ උසැති සිරුර නෙට්බෝල් ක්‍රීඩාව වෙනුවෙන් ම සැකැසී ඇතැයි සිතේ.“නෙට්බෝල් ක්‍රීඩාවට උස විතරක් තිබිලා මදි.”ඇය සිනාසෙමින් පවසන්නී ය. එය සැබෑවකි. උපතින් ම නෙට්බෝල් ක්‍රීඩාවට සමත්කම් රැගෙන ආ ඇය තම උස වූ ශරීරය අතිරේක වාසියක් කර ගත්තා ය. අනික් අතට ශ්‍රී ලංකාවට නෙට්බෝල් ආසියානු කුසලානය දිනා දුන් කණ්ඩායමේ සාමාජිකාවක් බවට පත් වීමට ද පසුකාලීනව ශ්‍රී ලංකා නෙට්බෝල් ජාතික කණ්ඩායමේ නායිකාව වන්නට ද වාසනාව ලැබුවා ය.දක්ෂකම හා වාසනාව නොවන්නට ඇය ලංකාවේ ඈත කෙළවරේ ගමක කිසිවකුගේ ඇස නොගැටුණු හුදකලා ක්‍රීඩිකාවක් පමණක් ම වන්නට ඉඩ තිබිණි. උතුරේ සිවිල් යුද්ධය තවත් දක්ෂයකුට නිසි තැන අහිමි කරන්නට හේතු වන්නට තිබුණි. එහෙත් මේ බාධක සියල්ල ජයගත් තර්ජනී අද අප රටේ ක්‍රීඩා තරුවක් ව සිටින්නී ය.“මගේ උස අඩි හයයි අඟල් දහයයි.”මගේ ප්‍රශ්නයට පිළිතුරු දෙමින් ඇය සිය කතාව ආරම්භ කරන්නී ය. “මගේ ගම යාපනේ ඊවිනායි පුන්නලයිකඩ්ඩුවාන්. මේ ගම පිහිටලා තියෙන්නේ පලාලිවලට කිට්ටුව. මම උපන්නේ 1981 අවුරුද්දේ.”කාර්යාලීය වාතාවරණය අප කතාබහට හිතකර වාතාවරණයක් සපයන්නේ නැත. එහෙත් ඔවුහු නීති රීති නොතකමින් මට ඇයගේ අත්දැකීම් බෙදා හදා ගැනීමට ඉඩ සලසා තිබේ. වසර කීපයක් ම අගනුවර දිවි ගෙවුව ද තවමත් සිංහල භාෂාව ඇයට හුරු නැත. එහෙත් මේ සියල්ල අතර ඇය පවසන තොරතුරු රසවත් ය.“මම ප්‍රාථමික අධ්‍යාපනය ලැබුවේ ඊවිනායි ඇමෙරිකන් මිෂනාරි විද්‍යාලයෙන්. උසස් අධ්‍යාපනය ලබන්න පලාලි වාසවිලාන් විද්‍යාලයට ගියා. උසස් පෙළ කළේ කලා අංශයෙන්. නැඟෙනහිර විශ්වවිද්‍යාලයට යන්න මම සුදුසුකම් ලැබුවා. අද මම ආර්ථික විද්‍යා විශේෂවේදී උපාධිධාරිනියක්.”ඇය තම අධ්‍යාපනික දක්ෂතා සම්බන්ධයෙන් ආඩම්බර වන්නී ය. යාපනයේ තම ළමා විය සහ නව යොවුන් විය ගෙවා දමන ඇයට යුද්ධය අරුමයක් නොවන්නට ඇත. වරින් වර මහා සටන් කුණාටු සේ ඔවුන්ගේ ජීවිත හරහා හමා යන්නට ඇත. එහෙත් මේ සියල්ල අතර ඇය තම ඉලක්ක සපුරා ගන්නී ය.“පාසල් කාලයේදීත් මම ක්‍රීඩාවට ගොඩක් දක්ෂයි. විශ්ව විද්‍යාලෙදීත් මම නෙට්බෝල් ක්‍රීඩා කළා. එක පාරක් වවුනියාවේ විවෘත නෙට්බෝල් තරගාවලියක් තිබුණි. මම ඒ තරගාවලියේ දී මඩකලපුව දිස්ත්‍රික් කණ්ඩායම නියෝජනය කළා. ශ්‍රී ලංකා නෙට්බෝල් සංගමයේ නිලධාරීන් මාව හඳුනාගත්තේ එතනදී. මාව පුහුණු කළේ ෆැටීමා ෆ‍්‍රැන්සිස්. ජාතික කණ්ඩායමට මාව තෝරාගත යුතුයි කියලා අදහසක් එදා ඇවිත් හිටපු නිලධාරීන් තුළ ඇතිවෙලා තිබුණා. ඔවුන් මට කතා කළා. ඒ කාලේ නෙට්බෝල් සංගමයේ සභාපතිනිය වුණේ ජනාධිපති ආර්යා ශිරන්ති රාජපක්ෂ මැතිනිය.”මෙලෙසින් තර්ජනී සිවලිංගම් නම් වූ උසැති තරුණියගේ ක්‍රීඩා හැකියාවන් බලධාරීන්ගේ ඇස ගැටෙන්නේ ය. ඇය දක්ෂතා වැඩි කර ගැනීම වෙනුවෙන් වැඩිදුර පුහුණුවීම්වලට අගනුවරට පැමිණෙන ලෙස ආරාධනා ලබන්නීය. එහෙත් ඇය ක්‍රීඩාව දෙවැනි තැනටත් අධ්‍යාපනය පළමු තැනටත් සලකන්නී ය.“එතැනදී මට විශ්ව විද්‍යාලයේ පාලනාධිකාරිය ගොඩක් උදව් කළා. මම පුහුණුවීම් සහ විභාග කටයුතු සමබර කරගත්තේ ඒ අනුවයි. කොළඹ එනවට අම්මලත් කැමැති වුණා. 2004 ඉඳලා මම කොළඹ ඇවිත් නෙට්බෝල් ක්‍රීඩාවට ම කැප වුණා.”මුළුමනින් ම ආගන්තුක කොළඹ නගරයට පැමිණෙන ඇයට අත්වැල සපයන්නේ නෙට්බෝල් ක්‍රීඩාවේම කොටස්කාරියන් ය. ක්‍රීඩිකාවන් ය. පුහුණුකරවන්නියන් ය. එතැන් සිට ඇය ශ්‍රීලංකා ජාතික දැල්පන්දු කණ්ඩායමේ සාමාජිකාවක් වන්නී ය. ලෝක යේ සෑම රටක ම පාහේ නෙට්බෝල් කණ්ඩායම් ක්‍රියාත්මක නමුත් ඉන් බොහොමයක් කණ්ඩායම් පරාජය කිරීම ශ්‍රී ලංකා කණ්ඩායමට පහසු කටයුත්තක් බව ඇයගේ අදහසයි. එහෙත් ඕස්ට්‍රේලියාව සහ නවසීලන්තය හැමවිටම ප්‍රබල ප්‍රතිවාදීන් ය. ඇය පවසන්නේ මේ රටවල ක්‍රීඩිකාවන් ඉතා කුඩා කාලයේ සිට ම ක්‍රීඩා පාසල්වලින් අති විශේෂ පුහුණුවක් ලැබීම ඊට හේතු වන බවයි.“2009 දී අපි ආසියානු කුසලානය දිනා ගත්තා. ඒ ජයග්‍රහණය මට ජීවිතයේ ඉතා විශේෂ සිදුවීමක්. කවදාවත් අමතක වෙන්නේ නැහැ. අවසන් තරග තිබුණේ මැලේසියාවේ. අපි ඉතා හොඳින් තරගවලට මුහුණ දුන්නා. ජයග්‍රහණය කළා. අවසාන ප්‍රතිඵලය තමයි කුසලානය. මට මතකයි එක තරගයකදී සිදුවුණ දෙයක්. සාමාන්‍යයෙන් තරග ආරම්භ වෙන්න ආසන්නයේදී ක්‍රීඩිකාවන්ට ශක්ති ජනක පානයක් ලබාදෙනවා. ඒත් මම එදා දන්නේ නැතුව මේක එක පාරටම බිව්වා. එතකොට තරගය ආරම්භ වෙන්න තිබුණේ විනාඩි පහයි.දැන් මට වමනේ යන්න එනවා. කණ්ඩායමේ හැමෝ ම බයවෙලා. කර ගන්න දෙයක් නැහැ. ඉක්මනටම මට වෛද්‍ය ප්‍රතිකාර දුන්නා. අපි ඒ තරගයත් ජයග්‍රහණය කළා. 2009 ආසියානු කුසලානය දිනාගත්ත හින්දා තමයි අපට 2011 ලෝක කුසලානයට සහභාගි වෙන්න අවස්ථාව ලැබුණේ.”ආසියාව ජයගත්ත ද ලෝක කුසලානය තර්ජනීලාට ලේසි වන්නේ නැත. එහිදී සැමෝවා, බොට්ස්වානා, බාබඩෝස්, සිංගප්පූර්, ඕස්ට්‍රේලියා සහ නෙදර්ලන්තය යන රටවල් ප්‍රතිවාදීන් ලෙස හමුවේ. ඒ අතරින් ශ්‍රී ලංකාවේ ජයග්‍රහණ වාර්තා වන්නේ තරග දෙකකදී පමණි.“ලෝක කුසලානයේදී මම කණ්ඩායමේ උපනායිකාව වශයෙන් ක්‍රීඩා කළා. ඒ වසරේ ලෝක කුසලානය දිනා ගත්තේ ඕස්ට්‍රේලියා කණ්ඩායම. 2012 දී මම ශ්‍රී ලංකා නෙට්බෝල් කණ්ඩායමේ නායිකාව බවට පත් වුණා.”එලෙසින් මේ උසැති තරුණිය ශ්‍රී ලංකාවේ නෙට්බෝල් ක්‍රීඩාවේ ජාතික තලයේ උපරිමයට ළඟා වන්නී ය. ඇයගේ නායකත්වය යටතේ ශ්‍රී ලංකා කණ්ඩායමේ දස්කම් අඩු නුවුව ද 2012 ආසියානු කුසලානය දිනා ගැනීමට නම් හැකියාවක් නොලැබෙන්නේ ය. කනගාටුවට කරුණ වන්නේ මේ තරග මාලාව පැවැත්වෙන්නේ ශ්‍රී ලංකාවේ දී වීම ය. අවසන් තරගයේදී සිංගප්පුරු කණ්ඩායම එක් ලකුණකින් ජයග්‍රහණය කරන අතර තර්ජනී ලා ආසියානු දැල්පන්දු අනුශූරියෝ වන්නෝ ය. තර්ජනී පවසන්නේ තමාගේ නායකත්වය යටතේ මුහුණ දුන් ප්‍රථම ආසියානු කුසලාන තරගාවලිය පරාජය වීම ගැන තමා බෙහෙවින් දුක් වන බව යි.“ලබන අවුරුද්දේ ආසියානු කුසලාන තරගාවලිය පැවැත්වෙන්නේ සිංගප්පූරුවේදී. අපි මේ අවස්ථාවේ දී කුසලානය දිනා ගත්තොත් තමයි 2015 ඕස්ට්‍රේලියාවේ සිඩ්නි නුවර පැවැත්වෙන දැල් පන්දු ලෝක කුසලාන තරගාවලිය සහභාගි වීමේ අවස්ථාව ලැබෙන්නේ. ඒ නිසා දැනට මගේ ලොකු ම බලාපොරොත්තුව 2014 ආසියානු කුසලානය දිනා ගැනීමයි.”තර්ජනී එලෙස පවසන්නී ය. එපමණක් නොව ඒ වෙනුවෙන් පුහුණු වන්නී ය. සූදානම් වන්නී ය. කැප වන්නී ය. අද ඇය ශ්‍රී ලංකාවේ පමණක් නොව මුළු මහත් ආසියාවේ ම ප්‍රසිද්ධ නෙට්බෝල් ක්‍රීඩා තරුවකි. ක්‍රීඩාව ඇයගේ ජීවිතයෙන් වැඩි ඉඩ ප්‍රමාණයක් හිමි කර ගෙන ය.එහෙත් ඉතිරි කොටසේ ජීවත් වන්නේ සුන්දර තරුණියකි. නාද වන ඇගේ ජංගම දුරකථනය මට ඇසෙන්නට සලස්සන්නේ මිහිරි දමිළ ගීතයකි. වැඩිමහල් සහෝදරයන් තිදෙනෙක්, සහෝදරියක් සහ බාල සහෝදරයකුගෙන් සමන්විත තර්ජනීලාගේ පවුල මේ දිනවල වැඩි අවධානයක් යොමු කරන්නේ ඇයට සහකරුවකු සෙවීමට ය. සිංහල හෝ මුස්ලිම් ශ්‍රී ලාංකිකයන් අතරින් වුව ද සහකරුවා තෝරා ගැනීමට කැමැති දැයි මා කළ විමසීමට ඇය පැවසුවේ තම බලාපොරොත්තුව දමිළ ජාතිකයකු සමඟ විවාහ වීම බවයි.“මම වැඩියෙන් ම කැමැති යාපනයේ ඉන්නයි. උතුරු නැඟෙනහිර ප්‍රදේශවල සාමාන්‍ය ජනතාවට උදව් කරන්න මම කැමැතියි. ඒ අය අතරේ තවත් දක්ෂ ළමයි ගොඩක් ඉන්නවා. ඒ අය සොයාගෙන ඉදිරියට යන්න අත දෙන්න මම කැමතියි. දක්ෂතා ඇති දරුවන්ට පුහුණුවීම් කරන්න දැල් පන්දු පාසලක් ආරම්භ කරන්නත් මම බලාපොරොත්තුවෙන් ඉන්නවා. ඒ වගේ ම තමයි මම සේවය කරන සෙලාන් ආයතනයේ සැම දෙනාම වගේ මට උපකාර කරනවා. සහය දෙනවා.”ඒ සමඟින් ම තර්ජනී පවසන්නේ තමා ගැන වදනක් ලියවෙන සෑම අවස්ථාවකදීම ඒ සමඟින් ම ලියවිය යුතු තවත් නම් කිහිපයක් ඇති බවයි. ඔවුන් නොවන්නට තමා මෙතරම් සාර්ථකත්වයක් අත් කර නොගනු ඇති බවයි. සිවලිංගම් සහ කන්දිමදී. ඒ තර්ජනී ගේ දෙමාපියන්. ඒ සමඟින් ම තිලකා ජිනදාස. නෙට්බෝල් ක්‍රීඩාව පිළිබඳව උපරිම දැනුමක් තමාට ලබාදුන්නේ ඇය බව තර්ජනී පවසයි.එමෙන් ම තමා කොළඹ පැමිණි දින සිට නෙට්බෝල් ගැන පමණක් නොව රට තොට ගැන ද කියා දුන් කණ්ඩායමේ සහෝදර ක්‍රීඩිකාවන් සහ අනෙකුත් පුහුණුකාරිනියන් ගැන ද තර්ජනී සඳහන් කරන්නී ය. ට්‍රික්සි නානායක්කාර, තමරා ධර්මකීර්ති සහ අමාත්‍යාංශ ලේකම් රංජනී ජයකොඩි ගැන ද සඳහන් කරන මෙන් ඉල්ලන්නී ය. ක්‍රීඩා අමාත්‍යාංශය සහ ක්‍රීඩා අමාත්‍යවරයා ද ඇය අමතක කරන්නේ නැත.කතාව අවසන් කරමින් ඇය යළිත් රාජකාරිය සඳහා නික්ම යන්නී ය. ක්‍රීඩා ජයග්‍රහණ පෞද්ගලික නොවන්නේ ය. ඒවා අයිති මුළුමහත් රටට ම ය. තර්ජනී ආසියානු කුසලානය පමණක් නොව දැල් පන්දු ලෝක කුසලානය ද ජයග්‍රහණය කරන්නේ නම් ඒ සතුට ඇයට පමණක් නොව මුළු රටටම ය. එබැවින් ම එකී ජයග්‍රහණය ලැබීමට ඇයට ශක්තිය ලැබේවායි අපේ පැතුමයි.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af1303245</link>
    <topic> ශ්‍රී ලංකා ඉන්දියා මිත්‍රත්වයේ ඉදිරි ගමන</topic>
    <author>සුභාෂිණි ජයරත්න</author>
    <content>අතීතයේ සිට ශ්‍රී ලංකාව හා ඉන්දියාව අතර පැවැතියේ දැඩි මිත්‍රත්වයක්. ඒත් පසුගියදා ඉන්දියාවේ දී ශ්‍රී ලාංකිකයන් බියවැද්දීම්, තන්ජුවූර්හි දී හා චෙන්නායි නුවර මධ්‍යම දුම්රිය ස්ථානයකදී ශ්‍රී ලාංකික බෞද්ධ භික්ෂුන් වහන්සේ දෙනමකට ප්‍රහාර එල්ල කිරීමත් සමඟ තමිල්නාඩු ප්‍රාන්තයේ සංචාරයට බාධා එල්ල විය. මේ හරහා ගොඩනැඟි අලුත්ම තත්ත්වය පිළිබඳ ගිහි පැවිදි වියත්තු සතියේ කතාබහ ඔස්සේ කතාබහට ලක් කරති. බොදු බල සේනා සංවිධානයේ ප්‍රධානීකිරම විමලජෝති හිමිපසුගියදා ඉන්දියාවේ දී අමානුෂික ලෙස පහරදීම්වලට ලක්වූ භික්ෂුන් වහන්සේලාට බොදු බලසේනා සංවිධානය ශෝකය පළ කර සිටිනවා. ශ්‍රී ලංකා රජය හා ඉන්දීය රජය ඇතුළු සියලු පාර්ශ්වයන්ගෙන් අපි ඉල්ලා සිටිනවා සාමාන්‍ය ජනතාවට හානි වන අන්තවාදි හා ත්‍රස්තවාදී ක්‍රියා නතර කිරීමට නිත්‍යානුකූලවත්, මතවාදි ලෙසත් ක්‍රියා කරන ලෙස.මේ සිදුවීම සම්බන්ධයෙන් බෞද්ධ ජනතාව ඉවසිලිවන්තව කටයුතු කළ යුතුයි. මෙවැනි ප්‍රකෝපකාරී ක්‍රියා හරහා ශ්‍රී ලංකාවේ සිංහල හා දෙමළ ජනතාව අතර ගැටුමක් ඇති කිරීමට කිසිදු පාර්ශ්වයකට ඉඩ නොදිය යුතුයි. ප්‍රකෝපකාරී ක්‍රියා හරහා ජාතිවාදය අවුස්සා අප රට බෙදීමට ප්‍රයත්න දරන කුමන්ත්‍රණකාරි දේශපාලන පක්ෂ හා සංවිධාන තහනම් කරන ලෙස අපි ඉන්දීය හා ශ්‍රී ලංකා රජයෙන් ඉල්ලා සිටිනවා.මේ ක්‍රියා පිටුපස එල් ටී ටී ඊ හිතවාදී ඩයස්පෝරාව හා මුස්ලිම් අන්තවාදීන් සිටිනවා. අපි බෞද්ධ භික්ෂුන් වහන්සේලාගෙන් ඉල්ලා සිටින්නේ මේ සිද්ධීන් මත බෞද්ධ ජනතාව කුපිත කිරීමට දරන උත්සාහය වළකා එවැනි සිදුවීම් වහාම පොලිස් ස්ථාන වෙත දැනුම් දෙන ලෙසයි.තමිල්නාඩුව කියන්නේ ඉන්දියාව කියන විශාල රාජ්‍යයේ එක් ප්‍රාන්තයක් පමණයි. බුදුන් වහන්සේගේ කාලයේ සිට ඉන්දියාව සමඟ තිබෙන සම්බන්ධතාවය පලුදු කර නොගත යුතුය.කොළඹ විශ්ව විද්‍යාලයේ සමාජ විද්‍යා අධ්‍යනාංශයේ මහාචාර්යපේ‍්‍රමකුමාර ද සිල්වාමේ අවස්ථාව ශ්‍රී ලංකාව, රාජ්‍යයක් ලෙස සිටින්නේ ඉතාමත්ම බැරැරුම් අවස්ථාවකයි. ජිනීවා නුවර මානව හිමිකම් කොමිසම ඉදිරියේ ශ්‍රී ලංකා රාජ්‍යය පිළිබඳව ප්‍රශ්න කරන්නට බටහිර බලවතුන් මාන බලන අවස්ථාවක්. එවැනි සන්දර්භයක් තුළයි තමිල්නාඩුවේ දී අපේ භික්ෂුන් වහන්සේ අන්තවාදී පිරිස් පහර දුන්නේ.තමිල්නාඩුව යනු විශාල ලෙස දෙමළ ජනයා රාශිභූත වූ ප්‍රදේශයක්. එසේ ම ඉන්දීය දේශපාලනයේ දී තමිල්නාඩු දේශපාලනය තීරණාත්මක සාධකයක් ලෙස ක්‍රියා කරන බව අපි හොඳින් දන්න දෙයක්. නමුත් තමිල්නාඩුවේ සිටින සියලුම දෙමළ ජනයා අනුමත නොකරන බව ද පැහැදිලියි, තමිල්නාඩුවේ බහුතරයක් සාමකාමි අයයි.තමිල්නාඩුව යනු දීර්ඝ කාලීනව ඓතිහාසික සමාජ සංස්කෘතික, ආගමික, ආර්ථික පසුබිමක් සහිත ප්‍රදේශයක්. මෙවැනි ප්‍රදේශයකදී බෞද්ධ භික්ෂුන්ට පහරදීම කනගාටුදායක සිද්ධියක්. මේ සිද්ධියේ දී සමස්ත තමිල්නාඩු වැසියන්ට විරුද්ධය කටයුතු කිරීම හෝ වැරැදි මතයක් ගොඩනැඟීම කාලෝචිත නොවන බව කිව යුතුයි. දෙරට අතර සම්බන්ධතා පළුදුවන හෝ දුරස්ථ භාවයක් ඇතිවන ආකාරයේ ක්‍රියාවකට යාම කාලානුරූපි නොවන බව අවධාරණය කළ යුතුයි. අප කළ යුත්තේ තමිල්නාඩු ජනයා දිනා ගැනීමට දෙරට අතර කිට්ටු සම්බන්ධතාවයක් ගොඩනඟා ගැනීමයි. දේශපාලන - සමාජයීය - සංස්කෘතික අංශයෙන් සම්බන්ධ විය යුතුය. එසේ නොවුණහොත් ශ්‍රී ලංකා හා ඉන්දීය රජයන්ට අත්වන සෙතක් නැහැ.එජාප පාර්ලිමේන්තු මන්ත්‍රී හා මාධ්‍ය ප්‍රකාශකගයන්ත කරුණාතිලකඅපේ රටේ බෞද්ධ ජනතාවට, බෞද්ධ භික්ෂුන් වහන්සේට ඉන්දියාවේදී මුහුණ දෙන්නට සිදුවූ තත්ත්වය අපි පිළිකුලෙන් යුතුව හෙළා දකිනවා. මෙවැනි අවස්ථාවකදී අපේ බෞද්ධ භික්ෂුන් වහන්සේලාට හෝ දඹදිව වන්දනා කරුවන්ට රජය පැත්තෙන් සිදුවිය යුතු සෘජු මැදිහත්වීම සිදුවී නොමැති බව කනගාටුවෙන් ප්‍රකාශ කරනවා.රජය පුන පුනා දෙන්නේ දියාරු පිළිතුරුය. ගුවන් ගමන් සීමා කළ බව කියනවා. වන්දනා සඳහා චෙන්නායි යන්න එපා කියනවා මිසක සෘජු මැදිහත් වීමක් නම් මේ වන විට සිදුවී නැහැ.පසුගියදා විදේශ කටයුතු අමාත්‍යවරයා පාර්ලිමේන්තුවේදී කිව්වා මේ ප්‍රශ්නය සම්බන්ධයෙන් ඉන්දීය මහා කොමසාරිස්ට අවශ්‍ය උපදෙස් දුන්නා කියලා. විදේශ කටයුතු ඇමැති ලෙස ඔහු කළ යුතු දේ මෙය පමණක් ද කියා අපි අහන්න කැමතියි. අපි එවන් දියාරු උත්තර බලාපොරොත්තු වෙන්නෙ නැහැ.මේ වෙලාවේ අපේ විදේශ කටයුතු අමාත්‍යවරයා කළ යුත්තේ එරට විදේශ කටයුතු අමාත්‍යවරයා සමඟ කතාකර මේ සඳහා අවශ්‍ය පියවර ගැනීමයි. මෙය හෙළා දැක රාජ්‍ය තාන්ත්‍රික මැදිහත් වීමක් ඒ හරහා සිදුවිය යුතුයි. ඉන්දීය සංචාරකයන්ට ලංකාවේදී මේ දේ වුවත් අපි අනුමත නොකරන්නා සේ ලංකාවේ අයටත් වූ මේ දේ අපි අනුමත කරන්නෙ නැහැ. මේ ප්‍රශ්නයේ දී රජය නිහඬයි. ප්‍රමාණවත් රාජ්‍යතාන්ත්‍රික මැදිහත් වීමක් නොවීම ගැන කනගාටුයි. මෙයින් වන්නේ රජය දැඩි අප්‍රසාදයකට ලක්වීම පමණය.ශ්‍රී ජයවර්ධනපුර විශ්ව විද්‍යාලයේ ජ්‍යෙෂ්ඨ කථිකාචාර්ය පැපිලියාන සුනේත්‍රා දේවි පිරිවෙන්පති රාජකීය පණ්ඩිත ආචාර්ය මැදගොඩඅභයතිස්ස හිමිඅපේ රට පසුගියදා වසර තිහක කුරිරු යුද්ධයේ නිමාව දැක්කා. යුද්ධය පැවැති අවස්ථාවේ සිංහල හා දෙමළ ජනතාව පැටලුවේ අන්තවාදි පිරිස්. ඒ අවස්ථාව තමන්ට අවශ්‍ය කරන ආයුධ විකිණීමේ වෙළෙඳ පළක් නිර්මාණය කර ගත්තා. ඒ කටයුත්තට එන් ජී ඕ ව්‍යාපාර පවා සහාය පළ කළා. මන්ද ඔවුනුත් ආයුධ වෙළෙඳාමෙන් යැපෙන්නන් නිසා. යුද්ධය අද අවසන් වුවත් අළු යට ඇති ගිනි නැවතත් අවුළුවන්න විවිධ පිරිස් උත්සාහ දරනවා.අපේ ජනාධිපතිතුමා ලොව කිසිම නායකයෙක් නොකරන තරමේ කටයුතු රැසක් කළා. පශ්චාත් යුද බිය නැතිකර රට ආරක්ෂා කළා. ඒ සඳහා අවශ්‍ය බුද්ධිමත් තීන්දු තීරණ ගත්තා. උතුරේ ජනතාව දකුණේ ජනතාවට වඩා එතුමාට ආදරය කළා.මෙවන් අවස්ථාවක සිංහල ජනතාව කුපිත කර දෙමළ ජනතාව සමඟ ගැටුමක් ඇති කරන්න හොඳම ක්‍රමය භික්ෂුන්ට පහරදීම බව අන්තවාදීන් තේරුම් ගත්තා. පසුගියදා මදුරාසියේ දී ඇතිවූ සිද්ධිය අතිපහත්, නිර්ලජ්ජිත දෙයක් ලෙසයි අපි දකින්නේ. මේ අය පහර දුන්නේ භික්ෂුන්ට නොවෙයි ශ්‍රී ලාංකික දෙමළ ජනතාවටයි. එම නිසා මේ කාරණාව විග්‍රහත්මකව තේරුම් නොගතහොත් අන්තවාදීන්ගේ අරමුණ ඉටු වෙනවා. අපේ ඉවසීම වැදගත්. එම නිසා අපි බුද්ධිමත්ව මේ අවස්ථාවේදී කටයුතු කළ යුතුයි. එය නිවට කමක් නොව ගුණාංගයක්. කිහිප දෙනෙකුගේ පහත් අවශ්‍යතා වෙනුවෙන් බහුතරයකට හානි වන දේ නොකළ යුතුයි කියලායි බුදුන් වහන්සේ අවධාරණය කළේ.බුද්ධ ධර්මයට අනුව තම චින්තනය සකස් කරගතහොත් බෞද්ධ සිත් සතන් අවුල් කර තම අවශ්‍යතා ඉටුකරගන්නට මෙම අන්තවාදීන්ට ඉඩ ලැබෙන්නේ නැහැ.බස්නාහිර පළාත් අමාත්‍ය ජාතික හෙළ උරුමයේ නීති උපදේශකනීතිඥ උදය ගම්මන්පිලතමිල්නාඩු ප්‍රාන්තයේ සිදුවන මේ කනගාටුදායක තත්ත්වයට ඉන්දීය මධ්‍යම රජය සෘජුව වගකිව යුතුයි. එයට හේතුව තමිල්නාඩු රජය පසුගිය කාලයේ ශ්‍රී ලංකා විරෝධි ව්‍යාපාරයක් දියත් කළා. තමිල්නාඩුවේ පුහුණු වෙමින් සිට ගුවන් හමුදා භටයන් එම පුහුණු කඳවුරෙන් ඉවත් කළා. ශ්‍රී ලංකා රගර් කණ්ඩායම් ක්‍රීඩා තරගයකදී ක්‍රීඩා කරන බව දැනගත් විට එය අවලංගු කර සංවිධායකයන්ට විරුද්ධව කටයුතු කළා. මෑතකදී තමිල්නාඩුවේ පැවැත්වීමට නියමිතව තිබු දකුණු ආසියානු ක්‍රීඩා තරගවල ශ්‍රී ලංකා කණ්ඩායම සහභාගි වන බව දැනගත් විට එය නොපැවැත්විය යුතු යැයි කිව්වා.මේ සිදුවීම් සියල්ල දෙස විදේශ ප්‍රතිපත්ති භාර ඉන්දීය මධ්‍යම ආණ්ඩුව අනුගමනය කළේ අඳගොලු බිහිරි ප්‍රතිපත්තියක්. එහි ප්‍රතිඵලයක් ලෙස තමිල්නාඩු ජනතාව තම නායකයන්ව අනුගමනය කරමින් ශ්‍රී ලංකා විරෝධීව කටයුතු කළා. එම නිසා තමිල්නාඩුවට ගිය දේශපාලනඥයන්ට, ව්‍යාපාරිකයන්ට ඔවුන් පහර දුන්නා. පසුව මෙය භික්ෂුන් හා සාමාන්‍ය ජනතාව දක්වා ව්‍යාප්ත වුණා. වසර 2 ක් පුරා අඛණ්ඩව පැවැති මේ තත්ත්වය වළක්වා ගන්නට ඉන්දීය මධ්‍යම රජය පියවරක් නොගත්තා.අප මෙයට ප්‍රතිචාර දැක්විය යුත්තේ ඉතා ප්‍රවේසමෙන්. ඔවුන් උත්සාහ කරන්නේ ලංකාව තුළ තවත් කළු ජූලියක් නිර්මාණය කර එහි වාසිය දෙමළ බෙදුම්වාදීන්ට ලබා දීමයි. ශ්‍රී ලංකාව මීට ප්‍රතිචාර දැක්විය යුතුයි. එය කළ යුත්තේ ඉන්දියානු හෝ දෙමළ ජනතාව ඉලක්ක කර ගනිමින් ප්‍රචණ්ඩකාරීව නොවෙයි. කළ යුත්තේ රාජ්‍ය තාන්ත්‍රික කනේ පහර දෙකක් එල්ල කිරීමෙනුයි.පළමු කනේ පහර වන්නේ ඉන්දියාවෙන් ලංකාවට යන සියලුම සංචාරක ගමන් නවතා දැමීමයි. ඉන්දියාවට වැඩි වශයෙන් සංචාරකයන් එන රට ලංකාව නිසා එය දැනෙන සුළු කනේ පහරක් වේවි.දෙවැන්න ඉන්දීය භාණ්ඩ වර්ජනයකට රට පෙළ ගැස්සවීමයි. ලංකාවේ මෙන් හැට ගුණයක් විශාල ජනගහනයක් ඉන්දියාවේ සිටියත් ඉන්දියාව ලංකාවෙන් මිලදී ගන්නේ අපි ඔවුන්ගෙන් මිලදී ගන්නා ප්‍රමාණයෙන් සියයට 20 ක භාණ්ඩ ප්‍රමාණයක්. එම නිසා භාණ්ඩ වර්ජනයක අවසාන අවාසිය ලැබෙන්නේ ඉන්දියාවටය. එම නිසා අප පවසන්නේ රට තුළ කරන කලබලකාරි තත්ත්වය නවතා ඉන්දියාවේ හදවතට කනේ පහර දෙකක් එල්ල කිරීම පමණි.ශ්‍රී ලංකන් හා මිහින් ලංකා ප්‍රධාන විධායක නිලධාරීකපිල චන්ද්‍රසේනතමිල්නාඩුවේ අද ඇතිවි තිබෙන මෙම තත්ත්වය සමස්ත ඉන්දීය රාජ්‍යයේ ම ප්‍රශ්නයක් නොවන බව අවධාරණය කළ යුතුයි. ශ්‍රී ලංකාව හා ඉන්දියාව අතර චිරාත් කාලයක සිට පැවත එන සම්බන්ධතාවට කිසිදු ආකාරයක බලපෑමක් සිදුවී නැහැ. නමුත් මේ වන විට මේ හරහා ඇතිවී තිබෙන සුළු සුළු සිද්ධීන් කිහිපයක් නිසා වෙළෙඳපොළ වෙනස්වීම් කිහිපයක් සිදුවී තියෙනවා. ඒ නිසා ශ්‍රී ලංකාවේ සිට ඉන්දියාවේ තමිල්නාඩු ප්‍රාන්තය හරහා සිදුවන ගුවන් ගමනාන්තවල සුළු වෙනස්කම් කිහිපයක් තාවකාලික පිළියමක් ලෙස අඩු කරන්නට අපට සිදුවුණා.ඒ කෙසේ වෙතත් ඉන්දීය රජය මේ සිදුවීම්වලට සිය කනගාටුව ප්‍රකාශ කර තියෙනවා. ඉන්දියාවට හා ඊට අදාළ ප්‍රාන්තවලට යන අපේ සංචාරකයන්ට පූර්ණ ආරක්ෂාව ලබා දෙන බවට ඉන්දීය රජය මඟින් පොරොන්දු වී තියෙනවා.අපේ සංචාරකයන්ට ඉන්දියාවේ අනිකුත් ස්ථානවලට යන්න කිසිම බාධාවක් නැහැ. ඒ සඳහා අවශ්‍ය ගුවන් පහසුකම් අප ලබා දී තියෙනවා. ඒ ස්ථානවලට යාම චෙන්නායි හරහාම සිදුකළ යුතු නැහැ. ගයා, බරණැස, දිල්ලි ආදි ප්‍රදේශවලට චෙන්නායි හරහාම යන්න අවශ්‍ය නැහැ. ඊට අදාළ පහසුකම් අපි ශ්‍රී ලංකන් හා මිහින් ලංකා ගුවන් සේවය හරහා ලබා දී තිබෙන අතර යන මඟීන්ටත් පූර්ණ ආරක්ෂාව ලැබෙනවා.එසේම මේ වන විට තමිල්නාඩු මධුරා වැනි ඉන්දියාවේ විවිධ ස්ථානවල ඇති අපේ කාර්යාලවලට ඉන්දීය රජයෙන් උපරීම පොලිස් ආරක්ෂාව සපයා තියෙනවා. මේවායේ සියයට 99 ක්ම වැඩ කරන්නේ ඉන්දීය ජාතිකයන්. ශ්‍රී ලාංකිකයන් අඩුයි. ඒ හැම දෙනෙක්ම පූර්ණ ආරක්ෂාව යටතේ රාජකාරි කටයුතු කරනවා.සුළු පිරිසකගේ මෙවන් ක්‍රියා නිසා දෙරට අතර සම්බන්ධතාවට කැළලක් නොවිය යුතුයි. අපේ සංචාරකයන්ට අවශ්‍ය පූර්ණ ආරක්ෂාව ලබාදීමට මේ වන විට ඉන්දීය රජය කටයුතු යොදා තිබෙන බව ද අවධාරණයෙන් පැවැසිය යුතුය.සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af1303246</link>
    <topic>මැරතන් තරගයේ ජයකණුව පෙනි පෙනී මරුවා ජයගත්තේය</topic>
    <author>චතුරිකා සුරවීර</author>
    <content>ජයග්‍රාහී මංතීරුව පසුකරන්නට ඇත්තේ තවත් මීටර් 200ක් පමණි. ක්‍රීඩාවට ආගන්තුකයකු නොවූ ඔහු ධාවන පථයට නම් කිසිසේත්ම ආගන්තුක වූයේ නැත. කිලෝමීටර් 4කට ආසන්න ධාවන දුරක් ගෙවා අවසාන කඩඉම පසුකර ජයග්‍රහණයේ සතුට භුක්ති විඳින්නට කලියෙන් ලක්ෂිතගේ අවසන් ගමන තීරණය කරන්නට මාරදූතයෝ ඉක්මන් වූහ.මාරසිංහ මුදියන්සේලාගේ ලක්ෂිත මධුෂාන් පසුගිය 19 වැනි දින මෙලොවින් සදහටම සමුගත්තේ කුලියාපිටිය යොවුන් සේනාංක මධ්‍යස්ථානය විසින් සංවිධානය කළ මැරතන් ධාවන තරගයක ධාවනයේ යෙදී සිටියදීය. නව යොවුන් වියේ මුවදොර අබියස දී අපෙන් සමුගෙන ගිය තම පුතු ලක්ෂිත පිළිබඳ හතළිස් තුන් වියැති ඒ පියාණෝ මෙසේ කීහ.”නැතිවුණේ මගේ පුත්තු තුන්දෙනාගෙන් වැඩිමලා. 2012 දි කඳානෙ මහා විද්‍යාලයෙන් සාමාන්‍ය පෙළ කරලා මේ ජනවාරි 15 වැනිදා පුතා කුලියාපිටිය දිගම්මැද යොවුන් සේනාංකෙට බැඳුණා. හැමදාම සඳුදා උදේට ගෙදරින් ගිහිල්ලා සිකුරාදා ගෙදර එනවා. සඳුදා, අඟහරුවාදා දවස් දෙකේ පුතාට උණ හැදුණා. උණගතිය නිසා දහවැනිදා වනතුරු හිටියෙ ගෙදර. ඊට පස්සෙ ආයිත් ගියා. 15 ආයෙත් ගෙදර ආවා. එදා අපිට පුතා කිව්වා 19 මැරතන් එකට ඉන්නවා 20දා අනෙක් තරගවලටත් ඉන්නව කියලා.එයා අවුරුදු 11 ඉඳලම මැරතන් තරගවලට ගියා. සමස්ත ලංකා මැරතන් තරගයකදී 10 වැනි තැනත් දිනුවා. මේ අවුරුද්දෙ තව මැරතන් දෙකකට එයා ඉඳලා තියෙනවා.”අකාලයේ මිලිනව ගිය ඒ අහිංසක පුතුගේ සිත්හි රජයන්නට ඇත්තේ කෙදිනක හෝ අන්තර්ජාතික ලෝකය දිනන්නට විය හැකිය. ඒ තරමටම ඔහු ක්‍රීඩාවට ඇලුම් කළේය. නමුදු ඔහුට ජීවිතයෙන් සමුගන්නට මඟහසර වෙන් වූයේ දෛවයේ සරදමක් ලෙසිනි.ආනන්ද පුෂ්පකුමාර ලක්ෂිත හා කරට කර තරග වැදුණෙකි. ජය කණුව පසුකරන්නට ලක්ෂිත කෙමෙන් වියැකී යන ගතේ ශක්තියට සිතේ ශක්තිය ද එක්කරන්නට විය.මඟ නොරැඳී තරගය අවසන් කරන්නට ලක්ෂිත උත්සාහ කළ බැව් ඔහු හා තරග වැදි ආනන්ද හොඳින් දනී. ඒ අවාසනාවන්ත නිමේෂය ඔහු මෙසේ ආවර්ජනය කළේය.”තරගෙ දෙවැනියට දුවගෙන ආවෙ මම. ලක්ෂිත පළවැනියට දුවගෙන ගියා. අනිත් ළමයි ආවෙ අපේ පිටිපස්සෙන්. යොවුන් සේනාංකෙ ළඟට තව තිබුණෙ මීටර් 200ක් විතර පොඩි දුරක්. මම ඉස්සරහින් ගිය ලක්ෂිත දුවන එක නතර කරල ඇවිදිනවා දැක්කා. මං දුවගෙනම ලක්ෂිත ළඟට ආවා. එයා පාරෙ තණකොළ ගොඩට වැටුණා. ඒත් එක්කම වසන්ත, ආරියවංශ සර්ලා එතැනට ආවා. අපි ලක්ෂිත ලක්ෂිත කියලා කතා කළත් ලක්ෂිත කතා කළේ නෑ. එයාගෙ කටින් සෙම ආවා. මං හිතුවෙ ලක්ෂිතට බඩේ කොරයක් හරි කලන්තයක් හරි හැදෙන්න ඇති කියලයි”.ලක්ෂිතකුලියාපිටිය යොවුන් සේනාංකයේ සරඹ උපදේශක වූයේ වසන්ත උපුල් කුමාර මහතාය. අකාලයේ පරවුණු ඒ දිරිමත් පුතුගේ හදිසි වියෝව පිළිබඳ ඔහු මෙසේ කීවේය.”විසිවැනිදාට යොවුන් සේනාංකෙ ක්‍රීඩා උත්සවේ පවත්වන්න කටයුතු යොදලයි තිබුණෙ. 19 වැනිදා මැරතන් තරගය තිබුණා. තරගෙ අවසන් කරන්න තිබුණෙ යොවුන් සේනාංකෙ ඉස්සරහින්. තරගෙට පිරිමි ළමයි දොළහක් සහභාගි වුණා. මම ලක්ෂිතට මීටර් 20 විතර ඉස්සරහින් පිටුපස බලමින් තමයි බයිසිකලේ ගමන් කළේ. එතකොටම මම දැක්කා ලක්ෂිත දුවන එක නවත්තලා ඇවිදිනවා. මම ලක්ෂිත ළඟට යද්දි එයා උඩුබැලි අතට වැටුණා. ලක්ෂිතට අපි කතාකළත් එයා කතා කළේ නෑ.කොහොම හරි අපි යොවුන් සේනාංකෙ මධ්‍යස්ථානාධිපතිට කතාකරල මේ බව දැනුම් දීල උදේ 8.45 වෙද්දි ප්‍රතිකාර සඳහා රෝහලට අරන් ගියා. උදේ 10.30ට විතර ලක්ෂිත මියගියා කියලා වෛද්‍යවරු කීවා.”කෙදිනක හෝ රටට ආඩම්බරයක් ආලෝකයක් වන්නට පෙරුම්පිරූ ලක්ෂිත මධුෂාන් පහනේ පහන්සිළු දැල් වෙන්නටත් පෙරම නිවී ගියා සේ ජීවිතයට සමුදුන්නේ ජයග්‍රාහී කඩඉම පසුකර යන්නට ආසන්නයේදීය.ඒ දිරිමත් පුතු යළිදු කෙදිනකවත් අප අතරේ දැකගත හැකි නොවුණ ද ඔහුගේ පින්බර මුවමඬල අප අතර සදා නොමියෙන සේ ලැගුම් ගනු ඇතත් අප අතරින් වියෝවී මිලිනව ගිය දිරිමත් පුතණුවනි, ඔබ අප කළ කුසල් ද ගෙන සසර මඟ දිනා උතුම් නිවනේ සුව ලබාවායි පතමු.චතුරිකා සුරවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af1303247</link>
    <topic>සෙල්ලරාජා, ඔයා තාමත් මගෙ යාළුවා ඒ හෙණය වැදුණෙ ඔයාට නොව අපටයි</topic>
    <author>ඉනෝකා සමරවික්‍රම</author>
    <content>අපි බොහෝ වෙලාවට හිටියේ එකම තැනක ගාල්වෙලා. අපි දෙන්නා අතර හොඳ බැඳීමක් තිබුණා. ඒත් අද වෙනකොට අපි හිටපු ගල්කණු දෙකෙන් එකක් පාළුවට ගිහිල්ලා. මිනිස්සුන්ට වගේම හොඳට අපිටත් දැනෙනවා වෙන්වීමේ දුක. අවුරුදු ගණනාවක් තිස්සේ පන්සල සෙවණෙ හැදුණට වැඩුණට නිතර දෙවේලේ බණපද ඇහුවට කොහොමද හිත වාවගන්නේ. නායක හාමුදුරුවොත් ඔයාව බලාගත්ත කළුමල්ලිත් විතරක් නෙමෙයි ඔයා ගැන අහපු දැකපු හැමෝම ඉන්නේ දුකෙන්. ඒ හැමෝටම වඩා අවුරුදු ගාණක් එකට හිටපු මං කොහොමද ඔයා නැති දුක වාවගන්නේ.මම කෙරමිණිය රජමහා විහාරයට ආවේ හැත්තෑහය අවුරුද්දේ. ඒ වෙනකොට මගෙ වයස අවුරුදු නවයක් දහයක් විතර ඇති. ඒ කාලේ මේ පන්සලේ තවත් අලි හිටියා. මට මතකයි ඔයාව මේ පන්සලට ගෙනාව හැටි. මට මතක හැටියට ඒ එක්දහස් නවසිය අනූඑක වසරේ දවසක්.ඔයා හරි පුංචි අලි පැටියෙක්. මං හිතන විදිහට අවුරුදු එකහමාරක් විතර ඇති. නායක හාමුදුරුවෝ ඇඹිලිපිටියෙන් ඔයාව ගෙනල්ලා තිබුණෙ ලක්‍ෂ හතරහමාරක් දීලා ලු. ඒත් ඔයා ඊට වඩා කොච්චර වටිනවද කියල අපි හැමෝටම දැනුණේ ඔයා ලොකු මහත් වෙනවත් එක්කමයි.නායක හාමුදුරුවන් අලියෙක් කියලා ඔයාව අරගෙන ආවත් ඔයා ලොකු වෙනකොට තමයි දැනගත්තේ ඇත් පැටියෙක් කියලා. පුංචි දළ එන්න පටන් ගන්නවා එක්ක ඔයා තවත් ලස්සන වුණා. නායක හාමුරුවෝ ඔයාව හදාගත්තේ බෝතලෙන් කිරි පොවලා. දළ ඇත්තු හිඟ කාලේ ඔයා අපිට වටිනා සම්පතක් වුණේ ඒ විදිහට.නායක හාමුදුරුවෝ ඔයාට නම තිබ්බේ සෙල්ල රාජා කියලා. ඒ වෙනකොට මට වයස 24 යි. මං හොඳ වැඩුණු කෙනෙක්. ඔයා මගෙ බාල සහෝදරයෙක් වගේ. පුංචි ඔයාගේ දඟකාරකම් දිහා මං බලාගෙන හිටියේ ආසාවෙන්. ආඩම්බරෙන්. ඒත් පැටියෝ ඔයා දවසින් දවස ලොකු වුණා.මට මතක හැටියට නම් ඔයා අවුරුදු දහයෙ වගේ ඉඳලම පෙරහරවලට ගියා. ඒ හැම පෙරහරකටම වගේ මමත් ගියා. හේවිසි සද්දේ ඇහෙන කොට නැට්ටුවෝ නටනකොට පුංචි ඔයත් තාලෙට වැනුණා. ලස්සන ඇඳුමින් සැරසුණාම ඔයා හරි ආඩම්බරයි. ඒත් ක්‍රමයෙන් වැඩීමත් සමඟ ඔයා පන්සලෙන් පිටට යන්න හරිම කම්මැලිවුණා.නායක හාමුදුරුවෝ නම් හරිම කැමැත්තෙන් ඔයාව පෙරහරවලට යැව්වේ. ඒත් ඔයාට ඕන වුණේ නායක හාමුදුරුවන්ගේ සෙවණේ, අපි අතරේ නිදහසේ ඉන්න. ඒකට හේතුව වෙන්න ඇත්තේ කැලේචන්ද්‍රාලෝක හිමි සමග ඉන්නවට වඩා අපි නායක හාමුදුරුවන්ගේ සෙවණේ හරි සනීපෙට හැදී වැඩුණු නිසා වෙන්න ඇති. උන්වහන්සේ අපිට ගමන් බිමන් යන්න වෙනමම වාහනයක් හැදුවා. අපිට කෑම ගේන්නත් වෙනම වාහනයක් ගෙනාවා. අද කාලේ අපේ පරපුරේ අයට වෙන විවිධ ජීවිත හානි, හිංසා දිහා බැලුවම අපිට නම් කිසිම කරදරයක් නැතිව ඉන්න පුළුවන්කම තිබුණා.ඔයාට අවුරුදු විසිහතරක් වුණා කියලා නම් අපට දැනුණේ නැහැ. ඒ හැමදාම මං ඔයාව දැක්කේ පුංචි පැටියා විදිහට නිසා වෙන්නැති. කළුමල්ලි හරි ආදරෙන් ඔයාව බලාගන්න කොට මාව බලාගත්තේ රත්නේ අයියා. මේ අතර ඔයා හොඳ වැඩුණු සතෙක් වුණේ අපේ පන්සලටත් ආඩම්බරයක් එකතු කරමින්.නායක හාමුදුරුවෝ මාව දළඳා මාළිගාවට පූජා කරපු වෙලාවේ මට පුදුම සතුටක් දැනුණා. ඒත් ඔයාවයි නායක හාමුදුරුවොයි පන්සලේ අනිත් අයවයි දාලා යන්න වෙනවා කියලා හිතෙනකොට දුක හිතුණා. ඒත් පැටියෝ මට පුළුවන් වුණා පන්සලේම රැඳෙන්න. ඒ නිසයි මට ඔයත් එක්ක පෙරහරවලට යන්න පුළුවන් වුණේ.ඒ විතරක් නෙමෙයි උසින් අඩි දහයක් විතර වුණ, අඩි හතරක් විතර වැඩුණ දළ දෙකක් තිබුණු ඔයා කෙරෙන් දිස් වුණේ තේජස් පෙනුමක්. ඒ තේජස් පෙනුම නිසාම ඔයාට පුළුවන් වුණා ධාතු කරඬුව වඩම්මන්න. කොළඹ, ගම්පහ, කඩවත, නුවර, කැලණිය, ගංගාරාමය පෙරහරට ගියා. සමහර වෙලාවට ධාතු කරඬුව වැඩැම්මුවා.ඒ වගේම ඔයා ශි‍්‍ර දළදා පෙරහරටත් සහභාගි වුණා. අපි මේ හැම ගමනක් ම ගිහින් ඇවිල්ලා කිසිම විඩාවක් නැතිව නායක හාමුදුරුවෝ හදලා දුන්න සෙවණේ ගල්කණු දෙක ළඟට වෙලා සැනසිල්ලේ හිටියා. ඉඳලා හිටලා තරහා ගියත් ඔයා කටවත් හිරිහැර කරපු කෙනෙක් නෙමෙයි කියලා මතක් වෙනකොට මගෙ හිත වාවන්නේ නැහැ.කොහොමද හිතන්නේ ඔයා හිටපු හැටියේ අපෙන් වෙන්වෙලා ගියා කියලා. පසුගිය දහඅට වෙනිදා නායක හාමුදුරුවෝ ඔයාව යැව්වේ කිතුල් කපන් එන්න. දැන් ඉස්සර වගේ අහල පහල අපිට කන්න කිතුල් නැහැ. කිතුල් ගස් ගේන්න දුර යන්න ඕන. ඉදිරියට යන්න පෙරහර කිහිපයකුත් තියෙන නිසා නායක හාමුදුරුවෝ ඔයාව හෙම්මාතගමට කිතුල් කපන් එන්න යැව්වේ මෙහෙම දෙයක් වෙයි කියලා නෙමෙයිනේ.ඔයා අකුණක් ගහලා මැරුණා කියලා පන්සලට පණිවුඩය ආවම මට දැනුණේ කන්දෙක ළඟ හෙණයක් පිපුරුවා වගෙයි. නායක හාමුදුරුවන්ටත් වාවන්නේ නැතිව ගියා. ඔය සිද්ධිය දැකපු අහපු අය කිව්වේ එදා හැන්දෑවේ මහ වැස්සක් වැස්සේ නැහැ පින්නක් වගේ වැහි පොදක් වැටුණා විතරයි කියලා. ඔයා බැඳලා හිටපු ගහට ඈතින් අඩි පනහකටත් වැඩි දුරකින් ගහකට මහා ශබ්දයෙන් පහත් වෙච්ච හෙණයකට ඔයා කම්පනයට ලක්වෙලා මැරුණා කියලා. තව අය කියනවා ඔයා මැරුණේ හෙණ ගහලා කියලා. ඒත් මං නම් අහලා තියෙන්නේ හෙණ ගැහුවනම් දම්වැල් කැඩිලා වීසි වෙනවා කියලා. කවුරු ඔය මොනවා කිව්වත් අන්තිමට අපිට ඔයා නැතිවුණ එක විතරයි වුණේ.නායක හාමුදුරුවෝ ඔයාගේ සිරුර පන්සල් වත්තට ගෙනාවා. මාවත් එක්ක ගිහිල්ලා පෙන්නුවා පුංචි පැටියා කාලේ ඉඳලා මගෙ ළඟ දැවටි දැවටි හිටපු, මගෙත් එක්ක එකම හෙවණක හිටපු ඔයා මේ විදිහට අකාලේ මැරුණ එක කොහොම ඉවසන්නද? ඔයා පැත්ත වැටිලා ඉන්න හැටි දැක්කම මගෙ හිත වාවන්නැතුව ගියා. ඇස් දෙක කඳුළින් බොඳවෙලා ගියා.අනේ සෙල්ලරාජා; ඔයාගේ මරණ පරීක්‍ෂණයට ආවේ පේරාදෙණිය විශ්වවිද්‍යාලයෙන්.ඒ මහත්තුරු කතාවෙනවා මට ඇහුණා මේ ඇතා නම් සැපට හැදිලා තියෙනවා. මේ වගේ ඇතෙක්ගෙ මරණ පරීක්‍ෂණයක් කවදාවත් පවත්වලා නැහැ කියලා මීට පෙර. ඒ කතාව ඇත්ත. අපි දෙන්නා දුක් වින්ඳෙ නැහැ. අපි හොඳට කාලා බීලා, නාලා පිරිසිදුවට හිටියා. කවුරුත් ඔයාගේ දිහා බලලා සතුටු වුණා. ඔයා අවුරුදු උත්සවවලදි දුවලා දිනුවා.ඔයාගේ මිනිය වැළලුවේ පාංශු කූලය දීලා. පිංපෙත් දීලා. නායක හාමුදුරුවෝ විසිහත්වෙනිදා තියෙන හත්දවසේ පින්කමට සූදානම් වෙනවා. හැමෝම කතා වෙනවා ඔයා බෝසත් කුල ඇතෙක් කියලා.කවුරු මොනවා කිව්වත් මං කොහොමද හිත හදාගන්නේ. මේ දුක කාටද කියන්නේ. පන්සලෙන් පිටට ඔයාව ගෙනියනවා කියලා දැනෙන වෙලාවට ඔයා කොච්චර කලබල වෙනවද? වාහනය පණ ගැන්වෙන කොට ඔයා ඔයාගේ අකමැත්ත පෙන්වපු හැටි මට මැවිලා පේනවා. ඒත් නායක හාමුදුරුවො ඇවිත් ඔයාගේ හොඬවැල නළල අතගාලා කරුණු කිව්වට පස්සේ තමයි ඔයා හිත හදාගෙන ගමන යන්නේ.ඒ ගමන ගිහිල්ලා ඔයා ආයෙත් පන්සල් වත්තට එනකොට එන්නේ කොයිතරම් සතුටකින් ද? ඒ සතුට ඔයාගෙ මුහුණෙන් ම මතුවෙලා පේනවා.පාංශ කූලය දෙද්දී ගොව්වා දුකෙන් වැළපෙමින්කෙරමිණිය පුරාණ රජමහා විහාරයේ, කෙරමිණිය ආයුර්වේද වෛද්‍ය විද්‍යාලයයේ අධිපති කෙහෙල්පන්නල චන්දාලෝක හාමුදුරුවෝ ඔයාවයි මාවයි දෙන්නවම බලාගත්තේ දරුවෝ වගේ. ඒත් අද නායක හාමුදුරුවෝ ඔයා ගැන දුක් වෙනවා. ඔයාගේ අකල් මරණය ගැන.මං අහගෙන නායක හාමුදුරුවෝ කියනවා අපේ සෙල්ලරාජා ඇතා ධාතු කරඬු හත්අටසීයක් විතර මේ වනවිට වඩම්මවලා ඇති කියලා. රාජා ඔයා අපිට නැති වුණේ ඔයාව අපේ රටට අවශ්‍යම කාලෙකයි. දැන් ඉස්සර වගේ අපේ රටේ හීලෑ අලි ඇත්තු නැහැ. දුම්රියවල හැපිලා, එහෙමත් නැත්නම් හක්කපටස් කාලා, වෙඩිවැදිලා කැලේ ඉන්න අලි ඇත්තු මැරිලා යනවා. තවත් වෙලාවකට දළ කපා ගන්න ඇත්තු මැරෙනවා. එහෙම කාලෙක ඔයා වගේ හුරුබුහුටි ඇතෙක් නැති වෙච්ච එක අපේ පෙරහර උත්සව පින්කම්වලට විශාල පාඩුවක්.ඒ සියල්ලටම වඩා ඔයා නැති පාඩුව මට හොඳටම දැනෙනවා. මං ඉන්න තැනට එපිටින් තියෙන ගල්කණුව පාළුවට ගිහිල්ලා. ඔයාට කළින් මැරෙන්න හිටියේ මං. දැන් මට අවුරුදු හතළිස් ගණනක්. ඒත් මට දකින්න වුණේ ඔයාගේ මරණය. ඔයා ආයෙත් එන්නේ නැහැ කියලා දැනෙනකොට මගෙ හිත ආයෙමත් ආයෙමත් ඇඬෙනවා. උපදින මතු සසර කවදාවත් මේ වගේ අකල් මරණයක් ඔයාට සිදුවෙන්න එපා කියලා මං පෙරහරවල ගිය පින සිහිකරලා ඔයාට ප්‍රාර්ථනා කරනවා.මේකදිරාඉනෝකා සමරවික්‍රමඡායාරූප මාවනැල්ල විශේෂ වාර්තාකරුයූ.ආර්.ඒ. බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af1303248</link>
    <topic> වශී වන්නේ ගුරුකම්වලට නොවෙයි රැවටිලි කාරයන්ටයි</topic>
    <author/>
    <content>මාධ්‍යවල පළවන විවිධ යන්ත්‍ර මන්ත්‍ර ගුරුකම් දැන්වීම් හා භූත බලවේග පිළිබඳ ලියැවිලි ඔස්සේ යමින් ඒවායේ පිහිට පතන්නට ගොස් නේක අකරතැබ්බයන්ට මුහුණ දුන් පිරිස් පිළිබඳ වාර්තා බොහෝය. එමෙන්ම අලුත් ටෙලිනාට්‍ය හා චිත්‍රපටවලට නළු නිළියන් තෝරාගන්නා බව කියන්නන් පස්සේ ගොස් වැඩි වශයෙන් තරුණියන් අමාරුවේ වැටුණු අවස්ථා ද වරින්වර වාර්තා විය. මෙයට බලපාන හේතු මොනවා ද? ඒ පිළිබඳ මනෝ විද්‍යාත්මක, වෛද්‍ය විද්‍යාත්මක ආදි විවිධ මානවලින් කෙරුණු විමසීමකි මේ...දිනක් මගේ ජංගම දුරකථනය නොනවත්වා නාද වන්නට පටන් ගත්තා. නොදන්නා අංකයක් නිසා තරමක් පසුබා ඇමතුම ලබා ගත් මට එහා කෙළවරෙන් මහා චෝදනාත්මක ස්වරයකින් කියාගෙන ගියේ “බලන්න අහවල් පත්තරේ ඇඩ් එකක් තිබිලා මම ඒකේ තිබුණ බැංකු ගිණුමට රුපියල් පහළොස්දාහක්ම දැම්මා. දැන් මට සල්ලිත් නෑ වැඩෙත් නෑ. ඕගොල්ලෝ මාධ්‍යවේදීන් හඳුනනවනේ ඒ ගොල්ලන්ට කියන්න මේ වගේ ඇඩ් දාන්න එපා කියලා. පුළුවන්නම් ඒ පත්තරේට කතා කරලා මගේ සල්ලි ටික අරන් දෙන්න කියන්න.”තිගැස්සුණු මම ඉවසීමෙන් කරුණු විමසූ විට දැනගන්න ලැබුණේ පනස් වැනි වියට ආසන්න අවිවාහක කාන්තාවක වන ඇය තමන් කැමැති පුද්ගලයකු වශී කර ගැනීම සඳහා මෙසේ නොදන්නා ගිණුමක මුදල් තැන්පත් කර ඇති බවයි.මෙය හුදෙකලා ප්‍රශ්නයක් නොවේ. ඔබේ පෙම්වතා පෙම්වතිය හැර ගියානම්, සැමියා බිරිය වෙනතක යයි නම් සැමියා මත්පැනට ඇබ්බැහි වෙලානම්, විවාහ ජීවිතයේ සතුට පැතු අයුරින් නොලැබේනම්, ඔබට ජනප්‍රිය වන්නට මඟක් අවශ්‍ය නම් කළ යුත්තේ පුවත්පතක අඟල් දෙකේ වෙළෙඳ දැන්වීමක හෝ රූපවාහිනී තිරයේ පහළ තීරයේ පළවන දැන්වීමක තැනැත්තකු හමුවීමයි කියා සිතන පුද්ගලයන් අදටත් නොඅඩුව සිටිනවා.එසේ මන්ත්‍රාචාර්යවරුන් පසුපස යෑම නිසා නොසිතූ අකරතැබ්බයන්ට මුහුණ දී විවාහ ජීවිතය කඩාකප්පල් කරගත්තවුන් මෙන්ම තම ආත්මය මන්ත්‍රාචාර්යවරයාගේ මනදොළ පිනවන්නට පූජා කරන්නට සිදු වූ කාන්තාවන් පිළිබඳව ද නොයෙක් වර වාර්තා වුණා. මේ හා සමානවම එක රැයින් ජනප්‍රිය තරුවක් වන්නට ගොස් අමාරුවේ වැටුණු අය ගැන ද අපට අසන්නට ලැබෙනවා. කෙනකුට මෙවැනි තත්ත්වයකට මුහුණ දෙන්නට සිදු වන්නේ ඇයි?අප මුලින්ම විමසුවේ ශ්‍රී ජයවර්ධනපුර විශ්ව විද්‍යාලයේ කුලපති බෙල්ලන්විල රජමහ විහාරාධිකාරී මහාචාර්ය බෙල්ලන්විල විමලරතන නායක ස්වාමීන් වහන්සේගෙන්.“ගුරුකම් යන්ත්‍ර මන්ත්‍ර වැඩ ආදි කාලේ ඉඳන් තිබෙන දේවල්. මේවා බුද්ධාගමට හෝ වෙනත් ආගමකට සම්බන්ධ නැහැ. ශ්‍රී ලංකාවේ විතරක් නොවේ ඉන්දියාව ආදි පෙරදිග රටවල ජන විශ්වාසය අනුව වශී ගුරුකම් ආදිය කළ හැකියි. නමුත් ඒවායේ සත්‍ය අසත්‍යතාව ඔප්පු කරන්න අපට මිනුම් නැහැ. ඒවා නැහැය කියන්නත් අපට ක්‍රමවේදයක් නැහැ.නමුත් බොහෝ විට ගුරුකම් ආදිය පිටුපස යන්නේ මානසික වශයෙන් දුර්වල වූ අයයි. ප්‍රශ්න, ගැටුම්, බලාපොරොත්තු කඩවීම් ආදිය ඇති වූ විට මේවායින් හෝ විසඳුමක් ලබා ගන්න සිතනවා. හානිය හෝ හොඳ සිදුවන්නේ විශ්වාසයක් තිබුණොත් පමණයි. අනෙක ඔය කටයුතු කරන අය දන්නවා කෙනකු තමන් ළඟට එන්නේ ප්‍රශ්නයක් ඇති නිසා කියලා.”මහාචාර්ය කාලෝ ෆොන්සේකා මහතා ද මේ පිළිබඳ දැක්වූයේ මෙවැනි අදහසක්.“මෙතැන මූලික ප්‍රශ්නය තිබෙන්නේ දැනුම ලබා ගැනීමට මිනිස් වර්ගයා සතු විශ්වාස කටයුතු ම ක්‍රමය කුමක් ද? යන්නයි. එයට මා දෙන පැහැදිලි පිළිතුර නම් නවීන විද්‍යාත්මක චින්තන ක්‍රමය කියායි. එයට එක්තරා ක්‍රියාවලියක් භාවිත කරනවා. එනම්,අදාළ මාතෘකාව ගැන කරුණු නිරීක්ෂණය කිරීම.ඒ කරුණුවල අර්ථය කුමක් ද යන්නට තර්කයෙන් උපන්‍යාසයක් ගොඩ නැඟීම.එය හරි ද වැරැදි ද යන්න අත්හදා බැලීම.ඒ අනුව බලද්දී යන්ත්‍ර මන්ත්‍ර ගුරුකම් මඟින් අපේක්ෂිත අරමුණු ඉෂ්ට වනවා ද කියා සොයා ගත හැකියි. නක්ෂත්‍රයෙන් කියන අනාවැකි හරි යනවා ද කියා සොයා ගත හැකියි. මගේ විශ්වාසය නම් එවැනි විශ්වසනීය බවක් ඒවාට නැති බවයි. අහම්බෙන් සිදුවන කනාපල්ලම් ගැසීමක් හැරුණු විට වෙනත් දෙයක් එහි නැහැ. නමුත් සමාජ පීඩනයට මුහුණ දී ඇති ජනයාට අධ්‍යාපනික පසුබිමක් නැති අය මෙවැනි දේවලින් මුලා කිරීම පහසුයි.”මේ ගැන අංගොඩ මානසික රෝහලේ මනෝ වෛද්‍ය විශේෂඥ හරිස්චන්ද්‍ර ගම්භීර මහතා පැවසුවේ,“මනුෂ්‍ය සමාජ හර පද්ධතිය තුළ හැසිරීමේ සීමා තිබෙනවා. ප්‍රේමයට දේවත්වය, සදාතනික බව, පාරිශුද්ධ බව අඩංගු කළේ ලිංගික සබඳතාවලට හෝ එයට ප්‍රවේශයක් හැටියටයි. හොඳ පෞරුෂයක් ඇති අය සමාජ හර පද්ධතීන් උපරීම වශයෙන් අදහනවා. සමහරු මේ හේතු නිසා වෙනත් ක්‍රමවලින් ඒ ගමන යන්න උත්සාහ කරනවා.ඒ කියන්නේ අප උපන් දවසේ සිට අපට ඇසෙන පෙනෙන කියවන දේ පංචේන්ද්‍රිය මඟින් මොළයට ලැබෙන දේ මතකයන් ලෙස එකතු වී ප්‍රජානන ඥානය ඇති වනවා. එසේ ප්‍රේමය ඇති වුවහොත් එය ලබා ගැනීමට නොහැකි නම් වෙනත් මාර්ගයකින් ලබා ගන්නට දරන උත්සාහයක් තමයි වශී ගුරුකම් කියන්නේ. ඒ වගේම වෛරය ඇති වුණොත් හූනියම් කොඩිවින කරන්නත් හිතන්නේ මේ ආකාරයටමයි.”වශී ගුරුකම් වගේම විවාහ ජීවිතයේ සතුට සොයාගෙනත් සමහරු මෙවැනි දේ පසුපස යනවා. ඒ ගැනත් මනෝ වෛද්‍ය විශේෂඥ ගම්භීර මහතා දැක්වූයේ මෙවැනි අදහසක්.“පිරිමින්ට වඩා කාන්තාවන්ගේ ලිංගික ශක්තිය වැඩියි. නමුත් සමහරුන්ට විවිධ ආබාධ තිබෙනවා. ඒ අතරින් වැඩි හරියක් කාංසාව ඒ නම් යම් සිදුවීමක් නිසා එක් වරක් ඇතිවන භීතිය හේතු කොටගෙන යම් යම් නොහැකියාවන් ඇතිවන්නට පුළුවන්. එවැනි කාන්සාවක් මැඬලීමට ඉඳහිට මෙවැනි ගුරුකමක් හරි යන්නත් පුළුවන්. මොකද විශ්වාසය මත පදනම් වී තමන්ට වුණු අමිහිරි සිදුවීම අමතක කර තෘප්තිය ළඟා කර ගැනීමට තමන්ට ශක්තිය ඇති බව ඔහු සිතන නිසා.එයටම රුකුල් දෙන අයුරින් මහාචාර්ය කාලෝ ෆොන්සේකා මහතා පැවසුවේ, “මේ වැනි අයට අප අනුකම්පා කළ යුතුයි. කූට ව්‍යාපාරිකයන්ට හසු වී විද්‍යාවෙන් කෙටිකාලීන ව නොලබන විසඳුම් සොයාගෙන යන්ත්‍ර මන්ත්‍රවලට යොමුවන්නේ තාවකාලික සහනයක් ලැබෙන්නට අහම්බෙන් ඇති ඉඩ නිසයි. විශේෂයෙන් අප්‍රබුද්ධ අය මේ සඳහා යොමු වන අවස්ථා වැඩියි. කාන්තාවන් මේ දේවලට යොමු වනවා වැඩිය කියා සිතුවොත් කෙනකුට කියන්නට වන්නේ ඔවුන්ගේ බුද්ධි මට්ටම අඩු නිසා මෙවැනි දේ පසුපස යනවා විය හැකි බවයි.නමුත් යථාර්ථය නම් සමාජයේ කාන්තාවට ඇති පීඩනය පිරිමින්ට වඩා වැඩියි. ඒ වගේම පිරිමින් විවිධ ක්‍රම ඔස්සේ තම පීඩනය මුදා හැරියත් කාන්තාවන්ට ජීවන බර, දරුවන්ගේ ප්‍රශ්න, ස්වාමි පුරුෂයාගේ ප්‍රශ්න ඇති නිසා මේ වැනි අදෘශ්‍යමාන බලවේග හඹාගෙන ගොස් හෝ ඒ පීඩනය ඉවත් කර ගැනීමට උත්සාහ කරනවා. එහිදී කූට ව්‍යාපාරිකයන් මූල්‍යමය ලාභ මෙන්ම විවිධ ප්‍රයෝජන ඔවුන්ගෙන් ලබා ගන්න අවස්ථා තිබෙනවා.”මහාචාර්ය බෙල්ලන්විල විමලරතන හිමියන්ගේ ද අදහස වූයේ ඇතැම් ප්‍රශ්න කාලයාගේ ඇවෑමෙන් විසඳුණු විට එහි ලකුණු ද ගුරුකම්වලට හිමි වන බවයි. ඒ වගේම කාන්තාවන්ට ප්‍රශ්න වැඩි වී විසඳාගන්නට ක්‍රම සොයන විට මෙවැනි ක්‍රම පසුපස යන බවයි.මේ අතර සමහරුන් වශි වන්නේ ගුරුකම්වලට නොව රැවටිලිකාරයින්ටයි. කුඩා වෙළෙඳ දැන්වීමක් ඔස්සේ නළු නිළියන් තෝරා ගන්නා බව කියමින් තම සිතැඟි ඉටුකර ගැනීමට තරුණියන් සොයා ගන්නා වංචනිකයන් ද මේ මන්ත්‍රාචාර්යවරුන් හා සමානයි.මෙවැනි සිදුවීම් කලා ක්ෂේත්‍රයේ එදා සිට පැවතුණා ද කියා අප ඇසුවේ ප්‍රවීණ සිනමා අධ්‍යක්ෂ තිස්ස ලියනසූරිය මහතාගෙන්.“මා චිත්‍රපට ක්ෂේත්‍රයට අවතීර්ණ වුණේ 1958 වගේ කාලේ. අප චිත්‍රපටවලට අවශ්‍ය චරිත සඳහා නළු නිළියන් තෝරා ගත්තේ එක්කෝ වේදිකා නාට්‍යවල දක්ෂයින් ඇසුරින් නැත්නම් පුවත්පත් දැන්වීම් මඟින්. ප්‍රවීණ නිළි මාලනී ෆොන්සේකා ආවෙත් එවැනි නාට්‍යයකින් කළ තෝරා ගැනීමක් නිසයි. දැන්වීමකින් තෝරා ගන්නා අයගේ දක්ෂතා නිරීක්ෂණය කරන්නෙ වෙනම කණ්ඩායමකින් සුසැදී මණ්ඩලයක්. නමුත් අද වගේ තරුණ පිරිස් අනාථ අසරණ කරන තත්ත්වයක් අපේ යුගයේ තිබුණේ නැහැ. ඒ වගේම අධ්‍යක්ෂවරයාගේ සිට සියලු දෙනා අතරම අන්‍යෙන්‍ය ගෞරවයක් භක්තියක් තිබුණා.එයට තවත් හේතුවක් නම් ඒ කාලේ චිත්‍රපට සීමිත සංඛ්‍යාවක් නිපදවීම. අද ටෙලිනාට්‍ය හතු පිපෙන්නා වගේ එළියට එද්දී ආවෝ ගියෝ චරිතත් වැඩියි. අනෙක එදා නිළියන් වගේම නළුවන් ක්ෂේත්‍රයට පිවිසුණේ හොඳ දෙයක් කර දිගටම රැඳෙන්න මිස තමන්ගේ ප්‍රචාරක මාධ්‍යයක් ලෙස නිර්මාණය භාවිත කරන්න නෙවෙයි. අනෙක වැඩිහිටියන් සොයා බලලා තමයි මෙවැනි දේකට යොමු කරන්නේ. අද වගේ හිතුමතේ දේවල් කරන්න ඒ කාලේ ඉඩක් තිබුණේ නැහැ. ඒ නිසා ක්ෂේත්‍රයේ නම විකුණලා අයුතු ප්‍රයෝජන ගන්න පිරිස්වලට අවස්ථාවක් ලැබුණේ නැහැ.”මේ කතාවට එක් වුණේ ප්‍රවීණ රංගධර ලූෂන් බුලත්සිංහල මහතායි.“අපි නම් දන්න කාලේ සිට ඔය වගේ දේවල් සිදුවුණා. ඊට ප්‍රධාන හේතුව බොරුව කියන දේ සමාජගත වීමයි. අපේ සංස්කෘතියේ බොරුව වංචාව ඉදිරියට ඇවිත්. අනෙක කලාවේ ප්‍රමිතියක් ඇති කරන්න, ඒව ආරක්ෂා කරන්න සංවිධානාත්මක ආයතනික පසුබිමක් නැහැ. නළු නිළි ප්‍රජාවත් ඒ දේවලට එරෙහිව සංවිධානය වන්නේ නැහැ.දියුණු රටවල මෙහෙම නොවෙන්නේ ඇයි? අපි ඇති කරනවානම් නළු නිළි වෘත්තියේ සුදුසුකම් පිළිබඳ සමාජ මතයක් හා ප්‍රමිතියක් ලේසියෙන් නළුවකු නිළියක විය හැකියි, පත්තරේ දැන්වීමක් දුටු පමණින් රංගනයට පිවිසිය හැකියි කියන මතය දුරු වෙනවා. අනෙක නළු නිළි සංගමයක්වත් හදන්න සමහරු කැමැති නැත්තේ ඒ අය අතරම ඉන්න හොරු තක්කඩි ඒවා කඩාකප්පල් කරන නිසයි.වෙන රටවල ප්‍රේක්ෂකයින් පවා නඩු දානවා, සම්මතවලින් පිට නළු නිළියන් ආදිය දකින විට. නමුත් අපේ ප්‍රේක්ෂක අයිතිය උදුරාගෙන රූපවාහිනි ගුවන්විදුලි බලපත්‍ර අවලංගු කරද්දි මේ රටේ ප්‍රේක්ෂකයෝ සතුටු වුණා නොමිලේ ඒ සේවාවන් ලැබෙනවා කියලා. මේවාට එක පුද්ගලයකු කතා කළාට වැඩක් නැහැ. අනගාරික ධර්මපාල තුමා කියු දෙයවත් නෑසු රටක වැටත් නියරත් ගොයම් කා නම් කාට කියන්න ද? මම නම් දකින්නේ ඒ ඒ ක්ෂේත්‍රවල අවැඩදායි දේ සිදුවෙනවානම් වග කියන්න ඕන ඒ ක්ෂේත්‍රවල අයමයි.කලා ලෝකයේ වගේම යන්ත්‍ර මන්ත්‍ර ලෝකයෙත් හොරු තක්කඩි නිසා ඇතැම් විට නිවැරැදි ශාස්ත්‍රයක් පිළිබඳව වුවත් වැරැදි මත ගොඩ නැඟෙන්න පුළුවන්. ඒ කොහොම වුණත් මනෝ වෛද්‍ය විශේෂඥ හරිස්චන්ද්‍ර ගම්භීර මහතා පවසන්නේ මිනිසුන්ගේ ජන විඥානය ඉහළ මට්ටමකට ගෙන ආ හැකිනම් මෙවැනි දේ සමාජයෙන් බැහැර වන බවයි. ඒ වගේම මාධ්‍යවලටත් ඔහු වගකීමක් පවරනවා. “ඇතැම් මාධ්‍ය මඟින් මිථ්‍යාව වපුරන බව අපට පේනවා. ඔවුන් කරන්නේත් ව්‍යාපාරයක් තමයි. නමුත් මේ දේවලට කාටවත් නීති ගේන්න බැහැ. ජන විශ්වාසය මතයි ඒවා පවතින්නේ. ඒ නිසා හැකිනම් කළ යුත්තේ වාරණ මණ්ඩල මඟින් මේවා පාලනයට උත්සාහ කිරීමයි.”ඒ අදහස ගැන මහාචාර්ය කාලෝ ෆොන්සේකා මහතා පවසන්නේ,“අධ්‍යාපනය විධිමත් කිරීම මඟින් විද්‍යානුකූල මානුෂික අධ්‍යාපනයක් ලබා දීමෙන් දිගු කාලීනව මෙවැනි මත අඩු කළ හැකියි. ඒ වගේම මාධ්‍ය හසුරවන්නන් ස්වයං වාරණයක් සහිතව මෙවැනි දේ වාර්තා කළ යුතුයි. මා වාරණයට පෞද්ගලිකව විරුද්ධයි. මාධ්‍යවලට නිදහස තිබෙනවා වාර්තා කරන්න ඕනෑම දෙයක්. නමුත් අදාළ නීතිරීති, සදාචාරය රැගෙන පරිදි එය සිදු කළොත් සමාජයට බුද්ධිමත් සාකච්ඡා ඉදිරිපත් කරමින් හෙමින් ගමනකින් මේ දේවල ඇත්ත හෙළි කරන මතවාද සමාජගත කළ හැකියි.”මහාචාර්ය බෙල්ලන්විල විමලරතන හිමියන් පවසන්නේ,“ඉස්සර තොවිල් පවිල් හරියට තිබුණා. දැන් අඩුයි. සමාජය දියුණු වෙද්දී මෙවැනි දේ අඩු වෙනවා. අනෙක හැම දෙනාම එකම බුද්ධි මට්ටමක නැහැ. හැමෝටම එක වගේ මානසික ධෛර්යයක් නැහැ. ඒ නිසා මාධ්‍යය වුණත් වග කියන්න ඕන, ඉරිදා පුවත්පත්වල භූතයින් එළවූ හැටි, ආවේශ වූ හැටි ගැන කතන්දර රසට මවලා පළ කරන්න සුදුසු ද කියන එක ගැන. ඒවා අද කාලේ කුතුහලය දනවන ලිපි මිසක අර්ථවත් ඒවා නෙවෙයි. ගුරුකම්, යන්ත්‍ර මන්ත්‍ර කරන අය, බොරු වෙද්දුන් ඉහළ මට්ටමක තබන්නෙත් ඇතැම් මාධ්‍ය මඟින්මයි. එවිට ජනතාව ඒ පසුපස හඹා යන්න පටන් ගන්නවා. මොන දෙයක් වුණත් මාධ්‍ය මඟින් ඉස්මතු කිරීම ප්‍රමාණයකට සිදුවිය යුතුයි. ඒ වගේම තම තමන්ටත් වගකීමක් තිබෙනවා තමන්ගේ ප්‍රශ්න තමන්ම විසඳාගෙන හේතුඵල වාදය අනුව කටයුතු කරන්න. නිර්වාණ මාර්ගයේදී වගේම එදිනෙදා ගෘහ ජීවිතයේදීත් ඒකේ වෙනසක් නැහැ. ව්‍යාපාරිකයන්ගේ උපක්‍රමවලට හසු නොවී තෙරුවන් සිහි කරගෙන අෂ්ඨ ලෝක ධර්මය තේරුම් ගෙන හේතුඵල වාදය අනුව කටයුතු කරනවානම් ප්‍රශ්න විසඳගන්න පහසුයි.”ඒ සියල්ලන් පවසන පරිදි විවිධ හේතු මත විවිධ දේට යොමු වී හොඳට හෝ නරකට මුහුණ දෙන්නේ අපමයි. ඒ නිසා අපේ අපේක්ෂාවන් මුදුන්පත් කරගත යුතු නිවැරැදි මාර්ගය තෝරා ගැනීමේ වගකීම ඇත්තේ ද අපටමයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af1303249</link>
    <topic> 2016 දී පෝෂණයෙන් සපිරි රටක්</topic>
    <author>සුනිල් දයා අල්විස්</author>
    <content>ජාතික පෝෂණ ලේකම් කාර්යාලයේසම්බන්ධීකාරක වෛද්‍ය ලලිත් චන්ද්‍රදාසමෙවර දැයට කිරුළ 2013 වැඩසටහන වෙනුවෙන්, රටේ සියලු දෙනාට සමබර පෝෂණයක් ලබාදීමේ අරමුණින් 2016 දැයේ ජයක් - පෝෂණයෙන් සපිරි රටක් යන තේමාව යටතේ ජනාධිපති ලේකම් කාර්යාලයේ ජාතික පෝෂණ ලේකම් කාර්යාලයේ මෙහෙයවීමෙන් ජාතික පෝෂණ වැඩසටහනක් ක්‍රියාත්මක කෙරේ.මෙහි ප්‍රධාන අරමුණ පෝෂණය පිළිබඳව මහජනතාවගේ දැනුම සහ ආකල්ප වර්ධනය කිරීමයි.2013 දැයට කිරුළ ප්‍රදර්ශනය අම්පාර හාඩි ආයතනයේ දී ලබන 23 වැනිදා සිට 29 වැනිදා දක්වා පැවැත්වේ. පෙරවරු 10 සිට රාත්‍රි 12 දක්වා මහජනතාවට විවෘතව තැබෙන මේ ප්‍රදර්ශනයේදී මහින්ද රාජපක්ෂ ජනාධිපතිතුමාගේ මග පෙන්වීම හා උපදෙස් මත මෙම පෝෂණ ප්‍රවර්ධන සහ දැනුවත් කිරීමේ වැඩසටහන් පැවැත්වේ.ඒ අනුව අම්පාර දැයට කිරුළ ප්‍රදර්ශන භූමියේ ඇති ජනාධිපති ලේකම් කාර්යාලය අනුරුවේ වර්ග අඩි 7000 ක ප්‍රදර්ශන කුටි 16 ක මෙම දැනුම්වත් කිරීමේ වැඩසටහන පැවැත්වේ.වස විස නැති දේශීය ආහාර පරිභෝජනය කර නිදුක් නිරෝගී ජීවිතයක් ගත කිරීමට අදාළ ආහාර පිළියෙල කර ගන්නා අන්දමත් ජන සාහිත්‍යයේ ප්‍රචලිත අංග ඇතුළත් නාට්‍ය 7 ක් ප්‍රදර්ශනය කිරීම හා හිටිවන කවි මඩුවක්, මෙම වැඩසටහනට සහභාගිවන ජාතික ආහාර ප්‍රවර්ධන මණ්ඩලයේ මෙහෙයවීමෙන් මහජනතාව උදෙසා පවත්වනු ලැබේ.දැයට කිරුළෙන් පසු මෙම වැඩසටහන අඛණ්ඩව ගෙන යාමට ජනාධිපති ලේකම් කාර්යාලය කටයුතු කරයි.පෝෂණ වැඩසටහනට නායකත්වය ලබාදෙන ක්‍රියාශීලිත්වය සදහා ව්‍යායාම වැඩසටහනක් ආරම්භ කිරීමට මඟ පෙන්වන හා උපදෙස් ලබා දෙන මහින්ද රාජපක්ෂ ජනාධිපතිතුමා පෝෂණය ගැන සිතීමේ විප්ලවයකට කාලය එළැඹී ඇති බව පෙන්වා දෙයි.මනා සෞඛ්‍යයට කායික මානසික සමාජයීය හා ආධ්‍යාත්මික යන සියලු අංශයන්ගේ යහ පැවැත්ම අයත් වන බව ද රටක ජනතාවගේ සංවර්ධනය හා දියුණුව පෝෂණය මත රඳා පවතින බව සක්සුදක් සේ පැහැදිලි යයි ද මේ සම්බන්ධයෙන් නිකුත් කර ඇති පණිවුඩයේ සඳහන් කර ඇත.පෝෂණය පිළිබඳ වගකීම සෞඛ්‍ය අමාත්‍යාංශය හෝ වෛද්‍යවරුන් සහ සෞඛ්‍ය අංශයට අදාළ අංශවලට පමණක් ලබාදී බලා සිටිය නොහැකි අතර මේ කාර්යයට අධ්‍යාපන, කාන්තා හා ළමා, කෘෂිකර්ම, ධීවර ආර්ථික කටයුතු ඇතුළු තවත් අමාත්‍යාංශ රැසක් සහභාගි කරවා ගෙන පොදු වැඩපිළිවෙළක් ක්‍රියාත්මක කිරීමට පියවර ගන්නා බව ද මේ ඔස්සේ වසර 2016 වනවිට මේ රටේ ජනතාව පෝෂණයෙන් පරිපූර්ණ බුද්ධිමත් ශක්තිමත් නිරෝගී ජනතාවක් බවට පත්කිරීම අරමුණ වන බව ද ජනාධිපතිතුමාගේ පණිවුඩයේ වැඩිදුරටත් සඳහන් වේ.මෙම පෝෂණ වැඩසටහන මූලිකත්වය ගෙන ක්‍රියාත්මක කරන්නේ මෙම ලේකම් කාර්යාලයේ සම්බන්ධීකාරක වෛද්‍ය ලලිත් චන්ද්‍රදාස මහතා ය.පෝෂණය නගා සිටුවමින් ජනතාවගේ සෞඛ්‍ය සම්පන්න බව ඇති කිරීමත් කම්මැලිකමෙන් තොර ලොකු කුඩා සැම ව්‍යායාමය තුළින් ක්‍රියාශීලී නිරෝගිමත් ජීවිතයකට යොමු කිරීම ද ඉලක්ක කරගෙන වසර 2016 ‘දැයේ ජයක් පෝෂණයෙන් සපිරි රටක්’ යන තේමාව යටතේ මේ වැඩසටහන මෙවර දැයට කිරුළ ප්‍රදර්ශන වැඩසටහනෙන් හාපුරා කියා ආරම්භ වෙයි.ලබන 23 වැනිදා සිට 29 වැනිදා දක්වා මාතෘකා හතක් යටතේ වැඩසටහනින් ක්‍රියාත්මක කිරීමට සැලසුම්කර තිබේ.දැයට කිරුළ ප්‍රදර්ශන භූමියේ දී ලබන 23 පෝෂණ ප්‍රවර්ධන සහ දැනුවත් කිරීමේ වැඩසටහන ආරම්භ කරන්නේ “වෙමු අපි සැම සුවපත්, කෙරුමට රට සවිමත්” යන මාතෘකාව යටතේය.මාර්තු 24 ‘දිවියට සවිය - පළමු දින දහස’ ලෙස ද, මාර්තු 25 ‘ගොවි දෑතේ සවි බලයෙන් පෝෂණයෙන් සපිරි රටක්” මාතෘකාව ද මාර්තු 26 ‘පෝෂණයෙන් නිසිදා - තුරුණු දිවිය සැමදා’, මාර්තු 27 ‘සුරකිමු රස ගුණ - සලසමු සුවසෙත’ මාර්තු 28 ‘ළමා මහලු සැම රකිනා - පෝෂණ උපදෙස් අගනා’ සහ මාර්තු 29 මාධ්‍ය ඇසයි - පෝෂණ නැණසයි’ යන මාතෘකා යටතේ දැනුවත් කිරීම් වැඩසටහන් පැවැත්වෙයි.මෙවන් මාතෘකා රැසක් ඔස්සේ ප්‍රවීණ විද්වතුන් හා දේශකයන්ගේ උපදෙස් හා මග පෙන්වීම් පිළිබඳ කරුණු ඉදිරිපත් කෙරෙනු ඇත.කායික - මානසික - ආධ්‍යාත්මික සාමාජික ආදී යහපැවැත්ම පිළිබඳ දැනුවත් කිරීම හා ප්‍රායෝගික ක්‍රියාකාරකම් සෞඛ්‍ය දර්ශක මාර්තු 23 වැනි දින තේමා වැඩ සටහනේදී සාකච්ඡා කෙරේ.‘දිවියට සවිය පළමු දින දහස’ තේමාව යටතේ මවුකුස පිළිසිඳගත් දින සිට පළමු දින දහස ජීවිත කාලයෙහිම ශරීර සෞඛ්‍ය කෙරෙහි කරන බලපෑම ගර්භනී සමයේ පෝෂණය - මාතෘ පෝෂණය - ළමා පෝෂණය මවු කිරි ලබාදීම රුවින් නැණින් සපිරි සෞඛ්‍යමත් දරුවෙකු බිහි කරන මග යන කරුණු 24 වැනිදා වැඩසටහනේදී සාකච්ඡා කරනු ඇත.වගා කරන ආහාරවල පෝෂණ ගුණය නව යොවුන් වියේ පෝෂණය ව්‍යායාම්වල වැදගත්කම මත්ද්‍රව්‍ය භාවිතයේ විපාක පෝෂණ ගුණය සපිරි ආහාර සකස් කිරීම ආහාර නාස්තිය - ලුනු - තෙල් සීනි වර්ණක සහ රස කාරක භාවිතය - ළමයින්ගේ පෝෂණ ගැටලු වැඩිහිටි සහ මහලු පෝෂණය පාරම්පරික වැරදි ආහාර රටා මිත්‍යාමත ජනමාධ්‍ය සහ වෙළඳ ප්‍රචාරණය පෝෂණයට දක්වන කෙටි කාලීන හා දිගුකාලීන බලපෑම් ජනමාධ්‍ය වගකීම් මේ ආදී කරුණු මාර්තු 25 සිට 29 දක්වා දින පහේදී සාකච්ඡා කරන්නේ අදාළ දින තේමාවන් යටතේ ය.වෛද්‍යවරු ඇතුළු මෙහි විෂයගත අදාළ කරුණුවලට ක්ෂේත්‍රයේ සිටින වියතුන් දේශකයන් වශයෙන් සහභාගි වේ.ජාතික පෝෂණ ලේකම් කාර්යාලයේ සම්බන්ධීකාරක වෛද්‍ය ලලිත් චන්ද්‍රදාස මහතා පෙන්වා දෙන්නේ අපේ පෝෂණ දර්ශක ගෙන බැලුවහොත් අපේ රටේ සෙසු සෞඛ්‍ය කරුණුවලට වඩා පෝෂණ දර්ශක පහළ මට්ටමක පවතින බව ය.සෞඛ්‍යය - රැක බලාගැනීමේ චර්යාව හා ආහාර සුරක්ෂිතභාවය යන කරුණු පෝෂණයට පදනම් ය.ඇත්ත තත්ත්වය මේ නිසා ප්‍රචාරණවලට නොරැවටී නිරෝගිමත් සෞඛ්‍යය පවත්වාගෙන යාමට පෝෂණය සඳහා අනුගමනය කළ හැකි දේ ගැන ජනතාවට හරි දේ කියාදී දැනුවත් කිරීම දැයට කිරුළ ප්‍රදර්ශනයේ පෝෂණ ප්‍රවර්ධන සහ දැනුවත් කිරීමේ වැඩසටහනේ අරමුණ බව ද වෛද්‍ය චන්ද්‍රදාස මහතා අවධානය කර සිටියේ ය.දැයට කිරුළ ප්‍රදර්ශනයෙන් ආරම්භ කරන ප්‍රධානතම වැඩසටහන ලෙස මෙම පෝෂණ වැඩසටහන ක්‍රියාත්මක කෙරේ. මෙය ජාතික වැඩසටහනක් ලෙස දිගටම ක්‍රියාත්මක කිරීමට ද බලාපොරොත්තුවේ.ප්‍රජා වෛද්‍ය විශේෂඥ සංගමයේ සභාපති වෛද්‍ය සුසී පෙරේරා මහත්මිය “පෝෂණය අපි දකින්නේ කෑම විතරක් ලෙස නොවේ. කුඩා දරුවාගේ සිට වැඩිහිටියා දක්වාම පෝෂණය වුවහොත් ඒ ජීවන චක්‍රය නැවත කුඩා දරුවාගේ සිටම හුරු පුරුදු වෙනවා. සෞඛ්‍ය ඉලක්ක 8 ක් සමාජ ගත කිරීමය අපේ පෝෂණ වැඩසටහන්වල අරමුණ” බව පවසයි.දැයට කිරුළ ප්‍රදර්ශනයේ මෙම පෝෂණ වැඩ සටහන මගින් මනා සෞඛ්‍යයට පෝෂණයත් ක්‍රියාශීලී ජීවිතයකට ව්‍යායාමයක් ජනතාව පෙළගස්වන ජාතික වැඩසටහන ජාතියට නිරෝගිමත් ජනතාවක් බිහි කිරීමට හේතු වෙනවා නොඅනුමාන ය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af13032410</link>
    <topic>පැරෂුටයෙන් ගාලු මුවදොරට පැන්නා වගේ</topic>
    <author/>
    <content>1970 සමඟි පෙරමුණ ආණ්ඩුව සමන්විත වූයේ ලංකා සමසමාජ පක්ෂය, ශ්‍රී ලංකාවේ කොමියුනිස්ට් පක්ෂය ප්‍රධාන කණ්ඩායම්වලිනි. සිරිමාවෝ බණ්ඩාරනායක මැතිනියගේ නායකත්වයෙන් පිහිටුවූ සමඟි පෙරමුණ ආණ්ඩුව විනාශ කරන්නට ශ්‍රී ලංකා නිදහස් පක්ෂයේ ෆීලික්ස් ඩයස් බණ්ඩාරනායක, අනුර බණ්ඩාරනායක ප්‍රමුඛ කොටස් දැඩි කුමන්ත්‍රණයක නියැළුණහ. එයට ආසන්නම චෝදනාව ලෙස ඉදිරිපත් වූයේ හර්තාල් දින රැස්වීමකදී ආචාර්ය ඇන්.ඇම්.පෙරේරා කළ කතාවකි. එය ආසන්නම චෝදනාව ලෙස ඉදිරිපත් වුවත් සමඟි පෙරමුණින් වමේ පක්ෂ දෙක ඉවත් කරන්නට එයම මුල් කර ගත්තේය.1953 හර්තාල් ව්‍යාපාරය 1956 මහජන එක්සත් පෙරමුණේ ආණ්ඩුව පිහිටුවන්නට හේතු වූ බව ඇන්.ඇම්. කියා තිබුණි. එය බරපතළ ප්‍රකාශයක් බවට අගමැතිනියගේ ඔළුව අවුල් කළ දක්ෂිණාංශකයන් සමසමාජ පක්ෂයත් ශ්‍රී ලංකාවේ කොමියුනිස්ට් පක්ෂයත් ආණ්ඩුවෙන් ඉවත් කිරීමට පියවර ගත්තේ ය.ශ්‍රී ලංකා නිදහස් පක්ෂයේ තර්කය වූයේ සමසමාජ පක්ෂය සහ ශ්‍රී ලංකාවේ කොමියුනිස්ට් පක්ෂය ආණ්ඩුවෙන් ඉල්ලා අස්විය යුතු බව ය.එහෙත් සමඟි පෙරමුණ කඩා දැමීමේ වගකීම භාරගන්නට අකැමැති වූ ලංකා සමාසමාජ පක්ෂයේ ඇමැතිවරුන් ඉල්ලා අස්වූයේ නැත. ඉවත් කරන තුරුම සිටියහ. මුලින් සමසමාජ ඇමැතිවරුන් ඉවත් කෙරුණි. ඔවුහු විපක්ෂයේ අසුන් ගත්හ. ශ්‍රී ලංකාවේ කොමියුනිස්ට් පක්ෂයේ පීටර් කේනමන් ඇතුළු පිරිස පසු දිනයක ආණ්ඩුවෙන් ඉල්ලා අස්වූහ.1970 ආණ්ඩුව ශක්තිමත් එකකි. විපක්ෂයේ සිටි එක්සත් ජාතික පක්ෂයේ සිටියේ අපට මතක හැටියට මන්ත්‍රීවරුන් 17 දෙනෙකි. ලංකා සමසමාජයත් ශ්‍රී ලංකාවේ කොමියුනිස්ට් පක්ෂයත් විපක්ෂයේ අසුන් ගත් පසු විපක්ෂය අති ප්‍රබල විය. එ.ජා.ප.යට ගැම්මක් විය.දිනක් ආර්.ප්‍රේමදාස විශේෂ අවස්ථාවක් මුල් කර ගෙන කතාවක් පැවැත්වීය. මහජන ගැලරිය පිරිලාය. දෙපැත්තේ මන්ත්‍රීවරු ප්‍රේමදාසගේ ;ව්ගවත් කතාවට සවන් දී සිටියහ. කිසිදු බාධා කිරීමක් කෑ ගැසීමක් නැත. පාර්ලිමේන්තුව මීයට පිම්බා වගේම ය. කතාව වේගවත්ය. තර්කානුකූලය. බාධා කරන්නට ඉඩක් නැත. පැයකට පසු ප්‍රේමදාස විපක්ෂයේ අත්පොළසන් මැද වාඩි විය.ඔහුට පිළිතුරු දෙන්නට ම නොව ඔහුගෙන් පසු ආණ්ඩුව පැත්තෙන් කතාකරන්නට නැඟී සිටියේ බිංගිරිය මන්ත්‍රී ලො.බ. ජයසේනයි.ගරු කථානායකතුමනි, මහා වැස්සක් වැහැලා පෑව්වා වගේමයි. ප්‍රේමදාස මහතාගේ කතාව අසාගෙන සිටි මට පසුගිය මැතිවරණ කාලයේ ඡන්ද රැස්වීම් මතක් වුණා. සමඟි පෙරමුණේ රැස්වීම් වේදිකාවේ එක් ප්‍රබල කථිකයෙක් සිටියා. ඔහුගේ කතාව අද ප්‍රේමදාස මන්ත්‍රීතුමාගේ කතාව වගේමයි. අන්තිමට අපට ඒ කථිකයා රැස්වීම්වලට නැතුවම බැරිවුණා.රු කථානායකතුමනි, හදිසියේ මැතිවරණ වේදිකාවට ගොඩවී ආකර්ෂණීය ලෙස කතාකරන මේ පුද්ගලයා ගැන සොයා බැලුවා. අන්තිමට කථානායකතුමනි! මම එයා ගැන තොරතුරු හොයා ගත්තා. බලාගෙන යනකොට එයා පදිකවේදිකාවල, ගස් යට පොළවල්වල තෙල් බෙහෙත් විකුණන වෙදෙක්. එයාගේ කතාවට කවුරුත් වශී වෙලා තෙල් බෙහෙත් ගන්නවා. ප්‍රේමදාස මන්ත්‍රීතුමාගේ කතාව අහගෙන ඉන්නකොට මට එයා තමයි මතක් වුණේ.ලො.බ. ජයසේන මන්ත්‍රීතුමාගේ කතාවට කවුරුත් සිනාසුණහ. ප්‍රේමදාස ද සිනාසුණේය.ලංකා සමසමාජ පක්ෂයේ ඇමැතිවරුන් ආණ්ඩුවේ සිට විපක්ෂයට ආ දින එම වේලාවේම ගාලු මුවදොර පිටියේ තවත් සිද්ධියක් විය.පිටරටක මස් වෙළෙන්දෙකු ලස්සන කාන්තාවකට විවාහ යෝජනාවක් ගෙනාවේ ය. කාන්තාව කොන්දේසියක් පැනවීය. ඇය සමඟ ශ්‍රී ලංකාවට ගොස් අඩි 1500ක් ඉහළ අහසේ සිට පැරෂුට් එකකින් ගෝල්ෆේස් පිටියට පැන්නොත් විවාහ වන බව එම කොන්දේසිය විය. ශ්‍රී ලංකාවට ආ මස් වෙළෙන්දා ගුවනේ සිට ගාලු මුවදොර සිට පැන්නේ ද සමසමාජ පක්ෂය විපක්ෂයට පැන්න දවසේ ම ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af13032411</link>
    <topic>සතෙක් එළාගන්න රෑ ජාමේ ‘කරක්’ ගහන අපේ අයියලා</topic>
    <author/>
    <content>වංගු පාරේ කතා අස්සේ මුණ ගැහෙන අමුතු මිනිස්සු ගැන ආයේ කියන්න ඕන නැහැනේ. අමුතු මිනිස්සු කිව්වම ටිකක් අප්සට් හින්දා අපි අතරෙම ඉන්න මිනිස්සු කරන කියන අමුතු වැඩ කියලා ඒක නිවැරදි කරගමු. පසුගිය සතියේ මල් පෝච්චියෙන් පෝච්චිය පන්නලා ගොඩයන්න හදන මෑන් කෙනෙක් ගැන අපි කිව්වේ ඒක ඒ ලොකු අයියට විතරක් අදාළ දෙයක් හින්දා නෙමෙයි.එහෙම ගේම් දෙන අපේ මෑන්ලා අම්මණ්ඩිලා මේ රටේ ඕන තරම් ඉන්න හන්දා. වෙනදට වංගු පාරෙන් එහෙම ගේම් දෙන ලොකු අයියලා අක්කලා ගැන හොයාගෙන ගිහින් ඒ හෙළිදරව්ව ලෙහා දැම්මට, මෙදා අපට පාරේ මුණගැහුණ ලොකු උන්නැහේ දුන්න ගේම් කොහොම ලෙහා දාන්න ද කියලා දෙපාරක් කල්පනා කළා. ජීවත්වෙන්න ඕන කියලා එකෙක් තලලා තව එකෙක් ගොඩයන්න ට්‍රයි කරන මේ රටේ උදවිය අතරේ ඒ වගේ ගේම් දෙන අයියලා හොයාගෙන යද්දී අපේ කතාවේ ලොකු උන්නැහේ මුණ ගැහුණේ අහම්බෙන්.පිපාසෙට තැඹිලි ගෙඩියක රස බලන්න හිතපු මමත් සුගතත් රුවනත් රිංගපු පාර අයිනේ පුංචි පැල් කොටේ පැත්තක ඇණ තියාගෙන හිටපු ලොකු උන්නැහේ අපි දිහා බලලා බිම බලාගත්තා. හැබැයි ලොකු උන්නැහේගේ නළල මැද්දේ කාලයකට ඉහත වුණ සිදුවීමක කැළලක් ඉතුරු කරලා කියලා මට හිතුණා. ඒ හින්දම කතාවට වැටුණු අපිත් ලොකු උන්නැහෙත් අතර ගනුදෙනුව අද වංගු පාරේ ලෙහා දමන්නේ ඒකෙන් දෙයක් ඔබට ගන්න තියෙනවද කියලා බලන්න කියන්නයි.තැඹිලි වලු කිහිපයකුත් කෙසෙල් කැන් දෙක තුනකුත් පාරේ තියාගෙන පුංචියට සාධාරණව ගොඩයන්න හදන අපේ කාලයේ ලොකු අක්කා ලොකු උන්නැහේට අපිව හඳුන්වලා දුන්නා.ඉතිං! මාමා මොකෝ මේ කල්පනාවක. එහෙම කියලා හෙමින් සැරේ අපි ලොකු උන්නැහේ ළඟින් ම ඇණ තියාගත්තේ ලොකු කතන්දරයක් අහන්න නම් නෙමෙයි. සිනාවකින් ම සංග්‍රහ කළ ලොකු උන්නැහේ අපේ මූණත්තහඩු දිහා බලාගෙන හිටියා.ඒක නෙවේ මාමා මොකද මේ නළලට වුණේ.සුගතා හෙමින් සැරේ අපේ ඔළුවේ තිබුණ ප්‍රශ්නේ මුලින් ම මාමා ඉස්සරහට ඇදලා දැම්මා.නළල පිරිමැදපු ලොකු උන්නැහේ එතැන ඉඳලා අපිත් එක්ක කතාවට වැටුණේ කාලයක ඉඳලා දන්නා හඳුනන උදවිය විදිහට.“ඒක මම ගැටයා කාලේ වුණ දෙයක් මහත්තයෝ. දැන් ඕක වෙලා අවුරුදු තිහ තිස්පහක් ඇති මගේ හිතේ.ඒ කාලේ මොනවද මාමා කළේ.මම මෙහෙම ඇවිත් බින්න විවාහයක් කරගත්තේ. ඒකෙන් මට දරුවෝ දෙන්නෙක් ඉන්නවා. කොලුවා වඩු වැඩ කරන්නේ. කෙලී බැඳලා. ඉතිං මේ ඉසව්වට එන්න කලියෙන් මම මුහුදු ගියා. හොඳට සල්ලි හෙව්වා. මොක වුණත් ඒ දවස්වල අපි හොඳට කාලා ඇඳලා හිටියා. ඔය අතරෙදි තමයි මට මගේ හාමිනේ මුණගැහුණේ. පස්සේ උන්දැ එක්ක මෙහෙට ආවා. මම කොරපු දේවල් කියන්න ගියොත් මහත්තයල ඔය යන ගමන යන්නවත් වෙලාව මදිවෙයි.අනේ ඒකට මොකෝ මාමා අපි ටිකක් කතා කරමු. එහෙම කියලා අපිත් හරි බරි ගැහුණා.ඉතිං මම මෙහෙම ඇවිත් පැළ පදිංචි වුණා. ඒ ඇවිත් ගොවිතැන් කළා. ඉස්සර මෙව්වා මහා මූකලන්. එළිපෙහෙළි කොරලා වගා කළත් පලක් නෑ මහත්තයෝ වල් ඌරට කම්මුතුයි ඔක්කොම. බැරිම තැන මම තුවක්කු කඳක් බැන්දා. අහල පහල ඔක්කොම හේන් ඉවරයි. ඒ අස්සේ අපි කිහිපදෙනෙක් එකතුවෙලා දඩයමේ යන්න ගත්තා. නැත්නම් මේවා බේරගන්නේ කොහොමද?අපි කිව්වේ.මේ ගමේ ඈයෝ හරි හිතවත් මට. පිටගං කාරයා කියලා මට සැලකුවේ නෑ. මමත් උන්දැලට යහමින් උදව් කළා. ඉතිං අපි කිහිප දෙනෙක් විනෝදෙටත් එක්ක දඩයමේ ගියා. හේන් කොටලා ඵලක් වුණෙත් නෑ. විනෝදෙට කළාට මහත්තයෝ දඩයම් සතුන්ගෙන් කීයක් හරි හොයාගන්නත් අපිට පුළුවන් වුණා.ඒ කිව්වේ මාමාසමහරදාට දඩයමේ ගිය අපිට හිතුවටත් වඩා සතුන් මුණ ගැහුණා. අපිට මස් වැඩියි. ඒ හින්දම මස් විකුණන්න ගත්තා. මහත්තයලට කියන්න හිතුවට වඩා මස්වලින් සල්ලි හෙව්වා. මම බොරු කියන්නේ මොකටද? හේන් කොටලා මාස ගණන් බලන් ඉන්න එකේ මස් විකුණලා ඇති තරම් සල්ලි හෙව්වා. පිට ගම්වල මුදලාලිලට පවා අපි ගෙනෙහින් දුන්නා. හැමදාම මොකෙක් හරි තළාගන්නවා. මහත්තයාලට කියන්න මුහුදු ගිහිල්ලත් අපි කළේ දඩයමනේ. එහෙම කියපු ලොකු උන්නැහේ කට ඇරලා හිනාවුණත් තවමත් රුවනත් සුගතත් කට ඇරගෙන අපේ උන්නැහේ ගේ කතාව අහනවා.කොහොමද එතකොට මස්වල ගණන් හිලව්?මොනදේ කළත් පරිස්සමට කළේ මහත්තයෝ. කැලෑ මහත්තුරු ඉන්නවනේ. ඕනෑම සතෙකුට මම කිලෝ එකකට රුපියල් දෙසීයක් ගත්තේ. මොකද හොඳ ඒවායේ ඉල්ලුම වැඩියි. ඌරු තඩියෙක් බෑ වුණොත් ගමේ අහල පහල අයට භාගයක් ම බෙදුවා. ඉතුරු කිලෝ විස්සක් විසි පහක් විතර මමයි විකුණුවේ.මෙහෙම අහනවට මුකුත් හිතන්න එපා මාමා. ඔය සත්තු මරණ එක පව් වැඩක් කියලා හිතුණේ නැද්ද?කතාව මැද්දට හොම්බ දාපු රුවනා ලොකු උන්නැහේගේ පවු පින් බලන්න ගත්තා.එතකොට මහත්තයෝ අපි හේන් කොටලා ඒවා කුදලගෙන මුන් යනවා නම් මොකාද අපි ගැන හිතන්නේ. අපි දුක්විඳලා ගොවිතැන් කළේ. එක රැයයි ඌරෝ පැනලා ඔක්කොම ඉවරයි. මගේ විතරක් නෙවෙයි අහල පහල ඔක්කොම ගොවිතැන් කම්මුතුයි. බැරිම තැන තමයි එන තැන් බලලා කඳන් බඳින්නේ. මට ඒ වැඩේ හොඳට පුළුවන්. බැඳපු කඳෙන් බේරිලා යනවා බොරු. මොනවා කළත් මහත්තයෝ හැමදාම කඳබාන වැඩේ කලින් ම කරන්න ඕන. නැත්නම් ඔය ඉසව්වේ කරක් ගහපු එකෙක්ගේ කකුලක් යනවාමයි. අනෙක එය පින් පවු ගැන හිතුවේ නෑ සල්ලි අතට එන්න ගත්තනේ.මොන සත්තු ද මාමලගේ දඩයමට කොටුවුණේ.එහෙම එකෙක් කියලා කියන්න බැහැ. අද වල් ඌරෙක් තඩි බෑවොත් හෙටත් ඌරෙක් වෙන්නත් පුළුවන්. නැත්නම් මුවෙක් මීමින්නෙක් ඉත්තෑවෙක් වෙන්න පුළුවන්. මහත්තයලට කියන්න සමහර වෙලාවට මහා ඊරිත් එක්ක පැටව් අපිට මුණ ගැහිලා තියෙනවා. කවදාවත් ඒ විදිහට හිටපු සත්තු අපි දඩයම් කරේ නැහැ.කොහොමද මාමලා දඩයමේ ගියේ.රෑ ජාමේ මහත්තයෝ. අපි දෙතුන් දෙනෙක් යනවා. බෙහෙත් තුවක්කුවක් ළඟ තිබුණා. අනෙක්වා ආයුධ. මොනවා වුණත් පරිස්සෙමෙන් ගියේ කොයි වෙලාවේ කැලෑ මහත්තුරු පනී ද දන්නේ නැහැ. ඉතිං අපි හවස් වෙනකොට කැලේට රිංගනවා. ඒ යන්නෙත් හුළං අත බලලා. මොකද හුළං එක්ක අපි ගියොත් අපේ ඉව සත්තුන්ට දැනිලා උන් මඟ අරිනවා. හුළං එන පැත්තට යන එක තමයි ගොඩක් වෙලාවට අපි කරේ. කැලෑව ඇතුළට ගිහින් ලොකු ගහකට නැඟලා පොඩි පැලක් අටවා ගත්තා. ඒක කලෙත් සත්තු ඉන්න ඉසව්ව බලලා. අඩි සලකුණු වලින් අපිට තේරුණා. මහත්තයලාට කියන්න ඔය පැලට වෙලා තමයි අපි ඉන්නේ මොකෙක් හරි එනකම්. සතෙක් කියලා තේරුණොත් අතේ තිබුණ පන්දමෙන් එළිය ගහලා බලනවා. ඔය එළියට ඇස් දුන්නම මොන සතෙකුටවත් මොකුත් කරන්න බැහැ. ;හලවෙන්නවත් බැහැ. එහෙම වෙලාවට ගිනි කඳයා මානනවා. හැබැයි වැරදුණොත් එදා දවසම ඉවරයි. අපේ මොකෙක්වත් ඔය ඉසව්වට වදින්නේ නෑ.ඉතිං ඔය වැඩේ මාට්ටු වෙලා නැද්ද?ලොකු උන්නැහේ හයියෙන් හිනා වුණා. මොකද නැත්තේ සමහරු කැලෑ මහත්තුරුත් මස්වලට ලෝභයිනේමහත්තයෝ. අපි එහෙම දීලා බේරිලා ආව වෙලාවත් තිබුණා. සමහර දවස්වලට දවස් දෙක තුනක් කැලේ ඉන්න බලාගෙන ගියපු වෙලාවත් තිබුණා.ආයේ එන්නේ මොකෙක් හරි කුදලාගෙන. පැලට නැංගට පස්සේ බිමට බහින්නේ දවසට එක පාරයි. එහෙම නැත්නම් අපේ ඉව සත්තු දැනගත්තොත් මේ ඉසව්වේ උන් ආයේ වදින්නේ නැහැ. ඒ හින්දා අපි පැලට වෙලා ඉන්නෙත් හෙල්ලෙන්නේ නැතුව. එකාට එකා කතා කරන්නේ නැහැ. හදිසියකදී හරි සුළුදිය බරක් දැනුණත් කරන්න දෙයක් නැහැ. පැලේ ඉඳන් ම තමයි. ආයේ බිමට දාන්න කියලද? සත්තුන්ට හොඳට ඉව තියෙනවා මහත්තයෝ. ඒ හින්දා ඒ ඕන බඩු මුට්ටුත් අපි අරන් යනවා.ඔය වැඩෙන් කවදාවත් මාමාට බයක් දැනිලා නැද්ද?මොනවට බය වෙන්නද මහත්තයෝ. රෑට කැලේ ඇතුළේ අමුතු දේවල් වෙනවා. හිටපු ගමන් සද්ද ඇහෙනවා. එළි යනවා එහෙට මෙහෙට. අනෙක සර්පයෝ. මොන දේටත් සූදානමින් අපි යන්නේ. බය ඌරට තමයි. හරියට ඉලක්කෙට වෙඩි නොවැදුණොත් ඔන්න කම්මුතුයි. අර කතාවටත් කියනවනේ වෙඩි කාපු ඌරා වගේ කියලා. මොකද මරු විකල්ලෙන් ඉන්නේ මග රැකලා දෙන්නේ මහත්තයෝ.අදත් මාමා දඩයමේ යනවද?මොන දඩයම් ද මහත්තයෝ. මම ඇතිවෙන්න මස් කාලා තියෙනවා. දැන් මේ මූකලන් එළි පෙහෙළි වෙලා. මේවයෙ දැන් සත්තු නැහැ. හැබැයි පුතෝ අදටත් මට ඕන මසක් රස විඳලා කියන්න පුළුවන් සතා මොකාද කියලා. ඉස්සර අපි මස් දුමේ දැම්මා. එහෙම කරලා තියාගෙන කෑවේ. මට ලැජ්ජා නෑ කියන්න ඌරා, මුවා, මීමින්නා, ඉත්තෑවා, හාවා, ගොයා, ඉබ්බා, ඔය හැම සතාම මම කාලා තියෙනවා.පේනවනේ ලොකු උන්නැහේගේ නාම ලේඛනේ. මේ සුළු පිරිසක් විතරයි. උන්නැහේගේ මතකයට තවත් නාම ලේඛනය දිග්ගැස්සෙන්න පුළුවන්. කොහොම වුණත් සුගතත් රුවනත් බිම් බලාගත්තා.හරි මාමා ඔය නළලට මොකද වුණේ?ඒ තමයි මම අන්තිමට දඩයමේ ගිය දවස. දවසක් අපි දඩයමේ ගිහින් උස ගහක් බලලා පැල අටවා ගත්තේ. මොකද හුලං අත උඩටනේ. එදත් රෑ සතෙක් එන හඬ ඇහුනම පන්දම ගහලා කුරුමාණම ඇල්ලුවා. ඒ එක්කම ;මාකක් ද කලු ගුලියක් වගේ එකක් අපි ඉස්සරහින් ගියා. බය වැඩිකමටයි කලබලේටයි අපි දෙන්නම ඇදගෙන වැටුණේ ගහ පල්ලේ. කවදාවත් එහෙම දෙයක් වෙලා නෑ මට. ඒක කොහොම වුණා ද කියලා මම දන්නෑ අදටත්. මම මගේ අතපය හිරිවැටිලා හොඳටම තුවාල. අනෙකාට තුවාල තිබ්බට දරුණු නැහැ. පස්සේ ඌ මාත් කුදලගෙන කැලෙන් එළියට ආව. මගේ කකුල කැඩිලා ඔලුව තුවාලයි. මේ ලපේ ඕක තමයි. එදත් එදයින් පස්සේ මට හිත දුන්නෑ මහත්තයෝ දඩයමේ යන්න.කොහොමද අහම්බෙන් හරි මුණගැහිලා කතා කළාට ලොකු උන්නැහේ ගෙ කතාව අහන් ඉන්න ආසයි නේද? හැබැයි එයාලා කරපු වැඩ අහන්න අපුලයි.අද මාමා මස් මාළු කන්නේ නැද්ද?මොනවද මහත්තයෝ මේ අහන කතා. මගේ කටට මුකුත් වෙලා නැහැනේ. ඔය පහුගිය දේවල් හිත හිතා ඉන්නේ මොකටද? කවදාහරි මැරිලා යන එකනේ. එහෙම කියපු ලොකු උන්නැහේ හයියෙන් හිනා වුණා.තවත් ඉතිං මෙතනින් එහාට කතා කරන එක තේරුමක් නැහැ කියලා හිතෙනවා නේද? අහම්බෙන් මුණ ගැහුණත් ලොකු උන්නැහේ මාර පොරක් නෙමෙයි මාරක පොරක්. අපේ කතාවට ලොකු උන්නැහේට සමුදීලා සුගතත් රුවනත් එක්ක පාරට වැටුණේ අපේ ගමන යන්න හිතාගෙන.“යකෝ මෙහෙම මිනිස්සු ඉන්නවද බං...” සුගතා අපෙන් අහනවා මට ඇහෙනවා.“ඇයි ඔය හිටියේ අපූරුවට” රුවනා උත්තර බඳීනවා.“හිටියා තමයි යකෝ කිසිම තෙතමනයක් තියෙනවද බලපං මිනිස්සුන්ගේ... උන්දලා හරියට ගස් ගල් වගේ...”සුගතගෙත් රුවනගෙත් කතාව ඇත්ත. හිතාගන්නකෝ මේ එක චරිතයක් විතරයි. හැබැයි මස් මාළු කන නොකන එක කාගේ කාගෙත් කැමැත්ත. අපි ඒකට මොකුත් කියන්නේ නැහැ. ඒත් කන්න ඉස්සරලා ඔන්න ඔය අහිංසක සතෙකුගේ මූණට පොඩ්ඩක් එබිකම් කරලා බලන්න කියන ගමන් ඕං අපි ආව ගමන යන්න වංගු පාරකට වැටුණා.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af13032412</link>
    <topic>අපෙන් සමුගත් ජනදාස පීරිස්</topic>
    <author>දයා ඩී.ෆොන්සේකා</author>
    <content>ඔහු වාමාංශික ව්‍යාපාරයෙන් පන්නරය ලැබූවෙකි. ඔහුගේ මාධ්‍ය මෙහෙවර ද එසේය. මාධ්‍ය ක්‍ෂේත්‍රයේ ප්‍රවීණයකු හා කීර්තිමත් විදෙස් විචාරකයකු වූ ආචාර්ය ජනදාස පීරිස් පසුගියදා අප අතරින් වියෝවිය. ආචාර්ය උපාධියක් ප්‍රදානය කොට තිබුණත් ඔහු එය තම නමට ආභරණයක් කොට ගන්නට තැත් නොකළේය. එසේ වුවද නිකම්ම ජනදාස පීරිස් යන නම මාධ්‍ය ක්‍ෂේත්‍රයේ බැබළුණේ ඒ නම බොහෝ මාධ්‍යවේදීන්ට ගුරුහරුකම් දුන් නමක් බැවිනි.1943 ජූලි 17 වැනි දින පාණදුර හෙන්රි පීරිස් යුවළගේ එකම පුතු වශයෙන් මෙළොව එළිය දුටු ජනදාස ගේ උප්පැන්නය ලියූ රෙජිස්ටාර්වරයා ජනදාස යන නමක් මීට පෙර නොඇසූ නිසා දෝ එය ජිනදාස නමින් වෙනස්කොට ලිවීය. ඒ නිසාම “ජිනදාස නොවේ ජනදාස” යනුවෙන් ඔහුට තවත් ලියැවිල්ලක් යැවීමට හෙන්රි පීරිස් මහතාට සිදුවිය. ‘ජනදාස’ යන ඒ විරල නම එලෙසින්ම ජනමාධ්‍ය ක්‍ෂේත්‍රයේ පෙරළිකාර නමක් විය.බොහෝ ගෝලබාලයන්ට පියෙකු සේ ගුරුමුෂ්ටි නොතබා මාධ්‍ය ක්‍ෂේත්‍රයේ තමන් දන්නා සියලු දෑ කියාදීමට තරම් නිර්ලෝභී පුද්ගලයකු වූ ජනදාස පීරිස් මුලින්ම සිය මාධ්‍ය මෙහෙවර පටන්ගන්නේ සෝවියට් දේශය සඟරාවේ සංස්කාරකවරයකු වශයෙනි. සරික්කාමුල්ල ශ්‍රී තක්ෂලා විදුහලෙන් අත්පොත් තැබූ ඔහු සිය අධ්‍යාපනය හමාර කළේ මොරටුව වේල්ස් කුමර විදුහලේ දීප්තිමත් ශිෂ්‍යයකු වශයෙනි.ජනමාධ්‍ය උපධි නොලැබුවද ඔහු සිය උත්සාහයෙන් පොතපත පුවත්පත් හදාරමින් මාධ්‍ය ඇසුරු කළේ පර්යේෂකයෙකු ලෙසිනි. ඔහු සෝවියට් දේශය සංස්කරණය කරන අවධියේ අන්තර්ජාල පහසුකම් ආදී විද්‍යුත් මාධ්‍ය අත්දැකීම් ලොව පහළවී තිබුණේ නැත.විදේශීය පුවත්පත් සඟරා ඔස්සේ විවිධ රටවල පුවත් තොරතුරු හැදෑරූ ජනදාස පීරිස් මහතා සතුව ඒ ඒ රටවල විස්තර වෙන වෙනම ගොනුකළ ලිපිගොනු තිබිණ. ඒ ඒ රටවල නව තොරතුරු දිනෙන් දින ඒ ලිපි ගොනුවලට රැස්විය. ඒ ඇසුරින් ලොව ඕනෑම රටක දේශපාලන පෙරළි මෙන්ම භූ විෂමතා ලක්ෂණ, නායකයන්ගේ තොරතුරු අදී බොහෝ දේ ඔහුට මොහොතින් මතකයට නඟාගත හැකි විය.සෝවියට් දේශය සඟරාවෙන් අනතුරුව ඔහු ගුවන් විදුලියට ගියේය. විද්යුත් මාධ්‍යයේ මහගෙදර ලෙස සැලකෙන ගුවන්විදුලියට ඔහු ගියේ ප්‍රවෘත්ති සංස්කාරකවරයෙකු වශයෙනි.එහිදී ප්‍රවෘත්ති රචනයේ වෙනසක් කිරීමට ඔහු සමත් විය. එහි විවිධ අංශවල සේවය කළ ජනදාස පීරිස් පසුව එහි අධ්‍යක්ෂ ජනරාල් හා සභාපති තනතුරුවලට පත්වූයේය.ප්‍රවෘත්ති සංස්කරණයට ප්‍රකාශයට නව මුහුණුවරක් දීමට ඔහු සමත්විය. එතුමා වරක් ප්‍රවෘත්ති හා ජනමාධ්‍ය අමාත්‍යාංශයේ ලේකම්වරයා ලෙස ද කටයුතු කළේය.චන්ද්‍රිකා බණ්ඩාරනායක යුගයේ ජනාධිපති මාධ්‍ය ඒකකයේ ප්‍රධානියා වශයෙන් මෙන්ම ලේක්හවුස් ආයතනයේ සභාපති වශයෙන් ද සේවය කළ ඔහු සිය තනතුරින් උද්දාම වූයේ නැත.ජනදාස පීරිස් මහතා බොහෝ ජනමාධ්‍යවේදීන්ට ගුරුවරයෙක් විය. සමහර විට පුවත්පත් කතුවරුන්ට ද උපදේශකයෙක් ද විය. විදෙස් සංචාරවලදී ඉතා හොඳින් සියරට පිළිබඳ තොරතුරු හැසිර වූ ඔහුගේ භාෂා ඥානය ඉතා ඉහළ විය.ඔහුගේ වාර්තා අතරට එක්වන තවත් වාර්තාවක් වනුයේ ශ්‍රී ලංකා පාර්ලිමේන්තුවේ අඩුම කාලයක් මන්ත්‍රී ධූරය හිමිවූ මන්ත්‍රීවරයා ඔහු වීමය.චන්ද්‍රිකා කුමාරතුංග මහත්මියගේ රජයේ පත්කළ මන්ත්‍රීවරයකු ලෙසින් පත්වූ ඔහු හිටපු අගමැති රත්නසිරි වික්‍රමනායක මහතාට මන්ත්‍රී ධූරයක් පිරිනැමීම සඳහා ඉල්ලා අස්වීමට සිදුවිය.පසුකාලීනව ජනදාස පීරිස් මහතා පාඨකයන්ට දැනුම ලබා දෙන ‘ම්දධඹතඥඤඨඥ ඊ.ඍ’ නාළිකාව මෙහෙයවමින් ලොව වටා විවිධ විරල සිදුවීම් හා තොරතුරු ප්‍රේක්ෂකයන්ට ඉදිරිපත් කළේය.දයා ඩී.ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=af13032413</link>
    <topic>පුරා වසර 69 කට පසු යළිත් වීදි සංචාරය කෙරෙන අත්තනගල්ලේ සඟබෝ පෙරහර</topic>
    <author>අත්තනගල්ල අරහන්ත රාජමහා විහාරයේ විහාරාධිපති, සීනාදී සිව් කෝරළයේ ප්‍රධාන සංඝ නායක</author>
    <content>ශ්‍රීලාංකේය පෙරහර වංශ කතාව දෙස විමසිලිමත්ව බලන කළ එය පුරාතන දක්වා විහිද යයි. රාජ රාජ මහාමාත්‍යාදීන් පවා මූලිකත්වයක් ගෙන ක්‍රියාකරමින් එකල පැවැති පෙරහර අවස්ථා මහත් උත්සවශ්‍රීයෙන් සැණකෙළි ස්වරූපයෙන් සංවිධානය කැරිණි.කාලයාගේ ඇවෑමෙන් බොදුනුවන්ගේ සිත් සතන් පහන් කරවමින් ආගමික මුහුණුවරක් ගත් මෙරට පෙරහැර කලාව, වර්තමානය වන විට දෙස් විදෙස් කොයි කා අතරත් අවධානය දිනාගත් අසිරිමත් පූජෝපහාරයක් වී හමාරය.හෙළයේ මහා කලා කෙත අස්වද්දමින්, විවිධාකාර වූ සංස්කෘතිකාංගයන් ද ඉස්මතු කරවා පවත්වනු ලබන්නා වූ දේශීය පෙරහැර එදා මෙන්ම අදත් සිදු කරනු ලබන්නේ පෞරාණික චාරිත්‍රයන්ට මුල් තැනක් ලබා දෙමිනි.ඉතිහාසයේ සඳහන් වන පරිදි මහනුවර දළදා පෙරහරට පමණක් දෙවෙනි වූ එහෙත් අලි ඇතුන් විශාල සංඛ්‍යාවක් ගමන්ගත් පෙරහැරක් වශයෙන් නම් දැරූ තවත් එක් පෙරහැරක් තිබිණි. ඒ... “ඓතිහාසික අත්තනගල්ලේ පෙරහැරයි.”මීට වසර අසූවකට පෙරාතුව, එනම්... වර්ෂ 1923 දී ඇරැඹි මෙම අත්තනගල්ලේ පෙරහැර, සැදැහැතියනගේ බුද්ධාලම්භන පී‍්‍රතිය වඩවමින් විචිත්‍රවත්ව සෑම වසරක් පාසාම පැවැත්වීය. බෙහෙවින් සාර්ථකව පැවැත්වූ මේ පෙරහැර, දෙවන ලෝක යුද්ධයත් සමඟම වර්ෂ 1944 දී නැවතිණි.එකොළොස් වසක් මුළුල්ලේ වාර්ෂිකව අතිඋත්කර්ෂවත්ව පැවැත්වූ අත්තනගල්ලේ පෙරහැර විහාරස්ථ මහා සංඝරත්නයේ මෙන්ම ප්‍රදේශවාසීන්ගේ ද ඉල්ලීම හා කැපවීම මත යළිත් වරක් පවත්වන්නට අවශ්‍ය කටයුතු සූදානම් කෙරිණි.ඒ අනුව මාර්තු 26 වැනි මැදින් පුර පසළොස්වක පෝදා රාත්‍රියේ දී යළිත් වරක් වීදි සංචාරය කරන්නට සැරසෙන්නේ මීට හැටනව වසරකට පෙරාතුව පැවැති බෙහෙවින් අලංකෘත වූ සුන්දර පෙර මතකයන් මතිනි.පෙරහර ආරම්භ කරන්නට මත්තෙන් 25 වෙනිදා රාත්‍රියේ සිට තුන් තිස් පෑ පිරිත් සජ්ඣායනාවක් පවත්වා අශිර්වාද ලබා ගෙන පසුදා වීදි සංචාරය කිරීමට නියමිතය.පොහෝදා රාත්‍රිය විහාර මළුවේ පිහිටි ඓතිහාසික බුදු මැදුරේ සිට රාත්‍රි 7.47 ට යෙදෙන සුබ මුහුර්තියෙන් මංගල හස්ති රාජයා මත සධාතුක කරඬුව තැන්පත් කිරීමෙන් අනතුරුව වීදි සංචාරය ආරම්භ කරන්නට නියමිත මෙවර පෙරහර, අග්‍රගන්‍ය පූජෝපහාරයක් වශයෙන් පැවැත්වීමට කටයුතු යොදා තිබේ.මෙවර අත්තනගල්ලේ පෙරහරට සුවිශේෂී වූ අංගයන් රැසක් ද එක්කර තිබේ. බොදු ජනයාගේ මුදුන් මල්කඩ වන් උතුම් ශ්‍රී දන්ත ධාතූන් වහන්සේ සිහිපත් කර පුද පූජා පවත්වන ගමන්ම විෂ්ණු, කතරගම පත්තිනි, සමන් යන දේව ප්‍රතිමා වහන්සේලා පෙරහරේ වැඩම කරවමින් එම දෙවි දේවතාවුන්වහන්සේලා වෙනුවෙන් පූජා පැවැත්වීමටත් නියමිතය.මීට අමතරව අලි ඇතුන් 18 දෙනෙක් පිරිවරා පැවැත්වෙන මෙම පෙරහැර වෙනුවෙන් දළඳා මාළිගාවේ හා රත්නපුර මහ සමන් දේවාලයේ නර්තන ශිල්පීන්ගේ උඩරට – පහතරට නර්තනාංග ඇතුළත් වෙයි.විහාරස්ථාන පරිශ්‍රය වටා අභිනවයෙන් ඉඳිකරන්නට යෙදුණු පෙරහැර මාවතේ තෙවරක් වීදි සංචාරය කොට ගෙවදීමට නියමිත මෙම අසිරිමත් පුණ්‍ය කර්මයේ සමාප්තිය සනිටුහන් කරනු ලබන්නේ තිස් වසරක කුරිරු ත්‍රස්තවාදී යුද්ධයෙන් රට මුදාගත් ජනාධිපතිතුමන් ප්‍රධාන රජයටත්, රටවාසී සියලු දෙනාටත් තුන්රුවන් ආශිර්වාදයත්, සියලු සම්‍යක් දෘෂ්ටික දෙවි දේවතාවුන් වහන්සේලාගේ රැකවරණයත්, පිහිටත් නිරන්තරයෙන් ප්‍රාර්ථනා කරමිනි.අත්තනගල්ලේ පෙරහැර එදා මෙන් අදටත්, අද මෙන්ම හෙටටත් ප්‍රදේශයට ආලෝකයක් වී ජනතාවගේ සිත් සතන් පහන් කරවමින් දැයම පුබුදුවාලනු ඇත.අත්තනගල්ල අරහන්ත රාජමහා විහාරයේ විහාරාධිපති, සීනාදී සිව් කෝරළයේ ප්‍රධාන සංඝ නායකආචාර්යපන්නිල ශ්‍රී ආනන්ද නාහිමිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=as1303241</link>
    <topic>“බ්‍රෙන් ගන්” එකෙන් වෙඩි තියන්ඩ ගිහින් මා විසිවෙලා පස්ස බිම ඇනුණා</topic>
    <author>උපාලි සමරසිංහ</author>
    <content>“බ්‍රෙන් ගන්” එකෙන් වෙඩි තියන්ඩ ගිහින් මා විසිවෙලා පස්ස බිම ඇනුණාමහාචාර්ය සුනන්ද මහේන්ද්‍රඅද කොළඹ ආනන්දෙගිය සතියේ මෙහි මුල් කොටස පළ විය.“මේ ලෝකය හා ජීවිතය ගැන මා කතා කළ දේ සියල්ල ම නිවැරැදියි. ඒවා සියල්ලම සත්‍යයි. ඒවා වැරැදියි අසත්‍යයි කියා මට කිසිසේත් ම කියන්නට බෑ. ඒ නිසා නුඹලා මට දෙන මේ විස සහිත පානය බොන එක මට සතුටක්.”ගී‍්‍රසියේ ඇතැන්ස් නුවර සිටි කිතුණු මූලධර්මවාදීනට එසේ කී ගී‍්‍රක මහා දාර්ශනික සොක්‍රටීස් සත්‍යය වෙනුවෙන් එදා වස පානය කළේය. ඒ සත්‍යවාදී දාර්ශනිකයා පිළිබඳ අප දුටු විශිෂ්ටතම නාට්‍යය හැදු අපේ සාහිත්‍ය විචාරක නාට්‍යවේදී ‘සොක්‍රටීස්’ මහාචාර්ය සුනන්ද මහේන්ද්‍රයන් ඒ රමණීය පාසල් මතකය අදත් මෙසේ අවදි කරයි.මහා බුද්ධිවාදී දාර්ශනික බෙන්ඩික් ස්පිනෝසා මෙන් ජීවිතයේ බොහෝ කාලයක් “ස්වභාව ධර්මයම දෙවියන්” බව ඇදහූ මේ මිනිසා එතුමා මෙන් බැරලයක ජීවිත කාලය ගත කරන්නකු නොවේ. ඔහු ඒ බැරලයෙන් පිටට විත් බොහෝ දේ අපට කියයි.කොතරම් පොතපතට පෙම් බැන්දත් සාහිත්‍යයට ඇල්ම දැක්වූවත් මට කවරදාවත් ස්ථුල ශරීරයක් තිබුණෙ නෑ. මං එහෙම කිව්වෙ සාහිත්‍යධරයො මහත ශරීර තිබෙන අය කියන්න නොවෙයි. නමුත් ආනන්දය, උදාව, සිංහල දරුවා වගේ ඉස්කෝලෙ සඟරා එළියෙ ඉඳන් කියවපු ඇතැමුන් එහි පළවුණු මගේ ඇතැම් ලිපි දැකලා මං එහෙම කෙනෙක් කියලා හිතලා තිබුණා. ඒත් මට හැමදාම තිබුණේ කෘෂ කෙසඟ ශරීරයක්.මට දවසක් ආශාවක් ආවා ‘කැඩේට්’ කරන්ඩ. විශේෂයෙන් ‘බ්‍රෙන් ගන්’ එකක් පාවිච්චි කරන්ඩ. කැඩේට් කරන අයට ඒ වරප්‍රසාදය ලැබුණා. මගේ කෙට්ටු ශරීරය අබිබවා ඒ ආශාව වැඩුණා. ඒත් ගෙදර අය මේකට විරුද්ධයි. ඉස්කෝලෙ ඇරිලා දවල්ට පාක්‍යලක්‍ෂ්මි හෝටලයෙන් වඩේ දෙකකුයි තෝසෙ එකකුයි කාලා තමයි පුහුණුවට යන්නෙ. ගෙදර පෝෂ්‍යදායි ආහාර තිබුණත් මේ වගේ අතේ තියෙන හැටියට කාලා මේ ‘බ්‍රෙන්ගන්’ පුහුණුවට ගිහින් දවසක් වෙඩි තියද්දි මාව උඩ ගිහින් බිම වැටුණා. අතත් පැන්නා වගේ ම රිදුණා. නහයෙන් ලේ වාගේ දියරයක් පවා ගලන්න ගත්තා. පාගොඩ පාරේ හිටි ඊ.ඩබ්ලිව්. අදිකාරම් මහත්තයා මගේ පි‍්‍රයතම පුද්ගලයෙක්. මං එතුමා හමුවෙලා නිතර කතා කරන්ඩ යනවා. එතුමා මේ සිද්ධිය ඇහුවා ම මගෙන් ඇහුවා තමුන් තුවක්කු පුරුදු වෙන්නෙ කාට වෙඩි තියන්නද? කියලා. මට තරමක ලජ්ජාවක් ආවා. ඒකෙනුත් ඉවත් වුණා.අපට හිටියා බොහොම දක්‍ෂ ඉංගිරිසි ගුරුවරුන් දෙන්නෙක්. මොනිකා කන්නන්ගර මහත්මිය හා තණබාලසිංහම් ගුරුතුමා.මේ අය ඉංගිරිසි සාහිත්‍යය උගන්වනකොට ශේක්ස්පියර්ගේ හැම්ලට් කෑලි කියනවා. උදේ පාන්දර සමහර දිනක මේ දෙන්නා රණ්ඩු වෙනවා. තණබාලසිංහම් ගුරුතුමා මොනිකා ටීචර්ට බැන බැන යන්නෙ හැම්ලට් කෑලි කියමින්.TO BE OR NOT TO BE THATS THE QUESTION මේ වගේ දේවල් අහන අපට හරිම ආස්වාදයක්. මේක අගෞරවය සඳහා නොව පාසලේ චමත්කාරය මතු කරන්නයි කීවෙ.මාගම් තෙන්නකෝන්, ටී.බී. කුරුප්පු, තිලක් රත්නකාර, ජේ.ආර්.පී. සූරියප්පෙරුම මේ ගුරු ඇසුරත් මගේ ජීවිතය එකලු කළා.”නවක තරු” නම් සඟරාවක් කරලා වෙච්ච ඇබැද්දියක් මතකයි. ඒ සඟරාවෙන් මං පාසලේ හිටි එක්තරා ගුරුවරයකුගේ ක්‍රියා කලාපය විවේචනය කළා. එදා කොටගම වාචිස්සර හාමුදුරුවන් තමයි ඉස්කෝලෙ විනය භාරව හිටියෙ. ලෝරන්ස්ලාගේ පොත් කියවන ගමන්, මේ පැත්තෙන් ‘ගොළු හදවත’ වගේ කරුණාසේන ජයලත්ගේ පොත් කියවන ගමන් මං සිසිර කුමාර මානික්කආරච්චිගේ “සාගරයක් මැද අමන රටක් ඇත”, “සාහිත්‍ය කොල්ලය” (එය ලීවෙ වංශනාථ ධර්මබන්දු ආරූඪ නාමෙන්) වගෙ පොත් කියවලා ලැබූ ආවේගශීලී චින්තනයෙන් අර ගුරුවරයාට ගහලා ලීවෙ. කොහොම හරි පි‍්‍රන්සිපල් දක්වා වැඩේ දුර දිග ගියා. අන්තිමට මට නියම කළා ඒ සර්ගේ දෙපා වැඳලා සමාවෙන්න කියන්න. මොනවා කරන්නද මාත් එහෙම කළා.අපේ තාත්තා රූපසිංහ මාස්ටර්ගෙත් හොඳ යාළුවෙක්. අපේ තාත්තා නාට්‍යකාරයෙක්.”තේ පැන් දින දින වැඩි වැඩියේ - බීමෙන් සිරුරට සැප වැඩිවේ! ගීතය ලියුවෙ තාත්තා. අපේ පාසලේ නාට්‍ය උගන්වන ක්‍රමයක් තිබුණෙ නෑ. මගෙ මාමා කෙනෙක් හිටියා (සුගතදාස වෛද්‍යරත්න) එයත් නාට්‍යකාරයෙක්. මේ මාමගෙයි තාත්තගෙයි ආභාසය අරන් මං නාට්‍ය පැත්තට යොමු වුණා. මුහුදු පුත්තු, ජනේලය, ඉබිකට්ට, කුවේණි වගේ නාට්‍ය බලන්ඩ මං යොමු වුණේ ඒ හරහා. එක් වතාවක් මට මතකයි ගම්පහ පබ්ලික්හෝල් එකේ නාට්‍යයක් බලන්ඩ මාත් එක්ක තාත්තා ගියා. මට මතක හැටියට එදා මේ නාට්‍ය බලන්ඩ ඉදිරි පෙළේ හිටියෙ බී.ඒ. ඩබ්ලිව් ජයමාන්න, එඩී ජයමාන්න, රුක්මණි වගෙ කලාකරුවො. නාට්‍ය සිරිසේන විමලවීර මහත්තයගෙ ‘සීදේවි’ හෝ ‘අම්මා’. ලක්‍ෂ්මි බායි කියන ගීතයත් එක්ක (‘තිලෝගුරු නාමෙන් මෙමටා යමක් ලැබුණොත් කුසල් සැමටා’) නාට්‍ය දැන් වේදිකාගත වෙනවා. මේ අතර කවුදෝ හැඩිදැඩි මිනිහෙක් කෑලි අටේ ටෝච් එකක එළිය විහිදුවමින් වේදිකාවට මේක එල්ල කරනවා. මේක කීප වතාවක්ම කළා.මේක ප්‍රේක්‍ෂකයන්ට මහා කරදරයක්. කළුවරේම ඉදිරි පෙළ හිටපු හැඩිදැඩි මිනිහෙක් නැඟිටලා ගිහින් අර ටෝච් එළිය වේදිකාවට ගහන මිනිහා අල්ලාගෙන නාට්‍ය නවත්වන්ඩ මොහොතක් කියලා අතින් සන් කරලා මිනිහට කනේ පහරක් දීලා කෑලි අටේ ටෝච් එක කුඩුවෙන්ඩ බිම ගැහුවා. මිනිහවත් ශාලාවෙන් පැන්නුවා. මං තාත්තගෙන් ඇහුවා කවුද තාත්තේ ඒ වීරයා කියලා. එතකොට තමයි තාත්තා කීවෙ පුතේ ඒ තමයි බී.ඒ.ඩබ්ලිව්. ජයමාන්න මහත්මයා. පුතා දැනගන්ඩ වටින කෙනෙක් කියලා. මං ලොකු මහත් වුණාම පිටරට අධ්‍යාපනයට යන්ඩ පෙර එතුමා හොයාගෙන ඒ ගෙදර ගිහින් ඒ කතාව මතක් කළාම එතුමාට ඒක මතක නැතැයි කීවා. ඒ කාලෙ ජේ.බී. දිසානායකත් මා සමඟ හිටිය. එයා ‘රැජිණ’ කියලා පාසල් නාට්‍යයක් හැදුවා මතකයි.මං චිත්‍රපටි පිටපත් ලියන්ඩ පටන් ගත්තා. ඩී.බී. නිහාල්සිංහයන්ට ‘තරුණ විය’ කියලා මුලින්ම පිටපත ලීවා. එහි රඟපෑවෙ ප්‍රෙඩී සිල්වා, විශාඛා විජයරත්න, ඇලන්සන් මෙන්දිස්. ඊට පස්සෙ මා නිහාල්සිංහටම ලීවා ‘නැටුම් පටුන’.ඒ කාලෙ ‘දිනෙන් දින’ කියලා සඟරාවක් මට කියවන්නට ලැබුණා. පස්සෙ කාලෙක ඒකම පත්තරයක් වෙලා ‘දිනදින’ කියලා ආවා. මේකෙ සංස්කාරක ආනන්ද තිස්ස ද අල්විස්. ඒ සඟරාව කරද්දි එතුමා හිටියෙ සර් ජෝන් කොතලාවල මහත්මයගෙ පෞද්ගලික ලේකම් හැටියට. මං දවසක් ගියා එතුමා හමුවෙන්ඩ. කොල්ලුපිටියෙ සිරිකොත තිබුණු මුම්ටාස් මහල් මන්දිරයට. මට යම්තම් අවුරුදු 18 ක් විතර ඇති. මං එතුමාට ආරාධනාවක් කළා ආනන්ද විද්‍යාලයෙ දේශනයක් පවත්වන්ඩ එන්ඩ කියලා. මාතෘකාව ශ්‍රී ලංකාවේ සඟරා ඉතිහාසය.එතුමා කීවා බොහොම හොඳයි. මං එන්නම්. ඒත් මෙහෙම ආරාධනා අපට ස්කෝලවලින් ලැබෙන්නෙ නෑනේ. මේ ළමයා කොහෙද කියලා. මං කීවා පාගොඩ කියලා. ඉතින්? මාත් ඒ පැත්තෙමනේ. කියලා තවත් සතුටු වුණා. නියමිත දිනයට එතුමා දෙසුමට ආවා. අපට අසන්නො හිටියෙ 25 ක් විතර. එතුමා මා ගැනත් වර්ණනයක් කරලා සඟරා ඉතිහාසෙ පටන් ගත්තෙ. බලනකොට එයත් පරණ ආනන්දියන් කෙනෙක්. මේ වගේ දේවල් අහන්ඩ ශිෂ්‍යයො නැති වුණාට මේ වගේ දේවල් සංවිධානය කරන එක වැදගත්. කවද හරි මේ මිනිස්සු රටේ වටිනා අය වෙනවා කියලා එතුමා කීවා.(මා වටිනා මිනිහෙක් වුණිද කියලා දන්නෙ නෑ.) ඔහු සුපුරුදු සාවඥ සිනාව පා කියයි.එස්.ඩබ්ලිව්.ආර්.ඩී බණ්ඩාරනායක මහත්මයා ගුවන් විදුලියට කරන ලද අන්තිම කතාව පටිගත කරන අවස්ථාවෙ මාත් එතැනට යන්ඩ තරම් භාග්‍යවන්ත වුණා. 58 හර්තාලය ගැන තමයි මාතෘකාව වුණේ.බණ්ඩාරනායක මහත්මයා පටිගත කිරීම් සඳහා ගිය ශිල්පීන් අතර සිටින මේ පාසල් ශිෂ්‍යයා ගැන විමසුවා. මා දිහා බලලා හිනාවෙලා ඇහුවා ඔබ කොහෙද? ඉගෙන ගන්නෙ කියලා. මං කීවා කොළඹ ආනන්දෙ කියලා. බොහොම හොඳයි කියලා හිස වනලා දුම් පයිප්පෙ උරලා එතුමා ගාම්භීරව මා දිහා බැලුවා.තිලක සුධර්මන් ද සිල්වා මගේ මිතුරෙක්. එතුමා තමයි වැඩසටහනේ නිවේදක. එතුමා සුධර්මන්ගෙන් ඇහුවා. විනාඩි කීයක් ද කියලා. විනාඩි 15 ක් කියලා පිළිතුරු ලැබුණා. මැය 58 හර්තාලය. එහෙම කියාගෙන එතුමා දැන් රොස්මීඩ් වලව්වෙ එහාට මෙහාට ඇවිදිනවා. දුම් පයිප්පයෙන් අත්ලට තට්ටු කරමින් නැවත උරමින් තනිවම හිතින් කතාවක්. මුහුණෙන් විවිධ ඉරියව් නිරූපණය වෙනවා. නැවතත් එහෙට මෙහෙට යනවා. සියල්ලන් අතර දැඩි නිශ්ශබ්දතාව. හිටි ගමන් එතුමා සාකච්ඡාවට වාඩි වුණා. හරි කතා කරමු. දිගටම කතා කළා. කරුණු අංකනය කරමින් 1, 2, 3, 4 වශයෙන් කරුණු දැක්වූවා. මේක මගේ හිත් ගත්තා. මාත් අද කතා කරන්නේ ඒ පිළිවෙළට. හරියටම විනාඩි 15 කින් කතාව ඉවරයි. තමන්ට අවශ්‍ය දේ පමණක් ම කියලත් ඉවරයි. ඊට ටික දවසකට පස්සෙ එතුමා ඝාතනය වුණේ.මගෙ ඉංගිරිසි දැනුම දියුණු කළ තවත් ගුරු මහත්මයෙක් තමයි ඒ.ඩී.එච්. පෙරේරා. එතුමා ඇසුරින් මගේ ඉංගිරිසි දැනුම තරමක් හෝ දියුණු වුණා. නිවාඩුවට තාත්තා උතුරු කළුතර පුලිනතලාරාමයට යන වෙලාවට මාත් එක්කගෙන යනවා.බේරුවල සිරිනිවාස නායක හාමුදුරුවො එහි වැඩ සිටියෙ. ඒ ගියාම තාත්තයි හාමුදුරුවොයි කියනවා මේ ළමයා (තට්ටු ගොඩනැඟිල්ලක් තිබුණෙ) උඩට ගිහින් පොත් ගුල පරීක්‍ෂා කරන්ඩ කියලා.ඒකෙ පත්තර අතිරේකයක් තිබුණා “සිළුමිණ ශාස්ත්‍රීය අතිරේකය” කියලා. හරිම අනර්ඝයි. මා හිතන්නේ සංස්කරණය කළේ පියසේන නිශ්ශංක මහත්මයා. හිටපු කර්තෘ. “මේ අතිරේකය කපා එකතු කැර තබාගන්න” වැනි වගන්තියක් තිබුණා. ඊට අමතරව ‘මී වදය’, ‘උක්දඬුගින්න’, ‘සුවඳ’ වගේ මීමනගේ කවි එකතු කියවීමෙන් තමයි මගේ ශාස්ත්‍රීය කුහුල වැඩුණේ. ශාස්ත්‍රීය කුහුල වගේම අපට නොයෙක් ආකාරයේ පොත් කියවන්ඩත් ලැබුණා.ඩීමන් ආනන්දගේ පොත් වගේම නැන්දම්මා, මකුණා, මඟුල් දා රෑ, වගේ තරමක ග්‍රාම්‍ය ඒවත් අපි කියෙව්වා. ඩී.එච්. ලෝරන්ස් කියවන ගමන් මේවා කියෙව්වම මේවයෙ රසය විචාරය කරන්ඩ ගිහින් විචාරය පිළිබඳ හැඟීමත් වැඩුණා. මේ විදියට තමයි මා විචාරශීලී වුණේ.මට ඒ කාලෙ ලොකු හින්දි පිස්සුවක් තිබුණා. දැන් එහෙම චිත්‍රපටි නෑ. උරං කටෝලා, ආන්, මධුමති වගේ ඒවා. මං මධුමති 7 සැරයක් බලලා තියෙනවා සින්දු ටික අහන්ඩ. මං හින්දි රසිකයෙක් කියලා බොහෝ අය අදත් දන්නෙ නෑ. ස්කෝලෙ කානිවල් කාලෙට මේ චිත්‍රපට බැලීම වැඩියි. ගැලරිය සත 50 යි.තෝසෙ කාලා චිත්‍රපටි බලනවා. දවසක් චිත්‍රපටියක් බලන්ඩ ගිහින් වලක වැටුණා. බලනකොට වැටුණයින් පස්සෙ දන්නෙ එතැන ‘මෙහි පා නොතබනු’ කියලා බෝඩ් ලෑල්ලකුත් ගහලා තිබිලා. මං ඉණවටක් ජරා වතුරෙ ගිලෙනකොට යාළුවො දෙන්නෙක් එක්කෙනෙක් මතකයි මාරසිංහ.මාව අමාරුවෙන් ගොඩගත්තා. අරන් තෙත ඇඳුම් පිටින්ම අපේ හොස්ටල් එකට එක්ක ගියා. එතැනදි යාළුවෙක්ගෙ ඇඳුම් දාගෙන පහුවෙනිදා උදේ ගෙදර යනකොට මහ ජරමරයක්.අම්මයි තාත්තයි කලබලවෙලා මාමා කෙනෙක් එවලා මා බලන්ඩ. එයා එළිවෙනකම් රවුම් ගහලා. අන්තිමට නුගේගොඩ ස්ටේසන් මාස්ටර් කියලා තියෙනවා මාමාට. එක්කො ඔය ළමයා ඕපනායකටම ගිහින් ඇති. නැත්නම් තවම මරදානෙන් නැඟලා නෑ කියලා. මේ වගේ රසවත් පාසල් සිදුවීම් මටත් ඕනෑ තරම්.මගෙ කතාව අවසන් කරන්ඩ මං තවත් එක සිදුවීමක් කියන්ඩ කැමැතියි. මං පාලි භාෂාව ඉගෙන ගත්තෙ මහාචාර්ය සුමන ලාල් කැකුළාවල මහත්මයාගෙන්.එතුමා බරපතළ රිය අනතුරකට පසුව පත්වුණා. ඒ වෙලාවෙ එතුමා බලන්ඩ මාත් ගියා. එතුමා කීවා ජීවිතයේ අපට සිදුවන සමහර දේ ගැන උත්තර හොයන්ඩ බෑ. කියවලා, බලන්න පුතේ ‘මනුස්මෘති’ කියන පොත කියලා මට අවවාදයක් දුන්නා. මා ‘මනුස්මෘති’ පොත හොයා ගත්තා.ඒක මා ඉතා ආසාවෙන් අදත් කියවනවා. ජීවිතයේ බොහෝ දේවල් අපෙන් නැතිව යනවා.සමහර දේ ඉතිරි වෙනවා. සමහර සිදුවන දේට උත්තර හොයාගන්ඩ බෑ. ඒ වගේ පාසල් ජීවිතයේ ලබන අත්දැªකුම්, ඉගෙනුම් ඕනෑම කෙනෙකුට මුළු මහත් ජීවිත කාලය පුරාම බලපානවා. මටත් එහෙමම වෙන්න ඇති.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=as1303242</link>
    <topic>දානයෙහි ආනිශංස වැඩි වන්නේ සිතුවිල්ල අනුවයි</topic>
    <author>රමණී සුබසිංහ</author>
    <content>දානයෙහි ආනිශංස වැඩි වන්නේ සිතුවිල්ල අනුවයිගම්පහ මැදගම සිරිසුනන්දාරාම ධර්මදූත පිරිවෙන් විහාරාධිපති තුම්මෝදර සමිතසෝම හිමිබුද්ධ කාලීන භාරතයේ සුමන නම් මල්කරුවෙක් සිටියා. සෑම දිනකම රජ මැදුරට ඇවැසි සියලුම මල් සපයා දීම ඔහු ගේ රාජකාරියයි. දිනක් උදෑසනින් පිබිද මඟ අයිනේ මල් නෙළන සුමන, සංඝයා වහන්සේ පිරිවරා ඈතින් වඩින බුදුරජාණන් වහන්සේ දුටුවා.‘සාධු! සාධු! සාධු! මඟ දෙපස රැස්වුණු ජනයා සාදු කාර දෙමින් තථාගතයන් වහන්සේ ප්‍රමුඛ මහා සංඝයා වහන්සේට දන් පිරිනමනවා. තම තමන්ට පුළුවන් දේ පූජා කරනවා. ‘අනේ මටත් බුදුරජාණන් වහන්සේට පූජා කරන්නට යමක් තිබුණා නම්!’ සුමන මල්කරු සිතනවා. ඔහු සතුව තිබුණේ සුවඳ මලින් පිරුණු පැස පමණයි. ‘මා ළඟ තිබෙන්නේ මේ සුවඳ මල් ටික පමණයි. මම මේ මල් ටික බුදුරජාණන් වහන්සේට පූජා කරනවා’ සුමන සිතුවා.“ඒත් රජගෙදරට මල් නොලැබුණොත් මට දඬුවම් ලැබෙයි. සමහර විට මරණ දඬුවම දෙයි. කමක් නෑ. රජතුමා මොන විදිහේ දඬුවමක් නියම කළත් ඒ මේ භවයේ දී පමණයි. බුදුරජාණන් වහන්සේට යමක් පූජා කරන්නට මට වෙනත් අවස්ථාවක් නොලැබිය හැකියි. ඒ නිසා මම මේ මල් පිරිසිදු සිතින් බුදුරජාණන් වහන්සේට පූජා කරනවා.” ඔහු තමන්ගේ සිතිවිලි සමඟ වාද කළා.අන්තිමේ දී හිස මත තිබු පැස බිම තබා එහි වූ සුවඳ මල් තථාගතයන් වහන්සේ වඩින මඟ පාවඩයක් සේ ඇතිරුවා.“ස්වාමිනී, භාග්‍යවතුන් වහන්ස! මේ මල් පාවඩයක් කොට ඒ මතින් වඩිනු මැනවි.” ඔහු පිරිසිදු සිතින් ඉල්ලා සිටියා.තමන් කරගත් මහා පුණ්‍ය කර්මය ගැන සිතමින් ඔද වැඩුණු සුමන ගෙදර ගියා.තමන් ගේ ගත සරසන්නට අද සුවඳ මල් නොලැබුණු බවත්, සුමන මල්කරු රාජකාරිය පැහැර ඇති බවත් කියමින් රජ බිසෝවරු රජුට පැමිණිලි කළා. සුමන කැඳවා ගෙන එන ලෙස රාජ පුරුෂයන්ට නියෝගය ලැබුණා.“දේවයන් වහන්ස! මා අතින් රාජකාරිය මඟ හැරුණු බව ඇත්තකි. ඔබ වහන්සේ මට සුදුසු දඬුවමක් දෙනු මැනවි. සුමන රජතුමා ගෙන් ඉල්ලා සිටියා.වරදට හසුවූ වෙනත් පුද්ගලයන් සමාව ඉල්ලා හඬා වැටෙද්දී මොහු මාගෙන් දඬුවම් ඉල්ලන්නේ කුමක් නිසාදැයි රජතුමා සිතුවා. මල් නොලැබෙන්නට හේතුව විමසුවා. මල්කරු සියලු තොරතුරු හෙළි කළා.“ඔබ සිදුකරගෙන ඇත්තේ මහා කුසල කර්මයක්. එය කිසි කලෙකත් අපට කළ නොහැක්කෙකි. ඔබට ගම් වරයක් පාවා දෙමි. ධනය ද දෙමි. අඹු දරුවන් සමඟ සතුටින් ජීවත් වන්න” යි රජු සුමන මල්කරුට ප්‍රශංසා කළා. තථාගතයන් වහන්සේ ප්‍රමුඛ මහා සංඝයා වහන්සේට පිරිසිදු සිතින් යමක් පිළිගැන්වීමේ ආනිශංස ඔහුට මේ භවයේ දී ම අත්පත් වුණා. ඒ දානයෙහි අනුසස් ය.බුදු බව පතා පාරමී දහම් පිරූ බෝසතාණන් වහන්සේ පළමු තැන දුන්නේ දාන පාරමිතාවටය. බෝසත් චරිතයෙහි උපභෝග පරිභෝග වස්තු දන් දීමෙහි පටන් ඇස්, ඉස්, මස් ලේ දන් දීම පමණක් නොව ජීවිත දානය දීමේ මහා පුණ්‍ය කර්මය ගැන අපි අසා ඇත්තෙමු. මේ සියලු දානයන්හි පරමාර්ථය සිත තුළ පවත්නා වූ තණ්හාව, ආශාව දුරු කරගැනීමයි. නිර්වාණය කරා ගමන් කරන පුද්ගලයා නිරතුරුවම ක්‍රමයෙන් ආශාව දුරු කළ යුතුයි. එය එක්වරම කළ නොහැකි දෙයක්. දාන උප පාරමිතාවට ළඟා විය හැකි වන්නේ දානය පුරුදු කළ කෙනෙකුට පමණයි. තමන්ගේ ජීවිතය වුවද දන් දිය හැකි වන්නේ ශරීර අංගයන් දන් දීමට පුළුවන් කෙනෙකුට පමණයි. මේ දාන පාරමිතාවන් ක්‍රමයෙන් සම්පූර්ණ කිරීම බෝසත් චරිතයක ප්‍රධාන ලක්ෂණයක්.ආමිෂ දානය හා ප්‍රතිපත්ති දානය වශයෙන් දානය ප්‍රධාන කොටස් දෙකකට බෙදෙනවා. මල් පූජා, පහන් පූජා, අභයදාන පූජා ආදි පින්කම් ආමිෂ දානයට අයත්. එහෙත් ප්‍රතිපත්ති දානය ඊට වඩා ඉදිරියට ගොස් තිබෙනවා. ඒ තමන්ගේ සිත සමඟින්. එයින් කියැවෙන්නේ ප්‍රතිපත්තිගරුක ජීවිතය තුළ තණ්හාව ඈත් කිරීමට උත්සාහ කිරීම.අප දානය පුරුදු පුහුණු කළ යුතු වන්නේ ශ්‍රද්ධාව හෙවත් පැහැදීම පෙරදැරි කරගෙනයි. යම් ක්‍රියාවක ඵලයක් ගොඩනැඟෙන්නේ සිතිවිලි අනුව. ඵලයක් ගොඩ නැඟෙන්නට නම් සිත සම්බන්ධ විය යුතුයි. අපි සරල උදාහරණයකට අවධානය යොමු කරමු. ඔබ පාරේ ගමන් කරන විටෙක නොදැනුවත්වම කුහුඹු රංචුවක් පෑගී උන් මරණයට පත් වූයේ යැයි සිතන්න. එය ක්‍රියාවක් බව සත්‍යයක්. එහෙත් ඊට ඔබ ගේ සිත සම්බන්ධ නොවූ නිසා ඉන් අකුසලයක් සිදු නොවෙයි. යම් හෙයකින් ඔබ සිතා මතා කුහුඹුවන් පාගා උන් මරණයට පත් කළා නම් එතැන ක්‍රියාව වගේම ඵලයකුත් ගොඩනැඟෙනවා. එම ක්‍රියාවට සිත සම්බන්ධ නිසා අකුසලයක් සිදු වෙනවා.දීම හෙවත් දානයෙහි ද ඵලයක් ගොඩ නැඟෙන්නේ සිත සම්බන්ධ වූ ප්‍රමාණයටයි. දානමය පිංකමකදී සුළු දෙයක් දීමෙන් විශාල ආනිශංසයකුත්, මහා පරිමාණයෙන් දීමෙන් සුළු ආනිශංසයකුත් ලැබෙන්නට පුළුවන්. දානයේ අනුසස් ලැබෙන්නේ තමන්ගේ සිත ඉඩ දෙන ප්‍රමාණයට අනුවයි. එනම් කුසල් ලැබෙන්නේ දුන් දේ තරමට නොව දීමට හිත ඉඩ දුන් ප්‍රමාණයට අනුවයි. එතැනින් ආරම්භ වන පුරුද්ද තමන් ගේ සිත එකලස් කරගන්නට උපකාරී වෙනවා.බෞද්ධයින් ලෙස අප පුරුදු පුහුණු කළ යුත්තේ එයයි. ශිලාදී ගුණ ධර්ම රකිමින්, බණ, භාවනා පිංකම් කරමින් ඉදිරියට යන්නට අප කැප විය යුතුයි.මොනතරම් දානමය පිංකම් කළත් ගුණ දහම් නැති තැනැත්තා ගේ චරිතය අංග සම්පූර්ණ චරිතයක් නොවෙයි. කෙනකුගේ චරිත පාරිශුද්ධිය ගොඩනැඟෙන්නේ ගුණ දහම් අනුවයි.සිල්වත් වූ තරමට, ඥානවන්ත වූ තරමට අප කෙරෙහි මහා ශක්තියක් ගොඩනඟා ගත හැකි වෙනවා. සසරින් මිදීමට නම් අප සිත වූ ආශාව දුරු කළ යුතු වෙනවා. ඒ සඳහා යම් ශක්තියක් ඇවැසියි. අප උත්සාහ කළ යුතු වන්නේ අප ගේ සිත එතැනට ළං කර ගැනීමටයි. ප්‍රතිපත්තිගරුක ජීවිතයක් ඇති තැනැත්තාට එය වඩාත් පහසුයි.දන් දෙන ලෙස අන් අයට කීවාට තමන්ට යමක් දෙන්නට හිත හදාගත නොහැකි නම් එතැන ප්‍රතිපත්තියක් ඇති නොවේ. මොන තරම් භාවනා කළත්, මොන තරම් සිල් රැක්කත් යමක් දෙන්නට බැරිනම්, අත්හරින්නට බැරිනම් අප බලාපොරොත්තු වන සසර ගමනේ කෙළවරට පැමිණිය නොහැකියි. අප උනන්දු විය යුතු වන්නේ ශීලා දී ගුණ ධර්ම වඩමින් සිත තණ්හාවෙන් ඈත් කර ගැනීමටයි. තමන් සතු සියලු දේ දන් දිය යුතු බව මෙයින් අදහස් නොවේ. ඔබ නිරතුරුම කළ හැකි දේ කරන්නට උත්සාහ කළ යුතුයි. ඥාතින්ට, ආගන්තුකයන්ට යමක් දීමෙන්, පූජ්‍ය පක්ෂයට දන් පිරි නැමීමෙන්, මළගිය ඥාතීන්ට පින් රැස් කර දීමෙන් ආදී මේ සියල්ලෙන් ම බලාපොරොත්තු වන්නේ අත්හැරීමයි.ඔබ දුප්පත් දරුවකුට ඉගෙනීම සඳහා අවශ්‍ය පොත් පත් පෑන් පැන්සල් පරිත්‍යාග කළා යැයි සිතන්න. ‘අනේ මේ දරුවා මේවාගෙන් ඉගෙන ගනී’ යන සිතිවිලි ඔබට ඇතිවේ. දහදිය මහන්සියෙන් ධාර්මිකව උපයා ගත් දෙයින් මම ඒ පරිත්‍යාගය කළා යන සතුට ඔබට ඇතිවේ. ඒ සතුට කිසි ලෙසකත් දුකක් නොවන සතුටක්. තාවකාලික නොවන සතුටක්. බුදුරජාණන් වහන්සේ දේශනා කොට වදාළේ,‘සංතුට්ඨි පරමං ධනං’ පරම ධනය සතුට වන බවයි. දානය තුළ ඇත්තේ ද ඒ සතුටයි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=as1303243</link>
    <topic>දෙන්නම්වාලේ දානෙ නොදී හිත පිරෙන්න දානය දිය යුතුයි</topic>
    <author>අද කතා බහ මොනිකා ලක්ෂ්මී ලොරෙන්සුහේවා ලිව්වේ සේමාලි කැල්ලපත</author>
    <content>දෙන්නම්වාලේ දානෙ නොදී හිත පිරෙන්න දානය දිය යුතුයිනිවෙසක දානයක් දීමේදී සැවොම ඒ සඳහා ඇපකැප වන්නේ දැඩි ඕනෑකමකිනි. භක්තියකිනි. ඒ සඳහා වන සියලු වත් පිළිවෙත් ඉතාමත්ම ඕනෑකමින් ඉමහත් භක්තියෙන් යුතුව ඉටුකරති. මහා සංඝරත්නය විෂයෙහි පිරි නැමෙන මෙම දාන මාන අතර නිවෙසට මහා සංඝරත්නය වැඩමකරවා දෙන දාන සහ පන්සලට ගෙන ගොස් දෙන දානමාන ද වෙයි. වරු දාන, පේරු දාන,මුර දාන සහ මාස් දාන ලෙස හැඳින්වෙන්නේ පන්සලට රැගෙන ගොස් පිරිනමන දානමානාදියයි.මේ කොයියම්ම වූ දානයකදී වුව දානය දෙන පිළිවෙළ සහ දානයට පිරිනමන දේ පිළිබඳව දැනුම්වත්ව සිටීම වැදගත්ය. අද බොහෝ දෙනෙක් දාන වේලක් පිරිනැමීමේදී මහා සංඝරත්නයට අවශ්‍ය දෙයට වඩා තමන් ට අවශ්‍ය දේ පිළිගන්වති. මේ පිළිබඳව අද කතාබහට එක්වන්නේ දානමාන පිළිගැන්වීම පිළිබඳව ග්‍රන්ථයක් ද සම්පාදනය කර ඇති ප්‍රවීණ සූප වේදිනියකද වන මොනිකා ලක්ෂ්මී ලොරෙන්සුහේවා මහත්මියයි.වත්මන් සමාජයේ දාන මාන පිළිගැන්වී‍මේදී දායකයන් අතින් සිදුවෙන අතපසුවීම් මෙන්ම පිළිගැන්වෙන ආහාර ද්‍රව්‍යයන්හි සුදුසු නොසුදුසුබව ගැනද ඇය අදහස් පළ කළාය."අප පළමුවෙන්ම මාස්පතා හෝ සතිපතා හෝ දෙන දානයක් ගැන කතා කරමු. මෙහිදී සිදුවිය යුත්තේ දායකයනට අවශ්‍ය දෙයට වඩා සංඝරත්නයට සුදුසු දේ පිළිගැන්වීමයි. හීල් දානය ගැන කතා කළොත් සෑම දානයක්ම ඒකාකාරී විදිහට නොදී වෙනස් අයුරින් දීමෙන් ආහාර වැළඳීමේ ප්‍රියතාවක් ඇති වෙනවා. ආප්ප හෝ ඉඳි ආප්ප සමඟ පොල් සම්බල, කිරි හොදි, කොළ කැඳ වැඩි වශයෙන් හීල් දානය සඳහා පිරිනැමෙන දේ අතර වෙනවා. ඉඟුරු පෙත්තක් සුදු ලූනු බික් දෙක තුනක් දමා ලුණු කැඳ කෝප්පයක් කොළ කැඳ කෝප්පය වෙනුවට මාරුවෙන් මාරුවට දිය හැකියි. සාමාන්‍යයෙන් කොළ කැඳ කෝප්පයක් බීමෙන් කුස පිරෙනවා. එවිට අනෙකුත් ආහාර වැළඳීම අඩු කරනවා.ඒවාගේම ඉට්ලි තෝසේ වැනි ආහාර අපේ ස්වාමීන්වහන්සේට වළඳන්න ලැබෙන්නෙ කලාතුරකින්. ආපන ශාලාවල මෙන් සියල්ල එකට දැමූ තෝසේ හොද්ද වෙනුවට මිරිසට දියාරුවට හැදූ පරිප්පු හොද්දක් සමඟ පොල් සම්බෝල වෙනුවට දියට ලුණු මිරිසක් පිළිගැන්විය හැකියි. ඒ අතරට අතුරුපසට ලැවරියා දෙක තුනක් කුරක්කන් හැලප හොඳයි. මේවා අද බොහොමයක් දෙනාගෙන් ලැබෙන්නේ නැහැ. අද ඇතැම් ස්වාමීන් වහන්සේ කෙසෙල් ගෙඩි වළදන්නේ නැහැ.‍ කෝලිකුට්ටු කෙසෙල් පෝෂණය වැඩියි. එයටත් ආදේශ ලෙස සීනි හෝ ඇම්බුම් කෙසෙල් දිය හැකියි. සමහරු ‍අපේ ස්වාමීන්වහන්සේට හැම උදේටම කිරි කැඳ දෙනවා. ඒ වෙනුවට සව් හෝ රුළං කැඳ ආදේශ කළ හැකියි. ඉන් පෝෂණයක් ලැබෙනවා.අනෙක හැමෝම හැම දවල් දානයකටම සුප් දෙනවා. ආහාර පිළිගැන්වීමට පෙර තැඹිලි පිළිගන්නනවා. හැකිතාක් දුරට තෙල් අඩු දාන වේලක් අපේ ස්වාමීන්වහන්සේට පූජා කිරීමට උනන්දු විය යුතුයි.අනෙක් කරුණ තමයි අප දානයක් දෙනවිට හිත පිරෙන්න දානය දිය යුතුයි. පේරු දානයකදි බොහෝ අවස්ථාවල ලැබෙන දානය ප්‍රමාණාත්මකව මදිවෙන අවස්ථා තිබෙනවා. පන්සලක පස් නමක් ඉන්නවා නම් ඇබිත්තයොත් සමඟ බුද්ධ පූජාවටත් සමඟ දස නමකට සෑහෙන්න දානය ගෙන යා යුතුයි. පින් කරන්නත් පින් තියෙන්න ඕනෑ.හිත පිරිසුදු කරගෙන යහපත් චේතනාවෙන් දෙන්නම් වාලේ දානෙ නොදී ඇතිවෙන්න දානය දිය යුතුයි.දානය පිරිනමද්දි මදි වෙන්න දෙන්න හොඳ නැහැ.උදාහරණ වශයෙන් ගත්තොත් දස නමකට හාල් කිලෝ එක හමාරක් හොඳටම ප්‍රමාණවත්. බත් පැකට් එකකට මාළුපිනි දානවා ‍වගේ නෙමෙයි දානෙකට හොඳට වෑංජන තිබිය යුතුයි. පරිප්පු ග්‍රෑම් හත්සිය පනහක් අල ග්‍රෑම් හත්සිය පනහක් එළවළු ග්‍රෑම් පන්සීය බැගින් කොළ වර්ගයක් නම් ඒත් ග්‍රෑම් පන්සීය බැගින් එක් දාන වේලකට සෑහෙනවා. පේරු දානයකදි කැවිලි වර්ග නම් දෙවර්ගයක් පලතුරු දෙවර්ගයක් සෑහෙනවා. සතියේ දවස් පහෙන් දෙකකට කිරි හොඳයි. ඊළග දවසට සීනි අඩුවෙන් දැමූ ජෙලි හෝ කස්ටඩ් දිය හැකියි. දින පහේම එවිට එකම දේ ලබෙන්නෙ නෑ. පේරු දානය හෙවත් මුර දානය සරල ආහාරවලින් යුතුව හැකිතාක් තෙල් ආහාර අඩුවෙන් පිළියෙල කිරීම හොඳයි.ගෙදරකට මහා සංඝරත්නය වැඩම කරවා දෙන දානය හැකිතාක් දුරට නිහඬව මහා ඝෝෂාවකින් තොරව කරනවානම් කෙතරම් හොඳද? ඇතැම් ස්වාමීන් වහන්සේට අසනීප නිසා ඉඳගෙන සිටීමේ අපහසුතා තිබිය හැකියි. මෙනිසා අද බොහෝ දුරට මිටි ආසන පැනවීම සිදු කෙරෙනවා.භික්ෂූන් වහ‍න්සේ දානයට වැඩම කළ පසු හිස් කෝප්පයක් පිළිගන්වනවා වෙනුවට පිරිසුදු වතුර බෝතලයක් තැබිය හැකියි.දානය හැකිතාක් දුරට උණුවෙන් පිළිගන්වනවානම් භික්ෂූන් වහන්සේ කැමතියි. දානයට වැඩම කෙරෙන්නේ දස නමක් නම් වැඩම කරවාගෙන ඒමට නිවෙසින් පිටත් වෙද්දී බත ළිපේ තැබිය හැකියි. දැන් සෑම නිවෙසකම ගෑස් ළිප් තිබෙනවා. නැත්නම් රයිස් කුකරයේ තැබිය හැකියි. හාමුදුරුවන් වැඩම කර බුද්ධ පූජා තබා පූර්ව ආගමික වතාවත් කර අවසන් වෙද්දී බත අපූරුවට ඉදිලා තිබේවි. සාමාන්‍යයෙන් රතු කැකුළු බතක් ඉදෙන්න විනාඩි පහළොවකට වැඩිය ගත වෙන්නෙ නැහැ. රසවත් දානයක් උණුවෙන් දෙනවානම් බත් බෙදද්දී හොද්ද යළිත් ටිකක් රත්කර දිය යුතුයි. එවිට අනෙක් මාළු ටිකක් නිවුණත් කමක් නැහැ.සාංඝික දානයේදී එළවළු සුප් එක නොමැතිනම් එය අඩුවක් ලෙස බොහෝ දෙනෙක් හිතනවා. එය හිතට හරි මදි. එසේ සුප් එකත් ඉන්පසු එළුවළු තම්බා මාළු පෙත්තක් ද සමග පිළගන්වනවා. මානම් දකින්නේ මෙය අනවශ්‍ය බවයි. සුප් එක දියාරුවට සකසා දෙහි ටිකක් ද දමා දිය හැකියි. දෙහි නිසා ආහාර රුචියත් ඇතිවෙනවා. කෑමට පෙර දෙන කෑම ලෙස සුප් එක සමඟ උළුඳු වඩයක් වැනි යමක් දෙනවානම් හාමුදුරුවරු බොහෝ ‍කැමති වේවි මන්ද උන්වහන්සේට වඩයක් සම්බෝල ටිකක් සමඟ දෙන අය අඩුයි. ඉතිරි දානය තෙලින් අඩු පොල් කිරි වැඩිය එකතු නොකර සකස් කළ හැකියි.‍ කොහිල උයනවා වෙනුවට අමු සම්බල ලෙසද කරවිල අමු සම්බලයද මස් මාංශ කැමතිනම් අමු හාල් මැස්සො කිරි හොද්ද ද දිය හැකියි.අද බොහෝ දෙනෙක් සාංඝික දානය සඳහා තෙල් අධික ආහාර පිළිගන්වනවා. මේ දානයේදී හැකිතරම් තෙල් අඩුවෙන් යුතු ආහාර පිළිගැන්වීම සුදුසුයි. දවස් තුන්සිය හැටපහේදීම සතිඅන්ත අත්හැර බැලුවත් වැඩි දෙනෙක් දානවලට පිළිගන්වන දේ අරන් බලමු. බත් සමඟ පොළොස් ඇඹුල, පරිප්පු, කොහිල මාළුව, සුදු ලූනු මාළුව, කජුමාළුව, ගොටු කොළ සම්බලය අද වැඩි‍ දෙනෙක් දානයට පිළි ගන්වනවා. නිතරම ලැබෙන මේ ආහාර වැළඳීම එපා වෙනවා. එවැනි ආහාර කියපු ගමන් අත අල්ලා පිඟාන වහනවා. හැමදාම දෙන ගොටු කොළ වෙනුවට කුරිඤ්ඤන් කොළ, කැබැල්ල දලු, අසමෝදගම් කොළ සම්බෝලය වට්ටක්කා කරියක් කරවල හිඳෙන්න උයලා එසේත් නැතිනම් ඉස්තරම්ම කරවල බැදලා එහෙමත් නැත්නම් අඹ කෑල්ලක් දාලා කරවල උයලා දෙන්න පුළුවන්.ඉන්නල මඤ්ඤොක්කා තම්බා පොල් දාලා මයිසූර් පරිප්පු වෙනුවට කඩල පරිප්පු කිරි හොදි ඉස්ම හිටින්න කිරි‍කොස් මාළුව පිළිගන්වනවාම් පරා පැටව් සාලයො සූඩයො පැන්නො කාරල්ලො වැනි පොඩි මාළු ගුණයි. මාළු මිරිස් බැදලා දෙනවා වෙනුවට කිරි ටිකක් දාලා හොඳට හිඳෙන්න උයලා පිළිගන්වන්න පුළුවන්. මුරුංගා කිරි හොද්දක් පිළිගන්වන්න පුළුවන්නම් හොඳයි. එළවළු සලාදය පවා වෙනස් ලෙසකින් පිළිගන්වන්න පුළුවන්. සුකිරි ගෙඩියක් තක්කලි යෝගට් ටිකක් මිශ්‍ර කර දිය හැකියි.ගෙදරට වඩම්මා දානය පිළිගන්වද්දී ගෞරවාන්විතව උසස් මට්ටමින් දිය යුතුයි. දානය පිළිගන්වන ශාලාවේ සිව් දෙනෙක් හිටියාම හොඳටම ඇති. භික්ෂූන්වහන්සේට නිදහසේ දානය වැළඳීමට ඉඩ තිබිය යුතුයි. දානය අවසානයේ ඉක්මනින්ම ඉඳුල් පිඟන් අස් කිරීම කළ යුතුයි. අතුරුපස පිළිගැන්විමේදී ප්‍රථමයෙන් පලතුරු පිළිගැන්වීම සුදුසුයි. ඇපල් දොඩම් නාරං අමුවට හුරු මිදි කෝලි කුට්ටු වැනි ‍දේ පිළිවෙළකට පිඟානක අසුරා ඉටි කොළයකින් වසා පිළිගැන්වුවහොත් එය පන්සලට වූව රැගෙන යන්න පුළුවන්. කැවිලි පිඟානට අනිවාර්යෙන්ම තෙල් කෑම නැතිව තල ගුලියක් හැලපයක් වණ්ඩුවක් වැනි දෙයක් හොදයි. කිරි ටොපි රුලං ටොපි අල ටොපි වැනි දෑ නිතර ලැබෙනවා. පෙර කී අන්දමේ කැවිල්ලක් දුන්විට අනිවාර්යෙන්ම වළදනවා. මොකද සීනි අඩුයි. නිතර ලැබෙන්නෙ නැහැ. දානෙ ගෙදරකදි බොහෝ විට ගෙදරට පැමිණෙන අයද කැවිලි සාදා ගෙන එනවා. පුඩිං ජෙලි කිරි වැනිදෑ එලෙස වර්ග කීපයකින් ලැබී තියෙද්දි කුඩා කෝප්පවලට බෙදා ට්‍රේ එකක තබා පිළිගැන්විය හැකියි.එවිට උන්වහන්සේ කැමති දේ පිළිගනීවි.දැන් දානෙ ගෙදරින් දැහැත් වට්ටිය ඉවත් වෙලා. දහ නමකට පමණ ඉඟුරු පියලි කරදමුංගු කරාබු නැටි සාදික්කා වසාවාසි බුලත්පුවක් සමඟ දැහැත් වට්ටි දෙකක් සෑහෙනවා. මේ දැහැත් වට්ටිය නිසා ආහාර ගැනීමෙන් පසු ඇතිවන අපහසුතා මඟහැරෙනවා.හාමුදුරුවන්ට මුදල් අනවශ්‍යය යැයි බොහෝ දෙනෙක් හිතතනවා. පිරිකර දීමේදී මේ ගැනත් මදක් සිතීම හොදයි. තමන් කැමති පිරිකරක් සමඟ සම්ප්‍රදාය මදක් වෙනස් කර මුදලක් තමන්ට හැකි පමණින් දෙනවානම් එය ප්‍රයෝජනවත් වෙතැයි මම හිතනවා.අප දානයක් පිළියෙල කරන්නෙ ඉතා සර්දාවෙන්. අප පිළිගන්වන දේ ස්වාමීන්වහන්සේ ඉවසා පිළිගන්නවා නම් ගිහියන් ලෙස එය අප ලබන විශාල සතුටක්. එසේනම් අප පිළිගන්වන දානය උන්වහන්සේට වැළඳිය හැකි ලෙසින් පිළිගන්වන්න අප දැන ගත යුතුයි. නිසි ලෙසින් හරියාකාරව දානයක් පිරිනැමුවායැයි අපට සතුටු විය හැක්කේ එවිටයි.අද කතා බහ මොනිකා ලක්ෂ්මී ලොරෙන්සුහේවා ලිව්වේ සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=as1303244</link>
    <topic>නිම්වළල්ල</topic>
    <author>දයා ඩී. ෆොන්සේකා</author>
    <content>නිම්වළල්ලසිරගෙයක් කිව්වාම අපට මතක් වෙන්නේ යකඩ කූරු අතර සිරවූ මිනිසුන් ය. එහෙත් එයට හාත්පසින් ම වෙනස් සිරගෙයක් මැක්සිකෝවේ වෙයි.ඒ සෙරෙස්කෝ චෙතුමාල් නම් වූ සිපිරිගෙයයි. බොහෝ කාලයක සිට ත්‍රස්තක්‍රියා වාර්තා නොවූ විශිෂ්ට කලා කෘති හා අත්කම් බිහි කිරීමට උගන්වන හා ඉගෙන ගන්නා සිරකරුවන් ගෙන් පිරුණු මේ සිරගෙය සංචාරකයන්ට සිය කලා කෘතීන් හා අත්කම් අලෙවි කොට විශාල ආදායමක් ද උපයයි.මෙය පිහිටා ඇත්තේ මෙක්සිකෝවෙ ක්වන්ටානා ප්‍රාන්තයේ අගනගරය වන චෙතුමාල් නගරයට සැතපුම් දෙකක් පමණ දකුණිනි. මෙහි පාලකයා වන වික්ටර් ටෙරාසිස් පවසන හැටියට වසර දහයකින් පමණ මෙහි කිසිඳු කලබලකාරි ත්‍රස්ත ක්‍රියාවක් සිදුවී නැත.”යම් ප්‍රශ්නයක් හෝ මතභේදයක් සිදුවුවහොත් අප කරන්නේ ඊට සම්බන්‍ධවූ සිරකරුවන් දෙදෙනා අතට ග්ලවුස් දමා බොක්සිං වළල්ලට දැමීමයි. එහිදි වට දෙකතුනකින් ඒ මත භේදය අවසන් වෙනවා.”ටෙරාසස් කියයි.ලේඛකයා විසින් මේ සිරගෙදර පිළිබඳ තතු සොයා ගනු ලැබුවේ ද බසලිර් නගරයේ හෝටලයක තිබූ ප්‍රැන්සිස්කෝ නොයිල් ගේ සිතුවම් රැසක් ඇසුරිනි.මුලින් ම ඔහුට අවශ්‍ය වූයේ මේ චිත්‍ර ශිල්පියා සොයා ගැනීමයි. චෙතුමාල් නගරයේ එක්තරා ආපන ශාලාවකදි ඔහු හමුවිය හැකි බව එහිදී ඔහුට ආරංචි විය. එහිදි ලේඛකයා හමුවූ ප්‍රැන්සිස්කෝ හොයිල් චිත්‍ර ශිල්පියා නුදුරේ වූ ඔහුගේ කලාගාරයට ගොස් ඔහුගේ බිතුසිතුවම් කීපයක් පෙන්වා අවසානයේ දී තමා චිත්‍ර පන්ති පවත්වන සිරගෙදරට ද ලේඛකයා කැඳවා ගෙන ගියේ ය.සෙරෙස්කෝ චෙතුමාල් පාලකයා විශාල උඩු රැවුලකින් යුත් පාංශු දේහධාරී පුද්ගලයෙකු වුවද ඔහු ගේ සගයන් සිරගෙදර ඇතුළත දි කිසි දිනෙක තුවක්කු එල්ලාගෙන සිටින්නේ නැත. මේ සිරගෙදර සිරකරුවන් 1100 ක් පමණ සිටිය ද ඔවුන්ගෙන් වැඩිදෙනා කලා කෘති නිර්මාණවල යෙදී සිටින අයුරු සුලබ දසුනකි.සිරගෙදර ඇවිදින්නකුට හමුවෙන විශේෂ මැදිරියක් වෙයි. ඒ සිතුවම් එල්ලා ඇති කාමරයයි. එය ඉතා විසිතුරු නිර්මාණවලින් පිරී ඇත. සියල්ල සිරකරුවන් ගේ නිර්මාණයන් ය.මෙහි සිරකරුවන් සිටින්නේ සාමාන්‍ය ඇඳුමෙනි. ඔවුහු තැන තැන වාඩිවී ලී කැටයම් කරති. සිතුවම් අඳිති. විවිධ කලා කෘති නිර්මාණය කරති. ලීයෙන් කැටයම් කළ මාල ඩොල්පින් මාළු ආදිය ඒ අතර තිබේ. මේ අතර සමහර සිරකරුවෝ පලතුරු ඇතුළු විවිධ ද්‍රව්‍ය විකුණති. ඉංගිරිසියෙන් කතා කිරීමට හැකි සිරකරුවන් බොහෝ විට විදේශක සංචාරකයන් සමඟ අදහස් හුවමාරු කරනු දැකිය හැකිය. ඔවුන් බොහෝ දෙනා ඉතා මිත්‍රශීලීය.සිරගෙය ඇතුළේ තවත් කුටියක සම්බාහන මධ්‍යස්ථානයක් ද වෙයි. එහිදී ඕනෑම අයෙකුට මුදල් ගෙවා තම සිරුර සම්බාහනය කරගත හැකිවෙයි. එමෙන්ම ඒ තුළ ප්‍රතිකාර මධ්‍යස්ථානයක් භාෂා පන්තියක් මෙන් ම ඉතා පරිපූර්ණ පුස්තකාලයක් ද තිබීම තවත් විශේෂයකි. ඊට අමතරව පරිගණක කාමරයක්, ශාරීරික සුවතා බෙලජියම් සූපවේදියකු සහිත කුස්සියක් හෝටලයක් ද ඇත.ඊළඟට ඔවුන් ගියේ කලා කෘති හා අත්කම් බලාගාරයටය. එහි බොහෝ අත්කම් සාදා තිබුණේ ප්‍රතිචක්‍රීය ද්‍රව්‍ය, කඩදාසි, සෝඩා කෑන් ආදියෙනි. සෝඩා බෝතල් ලේබල් වලින් තැනූ මුදල් පසුම්බි ද එහි තිබීම තවත් විශේෂයකි.මෙහි චිත්‍ර හා කලාකෘති නිර්මාණකරුවන්ට හොඳ ආදායමක් ලැබේ. ඒ මුදල් වලින් ඔවුන්ට තමන්ට අවශ්‍ය රූපවාහිනී යන්ත්‍ර ආදී සුඛෝපභෝගී ද්‍රව්‍ය මිලදී ගැනීමට මෙහි තහනමක් නැත.සරෙස්කෝ සිරගෙදර හෝටලය ඇත්තේ මෙහි නේවාසික සිරකරුවන්ට හා සිරකාරියන්ට සිය විවාහ සබඳතා පැවැත්වීම සඳහාය.මේ හෝටලයට ගොඩ වැදුණු පිරිසට දකින්නට ලැබුණේ එහි සිටි පිරිමියෙකු, කාන්තාවක හා දරුවෙකි. මේ බබා ඉපිද ඇත්තේ සිරගෙය ඇතුළත දීය. ඔවුන් දෙදෙනාම මෙහි සිරගතව සිටින අයයි. සිරගෙය තුළදීම විවාහ වී දරුවන් ලබා සිටින ඔවුන්ට සිය සබඳතා පැවැත්විය හැක්කේ මේ හෝටලය තුළ පමණකි. ඔවුන්ට සෑම මාස දෙකකට ම වරක් රාත්‍රි දෙකක් එහි ගත කළ හැකිය. ඒ සඳහා ඔවුන් එක් රැයකට පෙසෝ 10 ක් (ඇ.ඩෝලර් 1 ක්) ගෙවිය යුතුය. එහෙත් ඔවුන් තමන් ගේ කුඩා ඇඳ ඇතිරිලි රූපවාහිනි යන්ත්‍ර ආදිය ගෙන ආ යුතුවීම ද විශේෂයකි.මෙහි සිටින්නේ මංකොල්ල කෑම් මත්ද්‍රව්‍ය ආදී වැරදි සඳහා වරදකරුවන් වූ අයයි. මෙහිදී යම් වෘත්තීන් උගෙන නික්ම යන අයට විශිෂ්ට සැලකිලි ලැබේ.සෑම දිනකම උදෑසන 10 සිට සවස 4 දක්වා ගේට්ටුව ළඟට යන සංචාරකයන් තමන්ට අත්කම් හා චිත්‍ර මිලදී ගැනීමට අවශ්‍ය බව ආරක්‍ෂක නිලධාරීන්ට දැන්වූ විට ඒ ඒ සිරකරුවන් විසින් තම අත්කම් හා සිතුවම් ගෙන එනු ඇත. ඒවා ඇමෙරිකානු ඩොලර් 50 සිට ඉහළට සමහරවිට ඩොලර් 150 – 200 දක්වා වූ මිලකට පවා මිල නියම කොට තිබේ.දයා ඩී. ෆොන්සේකා”නැව ගිලුනත් බෑන්ඩ් චූන්” යනුවෙන් අප අතර පවතින කියමනට සමාන වූ පුවතක් වසරS සියයකට පමණ පෙර අයිස් පරයක හැපී මුහුදුබත් වූ ටයිටැනික් නෞකාව හා සම්බන්ධ ඛේදනීය පුවත ඇසුරෙන් එළිදරව් වී ඇත.1912 අප්‍රේල් 14 වැනි දින සිදුවූ මේ මහා ඛේදවාචකය නිසා වටිනා ජීවිත රැසක් මුහුදට බිළි විය. ටයිටැනික් නෞකාව ක්‍රමයෙන් මුහුදුබත් වීමට පටන්ගත් අවස්ථාවේ නෞකාව තුළ පැවැතියේ අතිමහත් කලබලකාරී තත්ත්වයකි.තම ජීවිතය හා තම හිතවතුන් බේරාගැනීම සඳහා කලබලයෙන් ඒ අත මේ අත දිව යන ජනතාව සාමකාමී තත්ත්වයකට පත්කිරීම සඳහා නැවේ කප්පිත්තා විසින් නැවේ වාදන වෘන්දයට නොනවත්වාම ගීත වාදනය කරන ලෙස අණ කරන ලදී. වාදන වෘන්දයේ සාමාජිකයන් අනුන් සැනසීම සඳහා නොනවත්වාම තම වැයුම් ඉදිරිපත් කරමින් මුහුදුබත් වූ අවසනාවන්ත ජනතාව අතරට එකතු විය. ඔවුහු අද වීරයන් ලෙස සලකනු ලබති.මේ වාදන වෘන්දයේ ප්‍රධානියා වූ වොලස් හාර්ට්ලි ගේ වයලීනය ද අයිතිකරු සමඟම මුහුදුබත් වන්නට ඇතැයි තීරණය කළේ නෞකාවේ සුන්බුන් සොයා ගිය පර්යේෂක කිමිදුම්කරුවන්ට එවැන්නක් හමුනොවූ නිසාය.එහෙත් මේ ඓතිහාසික වයලීනය නැවත කරළියට පැමිණ තිබේ. එය මහ දිගු කථාවකි. එම වයලීනය පිළිබඳව පර්යේෂණ පැවැත්වූ විශේෂඥයින්ට අවසානයේ දී එය වොලස් හාර්ට්ලි වැයූ වයලීනයම බව ඔප්පු කිරීමට හැකි විය.මෙසේ මුහුදේ අතුරුදහන් වූ වයලීනය එක්තරා කෙනකුට (නම සඳහන් වී නැත) ඔහුගේ මවගේ නිවසේ අගුවේ තිබී හමුවී ඇත. ඔහුගේ මවට සංගීතය ඉගැන්වීමට පැමිණි ගුරුවරියට එංගලන්තයේ යෝක්ෂයර් ප්‍රාන්තයේ බ්‍රිඩ්ලිංටන් හි පිහිටි ගැලවීමේ හමුදාව මඟින් පරිත්‍යාග කරන ලදුව එම ගුරුවරිය ඔහුගේ මවට එය තෑගි කර ඇත. එම කථාවේ සුලමුල සොයාගෙන යද්දී හෙළිවූයේ හාර්ට්ලි ගේ පෙම්වතිය වූ මරියා රොබින්සන් ගේ මරණින් පසු ඇයගේ සොහොයුරිය විසින් ගැලවීමේ හමුදාවට එම වයලීනය පරිත්‍යාග කර ඇති බවයි. වයලීනය තැන්පත් කර ඇති පෙට්ටිය තුළ තිබී සොයාගනු ලැබූ හාර්ට්ලිගේ රන්භාණ්ඩ හා වෙනත් දේ සමඟ පුළුල් පරික්ෂණ මාලාවක් පැවැත්විණි.කලක් තිස්සේ ජලයේ තිබී දැනට වාදනය කළ නොහැකි තත්ත්වයේ පවතින ;මම වයලීනයේ කම්බි දෙකක් කැඩී ඇති අතර වයලීනයේ පිටපැත්තේ බිඳී යෑම් දෙකක් දැකිය හැකි වේ.එහෙත් ටයිටැනික් නෞකාව සමඟ ඇතිවූ මහ දිග කතාව හා සම්බන්ධ ඉතාම වැදගත් සොයාගැනීමක් ලෙස සලකනු ලබන මේ වයලීනය වෙන්දේසියේ විකිණීමට නියමිතව ඇති අතර පවුම් 400,000ක් තිබේ නම් එම ඓතිහාසික වයලීනය ඔබ සතු කරගැනීමට හැකිවනු ඇත.ටයිටැනික් නෞකාව අයිස් පරයේ ගැටීමට ආසන්න මොහොතේ ගිලෙන්න ආසන්න බව දැනගෙන අවසන් මොහොතේ ඔවුන් වාදනය කළේ “නියරර්, මයිගෝඩ්, ටු දී (දෙවියනි මා ඔබට සමීපයි) යන සුප්‍රකට දේව ගීතිකාවයි.කෙසේ වෙත් වයලීනය අතුරුදහන්වීමත් පසුව එය ගොඩබිමට කෙසේ පැමිණිය ද යන්නත් මහත් අබිරහසක් වී ඇත. තම මරණයට පෙර හාර්ට්ලි එම වයලීනය ඇසුරුම තුළ සුරැකිව තබා ජලයේ පාවී යා හැකි ආකාරයට සකසා මුහුදේ පාකර යවා ඇතැයි යන්න එක් මතයකි.එම වයලීනය කෙසේ හෝ හාර්ට්ලිගේ පෙම්වතිය වෙත ලැබුණු බව “ඇය විසින් නොවස්කෝෂියාවේ ප්‍රාදේශීය ලේකම් වෙත යවනු ලැබූ ලිපියක් මඟින් හෙළිවේ. “මගේ පෙම්වතා ගේ වයලීනය මා වෙත එවීමට ක්‍රියා කළ සියලුදෙනාටම මගේ හෘදයාංගම ස්තුතිය පළකරන්න.”මෙම වයලීනය මාරියා විසින් හාර්ට්ලිට තෑගි කරනු ලැබුවේ ඔවුන්ගේ විවාහ ගිවිස ගැනීම සිහිවීම සඳහායි.වයස 34ක් වූ සුප්‍රකට සංගීතවේදී වොලස් හාර්ට්ලි මුලින්ම මොරිටානියා නෞකාවේ හා ලුසිටානියා නම් නෞකාවල සේවය කිරීමෙන් අනතුරුව ටයිටැනික් නෞකාවෙන් ඔහුගේ සේවය අවසන් කළේය.කුර සහිත සිවුපාවෙකු ගස් නඟින්නේ කෙසේද? වඳුරකු නම් අපට එම ප්‍රශ්නයට පිළිතුරු දිය හැක්කේ ඔවුන් ගසින් ගසට පැන ජීවත්වන නිසාය.එහෙත් ගස් නඟින එළුවන් ගැන ඔබ අසා තිබේද?විශ්වාස කළ නොහැකි මෙබඳු සිදුවීමක් මොරොක්කෝවේ සිදුවේ. කුර සහිත සිව්පාවුන් වන එළුවන් කෑම සොයා විශාල වෘක්ෂයන්ට නැඟීමයි.අප රටේ පොල් කැඩීම සඳහා ගස් නැගීම සිදුකරන්නේ මහත් අපහසුවෙනි. එහෙත් කුර සහිත එළුවෝ කෑම සොයාගැනීම සඳහා ගස් නැඟීම අදහා ගත නොහැකි සිදුවීමකි.ටැම්රි යනුවෙන් හඳුන්වනු ලබන මෙම එළු වර්ගය මොරොක්කෝවේ විශේෂයෙන්ම කඳු සහිත ප්‍රදේශවල ජීවත්වෙති. උන්ට උස කඳු පවා තරණය කිරීමට හැකියාවක් ඇත. එවැනි සිවුපාවෙකුට වුවත් ගසක් නැඟීම එතරම් පහසු කාරණයක් නොවේ.එහෙත් ආගන් නමින් හැඳින්වෙන ගස ටැම්රි එළුවාට ඉතා පහසුවෙන් නැඟ ගත හැකිවේ. උන්ගේ එම අවශ්‍යතාවය වන්නේ ආගන් ගසේ ගෙඩි කඩාගෙන කෑමයි. මේ එළුවන් ආගන් ගෙඩිවලට දක්වන්නේ පුදුම ආශාවකි. ඇතැම් විට මෙම විශාල ගසේ අතුපතර මෙම එළුවන් දහපහළොස් දෙනකු වුවද දක්නට ඇති අතර ඉතාම සිහින් අතුවල අගට ගොස් ගෙඩි කඩාගෙන කෑමට ඔවුනට හැකියාවක් ඇත. එසේම උන් අත්තෙන් අත්තට පනින්නේ ද අදහාගත නොහැකි අන්දමටය.මෙසේ ගස් නඟින එළු විශේෂය කෙරේ මහත් උනන්දුවෙන් හා පරීක්ෂාවෙන් බලා සිටීමට මොරොක්කෝ වැසියෝ ද පුරුදු වී සිටිති. ඔවුන් කා දමා බිම වැටෙන ගෙඩිවල මද ගම්මුන්ගේ අති විශේෂ ආදායම් මාර්ගයකි. එසේම එළු අශූචිවල දැකිය හැකි ආගන් ඇට ද එකතු කරගන්නා ඔව්හු එම ඇට අඹරා තෙල් සාදාගනිති.මෙම ආගන් තෙල් කෑම පිස ගැනීමටත්, සුවඳ විලවුන් තැනීම සඳහාත් පාවිච්චි කරනු ලබන අතර මෙම තෙල් සහිත කාලේ බෝතලයක් ඩොලර් 15ත් 50 අතර ගණනකට විකුණනු ලබයි. එය මෙම ගම්මුන්ගේ ප්‍රධාන ආදායම් මාර්ගයකි.වෙරළු හෝ ඔලිව් හා සමාන වන පලතුරු සහිත ආගන් ගසට අද නරක දසාවක් ලබා ඇත. එය වඳවී යන තත්ත්වයට පත්වී තිබීම මෙයට හේතුවයි. දැව සඳහා මෙම ගස් කපාදැමීමත් එළුවන් නිසාත් මේ ගස් වඳ වී යාමේ තර්ජනයකට මුහුණ පා තිබේ. එනිසා ආගන් ගස ව්‍යාප්ත කිරීමේ ක්‍රියාමාර්ග මොරොක්කෝ බලධාරීන් විසින් අරඹා ඇත.මෙම ගස් නඟින එළු වර්ගය ස්වභාවධර්මයේ ආශ්චර්යයක් ලෙසට හඳුන්වාලිය හැකි සේම මෙම ආගන් තෙල් තරුණ බව රැකගැනීම සඳහා අතිවිශේෂ ඖෂධයක් බව ද මෑතකදී සොයාගෙන තිබේ.මේ ගැන උනන්දු වූ මොනාකෝ රාජ්‍යයේ ඇල්බට් කුමාර, යුනෙස්කෝ ආයතනය හා මොරොක්කෝවේ එක්රැස්වී අන්තර් ජාතික වශයෙන් මෙම ඖෂධ තෛලය අලෙවි කිරීමේ ව්‍යාපාරයක් අරඹා ඇති බව නිව්යෝර්ක් ටයිම්ස් පුවත්පත වාර්තා කරයි.රැළි වැටෙන හම සුවපත් කොට තරුණ පෙනුමක් ලබා දීමට හැකි මේ තෙල හා ගස් නඟින අරුම පුදුම එළුවන් හා සම්බන්ධය ද විශේෂයෙන් ම සඳහන් කළ යුතුය.තිදරු පියකු වන පනස් තුන්හැවිරිදි මික් හෙග්නි සීයා කෙනෙකි. ඔහු තම මුනුපුරාට යමක් ගෙනඒම සඳහා එංගලන්තයේ මැට්වර්ත් හි මොරිසනස් සුපිරි වෙළඳසලට ඇතුළු වූ විට දුටුවේ කාන්තාවකගේ මුදල් පසුම්බිය සොරා ගැනීමට තැත් කරන තරුණයෙකි.වහාම ක්‍රියාත්මක වූ මික් තම වයස ද නොතකා තරුණයාගේ කොලරයෙන් අල්ලාගෙන “මොනවද තමුසේ කරන්න හදන්නේ” කියා ඇසූ මුත් තරුණ සොරා ඔහුගෙන් ගැලවී දුවන්නට විය.උස මහත එසේම ශක්තිමත් මික් සොරා පිටුපස එළවා ගොස් බෙල්ලෙන් අල්ලා එතැන වූ අයිස් පෙට්ටිය ඇතුළට දමා සිර කර තැබීමට සමත් විය. විනාඩි දහයකින් පසු එතැනට පැමිණි පොලිස් නිලධාරීන්ට දැක ගත හැකිවූයේ මස්, මාළු, අයිස්ක්‍රීම්, පිට්සා ආදිය සමඟ අයිස් පෙට්ටියේ සිරවී සිටි 37 හැවිරිදි රුමේනියානු ජාතික කොන්ස්ටටින්ට් නමැති තරුණයෙකි.කොවෙක්ට්‍රි ප්‍රදේශයේ ජීවත්වූ කොන්ස්ටටින්ට් බර්ටින් මහෙස්ත්‍රාත් උසාවියට ඉදිරිපත් කරන ලදුව සති අටක සිරදඬුවමකට යටත් කරන ලදී.මික් හෙග්නිට පොලිස් මූලස්ථානයෙන් ස්තුති කර ලිපියක් එවනු ලැබීය.මුදල් පසුම්බිය සහිත කාන්තාව මල් මිලදී ගැනීමට ගියේ මියගිය දියණියගේ සොහොනට තැබීම සඳහාය.ටයිටැනික් ඛේදවාචකයේ දීඔස්ට්‍රේලියාවේ ගෝල්ඩ් කෝස්ට් ප්‍රදේශයේ වෙරළට යාබදව පිහිටි සෆර්ස් පැරඩයිස් හෝටලයේ මිනිස් රුව සහිත පිළිරුවක් ඇත. ඉඳහිට සෙලවුණු නමුත් එම ‘පිළිරුව‘ පිළිරුවක් ලෙස නොසෙල්වී සිටින අන්දම කාගේත් සොම්නසට හේතු විය. ඔහුගේ සිරුර රිදී පැහැ ගන්වා තිබූ අතර ගොපලු ඇඳුමක් හා තොප්පියක් පැලඳ සිටියේය.බොහෝ දෙනා එම මිනිස් පිළිරුව දෙස බලා මහත් සතුටක් ලැබූ නමුත් එක් අයෙක් සෙසු අය අතර කැපී පෙනීමේ අරමුණින් මිනිස් පිළිරුවට කරදර කරන්නට විය.වරෙක ඔහුගේ තොප්පිය සෙලවීමටත් තවත් වරෙක ඔහුගෙ මුහුණට ඇඟිල්ලෙන් ඇනීමටත්, තවත් වරෙක ඔහුගේ ඇඟිල්ල ලෙව කා ‘පිළිරුවේ’ කනේ තැබීමටත් කම්මුල් පිරිමැදීමත් ආදී කරදර කරන්නට විය.සෙසු අයට නොඇසෙන සේ ‘පිළිරුව‘ ඔහුට කථාකොට “මට ඉන්න දෙනව ඕයි!” යනුවෙන් පැවසූ නමුත් කරදරකාරයාගේ කරදර නැවතුණේම නැත.තවත් බලා සිටිය නොහැකි තැන ‘මිනිස් පිළිරුව‘ හිටිහැටියේම කරදරකාරයාගේ මුහුණ හරහා දැඩි මුෂ්ඨි ප්‍රහාරයක් එල්ල කළේය. කරදරකාරයා බිමට ඇදවැටී පසුව අඬන ආකාරය දක්නට ලැබිණ.එහෙත් එතෙක් නොසෙල්වී සිටි පිළිරුවට හිටිහැටියේම පණ ආවේ කෙසේද යන්න කාගේත් විමතියට හේතු විය.ඔහු රැකියා කළ ස්ථානයෙන් වෛද්‍ය නිවාඩු අයැදුම් කළේ රැකියාවෙන් සිදුවන මානසික ආතතිය හේතුකොට ගෙනය. වෛද්‍යවරයාගේ නිර්දේශය අනුව හෙතෙම වෛද්‍ය නිවාඩු ලබාගෙන ඕස්ට්‍රේලියාවේ නිවාඩුවක් ගත කිරීමට ගියේ එතෙක් ඔහුගේ රැකියාව හේතුකොට ගෙන සිතේ ඇතිව තිබූ මානසික ආතතිය සුවකර ගැනීමේ අරමුණ ඇතිවය. ඒ ගමනට ඔහුගේ බිරිය ද එක්වූවාය.එහෙත් 62 හැවිරිදි පෝල් මාෂල්සීට මුහුණපෑමට සිදුවුණේ කිසිවකුත් නොඅදහන ඉරණමකටය.මානසික ආතතියට සුවයක් ලබාගැනීම සඳහා ඕස්ට්‍රේලියාවට ගිය මේ යුවළ ක්වීන්ස්ලන්තයේ බුල්කොක් වෙරළට ගියේ මුහුදේ නෑම සඳහායි. එහෙත් එහිදී සිදුවූයේ ඇදහිය නොහැකි දෙයකි.වෙරළට කඩාවැදුණු මිනීකන මෝරෙකු නිසා එම වෙරළ කලබල විය. එම අවස්ථාවේ වහා ඉදිරිපත් වූ පෝල් මෝරා සමඟ පොරබදා මහත් දරුණු සටනකින් පසු ඌ එතැනින් පලවා හැරීමට සමත්විය. 62 හැවිරිදි පෝල්ගේ මෙම වීර ක්‍රියාව වීඩියෝ ගත කරනු ලැබූ අතර එය ලොව පුරා ප්‍රචාරය වීමත් සමඟ ඔහු එක දිනකින් මහත් හරසරින් පිළිගැනුණු වීරයෙක් විය.එහෙත් මේ විඩියෝව දුටු ඔහු සේවය කළ පැන්ට් හා ඩවුලැයිස් සමාජයේ පාලකයෝ නොසතුටට පත්වූහ.පෝල් වෛද්‍ය නිවාඩු ගෙන ගියා නම් මෝරුන් සමඟ සටනට යෑම “සේවය කළ නොහැකි තත්ත්වය පෙන්වමින් වංචනික ලෙස නිවාඩු ගැනීමක්” ලෙස සලකා ඔහු සේවයෙන් නෙරපා හරින ලදී.ඔහුට ලැබුණු දෙවැනි ලිපිය අනුව “ඔබ කෙරේ අප අතර පැවති විශ්වාසය මෙම ක්‍රියාවලිය නිසා බිඳ වැටී ඇති අතර ඒ අනුව ඔබ සේවයෙන් ඉවත් කරනු ලබන බවද මෙසේ දන්වා සිටිමු”යි සඳහන් වී තිබිණ.දරුවන් රැසකගේ ජීවිත රැකගත් මෙම 62 හැවිරිදි වීරයාට අද රැකියාව අහිමි වී ඇත.”මම ඕස්ට්‍රේලියාවට ගියේ වෛද්‍යවරයාගේ නිර්දේශය අනුවයි. මම ඒ වෙලාවේ මගේ ජීවිතය නොතකා මෝරා සමඟ පොර නොබැදුවා නම් මහා විනාශයක් සිදුවෙනවාමයි. ඒ ගැනවත් මේ අය සලකල නැති එක මට මහත් කනගාටුදායක කරුණක්” යැයි පැවසූ පෝල් මාර්ෂල්සී “මම එදා ඒ විදියට ඉදිරිපත් නොවූවා නම් අදත් මටත් මගේ බිරියටත් රැකියාව තිබෙනවා. ඒත් අද මං මොනවා කරන්නද? මෝරුන් සමඟ පොරබදින්න පුළුවන් අයට වේල්සයේ මේ ප්‍රදේශය රැකියා අවස්ථා සොයාගන්න බෑ”යි ශෝකයෙන් පෝල් පැවසීය. රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=as1303245</link>
    <topic>නෙළුම් විල</topic>
    <author/>
    <content>නෙළුම් විලමා පිටකොටුවෙන් අනුරපුර බසයට නඟින විට සවස දෙකට ආසන්න වෙමින් තිබිණි.බසයේ වූ එකම හිස් අසුනේ හිඳ ගත් මට සහනයක් දැනිණ. හැන්දෑ වන විට අනුරපුරයට යා ගත හැකිය. එවිට රෑ බෝවීමට පෙර ම’මිතුරාගේ පියාණන් ගේ අවමඟුල් ගෙදරට වැඩි අපහසුවක් නැතිව යා ගත හැකිවනු ඇත.මම ඔරලෝසුව දෙස බැලීමි. දෙකට පහක් තිබේ.ගැහැනු දරුවකු වඩා ගත් දිළිඳු මවක් බසයට ගොඩවූවාය. දැරිය අවුරුදු අටක පමණ වයසේ පසුවෙයි. පන්මල්ලක් හා පොඩි වූ කළු පැහැ පොලිතින් මල්ලක් මව ගේ අනෙක් අතෙහි එල්ලෙයි.ඇය බසය සිසාරා දෑස දිවෙව්වාය. අසුන් සියල්ල පිරී ඇති බව පැහැදිලිය. එහෙත් ඇගේ දෑස ආයාචනා කරන්නේ දියණිය වෙනුවෙන් යාන්තම් ඉඩකි.මගේ හිත උණු විය.’ආ එන්ඩ! මෙතන වාඩිවෙන්ඩ!!’ මම අසුන ඇයට පිරිනමා එතැනම හිටගතිමි.’ස්තුතියි මහත්තය’ එසේ කියමින්ම ඇය අසුනෙහි හිඳ දැරිය ගේ බර ඔඩොක්කුවට ගෙන මලු දෙක බිම තබා දෙපයට හිර කර ගත්තාය. අනතුරුව මදෙස බලා කළ ගුණ පළ කරන ගැමි හිනාවක් පෑවාය.ඊළඟ මොහොතේ ඇය සිය කටහඬ අවදි කළා ය. එසේ කළේ ඇගේ සහජ පුරුද්ද නිසා ද නොඑසේ නම් මා බඳු මිනිසකුට එය හෙළිකිරීමෙන් හිතට යම් සහනයක් ලැබෙන නිසා දැයි නොදනිමි.”මහත්තයො අපේ ගම හිදෝගම. අනුරාධපුරෙන් ටිකක් එහා. හිදෝගම කියන්නෙ ගුවන් තොටුපළ පාරෙ කෙළවරට ගියාම හම්බවෙන පුංචි ගමක්. මේ මගෙ දෙවැනි කෙල්ල. උණහපුළුවට උගෙ පැටිය මැණිකක්ලුනේ මහත්තය. මගෙ පළවැනි කෙල්ල නැතිවුණෙත් ඔළුවෙ ගෙඩියක් ඇවිත්! ඒක ටික ටික ලොකුවෙලා අනුරාධපුරේ ඉස්පිරිතාලෙ සුමානයක් විතර සිහි නැතුව ඉඳල අන්තිමේ දී මැරුණ. මේ දෙවැනි කෙල්ලත් අසනීප වෙනකොට මට බයයි මහත්තයො...””..එහෙ දොස්තර මහත්තය කිව්ව මේ දරුවට නිතර නිතර හැදෙන ඔළුවෙ කැක්කුමටයි, සිහි නැති වෙන එකටයි කොළඹින් එම්ආර්අයි පරීක්ෂණයක් කරවගෙන එන්න කියල. ආණ්ඩුවෙ ඉස්පිරිතාලෙන් දිනයක් අරගෙන සෑහෙන දවසක් බලාගෙන ඉන්ඩ එපෑ. ඒ හින්දයි ගේ කෑල්ල උකසට තියල ඒ සල්ලිත් අරං පහුවදාම කෙල්ලව තුරුලු කරගෙන කොළඹ ආවෙ..””... මට හරියකට ඒ ඉස්පිරිතාලෙ මතක නෑ මහත්තයො. මොකක්දෝ ආස හිතෙන නමක්. කෙල්ලගෙ මූණ දැකලයි මගෙ දුක අහලයි වෙන්ඩ ඇති එදාම පරීක්ෂණේ ලෑස්ති කරල දුන්නෙ. ඒ නෝනල මට කෑම පාර්සලේකුත් දුන්න. ඒත් මම කොහොමද මහත්තයො පැය අටක් තිස්සෙ වතුර පොදක්වත් නැතුව ඉන්න කෙල්ල දිහා බල බලා තනියම කෑම කන්නෙ? එතන හිටපු නර්ස් නෝන කෙනෙක් කෙල්ලගෙ අතට නිල්පාට කටුවක් දැම්ම. කැක්කුම වැඩිකමටද මන්ද කෙල්ල ‘හ්ම්’ කීවෙ නෑ. හරියටම කියපු වෙලාවට උස මහත්තේක් ආව. ටයිපටියක් බැඳල කණ්ණාඩියක් දාල. මටයි, කෙල්ලටයි කරුණාවෙන් කතා කෙරුව. බයවෙන්ඩ එපා කිව්ව. මට එළියෙං ඉන්ඩ කිව්ව.නර්ස් නෝන කෙනෙක් කෙල්ලව අත්දෙකෙං උස්සගෙන කාමරයක් ඇතුළට ගියා. මං දෙයියන්ට කන්නලව් කර කර කෙල්ල බේරදෙන්ඩ කියල කිව්ව. විනාඩි හතළිහකට විතර පස්සෙ කෙල්ලගෙ මූණ පැත්තකට හරවල ඇඳක තියල එළියට අරගෙන ආව. මට පුටුවක් දීල කෙල්ල ළඟින් ඉන්දෙව්ව. නර්ස් නෝන කෙනෙක් කෙල්ලට සිහිය එනකං කෙල්ල ළඟිං හිටිය. විනාඩි හත අටකට පස්සෙ කෙල්ල ඇස් ඇරල මං දිහෑ බැලුව. මං දෙයියන්ට පින් දුන්නා. නර්ස් නෝන කෙනෙක් ඇවිත් දොස්තර මහත්තය ඇතුළට එන්ඩ කියනව කියල මට කිව්ව. මං ඇතුළට ගියාම දොස්තර මහත්තය ලියුම් කවරයක් මගෙ අතට දීල ඒ මහත්තයගෙ ගාස්තුව එපා කිව්ව. ඊට පස්සෙ කෙලීගෙ අතේ තිබිච්ච කටුව ගැලෙව්ව. හොඳට සිහිය ආවට පස්සෙ මොනව හරි ටිකක් බොන්ඩ දෙන්ඩ කිව්ව. ඒ එක්කම තවත් මහත්තේක් ඇවිත් මගෙ අතේ සල්ලි කොළ ටිකක් තිබ්බ. ඒ සේරම මහත්තුරුන්ට පින් සිද්ධ වෙනව...””..මට දැන් ගෙදර ගිය ගමං මේ සල්ලි ගෙවල මගෙ ගේ කෑල්ල බේරගන්ඩ පුළුවන්. තුනුරුවන්ගෙ සරණිං, ජයසිරි මහ බෝ සමිඳුන්ගෙ පිහිටෙං මගෙ කෙල්ලව බේරගන්ඩ පුළුවන් කියල මට විශ්වාසයි මහත්තයො”  මුල්ලේරියාව නව නගරයේ, ආරියරත්න වෙල්ලාල මහතා විසින් යොමු කරන ලද ලිපියක් ඇසුරිනි.උදෑසන හය වැදිණි.මම කුටියෙහි කවුළු පියන් හැරියෙමි.නැවුම් මඳ පවන සමඟ උදා හිරු එළිය ගලා ආවේය.මම ටිකින් ටික එළිය වෙන අලුත් ලෝකය දෙස බලා සිටියෙමි.පෙර දින මතකය අවදි වී මා ඉදිරියේ පෙනී සිටියේය.මම ඊයේත් සුපුරුදු පරිදි උපකාරක පන්ති ගියෙමි. බසයෙන් බැසගත් මම පය ඉක්මන් කළෙමි.වෙනදා නම් සාමාන්‍යයෙන් උපකාරක පන්තියේ පිරිමි ළමයින්ගේ පෝලිම පැත්තට මගේ නෙත් නොදුවයි. එහෙත් මට ඉබේම ඒ පැත්ත බැලිනි. මා දුටුවේ ඔවුන්ගේ රූප පෙළ පමණි ඔවුන් ගේ නෙත් නොවේ.ඊළඟ මොහොතේ මා සිටියේ පන්තිය ඇතුළේය. මාස්ටර් ඒ වන විට පැමිණ නොසිටියේ ය. මා මිතුරියෝ ද එළියට වී සිටියහ. පොත් ටික තැබූ මම ද ඔවුන් වෙත ගියෙමි.සචිත්‍ර මා දෙස බලා සිටියේය. මගේ ඇස් ද ඔහු වෙත ගියේය. එහෙත් මම වහා නෙත් ඉවත ඇද ගතිමි. එහෙත් ඔහු දෙස නොබලා සිටීමට මට බැරි විය. මම යළි ඔහු ගේ දෑස දෙස බැලුවෙමි. ඔහු ද මා දෙස නෙතු දල්වා ගෙන ම සිටියේය. මම වහා දෑස ඉවතට ගතිමි. එහෙත් මසිත ඒ දෑසම සොයයි. මම නැවත ඔහු දෙස බැලූවෙමි. ඔහුගේ දෑස පිබිදී ගොසිනි. මට ලජ්ජාවක් දැනිණ. මම වහා බිම බලා ගතිමි.මාස්ටර් ආවේය. අපි පන්තියට ගියෙමු.විවේක කාලයේ දී මම ද කැන්ටිමට ගියෙමි. ආපසු එන අතර මඟ මට ඔහු මුණගැසිණි.ඔහු මදෙස බලා සිටියේය. මම ද ඔහු දෙස බලා සිටියෙමි. ඒ බැල්ම තියුණු ය.”ඇයි සචිත්‍ර?””මම දෙයක් අහන්නං. හැබැයි, මට අද ම උත්තරයක් ඕනෑ””අහන්න සචිත්‍ර””ගොඩක් කල් ඉඳං මං ඔයා ගැන අදහසක් තියාගෙන ඉන්නව. මොකක්ද ඔයාගෙ අදහස?”මසිත ලජ්ජාවෙන් පිරී ගියේ ය.”හිතල බලල කියන්නං”මම වහ වහා පන්තියට ගියෙමි.ජීවිතය පූජාසනයක් සේ පිවිතුරු යැයි මට සිතිණ. ඒ හැඟීමට යටින් බියක් ද ගලා ආවේය. මලසුනෙන් නැඟී එන සුවඳින් ඒ බිය ටිකින් ටික යටපත්ව ගියේ ය.මට ඔහු ගේ මුහුණ සිහිපත් වෙයි. ඔහු කෙළින්ම සිය අදහස ඉදිරිපත් කළේය. මම එය අගයමි. ඔහු කඩවසම් ය. කෙළිලොල් ය. ඔහු දක්ෂයකු යැයි මට සිතේ.පන්තිය ඇරිණ.මම එළියට ආවෙමි.ඔහු මිතුරන් මඟහැර මා එනතුරු රැඳී සිටියේය.මගේ පා ඔහු වෙත ඇදිණ.”මොකද කියන්න!” ඔහු ගේ දෑස දිළිසෙයි.”මම කැමතියි සචිත්‍ර”ඔහු ගේ වතමඬල සිනාවෙන් පිරීතිරී ගියේය.ඔහු දිප්තිමත් දෑසින් මදෙස බැලුවේය. මහා පැතුම් පොදියක් මවෙත දිගු කළ සේය.”එහෙනං හෙට උදේ දහයට පුස්තකාලෙදි හම්බවෙමු.””හොඳයි සචිත්‍ර”ඔහු සමුගෙන ගියේය.මම කල්පනාවෙන් යුතුව බස්පොළ වෙත ගියෙමි.මම කිසි දිනෙක පිරිමි ළමයකු ගැන නොසිතීමි. එහෙත් ඔහු මා සොයා ආවේය. මම ඔහු පිළිගතිමි. පුදුමයකි!අලුත් දවස උදාවී තිබේ.උදේ දහයට අප හමුවිය යුතු ය.එළියේ වැහි පොදක් වැටෙයි.එය මල් වැස්සක් ද?ඈත අහසේ අඳුරක් නැඟෙයිමහ වැස්සක් වැටේවිද?  පොලොන්නරුවේ භාග්‍යා ධනංජනී මෙනෙවිය විසින් යොමු කරන ලද ලිපියක් ඇසුරිනි.“අම්මෙ, මම විශ්වවිද්‍යාල ගමන නවත්තල මොකක් හරි රස්සාවක් හොයාගන්න බලන්නං! අපි කොහොමද මෙච්චර දුක් විඳින්නෙ? අම්මට කියලත් සැනසීමක් තියෙන්න ඕනැනේ”පුතුණුවන්ගේ බසින් මම සැලී ගියෙමි.දවස උදාවන්නේත්, නිමා වන්නේත් කල්පනාවෙනි. කොතෙක් කල්පනා කළ ද අසරණ මා අත විසඳුම් නැත.ඔබට මේ කතාව කියන්නේ බැරිම තැන ය. මම රජරට පෙදෙසෙහි වැන්දඹු මවක්මි. කලකට පෙර මගේ සැමියා මියගියේය.අපට සිටින්නේ එකම දරුවෙකි. ඔහු පුතෙකි. සැමියා නැත ද දහදුක් විඳ මම ඔහුට කවා පොවා ඉගැන්වීමි.ඔහු ඉගෙනුමට සමත්කම් පාන්නියකි. මගේ හිසේ මලක් පුබුදුවමින් ඔහු අනුරපුර දිස්ත්‍රික්කයෙන් ඒ 3ක් ලබාගෙන සරසවි වරම් ලැබුවේය.මම කුලී- මලී වැඩ කර ඔහුගේ වියදම් සපයා දුනිමි. මුල් වසර ඒ අයුරින් නිමා විය.මුල් වසරේ දී ඔහුට නේවාසික පහසුකම් නොමිලයේ ලැබිණි. එය අපට කියා නිම නොකළ හැකි සහනයක් විය.දෙවන වසරේ සිට අපම නේවාසික පහසුකම් සොයාගත යුතුයි. මේ ගැටලුවත් සමඟ ඔහු දැන් ගෙදර නැවතී සිටියි. නේවාසික පහසුකම් සපයා ගනු පිණිස අපට දැරිය නොහැකි මුදලක් වැය කිරීමට සිදුව තිබේ.ඒ මුදල සොයාදීමට මා අසරණ වැඩිය.සරසවි ගමන නවතා දමා රැකියාවක් සොයා ගැනීමට ඔහු හිත හදාගන්නට යන්නේ මේ නිසාය. හොඳට ඉගෙනගැනීමට හැකියාව ඇති මගේ දරුවාට මේ සිදුවන්නට යන අපරාධය මට ඉවසා නොගත හැකිය.පින්වත් මහත්වරුනි, අපට පිහිට වෙන්න! අප දැන් සිටින්නේ ඔබේ පිහිට වුවමනා කරන අවස්ථාවෙහිය.ඔහුගේ උසස් අධ්‍යාපනය නිමා වන තුරු සුදුසු පරිදි පිහිට වීමට ඔබ ඉදිරිපත් වන්නේ නම් එය මහත් ඵල මහානිශංස ලැබෙන උතුම් පින්කමක්ම වනු ඇත.අනන්‍යතාව සඟවා තබා ගැනීමට කැමැති අනුරපුර ප්‍රදේශයේ මවක විසින් යොමු කරන ලද ලිපියක් ඇසුරිනි. ඇයට උදවු කිරීමට කැමැති අයට ඇගේ ලිපිනය ‘සිළුමිණ’ නෙළුම්විලෙන් ලබාගත හැකියි. (0112429265 ඔස්සේ සේමාලි මහත්මිය අමතන්න)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av1303242</link>
    <topic>සිනා කතා</topic>
    <author/>
    <content>සිනා කතා“මනුස්සයෝ මේ කියන එක තේරුම් ගන්නවා. මේ පොල් වළවල් ටික කපලා, ගස් ටික හොඳට හදා ගත්තොත් අපිට වැඩිකල් නොගොහින් හොඳ ඵලදාවක් ගන්ඩ පුළුවන් වෙයි. එතකොට අපිට හොඳට කන්ඩ පුළුවන්” තුෂාරි කීවේ නිවෙස පිටුපසට විහිද ගිය අක්කරයකට වැඩි තම වත්තේ පොල්පැළ සිටුවීම සඳහා වෙහෙසීමට තම සැමියා මන්දෝත්සාහී වීම පිළිබඳ හටගත් කෝපය ඉතා අසීරුවෙන් මැඬ පවත්වා ගනිමිනි.”හරි.. හරි.. මං ඒක දන්නවා. මං කියන්නෙත් ඒකම තමයි. හොඳට කෑවොත් පොල්වළවල් කපන්ඩ පුළුවන්.”සෙනෙවිරත්න බඩඅතගාමින් කීවේය.”විජේරත්න නෝනා, මේ සැරේ ඇසළ පෝයට පන්සලේ ධර්ම දේශනාව බොහොම කලඑළියට කරන්ඩයි මගෙ කල්පනාව. ධර්ම දේශනාව අතරතුරේ ආලවක දමනය, මාර පරාජය වගෙ දේවල් නාට්‍යානුසාරයෙන් බණ ශාලාවේ පෙන්නන්ඩත් ලැහැස්ති කරලයි තියෙන්නෙ.ඒකත් ඇතුළත් කරලා හොඳ දැන්වීමක් හදලා පෝස්ටරයක් විදියට මුළු ගම පුරාම ඇලෙව්වොත් නේද හොඳ? පන්සලේ නායක හාමුදුරුවෝ බෝමළුවේ දී හමුවූ තම පන්සලේ ප්‍රමුඛ දායිකාවකට කීවේය.ඇය තම සැමියාට ඒ විස්තරය පවසා ඔහු ලවා පෝස්ටරයක් සකස් කොට එය පන්සලට රැගෙන ගොස් නායක හාමුදුරුවන්ට පිළිගැන්වූවාය. එය කියවා බැලූ උන්වහන්සේ හිසේ අතගසා ගත්තෝය. එහි ශීර්ෂ පාඨය ලෙස මෙසේ සඳහන්ව තිබිණ.’ත්‍රාසජනක සටන් ඇතුළත් මනහර ධර්ම දේශනයක්’.පලිහවඩන වයස අවුරුදු පනහ ඉක්මවූ රජයේ සේවකයෙකි. කෙමෙන් සුදුවන කොණ්ඩය කළු කර, ජේත්තුවට හඳින පළඳින හේ තරුණ පෙනුම රැකගන්නට දැඩි ආයාසයක් දැරූ අයෙකි. ඔහු සේවය කළ රාජගිරියේ කාර්යාලයට අලුත් උපාධිධාරීන් පිරිසක් ඇතුළත් කරනු ලැබිණ. පලිහවඩන සේවය කළ අංශයට ද ඉන් එක් යුවතියක් පැමිණියාය. ඇයට නියමිත අසුන වූයේ පලිහවඩනගේ මේසයට ඉදිරියෙනි.උදේ කැන්ටිමට යද්දී පලිහවඩන ඇගේ මේසය අසල මඳක් නැවතී මෙසේ ඇසීය.”මොකක්ද ඔයාගෙ නම?””මම ශ්‍යාමලී” ඇය ලජ්ජාවෙන් සිනාසෙමින් කීවාය.”ෂාං! ලස්සන නමක්නෙ. දැන් වයස කීයද?” පලිහවඩන තවත් පැනයක් නැඟීය.”මේ අවුරුද්දෙ ජූනිවලට 27යි” ඇය කීවාය.”හරි පුදුමයි. ඔයා මටත් වඩා බාලයිනෙ” සිනාවක් පාමින් හේ කීවේය.”බලපංකො අර ප්‍රතිමාවේ මූණ. ඔය මනුස්සයා හරියට නළුවෙක් වගෙ ලස්සන මූණක් තිබුණ කෙනෙක්නෙ. ඔය ප්‍රියමනාප පෙනුම හින්දනෙ හුඟ දෙනෙක් මිනිහත් එක්ක බඩබැඳගෙන හිටියෙත්. ඒ වුණාට බං, ඒ ප්‍රතිමාවේ මූණෙ තියෙන්නෙ මන්ද බුද්ධික පෙනුමක් නෙ.” ලයනල් තම මිතුරු බුද්ධදාස සමඟ එසේ කීවේ පාර අද්දර පිහිටුවා තිබූ නව ප්‍රතිමාව දෙස මඳක් වේලා බලා සිට නැවත පියමං කරද්දීය.”ඉතින් මොකක්ද ඒකෙ ඇති වැරැද්ද? ජීවත්ව ඉන්නකොට තිබුණු ගති ලක්ෂණ ප්‍රතිමාවකින් පිළිබිඹු වෙන එක නරකද? බුද්ධදාස ඇසුවේය.කොට්ටාව හන්දියේ සිට රුක්මල්ගම දෙසට තම මෝටර් සයිකලයෙන් එමින් සිටි සෙනෙවිරත්න, අසිහියෙන් මෙන්, කලබල ගතියකින් යුතුව තමන් ඉදිරියට එන තම මිතුරු සිරිමාන්න ගේ බිරිය දැක බයිසිකලය නැවැත්වීය.”මොකෝ නංගි මේ කලබලෙන් වගෙ“ කොහෙද මේ යන්නෙ?” ඔහු තරමක පුදුමයෙන් ඇසුවේය.”අපේ මිනිහත් එක්ක පවුල් කනවට වඩා හොඳයි මැරෙනවා. අනේ අම්මාපල්ලා අද නං මං කෝච්චියට පනිනවාමයි” ඈ කීවේ කේන්තියෙන් දත්මිටි කමිනි.”අනේ නංගියෙ, එහෙමනං තරහ නැතුව අපේ තුෂාරිවත් එක්ක පලයන්කො” සෙනෙවි නොඉවසිල්ලෙන් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av1303243</link>
    <topic>ක්ලැරන්ස්ගේ මරණයෙන් පස්සේ මං පෙට්ටගම් ඇවිස්සුවේ නැහැ</topic>
    <author>හේමාලි</author>
    <content>ක්ලැරන්ස්ගේ මරණයෙන් පස්සේ මං පෙට්ටගම් ඇවිස්සුවේ නැහැරජීව් සෙබැස්ටියන් ගෙන්ක්ලැරන්ස් උපහාර ප්‍රසංගයක්ශ්‍රීලාංකේය සංගීත ඉතිහාසයේ නොමැකෙන මතක සටහනක් ලෙස ක්ලැරන්ස් විජේවර්ධනයන්ගේ නාමය හැඳින්විය හැකි ය. ඔහු අප අතරින් සදහටම සමුගෙන පුරා වසර ගණනාවක් ගත වුණත් තවමත් ඔහු අප අතර ජීවමාන වනුයේ නිර්මාණ ලෝකයට ඔහු විසින් දායාද කරන ලද අපූර්ව නිර්මාණ ගොන්න නිසාවෙනි. ගායකයෙකු වශයෙන් පමණක් නොව ගී තනු නිර්මාණ ශිල්පියකු වශයෙන් ද සිය නිර්මාණ භාවිතයේ අමුතු ඉසව් සොයා ගිය ඔහු වැන්නකු අදටත් අපට අමතක කළ නොහැකි ය.ඔහු පිළිබඳ වූ මේ සටහන තබන්නට සුවිශේෂී වූ හේතුකාරණාව වන්නේ ඔහු වෙනුවෙන් පිදෙන උපහාර ප්‍රසංගයක් වෙනුවෙනි. ක්ලැරන්ස් විජේවර්ධනයන්ට ආදරය කරන, ගෞරව කරන ඔහුගේ ඇසුරින් සංගීත ලෝකයේ විසල් මංපෙත් විනිවිද දකින්නට ශක්තිය හිමිකර ගනිමින් සංගීත ලෝකයේ දිගු ගමනක නිරත වෙන රජීව් සෙබැස්ටියන් මේ ප්‍රසංගයේ මූලිකයා ය.එළඹෙන 31 වැනි ඉරිදා රාත්‍රි 7.00 ට කොළඹ නෙළුම් පොකුණ රඟහලේදී දිගහැරෙන ‘The unforgetable story of sinhala pop’ (අමතක කළ නොහැකි සිංහල පොප් වංශ කතාව) නම් වූ අසිරිමත් ප්‍රසංගය ක්ලැරන්ස් වෙනුවෙන් පිදෙන අති ගෞරවනීය උපහාර ප්‍රසංගයකි.“මීට අවුරුදු දොළහකට ඉස්සර කොළඹ බණ්ඩාරනායක අනුස්මරණ සම්මන්ත්‍රණ ශාලාවේ ‘tribute to clarence’ නමින් මම ක්ලැරන්ස් වෙනුවෙන් උපහාර ප්‍රසංගයක් පැවැත්වූවා. ඊට පස්සේ ඇනස්ලි මාලේවන ‘සුපර් ගෝල්ඩන් චයිම්ස් රී යුනියන්’ නමින් තවත් වටිනා ප්‍රසංගයක් කළා.මේ හැම දේකදීම අපේ රටේ රසික ජනතාව ඉතාමත් ම ප්‍රබෝධයට පත්වුණා. නමුත් පසුකාලීනව ඇනස්ලිට, මට, ඉන්ද්‍රානිට, අනිල්ට, ප්‍රියාට මේවායින් ඈත් වෙන්න සිද්ධ වුණා.කොටින්ම කිවුවොත් එයින් අපිව ඈත් කළා. ඒකට හේතුව වුණේ හැට පැනපු තට්ටේ පෑදිච්ච නාකින්ට තොප්පි දාගෙන ක්ලැරන්ස්ගේ ගීත ගායනා කරන්න ආසාවක් ඇතිවුණ නිසා. ඒ නිසා අවුරුදු දොළහකින් ක්ලැරන්ස්ට උපහාරයක් කරන්න අපට බැරිවුණා.ඔය අතරෙදි තමයි මට දැනගන්න ලැබුණේ ක්ලැරන්ස් නිර්මාණය කරන ලද ගීත 30 ක් සම්පූර්ණ අයිතිය එම්. එන්ටර්ටේන්ට්මන්ට් ආයතනයට විකුණා තිබෙන බව. මේක කරලා තිබෙන්නේ ක්ලැරන්ස්ගේ බුද්ධිමය දේපළ පරිහරණය කරන අය. එම්. එන්ටර්ටේන්ට්මන්ට් ආයතනය කැමැත්ත පළ කළා ඒ ගීතවලින් ප්‍රසංගයක් පවත්වන්න.ක්ලැරන්ස් ගේ ගීත ගායනා කරලා මගේ ප්‍රතිරූපය හදාගන්නවත්, ජනප්‍රිය වෙන්නවත් මට කොහෙත් ම උවමනාවක් නෑ. පොප් සංගීතය ව්‍යාප්ත කරලීම සඳහා දායක වුණු මුල් හඬවල් එකතු කරගෙනයි මේ ප්‍රසංගය කරන්නේ. ඇනස්ලි මාලේවන, ඉන්ද්‍රානි පෙරේරා, අනිල් භාරතී, ශ්‍යාමි ෆොන්සේකා, ටී.එම්. ජයරත්න, ප්‍රියා සූරියසේන, නීලා වික්‍රමසිංහ, ජැක්සන් ඇන්තනී, මරියසෙල් ගුණතිලක, නිහාල් නෙල්සන්, ලතා වල්පොල, දමයන්ති ජයසූරිය, ගීත ගායනයට එක් වෙනවා. ඒ වගේ ම මේ ප්‍රසංගය වෙනුවෙන් ඒ.ඊ. මනෝහරන් ඉන්දියාවේ සිට ලංකාවට පැමිණෙනවා.මේ ප්‍රසංගයත් සමඟ  pop සංගීතයmoonstone වල සිට super golden chimes  දක්වාත්, ඉන්පසු චිත්‍රපට සංගීතය දක්වාත් චිත්‍රකතා චරිත ඇසුරින් නිර්මාණය වූ ගීත දක්වාත් ටෙලිනාට්‍ය සඳහා නිර්මාණය වූ ගීත දක්වාත් ව්‍යාප්ත වූ සැටි පෙන්නුම් කෙරෙනවා. බොහෝ අය නොදන්නා සත්‍යය ලොවට හෙළි පෙහෙළි කරන පොප් නිර්මාණ මෙයට ඇතුළත් වෙනවා. මේ ප්‍රසංගයේ සංගීතය ‘රජීව් ඇන්ඩ් ද ක්ලෑන්’ සංගීත කණ්ඩායමෙන්, ගයනි කරුණාරත්න ප්‍රමුඛ ගයනි’ස් ඩාන්ස් ස්ටුඩියෝ නර්තන නිර්මාණයෙන් ද විජය කොරයා කථනයෙන් ද දායක වෙනවා. ගීත තිහකට අධික ප්‍රමාණයක් මෙහිදී ගැයෙනවා.“පොප් සංගීතය සමඟ Box guitarසංස්කෘතිය තමයි මුලින් ශ්‍රී ලංකාවේ තිබුණේ. ඒකට සීමාවෙලා තිබුණු  pop සංගීතය electric guitar සංස්කෘතියට රැගෙන ආවේ ක්ලැරන්ස්. නමුත් මේ වනවිට ඒ ඉතිහාසය විවිධාකාරයෙන් විකෘති වීමට සහ සත්‍ය වැළලී යන ආකාරයක් දකින්නට ලැබෙනවා.ඊට හේතුව බොහෝ අය පෙට්ටගම් අවුස්සන්න ගත්තේ ක්ලැරන්ස් ගේ මරණයෙන් පස්සෙයි. නමුත් අපි නම් පුංචි කාලේ ඉඳලම ‘තැටි’ කැසට් පට, සංයුක්ත තැටි බොහෝ ම ආදරෙන් එකතු කළා. ඒ වගේ ම ඔහු ඇසුරු කරන්න ලැබීම මහත් වාසනාවක්. ගෞරවයක් ලෙසට සලකනවා.මේ ප්‍රසංගයේ පරමාර්ථය මුදල් හම්බ කිරීම නම් නෙළුම් පොකුණ වගේ මිල අධික රංග ශාලාවක පවත්වන්නේ නෑනේ. මේ සා විශාල ශිල්පීන් පිරිසක් එකතු කරගන්නෙත් නෑ. මේ හැමෝම ක්ලැරන්ස් ගේ ගී තනු ගායනා කළ අය. එහෙමත් නැතිනම් ඔහුත් සමඟ යුග ගී ගැයූ අය. 70 දශකයට පෙම් බඳින අය අදටත් මේ මුල් නිර්මාණවලට දායක වුණු හඩවල්වලට ආදරෙයි. ඒ වෙනුවෙනුයි මේ ප්‍රසංගය කරන්නේ.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av1303244</link>
    <topic>මීට පස්සේ මෙගාවල මම නෑ</topic>
    <author>ගාමිණී සුසන්ත ඡායාරූපය - ඉන්දික ප්‍රභාත් වීරසිංහ</author>
    <content>මීට පස්සේ මෙගාවල මම නෑ- ශලනි තාරකාශලනි තාරකා දක්ෂ යොවුන් රංගන ශිල්පිනියකි; නර්තන ශිල්පිනියකි. පුංචි තිරය හරහා පසුගිය කාලයේ ඇය ප්‍රේක්ෂක හදවත්වලට වඩාත් ළං වූවාය. මේ දිනවල ඇය කාර්ය බහුලව සිටින්නේ සිනමා රංගනයට ශලිනි වැඩි දායකත්වයක් ලබාදෙන නිසාය. ‘තරුවක් සමඟ වරුවක්’ විශේෂාංගයට අද අප ශලිනි තාරකා කැඳවා ගත්තේ් ඇයගේ නවතම තොරතුරු පිළිබඳ විමසා බලන්නටය.මේ දවස්වල මොන වගේ වැඩත් එක්කද ඔබේ කාලය ගතවෙන්නේ?මම රංගනයෙන් දායක වුණු ‘ස්පන්දන’, ‘මායාවි’ කියන චිත්‍රපට දෙකේ රූපගත කිරීම් අවසන් වුණේ මීට දින කීපයකට පෙරයි. ඊට අමතරව “සඳ පිණිදියක”, “හේඩි”, “තරු අහසට ආදරෙයි”, “හිරුට මුවාවී”, “දියමත ලියමි” ටෙලිනාට්‍යවල රූපගතකිරීම්වලට දායක වෙනවා.ඒ නිසා මේ දිනවල තරමක් කාර්ය බහුලයි.”ස්පන්දන” චිත්‍රපටයේ ඔබ මොනවගේ චරිතයක්ද නිරූපණය කරන්නේ?එහි මගේ චරිතය මයුමි. මෙය අද්භූත බලවේග හොල්මන් ඇසුරින් නිර්මාණය වුණු චිත්‍රපටයක්. මෙහි ප්‍රධාන කතාව යටින් ආදර කතාවක් ද කියවෙනවා.මයුමි ඉතාම ධනවත් පවුලක ගෑනු ළමයෙක්. එයා හෘද රෝගයකින් පෙළෙනවා.මේ සිදුවීම් ඇසුරින් තමයි ‘ස්පන්දන’ චිත්‍රපටය නිර්මාණය වෙලා තියෙන්නේ. මෙය ඉතාම නිර්මාණාත්මක චිත්‍රපටයක්.එතකොට “මායාවි” චිත්‍රපටය මොනවගේ ද?”මායාවි’ චිත්‍රපටය මම නිරූපණය කරන්නේ වර්ෂා කියන මන්ද මානසික යුවතියගේ චරිතය. මෙහි කතාවත් කුතුහලය පිරුණු අපූරු කතාවක්. “මායාවි” සහ “ස්පන්දන” චිත්‍රපට දෙක මෑත කාලයේදී මට රඟපාන්න ලැබුණු ඉතාම හොඳ නිර්මාණ දෙකක්. සරල ආදර කතාවලින් බැහැරව මෙවැනි චරිත නිරූපණය කරන්න මම කැමැතියි.චිත්‍රපට වලට වැඩි කාලයක් යොදවන නිසා ටෙලිනාට්‍ය වලින් ඔබ බැහැර වෙලා ද?නැහැ එහෙම කියන්න බැහැ. මේ දිනවල මට චිත්‍රපට කීපයකටම ආරාධනා ලැබිල තියෙන නිසා ඒ රූපගත කිරීම්වල නිරත වුණා. ඒ නිසා ටෙලිනාට්‍ය වැඩිය බාරගන්නේ නැහැ. පසුගිය කාලේ මම ටෙලිනාට්‍ය බොහොමයක රඟපෑවා. ඉතින් දැන් චිත්‍රපටවලට ප්‍රමුඛතාවයක් දෙනවා. හැබැයි ඉදිරියේදි ටෙලිනාට්‍ය බාරගැනීමේදී තෝරා බේරාගෙන රඟපාන්න මම හිතාගෙන ඉන්නවා.ඔබ මෙගා ටෙලිනාට්‍ය වලට දායක වෙලා නැතිද?එක් මෙගා ටෙලිනාට්‍යකට මම දායක වුණා. ඒ; මීට කලකට පෙර. ඉන්පසුව මම මෙගා ටෙලිනාට්‍ය බාරගන්නේ නෑ.ඇයි ඔබ මෙගා ටෙලිනාට්‍යවලට අකැමැති?එකදිගට එකම නිර්මාණයක රඟපාන්න සිදුවීම එක කාරණයක්. මෙගා ටෙලිනාට්‍යවලට මම අකැමැති වෙන්න හේතුවුණු අනෙක් කාරණය තමයි බොහොමයක් මෙගා නාට්‍යවලට ස්ථිර ටෙලි පිටපතක් නොතිබීම. ගොඩක් මෙගා ටෙලිනාට්‍යවල පිටපත ලියවෙන්නේ එදාට, එදාට. කිසියම් නිර්මාණයක මූලික කතාව එහි චරිතවල හැසිරීම නොදැන රඟපෑම අසීරුයි. ටෙලිනාට්‍ය ආරම්භයේදී චරිතය ගැන කියන දේ නෙමෙයි ටෙලිනාට්‍ය මැදදී සිදුවෙන්නේ.ඔබ දැන් වඩාත් කැමැති ටෙලිනාට්‍යවල රංගනයට ද? චිත්‍රපටවල රංගනයට ද?මේ දෙකටම මම කැමැතියි. මේ දෙක මාධ්‍ය දෙකක්. සිනමා රංගනය ඉතාම සියුම් රංගනයක්. චිත්‍රපටයක කෙටි කාලයක් තුළ රංගනයෙන් විශාල දෙයක් කරන්න පුළුවනි. ඒ වගේම ටෙලිනාට්‍යවලින් ඉතාම කෙටි කාලයක් තුළ මුළු රටේම ප්‍රේක්ෂකයින්ට ළංවෙන්න පුළුවනි. කෙසේ හෝ මේ මාධ්‍ය දෙකේ හොඳ නිර්මාණවලට පමණයි මම ඉදිරියේදී දායක වෙන්නේ. ඉදිරියේදී මම ටෙලිනාට්‍යවල රඟපෑම තරමක් දුරට සීමාවේවි.නර්තනය අමතක කරලද?නැහැ. නර්තනය මම කවදාවත් ම අමතක කරන්නෙ නැහැ. පසුගිය කාලයේ නර්තන ප්‍රසංග ගණනාවකට දායක වුණා. හැබැයි රියැලිටි නර්තන තරගවලට යන්නේ නෑ කියන මතයේ මම ඉන්නවා.ඔබේම නර්තන ප්‍රසංගයක් කරන්න බලාපොරාත්තුවක් නැතිද?නැහැ. මම තාම හිතල නෑ.ඔබේ මවත් දක්ෂ රංගන ශිල්පිනියක් නේද?ඔව්; මගෙ අම්මා නිර්මා සුරාජි. මම සිරස කුමරිය වෙන්නත් කලින් ඉඳල ම මගෙ අම්ම රංගනයේ සිටියා. අම්ම තමයි මාව රංගන ක්ෂේත්‍රයට යොමු කළේ. මුලදි මගෙ කැමැත්තක් තිබුණේ නෑ රඟපාන්න. අම්මගෙ උනන්දු කිරීම නිසයි මම රඟපාන්න පෙලඹුණේ. දැන් මගේ රංගනයන් ගැන හොඳ නරක කියා දෙන්නේ අම්මා ඇතුළු පවුලේ අය.දැන් ඔබේ වයස කීයද?මට තාම අවුරුදු 22 පහුවුණා විතරයි.දැන්ම පිළිවෙළක් වෙන්න අදහසක් නැතිද?තවත් අවුරුදු 2 ක් 3 ක් විතර මෙහෙම ඉන්නයි හිතාගෙන ඉන්නේ.ජීවිතයට සමීප කෙනෙක් එහෙම ඉන්නවාද?තාම නෑ.ගාමිණී සුසන්ත ඡායාරූපය - ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av1303245</link>
    <topic>ජාත්‍යන්තර නාට්‍ය සජීවීව විඳීමේ එකම අවස්ථාව මෙයයි</topic>
    <author>ඉනෝකා පෙරේරා බණ්ඩාර</author>
    <content>ජාත්‍යන්තර නාට්‍ය සජීවීව විඳීමේ එකම අවස්ථාව මෙයයිඑම්. සෆීර්ශ්‍රී ලංකාවේ සංවිධානය වන එකම ජාත්‍යන්තර නාට්‍ය උලෙළ වන ‘කොළඹ ජාත්‍යන්තර රංග කලා උලෙළ’ දෙවැනි වරටත් මේ මස 28 සිට අප්‍රේල් 04 වැනිදා දක්වා සවස 3.30 ට සහ 6.30 ට කොළඹ 08 බ්‍රිතාන්‍ය ජාත්‍යන්තර පාසලේදී පැවැත්වේ.එහි උත්සව අධ්‍යක්ෂ එම්. සෆීර් හා මේ කතා බහ, නාට්‍ය උලෙළේ විශේෂත්ව සහ එහි පෙළ ගැස්ම පිළිබඳවය.මේ ජාත්‍යන්තර රංග කලා උලෙළේ අරමුණ කුමක්ද?රටකට මෙවැනි උලෙළක් ඉතාම වැදගත්. මොකද රටේ සංවර්ධනය මනින සාධක අතර සංස්කෘතිමය දායකත්වය එහි පැවැත්ම සහ වර්ධනය ඉතා ම ප්‍රබල ලෙස නැඟී හිඳිනවා.අනික ජාත්‍යන්තර නාට්‍ය කලාවක් සජිවීව දකින්න, විඳින්න බොහෝ නාට්‍යකරුවන්ට අවස්ථාවක් නැහැ.ඒ සඳහා පිටරට යන්න පුළුවන් කීයෙන් කී දෙනකුට ද... නාට්‍යකරුවන්ට වගේ ම ප්‍රේක්ෂකයාටත් මේ ගැටලුව පොදුයි.පිටරටවල නාට්‍ය නැරැඹීම හරහා අපි හුඟක් දේ ඉගෙන ගන්නවා. ඉතින් මෙවැනි ජාත්‍යන්තර නාට්‍ය උලෙළක් මෙරට පැවැත්වීමේ පොදු අරමුණු තමයි නාට්‍යකරුවන්ට සහ ප්‍රේක්ෂකයන්ට මේ අත්දැකීම විඳින්නට සැලැස්වීම.එය ලාංකේය රංගකලාවේ ප්‍රගමනයට ජාත්‍යන්තර දායකත්වය ලබා ගනිමින්, නූතන තරුණ තරුණියන් ගේ සංවෘත දැනුම විවෘත දැනුමකට පරිවර්තනය කිරීමක්. ඒ වගේ ම ඒ සඳහා නූතන ප්‍රේක්ෂකාගාරයක් ඇති කිරීමක්.මෙය පෙළ ගැසෙන්නේ...ඉන්දියාවේ ‘ලාස්ට් කලර්...’, ඕස්ටේ‍්‍රලියාවේ ‘සෙන්ග් හේ වෙන් ද ඩ්‍රැගන් ශිප් කේම්...’, අසර්බයිජානයේ ‘කොන්ත්‍රාබ්ස්’, ඉන්දියාවේ (පූනේ) ‘කෆිලා’, නේපාලයේ ‘මිස් මාර්ගරිඩාස් වේ...’, සෞදි අරාබියේ ‘මේස්ත්‍රෝ’, ඊජිප්තුවේ ‘ප්‍රෙසන්ස්’, ඉන්දියා - ශ්‍රී ලංකා ‘නොටඩ් රෝප්ස්’ සහ ශ්‍රී ලංකාවේ ‘ඩිසාස්ටර් මාර්කට්’ කියන නාට්‍ය 09, මේ උලෙළ පුරා පෙළ ගස්වා තිබෙනවා.එසේ ම ලොව පුරා සිටින නාට්‍යකරුවන්ට කරන ලද ආරාධනයකින් පසු එයින් තෝරා ගත් නාට්‍ය කණ්ඩායම් හා විද්වතුන් එක් කරමින් දින 08 ක් පුරා නාට්‍ය දර්ශන, වැඩමුළු හා විද්වත් හමුවීම්වලින් මේ නාට්‍ය උලෙළ සමන්විත යි.ජාත්‍යන්තර නාට්‍ය උලෙළක් විඳින්නට පොදු ප්‍රේක්ෂකයාට භාෂාව ගැටලුවක් නොවෙයි ද....රටවල් හයකින් පැමිණි කණ්ඩායම් 06 ක් සිය උසස් ම නිර්මාණ මේ උලෙළේ දී වේදිකාගත කරනවා. එයිනුත් අසර්බයිජානය, ඕස්ට්‍රියාව, නේපාලය, සෞදි අරාබිය සහ ඊජිප්තුව රටවල නාට්‍ය, අපේ අය කවදාවත් දැකලා නැහැ. නමුත් මේ රටවල නාට්‍ය කලාවෙන් ගත හැකි බොහෝ දේ තිබෙනවා. නමුත් භාෂාවයි ප්‍රශ්නය.මේ සඳහා අප භාවිතා කළ, උපක්‍රමය තමයි දෙබස් නැති හෝ අවම දෙබස් වලින් (එය ද ඉංග්‍රීසි බසින් පමණක්) යුතුව නාට්‍ය ඉදිරිපත් කිරීම.ජාත්‍යන්තර නාට්‍ය කලාවට, ගෝලීය භාෂාවක් තියෙනවද කියන සොයා බැලීමත් මෙහිදී සිදු කෙරෙනවා.උදාහරණයක් කියන්නම්. අඩුම තරමේ යාපනේ හදන දෙමළ නාට්‍යයක් අපට තේරෙනවද. සිංහල නාට්‍යයක් දෙමළ ප්‍රේක්ෂකයන්ට තේරෙනවද. මා ඉන්දියාවේ පූනේ විශ්වවිද්‍යාලයට ගිහින් හදපු නාට්‍යයක් තියෙනවා. විනාඩි 75 ක් පුරා දිවෙන මේ නාට්‍යයේ එකම දෙබසක් හෝ නැහැ. නළුවාගේ සිරුර, රිද්මය, චරිතයේ හැඩතල, සජීවී සංගීතය..... පසුබිම, ආලෝකය වැනි දේ භාවිතා කරලා තමයි දෙබස්වලින් කියන්න අවශ්‍ය පණිවුඩය අපි ප්‍රකාශ කරන්නේ.ගිය අවුරුද්දෙත් මේ උලෙළට මං එක නාට්‍යයක් (කූඩුවෙලා) කළා. ඒක දැකලා තමයි මේ අවුරුද්දෙ ඉන්දියාවෙන් අපිට ආරාධනයක් ලැබුණේ ඇවිත් පූනේ විශ්වවිද්‍යාල සිසුන් සමඟ නාට්‍යයක් කරන්න කියලා.එය නාට්‍ය කරුවෙක් විදියට මට ලොකු ආඩම්බරයක්. මෙවර එය උලෙළේ වේදිකාගත වන්නේ ඉන්දියා - ශ්‍රී ලංකා හවුල් නිර්මාණයක් ලෙසින්. ‘ගැටගැසුණු ලණු (Knoted ropes) කියන මේ නාට්‍යයේ එකදු දෙබසක් හෝ නැහැ.නමුත් කොයි රටේ මනුෂ්‍යයාටත් දැනෙන විදියට චරිත හැසිරෙනවා. නාට්‍ය පුරා මෙහි චරිත හැසිරෙන්නේ ඉටිපන්දම් 15 ක ආලෝකයෙන් පමණයි. එය මේ රටේ නාට්‍ය කලාවට අලුත් දෙයක්.ප්‍රවීණ නාට්‍යකරු පරාක්‍රම නිරිඇල්ලගේ ‘ඩිසාස්ටර් මාර්කට්’ තමයි මෙවර ශ්‍රී ලංකා නියෝජනය ලෙස ඉදිරිපත් වන්නේ. ඉතින් අපේ සිංහල ප්‍රේක්ෂකයාට ජාත්‍යන්තර නාට්‍ය සජීවීව විඳින්න මේ තමයි ලැබෙන හොඳම සහ එකම අවස්ථාව.අනික නාට්‍ය උලෙළ පැවැත්වෙන හැම දිනෙකම ප්‍රධාන ආරාධිතයා වන්නේ, අදාළ රටේ තානාපතිවරයා හෝ මහ කොමසාරිස්වරයා සහ දේශීය රංග කලාවේ ප්‍රවර්ධනයට දිගුකාලීන දායකත්වයක් ලබාදුන් දේශීය නාට්‍යකරුවෙක්.ඒ වගේ ම ගෞරව සම්මාන පිදීමක් ද සිදුවන බව ඔබ කීවා...ඔව්. මු.දු. රංජිත් සිල්වා, ඩී.කේ. ආටිගල, ප්‍රියංකර රත්නායක, මංගල සේනානායක, සමන් ගාමිණී, ජොෂුවා පියතුමා, අමිතා රබ්බිඩිගල, රුවන්ති ඩී. මිකේරා, ට්‍රේසි හොල්සිංගර් කියන නාට්‍යවේදීන්. “දේශීය රංග කලාවට ප්‍රාදේශීය මට්ටමේ සිට අප්‍රමාණ දායකත්වයක් ලබාදීම සහ දේශීය රංග කලාවට විද්‍යාර්ථීන් බිහි කිරීම උදෙසා කළ කැපවීම වෙනුවෙන්...’ කියන පදනමේ පිහිටායි, අප ඔවුන් මෙසේ ගෞරවයට පාත්‍ර කරවන්නේ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av1303246</link>
    <topic>‘අම්මා සඳයි’ ගෙනෙන නුවන් විජය ශ්‍රී</topic>
    <author>ඉඳුනිල්</author>
    <content>‘අම්මා සඳයි’ ගෙනෙන නුවන් විජය ශ්‍රීනුවන් විජය ශ්‍රී නව පරපුරේ කලා ශිල්පියෙක්. රංගනයට මෙන්ම ගායනයට එකසේ හැකියාව ඇති ඔහු මේ දිනවල විකාශය වන ‘සිදංගනා’ හි රිපෝටර්, ‘යර්ස් මැඩම්’ හි කපුවා යන චරිත නිරූපණය කරනවා. මේ දිනවල තිරගත වන ‘ශ්‍රී සිද්ධාර්ථ ගෞතම’ චිත්‍රපටයේ කර්ණකට හඬ කවා ඇත්තේ ද නුවන්.ඔහු මුලින්ම පරාක්‍රම නිරිඇල්ලයන්ගේ ‘සේරි වාණිජ’ ඒකාංගික ටෙලි නාට්‍යයේ ජගත් නම් වූ ප්‍රධාන චරිතය රඟපාමින් ක්ෂේත්‍රයට පිවිසි අතර ‘වසූදා’, ‘පාරමිතා’, ‘පහන් කන්ද’, ‘ජීවිතේ ලස්සනයි’, ‘බිම් මල්’ සහ ‘මාලනී මලක්’ ඔහු රඟපා මෙතෙක් විකාශය වී ඇති ටෙලිනාට්‍යයි.‘නො 17’ චිත්‍රපටයට නර්තන ශිල්පියකු ලෙස එක් වූ නුවන් එදා සිට ‘සළඹක් හඬයි’, ‘ජීවන් මල්ලි’, ‘කිං හන්තර්’ සහ ‘සුරයහන ගිනිගනී’ යන චිත්‍රපටවල රඟපා තිබේ.ගායන ශිල්පියකු ලෙස තම ප්‍රතිභාව කලඑළි දක්වන්නට මේ දිනවල සූදානම් වන නුවන් ලබන මස 06 වැනි දින සවස 6.00 ට පිළියන්දල නගර සභා රංග ශාලාවේ දී ‘අම්මා සඳයි’ නමින් සිය ඒකපුද්ගල ගී ප්‍රසංගය පැවැත්වීමට කටයුතු යොදා තිබෙනවා.රූපා ඉන්දුමතී, සන්ධ්‍යා වීරසිංහ, කුමුදුනී අධිකාරි, ලක්ෂිකා ෆොන්සේකා, සිරිල් සුසන්ත යුග ගායනයෙන් එක්වන ‘අම්මා සඳයි’ ප්‍රසංගයේ දී 30, 40 දශකවල ජනප්‍රිය වුණු පැරැණිතම ගීත සහ හේම ශ්‍රී අල්විස් රචනා කළ රන්ජිත් ඩයස් සංගීතවත් කළ ස්වතන්ත්‍ර ගීත ඇතුළු ගීත 26 ක් නුවන් ගායනා කරනවා.‘අම්මා සඳයි’ ගී සරණිය ඉන්දික ප්‍රමුඛ සිතාරා සංගීතවත් කරයි. කථනයෙන් ධර්මපාල සුදුමල් කන්ද හා මනුල සමරනායක ද නර්තනයෙන් උදය කුමාර ඇල්පිටිය ඇතුළු රුක්මණී දේවී කලායතනයේ පිරිස ද දායක වන මෙය ශානක ඔබෙත්ගේ ඉදිරිපත් කිරීමකි.කැස්බෑව නගර සභාවේ උප නගරාධිපති හේමාල් ධර්මප්‍රිය ප්‍රධානත්වයෙන් ‘අම්මා සඳයි’ ප්‍රසංගය පැවැත්වෙයි.ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av1303247</link>
    <topic>යාත්‍රා</topic>
    <author/>
    <content>යාත්‍රාමේ දිනවල සාර්ථකව තිරගත වන ‘බෝම්බ සහ රෝස’ චිත්‍රපටය අධ්‍යක්‍ෂණය කළ අනුරුද්ධ ජයසිංහ ඉදිරියේ දී මෙම චිත්‍රපටයේ දෙවැනි කොටස හා තුන්වැනි කොටසත් නිර්මාණය කිරීමට සූදානම් වන බව අපිට දැනගන්නට ලැබුණා. ඒ ගැන තොරතුරු අනුරුද්ධගෙන් ම අපි විමසා බැලුවා.මම හිතන් ඉන්නවා ‘බෝම්බ සහ රෝස’ චිත්‍රපටය ඇසුරින් ඉදිරියට එහි දිගුවක් ලෙස තවත් චිත්‍රපට දෙකක් නිර්මාණය කරන්න. ‘බෝම්බ සහ රෝස’ සඳහා පදනම් වී තිබෙන්නේ යුද්ධය පැවැති අවධියේ වූ කතා පෙළක්.මින් ඉදිරියට යුද්ධයෙන් පසුව ඒ වාතාවරණයත් සමඟ ඔවුන්ගේ ජීවිතවලට සිදුවන වෙනස්කම්, ඔවුන් ජීවිතයට මුහුණ දෙන ආකාරය ඉදිරි චිත්‍රපට දෙක ඇසුරින් කතාබහට ලක්කරන්න අදහස් කරනවා.මේ නළු නිළියන් ම යොදාගෙන ඔවුන්ගේ වයසට යාමත් සමඟ මේ චිත්‍රපට නිර්මාණය වේවි. මේ වනවිට මම මෙහි දෙවැන්නේ පිටපත ලියා තිබෙනවා.පුංචි තිරය හැඩ කරන තවත් සුන්දර යොවුන් නිළියක් තමයි මේනකා පීරිස්. මේනකා පසුගිය දවස්වල අලුත් ම ටෙලිනාට්‍යයකට රංගනයෙන් දායක වුණා. ඒ සමීර හසුන් මධුසංක අධ්‍යක්ෂණය කරන කුලුදුල් ටෙලිනාට්‍යය ‘සේලා’ සඳහායි.මෙහි රූගත කිරීම් අතරතුර මේනකා නොහිතපු අකරතැබ්බකට පත් වුණා. ‘සේලා’ හි රූගත කිරීම් සිදු කෙරුණේ කිතුල්ගල ප්‍රදේශයේ. මෙහි මේනකා රඟ දක්වන්නේ අංගම්පොර ආශ්‍රිත චරිතයක්. මේ ටෙලිනාට්‍යයේ රූගත කිරීමක් කැලණි ගඟ ආශ්‍රිත දූපතක සිදුකෙරුණා.මේනකා එහි සූරිය වන්දනාවේ යෙදෙන දර්ශනයක් තමයි රූගත කරන්නට යෙදුණේ. මේ දර්ශනය රූගත කරලා අවසන් වනවිට ම මේනකාට බිය මුසු ආරංචියක් දැනගන්නට ලැබුණා. ඒ අවට කූඩැල්ලන් සිටින බව.මේනකා හොඳටම බියටපත් වුණා. මේනකා ගේ ජීවිතයේ ඇය වැඩියෙන් ම බය සතා තමයි කූඩැල්ලා. ඉතින් මේනකා කොතරම් බිය වුණා ද කිව්වොත් ටෙලිනාට්‍ය රූගත කිරීම් අවසන් වනතුරු ම ඇය කූඩැල්ලන් ඇඟේ එල්ලී සිටිනවා දැයි නිතරම සොයා බැලුවාලු.ප්‍රවීණ මාධ්‍යවේදියෙකු හා නවකතා කතුවරයකු වන අර්නස්ට් වඩුගේ තම අලුත්ම නවකතා පොත ‘සුපුන් සඳ’ පසුගියදා ප්‍රකාශයට පත් කළා. පසුගිය වකවානුවේ නවතම පොත් කිහිපයක් ප්‍රකාශයට පත් කළ වඩුගේ මෙවර ‘සුපුන් සඳ’ නවකතාව හරහා නවතම තේමාවකින් යුතු සුන්දර කතාවක් සිය පාඨකයන් වෙත රැගෙන යනවා. අර්නස්ට් වඩුගේ මේ කෘතිය ගැන අපිත් එක්ක කතා කළා.“මෙය මගේ විසිවන ග්‍රන්ථය පසුගිය වකවානුවේ එළිදැක්වුණු ‘මගේ මැණික’ ‘සංකලනි’, ‘යුගදිවිය’, ‘හදවත රත්තරං ජෝති’ කෘතිවලට පාඨක ප්‍රතිචාර නොඅඩුව ලැබුණා. පාඨකයන් ගේ ඉල්ලීම මත තමයි ‘සුපුන් සඳ’ කෘතිය එළිදැක්වූයේ.මේ වනවිට මම මීට පෙර එළිදැක්වූ පොත්වල දෙවන මුද්‍රණයත් නිකුත් කළා. ‘සුපුන් සඳ’ කෘතිය ප්‍රේම කතාවක්. නමුත් එහි තේමාව අනෙකුත් කතාවලට හාත්පසින් ම වෙනස්. පියාගේ නොහොබිනා දිවිපෙවත නිසා සමාජයේ දී අනන්ත තාඩනයට, පීඩනයට ලක්වූ තරුණයකු ගේ සංවේදී කතාවක් මේ හරහා කියවෙනවා. මේ කෘතියත් පාඨක ජනතාවගේ නොමඳ ප්‍රතිචාරයට ලක්වෙයි කියා මම සිතනවා.රජිත හිරාන් චාමිකර (පිංපොං) මිහිර සිරිතිලක, කලා ක්ෂේත්‍රය තුළ ජනප්‍රිය විකට රංගන ශිල්පීන් දෙපළක්. මේ දෙදෙනාම බොහෝ විට අපේ නෙතු ගැටෙන්නේ විකට චරිත හරහා. පසුගිය දිනෙක මේ දෙදෙනා රසිකයකුගේ අපූරු ප්‍රශ්නයකට මැදි වූ පුවතක් අපිට දැනගන්නට ලැබුණා.රජිතත්, මිහිරත් ටෙලිනාට්‍ය රූගත කිරීමකට සහභාගි වන අතරතුර අසල කඩයකට කෑම කන්නට ගිහින්. මේ කඩේ මුදලාලිත් මේ දෙදෙනාගේ හොඳ රසිකයෙක්. මුදලාලි මේ දෙදෙනාට හොඳින් සංග්‍රහ කරලා කතා බහට එක්වෙලා. “මහත්තයෝ මට ඔය දෙන්න ගෙන් පොඩි ප්‍රශ්නයක් අහන්න තියෙනවා.” මුදලාලි කිව්වලු.“ඉතින් අහන්න” රජිතත් මිහිරත් කටපුරා හිනාවෙලා කිව්වලු.“මේකයි මහත්තයො දැන් බලන්න, ෆ්‍රෙඩී සිල්වා, ඇන්ටන් ජූඩ්, ටෙනිසන් කුරේ, ප්‍රියන්ත සෙනෙවිරත්න, රොඩ්නි වර්ණකුල. මුදලාලි විකට ශිල්පීන් කීප දෙනෙක්ගෙම නම් මේ විදිහට කියලා.“ඇයි මේ විකට රංගන ශිල්පීන් මේ තරම් මිටි කියල ඇහුවලු. මිහිරයි රජිතයි දෙන්නම මොන තරං විහිළු තහළු කළත් මේ ප්‍රශ්නෙදි දෙන්නම නිරුත්තර වුණාලු. දෙන්නටම උත්තරයක් දීගන්න බැරි වුණාලු. දෙන්න හෙමීට කඩෙන් එළියට බැහැලා රූගත කරන තැනට ගියාලු. මොකද ඒ දෙන්නත් මිටි නිසා.තිසුරි යුවනිකා මේ දවස්වල ටෙලිනාට්‍ය රැසක දකින්නට ලැබෙන සුන්දර ජනප්‍රිය යොවුන් නිළියක්. මේ දවස්වල තිසුරි ටෙලිනාට්‍ය පෝලිමකට හසුවෙලා කියලා අපිට ආරංචි වුණා. මේ නිසා ම තිසුරිට එයාගෙ උපන් දිනේ සමරන්න වුණෙත් නිවෙසෙන් පිට තමයි කියලා අපිට දැනගන්නට ලැබුණා. කොහොම වුණත් තිසුරිගේ අලුත් තොරතුරු දැනගන්න අපි තිසුරිට කතා කළා.“මේ දවස්වල නම් මම අලුත් ම ටෙලිනාට්‍යයක රූගත කිරීම්වලට දායක වෙනවා. ඒ රෝහණ සමරදිවාකරගේ ‘මැදගෙදර’ ටෙලිනාට්‍යයට. පසුගිය දවස්වල කාලය ගත කළේ බණ්ඩාරවෙල ප්‍රදේශයේ. ඒ සුනෙත් මාලිංග අධ්‍යක්ෂණය කරන ‘ස්පන්ධන’ චිත්‍රපටයේ රූගත කිරීම්වල.මේ චිත්‍රපටයේ කතාබහට ලක්වෙන, යමක් කරන්න පුළුවන් චරිතයකට මම දායක වෙනවා. ඒ වගේ ම ජීවිතේ ප්‍රථම වරට මේ චිත්‍රපටය නිසා ගෙදරින් පිටත සිට මගේ උපන් දිනය මට සමරන්න සිදුවුණා. එය අමතක වෙන්නේ නැහැ. යහළුවන්, හැමදෙනාම මට සුබ පැතුම් එක් කළා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av1303248</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නකපුගොඩ මාළිඳ සරත් රණසිංහප්‍රශ්නය - ගාමිණි ෆොන්සේකා රඟපෑ ‘නිධානය’, ‘සාගරයක් මැද’, ‘චණ්ඩියා’, ‘පරසතුමල්’ හා ‘වැලිකතර’ යන චිත්‍රපට අතරින් ඔබ වඩාත්ම කැමැති චිත්‍රපටය කුමක් ද?පිළිතුර - නිධානය.හබරාදූවේ ගාමා ගාමිණි සුබසිංහප්‍රශ්නය - ‘හතරමහා නිධානය’ චිත්‍රපටයට ඇතුළත් වූ ජේ. ඒ මිල්ටන් පෙරේරා ගයන ‘උම්බෑ කිය කියා මරණ බයේ’ ගීතය ඇසීමෙන් බොහෝ දෙනෙක් මස් කෑම නැවත්තුවා යැයි කියන්නේ ඇත්තක් ද?පිළිතුර - මස් කෑම කෙසේ වෙතත් සින්දු අහන එකයි, චිත්‍රපට බලන එකයි නම් නවත්වන්න ඇති.ගම්පොළ රන්ජිත් බණ්ඩාර අත්තනායකප්‍රශ්නය - චිත්‍රපට අධ්‍යක්ෂවරුන් වන ජෝ දේව් ආනන්ද හා ජෝ සුගන්ධා යනු එක් කෙනෙක් ද? දෙන්නෙක් ද?පිළිතුර - දෙන්නෙක්.මීගමුවේ මහහුණුපිටියේ යොහාන් කුමාර් ද සිල්වාප්‍රශ්නය - සී. ටී. ප්‍රනාන්දු ගයන ‘පියුමෙහි පැණි බොති වන බඹරු’ ගීතය මුලින් ‘චණ්ඩියා’ චිත්‍රපටයට ඇතුළත් වූ ගීතයක් බව මගේ මිතුරකු කියනවා. එය සත්‍යයක් ද?පිළිතුර - එම ගීතය කරුණාරත්න අබේසේකර අතින් ලියවුණේ ‘චණ්ඩියා’ චිත්‍රපටයට තමයි. නමුත් එහි අධ්‍යක්ෂ ටයිටස් තොටවත්ත ඒ පදමාලාව ප්‍රතික්ෂේප කරලා තියෙනවා.හල්කඳවිල සරත් කරුණාරත්නප්‍රශ්නය - ‘ශ්‍රී සිද්ධාර්ථ ගෞතම’ චිත්‍රපටයේ ගරු රඟපෑමක යෙදෙන එඩ්වින් ආරියදාස මහතා මීට පෙර චිත්‍රපටවල රඟපා තිබේ ද?පිළිතුර - නැහැ.ගම්පහ අඹන්විට සිරිවර්ධනප්‍රශ්නය - ‘සත් සමුදුර’ හැරුණුකොට සෝමදාස ඇල්විටිගල සංගීතය සැපයූ වෙනත් චිත්‍රපට මොනවා ද?පිළිතුර - වෙස් ගත්තෝ, පාරා වළලු, බිනරමලි, වැලිකතරහිනිදුම අසංක ගුණරත්නප්‍රශ්නය - පසුගියදා ස්වාධීන රූපවාහිනියෙන් ජනප්‍රිය පොප් ගායක සී. ටී. ප්‍රනාන්දු අළලා සම්පාදිත ‘සංහිඳ’ සංගීතමය වැඩසටහනට ඔහුගේ පුත් ප්‍රියන්ත ප්‍රනාන්දු සහභාගි නොවූයේ ඇයි?පිළිතුර - ඒ මනුස්සයට තමන්ගේ තාත්තා ගැන වටිනාකමක් නැතුව ඇති.පිළිමතලාවේ විජිත කන්නන්ගරප්‍රශ්නය - ‘අතිශයින්ම වැඩිහිටියන්ට පමණයි’ කියන්නේ කුමකට ද?පිළිතුර - සාමාන්‍ය වැඩිහිටියන්ට වඩා ඇස් පෙනීම, කන් ඇහීම අඩු අයට වෙන්නැති.කඩවත පහළ බියන්විල භද්‍රා බියංකා මධුප්‍රශ්නය - මේ වසරේ සිට ‘සිග්නිස්’ සම්මාන උලෙළේ හොඳම හාස්‍ය රංගනය, හොඳම සටන් නළුවා සහ ජනප්‍රිය චිත්‍රපටය යනාදිය සඳහා සම්මාන පිරිනැමීම ගැන ඔබේ අදහස් දක්වන්න?පිළිතුර - ඒක සිග්නිස් සම්මාන උලෙළේ තත්වය බාල්දු කිරීමක්. ප්‍රමිතිය අවම කිරීමක්. මේ සම්මාන ‘සරසවිය’ සම්මාන උලෙළේ දුන්නාට කමක් නැහැ. ඒත් ‘සිග්නිස්’ කියන්නේ වැඩිපුර සිනමා විචාරකයන් විනිශ්චය මණ්ඩලයේ සිටින සම්මාන උලෙළක්. ඒ නිසා මෙබඳු සම්මාන දීමෙන් සිග්නිස් හෑල්ලුවට ලක්වෙනවා.මේ සතියේ පහත නම් සඳහන් අයත් ප්‍රශ්න එවූ අය අතර සිටියා. නුගේගොඩ මිරිහානේ සරත් ඒකනායක, කඩවත සුජාතා ගුණවර්ධන, වේයන්ගොඩට පී.බී. රත්නායක.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av1303249</link>
    <topic>හොලිවුඩයේ දැවැන්තයා බොලිවුඩය නළවයි</topic>
    <author>සුජීව තේවහෙට්ටිගේ</author>
    <content>හොලිවුඩයේ දැවැන්තයා බොලිවුඩය නළවයිඔස්කා සම්මානලාභී ප්‍රවීණ සිනමාකරු ස්ටීවන් ස්පිල්බර්ග් බොලිවුඩ්පුරයට එනු ඇතැයි බොහෝ දෙනෙකු සිතුවේ නැහැ. කිසිවකු නොසිතූ විලසින් මේ සිනමාකරුවා පසුගියදා එහි පැමිණියේ විශේෂ කාරණයක් මුල්කර ගෙනයි. ඒ, ‘ලින්කන්’ නම් වූ අලුත්ම චිත්‍රපටයේ සාර්ථකත්වය නිමිති කරගෙනයි.මේ චිත්‍රපටය දැන් ඉන්දියාවේ ප්‍රේක්ෂක ප්‍රසාදය දිනා ගනිමින් තිරගත කෙරෙනවා. ස්පිල්බර්ග් අධ්‍යක්ෂණය කළ ‘ලින්කන්’ චිත්‍රපටය නිෂ්පාදනයට ඔහුගේ ඩ්‍රීම් වර්ක්ස් චිත්‍රපට සමාගම සහ ඉන්දීය ව්‍යාපාරිකයෙකු වන අනිල් අම්බානිට අයත් රිලයන්ස් එන්ටර්ටේන්මන්ට්ස් සමාගම දායක වුණා.‘ලින්කන්’, පසුගියදා පැවති 85 වැනි ඔස්කා සම්මාන උලෙළේ දී අවසන් වටයට තේරුණු චිත්‍රපට 12 අතරට එක්වී තිබුණා. එහි රඟපෑ ඩැනියල් ඩේ ලෙවිස් මෙවර හොඳම නළුවා ලෙස ඔස්කා සම්මානය දිනා ගත්තා.මේ ජයග්‍රහණය සහ චිත්‍රපටයට හිමි වෙමින් පවතින ප්‍රේක්ෂක ප්‍රතිචාර සමරන්නටත් ස්පිල්බර්ග් අමතක කළේ නැහැ. ඒ සඳහා කටයුතු යෙදූ ඔහු, එහි සියලු සම්බන්ධීකරණ පැවරුවේ මහා නළු අමිතාබ් භච්චන් වෙතටයි. ඉන්දියාවට පැමිණි පසුව බොලිවුඩ් සිනමාවේ නළු නිළියන්, අධ්‍යක්ෂවරුන් සහ නිෂ්පාදකවරුන් හමුවීමට තීරණය කළා.ඒ අනුව බොලිවුඩ්පුරයේ කලාකරුවන්, කලාකාරියන් සහ ස්පිල්බර්ග් අතර හමුවක් සංවිධානය කෙරුණේ අමිතාබ්ගේ මෙහෙයවීම මතයි.මේ හමුවට මධූර් භන්දර්කාර්, අශුතෝෂ් ගොවරිකර්, කරන් ජොහාර්, රමේශ් සිප්පි අනුරාග් කාශ්‍යප්, රාකේෂ් ඕම් ප්‍රකාශ් සහ කිරන් රාඕ ඇතුළු අධ්‍යක්ෂවරුන් සහ නිශ්පාදකවරුන් එක්වී සිටියා.“මේ හමුවීම අපිට ඉතාම වැදගත් සිද්ධියක්. බොලිවුඩ් සිනමාවේ අධ්‍යක්ෂවරු හුඟ දෙනෙක් සහභාගි වුණා. ස්පිල්බර්ග් මුළු ලොවම ප්‍රබෝධවත් කළ කලාකරුවෙක්” ස්පිල්බර්ග් හමුවෙන් පසුව එලෙස අදහස් දැක්වූයේ ප්‍රවීණ සිනමාකරු මධූර් භන්දර්කාර්.ස්පිල්බර්ග් මේ රැස්වීමේදී චිත්‍රපට අධ්‍යක්ෂවරුන් ඇමතුවා. ඉන් පසුව ඔවුන් විසින් අසන ලද විවිධාකාර ප්‍රශ්නවලට ස්පිල්බර්ග් විසින් නොපැකිලව උත්තර දුන්නා. ඔහු අමිතාබ් සමඟ ඉතාම කුලුපගව කතාබහ කළ බවයි, මාධ්‍යයන්ට අදහස් දැක්වූ බොහෝ අධ්‍යක්ෂවරු විශේෂයෙන් සඳහන් කළේ.“ස්පිල්බර්ග් වගේ ප්‍රවීණයකුගේ දේශනයක් අහන්න ලැබීමත් භාග්‍යයක්. ඔහු ඉතාම නිර්ලෝභීව තමන්ගේ අදහස් අපිත් එක්ක හුවමාරු කරගත්තා. අපේ කාලයේ දක්ෂතම සිනමාකරුවෙකු වන ස්පිල්බර්ග් හමුවීමට ලැබීමත් අමතක නොවන අත්දැකීමක්.” මෙලෙස පැවසුවේ ප්‍රවීණ චිත්‍රපට අධ්‍යක්ෂ අශුතෝෂ් ගොවරිකර්.බොලිවුඩ්පුරයේ ජනපි‍්‍රය නළු නිළියන් වෙනුවෙන් සාදයක් ද මින් පසු දිනයේ දී පැවැත්වුණා. එයට අමිතාබ් - ජයා යුවළ, ඓශ්වර්යා රායි, ශාරුක් ඛාන් - ගෞරී යුවළ, ප්‍රීටි සින්ටා, ෆර්හාන් අක්තාර්, කමල් හසන්, හේමා මාලිනී, අනුශ්කා ශර්මා, කාජල්, සුනිල් ශෙට්ටි, ශ්‍රී දේවි - බොනී කපූර් යුවළ, ශබානා ආස්මි සහ අනුපම් ඛෙයර් ඇතුළු තවත් පිරිසක් ද එක්වී සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032410</link>
    <topic>හොල්මන් එක්ක බිපාෂාට රඟපාන්න වෙලා</topic>
    <author>සුජීව තේවහෙට්ටිගේ</author>
    <content>හොල්මන් එක්ක බිපාෂාට රඟපාන්න වෙලාමාර්තු 22 දා සිට තිරගත කෙරෙන ‘ආත්මා’ චිත්‍රපටය සිනමා රසික රසිකාවියන්ගේ විතරක් නොවෙයි, චිත්‍රපට අධ්‍යක්ෂවරුන්ගේ සහ නළු නිළියන්ගේත් අවධානය දිනා ගන්නට සමත් වෙලා. මේ අවධානය ඇති වුණේ ‘ආත්මා’ රූපගත කිරීම් සිදුකළ දින සිටයි.එක් අවස්ථාවකදී මෙහි රූපගත කිරීම් සිදුවෙද්දී අද්භූත ගී රාවයක් ඇසී තිබුණා. එය ඇසී තිබුණේ චිත්‍රපටයේ අධ්‍යක්ෂ සුසාන් වර්මා පැලඳගෙන සිටි ඉයර්ෆෝනය ඔස්සේයි. රූපගත කිරීම්වලට බාධාවක් ලෙස ඇසුණු ඒ ගී රාවය නිසා අධ්‍යක්ෂවරයා විමසිලිමත් වුණා.වහාම රූපගත කිරීම් නවතා දමා ඉයර්ෆෝන් යුගල ගැලවූ ඔහුට, පියවි සවනින් ඒ හඬ ඇසුණේ නැහැ. අද්භූත කතාවක් රැගත් ‘ආත්මා’ හි ප්‍රධාන චරිත නිරූපණය කරන්නේ බිපාෂා බාසු සහ නවාසුදින් සිද්දික්. චිත්‍රපටය රූපගත කරන දිනවල දී බිපාෂාට ද දැනුණේ අමුත්තක්ලු. ඇය ඒ බව කිහිප වරක් ප්‍රකාශ කර තිබුණා.සමහර අවස්ථාවලදී ඇයගේ නින්දට පවා බාධා එල්ල වී තිබෙනවා. විශේෂයෙන්ම, අමනුෂ්‍ය දෝෂ ඇතැයි පැවසෙන ස්ථානවලදී සිදු කෙරුණු රූපගත කිරීම්වලින් පසුව තමන්ට මෙම අපහසුතා ඇතිවූ බවයි බිපාෂා ප්‍රකාශ කළේ.“ඇත්තම කිව්වොත් මට ඒ දවස්වල රෑට නින්ද ගියේත් නැහැ. අධ්‍යක්ෂවරයාට ඕනැවුණා, හොල්මන් - අවතාර ගැවසෙනවා කියල විශ්වාසයක් තිබුණු තැන්වලත් සමහර දර්ශන රූපගත කරන්න.ඒ වගේ තැන්වල මට රඟපාන්න සිද්ධ වුණා. ඉන් පස්සෙ තමයි, මට දවස් කීපයක්ම යනතුරු රෑට නින්ද නොගියේ. බොරු කියන්නෙ මොකට ද? මම ඇත්තටම බයවුණා. මම කවදාවත් හිතුවෙ නැහැ, ‘ආත්මා’ වගේ චිත්‍රපටයක මට රඟපාන්න ලැබේවි ය කියලා.නමුත්, අධ්‍යක්ෂ සුසාන් වර්මා, මීට කලින් වතාවලදී වගේම මේ වතාවෙදීත් මාව තෝරා ගත්තා. එයා හරි හොඳ කෙනෙක්. ඉතින්, ‘ආත්මා’ චිත්‍රපටයේ රඟපාන්න ආරාධනා කළාම, මට ඒ ඉල්ලීම අහක දාන්න බැරිවුණා. මේ චිත්‍රපටයේ මම රඟපාන්නේ ‘මායා’ කියන කාන්තාවගේ චරිතයයි. ඒක මහ අමුතු චරිතයක්.” බිපාෂා එලෙස කීවේ විස්මය රැඳි දෑසින්.බිපාෂා මීට කලින් ද ‘රාස්’, ‘රාස් - 3’ වැනි අද්භූතජනක සිදුවීම් රැගත් චිත්‍රපටවල රඟපෑවා. ඒ වුණත් දැන් ඇය පවසන්නේ මින් මතුවට මෙවැනි චිත්‍රපටවල රඟපෑමෙන් වැළකී සිටින බවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032411</link>
    <topic>පිහිනුම් ශූර මයිකල්ගේ අලුත්ම ප්‍රේමය</topic>
    <author>ෆවුස් මොහොමඩ්</author>
    <content>පිහිනුම් ශූර මයිකල්ගේ අලුත්ම ප්‍රේමයබහමාස් දූපතේ වෙරළ තීරයේ දී පොකිරිස්සෝ අල්ලමින් සිටි ඔලිම්පික් ක්‍රීඩා උළෙලේ රන් පදක්කම් පිට පදක්කම් දිනූ ලෝක පිහිනුම් ශූර මයිකල් පෙල්ප්ස්ගේ හා ඔහුගේ අලුත්ම පෙම්වතිය වන කැලිෆෝනියාවේ 22 හැවිරිදි සාරා හර්න්ඩන්ගේ ඡායාරූප පසුගියදා ටැබ්ලොයිඩ් පුවත්පත්වල පිටු ගණනින් පළවී තිබුණා.දෙන්නා බහමාස් දූපතට ගියේ දවස් පහක නිවාඩුවක් ගත කරන්නයි.‘මයිකල් හොඳ හාදු දෙන්නෙක්. ඒ වගේම එයාට ලස්සන සිරුරක් තියෙනවා.මම එයාට ආදරෙයි.’ මෝස්තර නිරූපන ශිල්පිනියක වන සුරූපි සාරා පසුව මාධ්‍යය වෙත එහෙමයි කියලා තිබුණේ.සාරා කියන්නේ ලෝක වාර්තා 29 කටයි, ඔලිම්පික් රන් පදක්කම් 22 කටයි හිමිකම් කියන මයිකල්ගේ කීවෙනි පෙම්වතියද කියලා නම් කවුරුවත් දන්නෙ නැතිව ඇති.ලෝක ප්‍රකට වෙළෙඳ සමාගම් දුසිමකටත් වැඩිය අනුග්‍රාහකත්වය ලබන ඉන්දියාවේ සුපිරි පිතිකරු විරාත් කෝලි පසුගියදා ඉන්දියා රුපියල් කෝටි 100ක වාර්ෂික ආදායමක් සහිත පුද්ගලයකු බවට පත්වුණා.වාර්ෂිකව ඉන්දියා රුපියල් කෝටි 100ක ආදායමක් ලබන සෙසු ක්‍රීඩකයන් වන්නේ සචින් තෙන්ඩුල්කර් හා නායක මහේන්ද්‍ර සිං දෝනියි.ඒ අනුව 24 හැවිරිදි කෝලි වේලාසනින්ම ධනකුවේරයකු වූ බවයි එරට මාධ්‍යය කියන්නේ.ඉන්දියාවේ තරුණ පරපුර අතර අතිශයින්ම ජනප්‍රිය ක්‍රීඩකයා කෝලි නිසා එරට තරුණ පරපුර ඉලක්ක කරගත් තවත් නිෂ්පාදන ගණනාවකින්ම කෝලිට ආරාධනා ලැබී ඇති බවත්, ඒ අනුව ඉදිරියේදී ඔහුගේ ආදායම තවත් ඉහළ යා හැකි බවත් ඉන්දියාවෙන් වාර්තා වුණා.  සුපිරි පිතිකරු සචින් තෙන්ඩුල්කර් පසුගියදා ඔස්ට්‍රේලියාව සමග බැංග්ලෝර් නුවර පැවැති තරගය අතරතුර බෙන්ගාලි ආහාර වේලක රස බලන්න අවන්හලකට ගියා.ඔහු සමග කෝලි, හර්බජන්, මුරලි විජේ, ශිකර් ධවාන් එහෙමත් හිටියා.එහි දී සචින් සිය සගයන්ට රහසක් හෙළි කරමින් කියා සිටියේ කුඩා වියේ දී තරගයක් අතරතුර දිවා ආහාරයෙන් වැළකී සිටීමෙන් ඔහුගේ පිතිහරඹයට බලපෑම් එල්ලවූ බවයි.දිනක් එසේ පිතිහරඹයේ නිරතව සිටි අවස්ථාවක පන්දු ගණනාවක්ම සචින්ට මඟ හැරෙන්න ගත්තම බඩගින්න නිසා තමයි එහෙම වෙන්නේ කියලා ඔහුට අවබෝධ වෙලා.එදා ආපහු ක්‍රීඩාගාරයට ගිය සචින් මුලින්ම කරලා තියෙන්නේ හිතේ හැටියට කන එකයි. ‘එදායින් පස්සේ මම කවදාවත් බඩගින්නේ සෙල්ලම් කරන්නේ නෑ’ ඔහු සගයන්ට එසේ කීවාලු.  ඉන්දියා පිලේ විශිෂ්ට තුන්ඉරියව් ක්‍රීඩකයකු ලෙස ප්‍රකට යූසුෆ් පතාන් ලබන 27 වැනිදා යුග දිවියට ඇතුලත් වෙනවා.ඔහුගේ අත ගන්නේ මුම්බායි නුවර භෞත චිකිත්සකවේදිනියක වන අෆ්රීන්. ඉස්ලාම් ධර්මානුකූලව ජීවත්වන යූසුෆ් විවාහ වෙන්නේ යෝජනාවකින්.තමා මවුපියන්ගේ කැමැත්ත පරිදි විවාහ වන බවත්, ඇය නිවෙසේ සිට තම මවුපියන් රැකබලා ගනිමින් ඉහුම් පිහුම් කරන සම්ප්‍රදායික මුස්ලිම් යුවතියක් වන්නේ නම් හොඳ බවත් ඔහු මීට පෙර මාධ්‍ය වෙත පවසා තිබුණා.ඉතා චාම් උත්සවයක් ලෙස පැවැත්වෙන යූසුෆ්ගේ විවාහ උත්සවයේ සියලු වගකීම් දරන්නේ ඔහුගේ සොයුරු ප්‍රකට ක්‍රීඩක ඉර්ෆාන් පතාන්.‘අෆ්රීන් කියන නමේ තේරුම වාසනාවන්ත හා ලස්සන කියන එකයි. ඉතින් ඉදිරියේදී මටත් වාසනාව උදාවේවි’ යූසුෆ් එහෙමයි කියන්නේ.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032412</link>
    <topic>වලිගයට ඕනැ විදියට බල්ලා නැටවීමේ සිනමාව</topic>
    <author/>
    <content>වලිගයට ඕනැ විදියට බල්ලා නැටවීමේ සිනමාවචිත්‍රපට බෙදාහැරීම අර්බුදයකට තුඩු දී ඇති බවක් පෙනෙන්නට තිබෙනවා. ආසන්නම සංසිද්ධිය වුණේ පිටපත් 35 හේ ප්‍රශ්නය. මෙහිදි ජාතික චිත්‍රපට සංස්ථාව එක් පැත්තකටත් චිත්‍රපට නිෂ්පාදකවරුන් කීපදෙනෙක් තවත් පැත්තකටත් බෙදී හටගත් ගැටුම අවසන් වුණේ නීතිමය විසඳුමකින්.චිත්‍රපට බෙදාහැරීම මේ වනවිට පෞද්ගලික අංශය යටතේ පැවතුණද සිනමා කර්මාන්තය හසුරුවාලීමේ පාලනාත්මක බල අධිකාරිය තවමත් තිබෙන්නේ චිත්‍රපට සංස්ථාවට. එය මේතාක් අහෝසි වී නැහැ. අවශ්‍ය නම් චිත්‍රපට බෙදාහැරීම ඕනෑම වෙලාවක සංස්ථාව යටතට ගන්න පුළුවන්කම තියෙනවා.චිත්‍රපට බෙදා හැරීම පෞද්ගලික අංශයට දුන්නේ ආචාර්ය තිස්ස අබේසේකර චිත්‍රපට සංස්ථාවේ සභාපතිව සිටියදි. ඒ නිසා බොහෝ දෙනෙක් ඒ සම්බන්ධ දෝෂාරෝපණය එල්ල කරන්නේ තිස්සට. එහෙත් ඒක යුක්තිසහගත නැති බව කිවයුත්තේ අවධාරණයෙන්. මොකද ඒක සිද්ධ වුණේ රාජ්‍ය ප්‍රතිපත්තියක් අනුව. කොටින්ම සේනක බණ්ඩාරනායක කමිටුව (ශ්‍රී ලංකාවේ චිත්‍රපට කර්මාන්තයේ පුනරුත්ථාපනය හා සංවර්ධනය පිළිබඳ ජනාධිපති කමිටුව) එවැන්නක් නිර්දේශ කළා.ඔවුන් කියා සිටියේ සංස්ථාව යටතේ එක ප්‍රදර්ශන මණ්ඩලයක් තබාගෙන අනික්වා ස්වාධීන මණ්ඩල ලෙසින් ක්‍රියාත්මක වන්ට මුදා හරින ලෙසයි. ඒ සම්බන්ධයෙන් එදා විරෝධතාව පළකළේ සිනමා ශිල්පීන් දෙදෙනකු පමණයි.ඒ වසන්ත ඔබේසේකර හා රවින්ද්‍ර රන්දෙනිය. අනිත් සියලු දෙනාම මේකට විරුද්ධ වුණේ නැහැ. ඉහත කමිටුව ඉදිරියේ චිත්‍රපට කර්මාන්තයේ අය දුන් වාචික සාක්ෂිවල හඬපට අදටත් සුරක්ෂිතව තිබෙනවා. ඕනැම කෙනකුට ඒවා අහන්න පුළුවන්. එදා බෙදා හැරීම පෞද්ගලික අංශයට දීමට එකඟවුණ අය අද තිස්ස අබේසේකරට හෝ එදා තිබුණු ආණ්ඩුවට බැණවැදීම හාස්‍යයට තුඩුදෙන්නක්.මෙහිදි තවත් කාරණාවක් සිහිපත් කරදීමට වැදගත්. තිස්ස චිත්‍රපට බෙදාහැරීම පෞද්ගලිකරණය කළේ එක්තරා කොන්දේසියක් මත. එනම් පෞද්ගලික සමාගම් අවුරුද්දකට සිංහල චිත්‍රපට තුනක් නිෂ්පාදනය කළ යුතුය යන්න. ඒත් ඒ කොන්දේසිය නිසි පරිදි ක්‍රියාත්මක වූ බවක් පෙනෙන්ට නැහැ.චිත්‍රපට බෙදාහැරීම පෞද්ගලික අංශයට දීලා දැන් අවුරුදු 10 ක් 12 ක් විතර වෙනවා. එහෙත් එයින් වෙච්ච යහපතක් නම් නැහැ. මගේ අත්දැකීම් අනුව නම් සිද්ධ වී ඇත්තේ කබලෙන් ලිපට වැටීමක් වගෙ දෙයක්. පෞද්ගලික අංශය චිත්‍රපට බෙදා හැරීම හා ප්‍රදර්ශනය සඳහා ඉතාම අසාධාරණ මුදලක් (50% ක් පමණ) අය කරන බව සිනමා ශිල්පීන් පෙන්වා දෙනවා. ‘අබා’ චිත්‍රපට නිෂ්පාදක ජස්ටින් බෙලගම මහතා වරක් මා හා කියා සිටියේ තමා දෙවැනි චිත්‍රපටයකට අත නොගසන්නේ මේ අසාධාරණ බෙදාහැරීම් ගාස්තු ක්‍රමය නිසා බවයි.1972 දී ජාතික චිත්‍රපට සංස්ථාව පිහිටුවන ලැබූවෙත් ඊට ඉහත පෞද්ගලික සමාගම් අනුගමනය කළ අගතිගාමි පිළිවෙත් නිසාවෙන්. 1972 – 1977 සංවෘත ආර්ථිකයකට ගැළපෙන, සමාජවාදි ප්‍රතිපත්තිවලට අනුකූල පනතක් යටතේ චිත්‍රපට සංස්ථාව ක්‍රියාත්මක වුණා. එහිදි චිත්‍රපට සංස්ථා සාමාන්‍යාධිකාරි හා ප්‍රධාන විධායක නිලධාරි වු ආචාර්ය ඩී.බී. නිහාල්සිංහ ගේ පරිපාලන දක්ෂතාව, මෙන්ම ඔහු එහිලා දැක්වූ කැපවීම අදත් අපි අගය කරන්න ඕනැ.චිත්‍රපට සංස්ථාවේ ආරම්භක සභාපති වුණ ආචාර්ය සරත් අමුණුගම පස්සෙ කාලෙක සංවෘත ආර්ථික ක්‍රමයක් යටතේ පවත්වගෙන ගිය චිත්‍රපට සංස්ථාව උග්‍ර විවේචනයට ලක් කරපු පුද්ගලයෙක්. ඔහු කිව්වේ වලිගයට ඕනැ විදියට බල්ලා නටවන බවයි. ඒ කිව්වේ සංස්ථාවට ඕනැ විදියට චිත්‍රපට කර්මාන්තය පාලනය කෙරෙන බවයි. ඒත් දැන් වලිගය බවට පත්වෙලා තියෙන්නේ සංස්ථාව නෙමෙයි; පෞද්ගලික ප්‍රදර්ශන සමාගම්.අද චිත්‍රපට කර්මාන්තයේ අර්බුදය ආයෙත් 1972 තිබුණු තැනටම ඇවිත්.පෝලිමේ මුල තිබුණු ‘රන් කෙවිට – 2’ අතික්‍රමණය කරලා පෝලිම පිටුපස තිබුණු ‘සිරි පැරකුම්’ මුලින් තිරගත වෙනව කියන්නේ සංස්ථා සභාපතිට දෙන දෙයක් කාලා වෙන දෙයක් බලාගෙන ඉන්න තත්වයකට පත්කිරීමක් බවයි මට නම් පේන්නේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032413</link>
    <topic>ඩිජිටල් සංගත තැටියට නැඟුණු බර්ට්‍රම් නිහාල්ගේ ටෙලිනාට්‍ය</topic>
    <author/>
    <content>ඩිජිටල් සංගත තැටියට නැඟුණු බර්ට්‍රම් නිහාල්ගේ ටෙලිනාට්‍යරූපවාහිනිය කලා මාධ්‍යයක් නොවන බව සැබෑය. එසේ වුවත් එමඟින් විකාශය කෙරෙන ටෙලිනාට්‍ය, කලාකෘති නොවේ යැයි කිව නොහැකිය. එය හරියට පුවත්පත හා නවකතාව මෙනි. පුවත්පත ද කලා මාධ්‍යයක් නොවේ.එය රූපවාහිනිය මෙන්ම ජන විඥාපන මාධ්‍යයකි. එහෙත් එහි පළවන ඇතැම් නවකතාවක් උසස් සාහිත්‍ය කෘතියක් වන්ට පුළුවන. ප්‍රාග් විප්ලවීය රුසියානු සාහිත්‍ය නිර්මාණ බොහෝමයක්ම පළවූයේ පුවත්පත්වල බව මෙහිලා සිහිකටයුතුය.රූපවාහිනි මාධ්‍යය මෙරටට පැමිණි මුල් යුගයේදී ටෙලි නාට්‍ය යනු කලාකෘතිය යන්න සාක්ෂාත් කළේ වේදිකා නාට්‍ය ඔස්සේ රූපවාහිනි ක්ෂේත්‍රයට ප්‍රවිෂ්ට කීපදෙනක් පමණි.විශේෂයෙන් පරාක්‍රම නිරිඇල්ල, ජයන්ත චන්ද්‍රසිරි වැනි දෙතුන් දෙනකු පමණි. සෙසු අය එය තවත් බයිස්කෝප් එකක් බවට පත්කර ගත්හ. විශිෂ්ට ගණයේ සිනමාකරුවන් පවා රූපවාහිනි මාධ්‍යය තුළදි නිපදවූයේ හරසුන් ටෙලිනාට්‍යය ය. ඊට උදාහරණ අනවශ්‍ය යැයි සිතමි.බර්ට්‍රම් නිහාල් රූපවාහිනි ක්ෂේත්‍රයට අවතීර්ණ වන්නේ එවන් පසුබිමකය. ඔහු විසින් මුල් යුගයේදී ටෙලිනාට්‍ය කීපයක්ම (‘ජයතු ක්‍රිස්තු’ වැනි) නිපදවන ලද්දේ වුව ඔහු වඩාත් කැපී පෙනුණේ රූපවාහිනි වාර්තා චිත්‍රපටකරුවකු ලෙසිනි. මෙරට යටත් විජිත යුගය අළලා ඔහු තැනූ වාර්තා චිත්‍රපට කීපය ඉතා විශිෂ්ට මට්ටමක තිබිණි.’ගම්පෙරළිය’ බර්ට්‍රම්ගේ ප්‍රථම ප්‍රාසාංගික ටෙලි නිර්මාණයයි. ඇතැම් නළු නිළියන්ගේ (විශේෂයෙන් නන්දාගේ චරිතයට පණ පෙවූ මොරින් චාරුනිගේ) දුර්වල රංගන නිසා,නවකතාවේ නැති චරිත හා අවස්ථා ටෙලිනාට්‍යයට ඈඳා ගැනීම වැනි සාධක නිසා ‘ගම්පෙරළිය’ තියුණු විවේචනයට ලක්වූවත් එහි තිබූ යම් යම් සාධනීය ලක්ෂණ හේතුවෙන් එය අදටත් අප මතකයෙන් ගිලිහී නොයන ටෙලි නිර්මාණයක් බවට පත්වෙයි. විශේෂයෙන් බර්ට්‍රම්ගේ රූපමය සත්කාරය හා කලා අධ්‍යක්ෂණය ගැන අවධාරණයෙන්ම කිවයුතුය.’රුපියල් සත’, ‘දඩබිම’, ‘කඩවර’, ‘ඉසුරු ගිර’ බර්ට්‍රම්ගේ සෙසු ප්‍රාසාංගික ටෙලි නාට්‍යයන්ය.’භාවනා’ යනු ඒකාංගික ටෙලිනාට්‍ය මාලාවකි. විශිෂ්ට ස්වතන්ත්‍ර හා පරිවර්තන කෙටිකතා කීපයක් ඇසුරෙන් එය ප්‍රති නිර්මාණයව තිබිණි. ‘භාවනා’ විචාරයට ලක් කළ අවස්ථාවේ මා එය හඳුන්වා සිටියේ විචිත්‍රාද්භූත අත්දැකීමක් ලෙසිනි. ඒ තුළින් ප්‍රබල ජීවිත විවරණයක් සිදු කෙරිණි.නවකතාව යනු ජීවිත විවරණයක් බව අර්නස්ට් ඒ. බේකර් නමැති විද්වතා ප්‍රකාශ කර ඇත. මෙය නවකතාවට පමණක් නොව ඕනෑම කලා මාධ්‍යයකට පොදු නිර්වචනයක් යැයි මම සිතමි. ‘භාවනා’ ටෙලිනාට්‍ය මාලාවට ඇතුළත් වූ ‘භූතාක්ෂිය’, ‘භාවනා’, ‘ඔංචිල්ලාව‘, ‘ප්‍රේත වස්තුව‘, ‘සත්ප්‍රසාදය’ ඉතාම විශිෂ්ට මට්ටමක තිබූ ඒකාංගික ටෙලිනාට්‍ය බව මට මතකය. නිර්මාණශීලී ගුණයෙන් සලකා බලන විට ඒවා එතෙක් මෙතෙක් රූපවාහිනියෙන් ඉදිරිපත් වූ මොනයම් හෝ ඒකාංගික ටෙලිනාට්‍යයක් ඉක්මවන සුලුය.’අමරපුරය’ ට එනවිට බර්ට්‍රම්, ටෙලිනාට්‍යකරුවකු ලෙස ඉතාම පරිපාකයට පත්ව සිටී.එහිලා ජනපි‍්‍රය ලක්ෂණ දක්නට ලැබුණද ඔහුගේ ප්‍රබල අන්තර්ගතයත් ඔහු විශද කරන දෘෂ්ටියත් පොදුවේ ගත්විට ජීවන දැක්මත් ශිල්පීය නිමාවත් කොටින්ම කලාත්මක පරිසමාප්තභාවයත් හේතුකොටගෙන ‘අමරපුරය’ බර්ට්‍රම් එතෙක් මෙතෙක් තැනූ විශිෂ්ටතම ටෙලිනාට්‍ය කෘතිය බවට පත්වෙයි.‘අමරපුරය’ විචාරයට හසුකළ අවස්ථාවේදී මා එය හඳුන්වා සිටියේ එය මිනිස් ජීවිතය අරභයා, පවතින සමාජ දේශපාලන කැකෑරිල්ල අරභයා කෙරෙන ප්‍රබල ශ්‍රව්‍ය දෘශ්‍ය විවරණයක් ලෙසිනි.පොදුවේ ගත්විට බර්ට්‍රම්ගේ සෑම ටෙලි නාට්‍යයකම අඩුවැඩි වශයෙන් එක් තේමාවක් සියුම් හුයක් සේ විහිද යන බව කිවහැකිය. ඒ නම් මුදල හා බලය නිසා මිනිසා පරාභවයට පත්වන, ඛේදවාචකයකට ලක්වන ස්වභාවයයි. එහිලා ඔහුගේ ඉරණම තීරණය කරන බවයි. තීන්දු කරන බවයි. ‘රුපියල් සතෙන්’ පටන්ගත් එම තේමා ප්‍රකාශනය ‘අමරපුර’යෙන් වඩාත් පරිසමාප්තියට පත්වෙයි.වැඩි සමීප රූප භාවිතයත්, රූප සංරචනයත්, කාව්‍යමය රිද්මයත් පොදුවේ ගත්විට ශිල්පීය නිමාවත් නිසා බර්ට්‍රම්ගේ ටෙලිනාට්‍ය, ටෙලි නිර්මාණවලට වඩා සිනමා කෘතිවලට සමීපස්ථ වෙයි. ඔහුගේ පරපුරෙන් තවමත් සිනමාකරණයට නොපිවිසි එකම ටෙලිනාට්‍යකරුවා බර්ට්‍රම් විය යුතුය.ප්‍රමාදවී හෝ බර්ට්‍රම් සිනමාවතරණය කිරීම මා දකින්නේ සිනමා කලාවේ අභිවෘද්ධියට හේතුකාරක වන්නක් සේය.මෙකරුණු සියල්ල ඉතාම සංක්ෂිප්තව හෝ මා අවධාරණය කළේ ඔහුගේ මුල්ම ප්‍රාසාංගික ටෙලි නාට්‍යය වූ ‘ගම්පෙරළිය’ ත් ඔහු දැනට අවසානයට තනා ඇති ප්‍රාසාංගික ටෙලිනාට්‍යය වන ‘අමරපුරයත්’ හැරුණුකොට ඔහුගේ සෙසු වැදගත් ටෙලිනාට්‍ය සියල්ල (රුපියල් සත, දඩබිම, කඩවර, ඉසුරුගිර හා භාවනා) මේ වනවිට ඩිජිටල් සංගත තැටිවලට (DVD) නැඟී ඇති හෙයිනි.එහිලා මූලික වී ඇත්තේ ටොරානා වීඩියෝ මූවීස් ආයතනයයි. නොඑසේ නම් එහි අධිපති කුමාර කොතලාවලය. මේ හේතුව නිසාම බර්ට්‍රම්ගේ ටෙලිනාට්‍ය නැවත නැවත නරඹා ඒ අරභයා කිසියම් සවිචාර දැක්මක් ඇතිකර ගැනීමට විචාරකයකුට ඉඩප්‍රස්ථා සැලසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032414</link>
    <topic>පුංචි ළමයින්ගේ සතුට මා ලබන සම්මානයයි</topic>
    <author>බුද්ධිකා බ්‍රාහ්මණගේ</author>
    <content>පුංචි ළමයින්ගේ සතුට මා ලබන සම්මානයයිප්‍රවීණ හඬ කැවීම් ශිල්පී පරාක්‍රම පෙරේරා“සූටි බූටි කොට කලිසන් රෝල්ස් රොයිස් ගමන් බිමන් අද පැදුරේ හෙට මැදුරේ පිස්සු පූසා මේ... පිස්සා මේ... පිස්සා මේ... පිස්සු පූසා මේගීතයත් සමඟ අපේ මතකයට නැඟෙන්නේ පිස්සු පූසාගේ හඬයි. පිස්සු පූසා රූපවාහිනි වැඩසටහනක් වුව ද රූපයට වඩා එහි දෙබස් අප මතකයේ රැඳී ඇත්තේ එහි පැවති හාස්‍ය මුසු අපූර්වත්වය නිසාමය.“පුරු පුරූ... මාළු කට්ටා අපි දැං වැඩ පටාං ගන්නයි යන්නේ...”අප මතකයේ රැදි ඒ පූස් ලොක්කාගේ හඬෙහි සැබෑ හිමිකරුවා වන්නේ ප්‍රවීණ හඬ නළු පරාක්‍රම පෙරේරාය. එපමණක් නොවේ. බොහෝ දෙනෙකුගේ ආදරය දිනාගත් ‘දොස්තර හොඳ හිත’, ‘ගලිවර්ගේ සුවිසැරිය’, ‘මල්ගුඩි දවස’ හැරුණුකොට, ‘සුජාත දියණිය’, හි ඩුක්කු මාමා මෙන් ම මේ දිනවල විකාශය වන ‘අභීත දියණිය’ නාට්‍යයේ දොංඊ වෙනුවෙන් නිතර කරදර වන සංගීත අංශයේ ප්‍රධානියා සඳහාත් හඬ රංගනයෙන් දායක වී ඇත්තේ මොහුය.“පුංචි දවස්වල මට පොත් කියවන එක වගේ ම ගුවන් විදුලියට ඇහුන්කන් දීමේ පිස්සුවක් තදටම තිබුණා. පාරක ගියත් ගුවන් විදුලියක හඬ ඇහෙනවා නම් නතරවෙනවා. අපේ පවුලේ ඥාතියෙක් සිටිනවා ආරියදාස පෙරේරා කියලා එතුමා අදටත් කලා කටයුතු වලට සම්බන්ධයි. ආරියදාස මාමා ගෙදර ආවම මම කරදර කරනවා ගුවන් විදුලියට එක්ක යන්න කියලා ඒ වනවිට මට අවුරුදු 12 ක් විතර ඇති මේ විදිහට ගුවන් විදුලියට ගිය මට ළමා පිටියට සම්බන්ධවීමේ අවස්ථාව හිමි වුණා.කරු අයියගේ ළමා පිටියේ මට කරන්න දුන්නේ, පිටතින් එවන නිර්මාණ ඉදිරිපත් කිරීම. කවි, කතා, රචනා මේ විදිහට ඉදිරිපත් කළා. කිසි විදිහකින්වත් වැරැද්දකට ඉඩක් නෑ. වැඩසටහන සජීවීවමයි විකාශය වන්නේ.සමහර දවස්වලට කරු අයියගෙන් හොඳ ටොක්කක් හම්බවෙනවා ඒ උච්චාරණ වැරදි නිසා. එදා ටොකු ලැබුණත් කරුණාරත්න අබේසේකර මහත්තයා අපිට හොඳ දැනුමක් ලබාදුන්නා. ඒ දිනවල එතුමා පටන්ගත්තා “ජිල් ජෝනා හා වැන්දබෝනා” නමින් ගුවන් විදුලි නාට්‍යයක්. ඒකේ වැන්දබෝනාගේ චරිතය රඟපෑවේ මම. ඒක හරිම හාස්‍යජනක කතාවක්. ඒ දවස්වල ළමයින් අතර ඒක ජනප්‍රිය වුණා. එතැනින් පස්සේ කරුණාරත්න අබේසේකර මහත්තයා කළ නිර්මාණ ගණනාවකටම දායකත්වය ලබාදෙන්න මට හැකි වුණා.s‘මඩොල්දූව‘, ‘අඹයාළුවෝ’ ඒ දවස්වල ගුවන් විදුලියේ ළමා රංගපීඨයෙන් ඉදිරිපත් කළා. මේ නාට්‍ය දෙකේම මම රඟපෑවා. මඩොල්දූවේ ජින්නාගේ චරිතය රඟපෑවේ මම. උපාලිට රඟපෑවේ රෝහණ සිරිවර්ධන. දවසක් මාර්ටින් වික්‍රමසිංහ මහත්තයා කරු අයියත් එක්ක කියලා තිබුණා මාවත් රෝහණවත් බලන්න ආසයි කියලා. අපි දෙන්නා මාර්ටින් වික්‍රමසිංහ මහත්තයා ගේ ගෙදර ගියා ඒ වෙලාවේ අපිව පිළිගත්තේ හරිම ආදරෙන්.“ප්‍රේමා මෙන්න ඇවිල්ලා මගේ ‘මඩොල් දූවේ’ උපාලියි ජින්නයි” කියලා එතුමාගේ බිරියටත් කතා කරලා අපේ චරිත ඉදිරිපත් කිරීම ගැනත් ප්‍රශංසා වෙන් කතා කළා.”පරාක්‍රමගේ හඬින් ඉදිරිපත් වූ ගුවන් විදුලි නාට්‍ය චරිත අතර “හන්දියේ ගෙදර” රසිකයින්ට තවමත් මතකයි. ඒ පිළිබඳව පරාක්‍රම පැවසුවේ...“ඒ නාට්‍යය ලිව්වේ ආනන්ද සිරිසේන. මම එහි ඉදිරිපත් කළේ නවරත්නම්ගේ චරිතය. ඒ චරිතයට ගොඩාක් හොඳ ප්‍රතිචාර ලැබුණා.”පරාක්‍රමගේ ළමා පිටියේ මිතුරන් අතර ප්‍රේමකීර්ති ද අල්විස් සුවිශේෂී මිතුරෙක් වුණා. රූපවාහිනිය ආරම්භ වීමෙන් පසුව ටයිටස් තොටවත්ත මහතාට පරාක්‍රමව හඳුන්වා දෙන්නේත් ප්‍රේමකීර්තියි.පරාක්‍රම හඬ නළුවෙකු වුවත් ඔහු රැකියාව කළේ කොළඹ මහ නගර සභාවේ. පසුගිය දිනෙක පරාක්‍රම එහි සේවයෙන් විශ්‍රාම ගියා. ඔහු මහ නගර සභාවේ සේවයේ නියුතුව සිටියේ වැඩ පරීක්ෂක ලෙසයි. වසර 42 ක පමණ කාලයක් මහ නගර සභාවේ කළ මෙහෙවර මෙන් ම කලාකරුවකු ලෙස ඉටු කළ සේවාව අගයා පසුගියදා කොළඹ මහ නගර සභාව පරාක්‍රම වෙනුවෙන් උපහාර උලෙළක් සංවිධානය කර තිබුණා. එදින නගර ශාලාව ඉදිරිපිට ඇති ජාතික ධජය එසවීමේ අවස්ථාව ලබාදී තිබුණේත් පරාක්‍රමටයි.පරාක්‍රමගේ කට හඬින් ඉදිරිපත් වන චරිත බොහෝ දුරට එකිනෙකට වෙනස්. අප ඒ පිළිබඳවත් විමසුවා.“මම මුලින් චරිතගේ ස්වභාවය තේරුම් ගැනීමට උත්සාහ කරනවා මේ දවස්වල ‘අභීත දියණිය’ මම රඟපාන චරිතය හරිම කලබලකාරියි. වෙලාවකට අඬනවා වෙලාවකට හිනාවෙනවා. ඒ චරිතයේ තරමක මෝඩ විසුළු ස්වභාවයක් තිබෙනවා. ඒ බව ඉස්මතු වෙන ආකාරයටයි මම මගේ හඬ යොදාගත්තේ. ඒ නිසා මගේ ස්වභාවික හඬ ඊට ගැළපෙන්නේ නැහැ. මම වෙනම හඬකින් දෙබස් උච්චාරණය කරනවා.”මේ වනවිට පරාක්‍රමගේ හඬ නළු ජීවිතයට වසර 48 ක්. ඒ නිසා ම මේ ක්ෂේත්‍රයේ ප්‍රවීණයින් සමඟ කටයුතු කර ලබාගත් අත්දැකීම් බොහෝමයි.“මගේ ජීවිතේ දී ගුවන් විදුලිය මගේ මුල් ම මහගෙදරයි. එතැනදී මට ලැබුණු අත්දැකීම් ගුරුහරුකම් අපමණයි. රූපවාහිනියෙන් ඉදිරිපත්කළ ‘පිස්සු පූසා’, ‘දොස්තර හොඳ හිත’ වගේ චරිත අදටත් පුංචි ළමයි රසවිඳිනවා සමහර තැන්වලදී. ඒ චරිත කළේ මම කියල දැන ගත්තම බේරෙන්න බෑ කොටසක් කියලා පෙන්වන්න කියලා මම ඒ වෙලාවට ඒ අය සතුටු කරන්න වචනයක් දෙකක් කියනවා. එහෙම වෙලාවට පුංචි අයගේ මූණේ තියෙන සතුට දැක්කම මටත් හරිම සතුටුයි. හඬ නළුවකු විදිහට මම ජීවිතේ ලබන ලොකුම සම්මානය ඒකයි.”බුද්ධිකා බ්‍රාහ්මණගේඡායාරූප - සරත් පීරිස්,ජාතික රූපවාහිනී සංස්ථාවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032415</link>
    <topic>‘සඳවත’ ගී සංග්‍රහය දොරට වඩී</topic>
    <author/>
    <content>‘සඳවත’ ගී සංග්‍රහය දොරට වඩීප්‍රවීණ කවියකු වන ලීලාරත්න කංකානම්ගේ ලියූ ‘සඳවත’ ගීත සංග්‍රහය පසුගියදා දොරට වැඩියේය.සරල ගී හා ගීත නාටක ගී රැසක් මෙයට ඇතුළත්ය. මෙය කර්තෘ ප්‍රකාශනයකි.   ප්‍රවීණ කවියකු, ගීත රචකයකු මෙන්ම පුවත්පත් ලේඛකයකුද වන ලංකා බැංකු මූලස්ථානයේ සහකාර කළමනාකරුවකු වූ ඩබ්ලිව්.කේ. සරත් විමලසිරි පිටපත ලියූ බොදු ගී සරණියක සුවය කැටිවුණු ශ්‍රද්ධාංජලී ගී සමාධිය මෙම මැදින් පෝදා (26 දා) දහවල් 12 සිට 12.45 දක්වා ශ්‍රී ලංකා ගුවන් විදුලි සංස්ථාවේ ස්වදේශීය සේවය ඔස්සේ ප්‍රචාරය වේ.සරත් විමලසිරියන් අතින් ලියැවුණු නවතම ගී කිහිපයක් ද ඇතුළත් මෙවර ශ්‍රද්ධාංජලී ගී සරණියට ප්‍රවීණ ගායක – ගායිකාවෝ ගීත ගායනයෙන් එක්වෙති.අධ්‍යක්ෂ සංගීත දිනේෂ් බෝගොඩ අධීක්ෂණයෙන්ද රෝහණ ධර්මකීර්ති නිෂ්පාදනයෙන් ද ශ්‍රද්ධාංජලී ගී සරණියට එක්වෙති. ශ්‍රද්ධාංජලී ශ්‍රී ලංකා ගුවන් විදුලි සංස්ථාවේ සංගීත අංශයේ ඉදිරිපත් කිරීමකි.  ගී පද රචක ධම්මික බණ්ඩාර ලියූ නවතම ගී ඇතුළත් “රෑ හෙවණැලි” සංගත තැටිය ජනගත කිරීමේ උත්සවය හෙට (25) වැනිදා සවස 6.00 ට කොළඹ මහජන පුස්තකාල ශ්‍රවණාගාරයේ දී සිදු කෙරේ.ඩබ්ලිව්.ඩී. ආරියසිංහ ගැයූ ගී ඇතුළත් ‘රෑ හෙවණැලි’ සංගත තැටියේ යුග ගායනා ශෂිකා නිසංසලාගෙනි.මෙදින උත්සව සභාව අමතා පූජ්‍ය පාතේගම ඥානිස්සර හිමි, මහාචාර්ය කාලෝ ෆොන්සේකා, ජයලත් මනෝරත්න සහ රත්න ශ්‍රී විජේසිංහ කෙටි දෙසුම් පවත්වති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032416</link>
    <topic>ආදරය ද ඔබ කීවේ?</topic>
    <author/>
    <content>ආදරය ද ඔබ කීවේ?ආදරවන්තයෝ එකිනෙකාට ආදරේ කියාගනිති. හිත ඇතුළේ ඇති ආදරය කියාගන්න බැරිව ඇතැම්හු ළතවෙති. ආදරයක් ගැන කියන්න ගිහිල්ලා සමහරු තියෙන හිතවත්කමත් නැතිකර ගනිති. සමහරු ආදරේ කියාගන්නා ක්‍රමය නොදනිති. සමහරු ආදරය හැඟීමක් නොව ක්‍රියාවක් යැයි වරද්දා ගනිති.නැති ආදරය පෙන්වන අය අතරේ ඇති ආදරය සඟවන අයත් සිටිති. කොහොම වුණත් ඒ ආදරයේ හැටි සොබාවය. හැමදේම වෙන්නේ මනුස්සයාටමය.හදවතේ හැඟීම් ප්‍රකාශකයා ඔබේ දෑසය. ප්‍රේමය සම්බන්ධව කවි ලිවීමේදී කවියෝ ද ගීත රචකයෝ ද මේ සුන්දර ‘හැඟීම් ප්‍රකාශකයා’ ගැන අනන්තවත් දේ කියා ඇත; ලියා ඇත. තම පෙම්වතිය ගේ දිගු දෑස තරම් හැඟීම් උල්පතක් පෙම්වතෙකුට තවත් නැත්තේය.දිගුනෙත් හසරැල්ලේ මා සැනසුන දවසේ මේ නෙත රවටා මා සිත අමතා හිරු හිනැහෙන උදයේ ආදරය ද ඔබ කීවේඋදේ හවා රැය ගෙවෙන තුරා යළි යමු මාවත් අතරේ තුරුලිය සෙවණේ සිහිලස ලබමින් ගත කළ සොඳුරු පැයේ මල් හිනැහෙන උදයේ දී ආදරය ද මට කීවේදිගුනෙත් හසරැල්ලේ සිත රිදවුණු දවසේ උණුසුම් සුසුමින් නෙතු බොඳ කරමින් සැඬ හිරු නැඟි මද්දහනේ ආදරය ද මට කීවේදෙදෙනා ආ මඟ අද මා තනිවම – ඔබ නෑ මගෙ සෙවණේ වෛර කරන්නෑ මං කවදාවත් - සැනසෙනු ඔහු සෙවණේප්‍රේමය රුදු සිහිනයකී ආදරයයි මට කීවේ දිගු නෙත් හසරැල්ලේ අප වෙන්වූ දවසේ මා නෙතු හඬවා ඔහු හද සනහා ආදරය ද ඔබ කීවේපද – කුසුම් පීරිස් සංගීතය – අජිත් දර්ශන ජයවීර ගැයුම – දයාරත්න පෙරේරාදයාරත්න පෙරේරා ගායන ශිල්පියා කීවේ මේ ගීය නිර්මාණය වුණේ 1988 දී බවයි. අජිත් ජයවීරයන් ගේ පූර්ව නිර්මිත සංගීත පබැඳුමට අනුව ගීය ලීවේ එවකට ගුවන්විදුලි නිවේදිකාවක්ව සිටි කුසුම් පීරිස් ය. ආකෘතිමය අතින් මේ ගීතයේ වෙනසක් ඇත. ඒ ස්ථායි කොටස ද තුන්වතාවේම වෙනස්ව යොදාගැනීමයි.ආදර කතාවේ අවස්ථා තුන නිරූපණය කිරීම සඳහා රචිකාව එසේ යොදා ගෙන ඇත. බෙහෙවින් ජනප්‍රිය මේ ගීය අදටත් ප්‍රසංග වේදිකාවේ නැතුවම බැරි ගීතයකි. ඒ බව දයාරත්න පෙරේරා ගායන ශිල්පියා පැවසුවේ ද නිහතමානී සතුටකින්.ආදරයක ඇතිවීම, පැවතීම, නැතිවීම සහ අවසාන නිගමනගත හැඟීම් ප්‍රකාශනය ද මේ අපූරු ගීතයේ ගැබ්ව පවතී.හිරු සිනාවෙන උදෑසනේදී හමුවූ ඔබ දිගුනෙත් හසරැල්ල ඔස්සේ මට කීවේ ආදරයද? දාවල ගෙවෙන තුරාවටම පාළු පටු මාවත් අතරේ ද ජනාකීර්ණ මාවත් අතරේ ද ඇවිදගෙන යද්දී හිරු ප්‍රචණ්ඩව අහසේ බලා හිඳිද්දී ඔබ මට කීවේ ආදරයද?ඊළඟට අප අතරේ ගැටුමක් ඇතිවෙයි.බැඳීම් වැඩි තැන ගැටුම් ඇතිවේ යැයි ද හැඟීම් වැඩි තැන බැඳීම් වැඩිවේ යැයි ද අප සාමාන්‍යයෙන් සිතන දෙයකි. නමුත් හැබෑ ආදරේ ඇත්නම් ගැටුම් කොහේ කොහොම ඇතිවෙනවාද? මේ ගැටුම ඇතිවෙන්නේ ඇත්තටම ආදරය මැදට ආ තුන්වැන්නකු නිසාය.ඊළඟට ඔබ කරන්නේ කුමක්ද? මා සමඟ ඇවිද ගිය අතීත ඉසව් ඔස්සේම ඔහුත් සමඟ ද ඇවිදගෙන යන එකය.ඔබට එහි දුකක් වේදනාවක් නැත. දුක ඇත්තේ මට පමණක්ය. පෙම්වතාගේ මේ වේදනාව ගීතයට මුසුවන්නේ ශ්‍රාවකයා කම්පනයට පත්කරමින් යැයි මට සිතේ. විරහය රසයක් යැයි සාහිත්‍යකරුවෝ පවසති. ඒත් මේ පෙම්වතාට විරහව රසයක් ලෙස ගෙන පැණිරසට අනුභව කරන්නට බැරිය. මක්නිසාද වෙන්වීමේ වේදනාව විඳින්නේ ඔහුම විතරක් නිසාය.නමුත් ඔහු වෙනකෙනෙකු සමඟ යන තම ප්‍රාණසරි ප්‍රේමවන්තියට පිහියෙන් අනින්නට යන්නේ නැත. පුළුස්සන්ට යන්නේ ද නැත. මගේ සෙවණේ අද ඔබ නැතිවුණත් ඔබට වෛර කරන්නේ නැත. ඔහුගේ සෙවණේ නිදුකින් ඉන්න යැයි ද සැනසීම ලබන්න යයිද ඔහු කියයි.නමුත් ශ්‍රාවකයා ගේ හිත රිදෙන්නේ ඒ වදනින් නොවේ ඒ අවසානයේදී ඔහු ලවා අස්සවන්නා වූ කුමන නම් දේකින්ද? ඒ ප්‍රේමය යනු රෞද්‍ර වූ ස්වප්නයක් යැයි ඔහු එළඹෙන අවසාන නිගමනය නිසා කියා ඔබ සිතනවාද? ... නැත.ඔහුත් සමඟ ඔබ යද්දී ඔහුට කීවේද “ඔබ මට කියූ ආදරයමද” යන වගන්තිය තුළ සඟවා ලන ලද ආදරයේ වේදනාව සංස්පර්ශ කළ හැඟීම් සහගත ප්‍රශ්නය නිසාමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032417</link>
    <topic>මානවසිංහලා සේකරලා වෙන්න මට අවශ්‍ය වුණේ නැහැ</topic>
    <author>ජෝජ් රොබ්සන් ද සිල්වා</author>
    <content>මානවසිංහලා සේකරලා වෙන්න මට අවශ්‍ය වුණේ නැහැචාමින්ද රත්නසූරියචාමින්දගේගීත ඇල්බමය 30 දා එළිදකී...!හිත මා සොරා ගෙන ගියේ ඇයි ද ඩැෆඩිල් මලේ හිම වාගේ සුන්දර හසකැන් රඳවා හදේ මුමුනා කියන්නෙ නල රැළින් කඳු මානයේ ඔබ තාම මාගෙමයි වසත් කළ යෞවනියේ...!ගායනය - දයාන් විතාරණ“මේ රටේ ගීත සාහිත්‍යයේ ඉතිහාසය ගත්තොත් චන්ද්‍රරත්න මානවසිංහ, මහගමසේකර, ප්‍රේමකීර්ති ද අල්විස්, මහාචාර්ය සුනිල් ආරියරත්න වැනි ගී පද රචකයින් ස්තම්භ හැටියට ස්ථාන ගතවෙලා ඉවරයි. හැබැයි ඔවුන් වගේ වෙන්න මට අවශ්‍ය වුණේ නැහැ.මම ‘චාමින්ද රත්නසූරිය’ නමැති නිර්මාණකරුවාව සොයා යන ගමනක් තමයි මේ යන්නේ. මේ ගමනේ ඇති අභියෝගය තමයි, මම මාවම (අපි අපිවම) එළියට ගෙන ඒම. පෙර පරම්පරාවේ උන්නු නිර්මාණකරුවන් කළ දේම අපිත් කරනවාද නැද්ද කියන දේ අපි තීරණය කරන්න ඕනි. තමන්ගේ පාර තමන් ම කපා ගෙන යන්න සහ තමන් එය දැනුවත් භාවයෙන් කරන්න ඕනි කියා මං විශ්වාස කරනවා. මොකද මේ ලෝකය පදනම් වෙලා තියෙන්නේ විවිධත්වය මත හින්දා කලානුරූපීව විවිධ නිර්මාණකරුවන් සහ නිර්මාණ බිහි වෙන්න උවමනායි.”එලෙස පවසමින් ‘රසඳුන’ සමඟ මේ කතාබහට එක්වන්නේ නූතන ගීත සාහිත්‍යයේ ‘රැඩිකල් රොමාන්තිකයා’ ලෙස හඳුන්වන චාමින්ද රත්නසූරිය’ ය. චාමින්ද ලියූ ‘ඩැෆිඩිල් මලේ’ (දයාන් විතාරණ) - ‘මල් පිට මල්’ (අමල් පෙරේරා) - ‘සින්ඩෙරෙල්ලා’ - ‘අමීෂා’ - ‘කෙටිම කෙටි කතාවක්’ (කිත්සිරි ජයසේකර) ‘රැඩිකල් ප්‍රේමය’ - ‘රොමාන්තික ඔපෙරාව‘ (කසුන් කල්හාර) “ඊමේල් කවිකාරියේ” (අතුල අධිකාරි) “සංසාර ආරණ්‍යයේ” (සමිතා මුදුන්කොටුව) වැනි ගීත ශ්‍රවණය කරන ඔබ විවිධ වූ වෙනස් සංකල්ප සොයා නිර්මාණ ඉදිරිපත් කරන ගී පද රචකයෙකු ලෙස ඔහුට හඳුනා ගෙන ඇති බව නිසැක ය. චාමින්ද සිය ගී නිර්මාණ එකතුවක් මෙම 30 වැනි දා ඔබට තිළිණ කරන්නට සූදානමින් සිටියි. මේ කතාබහ අප කළේ ඒ නිමිත්තෙනි.“අවුරුදු හතරක පමණ සිට කරන්න හිතේ තිබුණු කටයුත්තක් මෙය. පසුගිය දශකයේ මා ලියූ ගීත අතරින් ජනප්‍රිය වූ ගීත කිහිපයක් සමඟ අලුත් ම ගීත හයක් මාගේ මේ ‘රැඩිකල් රෝමාන්තිකයා’ ඇල්බමයට ඇතුළත් වෙනවා.මගේ ක්ෂේත්‍රයේ සහෘදයින් සහ මාධ්‍ය හිතවතුන් වෙනුවෙන් මෙම 30 වැනි දා හැන්දෑවේ 6.30 ට රාජගිරියේ ‘සවරින්’ හෝටලයේ දී මෙම ගීත ඇල්බමය හඳුන්වා දීම සහ එළිදැක්වීම සිදු වෙනවා. එදාට ‘ගීතයක් දෙකක් එක්ක හැන්දෑව ගත කරන්න පොඩි අඩියක් තියලා යන්න” කියලා මං ආරාධනා කරනවා.”ඔබේ ගීත එකතුවට නිර්මාණ දායකත්වයෙන් සහභාගි වන නිර්මාණකරුවන් කවුරුන් ද?“පසුගිය දශකයේ දී මා නිර්මාණ කටයුතු වලට වැඩිපුරම දායක වුණේ නදීක ගුරුගේ සහ කසුන් කල්හාර සමඟ නිසා ඔවුන් දෙදෙනාගේ නිර්මාණ දායකත්වයෙන් නිර්මාණය වූ ගීත තමයි වැඩිපුර මෙහි ඇතුළත් කෙරුණේ. නදීක සහ කසුන් සංගීත නිර්මාණයෙන් මෙන් ම ගායනයෙනුත් මෙහි ගීත සඳහා දායක වෙනවා.ගීත ගායනයෙන් නීලා වික්‍රමසිංහ, අමල් පෙරේරා, ලෙලුම් රත්නායක, කිත්සිරි ජයසේකර, දයාන් විතාරණ, නදීක ජයවර්ධන, හේෂාන් ගොඩිගමුව සහ දිලීකා අබේසේකර දායක වෙනවා. ඊට අමතරව එශාන්ත පීරිස් සහ නිලූෂා පෙරේරා තනු නිර්මාණයෙනුත් නව සංගීත සංයෝජනයෙන් මහේන්ද්‍ර පැස්කුවලුත් මෙයට දායක වුණා.”වසර එකොළහකට පමණ පෙර නිර්මාණය කෙරී ජනගත වූ ‘ඩැෆිඩිල් මලේ’ ගීතය වැනි ගීතයක් නැවත ප්‍රතිනිර්මාණය කර මෙයට ඇතුළත් කළේ ඇයි...?“එදා කරුණාරත්න විජේවර්ධනගේ සංගීත සංයෝජනයෙන් තමයි ‘ඩැෆිඩිල් මලේ’ ගීතය ජනගත වුණේ. එය මෙම ඇල්බමයේදී යළි ප්‍රතිනිර්මාණය කරන්නේ මහේන්ද්‍ර පැස්කුවල් විසිනුයි. ගීයක් යළි ප්‍රතිනිර්මාණය කරද්දී එය විකෘති නොවී කරන්නේ කොහොමද කියා මෙම ගීතයෙන් සනාථ කරන්න තමයි අපි මෙලෙස කළේ. එසේ ම අවුරුදු එකොළහකට පසුව මේ ගීතය තවත් ඉදිරියට ගෙන යාමක් මෙයින් සිදු කෙරෙනවා. එමෙන් ම නීලා වික්‍රමසිංහ ගයන ‘සුපෙම්බරා’ ගීතයක් අවුරුදු දහයකට පසුවයි මේ ගීත එකතුව හරහා එළිදකින්නේ.”නූතන ගීත සාහිත්‍ය ඍණාත්මක තත්වයෙන් විචාරයට ලක් වීම පිළිබඳව ඔබ දරන මතය කුමක්ද?“හැටේ හැත්තෑව දශකයන්හිදීට වඩා අද ගීත සාහිත්‍ය ක්ෂේත්‍රය අභියෝග වලට ලක් වෙලා සමාජ, ආර්ථික, දේශපාලන වටපිටාව බොහොම වෙනස් කාලයක් මේ. විශේෂයෙන් ම ජීවන රටාවන් ගැන සලකද්දී අතිධාවනකාරී තාලයක අපි නිර්මාණකරණයේ යෙදෙන්නේ.රූපවාහිනී, ගුවන් විදුලි නාළිකා ගණනාවක් අතරමැද ගීතයට රූප රචනා කෙරෙන යුගයක විවිධ අරමුණු සඳහා ගීත නිර්මාණය කෙරෙන නූතනයේ ගීත සාහිත්‍ය පිළිබඳව දැනට කෙරෙනවාට වඩා හොඳ විචාරණයක් කෙරිය යුතුව ඇති බවයි මගේ නම් මතය. ඍණාත්මක තත්වයෙන් පමණක් නූතන ගී නිර්මාණ උලුප්පා පෙන්වනවා වෙනුවට යහපත් ගී නිර්මාණ විචාරයට ලක්වෙනවා නම් ඇත්තටම එය අප වැනි නූතනයේ නිර්මාණකරුවන්ට ප්‍රයෝජනවත් වෙයි. එවැනි වාතාවරණයක් ඉක්මනින් ඇති වෙනවා නම් හොඳයි. මං හිතනවා මගේ මේ ගීත එකතුව හරහා හෝ එවැනි වාතාවරණයක් ඇති වෙයි කියා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032418</link>
    <topic>මීගමු දූවේ පාස්කු නාට්‍යය මෙවරත්</topic>
    <author>ඉනෝකා පෙරේරා බණ්ඩාර</author>
    <content>මීගමු දූවේ පාස්කු නාට්‍යය මෙවරත්කිතු සමිඳුන් මරණය පරදා නැඟිට වදාළ, මහා සිකුරාදාවටත් පාස්කුවටත් ඇත්තේ තව දින කිහිපයකි.සියවස් ගණනක් ඉපැරැණි මීගමුවේ ‘දූවේ පාස්කුව‘ ද කරළියට එන මෙසමය, කිතු බැතිමතුන්ගේ අති පූජනීය දවස් කිහිපයයි. පාරම්පරික උරුමයක් තරමට තවමත් සුරැකිව පවතින, ‘දූවේ පාස්කු නාට්‍ය’ කලාව පිළිබඳ එම කමිටුවේ ජ්‍යෙෂ්ඨයකු වන රාජ් ලිවේරා මහතා හා මේ කතා බහ පෙළ ගැහෙන්නේ ඒ අරභයාය.දූවේ පාස්කු නාට්‍යයත් ඔබත් අතර ඇති සබඳතාවෙන් ම කතා බහ අරඹමු...රාජ් ලිවේරාඒ සබඳතාව ඇරැඹෙන්නේ 1967 වසරෙන්. ඒ කාලෙ ගැහැනු අයව මේ චරිත සඳහා ගත්තෙ නැහැ. ‘පෝන්සියෝ පිලාත්’ කියන යුව රජුගේ බිරිය වන ක්ලෝඩියා ගේ චරිතය රඟපාමින් තමයි මම වේදිකාවට ආවේ.පසුකාලීනව ක්‍රිස්තුස් වහන්සේගේ ආදරවන්ත ගෝලයා ජුවාම්, පූජක චරිත සහ එතුමාව මල් උයනේදි අල්ලා ගන්නට ආ චර පුරුෂයා වැනි චරිතත් 1985 සහ 2001 වසරේ ක්‍රිස්තු චරිතයත් රඟපාන්න මට අවස්ථාව ලැබුණා.1967 පටන් අද දක්වා නොකඩවා දූවේ පාස්කු නාට්‍ය සමඟ අප සම්බන්‍ධව හිඳින්නේ එය අපගේ ජීවිතවල ම කොටසක් බවට පත් කරගනිමින්.රංගනයෙන්, පහළොස් වසරක් සහාය අධ්‍යක්‍ෂණයෙන්, ඇඳුම් නිර්මාණ ශිල්පියකු ලෙසින් සහ 2001 වසරේ පටන් නාට්‍ය අධ්‍යක්‍ෂවරයා ලෙසත් පාස්කු නාට්‍යයේ මගේ මේ භූමිකා වරින් වර වෙනස් වූවා.කොහොම වුණත් දූවේ පාස්කුව අපේම දෙයක් ලෙසයි මුළු ගමම සලකන්නේ.පාස්කු නාට්‍ය කලාව තවමත් සුරැකිව පවතින්නේ මීගමුව - දූවේ ජනතාව නිසා...ඇත්තටම ඔව්. මේ සඳහා අප සූදානම් වෙන්නෙ මුළු ගමක් හැටියටයි. මේක සියයට සියයක්ම කතෝලික ගමක්.නත්තල ඉවර වෙලා හැමෝම ඊළඟට ලෑස්ති වෙන්නෙ පාස්කුවට. පාස්කු මඩු හදන හැටි... නාට්‍යය ගැන මුළු ගමම කතා කරන්නේ මහා ප්‍රබෝධයකින්.චරිතවලට තෝරා ගන්නා අය පේ වෙලා ඊට ආත්මීය සූදානමක් ඇති කරගන්නවා. මස් මාංශ - මත්පැන් වලින් වැළකිලා දැහැමි ජීවිතයකට සූදානම් වෙනවා.අළු බදාදායින් පටන් ගන්නා චතාරික සමය පුරා ඔවුන් මේ පේ වෙච්චි ජීවිතේ ආරක්‍ෂා කර ගන්නවා.නාට්‍යයක රඟපානවා කියන හැඟීමට වඩා ඉන් ඔබ්බට ගිය මහා ඉහළින් සලකන භක්තිමත් කාර්යයකටයි මේ හැමෝම සූදානම් වෙන්නේ.මොකද දූවේ පාස්කුව අපේම දෙයක්. අපේම වස්තුවක්. එය ඉදිරියට පවත්වාගෙන යන්න දේවාශිර්වාද අවශ්‍යයයි.ආගමානුකූල සූදානම් වීම අප වඩා වැදගත් කොට සලකන්නේ ඒ නිසා.දූවට මේ නාට්‍ය කලාව උරුම වුණේ...මීට අවුරුදු 400 කට එපිටදී. ඒ කාලේ, දූව පාස්කුව රඟ දැක්වුණේ ගරු ජාකෝමේ ගොන්සාල්වෙස් පියතුමාගේ ‘දේශනා නවයේ පසන් පොතේ’ පසන් ගී ගායනා කරමින්.අනික ඒ කාලෙ ක්‍රිස්තු චරිතය ඇතුළු බොහෝ චරිත රඟ දක්වා තිබුණේ සුවිශේෂී රූකඩ විශේෂයක් ඇසුරින්.එය අම්බලන්ගොඩ රූකඩ නැටවිල්ල මෙන්, ඉහළ සිට නූල් නැටවීමක් නොවෙයි.පහළ සිට ‘පාඩයක’ තබාගත් එම සුවිශේෂී රූකඩ විශේෂය, වේදිකාවේ එහා මෙහා ගෙන යමින් කළ රංගනයක්. ඉහත කී පසන් ගී ඇසුරින් තමයි මේ චරිත හැසිරවූයේ.නමුත් මර්සලීනු ජයකොඩි ගරු පියතුමා නිසා දූවේ පාස්කුවට නව පණක් ලැබුණා...ඔව්. 1939 දී උන්වහන්සේ දූවට සැපත් වුණා. මේ නාට්‍ය වෙනුවෙන් ම සුවිශේෂී පිටපතක් ලියුවා.1939 පටන් තවම අප රඟපාන්නේ ඒ පිටපතයි.මනුෂ්‍යයින් රඟපෑවට එතැනදිත් ක්‍රිස්තු චරිතය සඳහා යොදා ගත්තේ ‘පාඩයක්’ රැඳවූ අර සුවිශේෂී රූකඩ ක්‍රමයමයි.මනුෂ්‍යයෙක් ක්‍රිස්තු චරිතය සඳහා යොදා ගැනුණේ ඊටත් හුඟ කලකට පස්සෙ. අවුරුදු 48 ක් විතර ඇති එසේ, මනුෂ්‍යයෙක් ක්‍රිස්තු චරිතයට පණ දෙන්න අරන්.දූවට අවුරුදු දෙකයි මීගමුවේ ශාන්ත පීතර පල්ලියට එක අවුරුද්දයි. ඔය විදියට තමයි මේ පාස්කු නාට්‍ය (Rotate) මාරු වෙවී රඟ දක්වන්නේ.එහෙම කරන්නේ අලුත් පරම්පරාවට, නවකයින්ට තැනක් දෙන්න ඕනෙ නිසයි. ඇත්තටම දූවේ මේ පාස්කු නාට්‍ය කලාව හරහා මේ වනවිට දක්‍ෂයින් විශාල පිරිසක් බිහිවී තිබෙනවා.ඔවුන්ගේ කැපවීම උනන්දුව ඉතා හොඳයි. අළු බදාදා පටන් ගන්නකොට, නාට්‍ය පුහුණුවීමත් අරඹනවා.මහා සිකුරාදා එනතුරු චතාරික සමය පුරා ඔවුන් එසේ පුහුණුවීම්වල යෙදෙනවා.අනික නාට්‍ය සඳහා යන සියලු වියදම් දරන්නේ ගමේ අය විසින්මයි. ඉස්සර නම් තමන්ගේ චරිතය සඳහා ඇඳුම් මසා ගත්තෙත් ඒ නළු නිළියන් විසින්මයි.අද වන විට පල්ලියත් ගමේ ව්‍යාපාරික ප්‍රජාවත් පුළුවන් හැම කෙනෙක්මත් මේ සඳහා දායක වෙනවා.දූවේ පාස්කු බලන්න රට හැමතැනින් ම බැතිමතුන් එන බව ප්‍රසිද්ධයි.ඔව්. එහෙම එන සමහර අය දූවේ පුරුදු තැන්වල බෝට්ටු නවතා, ඒ මතම ඉඳගෙන නරඹනවා. මුහුදට පේන්නයි, හැමදාම පාස්කු මඩුව ඉදිකරන්නේ.කතෝලිකයෙක් වුණොත් එක සැරයක් හරි දූවෙ පාස්කු නැරැඹිය යුතුයි කියන තරමට එය රටපුරා ප්‍රචලිත වී තිබෙනවා.දූවට එය අභිමානයක්. ඊට අමතරව හැම ජනවාරි 06 වැනිදාවකම පවත්වන ‘රජතුන් කට්ටුවේ නාඩගම’ දින තුනක් පුරා වේදිකා ගත වෙනවා.එයත් දූව හා බැඳුණු ඉතාම ප්‍රසිද්ධ නාඩගමක්. රට සිව් දෙසින් මේ සඳහා බැතිමතුන් එනවා.මෙවර දූවේ පාස්කුවට දායක වන පිරිස ගැනත් යමක් කියන්න...පෙර කල රඟ පෑ අය වගේම මොනම අයුරකින් හෝ දායක වූ අය මේ මොහොතට එක්වන්නේ තමන්ගෙම දෙයක් සේ හිතලා. ඒ නිසා ඒ එකමුතුකම අපිට පවුරක් වගෙයි.දුලාජ් පින්තු, රොම්ලස් කුරේරා, ජෝශප් මාටින් ප්‍රනාන්දු, සුදත් ප්‍රනාන්දු, මිල්රෝයි ප්‍රනාන්දු, ජීවන්ත ප්‍රනාන්දු, එම්.එම්. ශාරා, චමෝදි ප්‍රනාන්දු, තේජාන් ප්‍රනාන්දු ඇතුළු මහා පිරිසක් රංගනයෙන් දායක වෙනවා.ඒ වගේම, රොම්ලස් කුරේරා, නන්ද ප්‍රනාන්දු, සමන්ත කුරේරා සහ ශකිල ප්‍රනාන්දුගේ මූලිකත්වයෙන් පාස්කු මඩුව ඉදිකිරීමට ගම්වාසීන් විශාල පිරිසක් දායක වෙනවා.මෙවරත් නාට්‍ය අධ්‍යක්‍ෂණය කරන්නේ මා විසින්.දූව දේවස්ථානයේ ගරු මීසම් පාලක ෂෙල්ටන් ඩයස් පියතුමාගේ පූර්ණ අධීක්‍ෂණයෙන් යුතුවයි පාස්කු නාට්‍යය වේදිකාගත වන්නේ.මෙහිදී කුරුසගත කරන ජේසුතුමන්ගේ ආශ්චර්යවත් ප්‍රතිමාව ගැනත් යමක් කිව යුතුයි. එම ශුද්ධවූ කුරුස ප්‍රතිමාව ඉන්දියාවේ කොචින් නුවරින් වැඩම කරන ලද අති උතුම් ශුද්ධ වස්තුවක්.ඒ වගේම ජේසුතුමාගේ ප්‍රතිමාවටත් ලබන වසරට අවුරුදු 175 සම්පූර්ණ වෙනවා. මෙවැනි ඓතිහාසික පසුබිමක සිට ගෙනෙන දූව පාස්කුව තවත් සියවස් ගණනක් මේ රටේ පවතීවි.සියවස් හතරක් මේ රටේ නොකඩවා වේදිකාගත වන එකම නාට්‍යය වන දූවේ පාස්කුව, ආගමික වශයෙන් මෙන් ම සංස්කෘතික වශයෙනුත් වැදගත් වන්නේ මේ සියලු කාරණා නිසා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032419</link>
    <topic>‘සිහිනය’ සැබෑ කරගත් යොවුන් සුපර් ස්ටාර්ස්ලා</topic>
    <author>ඡායාරූප සහ සටහන වේහැල්ලේ පියතිලක (මහරගම විශේෂ)</author>
    <content>‘සිහිනය’ සැබෑ කරගත් යොවුන් සුපර් ස්ටාර්ස්ලාවිශිෂ්ටතම නර්තන ශිල්පියා ඉන්දික සඳරුවන්දෘෂ්‍යාබාධිත කථනාබාධිත, ශ්‍රවණාබාධිත, ශාරීරික අංගාබාධිත හා සෙමෙන් මනස වැඩෙන යොවුන් කලා ශිල්පීන්ට කිරුළු පැලැන්දීමේ රියැලිටි (Super Star) තරගාවලියක් ‘සිහිනය’ නමින් ඉකුත්දා මහරගම ශ්‍රීී ලංකා යූත් රඟහලේදී පැවැත්විණි.ජාතික තරුණ සේවා සභාව තරුණ කටයුතු හා නිපුණතා සංවර්ධන අමාත්‍යාංශය හා ශ්‍රී ලංකා යෞවන සමාජ සම්මේලනය ඒකාබද්ධව මෙම ‘සිහිනය’ සැබෑවක් බවට පත්විය.මෙවැනි තරගාවලියක් ශ්‍රී ලංකාවේ පැවැත්වූ ප්‍රථම අවස්ථාව මෙය වෙයි.අනාබාධිත තරුණ තරුණියන්ට හිමි හැම දෙයක්ම ආබාධිත තරුණ තරුණියන්ට හිමිවිය යුතුය යන මහින්ද චින්තනයේ ඇති මනුෂ්‍යත්වය යථාර්ථයක් බවට පත්කිරීම ‘සිහිනයේ’ වෑයම විය.ගායන, වාදන, නර්තන හා සෙමෙන් මනස වැඩෙන තරුණ තරුණියන්ගේ නර්තන මෙම තරගාවලියට ඇතුළත් විය.’සිහිනය’ සඳහා අයදුම් පත් 1500ක් පමණ ඉදිරිපත් විය.දිවයිනේ නමගිය කලාශිල්පීන් ගෙන් සුසැදි විනිසුරු මඬුල්ලක් ඉදිරියේ තරග පැවැත්විණ.මූලික වටයේදී ශිල්පීන් (ගායන, වාදන, නර්තන) 65 දෙනෙක් තෝරාගනු ලැබූ අතර දෙවන වටයේ දී එය ශිල්පීන් 15 දෙනකුට අඩුවිය.විශිෂ්ටතම වාදන ශිල්පිනිය සඳරූ ප්‍රියංවදා. විශිෂ්ටතම නැටුම් ශිල්පිනිය අචිත්ත්‍යාඅවසන් වටයේ ශිල්පීන් අට දෙනකුට සිමාවිය.අවසන් වටයේ දී 2012 ‘සිහිනය’ සුපිරි තරගයේදී ගායන, වාදන, නර්තන හා සෙමෙන් මනස වැඩෙන යන අංශවලින් සිවුදෙනෙක් ‘විශිෂ්ටයන්’ ලෙස කිරුළු හිමිකර ගත්හ.විශිෂ්ටතම ආබාධිතයින් සිවුදෙනාට රන් පදක්කම් සමඟ රුපියල් ලක්ෂ පහක මුදලින් ත්‍යාග හිමිවිය.විශිෂ්ටතම වාදන ශිල්පිනිය ලෙස කිරුළ හිමිකර ගත්තේ සෞන්දර්ය විශ්වවිද්‍යාලයේ දෙවන වසරේ සංගීතය හදාරන සඳරූ ප්‍රියංවදාය. ඇය උපතින්ම දෘශ්‍යාබාධිත තරුණියකි. කුරුණෑගල ගැට්ටුවාන විදුහලේ සිප් හැදෑරූ ඇය බ්‍රේල් මාධ්‍යයෙන් අ.පොස. (සා.පෙළ) සමත්වූයේ සියලුම විෂයයන්ට ‘ඒ’ සාමාර්ථ ලබාගනිමිනි.2007 දී බ්‍රේල් මාධ්‍යයෙන් ඇය මුළු ලංකාවෙන්ම ප්‍රථමයා වූවාය. ඇය උසස් පෙළට පෙනී සිටියේ ඉබ්බාගමුව මැදි විදුහලිනි. එම විභාගයේ දී ද ‘ඒ’ සාමාර්ථ තුනක් ලබා ගනිමින් එම වසරේ දිවයිනේ ප්‍රථමයා වූවාය.සංගීත භාණ්ඩ කීපයක්ම වාදනය කිරීමේ හැකියාව ඇති පි‍්‍රයංවදා මෙම තරගයේ දී දස්කම් පෑවේ වයලීනයෙනි. විශිෂ්ටතම ගායකයා බුද්ධික ඒකනායකඉෂිනි අචින්ත්‍යා (නර්තන)සෙමෙන් මනස වැඩෙන දැරියක් වූ ඇය හොරණ තක්ෂිලා කනිෂ්ඨ විද්‍යාලයේ විශේෂ අධ්‍යාපන ඒකකයේ අකුරු කරන්නියකි.ඉන්දික සඳරුවන් (ශ්‍රවණාබාධිත)13 වැනි වියේ පසුවන සඳරුවන් රත්මලාන අඳ-බිහිරි පාසලේ ශිෂ්‍යයෙකි. ඉන්දික ශ්‍රී ලංකාව නියෝජනය කරමින් ඉන්දියාවේ පැවැති නැටුම් තරගවලදී රන් සම්මාන හිමිකරගත් අයෙකි.ඉන්දික පහත රට නර්තනය පිළිබඳව හසළ දැනුමක් ඇත්තෙකි.බුද්ධික ඒකනායක (ශාරීරික ආබාධිත )28 හැවිරිදි බුද්ධික විශිෂ්ටතම ගායකයා ලෙස මෙහිදී කිරුළ හිමිකර ගත්තේය. කුරුණෑගල මල්කඩුවාව ජාතික තරුණ සේවා පුහුණු මධ්‍යස්ථානයේ දී සංගීතය හැදෑරුවේය.අනතුරුව ජාතික තරුණ සේවා සභාවේ බෙල්වුඩ් සෞන්දර්ය නිකේතනයේ දී වැඩිදුර සංගීත හදාරා ඇත. බුද්ධික විවාහකයෙකි. වසර 2ක පුතෙක් ද සිටී. බිරිය දක්ෂ වයලීන් වාදන ශිල්පිනියකි. දැනට සංගීත කණ්ඩායමක් පවත්වාගෙන යන බුද්ධිකගේ විනෝදාංශය ආබාධිත දරුවනට සංගීතය ඉගැන්වීමයි.ඡායාරූප සහ සටහන වේහැල්ලේ පියතිලක (මහරගම විශේෂ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032420</link>
    <topic>‘දූවිලි’ බලන්නට මාර්ටින් වික්‍රමසිංහ ඇවිත්!</topic>
    <author>එඩ්වඩ් චන්ද්‍රසිරි</author>
    <content>‘දූවිලි’ බලන්නට මාර්ටින් වික්‍රමසිංහ ඇවිත්!මැණිකේ අත්තනායක වේදිකා නාට්‍ය, සිනමාව සහ ටෙලිනාට්‍ය යන ක්ෂේත්‍ර ත්‍රිත්වයේ ම දස්කම් පෑ නිළියක්. ඈ වඩාත් ප්‍රකට වන්නේ වේදිකා නාට්‍ය නිළියක් ලෙසයි. වේදිකාව විෂයෙහි ඇගේ ප්‍රතිභාව දක්වන්නට ආර්.ආර්. සමරකෝන් ගේ ‘කැලණි පාලමේ’ ඈ නිරූපණය කළ රූපවතී නම් වූ අතිශය ජනප්‍රිය භූමිකාව හොඳටම ප්‍රමාණවත්.ඈ කෙතරම් සාර්ථක අයුරින් එම භූමිකාව නිරූපණය කළා දැයි ප්‍රත්‍යක්ෂ වන්නේ ඇගෙන් පසු එම චරිතය රඟපෑ නිළියන් ඇයට අලගු තබන්නට වත් සමත් නොවූ බව පැහැදිලිවම පෙනී යන විටදී යි.එසේ ම පුංචි තිරයට, එහි මුල් වකවානුවේ ධම්ම ජාගොඩ නිර්මාණය කළ ‘පළිඟුමැණිකේ’ ටෙලිනාට්‍යයේ ඇය නිරූපණය කළ ප්‍රධාන භුමිකාව වැනි ප්‍රබල භූමිකාවක් වත්මන් පුංචි තිරයේ දක්නට ඇත්තේ ම නැති තරම්. අදාළ ක්ෂේත්‍රයන් හි මැණිකේ ගේ සාර්ථකත්වයට යථෝක්ත නිදසුන් දෙක පමණක් වුවත් ප්‍රමාණවත් යයි සිතනවා.දවසක් දා කාන්තා පුවත් පතක තරුණ පුවත්පත් කලාවේදියකු මැණිකේ හමුවී ඈ හා සාකච්ඡාවක් කොට තම පුවත්පතට ලිපියක් සම්පාදනය කිරීමේ අටියෙන් ඈ හමුවීමට කටුබැද්දේ ඇගේ නිවෙසට ගියා. ඔහු බොහෝ වේලාවක් ඇය හා කතිකා කොට තමන්ට අවශ්‍ය තොරතුරු සටහන් කර ගත්තා. ඔහු එම කාර්යය නිම කොට නික්ම ගිය වහාම මැණිකේ ගේ තරුණ දියණිය ඇය වෙත ගොස් මෙහෙම කිව්වා.“අම්මේ, ඔය පත්තර එක්ක සම්මුඛ සාකච්ඡා කරද්දී, අම්මා ඒ අයට තමන්ගේ වයස කීයයි කියල කිව්වත් මට ප්‍රශ්නයක් නෑ. හැබැයි එහෙම කියන කොට මට වඩා අඩුම ගාණේ මාස 10 ක් වත් වැඩිපුර කියන්ඩ.”සමරකෝන් ගේ ‘දූවිලි’, මැණිකේ ප්‍රධාන භූමිකාවක් රඟපෑ, ලංකාව පුරා සාර්ථකව ප්‍රදර්ශනය කෙරුණු නාට්‍යයක්. එහි ජී.ඩබ්ලිව්. සුරේන්ද්‍ර, තෝරදෙණිය නමැති සුපිරි ධනපතියකුගේ චරිතයක් නිරූපණය කළ අතර මැණිකේ ඔහුගේ බිරියගේ භූමිකාව රඟපෑවා. එම නාට්‍යයේ එක් ජවනිකාවකදී තෝරදෙණිය මුණගැසීමට ඔහුගේ නිවෙසට පැමිණෙන යතිවරයකු සමඟ ඔහු උණුසුම් වචන හුවමාරුවක් ඇති කර ගන්නවා.එම බහින් බස්වීම උච්ච අවස්ථාවකට පත් වෙද්දී තෝරදෙණිය තම ආරක්ෂක නිලධාරියා කැඳවන්නේ “සාජන්... සාජන්...” යනුවෙන් උස් හඬකින්. යතිවරයා ලෙස එහි රඟපෑවේ සිරිල් ධර්මවර්ධන. තෝරදෙණිය ආරක්ෂකයා කැඳවන හඬට කලබල වෙලා වේදිකාවට පිවිසෙන්නෙ ඔහුගේ බිරිය ලෙස රඟපෑ මැණිකේ. ඈ තම සැමියාට වගපල කියමින් භික්ෂුව අස්වසාලන්නට උත්සාහ කරන්නේ වේදිකාවේ එහා මෙහා ඇවිදිමින්.දවසක්දා දූවිලි රඟදැක්වෙද්දී එම ජවනිකාව අවසන් වීමෙන් අනතුරුව සිරිල් වේශ නිරූපණාගාරයට කඩිමුඩියේ ගියේ කේන්තියෙන් පුපුරමින්. ඒ අවස්ථාවේ එහි වේශ නිරූපණ ශිල්පී වසන්ත විට්ටච්චිට අමතරව සමරකෝන්, එහි නළුවකු වූ අබේනායක සහ මා සිටියා.“මොන මඟුලකට ද සෑම්, සුරේන්ද්‍ර “සාජන්... සාජන්...” කියල අඩගහද්දී මැණිකේ වේදිකාවට දුවගෙන එන්නෙ? ආවට කමක් නැහැයි කියමුකො. ඇවිත් කරන්නෙම මාව කවර් කරගෙන වේදිකාව මැද්දෙ දඟලන එකනෙ. සාජන් කිව්වාම එයා දුවගෙන එන්නෙ අහවල් කෙංගෙඩියකට ද? මොකෝ එයා සාජන්යැ! වේශ නිරූපණාගාරයට පැමිණි සිරිල් කෝපයෙන් දත්මිටි කමින් කියවන්නට පටන්ගත්තා.“මැණිකේ සාජන් නොවෙන එක ඇත්ත සිරිල්. ඒත් මැණිකේ බැඳලා ඉන්නෙ පොලිසියෙ සාජන් කෙනෙක් නෙ. ඒකයි එහෙම එනවා ඇත්තෙ.” සමරකෝන් කට අරින්නට ප්‍රථම අබේනායක එහෙම කියද්දී සමරකෝන් අහක බලාගෙන හිනාවෙනවා මා දුටුවා. ‘දූවිලි’ අතොරක් නැතිව වේදිකා ගත වූ සමයේ වැල්ලවත්තේ රාමක්‍රිෂ්ණ ශාලාවේදී දවසක් දා එහි දර්ශන 2 ක් වේදිකාගත වුණා.3.30 දර්ශනය අවසන් වෙලා නළු නිළියන් තේ පැන් සංග්‍රහය භුක්ති විඳිමින් සිටිද්දී සමරකෝන්, මැණිකේ කැටුව වේදිකාවට ගියා. සමරකෝන් වේදිකාවේ ප්‍රධාන තිරය යාන්තමට මෑත් කරලා ශාලාවේ ප්‍රථම පේළියේ අසුන් ගෙන සිටි වැදගත් පෙනුමකින් යුතු, මහලු වියේ සිටි අයකු වෙත මැණිකේ ගේ අවධානය යොමු කළා. ඔහු සුදු පුළුන් කොට්ටයක් බඳු, විසිරුණු කෙස් වැටියකින් යුතු අයෙක්.මැණිකේ සමඟ ආපසු වේශ නිරූපණාගාරයට ආ සමරකෝන් හැමෝට ම ඇහෙන්නට මැණිකේට මෙහෙම කිව්වා. “මැණිකේ, දැක්කා නේද, 6.30 ෂෝ එක බලන්ඩ ඇවිත් මුල් පේළියේ වාඩිවෙලා හිටපු මහත්තයා. කවුද දන්නවද ඒ? ඒ තමයි මාර්ටින් වික්‍රමසිංහ. එයාගෙන් හොඳක් අහන්ඩ නං අද බොහොම හොඳට සැලකිල්ලෙන් තම තමන්ගෙ චරිත කරන්ඩ වෙයි.”“හානේ! ඇත්තද? එහෙම නං අපි හැමෝම හොඳට හිතට අරගෙන රඟපාමු, නේද නීල්” මැණිකෙ කිව්වේ ලොකු වගකීමකින්.මාර්ටින් වික්‍රමසිංහයන් මියගොස් ඒ වනවිට වසර ගණනාවක් ඉකුත් වී ඇති බවත් එය සමරකෝන් ගේ ලණුවක් බවත් වටහා ගත් නාට්‍ය කණ්ඩායම මැණිකේගේ මේ සූදානමෙන් අපූරු වින්දනයක් ලැබුවා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032421</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමස්ටේට් ඩ්‍රාමා ෆෙස්ටිවල් වන් ඇන් ටූ (2012/2013) බී.එම්.අයි.සී.එච්. එකේ තිබුණ කියන්නෙ ලාස්ට් ෆ‍්‍රයිඩේ. ශ්‍රියන්ත ළමය හැමතිස්සෙම කියන නාට්‍ය වසන්තෙ කොහොම වුණත් සුනාමියට අහුවෙච්ච ගමක් වගේ සරනාගතයො ඔක්කොම හෝල් එකෙන් බාගෙක වෙන්න ඉස්සරහටම වෙලා ඉන්නකොට හෝල් එකේ ඉතුරු හාෆ් එකේ හිස්ම හිස්වෙලා හිටපු පුටු සියගණනක්, උඩ පැන පැන ක්ලැප් කරාලු බෙස්ට් මියුසික් එවෝඩ් එක දෙන්න තරම් ෆිට් ගසල් මියුසික් තිබිච්ච ඩ්‍රාමා මියුසික් එකක් 2011/12 ඩ්‍රාමාස්වල තිබුණෙ නෑ කියල එනවුන්ස් කළාම.පැනල් එකේ හිටපු මියුසික් එක්ස්පර්ට් ගෙ ඩ්‍රාමා මියුසික් නොලේජ් එක නෙවි, අඩුම ගානේ ශ්‍රී ලංකාවෙ ස්ටේජ් ඩ්‍රාමාස් කීයක් පහුගිය කාලෙ දැකල තියෙනවද කියල ඕඩියන්ස් එකේ මෑන් කෙනෙක් චැලේන්ජ් කළාලු. ගස්ල් මියුසික් එකකට සෙට්වෙලා හිටපු මියුසික් එක්ස්පර්ට් කියනවලු මම දන්න ස්ටේජ් ඩ්‍රාමා මියුසික් එකක් නෑ එහෙම මියුසික් ජාතියක් තියනවද කියල.ස්ටේජ් ඩ්‍රාමා මියුසික් ගැන දැනගන්න මොන මඟුලකට මට කතා කරනවද ඔය මෑන්ස්ල යන්න තිබුණෙ රෝහණ වීරසිංහ, එඩ්වඩ් ජයකොඩි, ෂෙල්ටන් ප්‍රේමරත්න, ලක්ෂ්මන් විජේසේකර, රංජිත් බාලසූරිය, නදීක ගුරුගේ වගේ බුවාල ළඟට නේද කියලත් මෑන්ස් කිව්ව කියන්නෙ.ඕනම නම් එස්.එම්.එස්. එකක් එහා ලෝකෙට යවල කේමදාස උන්නැහේ, ඔස්ටින් මුණසිංහ හරි කන්ටෑක්ට් කරා නම් ඩ්‍රාමා මියුසික්වලයි ගසල්වලයි වෙනස දැනගන්න තිබුණ කියල ඕඩියන්ස් එකේ ෂයිඩ් එකක් අල්ලගෙන හිටපු මියුසික් ලවර් කෙනෙක් කිව්වලු.ඩ්‍රාමා ෆෙස්ටිවල් එකක් කියන්නෙ ඉස්කෝලෙක කලා උලෙළකට වැඩිය ඩිංගක් හරි කොලිටි තියෙන එවෝඩ්ස් නයිට් එකක් කියල ඔයගොල්ලො අපි කල්පනා කලාට මේ එවෝඩ්ස් නයිට් එක නම් මොන්ටිසෝරි ප්‍රයිස් ගිවින්ග් එකකට ඩිංගක් උඩින් තිබුණු අංජබජල් සීන් එකක් කියල බලාගෙන ඉන්න කම්මැලිකමේ කාර් එකක ඩිකියකට සෙට්වෙලා හිටපු ඩ්‍රාමා ඇක්ටර් කෙනෙක් කිව්ව කියල විජේ මල්ලිට රිපෝට් වෙනවා.ෆෙස්ටිවල් එවෝඩ්ස් බෙදා හදා ගැනිල්ල හැමදාම ඔහොම තමයි.කවදා මේ සෙට් අප් එක වෙනස් වෙනවද කවුද දන්නෙ? එහෙම කරන්න ඔය උඩ ඉන්න එකම එක බෝඩ් එකකටවත් ඕනකමකුත් නෑ. එහෙම වෙනස් කරන ස්ටයිල් එකක් ගැන නොලේජ් එකකුත් නෑ.හැමදාම පරණ රෙකෝඩ් එකම තමයි. 2013 මාර්තු මාසෙදි 2013 හොඳම නළුවන්ට නිළියන්ට එවෝඩ්ස් දුන්න කියන්නෙ. ඕඩියන්ස් එක ෆුල් අංජබජල් වෙලා හිටියලු.අර හිස් පුටු කට්ටියට මාර ත්‍රිල්ලු ද බෙස්ට් ඔරිජිනල් ස්ක්‍රිප්ට් එකක් නෑ කිව්වාම.අපේ ඩ්‍රාමා ෆියුචර් එක තියෙන්නෙ ට්‍රාන්ස්ලේෂන්, ඇඩප්ටේෂන්ස් වලටලුනේ. කලුකුමාරිට ද බෙස්ට් ස්ක්‍රිප්ට් දෙන්න බැරි වුණු පැනල් එක මොකක්ද කියල අර හිස්පුටු ඩාන්ස් එක දැකල ස්ක්‍රිප්ට් රයිටර්ස්ල ඇහුව කියන්නෙ කාර් එකක ඩිකියකට සෙට්වෙලා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032422</link>
    <topic>උපුල්ගේ ප්‍රසංගය 29 දා අවිස්සාවේල්ලේ</topic>
    <author/>
    <content>උපුල්ගේ ප්‍රසංගය 29 දා අවිස්සාවේල්ලේස්වර්ණවාහිනී කොමඩි ස්ටාර්ස් රියලිටි වැඩසටහනේ දෙවන ස්ථානය දිනූ උපුල් නිශාන්ත ආරච්චිගේ  Five Stars Live With Concert ප්‍රසංගය මෙම මස 29 වැනි දින සවස 6.30ට අවිස්සාවේල්ල පුරහලේ දී වේදිකාගත වේ.ප්‍රවීණ මාධ්‍යවේදියකු හා ගී පද රචකයකු වන නිලාර් එන්.කාසිම් රාජ්‍ය භාෂා කොමිසන් සභාවේ සාමාජිකයකු ලෙස ජනාධිපතිතුමා විසින් පත්කරනු ලැබ ඇත. නිලාර් ශ්‍රී ජයවර්ධනපුර විශ්වවිද්‍යාලයේ සිංහල ගෞරව උපාධිධරයකු වන අතර සිංහල හා දෙමළ සාහිත්‍ය යා කරන සාහිත්‍ය හා ශාස්ත්‍රීය කෘති ගණනාවක කතුවරයා ද වේ.සාහිත්‍ය මෙහෙවර වෙනුවෙන් බුන්කා අන්තර්ජාතික සම්මානය, රාජ්‍ය සම්මාන, සිග්නීස් සම්මාන ඇතුළු විවිධ ඇගයීම්වලට ලක්ව ඇති හෙතෙම ශ්‍රී ලංකා රූපවාහිනී සංස්ථාවේ විධායක නිලධාරියෙකු ද වන අතර රාජ්‍ය සංගීත අනුමණ්ඩලයේ සාමාජිකයකු වශයෙන් ද කටයුතු කරයි.සිංහල සංස්කෘති ආයතනයේ නාට්‍ය අනුමණ්ඩලය මෙවර ලෝක නාට්‍ය දිනය (මාර්තු 27) ප්‍රවීණ නාට්‍යවේදී සයිමන් නවගත්තේගම වෙනුවෙන් වෙන්කර ඔහුගේ නාට්‍ය සාහිත්‍ය කලා නිර්මාණ පිළිබඳ අගයමින් සම්මන්ත්‍රණයක් පැවැත්වෙයි.”සයිමන් නවගත්තේගම ප්‍රණාම උලෙළ” ලෙස මෙය ඉදිරිපත් වන අතර සයිමන් නවගත්තේගම සමරු දේශනය මහාචාර්ය මයිකල් ප්‍රනාන්දු විසින් පවත්වනු ලබන අතර ඉන් අනතුරුව පැවැත්වෙන සාකච්ඡා වාරයට රංජිත් ධර්මකීර්ති, පරාක්‍රම නිරිඇල්ල, කේ.බී.හේරත්, ශ්‍රියන්ත මෙන්ඩිස්, ජයලාල් රෝහණ යන නාට්‍යකරුවන් අදහස් දැක්වීමට නියමිතය.මෙය මෙම 27 වැනි දින ප.ව. 4.00ට කොළඹ සිංහල සංස්කෘති ආයතනයේ සුදර්ශි ශාලාවේ පැවැත්වෙයි.අමර නානායක්කාර ගේ ’සියැටල් ගේ සිතුවිලි සේ’ නම් වූ චිත්‍ර ප්‍රදර්ශනය අද (24) කොළඹ මහජන පුස්තකාල ප්‍රදර්ශන ශාලාවේදී පැවැත්වෙයි. මෙය ඊයේ (23) දින ද පැවැත්විණි.     කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032423</link>
    <topic>බ්‍රිට්නි - ලුකාඩෝ සවාරිය අන්තර්ජාලයේ</topic>
    <author/>
    <content>බ්‍රිට්නි - ලුකාඩෝ සවාරිය අන්තර්ජාලයේසුපිරි ගායිකා බ්‍රිට්නි ස්පියර්ස්ට අලුත් හිතවතකු මුණ ගැසිලා. ඔහු තමයි, ඩේවිඩ් ලුකාඩෝ.සමහරු නම් කියන්නේ ඩේවිඩ්, බ්‍රිට්නිගේ අලුත්ම පෙම්වතා කියලයි. පසුගිය 11 දා මේ දෙදෙනා කැලිෆෝනියාවේ විනෝද සවාරියකට එක්ව සිටියා.එය, රහසේ කෙරුණු සංචාරයක් නොවෙයි. මේ නිසා කාට කාටත් බ්‍රිට්නි සහ ඩේවිඩ් බොහොම නිදහසේ කතාබහ කරමින් පා ගමනින් යන අයුරු ද දකින්න හැකිවුණා.ඩේවිඩ් ඒ මොහොතේ හැඳ සිටියේ ස්වීටරයක් සහ කොට කලිසමක්. ඔහු බේස්බෝල් කැප් තොප්පියක් ද පැලඳ සිටියා. බ්‍රිට්නි හැඳ සිටියේ ද එවැනිම සැහැල්ලු ඇඳුමක්.ඔවුන් දෙදෙනාට නොදැනීම දෙදෙනාගේ ඡායාරූපයක් කාගේදෝ කැමරාවක සටහන් වෙලා. එය අන්තර්ජාලයටත් මුදාහැර තිබුණා.ඩේවිඩ්ව බ්‍රිට්නිට මුණ ගැසුණේ පසුගිය වැලන්ටයින් දිනයේදීලු. ඔහු හමුවන විට බ්‍රිට්නි තමන්ගේ පැරැණි පෙම්වතා වූ ජේසන් ට්‍රැවික්ගෙන් වෙන්වී සිටියා.පසුගිය ජනවාරි මාසයේ දී බ්‍රිට්නි සහ ජේසන් වෙන්වූ බවයි පැවසෙන්නේ. බ්‍රිට්නි, ඔහු සමඟ විවාහ ගිවිසගෙන ද සිටියා.  හැත්තෑව දශකයේ ඉමහත් ජනප්‍රියත්වයක් හිමිකර ගෙන සිටි ‘ඇබා (ABBA) සංගීත කණ්ඩායමේ සාමාජිකයන් 1982 දී වෙන්වුණා.රසික රසිකාවියන්ගෙන් ආදරය දිනා ගත් ගී රැසක්ම ගැයූ ‘ඇබා’ කණ්ඩායමේ සාමාජිකයන් වුණේ බෙනි, ඇජෙන්ටා, ඇනිෆෙ‍්‍රඩා සහ ජෝන්.මේ අය අතරින් ඇජෙන්ටා ෆෝල්ට්ස්කොග් ගායිකාව වසර ගණනාවකට පසුව නැවතත් ගී ගයන්නට බලාපොරොත්තුවෙන් සිටිනවා. ‘ඇබා’ කණ්ඩායමත් එක්ක නොවෙයි. තනිවමයි.“මම කවදාවත් හිතුවෙ නැහැ, මට ආයෙමත් ගී ගයන්න අවස්ථාවක් උදාවේවි ය කියලා.මම ආයෙමත් ගී ලොවට එන්නේ ‘ඒ’ කියල හඳුන්වන ගී එකතුවත් එක්කයි. මේ ගී එකතුවේ මුල් ගී තුන ගායනා කරද්දි මට හිතුණා, මට ගායිකාවක් විදිහට තවදුරටත් රැඳෙන්න පුළුවන් කියලා” ඇජෙන්ටා මාධ්‍ය හමුවකදී කියා සිටියා.මේ ගී එකතුවේ ඇජෙන්ටා සමඟ ගායක, ගැරී බාලොව් ද ගීයක් ගායනා කර තිබෙනවා.“මේ ගී වලට තනු නිර්මාණය කරන්න බැරි වෙයි ද කියල මට හිතුණා. ඒත් පියානෝ එක ළඟ වාඩිවුණාම මගේ හිතට කොහෙන්දෝ ගී තනු ගලාගෙන ආවා.” මේ වන විට 62 වැනි වියෙහි පසුවන ඇජෙන්ටා පැවසුවා.  ගී ලොව සුපිරි ගායක මයිකල් ජැක්සන්ට දියණියක් සිටිනවා. ඇයගේ නම පැරිස් ජැක්සන්. ඇයගේ වයස අවුරුදු 15 යි.සුරූපී නව යෞවනියක වන මේ දැරිය ‘චියර් ලීඩර්’ කෙනෙක් (ක්‍රීඩා තරගවලදී ජයඝෝෂා කරන තරුණියක) වන්නට හරිම කැමැතියි.ඇය මේ වෙනුවෙන් පුහුණුවීම් කරන ආයතනයකට ගොස් එයට අදාළ පුහුණුවීම්වල නිරත වුණා.මෑතකදී කැලිෆෝනියා ප්‍රාන්තයේ විශ්ව විද්‍යාල සිසුන් පිරිසකගේ පැසිපන්දු ක්‍රීඩා තරගයක ජයඝෝෂා කළ තරුණියන් කණ්ඩායමට පැරිස් ද එක්වී සිටියේ ඒ නිසයි.ඇය මේ ‘චියර් ලීඩර්’ කණ්ඩායමට එක්වුණේ අලුත් විලාසිතාවක කොණ්ඩ මෝස්තරයක් ද සහිතවයි.මේ නිසා කවුරු කවුරුත් මේ මයිකල් ජැක්සන් දියණිය දෙස උනන්දුවෙන් බැලුවා.කොහොම වෙතත් වෘත්තීය ජයඝෝෂා නගන්නියක ලෙස කටයුතු කරන්නට නම් වයස 18 සපුරා තිබිය යුතු බවයි, ඒ ගැන කරුණු දන්නා අය පවසන්නේ.පැරිස්ට ඒ වයස ලබන්නේ 2016 දීයි. එතෙක් ඇයට බලා හිඳින්නට සිදුවේවි.  සුපිරි මෝස්තර නිරූපිකාවක වන කිම් කාදශියන් අමුතුම තාලේ සැත්කමකට මුහුණ දීලා.සමහර විද්්‍යුත් මාධ්‍යයන් මෙය හඳුන්වා දී තිබුණේ ‘වැම්පයර්’ ෆේෂල් එකක් හැටියටයි.මේ නිරූපිකාව එවැන්නක් සිදුකර ගත්තේ ඇයි? අසනීපයක් නිසා ද? නැහැ. තමන්ගේ රූමත් භාවය වැඩිකර ගන්නටයි.කිම්ට අවශ්‍ය වුණේ තමන්ගේ මුහුණට යොවුන් පෙනුමක් එක්කර ගන්නටයි.මේ අවශ්‍යතාව වෛද්‍යවරුන්ට දැන්වූ පසුව ඇයට ‘වැම්පයර් ෆේෂල්’ එකට මුහුණ දෙන්න සිදුවුණා.මේ ෆේෂල් එකට අනුව මුලින්ම කිම්ගේ එක් බාහුවකින් රුධිරය යම් ප්‍රමාණයක් ඉවතට ගෙන තිබෙනවා.ඉන් පසුව මේ රුධිරය කිම්ගේ මුහුණේ රුධිරයට එකතු කරලා. මේ ක්‍රියාවලිය සිදු කෙරුණේ එයටම විශේෂිත වූ යන්ත්‍රයකින්.මේ අරුමැති ‘ෆේෂල්’ එක කරන අතරේ දී කිම්ට එන්නත් කිහිපයක ‘පහස’ විඳින්නටත් හැකි වුණ බවයි ආරංචි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032424</link>
    <topic>‘ජේසු ක්‍රිස්තු යුග පෙරළිය’ 29 දා සිරස රූපවාහිනියේ</topic>
    <author/>
    <content>‘ජේසු ක්‍රිස්තු යුග පෙරළිය’ 29 දා සිරස රූපවාහිනියේක්‍රිස්තු චරිතයේ වැදගත් සංධිස්ථාන අළලා සුනිල් කොස්තා නිර්මාණය කළ ’ජේසු ක්‍රිස්තු යුග පෙරළිය’ 29 වැනිදා එනම් මහ සිකුරාදා දින සවස 6.30 ට සිරස නාළිකාවේ විකාශය වේ.මෙහි ක්‍රිස්තු චරිතය ජීවන් කුමාරතුංග විසින් රඟපානු ලබන අතර සෙසු චරිත සඳහා රවීන්ද්‍ර රන්දෙනිය, බොනිෆස් ප්‍රනාන්දු, රෝයි ද සිල්වා, සුමනා අමරසිංහ, ක්ලීටස් මෙන්ඩිස්, ටෙනිසන් කුරේ, රොෂාන් පිලපිටිය, රොනී ලීච්, ඥාණාංග ගුණවර්ධන, පි‍්‍රයන්ත විජේසිංහ, උදේනි අල්විස්, රෙබේකා නිර්මලී එක්වෙති.ප්‍රේම් ප්‍රනාන්දු මෙහි නිෂ්පාදකවරයාය. ජේසු ක්‍රිස්තු යුග පෙරළිය පසුගිය වසරේ තඹකන්ද දේවස්ථානය කේන්ද්‍ර කරගනිමින් ඉදිරිපත් කළ පාස්කු නාට්‍යය ඇසුරෙන් නිර්මාණය වී ඇත.  ප්‍රවීණ ලේඛක කමල් පෙරේරාගේ සම්මානනීය යොවුන් ප්‍රබන්ධයක් වන ‘රන් නෙලුම් පොකුණ’ ‘පොන්තාමෙරෙ කුලම්’ නමින් දෙමළ බසටත් ‘Golden Lotus Pond’නමින් ඉංග්‍රීසි බසටත් නැඟී අප්‍රේල් 08 වැනිදා සඳුදා සවස 3.00ට කොළඹ ජාතික පුස්තකාල හා ප්‍රලේඛන සේවා මණ්ඩලයීය ශ්‍රවණාගාරයේ දී දොරට වඩියි.සම්මානලාභී ලේඛක මඩුළුගිරියේ විජේරත්න, දෙමළ කෘතියේ පරිවර්තකයා වන අතර ඉංග්‍රීසි කෘතිය සුනේත්‍රා සිරිවර්ධනගේ පරිවර්තනයකි. කමල්ගේ ‘වියත් වත් ඇසුරක’ නමැති පුවත්පත් ලිපි සරණියත්, ‘කෙටිකතා විචාර මඟ හා අභ්‍යාස අත්වැලත්’ මෙදිනම ජනගත කිරීමට කටයුතු යොදා ඇත.පේරාදෙණිය විශ්වවිද්‍යාලයේ දෙමළ අංශයේ මහාචාර්ය වී.මහේෂ්වරන් හා කැලණිය විශ්වවිද්‍යාලයේ හින්දි අංශයේ මහාචාර්ය උපුල් රංජිත් හේවාවිතානගමගේ ‘පරිවර්තන කලාව‘ පිළිබඳව මෙහිදී දෙමළ හා සිංහල බසින් දෙසුම් පවත්වති. කමල්ගේ සිංහල නිර්මාණ ඇගයිමේ දෙසුම කැලණිය විශ්වවිද්‍යාලයේ සිංහල අංශයේ කථිකාචාර්ය චින්තක රණසිංහ විසින් පවත්වනු ලබයි.ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා උත්සව සභාවේ මුලසුන හොබවන අතර උත්සවය මෙහෙයවන්නේ ප්‍රවීණ නිවේදක එස්. සිවගුරුනාදන්ය. සිංහල දෙමළ ලේඛක එකමුතුව හා ලංකා ලේඛක සංවිධානය මෙය සංවිධානය කරයි.  ප්‍රවීණ කලාකරුවකු වන වේහැල්ලේ පියතිලක හදිසි අනතුරකට භාජනය වී ඔත්පලව සිටී.1971 අප්‍රේල් කැරැල්ල සමයේ තරුණයින් නොමඟ යැවීමේ පොතක් ලිවීම චෝදනාව මත ඔහු රාජ්‍ය ආරක්‍ෂක අංශ මඟින් අත්අඩංගුවට ගනු ලැබීය.ඔහු අත්අඩංගුවට ගත් අවස්ථාවේ ඔහුගේ පෞද්ගලික පුස්තකාලයේ පොත් 2000 වැඩි ගණනක් තිබුණු අතර එම පුස්තකාලය ගිනිබත් කරන ලදි.වයස 12 සිට පුවත්පත් සඟරාවලට ඔහු ලියූ කවි, කෙටිකතා, විමර්ශන ලිපි ඔහුගේ ලිපිගොනු ද එම ගින්නට අසුවිය.ඔහුගේ උපාධි සහතික, සම්මාන ලිපි, උප්පැන්න සහතිකය පවා මෙම ගින්නට අසුවී ඇත.1963 සිට 1971 දක්වා ඔහු අතින් ලියැවුණු පාවෙන ආත්ම (කෙටිකතා) ඊතලය නවකතාව, අලගෝනිය (කාව්‍ය සංග්‍රහය) සහ තහනම් කතාව අපට පුතේ – මඟක් ඇතේ (නාට්‍ය ග්‍රන්ථය) සිංහල නාට්‍ය ඉතිහාසයේ වාරණ මණ්ඩලයෙන් තහනම් කෙරුණු ප්‍රථම නාටකය මෙයයි.මෙම නාට්‍යය නිසා පුරා වසර තුනක් හිරබත් කෑමට ද ඔහුට සිදුවිය.මෙම ග්‍රන්ථය අද වෙළෙඳ පොළේ දක්නට නැත.ඔත්පලව සිටින වේහැල්ලේ පියතිලක කලා ශිල්පියා එම පොත් මිලට හෝ කියවා සටහන් කරගෙන ආපසු දීමට සහෘදයින්ගෙන් ආයාචනය කර සිටී.ඔහුගේ ලිපිනය, වේහැල්ලේ පියතිලක, 95/4, හිරිපිටිය, පන්නිපිටිය. දුරකථනය 0112781906 email wehella piya@gmeel.com.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032425</link>
    <topic>ගිරිරාජ්ට මං කැමැති වුණේ සංසාර පුරුද්ද නිසා වෙන්න ඇති</topic>
    <author>හේමාලි විජේරත්න</author>
    <content>ගිරිරාජ්ට මං කැමැති වුණේ සංසාර පුරුද්ද නිසා වෙන්න ඇතිමංගලිකා ප්‍රනාන්දුඅපේ රටේ පේ‍්‍රක්ෂකයන් ආදරයෙන් වැලඳ ගත් අපූරු චරිතයක් පිටුපස සිටින කාන්තාවක් ගැනයි මෙවර අපේ අවධානය යොමු වූයේ. සිංහල සිනමාවත් ටෙලි නාට්‍ය කලාවත් සිනහවෙන් ප්‍රබෝධවත් කිරීමේ සුවිශේෂී හැකියාවක් ඔ හුට උරුමයි. කෙනෙක් හඬවන එක පහසු වුණත් කෙනෙක් සිනා ගන්වන එක අපහසු කාර්යයක් කියලා බොහෝ දෙනෙක් කියනවනේ.අද අපේ කතා නායිකාවගේ සැමියාට නම් සිනා ගැන්වීම සුළු දෙයක් කියලයි බොහෝ දෙනෙක් කියන්නේ. ඔහු ගිරිරාජ් කෞෂල්‍ය. රංගනය පමණක් නොව පිටපත් හා දෙබස් රචකයෙකු වශයෙන් ද ඔහු මේ ක්ෂේත්‍රයේ නමක් දිනාගෙන සිටියි. අද අපේ කතාබහට එක් වන්නේ ඔහුගේ ජීවන ගමනේ දුක සැප බෙදා ගන්නා ප්‍රිය බිරිය මංගලිකා ප්‍රනාන්දුයි.ඔබ වර්තමානයේ ජනප්‍රිය කලාකරුවකුගේ බිරිඳක්. එහෙම වෙන්න කලින් ඔබේ වතගොත දැනගන්න කැමැතියි.මගේ ගම බොරලැස්ගමුවේ. මගේ පවුලේ නමදෙනෙක් ඉන්නවා. නංගිලා දෙදෙනායි. මල්ලිලා හයදෙනයි. මම තමයි පවුලේ වැඩිමලා. අපේ අම්මා ගෘහිණියක්. තාත්තා සේවය කළේ ලංකා ගමනාගමන මණ්ඩලයේ.ඔබ අධ්‍යාපනය ලැබුවේ කොහෙන් ද?බොරලැස්ගමුව මහා විද්‍යාලයෙන් ප්‍රාථමික අධ්‍යාපනය ලැබුවා. උසස් පෙළ හදාරන්න පිළියන්දල මධ්‍ය මහා විද්‍යාලයට ආවා. විද්‍යා විෂයන් තමයි උසස් පෙළට හැදෑරුවේ.ඊට පස්සේ ඔබ රැකියාවක් කළා ද?උසස් පෙළ කළාට පස්සේ මම රත්මලාන කාර්මික විද්‍යාලයේ සැලසුම් ශිල්පී පාඨමාලාවක් හැදෑරුවා. ඊට පස්සේ මට ශ්‍රී ලංකා මහවැලි අධිකාරියේ සැලසුම් ශිල්පිනියක් ලෙස රැකියාවක් ලැබුණා.ඔබ ගිරිරාජ් ගේ බිරිය වුණේ කොහොම ද?මගේ රැකියාව නිසා තමයි මුලින්ම මට කෞෂල්‍යව හඳුනාගන්න ලැබෙන්නේ. එතකොට ඔහු වැඩ කළේ මහවැලි අධිකාරියේ.ඒ කියන්නේ මේක ප්‍රේම සම්බන්ධතාවයක්.ඔව්. මගේ පළවැනි පත්වීම ලැබුණේ දෙහිඅත්තකණ්ඩියට. එතකොට කෞෂල්‍ය වැඩ කළෙත් එහේ.කොහොම ද ආදරයට මුල පිරුණේ?මහවැලි අධිකාරියෙන් අවුරුද්දකට සැරයක් මහවැලි ක්‍රීඩා උත්සවයක් පවත්වනවා. මමත් ඒකට සම්බන්ධ වුණා. කෞෂල්‍යත් සම්බන්ධ වුණා. අපි දෙන්නා නිතර මුණ ගැසුණා. කතාබහ කළා. ඊට පස්සේ ආදරේ කළා.ඔහුට කැමැති වෙන්න හිතුණේ ඇයි?අනේ මන්ද. සමහර විට ඒක සංසාර පුරුද්ද වෙන්න ඇති.ඒ කාලෙත් ඔහුගේ හිසකෙස් ඔය වගේ අඩුයි ද?අපෝ නෑ. එයාට ලස්සන කොණ්ඩයක් තිබුණා. අපේ මඟුල් පින්තූරේ කොණ්ඩෙ හොඳට තියනවා.දෙන්නගේ ආදරේට ගෙදරින් කැමැති වුණා ද?මම ගෙදරට කිව්වම අම්මල ගෙදරට එන්න කියලා කතාබස් කරලා හඳහන් බලලා කැමැත්ත දුන්නා.ඒ කාලෙත් ඔහු කලාවට සම්බන්ධ ද?මහවැලි අධිකාරියේ විවිධ කලා කටයුතුවලට සම්බන්ධ වුණා මිසක් දැන් වගේ ජනප්‍රිය චරිතයක් නොවේ.ඔබලා විවාහ වුණේ?1988 දී. විවාහ වෙලා අපි දෙහිඅත්තකණ්ඩියේ ක්වාටස්වල පදිංචි වුණා. ලොකු දුව ලැබුණෙත් එහේදී. දරුවෝ ලැබෙන කොට ඒ ගොල්ලන්ගේ අධ්‍යාපන කටයුතු වෙනුවෙන් මුලින්ම කෞෂල්‍ය කොළඹට මාරු වුණා. ඊට පස්සේ මම ආවා.ඔහු කලාවට සම්බන්ධ වෙන්නේ ඊට පස්සෙ ද?කොළඹට ආවට පස්සෙ තමයි. කෞෂල්‍යගේ අයියා වේදිකා නාට්‍යවලට සම්බන්ධ වෙලා හිටියා. ඒ අනුව තමයි මෙයත් සම්බන්ධ වුණේ.ඔයා කැමැති වුණා ද ඔහු රඟපානවට?ඔව්. මමත් ඉස්සර ඉඳලම කලාවට කැමැතියි. ඒ නිසා මම අකැමැති වුණේ නෑ.කලාවට සම්බන්ධ වීම නිසා විවාහ ජීවිතේ ප්‍රශ්න පැන නැගුණේ නැත්ද?නෑ. එහෙම ප්‍රශ්න ආවේ නෑ.කෞෂල්‍යය නිළියන් එක්ක රඟපානකොට ඊර්ෂ්‍යා හිතුණේ නැත්ද?නෑ. මට එහෙම හිතුණේ නෑ. මොකද ඒ වෙනකොට එයා දරුවෝ ඉන්න තාත්ත කෙනෙක්නේ. මම ආදරය කරන තරුණ කාලේ රඟපෑවානම් සමහර විට ඊර්ෂ්‍යාව දැනෙන්න තිබුණා.තිරයේ නම් ඔහු අපේ ප්‍රේක්ෂකයන්ව නිතරම හිනස්සනවා. ගෙදරදිත් මේ විහිළු කරනව ද?ඉඳලා හිටලා කරනවා. නමුත් කෞෂල්‍ය කියන්නේ ටිකක් කේන්ති කාරයෙක්.මොනවට ද කේන්ති යන්නෙ?එයාට වෙන අසාධාරණකම්වලට තමයි.ඔයත් එක්කත් කේන්ති ගන්නව ද?සමහර වෙලාවට. මට කේන්ති යන්නේ අඩුවෙන් නිසා ඒක ගැළපෙනවා.තාත්ත කෙනෙක් විදියට දරුවොත් එක්ක තිබෙන සබඳතා කොයි වගේ ද?දරුවන්ට හරිම ආදරෙයි. යාළුවෝ වගේ තමයි ආශ්‍රය කරන්නේ. පිටපතක් ලිව්වත් චූටි දුව තමයි බලන්නේ.ඔහු වගේ සැමියෙක් ලැබීම ගැන මොකද හිතෙන්නෙ.මට සතුටුයි.ඇයි එච්චර සතුටක්?එයා ගොඩාක් දක්ෂතා තිබෙන කෙනෙක්. හරි අවංකයි. බොරු කරන්නේ නෑ. දරුවන් ගැන මං ගැන හොඳට හොයලා බලනවා. එවැනි සැමියෙක් ලැබීම සතුටක් නොවෙයි ද?හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032426</link>
    <topic>‘සරසවි අරණ’ චිත්‍ර දැක්ම අදත්</topic>
    <author/>
    <content>‘සරසවි අරණ’ චිත්‍ර දැක්ම අදත්බර්නාඩ් පෙරේරාගේ ‘සරසවි අරණ’ චිත්‍ර දැක්ම අදත් (24) කොළඹ ලයනල් වෙන්ඩ්ට් කලාගාරයේ දී පැවැත්වෙයි.මෙය 22 – 23 දිනවලදී ද පැවැත්විණි.  සංගීතවේදී නිමල් ගුණසේකර විසින් රචිත ‘මියැසි මඟ’, ‘ගුවන්විදුලියේ නොඇසූ රසකතා’ යන ග්‍රන්ථ ද්වය හෙට (25) දහවල් 12.00 ට ශ්‍රී ලංකා ගුවන් විදුලි සංස්ථාවේ ආනන්ද සමරකෝන් මැදිරියේ දී සංස්කෘතික හා කලා කටයුතු ඇමැති ටී.බී. ඒකනායක මහතා සහ ශ්‍රී ලංකා ගුවන් විදුලි සංස්ථා සභාපති හඩ්සන් සමරසිංහ මහතාගේ ප්‍රධානත්වයෙන් “සුභාවිත ගීතය” සජීවී වැඩසටහනට සමගාමීව දොරට වඩී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032427</link>
    <topic>මගේ ‘මා දෑසේ වේදනා’ ශිහාන් මිහිරංගට විකුණලා</topic>
    <author>ජෝජ් රොබ්සන් ද සිල්වා</author>
    <content>මගේ ‘මා දෑසේ වේදනා’ ශිහාන් මිහිරංගට විකුණලා- රෝයි පීරිස්ජාතික තරුණ සේවා සභාව හරහා රටට දායාද කෙරුණු සංගීතය, ගී පද රචනය සහ ගායනය යන ක්ෂේත්‍ර ත්‍රිත්වයේම කුසලතා සතු වූ ශිල්පීන් අතර රෝයි පීරිස් ද සිටී. රෝයි මේ දිනවල පසුවන්නේ තරමක ආවේගශීලී සිතුවිලි ඇතුවයි.ඒ ඔහු ගායනා කළ නිහාල් ගම්හේවා විසින් තනු නිර්මාණය කර පද රචනය කළ “මා දෑසෙ වේදනා” සහ “රත්තරං ප්‍රාර්ථනා” ගීත නිහාල් විසින් දුරකථන සඳහා රිංගින්ටෝන් යොදන ව්‍යාපාරිකයෙකු හට විකිණීම හේතුවෙන් එම ගී ශිහාන් මිහිරංග සහ තීක්ෂණ අනුරාධ යන ගායකයින්ගේ හඬින් ගයා විකෘති කිරීම හේතුවෙනි. ඒ පිළිබඳව සංගීත ක්ෂේත්‍රයේ නොයෙකුත් මතිමතාන්තර මතු වී ඇති හෙයින් කෙළින්ම සිය අදහස් උදහස් විවෘතව හෙළිදරව් කරන්නට රෝයිට අපි අවසර දෙමු.”අද ගීත රීමික්ස් කරනවා කියලනේ ඔය ජාවාරම කරන්නේ. රීමික්ස් කරන්නේ රිංගින්ටෝන් සඳහායි. ව්‍යාපාරිකයින්ගේ තවත් කූට ව්‍යාපාරයක් තමයි ඔය රිංගින්ටෝන් දැමීම. ඇතැම් අවස්ථා වලදී සමහරු බැංකොක් ගුවන් සවාරි පවා ලබා දෙනවා. ඔය ව්‍යාපාරයට සම්බන්ධ වන අයට.ඔය කූට ව්‍යාපාරිකයින් කලාකරුවන්ව රවටලා ඔවුන්ගේ නිර්මාණ සූරා කනවා. එපමණක්ම නෙමේ එම නිර්මාණ විකෘති කරනවා. මගේ ‘මා දෑසේ වේදනා” සහ ‘රත්තරන් ප්‍රාර්ථනා’ ගීත නිහාල් රිංගින්ටෝන් කාරයින්ට විකිණීමෙන් සිදුවෙලා තියෙන්නෙත් එයමයි.”නිහාල් ගම්හේවා විකුණා ඇත්තේ ඔහුගේ බුද්ධිමය දේපළ නේද..?”ප්‍රශ්නය වෙන්න ඕනේ ඒක නෙමේ. ‘නිහාල් මේවා විකුණන්නේ ඇයි’ කියන එකයි. නිහාල්ම ඒ පිළිබඳව (‘මා දෑසේ වේදනා’ ගීතය ෂෙහාන් මිහිරංග ගැයූ පසු) ගුවන් විදුලි නාළිකා සහ පුවත්පත් සඳහා කළ ප්‍රකාශ වලදී වරින්වර වෙනස් විවිධ කාරණා තමයි ඉදිරිපත් කර තියෙන්නේ.මේ ගීත විකුණන්න හේතු වූ සාධාරණ එක් හේතුවක් පැහැදිලිව ප්‍රකාශ කරන්න ඔහුට බැරි වී තිබෙනවා. තමන් කළ වැරැද්ද වහගන්න මොනවා හෝ අසත්‍ය කරුණක් පැවසීම නිසා එක් එක් වතාවලදී එක් එක් හේතු ඔහු ප්‍රකාශ කරනවා.”ඔහු කරනු ලබන එවැනි අසත්‍ය ප්‍රකාශ මොනවාද..?”කිහිපයක්ම තියෙනවා. ‘මා දෑසේ වේදනා’ ගීතය ඔහු මට නොදුන් බවත් එය මා ඉල්ලා ගෙන ගායනා කළ බවත් පැවසීම එක් අසත්‍ය ප්‍රකාශනයක්. ඔහුගේ ඉල්ලීමටයි මා එය ගැයුවේ. තවත් අසත්‍ය ප්‍රකාශයක් තමයි යටපත් වී තිබුණු නිසා දුන්නා කීම. මේ රටේ හැම ගීත රසිකයෙක්ම දන්නවා මං හැම ගීත ප්‍රසංගයකදීම ‘මා දෑසෙ වේදනා’ ගීතය ගැයූ බව. කිසිදාක මේ ගීතය යටගිය ගීත අතරට එක්වුණේ නැහැ.තවත් අමූලික බොරුවක් තමයි මා සතයක් වත් ඔහුට නොදුන් බවත්, ගීත පිනට දුන්නු බවත් පැවසීම. (“පිනට දුන්නා නම් ආයෙත් අරගෙන විකුණනවා ද..?” විමසමින්...) නිහාල් තරුණ සේවා සභාවේ කළ කාර්යභාරය අනුව වැටුපක් ඔහුට එදා තිබුණා. ඒ හැරෙන්න මා ගීත තැටි, පට සඳහා නැවත ගැයූ හැම වතාවකදීම ඔහුට ගෙවීම් කළා. ශිහාන්ට ගයන්න ‘මා දෑසෙ වේදනා’ රිංගින්ටෝන්කාරයාට විකුණන්න මාසෙකට පෙර පවා මා රිංගින්ටෝන් සඳහා ගයද්දී නිෂ්පාදක හරහා මම නිහාල්ට මුදල් ගෙව්වා.”මා දෑසෙ වේදනා ඔබෙ දෑසෙ පෙම් සිනා එනමුදු මගේ හදේ නැත වෛර චේතනා...! (පද – නිහාල් ගම්හේවා)ඔබ “මා දෑසෙ වේදනා” ගීතය ගායනා කර තිබූ රිද්මය පිළිබඳවත් නිහාල් ගම්හේවා සෑහීමට පත් නොවුණු වග සත්‍යය ද..?”ඒ තවත් අසත්‍යයක්. ‘රෝයි ගීතය ගායනා කළ වේගය වැඩි නිසා ශිහාන්ට දුන්නා. ශිහාන් නම් එයට සාධාරණය කර තිබ්බා’ වගේ දේවල් ඔහු විශාරදයෙකු වශයෙන් පැවසීම මොනතරම් බොළඳ ද? බොරුව වහගන්න ගිහින් ඔහු දොඩවනවා නොවේ ද? ශිහාන් ගයන්න පෙර මා කී වරක් ඔය ගීතය ගායනා කර ඔහුට මුදල් ගෙවා තිබෙනවාද? ඒ එකම වතාවකදී වත් මා වේගවත් වැඩියි කියා ඔහු කිව්වා ද? සංගීත අධ්‍යක්ෂවරයා වශයෙන් කිසිදාක ඔහු මෙතෙක් ඒ බව නොකිව්වේ ඇයි? ඔහු කරන්නේ බොරුව. ඔහු කියන්නෙත් අමූලික බොරු.””ඔහු බොරු කරන්නේ සහ බොරු කියන්නේ ය” කියා සනාථ කරන්න ඔබට පුළුවන් ද..?”පැහැදිලිව සනාථ කරන්න පුළුවන්. ඔහු බොරු කරන බව සංගීත දැනුමේදී මම අත්දැක තිබෙනවා. මං ඔහුට අභියෝග කරනවා ගීතයකට ස්වර සංච (කෝඩ්ස්) යොදන්න කියා. ඒ වගේම ඔහු බොරු කියන බව තවදුරටත් පැහැදිලිව සනාථ කරන්න පුළුවන් කරුණකුත් මම දැන් හෙළිදරව් කරන්නම්. ඒ මා ඔහුගේ ගෝල බාලයෙකු ලෙස සඳහන් කිරීමයි. මම තරුණ සේවා සභාවට ඇවිත් අවුරුදු එකහමාරකටත් පසුවයි නිහාල් ආවේ. කිසි ලෙසකින් මා ඔහුගේ ගෝල බාලයෙක් නෙමේ.”අද ඔහොම කිව්වට ඉස්සර ඔබ ඔහුව හැඳින්වූවේ “නිහාල් සර්” යනුවෙන් නේද..?”ඔව්, ඔහුගේ අනිකුත් ගෝල බලයෝ කී නිසා මමත් එහෙම කිව්වා තමයි. ඒත් කවදාවත් මට ඔහු සංගීතයවත්, ගායනයවත් ඉගැන්වූවේ නැහැ. මට උගන්වලා රක්ෂාව අරන් දුන්නා කියලත් ඔහු පවසා තිබෙනවා. ඒ සියල්ල අමූලික බොරු. මම ලබා තියෙන්නේ බටහිර සංගීත ඩිප්ලෝමාවයි. මම ඔහුගේ ශිෂ්‍යයෙකු වුණා නම් එහෙම වෙන්න බැහැනේ. ඇත්තම කියනවා නම් නිහාල් ගම්හේවා ජනපි‍්‍රය කළේ මමයි. ඔහු මට ණයගැතියි. එයයි සත්‍යය.”රෝයි, ඔබ කතා කරන්නේ හොඳ සිහියෙන්ම ද. එය එලෙස වෙන්නේ කෙසේ ද..?”මම හොඳ සිහි කල්පනාවෙන් තමයි මේ හැමදේම කියන්නේ. මේ කරුණු අනිවාර්යෙන්ම පළ කරන්න. මෙහෙමයි මම නිහාල් ගම්හේවාව ජනපි‍්‍රය කළේ. ඔහුගේ මුල්ම ගීත නිර්මාණය උගුර කඩාගෙන ලේ රහ වනතුරු ගායනා කරමින් ජනතාව අතරට ගෙන ගිහිල්ලා. එවිට ඔහු ආධුනිකයෙක්. ඔහු දන්නවා මමත් ගී පද රචකයෙක් සහ සංගීතඥයෙක් බව.මගේ මුල්ම කැසට් පටයේ මා ලියා සංගීතවත් කළ ‘මා තනිවෙන්නම්’ – ‘ඒ නෞකාවේ’ – ‘රෑ දිවා දවයි මෙමා’ – ‘හිරු මිලින වී’ – ‘පොඩි කාලේ මා පෑ සුරතල් සිනා’ සහ ‘මා හා එදා ඇයි සිනාසුණේ’ ගී අතරට තමයි නිහාල්ගේ ගී පද රචනය (‘මා දෑසේ වේදනා’) යොදා ගත්තේ. ඉන්පසු තමයි ඔහුට හැම වරප්‍රසාදයක්ම ලැබුණේ. ඒ නිසයි ඔහු මට ණයගැති වන්නේ. ඉන්පසු ඔහු පි‍්‍රන්ස් උදය පි‍්‍රයන්ත සහ චන්දන ලියනආරච්චි වැනි ගායකයින්ගේ කැසට් පටවල ගීත 16 ම නිර්මාණ කළත් මගේ කැසට් පටයේ ඇතුළත් වූ එකම ගීතය තුළින් තමයි ඔහුට ඒ වරප්‍රසාද ලබා ගන්න මඟ විවර වුණේ.ඒ හැමදේම අමතක කරලා, මගේ ගීත විකුණා කරගත්ත වැරැද්දෙන් සිදු වී ඇති ලැජ්ජාව වහගන්න නිහාල් දැන් අමූලික බොරු ඇද බාමින් ගන්නා හැම වෑයක්ම අසාර්ථක වන බවයි මගේ වැටහීම.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=av13032428</link>
    <topic>ලැජ්ජයි! ලැජ්ජයි! ඔස්කාර්</topic>
    <author/>
    <content>ලැජ්ජයි! ලැජ්ජයි! ඔස්කාර්පසුගියදාක ඉරානයේ සංස්කෘතික බලධාරිහු ශාලාවකට රැස්ව, බෙන් ඇෆ්ලෙත්ගේ ‘ආර්ගෝ’ (Argo) චිත්‍රපටය නැරැඹූහ.ඒ ආසන්නයේ ම, ලෝක ප්‍රකට නීතිවේදිනියක වන ප්‍රංශ ජාතික ඉසබෙල් කවුටන්ට් – පියාරේ ද, තම ගමන්මල්ලේ ‘ආර්ගෝ’ ඩී.වී.ඩී. තැටියක් සහිතව ඉරානයට ළඟා වූවාය.මේ සිදුවීම් දෙකට ම මුල් වන්නේ මෙවර හොඳම චිත්‍රපටය ලෙස ඔස්කාර් සම්මාන උලෙළේදි ‘ආර්ගෝ’ ඔසවා තැබීම තුළ ඇති ඉරාන විරෝධි ප්‍රතිපත්තිය විමර්ශනයට ලක් කිරීමය. ඊට එරෙහිව නීතිමය පියවර ගත හැකිදැයි සොයා බැලීම ඉරානය විසින් පවරන ලද්දේ ඉසබෙල්ටය.ඇමෙරිකානු විරෝධිනියක ලෙස ලේබල් වී සිටින ඉසබෙල් මෙවැනි ආන්දෝලනාත්මක නඩුහබවලට පෙනී සිටීම සම්බන්ධයෙන් ද ප්‍රසිද්ධය. නොම්මර එකේ ත්‍රස්තවාදියෙකු ලෙස ලැයිස්තුගතවී සිටි ‘කාලෝස් ද ජැකෝල්’ වෙනුවෙන් කතා කිරීමට ඉදිරිපත් වූයේ ද ඉසබෙල් ය. ඒ නඩුව මැදදී සිරගෙය තුළදීම ඇය ඔහු හා විවාහ වූවාය. පසුව Marryn Carlos: A High Pressure Love යනුවෙන් ග්‍රන්ථයක් ද ප්‍රකාශයට පත් කළාය. කාලෝස් හා ඇය අතර ගොඩනැඟුණු ප්‍රේම සබඳතාව ගැන විස්තර ද ඔහු සිරගෙදරදි ලියූ අතිශය වේදනාකාරී පද්‍යයන් ද ඊට ඇතුළත් විණි.’ආර්ගෝ’ චිත්‍රපටයට පසුබිම් වූයේ 1979 දි ඉරාන විප්ලවවාදීන් ටෙහෙරානයේ ඇමෙරිකානු තානාපති කාර්යාලයට කඩා වැදී එහි සිටි නිලධාරීන් 52 ක් ප්‍රාණ ඇපකරුවන් බවට පත් කරලීමේ සිද්ධියයි. තානාපති නිලධාරින්ගෙන් 6 දෙනෙක්, කැනඩා තානාපති කාර්යාලය වෙත පැන ගොස් සැඟවුණාහ. ප්‍රාණ ඇපකරුවන් දින 444 ක් පුරා රඳවා තබා ගැනුණි. ‘ආර්ගෝ’ චිත්‍රපටයේදි නම් ඔවුන් ඉතා සුළු කාලයකදි නිදහස් කර ගැනීමට, සී.අයි.ඒ. නියෝජිතයා සමත් වේ.’ලින්කන්’, ‘අමෝර්’, ‘ලේ මිසරාබ්ලේ’ වැනි අගනා චිත්‍රපටි කීපයක් ම තිබියදි සාමාන්‍ය - වීර ක්‍රියා චිත්‍රපටයක් වන ‘ආර්ගෝ’ ඉදිරියට ඒම ඔස්කාර් වැනි සම්මාන උලෙළක ප්‍රමිතිය පිළිබඳ ගැටලු මතු කරන්නකි. ඉරානයේ මතය වන්නේ එය ඉරාන විරෝධි සී.අයි.ඒ වැඩපිළිවෙළක් බවය. ‘ආර්ගෝ’ චිත්‍රපටය නරඹන්නෙකුට ද එය ඒකපාර්ශවීය කථාවක් බව හැඟෙනු ඇත. එහෙත් දේශපාලන අරමුණු සඳහා විදේශිකයන් ප්‍රාණඇපකරුවන් බවට පත් කර ඔවුන් කායික හා මානසික හිංසනයට ලක් කිරීමේ ඇති අමානුෂික බව හා කෲරත්වය පිළිබඳව ඉරානය නිහඬය.දේශපාලන අරමුණු ඉෂ්ට කර ගැනීමේ අදෘශ්‍යමාන හස්තයක් විසින් ඔස්කා තීරණ මෙහෙයවනු ලැබුවේ නම් ඉන් වඩාත් අසාධාරණයට ලක් වනුයේ ඉරානය ම නොව ‘ආර්ගෝ’ ට වඩා විශිෂ්ට චිත්‍රපට නිපද වූ අධ්‍යක්ෂවරු හා පරිවාර ශිල්පීන් ය.ඉරානය පවසන අන්දමට ඇමෙරිකා ඉරාන භීතිකාව (Iranophobia) අද ඊයේ වැලඳුණු දෙයක් නොවේ. මීට පෙර ද ’300’,  ‘The wrestler’, ‘Not with out my daughter’ වැනි චිත්‍රපට තුළින් ඉරානය පිළිබඳ වැරදි චිත්‍රයක් ලෝක ප්‍රජාව ඉදිරියේ මැවීමට ඔවුහු උත්සාහ කළහ. එය ඉරාන ජනතාවට පමණක් නොව පොදුවේ මනුෂ්‍යත්වයට කරන නින්දාවක් බව ඔවුන්ගේ මතයයි.’ආර්ගෝ’ හොඳම චිත්‍රපටය ලෙස ඔසවා තැබුවත් ඔස්කාර් උලෙළේ හොඳම අධ්‍යක්ෂවරයා ලෙස සම්මානයට පාත්‍රවන්නේ Life of Pi චිත්‍රපටයේ අධ්‍යක්ෂ, ඇන්ග් ලී ය. (මෙම චිත්‍රපටය පිළිබඳව මීට පෙර මෙම තීරුවේ පළකෙරුණි.) එසේ ම හොඳම චිත්‍රපටයට වෙනත් කිසිදු කැපී පෙනෙන සම්මානයක් ද හිමි නොවුණි. ඔස්කාර් ඉතිහාසය තුළ වැරදීම් බොහෝ සිදුවී ඇති බව විචාරකයෝ පෙන්වා දෙති. මෙය ද එබඳු (සිතාමතා කළ) “වැරදීමක්” විය හැකිය. ඔස්කා සම්මාන දිනූ විශිෂ්ට චිත්‍රපට අතරේ තැබූ විට “ආර්ගෝ” යනු තවත් එක් සාමාන්‍ය චිත්‍රපටයක් බව පෙනී යයි. එය ඔස්කාර් සම්මාන රාක්කයට නොගැළපෙයි.ඉරානයේ චිත්‍රපට ශාලා තුළ ‘ආර්ගෝ’ ප්‍රදර්ශනය නොකෙරුණත් ඩීවීඩී පට හා අන්තර්ජාලයෙන් එහි ජනයා එය නරඹා හමාරය.චිත්‍රපට තහනම, නූතන මාධ්‍ය සමාජයේ තවදුරටත් වලංගු නොවේ. අනෙක් අතට එය තහනම් කළ චිත්‍රපටයට හෝ කෘතියට ලබා දෙන අමතර ප්‍රචාරණයක් ද වෙයි.ජාත්‍යන්තර පිළිගැනුමට ලක්වූ ඉන්දියානු සිනමාකරුවන් දෙතුන් දෙනාගෙන් එක් අයෙකු වන කමල් හසන් ගේ ‘විශ්ව රූපම්’ චිත්‍රපටයට ඉන්දියාවේ මුස්ලිම් සංවිධාන මඟින් විරෝධයක් එල්ල වූ අවස්ථාවේ, කමල් එය හැඳින්වූයේ ‘සංස්කෘතික ත්‍රස්තවාදය’ යන යෙදුමිනි.තම චිත්‍රපටය ඉන්දියාවේ ප්‍රදර්ශනය කිරීමට නොලැබුණහොත්, වෙනත් රටක පදිංචියට යන බව ඔහු කියා සිටියේ දැඩි කලකිරීමෙනි. අනන්යා භට්ටාචාර්ය නමැති ඉන්දීය තරුණියක, ඇගේ බ්ලොග් අඩවියට ලියූ ලිපියකදි (The Culture of Cultural Terrorism) කමල් හසන්ගේ ප්‍රකාශය ගැන මෙසේ සඳහන් කර තිබුණි.”... කමල් හසන් වැනි කලාකරුවන් රටින් පිටව යාමට තීරණය කළ ;හාත්, අපට සිදුවන්නේ ලැජ්ජාවෙන් ඔළුව හංගා ගැනීමය. ඔහුගේ නික්ම යාම ඉන්දියාවට ම සිදුවන පාඩුවකි.”’ආර්ගෝ’ චිත්‍රපටය, හොඳම චිත්‍රපටය ලෙස හඳුන්වා දීමෙන් ඔස්කා විනිශ්චය මණ්ඩලය ද කර ඇත්තේ ‘සංස්කෘතික ත්‍රස්තවාදී’ ක්‍රියාවකි. ලෝකයා ඉදිරියේ ඇමෙරිකාව ලැජ්ජාවට පත් කිරීමකි.මේ අනුව බලන විට බෙන් ඇෆ්ලෙක් ද කර ඇත්තේ අනුන්ගේ සම්මානයක් තමන්ගේ ඔඩොක්කුවේ තබාගෙන ‘මමයි රජා’ යනුවෙන් කෑමොර දීමකි. එහෙත් එයින් ‘අන්කල් සෑම්’, ‘අන්කල් ෂේම්’ බවට පත්වන බව ඔහුට නොහැඟීම පුදුමයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=am1303241</link>
    <topic>පවුලේ අඬදබර දරුවාගේ සිතට බරක් කරන්න එපා</topic>
    <author/>
    <content>පවුලේ අඬදබර දරුවාගේ සිතට බරක් කරන්න එපාමහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිඅපේ සිත නිරායාසයෙන් ම ඇදී යන්නේ වැඩකට නැති දේ කෙරෙහිය. ප්‍රයෝජනවත් දේට සිත යොමු කිරීම ආයාසයෙන් කළ යුක්තකි. සිතේ එම ස්වභාවය තේරුම් ගැනීම, ඉගෙනගැනීමට අවශ්‍ය මූලික සුදුසුකම සපුරා ගැනීමක්ය.මවුපියන්ගේ බලාපොරොත්තු ඉටුකරමින් තම අනාගතය යහපත් කර ගැනීමේ අදිටනින් හොඳින් අධ්‍යාපන කටයුතු කිරීමට ඉටාගත් සිසුවෙක් විය. ඔහුගේ ඉලක්කය කොතරම් හොඳ වුවත් මහන්සියේ තරමට ප්‍රතිඵලයක් ඔහුට ලැබුණේ නැත.”මම කොයි තරම් උනන්දු වෙලා පාඩම් කළත් ඒවා හිතේ රැඳෙන්නේ නැහැ. ඒ දේවල් අවශ්‍ය වෙලාවට මතක් කරගන්න අමාරුයි.” ඔහු දැඩි කලකිරීමෙන් පැවසීය.එම ගැටලුව බොහෝ ශිෂ්‍ය ශිෂ්‍යාවන්ට තිබෙන දෙයකි.සෑම දෙනාම එක මෙන් දක්‍ෂ නොවන බව සැබෑවකි. ඒත් බොහෝ දෙනා තමන්ගේ දක්ෂතාව තරමටවත් ප්‍රතිඵල පෙන්වීමට අසමත් වී තිබේ.ඉගෙනීමෙන් හොඳ ප්‍රතිඵලයක් ලබා ගැනීමට දරුවන්ටත් වඩා උනන්දු වන්නේ මවුපියෝය. මවුපියන් ඒ සඳහා දරුවන් සූදානම් කරවන්නේ පෙර පාසල් අවධියේ සිටය. ඉන්පසු තම දරුවා ජනපි‍්‍රය පාසලකට ඇතුළත් කිරීම සඳහා නොදරන වෙහෙසක් නැත.එතැනින් නොනැවතී සියලු අවශ්‍යතා ඉටු කරමින් අමතර පංති ආදියට යොමු කරමින් හොඳ ප්‍රතිඵලයක් ලබාගැනීම සඳහා සිහින මවති. නමුත් දරුවන්ගේ සහ මවුපියන්ගේ එම සිහින සෑමවිටම ඔවුන් සිතන පතන අයුරින්ම ඉටු වන්නේ නැත.ඕනෑම සිසුවෙකුට යම් තරමකට දක්‍ෂ සිසුවෙකු විය හැකිය. ඒ සඳහා අවශ්‍ය වන්නේ උත්සාහය සහ නිවැරැදි ක්‍රමවේදයයි. බොහෝ අයට උත්සාහය ;හාඳින් තිබුණත්, තමන්ට ගැළපෙන ක්‍රමවේදය නිවැරැදිව හඳුනා නොගැනීම නිසා ඔවුන්ගේ උත්සාහය අපතේ යන බව පෙනෙන්නට තිබේ.අප එදිනෙදා ඉගෙන ගන්නා දේ නිවැරැදි රටාවකට අනුව පෙළගස්වා, ඒවා පිළිවෙළකට ගබඩාකර තබා යළිත් අවශ්‍ය වේලාවට ඉක්මනින් මතකයට නගාගෙන විභාගයට ලිවිය හැකි නම් අපගේ උත්සාහය අපතේ යන්නේ නැත.අප එදිනෙදා ඉගෙන ගන්නා දේ පිළිවෙළකට, සංවිධානාත්මක ලෙස සකස්කරගත හැකි නම් අප සිතනවාටත් වඩා ඉතා විශාල දත්ත ප්‍රමාණයක් සිතේ පහසුවෙන් ගබඩා කරගත හැකියි. එසේම ඒවා අවශ්‍ය වේලාවට ඉක්මනින් ප්‍රයෝජනයට ගැනීමට ද පුළුවන.අපගේ සිත ඉක්මනින් ඇදී යන්නේ වැඩකට නැති දෙයටය. ප්‍රයෝජනවත් දෙයට සිත බැඳීම තරමක් ආයාසයෙන් කළ යුත්තකි. සිතෙහි එම ස්වභාවය හඳුනාගැනීම තුළ අධ්‍යාපනයට අවශ්‍ය මූලික සුදුසුකම ගොඩනැඟෙයි. වැරදි දෙය වෙනුවට නිවැරදි දෙයට තැන ලබාදිය හැකියි. එවිට ‘ඉගෙනීම’ යනු මිහිරි අත්දැකීමක් බවට පත්වෙයි. එය තවදුරටත් වෙහෙසකාරී කටයුත්තක් නොවන හිතට වින්දනයක්, උද්‍යෝගයක් ඇතිකරවන දෙයක් බවට පත්වෙයි. එවැනි මනසක් හිමි දරුවා විනෝදය, සතුට සොයන්නේ තමන් ඉගෙන ගන්නා දේ මඟිනි. ඔහු උද්‍යෝගයෙන් සහ කුතුහලයෙන් ඉදිරි පාඩම්වලට යොමුවෙයි.එම දරුවාගේ මනසට ගුණ දහමින් ද පෝෂණයක් ලැබේ නම් ඔහු ගොඩ නැඟෙන්නේ අතිධාවනකාරී මනසක් හිමි රොබෝවරයකු ලෙස නොව ඉතාම සංවේදී ප්‍රසන්න අනාගත පුරවැසියකු ලෙසය.වසරේ මුල් කාලය වන දැන් පාසල්වල පැවැත්වෙන ක්‍රීඩා තරග ආදිය අවසන් වූ විට, තව ටික දිනකින් සෑම දෙනාම මේ වසර අග පැවැත්වෙන විභාග ආදිය සඳහා සූදානම් වෙති. පහත දක්වා ඇත්තේ හොඳ ප්‍රතිඵල ලබාගැනීම සඳහා යොදාගත හැකි උපක්‍රම කීපයකි.මුලින්ම තමන්ට වඩාත් ගැළපෙන විෂය ක්‍ෂේත්‍රය තෝරා ගන්න.අද අධ්‍යාපාන ක්‍ෂේත්‍රයේ පෙරට වඩා පුළුල් පරාසයක විවිධ විෂය තෝරාගැනීමේ අවස්ථාව සිසුන්ට ලැබී තිබේ. එසේම තමා කැමති මාධ්‍යයකින් ඉගෙනීමේ හැකියාව ද ඇත. උසස් අධ්‍යාපනය ඉලක්ක කරගෙන දැන් මෙරට සිටම අධ්‍යාපනය ලැබිය හැකිය.එම නිසා මුලින්ම තමාට වාඩත් ගැළපෙන විෂය ධාරාව තෝරාගැනීම ඉතාම වැදගත් මුල්ම කරුණයි.ඕනෑම කෙනෙකු පි‍්‍රය කරන දේ පහසුවෙන් සහ උනන්දුවෙන් කළ හැකිය. තමන් අකමැති දෙයක් කරන්නට යාම දැඩි කායික, මානසික වෙහෙසකර කටයුත්තකි.ඇතැම් මවුපියන් සහ ගුරුවරුන් තම දරුවන්ට ඔවුන් අකමැති විෂය ධාරාව හදාරන ලෙස බලකරන අවස්ථා තිබේ. නමුත් එමඟින් ඔවුන් බලාපොරොත්තු වන ප්‍රතිඵලය ලබාගැනීම අපහසුය.සුදුසු අධ්‍යාපන ක්‍රමවේදයක් තෝරා ගන්න.බොහෝ දෙනෙකු ඉගෙන ගන්නේ පාසලකට හෝ පංතියකට යාමෙනි. එසේත් නැතිනම් පොතපත පරිශීලනය කිරීමෙනි. නමුත් ඉගෙන ගතහැකි ක්‍රම බොහෝ ඇත. එසේ විවිධ ක්‍රමවලින් ළමයින් ඉගෙන ගත්ත ද හැම ළමයකුටම එම හැම ක්‍රමයක්ම ගැළපෙන්නේ නැත. ඒ නිසා තමන් තමන්ටම ගැළපෙන අධ්‍යාපන ක්‍රමවේදයක් නිර්මාණය කරගත යුතුය.ඉගෙනගත් දෙය නැවත සාකච්ඡා කිරීම හෝ ප්‍රශ්නවලට පිළිතුරු සැපයීම මඟින් ඉගෙනගත් දේ වඩා තහවුරු කරගත හැකිය. ඇතැම් අයට පොතක් කියවීම ප්‍රමාණවත් විය හැකිය. නමුත් තවත් අයට රූප සටහන් නැරඹීම, වැඩසටහනකට සවන් දීම හෝ අන්තර්ජාලය පරිහරණය කිරීම හෝ පරිගණකය ඇසුරු කිරීම මඟින් සාර්ථක ප්‍රතිඵල ලබාගත හැකිය.දක්ෂ ගුරුවරයකු වෙත යොමුවෙන්නසාර්ථක ගමනක් යන්නට නම් හොඳ මඟ පෙන්වන්නෙකු සිටීම අත්‍යාවශ්‍ය ම දෙයකි.ඒ නිසා හොඳ ගුරුවරයෙකු තරම් සම්පතක් ශිෂ්‍යයෙකුට තවත් නැති තරම්ය. තම සිසුවාගේ අඩුපාඩු සොයාබලා ඒවා නිවැරදි කර ඔහු යහමඟට යොමුකිරීමට දක්‍ෂ ගුරුවරයෙකුට පුළුවන. ඉගැන්වීම යනු එක්තරා විශේෂ කුසලතාවකි. වර්තමානයේ අද බොහෝ සිසුන් ටියුෂන් පංති වෙත යොමු වන්නේ මේ නිසාය. එය තරගකාරී අධ්‍යාපන රටාවේ ප්‍රතිඵලයකි. දරුවන්ගේ දුර්වලතා නිවැරැදි කර ඔවුන් උනන්දු කිරීම හොඳ දෙයකි. නමුත් ඇතැම් ගුරු, දෙගුරුන් දරුවන්ට අනවශ්‍ය පරිදි සැර, වැර වෙමින් යම් යම් ඉලක්ක හඹායාම සඳහා බල කරති.එසේ නැතිනම්, දක්‍ෂ අය සමඟ නිතරම සංසන්දනය කරමින් දුර්වල සිසුන් හෙළා දකිති. එය කිසිසේත්ම හොඳ දෙයක් නොවේ. කොතරම් දුර්වල අයෙකු තුළ වුවත් යම් යම් දක්‍ෂතා පවතියි. ඒවා අගය කර, ඔපමට්ටම් කිරීමෙන් ඔවුනටද අන් අය මෙන්ම විවිධ ජයග්‍රහණ ලබාගත හැකිය.අධ්‍යාපන කටයුතු සඳහා සුදුසු ස්ථානයක් සහ කාල වේලාවක් තෝරා ගන්න.ඕනෑම කෙනෙකුට යම්කිසි කටයුත්තක් කිරීම සඳහා හුරුපුරුදු සුදුසු ස්ථානයක් තිබේ. එවැනි තමන්ට හුරු පුරුදු එකම ස්ථානයක් තෝරාගෙන එම ස්ථානයට ගියවිට ඉබේම තම මානසික ඒකාග්‍රතාව සහ සුව පහසු බව ඇතිවෙයි. ඇතැම් ශිෂ්‍යයන් පුස්තකාලවල, දේශන ශාලාවල සහ පංතිවල නිතරම එකම ස්ථානයක් භාවිතා කිරීමට හුරුවී ඇත්තේ ඒ නිසාය.එසේම පාඩම් කටයුතු කිරීම සඳහා එක් එක් අයට විශේෂ වූ කාල වේලාවල් ද තිබේ. ඇතැම් සිසුහු රාත්‍රි කාලයේ අභ්‍යාස කරන අතර තවත් අය උදෑසන අවදි වී පාඩම් කරති. සාමාන්‍යයෙන් නිස්කලංක, බාධා රහිත ස්ථානයක් ඒ සඳහා සුදුසුය. තමන්ගේ කාමරයේ මේසය සහ පුටුවේ වාඩිවී ඕනෑතරම් වේලාවක් පාඩම් කළ හැකි බවත්, ඒවා හොඳින් මතකයේ ද රැඳෙන බවත් එක් සිසුවෙක් මා හට පැවසීය.ඉගෙන ගන්නා අවස්ථාවේ දී තම සම්පූර්ණ අවධානය ම ඉගෙනීම පිළිබඳවම යොදවන්න.මෙය ඉතාම වැදගත් කාරණයකි. අපගේ සිත ස්වභාවයෙන්ම ඉතා ඉක්මනින් වෙනස් වන චංචල ස්වභාවයෙන් යුක්ත එකකි. ඒ නිසා සිත එක් දෙයක් කෙරෙහි අවධානයෙන් පවත්වා ගැනීම තරමක් ආයාසයකින් කළ යුත්තකි.ඇතැම් මානසික රෝග, ගැටලු නිසාද ශිෂ්‍යයන්ට තම අවධානය ඉගෙනීම කෙරෙහි යොදවන්නට අපහසුය. ඒ ගැන මවුපියන් සහ ගුරුවරුන් හොඳ අවධානයකින් සිටිය යුතුය. ඔවුනට අවශ්‍ය වෛද්‍ය ප්‍රතිකාර ලබාදිය යුතුය. හොඳින් ඉගෙන ගන්නටත්, හොඳින් මතක හිටින්නටත් හිතේ එකලාසයක් තිබිය යුතුය. එබැවින් ඉගෙන ගන්නා කාලයේ බොහෝ දේවල් කරන්නට යාම සුදුසු නැත. උගන්වන දෙස අවධානයෙන්, නිරවුල් මනසකින් අසා සිටීමෙන් හා ඇසූ දෙය පැහැදිලව මතක තබා ගැනීමෙන් දක්‍ෂභාවය ඇතිවෙයි.මෙහිදී බොහෝ දෙනෙකු අසන ප්‍රශ්නය නම් විෂය බාහිර ක්‍රියාකාරකම්වල යෙදීම සිසුන්ගේ ඉගෙනීමට බාධාවක් ඇතිවේද යන්නයි. ඇත්තෙන්ම විෂය බාහිර කටයුතු ද එක්තරා දුරකට අධ්‍යාපනයේම කොටස් වශයෙන් සැලකිය යුතුය. ඒ නිසා ඒවා සම්පූර්ණයෙන්ම ඉවත්කිරීම සුදුසු නැත. එහෙත් වැඩි අවධානය විෂය කරුණු ඉගෙනීම පිළිබඳව යොමු කළ යුතුය. අපගේ සිත විසිරුණු අවස්ථාවල ඉගෙනීම සඳහා යොදාගැනීම අපහසුය.උදාහරණ ලෙස සිත තද ආශාවලින් පිරී ඇතිවිට, තද තරහින්, කම්මැළිකමින්, නොසන්සුන් කමින් හෝ කලකිරීමෙන් සිටින විට අප කරන දේ මතකයේ නොරැඳෙයි. ඉගෙන ගන්නා දේ පිළිබඳව සැකය නිසාද ඒවා අමතක වෙයි. විශේෂයෙන්ම ප්‍රේම සම්බන්ධතාවල යෙදෙන, විවිධ දුරාචාරවල යෙදෙන සිසුන්ට හොඳින් ඉගෙනගත නොහැකිය. මව්පියන් ද තම පවුලේ ප්‍රශ්න, ඔවුනොවුන් අතර ඇති ප්‍රශ්න ආදිය දරුවන්ගේ සිතට බරක් නොකළ යුතුය. ගැටලු වලින් සිත විසිරී ගිය විට මතකය දුර්වල වෙයි.විෂය කරුණු එකිනෙකට සම්බන්ධ කරගන්න.අප එදිනෙදා ඉගෙන ගන්නා විවිධ විෂයවල අඩංගු විෂය කරුණු එකිනෙකට සම්බන්ධ කර යම් රටාවකට සකස් කරගත් විට ඒවා මතක තබාගැනීම පහසුය. උදාහරණයක් ලෙස යම්කිසි කවියක්, ගීතයක් හෝ චිත්‍රපටයක් අපට මතක හිටින්නේ එහි ඇති ගලාගෙන යන රටාව සහ එහි කරුණු අතර ඇති සම්බන්ධතාව නිසාය. එකිනෙකට වෙනස් වූ විෂය ක්‍ෂේත්‍ර දෙකක වුවත් ඒවායේ අඩංගු කරුණු අතර යම් සමීප බවක් සොයාගැනීමට උත්සාහ කළ යුතුය. එකිනෙකට සම්බන්ධයක් නැති කරනු රැසක් වුවත් මතක තබා ගැනීමට ද උපක්‍රම තිබේ. පහත දක්වා ඇත්තේ එවැනි උදාහරණයකි.එකිනෙකට සම්බන්ධයක් නැති පහත සඳහන් දේවල් සියල්ල ඔබට මතක තබාගත යුතුව ඇතැයි සිතන්න. “ළමයා, බයිසිකලය, පනස්පහ, වැස්ස, පොත්, රාත්‍රිය, විද්‍යාව.” දැන් ඔබ කළ යුතු වන්නේ මේ සියල්ල එකතු කොට කථාවක් හෝ මනෝමය චිත්‍රයක් මවා ගැනීමයි. රාත්‍රී කාලයේ වැස්සට හසුවූ ළමයා තම බයිසිකලයත් සමඟ ගසක් යට සිටියි. ඔහු අතේ ඇත්තේ පිටු පනස් පහක විද්‍යාව පොතකි.විෂය කරුණුවල මූලික හරය තේරුම් ගන්න.ඇතැම් සිසුන් උත්සාහ කරන්නේ ඉගෙන ගන්නා කරුණු කටපාඩම් කර තබා ගැනීමටයි. නමුත් ඒ ආකාරයට බොහෝ කරුණු මතකයේ තබා ගැනීමට අපහසුය.ඕනෑම සංකීර්ණ දෙයක් ගොඩ නැඟෙන්නේ යම් යම් මූලික සිද්ධාන්ත ඇසුරු කරගෙනය. ඒ නිසා මූලික කරුණු තේරුම් ගෙන අවශ්‍ය වේලාවට සංකීර්ණ දේ ගොඩනගාගැනීමට හැකිනම් ඉගෙන ගැනීම පහසු වෙයි. යම්කිසි ලිපියක, ඡේදයක හෝ පාඩමක මුල, මැද, අග කොටස් දල වශයෙන් කියවීමෙන් එහි ඉදිරිපත් කර තිබෙන මූලික අදහස තේරුම් ගත හැකිය. එම ක්‍රමය යම් පාඩමක් කොටසින් කොටස කියවනවාට වඩා පහසුය.උදාහරණයක් ලෙස යම් අයෙකුට මෙම රූපසටහන මතක තබා ගැනීමට අවශ්‍ය යැයි සිතන්න.මෙය මතක තබා ගැනීම තරමක් අපහසු කාර්යයකි. එහෙත් මේ රූපය නිර්මාණය වී තිබෙන ආකාරය තේරුම් ගත හැකි නම් එම රූපය මතක තබා ගැනීම ඉතා පහසුය. එය නිර්මාණය වී ඇත්තේ පහත ආකාරයටය. ඒ බව තේරුම් ගතහොත් ඉහත රූපය මතක තබා ගැනීම පහසුය.කෙටි උපක්‍රම භාවිත කරන්න.මෙය ඉතා ජනප්‍රිය ක්‍රමයකි. එදිනෙදා ඉගෙන ගන්නා කරුණු ඇසුරෙන් කෙටි සටහන් සෑදීම, විවිධ වර්ණ යෙදූ රූප සටහන් නිර්මාණය කිරීම, විෂය කරුණු ඇතුළත් කුඩා කවි, සිංදු, වාක්‍ය හෝ ප්‍රස්ථාර ආදිය සෑදීම, එම කෙටි සටහන් නිතර පෙනෙන තැනක එල්ලා තැබීම ආදිය සිදුකළ හැකිය.ඔබ නිර්මාණශීලී අයෙකු නම් ඔබට ඉතා විශාල දත්ත ප්‍රමාණයක් කැටි කොට කෙටි සටහනකට ගත හැකිය. දිගු සංඛ්‍යාවක් නම් එය කොටස්වලට කඩා මතක තබා ගැනීම පහසුය.උදාහරණ - 094-11-500-000ඇතැම් අය කුඩා පොතක හෝ කාඩ්පතක තමන්ට අමතක වන කරුණු ලියා ළඟ තබා ගනිති. ඉන්පසු මගතොටේ, හෝ වාහනයක ගමන් කරන විට ඉඩ ලැබුණු අවස්ථාවල එය කියවති. එමඟින් එදිනෙදා අපතේ යන කාලය ප්‍රයෝජනයට ගත හැකිය.ඉගෙනුම සඳහා ශරීරයේ ඉන්ද්‍රිය වැඩි ප්‍රමාණයක් යොදා ගන්න.මිනිස් සිරුරු ආශ්‍රිතව ඇත්තේ ඇස, කන, නාසය, දිව, සම මොළය මුල් වූ මනස යන ඉන්ද්‍රියයන් ය. ඒවා වැඩි ප්‍රමාණයක් යොදාගෙන ක්‍රියාකාරී ලෙස අධ්‍යාපන කටයුතු කළ හැකි නම් පහසුවෙන් ධාරණය කරගත හැකිය. අපට සාමාන්‍යයෙන් මතක හිටින්නේ අප අසන දෙයින් සියයට 30 ක් පමණය. දකින දෙයින් සියයට 40 ක් පමණය. කරන දෙයින් සියයට 60 ක් පමණය. ඒ සියල්ල එක විට ක්‍රියාත්මක කළහොත් සියයට 90 ක් පමණ මතකයේ රැඳෙයි. ඒ නිසා ඉගෙන ගන්නා දේ ශබ්ද නඟා කියවීම, කොළවල ලිවීම, අන් අයට ඉගැන්වීම හෝ ඒවා ඇසුරෙන් නිර්මාණ කිරීම ඉතා හොඳ ප්‍රතිඵල ලබා ගැනීමට මඟකි.පුනරීක්ෂණය කිරීම සහ නැවත දැනුම පරීක්ෂා කරන්න.අප ඉගෙන ගන්නා දෙය ඒ මොහොතේ වැටහුණත් එය කාලයත් සමඟ ක්‍රම ක්‍රමයෙන් මතකයෙන් ඉවත් වී යයි. ඒ නිසා අද ඉගෙන ගන්නා දෙය අද දිනය අවසන් වීමට පෙර නැවත මතකයට නඟා ගත යුතුය. යළිත් හෙට දිනයේ ද එමෙන්ම යළිත් ටික දිනකට පසුද ආදී වශයෙන් යම් යම් කාල පරාස අතර ඒවා නැවත පුනරීක්ෂණය කළ යුතුය. එවිට කෙටි කාලීන මතකයේ රැඳී තිබු කරුණු දීර්ඝ කාලීන මතකයක් බවට පත්වෙයි.ප්‍රශ්නවලට පිළිතුරු දීමෙන් දැනුම පිළිබඳව අවබෝධයක් සහ විශ්වාසයක් ඇතිවෙයි. ඒ නිසා විභාගය ළං වන විට දැඩි වෙහෙසක් දරා පාඩම් කිරීම අවශ්‍ය නොවේ. අවසාන මොහොතේ මානසික පීඩනයෙන් සිටින විට දන්නා දෙය ද අමතක වෙයි. නමුත් සිත සැහැල්ලුවෙන් පවතින කෙනාට අමතක වී තිබු දෙය පවා මතකයට නැඟෙයි.සෑම විෂය කරුණකින්ම ප්‍රශ්නයක් නිර්මාණය කර, එයට පිළිතුරු සැපයීමට පුරුදු වී සිටි සිසුවෙක් විය. ඔහු කාඩ්පත් රැසක් ගෙන එම කාඩ්පතේ එක් පැත්තක ප්‍රශ්නයත්, අනෙක් පැත්තක පිළිතුරත් ලියා නිතර ඒවා බලමින් සිටියේය. ඔහුට විභාගය සඳහා අමතර සූදානම් වීමක් අනවශ්‍ය වූ බව ඔහු පැවසීය.අධ්‍යයන කටයුතු අතර කෙටි විවේක කාල ලබාගන්න.ඇතැම් අය තමාට හැකි උපරීම ධාරිතාවයෙන් එක දිගටම පාඩම් කටයුතු කිරීමට උත්සාහ කරති. එමඟින් ඉතා ඉහළ ප්‍රතිඵලයක් බලාපොරොත්තු වෙති. එම අරමුණ හොඳ වුවත් එක දිගටම වෙහෙස වීම හොඳ දෙයක් නොවේ. එසේ කරන විට අතුරු ආබාධ ඇතිවී තමන්ගේ කාර්යක්ෂමතාව ක්‍රමයෙන් අඩු විය හැකිය.හැම කෙනෙකුට බොහෝ කාලයක් තම අවධානය එක දිගට පවත්වා ගැනීම පහසු නැත. එබැවින් වැඩ කටයුතු අතරතුර ප්‍රමාණවත් විවේක කාල ලබාගත යුතු වෙයි. එය කිසිසේත්ම කාලය අපතේ හැරීමක් නොවේ. එම විවේක කාලය තුළ අප ඉගෙන ගත් දේ යටි සිත විසින් හොඳින් සංවිධානය කරනු ලබයි.විවේක කාලය, විවේකයක් මිස තවත් අධ්‍යයන කටයුත්තක් නොවිය යුතුය. එය විවේකයක්ම විය යුතුය. විවේකය නිසා ඒ දක්වා අප කළ කටයුත්තේ අවසානයක් දැනෙයි. එසේම විවේකයෙන් පසු නව ආරම්භයක් දැනෙයි. මේ නිසා සිතට, ගතට ප්‍රබෝධවත් බවක් දැනෙයි. එය ඉගෙනීමට මහත් රුකුලකි.දවසේ වැඩ කටයුතු, තමන්ට කළ හැකි ප්‍රමාණයකට සකසා ගත යුතුය. එවිට තෘප්තිමත් භාවයක් ඇතිවෙයි. සුව නින්දක් ලැබේ. උදාවන දිනය නැවුම් එකක් වෙයි.ඉගෙන ගන්නා විෂය කරුණු තමන්ට යම් විශේෂ වූ දෙයක් සමඟ සම්බන්ධ කර ගන්න.අපට එදිනෙදා ජීවිතයේ විවිධ දේ සහ විවිධ වූ පුද්ගලයන් මුණගැසෙයි. එහෙත් ඒවා සියල්ල අපගේ මතකයේ රැඳෙන්නේ නැත. නමුත් ඒ කොතෙකුත් දේ අතරින් අපට යම් කිසි විශේෂත්වයක් ඇති දේ පමණක් මතකයේ රැඳෙයි.ඒ උපක්‍රමය අධ්‍යාපන කටයුතු සඳහා ද යෙදවිය හැකිය. සෑම දිනකම අප ඉගෙන ගන්නා කරුණුවල යම් විශේෂත්වයක් සෙවීමට හෝ ඒවා යම්කිසි විශේෂ දෙයක් සමඟ සම්බන්ධ කිරීමට අප උත්සාහ කළ යුතුය. එවිට ඒවා ඉගෙනීමත්, මතක තබා ගැනීමත් පහසු වෙයි.අප ඉගෙන ගන්නා දේ අපගේ හැඟීම් සමඟ සම්බන්ධ කිරීම ද හොඳ උපක්‍රමයකි. උදාහරණ ලෙස පරිසර දූෂණය පිළිබඳව කරුණු ඉගෙන ගන්නා අයෙකු එම කරුණුවලට අමතරව පරිසර දූෂණය නිසා මිනිසුන්ට ඇතිවන විවිධ ගැහැට පිළිබඳව සංවේදී ලෙස සොයා බලයි නම් එම කරුණු ඔහුගේ සිතේ තදින් තැන්පත් වෙයි.හැඟීම් ඇතිව ඉගෙන ගන්නා විට මොළයේ වම් පැත්ත මෙන්ම දකුණු පැත්ත ද හොඳින් ක්‍රියා කරයි.ඕනෑම කෙනෙකුට තමා ඉගෙන ගන්නා විෂය පිළිබඳව අවංක ආදරයක් හා ගෞරවයක් තිබිය යුත්තේ ඒ නිසාය. එවිට එම ශාස්ත්‍රය ඔහුට හොඳින් පිහිටයි.මනස හැඟීම්බර විය යුත්තේ යන්ත්‍රයක් වැනි මානුෂික ගුණ ධර්ම නැති ආත්මාර්ථකාමී මිනිසෙකු බිහිවීම වැළැක්වීම සඳහාය. එය තමාටත් අනුන්ටත් හිතකර ප්‍රතිඵල ගෙන දෙයි.සමබර දින චර්යාවක් පවත්වාගන්න.මතකය සහ බුද්ධිය හොඳින් ක්‍රියාත්මක වීමට නම් මනස සමබර විය යුතුය. අධ්‍යාපනය සඳහා වැඩි කාලයක් යොමු කළ යුතු වුවත් අනෙක් කටයුතු සම්පූර්ණයෙන්ම අමතක කිරීම සුදුසු නැත. විවේකය, විනෝදය, නින්ද වැනි දේ ද මිනිස් සිරුරක කාර්යක්ෂමතාව සඳහා වැදගත් වෙයි. නින්ද යනු සිතත්, සිරුරත් විවේක ගන්නා අවස්ථාවයි. පුද්ගලයකුට සාමාන්‍යයෙන් දිනකට පැය 8 ක පමණ නින්දක් අවශ්‍ය වෙයි. මේ නිසා අනවශ්‍ය පරිදි නිදි මරාගෙන පාඩම් කිරීමේ ප්‍රයෝජනයක් නැත.යම්කිසි කාලසටහනකට අනුව වැඩ කිරීමට හුරු විය යුතුය. සති අන්තය සතියේ දිනවලට වඩා වෙනත් ආකාරයකට ගත කළ හැකි නම් ඉතා හොඳයි. එදිනෙදාට යොදාගත් වැඩ එම දිනයේම අවසන් කර ඉතිරි කාලය යම් විනෝදාංශයක් සඳහා වෙන් කළ යුතුය. වැඩ ‘කල්’ දැමීමෙන් ඒවා ‘පල්’ වෙයි. එවිට ඊළඟට දිනයේ දී වැඩ කිරීමට අවශ්‍ය නැවුම් බව නොලැබී යයි.සිත එකඟ කරගන්න.සන්සුන් මනසක් තිබීම ඉගෙනීම මෙන්ම කොයි දෙයට ද පහසුවකි. හිත සන්සුන් කළ විට මොළයේ ක්‍රියාත්මක වන ඇල්ෆා නමැති තරංග හොඳ මතකයක් සඳහා ඉවහල් වෙයි. ඉගෙනීමට හෝ පාඩම් කිරීමට පෙර මනස සන්සුන් කිරීම වැදගත් වන්නේ ඒ නිසාය.හිත සන්සුන් කරගැනීමට ඇති හොඳම ක්‍රමය සරල භාවනාවක් දිනපතා හුරු කිරීමය. එමඟින් සිතට අවශ්‍ය ජවය ඉබේම ගොඩනැඟෙයි. එමඟින් මනසට විශාල විවේකයක් සහ පැහැදිලි බවක් ඇතිවෙයි. අලුත් අලුත් කරුණු රැසක් ඇතුළු කිරීමට සිතෙහි ඉඩකඩ විවර වෙයි.භාවනා කිරීමට අපහසු අයට ස්වාභාවික ශබ්දවලට සවන් දීම, නිස්කලංක පරිසරවල කාලය ගත කිරීම, සෞම්‍ය සංගීතයට සවන් දීම වැනි දේ කළ හැකිය. මෝහන ක්‍රමය මඟින් ද කෙනෙකුගේ සිත තැන්පත් කර ඉගෙන ගැනීමට ඇති බාධක, කම්මැළිකම යටි සිතෙන් ඉවත් කළ හැකිය. ඒ පමණක් නොව මෝහනය මඟින් ඔවුන්ගේ සිතට ධනාත්මක යෝජනා ඇතුළත් කර අධ්‍යාපනයට ඇති උනන්දුව ද වර්ධනය කළ හැකිය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=am1303242</link>
    <topic>මානසික රෝගියකු නිවසේ සිටීනම් නිවස ඔහුට සුවදායක තැනක් කරන්න</topic>
    <author>ටෙක්ලා පද්මිණි කාරියවසම්</author>
    <content>මානසික රෝගියකු නිවසේ සිටීනම් නිවස ඔහුට සුවදායක තැනක් කරන්නදරුවන් ස්වභාවික පරිසරයට හුරු කරමින්, පවුල තුළ මානසික නිදහසකින් යුතුව ඇතිදැඩි වීමට ඉඩහල යුතුය.නීලම්මහර මනස ආයුර්වේද රෝහලේ වෛද්‍ය අධිකාරිමානසික රෝග විශේෂඥ ආයුර්වේද වෛද්‍ය සමන් එස්. හෙට්ටිගේවෛද්‍ය හෙට්ටිගේ මහතා රෝගියකුට ප්‍රතිකාර කරද්දීයහපත් මානසික තත්ත්වයෙන් ඉන්න කෙනෙක් තමන්ට නොගැළපෙන දෙයක් කරලා හිතනවා. “මට පිස්සු ද මන්දා” කියලා. ඒත් ඇත්තටම මානසික රෝගයක් ඇති කෙනෙක් කවදාවත් තමන් මානසික රෝගයකින් පීඩා විඳින බව පිළිගන්නේ නැහැ.බුදුන් වහන්සේ දේශනා කළා සියලු සත්ත්වයෝ උන්මත්තකයෝ ය කියලා. එහෙම කියලා උන්මත්තක භාවයෙන් මිදෙන මාර්ගය උන්වහන්සේ දේශනා කළා.මානසික රෝගියකු පවුලේ සිටීම මුළු පවුලටම කැළලක් ලෙසයි සමහර අය පිළිගන්නේ. එහෙත් එයත් එක් රෝගී තත්ත්වයක් පමණක් බව සිතිය යුතුයි.මානසික රෝගී තත්ත්වයක් සියයට සියයක්ම යළි යථා තත්ත්වයට පත්කළ හැකියි. නමුත් වැරැදි සමාජ ආකල්ප, නොසලකා හැරීම, කොන් කිරීම, මුල් අවස්ථාවේදීම නිශ්චිත වෛද්‍ය ප්‍රතිකාර වෙත යොමු නොවීම රෝගය අසල්වැසියන්, ඥාති හිත මිත්‍රාදින් ගෙන් සඟවා ගැනීමට රෝගියා නිවසින් පිටමං කිරීම රෝගය උත්සන්න වීමට හේතු වේ.නිට්ටාවට ම සුව වූ රෝගියකු කෙරෙහි සමාජය දක්වන ආකල්ප පවුල දක්වන නොසැලකිල්ල, පුද්ගලයා අවැදගත් අයකු ලෙස සැලකීම රෝගී තත්ත්වය යළි උත්සන්න වීමට හේතු කාරක වේ. පුද්ගලයා නිරෝගී භාවයෙන් යුතුව සිටීමට නම් සමාජයේ රැකවරණය, ගෞරවය ඔහුගේ සමාජ ආර්ථික තත්ත්වය යහපත් කිරීම වැදගත්ය.අප හට කායික රෝගයක් හටගත් විට එය හඳුනා ගැනීම පහසුය. ශරීරය තම රෝගී භාවය පිළිබඳ පණිවුඩය මනස කරා සංවේදනය කරයි. එහෙත් මානසික රෝගී තත්ත්වයක් ඇතිවූ විට එය මනස හඳුනා නොගනී.දේශීය සිංහල වෛද්‍ය ක්‍රමයේ උමතු රෝග 22 ක් දක්වා ඇත.ඒවා නම් වාත, සෙම, පිත කෝපවීම හේතු කොට ගෙන හටගන්නා උන්මාද තත්ත්වයත්, රත් පිත, සිත් පෙරලුම් (ශෝක දුක වැනි) හේතු කොට ගෙන හැදෙන උන්මාද තත්ත්වයත්, පක්ෂගාතය වැනි රෝග හේතු කොට ගෙන හැදෙන උන්මාද තත්ත්වයත් දුබලකම් හේතුවෙන් ඇතිවන උමතුව, දරු ප්‍රසූතියෙන් පසු හැදෙන උමතු භාවයත්, භූත දෝෂ හේතුකොට ගෙන ඇතිවන උමතු තත්ත්වයන් ආදිය වේ.එමෙන්ම විෂ ද්‍රව්‍ය ශරීරගත වීම හේතුකොට ගෙන ද උමතු භාවය ඇතිවිය හැකිය. අපස්මාරය හේතු කොට ගෙන ද උන්මාදය ඇතිවිය හැකිය.උන්මාදය ඇතිවීම මොළයේ ක්‍රියාකාරිත්වයට හානිවීම හේතු කොට ගෙන ම ඇතිවන්නක් නොවේ. කායික රෝග ද ඊට බලපෑම් කරයි. මානසික ක්‍රියාකාරිත්වය පාලනය කරන්නේ වාතය පිත්තය සෙම් යන ත්‍රිදෝෂයයි. ඒ ත්‍රිත්වය හා රක්තය රජත් තමස් යන ශක්තීන් ත්‍රිත්වයේ අසමතුලිතතා සාමාන්‍ය මානසික ක්‍රියාකාරිත්වය වෙනස් කරයි.අද සමාජයේ ඕනෑම කෙනකුට මානසික රෝගයක් හටගැනීමේ අවදානමක් තිබේ. එහෙත් එක් එක් පුද්ගලයාගේ දරා ගැනීමේ ශක්තිය මත මානසික රෝගයක් හටගැනීමට ඇති ඉඩකඩ වෙනස් වේ.දරා ගැනීමේ හැකියාව කෙනෙකුගෙන් කෙනෙකුට වෙනස් වේ. ඒ තත්ත්වය කෙනෙකුට මානසික රෝගී තත්ත්වයක් ඇතිවීමට හෝ නොවීමට බලපායි.මානසික රෝග හටගැනීමට බලපාන ප්‍රබල සාධකයක් ලෙස ජානමය හේතු දැක්විය හැකිය. එනම් මවුපිය පරම්පරාවෙන් මානසික රෝගී තත්ත්වයක් පැවැතීමයි.ඊළඟට වැදගත්ම හේතුව වන්නේ පාරිසරික හේතුය. මත්පැන්, මත්ද්‍රව්‍ය ආදියට හුරුවීම ඒ අතරින් ප්‍රධාන වේ. අධික ශබ්දයන්ට නිරාවරණය වීම ද ඒ අතර වේ. යුද්ධය, පළිබෝධ නාශක, පරිසර දූෂණය යමෙකුගේ මනස අසමතුලිත කොට මානසික රෝගීන් බවට පත් කරවයි.සමස්ත මානසික රෝගයන්ට ම හේතු වන මූලික රෝග බීජය වන්නේ ආතතියයි. එක් එක් පුද්ගලයාට මානසික ආතතිය පාලනය හැකියාව ජාන මඟින් හිමි වේ.මානසික රෝගයක් හටගැනීම මවු කුස පිළිසිඳ ගත් දා සිට ම සිදුවිය හැකිය. මවගේ කුසයේ දී ඇතිවන සංකූලතා උපතේදී ඇතිවන සංකූලතා, මවුපියන් වෙන් වීම, ගැබිනිය හිංසනයට ප්‍රචණ්ඩත්වයට ගොදුරු වීම, දරුවා බිහිවීමේදී යොදන උපක්‍රම ආදිය ඒ අතර වේ. ඒ නිසා ගැබිනියක් ආරක්ෂා කරගත යුතු ආකාරය දේශීය වෛද්‍ය ක්‍රමයේ දී දක්වා ඇත.ගර්භණී සමයේ මව ගත යුතු ආහාර නොගත යුතු ආහාර ද්‍රව්‍ය ද වේ. ගැබිනිය මවගේ සැමියා ගේ නෑදෑයින්ගේ ආරක්ෂාව රැකවරණය ලබාදිය යුතුය. එය ගැබිනියට මෙන්ම කුසහොත් දරුවාගේ මානසික නිරෝගීභාවයට හේතු වේ.ඔබ ගන්නා ආහාර ද මානසික රෝග ඇතිවීමට මෙන්ම මානසික රෝගියකුගේ රෝගී තත්ත්වය උත්සන්න වීමට බලපායි. උෂ්ණ අධික ආහාර වන ඉස්සන් දැල්ලන් වැනි මාළු වර්ග බහුලව භාවිතය, දෙල් මුරුංගා සාඩින් අධික ලෙස ගැනීම, පරණ වූ ආහාර රසකාරක යෙදු ආහාර ද ඒ අතර වේ.යම් ලෙසකින් මානසික රෝගයක් හටගැනීමට පාරම්පරික අවදානමක් ඇති අයෙකුට පාරිසරික සාධක හා ආහාරමය සාධක සම්පූර්ණ වීම මානසික රෝගයක් ඇතිවීමට වැඩි ඉඩකඩක් ගෙන දෙයි.ආයුර්වේදය අනුව කායික දෝෂ ත්‍රිත්වය හා මානසික ශක්ති ත්‍රිත්වය අසමතුලිත වීම මානසික රෝග ඇතිවීමට මඟ පාදන බව කියයි.ශාරීරික හා මානසික හැසිරීමේ වෙනස්කම් මඟින් මානසික රෝගියකු හඳුනාගත හැකිය. අඩුවෙන් කතා කරන කෙනෙක් වැඩියෙන් කතා කරද්දී, වැඩියෙන් කතා කරන අයෙක් අඩුවෙන් කතා කරද්දී වැඩිපුර ආගමික කටයුතුවල නිරත වෙද්දී, වැඩිපුර වියදම් කිරීමට නැඹුරු වෙද්දී ඒ පුද්ගලයා කෙරෙහි පවුලේ අවධානය යොමු විය යුතුය.ඕනෑම අයෙකුට මානසික ව්‍යාකූලතාවක් තිබිය හැකිය. ඒත් ප්‍රතිකාර ගත යුතු වන්නේ එය පුද්ගලයාගේ දෛනික ජීවිතයේ වැඩ කටයුතු සඳහා බලපෑමක් වනවානම් පමණි.පුද්ගලයාගේ සිතුම් පැතුම් වෙනස්වීම, පෙනෙන, දකින, හැඟෙන, දැනෙන, හා ඇහෙන, පෙනෙන දේ වෙනස්වීම මානසික රෝගී තත්ත්වයක් ලෙස සැලකිය හැකිය.කෙටියෙන් ම කියතහොත් පංචෙන්ද්‍රියන් හරහා මනසට එන සංවේදනා නිවැරැදිව හඳුනා ගැනීමට නොහැකි වීමයි.මානසික රෝගියකුගේ ඇසට පෙනෙන නිශ්චිත වස්තුවක් පවා නිවැරැදිව හඳුනා ගැනීමේ හැකියාවක් නැත. ඔහුගේ ඇසට පෙනෙන රූපය වෙනස් වේ. අසාමාන්‍ය රූප යක්කු ආදී දේ එම පුද්ගලයාට පෙනීමට ඉඩ තිබේ.මානසික රෝගයකින් පෙළෙන පුද්ගලයාට අසාමාන්‍ය සිතිවිලි ඇති වේ. තමන් ඝාතනය කරන්නට අයෙකු සිටි යැයි ද, තමන්ට කරදර කරන්නට අනෙක් අය උත්සාහ දරන්නේ යැයි ද, තමන්ට වස විස දීමට, හෝ තමන්ට විරුද්ධව කටයුතු කිරීමට අනෙක් අය උත්සාහ කරන්නේ යැයි ද, තමන්ට කොඩිවිණ කිරීමට අයෙක් පෙලඹේ යැයි ද ආදි සිතිවිලි මානසික රෝගියෙකු කෙරෙහි පහළ විය හැකිය.රෝගී පුද්ගලයාට ඇසෙන පෙනෙන, දකින, දැනෙන දේ හරහා ඔහුගේ හැසිරීම් වෙනස් වේ. ඉක්මනින් කෝපයට පත්වීම සිදු වේ. එය සාමාන්‍ය ජීවිතය අඩාළ කරයි.මානසික රෝගී තත්ත්වයක් එකවර දරුණු වන්නේ නැත. මානසික සෞඛ්‍ය පිරිහීම කෙමෙන් සිදුවන්නකි. මුල් අවස්ථාවේම රෝගී භාවය හඳුනාගෙන පිළියම් කිරීමෙන් ඔහුගේ ප්‍රශ්නය කුමක් ද යන්න හඳුනාගෙන උපදේශනය හා ඖෂධ මඟින් රෝගය සමනය කළ හැකි වේ.මානසික රෝග ප්‍රධාන හා අප්‍රධාන වශයෙන් කොටස් 2 කි. ග්‍රස්තිය හෙවත් නිතර සේදීම කිහිප වරක් සබන් ගෑම ආදි ක්‍රියාකාරකම් වල යෙදීමට පුද්ගලයා පොලඹවන මානසික රෝගී තත්ත්වය සුළු රෝගී තත්ත්වයකි. සාමාන්‍ය අයෙක් එක්වරකින් සෑහීමට පත්වන දේ ඔවුන් කිහිප වරක් කිරීමෙන් සෑහීමකට පත්වේ.ඔවුන් කරන දේ පිළිබඳ ඔවුන්ට අස්ථිරතාවක් පැවැතීම ඊට හේතුවයි. ඔවුන් වෙනුවෙන් උපදේශනය වැදගත් වන අතර ප්‍රතිකාර ද ඒ සමඟම කළ යුතුය. ඒ තත්ත්වය මුල් අවස්ථාවේදී වළක්වා නොගතහොත් විශාදිය වැනි තත්ත්වයක් දක්වා යා හැකිය. ඔවුන් තමන් කරන ක්‍රියාව අසාමාන්‍ය බව දනී. ඒත් එය පාලනය කර ගැනීමේ හැකියාව ඔවුන්ට නැතිවීම ගැටලුවයි. පිළිවෙළට කලාවට තම කටයුතු සංවිධානය කර ගැනීමට නොහැකි වීම මොවුන්ගේ සාමාන්‍ය ජීවිතය අවුල් කරයි.උන්මාද රෝගීන් අතරින් වැඩි පිරිසක් රත්පිත් උන්මාද රෝගීහු වෙති. ඔවුහු ඉතා ආවේගශීලී වෙති. දුවන්නට යාම, ශරීරය උණුසුම් වීම කියැවීමට පටන් ගැනීම, කෝප වීම මූලික රෝග ලක්ෂණය. රත් පිත් උන්මාද රෝගීන් ජීවිත නැතිකර ගැනීමට උත්සාහ දරන බැවින් ඔවුන් කෙරෙහි වැඩි අවධානයක් යොමු කළ යුතු වේ. පෙනෙන ඇසෙන දැනෙන දේ වෙනස් වීම නින්ද නොයාම, මොවුන් අතර දක්නට ලැබෙන අනෙක් රෝග ලක්ෂණය. පෙබරවාරි මාර්තු අතර රත් පිත් උන්මාද රෝගය උත්සන්න වේ.මානසික රෝගයක් හටගැනීමට උගත් නූගත් කම, වයස, තරාතිරම ලිංග භේදය වර්ණ බේදය හෝ ආගම ආදී කිසිවක් බලපාන්නේ නැත.මානසික රෝගයක් ඇති අයකු මත්පැන් පානය කිරීම මානසික රෝගය වර්ධනය කරයි. මානසික රෝගයකින් සුවය ලැබු අයෙකු මත්පැන් පානය ඉතා අහිතකරය. මානසික රෝග නිට්ටාවටම සුවකර ගත හැකි වුවද මත්පැන් පානය අහිතකර ආහාර ගැනීම ඒ තත්ත්වය වෙනස් කිරීමට හේතු වේ.තම බිරිය හෝ සැමියා සැක කිරීම ද සුළු මානසික රෝගී තත්ත්වයකි. සැකය තහවුරු කර ගැනීමට ගෙයි පවුඩර් හලා යෑම, දුරකථනය නිතර පරීක්ෂා කිරීම, දරුවන් ගෙන් තොරතුරු විමසීම ආදී දේ කරයි. සුව කළ හැකි තත්ත්වයකි.යහපත් මානව සබඳතාවන් ගෙන් පරිපූර්ණ පවුල් ජීවිතය පුද්ගලයාගේ අනාගත අභිවෘද්ධියට හේතු වේ.දරුවකු අපයෝජනයට ලක්වීම දරුවා කෙරෙහි අහිතකර ලෙස බලපායි. ළමයා එය තමන්ට සිදුවූ විශාල කැළලක් ලෙස ද අවමානයක් ලෙස ද සලකයි. දරුවාට දැනෙන මානසික කැළල පීඩනය අනාගතයේදී සියදිවි නසා ගැනීම තරම් උග්‍ර අවස්ථාවන් කරා ඔවුන් හසුරුවයි.ගැහැනු දරුවන් අපචාරයන්ට හා ලිංගික හිංසනයන්ට ගොදුරු වීම පිරිමින් කෙරෙහි පිළිකුල සහ වෛරී සිතිවිලි ඇතිවීමට ද සමාජය කෙරෙහි අප්‍රසාදය ප්‍රකාශ කිරීමට ද හේතු වේ.ස්වාමිපුරුෂයන් බිරින්දෑවරුන් සැක කිරීම මත්පැන් හා ලිංගික බෙලහීනතාවය හේතු කොට ගෙන සිදුවුවද කාන්තාවන් ස්වාමිපුරුෂයන් සැක කිරීම කෙරෙහි ජානමය හේතු බලපෑම් කරයි. ඇතැම් මානසික රෝග පුරුෂයන්ට සාපේක්ෂව ස්ත්‍රීන්ට හටගැනීමේ ප්‍රවණතාව වැඩිය.විශාදය පිරිමින් දස දෙනෙකුගෙන් එක් අයෙකුට හටගනිද්දී ස්ත්‍රීන් හතර දෙනෙකුගෙන් එක් අයෙකුට හටගනී. එය සමාජ විද්‍යාත්මකව විග්‍රහ කරනු ලබන්නේ “කාන්තාව නිරූපණය කරන පීඩාකාරී තත්ත්වය ආතතිය නැතිනම් කාන්තාව කෙරෙහි එල්ල වන සමාජ පීඩනය විශාදය ඇතිවීමට හේතු වන බවයි. පුරුෂාධිපත්‍ය, යටත් වීම, ඒ කෙරෙහි තදින්ම බලපෑම් කරනු ලබයි. පශ්චාත් ආර්ථව හරණය, හේතු කොටගෙන ඇතිවන ශාරීරික අසමතුළිතතාව විශාදය ඇතිවීම කෙරෙහි බලපෑම් කරයි.කාන්තාවන් අතරින් 10 -12% පමණ පළමු දරුවා ලැබීමෙන් පසු විශාදයට ගොදුරු වෙති. ඊට හේතු වන්නේ මාතෘත්වය පිළිබඳ වගකීම වැඩි වීම. ස්වාමිපුරුෂයාගේ සහාය නොලැබීම මාතෘත්වය පිළිබඳ හැඟීමක් නොවීම. පූර්ව ප්‍රසව සමයේ ඇතිවන තත්ත්වයන් පශ්චාත් ප්‍රසව සමයේ මානසික රෝග ඇති කිරීමට බලපායි.ඇතැම් මවුවරුන් ප්‍රසවයෙන් පසු නොසන්සුන් වීම දුක්ඛ සහගත සිතිවිලි ඇතිවීම හේතු කොට ගෙන පසුකාලීනව එය විශාදය දක්වා වර්ධනය වේ.දරු උපතින් මාස 6 - 12 අතර කාලයේ අසීමාන්තික වරදකාරී හැඟීම කනගාටුව, කනස්සල්ල, ජීවිතයේ අසුබ බව දැකීම, දරුවාගේ වැඩ අතපසු කිරීම, නින්ද නොයාම පසු ප්‍රසවයේ මානසික රෝගී තත්ත්වයන්ගේ ලක්ෂණය.වැදුම්ගෙයි සන්නිය ලෙස හඳුන්වන රෝගී තත්ත්වයේදී මව දරුවා විරුද්ධවාදියෙකු ලෙස දකී. කෑගැසීම දිව යාම වැනි රත්පිත් රෝගී ලක්ෂණ මෙහි ද රෝග ලක්ෂණ වේ.පාසල් දරුවන් යාන්ත්‍රික වීම විභාග ක්‍රමය හා විභාග දරුවන් කෙරෙහි ඇතිකරන පීඩනය දරුවන්ට ප්‍රමාණයට වඩා වගකීම් පැටවීම පාසල් දරුවන් ගෙන් සියයට 18 කට භාවික උන්මාදයට ගොදුරු වීමට හේතු වී ඇත. දරුවන් ස්වභාවික පරිසරයට හුරු කරමින් පවුල තුළ මානසික නිදහසින් යුතුව ඇති දැඩි වීමට ඉඩ හළ යුතුය.මානසික රෝගීන් ගේ දක්ෂතා හැකියා සමාජයේ යහපත සහ උන්නතිය සඳහා යොදා ගත හැකිය. එබැවින් මානසික රෝගීන්ට නිශ්චිත ප්‍රතිකාර ලබාදීම නිට්ටාවටම සුව කර ගැනීමට අවස්ථාව සලසා ගත යුතු වේ. ඔවුන් මූලික අවස්ථාවේ දීම වෛද්‍යවරයකු වෙත ගෙන යා යුතුය.මානසික රෝගීන් වෛද්‍යවරුන් වෙත යාම ප්‍රතික්ෂේප කරයි. එහෙත් ඔබේ නෑදෑයා හිතවතා අසල්වැසියා මානසික රෝගී භාවයට පත්ව ඇත්නම් වහාම වෛද්‍යවරයකු වෙත ගෙන යාම ඔබගේ වගකීමයි.ආයුර්වේද වෛද්‍ය ක්‍රමයේදී නස්ස විරේචන කසාය හිසකුඩිච්චි තෛල අභ්‍යංග යන්ත්‍ර මන්ත්‍ර භාවිත කොට රෝගය නිට්ටාවට ම සුව කරයි. ඔබේ නිවසේ මානසික රෝගියකු සිටීනම් ඔබේ නිවස ඔහුට සිටීමට සුදුසු සුවදායක ස්ථානයක් කරන්න. උපදේශනය ලබාදීම, ගමන් බිමන් රැගෙන යාම වන්දනාවේ එක්කර ගෙන යාම ආදිය රෝගියාගේ මානසික නිරෝගී භාවයට උපකාරී වේ.ටෙක්ලා පද්මිණි කාරියවසම්ඡායාරූප - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=am1303243</link>
    <topic>හැම දෙයකම යටපැත්ත පෙරළලා බලන තුරු ඉවසිල්ලක් නැතිවෙන්නේ ඇයි</topic>
    <author/>
    <content>හැම දෙයකම යටපැත්ත පෙරළලා බලන තුරු ඉවසිල්ලක් නැතිවෙන්නේ ඇයිමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)අජිත් කුමාර 10 වැනි වසරේ ඉගෙනුම ලැබූ සිසුවෙකි. මුල්කාලයේ දී හොඳින් ඉගෙනුම ලැබූ ඔහු පසුකලකදී පාසල් යාම ප්‍රතික්ෂේප කරමින් ඉගෙනීම් කටයුතු මඟහරින්නට විය. මීට වසර දෙකකට පමණ පෙර සිටම ඔහුගේ හැසිරීම් රටාව වෙනස් වී තිබිණි.ඔහු නිතරම තනියෙන් කාලය ගත කිරීමට හුරුපුරුදුව සිටියේය. පවුලේ අය සමඟ ගමන්බිමන් යාමට, ප්‍රිය සම්භාෂණවලට යාමට, එකට ඉඳගෙන ආහාර ගැනීමට පවා ඔහු අකමැති විය. හදිසියකට හෝ කඩයකට යාමට පවා ඔහු බිය විය. මෙම තත්ත්වය යටතේ පාසල් ගමන ද මීට මාස කිහිපයකට පෙර නවතා දමා තිබිණි.මුල්කාලයේ දී ඉතා ක්‍රියාශීලී ඉගෙනුමට දක්ෂ ළමයකු වූ අජිත් කුමාරට කුමක් සිදුවීද? මවුපියන් ඔහුව වෛද්‍යවරුන් ළඟට ගෙන ගිය විට ඔහුට කිසිදු ශාරීරික රෝගයක් නැති බව තහවුරු කොට තිබිණි. පසුව දෙමාපියෝ දේවාල පූජා හා සාස්තර යන්ත්‍ර මන්ත්‍ර ගුරුකම් ද කළහ.සමහර සාස්තරකරුවන් පවසා ඇත්තේ අජිත්ට ඊර්ෂ්‍යාව නිසා යම් කොඩිවිනයක් කොට යක්ෂයෙකු බන්දවා ඇති බවයි. ඒ සඳහා ද පිළියම් කළ අතර කෙටිකාලීන සුවයකින් පසු නැවත ද රෝග ලක්ෂණ මතු විය.අජිත් කුමාර මා වෙත පැමිණියේ, ඥාතියෙකුගේ මඟපෙන්වීම මතය. ඔහු සමඟ බොහෝ වේලා ගතකරමින් ගමේත්, ඔහුගේ ජීවිතයේ කුඩාකල සිට මතක සියලු දේ ගැනත් කතා කළෙමු. කුඩාකල ඔහුට කිසිදු රෝගී තත්ත්වයක් තිබී නැත. නව යොවුන් වියට පත්වන විටයි එම තත්ත්වය ඇතිවී ඇත්තේ.ඔහු අපට පැවසුවේ ඔහුට සෑම දෙයකම ඇතුළත, යට හෝ පසුපස ගැන මහා සැකයක් ඇතිවන බවයි. එම නිසාම එම සිතුවිල්ල ක්‍රියාවකට පෙරළී එම වස්තුවේ යට, පසුපස පෙරළා බලනතෙක් ඔහුගේ සිතට මහා වදයක් වන බවයි.පාසල එපා වීමට මූලික හේතුව වී ඇත්තේ, ඉහත තත්ත්වය නිසා ඔහු නිතර මේසය යට, පොත් කවර ගලවා ඇතුළත, අල්මාරියේ පසුපස, කුණු බක්කියේ ඇතුළත හා යට පරීක්ෂා කිරීමට යාමේ දී අනෙකුත් ශිෂ්‍යයන් ඔහුට නම් පටබඳිමින් විහිළුවට ලක්කරන හෙයින් බවයි.පාසලේ දී පමණක් නොව ගෙදරදී ඇඳයට, පුුටුව යට, වැනි තැන් ගැන නිතර නිතර සැකය නිසා සොයා බලන්නට පෙලඹී ඇත. කෑම කන විටදී පිඟානේ යටි පැත්ත ගැන ද ඇතිවන සැකය නිසා කෑම පිටින්ම යටිපැත්ත බලන්නට ගොස් බොහෝවිට අහාර ද ඉහිරී ගොස් ඇත. එවැනි හැසිරීම් නිසා පවුලේ සාමාජිකයන් ද ඔහු පිස්සෙකු ලෙස සලකා ඇත. ඔහු පවුලේ අය සමඟ ගමන් බිමන් යාම ද අඩුකර ඇත්තේ ඒ නිසාය.එවැනි සිදුවීම්වලට අමතරව ඔහුට නින්දට යන විට ඇඳයට, මෙට්ටය යට, පමණක් නොව සීලිමේ ඇතුළත ගැන ද මහා සැකයක් ඇති විය. මෙම බය නිසාම නින්දට යන්නේ ද ඉතා අපහසුවෙනි. මෙම තත්ත්වය නිසා ඔහු ක්‍රම ක්‍රමයෙන් සමාජයෙන් ඈත්වී තනිව සිටීමට උත්සාහ කොට ඇත්තේ අන් අයගේ සමච්චලයට ලක්වීමෙන් වැළකීමටයි.තවද ඔහු නිතර නිතර එකම සිහිනයක් දැක ඇත. එනම්, මහා විශාල කන්දක් හා රූමත් කාන්තාවන් පිරිසකි. මෙය ඔහුට නිතර නිතර පෙනුණ ද ඒ ගැන ඔහුට වැටහීමක් නොවීය.සිග්මන් ප්‍රොයිඩ් මනෝ විශ්ලේෂණ වාදයට අනුව සිහිනවලින් පෙන්නුම් කරනු ලබන යම් සංකේතයක් ගැන සඳහන්ව ඇත. එහිදී කඳු ගැටයක් බොහෝවිට පෙන්නුම් කර ඇත්තේ ලිංගික ආශාවන් සම්බන්ධවයි.අප ද එම මඟපෙන්වීම ඔස්සේ අජිත් කුමාරගේ ප්‍රශ්නය දෙස නෙත් යොමු කළෙමු. දිගින් දිගටම සිදුකරන ලද සාකච්ඡාවලදී සොයාගනු ලැබුවේ අජිත් කුමාර දැඩි ලිංගික ආශාවකින් පෙළෙමින් සිටින බවත් එවැනි දේ නිරීක්ෂණය කිරීමට ඇති ආශාව හා එය ඉටුකර ගැනීමට නොහැකි වීමෙන් හිතේ ඇතිවූ ව්‍යාකූලභාවය වැඩිදියුණු වීම හැසිරීම් රටාවට බලපා ඇති බවත්ය.උපදේශන ශිල්ප ක්‍රම මඟින් ඔහුට යථාවබෝධය ලබාදීමෙන් පසු ඔහුගේ තත්ත්වය ක්‍රම ක්‍රමයෙන් වෙනස්වන්නට විය. ඔහුට මෝහන ප්‍රතිකාර ද උපයෝගී කර ගැනිණි.අප නොදන්නවා වූවාට සමාජයේ සැලකිය යුතු පිරිසක් ග්‍රස්ථිය නමින් හඳුන්වන රෝගී තත්ත්වයෙන් පෙළෙන එම තත්ත්වය ඇතිවන්නේ තමාට පාලනය කළ නොහැකි සිතුවිල්ලක් හෝ ක්‍රියාවක් නිතර නිතර සිදුවීම නිසාය. දැනගත යුතු දෙය නම්, ඉතා සුළු ප්‍රතිකාර ක්‍රම කිහිපයකින් මෙම තත්ත්වයෙන් අත්මිදිය හැකි බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>24</day>
    </date>
    <link>http://www.silumina.lk/2013/03/24/_art.asp?fn=ay130324</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.මොකද හිතෙන්නේ මාතෘකාව දැක්කම? නිරුවත්ව මඟුල් ගෙයක් ගන්නවා කියලද? එහෙම කරන උන්මත්තකයන් ගැනත් අන්තර්ජාලයෙන් හොයාගන්න පුළුවන්. ඒත් මේක ඊට වඩා ගැඹුරුයි.චීනයේ තරුණයන්ගේ අලුත්ම ප්‍රවණතාව තමයි නේකඩ් මැරේජ් හැටියට හඳුන්වන්නේ. එය අසූව අනූව දශකවල පවා සිදුකෙරුණු සාම්ප්‍රදායික මංගල්‍යයන්ට වඩා වෙනස්. එහෙම වෙන්න හේතුව චීනයේ ආර්ථිකය. තරුණයන්ගේ අත මිට සරු නැති වුණත් ඔවුන්ට ආදරය අවශ්‍යයි. ඒ නිසා ගෙයක්, වාහනයක් නැති අය අඩු වියදමින් එකතුවෙන එක තමයි නේකඩ් මැරේජ් කියන්නේ.මේ ගැන සමීක්ෂණය කරලා තිබෙන්නේ සමාජවිද්‍යාව පිළිබඳ සිචු වැන් ඇකඩමියේ මහාචාර්ය හියු ග්වෑන්වේ. ඔහුගේ සමීක්ෂණයට එක්වුණු තරුණ පිරිස් බහුතරයක් කියන්නේ ආදරය නැතිව ජීවත්වෙන්න බෑ කියලා. ඒ වගේම වාහනයක්, ගෙයක් වගේ භෞතික සාධක නිසා ආදරයට පයින් ගහන්න බෑ කියලා.අපේ රටේ නම් කතාවක් තියෙනවා නැතිබැරිකම ඉස්සරහ දොරින් එද්දී ආදරේ පෑළදොරින් පලා යනවා කියලා. ඒත් චීනයේ ඒක එහෙමම වෙලා නෑ වගේ. ඔවුන්ට වටිනාම ලියැවිල්ල වෙලා තියෙන්නේ කසාද සහතිකය. ඉතාම සුළුවෙන් අඩුම වියදමින් එළවළු මස් මාළු ටිකක් ගෙනත් උයලා අම්මලාට තාත්තලාටයි හොඳම යාළුවො තුන්හතර දෙනකුටයි කන්න දීලා කසාද සහතිකේ ලැබුණ සතුට බෙදා ගන්න තරම් සරල තත්ත්වයට චීන තරුණයන්ගේ මංගල උත්සවය ඇවිල්ලා.අපි චීනය ගැන එහෙම කීවට අපේ රටේ වුණත් සමීක්ෂණයක් කළොත් ගෙවල් දොරවල් නැතුවට, වාහන නැතුවට කසාද සහතිකේ ගන්න පුළුවන් වුණු තරුණ යුවළ ඕනෑතරම් හොයාගන්න පුළුවන් වේවි. ඒත් අපේ රටේ ප්‍රවණතාව ඒකද කියන්න තරම් මේ ක්‍රමය ප්‍රචලිත වෙලා නැහැ.එක අතකින් සමහරු කියන විදිහට ලොකුවට වියදම් කරලා මඟුල් ගෙයක් අරගෙන හෙම්බත් වෙනවට වඩා චීන තරුණයන්ගේ ක්‍රමය සාක්කුවට හොඳයි. ඒත් වැඩිහිටි චීන පිරිස වගේම අපේ ආසියාතික සමාජයේ දෙදෙනකුගේ එකතුවීම ගැන තිබෙන සතුට ගෞරවය වගේ වගකීම දැනෙන්නේ ටිකක් බරපතළ විදිහට ඒ කටයුත්ත සිදුවුණාමයි.එහෙම මඟුල් කාලා ජෝඩුව වෙනම ජීවත්වෙන්න ගත්තම දෙපාර්ශ්වයේම අම්මලා තාත්තලා අසරණ වුණු වෙලාවල් ඕනතරම් අපේ රටෙත් දකින්න ලැබෙනවා. ඒත් සමීක්ෂණයේ සිටි චීන තරුණ පිරිස් නම් කියලා තිබුණේ ඔවුන්ට තව කල් තිබෙන නිසා ආදරය ළං කරගත්තත් දෙමවුපියන් පළමුතැනට අරගෙන ඔවුන්ව සුඛිත මුදිත කරලා තමයි තමන් ගැන හිතන්නේ කියලා. එහෙම බැලුවාම ’නේකඩ්’ කීවට ඒ අය අපේ කට්ටියට වඩා රෙද්දක් ඇඳගෙන පාරේ යන්න පුළුවන් විදිහටයි හිතන්නේ කියලත් හිතෙනවා.ඇත්තටම නේකඩ් මැරේජ් කියන දේ නිර්වචනය කරලා තිබුණේ වස්තුව දේපොළ වලින් තොරව කසාද බැඳීම කියලා. සමහර විට ඒකත් ඇත්ත. මොකද දෑවැද්ද දිහා බලාගෙන බඳින අය ඒ සල්ලි දේපොළ නැති වුණ කාලෙක විරසක වුණ අවස්ථාවන් ද තිබෙන නිසා. අනෙක චීන තරුණයන්ගේ අදහසට අනුව නියම ආදරයක් තිබෙනවා නම් ජීවිතයේ ඕනම බාධකයක් ජයගන්නත් වස්තුව දේපළ හරි හම්බ කරගන්නත් අමාරු වෙන්නේ නැහැ.වැඩිවන ජනගහනයත්, ආර්ථික අපහසුතාවත් සමඟ චීන තරුණයන්ගේ සිතීමේ නිදහස මේ ප්‍රවණතාවට හේතු වුණා කියලයි තතු දන්නෝ පෙන්වා දෙන්නේ. කොහොම වුණත් ‘නේකඩ් මැරේජ්’ ක්‍රමය සම්ප්‍රදාය, ආදරය හා වස්තු තණ්හාව අතර දෝලනය වන අයට හොඳ පාඩමක් වෙන බව නම් නොකියාම බැහැ.අරුණි  අනේ දොස්තර මහත්තයෝ තව වතාවක් තව එකම එක වතාවක් උත්සාහ කරන්න මාරි කියුරි නෝනගෙ පොතකවත් නැද්ද බලන්න ආ... සමහර විට ග්‍රෙගරි මෙන්ඩල් මහත්තයාගේ ප්‍රවේණි රෝගයකවත් ඩාවින්ගෙ පරීක්ෂණයක අගකවත් අනේ... එක මහ මොළකාරයෙක්වත් නැද්ද මේ බෙහෙත හොයාගෙන සක්විති දෙවිහාමුදුරුවනේ, එදා ජීවක වෙදාටවත් ඉගැන්නුවේ නැද්ද අනේ අසාධ්‍යයයි... ඉක්මන් කරන්න පැතිරෙනවා; බෝවෙනවා; ”හරි හරි මොකක්ද ඔය ලෙඩේ?” ”සමාවෙන්ඩ සර් ... ”ඉරිසියාව“මොනරාගල සුපේශලා ශිෂාන්ති  අරුතක් නොදත් මා හට අරුතක් දුන් ඔබ සංසාරගත ඇදුරාණෝය.සංසාරික පුසුඹට හිත් මළුවට ඇදහැලෙන සිරි පොද වැස්ස...බෙලිඅත්තේ අමිලා සෙව්වන්දි පුංචිහේවා  සබඳ නුඹ ඉතිං මා මුදාලනු අඳුරු රේඛා අරුමැසි වර්ණ ලෝකයෙන්, ප්‍රාණ දහරා නොගලන හුදෙකලා වූ අවකාශයන් අතුරින් හිස් වූ සිතින්ම මා මුදාලනු... ඉක්බිති, මමද නුඹ මුදාලමි අපතේ හල වචන, අකුරු කෙරෙන්... සදාකාලිකවම, ඇතිවූ ප්‍රේමයෙන්ම,එම්.පී.අනුෂ්කා නර්මදී  සංකා නොනිවේ හද වියවුල්ලේ සැනසුම මිහිදන් වී... සුවඳින් අත්ලස් පුදලා පින්දම් සොයනා... සිල් සිතකි...බෝසත් වෙස් ගත් මළ මිනිසුන්ගේ සාධුකාර හඬ දී... මලානිකව ඉකිබිඳින දෑස්.. දස දහස් ගණන් මියැදී...මහ ගල් පිළිමේ බුදු නෙත මැවුවේ පින් කෙතකට පණ දී... වසිනා පින් මල් නිවනා දුක් ගිනි කවියක් දෝ සිතමි...ශ්‍රී ලංකා රජරට විශ්වවිද්‍යාලයේ ඉසුරිකා සියඹලාපිටිය  මා මහලු නැත. අට වැනි දශකයේ ගමන් කරමින් සිටින මම, ඒ කියන මුසා බස මා සසල කළා මගේ සිත, මා මහලු නැති බව මම දනිමි. මා අණ දෙමි. මගේ සේවකයෝ වැඩ කරති. පසිඳුරන් නැමති සේවකයෝ මට අවනතය, කීකරුය මම මහලු නොවෙමි. බව සයුරෙන් ඉමට යනතෙක් සිත කියයි සිත මහලු නොවේ. මම කියා කියා ගන්නේ.ඉඳගොල්ලේ විජිතා මල්පාන  බොහෝ සෙයින් විඩාබර වූත්, වෙහෙසකර වූත්, අපහසුදායක වූත්, ගමනක මම යෙදී සිටින්නෙමි. එසේ අපහසුවෙන් ගමන් කරන මට ගෙවෙන සෑම මිනිත්තුවක්ම, සෑම පැයක්ම, සෑම දිනයක්ම ‘තවත් එක් දිනයක්’ පමණක්ම විය. නමුත් එක් දිනක හිරු උදා වූයේ මාගේ සිත ගත දෙකම ප්‍රබෝධවත් වන, මාගේ වෙහෙසකර වූ ගමනට වචනයෙන් විස්තර කළ නොහැකි තරම් වූ අස්වැසිල්ලක් ලබා දෙන්නාක් බඳු වූ පෙරනිමිති පහළ කරමිනි.එකී දිනයත් සමඟ මා නැවත මාගේ ගමන ඇරැඹූයේ මාගේ ඉලක්කයට එක් පියවරක් හෝ ළඟාවීමේ අදිටනින්ය. නමුත් එදින මට ‘තවත් එක් දිනයක්’ නොවීය. ඒ මන්ද යත් කියා මට වැටහුණේ එදින මා දුටු සුන්දර දසුනකිනි. මා ජීවන ගමනේ නියැළෙන අතරතුර අලංකාර වූ විලක නෙළුම් මල් විශාල සංඛ්‍යාවක් විකසිත වී තිබෙනු මම දුටුවෙමි. නමුත් එකී විශාල ප්‍රමාණයක් වූ නෙළුම් මල් අතුරින් එක්වරම මා නෙත ගැටුණේ එකම එක නෙළුම් මලක් පමණි.එය දුටු විගසම මා සිත තුළ ඇති වූ සතුට නිම්හිම් නැති විය. එදා මෙදා තුර, මාගේ වෙහෙසකර වූත්, අපහසුදායක වූත්, ජීවන ගමනේදී මා දුටු සුන්දරතම මෙන්ම මාගේ සිත් පහන් වූ එකම දසුන එය යැයි කීමට මා මැළි වන්නේ නැත.ඉතින් එකෙණෙහිම මාගේ සිතට ඇතුළත් වූ සිතුවිල්ල නම් එකී සුන්දරතම වූත්, අලංකෘත වූත් නෙළුම් මල දෝතින්ම නෙළා මගේම කරගන්නට ඇත්නම් යන සිතුවිල්ලයි. ඉක්බිතිව එකෙණෙහිම මම එකී මල මගේම කර ගැනීමට උත්සුක වූවෙමි. එම අලංකෘත නෙළුම් මල මට අයිති කර ගැනීමට මා හට වැඩි වෙහෙසක් යොදන්නට වූයේ නැත. මා එම මල අසලට ළං වන විට එය ද මා අසලට ඇදී ආවේය. මම කිසිඳු අපහසුවෙකින් තොරව එකී මල මා සන්තක කර ගතිමි.එතැන් පටන් මාගේ වෙහෙසකර වූ ගමනේ තිබු වෙහෙසකර ගතිය, විඩාබර බව උඩු ගුවනට පාවී ගියේය. එතැන් පටන් මට ‘තවත් එක් දිනයක්’ උදා නොවිණි. මාගේ ගමන තව තවත් වේගවත් විය. එතැන් පටන් සිහින රාශියක් පොදි බැඳගෙන, මම විශාල බලාපොරොත්තු සහිතව නැවතත් ජීවන ගමන හා අත්වැල් බැඳ ගතිමි.කලින් තිබූ වෙහෙසකර ගතිය වෙනුවට දැන් ඇත්තේ සිතේ අපමණ වූ සතුටකි. කලින් තිබූ අපහසුකාරී ගතිය වෙනුවට දැන් ඇත්තේ දෝතින්ම පොදි බැඳගත් සිහින රාශියකි. කලින් විඩාබර ගතිය සිතට තදින්ම කාවැදී තිබුණ නමුත් දැන් ඒ වෙනුවට ඇත්තේ බලාපොරොත්තු රැසකි. මම දෝතින්ම නෙළා ගත් නෙළුම් මල මාගේ නිරස වූ ජීවන ගමන ඉතා සතුටුදායක එකක් බවට පත්කර හමාරය.දැන් මට ඒ මල නැතිවම බැරිය. අඳුරේ තිබු මාගේ ජීවන ගමනට ආලෝකයක් එක් කළ එකී නෙළුම් මල නොදැක මට එක් දිනක්වත් ජීවත් වන්නට නොහැකි විය. මම ඒ තරම්ම එම මලට ළෙන්ගතුකමක්, ආදරයක්, සෙනෙහසක් දැක්වූවෙමි.මාගේ ගමනට හරස් කපන විවිධ බාධක රැසක් එක දිගට එන්නට පටන් ගත්තේ මාගේ ගමන වළක්වාලීමටය. නමුත් මාගේ සුරතෙහි රැඳී තිබු මල එකී සියලුම බාධකවලින් මාව බේරා ගත්තේය.විශාල චණ්ඩ කුණාටු, මහා වරුෂා ආදියෙන්, මාගේ ආදරය දිනාගත් එම මල විසින්, මා දැඩි ලෙස ආරක්ෂා කරවූවද, මම ඒ මල ආරක්ෂා කරගැනීමට අපොහොසත් වුණෙමි. කරුමයක අරුමය! නොසිතූ වේලාවක එක්වරම හැමු චණ්ඩ මාරුතයකට හසුවී එම මල මාගේ දෑතින් ගිලිහී ගියේය.මාගේ ජීවන ගමනේ අඳුරුම දුක්බරම දිනය වූයේ එදිනයි. දහසක් බලාපොරොත්තු සිහින පොදි බැඳගෙන මාගේ දෝතින්ම නෙළාගත් එම මල සමඟ ජීවන ගමනේ ඉදිරියට යාමට දෛවය මට අවසර දී නැත. මාගේ සියලු සිහින බොඳ වී ගියේය. සියලු සිතුම් පැතුම් සුනු විසුනු වී ගියේය. මම තනි වුණෙමි. මාගේ සියලුම සිහින සමඟ මගෙන් ඈතට පාවුණු ඒ නෙළුම් මල දැන් මට හිමි නැත. එම මලෙන් මා වෙන් කෙරූ එම චණ්ඩ මාරුතයට මම රෑ දිවා ශාප කරන්නෙමි.මගේම දෑත හිමි මගේම නෙළුම් මලේ... නුඹ නැවත මා සොයා එනතුරු කල්ප කාලයක් වුවද බලා සිටින්නම්...අයේෂ් ලක්ෂාන්  පෙම්වතා - ගත මනකල් හරි හුරතල් මගෙ මනමේ කුමරි චොක්ලට් පෙත්තටත් යාවි වැදි රජු ළඟ ඇඹරී....පෙම්වතී - පවන් පුත්‍ර, සුර සෙන් හා ධීර වීර හනුමන්... තෙලෙන් මලෙන් පුද දුන්නත් පැන පැන යයි වඳුරන්....මොරටුව නිලංක මහේෂාන් ප්‍රනාන්දු  හන්තානෙට නුඹ මුමුනන කඳුළු හීනයෙන් මල්යායට මීපැණි ඉහිනවා හීනියෙන්රොබරෝසිය අහුලා මුදු මලක පෙති අගින් මගෙ දෑසෙහි තවරා ඉකිගසමි මහහඬින්නෞකාවක් තනාන මේ සිඟිති පෙතිවලින් නික්මෙමි මං නුවර වැවේ කඳුළු තොටුපළින්දෙල්තොට දිසා රෝහලේ දිලේඛා ධීරසිංහ  බොහෝ දෙනා හමුවේ ඇතැම් අය රැඳෙති ඇතැම් අය යති යන්නෝ මෙන්ම රැඳෙන්නෝ ද දිනෙක යති ඇතැම් අය මතකයෙන් ද යති ඇතැම් අය මතකයන් ඉතිරි කර යති කෙසේ වුවද ජීවිතයේ අවසන ඉතිරි වනුයේ මතකයන් පමණි (අන්තර්ජාලය ඇසුරිනි)රාගම අජිත් පි‍්‍රයන්ත නවරත්න  එදා නුඹ ගැන සිතෙන දෙයක් ලියූ මම.... අද... නුඹ ගැන... ලියන දෙයක් සිතමි...කොළඹ ප්‍රභාත් කුමාර දේශප්‍රිය  අහුලා ගතිමි ලස්සන කිළිටි මලක් නොපරවුණු ගසටත් සල්පිලටත් පුදසුනටත් එපාවුණුවැලිගම එන්.ඩබ්.පී.ලාල්  කුරහන් යායේ පිදෙන අරුණැල්ල ඔබයි ඉරි තැළු පොළෝ තල සිඹි දිය බිඳුව ඔබයි. නෙතින් වැටෙන කඳුළු පොදට සිනහව ද ඔබයි මුළු සංසාරේ මා සෙනේ පිදූ පියා ඔබයි...පොල්ගහවෙල ලසන්ති සාගරිකා  එංගලන්තයේ සිට ගසා ගෙන ආවත් සාරය උරා ගෙන නිසා ඉවත දැමීමට සිතුවත් පසුව ප්‍රයෝජනයට ගැනීමට ළඟ තබා ගන්නා විසිතුරු බිත්තර කටු ගොඩකි පුතුට.... ලොකු අම්මා දුන්... පරණ ඇඳුම්කෝට්ටේ ආර්.ඩබ්.ප්‍රීති විජේතිලක  නවය වසරෙදි අපි හිටියෙ හරිම විනෝදයෙන්. හැම වෙලේම හිනා වෙනවා. එක එක විදියෙ සෙල්ලම් පෙන්නපු පිස්සු පැටවු ටිකක්. කොල්ලොත් එහෙමයි... කෙල්ලොත් එහෙමයි...ඔය අතරෙ පොඩි පොඩි ආදර පළහිලව්වලට අපේ පන්තියත් ප්‍රසිද්ධ නොවුණම නෙමෙයි. බොලිවුඩ් නිළියන් පස්සෙ හැංගිලා දුවන පැපරාසි කැමරා ශිල්පින් වගේ ඉස්කෝලෙ ඉන්න කුළුදුල් ආදරවන්තයන් අල්ලන්න ප්‍රින්සිපල්ගෙ ඉඳන් ප්‍රයිමරියෙ ඇත්ත කියන චූටි නංගිලා මල්ලිලා දක්වාම හැමෝම ඒ දවස්වල උකුසු ඇස් දාගෙන හිටියෙ.කුළුදුල් ආදරවන්තයො කියලා ලිව්වට මොකද ඒ අතරෙ හොඳ බහුශ්‍රැතයො, විශාරදලා, වගේම දාර්ශනිකයොත් හිටියා...ඒ කාලෙදි ෂේප් එකේ පැත්තකට වෙලා හිටපු මටත් අපේ පන්තිය ඇතුළෙන්ම කට කතාවක් හැදුණා හැමෝම හිනාවෙවී ඔච්චම් කරනවා... කිසිම හේතුවක් නැතුව පන්තියෙ පිරිමි ළමයෙකුගේ නමක් කියලා විහිළු කරනවා. එයාටත් එහෙමයි. දරාගන්න බැරි තරම් හිනා වෙන්න පුළුවන් වෙන තරමටම ඒ විහිළු ඉස්කෝලෙ පුරාමත් පැතිරුණා...ඔය අතරෙ අපේ ගැහැනු ළමයි ටිකක් අර පිරිමි ළමයා වටේම තමයි කැරකෙන්නෙ. එයා පස්සෙම දුවනවා... කරන වැඩ ගැන හොයනවා... ඒ විස්තර රස කර කර මටත් කියනවා. මම ගියේ නැත්නම් News Alerts මට ලියලා එවනවා. Breaking News සැණින් එසැණින් මං ළඟම. හරි ආදරෙයි කෙල්ලො ටික එයාට. අදටත්...ඒත් මම... කිසිම කතාවක් නැහැ එයත් එක්ක. හරියට අපි අපිටම කතා කරන්නෙ නැහැ කියලා පොරොන්දු වෙලා වගේ. හිනාවක් නැහැ. මූණවත් බලන්නෙ නැහැ. යාළුවන්ගේ විහිළු වලට මට හිනා ගියත් තරහින් බැණපු එක තමයි කළේ.ඒත් මට අහන්න දේවල් තිබුණා... ඇයි මෙහෙම මට ඔච්චම් කරන්නෙ? ඇයි ඔයා එපා කියන්නෙ නැත්තෙ? තව... නරියා, බූරුවා, ගොනා, ගොන් පැටියා... ඒත් කිසිම දෙයක් අහන්නැතුව ආඩම්බර මමත් මුනිවතම රැක්කා... කාලය ගෙවිලා ර්‍ණ/ඹ් ඉවර වෙලා ඒ/ඹ් වලට යාළුවො හැම තැනම විසිරිලා ගියා. එකට හිනාවුණ යාළුවො වෙන් වුණා... එයත් එයාගේ ගමට ගියා. ඔච්චමුත් නැවතුණා...ඒත්, ඊට පස්සෙ අහම්බෙන් හරි මුණ ගැහුණොත් අපි කතා කරනවා. කරපු ඔච්චම් ගැන දෙන්නටම ගාණක් නැහැ. එකට හිනාවුණ යාළුවො දෙන්නෙක් වගේ අපි දෙන්නත් කතා කරනවා. හරිම යාළුකමක්... ඊයෙත් අහම්බෙන් මුණ ගැහිලා මමයි, මගෙ යාළුවයි, එයයි කතා කරන්න ගත්තා.ගෙවුණ මිනිත්තුවෙදි අපිට අමතක වුණා මේ නිදහසේ හිනාවෙවී කතා කරපු පාසල් කාලය නෙමෙයි කියලා. එයා ඉන්ටර්වීව් එකකට ආපු ගමන්. අපිත් මේ කාලේ ජොබ් එකක් හොයනවා.ඉස්සර වගේ සැහැල්ලු, සරල ජීවිත නෙමෙයි දැන් අපිට තියෙන්නෙ. හරිම සංකීර්ණයි. ඒත් ඒ අහඹු හමුවීම සුන්දර අතීත මතකයන් ගොන්නක් අපිට මතක් කරලා දුන්නා.විනාඩියයි කතා කළේ. බස් එක ස්ටාට් කළා. කොච්චර දේවල් කතා කරන්න තිබුණත් ඒ පමාව, දුවන ලෝකය මැද අපිව තවත් අසරණ කරනවා කියන්න වගේ බස් එක ඇද්දුවා. යන්නම් අත වනලා අපි ඔයාට සමු දුන්නා...“කාලයේ අකාල - සුළඟට ගසාගෙන ගියා - ඔබ හිටපු බස් එක...”නදී - අවිස්සාවේල්ලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa1303311</link>
    <topic>ETF නොගෙවන හාම්පුත්තු 20,000 ක්</topic>
    <author>සුනිල් දයා අල්විස්</author>
    <content>සුනිල් දයා අල්විස්විශ්‍රාම වැටුප් නොලබන අර්ධ රාජ්‍ය සහ පෞද්ගලික අංශයේ සේවකයන් උදෙසා හාම්පුතුන් විසින් ගෙවනු ලබන සියයට තුනේ සාමාජික අරමුදල වෙනුවෙන් සාමාජික මුදල් ගෙවීම පැහැර හරින හාම්පුතුන් හා ආයතන 20,000 පමණ ඇතැයි අනාවරණය වෙයි.සේවකයන් වෙනුවෙන් මේ වන විට සේවා නියුක්තිකයන්ගේ භාර අරමුදල (ETF) සතුව රුපියල් ලක්ෂ 1,54,000 ක් තිබෙන අතර අරමුදලට මුදල් ගෙවීම පැහැර හරින හාම්පුතුන්ගේ මුදල් ද එකතු වන්නේ නම් එය තවත් රුපියල් ලක්ෂ ගණනකින් වර්ධනය කැර ගත හැකි වනු ඇත.මුදල් ගෙවීම් පැහැර හරින හාම්පුතුන් හා ආයතනවලට තම සේවකයන් වෙනුවෙන් ගෙවිය යුතු හිඟ සාමාජික මුදල් ගෙවන්නැයි ඉල්ලීම් සිදුකළත් ඔවුන්ගෙන් ප්‍රතිචාරයක් ද ලැබී නැත.නීතිමය වශයෙන් මෙවැනි හාම්පුතුන්ට එරෙහිව කටයුතු කරන්නට සේවා නියුක්තිකයන්ගේ භාරකාර අරමුදලට පුළුවන්කම තිබේ. කෙසේ නමුත් මේ වන විට හාම්පුතුන් 2200 නඩු පවරා තිබේ.සේවා නියුක්තිකයන්ගේ භාර අරමුදලට සාමාජිකයෝ 96 ලක්ෂයක් ඇතුළත්ය. මේ වර්ෂය වෙනුවෙන් ඔවුන් සියලු දෙනාට වසර අවසානයේදී සියයට 10 ප්‍රතිලාභ අරමුදලට බැර කිරීමට ද බලාපොරොත්තු වේ.ඡ්ඊජ් අරමුදල වෙනුවෙන් විවිධ වැරැදි ප්‍රචාර විපක්ෂය හා ඇතැම් වෘත්තීය සමිති විසින් ගෙන ගියත් ඕනෑම අවස්ථාවක අරමුදලේ විස්තර අවශ්‍ය අයට ලබා දීමට සූදානම් යයි ද ETF හෙවත් සේවා නියුක්තිකයන්ගේ භාරකාර අරමුදලේ සභාපති කේ. එච්. ඒ. ගොඩවත්ත මහතා පවසයි.ගොඩවත්ත මහතා මේ කරුණු සඳහන් කර සිටියේ අරලියගහ මන්දිරයේ දී සිකුරාදා (29) පැවැති එම අරමුදලේ සේවක සාමාජිකයන්ගේ පහේ ශිෂ්‍යත්වය සමත් දරුවන්ට මුදල් ආධාර ශිෂ්‍යත්ව ලබාදීමේ උත්සවයේදීය. මහජන බැංකුවේ සිසු උදානය වැඩ සටහන යටතේ මේ ශිෂ්‍යත්ව අරමුදල් පිරිනැමේ.අරමුදලේ ඇති මුදල්වලින් සියයට 95 ක් භාණ්ඩාගාර බිල්පත් සහ භාණ්ඩාගාර සුරැකුම්පත් මිලදී ගැනීමට යොදවා තිබෙන බව ද කොටස් වෙළඳපොළට සියයට 5 ක් පමණක් යොදවා ඇත්තේ හොඳින් කරුණු විමසා බලා යයි ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa1303312</link>
    <topic>ඉහළ පන්තිවලදීත් දරුවන් ගැන අවධානයෙන් ඉන්න</topic>
    <author/>
    <content>- ජනාධිපතිදරුවන්ගේ අධ්‍යාපනයට වඩා සමහරු අද බලාපොරොත්තුවන්නේ වරප්‍රසාද බවත් එහෙත් සැබවින් ම දරුවන්ගේ අධ්‍යාපනය රඳා පවතින්නේ ඒ මත නොවන බවත් මහින්ද රාජපක්ෂ ජනාධිපතිතුමා පැවසීය.ජනාධිපතිතුමා මේ බව පැවසුවේ සේවා නියුක්තිකයන්ගේ භාර අරමුදලෙන් එහි සාමාජිකයන්ගේ දරුවන් අතරින් පහේ ශිෂ්‍යත්ව විභාගය සමත් දූ දරුවන්ට ශිෂ්‍යත්ව ප්‍රදානය කිරීම නිමිත්තෙන් අරලියගහ මන්දිරයේ දී පැවැති උත්සවයේදී ය. තම වරප්‍රසාදවලට ප්‍රථම දරුවාගේ අධ්‍යාපනය ගැන හිතන්නත් කුඩා කළ දරුවාගේ අධ්‍යාපනය පිළිබඳව දක්වන උනන්දුව හා සැලකිල්ල දරුවා ඉහළ පන්තිවල අධ්‍යාපනය ලබන විටදීත් මවුපියන් විසින් දැක්විය යුතු බව ද ජනාධිපතිතුමා පෙන්වා දුන්නේ ය.පොතට පතට පමණක් දරුවාගේ අධ්‍යාපනය දැනුම සීමානොකර ක්‍රීඩාවට සංගීතයට නැටුමට සෙසු ක්‍රියාකාරකම්වලට තාක්ෂණ දැනුම වර්ධනයට ඉංග්‍රීසි භාෂාව ඉගෙන ගන්නටත් වෙනත් අංශවලට දරුවන් යොමු කිරීමටත් මාපියන් වග බලා ගත යුතු බව ද ඒ සඳහා ඔවුන් බුද්ධිමත් විය යුතු බව ද පැවසූ ජනාධිපතිතුමා විභාග සමත් කරන තරගයට යොමු කරවා ආත්මාර්ථකාමී දරු පරපුරක් බිහි කරන්නේ නම් එය ප්‍රතිඵල විරහිත බවත් සඳහන් කෙළේ ය.දරුවන්ගේ ළමා කාලය උදුරා නොගත යුතු බව ද පෙන්වා දුන් ජනාධිපතිතුමා දරුවන් වෙනුවෙන් අප අද ගන්නා තීන්දු මත රටේ අනාගතය ගොඩනැඟෙන බව ද පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa1303313</link>
    <topic>තමිල්නාඩුවේ තරගවලට යන්න එපා!</topic>
    <author>සුභාෂිණි ජයරත්න</author>
    <content>සුභාෂිණි ජයරත්නතමිල්නාඩුවේ පවතින අනාරක්ෂිත භාවය සැලකිල්ලට ගෙන ඉදිරියේ දී එහි පැවැත්වීමට නියමිත අයි. පී. එල්. තරග සඳහා අපේ ක්‍රිකට් ක්‍රීඩකයන් සහභාගි කරවීම අනුමත නොකරන බව ක්‍රිකට් පාලක මණ්ඩලයේ ලේකම් නිශාන්ත රණතුංග මහතා ‘සිළුමිණ’ට පැවැසීය.අයි. පී. එල්. තරගාවලියට සහභාගි වන කිසිදු ශ්‍රී ලාංකික ක්‍රීඩකයකුට තමිල්නාඩුවේ දී තරග කිරීමට තමා අවසර ලබා නොදෙන බව තමිල්නාඩු මහ ඇමැතිනි ජයරාම් ජයලලිතාගේ ප්‍රකාශයත් සමඟ පසුගියදා ශ්‍රී ලංකා ක්‍රිකට් ක්ෂේත්‍රයේ උණුසුම් වාතාවරණයක් මතු විය.මේ පිළිබඳව වැඩිදුරටත් අදහස් දැක්වූ ක්‍රිකට් පාලක මණ්ඩලයේ ලේකම්වරයා තමිල්නාඩුව හැර අනිකුත් ප්‍රාන්තවල ආරක්ෂාව පිළිබඳ ගැටලුවක් නොමැති බව ඒත්තු යන්නේ නම් එම ප්‍රාන්තවල පැවැත්වෙන ක්‍රිකට් තරගාවලි සඳහා ක්‍රීඩකයන් සහභාගි කරවීම ගැන ක්‍රිකට් පාලක මණ්ඩලයේ විරුද්ධත්වයක් නොමැති බවත් එහෙත් එහි යෑම නොයෑම පිළිබඳ තීරණය ක්‍රීඩකයන් සතු බවත් කීය.අයි. පී. එල්. තරගාවලිය සංවිධානය කරන්නේ ඉන්දියානු ක්‍රිකට් පාලක මණ්ඩලය බවත් එය අන්තර්ජාතික ක්‍රිකට් කවුන්සලය මඟින් ද අනුමත කැරෙන හෙයින් ශ්‍රී ලංකා ක්‍රිකට් පාලක මණ්ඩලය මෙම සංවිධාන සමඟ ගැටලු සහගත තත්ත්වයක් ඇතිකර ගැනීමට බලාපොරොත්තු නොවන බවත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa1303314</link>
    <topic>කටුගෙයි තරප්පු වාර්තාව හෙට</topic>
    <author>ඉනෝකා සමරවික්‍රම</author>
    <content>ඉනෝකා සමරවික්‍රමකොළඹ කෞතුකාගාරයේ තරප්පු පෙළක් කඩාවැටීමේ සිද්ධියෙන් පසුව ඒ පිළිබඳව හා තවත් එවන් තරප්පු හා ගොඩනැඟිලි ඇත්දැයි සොයාබැලීමට පත්කළ කමිටුවේ වාර්තාව හෙට තමාට ලැබෙන බව ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා ‘සිළුමිණ’ට කීය.එමෙන්ම දින නියමයක් නොමැතිව වසා දැමීමට තීරණය කළ ජාතික කෞතුකාගාරය මහජන ප්‍රදර්ශනය සඳහා හෙට යළිත් විවෘත කෙරෙන බව ද ඒ මහතා පැවැසීය.ජාතික කෞතුකාගාරයේ පළමු මහළට පිවිසෙන තරප්පු පෙළ කඩා වැටීමට හේතු වී ඇත්තේ ඔරොත්තු නොදෙන තරම් පාසල් ශිෂ්‍යයන් සංඛ්‍යාවක් ඒ මත නැඟීම විය හැකියයි අමාත්‍යවරයා වැඩිදුරටත් පවසයි.තමා මේ බව පවසන්නේ එදින සන්ධ්‍යාවේ කෞතුකාගාරයේ කැමරා පද්ධතියේ සටහන්ව ඇති දර්ශන නිරීක්ෂණය කිරීමෙන් පසුව බව ද ඇමැතිවරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa1303315</link>
    <topic>රට රැකෙන්න වැඩ කරන්න</topic>
    <author/>
    <content>සිංහල දෙමළ මුස්ලිම් ජාති භේදයකින් තොරව රට බෙදන තැනට නොව රට රකින තැනට වැඩ කටයුතු කරන්නැයි ශ්‍රී ජයවර්ධනපුර විශ්වවිද්‍යාලයේ ජ්‍යෙෂ්ඨ කථිකාචාර්ය පැපිලියාන සුනේත්‍රාදේවි පරිවේණාධිපති රාජකීය පණ්ඩිත මැදගොඩ අභයතිස්ස හිමියෝ ඉල්ලා සිටිති.සූඩානය දෙකට වෙන්වූයේත් ජාත්‍යන්තරය නිසා බවත් විපක්ෂයේත් ආණ්ඩු පක්ෂයේත් සැබෑ අරමුණ විය යුත්තේ මවුබිම ආරක්ෂා කිරීම බවත් උන්වහන්සේ පෙන්වා දුන්හ.එකිනෙකාට විරුද්ධව ගෙනියන අනවශ්‍ය වාග් ප්‍රහාර නවතා අප රටේ සංස්කෘතිය, ස්වෛරීත්වය විනාශ කිරීමට කැසකවන බලවේගවල යටි අරමුණු තේරුම් ගෙන අප ජාතියක් ලෙස නොව දේශයක් ලෙස විනා එකාමෙන් කටයුතුª කළ යුතු යැයි උන්වහන්සේ වැඩිදුරටත් පැවසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa1303316</link>
    <topic>රට අපකීර්තියට පත්කිරීමේ දේශීය විදේශීය කුමන්ත්‍රණයක්</topic>
    <author/>
    <content>ජාතීන් අතර අසමගිය ඇති කිරීමේ අරමුණෙන් සිදු කෙරෙන ප්‍රචණ්ඩකාරී ක්‍රියා පිළිබඳව අවධානයෙන් සිටින ලෙසත් ඒ පිළිබඳ දූෂමාන ආරංචි පතුරුවා හැරීමෙන් වැළකී සිටින ලෙසත් රජයේ ප්‍රවෘත්ති දෙපාර්තමේන්තුව මහජනතාවගෙන් ඉල්ලා සිටියි.දශක තුනක යුද්ධය නිමා කරමින් ලැබුවා වූ නිදහස් වාතාවරණය නැති කිරීමට කටයුතු කරන දේශීය හා විදේශීය කුමන්ත්‍රණයේ යෙදී සිටින බලවේග ජාතීන් අතර භේද භින්න කිරීමේ ක්‍රියාවලියේ නිරත වී සිටින මේ මොහොතේ ශ්‍රී ලංකාවාසී සියලුම පුරවැසියන් රටේ යහපත හා සාමය රැක ගැනීමේ පිළිවෙතින් ක්‍රියා කිරීම යුතුකමක් බවත් අන්තර්ජාතික මට්ටමෙන් රටේ කීර්ති නාමය නැති කිරීමටත් සමාජයේ කලකෝලාහල ඇති කර රට අනතුරට පත් කිරීමටත් නොයෙකුත් බලවේග ක්‍රියා කරන මේ අවස්ථාවේ ජාතීන් අතර සමගිය හා සහජීවනය ඇති කිරීමට උපකාරී වන ආකාරයෙන් ජනතාව දැනුම්වත් කිරීමට මාධ්‍යයේ පූර්ණ සහයෝගය ද රජයේ ප්‍රවෘත්ති දෙපාර්තමේන්තුව බලාපොරොත්තු වේ.ජාතික මෙන්ම පෞද්ගලික සම්පත් හා දේපළ විනාශ කරන ප්‍රජාතන්ත්‍ර විරෝධි, අන්තවාදී හා ත්‍රස්තවාදී ක්‍රියාවලියන් පිළිබඳව හොඳින් අවබෝධ කරගෙන ඒවායින් වැළකී සිටින ලෙසත් එවැනි උත්සාහයන් පිළිබඳව රජය දැනුම්වත් කිරීමට කටයුතු කරන ලෙසත් මහජනතාවගෙන් වැඩි දුරටත් ඉල්ලා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa1303317</link>
    <topic>පත්තර මහගෙදර ජාතික රූපවාහිනියෙන්</topic>
    <author/>
    <content>ජාතික රූපවාහිනියේ ආයුබෝවන් වැඩසටහනින් අද (31) උදේ 8.00ට පත්තර මහගෙදර විස්තරේ.මෙය අතුල රන්සිරිලාල්ගේ නිෂ්පාදනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa1303318</link>
    <topic>ඇමෙරිකාවේ සහ යුරෝපයෙත් බැංකු කඩා වැටිලා</topic>
    <author/>
    <content>එක්සත් ජාතීන්ගේ මානව හිමිකම් මණ්ඩලයේ ශ්‍රී ලංකාවට එරෙහිව යෝජනාවක් ඉදිරිපත් කළ ඇමෙරිකාවේත් යුරෝපා හවුලේත් බැංකු කඩා වැටී තිබෙන බවත් සයිප්‍රසය, ඉතාලිය, ග්‍රීසිය වැනි රටවලට ණය ලබාදීමට අන්තර්ජාතික මූල්‍ය ආයතන අදිමදි කරන බවත් එහෙත් ශ්‍රී ලංකාවේ බැංකු ඉතා ශක්තිමත් මෙන්ම ස්ථාවර තත්ත්වයක පවතින බවත් අන්තර්ජාතික මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය හා නියෝජ්‍ය මුදල් අමාත්‍ය ආචාර්ය සරත් අමුණුගම මහතා කියයි.අපට බණ කියන්නට උත්සාහ කරන ඇතැම් රටවල අනාගතය සුබ නොවන බව පෙන්වා දෙන අමාත්‍යවරයා අපට මුහුණ පෑමට සිදුව ඇති ප්‍රශ්නවලට විසඳුම සංවර්ධන වේගය වැඩි කිරීම බව පෙන්වා දෙයි.අපට නිදහස ලැබෙන විට මෙරට සිටි ලක්ෂ 80 ක ජනගහනය ලක්ෂ 210 දක්වා වර්ධනය වී ඇති බව සඳහන් කරන අමාත්‍යවරයා එකල සහනාධාර ලබා දීමට වැය කළ මුදල මෙන් තෙගුණයක් භාණ්ඩාගාරයට වැය කිරීමට සිදුව ඇති බවත් පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa1303319</link>
    <topic>දැයට කිරුළ බලන්න ලක්ෂ 18 ක්</topic>
    <author>නිහාල් පී. අබේසිංහ - ජයසිරි මුණසිංහ</author>
    <content>නිහාල් පී. අබේසිංහ - ජයසිරි මුණසිංහදැයට කිරුළ ප්‍රදර්ශනය නැරැඹීමට පසුගිය සිකුරාදා සවස වන විට ලක්ෂ 18 කට ආසන්න පිරිසක් පැමිණ ඇතැයි දැයට කිරුළ සංවිධායක කමිටු සභාපති ඇමැති රංජිත් සියඹලාපිටිය මහතා පවසයි. සිකුරාදා සවස වන විට ප්‍රදර්ශන කුටි ජනතාවගෙන් පිරී පවතින තත්ත්වයක් තිබිණි.විශේෂයෙන් මෙම ප්‍රදර්ශනය නැරැඹීමට දෙමළ ජනතාවගේ ඉහළම උනන්දුවක් තිබුණු බවත් දෙමළ තරුණ තරුණියෝ වැඩිපුරම ත්‍රිවිධ හමුදා කුටිවලට පැමිණ සිටි බවත් වාර්තා වේ.යුද්ධ ටැංකි, කාලතුවක්කු අසල සිට වැඩියෙන්ම ඡායාරූප ගෙන ඇත්තේ දෙමළ තරුණ තරුණියන් බව අපේ වාර්තාකරුවෝ පවසයි.මේ අතර ප්‍රදර්ශනයේ ඇති ලේක්හවුස් ආයතනයේ ප්‍රදර්ශන අනුරුවට පැමිණ නවීන මුද්‍රණ තාක්ෂණය පිළිබඳව දැනුම්වත් වීමට සිංහල - දෙමළ - මුස්ලිම් ජනතාව ප්‍රබල උනන්දුවක් දැක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa13033110</link>
    <topic>උතුරට එළිය දෙන්න මිලියන 5900 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරයාපනය, වවුනියාව හා මන්නාරම දිස්ත්‍රික්ක තුනෙහි සියලු නිවාසයන්ට මිලියන 5900 ක් වැය කොට මේ වසර තුළ විදුලිය සැපයීමට කටයුතු යොදා ඇතැයි විදුලිබල හා බලශක්ති අමාත්‍යාංශය පවසයි.මේ වනවිට උතුරේ සියයට 70 කට විදුලිය සපයා ඇතැයි ද අමාත්‍යාංශය පවසයි.නැවත පදිංචි කළ පවුල් 45000 කට මිලියන 900 ක් වැය කර නොමිලේ විදුලිය ලබා දී ඇතැයි ද විදුලියනය 0% ක් ව තිබූ කිළිනොච්චි හා මුලතිව් දිස්ත්‍රික්කවල විදුලියනය පිළිවෙළින් 40% ක් හා 35% ක් දක්වා වර්ධනය කර ඇතැයි ද අමාත්‍යාංශය පවසයි.උතුරේ සෙසු දිස්ත්‍රික්කවල විදුලිය 85% ක් දක්වා ඉහළ නංවා ඇතැයි ද අමාත්‍යාංශය පවසයි.එසේ ම 2014 වන විට සමස්ත උතුරු ප්‍රදේශයම විදුලිය බලයෙන් ස්වයංපෝෂිත කරන බව අමාත්‍යාංශය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa13033111</link>
    <topic>දිවා සුරැකුම් මධ්‍යස්ථාන රජයෙන් ම</topic>
    <author>රමණී සුබසිංහ</author>
    <content>රමණී සුබසිංහදරුවන්ගේ ආරක්ෂාව තහවුරු කිරීම අරමුණින් දිවා සුරැකුම් මධ්‍යස්ථාන රාජ්‍ය මැදිහත්වීමෙන් ඉදි කිරීමට කටයුතු යොදන බව ළමා සංවිධාන හා කාන්තා කටයුතු ඇමැති තිස්ස කරල්ලියද්ද මහතා ‘සිළුමිණ’ ට කීය.පළමු දිවා සුරැකුම් මධ්‍යස්ථානය අම්පාර නගරයේ ඉදි කොට ඇති බව පැවසූ ඇමැතිවරයා රුපියල් ලක්ෂ 110 ක වියදමින් අම්පාර දිස්ත්‍රික් ලේකම් කාර්යාල භූමියේ එය ඉදිකොට ඇතැයි කීය.මේ දිවා සුරැකුම් මධ්‍යස්ථානය මඟින් දරුවන් 80 ට පමණ රැකවරණය සැලසේ.තම සේවා ස්ථානය අසල නිසි රැකවරණයක් සහිතව දරුවන් රඳවන්නට හැකිවීම නිසා යහපත් මානසික තත්ත්වයෙන් රාජකාරි කටයුතු කිරීමට සේවක සේවිකාවන්ට අවස්ථාව උදා වන බවත් ඇමැතිවරයා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa13033112</link>
    <topic>අවුරුද්දට හිඟ නැතුව බඩු</topic>
    <author>අරුණි මුතුමලී</author>
    <content>අරුණි මුතුමලීඋත්සව සමයේ අත්‍යවශ්‍ය ආහාර ද්‍රව්‍යවල හිඟයක් ඇති නොවන බවත් එම ද්‍රව්‍ය ස්ථාවර මිලකට ලබාගැනීමට පාරිභෝගිකයන්ට අවස්ථාව සලසා ඇති බවත් සමූපකාර හා අභ්‍යන්තර වෙළඳ අමාත්‍ය ජොන්ස්ටන් ප්‍රනාන්දු මහතා පවසයි.හාල්, සීනි, පරිප්පු, ලූනු, අල, ටින්මාළු, ධාන්‍ය වර්ග ආදී අත්‍යවශ්‍ය ආහාර ද්‍රව්‍යවල මිලෙහි වෙනසක් ඇති නොවන අතර රට පුරා සතොස මධ්‍යස්ථානවලින් මෙන්ම පොදු වෙළඳසල්වලින් භාණ්ඩ ලබා ගැනීමට කටයුතු සලසා ඇති බව ඒ මහතා පෙන්වා දෙයි.මේ අතර වෙළඳපොළේ ඉල්ලුම සලකා භාණ්ඩ වැඩි මිලට අලෙවි කරන කූට වෙළඳුන් වැටලීම සඳහා පාරිභෝගික සේවා අධිකාරියේ වැටලීම් අංශ අඛණ්ඩව ක්‍රියාත්මක කිරීමට උපදෙස් දී ඇති බව ද වැඩි මිලට භාණ්ඩ අලෙවි කරන්නන්ට මෙන්ම අඩු බර හා ප්‍රමිතියෙන් තොර භාණ්ඩ අලෙවි කරන්නන්ට එරෙහිව දැඩි පියවර ගැනීමට කටයුතු කරන බව ද අමාත්‍යවරයා අවධාරණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa13033113</link>
    <topic>ගම්පහ බණ්ඩාරනායක ආදි ශිෂ්‍ය මහ සභා රැස්වීම මාර්තු 31 දා</topic>
    <author/>
    <content>බණ්ඩාරනායක - ලුම්බිණි ක්‍රිකට් තරගය අප්‍රේල් 02 දාගම්පහ බණ්ඩාරනායක විදුහලේ ආදි ශිෂ්‍ය සංගමයේ වාර්ෂික මහ සභා රැස්වීම සහ නිලවරණය මෙම මාර්තු මස 31 වෙනි ඉරු දින පෙ.ව. 8.30 ට විදුහලේ ප්‍රධාන ශාලාවේදී පැවැත්වේ. නවක සාමාජිකයන් බඳවා ගැනීම ද එදින සිදුවේ.කොළඹ - ලුම්බිණි විදුහල සමඟ මෙවර සිට පැවැත්වෙන වාර්ෂික කි‍්‍රකට් තරගය කොළඹ කෝල්ට්ස් ක්‍රීඩා පිටියේ දී පැවැත්වීමට කටයුතු යොදා ඇත. ලබන අප්‍රේල් මස 02 වෙනි දින පෙ.ව. 9.30 ට මෙම තරගය පැවැත්වෙනු ඇත. මේ අවස්ථා දෙකටම සියලු ආදි සිසු සිසුවියනට සංවිධායකයෝ ආරාධනා කර සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa13033114</link>
    <topic>ජිනසිරි දඩල්ලගේ ලියු ග්‍රන්ථ 4 ක් එළිදකී</topic>
    <author/>
    <content>රාජ්‍ය පරිපාලන සහ ස්වදේශ කටයුතු අමාත්‍යාංශයේ අතිරේක ලේකම් ජිනසිරි දඩල්ලගේ මහතා විසින් රචනා කළ ග්‍රන්ථ 4 ක් එළිදැක්වීම අපේ‍්‍රල් 3 වැනිදා පස්වරු 2.30 ට රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්. ඩී. ජේ. සෙනෙවිරත්න මහතා ප්‍රධානත්වයෙන් ශ්‍රී ලංකා සංවර්ධන පරිපාලන ආයතනයේ දී සිදු කෙරේ.එහිදී ‘ප්‍රතිඵලදායක හා ඉලක්කගත සැලසුම්කරණය’, ‘අරන්තලාව හරහා වසර හයක්’ හා ‘ආදරණිය රාලහාමි’ (කළමනාකරණ නවකථාව) හා “Towards, Administrative &amp; Excellence” තෛ‍්‍රභාෂික ඡායාරූප නිබන්ධනය ග්‍රන්ථ මෙහිදී එළිදක්වනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aa13033115</link>
    <topic>අධ්‍යාපන අමාත්‍යතුමාගෙන් උසස් පෙළ හදාරන සිසුන්ට ආර්ථික විද්‍යා පාඩමක්</topic>
    <author/>
    <content>ශ්‍රී ලංකාවේ විශිෂ්ටතම ආර්ථික විද්‍යා ගුරුවරයකු ලෙස දිගු කලක් සේවය කළ වර්තමාන අධ්‍යාපන අමාත්‍ය බන්දුල ගුණවර්ධන මහතා හෝමාගම මහින්ද රාජපක්ෂ විද්‍යාලයේ උසස් පෙළ හදාරන සිසු දරුවනට පසුගියදා ඉගැන්වීමේ කටයුතු කළේ ය. ලබන වසරේ උසස් පෙළ විභාගය කලා හා වාණිජ අංශයෙන් පෙනී සිටින සිසු සිසුවියන් සඳහා ආර්ථික විද්‍යාව විෂය සම්බන්ධයෙන් පැය දෙකකට අධික කාලයක් මෙහිදී ඉගැන්වීම් කටයුතු කළේ ය.වැඩිදුරටත් අදහස් දැක්වූ අමාත්‍යවරයා පැවසුයේ, මෙම විදුහලේ ඉගෙනුම ලබන සියලු දෙනා උසස් අධ්‍යාපනය සඳහා විශ්ව විද්‍යාලයට යැවීම තම එකම අරමුණ බවත්, ඉඩ ලැබෙන සෑම අවස්ථාවකම පාසලට පැමිණ ඉගැන්වීම් කටයුතු සිදු කරන බවත් ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=ab1303311</link>
    <topic>ක්‍රිකට්වලට තහංචි දමන තමිල්නාඩු නාඩගම</topic>
    <author>සුභාෂිණි ජයරත්න</author>
    <content>අයි පී එල් ක්‍රිකට් තරගාවලිය වෙනුවෙන් තමිල්නාඩු ප්‍රාන්තයේ පැවැත්වෙන කිසිම තරගයක් සඳහා ශ්‍රී ලංකා ක්‍රීඩකයන්, විනිසුරුවරුන් මෙන්ම නිලධාරීන් සහභාගි කරවීමට තමන් කිසිසේත් ඉඩ නොදෙන්නේ යැයි මහ ඇමැතිනි ජයලලිතා කළ ප්‍රකාශය අළු යට පැවති ගිනි අඟුරු නැවත මතු කරවන්නට සමත් විය. අපේ ක්‍රිකට් ක්‍රීඩකයන්ට තමිල්නාඩුවේ තහංචි පැනවීමට පෙර තහංචි වැටුණේ ශ්‍රී ලාංකික භික්ෂුන් වහන්සේට සහ වන්දනා කරුවන්ටය. දිගින් දිගටම තමිල්නාඩුවෙන් මතුවන මේ හිරිහැර පිළිබඳව මෙවර සතියේ කතාබහ ඔස්සේ සාකච්ඡාවට ලක් කැරේ.මුත්තයියා මුරලිදරන්වසර 20 ක් ශ්‍රී ලංකා ක්‍රිකට් කණ්ඩායමට ක්‍රීඩා කළ මට දෙමළ ජාතිකයකු වූවායැයි කියා ශ්‍රී ලංකාවේදී කිසිදු ප්‍රශ්නයකට මුහුණ දීමට සිදුවූයේ නැහැ.මේ සිදුවීම ඉතා කනගාටුදායකයි. මම ශ්‍රී ලංකා කණ්ඩායමට ක්‍රීඩා කරද්දී ඇතිවූ වෙනත් ප්‍රශ්නවලදී ශ්‍රී ලංකා රජය හා ක්‍රිකට් මණ්ඩලය මට සහාය දැක්වූවා.මේ ප්‍රකාශය ඇසු දිනය මගේ ජීවිතයේ වඩාත් කනගාටුදායක දිනයයි. මගේ බිරිය උපන් චෙන්නායිහිදී මට ක්‍රීඩා කිරීමට නොහැකි වීම නිසා මම වඩාත්ම කනගාටු වෙනවා. යුද්ධයක් පැවැතිය ද අතීත සිදුවීම් අමතක කර ශ්‍රී ලංකාවේ ජනතාව සාමකාමීව ජීවත්වන බව ඉන්දියානුවන් ලංකාවට පැමිණීම දැකගත යුතුයි. මට හෝ ශ්‍රී ලාංකිකයන්ට තවත් යුද්ධයක් හෝ මෙවැනි පීඩාකාරී තත්ත්වයන් තවත් අනවශ්‍යයි. මට අවශ්‍ය වන්නේ දේශපාලනය නොව ක්‍රිකට් ක්‍රීඩාව තුළින් ප්‍රේක්ෂකයන් පිනවීමයි.(ඉන්දීය මාධ්‍යයට කළ ප්‍රකාශයකිනි)ක්‍රීඩා අමාත්‍ය මහින්දානන්ද අලුත්ගමගේතමිල්නාඩු ප්‍රාන්තයේ අයි පී එල් ක්‍රිකට් තරගාවලිය සඳහා අපේ ක්‍රිකට් ක්‍රීඩකයන්ට පැනවූ තහංචි ප්‍රකාශය සම්බන්ධයෙන් විශේෂ අවධානය මේ වන විටත් යොමුකර තිබෙනවා.අපේ ක්‍රිකට් ක්‍රීඩකයන්ගේ ආරක්ෂාව ලංකාවේදී මෙන්ම විදේශ රටකදීත් තහවුරු විය යුතුයි. අපේ ක්‍රිකට් ක්‍රීඩකයන් එම තරගාවලිය සඳහා සහභාගි කරනවා ද, ඒ සඳහා අවශ්‍ය ආරක්ෂාව ලැබේ ද යන්න ගැන අපි මේ වන විටත් විශේෂ අවධානයක් යොමුකර හමාරයි. අපේ විදේශ කටයුතු අමාත්‍යාංශය ඉන්දීය මධ්‍යම රජය සමඟ මේ වන විටත් මේ පිළිබඳව සාකච්ඡා කරමින් පවතිනවා.තමිල්නාඩු ප්‍රාන්තය මෙවැනි ප්‍රකාශයක් කර තිබියදී, එරට ඉන්දීය රජය විසින් අපට ලබා දෙන සහතිකය මෙතැනදි හරිම වැදගත්. ඉන්දීය රජය අපට ලබා දෙන සහතිකය අනුවයි අපි අපේ ක්‍රීඩකයන්ගේ සහභාගිත්වය සිදුවනවා ද නැද්ද යන්න තීරණය කරන්නේ. අපේ ක්‍රීඩකයන්ට තමිල්නාඩු ප්‍රාන්තයේදී මෙන්ම අනිකුත් ප්‍රාන්තවලදීත් විශේෂ ආරක්ෂාව හිමි විය යුතුයි. ඉන්දීය රජය රාජ්‍ය තාන්ත්‍රිකව මේ ප්‍රශ්නයට සම්බන්ධ වී අපට ලබා දෙන සහතිකය මතයි අපේ තීන්දුව තීරණය වන්නේ.එක්සත් ජාතික පක්ෂ මහලේකම්පාර්ලිමේන්තු මන්ත්‍රී තිස්ස අත්තනායකතමිල්නාඩුව ශ්‍රී ලංකාවට එරෙහිව පනවන බාධා මෙන්ම තහංචි ඉන්දීය හා ශ්‍රී ලංකා දෙරටේ මිත්‍රත්වය බිඳ වැටීමට හේතු වන කාරණයි. තමිල්නාඩුව මෙය කරනුයේ දේශපාලන ව්‍යාපාරයක් ලෙසයි. ඉන්දීය මධ්‍යම රජයට තමිල්නාඩු දේශපාලන හැසිරීම් හරිම වැදගත්. එසේම තමිල්නාඩුවේ දේශපාලන බලපෑම් ඉන්දීය රජයට ඉතා හොඳින් දැනෙනවා. පසුගිය කාලයේ මේ තත්ත්වයන් වර්ධනය වූයේ අපේ විදේශීය සබඳතා බිඳ වැටීම් හා නොසැලකිල්ල නිසායි.යුද්ධය පැවැති කාලයේ මෙවැනි බලපෑම් ඇතිවූයේ නැහැ. අද වන විට වන්දනා කරුවකුට වත් නිදහසේ එහි යන්න බැහැ. මෙහි වගකීම තමිල්නාඩුවට පමණක් පවරා වෙන් කරන්න බැහැ. රජයන් දෙක අතර මිත්‍රත්වයට අනුව ක්‍රියා කළානම් මෙවැනි ගැටුම් උග්‍ර නොවෙන්න තිබුණා.උතුරේ ගැටලු සහගත තත්ත්වය අපට බලපාන්නේ අවාසිදායකවයි. එම නිසා කළ යුතු දේ තවදුරටත් රටවල් දෙක දුරස්ථ නොවීමයි. තමිල්නාඩුවට ශ්‍රී ලංකාව වැදගත්. එම නිසා අපි හැම විටම ඉන්දීය මධ්‍යම රජය සමඟ සුහදව කටයුතු කළ යුතුයි.අපි තමිල්නාඩු දේශපාලන හැසිරීම කිසි විටෙකත් අනුමත කරන්නේ නැහැ. භික්ෂුන්ට පහර දීම, රාජ්‍ය තාන්ත්‍රික තර්ජන මඟින් මේ අය ශ්‍රී ලංකා විරෝධී ව්‍යාපාරයක් ගොඩනඟන්න උත්සාහ කරනවා. ඒ අයත් තමන්ට ශ්‍රී ලංකා රජය වැදගත් වන බව දැනගත යුතුයි.එම නිසා මේ ප්‍රශ්නය විසඳාගත යුතු ක්‍රම කිහිපයක් අපි දකිනවා. ඉන් එකක් ලෙස ශ්‍රී ලංකා රජය උතුරේ ප්‍රශ්නයට අනුගමනය කරන ස්ථාවරය ගැන නැවතත් සිතිය යුතුයි. ඉන්දියාවට, තමිල්නාඩුවට අන්තර්ජාතික ප්‍රජාවට රජය දුන් පොරොන්දු ක්‍රියාත්මක කරන්නට රජය සූදානම් විය යුතුය.එසේම අපේ රටත් ඉන්දීය රජයත් අතර විශ්වාසය ගොඩනඟන්නට කතිකාවතක් නැවතත් ආරම්භ කළ යුතුයි.ප්‍රවීණ ක්‍රිකට් විස්තර විචාරක පාලිත පෙරේරාඅපේ රටේ වසර 30 ක යුද්ධ කාලයේ දී වුවත් ප්‍රභාකරන් ශ්‍රී ලංකාවේ ක්‍රිකට් තරගවලට බාධා කළේ නැහැ. මේ වන විට මුත්තයියා මුරලිදරන් වීර ප්‍රකාශයක් ‘ඉන්දියන් එක්ස්ප්‍රස්’ පුවත්පතට කර තිබුණා. ‘මම දෙමළ පුද්ගලයෙක්. ඒත් මට මුලින්ම වටින්නේ මගේ රට ශ්‍රී ලංකාව.’ මේ ප්‍රකාශය අප රටට ආඩම්බරයක්. චෙන්නායි කාන්තාවක් වන මුත්තයියාගේ බිරියට තමන් උපන් ගමට තම ස්වාමියාටත් ඒමට නොහැකි පරිදි තහංචි පැනවීම ගැන කුමක් සිතෙයි ද යන්න කල්පනා කළ යුතුයි. අද වන විට ජයලලිතා ක්‍රීඩාව හා දේශපාලනය පටලවාගෙන ඉවරයි. 1989 අගෝස්තු 02 ඉන්දියන් සාම සාධක හමුදාව වැල්වැටිතුරේ ගමට පහර දී සිවිල් වැසියන් 58 ක් ඝාතනය කළා. ඒ හමුදාවම 1989 ඔක්තෝබර් 21 යාපනයේ වෛද්‍ය විද්‍යාල රෝහලට පහර දී රෝහල් කාර්ය මණ්ඩලය 29 ක්ද, රෝගීන් 76 ක්ද සිවිල් වැසියන් 30 ක්ද ඝාතනය කළා. අද මේවා ඒ අයට අමතකයි. අද මානව හිමිකම් ගැන කතා කරන ජයලලිතා එදා මේවාට කට ඇරියේවත් නැහැ.ඇය මේ ක්‍රියාවෙන් කළේ ශ්‍රී ලංකාව හා ඉන්දීය රජයට විශාල පීඩනයක් ගෙනදීම පමණයි. මෙය ජිනීවා මානව හිමිකම්වල කොටසක් පමණයි. ඔවුන් ක්‍රියා කරන්නේ ඇමෙරිකාවේ බළල් අතක් ලෙසයි. එහි අවසන් තුරුම්පුව ලෙසයි මෙලෙස ක්‍රිකට් ක්‍රීඩාවටත් තහංචි පැනෙව්වේ.තවත් පැත්තකින් ජයලලිතාගේ මේ හඬ සමස්ත ඉන්දියාවේම හඬ නොවෙයි. අපේ ශ්‍රී ලාංකික ක්‍රීඩකයන්ට ආදරය කරන රසිකයනුයි ඉන්දියාවේ ඉන්නේ. ක්‍රීඩාව දේශපාලනය සමඟ මිශ්‍ර නොවිය යුතුයි. ඉන්දීය රජය ජිනීවා වල සිට කළ හෑල්ලුකම් අපි ඉවසුවා. බුදුරදුන් දෙසු නිර්මල දහම ආරක්ෂා කරන්නේ අපි. චෙන්නායි වල බහුතරයක් කඩ නඩත්තු වන්නේ අපේ සංචාරකයන්ගෙන්.අපේ රජය මෙන්ම ක්‍රිකට් පාලක මණ්ඩලය අපේ ක්‍රීඩකයන් විදේශ රටකදී විශේෂ ආරක්ෂාවක් ලබා දෙන්න කටයුතු යෙදිය යුතුයි. මෙවන් විරෝධයක් මතු වෙද්දී අපේ ක්‍රීඩකයන් ඒ තරග සඳහා යවනවාදැයි තේරුම් ගත යුතුයි.තම රටේ ක්‍රිකට් ක්‍රීඩකයන් මෙයට සහභාගි වන බවට කැමැත්ත අකමැත්ත ප්‍රකාශ කර ලියුමක් ක්‍රිකට් පාලක මණ්ඩලයෙන් ඒ රටට ලබාදිය යුතුයි. මේ වන විට එසේ ලබා දී තිබු ලියුම අවලංගු කරන්නට ක්‍රිකට් පාලක මණ්ඩලයට හැකි විය යුතුය. ඕනෑම විදේශීය රටකදී තම ක්‍රීඩකයන් ජාතික කණ්ඩායමේ වගකීමෙන් බැහැරව ස්වාධීනව ක්‍රීඩා කරයි නම් එම ලිපිය අදාළ රටට ලබා දිය යුතුයි. තමන් උපන් රටට, මවුපියන්ට, ගුරුවරුන්ට ඉටුවිය යුතු යුතුකම් රැසක් තියෙනවා. කොන්ද පණ තිබෙන ක්‍රීඩකයන් තම මාතෘ භූමියට අවලාද නඟන තැනකට යනවා ද නැද්ද යන්න දෙවරක් සිතා බැලිය යුතුය. මේ තීන්දු තීරණ ගැනීමේ දී ක්‍රිකට් ක්‍රීඩකයන්ට ප්‍රශ්න පැන නැඟෙන්න පුළුවන්. මේ පිටුපස කොමිස් මුදල් ලබන ඒජන්තවරු කැමැති නැහැ ක්‍රීඩකයන් මෙම තරගවලින් ඉවත් වනවාට. නමුත් තම ආරක්ෂාව රටේ ගරුත්වය සියල්ල දෙස බලා මේ ගමන නොයනවානම් වඩා හොඳ බවයි මගේ අදහස.අයි පී එල් ක්‍රිකට් තරග නිසා අපේ ක්‍රිකට් ක්‍රීඩා ශෛලිය විනාශ වුණා. මේ නිසා බොහෝ විට අයි පී එල් ක්‍රිකට් තහනම අපේ ක්‍රීඩාවට වෙස්වලා ගත් ආශිර්වාදයක් විය හැකියි.බස්නාහිර පළාත් අමාත්‍ය,හෙළ උරුමයේ නීති උපදේශක නීතිඥ උදය ගම්මන්පිලමේ වන විට තමිල්නාඩු ප්‍රාන්තය හරහා සිදුවන්නේ යට සිට ඉහළට මතුවන විරෝධයක් නොව ඉහළ සිට පහළට කාන්දු වන විරෝධයකුයි. ඉතා ද්වේශ සහගත ලෙස ඉන්දීය මධ්‍යම රජය ශ්‍රී ලංකාවට එරෙහිව ගෙනයන වැඩ පිළිවෙළේ ප්‍රතිඵලයක් ලෙසයි තමිල්නාඩු ජනතාව ලංකාවට විරෝධය ප්‍රකාශ කර ඇත්තේ.මේ වන විට තමිල්නාඩු ජනතාව දිගින් දිගටම අපේ බෞද්ධ භික්ෂුන්ට, වන්දනා කරුවන්ට මෙන්ම අපේ ක්‍රීඩකයන්ටත් විවිධ තර්ජන එල්ල කරන්නට පටන්ගෙන. අද පමණක් නොව මීට පෙර රගර්, පාපන්දු ආදි ක්‍රීඩා තරග තමිල්නාඩුවේ පැවැත්වීම ඒ අය තහනම් කළා. අපේ ගුවන් භටයන්ට තමිල්නාඩු කඳවුරුවල ලබාදෙන පුහුණුවීම් පවා තහනම් කළා.මේ සියල්ලේම කූටප්‍රාප්තිය තමිල්නාඩු ප්‍රාන්ත සභාවේ දෙමළ ඊළමක් සඳහා ජනමත විචාරණයක් පැවැත්විය යුතු බවට සම්මත වූ යෝජනාව. මේ සියල්ල පිළිබඳ ලංකාව නොඉවසිය යුතු බවයි ජාතික හෙළ උරුමයේ මතය. ශ්‍රී ලංකාව තුළ වෙනම රාජ්‍යයක් ඇති කිරීමට කටයුතු කිරීම ආණ්ඩුක්‍රම ව්‍යවස්ථාවේ 157 (ආ) වගන්තිය අමු අමුවේම උල්ලංඝනය කිරීමක්.මේ යෝජනාව තමිල්නාඩු ප්‍රාන්ත සභාවේ ඒකඡන්දයෙන් සම්මත වී ඇති බැවින් තමිල්නාඩුවේ සියලුම ප්‍රාන්ත මන්ත්‍රීවරුන් ශ්‍රී ලංකාව බෙදා වෙන් කිරීමේ කටයුත්තට සම්බන්ධ වී හමාරයි. ඒ අනුව අපේ ව්‍යවස්ථාවේ ප්‍රතිපාදන අනුව කටයුතු කර මේ මන්ත්‍රීවරුන්ට ශ්‍රී ලංකාවට ඇතුළුවීම තහනම් කිරීමටත්, ඔවුන්ගේ යම් දේපළක් ලංකාවේ ඇත්නම් රාජ්‍යසන්තක කිරීම ද කළ යුතුයි.අවසාන වශයෙන් මේ දේත් කිව යුතුයි. එනම් අපි තේරුම් ගත යුතුයි ගහන්ඩ ගහන්ඩ වඳින මිනිහා මෝඩයකු බව.ක්‍රිකට් විස්තර විචාරකනලින් අපොන්සුෙම් ප්‍රශ්නයේ දෙපැත්තක් මම දකිනවා. අයි පී එල් ක්‍රිකට් තරගාවලිය තෝරාගත් ක්‍රීඩකයන් පිරිසකට මුදල් උපයා ගැනීමේ මාර්ගයක් වුණා. එයට අපේ ක්‍රිකට් ක්‍රීඩකයන් සහභාගි වන්නේ ශ්‍රී ලංකා ක්‍රිකට් ආයතනයේ සහය ඇතිවයි.අයි පී එල් ක්‍රිකට් තරගාවලියේ ධනාත්මක හා සෘණාත්මක තත්ත්වය අපි අවබෝධ කරගත යුතුයි. පසුගිය වසර කිහිපය තුළ අපේ ක්‍රීඩකයන් අයි පී එල් තරගාවලියට ගිය නිසා අවාසි සහගත දේත් අපට ලැබුණා. ඉන්දියාව සමඟ පැවැත්වූ තරගවලදී ශ්‍රී ලංකාවේ පන්දු යවන්නන්ට පහර දීම පිළිබඳව ඉන්දියානු පිතිකරුවන්ට වාසි දායක ලෙස යොදා ගන්නට හැකි වූයේ අයි පී එල් තරගාවලිය නිසා.මේ වන විට තමිල්නාඩු ප්‍රාන්තය මඟින් අපේ ක්‍රිකට් ක්‍රීඩකයන්ට අයි පී එල් සඳහා තහංචි පනවා තියෙනවා. එසේම ඊට පෙර තමිල්නාඩු ප්‍රාන්තයේ දී අපේ වන්දනා සංචාරකයන්ට මෙන්ම බෞද්ධ භික්ෂුන්ටත් දිගින් දිගටම හිරිහැර සිදුවෙමින් පැවතුණා. අද ඇතිවී තිබෙන මේ තත්ත්වය මත අපේ ක්‍රිකට් ක්‍රීඩකයන්ගේ ආරක්ෂාව පිළිබඳ ක්‍රිකට් පාලක මණ්ඩලය විශේෂ අවධානයක් යොමුකළ යුතුයි. එසේම තමන්ගේ ප්‍රාන්තයට එන්න එපා කියා තිබියදී එහි යාම ගැනත් නැවතත් සිතිය යුතුය. එසේ යාමෙන් අපේ රටේ ගෞරවයට, හා කීර්තියට සිදුවන හානිය ගැනත් අපි දෙවරක් සිතා බැලිය යුතුයි. මෙය හරියට දෙපැත්ත කැපෙන පිහියක් වගේ. රාජ්‍ය තාන්ත්‍රිකව විසඳාගත යුතු ප්‍රශ්නයක්.ඉන්දියාවේ ක්‍රිකට් තරගවලින් තමයි ශ්‍රී ලාංකික ක්‍රිකට් ක්‍රීඩකයන් අත විශාල මුදලක් රැඳෙන්නේ.ඒ නිසා මේ තත්ත්වය ගැන තීන්දු තීරණ ගැනීමේ දී හැම පැත්තක් ගැනම අවධානය යොමු කළ යුතුයි. මෙයට පිළිතුරු සෙවීම දැලි පිහියෙන් කිරි කනවා වගේ වැඩක්. තවත් පැත්තකින් මේ ප්‍රශ්නය අපට වෙස්වලාගත් ආශිර්වාදයක් ද විය හැකියි.සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=ab1303312</link>
    <topic>මේ සැරේ දැයට කිරුළින් අපේ ජනවාර්ගික සහයෝගිතාව ඉහළ නැංවුණා</topic>
    <author>සාකච්ඡා කළේ</author>
    <content>ජ්‍යෙෂ්ඨ අමාත්‍ය හා දිගාමඩුල්ල පාර්ලිමේන්තු මන්ත්‍රී පී. දයාරත්නමෙවර දැයට කිරුළ වැඩ සටහන මෙරට සිංහල - දෙමළ - මුස්ලිම් ජනතාවගේ සහයෝගය ඒකාබද්ධතාව සහජීවනය තවත් වැඩි වන වැඩ සටහනක් ලෙස හැඳින්විය හැකි බව ජ්‍යෙෂ්ඨ අමාත්‍ය හා දිගාමඩුල්ල පාර්ලිමේන්තු මන්ත්‍රී පී. දයාරත්න මහතා පවසයි. ඇමැතිවරයා මේ බව පැවසුවේ දැයට කිරුළ පිළිබඳව ඔහු සමඟ සිළුමිණ කළ සාකච්ඡාවකදීය.* දැයට කිරුළෙන් වන යටිතල පහසුකම් සංවර්ධනය පිළිබඳ අදහස කොහොම ද?මෙවර දැයට කිරුළෙන් අම්පාර දිස්ත්‍රික්කයට හා නැගෙනහිර පළාතට ලැබෙන සංවර්ධනය පසුගිය වසර 40 කටවත් මේ පළාතට ලැබී නැහැ. මීට පෙර ගල්ඔය ව්‍යාපාරයෙන් මේ ප්‍රදේශවලට ලොකු සංවර්ධනයක් ලැබුණා. ඒත් මෙලෙස ලයිට්, පරිගණක විද්‍යාගාර, දුරකථන පහසුකම්, කාපට් පාරවල් එදා ලැබුණෙත් නැහැ. මේක නැගෙනහිර ජනතාවට ලැබුණු ආශ්චර්යයක්.මෙවර දැයට කිරුළ නිසා නැගෙනහිර පළාතේ සිටින සිංහල ජනතාවට පමණක් නොව මුස්ලිම් දෙමළ ජනතාවටත් යටිතල පහසුකම් හා වෙනත් පහසුකම් රැසක් ලැබෙනවා. ඉන් පෙන්වන්නේ මේ රජය සැමට එක ලෙස සලකන බව නේද?එය තමයි පරම සත්‍යය. මේ සැරේ දැයට කිරුළෙන් නැගෙනහිරටයි පොලොන්නරුවටයි රුපියල් දසලක්ෂ 60000 ක වැඩ කරනවා. මේ වැඩ සිංහල අපට පමණක් ප්‍රයෝජන ගන්න වැඩ නෙමෙයි. සිංහල දෙමළ මුස්ලිම් හැම දෙනාටම ප්‍රයෝජනවත් සංවර්ධන වැඩ. අපි මේ වැඩ පිළිවෙළ නිසා සිංහල දෙමළ මුස්ලිම් ජනතාව තවත් එකතු වෙනවා. මෙතන කිසිම ප්‍රශ්නයක් නැහැ සියලු දෙනා මේ පැත්තේ සහයෝගයෙන් කටයුතු කරනවා. මෙවර දැයට කිරුළ වැඩ සටහන සිංහල දෙමළ මුස්ලිම් ජනතාවගේ සහජීවනය සහයෝගය තවත් වැඩි කරන වැඩ සටහනක් ලෙස අපට හැඳින්වීමට පුළුවන්. අද බලන්න මුලතිව් ඉඳන් පානමට නැගෙනහිර වෙරළ තීරය ඔස්සේ එක පාරට යන්න පුළුවන්. ඉස්සර මේ පාරේ පාලම් පාරු 15 - 18 ක් විතර තිබුණා. දැන් ඒ ස්ථාන සියල්ලටම පාලම් දාලා. මෙයින් වැඩිම ප්‍රයෝජනය කාට ද දෙමළ මුස්ලිම් ජනතාවට. ඒ අනුව අපි සුළු ජාතීන්ට කොච්චර සැලකිලි කරල තියෙනව ද. මේ වැඩ පිළිවෙළ ජනවාර්ගික සහයෝගීතාව ලොවට පෙන්වන කැඩපතක්.* එතකොට ද්‍රවිඩ දේශපාලනඥයෝ ජිනීවා ගිහින් රජය දෙමළ ජනතාවට උදව් කරන්නේ නැහැ කියන්නෙ?ඒක ලෝකය රැවටිල්ලක්. ඒ ජිනීවාවල අපට විරුද්ධව කථා කරපු අයට මම කියනවා මේ නැගෙනහිරට ඇවිත් බලන්න අපි සුළු ජාතීන්ගේ ප්‍රදේශ සංවර්ධනය කරලා තිබෙන හැටි.* ඔබ මේ ප්‍රදේශයේ වසර 35 ක් පමණ දේශපාලනය කරනවා. ඒ කාලසීමාවේ මේ ප්‍රදේශයට කළ සංවර්ධන කටයුතුත් මෙවර දැයට කිරුළෙන් වෙන සංවර්ධන කටයුතුත් පිළිබඳව අදහසක් පැවසුවොත්?අතීතයේ මේ පළාතට සිදුවෙච්ච ලොකුම සංවර්ධනය තමයි ගල්ඔය ගොවි ජනපද ව්‍යාපාරය. ඒ වගේම ඉහළ සංවර්ධනයක් මේ දැයට කිරුළ නිසා දැන් මේ පැත්තේ සිදු ;වනවා. මෙවැනි සංවර්ධනයක් ඇතිවෙන්නේ විශේෂ ව්‍යාපෘතියක් යටතේ පමණයි. ගල්ඔය සංවර්ධනයට අවුරුදු 60 කට ඉස්සෙල්ල වුණු දෙය. ගල්ඔයට සමාන නමුත් ඊට වඩා තාක්ෂණය අතින් ඉහළ සංවර්ධන කටයුත්තක් මේ දැයට කිරුළ යටතේ සිදු වෙනවා. මේක මේ පැත්තට වසර 50 කට පස්සේ ලැබුණු ලොකුම සංවර්ධනයයි.* මේ ප්‍රදේශවල සිටින පසුගිය වසර 30 ඇතුළත යුද්ධයෙන් පීඩා විඳි ජනතාවට මේ දැයට කිරුළ ලොකු සම්පතක් වෙලා තියෙනවා. ඒ ගැන ඒ ජනතාවගේ අදහස් ඔබට දැනගන්නට ඇති ඒ බව කීවොත්?මේ ප්‍රදේශවල ජනතාව බලාපොරොත්තු වෙන්නේ කෑම බීමම නෙමෙයි. ඊට වඩා දේවල් මේ අය බලාපොරොත්තු වෙනවා. ගමට එන පාර හොඳට තියෙන්න ඕන. රෝහල විදුලිය පාසල්වල පහසුකම්, මේ ජනතාව ඉල්ලනවා. මේ නිසා ඒ අඩුපාඩු සියල්ල සම්පූර්ණ කරන්න අවස්ථාව ලැබුණා. මේ පැතිවලට පරිගණක විද්‍යාගාර ලැබීම ඒ දරුවන්ට මහඟු සෙතක්.* මහින්ද චින්තනය යටතේ මෙරට කෙරෙන කටයුතු පිළිබඳව ඔබතුමාගේ අදහස?ඔව් මහින්ද චින්තනය යටතේ මිස වෙනත් කිසිම දිනක මෙතරම් සංවර්ධනයක් නැගෙනහිරට පමණක් නොවේ රටටම වෙලා නැහැ. විශේෂයෙන් දැයට කිරුළ පසුගිය කාලවල කෙරුණු හැම තැනම හොඳින් සංවර්ධනය වුණා. මට මතකයි බුත්තල, මහනුවර, පසුගිය සැරේ අනුරාධපුරය ආදි දුෂ්කර ප්‍රදේශවල විශාල සංවර්ධනයක් මේ දැයට කිරුළින් ඇතිවුණා. අපේ ප්‍රදේශයේ නොදියුණු ප්‍රදේශ රැසක් තිබෙනවා. මේ යටතේ රටේ කොළඹ වැනි ප්‍රදේශවල තිබෙන බොහෝ පහසුකම් එකම කාලයකදී මේ පළාතේ අයට අඩුවක් නැතිව දැයට කිරුළෙන් ලබා දීලා තිබෙනවා.* අද මේ පළාතේ නොදියුණු පාසල්වලට පවා පරිගණක විද්‍යාගාර දැයට කිරුළ යටතේ ලැබෙනවා. ඉන් ලැබෙන ඵලදායිතාව පිළිබඳව සඳහන් කළොත්...මේ පළාතේ ප්‍රාදේශීය ගම්බද පාසල්වල පරිගණක විද්‍යාගාර නෙමේ සාමාන්‍ය විද්‍යාගාරයක්වත් නැහැ. දැයට කිරුළින් මේ ප්‍රදේශයේ අඩු පහසුකම් ඇති පාසල්වලට විද්‍යාගාර හා පරිගණක විද්‍යාගාර ලබාදීම ඉතා ඉහළින් අගය කළ යුතුයි. ඉන් ඒ දරුවන්ට රටේ ලෝකයේ තොරතුරු මෙන්ම නව පරිගණක තාක්ෂණය පිළිබඳ අවබෝධයක් ලැබෙනවා. කැලේ පිපුණු මල් වැනි ඒ අයට ඉන් හොඳ අනාගතයක් ලැබේවි.දැයට කිරුළ වැඩ සටහන මඟින් කොළඹ මහනුවර වැනි ප්‍රදේශවල තිබෙන පහසුකම් නැෙඟනහිරට ලෝබ නැතිව ලබාදෙන්න කටයුතු යොදලා තිබෙනවා.* ජිනීවා වල අද ද්‍රවිඩ ජනතාවගේ මානව අයිතිවාසිකම් පිළිබඳව කතාවෙනවා. ඒත් මේ දැයට කිරුළ සංවර්ධන වැඩසටහන දෙස බලන විට රජය දකුණටත් වඩා නැඟෙනහිර සිංහල දෙමළ මුස්ලිම් ජනතාවට සලකා ඇති බව පෙනෙනවා නේද?ඔව්. අද බලන්න අපේ පාරවල් ටික දිහා. මෙහේ අම්පාරේ පානමින් පටන් ගන්න කාපට් පාර ත්‍රිකුණාමලය පසුකරලා තිරියාය දක්වා විහිදී යනවා. මේ පාරේ ඉස්සර පාලම්පාරු 15 – 16ක් තිබුණා. දැන් ඒවාට පාලම් හදලා, දැන් දැයට කිරුළ යටතේ මඩකළපුවේ ලොකුම පාලම කල්ලඩි පාලම දැන් අලුතින් හැදුවා. ඒකට වියදම රුපියල් දසලක්ෂ 2600ක්. දිග මීටර් 289ක් පළල මීටර් 15ක්. දෙපැත්තේ මීටර් 1.5ක බයිසිකල් ලේන් දෙකක් තිබෙනවා. ඉස්සර පැරණි කල්ලඩි පාලම පළල අඩු නිසා පාරේ වාහන හිමින් යන්නේ. දැන් පාලම හැදුවාම මඩකළපුව - රත්නපුර පාරේ පාලම් සියල්ලම මීටර් 15කට පුළුල් කරල තියෙනවා.පසුගිය කාලේ යුද්ධය නිසා වැඩියෙන්ම විනාශ වුණේ දෙමළ ජනතාව. ඒ අය ඒ අයම මරාගත්තා. අපි නෙමේ ඒක කළේ ඒ දෙමළ අයමයි.කෙසේ වුවත් අපි මීටත් වඩා දෙමළ සිංහල ජනතාවට ළෙන්ගතු විය යුතුයි. ඒ අයගේ ප්‍රශ්නවලට අපි ඉක්මනින්ම විසඳනවා.දෙමළ අයෙක් ආවොත් මාව හමුවෙන්න මම ඒ අයගේ ප්‍රශ්නය කලින්ම විසඳනවා.* මෙවර දැයට කිරුළට ද්‍රවිඩ මුස්ලිම් අයගේ උදව් ලැබෙනවාද?ඔව්. මේ පිළිබඳ සියලු සාකච්ඡාවලට දෙමළ, මුස්ලිම් අය උදව් කළා.මෙවර දැයට කිරුළ බලන්න සිංහල, දෙමළ, මුස්ලිම් අය ලක්ෂ 15ක් විතර වැලනොකැඩී ආවා. මේ සැරේ දැයට කිරුළෙන් ලැබුණා මුළු රටේම සංවර්ධනය පිළිබඳව සැමටම අවබෝධයක් ලබාගැනීමට. රේඩියෝවල, ටෙලිවිෂන්වල මොනවා කිව්වත් ඒ අයට මේ වෙන සංවර්ධනය ඇස් දෙකෙන් බලාගන්න පුළුවන්.ජිනීවා ප්‍රශ්න පිළිබඳව මේ පැත්තේ සිංහල, දෙමළ, මුස්ලිම් ජනතාවගේ අවධානයක් නැහැ. මේ දැයට කිරුළ මඟින් තවදුරටත් ද්‍රවිඩ භාෂාව කතාකරන මිනිස්සු අපට කිට්ටු කරගන්නයි හදන්නේ.මේ ප්‍රදර්ශනයේ කිසිම දැන්වීමක් ද්‍රවිඩ භාෂාව නැතිව බැහැ. මේ ප්‍රදර්ශනය මඟින් සිංහල – මුස්ලිම් - දෙමළ ජාතික සහයෝගිතාව තවත් වැඩිවෙනවා.* මෙවර දැයට කිරුළ නිසා අම්පාරේ වී ඇති සංවර්ධනය පිළිබඳව ඔබගේ අදහස?අද මේ ප්‍රදර්ශනය නිසා අම්පාරේ හැම තැනම දියුණු වෙනවා. පාරවල් විදුලිය වගේම වී ගබඩා, පරිගණක විද්‍යාගාර ඇතිවෙනවා. ජංගම සේවාවලින් ජනතාවගේ ප්‍රශ්න රැසක් විසඳුනා.මේ සැරේ පවත්වන්නේ 7 වැනි දැයට කිරුළ ප්‍රදර්ශනය. දැයට කිරුළ ජාතික වැඩසටහනේ දී පොලොන්නරුව, ත්‍රිකුණාමලය, මඩකළපුව, අම්පාර දිස්ත්‍රික්ක දියුණු කරනවා. ඒ විතරක් නෙමේ මෙවර දැයට කිරුළට ඉදිකරන ගොඩනැඟිලිවලින් සියයට 98ක්ම ස්ථිර ගොඩනැඟිලි. ඒවා සියල්ල අම්පාරේ හාඩි කාර්මික විද්‍යාලය, විශ්වවිද්‍යාලයක් බවට පත්කරන්න උදව් කරගන්නවා. මේක අපිට දෙයියෝ දුන්නා වගේ වැඩක්. ඒක වරින් වර කොටස් වශයෙන් හදලා මේ අයුරින් ඉදිකිරීමට අවුරුදු 100ක් හිටියත් අපිට හම්බුවෙන්නේ නැහැ. ඒ මොකද විශේෂ ව්‍යාපෘතියක් යටතේ මිලියන 5000ක් විශ්වවිද්‍යාලයක් සඳහා වියදම් කරන්න උසස් අධ්‍යාපන අමාත්‍යාංශයට හැකියාවක් නැහැ.අපට මේ දැයට කිරුළ නිසා එහෙම පිටින්ම ගුලියක්ම ලැබුණා සංවර්ධනයට.ඒ ගැන අපේ ජනාධිපතිතුමාට ඇමැති රංජිත් සියඹලාපිටිය මහත්මයාට වගේ අන් හැමටම අපි ස්තුතිවන්ත වෙනවා.ඔබ ඔය විදියට කීවත් සමහරු කියන්නේ මේක ආණ්ඩුවේ ප්‍රතිරූපය ගොඩනැඟීමට කළ බොරු ප්‍රචාරාත්මක ප්‍රදර්ශනයක් කියලා?ඒක පට්ටපල් බොරුවක්. ඒකට උත්තරත් ඒ කියන අයට ඇවිල්ල මේ පැත්තේ ඇවිදලා නැඟෙනහිර පළාතේ පොලොන්නරුවේ ඇවිදලා බලාගන්න. අද මේ පැත්තේ යෝධ පාරවල් කාපට් කරලා කොළඹ පැත්තේ සමහර පාරවල්වලට වඩා මේ පළාතේ පාරවල් හොඳයි.අද මඩකළපුවෙන් වාහනයට නඟින අයට රත්නපුරය පාරේ ආවොත් කොළඹට එනතෙක්ම කාපට් පාරෙන් හැටට හැටේ එන්න පුළුවන්.ඒ සමඟම අද අම්පාර දිස්ත්‍රික්කයේ නව සම්පාදන කටයුතු, විදුලිබලය ලබාදීම රෝහල් නවීකරණය, පාසල්වලට නව තාක්ෂණය ලබාදීම, වී ගබඩා ඉදිකිරීම ද දැනුම වර්ධනය ද සිදුවෙනවා.එපමණක් නොවෙයි ඓතිහාසික දීඝවාපී විහාරයට නව මාර්ගයක් ඉදිකිරීම ද විහාරස්ථානයේ පූජා භූමියේ කුට්ටි ගඩොල් ඇල්ලීමට රුපියල් දසලක්ෂ 270ක් වැයකර තිබෙනවා.ඒ සමඟම අම්පාර අරුගම්බේ මුහුදු මහා විහාරයට නව චෛත්‍යයක්, නව සංඝාවාසයක් ඉදිකිරීමට මහින්ද රාජපක්ෂ ජනාධිපතිතුමා වැඩ ආරම්භ කරනවා. ඒ සමඟම එහි ඉදිකළ බුදුමැදුර ද විවෘත කිරීමට යෝජිතයි.මීට අමතරව අම්පාර උහන ගුවන්තොටුපළ සහ මඩකළපුව ගුවන් තොටුපළ නවීකරණයට දැයට කිරුළ යටතේ කටයුතු යොදා තිබෙනවා.මේ සියලු කටයුතු අනුව මෙවර දැයට කිරුළෙන් රුපියල් මිලියන 60000ක් නැඟෙනහිර පළාතටත් පොලොන්නරුවටත් ලැබෙනවා. මේ දැයට කිරුළෙන් මේ ප්‍රදේශවලට ලැබෙන සංවර්ධනය සාමාන්‍ය තත්ත්ව යටතේ වසර 100කින් වත් ලැබෙන්නේ නැහැ. මේ සියල්ල ලැබුණේ මහින්ද චින්තනය ඉදිරි දැක්ම යටතේ කියලා සියලු ජනතාව දැනගත යුතුයි.සාකච්ඡා කළේනිහාල් පී.අබේසිංහඡායාරූපය- විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=ab1303313</link>
    <topic>විදුලි බිල වැඩි කිරීමේ යෝජනා ගැන යළි සලකා බලන්න කියලා කියනවා</topic>
    <author>සංවාදය සරත් පෙරේරා</author>
    <content>ජනාධිපති නීතිඥ ශ්‍රී ලංකා මහජන උපයෝගීතා කොමිසමේ සභාපතිආචාර්ය ජයතිස්ස ද කොස්තාවිදුලි ජනනයට වියදම් වෙතැයි ගණන් බලා තිබුණ මුදලෙන් රුපියල් බිලියන හතළිහක මුදලක් අඩුකර ගැනීමට ශ්‍රී ලංකා මහජන උපයෝගීතා කොමිසම කටයුතු කළත් විදුලිය සඳහා යන අධික වියදම තවදුරටත් අඩුකර ගැනීමට නම් ඉන්ධන සඳහා කෙරෙන විශාල වියදම අඩුකර ගැනීමට මාර්ග සොයා ගත යුතුව ඇතැයි ශ්‍රී ලංකා මහජන උපයෝගීතා කොමිසමේ සභාපති ජනාධිපති නීතිඥ ආචාර්ය ජයතිස්ස ද කොස්තා මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් සභාපතිවරයා මේ ප්‍රකාශය කළේය. එම සම්මුඛ සාකච්ඡාවේදී ඇසූ ප්‍රශ්න කීපයක් හා ඒවාට ආචාර්ය කොස්තා දුන් පිළිතුරු මෙසේ ය.2013 වසර සඳහා ශ්‍රී ලංකාවට අවශ්‍ය සම්පූර්ණ විදුලි සැපයුමේ එකතුව කිලෝ වොට් පැය බිලියන 10.95 ක්.ශ්‍රී ලංකාව තුළ විදුලි කර්මාන්තය මිල ඇතුළුව නියාමනය කරන්නේ අපේ කොමිෂන් සභාවයි.අපි කරන නියාමනය ත්‍රිවිධාකාරයි. එනම් ආර්ථික නියාමනය, දෙවැන්න තාක්ෂණික නියාමනය හා තෙවැන්න ආරක්ෂිත නියාමනය. අපි ආර්ථික නියාමකයා වශයෙන් 2009 අංක 20 ශ්‍රී ලංකා විදුලි පනත හා 2002 අංක 35 දරන ශ්‍රී ලංකා මහජන උපයෝගීතා කොමිෂන් සභා පනතත් අනුව 2009 අප්‍රේල් 8 ඉඳන් මෙම කොමිෂන් සභාව ක්‍රියාත්මකව තිබෙනවා. 2009 විදුලි පනතේ පැහැදිලිව කියනවා විදුලි කර්මාන්තය පාලනය වන්නේ මෙම පනතින් බවත් ඒ අනුවම පනතේ දෙවැනි වගන්තිය මේ පනතේ විධි විධාන පරිපාලනය වන්නේ මෙම කොමිෂන් සභාවෙන් කියලා.විදුලිය නිෂ්පාදනය කරන ලංකා විදුලිබල මණ්ඩලය විසින් 2013 වර්ෂය සඳහා විදුලිය නිෂ්පාදනයට යන වියදම ඇස්තමේන්තු කිරීමෙන් පසු එය රුපියල් බිලියන 268 ක් බව ගණන් බලා මහජන උපයෝගීතා කොමිසමට දැනුම් දුන්නා.එම වැය ඇස්තමේන්තු අධ්‍යයනය කිරීමෙන් පසු ලංකා විදුලිබල මණ්ඩලයේ ගාස්තු යෝජනාව අනුමත කිරීම හෝ සංශෝධනය කර අනුමත කිරීම හෝ ප්‍රතික්ෂේප කිරීමට කොමිසමට පියවර ගත හැකියි.කොමිසම ලංකා විදුලිබලය ඇස්තමේන්තු කළ රු. බිලියන 268 වියදම අධ්‍යයනය කරල අත්‍යවශ්‍ය හා අත්‍යවශ්‍ය නොවන වියදම් හඳුනාගත්තා. මෙම වියදම් ඇස්තමේන්තු කොමිසම අනුමත කරන ක්‍රමවේදය අනුව නිවැරැදිව ඇස්තමේන්තු සකස් කරල තියනවා ;සායා බලල. අත්‍යවශ්‍ය නොවන තාර්කික නොවන වියදම් මේ වියදමෙන් කපා හැරීමට තීරණය කළා. මෙසේ කපා හැරිය මුදල රු. බිලියන 40 ක්. රු. බිලියන 228 වියදමක් අනුමත කළා.රු. බිලියන 40 වියදම අඩු කළේ මේ විදියටයි. දැනට ජාතික විදුලිබල පද්ධතියට විදුලි බලය සපයන විදුලිබල මණ්ඩලය සමඟ ගිවිසුම් අවසන් වන පෞද්ගලික විදුලි නිෂ්පාදන ආයතනවලින් නැවත වැඩි මිලට විදුලිය ගන්න කළ ඉල්ලීම නැවතීමෙන් විදුලිබල මණ්ඩලයේ වියදම රු. බිලියන 22 කින් අඩු වෙනවා.විදුලිබල මණ්ඩලයේ අත්‍යවශ්‍ය නොවන ප්‍රාග්ධන වියදම් වශයෙන් තව රු. බිලියන 5 ක් අයින් කර දැම්මා. ඊළඟට විදුලි බලය සැපයීමට ඛනිජ තෙල් සංස්ථාව විසින් මෙම ජනවාරියේ සිට මිල වැඩි කිරීම නිසා ඛනිජ තෙල් සංස්ථාවට ගෙවිය යුතු නමුත් එසේ ගෙවා නැති රුපියල් බිලියන 6 ක මුදලකුත් මෙම වියදම් ඇස්තමේන්තුවලින් අඩු කරනු ලැබුවා.එතකොට මෙසේ වියදම් කපා හැරීම නිසා එම ප්‍රමාණයෙන් විදුලි පාරිභෝගිකයාට පැටවෙන බර අඩු වෙනවා. පසුගිය වසරේත් විදුලිබල මණ්ඩලයේ ඇස්තමේන්තු තවත් රු. බිලියන 30 කින් අඩු කරල දුන්නා. එහෙම 2012 / 13 වසර දෙකේම තාර්කික නොවන වියදම් ලෙස ලංකා විදුලිබල මණ්ඩලයේ ඇස්තමේන්තුවලින් අඩු කර දුන් මුදල රු. බිලියන 70 ක් වෙනවා.අපේ කොමිසම නොතිබුණානම් මේ මුදලත් විදුලිබල පාරිභෝගිකයන් වෙත පැටවෙන්න ඉඩ තිබුණා.විදුලිබල මණ්ඩලයේ කපන්න පුළුවන් වියදම් කපා හරින්නේ විදුලි බිලට පැටවෙන බර අඩු කරන්න තමයි. 2011 සිට ක්‍රියාත්මක වන වත්මන් ගාස්තුවලින් මෙම විදුලිබල මණ්ඩලයේ අනුමත වියදම පියවා ගැනීමට නොහැකි බව පෙන්වා ලංකා විදුලිබල මණ්ඩලය තම ගාස්තු සංශෝධනය කිරීමේ යෝජනාවක් දැන් කොමිෂන් සභාවේ අනුමැතිය සඳහා ඉදිරිපත් කර තිබෙනවා.මෙම ගාස්තු සංශෝධනය සඳහා අනුමැතිය දීමට පෙර මහජනතාව ඇතුළු අදාළ පාර්ශවකරුවන්ගේ අදහස් ලබා ගැනීමට ශ්‍රී ලංකා මහජන උපයෝගීතා කොමිෂන් සභාව මේ දිනවල කටයුතු කරගෙන යන බව කවුරුත් දන්නවා. මේ සඳහා ලිඛිතව අදහස් දැක්වීමට මේ මස 12 සිට 28 වැනිදා දක්වා කොමිසම ලබාදීල තිබුණ ඉඩකඩ අනුව ලිඛිත යෝජනා, සංදේශ ආදිය 100 කටත් වැඩිය ලැබී තිබෙනවා. ප්‍රධාන වෘත්තීය සමිති, සංවිධාන, පුද්ගලයන් හා විදුලි නිෂ්පාදකයන් ගෙනුත් විදුලිය බෙදා හරින්නන් ගෙනුත් තව යෝජනා ලැබෙයි කියල අපේක්ෂා කරනවා.විදුලි ගාස්තු සංශෝධනය ගැන ඕනෑම කෙනෙකුට වාචිකව අදහස් දක්වන්න අප්‍රේල් මස 4 වැනිදා කොළඹ මලලසේකර මාවතේ තියන ශ්‍රී ලංකා සංවර්ධන පරිපාලන ආයතනයේ දී දවස පුරා පවත්වන මහජන සභාවේදීත් තවදුරටත් අවස්ථාව ලැබෙනවා.විදුලිබල මණ්ඩලයේ ඇස්තමේන්තුගත වියදම රු. බිලියන 228 තවදුරටත් අඩුකළ හැකි ද අහනවා. ඒ වියදම කොතෙක් ප්‍රඥාගෝචර ද යෝජිත මිල ගණන් පිළිබඳවත් එදින මහජන අදහස් ලබා ගන්නවා. මීට වඩා අඩු වියදමකින් රටට අවශ්‍ය වන විදුලි ඒකක බිලියන 10.95 සකසන්න විකල්ප මිල යෝජනා ඉදිරිපත් කරන්න කියන්න බලාපොරොත්තු වෙනවා.දැනටමත් සමහරු දැනුම් දීල තියනවා විදුලිබල මණ්ඩලය සතු ස්ථාවර තැන්පතු පිළිබඳව ඒවට ලැබෙන පොලී ප්‍රමාණය ගණන් බලලා ඒ වගේම විදුලිබල මණ්ඩලය ගත් විශාල ණය සඳහා ගෙවන පොලී ගෙවන්න අර තැන්පතු මුදල් යම් ආකාරයකින් යොදාගත හැකි ද කියනව වගේ යෝජනාත් ඉදිරිපත් වෙලා තියනවා.මේ හැම ආකාරයෙන්ම බලන්නේ විදුලිබල මණ්ඩලයේ ඇස්තමේන්තුගත වියදම රු. බිලියන 228 තවදුරටත් අඩුකර ගත හැකි ද කියන එකයි.ගාස්තු සංශෝධනය සඳහා විදුලිබල මණ්ඩලය අපට එවු යෝජනාවල කාණ්ඩ කීපයක් යටතේ විදුලිබිල සංශෝධනය කරන්න යෝජනා කරල තියනව. එම යෝජනා මුළුමනින් ක්‍රියාත්මක කෙරුවොත් අප්‍රේල් 1 වැනිදා ඉඳලයි ක්‍රියාත්මක වෙන්නේ. දැන් මහජන සභාව තියන්නේ අප්‍රේල් 4 නිසා ඊට පසු දිනයක් තමයි කොහොමත් යොදා ගන්න වෙන්නේ.විදුලිබල මණ්ඩලය යෝජනා කරන්නේ විදුලි බිල ගණන් සමස්තයක් ලෙස සියයට 26 කින් වැඩි කරන්නයි. ගෙවල්වලින් සියයට 68 ක් වැඩි වෙනවා. සියයට 11 ක් කාර්මික අංශයට වැඩි වෙනවා. සාමාන්‍ය සුළු ව්‍යාපාර වගේ ඒවට සියයට 6 ක් වැඩි වෙනවා. ගෙවල්වලට සියයට 18 ක් වැඩි වෙනවා. ආගමික ආයතනවලට මිල වැඩිවීමක් කරල නැහැ.තව ලොකු වෙනසක් කරල තියනවා ගෙවල්වලින් විදුලි බිල අයකර ගැනීමේදී කලින් තිබුණ පාරිභෝජන කාණ්ඩ පදනම් කරගත් ක්‍රමය වෙනුවට, ඒකක මිල, සමස්ත ඒකක පරිභෝජනය සඳහා වලංගු වන ක්‍රමයක් හඳුන්වා දෙන්න යෝජනා කරල තියනවා. ක්‍රමානුකූලව වැඩිවන ක්‍රමය වෙනුවට කාණ්ඩ වශයෙන් මේ වැඩි කිරීම යෝජනා කරල තියනවා. මේකෙ වාසි අවාසි දෙකම තියනවා. කෙනෙකුට පුළුවන්නම් දැන් ඒකක 90 තුළම විදුලි පාරිභෝජනය තියාගන්න පාරිභෝගිකයාට ඒ වාසිය ගන්න පුළුවන්. එහෙම නැති අයට විදුලි බිල වැඩි වෙනවා.අද තත්ත්වය අවුරුද්දකට විදුලි බලය නිෂ්පාදනය කරනවා ගිගා වොට් පැය 12000 ක්. එයින් විදුලිය බෙදා හැරීමේදී ගිගා වොට් පැය 1500 අපතේ යනවා. රැහැන්වලදී වන වැයවීමක් කොයි රටෙත් තියනවා. එතකොට ගිගා වොට් පැය 10500 ක් විදුලිබලය මණ්ඩලය සපයන්නේ. 2012 දී ජල විදුලිය සියයට 28, ගල් අඟුරු වලින් සියයට 15, කුඩා ජල විදුලි බලාගාර සුළං බලය ජීව වායු වගේ දේවලින් සියයට 6 ක් නිපදවනවා. ඛනිජ තෙල් යොදාගෙන විදුලියෙන් සියයට 51 ක් නිපදවනවා. ඩීසල් යොදාගෙන සියයට 10 ක් හා දැවි තෙල්වලින් සියයට 41 ක්.ඔව්. මේ විදුලිබල මණ්ඩලය ඉල්ලන යෝජිත ගාස්තු වැඩිවීම කළත් තවදුරටත් විදුලිය ලබා දෙන්න අතිවිශාල මුදලක් රජයට සහනාධාර දරන්න වෙනවා.ගෙවල්වලට දෙන විදුලියට රු. මිලියන 11969 සහනාධාරයක්, ආගමික ස්ථානවලට රු. මි. 1229, කුඩා වාණිජමය ආයතනවලට මිලියන 7797, හෝටල්වලට මිලියන 923, කාර්මික ආයතනවලට මිලියන 25982, විදුලි ආලෝකය සඳහා මිලියන 3401 ක් දෙන්න ;වනවා. මේ විදියට රජයට භාණ්ඩාගාරයෙන් විදුලියට සහනාධාර දෙන්න දරන්න වන මුළු මුදල රු. මිලියන 35760 ක් වෙතැයි ගණන් බලා තිබෙනවා.අපි කරල තියන සොයා ගැනීම් අනුව වීදි ආලෝක කිරීම සම්පූර්ණයෙන් සූර්ය බලයෙන් කළොත් මුළු විදුලි වියදම සීයට 1 කින් අඩුකළ හැකියි.වඩාත්ම උත්සාහ කරන්නේ පැට්‍රෝලියම් නිෂ්පාදනවලින් කරන විදුලි ජනනය පුළුවන් තරමින් නවත්තල පුනර්ජනනීය විදුලි ප්‍රභව වෙත යන්න. කුඩා ජල විදුලි බලාගාර, සූර්ය විදුලි බලය, හුළං බලය, කුරුදු, ගිනිසීඩියා, ලී කුඩු, දහයියා, ගොම, රිටි වගේ දේවලින් හා ජීව වායු විදුලිය වගේ විදුලි නිෂ්පාදනයන් හැකිතරම් වැඩි කරගන්න. නාගරික අපද්‍රව්‍යත් මේ සඳහා යොදාගන්න පුළුවන්. මහින්ද චින්තන ඉදිරි දැක්ම අනුවත් කියන්නේ 2020 වෙනකොට පුනර්ජනනීය සාම්ප්‍රදායික නොවන මාර්ගවලින් කරන විදුලිය නිෂ්පාදනය සීයට 20 දක්වා වැඩි කරන්න ඕනැ කියලයි.ඔව්. එහෙම චෝදනාවක් අපටත් ලැබිල තියනවා. විදුලිබල මණ්ඩලයේ වියදම් අඩු කරන මාර්ග අපි හොයන්නේ. ලොකු කතාවක් තියනවා විදුලිබල මණ්ඩලේ ලොකු වේතන බිලක් යනවා කියලත්. සේවකයෝ 18000 ක් ඉන්නවා. වේතන බිල රුපියල් බිලියන 18 ක් යනව ඒ අයට පඩි ගෙවන්න. විදුලිබල මණ්ඩලයේ මූල්‍ය හා සම්පත් කළමනාකරණය ගැනත් අපි සියුම්ව සොයා බලනවා. පිටකොටුවේ අක්කර 2 ක කෝටි ගණනාවක ඉඩමක් නිකරුණේ තියාගෙන ඉන්නව කියලත් චෝදනා කෙරෙනවා.ඒ කතාවේ යම්කිසි සත්‍යතාවයක් තියනවා. 2005 ට කලින් පෞද්ගලික ආයතනවලින් විදුලිය මිලදී ගන්න ගහපු ගිවිසුම්වල එවකට සිටි බලධාරීන් යුද්ධය දඩමීමා කරගෙන ඉතාම අධික මිලක් අවුරුදු 10, 15, 20 වගේ කාලවලට විදුලියට ගෙවන්න එකඟ වෙලා තියනවා. ඒ නිසා නොකැමැත්තෙන් වුණත් ඒ පුද්ගලයන්ට මුදල් ගෙවන්න සිදු වෙලා තියනවා. ඒව තව අවුරුදු 2, 3 න් අවසන් වෙනවා. අපි විදුලිබල මණ්ඩලයේ ඇස්තමේන්තුවේ කපා දාපු රු. බිලියන 40 න් 22 ක්ම ඒ වගේ ගෙවීම් තමයි. මේ යෝජිත අය ක්‍රමයෙන් ප්‍රථම වරට වෙළඳ වාණිජමය ආයතන සඳහා දවසේ විදුලිය පාවිච්චි කරන කාලය අනුව විදුලිය සඳහා අය කරන ගාස්තු වෙනස් කරන්නත් යෝජනා කරල තියනවා. මේ අනුව කාර්යබහුල කාලය සවස 6.30 සිට රාත්‍රි 10.30 දක්වා වැඩි ගාස්තුවකුත් අලුයම් කාලය සඳහා අඩු ගාස්තුවකුත් යෝජනා කරල තියනවා.මෙතන තියන විශේෂත්වය කාර්යබහුල කාලය තුළ විදුලිය පාරිභෝජනය සීයට 5 කින් අඩුකරගත්තොත් මුළු වියදමෙන් සීයට 50 ක් අඩුකරගන්න පුළුවන් වෙනවා. එසේ වියදම අඩුකර ගන්න පුළුවන් වෙන්නේ කාර්යබහුල කාලය තුළ විදුලිය පාරිභෝජනය අඩුකර ගැනීමෙන් ඒකකයට රුපියල් 80 දක්වා යන තාප විදුලිය පාරිභෝජනය අඩුකර ගැනීමට හැකි වීමෙනුයි. මෙම වියදම ජල විදුලිය හා සැසඳීමේදී ජල විදුලිය ඒකකයක් ඬපදවීමට යන වියදම රු. 3 ක් පමණ වෙනවා.විදුලියට වැඩි ඉල්ලුම තියන අවස්ථාවල ඩීසල්, දැවි තෙල් වගේ වැඩි වියදම් යන විදුලිය යොදාගෙනයි එම ඉල්ලුම සැපයීමට විදුලිබල මණ්ඩලයට සිදුවන්නේ. මේ විදුලිය නිපදවීමට ඉන්ධනවලට යන වියදම කෙසේ හෝ අඩුකරගන්න පුළුවන්නම් විදුලි බිල වැඩි කිරීමට කෙරෙන බලපෑම හුඟක් දුරට අඩු වෙනවා.සංවාදය සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=ab1303314</link>
    <topic>තමිල්නාඩු භූමිකාව සහ අපේ උපායමාර්ග යාන්ත්‍රණය</topic>
    <author>ඉන්දික ජයරත්න</author>
    <content>ඉන්දියාව අපේ අසල්වැසි රාජ්‍යයයි. විටෙක අපි ඥාති සම්බන්ධයක් ලෙස එය විග්‍රහ කරමු. තවත් විටෙක එම සම්බන්ධතාව ප්‍රාග් ඓතිහාසික යුගය දක්වා විස්තර කරයි. රාම රාවණ යුගයේ සිට අද දක්වා ඉන්දියාව හා ශ්‍රී ලංකාව අතර ඇත්තේ අවියෝජනීය සම්බන්ධතාවකි. බුදුන් වහන්සේ ජීවමානව වැඩ සිටි සමයේ උන්වහන්සේ තෙවරක් ශ්‍රී ලංකාවට වැඩම කළ බව ශාසන ඉතිහාසයේ සඳහන් වේ. විජය - කුවේණි පුරාවෘත්තය අනුව විජයගේ ලංකාගමනය සහ ශ්‍රී ලංකාවේ රාජ්‍යත්වයේ පළමු පියවර ද ඉන්දියාවේ ඥාති සබඳතාවේ ප්‍රතිඵලයකි. දෙවන පෑතිස් රජ දවස මහා මහින්ද මහරහතන් වහන්සේ සමඟ සපැමිණි භික්ෂුන් වහන්සේලා සහ භණ්ඩුක උපාසක ශ්‍රී ලංකාවේ බුදු දහම ස්ථාපිත කිරීමේ පදනම සකස් කළහ. මහා මහින්ද මහරහතන් වහන්සේ ලංකාගමනය මෙරට සමාජ, ආර්ථික හා දේශපාලන ක්‍රියාදාමයේ පරිවර්තනීය වෙනසක් සටහන් කළ බව ශාසන ඉතිහාසයේ මෙන්ම වංශ කථා ඉතිහාසයේ ද මනා කොට පිළිබිඹු කර තිබේ.මේ කෙටි ප්‍රවේශයෙන් අප පෙන්වා දීමට උත්සාහ කරන්නේ අනාදිමත් කාලයක පටන් ඉන්දු - ශ්‍රී ලංකා සබැඳියාව අතිශය සමීප මෙන්ම බෙදිය නොහැකි හෙවත් අවියෝජනීය මට්ටමක පවතින බවයි. භූමි ප්‍රමාණය වශයෙන් ගත් කල්හි දිවයින් රාජ්‍යයක් වන ශ්‍රී ලංකාව වර්ග කිලෝ මීටර 65610 ක් ත් රම් ගොඩ බිමකට සීමා වෙයි. ඉන්දියාව වනාහි ශ්‍රී ලංකාව මෙන් අතිවිශාල ගුණාකාරයකින් සමන්විත භූමි ප්‍රමාණයකින් යුතු වූවකි. ශ්‍රී ලංකාවේ ජනගහනය මිලියනය 20 ක් හෙවත් දෙකෝටියකි. ඉන්දියාවේ සමස්ත ජනගහනය බිලියන 1.2 කි. සිංහල, දෙමළ, මුස්ලිම්, මැලේ සහ බර්ගර් යන ජනවර්ග කිහිපයකට අයත් ජනතාවක් ශ්‍රී ලංකාවේ ජීවත් වෙති. ඉන්දියාව ගත් කල්හි ජනවර්ග විවිධත්වයකි. එහි ජනවර්ග ප්‍රමාණය 40 ක 50 ක අගයක් ගනී.බෞද්ධ, හින්දු, මුස්ලිම්, කතෝලික යන ආගමික විවිධත්වයක් ශ්‍රී ලංකාවේ පවතින විට ඉන්දියාවේ ආගමික විවිධත්වය ද අතිශය සංකීර්ණ මුහුණුවරක් ගනී. බුදුන් වැඩ සිටි සමයේ ප්‍රධාන ආගමික නායකයින් හය දෙනෙක් හෙවත් ෂඩ් ශාස්තෘවරුන් පිළිබඳව පුරාතන ඉන්දීය ආගමික පසුබිම විමර්ශනයේ දී පෙනී යයි. ඊට අමතරව තවත් ආගම් 64 ක් පිළිබඳ තොරතුරු ද බුදුන් ජීවමාන සමයේ ආගමික වංශ කථා ඉතිහාසයේ සඳහන්ව තිබේ. අද වන විට ඉන්දියානු ආගමික විවිධත්වය සංකීර්ණ වී ඇත්තේ පෙර අපර දෙදිග ආගමික හා දාර්ශනික සම්මිශ්‍රණයේ ද ප්‍රතිඵල වශයෙනි.ශ්‍රී ලංකාව සහ ඉන්දියාව මේසා විශාල විවිධත්වයන් තුළ සමීප සබඳතාවක් පුරාණයේ පටන්ම පවත්වා ගෙන ගොස් තිබෙන අතර යම් යම් අවස්ථාවන් හිදී දෙරට අතර සමාජ, ආර්ථික හා දේශපාලන ප්‍රස්තුතයන් අරබයා මතවාද ඇති නොවුණාම නොවේ. ශ්‍රී ලංකාවට සාපේක්ෂව ඉන්දියාව වනාහි ආසියානු මහද්වීපයේ තවත් උප මහද්වීපයකි. එය භෞතික ස්වරූපය අනුව පෙන්වා දීමට පුළුවන. සමාජ, සංස්කෘතික සාධක විශ්ලේෂණය කරන කල්හි ඉන්දියාව වනාහි මහා ශිෂ්ටාචාරයක් ඇති රටකි. අප ඒ ආසන්නයේ වන්නා වූ තවත් චූල සංස්කෘතියක් ලෙස ප්‍රකාශ කළහොත් එහි ඇති වරදක් ද නැත.කවර ආකාරයෙන් අර්ථයෙන් නිරූපණයන් ඉදිරිපත් කළත් ඉන්දියාව හා ශ්‍රී ලංකාව අතර ඇති සබැඳියාව දෙරටේම ස්වාධීන පැවැත්ම කෙරෙහි තීරණාත්මක බලපෑමක් ඇති කර තිබේ. ශ්‍රී ලංකාවෙන් තොර වූ ස්වාධීන ඉන්දියාවකටත් ඉන්දියාවෙන් තොර වූ ස්වාධීන ශ්‍රී ලංකාවකටවත් පැවතිය නොහැක. කාලාන්තරයක් මුළුල්ලේ දෙරට අතර පවතින සබඳතා විග්‍රහ කරන විට මේ බව මනාව පැහැදිළි වේ.දෙරට අතර කවර ආකාරයක සබඳතා පැවතියත් දකුණු ඉන්දියාවේ තමිල්නාඩු දේශපාලන සාධකය මේ දක්වා නිවැරැදිව කළමනාකරණය කිරීමට හැකි වී නොමැත. තමිල්නාඩුවේ සිට ශ්‍රී ලංකාවේ යාපන අර්ධද්වීපයට ඇති දුර ප්‍රමාණය කිලෝ මීටර 20 කි. එම කිලෝ මීටර 20 ප්‍රමාණය දෙරට අතර සබඳතා ජාලය කිලෝ මීටර දෙදහසක් තරම් දුරස්ථ නොකිරීමට වග බලා ගැනීමේ වගකීම දෙරටේම දේශපාලන නායකයින්ට පවතී. 1950 ජනවාරි 26 වැනිදා ඉන්දියාව නූතන ජාතික රාජ්‍යයේ ඉන්දියානු ආකෘතිය ප්‍රතිනිර්මාණය කළේය. ඒ අනුව නොබෙදුණු ඉන්දියාවක පැවැත්ම විවිධත්වය තුළ එක්සත්කම නමැති සංකල්පය මත රඳා පවතී.1960 දශකයේ දකුණු ඉන්දියාවේ අන්නදොරේගේ නායකත්වයෙන් යුතු “අපි දෙමළ” සංවිධානය වෙනම දෙමළ රාජ්‍යයක් සඳහා අරගලයක් දියත් කළේය. ඔවුන්ගේ අපේක්ෂාව වූයේ දකුණු ඉන්දියාවේ වෙනම දෙමළ ආණ්ඩුවක් පිහිටුවා ගැනීමයි. ශ්‍රී නේරු ගේ තුන්කල් දක්නා දේශපාලන විඥානය නොබෙදුණු ඉන්දියාවක් තුළ දෙමළ ආණ්ඩුවක් ස්ථාපිත කරන තමිල්නාඩු ප්‍රාන්තය නිර්මාණය කිරීමට තරම් විචක්ෂණශීලී වූයේය. ස්වාධීන සහ වෙන් වූ දෙමළ රාජ්‍යයක් පිහිටුවීමට සටන් කළ අන්නදුරෙයි අවසානයේ ශ්‍රී නේරු ගේ තමිල්නාඩු උපායමාර්ගයට අනුගත වූයේය. කරුණානිධි, ජයලලිතා අද තමිල්නාඩු සූදු පිටියේ දේශපාලන කොළ තුනේ සෙල්ලමක නිරත වන්නේ මේ අතීත පසුබිම තුළ ජීවත්වෙමින් බව ද අප විසින් අමතක කළ යුතු නොවේ.දකුණු ඉන්දියාවේ අන්නදුරේ වෙනම දෙමළ රාජ්‍යයක් සඳහා අරගල කරද්දී ශ්‍රී ලංකාවේ උතුරේ එවකට දෙමළ නායකයින් වෙනම දෙමළ ඊළමක් සඳහා සටන් කළේය. පොන්නම්බලම්, චෙල්වනායගම්, අමිර්තලිංගම් මේ වෙනම ඊළාම් රාජ්‍යයක් සඳහා මතවාදී අරගල කළ දෙමළ නායකයින්ය. ඔවුන්ගේ මතවාදය 70 දශකය මැද භාගයේ දී වේලුපිල්ලේ පිරිභාහරන්ට ආයුධ සන්නද්ධ අරගලයකට අවශ්‍ය මනෝ මූලික සහ විෂය මූලික සාධක ප්‍රතිනිර්මාණය කළේය. උතුරේ සන්නද්ධ කැරලිකරුවන්ට අවශ්‍ය අවි පුහුණුවීම් සඳහා වන පුහුණු මධ්‍යස්ථානයක පහසුකම් තමිල්නාඩුව සපයන ලද බව ලංකා කොටි, අසල්වැසියාගේ සාම සංචාරය, බලයේ මහන්තත්ත්වය ආදි දේශපාලන ග්‍රන්ථ පරිශීලනය කරන විට මනාව පෙනී යයි.මේ කාරණා මෙසේ සියුම්ව අධ්‍යයනය කරමින් විශ්ලේෂණය කරන විට පෙනි යන්නේ ඉන්දියානු උපමහද්වීපික දේශපාලනයේ තමිල්නාඩු සාධකය කළමනාකරණය සඳහා අප විසින් උපායමාර්ගයන් අනුගමනය කරනු ලැබ තිබේ ද? යන්නයි. බටහිර දේශපාලන චින්තනය සහ න්‍යාය විසින් පෝෂණය කළ ජාතික රාජ්‍ය සංකල්පය අනුව ශ්‍රී ලංකාව 1948 ලැබු දේශපාලන නිදහසත් සමඟ නූතන ජාතික රාජ්‍යයක් බවට පත් විය. එතැන් සිට සහ 60 දශකයේ ඉන්දියානු ජාතික රාජ්‍යය තුළ තමිල්නාඩු ප්‍රාන්තය බිහිවීමේ සිට මේ දක්වා අප විසින් එම දේශපාලනය දිනා ගැනීමට උපායමාර්ග අනුගමනය කර ඇත්ද? පැහැදිළි සහ නිවැරැදි කෙටි පිළිතුර වනාහි නැත යන්නයි.ඉන්දියාවේ අගමැතිවරුන් මධ්‍ය ආණ්ඩුවේ ඇමැතිවරුන් සහ රාජ්‍යතාන්ත්‍රිකයින් නන්විධ අවස්ථාවන් හිදී ශ්‍රී ලංකාවේ නන්විධ සමාජ, ආර්ථික හා දේශපාලන අභිමතාර්ථ පෙරදැරිව සංචාරය කර තිබේ.එලෙසින්ම ශ්‍රී ලංකාවේ ජනාධිපතිවරු, අගමැතිවරු, මැති ඇමැතිවරුන් සහ රාජ්‍යතාන්ත්‍රිකයෝ නන්විධ වූ සමාජ, ආර්ථික, දේශපාලන අභිමතාර්ථයන් උදෙසා ඉන්දියාවේ සංචාරයන්හි යෙදී ඇත්තාහ. නමුත් මේ එකදු අවස්ථාවකදීවත් යාපන අර්ධද්වීපයට කිලෝ මීටර 20 ක් ඈතින් පිහිටි තමිල්නාඩුවේ ආණ්ඩුකාරවරයකු ප්‍රධාන අමාත්‍යවරයකු මේ දක්වා ශ්‍රී ලංකාවේ සංචාරයක නිරත වී නැත. එය අපේ විදේශ ප්‍රතිපත්තිය සහ කලාපීය දේශපාලන සංහිඳියාව කඩිනමින් වැඩිදියුණු කර ගත යුතු ගුණාංගයක් ලෙස විදේශ කටයුතු අමාත්‍යාංශය අවබෝධ කර ගත යුතු කාරණයකි.දකුණු ආසියාතික සහ ආසියානු ආණ්ඩු කරන දේශපාලන යථාර්ථය වී ඇත්තේ සභාග ප්‍රවණතාවයයි. එහි සංකීර්ණ ස්වභාවයක් ඉන්දීය පාලක කොංග්‍රස් සභාගය තුළ පවතී. 70 දශකයට පෙර සහ 80 දශකය මැද භාගය වන තුරු ඉන්දියාවේ තනි සහ ප්‍රබල දේශපාලන පක්ෂය ලෙස කොංග්‍රසය පැවතියත් අද එය යථාර්ථයක් නොවන බව පැහැදිලි වී තිබේ.නන්විධ දේශපාලන අරමුණු ප්‍රතිපත්ති මත නිර්මාණය වී තිබෙන දේශපාලන පක්ෂ සමූහයකින් සමන්විත සංකීර්ණ පාලක සභාගයක් ඉන්දියාවේ ආණ්ඩුව මෙහෙයවමින් සිටී. එහි ප්‍රධානත්වය කොංග්‍රස් පක්ෂයට හිමිව තිබේ. ආණ්ඩුව පවත්වා ගෙන යාමේදී කොංග්‍රස් නායකත්වයට අද සිදු වී ඇත්තේ සංකීර්ණ සභාග ආණ්ඩු කළමනාකරණයකි.එහිදී ශ්‍රී ලංකා සාධකය ඔවුන්ට වැදගත් වුවත් ප්‍රමුඛතාව ලබා දීමට සිදුව ඇත්තේ සභාග ආණ්ඩුව පවත්වාගෙන යාම වෙනුවෙනුයි. මෙම යථාර්ථය මනාව තේරුම් ගැනීමට ශ්‍රී ලංකාවේ තීරණාත්මක දේශපාලන චරිතයන්ට හැකියාවක් පවතී. නමුත් ඇතැම් ජාතිකවාදී කණ්ඩායම් ජනප්‍රිය ඉන්දීය විරෝධයක් මතු කිරීම සැබැවින්ම කනගාටුවට කාරණයකි.මේ මොහොතේ විය යුත්තේ ජනප්‍රියවාදී ඉන්දීය විරෝධයක් හුවා දැක්වීම නොවේ. විය යුත්තේ ඉන්දීය නවදිල්ලි දේශපාලනය තේරුම් ගනිමින් දකුණු ඉන්දීය තමිල්නාඩු දේශපාලනය දිනා ගැනීමේ උපාය මාර්ගික සැලසුම් සහ කළමනාකරණයන් මනා කොට සිදු කිරීමයි. කලාපීය භූ- දේශපාලන යථාර්ථයේදී ඉන්දියාවෙන් වියුක්ත වූ හෝ ඉන්දියාවෙන් හුදෙකලා වූ දේශපාලන යථාර්ථය මිථ්‍යාවකි.එබැවින් නවදිල්ලි මධ්‍ය දේශපාලනයේ සිට දකුණු ඉන්දීය තමිල්නාඩු දේශපාලනය දක්වා අපේ විදේශ ප්‍රතිපත්තියේ නව භාවිත සහ කඩිනම් කළමනාකරණ ප්‍රතිසංස්කරණයක අවශ්‍යතාව අවධාරණය කළ යුතුය.මේ යථාර්ථය තේරුම් නොගෙන තවදුරටත් ජනප්‍රිය ඉන්දීය විරෝධයක් මතු කරන්නේ නම් සිදු වන්නේ යුරෝපයේ, බටහිර සහ ඇතැම් ස්කැන්ඩිනේවියානු රටවල ක්‍රියාත්මක වන්නා වූ කොටි හිතවාදී දෙමළ ප්‍රජාවන්ගේ ගොදුරු බිමක් හෙවත් නිජ බිමක් බවට වැඩිකල් යන්නට මත්තෙන් දකුණු ඉන්දියාවේ තමිල්නාඩුව පත් වීමයි. ඊට ආසන්නතම උදාහරණයක් ලෙස ඉකුත් මාර්තු 21 වැනිදා තමිල්නාඩුවේ පැවැති කොටි හිතවාදී උද්ඝෝෂණය පෙන්වා දීමට පුළුවන. එහිදී 2006 වසරේදී කොටි ත්‍රස්තවාදීන් විසින් කැබිතිගොල්ලෑවේදී බස් රථයකට ක්ලේමෝ බෝම්බ ප්‍රහාරයක් එල්ල කොට මරා දැමූවන්ගේ සංවේදී ඡායාරූප කොටි හිතවාදීන් ප්‍රදර්ශනය කෙළේය. එමඟින් කොටි හිතවාදීන් ලොවට කියා පෑමට උත්සාහ කළේ ශ්‍රී ලංකා හමුදාව අහිංසක නිරායුධ දෙමළ ජනතාව මරා දැමු බව කියා පෑමටයි. මෙහිදී සැබෑ ලෙසම ත්‍රස්තවාදී ප්‍රහාරයෙන් මියගිය සිංහල කුඩා දරුවකුගේ සිරුරක් ඔසොවා ගෙන හඬන පියකුගේ ඡායාරූපයක් කොටි හිතවාදීන් උපුටා පෙන්වූයේ දෙමළ ජාතික දරුවෙකුගේ සිරුරක් ඔසොවා ගෙන හඬන දෙමළ ජාතික පියකු ලෙස අර්ථ නිරූපණය කරමිනි.මුළු රටම මෙන්ම මුළු ලොවම දන්නා සත්‍යය වන්නේ මේ ප්‍රහාරයෙන් මියගියේ අහිංසක නිරායුධ පුරවැසියන් බවයි.එලෙසම එම චිරස්තින සංහාරය කොටි ත්‍රස්තවාදීන් සිදු කළ බව සැවොම දන්නා කාරණයකි. නමුත් කොටි ප්‍රචාරණ යාන්ත්‍රණය ශක්තිමත් වී තිබේ. චැනල් 4 ව්‍යාජ චිත්‍රපට නිර්මාණයන්ගේ සිට අන්තර්ජාලය ෆේස්බුක්, කොටි ප්‍රචාරණ යාන්ත්‍රණය උපයෝගී කර ගෙන ඇත්තේ සයිබර් අවකාශය තුළ ශ්‍රී ලංකාව අපකීර්තියට පත් කිරීම උදෙසාය.අසල්වැසි ඉන්දියානු උපමහද්වීපික දේශපාලනයේ තමිල්නාඩු සාධකයේ සිට කොටි හිතවාදී ප්‍රචාරණ යාන්ත්‍රණය දක්වා සියලු සාධක අධ්‍යයනය කිරීම, උයාමාර්ග සකස් කිරීම, ඒවා නිවැරැදි ආකාරයට භාවිත කිරීම ඇතුළු සකලවිධ කාර්යයන් සඳහා කාර්යසාධක බළකායක් සහ එම ක්‍රියාන්විතය වේගවත්ව ක්‍රියාත්මක කිරීමට නිර්මාණාත්මක ක්‍රමවේදයක් සකස් කිරීමේ අවශ්‍යතාව සහ අභියෝගය අප හමුවේ පවතී.ඒ සඳහා වන්නා වූ බලධාරීන් මේ කාරණා පිළිබඳව මීට වඩා විචක්ෂණශීලී සහ විචාරාත්මකව බැලීමේ අවශ්‍යතාව දැඩි ලෙස අවධාරණය කළ යුතුය.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=ab1303315</link>
    <topic>රනිල්ගේ උපන්දිනයට පළමු සුබපැතුම ජනපතිගෙන්</topic>
    <author/>
    <content>දැයට කිරුළ ජාතික ප්‍රදර්ශනය අම්පාර හාඩි කාර්මික විද්‍යාල භූමියේදී පැවැත්විණි.මෙවර දැයට කිරුළ ජාතික ප්‍රදර්ශනයට සමගාමීව නැ‍ඟෙනහිර පළාතේ සංවර්ධන කටයුතු රැසක් සිදු කෙරණි.දැයට කිරුළ ජාතික ප්‍රදර්ශනය විවෘත කෙරණේ ගිය සෙනසුරාදා දිනයේදී ජනාධිපතිතුමාගේ සුරතිනි.දැයට කිරුළ ප්‍රදර්ශනයට සමගාමිව මෙවර නැඟෙනහිර පළාතේ සංවර්ධන කටයුතු රැසක් ජනාධිපතිතුමාගේ අතින් ජනතා අයිතියට පැවැරිණි.පොතුවිල් කල්මුණේ සහ අක්‍කරෙයිපත්තු ආදි ප්‍රදේශ රැසකදී එම කටයුතු සිදු වීය.මෙවර දැයට කිරුළ ජාතික ප්‍රදර්ශනය නැරැඹීම සදහා ජනාධිපතිතුමා ප්‍රදර්ශන භුමියට දින තුනක්ම පැමිණියේය.ගිය සදුදා දිනයේදී ජනාධිපතිතුමා පැමිණියේ ප්‍රදර්ශන භුමියේ තිබු මාධ්‍ය ආයතන පිහිටි ප්‍රදේශයටය.එහිදී ජනාධිපතිතුමා පළිගනු ලැබුයේ ජනමාධ්‍ය අමාත්‍යාංශයේ අතිරේක ලේකම්වරයකු විසිනි.ඉන් අනතුරුව ජනාධිපතිතුමා පැමිණියේ ප්‍රදර්ශන භුමියේ පිහි‍ටි ලේක්හවුස් ආයතනයේ ප්‍රදර්ශන කු‍ටියටය.එහිදී ජනාධිපතිතුමා පිළිගනු ලැබුයේ ලේක්හවුස් කර්තෘමණ්ඩල අධ්‍යක්ෂක සිලරත්න සෙනරත් විසිනි.ඒ වෙන විටත් ලේක්හවුස් ආයතනයේ කු‍ටියෙන් එය නැරැඹීමට පැමිණි ජනතාවට පුවත්පත්වල මුල් පිටපත් ලබා දිමය.ඒ අනුව සිළුමිණ දිනමිණ ඹබ්සවර් සහ තිනකරන් යන පුවත්පත්වල මුල්ම පුවත්පතේ මුල් පිටපත ලබා දිමය.ඒ අනුව සිලරත්න සෙනරත් අධ්‍යක්ෂකවරයා ජනාධිපතිතුමාට පෙන්වුයේ සිළුමිණ පුවත්‍පතේ මුල් පිටපතය."ආ බොහොම හොදයි මෙතැනට ආවාම ගොඩක් පැරැණි තොරතුරු දැනගන්ඩ පුළුවන් නේද මටත් දෙන්ඩ ඹය පත්තරවල මුල් පිටපත්" ජනාධිපතිතුමා ඉල්ලා සිටියේය."හොඳයි සර් මං මේ පිටපත් රාමු කරලාම දෙන්නම්"සිලරත්න සෙනරත් කර්තෘමණ්ඩල අධ්‍යක්ෂකවරයා ජනාධිපතිතුමාට කියා සිටියේය.දිගාමඩුල්ල දිස්ත්‍රික්කයේ බෞද්ධ හා ජාතික උරුමය යළි ස්ථාපිත කිරීමට වෙහෙසුණ පූජ්‍ය හෑගොඩ ඉන්ද්‍රසාර හිමියන් ඇතුළු හිමිවරු 31 දෙනකු අරන්තලාවේදී කොටි ත්‍රස්තවාදීන් අතින් ඝාතනය වීම සිදුවූ ආකාරය දැක්වෙන ස්මාරකයක් ගිය සතියේ දී ජනාධිපතිතුමා අතින් නිරාවරණය විය.1987 වසරේ ජුනි මාසයේ දී සිදුවූ මේ ඛේදවාචකය සිහිපත් කරමින් එම සිදුවීම සිදුවූ ස්ථානයේ අන්තර්ජාතික බෞද්ධ මධ්‍යස්ථානයක් ආරම්භ කිරීමට අවසර ලබා දෙන ලෙස ඉන්ද්‍රසාර හිමියන්ගේ ගෝල හිමිනමක් වෙන කිරිඳිවැල සෝමරතන හිමියන් විසින් ජනාධිපතිතුමා ගෙන් ඉල්ලීමක් කොට තිබිණි. ඒ අනුව මේ බෞද්ධ මධ්‍යස්ථානය ආරම්භ කොට තිබිණි.මේ අවාසනාවන්ත සිදුවීම වූ අම්පාර ඩිපෝවට අයත් ලංගම බස්රථය තුළ මහා සංඝරත්නය ඝාතනයට ලක්වී සිටි අන්දම නිරූපණය කොට තිබිණි. එම විහාරස්ථානයට පැමිණි ජනාධිපතිතුමා අභිනව වාහල්කඩ විවෘත කළ අතර බෝධින් වහන්සේට මල් පූජා කොට ආශිර්වාද ලබා ගත්තේය. අනතුරුව ජනාධිපතිතුමා විසින් හිමිවරුන් බස්රථයේ ඝාතනය වී සිටි අයුරු දැක්වෙන ස්මාරකය නිරාවරණය කළේය.මේ අවස්ථාවට අස්ගිරි පාර්ශ්වයේ මහා නායක උඩුගම ශ්‍රී බුද්ධරක්ඛිත මහ නාහිමි, අරන්තලාව ශ්‍රී ඉන්ද්‍රසාර බෞද්ධ මධ්‍යස්ථානයේ විහාරාධිපති කිරිඳිවැල සෝමරතන හිමි ප්‍රමුඛ මහා සංඝරත්නය සහ මැති ඇමැතිවරු එක්ව සිටියහ.ස්මාරකය විවෘත කරන මොහොතේ ජනාධිපතිතුමා අස්ගිරි පාර්ශ්වයේ මහා නායක උඩුගම ශ්‍රී බුද්ධරක්ඛිත නාහිමියන්ට කීවේ “මේ සිදුවීම කාගේත් හිත් උණු කරන ඛේදජනක සිදුවීමක් බවය.”“වසර තිහක් පුරා මුළු රටම පීඩාවට පත් කළ ත්‍රස්තවාදය නිසා සෑම ජාතියකටම ආගමකටම විනාශයක් මිස යහපතක් වුණේ නැහැ. අරන්තලාව භික්ෂු ඝාතනය මෑත ඉතිහාසයේ සිදුවූ විශාලතම ආගමික ඛේදවාචකයයි. මේ ස්මාරකය ගොඩ නැඟුවේ ජාතියකට වෛර කරන්නට හෝ ගරහන්නට නොවෙයි. අපේ රටේ භික්ෂුන් වහන්සේ බෞද්ධාගම සහ ජාතිය රැක ගැනීමට කළ කැපවීම අනාගත පරපුරට ඉගෙන ගැනීම සඳහායි.” ජනාධිපතිතුමා කියා සිටියේය.“මා හිතන හැටියට මේ ස්ථානය දේශීය හා විදේශීය සංචාරකයන්ගේ ආකර්ෂණයට මෙය ලක්විය යුතුයි. බෞද්ධ ආගමේ බුද්ධ පුත්‍රයන් කොටි සංවිධානය විසින් මරපු රටක් මේක. එහෙව් කොටි ත්‍රස්තවාදින් විනාශ කළ අපේ රටට සමහරු චෝදනා නඟනවා.” ජනාධිපතිතුමා අවධාරණය කළේය.මේ අතරතුර අරන්තලාව භික්ෂු ඝාතනයේ ස්මාරකය නිර්මාණය කළ මූර්ති ශිල්පී අනිල් අරුම්පොල සමඟ කථාබහ කිරීමට අවශ්‍ය බව ජනාධිපතිතුමා කියා සිටියේය.“ඔබතුමා මේක නිර්මාණය කළාට ඔබතුමාට වැඩිය ප්‍රසිද්ධියක් ලැබෙන්නේ නැහැ නේද?” ජනාධිපතිතුමා අනිල් අරුන්පොළ ගෙන් විමසා සිටියේය. “මං දැනගෙන හිටියේ නැහැ අරුන් ඔයා තමයි මේ ස්මාරකය හැදුවේ. ජනාධිපතිතුමා කියා සිටියේය.මේ අතරතුර අනිල් අරුන්පොළ විසින් තමා විසින් සිදුකළ නිර්මාණ ඇතුළත් කොට සකස් කළ ග්‍රන්ථයක් ජනාධිපතිතුමාට පිළිගැන්විණි.මේ අතරතුර පොතුවිල් මුහුදු මහා විහාරයේ දාගැබක් ඉදිකිරීමට පොතුවිල් ප්‍රාදේශීය සභාව විසින් බාධා කරන බවට පැමිණිල්ලක් ගිය සතියේ දී ජනාධිපතිතුමාට ලැබී තිබිණි. මේ ගැන ජනාධිපතිතුමාගේ අවධානයට යොමු කරන ලෙස දිගාමඩුල්ල දිසා පාර්ලිමේන්තු මන්ත්‍රී සරත් වීරසේකර ද ඉල්ලීමක් කොට තිබිණි.“මුහුදු මහා විහාරය වගේ ස්ථාන පුරා විද්‍යා දෙපාර්තමේන්තුවටයි අයිති. අනික මේ ස්ථාන මුළු රටටම අයිතියි. මේ වගේ තැනක දාගැබක් හදන්න පුරාවිද්‍යා දෙපාර්තමේන්තුවෙන් විතරයි අවසර ගත යුතු වෙන්නේ. පොතුවිල් ප්‍රාදේශීය සභාවෙන් අවසර ගත යුතු නැහැ. එහෙම අවහිරතාවන් ඇති කරන එක හොඳ නැහැ.” ජනාධිපතිතුමා කියා සිටියේය.මේ අතරතුර ජනාධිපතිතුමා අරන්තලාව බෞද්ධ මධ්‍යස්ථානය විවෘත කොට ආපසු එන අතරතුර මංගලගම ප්‍රදේශයේ දී තම නිල රථයෙන් බැස ප්‍රදේශවාසීන් පිරිසක් සමඟ කථාබහක නිරත විය.එහිදී එක්තරා වයසක කාන්තාවක් කියා සිටියේ “අනේ සර් අපට පුදුම අසාධාරණයක් වුණේ. අපි දිගාමඩුල්ල දිස්ත්‍රික්කයට අයිති වෙලා හිටියේ. ඒත් දැන් අපිව මඩකලපුවට අයිති වෙන්නේ. ඒ නිසා අපි හැම වැඩක් කර ගන්ඩම මකඩලපුවට යන්ඩ ඕනේ. මේකට මොනවාහරි කරන්න” එම වයසක කාන්තාව ජනාධිපතිතුමාගෙන් ඉල්ලා සිටියේය.ජනාධිපතිතුමා එම කාන්තාවගේ ප්‍රශ්නයට සාවදානව අවධානය යොමුකොට සිට කීවේ එම ගැටලුව විසඳීමට පාර්ලිමේන්තු මන්ත්‍රී සරත් වීරසේකරට කියා සිටියේය.මෙවර ශ්‍රි ලංකාවේ ක්ෂය රෝග මර්දන ජාතික දින උළෙල පැවැතියේ කෑගල්ල නගරයේය.කෑගල්ල නගර ශාලාවේ පැවැති ඊට අදාළ සම්මන්ත්‍රණය ආරම්භයේ දී ම රැස්වීම ඇමතූ මහීපාල හේරත් ශාලාවෙන්පිටව ගියේ ඊට යාබද කෑගල්ල මහජන පුස්තකාල රැස්වීම් ශාලාවේ දී පැවති ශ්‍රි .ල.නි.ප. කෑගල්ල දිස්ත්‍රික් රැස්වීමට ය.පක්ෂ මූලස්ථානයේ නියෝජිතයා වශයෙන් ඊට සහභාගී වීමට පැමිණි නියෝජ්‍ය අමාත්‍ය ලසන්ත අලගියවන්න ද කෑගල්ල නගර ශාලාවේ අසුන් ගෙන සිටි පක්ෂ මහ ලේකම් මෛත්‍රීපාල සිරිසේන මුණගැසී තමාට පැවරුණ වගකීම් ඉටු කිරීම සදහා පුස්තකාල ශ්‍රවණාගාරයට ගියේය.කෑගල්ල ශ්‍රී ලංකා නිදහස් පක්ෂ රැස්වීමට එම දිස්ත්‍රික්කයේ මැති ඇමතිවරුන්, මන්ත්‍රීවරුන් පළාත් සභා මන්ත්‍රීවරුන් මෙන්ම පළාත් පාලන ආයතනවල ශ්‍රි ලංකා නිදහස් පක්ෂයේ සභාපතිවරු හා පළාත් පාලන මන්ත්‍රීවරු ද එක්ව සිටියහ.මේ අතර එම පක්ෂ රැස්වීම අවසන් කළ මහීපාල හේරත් මහඇමැතිවරයා යළි කෑගල්ල නගර ශාලාවේ පැවති ක්ෂය රෝග මර්දන වැඩමුළුවට ආපසු එන විටත් මෛත්‍රීපාල සිරිසේන ඇමතිවරයා ඔහුගේ දේශනය අවසන් කොට තෑගි බෙදා දීමට එක්ව සිටියේය.මෛත්‍රීපාල සිරිසේන ඇමතිවරයා සදහන් කළේ තමා සෞඛ්‍ය අමාත්‍ය ධූරයට පත් වන තුරු සෞඛ්‍ය අමාත්‍යංශයේ මෙවැනි වැඩමුළු තරු පහේ හෝ තරු හතේ සුපිරි හෝටල් වල පැවැත්වීමේ සාම්ප්‍රදායක් පැවැති බවය.සිරිත් පරිදි පින්නවල අලි ඇතුන්ට හිස තෙල් ගෑම ඇතුළු අලුත් අවුරුදු චාරිත්‍ර සිදුකෙරෙන රඹුක්කන අලුත් අවුරුදු උළෙල පිළිබද සාකච්චාවක් පසුගිය දා සබරගමුව මහ ඇමති මහීපාල හේරත් විසින්කැදව නු ලැබ තිබිණි. පින්නවල අලි අනාථාගාරය ඉදිරිපිට බතබුරේ ක්‍රීඩාංගණයේ පැවැත්වීමට නියමිත රඹකැන්පුර වසන්ත සැණකෙළියේ සූදානම පිළිබද කථා කරන අතරතුරේ නැගී සිටි එක් නිලධාරියෙකු සදහන් කළේ එදිනම ආසන්න වෙනත් තැනක පැවැත්වෙන අවුරුදු උත්සවයකට එක්තරා බහු ජාතික සමාගමක අනුග්‍රය ලැබී ඇති බවය."ටයිකෝට්කාරයින් කරන දේවල් අපි කරන්න ඕනි නෑ.මේක රෙදි බැනියම් අදින අපේ කම රුදුණු උත්සවයක් .එක එක කොම්පැනිකාරයෝ මේ සාම්ප්‍ර්දායික අලුත් අවුරුදු උත්සවයටත් සීමාන්තික තරගකාරිත්වයත් සහ වාණිජ මුහුණුවරක් ලබාදීම කනගාටුවට කරුණක් " මහ ඇමතිවරයා කීය.මේ අතර සාකච්ඡා සභාව මෙහෙය වූ ප්‍රාර්ලිමේන්තු මන්ත්‍රී කනක හේරත් සදහන් කළේ මෙවර රඹුක්කන අලුත් අවුරුදු ක්‍රීඩා උත්සවය පැවැත්වෙන බතමුරේ ක්‍රීඩිපිටියේ හොඳ තේ මේසයක් ද සූදානම් කරන බවය.ඒ තේ මේසය බතමුරේ ක්‍රීඩා පිටිය ඉදිරිපිට පින්නවල අලිඅනාථාගාරයේ රැකවරණය ලබන සියයකට ආසන්න අලි ඇතුන් සදහාය.ශ්‍රී ලංකාවේ පළමු වරට සිංහල අලුත් අවුරුදු උත්සවයක අලි ඇතුන් සදහා මෙලෙස කෑම මේසයක් සූදානම් කිරීම පිළිබද තම සතුට පළ කළ මහ ඇමතිවරයා සදහන් කළේ අලි ඇතුන්ගේ තේ මේසයට ආදාළ සියලු කෙසෙල් කැන් ප්‍රමාණය තමා සපයන බවය."එදාට එන තරම් ඔක්කොම අලින්ට මගේ ගානේ කෙසෙල් ගෙඩි.කොහොමටත් දැන් මේ පැත්තේ අනාථ වෙලා ඉන්න හැම අලියෙක්ම රැක බලා ගැනීම අපටයි බාර වෙලා තියෙන්නේ" මහඇමැතිවරයා කීය.අම්පාරේ පැවැත්වෙන දැයට කිරුළ ජාතික ප්‍රදර්ශනයට සහභාගී වීම සදහා පසුගිය අගහරුවාදා සබරගමුව මහ ඇමති මහීපාල හේරත් අම්පාරට ළගා වන විට එදින දහවල පසු වී තිබිණි.එදින දැයට කිරුළ ජාතික ප්‍රදර්ශනයේ පළාත් සභා දිනය විය.සබරගමුව පළාත්සභා කු‍ටිය විවෘත කිරීම සදහා අමාත්‍ය රංජිත් සියඹලාපිටිය එදින සන්ධ්‍යාවේ එහි පැමිණියේ මහීපාල හේරත් ගේ ඇරයුමිනි.සබරගමුව කුටියට පැමිණි රංජිත් සියඹලාපිටිය සදහන් කළේ සිය ගණනක් ප්‍රදර්ශන කුටි පසු කර සබරගමු කුටියට පැමිණි පසු තමන්ට ගමට පැමිණියා වැනි හැගුමක් දැනුණු බවය."අපි වගේ පෘතග්ජනයන්ට විතරක් නෙමෙයි බුදුරජාණන් වහන්සේටත් තමන්ගේ ගම පිළිබද විශේෂ ඇල්මක් බැල්මක් තිබුණා" සියඹලාපිටිය ඇමැතිවරයාකීය.මුළු සබරගමුවටම නායකත්වයක් දෙන මහීපාල හේරත් මහ ඇමතිවරයා යටතේ පළාතක් වශයෙන් සබරගමුව දිවයිනේ සෙසු පළාත් සභා වලට වඩා අඩි කීපයක් හෝ ඉදිරියෙන් සිටීම තමාට ආඩම්බරයක් බව ද සියඹලාපිටිය මහතා කීය.එහිදි ඇමැති සියඹලාපිටියමහීපාල හේරත් සමග එළඹී වාචික රහස් ගිවිසුමක තොරතුරු ද හෙළි කළේය. "2014 ජාතික නිදහස් දින උළෙල කෑගල්ලේ පැවැත්වීම හරහා අපේ දිස්ත්‍රික්කයේ දියුණුව උදෙසා එක්ව එකම න්‍යාය පත්‍රයකට අනුව කටයුතු කරමු" ඇමැති සියඹලාපිටිය තීවේය. සියඹලාපිටිය ඇමතිවරයා සබරගමුව කුටියෙන් ඉවතට යාමට පෙර සබරගමු පළාත් මහ ඇමතිවරයා අවුකන බුද්ධ ප්‍රතිමාවේ අනුරුවක් ද සියඹලාපිටිය තිළිණ කළේය.මේ බුද්ධ ප්‍රතිමාව මැණික් පතල් වලින් හමුවන දලන් කෑලි වලින් නිර්මාණය කළ එකක්" මහීපාල හේරත් කීය.ගිය සිකුරාදා එක්සත් ජාතික පක්ෂ නායකයාගේ ප්‍රධානත්වයෙන් විශේෂ හමුවක් පැවැත්විණි.ඊට එජාප මහ ලේකම් තිස්ස අත්තනායක පාර්ලිමේන්තු මන්ත්‍රි මංගල සමරවීර සහ මන්ත්‍රි රුවන් විජේවර්ධන එක්ව සි‍ටියහ.එහිදී එජාප නායකයා විශේෂ කරුණක් අවධාරණය කළේය.එනම් මින් මතුවට එජාපයේ ප්‍රචාරක වැඩකටයුතු පක්ෂයේ මාධ්‍ය කමිටුව මගින් සිදුකළ යුතු බවටය."අපි එක හඩකින් එක මතයකින් වැඩ කරමු අපේ මන්ත්‍රිවරුන්ටත් මාධ්‍ය සමග වැඩ කළ යුතු නිර්නායක දීලා තියෙනවා.ඒ අනුව වැඩ කෙරෙනවාද කියලා මං බලනවා.නීති කැඩුවොත් මං තදින් විනය ක්‍රියා මාර්ග ගන්නවා." එජාප නායකයා කියා සිටියේය.ගිය ඉරිදා දිනයට එජාප නායකයාගේ උපන්දිනය යෙදී තිබිණි.එදින එජාප නායකයාට මුලින්ම සුබ පැතුයේ ජනාධිපතිතුමාය.ඉන් අනතුරුව එජාප මන්ත්‍රිවරු සහ එජාප පළාත් සභා මන්ත්‍රිවරු එජාප නායකයාට සුබ පැතුහ. ගිය සතියේදි එජාප නායකයාගේ ප්‍රධානත්වයෙන් ජාතික යොවුන් පෙරමුණේ සහ ලක්වනිතා පෙරමුණේ ප්‍රගතිය පිළිබදව එජාප නායකයාගේ ප්‍රධානත්වයෙන් ප්‍රගති සමාලෝචන රැස්වීමක් පැවැත්විණි.එහිදි එජාප නායකයා විසින් යොවුන් පෙරමුණේ සභාපති පාර්ලිමේන්තු මන්ත්‍රි රුවන් විජේවර්ධනට සහ ලක්වනිතා පෙරමුණේ සභාපතිනී ශාන්තිනී කෝන්ගහගේ වෙත ඉලක්ක ලබා දුන්නේය.එම හමුවට එජාප මහලේකම් තිස්ස අත්තනායකද එක්ව සිටියේය.ගිය අඟහරුවාදා දිනයට යෙදී තුබුණු පෝය දිනයේදි කොළඹ බෞද්ධාලෝක මාවතේ පිහි‍ටි අතුල දස්සන විහාරයේ පාරමිතා පෙරහර පැවැත්විණි.එහි කරඩුව තැන්පත් කළේ එජාප නායකයා විසිනි.එම අවස්ථාවටද තිස්ස අත්තනායක එජාප මහ ලේකම්වරයාද එක්ව සිටියේය.ගිය සතියේදි නියෝජ්‍ය ඇමැති අබ්දුල් කාදර්ගේ මුනුපුරාගේ විවාහ මංගල උත්සවය පැවැත්විණි.ඊට ජනාධිපතිතුමා අගමැතිතුමා සහ මැති ඇමැතිවරු රැසක් එක්ය සිටියහ.එජාපයෙන් ඊට ඇරයුම් ලැබ සිටියේ තිස්ස අත්තනායක සහ එජාප හිටපු නියෝජ්‍ය නායක කරූ ජයසුරිය පමණි.මේ අතරතුර එජාපයේ පාක්ෂිකයන් බදවා ගැනීමේ වැඩසටහනක් ගිය සතියේදි පැවැත්වුණේ පෑලියගොඩ සහ කිරිබත්ගොඩදීය.එය සංවිධානය කොට තිබුණේ එජාප කැලණිය සංවිධායක බෙවන් පෙරේරා විසිනි.එදිනම කොළඹ ශ්‍රි ලංකා පදනම් ආයතනයේදී හිටපු අගමැතිවරයකු වූ ඩී එස් සේනානායක මැතිතුමාගේ හැට එක්වෙනි ගුණසමරු උළෙල පැවැත්විණි.ඒ එජාප නායකයාගේ ප්‍රධානත්වයෙනි. එහිදී හිටපු එජාප උප නායක රුක්මන් සේනානායක විසින් රචිත ඩී එස් කෘතිය එළිදැක්විමද සිදු වීය.එම කෘතිය මුලින්ම පිළිගැන්වුයේ එජාප නායකයාටය. එයද විශේෂත්වයක් වීය.2010 වසරේ පැවැති මහා මැතිවරණයේදී රුක්මන් සේනානායකට ජාතික ලැයිස්තු මන්ත්‍රි ධුරයක් ලබා දීමට එජාප නායකයා පොරොන්දු වි සිටියද එය කඩවුණු පොරොන්දුවක් බවට පත් විය.ඒ සමගම එජාප නායකයා සහ රුක්මන් සේනානායක හිටපු මන්ත්‍රිවරයා අතර විරසකයක් ඇති වීය. ඉන් අනතුරුව එජාප නායකයා සහ රුක්මන් සේනානායක එකිනෙකා මුණගැසුණේ එදිනය.ඩී. එස් සේනානායක ගුණ සමරු කමිටුවේ සභාපති ධුරය උසුලනන්නේ එජාප හිටපු නියෝජ්‍ය නායක කරු ජයසුරියයි.එම කමිටුවේ සෙසු සාමාජිකයන් හා ක්‍රියාකාරීන් සමඟ එක් වී මේ ගුණ සමරු උළෙල ගරු ගාම්භීරව පැවැත්වීමට කටයුතු සංවිධානය කළේය . ඒ අනුව ගිය සිකුරාදා කොළඹ නිදහස් චතුරශ්‍රෙයේ. ඩී.එස් සේනානායක පිළිරුව අභියස දී පුෂ්පෝහාර දැක්වීම ද සිදු කෙරිණි.කොළඹ ඩී.එස් සේනානායක විදුහලේ සිසුන් ගේ ද සහභාගීත්වයෙන් පැවැති මේ උත්සවයේ දී ගුණසමරු පදනමේ සභාපතිවරයා ලෙස කරු පුෂ්පෝපහාර දැක් වු අතර, වත්මන් පාර්ලිමේන්තු මන්ත්‍රීවරුන්, හිටපු මැති ඇමතිවරුන් හා වෙනදාට වඩා වැඩි ජනතාවක්, ජාතියේ පියාට කෘතගුණ සැලකීමට එක්ව සිටිම, විශේෂයක් විය.ඉන්පසුව කොළඹ පදනම් ආයතනයේ දී ඩී.එස් සේනානායක මැතිතුමන්ගේ චරිතාපදානය දොරට වැඩීමේ උත්සවය පැවැති අතර, එහි පිළිගැනීමේ කතාව කළ කරුසදහන් කළේ, තමා ඩී.එස් සේනානායක මගෙහි යමින්, පාසල් සිසුවකු ලෙසින් ජාතික කොඩියක් රැගෙන පළමු නිදහස් උත්සවයට සහභාගී වු බවය.කරු 2005 /2006 වසරේ දී එජාපයේ නියෝජ්‍ය නායක පදවිය හා විධායක සභාපති ධුරය හෙබ වු අතර, පක්ෂයේ 60 වන සංවත්සරය පැවැති අවස්ථාවේ දී තමන් දැරූ පක්ෂ සභාපතිධුරය එජාපයේසේනානායක පරපුරේ වත්මන් නියෝජිතයා වන රුක්මන්ට ලබා දීමට මුලික විය.මෙපරිද්දෙන්ම,පොලොන්නරු දිස්ත්‍රික්කයේ ඩී.එස් සේනානායක සමරු කමිටුව හා මැදිරිගිරිය දියසෙන්පුර බෝධිරුක්ඛාරාමාධිපති නාහිමිපාණන් වහන්සේගේ මුලිකත්වයෙන් විශේෂ ගුණ සමරු පින්කමක් සෙනසුරාදා පැවති අතර, ඊට ප්‍රදේශයේ විහාරස්ථාන 35 ක් පමණ නියෝජනය කරමින් මහා සංඝරත්නය වැඩම කර සිටියහ. ඉතා අභිමානවත් අයුරින් පැවැති එම උත්සවයකට ආසන සංවිධායකවරුන්, ප්‍රාදේශීය සභා මන්ත්‍රීවරන් ද එක් වී සිටි අතර, කරු සමඟ ගුණානුස්මරණ කමිටුවේ උප සභාපති ඇතුළු නිලධාරීහු එක් වී සිටියහ. උත්සවය අතරවාරයේ හිගුරක්ගොඩ ඩී.එස් පිළිරුවට පුෂ්පෝහාර දැක්වීම ද සිදු කෙරිණි.බෞද්ධ සංස්කෘතික පුනර්ජීවන කමිටුව පසුගිය 27 වැනිදා කොළඹ 07, විජේරාම මාවතේ පිහිටි සව්සිරිපාය ශ්‍රවණාගාරයේදී රැස්වීය. එහිදී බෞද්ධ සංස්කෘතික පුනර්ජීවන කමිටුවෙහි ප්‍රථම සාක්ෂි විමසීම සිදු කෙරිණි. එදින, සාක්ෂි විමසීමෙහි සභාපති මණ්ඩලය ලෙස කරගොඩ උයන්ගොඩ මෛත්‍රී මූර්ති මහ නාහිමිපාණෝ, විද්‍යෝදය පරිවේණාධිපති බළංගොඩ සෝභිත නාහිමිපාණෝ, ආචාර්ය මැදගම ධම්මානන්ද නාහිමිපාණෝ, තිරිකුණාමලයේ ආනන්ද අනුනාහිමිපාණෝ, මහාචාර්ය කෝන්ගස්තැන්නේ ආනන්ද හිමිපාණෝ, මහාචාර්ය ඉඳුරාගානේ ධම්මරතන හිමිපාණෝ වැඩ සිටියහ.ජාතික නිදහස් පෙරමුණේ නායක, අමාත්‍ය විමල් වීරවංශ, ජාතික හෙළ උරුමයේ මහ ලේකම්, අමාත්‍ය පාඨලී චම්පික රණවක, මහජන එක්සත් පෙරමුණේ නායක, අමාත්‍ය දිනේෂ් ගුණවර්ධන හා ආරක්ෂක ලේකම් ගෝඨාභය රාජපක්ෂ කමිටුව ඉදිරියෙහි සාක්ෂි දීමට නියමිතව සිටියහ. නමුත් දිනේෂ් ගුණවර්ධන නොවැළැක්විය හැකි හේතුවක් නිසා එදින නොපැමිණි අතර පාඨලී චම්පික රණවක සහ විමල් වීරවංශ යන මහත්වරු සාක්ෂි දුන්හ.ගෝඨාභය රාජපක්ෂ ආරක්ෂක ලේකම්වරයා කමිටුව හමුවට පැමිණි අතර එදින සාක්ෂි නොදුන් අතර ඒ සඳහා වෙනත් දිනයක් ඉල්ලා තිබිණි.එදා සෑම බෞද්ධ පවුලක් ම අදට වඩා තම සමාජ, ආර්ථික, සංස්කෘතික ජීවිතයේදී පන්සල හා බැඳී සිටියා. ඒක ඉතාමත් ශක්තිමත් බැඳීමක්. මේක බිඳෙන්න පටන් ගත්තේ විවිධ රාජ්‍ය නොවන සංවිධාන මැදිහත්වෙලා ගම්වල ප්‍රජා ශාලා ඉදි කිරීමේ සංස්කෘතිය ආරම්භ වූවාට පසුවයි.” විමල් වීරවංශ කමිටුව ඉදිරියේ සාක්ෂි දෙමින් පැවසූ අතර තමන් සාක්ෂි නොදුන්නද විමල් වීරවංශ ගේ සාක්ෂි දීම අවසන් වන තෙක් ආරක්ෂක ලේකම්වරයා එයට ඉතාමත් සාවධානව ඇහුම්කන් දුන් අයුරු දැකගත හැකි විය.අම්පාර හාඩි උසස් අධ්‍යාපන ආයතන භූමියේ පැවැත්වෙන 2013 දැයට කිරුළ ප්‍රදර්ශනය වෙනුවෙන් ඉදිකළ ඉදිකිරීම් ඉන්ජිනේරු සේවා, නිවාස හා පොදු පහසුකම් අමාත්‍යාංශ ප්‍රදර්ශන කුටිය නරඹන්නන්ගේ ඉමහත් අවධානයට ලක් වී තිබිණි. ඊට හේතු වූයේ එම ප්‍රදර්ශන කුටියේ දී ආර්ථිකයට ගැළපෙන පරිසර හිතකාමී නිවාස ඉදිකර ගැනීමට ජාතික නිවාස සංවර්ධන අධිකාරියත්, පෙරසවි තාක්ෂණයෙන් යුත් නිවාස සති 03 ක් වැනි කෙටි කාලයකදී ඉදිකර ගැනීමට රාජ්‍ය ඉන්ජිනේරු සංස්ථාවත් අවශ්‍ය උපදෙස් ලබා දීම ය. එසේ ම එහිදී එම නිවාස ඉදිකිරීමේ ක්‍රමවේද දෙක ප්‍රායෝගිකව දැක බලා ගැනීමට ද අවස්ථාව සලසා තිබිණි.මේ ප්‍රදර්ශන කුටිය, අමාත්‍ය විමල් වීරවංශ අතින් විවෘත විය. එම අවස්ථාවට ජලසම්පාදන හා ජලාපවහන නියෝජ්‍ය ඇමැතිනී නිරූපමා රාජපක්ෂ එක්ව සිටියා ය. මෙහිදී බොහෝ සිංහල, දෙමළ හා මුස්ලිම් ජනතාව විමල් වීරවංශ අමාත්‍යවරයා සමඟ කතාබස් කිරීමටත්, එකට සිට ඡායාරූප ගැනීමටත් උත්සුක වන අයුරු දැක ගත හැකි විය.“ඇමැතිතුමා දකින්න ලැබීම සතුටට කරුණක්. අපි කොටි ත්‍රස්තවාදයෙන් හරියට බැට කාපු මිනිස්සු. කොටි පරදන සටනේ දී ඔබතුමා ජනාධිපතිතුමාට දුන් සහයෝගය අපට තාමත් මතකයි. 2010 ජනාධිපතිවරණයේදී මහින්ද රාජපක්ෂ මැතිතුමා දිනවන්න අම්පාර පැවැති රැස්වීමට අපි කවුරුත් ආවා. එදා මහ වැස්සේ පැය 1 1/2 ක් තිස්සේ අපි තෙමෙමින් ඔබතුමාගේ ඒ කතාව ඇහුවා. ඔබතුමා පෙන්වා දුන්නු විදිහට කොටි පරදවා ලැබූ ජය විජයග්‍රහණයක් කරන්න අපි ජනාධිපිතුමාට අපේ ජනවරම ලබා දුන්නා.” විමල් වීරවංශ සමඟ අම්පාර කොටි තර්ජිත ගම්මානවල විසූ බොහෝ පිරිස් එසේ පවසනු අසන්නට ලැබිණි. මේ අතර සිය අමාත්‍යාංශයේ ප්‍රදර්ශනකුටිය විවෘත ;කාට එය නැරඹීමට එන දහස් සංඛ්‍යාත පිරිස සමඟ පැය කිහිපයක් ගත කළ අමාත්‍ය විමල් වීරවංශ ප්‍රදර්ශන භූමිය සිසාරා නෙත් යොමමින් ඇතැම් ප්‍රදර්ශන කුටි නරඹමින් ගමන් ගන්නා අතරතුර ඔහුට දැක ගත හැකි වූයේ මුදල් අමාත්‍යාංශයේ ප්‍රදර්ශන කුටියයි. ඇමැතිවරයා දුටු නිලධාරීන් පැවසුවේ ප්‍රදර්ශන කුටිය නැරඹීමට පැමිණෙන ලෙස ය.“බොහෝම ස්තුතියි, ආරාධනාවට. මුදල් අමාත්‍යාංශයේ ලේකම්තුමා ඇතුළේ ඉන්නවාද? විමල් අමාත්‍යවරයා තමන්ට එම ප්‍රදර්ශන කුටිය නැරඹීමට ආරාධනා කළ නිලධාරීන්ට ස්තුතිය පළ කරමින් පැවසුවේ ය.“ලේකම්තුමා නම් දැන් නැහැනේ ඇමැතිතුමා” නිලධාරීහු පෙරළා පැවසූහ.“ලේකම්තුමා ඉන්නවා නම් මම එන්න හැදුවේ. මට ප්‍රශ්න වගයක් තියෙනවා අහලා දැනගන්න” ඇමැතිවරයා කීය.ශ්‍රී.ල.නි.ප. යේ නව ජාතික සංවිධායක ලෙස පත්වූ අමාත්‍ය බැසිල් රාජපක්ෂ මහතාගේ අදහසක් අනුව පක්ෂයේ නව ප්‍රතිසංවිධාන වැඩසටහන බොහෝ පාක්ෂිකයන්ගේ උද්යෝගයට හේතු වී ඇත. එයට අදාළව පක්ෂ නායකයා ලෙස ජනාධිපතිවරයා කළ කතා කීපයම ගැන පසුගියදා මැති – ඇමැති බොහෝ පිරිසකගේ අවධානයට ද ලක්විය. අනුර යාපා, ඩිලාන් පෙරේරා, රෝහිත අබේගුණවර්ධන, පවිත්‍රා වන්නිආරච්චි, වික්ටර් ඇන්තනී, ලොහාන් රත්වත්තේ ඇතුළු මැති ඇමැතිවරුන් රැසක් පසුගියදා ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ සමඟ ජනාධිපති වරයාගේ එම කතාව ගැන ආශ්වාදයෙන් යුතුව කතා කළහ.”ඒ කතාවෙන් ජනාධිපතිතුමා පක්ෂයේ හැම කොටසකටම හොඳ පණිවුඩයක් දුන්නා. ඇත්තටම පක්ෂයේ විශාල පිබිදීමකට ඒක හේතු වුණා. මේ ප්‍රතිසංවිධාන වැඩ සටහනත් එක්ක කාටවත් බොරු කරන්නත් බැහැ” ඇමැතිනී පවිත්‍රා වන්නිආරච්චි කීවාය.”පක්ෂයේ පහළ සාමාජිකයාගේ ඉඳන් හැමදෙනාගේම විශ්වාසය ජනාධිපතිතුමා දිනාගෙන තියෙන්නෙ. මේ නායකත්වයත් එක්ක පක්ෂය ඉදිරියට යනවා මිස ආපස්සට යන්න හේතුවක් නෑනේ” කීවේ අමාත්‍ය අනුර යාපාය.මේ කතාබහ අතරට අමාත්‍ය බැසිල් රාජපක්ෂ මහතා ද එක් වෙමින් ඇසුවේ “මොකක්ද මේ ලොකු කතාබහ?” කියාය”මොනවද ඉතිං ඔබතුමාගෙ “රට නඟන නිල් රැල්ල” ගැන තමයි” අමාත්‍ය ඩිලාන් පෙරේරා කියද්දී බැසිල් රාජපක්ෂ ඇමැතිවරයා එම වැඩසටහන තවදුරටත් විග්‍රහ කළේය.”ඔය ප්‍රතිසංවිධාන වැඩසටහන ක්‍රියාත්මක කරනවා වගේම ඉහළින් සොයා බලන්න ඕන තව තැන් තියෙනවා. එකක් තමයි ජනාධිපතිතුමා ගැන පෞද්ගලිකව විශ්වාසය තියල පුදුම මහන්සියකින් වැඩ කළ විශාල පිරිසක් රටපුරා ඉන්නවා. සමහර සංවිධායකවරුන්ගේ තාඩන පීඩනවලට ඔවුන්ගෙන් සෑහෙන පිරිසක් ගොදුරුවෙලා. ඒ වගේ අය දුක්ගැනවිලි ලියල නිතර මටත් එවනවා. සමහරුන් ඇවිත් දුක කියල යනවා. මේවා සොයා බැලුවෙ නැතොත් ජනාධිපතිතුමාට හොඳ නෑ” හෙට්ටිගේ කීවේය.”ඒක සොයා බලන්න ඕන දෙයක්. අපි ඒකටත් මොනව හරි කරමු” බැසිල් රාජපක්ෂ ඇමැතිතුමා කීය.ගිය සතියේ දී අරලියගහ මන්දිරයේ දී ජනාධිපතිතුමා සහ බෙල්ලන්විල විමලරතන නාහිමිපාණන් වහන්සේ, පූජ්‍ය එල්ලාවල මේ ධානන්ද හිමිපාණන් වහන්සේ ඇතුළු හිමිවරුන්ගේ ප්‍රධානත්වයෙන් විශේෂ සාකච්ඡාවක් පැවැත්විණි. එම සාකච්ඡාව පැවැතියේ කොට්ටාව මාකුඹුර ප්‍රදේශයේ ඉදිකිරීමට නියමිත දකුණු ආසියාවේ විශාලතම හිටිපිළිම වහන්සේ ඉදිකිරීමේ කටයුතු ආරම්භ කිරීමේ උත්සවය ගැනය.මේ සාකච්ඡාවේදී එම බුදු පිළිම වහන්සේ ඉදිවෙන ස්ථානය සහ ඉදිවෙන ආකාරය ගැන ජනාධිපතිතුමා සමඟ දීර්ඝ ලෙස සාකච්ඡා කෙරිණි. එළඹෙන වෙසක් පොහෝදා මෙහි ඉදිකිරීම් ආරම්භ කිරීමට නියමිතය.මං ස්ථූප ගැන පොත් ගණනාවක් හදාරපු කෙනෙක්. අපි බුදුපිළිමයක් ස්ථාපිත කරනවා නම් ඒ ගැන ඉතා වගකීමෙන් කටයුතු කරන්ඩ ඕනේ. ඒ වගේම මේ බුදුපිළිමයේ සිරස්පත කොටස නිර්මාණය කිරීම පිළිබඳවත් තීරණයක් ගන්ඩ ඕනේ” බෙල්ලන්විල විමලරතන නාහිමියෝ කීහ.මේ බුදුපිළිමය ඉදිවෙන විට ඉදිවෙන භූමිය අවශ්‍ය විදියට ඉඩ පහසුකම් ඇතිව තියෙන්ඩ ඕනේ. මේ පිළිම වහන්සේ වැඳුම් පිදුම් කරන ස්ථානයක් ද විය යුතුයි.” එල්ලාවල මේධානන්ද හිමියෝ කීහ.”ඔව් ඒක ඇත්ත. මේ පිළිමවහන්සේ ජනතාවගේ ගෞරවයට සහ වන්දනාමානයට පාත්‍ර වෙන විදිහට සකස් කරන්න ඕනේ.” ජනාධිපතිතුමා කීය.ඇමැති ජනක බණ්ඩාර තෙන්නකෝන්ගේ් දියණියගේ විවාහ මංගල්‍යය ගිය සතියේ දී කොළඹ හිල්ටන් හෝටලයේ දී පැවැත්විණි. විවාහයට සාක්ෂි ලෙස එහිදී ජනාධිපතිතුමා ද අස්සන් තැබීය. මැති ඇමැති වරු රැසක්ම ඊට එක්ව සිටියහ. එහිදී ඇමැති මහින්දානන්ද සහ ආරක්ෂක ලේකම් ගෝඨාභය රාජපක්ෂ කථාබහක නිරතව සිටියේය.”කොහොමද ගෝඨා බාප්පා” එසේ අසමින් පාර්ලිමේන්තු මන්ත්‍රී නීතිඥ නාමල්”නෑ නාමල් පුතා මං මහින්දානන්දට කිය කියා හිටියේ ක්‍රීඩා සංගම්වලට අපි අලුත් තරුණ දක්ෂ කළමනාකාරිත්වයක් ඇති පුද්ගලයන් පිරිසක් පත්කළ යුතුයි කියලයි” ආරක්ෂක ලේකම් ගෝඨාභය රාජපක්ෂ මහතා කීය. ”අනේ ඔව් ඒක නම් ඇත්ත. මහින්දානන්ද අයියා” කියමින් නාමල් රාජපක්ෂ මන්ත්‍රීවරයා ඇමැති මහින්දානන්දගේ පිටට තට්ටුවක් ද දැම්මේය.”ආ ඒවාට මේ ඉන්නේ හොඳ තරුණයෝ. මේ ගොල්ලෝ දාලා මේවා ගෙනියමු” ආරක්ෂක ලේකම්වරයා කීවේ උදිත් ලොකුබණ්ඩාර මන්ත්‍රීවරයා පෙන්වමිනි.මේ අතරතුර ගිය සතියේ දී පාර්ලිමේන්තු මන්ත්‍රී නීතිඥ නාමල් රාජපක්ෂ සිය නීති උපදෙස් කාර්යාලයේ පුස්තකාලයට වී පාඩම් වැඩවල නිරතව සිටියේය. ඒ සිය හිතවත් මන්ත්‍රීවරු දෙපළක් වූ උදිත ලොකුබණ්ඩාර සහ පළාත් මන්ත්‍රී කාංචන විජේසේකර සමඟිනි. එක්වරම එම කාර්යාලයට ආවේ පාර්ලිමේන්තු මන්ත්‍රී ජේ.ශ්‍රී. රංගාය.”ආ ඔබතුමාලා මොනවද කරන්නේ” ජේ.ශ්‍රී රංගා මන්ත්‍රීවරයා විමසා සිටියේය.”විභාගය ළඟයි අපි මේ පාඩම් කරනවා. මන්ත්‍රී නාමල් කීවේය.කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මන්ත්‍රීවරයාගේ උපන් දිනය ගිය බ්‍රහස්පතින්දා දිනයට යෙදී තිබිණි. එදින උදෑසනින්ම ජනාධිපතිතුමා දුරකථනයෙන් මන්ත්‍රී ශාන්ත බණ්ඩාර අමතා සුබ පැතුවේය.රජයේ මැති ඇමැතිවරු රැසක් ද මන්ත්‍රී ශාන්තට උපන් දින සුබ පැතුම් එක් කළහ. මේ අතරතුර ශ්‍රී ලංකා වොලිබෝල් සම්මේලනයේ විධායක කමිටු රැස්වීම ගිය සතියේ දී පැවැත්විණි එහිදී කුරුණෑගල දිසා එ.ජ.නි.ස. මන්ත්‍රී ශාන්ත බණ්ඩාර ශ්‍රී ලංකා වොලිබෝල් සම්මේලනයේ උප සභාපතිවරයකු ලෙස තෝරා පත්කර ගෙන තිබිණි. මේ අතරතුර මන්ත්‍රී ශාන්තගේ උපන් දිනය වෙනුවෙන් වොලිබෝල් විධායක කමිටුවේ දී උපන්දින කේක් ගෙඩියක් ද සූදානම් කොට තිබිණි. එහිදී ඉතා චාම් ලෙස උපන් දින සාදයක් ද පැවැත්විණි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=ab1303316</link>
    <topic>එජාපයේ පච බළකාය ජනතාව ප්‍රතික්ෂේප කරනවා</topic>
    <author>සාකච්ඡා ‍ෙකළේ චන්දන බණ්ඩාර</author>
    <content>ශ්‍රී.ල.නි.ප මහ ලේකම්මෛත්‍රීපාල සිරි‍ෙස්නඑජාපය හැමදාම බලයට පත් වුණේ බොරුවෙන්.ඒ ගැන අවස්ථා ගණනාවක පැහැදිලි සාක්ෂි තිබෙනවා. එක්දහස් නවසිය හැත්තෑහත ගත්තාම ජේ ආර් ජයවර්ධන මහත්තයාගේ පොරොන්දුව වුණේ ධර්මිෂ්ඨ සමාජයක් බිහිකිරිම සහ ධාන්‍ය රාත්තල් අටක් ලබා දිමයි. හැබැයි එජාපය එදා බිහි ක‍ළේ අධර්මිෂ්ධ සමාජයක්. ධාන්‍ය රාත්තල් අට වෙනුවට ජනතාව ආර්ථික වශයෙන් පීඩනයට පත් කළා. එජාපයේ දාහත් අවුරුදු පාලනයේ මහා වික්‍රමය තමයි රටේ දේශිය ආර්ථිකය විනාශ කිරිම. හැබැයි ඩඩ්ලි සේනානයක සහ ඩී එස් සේනානායක මහත්තුරුන්ගේ පාලන කාලවල රටේ දේශිය ආර්ථිකය ශක්තිමත් වුණා.1977 සහ 2001 එජාප පාලන සමයේ වුණේ මේ රටේ රාජ්‍ය සම්පත් විකුණා දැමිමයි. ඒ වගේම පිටරටින් ගෙනත් කන්ඩ පුරුදු කරපු එක තමයි ඒ කාලයේ සිදු වුණේ.ඒ නිසා 1977 ට පසු එජාපය බලයට පත් වුණේ ජනතාව රව‍ටමින් සහ ජනතාවට බොරුකියමිනුයි. ඉතින් නැවත වරක් රනිල් වික්‍රමසිංහගේ නායකත්වයකින් යුත් එජාපය ජනතාවට බොරු කියමින් අනාගතයේදි බලයට පත්විමට උත්සාහ කරනවා.2001 රනිල්ගේ ආණ්ඩුව ජනතාවට දිපු පොරොන්දු අපට මතකයි.තරුණයන්ට ඩෙනිම් සහ බ්‍රෙස්ලට් දෙනවා කිවා.එයාගේ මැතිවරණ පොරොන්දු එවා.දැන් රනිල් එයාගේ පක්ෂයේ තරුණ පිරිසට කියනවා ගැහැනු ළමයින්ට එස් එම් එස් යවලා පක්ෂ සාමාජිකයන් බදවා ගන්න කියලා.එජාපයට අද ඹ්නේ එස් එම් එස් සංස්කෘතියක්.අද ජංගම දුරකථනය ස්ත්‍රි දුෂණ සහ මිනි මැරුම් ආදි බරපතළ සමාජ විනාශයක් කරන උපකරණයක්ඊළඟට එජාපය තමන්ගේ තරුණ පිරිස හරහා ආරම්භ කරලා තියෙන කට කතා බළකාය සම්පුර්ණයෙන් අසත්‍ය ප්‍රචාර රට පුරා ගෙනියන්ඩ පුහුණු කරලා තියන පිරිසක් තමයි යොදවලා තියෙන්නේ.මේ අය සිරිකොතට ගෙනත් කියලා තිබුණා ජනාධිපතිතුමාගේ කිර්ති නාමය විනාශ කිරිමට හැම තැනකදිම කටයුතු කළ යුතුයි කියලා. ඒ වගේම රජය සහ ප්‍රාදේශිය දේශපාලඥයින් අප්‍රසාදයට පත් කිරිමට කටයුතු කළ යුතුයි කියලා.ඒ ප්‍රචාර ගෙන යාමට කතා සිරිකොත මුලස්ථානයෙන් මාසයකට සැරයක් යවනවා. එජාප සන්නිවේදන බළකාය මේකට අපි කියන්නේ පච බළකාය කියලායි.මේ පච බළකාය බලයට ඒම සදහා බොරුවෙන් ජනතාව රැවටිමේ උපක්‍රමශිලි ක්‍රමයක් තමයි හදලා තියෙන්නේ. ඉතින් මේකට අපි බොරුවෙන් පිළිතුරු දෙන්ඩ අවශ්‍ය නෑ.අපිටත් බොරු කියන සන්නිවේදන බළකායක් ඹ්නේ නෑ.අපේ නිල් රැල්ල ශ්‍රි ල නිප ය බල ගැන්‍විමේ වැඩසටහන යටතේ රටේ දේශපාලන තත්ත්වය රාජ්‍ය ප්‍රතිපත්තිය රටේ සංවර්ධනය ජාතික සහ අන්තර්ජාතික වශයෙන් තිබෙන අභියෝග ජනතාවට පැහැදිලි කරමින් නව සංවිධාන වැඩපිළිවෙළක් අපි රටේ ආරම්භ කර තිබෙනවා. අපි සත්‍ය මුල් කරගත් නිවැරැදි දේශපාලන ප්‍රතිපත්තියක් සහ දර්ශනයක් අනුව ශ්‍රිලනිපය සහ අපේ රජය වැඩ කරන්නේ.මෙහෙමයි එවැනි අසත්‍ය ප්‍රචාරයන් තුළ දේශපාලන අස්ථාවරභාවයක් ඇති වෙන්නේ.සත්‍ය පදනම් කරගත් ජනමතයක් තුළ නෙමෙයි, එයාලා පක්ෂය ගොඩනගන්න උත්සාහ කරන්නේ.ඒ නිසා සත්‍ය පදනම් නොවි අසත්‍ය පදනම් වු තැන කඩා වැ‍ටිලා ගරා වැටෙනවා. පිරිහිම ඇති වෙනවා. එජාපයේ අසත්‍ය ප්‍රචාර ගැන අපි ජනතාවට සත්‍ය පැහැදිලි කිරිමෙන් සිදු ව‍න්නේ එජාපයේ සංවිධාන ශක්තිය සහ ව්‍යාපාරය දුර්වල විමයි.ඇත්තටම එවා තාවකාලිකයි. ජනාධිපතිතුමාට විරුද්ධව ඒ විදියේ ප්‍රචාර මිට පෙරත් ගෙන ගියා. 2005 ජනාධිපතිවරණය වෙලාවේ එජාපය ගෙනගියවැඩපිළිවෙළ අපට මතකයි. රනිල් මැතිවරණ ව්‍යාපාරයේ කියපු කරපු දේවල් අපට මතකයි. 2010 එජාපය සහ සරත් පොන්සේකා ගෙන ගිය ප්‍රචාරත් අප‍ට මතකයි.ඒ හැම වෙලාවකදිම ජනතාව එජාප වැඩපිළිවෙල ප්‍රතික්ෂේප කළා. ඒ නිසා අසත්‍ය පතුරවලා ජනාධිපතිතුමාගේ ප්‍රතිරූපය විනාශ කරන්ඩ පුළුවන්කමක් නැහැ. මුද්‍රත මාධ්‍ය ව‍ගේම විද්‍යුත් මාධ්‍යයේ සහ අන්තර්ජාලයේ මොන තරම් අසත්‍ය දේවල් ජනාධිපතිතුමා ගැන ඇමැතිවරුන් ගැන ප්‍රචාරය වෙනවාද බලන්න.එවාට ජනතාව රැවටෙන්නේ නැහැ.ජිනිවා යෝජනා සාකච්ඡා වෙන වෙලාවේ එජාප නායකයා කරපු ප්‍රකාශය තමයි ජිනිවා චෝදනාවලින් රට නිදහස් කර ගැනිමට එජාපය සමඟ රජය ගිවිසුමකට එන්ඩ ‍ඹනේ කියලායි. රටට අවංකව ආදරය ඇති කෙනෙකු සමග නම් අපිට ගිවිසුම් ඇති කර ගැනිමට අවශ්‍ය වෙන්නේ නෑ.තමන්ගේ හදවතට එකඟව තම මතෘ භූමිය පිළිබදව තිබෙන දේශපාලන මතයත් සමග කටයුතු කළ යුතුයි. ඉතින් ජිනි‍වා යෝජනා පරාජය කරන්න එජාපය සමග ගිවිසුම් ගහන්ඩ ‍ඹ්නේ නැහැනේ.මේ රටේ ආණ්ඩුක්‍රම ව්‍යවස්ථාව ආරක්ෂා කරන්ඩ මේ රටේ සෑම පුරවැසියෙක්ම දේශපාලන පක්ෂයක්ම බැදි සිටිනවා. එහෙම නම් රටේ භෞමික අඛණ්ඩතාව ස්වාධීනත්වය ආරක්ෂා කරනවා නම් ගිවිසුම් ගහන්ඩ ඹ්නේ නෑ. ඒ නිසා එජාපය ජිනිවා යෝජනා එක්කම බොර දියේ මාළු බාන්ඩ සුදානම් වුණේ. එය එජාපය තේරුම්ගත යුතුයි.ඒ තුළයි අපි හැමෝම කටයුතු කළ යුතු වෙන්නේ.විදේශ බලපෑම් රජයට එල්ල වෙනකොට සමහරු බලන්නේ දේශපාලන වාසි තකා බලයට පැමිණිමට උපක්‍රම ඇති කර ගැනිමටයි. ඒ නිසා දේශපාලන වාසි ගන්නවාද රට වෙනුවෙන් හිතලා තින්දු තිරණ ගන්නවාද කියන කාරණය අපි සිතිය යුතුයි. සතුරු මිතුරු බලවේග හදුනා ගත යුතුයි.රටේ දේශිය සතුරන් අන්තර්ජාතික සතුරන් සමග ඝෘජුව හෝ වක්‍ර ලෙස සම්බන්ධ නවානම් අපි එය රටට ජනතාවට හෙළි කළ යුතු කාරණයක්. මොකද මේ සියලු දේවල අවසාන තින්දුව ගන්නේ ජනතාව. ජනතාවගේ නිවැරදි මතය තමයි ජයග්‍රහනය කරන්නේ. ජන මතය තමයි ජයග්‍රහනය කරන්නේ.ඒ නිසා රටේ ජනතාව කෙරෙහි විශ්වාශය තියාගෙන රජයක් හැටියට වැඩ කරන්ඩ අවශ්‍යයි. ඒ වගේම අන්තරජාතික වශයෙන් කටයුතු කරන විට අපේ මිතුරු රාජ්‍යයන් සමග සම්බන්ධතාව වැඩි කර ගනිමින් ජාත්‍යන්තර සතුරු බලවේග පරාජය කිරිම සහ පසුබෑම කළ හැකියි.ශ්‍රි ල නි ප ය එදා බිහි වුණේ එදා තිබු දේශිය අවශ්‍යතාවක් අනුවයි. අද දේශපාලන පක්ෂ බිහි වෙන්නේ එක් එක් අයගේ පෞද්ගලික න්‍යය පත්‍ර සදහායි. වෛරය ක්‍රෝධය පිරිමසා ගැනිමටත් සමහරු ‍අද දේශපාලන පක්ෂ බිහි කිරිමට උත්සාහ ගන්නවා. සමාජයේ ජිවත්වෙන නැති බැරි පන්තිය වෙනුවෙන් පොඩි මිනිහා වෙනුවෙන් එදා බණ්ඩාරනායක මැතිතුමා කිවා බමුණු කුලය පරාජය කිරිම කියලා.ඒ කිව්වේ රටේ ප්‍රභු පන්තිය අතේ තිබු බලය රටේ සාමාන්‍ය මිනිස්සු අතට ගැනිමයි. එදා සමාජ හා සංස්කෘතික බලවේගවල වේදිකාවක් බවට ශ්‍රි ල නි ප ය පත් වුණා. ඒ අනුවයි රටේ ජනතාව කිවේ මේ අපේ ආණ්ඩුව කියලා.අදත් අපේ පක්ෂයට ශක්තියක් වෙලා තියෙන්නේ පංච මහා බලවේගයයි. ගොවියාගේ, කම්කරුවාගේ, පන්සලේ හාමුදුරුවන්ගේ, වෙද මහත්තයාගේ, ඉස්කෝලේ මහත්තයාගේ ආණ්ඩුව මේ ආණ්ඩුවයි. ඒ නිසා මේ පක්ෂය ටයි කෝට් අදින අයගේ නෙමෙයි ගමේ රෙද්ද බැනියම අඳින මිනිහගේ පක්ෂයක්.ශ්‍රි ලනිපය බලයට පත් විමත් අපට එ‍රෙහි ආණ්ඩු පෙරළිමත් අපි සිදු කළා.ඒ නිසා මෙවර අපේ පක්ෂය නඟ සිටුවන වැඩ සටහන රට නඟන නිල් රැල්ල විදියට හැදින්වුයේ වර්ථමානයේදි ජනතාවට නව මුහුණුවරකින් පක්ෂ වැඩපිළිවෙළ හදුන්වා දිම සදහායි. ආණ්ඩුවේ ප්‍රධාන අභියෝගය යුද්ධය ජය ගැනිමයි. එය අපි සිදු කොට අවසන්. දැන් සාමකාමි දේශයේ ශක්තිමත් ආර්ථිකයක් ගොඩ නැඟීම අපේ අරමුණයි.ඒ සදහා පුළුල් ආර්ථික වැඩපිළිවෙළක් ක්‍රියාත්මක වෙනවා. එහිදි දේශපාලන ශක්තිය වර්ධනය කරගැනිමට ප්‍රධාන වශයෙන්ම රජය ජනාධිපතිතුමා ශක්තිමත් කළ යුතුයි. ඒ සදහා නව සංවිධාන වැඩපිළිවෙළක අවශ්‍යතාව අපි තේරුම් ගත්තා. මහින්ද රාජපක්ෂ ජනාධිපතිතුමාට තරම් කිසිම නායකයකුට ‍විදේශ රටවල තර්ජන ගර්ජන ඇවිත් නැහැ. එතුමාගේ නායකත්වය ශක්තිමත් කිරිම අවශ්‍යයි. ඒකට පක්ෂය ශක්තිමත් විය යුතුයි. එතකොටයි අපේ අරමුණ ඉෂ්ටවෙන්නේ. මේ පවතින දේශපාලන තත්ත්වයන්ට මුහුණ දිය හැකි අභියෝග පරාජය කළ හැකි වෙනත් නායකයෙක් අපට පේනතෙක් මානයකවත් නෑ. විපක්ෂය අද දේශපාලන විහිළුවක් බවට පත්වෙලා තිබෙනවා. ඒ නිසා යුගයට ගැළපෙන එකම නායකයා අපේ ජනාධිපතිතුමායි.ඒ සමගම ආර්ථික ජයග්‍රහණ ලබමින් ආධ්‍යාත්මික වශයෙන් වර්ධනයවු ප්‍රබුද්ධ සමාජයක් ගොඩ නැගිමට අපි හැමෝම සාමුහික ලෙස ඒකරශි වෙලා ඉදිරියට යාමේ වැදගත්කම ඉලක්ක කරගත් එකක් තමයි නව සංවිධාන වැඩපිළිවෙළ.මේ ගැන මා වැඩිය කතා කිරිමට කැමැති නැහැ. සතුරන් ඇතිකරගන්නා කාරණයක් මේක. පනත හැදුවා පනත අතුරුදන් වුණා. දැන් මුල ඉදලා හදාගෙන යනවා. මේ ප්‍රශ්නය දැන් අපේ අතේ නෙවේයි තියෙන්නේ. නිති කෙටුම්පත් දෙපාර්තමේන්තුව අතේ තිබෙන්නේ. ඒ අය ඉක්මනින් මේ කටයුතු අවසන් කළ යුතුයි. සෞඛ්‍ය අමාත්‍යංශය විදියට ඒ වගකිම මා ඉෂ්ට කරලා දැන් අවුරුදු දෙකකට වැඩියි.සාකච්ඡා ‍ෙකළේ චන්දන බණ්ඩාරඑ.ජා.ප. මහ ලේකම් තිස්ස අත්තනායකමේ ආණ්ඩුව දිනෙන් දින පිරිහෙමින් පවතිනවා. ආණ්ඩුව ඇතුළතින් ඉරිතලා ගොස් ආණ්ඩුව ඇතුළේම තිබෙන හැලහැප්පිලි නිසා ආණ්ඩුව ඇතුළතින්ම බිඳ වැටෙනවා.අද මේ තියෙන පීඩනය මිනිසුන්ට උහුලන්න බැහැ. ජීවන වියදම අහස උසට ගිහිල්ලා. ආදායම් මාර්ග දිනෙන් දින අහිමි වෙනවා. ලයිට් බිල ආයිත් පාරක් හෙටින් ඇරැඹෙන මාසෙ වැඩි කරනවා. ඒක තමයි ආණ්ඩුවෙන් මේ අලුත් අවුරුද්දට ලැබෙන අවුරුදු තෑග්ග. ආණ්ඩුව ජනතාවට මැතිවරණවලදි දුන් පොරොන්දු කිසිවක් ඉටුකර නැහැ.ජීවන වියදම රොකට්ටුවක වේගයෙන් ඉහළ යමින් තිබෙනවා. අති විශාල ණය ගනිමින් මහපරිමාණ දූෂණ වංචාවලට ඉඩ දෙමින් රට දිනෙන් දින අගාධයට ගෙනයමින් තිබෙනවා.අපි දොරින් දොරට යනවා. ජනතාව හමුවෙනවා. ඇත්ත පහදා දෙනවා. මේ වසරේ අපි අලුත් සාමාජිකයන් ලක්ෂ 20ක් බඳවා ගැනීම සම්පූර්ණ කරනවා.අපේ විරෝධතා ව්‍යාපාරයට විපක්ෂ විරෝධතා ව්‍යාපාරයේ පක්ෂ හා එම ව්‍යාපාරයට එක්ව සිටින වාමාංශික පක්ෂත් විපක්ෂයේ සියලු පක්ෂත් එක්කරගන්නවා.අපි හුළං හමන පැත්ත දන්නවා. මේ ආණ්ඩුවට වැඩිකල් යන්න බැහැ. ජනතාවගේ ප්‍රශ්නවලට කිසිම විසඳුමක් නැහැ. 2005 වසරේත් මැතිවරණයක් තිබුණේ නැහැ.එ.ජා.ප.ය පාරට බැහැල කළ ජනබල මෙහෙයුමෙන් තමයි ඒ මැතිවරණය දිනාගත්තේ. අධිකරණය තීන්දුව දුන්නෙත් එ.ජා.ප.ය පාරට බැහැල පෙන්වූ ජන බලය නිසයි. ආණ්ඩුව මොනව කිව්වත් ලබන අවුරුද්දේ අනිවාර්යයෙන් මැතිවරණයක් තියන්න වෙනවා. අද එ.ජා.ප.යේ කොළ රැල්ලට විරුද්ධව ආණ්ඩුව නිල් රැල්ලක් ගෙනල්ලා. අද ගම්වල ආණ්ඩුවේ ඡන්ද වැඩ කරන්නේ රජයේ නිලධාරීන් යොදාගෙනයි.එක්සත් ජාතික පක්ෂයට අද මාධ්‍ය නැහැ. ඒ නිසා එ.ජා.ප.යට තමන්ගේම සන්නිවේදන මාර්ගයක් අවශ්‍ය වී තිබෙනවා.1977 ඡන්දයට යන විටත් ජේ.ආර්.ජයවර්ධන මහතාට මාධ්‍ය තිබුණේ නැහැ. එතුමාට එදා පෞද්ගලික මාධ්‍ය වත් තිබුණේ නැහැ. රාජ්‍ය මාධ්‍ය එදා මේ වගේම එ.ජා.ප.යට පහර දුන්නා. පුද්ගලික මාධ්‍යයත් අද වගේම එදත් මෙල්ල කරල තිබුණා.ඒ නිසා එදා ජේ.ආර්.ජයවර්ධන මහතා කළ ආකාරයට කටින් කට පක්ෂ නායකයා ගැන පක්ෂය ගැන තොරතුරු ගෙනියන සන්නිවේදන බළකායක් අපි හදල තියනවා. ඒක ඔය මොන මාධ්‍යයකටත් වඩා බලවත්.අපට කාගෙවත් ප්‍රතිරූප ආරක්ෂා කරන්න අවශ්‍යතාවක් නැහැ. අපට ඕන අපේ පක්ෂය තවදුරටත් ජනතාව අතරට ගෙනියමින් ආණ්ඩුව මාධ්‍ය යොදාගෙන එ.ජා.ප.යට ගහන මඩවලට උත්තර දෙන්නයි.ඒක අපේ ප්‍රජාතන්ත්‍රවාදී අයිතියක්. අපි ජනතාවට පක්ෂය ගන්න ක්‍රියාමාර්ග ගැන පහදල දෙනවා. ආණ්ඩුව කරන දූෂණ වංචා ගැන හෙළි කරනවා.පක්ෂ නායකයා ලෙස රනිල් වික්‍රමසිංහ මහතාගේත් එක්සත් ජාතික පක්ෂයේත් ජාතික මෙහෙවර ගැනත් ජනතාවට පහදා දෙමින් පක්ෂයේත් පක්ෂ නායකයාගේත් ප්‍රතිරූපය ගොඩනැංවීමට අපි කටයුතු කරනවා.තමන්ගේ ස්ථාවරය පැහැදිලි කරන්න පක්ෂයකට මාධ්‍යයක් තියෙන්න ඕන.සියලු මාධ්‍ය ආණ්ඩුව අල්ලගෙන ඉන්නව නම් විපක්ෂයේ පක්ෂයකට තියන එකම විකල්පය ජනතාව අතරට බැහැල ජනතාව සංවිධානය කිරීමයි. මේකට දැනටම ආණ්ඩුවත් බයවෙලා. ආණ්ඩුවේ ලොක්කෝ ලොකු විවේචනයක් කරල තියනව මම දැක්කා.කටින් කටට ප්‍රචාරය ගෙන යාම වරදක් නැහැනේ. ඒක තමයි සමාජයේ මුල් කාලයේත් ආරංචි ජනතාව අතරට ගිය මාර්ගය.අපේ පක්ෂය සම්පූර්ණයෙන් නිදහස් මාධ්‍යයක් ගැන විශ්වාසය තබනවා. අධිකාරිවාදයෙන් මාධ්‍ය මර්දනය කිරීම අපි කිසි ලෙසකින් අනුමත කරන්නේවත් එවැන්නකට ඉඩදීමටවත් අප සූදානම් නැහැ.ආණ්ඩුව මෙතනදි සම්පූර්ණයෙන් අවුල් කරගෙන ඉන්නේ. ඇමෙරිකාව ඉන්දියාවෙත් සහාය ලබාගෙන ලංකාවට විරුද්ධව යෝජනාවක් සම්මත කරගත්ත පළමු වතාව මේක නෙවෙයි.මේ දෙවැනි වතාව. ආණ්ඩුව මේ යෝජනා තඹේකට ගණන් ගන්නේ නැහැ වගේ පෙන්වන්නේ. ශ්‍රී ලංකාව එක්සත් ජාතින්ගේ සංවිධානය වගේ ජාත්‍යන්තර සංවිධානවලට බැඳුණාම ඒ අන්තර්ජාතික ප්‍රඥප්තිවලට අස්සන් කළාම ඒ සංවිධාන ගන්න තීන්දු තීරණ අනුව ක්‍රියා කරන්න ඕන. ඒවට නැහැ බැහැ කියන්න බැහැ. අපි ඒව ක්‍රියාත්මක කරන්න බැඳිල ඉන්නවා.දැන් ඇමෙරිකාව ලංකාවට විරුද්ධව සම්මත කරගත්ත යෝජනාව ගැන මේ වෙනකොට විවිධ මත පළවෙනවා. මේ ඇමෙරිකානු යෝජනාවෙන් කියන්නේ ජනාධිපතිවරයාම පත්කරපු උගත් පාඩම් කොමිසමේ වාර්තාව නිවැරදිව කලට වේලාවට ක්‍රියාත්මක කරන්න කියලයි.මේ රටේ නායකයන් විදේශ ඇමැතිවරයා ඉන්දියාවටත් ජගත් ප්‍රජාවටත් ප්‍රතිඥා දී තිබෙනවා මේ වාර්තාව ක්‍රියාත්මක කරනවා කියලා. පාර්ලිමේන්තුවෙදිම විදේශ ඇමැතිවරයාත්, සභානායකවරයාත් කියා සිටියා පාර්ලිමේන්තුවට සහතික වුණා මේ වාර්තාව ක්‍රියාත්මක කරනවාය කියලා. අපේම විසඳුම් ක්‍රියාත්මක කිරීම වැරදිද. අන්තර්ජාතික අවුලකට අද ලංකාව හසුවෙලා. අන්තර්ජාතිකව අපේ රට හුදකළා වෙමින් තිබෙනවා.අපි විපක්ෂයක් ලෙස මේ සමුළුව පැවැත්වෙන ෙවිලාවේ ආණ්ඩුවෙන් ඉල්ලුවේ ජිනීවා සමුළුවෙදි ක්‍රියා කරන ආකාරය සියලු පක්ෂ කැඳවල සර්වපාක්ෂික සමුළුවක් පවත්වල ඒ ඇතිකරගන්න එකඟත්වය අනුව ක්‍රියාකරන්න කියලයි. ආණ්ඩුව අපි කියපු දේ අහන්නේ් නැතිව ක්‍රියා කරල අද රටත් ජනතාවත් අවුලට ඇදල දාල.ඒකටනේ අපි සර්වපාක්ෂිත සමුළුවක් කැඳවන්න කිව්වේ. දැන් ඉන්දියාව තරහ කරගෙන තමිල්නාඩුව තරහ කරගෙන ඇතිවෙලා තිබෙන අවාසනාවන්ත තත්ත්වය බලන්න. අද නිදහසින් පස්සේ හාමුදුරු කෙනෙකුට වන්දනා නඩයකට තමිල්නාඩුවට යන්න බැරි තත්ත්වයක් ඇතිවෙලා. අපේ ක්‍රිකට් ක්‍රීඩකයන්ට තමිල්නාඩුව තහනම් වෙලා. අපේ සමීප අසල්වැසියා තරහ කරගෙන අපි කොහොමද රටක් ලෙස ජාත්‍යන්තරයේ ඉදිරියට යන්නේ.එ.ජා.ප.ය නගරයේ විතරක් නෙවෙයි ගමෙත් පදනමක් තිබුණ. අදත් ඒ පදනම තිබෙන පක්ෂයක්. ඩී.එස්.සේනානායක මහතා ජනපද ව්‍යාපාරය ඇති කළ අවස්ථාවේ සිට මේ දක්වා විශාල වැඩ කොටසක් ගමේ කෘෂිකර්මාන්තය වාරිමාර්ග ඇති කිරීම වෙනුවෙන් එ.ජා.ප. ආණ්ඩු කරල තිබෙනවා.එ.ජා.ප.ය ගමෙත් නගරයෙත් ඡන්ද පදනම ආරක්ෂා කරගෙන තිබෙනවා. නගරයේ බහුතර බලය එ.ජා.ප.යට තිබෙනවා.වගේම ගමත් ඇතුළුව සියයට 35ක 40ක ඡන්ද පදනමක් සමස්තයක් ලෙස එක්සත් ජාතික පක්ෂයට තිබෙනවා. මේ අපි ලබාගන්න ඡන්ද පදනම තව සියයට දහයකින් පහළොවකින් වැඩිකර ගත් විට මේ රටේ බහුතර ඡන්ද බලය නැවත වතාවක් එ.ජා.ප.යට ලබාගත හැකි වෙනවා.තවම පත්කිරීමක් කරල නැහැ. එ.ජා.ප. නියෝජ්‍ය නායකයා පත්කරන්න ව්‍යවස්ථානුකූල ක්‍රියාමාර්ගයක් ගන්න තිබෙන්නේ. නියෝජ්‍ය නායකයා පත්කිරීමේ ව්‍යවස්ථානුකූල බලය තිබෙන්නේ 2012 ව්‍යවස්ථා සංශෝධනය අනුව පක්ෂ නායකයාට. පක්ෂ නායකයා තමයි ඒ සඳහා වූ නිර්දේශ පක්ෂ කෘත්‍යාධිකාරී මණ්ඩලයට ඉදිරිපත් කරන්න තිබෙන්නේ. දැන් තියන ප්‍රශ්නය ඒ සම්බන්ධව පක්ෂ නායකතුමා තවම නිර්දේශයක් පක්ෂ කෘත්‍යාධිකාරී මණ්ඩලයට ඉදිරිපත් කරල නැති එකයි.(සිනහවෙමින්)බලමු. ඉදිරියට කුමක් වේවිද කියල.සාකච්ඡා ‍‍‍ෙකළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af1303311</link>
    <topic>අරන්තලා ඛේදවාචකයේ සිහිවටනය</topic>
    <author>නිහාල් පී. අබේසිංහ සේයාරූ - සුදත් සිල්වා සුදත් මලවීර</author>
    <content>අද හුඟක් අය ජිනීවා වල මානව හිමිකම් පිළිබඳව කථා කරනවා. එල්.ටී.ටී.ඊ. සංවිධානය තරම් මානව හිමිකම් විනාශ කරපු සංවිධානයක් ලෝකයේ ම නැතිව ඇති. ඒ සංවිධානය කළ ක්‍රියාවලට විරුද්ධව මානව හිමිකම් චෝදනා එල්ල කරන්නේ කාටද?මීට වසර විසි හයකට පෙර ඉතිහාසයේ සිදුවූ අතිබිහිසුණු අරන්තලා භික්ෂු ඝාතනයේ දී අපවත් වූ අතිපූජ්‍ය හෑගොඩ ශ්‍රී ඉන්ද්‍රසාර හිමියන් විසින් 31 නමක් සංඝරත්නය හා ගිහි පින්වතුන් අනුස්මරණය කිරීම සඳහා බස් රථය ඇතුළත් කොට ඉදිකරන ලද ස්මාරකය මහින්ද රාජපක්ෂ ජනාධිපතිතුමා විසින් විවෘත කිරීමට පැමිණි මොහොත. අස්ගිරි පාර්ශවයේ මහනායක උඩුගම ශ්‍රී බුද්ධ රක්ඛිත මහ නාහිමි ද වත්මන් විහාරාධිපති කිරිදිවැල සෝමරතන හිමියෝ ද දැයට කිරුළ ප්‍රදර්ශනයේ සංවිධායක කමිටුවේ සභාපති ඇමැති රංජිත් සියඹලාපිටිය,සංස්කෘතික ඇමැති පී. බී. ඒකනායක, පාර්ලිමේන්තු මන්ත්‍රි සරත් විරසේකර යන මහත්වරු මෙම අවස්ථාවට එක්වූහ.අපේ රටේ ඉතිහාසය දෙස බලන විට අපේ රටේ ම්ලේච්ඡ ඝාතනයක් ලෙස අරන්තලාව භික්ෂු ඝාතනය හඳුන්වාදීමට පුළුවන්. අද ඒ ඝාතනය සිදුවූ හැටි ලොවටම පෙන්වා දෙන්න කාලය ඇවිත්.ඒ අනුව අරන්තලාවේදී මහා සංඝරත්නය ඝාතනය වූ ස්ථානයේ එම 60 - 3599 දරණ තලංගම බස් රථය ඇතුළතම ඒ මහා සංඝරත්නය කපා කොටා ඝාතනය කළ අයුරු ප්‍රතිමා ආශ්‍රයෙන් නිරූපණය කිරීමට කටයුතු යොදා තිබෙනවා.මෙවර දැයට කිරුළ ප්‍රදර්ශනය වෙනුවෙන් මහඔය - අම්පාර පාරේ අරන්තලාව ඉන්ද්‍රසාර බෞද්ධ මධ්‍යස්ථානය ආශ්‍රිතව තමයි මෙම නිර්මාණය ඉදිරිපත් කරන්නේ. මෙම ප්‍රතිමා නිර්මාණය කරන්නේ අරන්තලාවේ ශ්‍රී ඉන්ද්‍රසාර බෞද්ධ මධ්‍යස්ථානාධිපති කිරිඳිවැල සෝමරතන හිමියන්ගේ උපදෙස් පරිදි. “මේ ස්ථානයේ 1987 ජූනි 2 වැනිදා හෑගොඩ ඉන්ද්‍රසාර හිමි ඇතුළු මහා සංඝරත්නය 31 නමක් එල්.ටී.ටී.ඊ ත්‍රස්තවාදීන් කපා කොටා ඝාතනය කළා.තුන් නමක් බේරුණා. බස් එකේ රියැදුරු හා කොන්දොස්තර මරල දැම්මා. ඒ බස් එක අම්පාර ඩිපෝ එකේ. ඒ බස් එකම ගෙනැල්ලා ඒ බස් එක ඇතුළේ අපි ඒ නිර්මාණය කරනවා.”“ප්‍රවීණ ප්‍රතිමා නිර්මාණ ශිල්පී සුනිල් අරුම්පුර මේ ප්‍රතිමා හැදුවා. ඉහළම ප්‍රමිතියෙන් යුක්තව. ඔහු ඒ අවස්ථාව බස් එක තුළ නිර්මාණය කරන්නේ දැක්ක වගේ.ඔහුගේ සොහොයුරු ධනුක නිශාන්ත ඔහුට උදව් කළා.මේ කටයුතු මෙහෙයවන්නේ ගල්කන්දේ අස්සජී හිමි. උන්වහන්සේ අපිටත් මේ කටයුත්ත පිළිබඳව අවබෝධයක් දුන්නා. “අරන්තලාව භික්ෂු ස්මාරකය අපි මුලින් ම හැදුවා. මේ පැත්තේ යන එන අය මේ ස්ථානයට ඇවිල්ලා යනවා.මේ අලුත් ස්මාරකයට “ලෝකේ ම අයගේ අවධානය යොමුවෙයි.” අද ජීනීවා වෙත මානව හිමිකම් පිළිබඳව කථා කරන අයත් මේක බලන්න එන්න කියල මම ආරාධනා කරනවා” ගල්කන්දේ අස්සජි හිමියන් පවසනවා.ස්මාරකය ඉදි කළ අනිල් මහතා ජනාධිපතිතුමන්ට නිර්මාණය පිළිබඳ විස්තර ඉදිරිපත් කරමින්.අම්පාර දැයට කිරුළ ප්‍රදර්ශනය සමග මහින්ද රාජපක්ෂ ජනාධිපතිතුමා මෙය විවෘත කරනු ලැබුවා. දැන් මෙය මහජනතාවට දැක බලා ගැනීමට කටයුතු කර තිබෙනවා. දැයට කිරුළ කමිටු සභාපති ඇමැති රංජිත් සියඹලාපිටිය මහතා මේ පිළිබඳ අධීක්ෂණ කටයුතු කළා. එතුමා පසුගියදා, මේ නව නිමැයුම පරීක්ෂා කිරීමට ආවා.අරන්තලාවේ 1987 ජූනි 2 වැනිදා සිදුවූ දෙයින් පසුමේ අනුව මෙවර දැයට කිරුළින් දිස්ත්‍රික් හතරකට සංවර්ධනයට පෙරමුණ අරන් තිබෙනවා. ඒ සමඟම එල්.ටී.ටී.ඊ. සංවිධානයේ අගතිගාමී ම්ලේච්ඡත්වය ලොවටම පෙන්වන්න මේ වගේ නව නිමැයුමක් අම්පාරේ අරන්තලාවේ ඉදිකිරීම වැදගත් බව කියන්න පුළුවන්.එදා අරන්තලාව කියන පැත්තේ දවල්ට වුණත් කවුරුවත් ගියේ නැහැ. අද පැය 24 පුරාම අම්පාර - අරන්තලාව - මහඔය පාරේ වාහන යනවා. ඒක තමයි ආශ්චර්යය. දැයට කිරුළ සමඟ දැන් අම්පාරට නැඟෙනහිරුන්ගේ ආශ්චර්යය ලැබ තිබෙනවා.නිහාල් පී. අබේසිංහ සේයාරූ - සුදත් සිල්වා සුදත් මලවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af1303312</link>
    <topic>එදා කොටින්ගේ අතකොළු අද අභිමානවත් රාජ්‍ය සේවකයෝ</topic>
    <author/>
    <content>‘තාරුණ්‍යයට හෙටක්’වෙතින් අලුත් වැඩක්වසර 30 ක් පුරා පැවැති කුරිරු යුද්ධය නිමා වීමත් සමඟ යුද්ධයෙන් අවතැන් වූ සමාජගත කරන ලද එල් ටී ටී ඊ සාමාජික සාමාජිකාවන් සිවිල් ආරක්ෂක බළකායට බඳවාගෙන මේ වන විට ඔවුන් රට සංවර්ධනය කිරීමේ උදාරතර කර්තව්‍යයට දායක වෙමින් සුවිශාල මෙහෙවරක් ඉටුකරමින් සිටිති.මුලතිව් කිලිනොච්චි ප්‍රදේශයන්හි තරුණ තරුණියන්ගේ විරැකියාවට විසඳුමක් ලෙස ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් මත තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයකට අනුව සිවිල් ආරක්ෂක බළකායේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතාගේ මෙහෙයවීම යටතේ මේ වන විට එල් ටී ටී ඊ සාමාජික සාමාජිකාවෝ 3308 ක් පමණ ස්ථිරවම රාජකාරියෙහි නිරතව සිටිති.මෙම පිරිස අතුරින් 90% ක්ම නොයෙක් ආකාරයෙන් ත්‍රස්තවාදී සංවිධානය සමඟ එක්ව කටයුතු කළ අයයි. මොවුන්ගේ මව හෝ පියා, බිරිය හෝ ස්වාමි පුරුෂයා, සහෝදර සහෝදරියන් යන කවුරුන් හෝ එල් ටී ටී ඊ සංවිධානය සමඟ සම්බන්ධ වී කටයුතු කළ අය වන අතර මින් බහුතරයක් පුනරුත්ථාපනය වූවන් වෙති.තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතා යතුරු පැදි හා පාපැදි බෙදාදුන් අවස්ථාව හා බෙදාදුන් යතුරු පැදිවලින් කොටසක්.ඔවුන් සිවිල් ආරක්ෂක බළකායට එක්වෙමින් අතිගරු ජනාධිපතිතුමාගේ මහින්ද චින්තනයේ ‘අපි වවමු රට හදමු’ සංකල්පයට සෘජුවම ශ්‍රම දායකත්වය ලබා දෙමින් වගා සංග්‍රාමයට මහත් වූ උනන්දුවකින් ඉදිරිපත් වී ඇත.මෙම තරුණ තරුණියන් ජාතික සමගිය මල්ඵල ගන්වමින් රට සංවර්ධනය කිරීමේ මහඟු මෙහෙවරට මේ වන විට උර දී ඇත.සිවිල් ආරක්ෂක බළකාය විසින් ක්‍රියාත්මක කළ මෙම වැඩ පිළිවෙළට විරුද්ධ වූ සමහර ත්‍රස්ත බලවේග සහ ඒ සඳහා අනුබල දෙන පිරිසගේ අභියෝග හමුවේ නොසැලී සිටි සිවිල් ආරක්ෂක බළකායේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා සහ මුලතිව් / කිලිනොච්චිය බළකා අණදෙන නිලධාරී ලුතිනන් කර්නල් ඩබ්ලිව්. ඩබ්ලිව්. රත්නප්‍රිය බන්දු මහතාගේ පූර්ණ කැපවීම මත සිවිල් ආරක්ෂක බළකාය කෙරෙහි ඔවුන් තුළ පැවති දැඩි විශ්වාසය මත යාපනය, මුලතිව්, කිලිනොච්චි, මන්නාරම, වවුනියාව යන දිස්ත්‍රික්කවලින් මෙසේ එක්වීම මහත් ආඩම්බරයකි.ජාතියට බත සැපයීමේ මහා මෙහෙවරට ජාති, කුල, ආගම් බේද නොමැතිව ගිනි අවිය පසෙකලා ගොවිබිමට පා තැබු ඔවුන්ගේ ශ්‍රමයෙන් මුලතිව් කිලිනොච්චිය දිස්ත්‍රික්කයන්හි සංවර්ධන සංග්‍රාමය සිවිල් ආරක්ෂක බළකාය මඟින් මේ වන විට ආරම්භ කර සාර්ථක ඵල නෙලා ඇත.මෙලෙස බඳවා ගත් තරුණ තරුණයින් කෘෂිකර්ම කටයුතු සඳහා පමණක් නොව එම ප්‍රදේශයන්හි, විශේෂයෙන් ළමා අධ්‍යාපනය ක්‍රමවත්ව ලබාදීම සඳහා පෙර පාසල් 228 ක් ආරම්භ කර ඇති අතර නිසි පුහුණුවක් ලබා දී පෙර පාසල් ගුරුවරුන් ලෙස 420 ක් අනුයුක්ත කර ඇත.මීට අමතරව ප්‍රදේශයේ මාර්ග සංවර්ධන කටයුතු, නගර නිර්මාණය කටයුතු, සිද්ධස්ථාන සහ පොදු ස්ථාන සඳහා ශ්‍රම දායකත්වය ලබා ගනිමින් සියලුම ප්‍රජා සත්කාරයන් සිදු කරමින් පවතී.එපමණක් නොව මෙලෙස සිවිල් ආරක්ෂක බළකායට බැඳෙන සාමාජිකයින්ගේ පවුල්වල අධ්‍යාපනය ලබන දරුවන්ට පාසල් පොත් ලබාදීමටත්, දිළිඳු පවුල් සඳහා නිවාස තනාදීමටත් බළකායේ සේවා වනිතා ඒකකය මඟින් බලාපොරොත්තු වේ.පුනරුත්ථාපනය වූ සාමාජිකයින් සිවිල් ආරක්ෂක බළකායට බඳවා ගත් අවස්ථාවේදී අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා දුන් පොරොන්දුවක් මල්ඵල ගන්වමින් රාජකාරි වාර්තා කිරීමේ දී ඇතිවන දුෂ්කරතා මඟ හරවා ගැනීම සඳහාත්, ඔවුන්ගේ පෞද්ගලික අවශ්‍යතාවයන් සපුරා ගැනීම සඳහාත් පොලී රහිතව ගෙවීමේ පදනම මත යතුරු පැදි සහ පා පැදි ලබාදීමට තීරණය විය.ඒ අනුව පා පැදි 600 ක් ලබාදීමේ ව්‍යාපෘතිය ආරම්භ කරමින් පළමු අදියර යටතේ පා පැදි 575 ක් ලබාදුන් අතර යතුරු පැදි 1200 ක් ලබාදීමේ ව්‍යාපෘතිය යටතේ යතුරු පැදි 200 ක් විශ්වමඩු හිදී ලබා දෙන ලදී.මෙම උත්සව අවස්ථාව සඳහා තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතා, ශ්‍රී ලංකා ඛනිජ තෙල් පර්යන්ත සමාගමේ සභාපති මේජර් ජනරාල් එම්. ආර්. ඩබ්ලිව්. ද සොයිසා මහතා සහ සිවිල් ආරක්ෂක බළකායේ අධ්‍යක්ෂ ජනරාල් රියර් අද්මිරාල් ආනන්ද පීරිස්, මුලතිව් දිස්ත්‍රික් ආඥාපති මේජර් ජනරාල් මාර්ක්, මුලතිව් දිස්ත්‍රික් ලේකම්, යුද හමුදා ප්‍රධානීන් සහ සිවිල් ආරක්ෂක බළකායේ ජ්‍යෙෂ්ඨ නිලධාරීන් ඇතුළු විශාල පිරිසක් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af1303313</link>
    <topic>වෙල්ලස්සට ජනගඟ ගැලූ “දැයට කිරුළ”</topic>
    <author> </author>
    <content>දැයට කිරුළ සංවර්ධන ප්‍රදර්ශනයට සමගාමීව ජනමාධ්‍ය හා ප්‍රවෘත්ති අමාත්‍යාංශයේ මූලිකත්වයෙන් ඊට අනුබද්ධ ආයතනවල සහයෝගය මත රුපියල් ලක්ෂ 80 ක වියදමින් ඉඳිකළ අම්පාර බණ්ඩාරදූව විදුහලේ බහුකාර්ය ගොඩනැඟිල්ලේ සමරු ඵලකය ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා අතින් නිරාවරණය කළ අවස්ථාව.එම අවස්ථාවට ජනමාධ්‍ය අමාත්‍යාංශයේ ලේකම් චරිත හේරත්, අතිරේක ලේකම් (පාලන) කේ.ඩබ්ලිව්.ඊ.එන්.අමරතුංග හා සහකාර ලේකම් කේ.පී. ජයන්ත යන මහත්ම මහත්මීහු ඇතුළු සම්භාවනීය අමුත්තෝ සහභාගිවූහ.  මහින්ද රාජපක්ෂ ජනාධිපතිතුමා දැයට කිරුළ ප්‍රදර්ශනයේ ලේක්හවුස් කුටියට පැමිණි අවස්ථාව. ඇමැති රංජිත් සියඔලාපිටිය හා ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් යන මහත්වරුද මෙහි සිටිති.                පැමිණ සිටි මහ සෙනඟදැයට කිරුළ සංවර්ධන ප්‍රදර්ශනයට සමගාමීව ජනමාධ්‍ය හා ප්‍රවෘත්ති අමාත්‍යාංශයේ මූලිකත්වයෙන් ඊට අනුබද්ධ ආයතනවල සහයෝගය මත රුපියල් ලක්ෂ 80 ක වියදමින් ඉඳිකළ අම්පාර බණ්ඩාරදූව විදුහලේ බහුකාර්ය ගොඩනැඟිල්ලේ සමරු ඵලකය ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා අතින් නිරාවරණය කළ අවස්ථාව. එම අවස්ථාවට ජනමාධ්‍ය අමාත්‍යාංශයේ ලේකම් චරිත හේරත්, අතිරේක ලේකම් (පාලන) කේ.ඩබ්ලිව්.ඊ.එන්.අමරතුංග හා සහකාර ලේකම් කේ.පී. ජයන්ත යන මහත්ම මහත්මීහු ඇතුළු සම්භාවනීය අමුත්තෝ සහභාගිවූහ.අම්පාරටත් කෝච්චියක් ඇවිත් ඡායාරූප සුදත් සිල්වා සුලෝචන ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af1303314</link>
    <topic>“ඉතිපිසො භගවා” කිය කියා ගිය ගමට යළිත් ගියෙමි</topic>
    <author>අම්පාරේ සංචාරයකින් පසු ඩබ්.කේ.ප්‍රසාද් මංජු ඡායාරූප – නුවන් දිනේද්‍ර</author>
    <content>මීට වසර 15කට පමණ පෙර අම්පාර දීඝවාපී පූජා භූමියට අයත් ඉඩම් ඩෝසර් කිරීමේ තොරතුරු වාර්තා කිරීම සඳහා අම්පාරට යාමට අවශ්‍ය විය. අප මාධ්‍යවේදීන් දෙතුන්දෙනකු ගමනට එක්වූවත් අම්පාර දක්වා ගමන් කරන්නේ කෙසේද? යන ගැටලුව අප ඉදිරියේ තිබූ විශාලතම අභියෝගයයි.ඒ වන විට අම්පාර දක්වා ගමන් කිරීම දින රහිත මරණ සහතිකය අතේ තබාගෙන ගමන් කිරීමකි. අරන්තලාවේ භික්ෂු ඝාතනයේ සිට අම්පාර අවට කොටි ත්‍රස්තාවදීන් සිදු කළ ඝාතන, පහරදීම්, පළවා හැරීම් වැනි සිද්ධි හේතුවෙන් අම්පාර නගරය හා අවට ගම්මාන වන ගෝනගල, දමන, නිත්තගම, අක්කරෙයිපත්තුව, ඇලයඩිවෙම්බු, තිරුක්කෝවිල්, කංචිකුඩිආරු වැනි ප්‍රදේශවල පැවතියේ දැඩි අනතුරුදායක තත්ත්වයකි.තිරුක්කෝවිල් හා කංචිකුඩිආරු ප්‍රදේශවල කොටි ත්‍රස්තවාදීන් වැඩිපුර ගැවසුණු අතර කංචිකුඩුආරු ප්‍රදේශයේ ප්‍රධාන කොටි කඳවුරක් තිබූ බව පසුව සොයා ගැනිණ. මෙවැනි පරිසරයක් යටතේ අම්පාරට රාජකාරි ගමනක් යනවාටවත් මවුපියන්ගෙන් අවසර ලැබෙන්නේ නැත.වසත් ජනබිමගමකෙසේ නමුත් රාජකාරි අවශ්‍යතාවයටත් වඩා ‘පත්තර උණ’ ප්‍රබලව තිබුණු බැවින් දීඝවාපි පූජා භූමියේ ඉඩම් සම්බන්ධ ගැටලුව වාර්තා කිරීම සඳහා අම්පාරට යාමට අප දෙතුන් දෙනෙකු අවසානයේ තීරණය කළේ නිවෙස්වලට අසත්‍ය ප්‍රකාශ කරමිනි.අම්පාරේ දීඝවාපී යන බව ප්‍රකාශ කළා නම් එදා කිසිදු මවුපියකු හෝ පවුලේ ඥාතියෙකු ඊට අවසර ලබා නොදෙන බව අප අත්දැකීමෙන් දන්නා නිසා වෙනත් ගමනක් යන බව දන්වා හොර රහසේම පිටකොටුව බස් නැවතුම්පොළට ගියේ අම්පාර බලා ගමන් කිරීමටය. රාත්‍රී 7.00 පමණ පිටකොටුව බස් නැවතුම්පොළෙන් පිටත් වූ බස් රථය අම්පාරට ළඟා වූයේ ඊට පසුදා උදෑසන 9.00ට පමණය.ස්ථාන කිහිපයකදී බස් රථය විදුලි ආලෝක නිවාදමා නිසොල්මනේ ගමන් කළේ සැඟවී සිටින ත්‍රස්තවාදීන්ගෙන් ප්‍රහාරයක් එල්ලවීමට තිබෙන ඉඩකඩ අවම කරගැනීමටය. කොයි මොහොතක හෝ තමන්ගේ ජීවිතයට අනතුරක් සිදුවේවි යන සැකයෙන් බසයේ සිටි සියලුම දෙනා ගමන් කළේ තමන් අදහන ආගම හැමවිටම සිහිපත් කරමිනි.රාත්‍රී 7.00 සිට උදෑසන 9.00 වනතුරු පැය 14ක් එකදිගට දැඩි මානසික පීඩනයක් යටතේ බසයක ගමන් කිරීම කෙතරම් අපහසුද? මාර්ගය ද දැඩි ලෙස අබලන්වීම හේතුවෙන් බසය හැමවිටම වළවල්වල වැටී ගමන් කළේ ගැස්සෙමිනි. කොටි ත්‍රස්ත භීතියෙන් එම ගමන යන විට සිතෙන්නේ ;කායි මොහොතක හෝ කොටි ත්‍රස්තවාදීන්ගෙන් සැබෑවටම පණ යන ප්‍රහාරයක් එල්ල වෙතැයි කියාය.ත්‍රස්තවාදය මුළුමනින්ම පරාජය කිරීමෙන් පසු ඒ ප්‍රදේශවල සිදුකරන ලද ශීඝ්‍ර සංවර්ධන කටයුතු හේතුවෙන් මේ වන විට කිසිදු පීඩනයක් නොමැතිව කොළඹ සිට අම්පාරට මඟී ප්‍රවාහන බස් රථයෙන් කාපට් පාරේම පැය 8ක් තුළ ළඟාවීමට පුළුවනි.පෞද්ගලික වාහනයකින් ගමන් කරනවා නම් එම ගමනට දැන් ගතවෙන්නේ පැය 6ක් පමණි. පැය 14ක් තිස්සේ ත්‍රස්ත බිය සහිතව දැඩි දුෂ්කරතා මධ්‍යයේ කොළඹ සිට අම්පාරට ගිය ගමන පැය 6ක් 8ක් වැනි කාලයක් තුළ කිසිදු පීඩනයකට ලක් නොවී නිදහසේ කාපට් අතුරන ලද මාර්ගයේ ගමන් කිරීමට හැකිවීමම ආශ්චර්යයක් නොවන්නේද? ඒ ගමනෙහි වෙනස මඟින් කොටි ත්‍රස්තවාදය පරාජය කිරීමෙන් ජනතාවට ලැබුණු නිදහසත් සංවර්ධන ව්‍යාපෘති හරහා පොදු ජනතාවට ලැබුණු නිදහසත් සංවර්ධන ව්‍යාපෘති හරහා පොදු ජනතාවට ලැබුණු ප්‍රතිලාභත් මොනවට කියාපායි.විමල් වීරවංශ අමාත්‍යවරයා නව නිවෙසක අයිතිය භාරදුන් මොහොතදැයට කිරුළ 2013 ජාතිත සංවර්ධන වැඩසටහනට සමගාමීව ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය යටතේ පවතින ආයතන අම්පාර ඇතුළු නැඟෙනහිර පළාත කේන්ද්‍ර කර ගනිමින් වැඩසටහන් රැසක් ක්‍රියාත්මක කෙරිණි.ජනසෙවණ නිවාස ගම්මාන ජනතා අයිතියට පත්කිරීම, නිවාස ණය ආධාර ලබාදීම, ඉදිකිරීම් ක්ෂේත්‍රයේ ශිල්පීන්ට ජාත්‍යන්තරව පිළිගත් සහතිකයක් හා හැඳුනුම්පතක් ලබාදීම හා ඔවුන්ට උපකරණ කට්ටලයක් නොමිලේ ලබාදීම, ප්‍රජා ශාලා ජනතා අයිතියට පත්කිරීම ඇතුළු විවිධ සංවර්ධන වැඩසටහන් රැසක් ක්‍රියාත්මක කිරීම ඊට ඇතුළත්ව තිබුණි.මෙම වැඩසටහන් අතුරෙන් විශේෂිත වැඩසටහනක් ලෙස අම්පාර, අම්බලන්ඔය, නිත්තගම ‘වසත් ජනබිමගම’ ජනසෙවණ නිවාස ගම්මානය හැඳින්වීමට පුළුවණි. මෙම ගම්මානය විශේෂත්වයක් ගැනීමට කරුණු කිහිපයක් බලපායි. 90 දශකයේ ආරම්භයේදී කොටි ත්‍රස්තවාදීන්ගේ ප්‍රහාරයකින් සාමාන්‍ය වැසියන් දෙදෙනෙක් මියගොස් විශාල පිරිසක් තුවාල ලැබුවේ මෙම නිත්තගමේය.දමන ප්‍රදේශයේ පිහිටා තිබෙන අවසාන සිංහල ගම්මානය වශයෙන් හැඳින්වෙන්නේ ද මෙම නිත්තගම ගම්මානයයි. හිඟුරාණ සීනි කර්මාන්ත ශාලාව ද මෙම ආසන්නයේ පිහිටා ඇත. එදා කොටි ත්‍රස්තවාදීන්ගේ ප්‍රහාරයෙන් මියගියේ හිඟුරාණ සීනි කර්මාන්ත ශාලාවේ මුරකරුවන් දෙදෙනෙකි. ඊට අමතරව තුවාල ලැබූවන් කිහිපදෙනකු අතර ද හිඟුරාණ සීනි කර්මාන්ත ශාලාවේ සේවකයෝ සිටියහ.අම්පාර නගරයේ සිට කිලෝමීටර් 20ක් වන්නට ඈතින් පිහිටි නිත්තගමේ එදා බහුතරයක් සිටියේ හිඟුරාණ සීනි කර්මාන්ත ශාලවේ සේවකයින්ය. කොටි ත්‍රස්තවාදීන්ගේ තර්ජන ගර්ජන වැඩිවෙත්ම එම පවුල් කිහිපයක් පණ බේරාගැනීම සඳහා වෙනත් ස්ථානවලට ගිය අතර සීනි කර්මාන්ත ශාලාවේ වැඩ කටයුතු ද ක්‍රම ක්‍රමයෙන් අඩපණ විය. සමහර පවුල් රාත්‍රි කාලය කැලෑවේ ගතකළ අතර දවල් කාලයේදී පමණක් ඔවුහු ගම්මානයට පැමිණියහ.අරන්තලාවේ භික්ෂු ඝාතනය පමණක් නොව අම්පාර අවට එදා කොටි ත්‍රස්තවාදීන් සිදුකළ ත්‍රස්ත ක්‍රියාකාරකම් හේතුවෙන් මුළු නැඟෙනහිර පළාතේම සිංහල, දෙමළ, මුස්ලිම් ජනතාව දැඩි අසරණ තත්ත්වයකට පත්ව සිටියහ. එම ත්‍රස්තවාදී උවදුර තුරන් කිරීම පිළිබඳව දැයට කිරුළ නැරඹීමට පැමිණෙන නැෙඟනහිර පළාතේ ජනතාව මහින්ද රාජපක්ෂ ජනාධිපතිතුමාට සිය ප්‍රණාමය පුද කරන්නේ නැෙඟනහිර ජනතාවට සැබෑ නිදහසත්, සංවර්ධනයේ ප්‍රතිලාභත් වර්තමානයේදී හොඳින් දැනෙන නිසාය.”මහින්ද චින්තන ඉදිරි දැක්ම” අනුව විමල් වීරවංශ අමාත්‍යවරයාගේ උපදෙස් පරිදි ක්‍රියාත්මක වන ජනසෙවණ නිවාස දස ලක්ෂයේ නිවාස හා ජනාවාස සංවර්ධන මෙහෙයුම යටතේ මෙම නිත්තගම ‘වසත් ජනබිමගම’ ජනසෙවණ නිවාස ගම්මානය ඉදිකර පසුගිය 22 වැනිදා අම්පාර දැයට කිරුළ 2013 ජාතික සංවර්ධන වැසටහනට සමගාමීව ජනතා අයිතියට පත්කෙරිණ.මෙහිදී නව නිවාස හිමි වූ පවුල් සංඛ්‍යාව 50කි. එක් නිවසක් ඉදිකරගැනීම සඳහා පර්චස් 20 බැගින් වූ බිම් කොටස් ලබාදී ඇත්තේ දමන ප්‍රාදේශීය ලේකම් කාර්යාලය මඟිනි. මෙම නිවාස ව්‍යාපෘතිය සඳහා ජාතික නිවාස සංවර්ධන අධිකාරිය රුපියල් මිලියන 10ක මුදලක් වැයකර තිබේ.නිවාස ව්‍යාපෘතියට සමගාමීව ප්‍රවේශ මාර්ග, විදුලිය, අභ්‍යන්තර මාර්ග ඇතුළු යටිතල පහසුකම් ද සංවර්ධනය කර ඇත. ගල්ඔය සංවර්ධන ව්‍යාපාරයේ හිඟුරාණ සීනි සමාගම යටතේ පදිංචි කළ පවුල්වල දෙවන පරම්පරා සඳහා මෙම නිවාස ලබාදුනි. නිවාස ගම්මානයෙහි සැලසුම් සකස් කිරීම, තාක්ෂණික උපදෙස් ලබාදීම ඇතුළු සියලු සම්බන්ධීකරණ කටයුතු නොමිලේ සිදුකරන ලද්දේ ජාතික නිවාස සංවර්ධන අධිකාරිය විසිනි.ජනතා අයිතියට පත්කෙරෙන ජනසෙවණ විරු ගම්මාන ඒ ඒ ප්‍රදේශවල මියගිය රණවිරුවන්ගේ නම්වලින් නම් කරනු ලබන්නේ විමල් වීරවංශ අමාත්‍යවරයාගේ උපදෙස් පරිදිය. ඒ අනුව මෙම ගම්මානයට ‘වසත් ජනබිමගම’ යන නම ලැබී තිබෙන්නේ ද ඒ ආකාරයෙනි.2009 වර්ෂයේ දී රට වෙනුවෙන් දිවි දුන් යුද හමුදාවේ 12 වැනි ගැමුණු සේවා බළඇණියේ කෝප්‍රල් පොතුපිටියගේ දොන් වසන්ත කුමාර රණවිරුවාත්, 2008 වර්ෂයේදී මන්නාරම තල්අඩි ප්‍රදේශයේ ක්‍රියාන්විතයේ දී ජීවිතක්ෂයට පත්වූ 9 වැනි ගැමුණු හේවා බළඇණියේ කෝප්‍රල් ජනක පුෂ්පකුමාර රණවිරුවාත්, 1986 වර්ෂයේ දී වවුනියාව, ඕමන්තේ ක්‍රියාන්විතයේ දී මියගිය 3 වැනි පාබල බළඇණියේ ගජබා රෙජිමේන්තුවේ ලාන්ස් කෝප්‍රල් බිමල් කුලරත්න රණවිරුවාත් සිහිකිරීම පිණිස ඔවුන්ගේ නම්වල මුල් අකුරු එකතුකොට මෙම ජනසෙවණ නිවාස ගම්මානය ‘වසත් ජනබිමගම’ ජනසෙවණ ගම්මානය යනුවෙන් නම් කර ඇත.නිවාස ගම්මාන ඉදිවී, මාර්ග සකස් කර ඇති අතර ඊට සමගාමීව කෘෂිකර්මාන්තයේ ද විශාල පිබිදීමක් අම්පාරේ යන ඕනෑම කෙනකුට සියැසින් දැකබලා ගත හැකිය. හිඟුරාණ සීනි සමාගමේ ද වැඩ යළි ආරම්භ කිරීමෙන් පසුව සාර්ථකව සිදුවන අතර උක් වගාවේ නිරතවන අයටත් සීනි කර්මාන්තයේ යෙදෙන පිරිස්වලටත් හොඳ කල දවසක් උදාවී ඇත. වසර ගණනාවක් ත්‍රස්ත බියෙන් ඇලී ගිය නැඟෙනහිරට දැන් හිරු පායන්නේ නැඟෙනහිරුන්ගේ ආශ්චර්යයත් සංවර්ධනයේ ප්‍රතිලාභත් රැගෙනය.අම්පාරේ සංචාරයකින් පසු ඩබ්.කේ.ප්‍රසාද් මංජු ඡායාරූප – නුවන් දිනේද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af1303315</link>
    <topic>කටුගෙයි තරප්පුවත් පරණ ද</topic>
    <author>ඉනෝකා සමරවික්‍රම ඡායාරූප - චමින්ද නිරෝෂාන්</author>
    <content>මේ පාසල් අධ්‍යාපන චාරිකා සමයයි. සතියේ දිනවල රටේ කුමන හෝ ප්‍රදේශයක පාසලකින් කොළඹ හා ඒ අවට අධ්‍යාපනික වටිනාකමක් ඇති ස්ථාන නැරඹීමට පාසල් දරු දැරියෝ පැමිණෙති. ඉකුත් බ්‍රහස්පතින්දා ද දකුණෙන් මෙන් ම කන්ද උඩරටින්, රට මැදින් විශේෂයෙන් ම ජාතික කෞතුකාගාරය හා ඒ අවට වැදගත් ස්ථානවල සිරි නැරඹීමට, අධ්‍යාපන වටිනාකමක් ඇති ස්ථාන දැක බලා ගැනීමට පාසල් දරු දැරියෝ රැසක් පැමිණියහ. වේලාව සවස තුන පසු වී විනාඩි කිහිපයක් ගතව තිබිණි.හම්බන්තොට දඹරැල්ල මධ්‍ය මහා විදුහලේ සහ මහනුවර ගිරියාගම මහා විද්‍යාලයේ දරු දැරියෝ මෙන් ම වැලිමඩ රතනජෝති විද්‍යාලයේ දරු දැරියෝ සැවොම ඒ අවස්ථාවේ සිටියේ ජාතික කෞතුගාගාරයේ පළමු මහලට ගොඩ වෙමිනි.පුංචි සිත් ඉතිහාසයේ හරි අපූරු දේ දැකගැනීමේ ආශාවන්ගෙන් පිරෙමින් තිබිණි. කිචි බීචි ගාන කුරුලු රංචුවක් ලෙස ලී තරප්පු පෙළ නඟිමින් සිටි දරු දැරියෝ එක්වරම තමන් නඟිමින් සිටි ලී තරප්පු පෙළ කඩා බිමට වැටීමත් සමඟ නොසන්සුන් වූහ.අපේ පාසලේ ළමයි පඩි පෙළ දිගේ දෙවෙනි තට්ටුවට නැංගා. මේ අපි කොළඹට ආ පළමු අවස්ථාවයි. ගෞතුකාගාරය දකින්න හරි ආශාවෙන් ආවේ. ඒත් පඩිපෙළ නඟිමින් හිටිය අපිට එක පාරටම විශාල ශබ්දයක් ඇහුණා. ඒ එක්කම පඩිපෙළ කඩා වැටුණා. ඒ වෙලාවේ දුමක් වගේ දූවිලි ඉහළ නැංගා.ළමයි එකාපිට එකා වැටුණා. ළමයි කෑගහන්න ගත්තා. මට මතක නෑ මොනවා වුණා ද කියලා. ටික වෙලාවකින් නැඟිට බලන කොට මගෙ අතයි කකුලයි තුවාල වෙලා තිබුණා. අනේ අපි ආවේ විනෝදයෙන් මේ ගමන යන්න. ඒත් අපිට වුණේ රෝහලේ ඉන්න.”පුංචි සිත්වල බලාපොරොත්තු බිඳ දමමින් කඩා වැටුණ තරප්පු පෙළත් සමඟ බිම වැටුණා. දැරියක් අපට පැවැසීය. ඇය පමණක් නොව තවත් දරු දැරියෝ රැසක් තුවාල ලැබූහ. තුවාල ලැබූ මුළු සංඛ්‍යාව තිස් හය දෙනෙකි. පිරිස එම මොහොතේ ම කොළඹ ජාතික රෝහලේ හදිසි අනතුරු අංශයට ඇතුළත් කරන ලදී. ඒ අතර තුවාල ලැබූ ගුරුවරියක් හා මවකද වූවා ය.කොළඹ ජාතික රෝහලේ අධ්‍යක්ෂ අනිල් ජාසිංහ මහතා මෙසේ පවසයි.ඉකුත් බ්‍රහස්පතින්දා සන්ධාවේ කෞතුකාගාරයේ සිදුවූ හදිසි අනතුරින් තුවාල ලැබූ රෝගින් තිස් හය දෙනකු මේ රෝහලට ඇතුළත් කරනු ලැබුවා. මේ වනවිට ජාතික රෝහල් කිහිපයකම සිටින්නේ තුවාල කරුවන් පමණයි. මේ හේතුව තුවාල ලැබූ දරු දැරියන්ගෙන් දොළොස් දෙනකු සිකුරාදා සවස වනවිට බදුල්ල මහ රෝහලට මාරු කර යවනු ලැබුවා.ඉන් තුවාල ලැබූ ගුරුවරිය නුවර රෝහලටත් මාරු කරනු ලැබුවා. මේ වනවිට ජාතික රෝහලේ තවත් දරුවන් හතර දෙනකු පමණයි නේවාසිකව ප්‍රතිකාර ලබන්නේ. මේ අයගේ තත්ත්වය බරපතළ නොවුවත් ඔවුන් සාමාන්‍ය හා මධ්‍යම ප්‍රමාණයෙන් තුවාල කරුවෝ වෙති.මේ සිදුවීමත් සමඟම කොළඹ ජාතික කෞතුකාගාරය දින නියමයක් නොමැතිව වසා දමන ලදී. වසර එකසිය තිහක් පමණ පැරැණි මෙම ගොඩනැඟිල්ල පිළිබඳව බලධාරීන්ගේ මීට වඩා අවධානයක් යොමු විය යුතුව ඇතැයි දැන් දැන් අපට හැඟේ. කෞතුකාගාර බලධරයකු මේ පිළිබඳව අදහස් දක්වමින් පවසන්නේ,රොහලේ ප්‍රතිකාර ලබන තුවාල කරුවෝඅපි නිරන්තරවම මේ ගොඩනැඟිල්ලේ සංරක්ෂණ කටයුතු කරනු ලබනවා. මේ සිදුවූ සිද්ධියත් සමඟ ඇමැතිතුමා විසින් ඒ පිළිබඳව විධිමත් පරීක්ෂණයක් පැවැත්වීමට කටයුතු යොදා තිබෙනවා. මෙය තවමත් පරීක්ෂණ මට්ටමේ තිබෙන නිසා ඒ පිළිබඳව වැඩිදුරටත් පුවත්පතට අදහස් දැක්වීමට කෞතුකාගාර බලධාරියා අකමැති විය.කෙසේ වෙතත් මේ වනවිට සියල්ල සිදුවී හමාරය. දුරබැහැරින් කොළඹ සිරි බලන්නට විශේෂයෙන් ම ජාතික කෞතුකාගාරය නරඹන්නට පැමිණි ඒ පුංචි දරු දැරියන්ගේ සිහිනය බොඳ විය. අවසානයේ ඒ අතර සිටි දරු දැරියන්ට එදා වූයේ මුදල් ගෙවා කොළඹ පැමිණ හිස, අතපය තුවාල කරගෙන ගම්රටවලට යාමට ය.ඉදින් කළයුත්තේ යළිත් මෙවැනි දේ සිදුනොවීමට අවශ්‍ය පියවර ගැනීම පමණි.මේ සිදුවීම පිළිබඳව අදහස් දක්වන ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා පවසන්නේ මේ සිදුවීම පිළිබඳව විධිමත් පරීක්ෂණයක් පවත්වන බව ය.ඉනෝකා සමරවික්‍රම ඡායාරූප - චමින්ද නිරෝෂාන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af1303316</link>
    <topic>ගෝළයාගෙන් හොඳ පාඩමක්</topic>
    <author>මහින්ද අබේසුන්දර</author>
    <content>පාර්ලිමේන්තුවේ අප දන්නා කථානායකවරු විශාල පිරිසක් සිටියහ. හුඟ දෙනෙක් එ.ජා.ප.යෙන් පත්වී කථානායකවරු බවට පත්වූ අය වූහ. අපට කිහිප දෙනකු මතකය.පාර්ලිමේන්තු වාර්තාකරුවකු වශයෙන් ඒ සියලු දෙනා ගැන සියලු දේ මතක නැත. එහෙත් එදා මහා ගාම්භීරත්වයෙන් බැබළුණ දැවැන්ත කථානායකවරුන්ගේ නම් මතකය. ක්‍රියාකාරකම් ද තරමක් මතකය.අපි ඇල්බට් ඇෆ්. පීරිස් ගෙන් පටන්ගනිමු. ෂර්ලි කොරෙයා, හියු ප්‍රනාන්දු, එච්.එස්.ඉස්මයිල්, ආනන්ද තිස්ස ද අල්විස් ආදී මේ සියලු දෙනා අතරින් අපි කතා කරන්නට සූදානම් වන්නේ 1970 දී සිරිමා බණ්ඩාරනායක අගමැතිනියගේ පාර්ලිමේන්තුවේ කථානායක වූ ස්ටැන්ලි තිලකරත්න මහතා ගැනය.1970 මැතිවරණ වේදිකාවේ ජනතාවගේ සිත් දිනා ගත් කතා කී ස්ටැන්ලි කථානායක ලෙස පත්කිරීම පාසල් පන්තියේ දඩබ්බර ශිෂ්‍යයා පන්තියේ මොනිටර් කිරීමට සමාන යයි කියති.කෙසේ හෝ 1970 පාර්ලිමේන්තුවේ කථානායක හැටියට ස්ටැන්ලි තිලකරත්න සම්ප්‍රදායයන් කීපයක් වෙනස් කළේය. ඔහු ලෝගුව පැලඳුවේ නැත. ඒ කියන්නේ හිස් ආවරණය නැත. සිරුර වැසූ ලෝගුව ද නැත. ඔහු කලිසම් කබා ඇඳගෙන සෙංකෝලය පෙරටු කරගෙන සභාවට පැමිණ කථානායක අසුනේ ගරුසරු ඇතිව වාඩිවූවා පමණි.අප සඳහන් කළ සහ නොකළ සියලු කථානායකවරු පාර්ලිමේන්තුවෙන් සම්මත කළ නිල ඇඳුමින් සැරසී මහා ගරු ගාම්භීර ආකාරයෙන් කථානායක අසුනේ අසුන් ගත්හ. එහෙත් ස්ටැන්ලි තිලකරත්න සියලු නිල ඇඳුම් ගලවා කථානායක අසුනේ වාඩිවූයේ වෙනසකට බව හැබෑය. ගරුත්වයට ගාම්භීරත්වයට අඳින නිල ඇඳුම ප්‍රශ්නයක් නම් ස්ටැන්ලි තිලකරත්න කළේ නිල ඇඳුම නැතිව තනතුර බැබළවීමය.පාර්ලිමේන්තුව ප්‍රාණවත්ව ජීවයකින් තබාගැනීමට කථානායක ස්ටැන්ලි තිලකරත්න ලොකු කාර්යයක් ඉටු කළේය. දඩබ්බර මන්ත්‍රීවරුන් මෙල්ල කිරීමටත් පාර්ලිමේන්තුව බාධා කිරීම් අඩුවෙන් පවත්වාගෙන යාමටත් ඔහු යොදා ගත් භාෂාව ආකර්ෂණීය විය.ඔහු කථානායක අසුනේ සිට සභාව මෙහෙයවන විට සභා ගැබේ සිටියේ ඔහුගේ දේශපාලන ගුරුවරුන් සහ නීති ගුරුවරුන් වන ආචාර්ය ඇන්.ඇම්.පෙරේරා, ආචාර්ය කොල්වින් ආර්. ද සිල්වා වැනි අයයි. ස්ටැන්ලි කථානායක පුටුවේ සිටින විට ඇන්.ඇම්. සහ කොල්වින් ඔහු ඇමැතුවේ “සර්” යනුවෙනි. එහෙත් එළියේදී හමුවූ විට ඒ ;දදෙනාට කථානායක ‘ස්ටැන්ලි’ විය. ඇන්.ඇම්. - කොල්වින් කථානායකට ‘සර්’ විය.පාර්ලිමේන්තුවේ දී විපක්ෂයේ සිටි ආචාර්ය ඇන්.ඇම්. සහ කථානායක අසුනේ සිටි ස්ටැන්ලි තිලකරත්න දරුණු ලෙස හැප්පුණාහ. සිද්ධිය මතක නැත.ඇන්.ඇම්. කිසි දිනෙක හිතුවක්කාර නැත. පාර්ලිමේන්තු සම්ප්‍රදාය අකුරට රකී. ස්ථාවර නියෝග අනුවම කටයුතු කරයි. එහෙත් එදා ඉතා කේන්තියෙන් නැඟී සිටි ඇන්.ඇම්.ගේ පියවි තත්ත්වය වෙනස් විය. ඉංග්‍රීසියෙන් එම තත්ත්වය හැඳින්වූයේ ”He lost his temper”යනුවෙනි. ඇන්.ඇම්. කථානායකට බැණවැදුනේ ඉංග්‍රීසියෙනි. ”You have lost your head”  යනුවෙන් පටන් ගත්තේය. ඔහුගේ ඊළඟ ප්‍රකාශය ඊටත් දරුණු විය.”උඩ වෙල්ලාවට නැග්ග බල්ලෙක් වගේ” යයි කියද්දී කථානායක Order please - සන්සුන් වන්න යනුවෙන් අණ කළත් ඇන්.ඇම්. නිහඬ වුණේ නැත. කථානායක විනාඩි දහයකට සභාව කල් තැබුවේය.ඔහු කථානායක කාමරයට ගියේ ස්ථාවර නියෝග පෙරළා - පාර්ලිමේන්තු සම්ප්‍රදාය ඇන්.ඇම්ට කියාදී හොඳ පාඩමක් කියා දෙන්නටය. ස්ථාවර නියෝග අකුරට පිළිපදිමින් පාර්ලිමේන්තු සම්ප්‍රදාය ගැන අනුන්ටත් පාඩම් කියාදෙන ඇන්.ඇම්. ගුරා අද නම් ස්ටැන්ලි ගෝලයාගෙන් හොඳ පාඩමක් ඉගෙන ගනු ඇත. සියලු දෙයින් සන්නද්ධව කථානායක ස්ටැන්ලි තිලකරත්න මහතා කථානායක අසුනේ වාඩිවිය.කථානායක කට අරින්නට පෙර ඇන්.ඇම්. නැඟී සිටියේ ඊගසක වේගයෙනි.”සමාවෙන්න සර්! මා කියූ සියලු දේ මා ඉල්ලා අස්කර ගන්නවා - මගේ කනගාටුව පළ කරනවා. අපි දැන් වයසයි. වයසට යනකොට අපට කේන්ති යනවානේ. ඕවා ගණන් ගන්න එපා සර්” එසේ කියූ ඇන්.ඇම්.සුපුරුදු සිනාවෙන්ම වාඩිවිය. මුළු සභාවම නිහඬව බලා සිටියේ කවුරුත් නොසිතූ ඇන්.ඇම්.ගේ ප්‍රකාශය නිසාය. කථානායක කට ඇරියේ නැත. සභාවේ වැඩ දිගටම කරගෙන ගියේය. ගෝලයාගෙන් ගුරු සමාව ඉල්ලූ ප්‍රථම අවස්ථාව එය විය.තවත් දිනක් මරදානේ බුහාරි හෝටලය ගැන උණුසුම් විවාදයක් ඇති විය. බුහාරි හෝටලය පාලනය කළේ එක්සත් ජාතික පක්ෂයේ වෘත්තීය සමිතිය වන ජාතික සේවක සංගමයයි. බුරියානිවලට ප්‍රසිද්ධ හෝටලයක් වෘත්තීය සමිතියක් මඟින් පවත්වාගෙන යෑම අසාමාන්‍ය තත්ත්වයකි.කෙසේ හෝ බුහාරි විවාදය දිගට ගියේය. සමහරු බුරියානි ගැන කතා කළේය. ඒ අස්සේ තවත් කෙනෙක් කොරියාව ගැනද කීහ. ඉවරයක් නැත.කථානායකතුමා - Order Please – Order Please. No Buriyani in Korea” විවාදය නිමා විය.තවත් දවසක් පාර්ලිමේන්තුව සාකච්ඡා කළේ වැදගත් පනතකි. විවාදය අවසානයේ ඡන්දය පැවැත්විණි. ඡන්දය සඳහා ආණ්ඩු පක්ෂයේ බහුතරයක් සිටිය යුතුය. නැතිනම් පනත සම්මත නොවනු ඇත. බොනී ජයසූරිය අවිස්සාවේල්ලේ ශ්‍රීලනිප මන්ත්‍රීවරයාය. ඔහු ජයගත්තේ 1970 මැතිවරණයේ දී මාක්ස්වාදයේ පියා ලෙස සැලකෙන පිලිප් ගුණවර්ධන පරාජයට පත් කරමිනි. බොනී ජයසූරිය ඉපදුනේ පිලිප් ගුණවර්ධන රාජ්‍ය මන්ත්‍රණ සභාවේ මුලින්ම දිවුරුම් දුන් දිනයේදීය.ඡන්දය විමසන දා බොනී පාර්ලිමේන්තුවේ ආලින්දයට පැමිණ සිටියේ වෙනත් අවශ්‍යතාවකට මිස සභා ගැබට යන්නට නොවේ. ඔහු ඇඳ සිටියේ කලිසමක් සහ බුෂ් ෂර්ට් එකකි.”කොහොම හරි ඡන්දෙ දෙන්න ඕන” ඔහුට ආණ්ඩු පක්ෂයේ ප්‍රධාන සංවිධායක නියෝග කළේය.බොනී ජයසූරිය බාපන කාරයකුගෙන් සුදු කෝට් එකක් ඉල්ලා ඇඳගත්තේය. කෝට් එක තදය. කෝට් එකේ බෑ දෙක අතින් තද කරගෙන ඉතා අමාරුවෙන් සිය අසුනේ වාඩිවිය. ටයි එකවත් නැත. කෝට් එකේ බොත්තම් අමුනන්නට ද බැරිය.දැන් පනතට නමින් ඡන්ද විමසයි. පාර්ලිමේන්තු මහා ලේකම්වරයා මන්ත්‍රීගේ නම කියැවූ විට පනතට පක්ෂ නම් ‘පක්ෂයි’ කිව යුතුය. විරුද්ධ නම් විරුද්ධයි නැතිනම් විපක්ෂයි කිව යුතුය.”ගරු බොනී ජයසූරිය” - බොනී කෝට් බෑ දෙක දෑතින් තද කරගෙන ඉතා අමාරුවෙන් පස්ස උස්සා ‘පක්ෂයි’ කියා වාඩි විය. ඡන්දය විමසා අවසන්ය. පනත සම්මත බව කථානායක නිවේදනය කළේ පක්ෂ හා විපක්ෂ ඡන්ද ගණන ද සමඟය. ඒ සමඟම කථානායක බොනී ජයසූරිය මන්ත්‍රීතුමා දෙසට හැරුණේය.”ගරු මන්ත්‍රීතුමාට ඔහොම ඉන්න එක අමාරු බව මට තේරෙනවා. කරුණාකර ඔබතුමාට දැන් සභාවෙන් යන්න පුළුවන්” කථානායක අණ කළා නොව ඉල්ලා සිටියේය.සියල්ලන් සිනාසෙද්දී බොනී පිටවිය. බාපනකාරයා ඒ අසලම සිටියේ කෝට් එක ඉල්ලා ගෙන රාජකාරිය සඳහා සභාගැබට යන්නටය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af1303317</link>
    <topic>තමිල්නාඩු භූමිකාව සහ අපේ උපායමාර්ග යාන්ත්‍රණය</topic>
    <author>ඉන්දික ජයරත්න</author>
    <content>ඉන්දියාව අපේ අසල්වැසි රාජ්‍යයයි. විටෙක අපි ඥාති සම්බන්ධයක් ලෙස එය විග්‍රහ කරමු. තවත් විටෙක එම සම්බන්ධතාව ප්‍රාග් ඓතිහාසික යුගය දක්වා විස්තර කරයි. රාම රාවණ යුගයේ සිට අද දක්වා ඉන්දියාව හා ශ්‍රී ලංකාව අතර ඇත්තේ අවියෝජනීය සම්බන්ධතාවකි.බුදුන් වහන්සේ ජීවමානව වැඩ සිටි සමයේ උන්වහන්සේ තෙවරක් ශ්‍රී ලංකාවට වැඩම කළ බව ශාසන ඉතිහාසයේ සඳහන් වේ. විජය - කුවේණි පුරාවෘත්තය අනුව විජයගේ ලංකාගමනය සහ ශ්‍රී ලංකාවේ රාජ්‍යත්වයේ පළමු පියවර ද ඉන්දියාවේ ඥාති සබඳතාවේ ප්‍රතිඵලයකි.දෙවන පෑතිස් රජ දවස මහා මහින්ද මහරහතන් වහන්සේ සමඟ සපැමිණි භික්ෂුන් වහන්සේලා සහ භණ්ඩුක උපාසක ශ්‍රී ලංකාවේ බුදු දහම ස්ථාපිත කිරීමේ පදනම සකස් කළහ. මහා මහින්ද මහරහතන් වහන්සේ ලංකාගමනය මෙරට සමාජ, ආර්ථික හා දේශපාලන ක්‍රියාදාමයේ පරිවර්තනීය වෙනසක් සටහන් කළ බව ශාසන ඉතිහාසයේ මෙන්ම වංශ කථා ඉතිහාසයේ ද මනා කොට පිළිබිඹු කර තිබේ.මේ කෙටි ප්‍රවේශයෙන් අප පෙන්වා දීමට උත්සාහ කරන්නේ අනාදිමත් කාලයක පටන් ඉන්දු - ශ්‍රී ලංකා සබැඳියාව අතිශය සමීප මෙන්ම බෙදිය නොහැකි හෙවත් අවියෝජනීය මට්ටමක පවතින බවයි. භූමි ප්‍රමාණය වශයෙන් ගත් කල්හි දිවයින් රාජ්‍යයක් වන ශ්‍රී ලංකාව වර්ග කිලෝ මීටර 65610 ක් ත් රම් ගොඩ බිමකට සීමා වෙයි.ඉන්දියාව වනාහි ශ්‍රී ලංකාව මෙන් අතිවිශාල ගුණාකාරයකින් සමන්විත භූමි ප්‍රමාණයකින් යුතු වූවකි. ශ්‍රී ලංකාවේ ජනගහනය මිලියනය 20 ක් හෙවත් දෙකෝටියකි. ඉන්දියාවේ සමස්ත ජනගහනය බිලියන 1.2 කි. සිංහල, දෙමළ, මුස්ලිම්, මැලේ සහ බර්ගර් යන ජනවර්ග කිහිපයකට අයත් ජනතාවක් ශ්‍රී ලංකාවේ ජීවත් වෙති. ඉන්දියාව ගත් කල්හි ජනවර්ග විවිධත්වයකි. එහි ජනවර්ග ප්‍රමාණය 40 ක 50 ක අගයක් ගනී.බෞද්ධ, හින්දු, මුස්ලිම්, කතෝලික යන ආගමික විවිධත්වයක් ශ්‍රී ලංකාවේ පවතින විට ඉන්දියාවේ ආගමික විවිධත්වය ද අතිශය සංකීර්ණ මුහුණුවරක් ගනී. බුදුන් වැඩ සිටි සමයේ ප්‍රධාන ආගමික නායකයින් හය දෙනෙක් හෙවත් ෂඩ් ශාස්තෘවරුන් පිළිබඳව පුරාතන ඉන්දීය ආගමික පසුබිම විමර්ශනයේ දී පෙනී යයි.ඊට අමතරව තවත් ආගම් 64 ක් පිළිබඳ තොරතුරු ද බුදුන් ජීවමාන සමයේ ආගමික වංශ කථා ඉතිහාසයේ සඳහන්ව තිබේ. අද වන විට ඉන්දියානු ආගමික විවිධත්වය සංකීර්ණ වී ඇත්තේ පෙර අපර දෙදිග ආගමික හා දාර්ශනික සම්මිශ්‍රණයේ ද ප්‍රතිඵල වශයෙනි.ශ්‍රී ලංකාව සහ ඉන්දියාව මේසා විශාල විවිධත්වයන් තුළ සමීප සබඳතාවක් පුරාණයේ පටන්ම පවත්වා ගෙන ගොස් තිබෙන අතර යම් යම් අවස්ථාවන් හිදී දෙරට අතර සමාජ, ආර්ථික හා දේශපාලන ප්‍රස්තුතයන් අරබයා මතවාද ඇති නොවුණාම නොවේ. ශ්‍රී ලංකාවට සාපේක්ෂව ඉන්දියාව වනාහි ආසියානු මහද්වීපයේ තවත් උප මහද්වීපයකි. එය භෞතික ස්වරූපය අනුව පෙන්වා දීමට පුළුවන. සමාජ, සංස්කෘතික සාධක විශ්ලේෂණය කරන කල්හි ඉන්දියාව වනාහි මහා ශිෂ්ටාචාරයක් ඇති රටකි. අප ඒ ආසන්නයේ වන්නා වූ තවත් චූල සංස්කෘතියක් ලෙස ප්‍රකාශ කළහොත් එහි ඇති වරදක් ද නැත.කවර ආකාරයෙන් අර්ථයෙන් නිරූපණයන් ඉදිරිපත් කළත් ඉන්දියාව හා ශ්‍රී ලංකාව අතර ඇති සබැඳියාව දෙරටේම ස්වාධීන පැවැත්ම කෙරෙහි තීරණාත්මක බලපෑමක් ඇති කර තිබේ. ශ්‍රී ලංකාවෙන් තොර වූ ස්වාධීන ඉන්දියාවකටත් ඉන්දියාවෙන් තොර වූ ස්වාධීන ශ්‍රී ලංකාවකටවත් පැවතිය නොහැක. කාලාන්තරයක් මුළුල්ලේ දෙරට අතර පවතින සබඳතා විග්‍රහ කරන විට මේ බව මනාව පැහැදිළි වේ.දෙරට අතර කවර ආකාරයක සබඳතා පැවතියත් දකුණු ඉන්දියාවේ තමිල්නාඩු දේශපාලන සාධකය මේ දක්වා නිවැරැදිව කළමනාකරණය කිරීමට හැකි වී නොමැත. තමිල්නාඩුවේ සිට ශ්‍රී ලංකාවේ යාපන අර්ධද්වීපයට ඇති දුර ප්‍රමාණය කිලෝ මීටර 20 කි. එම කිලෝ මීටර 20 ප්‍රමාණය දෙරට අතර සබඳතා ජාලය කිලෝ මීටර දෙදහසක් තරම් දුරස්ථ නොකිරීමට වග බලා ගැනීමේ වගකීම දෙරටේම දේශපාලන නායකයින්ට පවතී. 1950 ජනවාරි 26 වැනිදා ඉන්දියාව නූතන ජාතික රාජ්‍යයේ ඉන්දියානු ආකෘතිය ප්‍රතිනිර්මාණය කළේය. ඒ අනුව නොබෙදුණු ඉන්දියාවක පැවැත්ම විවිධත්වය තුළ එක්සත්කම නමැති සංකල්පය මත රඳා පවතී.1960 දශකයේ දකුණු ඉන්දියාවේ අන්නදොරේගේ නායකත්වයෙන් යුතු “අපි දෙමළ” සංවිධානය වෙනම දෙමළ රාජ්‍යයක් සඳහා අරගලයක් දියත් කළේය. ඔවුන්ගේ අපේක්ෂාව වූයේ දකුණු ඉන්දියාවේ වෙනම දෙමළ ආණ්ඩුවක් පිහිටුවා ගැනීමයි. ශ්‍රී නේරු ගේ තුන්කල් දක්නා දේශපාලන විඥානය නොබෙදුණු ඉන්දියාවක් තුළ දෙමළ ආණ්ඩුවක් ස්ථාපිත කරන තමිල්නාඩු ප්‍රාන්තය නිර්මාණය කිරීමට තරම් විචක්ෂණශීලී වූයේය.ස්වාධීන සහ වෙන් වූ දෙමළ රාජ්‍යයක් පිහිටුවීමට සටන් කළ අන්නදුරෙයි අවසානයේ ශ්‍රී නේරු ගේ තමිල්නාඩු උපායමාර්ගයට අනුගත වූයේය. කරුණානිධි, ජයලලිතා අද තමිල්නාඩු සූදු පිටියේ දේශපාලන කොළ තුනේ සෙල්ලමක නිරත වන්නේ මේ අතීත පසුබිම තුළ ජීවත්වෙමින් බව ද අප විසින් අමතක කළ යුතු නොවේ.දකුණු ඉන්දියාවේ අන්නදුරේ වෙනම දෙමළ රාජ්‍යයක් සඳහා අරගල කරද්දී ශ්‍රී ලංකාවේ උතුරේ එවකට දෙමළ නායකයින් වෙනම දෙමළ ඊළමක් සඳහා සටන් කළේය. පොන්නම්බලම්, චෙල්වනායගම්, අමිර්තලිංගම් මේ වෙනම ඊළාම් රාජ්‍යයක් සඳහා මතවාදී අරගල කළ දෙමළ නායකයින්ය. ඔවුන්ගේ මතවාදය 70 දශකය මැද භාගයේ දී වේලුපිල්ලේ පිරිභාහරන්ට ආයුධ සන්නද්ධ අරගලයකට අවශ්‍ය මනෝ මූලික සහ විෂය මූලික සාධක ප්‍රතිනිර්මාණය කළේය.උතුරේ සන්නද්ධ කැරලිකරුවන්ට අවශ්‍ය අවි පුහුණුවීම් සඳහා වන පුහුණු මධ්‍යස්ථානයක පහසුකම් තමිල්නාඩුව සපයන ලද බව ලංකා කොටි, අසල්වැසියාගේ සාම සංචාරය, බලයේ මහන්තත්ත්වය ආදි දේශපාලන ග්‍රන්ථ පරිශීලනය කරන විට මනාව පෙනී යයි.මේ කාරණා මෙසේ සියුම්ව අධ්‍යයනය කරමින් විශ්ලේෂණය කරන විට පෙනි යන්නේ ඉන්දියානු උපමහද්වීපික දේශපාලනයේ තමිල්නාඩු සාධකය කළමනාකරණය සඳහා අප විසින් උපායමාර්ගයන් අනුගමනය කරනු ලැබ තිබේ ද? යන්නයි. බටහිර දේශපාලන චින්තනය සහ න්‍යාය විසින් පෝෂණය කළ ජාතික රාජ්‍ය සංකල්පය අනුව ශ්‍රී ලංකාව 1948 ලැබු දේශපාලන නිදහසත් සමඟ නූතන ජාතික රාජ්‍යයක් බවට පත් විය. එතැන් සිට සහ 60 දශකයේ ඉන්දියානු ජාතික රාජ්‍යය තුළ තමිල්නාඩු ප්‍රාන්තය බිහිවීමේ සිට මේ දක්වා අප විසින් එම දේශපාලනය දිනා ගැනීමට උපායමාර්ග අනුගමනය කර ඇත්ද? පැහැදිළි සහ නිවැරැදි කෙටි පිළිතුර වනාහි නැත යන්නයි.ඉන්දියාවේ අගමැතිවරුන් මධ්‍ය ආණ්ඩුවේ ඇමැතිවරුන් සහ රාජ්‍යතාන්ත්‍රිකයින් නන්විධ අවස්ථාවන් හිදී ශ්‍රී ලංකාවේ නන්විධ සමාජ, ආර්ථික හා දේශපාලන අභිමතාර්ථ පෙරදැරිව සංචාරය කර තිබේ.එලෙසින්ම ශ්‍රී ලංකාවේ ජනාධිපතිවරු, අගමැතිවරු, මැති ඇමැතිවරුන් සහ රාජ්‍යතාන්ත්‍රිකයෝ නන්විධ වූ සමාජ, ආර්ථික, දේශපාලන අභිමතාර්ථයන් උදෙසා ඉන්දියාවේ සංචාරයන්හි යෙදී ඇත්තාහ. නමුත් මේ එකදු අවස්ථාවකදීවත් යාපන අර්ධද්වීපයට කිලෝ මීටර 20 ක් ඈතින් පිහිටි තමිල්නාඩුවේ ආණ්ඩුකාරවරයකු ප්‍රධාන අමාත්‍යවරයකු මේ දක්වා ශ්‍රී ලංකාවේ සංචාරයක නිරත වී නැත. එය අපේ විදේශ ප්‍රතිපත්තිය සහ කලාපීය දේශපාලන සංහිඳියාව කඩිනමින් වැඩිදියුණු කර ගත යුතු ගුණාංගයක් ලෙස විදේශ කටයුතු අමාත්‍යාංශය අවබෝධ කර ගත යුතු කාරණයකි.දකුණු ආසියාතික සහ ආසියානු ආණ්ඩු කරන දේශපාලන යථාර්ථය වී ඇත්තේ සභාග ප්‍රවණතාවයයි. එහි සංකීර්ණ ස්වභාවයක් ඉන්දීය පාලක කොංග්‍රස් සභාගය තුළ පවතී. 70 දශකයට පෙර සහ 80 දශකය මැද භාගය වන තුරු ඉන්දියාවේ තනි සහ ප්‍රබල දේශපාලන පක්ෂය ලෙස කොංග්‍රසය පැවතියත් අද එය යථාර්ථයක් නොවන බව පැහැදිලි වී තිබේ.නන්විධ දේශපාලන අරමුණු ප්‍රතිපත්ති මත නිර්මාණය වී තිබෙන දේශපාලන පක්ෂ සමූහයකින් සමන්විත සංකීර්ණ පාලක සභාගයක් ඉන්දියාවේ ආණ්ඩුව මෙහෙයවමින් සිටී. එහි ප්‍රධානත්වය කොංග්‍රස් පක්ෂයට හිමිව තිබේ. ආණ්ඩුව පවත්වා ගෙන යාමේදී කොංග්‍රස් නායකත්වයට අද සිදු වී ඇත්තේ සංකීර්ණ සභාග ආණ්ඩු කළමනාකරණයකි.එහිදී ශ්‍රී ලංකා සාධකය ඔවුන්ට වැදගත් වුවත් ප්‍රමුඛතාව ලබා දීමට සිදුව ඇත්තේ සභාග ආණ්ඩුව පවත්වාගෙන යාම වෙනුවෙනුයි. මෙම යථාර්ථය මනාව තේරුම් ගැනීමට ශ්‍රී ලංකාවේ තීරණාත්මක දේශපාලන චරිතයන්ට හැකියාවක් පවතී. නමුත් ඇතැම් ජාතිකවාදී කණ්ඩායම් ජනප්‍රිය ඉන්දීය විරෝධයක් මතු කිරීම සැබැවින්ම කනගාටුවට කාරණයකි.මේ මොහොතේ විය යුත්තේ ජනප්‍රියවාදී ඉන්දීය විරෝධයක් හුවා දැක්වීම නොවේ. විය යුත්තේ ඉන්දීය නවදිල්ලි දේශපාලනය තේරුම් ගනිමින් දකුණු ඉන්දීය තමිල්නාඩු දේශපාලනය දිනා ගැනීමේ උපාය මාර්ගික සැලසුම් සහ කළමනාකරණයන් මනා කොට සිදු කිරීමයි. කලාපීය භූ- දේශපාලන යථාර්ථයේදී ඉන්දියාවෙන් වියුක්ත වූ හෝ ඉන්දියාවෙන් හුදෙකලා වූ දේශපාලන යථාර්ථය මිථ්‍යාවකි.එබැවින් නවදිල්ලි මධ්‍ය දේශපාලනයේ සිට දකුණු ඉන්දීය තමිල්නාඩු දේශපාලනය දක්වා අපේ විදේශ ප්‍රතිපත්තියේ නව භාවිත සහ කඩිනම් කළමනාකරණ ප්‍රතිසංස්කරණයක අවශ්‍යතාව අවධාරණය කළ යුතුය.මේ යථාර්ථය තේරුම් නොගෙන තවදුරටත් ජනප්‍රිය ඉන්දීය විරෝධයක් මතු කරන්නේ නම් සිදු වන්නේ යුරෝපයේ, බටහිර සහ ඇතැම් ස්කැන්ඩිනේවියානු රටවල ක්‍රියාත්මක වන්නා වූ කොටි හිතවාදී දෙමළ ප්‍රජාවන්ගේ ගොදුරු බිමක් හෙවත් නිජ බිමක් බවට වැඩිකල් යන්නට මත්තෙන් දකුණු ඉන්දියාවේ තමිල්නාඩුව පත් වීමයි. ඊට ආසන්නතම උදාහරණයක් ලෙස ඉකුත් මාර්තු 21 වැනිදා තමිල්නාඩුවේ පැවැති කොටි හිතවාදී උද්ඝෝෂණය පෙන්වා දීමට පුළුවන.එහිදී 2006 වසරේදී කොටි ත්‍රස්තවාදීන් විසින් කැබිතිගොල්ලෑවේදී බස් රථයකට ක්ලේමෝ බෝම්බ ප්‍රහාරයක් එල්ල කොට මරා දැමූවන්ගේ සංවේදී ඡායාරූප කොටි හිතවාදීන් ප්‍රදර්ශනය කෙළේය. එමඟින් කොටි හිතවාදීන් ලොවට කියා පෑමට උත්සාහ කළේ ශ්‍රී ලංකා හමුදාව අහිංසක නිරායුධ දෙමළ ජනතාව මරා දැමු බව කියා පෑමටයි.මෙහිදී සැබෑ ලෙසම ත්‍රස්තවාදී ප්‍රහාරයෙන් මියගිය සිංහල කුඩා දරුවකුගේ සිරුරක් ඔසොවා ගෙන හඬන පියකුගේ ඡායාරූපයක් කොටි හිතවාදීන් උපුටා පෙන්වූයේ දෙමළ ජාතික දරුවෙකුගේ සිරුරක් ඔසොවා ගෙන හඬන දෙමළ ජාතික පියකු ලෙස අර්ථ නිරූපණය කරමිනි.මුළු රටම මෙන්ම මුළු ලොවම දන්නා සත්‍යය වන්නේ මේ ප්‍රහාරයෙන් මියගියේ අහිංසක නිරායුධ පුරවැසියන් බවයි.එලෙසම එම චිරස්තින සංහාරය කොටි ත්‍රස්තවාදීන් සිදු කළ බව සැවොම දන්නා කාරණයකි. නමුත් කොටි ප්‍රචාරණ යාන්ත්‍රණය ශක්තිමත් වී තිබේ. චැනල් 4 ව්‍යාජ චිත්‍රපට නිර්මාණයන්ගේ සිට අන්තර්ජාලය ෆේස්බුක්, කොටි ප්‍රචාරණ යාන්ත්‍රණය උපයෝගී කර ගෙන ඇත්තේ සයිබර් අවකාශය තුළ ශ්‍රී ලංකාව අපකීර්තියට පත් කිරීම උදෙසාය.අසල්වැසි ඉන්දියානු උපමහද්වීපික දේශපාලනයේ තමිල්නාඩු සාධකයේ සිට කොටි හිතවාදී ප්‍රචාරණ යාන්ත්‍රණය දක්වා සියලු සාධක අධ්‍යයනය කිරීම, උයාමාර්ග සකස් කිරීම, ඒවා නිවැරැදි ආකාරයට භාවිත කිරීම ඇතුළු සකලවිධ කාර්යයන් සඳහා කාර්යසාධක බළකායක් සහ එම ක්‍රියාන්විතය වේගවත්ව ක්‍රියාත්මක කිරීමට නිර්මාණාත්මක ක්‍රමවේදයක් සකස් කිරීමේ අවශ්‍යතාව සහ අභියෝගය අප හමුවේ පවතී.ඒ සඳහා වන්නා වූ බලධාරීන් මේ කාරණා පිළිබඳව මීට වඩා විචක්ෂණශීලී සහ විචාරාත්මකව බැලීමේ අවශ්‍යතාව දැඩි ලෙස අවධාරණය කළ යුතුය.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af1303318</link>
    <topic>සිරිපාදේ සීතල වතුර ටිකටත් කරදරයක් වෙලා කියන එක ඇත්ත ද?</topic>
    <author>අරුණි මුතුමලි</author>
    <content>අවුරුදු දෙදහස් පන්සියයක් තිස්සේ අඛණ්ඩව පුද සත්කාර ලබන ලෝක උරුමයක් වූ ශ්‍රී පාදස්ථානය වැඳ පුදා ගන්නට මේ වරත් බැතිමතුන් කරුණා කළේ සුපුරුදු ආකාරයටයි. එහෙත් හදිසියේ පැතිරුණු පුවතක් නිසා මේ සැදැහැවතුන්ගේ සිත තරමක් තිගැස්සුණා.ඒ නල්ලතන්නියේ සිට මළුව දක්වා ගමනේ දී බීමට ඇති ජලයේ අසූචි මිශ්‍ර බවට ආරංචියක් ලැබීම නිසයි. වසර දහස් ගණනක් කරුණා කළ සිරිපාදයේ එතෙක් මෙතෙක් ඉතිහාසයේ පළමු වතාවට මෙවැනි කතාවක් ඇසීමට ලැබීම.ඒ මොහොතේ එහි සිටින බැතිමතුන්ට මෙන්ම සිරිපා කරුණා කරන්නට බලාපොරොත්තුවෙන් සිටින බැතිමතුන්ටත් ගෙන ආවේ භීතියක්. එහෙත් සුමන සමන් දෙවි හාමුදුරුවන්ගේ පිහිටෙන් එවැනි විපතක් සිදු නොවනු ඇති බව විශ්වාස කළ බෞද්ධයන් මෙන්ම සංචාරකයන් ලක්ෂ හතරක් පමණ පසුගිය සති අන්තයේ දී ශ්‍රීපාද පද්මය කරුණා කරන්නට පැමිණියා.විශ්වාසය කෙසේ වෙතත් ඉතිහාසයේ පළමු වතාවට වූ මේ සිදුවීමේ සත්‍යාසත්‍යතාව සෙවීමට ගත් උත්සාහයේ දී පළමුවෙන්ම අප මේ ගැන විමසුවේ ජල සම්පාදන හා ජලාපවහන මණ්ඩලයේ මහනුවර නැගෙනහිර ප්‍රාදේශීය කළමනාකරු එන්. යූ. කේ. රණතුංග මහතා සමඟයි.“නල්ලතන්නි නගරයට ජලය සපයන්නේ ජල සම්පාදන මණ්ඩලයෙන්. එහෙත් පාර දිගේ එන විට අපට දකින්නට ලැබෙනවා විවිධ උල්පත්වලට බට යොදලා ජලය සපය ගන්නා ආකාරය.කොහොම වුණත් 22 සිකුරාදා දහවල් 12.00 වන විට ප්‍රවෘත්තියක් පළ වුණා නල්ලතන්නියේ පානීය ජලයට අශූචි බැක්ටීරියා මිශ්‍ර වෙලා කියලා. ඒ බව මහජන සෞඛ්‍ය පරීක්ෂක විසින් යැවූ නිදර්ශනවලට අනුව වෛද්‍ය පර්යේෂණ ආයතනය එවු වාර්තාවල සඳහන් වූ බවයි කීවේ. නමුත් අපි 22 සිට මේ කතා කරන මොහොත දක්වා (27) පර්යේෂණ කළා. ඒ ජල සාම්පල සියයට 100 ක් පිරිසුදුයි.ජල සම්පාදන මණ්ඩලයේ ඒ සහතිකය කෙතරම් දුරට නිවැරැදි ද යන්න අප තහවුරු කරගත යුතු වූයේ මස්කෙළිය - බගවන්තලාව මහජන සෞඛ්‍ය පරීක්ෂක පී. කේ. එල්. වසන්ත මහතාගෙන්.“බගවන්තලාව, මස්කෙළිය, නල්ලතන්නි කියන්නේ වතු ආශ්‍රිත ප්‍රදේශ. මේවාගේ වතුරවල ප්‍රමිතියක් නැහැ. ටැංකිවලින්, ජල පහරවල බට දාලා බෙදාහරින වතුරවල ඊකොලයි බැක්ටීරියාව තිබෙන බව අප සොයා ගත්තේ 2012 මැයි, ජුනි මාසවල.එවැනි බැක්ටීරියා සහිත ජලය බීමට නොවේ අත සෝදන්නවත් සුදුසු නැහැ. ඒ නිසා ක්ලෝරින් දැමීම, ජල මූලාශ්‍ර උල්පත් ආරක්ෂා කිරීම, ටැංකි ශුද්ධ කිරීම වැනි ක්‍රම පිළිබඳව ලිඛිතව දැනුම් දීමත්, දැනුම්වත් කිරීමත් සිදු කළා.නල්ලතන්නි ප්‍රදේශයේ සිට කිලෝමීටර 10 ක් 12 ක් යන තුරුම ඇතැම් ස්ථානවල බීමට ජලය කියා පුවරු සවිකර තිබුණා. අප ඒවා ඉවත් කරවා ජල සාම්පල ලබා ගත්තා. කොළඹ ;;වද්‍ය පර්යේෂණ ආයතනයට 2013 ජනවාරි 18 යැවූ සාම්පලවල වාර්තා ලැබුණේ මාර්තු 5 - 6 දිනවලයි.අප ලබාගත් සාම්පල 10 න් 1 ක් හැර අන් සියල්ලේම ඊකොලයි බැක්ටීරියාව අඩංගු වුණා. භයානකම තත්ත්වය වූයේ ජල සම්පාදන මණ්ඩලයේ වතුරවලත් ඒ බැක්ටීරියාව තිබීමයි. නමුත් ඒ වාර්තා දිසාපති තුමාගේ සිට අදාළ නිලධාරීන් වෙත යොමු කළ පසු මස්කෙළිය පිරිපහදු මධ්‍යස්ථානයෙන් පිරිසුදු ජලය එවිමට ගත් පියවර තාවකාලිකව හොඳ ප්‍රවණතාවක් වුණා.”ජලාපවහන මණ්ඩලයේ රණතුංග මහතා පවසන පරිදි නල්ලතන්නි නගරයට එන ජලයේ මේ වන විට කිසිදු අපිරිසුදු බවක් නැහැ. ඔහු ඒ බව වැඩිදුරටත් විස්තර කළේ මෙසේයි. “අප මේ ජලය සාම්පල මාස කිහිපයක් පරීක්ෂා කළා. එක දවසකින් මේ ජලයේ පවිත්‍ර - අපවිත්‍රතාව කියන්න බැහැ. සමහරදාට කඳු හෝදගෙන එනවා.සත්ත්ව ක්‍රියාකාරකම් තිබෙනවා. මනුෂ්‍ය ක්‍රියාකාරකම් නිසා ජලය අපිරිසුදු වෙනවා. අප දන්නා තරමින් දින හතරකදී ගත් නිදර්ශනවලින් එක දිනකයි විෂබීජ දක්නට ලැබී තිබෙන්නේ. එයින්ම මේ ජලය බීමට නුසුදුසු යැයි කියන්න බැහැ.  අනෙක් ජනවාරි මාසයේ සාම්පලවලින් මේ මාසයේ වතුරවල ස්වභාවය කියන්නත් බැහැ. කොහොම වුණත් අපේ මණ්ඩලයෙන් සපයන ජලය අප දෙන්නේ ජීවානුහරණය කරලයි. ඒ වගේම මනුෂ්‍ය ක්‍රියාකාරකම් අවම ඉහළ ස්ථානවල පිහිටි උල්පත්වලින් තමයි ජලය සපයා ගන්නේ.”ඔහු එසේ කියද්දී මහජන සෞඛ්‍ය පරීක්ෂකවරයා කීවේ “අපට ලැබුණු වාර්තා අනුව කෝලිෆෝම් බැක්ටීරියාව ජලය මිලි ලීටරයක තිබිය හැක්කේ 10 ක් පමණයි. ඒ වගේම මිනිස් මළපහවල පමණක් තිබෙන අනෙක් ඊකොලයි බැක්ටීරියා වර්ගයෙන් එකක්වත් ජලයේ තිබෙන්න බැහැ.නමුත් අප යැවූ සාම්පලවල කෝලිෆෝම් බැක්ටීරියාව මිලි ලීටර 10 ක් 2100 දක්වා දක්නට ලැබීම තිබෙනවා. අන් කිසිසේත්ම නොතිබිය යුතු බැක්ටීරියාවෙන් 200 ට අධික ප්‍රමාණයක් සාම්පල මිලි ලීටර 10 ක පැවැති බවට වාර්තා වුණා.”ඔහු පවසන ආකාරයේ වාර්තාවක් ලැබීමට හේතු වන කරුණු කීපයක් පිළිබඳව අපට විවිධ පරිසරවේදීන් හා පාරිසරික සංගම්වලින් දැනගන්නට ලැබුණා. ඉන් පළමුවැන්න අවට වතුවල සනීපාරක්ෂක මට්ටමේ ඇති දුර්වලතායි.එසේම ඇතැමුන් පෙන්වා දෙන ආකාරයට සමනල කන්ද, ගඟුලතැන්න, ඉඳිකටුපාන ආදි ස්ථානවල පවතින වැසිකිළිවලින් ඉවත් කරන මළපහ සියල්ල බාහිර පරිසරයට මුදා හැරීම නිසා ද ජල මූලාශ්‍ර දූෂණය වෙනවා.  මෙයට විසඳුම් වශයෙන් කළ යුත්තේ එම වතුවල සනීපාරක්ෂක තත්ත්වයන් ඉහළ නැංවීම හා අදාළ වැසිකිළිවලින් මළ අපද්‍රව්‍ය බට මඟින් පහළට ගෙන වඩා විශාල වළවලට යොමුකර දිරාපත් වීමට ඉඩ හැරීම බවයි පරිසර හිතවාදීන් පෙන්වා දෙන්නේ.මීට අමතරව පානීය ජලය ගෙන එන නළ විවෘත පරිසරයේ නොතබා විශේෂඥ දැනුම යොදාගෙන පොළොව යට ක්‍රමානුකූලව වළලා නඩත්තු කිරීමත් ක්ලෝරීන් යෙදීමත් කරනවා නම් වඩා සුදුසු බවයි ඔවුන්ගේ අදහස.යම් හෙයකින් ඊකොලයි බැක්ටීරියාව ශරීරගත වුවහොත් සිදුවන්නේ කුමක්දැයි අප යළි විමසුවේ මහජන සෞඛ්‍ය පරීක්ෂක වසන්ත මහතාගෙන්.“පාචනය, සෙංගමාලය, උනසන්නිපාතය වැනි රෝග අපිරිසිදු ජලය පානය නිසා බෝවන රෝගයි. කෙසේ වෙතත් මුලින්ම බහුලවම ඇතිවන්නේ පාචනය තත්ත්වයයි.”ශ්‍රීපාද වන්දනාවේ ආ බැතිමතුන් හට මෙවැනි රෝගී තත්ත්වයක් ඇතිවුණේද යන්න කිසිම විටෙක වාර්තා නොවූ බව අපට කීවේ සබරගමුව මහ සමන් දේවාලයේ බස්නායක නිලමේ සුනිල් ශාන්ත වීරසේකර මහතායි.“ජනවාරිවල ගත් වතුර සාම්පලවල වාර්තාව ආවේ මාර්තු මාසයේ. නමුත් ඒ අතරතුර කාලයේ වත් අද වනතුරුත් කිසිම වන්දනාකරුවකු රෝගී වුණු බවට වාර්තාවක් නැහැ. ජල සම්පාදන මණ්ඩලය කියන්නේ ඔවුන් නිකුත් කරන පානීය ජලයේ කිසිදු ප්‍රශ්නයක් නැහැ කියලයි. අනෙක ‘නල්ලතන්නි’ කියන්නේ පිරිසුදු වතුර කියන තේරුමෙන්. මේ ප්‍රදේශය ජල පෝෂක ප්‍රදේශයක්. ඒ වගේම එකවර ලක්ෂ 3 - 4 ක් පිරිස රැස් වුණොත් වෙන තැනක කී දෙනකුට නම් අනතුරු සිදුවෙයි ද? ඒත් ඉතිහාසය පුරා එහෙම දෙයක් සිදුවෙලා නැහැ.වසර 30 කට පසු බියක් සැකක් නැතිව බැතිමතුන් විශාල වශයෙන් වන්දනාමාන කරන්න එන යුගයක පරණ වාර්තාවක් පදනම් කරගෙන එවැනි ප්‍රවෘත්ති ප්‍රචාරය කිරීම එතරම් සුදුසු නැහැ. අනෙක කතරගම මැණික් ගඟේ වතුර දිහා බැලුවොත් එහි මතුපිට පවා අපවිත්‍ර දේ පාවෙනවා අපට බලාගන්න පුළුවන්. ඒත් ඒ ජලය නිසා කිසිවකු ලෙඩ වී තිබෙනවා ද? බැතිමතුන්ට අමතරව නල්ලතන්නියේ පදිංචි වී සිටින පිරිසකුත් ඉන්නවා. ඔවුන් පානය කරන්නෙත් ඒ ජලයමයි. ඔවුන්ටත් කිසි රෝගයක් වාර්තා වී නැහැ. මේවා දෙවියන්ගේ හාස්කම් තිබෙන ප්‍රදේශ. ඒ අනුහස් තිබෙනතුරු කාටවත් කිසි කරදරයක් සිදු නොවන බව අපට විශ්වාසයි’ එය ජනතාවත් දන්නවා.”මෙවැනි වාර්තාවක් නිකුත් වූ පසු ප්‍රදේශයේ ජනතාව හා බැතිමතුන් වෙනුවෙන් ගත් පියවර කුමක්දැයි අප විමසුවේ, නුවරඑළිය දිස්ත්‍රික් ලේකම් ඊ. පී. ජී. කුමාරසිරි මහතාගෙන් සහ ප්‍රාදේශීය ලේකම් සී. කේ. හේරත් මහතාගෙන්. ඔවුන් දෙදෙනා අදහස් ගොනු කළේ මෙලෙසයි.“සෞඛ්‍ය අංශ වාර්තා ලබා දුන් පසු අප ඒ ගැන දැඩි අවධානය යොමු කළා. ජල සම්පාදන මණ්ඩලය සහතිකයක් දෙනවා ඔවුන්ගේ ජලය පිළිබඳව. නමුත් නල්ලතන්නි සිට මළුව දක්වා ආපන ශාලා ආදිය ජලය ලබා ගන්නේ විවිධ ක්‍රමවලින්. ඒ නිසා ජලයට ක්ලෝරින් මිශ්‍ර කිරීමට අවශ්‍ය පහසුකම් සපයා දී තිබෙනවා. ශ්‍රි පාදස්ථානය බාර නායක හිමියන්ගේ අනුශාසකත්වය පරිදි අනෙක් පහසුකම් ද සැපයීමට කටයුතු යොදා තිබෙනවා.”මේ පිළිබඳ වැඩිදුරටත් අදහස් දැක්වූයේ දිස්ත්‍රික් ලේකම් කුමාරසිරි මහතායි.“නමුත් ප්‍රධානම ප්‍රශ්නය විශාල පිරිසක් එකතු වන විට ජල මූලාශ්‍ර පවා අපිරිසුදු වනවා. එහි දොස් ජලාපවහන මණ්ඩලයට පවරන්න බැහැ. මොකද අප දිනකට පොලිතින් පමණක් කිලෝ ග්‍රෑම් 1200 ක් එකතු කරනවා. එවැනි තත්ත්වයක් යටතේ අනෙක් කතා කුමට ද? අනෙක මහජන සෞඛ්‍ය නිලධාරීන් දෙන්නයි අපට ඉන්නේ. රජයේ නිලධාරීන් වුවත් සති අන්තවල නිවාඩු. බැතිමතුන් වැඩි වශයෙන් එන්නෙත් නිවාඩු දිනවලටයි. පසුගිය මාසයේ පමණක් ලක්ෂ 4 කට අධික බැතිමතුන් සිරිපා කරුණා කරන්න පැමිණ තිබෙනවා.ඔවුන්ගේ ආරක්ෂාව වෙනුවෙන් අප පරණ ආහාර ආදිය අලෙවි කළ කඩ 20 ක් පමණ වැටලුවා. ඒ වගේම ප්‍රවේශ මාර්ග ආදිය තැනීමට ලක්ෂ 28 ක පමණ විශාල මුදලක් වැය කර තිබෙනවා. වැසිකිළි හා නවාතැන් පහසුකම් ද දැන් වැඩි දියුණු කරමින් පවතිනවා. එවැනි පහසුකම් සපයන විට බැතිමතුන්ගේ පැත්තෙනුත් වගකීමක් තිබෙනවා ලෝක උරුමයක් වූ මේ පුණ්‍ය භූමිය රැකගන්නට තමන්ගෙන් විය යුත්තේ කුමක් ද යන්න සිතා බලන්න. ඒ නිසා අප ඉල්ලා සිටින්නේ ජල මූලාශ්‍ර වගේම පරිසරයත් අපිරිසුදු කරන්න එපා කියලයි.”යම් හෙයකින් පරිසරය අපිරිසිදු කරන බව දැනුම් දුන්නහොත් ඒ අයට විරුද්ධව ගත හැකි පියවර මොනවාද කියා අප ඇසුවේ මහජන සෞඛ්‍ය නිලධාරී වසන්ත මහතාගෙන්. “එහෙම පුද්ගලයන්ට එරෙහිව පීඩන ආඥා පනත යටතේ නෛතික පියවර ගන්න පුළුවන්. ඒ සඳහා අපට පැමිණිල්ලක් හෝ දැනුම් දීමක් හෝ නැත්නම් අප විසින් ඒ මොහොතේ දී ම හෝ දකින ක්‍රියාකාරකම් අනුව කටයුතු කළ හැකියි. එහෙත් මෙහිදී අවධානය යොමු කළ යුතු වැදගත් කරුණක් නම් 1957 දී සැකසුණු මේ පනත අදට ප්‍රමාණවත් මදි. එය සංශෝධනය වනවානම් ඉතාමත් හොඳයි.”සියල්ල මෙසේ සිදුවද්දී ඊයේත් අදත් හෙටත් බැතිමතුන් වැල නොකැඩී සිරිපා වන්දනා කරනු නියතයි. ඒ නිසා ඔවුන්ගේ ජල පහසුකම් සැපයීමට ගෙන ඇති පියවර කුමක්දැයි අප ඇසුවේ ජල සම්පාදන හා ජලාපවහන මණ්ඩලයේ රණතුංග මහතාගෙන්.“අප මේ වන විට දිනපතා ජලය පරීක්ෂණ කරනවා. ඒ කිසිවක අපද්‍රව්‍ය ඇති බව වාර්තා වන්නේ නෑ. ඒ අතරම සියලු ජල මූලාශ්‍ර සියල්ල සඳහා තත්ත්ව සහතිකයක් දෙන්න අප තීරණය කළා.ඒ වගේම ජලය ලබා ගන්නා ස්ථාන වැටවල් ගසා වටකර ආරක්ෂා කරන්නත් අප කටයුතු යොදා තිබෙනවා. කොහොම වුණත් අප දන්නවා පැමිණෙන බැතිමතුන් සංඛ්‍යාවට අප සපයන ජලය ප්‍රමාණවත් නැහැ කියලා. සාමාන්‍ය දිනකට ලීටර 30,000 - 40,000 අතර සැපයුවත් මේ වැනි සිරිපා සමයේ අප ලීටර ලක්ෂයකට වඩා ජලය නිකුත් කරනවා. නමුත් එයත් ප්‍රමාණවත් වන්නේ නැහැ. ඒ නිසා ජලය විවිධ ස්ථානවලින් ලබා ගැනීමට ජනතාව පෙලඹෙනවා. නමුත් අප ජනතාවගෙන් ඉල්ලා සිටින්නේ හැකිතාක් නගරයේදී පොදු කරාම හා ටැංකිවලින් ජලය ලබාගන්න කියලයි.”මේ සියලු ප්‍රකාශවලින් හැඟී යන්නේ මුනි සිරිපා පහස ලබන්නට බව දුක් දුරලන්නට මොන දුකක් විඳගෙන හෝ බැතිමතුන් පැමිණෙන බවයි. එහෙත් එසේ පින් කරගන්නට පැමිණ පරිසරය දූෂණය කර පව් කරගන්නා ඇත්තන් ද සිටින බව රහසක් නොවේ. පරිසරය දූෂණය කිරීමේ විපාක බුදුන් වහන්සේ දේශනා කර ඇති බව දන්නා අප, අපට ද නැතුවම බැරි වතුර පොද වනසන්නට හේතු වන කරුණුවලින් ඈත්වීම මහත් පිනක්. එසේ නිවැරැදි ලෙස සිරිපා කරුණා කරන සැම නඩේට සුමන සමන් දෙවි පිහිටයි!අරුණි මුතුමලිකර්තෘට ලියන්න | මුද්‍රණය සඳහා</content>
  </post></root>