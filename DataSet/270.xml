<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af13042811</link>
    <topic>පුළුන් ගස් අස්සේ තේක්ක ගස්</topic>
    <author>වසන්ත ජයසිංහ ආරච්චිගේ</author>
    <content>හා හූවක් නැතුවම අලුත් අවුරුද්ද ඉවරවෙලා ගියා. දැන් ඉතිං බෝතල් පත්තර මාසේ පටන් ගත්තා කියලා තමයි ඔන්න කියන්න වෙන්නේ. අලුත් අවුරුද්දේ කවුද නොකා නොබී ඇඳුමක් පැලඳුමක් නොගෙන ලිස්සලා ගියේ. සමහරු නම් ලිස්සල ගියේ අලුත් අවුරුද්ද ගොඩදාගන්න ටිකක් වැඩිපුර ගත්ත හන්දා කියලා නම් වංගුපාරේ යන අපි දැක්කේ. අන්න ඒ වගේ කෙලින් පාරේ වංගුදාපු ලොකු අයියලත් පොඩි මල්ලිත් වෙනදා වගේම මෙදා අවුරුද්දෙත් ඕන තරම් හිටියා.මොක වුණත් දැන් ඉතිං ඒ ලොකු අයියලා පොඩි මල්ලිලා විතරක් නෙමෙයි අවුරුද්ද කාපු හැම එකාම නට්ටං. ඒ නට්ටං කම වැඩි වෙනකොට ඔන්න කියනවා බලපං අවුරුද්දක් ඇවිත් අපිව කාලා ගිය ලස්සන කියලා. දැන් ඉතිං හූල්ලලා ඉඳලා හරියන්නේ නැති හින්දා නට්ටං වුණ හැමෝගෙම ට්‍රයි එක ආයේ ජීවිතේ ලබන අවුරුද්ද වෙනකම් ගොඩදාගන්න එක. ඒ හින්දා මොන විදිහෙන් හරි ගේමක් දීලා ගොඩයන්න ට්‍රයි කරන අය වංගුපාරේ සාමාජිකයින් කියලා අමුතුවෙන් කියන්න ඕන නැහැනේ. එයාලගේ ගොඩයෑම සාධාරණ ද අසාධාරණද අපි ඔබ ඉදිරියේ ලෙහා දාන්නම්. සුගතත් රුවනත් කුදලගෙන මෙදා පාරත් අපි ඔන්න වංගු පාරේ හන්දියෙන් බැහැගත්තා. හන්දියේ එල්ලපු බැනර් එක දැකපු සුගතගේ හතරවරං කටට බ්‍රේක් නැති වෙන්න ගත්තා.”සමගි තරුණ කැල සංවිධානය කරන බක්මහා උලෙළ අප්‍රේල් 21 දින දවස පුරා වංගුපාර හන්දියේදි......... ල්ට් ගමහරහා දිවීම.”යකෝ මේවද බං අවුරුදු උත්සව. බලාපන් ඔක්කොම කිරියි, තේකොලයි, රක්‍ෂණයි, බිස්කට් ප්‍රමෝට් කරන ඒවනේ බං. බලපං අපිට වෙලා තියෙන දේ. අපේම කියන හැම දේම බිස්නස් වෙලා. තව ටිකක් කල් යනකොට කියයි බනිස් කෑමේ තරගය අනුග්‍රහය අසවල් බේකරියේ හිරවුණොත් ප්‍රතිකාර අසවල් පෞද්ගලික රෝහලේ කියලා. අනේ අම්මපා රටකට ගිය කළ.” සුගතා වක්කඩ කැපුවා වගේ කියවනවා.”එහෙම හිතන්න එපා මල්ලි. එදා වගේම අදත් මේවා රැකිලා තියෙන්න එපැයි. ඒ හින්දා මොන විදිහකින් හරි මේවා රැකගන්න ඕන. රුවනා සුගතට උත්තර බඳිනවා.””ඔව් ඔව් උඹලා වගේ ගස් හරක් ටිකක් මේ රටට වැඩිවුණොත් දෙයියන්ගේ පිහිටයි. ආයේ දෙකක් නෑ තව ටික කාලේකින්ම උඹලා වගේ පහරක්ට අලුත්ම අවුරුදු ක්‍රීඩාවක් අපේ ගමේ පටන් ගන්නවා. වැඳලා කියන්නම් වරෙං. අහවල් ලණු කැරැලි අනුග්‍රහයෙන් හොඳම බෙල්ලෙ වැල දා ගැනීමේ තරගය කියලා.”සුගතා පුපුරු ගහන අතරේ සුගතත් රුවනත් සංවාදය ඇතුලේ හිතන්න දේවල් ඕන තරම් තියෙනවා කියලා මට හිතෙනවා. සුගතත් රුවනත් කතාව මැද්දේ අද වංගු පාරේ අපේ ලොකුª අයියගේ ගේම තව පොඩියෙන් අපිට මඟහැරිලා යනවා. මෙහෙමයි වැඩේ කෙළින්ම බහිමු කතාවට. ගහට ගහක් මුණගැහෙන්නේ මොරටුව පැත්තේ වුණාට මොරටුවට රට වටෙන්ම ගස් එනවා කියලා ආයේ කියන්න ඕන නැහැනේ. මෙදා පාර කුලියට ගස් කපන අපේ කාලයේ ලොකු අයියා කෙනෙක් ගැන වංගුපාරේ අපි කතා කරනවා. නමින් ගුණේ. ගුණේ වුණාට වැඩේ ටිකක් අගුණයි. ඒත් අගුණ වුණත් වැඩේ කෙරෙන නිසා අපි අපේ ලොකු අයියගේ පම්පෝරිය ඔබ ඉදිරියේ ලෙහා දානවා.””ගුණේ අයියා අද වැඩක් නෑ කියපු හින්දා ඔන්න අපි ආවා. ඒක තමයි මම මේ මග බලාගෙන හිටියේ. හරි මහත්තයා එහෙනම් අපි මේ එළියෙන්ම වාඩිවෙලා ටිකක් කතා කරමු. එහෙම කියපු ගුණේ අයියා ඇතුළේ තිබුණු ප්ලාස්ටික් පුටුටික එළියට අරගෙන ආවා. කතාවේ හැටියට ගුණේ අයියා ඉන්නේ තාමත් ගම්බද පරිසරයක වුණත් හදා ගත්ත නිවහන නම් අපූරුයි.”* “දැන් ගුණේ අයියා මොනවද ඇත්තටම කරන්නේ.””ආයෙත් මොකදට කතා නේද? කෙළින්ම කතාවට බැස්සනේ. හරි මහත්තයෝ මේකනේ. යමක්කමක් හොයාගෙන ජීවත් වෙන්න ජොබ් කටු කිහිපයක්ම කෑවා. එකක්වත් ඵල දුන්නේ නෑ. අන්තිමේ මේ වැඩේ සෙට්වුණා. දැන් ඉතිං කාටත් ණයක් නැතුව ජීවත් වෙනවනේ.”* “වැඩේට බැස්සා කිව්වේ.””වැඩේ කියන්නේ මහත්තයෝ ගස් කපන එකනේ මම කරන්නේ.”“හරි ඉතිං හැමදාම ඔය වැඩ නැහැනේ.””නැත්තේ මොකද එහෙම තමා කවුරුත් හිතන්නේ. හරි එතකොට මේ රටේ ලී බඩු හැදෙන්නේ නැද්ද? ගෙවල් හැදෙන්නේ නැද්ද? මොනවද මහත්තයා මේ කතා අඩුම තරමේ පොල්ගහක් හරි කපලා වහලෙක පරාලෙකටවත් ගත්තේ නැද්ද?””එහෙම නැත්නම් මේ රටේ ලී මෝල් වහන්න ඕන.””කොහොමද වැඩේ කෙරෙන්නේ ලොකු අයියේ.””අපිට කතාකරනවා ගහක් දෙකක් කපාගන්න ඕන වුණාම. ඉතිං අද ඉස්සර වගේ පොරෝ උස්සගෙන නැහෙන්න ඕන නැහැනේ. මැෂින් එකක් අරං ගියා කැපුවා ආවා. කොහොමත් අද ගස් කපලා කුට්ටි කරන්න ඕන නම් පැයක් යයි.”*”ඔය වැඩේ කෙරෙන්නේ පොර්මිට් අරගෙනද?””ඒවා ඉතිං අපිට අදාළ දේවල් නෙමෙයිනේ. කවුරු හරි ගස් කපනවා නම් ඒකට ඕන පර්මිට් ගන්න තමන් දැනගන්න ඕන. හැබැයි ඉතිං පර්මිට් තියෙන්නේ සමහරවිට ගස් දෙක තුනකට වුණාට හය හතක් කැපෙන අවස්ථාත් නැත්තේ නැහැ. අපි භාරගන්නේ වැඩේ විතරයි. වැඩේ කෙරෙන්න ඕන කොහොමද දිග පළල ඕන කොහොමද දරටද කැපෙන්නේ ඕවා විතරයි අපිට ඕන.”*” කොහොමද ගණන් හිලව් එහෙම.””ඒවා ඉතිං මම කිව්වේ දැන් කපන්නේ අපි මැෂින් එකෙන්නේ. ඉතිං ටැංකි ගාණට තමයි අපේ ගාණ.”*”ටැංකි ගාණ කිව්වේ.””ටැංකි ගාණ කිව්වේ පෙට්ට්‍රල් ටැංකියක්නේ තියෙන්නේ. මැෂිං එක ෆුල් ටෑන්ක් එකකට රුපියල් අටසිය පණහක් ගන්නවා. ඉතිං ටැංකියක් කියන්නේ ගහක් කපලා අතු කපලා කුට්ටි කරලා අවශ්‍යය ප්‍රමාණයට ලෑලි පරාල ඉරා ගන්න පුළුවන්. කාලෙත් ඉතුරුයි වැඩෙත් ලේසියි.”*”හරි ඉතිං ඕවා හරියටම කෙරෙනවද ලොකු?””මේකනේ කොහොමද මහත්තයෝ සාධාරණේට වැඩක් කරන්නේ. පොඩි පොඩි ගේම් නැතුව නෙමෙයි. අපි ඉතිං ගස් කපලා මේ වැඩ කරනවා කියන්නේ නිකන් බලන් ඉඳලා එනවා නෙමෙයිනේ. ගොඩක් වෙලාවට පෙට්ට්‍රල් ෆුල් ටෑංක් වදින්නේ නෑ. බොරු කියන්න ඕන නැහැනේ. ඉතිං දවසට ටැංකි හතරක් පහක් ගොසදාගන්න පුළුවන්. කවුද බලාගෙන ඉන්නේ පෙට්ට්‍රල් දාන්නේ ෆුල් ටෑංක් ද නැද්ද කියලා. ඒව කෙරෙන්න ඕන විදිහ අපි දන්නවා මහත්තයා.* “අපෝ ඒක එච්චර හොඳ වැඩක් නෙමෙයි නේද?””හොඳ නරක බලලා කවුද වැඩ කරන්නේ මහත්තයෝ. අව්කාශ්ටකේ ඉඳලා අපි කන කට්ට හරි අමාරුයි.””ඉතිං පොඩි සම්තින් පාරක් තියාගත්තම කමක් නෑනේ. අනෙක මැෂින්වලින් ගස් කපලා වැඩක් ගන්නේ නැති බැරි මිනිස්සුම නෙමෙයිනේ. අපි බලනවා තැනේ හැටි වැඩේ හැටි එහෙම බලලා තමයි පොඩි සම්තින් පාරක් කියාගන්නේ. අනෙක ඕක මම නොකලා කියලා තව එකෙක් නොකර ඉන්නේ නැහැනේ.”* “ඒ වුණාට ඔය ගස් කපන වැඩ අස්සේ ලොකු ගේම් එහෙමත් යනවද ලොකු අයියේ.””හිටපු ගමන් සුගතා පැන්නා මැද්දට. නැත්තේ නැහැ මහත්තයෝ මම දන්න ග්‍රාමසේවක ලොක්කෙක් හිටියා. මිනිහා ජයටම බිස්නස් එක කළා. බොරු කියන්න ඕන නෑනේ. අපි තමයි වැඩේ කරන්න උදව් කළේ.”* “ඒ කිව්වේ.””මේකනේ මිනිහට පර්මිට් හදාගන්න ගේමක් නෑනේ. ඉතිං ගස් කපාගන්න පර්මිට් හැදුවා කියන්නකෝ කොහෝ හරි ඉඩමකින්. හැබැයි මිනිහා කරන්නේ ඒ ඉඩමේ ගස් දෙකතුනක් කපාගෙන අල්ලපු කැලේ ඇතුළෙන් තවත් ගස් හත අටක්ම කපා ගන්නවා. කාටද අල්ලන්න පුළුවන්. එහෙම දවසට අපෙත් මල්ල හොඳයි.*” නඩුත් හාමුදුරුවන්ගේ බඩුත් හාමුදුරුවන්ගේ. මිනිහා ජයටම වැඩේ කරගෙන ගියා.”* “නෑ එහෙම කරන්න පුළුවන්ද?””මොනවද මේ අහන්නේ මහත්තයා. එහෙම කරලා ලී ලෝඩ් කීයක් අපි පටවලා තියෙනවද? තේක්ක කැලේ පිහිට අපිට හොඳට තිබුණා. කවුද ඕවා ගැන හොයන්නේ. හොයාගෙන එන මහත්තුරුන්ටත් දෙන්න ඕන දේවල් අතේ තියාගෙන නේ ඉන්නේ. ඉතිං සල්ලි ඉස්සරා කවුද මහත්තයා දෙකට නැවෙන්නේ නැත්තේ.* “මාරයිනේ.””මේ අහන්නකෝ ඔය උඩහා තියෙනවා ආගමික භූමියක්. ඔය පූජා භූමියේ තේක්ක ගස් පහළොවක් රැයක් එළිවෙනකොට කපලා අරගෙන ගිහින්. ආයේ ගහක් තිබුණ තැනක්වත් හොයගන්න නැහැ. ඒ භූමිය වටේට ගෙවල් හැබැයි කිසිම කෙනෙක් දන්නේ නෑ පහුවදා එළිවෙනකම්. මුල් පිටින් ගලවගෙන ගිහින් තිබුණේ. දොඹකරේ දානවා ගහට. මුල් පාදනවා. ඊට පස්සේ ගහ පිටින්ම ලොරියට. හිතාගන්නත් බෑ නේද? වැඩේ කියන්නේ පහුවදා පූජා භූමිය භාරව හිටපු ආගමික නායකයන් ඒ බවක් දන්නෑ. හැබැයි එයා දැනුවත්ව තමයි වැඩේ වුණේ මහත්තයෝ.”* “මෙහෙම දේවල් වෙනවද ඇත්තටම?””ඔයිට වඩා කොච්චර දේවල් වෙනවද මහත්තයෝ මේ බිස්නස් එකේ. මේවා කියන්න ගියොත් අපේ බිස්නස් වලටමයි තට්ටු වෙන්නේ. කොට්ට පුළුන් ගස් අස්සේ තේක්ක, කොහොඹ, බුරුත, කොස් කෑලීත් ඕන තරම් කොළඹට එනවා මහත්තයෝ.””ඔන්න පේනවනේ ගුණේ අයියලගේ ජොබ් එක කොහොමද කියලා. අපි දන්නවා තවත් දේවල් ගුණේ අයියගේ හිතේ තියෙනවා එළියට දාගන්න බැරුව කියලා. හැබැයි මේ කියපු ටික වුණත් දෙයක් තේරුම් ගන්න හොඳටම ඇතිනේ. ඕනම තැනක පුංචි පුංචි ගේම් ගහන ලොකු අයියලා පොඩි මල්ලිලා ලොකු අක්කලා අම්මන්ඩිලා ඕන තරම් මේ රට ඇතුළේ කරක් ගහනවා. ඒ වගේ ජීවත් වෙන්න ගේම් දෙන ගුණේ අයියගේ කතාව ඔන්න අපි කිව්වා. තීරණය ඔබ අතේ. එහෙනම් ගුණේ අයියගේ ගෙදරින් එළියට ආව අපි, ආපහු වංගුපාරේ හන්දියේ අවුරුදු උත්සවේ බැනර් එක ආයෙත් දැක්කා.””ෂෝක්... වරෙල්ලා” සුගතා මුමුණනවා. එහෙනම් ලබන සතියට තවත් වංගුවක් දිග ඇරගන්නකම් ඔන්න අපි කැපෙනවා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af13042812</link>
    <topic>ගඳ සුවඳ දැනෙන බල්බයක් සාදා රන් පදක්කම් දිනූ මංජු</topic>
    <author>රූපාන්ති බුලත්සිංහල සේයාරූ - සුදම් ගුණසිංහ</author>
    <content>ජාතියක මහිමය පරම්පරාගත දෙයින් උරුම වේ. ඒ උරුමය ජීවිතය පවතින තෙක්ම රැකගත යුතුය. එහෙත් වෙනස් වන ලෝකයට අනුගත වීමට නම් අලුත් දෑ සොයා ගැනීමත්; ඒවා ජීවිතයට බද්ධ කර ගැනීමත් වැදගත්ය. කුඩා කල සිටම නව නිර්මාණ කරමින් ඒවා මිනිස් ජීවිතයට යොදාගන්නා ආකාරය වටහා දෙමින් මංජු ගුණවර්ධන කළ කාර්යය විශිෂ්ටය. ඒ සුවිශේෂී ගුණය ඔහු රන් පදක්කම් ලාභියෙක් මෙන්ම රිදී පදක්කම් ලාභියෙක් කිරීමට සමත් විය. ඒ ගමන්මඟ පිළිබඳ ඔහු අපට කියු කතාව ඔබට කියන්නට අපි කැමැත්තෙමු.මේ ඔහු අපට කියූ කතාවයි. “මං පුංචි කාලයේ ඉඳලම අලුත් දෙයක් කරලා ඒක නිමවුමක් ලෙස ඉදිරිපත් කරන්න උත්සාහ කළා. රාජකීය විද්‍යාලයේ දී මට ලැබුණ සහයෝගය ඒ සඳහා උපකාරී වුණා. මාව උනන්දු කළ අය විශාල පිරිසක් ඉන්නවා. 1990 හොඳම නව නිර්මාණකරු ලෙස රන් පදකම ලැබීමත් සමඟ මගේ උනන්දුව වැඩි වුණා. මුලින්ම මං නිපදව්වේ මාළුන්ට පෝමලින් දැම්මහම ඒක සොයාගන්නේ කොහොම ද කියලා දැනගන්නා වූ උපකරණයක්. ඇත්තටම මේ උපකරණය ගොඩක් සාර්ථක වුණා. පෝමලින් දාන අය ඒ තත්ත්වය අතහැරියා. පුංචි පුංචි සොයා ගැනීම් කරන අතර මං උසස් අධ්‍යාපනයට ඉංජිනේරු විෂයන් කරන්න යොමු වුණා. ඇමෙරිකාවේදී ලද විශ්ව විද්‍යාල දැනුම සමඟ තාක්ෂණික ක්ෂේත්‍රයේ දැනුම තවත් වැඩි වුණා.නැනෝ තාක්ෂණයත් සමඟම මම තවත් බොහෝ දේවල්වලට යොමු වුණා. අධ්‍යාපනික උපක්‍රම, වෛද්‍ය අංශය බලශක්ති සංරක්ෂණය, යාන්ත්‍රික කෘෂි කර්මාන්තය ආදි විවිධ ක්ෂේත්‍ර කෙරෙහි මගේ අවධානය යොමු වුණා. මගේ අවධානය යොමු වුණු තවත් අංශයක් ලෙස පරිසර සුරකීම හඳුන්වා දෙන්න පුළුවන්. ඒ වගේම බලශක්තිය පිරිමහන වැඩ වගේම, නොයෙක් විෂබීජ නැති කිරීමේ උපකරණයක් කරන්නත් මගේ අදහසක් තිබුණා.රෝහල් ආශ්‍රිත ආසාදිත තත්ත්වයක් අවම කර ගැනීම සහ වසංගත රෝග පාලනය කරගත හැකි නව නිර්මාණයක් මං කළා. මේ නිර්මාණය නිසා රෝහල් වාට්ටුවල ඇසට නොපෙනෙන විෂබීජ පවා මර්දනය වෙනවා.සමහර ලෙඩ්ඩු රෝහලට ඇතුළු වන්නේ එක ලෙඩකට. එහෙත් තවත් ලෙඩ කීපයක් අරගෙන තමයි ගෙදර යන්නේ. සමහර ලෙඩ මොනව ද කියලාත් හොයා ගන්නවත් බැහැ. ඒවා හොයාගන්න කරන පරීක්ෂණවලට යන මුදල දරන්න සමහර අයට හැකියාවක් නැහැ. මේ නිසා රෝගයකදී බොහෝ පිරිස ආර්ථික වශයෙන් දුෂ්කරතා රැසකට මුහුණ පානවා.මේ තත්ත්වය වළක්වාගන්න මගේ නව උපකරණයට හැකියාව තියෙනවා. මේ උපකරණය විෂබීජ වැඩි තැන්වලට යොමු කරන්න පුළුවන්. ඒ මඟින් ඒ තැන්වල තියෙන විෂබීජ මර්දනය වෙනවා. නිරන්තරයෙන්ම විෂබීජ හරණය කිරීමත් මේ උපකරණය සිදු කරනවා.අද අවශ්‍ය වන්නේ අලුතින් විෂබීජ ව්‍යාප්තිය වැළැක්වීම වගේම නව ලෙඩ රෝග සෑදීම වැළැක්වීමයි. මං හිතන්නේ මේ උපකරණය ඊට හොඳ සහයෝගයක් ලබා දෙනවා. මෙවර ජයග්‍රහණය ලැබු අනිත් මගේ නව නිර්මාණය තමයි සී. එෆ්. එල්. විදුලි බල්බය. මේ බල්බයෙන් කෙරෙන්නේ බලශක්තිය ආරක්ෂා කර ආලෝකය පැතිරෙන සීමාවේ පවතින දුර්ගන්ධ නැතිකර දමා විෂබීජ හරණය කිරීමයි.බලශක්තිය පරිභෝජනය කිරීම අඩුකර ගැනීමටත් මේ බල්බය හොඳ පිළිතුරක් කියලා මං හිතනවා. මෙවර රටවල් 42 ක නව නිපැයුම් 600 කින් මගේ නිර්මාණ දෙකටම රන් සහ රිදී පදක්කම් ලැබීම මා ලද භාග්‍යයක්.ජාත්‍යන්තර තරග කරුවන් සමඟ තරග කිරීම එතරම් පහසු වෙන්නේ නැහැ. වඩාත් ඵලදායී නව නිපයුම් ඉදිරිපත් කරන්න නම් ඒවා ජනතාවට ප්‍රයෝජන වෙන නිපැයුම් විය යුතුයි. මං හැම තිස්සේම බලන්නේ ජනතාවට අවශ්‍ය වන්නේ කුමන ආකාරයේ නිපයුමක් ද කියලා. 2012 වසරේදී මට “දසිස්” සම්මානය නිර්මාණ තුනකට ලැබුණා. එය ලැබුණෙ හඳුනා නොගත් වකුගඩු රෝගීන්ට ජලය පිරිසුදු කරන යන්ත්‍රය, තුවාල සඳහා සිල්වර් ප්ලාස්ටරය, කර්මාන්ත ශාලාවල අපවිත්‍ර ජලය පිරිසුදු කරන යන්ත්‍රය යන ඒවාට.ඇත්තටම නව නිර්මාණ ගැන රජය වගේම ලෝකයේ විවිධ රටවල ඇති සුබවාදී මතිමතාන්තර පිළිබඳව අපි අගේ කළ යුතුයි. ඒවාට තියෙන අවස්ථාව නිසා තමයි අද නව නිර්මාණකරුවන් උද්යෝගිමත් වෙලා තියෙන්නේ.ප්‍රශ්න ගැටලු හැරුණු කොට ඒවා නිරාකරණය කරගන්නා පිළිවෙතක් ජනතාව අතර නැහැ. බොහෝ මිනිස්සු ගැටලුවකින් තවත් ගැටලුවකට පත්වෙනවා විනා විසඳුමක් සෙවීමේ පිළිවෙතක් නැහැ. මං අදහස් කරන්නේ කීප දෙනෙක් ළඟ හරි ඒ පිළිවෙත තිබීම වැදගත් කියලා. මට ඒ පුංචි කාර්යය හරි කරලා ජනතා සේවයක් කරන්න පුළුවන්. මගේ මේ නිර්මාණ වගේම අද සිටින නව නිර්මාණ කරුවන්ගෙන් රටට විශාල සේවයක් සිදු වෙනවා.ලැබූ රන් සහ රිදී පදක්කම්වායු සමීකරණ යන්ත්‍ර වැඩියෙන් භාවිත වීමේ දී බලශක්තිය වැය වෙනවා වැඩියි. හැබැයි. මේ සඳහාත් හොඳ උත්තරයක් හොයාගන්න මට පුළුවන් වුණා. මං වායුසමීකරණ යන්ත්‍ර අඩුවෙන් වැයවෙන ආකාරයේ තීන්ත වර්ගයක් බිත්තියට ආලේප කරන්න සොයා ගත්තා. මේ තීන්ත වර්ගයෙන් ලැබෙන සිසිලස නිසා වැඩි ශීතලයක් යන්ත්‍රයට නිපදවන්න අවශ්‍ය වන්නේ නැහැ. ඇත්තටම විශාල ව්‍යාපාරික ස්ථානවලට මේ තීන්ත ආලේපනය ඉතාමත් සුදුසුයි.ආර්ථික ප්‍රශ්න නිරාකරණය කරගන්න මෙන්ම අනවශ්‍ය වියදම් කපා හරින්නත් මේ ක්‍රමය යෝග්‍යයි. අද මිනිස්සුන්ගේ ප්‍රමාණාත්මක සාධක භාවිතය අවම වෙලා. අවශ්‍ය වන්නේ ප්‍රමාණාත්මක භාවිතය මඟින් වියදම අඩු කරගැනීමයි.නව නිපයුමකින් විය යුත්තේ ද එයමයි. හුදෙක් පරීක්ෂණාගාරයට සීමා වෙන නිපයුම් ජනතාවට වැඩක් නැහැ.මේ නිසා ජනතා අවශ්‍යතාව හඳුනාගෙන නිර්මාණ කරන්න ඕනෙ. නැත්නම් ඒ නිර්මාණයෙන් රටට ප්‍රයෝජනයක් වෙන්නෙ නැහැ. නැහැ බැහැ කියමින් ඉන්නේ නැතුව අපි විකල්පයක් හොයන්න උත්සාහ දරන්න ඕනෙ. සමහරවිට උත්සාහය සාර්ථක වෙන්න පුළුවන්. ඒත් අසාර්ථක වෙන අවස්ථාත් තියෙනවා. නව නිපයුම්කරුවෙකුට මේ වගේ අභියෝගයක් තියෙනවා.අනෙක් දෙය තමයි තාක්ෂණයට අනුකූලව නිර්මාණ කිරීම. උදාහරණයක් ලෙස අද මට මේ රෝහල් විෂබීජ හරණ උපකරණ සාදාගන්න නැනෝ ෆොටෝකැටැලිසිස් තාක්ෂණය යොදාගත්තා. ඒ නිසා විශේෂ මෙහෙයක් සිදුවුණා.ගැටලුවට අනුකූල ආකාරයේ නිපයුමක් කිරීම වඩාත් වැදගත්. නව නිර්මාණ කරුවෙක්ගෙන් සිදුවිය යුත්තේ එයයි.මංජු ගුණවර්ධන මහතා ජයග්‍රහණයෙන් පසු විද්‍යා තාක්ෂණ ඇමති පාඨලී චම්පික රණවක මහතා ද හමුවිය.රූපාන්ති බුලත්සිංහල සේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af13042813</link>
    <topic>රේඛා</topic>
    <author>රූපාන්ති</author>
    <content>සමහරු නැහැ කියා ගත්ත ගමන්මයි. අපේ ඇත්තන්ට තමන් ගේ හැකියාවෙන් මුකුත් කරලා පුරුද්දක් නැහැ.ලේසිම දෙය ඉල්ලාගෙන කන එකනේ. ඊට වැඩිය දෙයක් අපේ ඇත්තන්ට පුරුදු නැහැනේ ආයිබෝවන්ඩ. සමහරු කොච්චර ලැබුණත් අඬාගත්ත ගමන්මයි. ලද දෙයින් සතුටුවෙන අය ඉන්නේ කීයෙන් කීදෙනා ද? මධ්‍යම පන්තිකයෝ කියන්නේ හැමදාම තැලෙන පොඩිවෙන අය. කවදාවත් නිවනක් හම්බුවෙන්නේ නැහැ. බෑ බෑ කියලා බෑ බැරිම තැන තමන් ගේ සවියෙන් නැගිටින්න හදන මිනිස්සු තවමත් අප අතර සිටීම සතුටට කාරණයක්. මේ කතාව සිද්ධ වුණේ කතරගම පැත්තේ. ජීවත්වෙන්න කිසිම ආදායම් මාර්ගයක් මේ පවුලට ති?බුණේ නැහැ.එත් ඉතින් කවදාවත් ඉස්සරහට තිබ්බ අඩිය පිටිපස්සට තියලා පුරුද්දක් මේ අම්මාට තිබුණේ නැහැ. කිරි වෙහෙරට ආ ගිය සැදැහැවතුන් පූජා කර ඉවත දැමූ නෙළුම් මල් එකතු කරන්න මේ අම්මා තීරණය කළේ තම පවුල රැකගන්න අලුත් අදහසක් ආව නිසා කිව්වොත් නිවැරැදියි.ගැහැනුන් ගේ නුවණ හැදිමිටේ කියලා කිව්වත් එහෙම කියපු පණ්ඩිතයන්ට මේක හොඳ උත්තරයක්. ඉවත දමන නෙළුම් මල් ආදායම් උපයන මාර්ගයක් කරගන්න මේ අම්මාට හැකි වුණා. එකතු කරන නෙළුම් මල් එකතු කරලා මේ ඒවායේ රේණු බෙහෙත් කඩ වලට විකුණුවා. යන්තමට වුණත් පවුලේ අවශ්‍යතා පිරිමසා ගන්න මේ අම්මාට හැකි වුණා. නෑ බෑ කියලා තමන් ගේ වැඩ කල් දමමා ඉන්න අයට මේක හොඳ ආදර්ශයක්.සැපවත් රියකින් සැපවත් ගමන් බිමන් යන එක සාමාන්‍යය දෙයක්. ඒත් ඉතින් මේ අය මේ රිය යොදා ගෙන තියෙන්නේ පොල්වත්තකින් පොල් හොරකම් කරන්න. රජ විදිහට ජීවත් වෙන්න අවස්ථාව තිබියදීත් තමන් ගේ හුරු පුරුදු දේවල් අත හරින්න බැහැ කියන්නේ මේකනේ.සමහරක් ඇත්තෝ මේකට කියන්නේ ආරේ ගුණ නෑරේ කියලා. අනික් කතාව මේකනේ, ආයිබෝවන්ඩ බලු වලිගෙ ඇද උණ පුරුකෙ දැම්මත් අරින්න බැහැනේ. කතාව කොහොම වූණත් ළූණු ගෙඩියක් හොරකම් කළත් මැණිකක් හොරකම් කළත් ආනිසංසේ එකකයි. ලොකු පොඩි කියලා හොරකමක ආනිසංසය වෙනස් වෙන්නේ නැහැ. අනිත් එක තත්ත්වය තරාතිරම කීයටවත් පින් පව් වල??ට බලපාන්නේ නැහැ. තමන් කරගන්න දේවල් තමන්ට විතරමයි. මේ නිසා දෙයක් කරන්න ඉස්සෙල්ලා දෙවරක් හිතා බලන එක කොච්චර හොඳ ද කියලා වැටහෙන්නේ වැරැද්දක් කරලා අමාරැවේ වැටුණහම තමයි. කොච්චර අමාරුකම් තිබුණත් සිංහයන්ට තණ කොළ කන එක තරම් වෙන්නේ නැහැ.දරුවන් ලෙඩ වෙන එකේ වෙලාවක් කියන්න බැහැ. දරුවෙක් ගේ වටිනාකම කොහොම නම් මැන පෙන්නන්නද ? දරුවෙක් කියන්නේ ඒතරම්ම වටිනා කෙනෙක්.ඒ වුණත් දරුවෙකුට ලෙඩ වුණහම තමන් ගේ අධ්‍යාපනය පාඩුවෙන එක තමයි දරාගන්න බැරි.?මේ සඳහාම කැප වුණ පුද්ගලයෝ අද ඉන්නේ අල්පයක් පමණයි. මේ කතාව කියන්නේ මේ දරුවන් වෙනුවෙන්ම කැප වුණ ගුරුවරු පිරිසක් පිළිබඳ?.මේ අය ස්වේචඡ්ඡාවෙන්ම කැමැති වෙලා තියෙන්නේ තමන් ගේ සේවය රිජ්වේ ආරියා ළමා? රෝහලේ ළමයින් වෙනුවෙන් කරන්න. ලෙඩ වුණ ළමයින් වෙනුවෙන් මේ අය කැපවෙලා. රෝගි වුණ දරුවන්ට අධ්‍යාපනය ලබලා දෙන්න මේ අය වෙහෙසෙනවා.ගුරුවෙරයකුට අදාළ වෙන්නේ පාසලේ උගන්වන එක විතරයි කියලා සමහරු හිතන්නේ. වැටුපට වැඩ කරන එක සාධාරණයි. ඒත් ඊටත් එහාට ගිහිල්ලා සේවය කිරීම ප්‍රශංසනීයයි.රූපාන්තිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=af13042814</link>
    <topic>නැගෙනහිර බොදු උරුමය සුරැකි උප්පුවේලි නාහිමියෝ</topic>
    <author>වංශනාථ විජේසිංහ ජනාධිපති සම්බන්ධීකරණ ලේකම්</author>
    <content>බෙදුම්වාදී ලේ පිපාසිත ඊළාම්වාදී ත්‍රස්තයන්ගේ ප්‍රධාන ඉලක්කය වූයේ මහා පර්වතයක් සේ නොසැලී නොබියව ක්‍රියාකාරී වන උප්පවේලි නායක හාමුදුරුවන්ය.ඔවුන් නිරන්තරව මේ ගොදුර ඩැහැ ගැනීමට දිවා රාත්‍රී මාන බැලු වාර අනන්තය, අප්‍රමාණය. වර්ෂ 1985 එක් නිමේෂයක එකවරම මේ අමනුෂ්‍ය මුර්ග රැළ අප නාහිමියෝ ඉලක්ක කර මාරාන්තික ප්‍රහාරයක් එල්ල කළේය. එහිදී ඇතිවූ බෝම්බ හා වෙඩි හුවමාරුවේදී නාවික හමුදාවේ වීරෝදාර උසස් නිලධාරීන් ඇතුළු සෙබළුන් ජීවිතක්ෂයට මෙන්ම තුවාල ලැබූ අතර අපේ නායක හාමුදුරුවන්ගේ දෙඅත් වලට වෙඩි ප්‍රහාර එල්ල විය. ජීවිතය බේරී තිබුණේ හාස්කමකට මෙනි. මාස ගණනාවක් රෝහල් ගතව ප්‍රතිකාර ලැබීමෙන් පසුව නැවත වතාවක් අහිංසක ජනතාවට නායකත්වය දෙමින් තම ආගමික සමාජීය මෙහෙවරේ යෙදීමට උන්වහන්සේ සිත ධෛර්යය කර ගත්හ. ගම් පළාතේ පැවිදි සහෝදරවරු, ඥාති හිතමිත්‍රාදීන් ප්‍රමුඛ හිතවත් ගිහි පැවිදි සියල්ලෝම එක හඬින් පවසා සිටියේ ගමට නැවත වැඩම කරවන ලෙසය. එනමුදු දකුණුලක බලපිටි පුරවරයේ එඩිතර සටන්කාමී බව මොනවට ප්‍රදර්ශනය කරමින් උන්වහන්සේ පෙරළා පවසා සිටියේ මිය ගියත් මා හට සිවුපසේ දානය සැපයූ සතර පේරුවේ දායක කාරකාදීන් හා නිරායුධ සිංහල, දෙමළ, මුස්ලිම් ජනතාව තනිකර නොයන බවය. ඒ අනුවම දිවා රෑ නොබලා ත්‍රිකුණාමලයේම සිටිමින් ජනතාවගේ බිය සැක දුරු කළේ ත්‍රිවිධ හමුදාවේ සහයෝගය ඇතිවය.දුක්ඛ දෝමනස්සයන් කරපින්නාගෙන තම පැවිදි දිවිමගේ පියවරෙන් පියවරට ඉදිරියට පැමිණ ත්‍රිකුණාමල උප්පුවේලි බෞද්ධ මධ්‍යස්ථානය ඇතුළුව පෞරාණික විහාරාංගන රැසක විහාරාධිපතිත්වය උසුලන අහුංගල්ලේ සිරි සීලවිසුද්ධි මහා නායක හිමිපාණන් වහන්සේ ජාතික සමගිය වෙනුවෙන් කැපවුණ මානව දයාවෙන් පිරි ශ්‍රේෂ්ඨ සංඝ පීතෘ වරයෙකි.සැබෑ වීරවරයන්ගේ නිජබිම ලෙස සැලකෙන දකුණු ලක බලපිටි පුරවරයේ අහුංගල්ල ග්‍රාමයේදී ඉපිද අහුංගල්ල කැකිරිවත්ත සිරි විජයාරාමාධිපති පණ්ඩිත වැලිතර සිරි සීලාධාර සුමන නාහිමියන්ගේ ආචාර්යත්වයෙන් අහුංගල්ලේ සිරි සීල විසුද්ධි නමින් පැවිදි දිවියට ඇතුළත් වූහ.අම්බලන්ගොඩ රන්දොඹේ සංඝරාජ මහා විහාර පිරිවෙනින් භික්ෂුවකට ඇවැසි වන ධර්ම ශාස්ත්‍රය ප්‍රගුණ කොට තම පරම්පරාවට උරුම වූ ජොතිෂය පිළිබඳව ද ගැඹුරින් හදාරා ආගමික සමාජ මෙහෙවර හොඳින් කර ගෙන යාමට සන්නද්ධ වූහ. එසේම සිංහල, පාලි, සංස්කෘත දමිළ භාෂාවන් ගේ නිපුණත්වය ද අප නාහිමියන් සතුව තිබේ. කොළඹ පුංචි බොරැල්ලේ මහින්දාරාමයේ කලක් වැඩ සිටි අප නාහිමියෝ 70 දශකයේ මැද භාගයේ දී ත්‍රිකුණාමල පුරවරයට වැඩම කරවා නටඹුන්ව පැවැති ඓතිහාසික වෙහෙර විහාර ප්‍රතිසංස්කරණය කරමින් දුෂ්කර ජීවිතයකට මුහුණ දෙමින් නොබියව ශාසනික සේවාව පුළුල් කළහ. ඒ සඳහා රංබණ්ඩා නමැති සත්පුරුෂ උපාසක මහතාගෙන් ලැබුණ අනූපමේය අනුග්‍රහය නාහිමියෝ සෙනෙහසින් නිරතුරුව සිහිපත් කරති. වන සතුන් ගහන විශේෂයෙන් රාත්‍රී කාලයේ දී අලීන් ;ගන් එන පීඩාවන්ට මුහුණදීම සඳහා ගස් උඩ පැලක් අටවාගෙන පවා සිටින්නට සිදුව තිබේ.කොතරම් වන සතුන් ගැවසුණ ද කිසිදු උපද්‍රවයකට මුහුණු දෙන්නට සිදු නොවූයේ දැහැමි සිතින් කරුණාබරිතව කරන වැඩ කටයුතුවල බලමහිමය නිසාවෙනි. දින ගණන් දුෂ්කර ක්‍රියාවේ යෙදුණු අප නාහිමියෝ වචනයේ පරිසමාර්ථ අර්ථයෙන්ම අපේ කාලයේ එඩිතර බුද්ධ පුත්‍රයෙකි. ඓතිහාසිකව නටඹුන්ව පැවැති විහාරාංගන රැසක් පුරාවිද්‍යා දෙපාර්තමේන්තුවේ ද සහය ඇතිව යළි පිළිසකර කර බොදුනු ජනතාවගේ වන්දනා මානයට සුදුසු වන සේ ගොඩ නැඟීමට අප නාහිමියෝ පෙරමුණ ගැනීම සම්බන්ධව ශ්‍රී ලාංකීය බොදුනු ජනතාවගේ ගෞරව ප්‍රණාමය හිමි විය යුතුමය.අමරපුර සිරි සද්ධම්මවංශ මහා නිකායේ ‘සුදර්මා’ කාරක සංඝ සභාව මඟින් තම අභිනව නායක හිමි වශයෙන් උන් වහන්සේ තෝරා ගැනීම සත්‍ය වශයෙන් ම හොඳ තීරණයකි. එය පැසසුම් සහගතය. ජීවිත පරිත්‍යාගයෙන් වැඩ කළ හැකි, වැඩ කර පෙන්වා ඇති තෙරනමක් හැටියට ප්‍රචලිත උප්පුවේලි නාහිමියෝ වත්මන් භික්ෂු පරපුරට ආදර්ශවත්ම චරිතයකි. කිව යුතු දේ විවෘතව කියාපෑමටත් සටනක් ඇවැසි තැන සටනට මුහුණ දීමටත් සෘජු ප්‍රතිපත්තියේ පිහිටා නිරතුරුව ශක්තිය ලැබී ඇත්තේ උපන් පුන්‍ය බල මහිමය නිසාවෙනි.තපෝවෘද්ධ, ගුණෝවෘද්ධ විනය ගරුක හිමි නමක් වශයෙන් විශේෂයෙන් නැගෙනහිර පළාතේ වත්මන් බොදු උරුමය සුරැකීමේ සෙන්පතියා ලෙසින් ගරු බුහුමනට ලක්ව ඇති අමරපුර සිරි සද්ධම්මවංශ මහා නිකායේ අභිනව මහා නායක දුරන්දර සිරි සද්ධම්ම වංශපාල සංඝාචාර්ය අතිපූජ්‍ය අහුන්ගල්ලේ සීලවිසුද්ධි නාහිමි පාණන් වහන්සේගේ නායක පදවි දහම් හමුව 30 වසරක් තිස්සේ රටට සාපයක් වූ කුරිරු යුද්ධය නිමා කර රටට සාමය හා සංවර්ධනය ගෙන ඒමට කැපවෙන මහින්ද රාජපක්ෂ ජනාධිපතිතුමාගේ සුරතින් මැයි මස 04 වැනිදා බලපිටිය මහා කප්පින වලව්ව සීමාමාලකය අසල සුන්දර මාදු ගංතෙර අභියසදී අත්පත්‍ර ප්‍රදානය සිදු කිරීමට නියමිතය. අග්‍රාමාත්‍ය දි. මු. ජයරත්න මහතා අතින් විජිනිපත පිළිගන්වනු ලබන අතර මහා සඟරුවන ප්‍රමුඛ පක්ෂ විපක්ෂ මැති ඇමැතිවරු, රැසක් මෙම සුවිශේෂි අවස්ථාවට සහභාගි වනු ඇත.අභිනවයෙන් තනවන ලද බලපිටිය ස්වේජින් සීමාමාලකය ද මහින්ද රාජපක්ෂ ජනපතිතුමාගේ පින්බර සුරතින් මෙදිනම විවෘත වීම ද අසිරිමත් අවස්ථාවකි.වැඩ කළ හැකි වැඩකර ඇති අප නාහිමිපාණන් වහන්සේට නිදුක් නිරෝගී සුව ප්‍රාර්ථනා කරමු.වංශනාථ විජේසිංහ ජනාධිපති සම්බන්ධීකරණ ලේකම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=as1304281</link>
    <topic>මේ “පිස්සු පූසා” ‘සුජාත’ කෙළේ ඉසිපතනයයි</topic>
    <author>උපාලි සමරසිංහ</author>
    <content>මේ “පිස්සු පූසා” ‘සුජාත’ කෙළේ ඉසිපතනයයිඅද කොළඹ ඉසිපතනෙරූපවාහිනී හඬ කැවීම් අංශයේ ප්‍රධානී අතුල රන්සිරිලාල්එදා රජයේ චිත්‍රපට අංශයෙන් ඉවතට වීසිකළ දළසේයාපට එකිනෙක පුරුද්දා අමුතුම උපහාසාත්මක නිර්මාණ හැදු ‘ටයි’ මහත්මයා පසු කාලෙක ලංකාවේ ප්‍රවීණ සිනමා කරුවෙක් විය. අසූව දශකයේ දී පමණ සිනමාවට ආයුබෝවන් කී එතුමා ජාතික රූපවාහිනියට එක්වී කාටුන් චිත්‍ර කලාවේ ස්වර්ණමය දොරක් විවර කළේය. ඒ වනස්පතිය සෙවණේ වැඩුණු අද කාලයේ සුන්දර මිනිසෙක් දැන් මා අභිමුව සිටී. ඒ අතුල රන්සිරිලාල් ය.‘ටයි’ මහත්මයා ගැන කතා නොකොට රන්සිරිලාල් ගැන කතා කිරීම නොවටින දෙයක් තරමට මොවුන් ගේ සුසංයෝගය රූපවාහිනි විචිත්‍රාංග, කාටුන් හඬ දෙකැවි ක්ෂේත්‍රයට මහ මෙහෙයක්ම විය.“හිත හොඳ දොස්තර”, “පිස්සු පූසා” වැනි නිර්මාණ අතර ටයි මහත්තයාගේ ඇසුරේ වැඩුණු ඒ සුහුඹුල් පැළෑටිය අද මහා වනස්පතියක් මෙන් මට පෙනේ. ඒ එසේ වන්නේ ගෙදර බත් මුට්ටිය රොස් වෙද්දී ඉන්දියානු මුද්‍රාවේ හරසුන් ටෙලි නාට්‍ය බැලු ගෙදර පොඩි එකාගේ සිට බිරිය ආච්චි අම්මා දක්වා සියල්ලන් “සුජාත දියණිය” ටෙලි නාට්‍යයෙන් ගෙදර මැද සාලයට ඇද ගැනීමට ඔහු සමත් වූ බැවිනි. ඒ කාලයේ කරණවෑමියන් හැන්දෑවේ හයයි තිහේ සිට හතයි තිහ දක්වා රැවුල් කොණ්ඩා නොකපන බවට ‘බෝඩ්’ දැමූහ. පහේ කෝච්චිය කොට්ට පොල් ඇසුරුවක් මෙන් මඟීන්ගෙන් පිරී ඉතිරී ගියේය. හයයි තිහෙන් පසු පිටවන දුම්රිය පවා හතයි තිහ වන තුරු හිස්ව තිබුණේය.මේ ආකාරයේ විප්ලවයක් කළ ඒ පුංචි මිනිසා දැන් “අභීත දියණිය” හරහා තවත් පෙළහරක් පාමින් සිටියි. ඔහුගේ රමණීය පාසල් මතක අතරින් ඒ පෞරුෂය ගොඩ නැඟුණ හැටි මෙතැන් සිට.මගේ පියා ප්‍රසිද්ධ වෙද මහත්තයෙක්. බමුණුසිංහ ආරච්චිලාගේ දොන් හේමචන්ද්‍ර නම. තාත්ත වෙද මහත්මයා නිසා ඉස්කෝලෙ කොල්ලො මට විහිළුවට කිව්වෙ වෙදා කියලයි. අපේ තාත්තා කළුතර, අම්මා කළුබෝවිල. අපේ පදිංචිය දෙහිවල කිට්ටුවයි. මොන්ටිසෝරි ගියායින් පස්සෙ තාත්තා මාව දැම්මෙ ඉසිපතනෙට. ඉසිවරුන් බැස්ස ස්ථානය ඉසිපතනය ලෙසින් බරණැස හඳුන්වනව. ඒ වගේම මේ ස්කෝලෙත් බොහොම විදග්ධයන් බිහිකළ තැනක්. 1962 පමණ කාලෙ මං නමෝ විත්තියෙන් ඉස්කෝලෙ යනකොට විදුහල්පති තුමා හැටියට සිටියෙ විජේසූරිය මහත්තයා. ටයිකෝට් ඇන්ද හරිම ප්‍රතාපවත් කෙනෙක්. අපේ නිවාසාන්තර ක්‍රීඩා තරග සඳහා ක්‍රීඩා නිවාස නම් කර තිබුණෙ ලෝකෙ ප්‍රකට කවීන්ගෙ නම් වලින්. මිල්ටන්, රාහුල, ඉක්බාල්, තාගෝර් මේ අපූරු නම්. ඇත්තටම ඉසිපතනෙ තමයි මට ජීවිතය දුන්නෙ.අපි පුංචිම කාලෙ ඉඳන් කල්ලි වශයෙන් පන්තියෙ හිටියෙ. ගුරුවරුන් ඉදිරියට කැඳෙව්වත් අපි හිටියෙ අන්තිම පේළියෙ. උදේ පාන්දර බුදුන් වඳින්න අපේ කල්ලිය ලෑස්තියි. ඇයිද දන්නව ද? පන්තියෙ ළමයි බුදුන් වැඳල නැවත ගියහම අපි දෙතුන් දෙනා එක්වෙලා බුද්ධ පූජාව කනවා. ඒකෙ සදාචාරයක්, වැරැද්දක් හානියක් තියෙනව ද කියල අපි ඒ කාලෙ දන්නෙ නැහැ. ඒත් අපි කාටත් හොරා බුද්ධ පූජාව කාපු හැම දවසෙම බුදු හාමුදුරුවන් ගෙන් යටි සිතෙන් සමාව ගත්තා. සුදත්, උපුල්, කමල් මේ වැඩේට මාත් එක්ක ‘සෙට්’ වෙච්ච යාළුවො. එක දවසක් එහෙම වුණාට පස්සෙ කමල් අහනව මට මතකයි, අපි හෙටත් බුදු හාමුදුරුවන්ගෙන් සමාව ගමුද කියලා. ඒකෙ යටි අරුත හෙටත් ඒ වැඩේ කරමු ද කියන එකනෙ.වැල්ලවත්ත විහාර ලේන් එකේ අංක 55 තැන තමයි තාත්තගෙ බෙහෙත් ශාලාව තිබුණෙ. ඒ කාලෙ ඔතන ඔය ඇළ උඩින් තිබුණෙ ලෑලි පාලමක්. උදේ හතට පාර පැනල මං බලන් ඉන්නව බෂීර්ගේ බස් එක එනකන්. ඇල්ප්‍රඩ් අයිය තමයි මේකෙ රියදුරු. බෂීර් කොන්දොස්තර. මේ තට්ටු දෙකේ බස් එකේ උඩම තට්ටුවේ ජනේලය ළඟ පේළි අපේ කොල්ලන්ගෙ. ටිකට් එක සත තුනයි. ඩික්මන් පාරෙන් දාල තිඹිරිගස්යායට යන්නෙ. ඒ කාලෙ මාර ගස් තිබුණ පාර අයිනෙ. ඒ ගස්වල අතු තට්ටු දෙකේ බස් එකේ වහලෙ වදින කොට අපිට හරිම විනෝදයි. අපි පාරෙ යන කෙල්ලන්ට විහිළු කරනවා. බිග් මැච් කාලෙට එකම ගාලගෝට්ටියක්. සමහර දවස්වල ටිකට් ගන්නෙත් නැහැ. මා ළඟ තිබුණෙ මාලා සූට්කේස් එකක්. මේක ඇතුළෙ සමහරදාට තාත්තගේ තෙල් බෙහෙතුත් තියෙනවා. ඒ කොල්ලන්ට කන්ට. බොන්ට. ඒක පස්සෙ කියන්නම්.පාසල් වත්තෙ කෙළවරේ ගල් සියඹලා ආච්චි ඉන්න දවසට තමයි ගෙදර යන්න සල්ලිත් නැති වෙන්නෙ. අච්චාරු ගෙනාපු ආච්චි කෙනෙකුත් හිටිය. මං දවසක් තාත්තගෙන් රුපියල් හයක් හොරකම් කරල පන්තියෙ හැමෝටම කැන්ටිමෙන් පොල් ටොෆි අරන් දුන්න. මං කුඩා කාලෙ ඉඳල ගණිතයට රුසියෙක්. කවදාවත් චක්කරේ වැරදිලා නැහැ. මගේ යහළුවො චක්කරේ බැරුව අව්වෙ දණ ගහල විජේසේකර මිස් ගෙන් ගුටි කන කොට මං වීරයා වගෙ උඩ ඉඳන් පල්ලෙහාටත් පහළ ඉඳන් උඩටත් හැම චක්කරයක්ම කියනව.ඉස්කෝලෙදි මං ආසා කළේ නාට්‍ය හදන්න, රඟපාන්න, වේදිකා පරිපාලනය කරන්න, නිවේදකයකු වෙන්න. මේ ඔක්කොම ආශාවල් මට තිබුණ. මේ හැම අංශයකම ඉස්කෝලෙ දීප්තිමත් සිසුවෙක් කියල කියන්නෙ නිහතමානීව.පාසලේ කථික හා විවාද තරගවලදී මං සමස්ත ලංකා දක්වා තරග දිනල තියනව. වරක් ලංකාවෙ දක්ෂතම කථිකයා බවටත් පත්වුණා.එක් අවස්ථාවක විදුහල් විවාද තරගයකදී සිදු වූ දෙයක් අද වගේ මට මතකයි. අපත් සමඟ තරගයට වැටුණෙ මොරටුවෙ වේල්ස් කුමරි විදුහල. ඉසිපතනෙ විවාද කණ්ඩායමේ නායකයා මමයි. මාතෘකාව සමාජ සංවර්ධනය කළ හැක්කේ තරුණයන්ට ද? එසේත් නැතිනම් වැඩිහිටියන්ට ද? අපට ලැබුණෙ වැඩිහිටියන්ගෙ පැත්ත. එක්තරා කටකාර කෙල්ලක් ‘සාත්විකාභිනය’ (මුහුණෙන් හැඟුම් නිරූපණය) පාමින් හඬ උස් පහත් කරමින් සභාව විනෝද සයුරක ගිල්වමින් මෙහෙම කීව. “මේ නහින දෙහින වයසෙ අයට තරමක කළුගලක් වත් ඔසොවා ගන්න බැරිව මොන සමාජ සංවර්ධනයක් කරන්න ද? මේ වචන වලින් සභාව තුෂ්ණිම්භූතව සිටිත්දී මං නැගිට්ට. නාට්‍ය කලාවට මං එදා ඉඳල කැමතියි නෙ.මං ඒ කෙල්ලට වඩා රඟපෑමක් කළා. මං එක පාරටම මගේ හඬ වියපත් කෙනෙකුගේ හඬට සමානව වෙනස් කර ගත්තා. “අනේ මගේ රත්තරං දුවේ, බොලා ගේ මොළය සංවර්ධනය කරන්ඩ අතපය හයි කොරන්ඩ මාත් මගේ මායියාත් කොයි තරං නම් නැහුණ ද? මායියා අද හිටිය නම් පරලොව යන්නෙ මේ කථාව අහල. උඹල වගේ එවුන් හදල සමාජ සංවර්ධනයක් තබා පවුලක සංවර්ධනයක්වත් කරන්ඩ බෑ. ඒක මට දැන් තේරෙනව.” එහෙම කියල මං කඳුළක් වගුරනව වගෙ අභිනය පෑව. ඒ හෘදයාංගම අවස්ථාව ගැන සිතූ විනිශ්චය මණ්ඩලය අපිට ලකුණු දුන්න.ටී. එස්. ලීලානන්ද විදුහල්පති තුමා ඉන්න කාලෙ එතුමාගෙ මැතිනිය හිටියෙ නුගේගොඩ අනුලාවෙ විදුහල්පතිනිය හැටියට. නිතරම ඉසිපතන - අනුලා විවාද තිබුණා. ගෑනු ළමයින්ගේ ඉස්කෝලවලට යන්න ලැබුණහම අපිටත් ඉතිං ඉහේ මලක් පිපුණා වගේ. අවු. 15 - 16 ගැටවර වයසෙ අයනෙ. අපි විවාද කරන්නෙත් බොහොම ජව සම්පන්නව කෙල්ලෝ ඉස්සරහ වීරයෝ වගේ. ඒ කාලේ අද වගේ මොබයිල් නෑ. එස්. එම්. එස්. නැහැ. තිබුණෙ ඔටෝ ග්‍රාෆ් විතරයි. කෙල්ලො මේව දික්කළහම අපිත් සතුටෙන් අස්සන් කරනව.කථික තරගවලට යන නිසා නෑදෑ මඟුලකදී හෝ අවමඟුලකදී අනිවාර්යයෙන්ම කතා පවත්වන්න වෙන්නෙ මටයි. ඒක තාත්ත බලාපොරොත්තු වෙන දෙයක්. හොරණ මාම නැති වුණාම දෙහිවල මහප්ප නැති වුණාම මාත් ඉතිං රැහැයිය වගෙ ගුණ කථන අතර කෑගහනව. තාත්ත ගෙදරදි ඉතාම අපූරු තෙල් බෙහෙත් හිඳින කෙනෙක්. එතුමා ‘කුෂ් මුණ්ඩ’ රසායනය හිඳින්න දන්නව. නීල්‍යාදි තෛලය හිඳිනව. ඊටත් අමතරව ‘අශ්වගන්ධ තෛලය’ හිඳින්නත් දක්ෂයි.කුෂ් මුණ්ඩ රසායනය හිඳගෙන යනකොට එක්තරා අවස්ථාවක් තියෙනව ඒක ජෙල් එකක් වගේ වෙනව. මං ඒව ටිකක් හොරාට ගෙන ගිහින් යාළුවොත් එක්ක බෙදාගෙන කනව. දවසක් එහෙම ජෙල් වර්ගයක් මං ඉස්කෝලෙ ගෙනිහින් ළමයින්ට දුන්නා. කාපු වෙලාවෙ ඉඳන්ම ඔක්කොම ළමයි ‘ටොයිලට්’ යන්න ටීචර්ගෙන් අවසර ගැන්මමයි කරන්නෙ. එදා පන්තියෙ කිසිම වැඩක් කෙරුණේ නැහැ. බලනකොට මං ගෙනත් දීල තියෙන්නෙ විරේක චූර්ණයක්. මමත් තෙල් බේත් හිඳින්න තාත්තගෙන් ඉගෙන ගෙන තියෙනව. ඒත් මෙතන උනේ ලොකු වැරැද්දක්. ඒත් ගුරුවරු මට ගැහුවෙ බැන්නෙ නෑ.තාත්ත දහම් පාසලට මාව යැව්වෙ මුලින්ම බම්බලපිටියෙ වජිරාරාමයට. ඒකට ආවෙ ලොකු තැන්වල කොල්ලො කෙල්ලො. ඒ නිසා මට එතන ඇල්ලුවෙ නැහැ. ඊළඟට මං ගියේ දෙහිවල පින්වත්තෙ දහම් පාසලට. ඒ කාෙලෙ වෙසක් නාට්‍ය ජනප්‍රියයි. දෙහිවල වොලිෂ් ඡායාරූප ශාලාවේ නාට්‍ය. අපිත් මේ වගේ නාට්‍ය හැදුවා. “බිංකුංඩෝ”, “බවයක ආශා”, “ධීවර ගීතය” කීපයක්. එතනදිත් මං බොහොම නාට්‍ය කළා. සමහර නාට්‍යවල රඟපෑවා. සාමාන්‍ය පෙළ විභාගෙදි මගෙ ගණන් පේපර් එකෙන් තමයි අනෙක් කොල්ලො ටිකත් පාස් වුණේ.උත්තර පත්‍ර මාරු කරගත්තෙ කාගෙත් ඇස් වහල. රත්නායක කියල කොල්ලෙක් හිටිය. එයා කලින් සකස් කරගත් පිළිවෙළකට එළියෙ ටිං කබල් දෙකක් තියලා හොල්ලනව. එයා ඇතුළෙ හිටියත් බෙලෙක්ක හෙල්ලෙනවා. පරීක්ෂක ඒක බලන්න ගියහම උත්තර පත්‍ර මාරු වෙනව. රසායන විද්‍යාව ලැබ් එකේදිත් හයිඩ්‍රො ක්ලෝරික් අම්ලය තියෙන බීකරයට සල්ෆර් කලින්ම දාල මුළු රසායනාගාරයම කුණු ගඳ ගස්වනව. ළමයින් වැඩ කරන්න බෑ කියනව. රණසිංහ ගුරුතුමා කම්පා වෙනව. මේ වගෙ දඟ වැඩත් අපි නොකළා නොවේ. එහෙත් අධ්‍යාපන කටයුතුත් හොඳින් කරගෙන ගියා. වෙසක් නාට්‍ය ඉවර වුණු සමහර දවස්වලට අපි නිදියගන්නෙ දෙහිවල මිනී පෙට්ටි සාප්පුවක මිනී පෙට්ටිවල.‘ඒ’ ලෙවල් ලියපු කාලෙත් අපි කොහොමහරි ගොඩ දාගත්ත. හැම ප්‍රශ්න පත්තරයකටම පස්සෙ කොල්ලො ටික හිටියෙ ‘එම්පයර්’ සිනමා හලේ ‘මධුමතී’ බල බලා. ඒත් පාසල් වැඩ ටික අත්හරින්න ලෑස්තිත් නැහැ. හත්බෝධිය පන්සලේ අටවිසි පින්කම කාලෙට අපට හරි ජොලි. පන්සලේ පිළිමවල සායම් පින්තාරු කරල රෑවෙන කොට පන්සලේම නිදියනව. විමලසිරි ලොකු හාමුදුරුවෝ සැතපුණාම පන්සලේ කුරුම්බ ගස්වල කරටියෙම ඉන්නෙ මම. කොල්ලො මා කඩාදාන කුරුම්බා අල්ලන්නේ ලොකු හාමුදුරුවන්ගෙ අඳනකඩයෙන්.එක දවසක් ඉරිච්ච අඳනකඩය දැකල ලොකු හාමුදුරුවො අපට පන්සල තහනම් කළා. එක් වතාවක් කොල්ලො ටික තමන්ම හදාගත්ත අධ්‍යාපන චාරිකාවකට පොළොන්නරු ගියා. ලොකු ඇළ මාර්ගයක් ඉස්මත්තේ තිබුණු වන වදුලේ වටු කුරුලු කූඩු කැඩීමයි අපේ අරමුණ වුණේ. බොහොම අමාරුවෙන් ඇළ කණ්ඩිය උඩින් නැඟල මං වටු කුරුලු කූඩුවක් කඩන්න අත දැම්ම. දැවැන්ත නාගයෙක්. ‘පුෂ්’ ගාගෙන අත්තෙ ඉඳල නැගිට්ටා. අත හැරුණ විතරයි අපි ඔක්කොම ඇළ පතුළෙ. මේ වගෙ රසවත් අත්දැකීම් ගොඩක් තියෙනව. ‘රෑන ගිරව්’ ‘මාතලන්’ ‘කල්‍යාණි ගංගා’ වැනි චිත්‍රපට අපි පාසල් ‘කට්’ කරල ගිහිල්ල ‘රිට්ස්’ එකේ බැලු අවස්ථා තියෙනව.පාසලෙන් ලැබුණ ශික්ෂණය නිසයි අපට සමාජයේ ඕනම තැනක නැගී සිටින්න පෞරුෂය ලැබුණෙ. අපේ දඟකම්වලට ගුරුවරු ඉවසුව. අපට යහපත් මාර්ගය කියල දුන්න. පාසල් වැඩ අත්හැරියෙ නැති හින්ද ගුරුවරු අපට ආදරෙයි. ගහ බැන ගන්නව වගේම පාසලේ බාහිර අන්තර් වැඩ අතර සාහිත්‍ය, නාට්‍යය ආදි වැඩවලත් අපි පෙරමුණේ හිටිය. ටයි මහත්තයට මා කිට්ටු කළේ ඒ ශික්ෂණයයි. ‘කස්තුරි සුවඳ’ වගේ චිත්‍රපටයක් කරල සරත් දසනායක ‘හිට්’ එකේ ඉන්න කාලෙ මගේ ඉස්කෝලෙ නාට්‍යයකටත් සංගීතය සැපයුවා. ගුවන් විදුලියට මා මුලින්ම සම්බන්ධ වුණේ දයා නෙල්ලම්පිටිය හා සේන ෆොන්සේකා සමඟ විරිදු ගායනා ඉදිරිපත් කරලා ඒවා රචනා කරලයි. ඊළඟට රූපවාහිනිය. ‘ටයි’ මහත්තය කරපු බොහෝ වැඩවලට ගීත ලියුවෙ ප්‍රේමකීර්ති.‘පිස්සු පූසා’, ‘දොස්තර හොඳහිත’ මේ හැම එකක්ම. එක් වරක් ප්‍රේමකීර්ති බරපතළ අනතුරකට මුහුණදීල දකුණු අත තුවාල වෛලා බැඳගෙන හිටිය. හෙට විකාශය වන කොටසකට ගීතය අවශ්‍යයි. මං කොළඹ මහ රෝහලට ගිහිල්ල ප්‍රේමකීර්ති හම්බ වුණා. ඒත් ගීතය ඉල්ලන්න බැහැ. ප්‍රේමකීර්තිත් මගෙ තත්ත්වය තේරුම් ගත්තා. ඔහු අනිත් අතින් ‘ඇඳ ඉහපත’ අරගෙන ඒ උඩ තියන් ගීතය ලිව්ව.අඩි ගණනක වළක් කපලා අඩි ගාණක් අනුන් හෙළලා අඩියක්වත් ඉහළ යන්න නුඹට බෑ පුතේඒ ගීතය වගේම ලබාගත් අවස්ථාව සුන්දරත්වයත් එහෙමයි. ‘සුජාත දියණිය’ කරන්ඩ මට ඒ ගුරු ආභාසය ලැබුණා. ඒ නාට්‍ය මේ රටේ අතිශය ජනප්‍රිය වුණානම් ඒකට ගෞරවය ලබන්න ඕනෑ ටයිටස් තොටවත්ත මහත්තයා වගේ මහ ගුරුවරු. මගෙ පාසල් ගුරුවරු වගේම මගේ ශිල්පීය දක්ෂතා මතුකළ ගුරුවරුත් ඉන්නවා. මොහාන් සමරනායක සභාපතිතුමා විධායක නිලධාරී රාසපුත්‍රම් මහත්මයත් අදත් මට උපදේශ සපයනවා. මේ ජීවිතය ම එක්තරා විදියක තක්සලාවක්. මං තවමත් ජීවිතය ඉගෙන ගන්නා ගෝලයෙක් විතරයි.උපාලි සමරසිංහඡායා-සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=as1304282</link>
    <topic>පවුල් අවුල් වන්නේ ඉවසීම නැති නිසයි</topic>
    <author>රමණී සුබසිංහ</author>
    <content>පවුල් අවුල් වන්නේ ඉවසීම නැති නිසයිශාස්ත්‍රපතිමැදමහනුවර ධම්මසිරි හිමිසිංහල බෞද්ධ සමාජයේ ඈත අතීතයේ සිටම විවාහය සිදුවූයේ වැඩිහිටියන් ගේ අවවාද හා උපදෙස් අනුව ආගමට දහමට ගරුකරමින් හා සමාජ සම්මතයන්ට ඇහුම්කන් දීමේ ක්‍රමවේදයක් ලෙසිනි. බෞද්ධ සමාජයේ විවාහය හා එහි පැවැත්ම පිළිබඳ බොහෝ සම්මතයන් ගොඩනැඟී තිබෙන්නේ ද බෞද්ධ ඉගැන්වීම් අනුවය.තථාගතයන් වහන්සේ විවාහ ජීවිතයේ වටිනාකම මැනවින් දේශනා කළ ශාස්තෲන් වහන්සේ නමකි. සිඟාලෝවාද, ව්‍යග්ඝපජ්ජ, කාලාම ආදී සූත්‍ර දේශනාවන් සම්පූර්ණයෙන් ම පාහේ වෙන් වී තිබෙන්නේ ගිහි විනය, විවාහ ජීවිතය හැඩ ගස්වා ගන්නා ආකාරය පිළිබඳවය.බුද්ධ කාලීන භාරතයේ නකුල මාතා සහ නකුල පිතා යන වයෝවෘද්ධ යුවළ දිනක් බුදුරජාණන් වහන්සේ හමුවෙහි ප්‍රකාශ කළේ විවාහ වී වසර අසූවක් පමණ ගෙවී ඇතත් ජීවිතයේ කිසිදු හැලහැප්පීමක්, අඬ දබර වීමක් සිත් රිදවා ගැනීමක් නොවූ බවයි. සබාවක් මැද කළ මේ ප්‍රකාශය ඇසූ බුදුරජාණන් වහන්සේ ගැටලුවක් නැති විවාහ ජීවිතය ඉතා යහපත් යැයි දේශනා කොට වදාළහ.අඬදබර නැති, ගැටුම් විරහිත සාමකාමී පවුල ගමට මෙන් ම රටට ද ආදර්ශයකි. ආශිර්වාදයකි. පවුලක එවැනි පසුබිමක් ගොඩ නඟාගන්නට ස්වාමියාත්, ස්වාමි දියණියත් යන දෙදෙනාම ඇප කැප විය යුතුය. ඒ සඳහා බුදු දහමෙන් ලැබෙන ආලෝකය අති මහත් ය. මතු දැක්වූ සූත්‍ර දේශනාවක් අධ්‍යයනය කිරීම සාමකාමී විවාහයකට අතිශයින් ම වැදගත්ය.වත්මන් සමාජය ඉතා සංකීර්ණ වී ඇති නිසා බොහෝ විවාහකයන්ටද විවිධ වූ හැල හැප්පීම්වලට මුහුණ දෙන්නට සිදුව තිබේ. ඒ ප්‍රශ්නවලට ඉවසීමෙන් මුහුණ දෙන්නට බැරිකම නිසා දික්කසාද වැඩිවී තිබේ. දෙදෙනෙක් වෙන්ව යාම සරල පහසු දෙයක් ලෙස සැලකුවද සාමාජීය වශයෙන් සිදුවන බලපෑම සුවිශාලය. විශේෂයෙන් මවුපියන් විරසක වීම, දික්කසාද වීම නිසා දරුවන්ට සිදුවන හානිය ගිණිය නොහැකිය. වැදගත් වන්නේ විවාහ වී දෙපසට වනවාට වඩා යහපත් පවුල් පසුබිමක් ගොඩනඟා ගනිමින් දරුවන්ට ආදර්ශවත් විය හැකි මවුපියන් බවට පත්වීමය. සාමකාමී යහපත් පවුල් පරිසරයකට ඉවසීම අත්‍යවශ්‍යය. විවාහයකදී එකම අදහස් ඇති එකම විදිහට සිතන, කටයුතු කරන අය හමු වන්නේ ඉතාම කලාතුරකිනි. අසමාන අදහස් උදහස් ඇති අය එක වහලක් යට ජීවත් වීමේදී ගැටුම් ඇතිවීම, එකිනෙකා අතින් වැරදි සිදුවීම වැළැක්විය නො හැකිය.ඉවසීම අවශ්‍ය වන්නේ ඒ ගැටලුවලට නිවැරැදිව මුහුණ දීමටය. සැබැවින් ම රාග, ද්වේශ, මෝහ යන ක්ලේශ ධර්මයන් තිබෙන තාක් මිනිසුන් අතින් වැරදි සිදුවීමට පුළුවන. නැණවතෙක් වුවද කෙලෙස් සහිත නම් වැරදි කිරීමට පුළුවන. මේ නිසා අපගේ සමීපතමයන්ගෙන් වැරදි සිදුවිය නොහැකියැයි අපට ස්ථිර නිගමනයක සිටිය නොහැකිය. තව කෙනකු ගේ් මනස දකින්නට තරම් අප දියුණු සිතැත්තෝ ද නොවෙමු. අනුන් ගැන තබා අපි තමන් ගැනවත් නිවැරදිව නොදනිමු. මේ නිසා අප උත්සාහ කළ යුතු වන්නේ තමන් සමඟ ජීවත් වන අන් අයගේ වැරදි දකින්නට පෙර තමන්ගේ වැරදි දකින්නටය. තමන් ගේ වැරදි අඩුකරගන්නටය. එලෙස වැරදි හඳුනාගනිමින් තමන් නිවැරදි වන අතරම අනුන් ගේ වැරදි ඉවසීමටද හැකියාව ඇති කර ගත යුතුය. ස්වාමි දියණියකට තම ස්වාමි පුරුෂයාගේ, දරුවන්ගේ පමණක් නොව පවුලට සම්බන්ධ නෑසියන්ගේ ද වැරදි අඩුපාඩු ඉවසා ගන්නට, දරා ගන්නට හැකියාවක් තිබිය යුතුය. ස්වාමි පුරුෂයාට ද එය පොදුය. ගැටුම් දුරදිග යාමෙන් පවුල් අවුල් වන්නේ ඒ ඉවසීම නොමැති තැන දී ය.අනෙක් අතට රාග, ද්වේශ, මෝහ ආදී කෙලෙස් නිසා මං මුලාවන පුද්ගලයන් තම විවාහක බිරිය හෝ ස්වාමි පුරුෂයා ගැන නොසිතා වෙනත් සබඳතාවලට නතු වීම අද සුලබ දසුනකි. එහෙත් යහපත් සමාජය ගරු කරන්නේ සම්මත විවාහ ජීවිතවලට මිස අසම්මත සබඳතාවලට නොවේ. එවැනි බැඳුම් තිරිසන්ගත සත්ත්වයින් අතර පැවතීම පුදුමයක් නොවුණ ද මනසින් උසස් මිනිස් වර්ගයා කෙරෙහි ඇතිවිය යුතු නොවේ.පුරුෂයෙක් තම බිරිය නොසලකා හරිමින් තවත් කාන්තාවක ගේ ඇසුරට පත් වෙනවා නම්, බිරියක් තම ස්වාමිපුරුෂයා ඉක්මවා යමින් වෙනත් පුරුෂයකු ඇසුරු කරනවා නම් එය පහත් මිනිසුන්ගේ සම්ප්‍රදායයක් විනා ශිෂ්ට සම්පන්න, වැදගත් පුද්ගලයින්ගේ හැසිරීමක් නොවේ.වත්මන් සමාජයේ බොහෝ විවාහ තීරණය වන්නේ මවුපිය වැඩිහිටි කැමැත්ත පරිදිය. ප්‍රේ‍්‍රම සම්බන්ධතා අනුව සිදුවන විවාහ ද වේ. මේ කවර අවස්ථාවක දී වුවද පෙරදැරි විය යුතු වන්නේ අන්‍යොන්‍ය අවබෝධය ය. ඔවුනොවුන් හඳුනා ගැනීම තුළ ගැටුම් අවම කර ගත හැකිය. බුදුරජාණන් වහන්සේ දේශනා කොට වදාළ පරිදි තරුණියක් තම සහකරුවා තෝරා ගන්නට ප්‍රථම ඔහු පංච ශීල ප්‍රතිපත්තිය ගරු කරන්නේ ද යන්න විමසා බැලිය යුතුය. තරුණයෙක් සිය සහකාරිය තෝරා ගන්නට පෙර ඇය පංචශීලය පිළිපදින්නේ ද යන්න විමසා බැලිය යුතුය. සාර්ථක ගිහි ජීවිතයක පදනම වන්නේ ද පංච ශීලයයි.විශේෂයෙන් විවාහක යුවළක් තම තමන්ගේ වගකීම් හඳුනා ගැනීම ද සාර්ථක ජීවිතයකට අතිශයින් වැදගත්ය. අම්මා තමන් ගේ වගකීම් හා යුතුකම් හරි හැටි නොදනී නම්, පියා තමන් ගේ වගකීම් හා යුතුකම් නිසි ලෙස ඉටු නොකරන්නේ නම් ඒ පවුල් පසුබිම ඒ දෙපළට මෙන්ම දරුවන්ට ද යහපත් වන්නේ නැත. මේ නිසා විශ්වාසවන්ත ස්වාමි භාර්යාවන් ලෙස තමන් ගේ සිත් සතන්වලට නැඟෙන හැඟීම් පාලනය කර ගනිමින් විවාහ ජීවිතය පිළිබඳ සිතන්නට, මවුපියන් ලෙස තම තමන්ගේ භූමිකාව හඳුනාගෙන කටයුතු කරන්නට, ප්‍රතිපත්ති ගරුකව ජීවත් වන්නට අධිෂ්ඨානයක් ඇති කර ගත යුතුය. එහිදී ඉවසීම මෙන්ම, කරුණාව, දයාව, අනුකම්පාව හා ආදරය ද පෙරදැරි විය යුතුය. එවිට කවර බලවේගයකට වුවද එවැනි විවාහයක්, පවුලක් කඩා බිඳ දැමිය නොහැකිය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=as1304283</link>
    <topic>අද විවාහ වෙලා හෙට දික්කසාද වෙන තරමට සමාජ වටිනාකම් අද ගිලිහිලා</topic>
    <author/>
    <content>අද විවාහ වෙලා හෙට දික්කසාද වෙන තරමට සමාජ වටිනාකම් අද ගිලිහිලාඅද සමාජයේ බොහෝ විට මහ පවුල දකින්නට නැහැ. ඒ වෙනුවට තිබෙන්නේ න්‍යෂ්ටික පවුල. මෙන්න මේ කියන න්‍යෂ්ටික පවුල තුළ ළමයා සහ කාන්තාව යන දෙදෙනාම හුදකලා වෙලා. අද සමාජයේ වගේ ම එදා සමාජයේත් කාන්තාව ආර්ථික ක්‍රියාවලියේ දී නිහඬව හිටියේ නැහැ. ඇයගෙන් පවුලේ ආර්ථිකයට දායකත්වයක් ලැබුණා. අපිට ඒ බව මතුකර දැක්වීමට පුළුවන් එක් නිදසුනක් තමයි එදා ජනකවියා. එදා සමාජයේ අම්මා ආර්ථික ක්‍රියාවලියට දායක වූ කෙනෙක්.දරුවන් හැදී වැඩුණේ මහ පවුල තුළ. දරුවන් නැළවීමේ දී නැළවිලි ගී කිව්වේ වෙනත් වැඩිහිටියෙක්. නමුත් අද පවුල තුළ එහෙම නැහැ. දරුවන් බලන්න ඕන, ආර්ථිකයට දායක වෙන්න ඕන, පවුලේ සියලු කටයුතු කරන්න ඕනෑ. මේ නිසා ඇතැම් විට පවුල තුළ පුංචි පුංචි ගැටුම් ඇති වෙනවා. රැකියාවක නියැළෙන කාන්තාවට ගෙදර තුළ අනෙක් අයගේ සහයෝගය නැතිනම් එම කටයුතු කරගැනීමට අමාරුයි. මා කළ පර්යේෂණයකදී මට දැන ගැනීමට ලැබුණු දෙයක් තමයි කාන්තාව දවසකට පැය දාහතක් දහ නවයක් වැඩ කරනවා. ඇය අවදි වෙන්නේ පාන්දර හතරට.දවස පුරා ම වැඩ කරලා රාත්‍රියේ නින්දට යන්නේ රෑ එකොළහට දොළහට. රාත්‍රියේ නිදා ගන්න වෙන්නේ පැය කිහිපයයි. සැමියා වගේ ම දරුවන් ගෙනුත් ඇයට පවුලේ කටයුතුවලට කිසිදු සහයෝගයක් නැහැ. දරුවන් අම්මට උදව් කරන්නේ නැහැ. සැමියා බිරියට උදව් කරන්නේ නැහැ. අද සමාජය එදා සමාජයට වඩා වෙනස්. බොහෝ පිරිමින් අන්තර්ජාලයේ සැරිසරනවා. ඒ නිසා ම ඇතැමුන් තුළ ලිංගික ආශාවන් සහ විකෘති ආශාවන් මුදුන් පත්වෙලා තියෙනවා. අන්තර්ජාලය හරහා ලිංගික ජීවිත සොයා යන ඔවුන් එහි ඇති දේ තම බිරිය ගෙන් බලාපොරොත්තු වෙනවා.මෙය ඔවුන් බලාපොරොත්තු වන දේ නොලැබෙන විට අනියම් ප්‍රේම සම්බන්ධතා ඇති කරගන්නවා. එහෙම නැත්නම් ඒ විකෘති ආශාවන් කෙසේ හෝ සපුරා ගැනීමට දඟලනවා. අලුත් පරපුර එහෙම වුණත් පැරැණි පරපුර එහෙම නැහැ. අපේ අම්මලා මොන ප්‍රශ්න තිබුණත් විවාහ ජීවිතය ගත කෙරුවේ දරුවෝ වෙනුවෙන්. ඔවුන් තුළ අභිමානයක් තිබුණා. ඔවුන් දික්කසාද වෙන්න ලැජ්ජයි. නමුත් අද එහෙම නැහැ. අද විවාහ වෙලා හෙට දික්කසාද වෙන තරමට සමාජ වටිනාකම් ගිලිහී ගිහිල්ලා.අද අපේ සමාජය අපේ සිරිත් විරිත්, ආකල්ප සංකල්ප නොසලකා හරින තත්ත්වයට පත්වෙලා. බටහිර සමාජය සිරිත් විරිත්වලට පයින් ගහලා, එකිනෙකාගේ අයිතිවාසිකම් ගැන කතා කරන අයිතිවාසිකම් සංකල්පයට පත්වෙලා. සමාජයේ යම් රික්තයක් තිබෙනවා. අගනාකම් වටිනාකම් පයින් ගැසුවත් බටහිර සමාජයේ කාන්තාවට, මවට, .මගියාට අයිතිවාසිකම් තියෙනවා. ඔවුන් ඒවා ගැන කතා කරනවා. ඒවා රැක ගැනීමට බලනවා.එදා අපේ සමාජයේ ගැහැනු ළමයා වැඩිවිය පැමිණුනාට ඇයව රැක ගැනීම සමාජ වගකීමක් ලෙස සැලකුවා. නමුත් අද එවැන්නක් නැහැ.අද කාන්තාව පවුල තුළ කිසිදු ඇගයීමක් නැහැ. ඇය හුදකලා වූ චරිතයක්. මා කාන්තාවන් ගේ පවුල් ජීවිතය පිළිබඳව කළ පර්යේෂණය සඳහා සිතුවිල්ල මට ආවේ ඉන්දියාවේ පළවන මනුෂි සඟරාවේ. එය පළකර තිබුණේ සංස්කාරකවරිය කළ පර්යේෂණයක් ඇසුරෙනුයි. එහිදී සංස්කාරවරිය සැමියකුගෙන් ප්‍රශ්න කරනවා.මනුෂි අහනවා ඔබේ බිරිය ගෙදරට වෙලා මොනවද කරන්නේ කියලා. නෑ ඇය මුකුත් කරන්නෑ ගෙදරට වෙලා දවස ගත කරනවා පමණයි. මනුෂි අහනවා ඔබේ බිරිය අවදි වෙන්නේ කීයට ද? පාන්දර හතරට විතර. ඇය අවදිවෙලා කිරි හදලා ළමයින්ව අන්දලා ඉස්කෝලෙට යන්න ට්‍රයිෂෝ එකට නග්ගනවා. මම අවදි වෙන විට ඇය කන්න උයලා ඉවරයි. ඇඳුම් මැදලා කෑම ටික ඔතලා ඉවරයි. මම ගියාට පස්සේ ඇය එළහරක් අරගෙන පිට්ටනියට හෝ කැලෑවට යනවා ඇත. රෑ කම හදන්න පිටි කොටනවා. ඇය දර සොයනවා. දරුවන්ට පාඩම් කියා දෙනවා. නැවත හැන්දෑවට හරක් තණ බිම් වලින් ගෙන එනවා. ඇය රාත්‍රියේ කටයුතු කරලා නිදියන විට රෑ එකොළහ දොළහ වෙනවා. එවිට මම නින්දට ගිහිල්ලා.මනුෂි අහනවා. මේ කාන්තාව මේ ගෙදරට ඉතිරි කරනවා. ඇය මේ දේවල් නොකළා නම් මේ ශ්‍රමයට පඩි කොළ වලට වඩා විශාල මිලක් ගෙවන්න වේවි නේද කියලා.ලංකාවේ කාන්තාවත් ඉන්දියාවේ කාන්තාවත් අතර යම් සමානකමක් තිබෙනවා. අපේ කාන්තාවත් මේ සියලු දේ කරනවා. ඇය ඇතැම් විට රැකියාවක් කරනවා. ඇය කිසිදු විටෙක කාන්තා අයිතිවාසිකම් ඉල්ලන්නේ නැහැ. නමුත් සැමියාගෙන් හෝ පවුලේ අයගෙන් ඇයට ඇගයීමක් නැහැ. කරුණාවන්ත වචනයක් නැහැ.මා කළ සමීක්ෂණයේදී මට හමුවූ කාන්තාවන් පවුල් ජීවිතය ගෙන යන්න රැකියාවක් දෙකක් කරනවා. ඔවුන් මුළු දවසම වෙහෙසෙනවා. නමුත් පවුල තුළ ඇයට ඇගයීමක් නැහැ. මම අවසානයට ඔවුන්ගෙන් අහපු ප්‍රශ්නය තමයි ඔබව ඔබේ පවුලෙන් අගය කරනවාද කියා. එයට ඇතැම් අය දුන්න පිළිතුර තමයි කවදාවත් එහෙම දෙයක් නැහැ කියලා.පවුල තුළ කාන්තාවට ඇගයීමක් තිබිය යුතුයි. එවිට තමයි පවුලක් සුන්දර වෙන්නේ. එහෙම නැත්නම් හැමදාම තිබෙන්නේ අඩදබර වන පවුල්. පවුල තුළ දයාබර හැඟීමක් නැහැ. වර්තමානයේ බොහෝ පවුල් දික්කසාද වීමට ඒක හේතුවක්. අතීතයේ දික්කසාද වීමක් වුණා නම් වුණේ දෑවැදි ප්‍රශ්න නිසා. නමුත් අද තත්ත්වය ඊට වෙනස්.මේ කාර්යයේදී කාන්තාවටත් වගකීමක් තිබෙනවා. අද අපිට වෙච්ච වැරැද්ද අනාගතයේ අපේ දරුවන්ට වීමට ඉඩ නොතැබීම. අපේ අම්මලා තාත්තලා තුළින් දුටු ආදරණීය බව අද පවුල තුළ නැහැ. අපෙන් පහළ පරපුර සන්නද්ධ කළයුතුයි. කුඩා කාලයේ සිටම ගැහැනු දරුවා ද පිරිමි දරුවා ද කියා වර්ග නොකර දෙදෙනාටම නිවසේ වැඩ ඉගැන්විය යුතුයි. සහයෝගයෙන් කටයුතු කිරීමට හුරුකළ යුතුයි. අපිට වෙච්ච දේ ඒ දරුවන්ට නොවෙන්නට කටයුතු කිරීමයි වැදගත්. පවුල කඩාකප්පල් වුණොත් සමාජය කඩා වැටෙනවා.මෙය ඉතාම අවබෝධයෙන් කළයුතු කාර්යයක් පවුල. විවාහ ජීවිතය කියන්නේ සැමියා සහ බිරිය දෙදෙනාම සහයෝගයෙන් යා යුතු ගමනක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=as1304284</link>
    <topic>නිම්වළල්ල</topic>
    <author>සේමාලි කැල්ලපත  </author>
    <content>නිම්වළල්ලබොස්ටන් බෝම්බයත් සමඟ මු‍ළු ඇමෙරිකාවම කැලඹී ගියේ මොහොතකින්. මේ නිසාම දැන් බොස්ටන් නගර වැසියන් මානසික පීඩාවට ලක්ව ඇතැයි වාර්තා වෙනවා. මෙලෙස මානසික පීඩාවට ලක් වූ අයට මෙන්ම තුවාල ලබා සහ ආබාධිත තත්වයට පත්ව රෝහල් ගතව සිටින අයට මානසික සුවය සලසන්න දැන් සුනඛයන් කීප දෙනෙක් ඉදිරිපත් වෙලා.ඇඩී සහ මැඩී යනු සුනඛයන් දෙදෙනෙක්. උන් මෙතෙක් සිටියේ ඇමෙරිකාවෙ කනෙක්ටිකට්වල. එහි නිව්ටවුන් හි පාසලක සිදුවූ වෙඩි තැබීමක් නිසා මානසිකව ව්‍යාකූලත්වයට පත් දරුවන් සනසවමින්.ඇඩීට හා මැඩීට සතියක නිවාඩුවක් ලැබුණේ බොස්ටන් බලා ඒමටයි. උන් වෙනුවට දරුවන් බලා ගන්න ඉෂාඉහා, ලූතර් සහ රූතී කියන සුනඛයන් යැවුණා.බොස්ටන් බලා පැමිණි ඇඩී සහ මැඩී බෝම්බයෙන් තුවාල ලද රෝගීන් ගේ රෝගී සයනයන් කරා ගොස් ඔවුන්ගේ සුව දුක් විමසුවා. එපමණක් නොවෙයි මහ මඟ රැඳී සිටිමින් පාරේ යනඑන අය සැනසුවා. පාරේ යනඑන අය මොහොතකට නතරවී උන්ගේ හිස් අතගාමින් ආදරය දැක්වූවා.ඉලිනොයිස් හි ලුතිරන් පල්ලියේ සුබ සාධක අංශය මගින් මෙලෙස සුනඛයන් පස් දෙනෙකු වි‍‍ශේෂයෙන් පුරුදු පුහුණු කර ඇත්තේ මානසික පීඩාවලින් පෙළෙන අයට මානසික සුවය සැලසීම සඳහායි. මේ සුනඛයන්ද ඒ කාර්යය හොඳින් ඉටු කරනවා."සුනඛයන් තම රෝගී සයන කරා ළඟාවෙද්දී මුලින්ම රෝගීන් සිනාසෙනවා. ඒත් මොහාතකින් ඔවුන් උන්ගේ හිස් අතගාමින් උන්ට ආදරය දක්වන්න පටන් ගන්නවා‍. ඒ සමගම තමන්ගේ බිහිසුණු අත්දැකීම පවසන්න පටන් ගන්නවා. සුනඛයන් යනු හොඳ ඇහුම්කන්නන් බව ඔප්පුවී තිබෙනවා" යැයි සුනඛ බාරකරු පවසනවා‍.බිහිසුණු අත්දැකීම්වලට මුහුණ දුන් හා මානසික ව්‍යාකූලත්වයට පත්වූ අයට සහනයක් ගෙන දී සුවපත් කිරීමේ බලයක් සුනඛයන්ට ඇතැයි විද්‍යාත්මක පර්යේෂණ මගින් ද ඔප්පුවී ඇතැයි වාර්තා වේ.සේමාලි කැල්ලපත  නොදන්නා වංහුංඑදා 1897 මාර්තු මස 14 දා ජර්මනියේදී එක්තරා දරුවෙක් උපන්නේය. විශාල ඔළුවකින් හා තර ශරීරයකින් යුත් ඒ දරුවාගේ පෙනුම දුටු අම්මා පෝලින් දුක්වූයේ තමන්ට උපන්නේ මන්දබුද්ධිකදරුවෙකැයි කියා ය.දරුවා උපන් දා සිටම ලෙඩ ගානේ ය. වයස අවු‍රුදු හතරක් වනතුරුම ඔහු කතා නොකළේ ය. එහෙත් වයස හතරේ දී අම්මා ඔහුට සුප් කෝප්පයක් දුන්නේ ය. "මේ සුප් එක උණු වැඩියි." දරුවා එක්වරම කතා කළේ සියලු දෙනාම මවිත කරවමිනි."ඇයි පුතා මෙච්චර කලක් කතා නොකළේ" මව ආදරයෙන් ඇසුවා ය. "මෙච්චර කල් හැමදේම හරියට සිදුවුණානෙ"පුතා යළිත් කීයේ සියලු දෙනා මවිත කරවමිනි. එහෙත් ඔහුගේ කතා අඩු ය. ලෙඩගානේ ය. නිතරම නිදිගත්වනම ඉන්නා පස් වියැති පුතු අතට දිනක් පියා අහම්බෙන් මෙන් මාලිමාවක් දුන්නේ ය.එය දුටු දරුවා ඉද්ද ගැසුවාක් මෙන් නැගිට ඒ දෙස ඉතා උනන්දුවෙන් බලා සිටියේ ය. ඒ විද්‍යාව කෙරෙහි ඔහුගේ මුල්ම නෙතු හැරීම විය. එහෙත් ඔහුගේ කතා අඩු ය.වචනයක් දෙකක් ඇදපැද කතා කි රීම ඔහුගේ සිරිත විය.මේ දරුවා වෙන කවුරුත් නොව පසුව ලොව මවිත කළ මහා බුද්ධිමත කු වූ ඇල්බට් අයින්ස්ටයින් ය. ටයිම් සඟරාව විසින්" සියවසේ මිනිසා" යනුවෙන් හැඳින් වූ මහා ප්‍රාඥයා ය. 1921 වසරේදී භෞතික විද්‍යාව සඳහා නෙබෙල් තෑග්ග හිමි කරගත් මහා ගණිතඥයා ය.අයින්ස්ටයින් බිරිය සමගඔහු පිළිබඳ අප නොදන්නා වංහුං බොහෝ තිබේ.ඇල්බට් අයින්ස්ටයින් වයස 17 දී විභාගයෙන් සමත් වූයේ විද්‍යාව හා ගණිතය පමණි.සියලු විෂයයන් සමත් වූ යේ දෙවන වරයි.ඔහු තරුණ කාලයේ සිටම කාන්තා ඇසුරට ලොල් විය.ඔහු මුලින්ම ඇසුරු කළ"මිලේවා" විවාහයට පෙර ඔහුගෙන් දියණියක් ලැබුවා ය. කෙතරම් කාන්තාවන් ඇසුරු කළ ද ඔහු සිය පුතු "හාන්ස්"අවලස්සන තරුණියක හා පෙමින් බැ‍ඳෙද්දී එයට විරුද්ධ විය. 1919 දී මිලේවා දික්කසාද කළ එල්සා නම් සිය නෑනා විවාහ කරගත්තේ ඇගේ 18 හැවිරිදි දියණියට පෙම් කොට පැරදුණු පසුවය. ඔහු ඉන්පසු එස්තල්, එතල්, ටෝනි හා රුසියානු ඔත්තුකාරියක වු මාග්‍රිටා ඇතුළු පෙම්වතියන් කීපදෙනෙකු ඇසුරු කළේ ය.ඇල්බට් අයින්ස්ටයින් කිසිදිනෙක සිය කොණ්ඩය පීරුවේ නැත.මේස් පැළඳු‍ෙව් නැත.‍ කොතරම් දක්ෂ විද්‍යඥයෙකු වුවද ඔහුට බොහෝ දේ අමතක විය. සිය දුරකතන අංකය පවා ඔහුට මතක තිබුණේ නැත. ඔහුගේ තවත් විශේෂ සිරිතක් වූයේ කිසිවෙකුට සිය ඡායාරෑපය නොමිලේ ගැනීමට ඉඩ නොදීමයි. ඒ සඳහා ඔහු මුදලක් අය කළේ ය. ඒ මුදල ඔහු පිතට දුන්නේ ය. දිනක් සාදයකදී ඡායාරූප ශිල්පියෙකු පින්තූරයක් ගැනීමට සිනාසෙන්නැයි ඔහුට කීය. සිනාසෙනු වෙනුවට අයින්ස්ටයින් කළේ දිව දික්කිරීමයි. ඒ ඡායාරූපය අදත් සිහිවටනයක් ලෙසින් පවතී.ඔහු ගේ විනෝදාංශ වන්නේ පයිප්පය ඉරීම හා නැව් වලින් දේශ දේශාන්ත වල ගමන් තිරීමයි. 1952 දී ඔහුට ඊශ්‍රායලයේ ජනාධිපති කම බාරගැනීමට ආරාධනයක් ලැබුණේය එහෙත් ඔහු එය කාරැණිකව ප්‍රතික්ෂේප කළේ ය. ජර්මනියේදී උපන් ඔහු මිය ගියේ ඇමෙරිකාවේ දී ය. ඒ 1955 අප්‍රියෙල් 18 දා ය. ඔහුගේ සිරුර පවුලේ අයගෙන් අවසරයක් නැතිව ගොඩගත් තොමස් ස්ටොල්ට්ස් හාර්වි නම් විද්‍යාඥයා එයින් මොළය එළියට ගෙන භාජනයක දමා ගෙදර ගෙන ගොස් ආරක්ෂා සහිතව තබා ගත්තේ ය. පසුව අයින්ස්ටයින් ගේ පුත් මහාචාර්ය හාන්ස් ගෙන් අවසරගත් හාර්වි එය කැබලි කොට ලොව විද්වතුන්ට අධ්‍යයනයන් සඳහා බෙදා දුන්නේ ය.දයා ඩී. ෆොන්සේකා  හතළිස් වියේ පසුවන ෆීලික්ස් ලෝස් 56 හැවිරිදි හෙලන් මෝෆිට් සමඟ විවාහ විමට තීරණය කිරීම සාමාන්‍ය කතාවකි. මඳ කථාබහකට හෝ ලක්වන්නේ ඔවුන් මෙසේ විවාහයකට එළඹෙන්නේ වෙනත් අය සමඟ විවාහයන් හතරකට ඇතුළු වී දරුවන් දසදෙනෙක් ද සහිතව වීම නිසාය.එයත් සාමාන්‍ය සිදුවීම් හැටියට සැලකිය හැකිවේ. එහෙත් ෆීලික්ස් කලකට පෙර කේටි නම් කාන්තාවකව සිටි අතර හෙලන් කලකට පෙර ලෙස්ලි නම් වූ පිරිමියකු ලෙස සිටීම ඇදහීමට පවා අපහසු කථාන්තරයකි.එසේ හෙයින් මෙසේ ලිංගික විපර්යාසයකට පත්ව සිටින ෆීලික්ස් ලෝස් හා හෙලන් මෝෆිට්ගේ විවාහය අපූරු සිද්ධියකි.අඩිපහයි අඟල් අටක් උසැති හෙලන් නොහොත් ලෙස්ලි ෆීලික්ස් නොහොත් කේටිට වඩා උසින් වැඩි එසේම ශක්තියෙන් ද වැඩි තැනැත්තියක් වූවාය.ඒ කෙසේ වෙතත් ඔවුන් දෙදෙනා අතර එකිනෙකා කෙරේ පවතින ආදරය ඔවුන් එකිනෙකා දෙස හෙළන බැල්මෙන්ම ප්‍රකාශ වේ. එසේම මේ අපූරු ජෝඩුව බොහෝ දෙනාගේ අවධානයට ද යොමුවී ඇත.”ලිංගික විපර්යාස නිසා අපි දෙදෙනාම වසර ගණනාවක් තිස්සේ මහත් අසීරුතාවලට මුහුණ දුන්නා. මම මීට පෙර විවාහ තුනකට සම්බන්ධ වී සිටියා. මට ඒ කාලයේ හැම වේලාවේම හිතුණේ වැරදි කෙනෙකු මගේ සිරුර තුළ සැඟවී ඉන්නවා කියලයි. එහෙත් දැන් එම සිරගෙයින් මා නිදහස් වී තිබෙනවා. පාසලක ගුරු සහායකයකු ලෙස සේවය කරන ෆීලික්ස් පවසයි.”ගෙදර වැඩ අපි දෙදෙනාම එකතු වී ඉතාම සතුටින් ඉටු කරනවා”යි කී ෆීලික්ස් දැනට තම තමන්ගේ ලිංගික විපර්යාස සඳහන් උපන්දින සහතික ද ලබාගෙන ඇතැයි ද පැවසීය.”මා උපත ලැබිය යුතුව තිබුණේ පිරිමි ළමයකු ලෙසටයි. මගේ යාළුවෝ බෝනික්කන් සමඟ සෙල්ලම් කරද්දි මට අවශ්‍ය වුණේ පාපන්දු සෙල්ලම් කරන්න, ගස් නඟින්න, වගේ දේවල්. ඒත් මේ ආශාවන් සාමාන්‍ය දේවල් යැයි සිතා වයස 21 දී විවාහ වුණා”ය.එහෙත් දරුවන් දෙදෙනෙකු ලැබූ පසු බොරුවෙන් ජීවත්වීම තවදුරටත් කළ නොහැකි යැයි තීරණය කළ කේටි තම සැමියාත් දරුවන් දෙදෙනාත් අත්හැර ගියේ දරාගත නොහැකි ශෝකයෙනි.තම මානසික හා ශාරීරික ප්‍රශ්න ගැන කථා කිරීමට වෛද්‍යවරයෙකු හමුවීමට ගිය කේටිට එවැනිම ප්‍රශ්නයකට මැදිවී සිට ඉන් නිදහස ලබා කාන්තාවක බවට පත්ව සිටි හෙලන් හමුවුණේ ඒ අවස්ථාවේදීය. නොගැළපෙන ජීවිතයක් ගතකිරීම නිසා ඇතිවූ මානසික අසහනය ගැන හෙලන්ගෙන් ෆිලික්ස්ට තොරතුරු රැසක් අනාවරණය විය.”මමත් තුන්වරක් විවාහ වී සිටියා. මගේ බිරින්දෑ වරුන්ට දරුවන් අවශ්‍ය වුණා. මටත් දරුවන් ඕනේ උනේ මම පිරිමියෙකු බව පෙන්නුම් කිරීමටයි. එහෙත් මා පිරිමි සිරුරක් තුළ සැඟවී සිටින කාන්තාවක වීම මට මහත් වධයක් වුණා. මම මගේ බිරින්දෑවරුනට ආදරෙයි. දරුවන් අටදෙනාටත් ආදරෙයි. ඒත් මට අවශ්‍ය විදියට ඔවුන්ට ඒ ආදරය පෙන්නුම් කරන්න නොහැකිවීම මහත් වධයක් කරදරයක් වුණා” යැයි හෙලන් තම අත්දැකීම විස්තර කළාය.ලින්කන් විශ්වවිද්‍යාලයේ සේවය කළ ලෙස්ලි නොහොත් හෙලන් ලිංගික විපර්යාසයක් සඳහා ක්‍රියාකිරීමට තීරණය කළ බව ඔහුගේ් දරුවන්ට ප්‍රකාශ කළේ අතිශය අපහසුවකිනි.”මගේ කුඩා දරුවන්ට මේ දේ කිව්වේ හරිම අපහසුවෙන්. මං මා විඳින අසහනය නැතිවන්නේ ගැහැනු කෙනෙකු වුවහොත් පමණක් යැයි මං ඔවුන්ට දැනුම් දුන්නා.”එවිට ඇයගේ සය හැවිරිදි කුඩා දරුවා කීවේ “එහෙම වුණාම ඔයාට ඩැඩී කියල කිව්වොත් ඒක පිස්සුවක් වෙනවා” කියායි.මේ අතර ඔවුන්ගේ මිතුදම අතර දි කේටිව 2009 වසරේදි ලිංගික විපර්යාසයකට ඉඩ ලැබුණු අතර ඔවුන් දෙදෙනාගේ එක්වීමට ද මඟ පෑදිණි.රෝහණ ආර්යරත්නසැක්රමෙන්ටෝ නගරයට ආතක් පාතක් නැතිව පැමිණි බ්‍රවුන්ට තම දියණිය වූ ෂොට්සිෆේත් හැරිසන් මුණගැසීම මහත් සහනයක් විය.ඇමෙරිකාවේ නෙවාඩා ජනපදය ලෝකප්‍රසිද්ධ වූයේ කැසිනෝ නිසාය. ලස්වේගාස් නම් වූ නගරයේ අස්සක් මුල්ලක් නෑර පවත්වා ගෙන යනු ලැබූ කැසිනෝ වැනි සූදු ක්‍රීඩා ලෝකයේ සුපිරි ධනවතුන්ගේ අවධානයට යොමු වීම නිසා නගරයට ධනය ගලා එන්නට විය. එහෙත් අද එම තත්ත්වය වෙනස් වී ඇත්තේ සංචාරක කර්මාන්තය පුළුල් වීම නිසා ලෝ පුරා මෙබඳු කැසිනෝ සූදු කර්මාන්ත ව්‍යාප්තවීම නිසාය.මෙනිසා නෙවාඩා ජනපදය කිසියම් ආර්ථික පරිහානියට ලක්ව ඇත්තේය. මේ ආර්ථික පරිහානිය නෙවාඩා ජනපදයේ මානසික රෝගීන්ට ඉතාම අභාග්‍යසම්පන්න කාලයක් උදාකර ඇත. මානසික සෞඛ්‍ය වෙනුවෙන් එතෙක් වැය කළ සම්පත් කපා හැරීම නිසා තවදුරටත් ඔවුනට එම සුවසහන ලබාදීමට නොහැකි තත්ත්වයකට පත්වී ඇත. එනිසා නගර බලධාරීහු නෙවාඩා ජනපදයේ මානසික රෝහල්වල සිටින රෝගීන් ඇමෙරිකාවේ වෙනත් ජනපදවලට යැවීමට කටයුතු කරති.48 හැවිරිදි ජේම්ස් ෆ්ලෙවි කොයි බ්‍රවුන් භින්නෝන්මාදය ඇතුළු මානසික ආබාධ රැසක් නිසා ලාස්වේගාස් හි රෝසන් නීල් නම් වූ මානසික රෝහලේ සිටි රෝගියෙකි.හිටිහැටියේම රෝහලෙන් මුදා හළ හෙතෙම ග්‍රේනවුන්ඩ් සමාගමට අයත් බස් රථයකට නංවා සැක්රමෙන්ටෝ නගරයට මාරු කරනු ලැබුවේ ඔහුගේ තත්ත්වය ගැන කිසිදු වාර්තාවක් හා යායුතු රෝහල කුමක්ද පමණක් නොව කිසිදු ආධාරකරුවෙකුගේ සහාය ද නොමැතිවය.මේ අමානුෂික ක්‍රියාවලිය බොහෝ දෙනකුගේ දෝෂ දර්ශනයට හා විවේචනයට ලක්වූ අතර මානව හිමිකම් නිලධාරීන්ට ද පැමිණිලි කරන ලදී.මෙය බ්‍රවුන්ට පමණක් සිදුවූවක් නොවේ. බ්‍රවුන්ගේ අත්දැකීමට සමාන සිද්ධීන්ට හසුවූ මානසික රෝගීන් මේ අයුරින් ආතක් පාතක් නැතිව බස් රියකට නංවා වෙනත් ජනපදයකට යැවීම නෙවාඩා ජනපදයේ සාමාන්‍ය සිදුවීමක් විය. මෙසේ ඇමෙරිකාව පුරා නගර 176කට මේ අයුරින් මානසික රෝගීන් යැවීමට හේතුව හැටියට පෙන්වනුයේ මානසික සෞඛ්‍ය සේවාව වෙනුවෙන් වෙන් කරනු ලැබූ මුදල් කපා හැරීමයි.පැය 15ක් පමණ බස් ගමනකින් පසු බ්‍රවුන් සැක්‍රමෙන්ටෝ නගරයේ යුසිඩෙවිස් සෞඛ්‍ය මධ්‍යස්ථානයට හිස් අතින් පැමිණ දින තුනක් හව්හරණක් නොමැතිව ගත කළේය. පසුව වෛද්‍ය නිලධාරීන් ඔහුට තාවකාලික නිවහනක් සොයා දී ඇත. ඔහුට දී තිබූ වාර්තාවල සඳහන්ව තිබුණේ “කුලී රථයකින් ග්‍රේහවුන්ඩ් බස් මධ්‍යස්ථානයට නිදහස් කරන ලදී. දින තුනකට ප්‍රමාණවත් වන බෙහෙත් ඔහුට ලබාදී ඇත.” යනුවෙනි. එසේම යම් ප්‍රශ්නයක් වුවහොත් හදිසි ආපදා දුරකථන නොම්මරය වන 911ට කථා කරන ලෙස රෝසස් - නීල් රෝහලේ අය තමාට පැවසූ බව ද හෙතෙම කීවේය. නෙවාඩා ජනපදයේ සිට සැන්ෆ‍්‍රැන්සිස්කෝ නගරයට තවත් මානසික රෝගීන් දෙදෙනකු යවා තිබුණේ කිසිදු වාර්තාවක් හෝ නෑදෑයෙකුගේ හව්හරණක් පවා නොමැතිවය. මේ අයුරින් රෝගීන් පිටමං කිරීම ගැන ඇමෙරිකාවේ පෙඩරල් නියොජිතයින්ට ද පැමිණිලි කර ඇත.  වඳුරු මස සිංහයාට රසමසවුලකි. අල්ලා ගැනීමට අපහසු වුවත් වඳුරු මසේ රස පිළිබඳ සිංහයා සිහින දකිනු ඇත.එහෙත් චීනයේ ෂෙංයැං ප්‍රදේශයේ පිහිටි ගුවයිපෝ මැන්චූරියන් කොටි උද්‍යානයෙන් සිංහ – වඳුරු අපූරු මිතුරුදමක් පිළිබඳව වාර්තා වෙයි.දින 34ක් වයසැති සිංහ පැටියාත් සති දෙකකට පෙර උපත ලැබූ වඳුරු පැටියාත් තම සනුහරේ අයගේ වෛරය හෝ ගොදුරුකර ගැනීමේ ආශාව අත්හැර දමා සමීපතම මිතුරන් බවට පත්වී සිටීම එහි එන නරඹන්නන් ගේ මහත් විනෝදාස්වාදයටත් පුදුමයටත් හේතුවී ඇත. එහෙත් මේ දෙදෙනා ලොකු මහත්වූ පසුත් මේ මිතුදම දිගටම පවතීද යන්න සැකසහිතය.ඇමෙරිකාවේ ෆ්ලොරිඩා ජනපදයට විශාල ගොළුබෙල්ලන්ගේ ආක්‍රමණයකට මුහුණපෑමට සිදුවී ඇත. මීයකු තරම් විශාල මේ යෝධ ගොළුබෙල්ලන් අතිවිශාල ගස්වැල් ප්‍රමාණයක් කා දමන අතර ගෙවල්වල බිත්ති බදාම කාදමමින් ගෙවල්වලට ද ඇතුළු වෙතැයි වාර්තා වේ. සෑම සතියකටම වරක් මේ ගොළුබෙල්ලන් 1000ක් පමණ අල්ලා ගනු ලැබූවත් ජනපදය පුරා මොවුන්ගේ ගහනය 117,000ක් පමණ වෙතැයි ගණන් බලා ඇත.මේ උවදුර දුරු කිරීමට එම, ජනපදයට දසවසරක පමණ කාලයක් ගත වූ අතර ඩොලර් මිලියනයක් පමණ වැය වූ බව ද වාර්ත වේ.මේ ගොළුබෙල්ලන් වරකට බිත්තර 1200ක් පමණ දමන අතර උන්ගේ සිරුරෙන් පිටවෙන පණුවෙකු මෙනින්ජයිටිස් නම් වූ රෝගය පතුරුවන බවත් පැවසෙන නිසා මනුෂ්‍යයන්ට භයානක උවදුරකට මුහුණපෑමට සිදුවනු ඇතැයි බිය පළකරයි. කැරිබියානු දූපත්වල පවතින එක්තරා ඇදහිල්ලක් සඳහා පූජාවට මේ ගොළුබෙල්ලන් යොදාගැනීම නිසා උන් ෆ්ලොරිඩාව ආක්‍රමණය කර ඇතැයි පැවසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=as1304285</link>
    <topic>නෙළුම් විල</topic>
    <author/>
    <content>නෙළුම් විලදුෂ්කර පාසලකට දේශපාලන මාරුවක් ලබා සිටි මම වසරකින් පමණ මැදබැද්ද මහා විද්‍යාලයට මාරු වී ආවෙමි. එහි ආ ටික දිනකින් මට දැනගන්නට ලැබුණේ විද්‍යාලයේ සිටි හොඳම ගණිත ගුරුවරයා පේරාදෙණිය වෛද්‍යපීඨයට තේරී ගිය බවත් ඔහුගේ පියාණන් අභාවප්‍රාප්තව ඇති බවත්ය. ගුරු මණ්ඩලයේ අපි සියලු දෙනා එහි ගියෙමු.මේ ගලේවෙල ප්‍රදේශයේ අලුත්වැව ගමයි. එදා මා දුටු ආකාරයට නම් ඒ දුෂ්කර ගමකි. අපේ හිටපු ගුරුතුමා ඇතුළු නෑ පිරිස ශෝකය දරාගෙන අපි පිළිගත් ආකාරයෙන් අපේ විඩාව නිවී ගියේ ය. අප හිතවතාගේ උපන් ගම් පියස එතැන් සිට අප දුටුවේ සුන්දර ගම් දනව්වක් ලෙසිනි. අව්‍යාජ සුන්දර කල්‍යාණ නෑ පිරිසක් අතරට අප සම්ප්‍රාප්තව ඇති බවක් හැගුණි.මෙබඳු පරිසරයක ජීවත් වෙමින්තම පුත්‍රයා වෛද්‍ය විද්‍යාලයට යවා දොස්තර පුතෙකු කිරීමට මේ උතුම් පීතෲවරයා කෙතරම් පාරමී පුරන්නට ඇත් ද! ඒ පැතුම් සපුරාගෙන දොස්තර මහතෙකු වශයෙන් ගමට සම්ප්‍රාප්ත වන පුතු දැකීමට මේ උදාර පියාණන්ට පිං මදිවීම ගැන අපි මහත්සේ කම්පා වීමු.තම අධ්‍යාපන කාල සීමාව සාර්ථකව නිම කළ අප හිතවතා, වෛද්‍ය උපාධිය ලබා කුරුණෑගල මහ රෝහල, නුවරඑළිය මහ රෝහල, බණ්ඩාරවෙල මහරෝහල හා මාතලේ දිසා රෝහල යනාදියෙහි සේවය කර, නාවුල ප්‍රාදේශීය ලේකම් කෙට්ඨාසයේත්, පල්ලෙපොළ ප්‍රාදේශීය ලේකම් කොට්ඨාසයේත් සෞඛ්‍ය වෛද්‍ය නිලධාරී වශයෙන් මෙහෙවර කොට නොබෝදා රාජ්‍ය සේවයෙන් විශ්‍රාම ලැබීය.හෙතෙම දැනට පෞද්ගලික වෛද්‍ය මධ්‍යස්ථානයක් පවත්වාගෙන යමින් ඉතාම අඩු ගාස්තුවකට රෝගීන්ට ප්‍රතිකාර කරයි. රෝගියෙකු පරීක්‍ෂා කරන මේ වෛද්‍යවරයා රෝගයේ ස්වභාවය, රෝගයට භාජන වීමට බලපෑ හේතු ඉන් ආරක්‍ෂා වීමට කළ යුතු දේ ආදිය ගැන රෝගියා දැනුවත් කරයි.”ඩොක්ටර් වෙදකමට වඩා කරන්නේ ලෙඩුන්ට ඉගැන්වීමනෙ.” විශ්‍රාමික, වයෝවෘද්ධ මා පුස්තකාලයට යන ගමන් නොවරදවා ම ඔහු හමුවීමට යන්නේ, මගේ කායික මානසික සුවය පතාය.”ඔව් අපේ වෘත්තියේ පරමාර්ථය නිරෝගී සමාජයක් ඇති කිරීමනෙ. ඉතින් රෝගීන්ට ඖෂධ පමණක් දීල ඒක කරන්න ඇහැකිය! ශරීරයට වගේ ම මනසටත්, බුද්ධියටත් ප්‍රතිකාර අවශ්‍යයි. එවිටයි අර උදාර පරමාර්ථය ඉෂ්ට වෙන්නෙ.””ඇයි ඩොක්ටර් මේ මධ්‍යස්ථානය සතියේ දිනවල සවස 4.00 දක්වාත්, සති අන්ත දිනවල පස්වරු 1.00 දක්වාත් පවත්වන්නෙ.””ආ... අපේ සම්ප්‍රදායක්තමා වෛද්‍යවරුන් වන අප අතර තරගයක් ඇතිකර නොගැනීම. තාමත් සේවයේ නියුතු වෛද්‍යවරුන් මේ ප්‍රදේශයෙත් ඉන්නවනෙ. ඒ අයත් හවසට ප්‍රතිකාර කරනවා. ඉතින් මා වේලාසන වහල යනවා. අනෙක මගේ දූලා හතර දෙනාගෙන් තිදෙනෙක් තාමත් ඉගෙන ගන්නවා. බිරිඳ විද්‍යා ගුරුවරියක වශයෙන් තාමත් සේවයේ. අප කවදාවත් සේවකයන් තියාගන්නෙ නෑ. තවත් එකක් ගණිතය දුව¢ල දරුවන්ට ගෙදරම නොමිලේ පන්තියක් කරනවා. ඒ අය හොඳ ප්‍රතිඵල ලබනව. මා යන්නෙ එන්නෙත් බසයෙන්නෙ. කාරෙකක් ගන්න බැරිකමක් නෑ.මා ණය වෙන්න කැමති නෑ. ඊට වඩා දූලගේ අධ්‍යාපනය වටිනවා. ලෝකෙට පේන්න ජීවත් වෙන්න මා එදා හිතුවෙත් නෑ. අද හිතන්නෙත් නෑ. ඉතාම සරල ජීවිතයක් තමා ගත කරන්නෙ. ඒකෙන් හිතට කොතරම් සැනසීමක් ද? මගේ අප්පච්චි මට දුන් ජීවිත දශ¡නය තමා ඒ. මා ගමේ ගියාම හැම නෑ ගෙයකටම වාගේ යනවා. තේ කෝප්පයක් බීලා, බුලත් විටක් කාලා ඒ අයත් එක්ක ඈඳි ගෙන වගතුග කතා කරල එන එක තරම් සංතෝෂයක් මට නෑ! දැන් මා ඉන්නෙ මාතලේ කිරිගල්පොත්ත ප්‍රදේශයේ. මේක අලුත් ගමක්. මගේ ගෙදරත් තාම හදනවා. මේ ඔක්කොම කරන්නේ මේ අතර තමා.””මිනිසුන්ට උපකාර වෙමින් අසල්වාසීන් සමඟ සතුටෙන් සහයෝගයෙන් ජීවත් වීම තමා මගේ අභිලාෂය! මගේ මූලිකත්වයෙන් මේ ගමෙත් මරණාධාර සමිතියක් ඇති කළා. සභාපති හැටියට වසර කීපයක් කටයුතු කළා. මා කැමතිත් මිනිසුන් අතර ජීවත් වෙන්න නෙ. දොස්තර වරයෙකු වශයෙන් රෝහලක රෝගීන්ටම සීමා වෙනවාට වඩා, ගුරුවරයෙකු වශයෙන් සේවය කළ කාලය, සෞඛ්‍ය වෛද්‍ය නිලධාරි වශයෙන් සේවය කළ කාලය, මා සිහි කරන්නෙ හරිම තෘප්තියෙන්.ඒ ඉරිදා දිනයකි. ඔහුගේ වෛද්‍ය මධ්‍යස්ථානයට යාබදව ඇත්තේ ප්‍රදේශයේ සති පොළය. හරියට ම පස්වරු 1.00 ට තම සේවා ස්ථානය වසා දැමූ දොස්තර මහතා ලොකු බෑගයක් ද ගෙන නිවස බලා යාමට මා හා පිටත් වීය.”ඉතින් ඔය ලොකු බෑග් එකත් උස්සගෙන බසයෙන් යාම කරදරයිනෙ.” මා එසේ පැවසුවේ බෑගය තුළ ඇත්තේ පොළෙන් මිලයට ගත් එළවළු ආදිය විය හැකියි සිතාය.”නෑ... මේ හිස් ඖෂධ දවටන. ප්ලාස්ටික් භාජන. මේවා ගෙදර ගෙනහින් ආරක්‍ෂිතව පුළුස්සා දමනවා. අපි ජීවත් වූවාට මදි. මිනිසුන්ගේ අවශ්‍යතා ඉටු කළාටමත් මදි. පරිසරයේ ස්වභාවික පැවැත්ම ආරක්‍ෂා කරගෙන ජීවත් වෙන්ටත් ඕන. එතකොට තමා අප කාටත් සුවපත් ජීවිතයක් ගත කරන්න ඇහැක්කෙ.”මේ අපූරු වෛද්‍යතුමා (එම්.ජී. ඒකනායක M.B.B.S) මගෙන් සමුගෙන බසයට ගොඩවීය. මෙබඳු අයෙකු ගැන මට කළ හැක්කේ කුමක්දැයි සිතමින් විත් මෙය ලිවීමි.මේ වග මම පසු දිනක ඔහුට පැවසීමි. හෙතෙම ලියන ලද ලිපිය මාතින් ලබා ගත්තේය.”අපෝ මා ගැන ලියන්න එපා!””ඇත්තට ම අද වෛද්‍ය වෘත්තිකයන් බොහෝ දෙනෙක් යන්නෙ වැරදි මගක. මුදල් තමා අද බොහෝ වෛද්‍යවරුන්ගේ පරමෝත්තම ඉලක්කය. පුද්ගල අභිවාදන, ප්‍රශස්තිවලට මා කැමති නෑ. මේ ලෝකයට බිහිවුණ හොඳම වෛද්‍යවරයානෙ බුදුරජාණන්වහන්සේ. උන්වහන්සේ දේශනා කළේ ‘ආරෝග්‍යා පරමා ලාභා’ කියලනෙ.””ඔබ ලියන හින්ද මට මතක් වෙනව මා කියවා ඇති එක සිද්ධියක්.””මැක්සිම් ගෝර්කි හමුවීමට ඔහුගේ නිවසට ගිය සෙසු ලේඛකයන් ගෝර්කිට කියනවා ‘අපට ලියන්න තවත් අත්දැකීම් නෑ’ කියල.”මෙය ඇසූ ගෝර්කි ඒ අයව නිවසේ උඩුමහලට එක්ක යනවා. කවුළුවෙන් පිටතට අත දිගුකොට පෙන්වා කියනවා,”බලන්න අර පැල්පත් දිහා, ඕවයෙ ඉන්නෙ සාර්ගෙ පාලනය නිසා දුක් විඳින ජනතාව. ඔවුන් ගැන හොයන්න. ඔවුන් ගැන ලියන්න. ඒ පීඩනයෙන් මිදෙන හැටි අවබෝධ වන්න ලියන්න.””ඒ වගේ ඔබත් ලියන්න. මේ සමාජයේ විෂමතා, අසාධාරණකම්, අපරාධ, දූෂණ ගැන ඉන් මිඳෙන මුදවන හැටි ලියන්න.”කෙසේ හෝ දින දෙකක් මේ ලිපිය සිය අත්අඩංගුවේ තබාගත් හෙතෙම අවසානයේ එය නිදහස් කළේය.  මිල්ලවානේ, වේලේමුල්ලේ විශ්‍රාමික නි. විදුහල්පති හා සාම විනිසුරු අයි.ජී.එස්. හරිශ්චන්ද්‍ර මහතා විසින් යොමු කරන ලද ලිපියක් ඇසුරිනි.මගේ මව පේරාදෙණිය රෝහලේ හත් වැනි වාට්ටුවේ ප්‍රතිකාර ලබමින් සිටියා ය.මා උදෑසන හයට පමණ රෝහල අසලට පැමිණියේ පෙර දා සිට නිරාහාරව සිටින අයට අහර වේල ද රැගෙන ය.මා රිය රථ ගාලේ නතර කළ වහාම ආරක්‍ෂක නිලධාරියෙකු වහා පැමිණ කියා සිටියේ රථය එතැනින් ඉවත් කර ගන්නා ලෙස ය.’මම මේ කෑම ටික අම්මට දීපු හැටියෙ ආපහු එනව, අම්මට ඊයෙ රෑ ඉඳල කෑමක් නෑ.’ මම කීමි.ඔහු මගේ බස තුට්ටුවකට මායිම් නොකර වහා ම රිය ඉවත් කර ගන්නා ලෙස අවධාරණය කර සිටියේ ය.මම එය රෝහල් ගේට්ටුවෙන් පිටත ඉඩ ඇති තැනක නැවැත්වීමි. එතැනින් ද එය ඉවත් කරගන්නා ලෙස ඔහු කීවේ ය. මම යළි රිය පණ ගන්වා ප්‍රධාන පාරේ කිලෝ මීටර් බාගයක පමණ දුර ගියෙමි. ඒ කිට්ටුව ත්‍රිරෝද රියක් හෝ පෙනෙන්නට නොවී ය. මම රිය එතැන නතර කළෙමි.රෝහල සෑහෙන දුර ය. මගේ හිතට දැනුණේ දැඩි වේදනාවකි. දෑස පෙඟී ගියේ ය.මා රෝහල දෙසට පය ඉක්මන් කරන්නට හැදුවා පමණි.වෑන් රියක් මා අසල නතර කැරිණි.’නගින්ඩ!’ එතුළ සිටි තරුණයා මට කීවේ ය.මම එහි ගොඩ වීමි. ඔහු ගේ බැල්ම කාරුණික විය.’ඔයාට වෙච්ච දේ මං දැක්ක. මට ඔයා ගැන දුක හිතුණ. ඒ හින්දයි මං ඔයාට උදව් කරන්ඩ ආවෙ. ඔයාගෙ අම්ම බඩගින්නෙ මග බලාගෙන ඇති. ඉක්මනට ගිහිං කෑම ටික දෙන්ඩ. මං ඔයාව ඉස්පිරිතාලෙ ගේට්ටුව ළඟින් බස්සන්නං!’ඔහුගේ නුහුරු සිංහල බස මා සනසාලීය. ඒ තරුණ මුසල්මානු මුහුණේ දයාව පිරී තිබිණ.කී පරිදිම ඔහු රෝහල් ගේට්ටුව ළඟ මා බැස්සවීය.මම කඳුළින් තෙමුණු දෑස ඔහු වෙත පෑවෙමි.’බොහොම ස්තුතියි මල්ලි!’මා වහ වහා රෝහල තුළට පිවිසියේ ඔහුට යහපත පතමිනි.  මහනුවර ආනන්ද කුරුප්පු මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av1304282</link>
    <topic>ක්‍රීඩා ලෝකයෙන්</topic>
    <author>- ෆවුස් මොහොමඩ්ෆවුස් මොහොමඩ්</author>
    <content>ක්‍රීඩා ලෝකයෙන්ජැමෙයිකාවෙන් බිහිවූ විශිෂ්ට කෙටිදුර ධාවන ශූර යොහාන් බ්ලේක් ක්‍රිකට් ක්‍රීඩාවට අතිශයින්ම කැමතියි. ඔහු පසුගියදා අයි.පී.එල්.තරගාවලියට එක්වීමේ බලාපොරොත්තුවෙනුයි පසුවුණේ.‘මට අයි.පී.එල්. සෙල්ලම් කරන්න ඕනා. මම මහන්සි වෙන්නේ ඒ හීනය හැබෑ කරගන්නයි.‘ බ්ලේක් එහෙම කිව්වා.ඔහු ඒ හීනය අත්හැර නොමැති බව ඔහුගේ සමීපතම මිතුරකු වන ක්‍රිස් ගේල් අනාවරණය කළා.සචින් ඔහුගේ මංගල එක්දින ද්විත්ව ශතකය රැස් කළ දිනයේ බ්ලේක් ජැමෙයිකාවේ අවන්හලකදී තරගය නරඹමිනුයි සිටියේ.ඒ මොහොතේ සචින් ලකුණු 150ට කිට්ටු කරලයි තිබුණේ.ඔහු ලකුණු 150ට වඩා රැස් කරන්නේ නෑ කියලා බ්ලේක්ගේ මිතුරන් කියද්දී බ්ලේක් කීවේ නෑ ඔහු ද්විත්ව ශතකයක් ලබා ගන්නවා කියලයි. අවසානයේ බ්ලේක් මිතුරන් හා ඔට්ටුවක් ඇල්ලුවා.ඒ අනුව සචින් ද්විත්ව ශතකයක් රැස් කළොත් බ්ලේක්ට නොමිලේ රාත්‍රී ආහාර වේලක් ලබාදෙන්න මිතුරන් පොරොන්දුවුණා. අවසානයේ බ්ලේක් ඔට්ටුව දිනුවා.‘මා ළඟ එවේලේ සචින්ගේ දුරකතන අංකය තිබුණේ නෑ. නැත්නම් ඔහුට ස්තූති කරන්න තිබුණා. මට නොමිලේ රසවත් රාත්‍රී ආහාර වේලක් ලබාදුන්නාට.‘බ්ලේක් කිව්වා. තහනම් උත්තේජන භාවිතා කොට තරග කිරීමෙන් අපකීර්තියට පත් පාපැදි ශූර ලාන්ස් ආම්ස්ට්‍රෝංග් පසුගියදා නව නිවසක් මිළ දී ගත්තා.අමෙරිකානු ඩොලර් මිලියන 4.3ක් වටිනා ආම්ස්ට්‍රෝංගේ නව නිවහන පිහිටා ඇත්තේ ටෙක්සාස් ප්‍රාන්තයේ.නිදන කාමර 5ක්, නාන කාමර 5ක් ඇතුලත් මේ මන්දිරයේ සිට අඩි 200ක් උසැති එල්ලෙන පාලමක් හරහා ගොස් බෝට්ටු සවාරියකත් නිරතවෙන්නත් පහසුකම් තියෙනවා.අක්කර 3.6ක භූමියක ඉදිවූ ආම්ස්ට්‍රෝංගේ නව මන්දිරය කාගෙත් සිත් ආකර්ශනය කරගැනීමට සමත් එකක් බවයි වාර්තාවෙන්නේ. සුප්‍රකට ටයිම් සඟරාව වාර්ෂිකව තෝරන ලොව වඩාත්ම බලගතු පුද්ගලයන් 100 දෙනා අතරට ඇතුලත් වීමට මෙවර චීනයේ සුපිරි ටෙනිස් ක්‍රීඩිකා ලී නා සමත්වුණා.මේ ලැයිස්තුවේ සිටින්නේ ක්‍රීඩක ක්‍රීඩිකාවන් සිවුදෙනෙක් පමණයි. ලී නා හැරුණුවිට ලෙබ්‍රොන් ජේම්ස්, ලින්ඩ්සේ වොන් හා මාරියෝ බැලොටෙලි ඒ අතර ඉන්නවා.බලවත් 100ට ඇතුලත්වීම නිසාම ලී නාට ටයිම් සඟරාවේ කවරය සරසන්නත් අවස්ථාව උදාවෙලා.මාටිනා නව්රතිලෝවා වැනි ටෙනිස් පිටිය ජයගත් ක්‍රීඩිකාවන් අතර ලී නාත් ශ්‍රේෂ්ඨ ක්‍රීඩිකාවක් විදිහට ඉතිහාස ගතවෙන්න මේ ලැයිස්තුව විශාල වාසියක් වේවි කියලයි හැමෝම කියන්නේ.   ඉන්දියා ක්‍රිකට් පිලේ ප්‍රබල ක්‍රීඩක හර්බජන් සිං නිෂ්පාදන සමාගමක් ආරම්භ කිරීමටයි සූදානම් වෙන්නේ. මූලික වශයෙන් චිත්‍රපටි නිෂ්පාදනය කිරීමයි ඔහුගේ බලාපොරොත්තුව.මේ නිෂ්පාදන සමාගම විවෘත කරන්නේ මැයි මාසයේ 3වැනිදායි. ඒ උත්සවයට බොලිවුඩ් සිනමාවේ වාගෙම ක්‍රිකට් පිටියේත් ජනප්‍රිය පුද්ගලයන් රැසක් සහභාගි වීමට නියමිතයි.ඒ අතර සල්මාන් ඛාන්, අක්ෂේ කුමාර්, සචින් තෙන්ඩුල්කර්, මහේන්ද්‍ර සිං දෝනිත් ඉන්නවා.බාජිගේ නිෂ්පාදන සමාගමෙන් මුලින්ම විකට චිත්‍රපට දෙකක් නිෂ්පාදන කිරීමටයි සැලසුම් කර ඇත්තේ. මේ චිත්‍රපට සඳහා අධ්‍යක්ෂවරුන් පවා තෝරාගෙන ඉවරයි කියලයි බාජි කියන්නේ.- ෆවුස් මොහොමඩ්ෆවුස් මොහොමඩ් කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av1304283</link>
    <topic>25ක් ඉල්ලනවා නං දෙන්නෙ කීය ගාණෙද?</topic>
    <author>එඩ්වඩ් චන්ද්‍රසිරි</author>
    <content>25ක් ඉල්ලනවා නං දෙන්නෙ කීය ගාණෙද?ඉමදූවේ හේමපාල 80, 90 දශකවල සිංහල වේදිකාවේ කැපී පෙනුණු චරිතයක්. ඇතැම් වේදිකා නාට්‍යවල නළුවකු ලෙසත් තවත් සමහර නාට්‍යවල නිෂ්පාදන කළමනාකරුවකු ලෙසත් ඔහු කටයුතු කළා. නිවුණු ඇවතුම් පැවතුම් ඇති හේමපාල සේවය කළේ කොළඹ නගර සභාවේ.ඔහු නිෂ්පාදන කළමනාකාරිත්වය දැරූ මංගල සේනානායකගේ ‘කිරට අඬන සප්පයෝ’ නාට්‍යය රට වටා නගරවල වේදිකාගත වුණු, බර්ටි සුසිරිපාල ගේ රංගනයෙන් ඔපවත්වුණු ජනප්‍රිය නාට්‍යයක්.දවසක් දා හවස හේමපාල බස්නැවතුම්පළ බලා පියනඟද්දි අහම්බෙන් වගෙ ඔහුට තවත් නාට්‍ය නිෂ්පාදන කළමනාකරුවකු මෙන්ම නළුවකු ද වූ සෝමපාල පතිරගේ මුණගැහුනා. බොහොම ළෙන්ගතු හිනාවක් පාමින් පතිරගේ ගේ අතකින් අල්ලාගත් හේමපාල ගස් සෙවණක් යට නතර වුණා.”මෙහෙම අහම්බෙන් වුණත් සෝමේ, මම මේ පොඩි කාරණාවක් ගැන උපදේශයක් ගන්ඩ ගැළපෙන කෙනෙක් ගැන හිත හිතා එනකොට තමයි සෝමෙව මුණගැහුනෙ” හේමපාල හිනාවෙලා සෝමෙට කිව්වා. හේමපාල එන්නේ මොකාටදැයි වික්ෂිප්ත වූ පතිරගේ සැකයකින් වගෙ මෙහෙම ඇහැව්වා.”මොකක්ද හේමපාල කාරණාව?”මේ දවස්වල මංගලගේ ‘කිරට අඬන සප්පයෝ’ නාට්‍යය හොඳට දුවනවනෙ. ඉතින් අද උදේ මට එක කොම්පැණියකින් කතාකරලා නාට්‍යයේ ගනුදෙනු ගැන ඇහැව්වා. මම විස්තර කිව්වාම ඒගොල්ලො අහනවා.”එකදිගට දර්ශන 25ක් කරනවා නම් එක දර්ශනයක් කීය ගණනෙ දෙනවද කියල. කීය ගාණෙ දුන්නොත් හොඳයි කියල ද සෝමේ හිතන්නෙ?” හේමපාල රහසෙන් වගෙ ඇහැව්වා.පතිරගේට මේ කතාවේ ව්‍යාජ සාටෝප ගතියක් දැනුණා. ‘කවුරු වුණත් නාට්‍යයක එක දර්ශනයක් හරි පෙන්නන එකත් ලොකු දෙයක් නෙ හේමපාල. එහෙව් එකේ විසිපහක් පෙන්නනවා නම් එකක් දෙකක් නිකං පෙන්නුවත් මොකද? අන්න මගෙ බස් එක එනවා. මම යනවා” කියූ පතිරගේ වහා දිවගොස් බස් රථයක එල්ලුණා. අනතුරුව බස් රථයේ අසුනක වාඩිවුණු පතිරගේ තමන්ටම මෙහෙම මුමුණා ගත්තා.”මුගෙ බොරු ද කොහෙද?”’කිරට අඬන සප්පයෝ’ නාට්‍යයේ සුවිශේෂ දර්ශනයක් පැවැත්වුණු දවසක නාට්‍යය අවසන්වෙලා එක් එක් ශිල්පීන් අනුපිළිවෙළින් වේදිකාවේ ඉදිරිපිටට ඇවිත් ප්‍රේක්ෂකාගාරයට ආචාර කරද්දී එතැන රැඳී සිටිය හේමපාල ඒ ඒ ශිල්පීන්ව ප්‍රේක්ෂකයන්ට හඳුන්වා දුන්නා. එම නාට්‍යයේ ප්‍රධාන නළු භූමිකාවට පණදුන් සුසිරිපාල එසේ ආචාර කරද්දී, හේමපාල අතක් ප්‍රේක්ෂකාගාරයට දිගු කරලා උස් හ¼ඩින් මෙහෙම කිව්වා.”මෙම නාට්‍යයේ ප්‍රධාන නළු භූමිකාව රගන බර්ටි ... සුසිරිපාල”අන්තිමට වේදිකාවට ආවේ එහි අධ්‍යක්ෂ මංගල හේමපාල. ඔහුව මෙහෙම හඳුන්වලා දුන්නා.”මෙම නාට්‍යයේ රචක – අධ්‍යක්ෂක මංගල සේනානායක” ඒ එක්කම වේදිකාව ඉදිරිපිට නැවතුණු හේමපාල ප්‍රේක්ෂකාගාරයට හිස නමලා ආචාර කරලා උස්හ¼ඩින් මෙහෙම කිව්වා.”මම කිරට හඬන සප්පයෝ නිෂ්පාදන කළමනාකරණය භාර ඉමදූවේ හේමපාල!”හේමපාල, බන්දුල විතානගේ පරිවර්තනය කොට අධ්‍යක්ෂණය කළ ‘වැනීසියේ වෙළෙන්දා’ නාට්‍යයේ සුළු භූ®මිකාවක් රඟපෑවා. ඔහුට නියමිත වුණේ අතකින් හෙල්ලක් දරාගෙන මාලිගාවේ මුරකාවලේ යෙදෙන සෙබළෙකුගේ චරිතයක්. එහි ප්‍රධාන සහ අපූර්ව ෂයිලොක් භූමිකාව රඟපෑවේ ටෝනි රණසිංහ. නාට්‍යයේ මංගල දර්ශනයත් සමඟම පුවත්පත් කීපයකම ඒ පිළිබඳ විවිධ විචාර පළවුණා.එක් සති අන්ත පුවත්පතක පළවූ වැනීසියේ වෙළෙන්දා විචාරයක් නාට්‍ය කණ්ඩායමේ නළුවකු, ටෝනිගේ අවධානයට යොමු කළා. නාට්‍යයේ රංගනය ගැන එහි මෙසේ ලියැවී තිබුණා.”මෙම නාට්‍යයේ ඉතා සාර්ථක එමෙන්ම අපූර්ව රංගනයක යෙදෙන්නේ ටෝනි රණසිංහ සහ ඉමදූවේ හේමපාලයි.ටෝනි එම විවේචනය පළවූ පුවත්පත් ආයතනයේ තම හිතවත් කර්තෘ මාණ්ඩලිකයකුගෙන් මේ විවේචනය පිළිබඳව තොරතුරු සොයාගත්තා. ඒ විවේචනය ආරූඪ නමකින් ලියා තිබුණේ ඉමදූවේ හේමපාල විසින්මයි.එම තොරතුරු ලැබුණු දාට පහුවෙනිදා කොළඹින් බැහැර ‘වැනීසියේ වෙළෙන්දා’ දර්ශනයක් සඳහා යාමට ටෝනි බස් රථයට ගොඩවුණේ හේමපාලට උස්හඬින් කතාකරමින්.”ඈ හේමපාල, උඹ කවදද බං ‘වැනීසියේ වෙළෙන්දා’ නාට්‍යයේ අපූර්ව රංගනයක යෙදුණේ?”ටෝනිගෙ කතාවට හැමෝම හිනාවෙද්දි හේමපාල විලියෙන් කරබා ගත්තා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av1304284</link>
    <topic>නිසි වෙලාවට ඒක සිද්ධවේවි</topic>
    <author>ගාමිණී සුසන්ත</author>
    <content>නිසි වෙලාවට ඒක සිද්ධවේවිතෙසාරා ජයවර්ධන“තරුවක් සමඟ වරුවක්” විශේෂාංගයට අද එක්වන්නේ තෙසාරා ජයවර්ධන. ඇය ටෙලිනාට්‍යය චිත්‍රපට රංගන ශිල්පිනියකි. එසේ ම ඇය කළමනාකරණය පිළිබඳ විශ්වවිද්‍යාල කථිකාචාර්යවරියකි. මේ වනවිට චිත්‍රපට සහ ටෙලිනාට්‍ය රැසකටම රංගනයෙන් දායක වී ඇති තෙසාරා දක්ෂතම ටෙලිනාට්‍ය නිළියට හිමි සම්මානය ද වරක් හිමිකර ගැනීමට සමත් වී ඇත.මොන වගේ වැඩ කටයුතුත් එක්ක ද ඔබ මේ දවස්වල ඉන්නේ?මේ දිනවල ‘සකි සඳ සුවාරිස්’ ටෙලිනාට්‍යය රූපගත කිරීම්වලට සහභාගි වෙනවා. මේ ටෙලිනාට්‍ය මේ දිනවල හිරු රූපවාහිනී නාළිකාවෙන් විකාශය වෙනවා. මම එහි නිරූපණය කරන්නේ සිමෝනා චරිතය.මීට කලකට පෙර ඔබේ රංගනය සම්මානයට පාත්‍ර වුණා නේද?ඔව් ඒ 2008 අවුරුද්දේදි. ඔව් ඒ; අශෝක හඳගම නිර්මාණය කළ “නැඟෙනහිර වෙරළෙන් ඇසෙන” ටෙලිනාට්‍යයේ රංගනය වෙනුවෙන්. මෙහිදී මට සම්මාන 2 ක් හිමි වුණා. ඒ, ඕ සී අයි සී සම්මාන උලෙළේ හොඳම නිළියට හිමි සම්මානයත්, රාජ්‍ය ටෙලිනාට්‍ය උලෙළේ හොඳම සහාය නිළියට හිමි සම්මානයත්.ඔබ මෙතෙක් දායක වී ඇති නිර්මාණ...?මම මුලින් ම රංගනයෙන් දායක වුණේ ‘සිහින දෙව්දුව’ චිත්‍රපටයට. ඉන්පසුව ලෙස්ටර් ජේම්ස් පීරිස් ශූරීන්ගේ “අම්මාවරුනේ” චිත්‍රපටයටත් සුමිත්‍රා පීරිස් මහත්මියගේ ‘යහළුවෝ’ සහ ‘වෛශ්නාවි’ චිත්‍රපට වලටත් එම රංගනයෙන් දායක වුණා. වෛශ්නාවි ළඟදීම තිරගත වේවි.ඊට අමතරව ප්‍රියංකර විතානච්චිගේ ‘සැමීගේ කතාව’ චිත්‍රපටයේත් මගේ රංගනයක් ඇතුළත්. ඒ මම රංගනයෙන් දායක වී ඇති චිත්‍රපට. ඒ වගේ ම ‘සඳලි සහ තාරකා’, ‘රංගන විජිතය’, ‘සමනළියක් ඉකි බින්දා’, ‘හිම කඳුළු’ ටෙලිනාට්‍යවලටත් තවත් ටෙලිනාට්‍ය කීපයකටත් මම රංගනයෙන් දායක වෙලා තියෙනවා.ඔබ හිතන විදියට ප්‍රේක්ෂකයින් ඔබට වඩාත් සමීප වුණේ කුමන චරිතයෙන් ද?‘සඳලි සහ තාරකා’ ටෙලිනාට්‍යයේ රාධිකා ගේ චරිතයෙන් තමයි ප්‍රේක්ෂකයින් මාව හොඳින් හඳුනා ගත්තේ.ඔබ කලාවට සම්බන්ධ වුණේ ඔබට කලාවට සම්බන්ධ පවුල් පසුබිමක් තිබෙන නිසා ද?මම කලාවට සම්බන්ධ වුණේ කලාවට තිබුණු ආශාව නිසයි. නමුත් කලාවට සම්බන්ධ වෙන්න දෙමව්පියන්ගේ සහ කලාවට සම්බන්ධ මගේ පවුලට සමීප උදවියගෙන් මට විශාල සහයෝගයක් රුකුලක් ලැබුණා.මගේ තාත්තා ආචාර්ය අමර ජයවර්ධන, මව ආචාර්ය ජයන්ති ජයවර්ධන. මගේ තාත්තා චිත්‍රපට කීපයක් ම නිෂ්පාදනය කළා. ඒ චිත්‍රපටවල රඟපෑමේ අවස්ථාව මට හිමිවුණා.රංගනයට අමතරව ඔබ ලේඛනයෙත් යෙදෙනවද?ඔව් මම ලියන්න කියවන්න හරි කැමැතියි. මගේ අම්ම ලේඛිකාවක්. ඇය සිංහලෙන් සහ ඉංග්‍රීසියෙන් ග්‍රන්ථ කීපයක් ම රචනා කරල තියෙනවා. මම ලේඛනයට යොමු වුණේ අම්ම නිසා. මගේ පළමු නවකතාව ‘සඳ නොදුටු තාරකා’ එය සරසවි ප්‍රකාශනයක්. ඒක පුනරුත්පත්තිය ගැන කියවන කුතුහලයෙන් පිරුණු කතාවක්. මගේ දෙවැනි කෘතිය ‘හිරු නොදුටු දේදුනු’ එයත් කුතුහලය දනවන කතාවක්.ලේඛනයේදී ඇයි ඔබ පුනරුත්පත්තිය වැනි තේමාවක් තෝරාගත්තේ?පුද්ගලිකව මම කැමැතියි, කුතුහලය දනවන අභිරහස් නිර්මාණවලට. රඟපෑමේදී වුණත් මම කැමැති එවැනි නිර්මාණවලට දායක වෙන්නයි.රංගනයට ලේඛනයට අමතරව ඔබ නිරත වී සිටින වෙනස් ක්ෂේත්‍ර මොනවාද?මම නිවේදන කටයුතු වලටත් ගොඩක් කැමැතියි. මම පළමුවෙන් ම කළේ ජාතික රූපවාහිනියේ ‘ලංකා ව්‍යාපාරික පුවත්’ වැඩසටහන. ඉන්පසුව මම ස්වර්ණවාහිනි ආයතනයේ ස්ටොක් මාකට් වැඩසටහන ඉදිරිපත් කළා. මේ දිනවල සියත නාළිකාවේ යාන වාහන වැඩසටහන ඉදිරිපත් කරනවා. ඒ වගේ ම ශ්‍රී ජයවර්ධනපුර විශ්වවිද්‍යාලයේ අලෙවිකරණය විෂය පිළිබඳව කතිකාචාර්යවරියක් ලෙසින් සේවය කරනවා.පසුගියදා ඔබට අධ්‍යාපනික ක්ෂේත්‍රයෙන් ජාත්‍යන්තර ජයග්‍රහණයකුත් හිමි වුණා නේද?ඔව්, මහා බ්‍රිතාන්‍යයේ සී අයි එම් ආයතනය මගින් පැවැත්වූ වරලත් අලෙවිකරණය පිළිබඳ පශ්චාත් ඩිප්ලෝමා පාඨමාලාවේ ලොව විශිෂ්ටතම ශිෂ්‍යාවට හිමි සම්මානය මට හිමි වුණා.කවුද ඔබේ පවුලේ ඉන්නේ?මගේ පවුලේ අය ඉන්නේ නවසීලන්තයේ. අම්මයි තාත්තයි මල්ලි තමයි මට ඉන්නේ. පොඩි කාලේ ඉඳලම මම හැදුණේ වැඩුණේ නවසීලන්තයේ.ඔබ දැන් විවාහ වන වයසේ පසුවන යුවතියක් නේද?ඔව්. නිසි කාලයට නිසි වෙලාවට ඒ දේවල් සිදුවේවි.මොනවගේ බලාපොරොත්තු ද අරමුණු ද ඔබට තියෙන්නේ?හොඳ නිර්මාණවලට දායක වෙමින් දිගටම කලාව තුළ ඉන්න බලාපොරොත්තු වෙනවා. ඒ වගේ ම මම ඉගෙන ගන්න දේවල් මේ රටේ දරුවන්ට කියා දීමෙන් මේ රටට සේවයක් කරන්නත් මගේ විශාල ආශාවක් තියෙනවා.ගාමිණී සුසන්තඡායාරූප - නන්දික අහංගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av1304285</link>
    <topic>හදන්න ගියේ දවස් 29 යි පෙන්වන්න අවුරුදු දෙකක් ගියා</topic>
    <author>සු.මී</author>
    <content>හදන්න ගියේ දවස් 29 යි පෙන්වන්න අවුරුදු දෙකක් ගියාජයනාත් ගුණවර්ධන‘පරාවර්ථන’ ප්‍රවීණ සිනමා කැමරා ශිල්පී ජයනාත් ගුණවර්ධනගේ කුලුඳුල් චිත්‍රපට අධ්‍යක්ෂණයයි. මෙය දැනට තිරගත වන ‘අභිනික්මන’ චිත්‍රපටයෙන් පසු සී.ඊ.එල්. මණ්ඩලයේ සිනමාහල්වල ප්‍රදර්ශනය වනු ඇත.වෘත්තිය කැමරා ශිල්පියකු වුණු ඔබ චිත්‍රපට අධ්‍යක්ෂණයට පිවිසෙන්න හිතුවේ ඇයි?මම හිතන විදියට සිනමාවේ අමාරුම කාර්යය තමයි කැමරාකරණය. මුල් ම චිත්‍රපටය නිෂ්පාදනය කරලා ඊට පස්සේ අධ්‍යක්ෂවරු වුණු අය අපේ රටේ ඉන්නවා. ඒත් චිත්‍රපට 100 ක් නිෂ්පාදනය කරලත් කැමරා ශිල්පියකු වුණු අයෙක් නම් සොයා ගන්න නැහැ. මං මේ කියන්නේ සිනමාවේ. ටෙලිනාට්‍ය කර්මාන්තයේ තත්ත්වය නම් මම දන්නේ නැහැ. ඕනෑම චිත්‍රපටයක කැමරා ශිල්පියාට විශාල වගකීමක් තියෙනවා.චිත්‍රපටයක් අධ්‍යක්ෂණය කිරීමේ වුවමනාව කාලයක ඉඳන් මට තිබුණා. ඒත් මං ඉවසීමකින් යුතුව අවස්ථාව එනකම් හිටියා.ඒ ඉවසීම මේ කර්මාන්තයට අවශ්‍යයි. මම කැමරාව මෙහෙයවද්දියි බොහෝ ම ඉවසීමකින් යුතුවයි වැඩ කරන්නේ.මට චෝදනාවකුත් තියෙනවා, මම ඕනෑවට වඩා ‘ෂොට්’ එකකට කාලය ගන්නවා කියලා. කරන දේ හරියට කරන්න ඕනෑ කියන එක තමයි මං ගුරුවරුන්ගෙන් ඉගෙන ගෙන තියෙන්නේ. මගේ ගුරුවරයා ඩොනල්ඩ් කරුණාරත්න.හොඳ ශිෂ්‍යයෙක් බිහිවෙන්නේ හොඳ පාසලකින්, හොඳ ගුරුවරුන්ගෙන්. ඩොනල්ඩ් එහෙම හොඳ ගුරුවරයෙක්. මම බොහෝම සුළු තැනින් සිනමාවට ආපු කෙනෙක්. නිලයක්වත් නැති කාර්මික ශිල්පියෙක් විදියට තමයි මම මුලින් ම වැඩ කළේ. සුමිත්ත අමරසිංහ, දයා විමලවීර, ඩී.බී. සුරනිමල වැනි ප්‍රවීණයන් යටතෙත් මම වැඩකරලා තියෙනවා. ඒ අය බොහෝ ම ඉවසීමෙන් වැඩ කරන අය.චිත්‍රපටයක් අධ්‍යක්ෂණය කරන්න වෙලාව ආවා. මම අධ්‍යක්ෂණය කළා.ඔබ මේ චිත්‍රපටයේ කතාව, දෙබස්, තිරනාටකය, කැමරාකරණය, නිෂ්පාදනය හා අධ්‍යක්ෂණය යන සියල්ලම කරලා තිබෙනවා. ඔබ කොහොමද මේ සියල්ල කළමනාකරණය කළේ?ඒ මගේ වෘත්තිය පළපුරුද්ද. මං චිත්‍රපට 75 ක විතර සහාය කැමරා ශිල්පියකු විදියටත් චිත්‍රපට 30 ක විතර ප්‍රධාන කැමරා ශිල්පියා විදියටත් වැඩ කරලා තියෙනවා. ඒ අත්දැකීම් තමයි මට මෙහිදී බෙහෙවින් ඉවහල් වුණේ. ඔබ දන්නවාද? මට චිත්‍රපටය රූගත කරන්න ගියේ දවස් 29 යි.‘පරාවර්ථන’ චිත්‍රපටයේ තේමාව මොකක්ද?මම විශ්වාස කරන දෙයක් තියෙනවා. ඒ තමයි අපි කරන හැම දෙයක් ම ආයේ කැරකිලා එනවා. අපි හොඳක් කළොත් මේ ආත්මයේ දී ම හොඳ ප්‍රතිඵල ලැබෙනවා. නරකක් කළොත් ඒකේ අනිත් පැත්ත. ඒක බුදු දහමක් එක්ක බැඳිච්ච සංකල්පයක්. මේක තමයි මගේ චිත්‍රපටයේ තේමාව. මං මේ තිරනාටකය ලියලා ටික කලක් වෙනවා. මං ළඟ හිතවතකුටවත් මේ ගැන කිව්වේ නැහැ. මේ කතාව දවසින් දවස මගේ හිතේ වර්ධනය වුණා.ඔබේ චිත්‍රපටයේ ප්‍රධාන චරිතය රඟපාන්නේ සොමී රත්නායක.ඔව්. මම මුලින් ම මේ සඳහා තෝරාගෙන හිටියේ රවින්ද්‍ර රන්දෙනිය. නමුත් ඔහුගේ කාර්ය බහුලත්වය නිසා මට ඔහු සම්බන්ධ කර ගන්න බැරිව ගියා. පස්සෙ තමයි සොමී කෙරෙහි අවධානය යොමු කළේ.ඔබ ඔබේ තිරනාටකය නළු නිළියන්ට කියවන්න නොදුන් බව පැවසෙනවා.ඔව්. ඒක ඇත්ත. මොකද, මම මේ චිත්‍රපටය මනසින් දැකලා ඉවරයි. නළු නිළියන් රඟපානවා දැකලා ඉවරයි. නළු නිළියන්ට පිටපත දුන්නම ඔවුන් චරිත සඳහා තමන්ගෙ අර්ථකථන දෙන්න පටන් ගන්නවා. මං එහෙම දේවල් දැකලා තියෙනවා. එවිට අධ්‍යක්ෂවරයන්ගේ මනසේ තියෙන දේ හරියට රූපයට එන්නේ නැහැ. මම ෂොට් එකක් අරන් ඊට පස්සේ ඊළඟ ෂොට් එක ගන්න නළු නිළියන්ට පන්ති පවත්වන්නේ නැහැ.ඒත් සිනමාව සාමූහික ප්‍රයත්නයක්.ඔව්. ඒක මං පිළිගන්නවා. හැම ශිල්පියකුටම තමන්ට නියමිත කාර්ය භාරයක් තිබෙනවා. ඒත් ඒ හැම දෙයක් ම වෙන්න ඕනෑ අධ්‍යක්ෂවරයැට ඕනෑ විදියට. අවසාන තීරකයා ඔහු. මොකද නිර්මාණය ඔහුගේ වන නිසා.චිත්‍රපටය රූපගත කළේ කොහේද?ආනමඩුවේ. චිත්‍රපටයට සුදුසු දර්ශන ඉසව් හොයමින් හැතැප්ම දහස් ගාණක් අපි ඇවිද්දා. අන්තිමට සුදුසු තැන හම්බ වුණා. මෙහි රූපගත කිරීම්වල දී විශේෂ දෙයක් සිද්ධ වුණා. මගේ තිරනාටකයේ තියෙනවා, මීදුම් සහිත දර්ශනයක්. ඉතිං ආනමඩුවේ කොහිද මීදුම? දවසක් මම නැඟිටල බලද්දී මෙන්න මීදුම. ‘පාදඩයා’ චිත්‍රපටය රූපගත කරද්දීත් මම අනුරාධපුරයේ ‘මීදුම’ දැකල තිබුණා.මොකද, අනුරාධපුරය පැත්තෙන් අවුරුද්දකට වතාවක් දෙවතාවක් මීදුම වැටෙනවා. මුල් ම දවසේ සූදානමක් නොතිබුණු නිසා අපි දෙවැනි දවස එනකම් බලාගෙන හිටියා. මෙතන එදත් මීදුම. එක්කෙනකුට එක් කෙනෙක් නොපෙනෙන තරමට මීදුම. ඒ අවස්ථාවේ අපි රූපගත කිරීම් කළා.දින 29 කින් රූපගත කර හමාර කළ චිත්‍රපටය තිරගත වන්න ප්‍රමාද වුණේ ඇයි?ඔව්. ඒ සඳහා මට අවුරුදු දෙකක් ගත වෙලා තියෙනවා. අද කර්මාන්තයේ වෙන දේවල්වලින් බැට කන්නේ පුංචි අපි. එකම පවුලේ අය ගහ ගන්නව වගේ අපි එකිනෙකා සමඟ ප්‍රශ්න ඇති කර ගන්නවා. ඒක එච්චර හොඳ දෙයක් නෙමෙයි.සු.මීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av1304286</link>
    <topic>සිනා කතා</topic>
    <author/>
    <content>සිනා කතා’ස්වාමීනි මේ තැනැත්තා කිසිම හේතුවක් නැතුව මගේ සේවා දායකයාගේ රෙකෝඩ් බාර් එකේ වීදුරු දොර පයින් ගහලා කඩලා තියෙනවා.’ පැමිණිල්ලේ නීතිඥයා විත්ති කූඩුවට අත දිගු කරමින් කීවේය.’අත් දෙකම නැති ආබාධිතයෙක් වන ඔබ ඇයි මෙහෙම ප්‍රචණ්ඩ විදියට හැසිරුණේ?’ විනිශ්චයකරු විත්තිකාරයා දෙස තියුණු බැල්මක් හෙළමින් ඇසීය.’ස්වාමීනී, මම ඔය කියන රෙකෝඩ්බාර් එක ඉස්සරහ පාරේ යද්දි මේගොල්ලෝ ඕනෙ නැති සින්දුවක් දැම්මා මට පල් එකට. ඒක ඇහුණාම මට උන්නා මළා පෙනුණේ නැහැ. ඒකයි මම එහෙම කළේ.’ විත්තිකරු කෝපයෙන් කීවේය.’මොනවා...! මොකද්ද ඒ සින්දුව?’ විනිශ්චයකරු විස්මයෙන් විමසීය.’දෙන්න පි‍්‍රයේ දෑතට ඔය දෑත.’ විත්තිකරු පිළිතුරු දුන්නේ දත්මිටි කමිනි.  ’අත අරිනවා, අත අරිනවා ඔය මිනිහව. ඇයි තමුසෙ ඔය අහිංසකයට ඔය විදියට තලන්නෙ?’ සුගත් කිසිවකු බිම පෙරළාගෙන පහරදෙනු දැක එතැනට දුවගෙන ආ රජිතාගේ සැමියා ඇසුවේය.’අහිංසකයා...? ඇයි මහත්තයට මතක නැද්ද මෙයාගෙ ඩයල් එක? මහත්තයගෙ නෝනව අරන් පැනලා ගියෙ මෙයානෙ.’ සුගත් අනෙකාට තවත් පහරක් අනිමින් කීවේය.’ඒක දන්න හින්දා තමයි මිනිහා අත අරින්ඩ කිව්වේ. මේ අහිංසකයට වෙන දඬුවමක් මොටද?’ සැමියා කීවේය.  ’මම හැම වෙලේ ම කියනවා උදේට හොඳට කන්ඩ ඕනෙ කියල. කෝ ඔයා ඒවා කනකටවත් ගන්න එකක් යැ. අද උදේ ගියෙත් හරියට මොකවත් නොකා නෙ. ඒකයි ඔය අමාරුව.’ අනෝමා ආඩපාලි කීවේ හවස ගෙදර පැමිණි සැමියා ක්ලාන්ත ගතියක් දැනෙන බව කියා ඇඳේ වැතිර සිටියදීය. අනතුරුව ඈ උණු උණුවේම සූදානම් කරගෙන ආ නෙස්ටමෝල්ට් වීදුරුව බිවූ නිහාල් නැගිට්ටේය.’දැන් කලන්තෙ ගතිය අඩුවුණා නේද?’ අනෝමා ඇසුවාය.’ඔව් ළමයො, දැන් හොඳයි.’ නිහාල් සිනාසී කීවේය.එහෙම නං අපි තව ටිකකින් ෂොපින් යමු. මට අද සාරියක් අරගෙන ඕනෙ හොඳේ.’ අනෝමා කීවාය.’ඔන්න ආයෙත් කලන්තෙ හැදීගෙන එනවා.’ කියූ නිහාල් යළිත් ඇඳට වැටුණේය.  ’ඒ හොරා තමාගෙ බෙල්ලේ තිබුණු මාලෙ කඩාගත්තෙ උසාවිය ඉස්සරහදී නං ඇයි තමා උදව් ඉල්ලලා කෑ ගැහැව්වේ නැත්තෙ.ඔය කියන වෙලාවේ ඒ පාරේ හුඟක් සෙනඟ ගැවසෙනවනෙ.’ තම කරේ තිබූ රන්මාලය සොරකු විසින් කඩා ගැනීම පිළිබඳ පොලිසියට පැමිණිලි කළ ස්ත්‍රියගෙන් පොලිස් නිලධාරියා විමසුවේය.”සෙනඟ හිටිය බව ඇත්ත රාලහාමි. ඒත් මං කෑගහන්නෙ කොහොමද? උසාවිය ඉස්සරහ බෝඩ් එකක් ගහලා තිබුණනෙ ‘නිශ්ශබ්ද වනු’ කියල.” ස්ත්‍රිය පිළිතුරු දුන්නාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av1304287</link>
    <topic>යාත්‍රා</topic>
    <author>ජෝජ් රොබ්සන් ද සිල්වා</author>
    <content>යාත්‍රාතිළිණි ප්‍රනාන්දුව අප හඳුනන්නේ ජනප්‍රිය ගායන ශිල්පි රොෂාන් ප්‍රනාන්දු ගේ ආදරණීය බිරිය ලෙසයි.ගීත ගායනයට හැකියාව ඇති තිළිණි සමඟ රොෂාන් ගැයූ ‘සුපෙම් සුවඳක් අරන් ඇවිත් සුළඟක් ලෙසින්’ ගීතය නිසා ගීතලෝලීන් ඔවුන් දෙදෙනා ගයන යුග ගී අහන්න වැඩි රුචියක් දැක්වීම හේතුවෙන් තිළිණි රොෂාන් සමඟ ගීත කිහිපයක් ම ගායනය කළා.මේ දිනවල ඇහෙන රොෂාන් සමඟ තිළිණි ගයන අලුත්ම යුග ගීතය පිළිබඳව ඇය පැවසුවේ මෙසේය.මටත් වඩා මං ගැන හිතන සැරෙන් සැරේ මුළු හිත හදන තිළිණයක් වෙලා ගැලූ සිනහවට පිරුණා මුළු හිතම...!“මගේ උගුර සනීප නැතුව ඉඳලා අවුරුදු තුනකට විතර පස්සේ තමයි මේ ගීතය ගායනා කෙරුවේ. විමාලක මුහන්දිරම්ගේ පදමාලාව. සංගීතය රොෂාන්ගේ. මේ මගේ පස් වැනි ගීතය.රොෂාන්ගේ ගීත රසික රසිකාවියන්ගේ ඉල්ලීමට තමයි මං මේ යුග ගීතය ගැයුවේ. එහෙම විශේෂ ඉල්ලීමකදී ගීතයක් දෙකක් ගයනවා හැරෙන්න ගායිකාවක් විදිහට දිගටම කටයුතු කරන්න මගේ බලාපොරොත්තුවක් නැහැ.හැබැයි මං දීපිකා ප්‍රියදර්ශනී පීරිස්ගෙන් සංගීතය ඉගෙන ගෙනත් තියෙනවා.අපේ මේ ගීතයට දැනටමත් හොඳ ප්‍රතිචාර ලැබෙන හින්දා රොෂාන් ළඟදීම මේකට මියුසික් වීඩියෝවකුත් කරන්න හිතාගෙන ඉන්නවා.”  ජනප්‍රිය ගායක රුවන් හෙට්ටිආරච්චි සම¼ඟ ජනප්‍රිය නිළි ෂෙරිල් ඩෙකර් විවාහ වෙලා දැන් පදිංචි වෙලා ඉන්නේ නව නිවෙසකයි. ෂෙරිල්ගේ ආච්චිත් ඔවුන් සමඟයි ඉන්නේ. ෂෙරිල් ‘දම්සාරි’ රූපවාහිනී නාට්‍යයේ රූපගත කිරීම්වලත්, රුවන් ඔහුගේ නවතම ගී නිර්මාණ කටයුතුවලත් සුපුරුදු පරිදි නියැළී සිටිනවා.මේ අතර පසුගියදා පැවැති ‘දෙරණ මියුසික් වීඩියෝ අවෝඩ්ස් 2012’ සම්මාන උලෙළේ දී රුවන්ට ‘නොදැක ඉන්න බෑ’ ගීතය වෙනුවෙන් ලෝකඩ සම්මානය ලැබුණා. එහෙත් රුවන් ගේ එම ගීතයට රන් සම්මානය හිමි නොවීම ගැන ඔවුන් ඉන්නේ කිසියම් කනගාටුවකින් දැයි අපි ඔවුන්ගෙන් විමසා බැලුවා.“අපෝ, කිසිම කනගාටුවක් නැහැ. මියුසික් වීඩියෝ වලින් මෙවැනි සම්මානයක් ලැබීමත් ලොකු දෙයක්නේ. හැබැයි ඉතින් ඇත්තටම ෂෙරිල් නම් බලාපොරොත්තු වුණේ ඨධතඤ එක හම්බ වෙයි කියලා තමයි. මොකද ‘නොදැක ඉන්න බෑ’ ගීතයට ලැබුණු ප්‍රතිචාර ඒ තරම් වූ නිසා. ඒ කොහොම වුණත් මේ ලැබුණු සම්මානය ගැන අපි සෑහීමට පත්වෙනවා. එක පාරටම ලොකු එක හම්බ වෙලා වැටෙනවාට වඩා පොඩ්ඩ පොඩ්ඩ නැගිටින එක හොඳයි.මොකද තව ප්‍රවීණයෝ ඉන්නවානේ. සම්මානයක් ගන්න ක්ෂේත්‍රයේ සෑහෙන කාලයක් නිරත වෙලා ඉන්න ඕනේ. ගොඩාක් කල් ගතවෙලත් සම්මානයක් ගන්න සමහරුන්ට බැරි වී තියෙද්දී මේ ක්ෂේත්‍රයට ආව ගමන් මුලින් ම ගැයූ ගීත දෙකෙන් ම සම්මාන ගන්න හැකිවීම දෙවියන් වහන්සේගෙන් ලැබුණු ආශිර්වාදයක් කියලා අපි විශ්වාස කරනවා. (මීට ඉහත රුවන් ‘සිංහාවලෝකනය’ චිත්‍රපටය සඳහා රයිනි චාරිකා සමඟ ගැයූ ‘මතකද හැන්දෑවේ’ ගීතය සඳහා දක්ෂතම පසුබිම් ගායනයට හිමි සම්මානය හිමි කර ගත්තා.)“ෂෙරිල් එක්ක යුග ගීයක් ගයන්න රුවන්ගේ අදහසක් නැද්ද?“අම්මෝ... සින්දු කියන්න ෂෙරිල් බපර කරනවා. එහෙන් මෙහෙන් කියනවා. වෙලාවකට මට බෑ අප්පා ඕවා කරන්න’ කියලත් කියනවා. උත්සාහ කරනවා. එයාගේ කැමැත්ත මත තමයි ඒක තීරණය වෙන්නේ. බලමු ඉතින් ඉස්සරහට.”  අප දන්නා හඳුනන ගායන ශිල්පි මධුමාධව අරවින්ද පිළිබඳ මේ දවස්වල හැමෝම කතාබහ වෙන්නේ යන්ත්‍ර මන්ත්‍ර බලයට අභියෝග කිරීම නිසාවෙන්. ඒ අනුව නුදුරු දිනෙකදී මධුමාධව අරවින්දව නැගිටින්න බැරි වෙන ලෙස පුටුවක වාඩි කරවා අලවා තැබීමට නියමිතය.මුලදී මහාචාර්ය කාලෝ ෆොන්සේකා වෙත යොමු කෙරුණු මෙම අභියෝගය මධුමාධව බාර ගැනීම පිළිබඳව අපි මධුගෙන් කළ විමසුමට ඔහු පිළිතුරු දුන්නේ මෙලෙසින්.“මේක පොදු කාරණාවක්. මම පුංචි කාලේ ඉඳලම ඔය මිත්‍යාවන් සම්බන්ධව හිතුවේ මිනිසුන්ගේ බැරිකම් මිනිසුන් විසින් ම පාවිච්චි කර මෙහෙයවන්නක් ලෙස අදෘශ්‍යමාන කිසිවෙකු මේවා මෙහෙයවන්නේ නැහැ කියලයි.මේ සමාජයේ ගෞරවනීයයි කියපු ඇතැම් මිනිසුන් සහ ප්‍රභූවරුන් විසින් මිනිසුන්ව මෙහෙයෙව්වා මෙන්න මෙතැනට වැඳපල්ලා, මෙන්න මේකේ මෙහෙම දෙයක් තිබෙනවා කියලා මිසක් උඩින්වත්, පොළොව පළාගෙන වත්, අහස දෙබෑ කරගෙන වත් ආපු කිසිවෙකු මම කිසිදාක දැකලා නැහැ.ඒ නිසා මම මේ අභියෝගය බාර ගත්තා. මිත්‍යාව කියන දේ ඇතුළේ සීමාව පන්නලා මිනිස්සු ඒවා විශ්වාස කළාම තමන්ට තමන්ව නැතුව යනවා. ඔය අදෘශ්‍යමාන කිසිම බලවේගයක් බැරි මිනිහෙකුගේ නිවෙසක වහලයට එක පොල් අත්තක් බැඳලා දීලා නැහැනේ. කටින් කියනවා මිසක් ඔය බලවේග කරපු දෙයක් නැහැ.එහෙම ඔය ශාස්ත්‍රයෙන් කරන්න පුළුවන් නම් යක්කු භූතයෝ ඇතුළු කරලා මිනිස්සු වැඩ නොකර භූතයෝ වැඩ කරන ලෝකයේ පළමුවැනි රට බවට අපේ රට පත් කරන්න පුළුවන්නේ. එතකොට ඇමෙරිකාව බය වෙයි අපේ රටට. මේ රටේ දුක් පීඩා විඳින නූගත් අහිංසක මිනිස්සු අල්ලාගෙන රවටනවාට එරෙහිවයි මං මේ අභියෝගය කරන්නේ. මිනිසුන්ගේ දුක පාවිච්චි කරලා කීයක් හරි හොයන එක වැරදියි. මං අභියෝග කරන්නේ එයටයි.”  සොඳුරු අතීතයෙ නිමල පැතුම වී මගෙ හද තුළ ඔබ ඉන්න ඇති ඒ හින්දා යළි සෙනෙහෙ සිතින් අපි ආදරයෙන් හමු වෙන්න ඇති...!මාලනී ජයරත්න කියන්නේ අපේ ප්‍රවීණ ගායන ශිල්පියකු වන ටී.එම්. ජයරත්නගේ ආදරණීය බිරිය. ටී.එමි. ගේ සෞන්දර්ය චාරිකාව නැවුම් ඉසව්වකට හරවමින් ගී පද රචනා ගණනාවක් ම ටී.එම්. ට නිර්මාණය කර දුන් මාලනී ලියූ ගීතයක මුල් පද සිහිගන්වමින් සිය ඒකපුද්ගල ගී ප්‍රසංගය වන ‘සොඳුරු අතීතය’ ගෙන එන්නට මේ දිනවල ටී.එම්. සූදානම් වෙමින් සිටියි. ඒ පිළිබඳ මාලනී අප සමඟ හෙළිදරව් කළ විශේෂ කරුණකි මේ.“ටී.එම්. ගේ ‘සොඳුරු අතීතය’ ප්‍රසංගය මැයි 11 වැනිදා සවස 6.30 ට මියුසියස් විද්‍යාලීය ශාලාවේදී පැවැත්වීමට දැන් කටයුතු සූදානම් කරගෙන යනවා. මගේ ඔළුවේ කාලෙක ඉඳලම මේ කටයුත්ත කරන්න ඕනෑකම තිබ්බා.ම අපේ විදිහට සත්‍ය ක්‍රියා කළා නව අරහාදී බුදුගුණ භාවනාවේ දී. ‘සොඳුරු අතීතය’ ඒක පුද්ගල ගීත ප්‍රසංගයට අනුග්‍රහය දක්වන්නේ හිතන්නවත් බැරි තරම් ගුණ යහපත් කට්ටියක්. බලන්න, හොඳ පැතුම්, හොඳ දේවල් ඉෂ්ට වෙන හැටි මොනතරම් අපූර්ව ද කියලා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av1304288</link>
    <topic>සුසන්තිකාගේ වසන්ත උදානය</topic>
    <author>ජයසිරි මුණසිංහ</author>
    <content>සුසන්තිකාගේ වසන්ත උදානයජනාධිපති ආර්යාව ක්‍රීඩා භාණ්ඩ ප්‍රදානය කළ අවස්ථාවසිංහල - දෙමළ අලුත් අවුරුදු සැමරුම, දේශීයත්වයට අපේකමට සිදු කරලීමට ඔලිම්පික් පදක්කම් ලාභී සුසන්තිකා ජයසිංහ කල්පනා කළාය.අනුව ඇය සිය උපන්ගම වන වරකාපොළ, උඩුවක ගම්මානයේ අභිමානවත්, විචිත්‍ර සිංහල – අලුත් අවුරුදු උලෙළක් සංවිධානය කළාය.මෙය වඩාත් ගෞරවාන්විත සහ අර්ථාන්විත උලෙළක් බවට පත් කරලීමට සිතූ සුසන්තිකා ජනාධිපති ආර්යා ශිරන්ති වික්‍රමසිංහ රාජපක්‍ෂ මැතිනිය ඊට ප්‍රධාන ආරාධිත අමුත්තිය ලෙස එක් කිරීමට ක්‍රියා කළාය.උඩුවක වැනි දුෂ්කර හා අඩුපහසුකම් සහිත සුන්දර ගම්මානයකින් ජාත්‍යන්තරය දිග් විජය කළ, ලක්මවට ක්‍රීඩා ක්ෂේත්‍රයෙන් කීර්තිය රැගෙන ආ සුසන්තිකා තම ගමේ බාල, තරුණ, මහලු පිරිසට අලුත් අවුරුදු දා ලබා දුන් ස්වර්ණමය මතක තිළිණය මේ ”2013 වසන්ත උදානය” නම් වූ බක්මහ උලෙළ විය.උඩුවක විරු ක්‍රීඩා සමාජයේ සංවිධාන ශක්තියෙන්, ප්‍රාදේශීය සංවර්ධන බැංකුවේ පූර්ණ අනුග්‍රාහකත්වයෙන් සහ ප්‍රදේශවාසී වෙළෙඳ ප්‍රජාවගේ අතහිතදීම් මත මේ උලෙළ පැවැත්විණි.ඊට අමතරව ඉකුත් 21 වැනිදා දවස පුරා උඩුවක කනිටු විදුහල් බිමේ හෙළ ජන ක්‍රීඩා, පාරම්පරික ක්‍රීඩා සහ පරෝපකාරී සමාජ සත්කාර සේවා රැසක් පැවැත්විණි.ජන ක්‍රීඩාවල නිරත තරගකරුවෝජනාධිපති ආර්යාව මේ උලෙළට එක්ව සිටි ප්‍රදේශයේ ගර්භණී මාතාවන්ට පෝෂ්‍යදායි ආහාර මල්ලක්, කුඩා දරුවනට පෙර පාසල් ගෙන යෑමට උපකරණ, උඩුවක පාසලට ක්‍රීඩා භාණ්ඩ ප්‍රදානය කළාය.එපමණකින් නොනැවැතුණු රාජපක්‍ෂ මැතිනිය හදිසි අනතුරකින් පාදයක් අහිමි වූ කාන්තාවකගේ ප්‍රයෝජනයට රෝද පුටුවක් ද පරිත්‍යාග කළාය.එතුමිය අවුරුදු උත්සවයේදී දක්‍ෂතා දැක්වූ ජයග්‍රාහී තරගකරුවන්ට තිළිණ ද ප්‍රදානය කළාය. මේ අවස්ථාවට දකුණු කොරියානු තානාපතිවරයාගේ බිරිය ද එක්ව සිටියාය.ක්‍රීඩා ඉසව් හා ජන ක්‍රීඩා වලින් අනතුරුව දිවයිනේ ජනපි‍්‍රය ගායක ගායිකාවන් රැසක් ගී ගැයූ, ‘විරු කලර් නයිට්’ ප්‍රසංගය පැවැත්විණි.සංගීතය සැපයුවේ අවිස්සාවේල්ලේ මියුසික් කලර් සංගීත කණ්ඩායමයි. ජයනි ප්‍රමුඛ එන්ජල් නර්තන කණ්ඩායම ප්‍රසංගය විචිත්‍රවත් කළහ.ජයසිරි මුණසිංහඡායාරූප – ලලිත් වැලිවිටගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av1304289</link>
    <topic>නිදි නැති රෑ යාමේ</topic>
    <author>ජෝජ් රොබ්සන් ද සිල්වා</author>
    <content>නිදි නැති රෑ යාමේ(අදට යෙදෙන හේමසිරි හල්පිට ගුණානුස්මරණය නිමිත්තෙනි!)නිදි නැති රෑ යාමේ සීතේ සීතේ සීතේ සුමියුරු වේ මාගේ ගීතේ ගීතේ ගීතේ සවන් සැනසේවා රාව පැතිරේවා සැවොම තුටු වේවා වාසනා වේවාහේමසිරි හල්පිටගී පොත මා සතු වේවී ලොව ගී රජ දහනක් වේවී මී විත පිරි ඉතිරේවී ඔබ ඒ මිහිරෙන් නැළවේවී කනට කොඳුරා ඔබට කියනා රහස ගීය තමාපාළුව ඈතක යාවී සහනේ සැනසුම හිමි වේවි මේ ලෙස කාලය යාවී අද රෑ ගත වී එළි වේවි අද තිබෙනා හෙටද ලැබෙනා සතුට ගීය තමා* පද රචනය - හේමසිරි හල්පිට* සංගීතය - සරත් ද අල්විස්* ගායනය – එච්.ආර්. ජෝතිපාලඅප අතරින් සදහටම සමුගෙන ගිය ගී පද රචකයකු වෙනුවෙන් “ගී මිහිර” විශේෂාංගය මෙවර ද වෙන් කරමු. ඒ දශක තුනකටත් වැඩි කාලයක් මුළුල්ලේ වෘත්තීය ගී පද රචකයකු මෙන් ම නිවේදකයකු ලෙස ද කටයුතු කරමින් මෙරට ජනපි‍්‍රය සංස්කෘතිය තුළ නමක් දිනා සිටි හේමසිරි හල්පිට වෙනුවෙන්ය.කැසට් ගී, චිත්‍රපට ගී, ගුවන් විදුලි ගී, ටෙලි නාට්‍ය ගී ආදී වශයෙන් අපේ සංගීත ක්ෂේත්‍රයට හල්පිට එකතු කළ ගී පද රචනා ගණන හයදහසක් පමණ වේ. ඒ අතරින් “අම්මේ ඔබ නිසා” චිත්‍රපටය සඳහා හල්පිට ලියූ “නිදි නැති රෑ යාමේ” ගීතය ඔහුට රසවත් අත්දැකීමක් ලබා දුන් ගීතයක් විය. එම අත්දැකීම අප හමු වූ එක් දිනෙක මා හා පැවසූ අයුරු නැවත මෙසේ ආවර්ජනය කරන්නේ ඔහු පිළිබඳ සැමරීම පිණිස සහ “රසඳුන” පාඨක ඔබේ රසවින්දනය පිණිසත් ය.”සාමාන්‍යයෙන් චිත්‍රපටයකට ගීතයක් ලියද්දී කතාවට අදාළ අයුරු උපදෙස් ඇතුව හෝ තිර රචනය කියවා බලා හෝ තමයි ඕනෑම ගීත පද රචකයකු ගීතය ලියන්නේ. එහෙත් ‘අම්මේ ඔබ නිසා’ චිත්‍රපටයේ එච්.ආර්. ජෝතිපාල ගායනා කරන ‘නිදි නැති රෑ යාමේ’ ගීතය මට ලියන්න සිදු වුණේ අමුතුම ආකාරයකටයි.පටිගත කිරීම් යොදා ගෙන තිබුණු දාට පෙරදා රෑමයි මට ගීතය රචනය කරන්න පැවරුණේ. ‘ගිටාරයක් වාදනය කරමින් ගයන ගීතයක් ලියන්න’ කියලා සරත් ද අල්විස් ගීතයේ තනුව පටිගත කරලා තිබුණු කැසට් පටයක් මට දුන්නා. ‘හෙට උදේ මේ ගීතය ගායනා කරන්නේ ජෝතිපාල’ කියන දේ හැර චිත්‍රපටය ගැනවත් ගීතය ඇතුළත් වෙන දර්ශන පෙළ ගැනවත් කිසිම දෙයක් මං දැනගෙන උන්නේ නැහැ. කැසට් එක දා ගෙන සරත්ගේ තනුව වාදනය කර කර රෑ නිදි නැතුව මේ ගීතය ලියන්න වෑයම් කෙරුවා.හරි ගියේ නැහැ. තනුවට ගැළපෙන විදිහට එකම එක වචන පේළියක් වත් හිතට ආවේ නැහැ. එහෙම තනුව අහගෙන ඉන්න අතරේ දන්නෙම නැතුව මට නින්ද ගිහිල්ලා. පසුවදා පාන්දර ඇහැරුණාම ඔළුව ගිනි ගත්තා. – ගීතය පටිගත කරන්න තියෙන්නේ තැව පැය කීයද...?’ කියලා මතක් වෙලා. ඒ එක්කම එදා රෑ වෙච්ච දේ ගැනම හිතිලා ‘නිදි නැති රෑ යාමේ’ වචන ටික ලියැවුණා. ඉන්පසු තනුව අහද්දී මුළු ගීතයේම වචන හිතට ගලාගෙන ආවා.”එදා මෙන් අදත් ඇසෙන ගීතලෝලී සිත්ගත් “නිදි නැති රෑ යාමේ” වැනි ගී මුතුවැල් දහස් ගණනක වදන් ඇමුණූ හල්පිට මුලින්ම ගී පද රචනයට පිවිසියේ හැත්තෑව දශකයේදීය.ගායන ශිල්පි නිහාල් නෙල්සන් ගැයූ “ගුණෙ අයියගෙ බජව් දාන කාමරේ” ඔහුගේ මුල්ම පද රචනය විය. “ශිරාණි” චිත්‍රපටයෙන් චිත්‍රපට ගීත පද රචනයට අවතීර්ණ වූ හල්පිට සිංහල චිත්‍රපට සියයකට වැඩි ප්‍රමාණයකටත් “බෝඩිම” – “හිඟන කොල්ලා” – “හොටෙල් ඩී. කලබල” සහ “සකල විකල” වැනි ටෙලි නාට්‍ය කිහිපයකටත් ගී පද රචනයෙන් දායක වූවේය. බයිපාස් සැත්කමක් සඳහා වෛද්‍යවරුන් නිර්දේශ කර සිටියදී 2006 අප්‍රේල් 28 වැනිදා සවස හදිසි හෘදයාබාධයකට ගොදුරු වීම හේතුවෙන් හල්පිට සදහටම අපෙන් සමුගෙන ගියේ ය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042810</link>
    <topic>චිත්‍ර දැක්මක්</topic>
    <author/>
    <content>චිත්‍ර දැක්මක්යොවුන් චිත්‍ර ශිල්පිනි නිශාන්‍යා ගුණරත්න ගේ මංගල චිත්‍ර දැක්ම ‘පියවර’ නමින් අද (28) හෙට (29) දිනවල කොළඹ ජාතික කලා භවනේ දී පැවැත්වේ.ලංකා කලා සංගමයේ චිත්‍ර කලා පාසලේ සිසුවියක් වන නිශාන්‍යාගේ චිත්‍ර ප්‍රදර්ශනයේ සංවිධානය හා අනුග්‍රහය ලංකා කලා සංගමය විසින් දරනු ලබයි.  ලෝක මාධ්‍ය නිදහස් දිනය සැමරීම වෙනුවෙන් ‘දේශාභිමානය හා මාධ්‍යයේ කාර්ය භාරය’ නමින් එක් දින වැඩමුළුවක් පැවැත්වීමට රජයේ ප්‍රවෘත්ති දෙපාර්තමේන්තුව සංවිධානය කර ඇති බව රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා පවසයි.මෙම වැඩමුළුව මැයි මස 03 වැනි දින පෙ.ව. 9.00 ට රජයේ ප්‍රවෘත්ති දෙපාර්තමේන්තුවේ මාධ්‍ය සංවර්ධන මධ්‍යස්ථාන ශ්‍රවණාගාරයේ දී ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතාගේ ප්‍රධානත්වයෙන් හා ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත් මහතාගේ සහභාගිත්වයෙන් පැවැත්වේ.  ‘රඟපෑම් ඉවරයි’ නාට්‍යයේ විශේෂ දැක්මක් මැයි මස 03 වන සිකුරාදා සවස 7.00 ට කොළඹ ලයනල් වෙන්ඩ් රඟහලේදී වේදිකාගත වෙයි.වසර 15 කට පසු කමල් අද්දරආරච්චි සහ ශ්‍රියන්ත මෙන්ඩිස් යළිත් එකම වේදිකාවකින් ප්‍රේක්ෂක ජනතාව හමුවට ඒම ‘රඟපෑම් ඉවරයි’ නාට්‍යයේ විශේෂත්වයකි. අධ්‍යක්ෂණය උදයසිරි වික්‍රමරත්න ගෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042811</link>
    <topic>කෙළි බිම</topic>
    <author>ඉඳුනිල් වීරරත්න</author>
    <content>කෙළි බිමඉන්දියාවේ ප්‍රධානතම ක්‍රිකට් සැණකෙළිය වන විස්සයි විස්ස ක්‍රිකට් තරගාවලිය 6 වැනි වරටත් මේ වන විට අතිශයින් සාර්ථක ලෙස පැවැත්වෙයි.අයි.පී.එල්. පිටියේ පෙරලිකාරයා වන බටහිර ඉන්දීය කොදෙව් ක්‍රීඩක ක්‍රිස්ගේල් රාජස්තාන් රෝයල් කණ්ඩායම සමඟ පැවැති තරගයේ දී වාර්තාගත පිතිහරඹයක නිරත වෙමින් මෙතෙක් අයි.එපී.එල්. ඉතිහාසයේ ක්‍රීඩකයකු ලැබූ ඉහළම ලකුණු ප්‍රමාණය වාර්තා කිරීමට සමත්වුණා.තිලකරත්න ඩිල්ෂාන් සමඟ ඉනිම ආරම්භ කළ ගේල් පන්දු 66කදී හතරේ පහර 13ක් සහ හයේ පහර 17ක් සමඟින් නොදැවී ලකුණු 175ක් ලබාගත් අතර ඔහුගේ ප්‍රහාරාත්මක වේගය 265.15 තරම් ඉහළ අගයක් ගත්තා.ඒ අනුව ක්‍රිස්ගේල් මෙම තරග වාරයේ ඉනිම් 8කදී නොදැවීම් 4ක් සමඟ ලකුණු 432ක් ලබාගෙන ඇති අතර එක් ශතකයක් සමඟ අර්ධ ශතක 2ක් ඊට ඇතුළත්. පන්දු 254කට මුහුණ දී 4 පහර 35ක් සමඟ 6 පහර 34ක් එල්ල කර තිබෙනවා.කුමාර් සංගක්කාර සන්රයිස් හයිද්‍රාබාද් කණ්ඩායමටත්, මහේල ජයවර්ධන දිල්ලි ඩෙයා ඩෙවිල්ස් කණ්ඩායමටත්, ඇන්ජලෝ මැතිව්ස් දූනේ වොරියර් ස් කණ්ඩායමටත් නායකත්වය දෙති.මේ සටහන තැබෙන මොහොත වන විට තරග 72 කින් සමන්විත මූලික වටයේ තරග 32ක්ම පවත්වා අවසන්.කණ්ඩායම් 9 ක් ප්‍රතිවාදී සෑම කණ්ඩායමක් සමඟ දෙවරක් තරග වැදෙන හෙයින් පවත්වා අවසන් ගණනට වඩා පැවැත්වීමට නියමිත තරග ගණනින් වැඩියි. මේ නිසා අවසන් සටනට කුමන කණ්ඩායම් පැමිණේවිද යන්න පිළිබඳව අනාවැකි කියන්නට ද ඉක්මන් නොවෙමි.එහෙත්, මෙතෙක් පැවැත්වූ තරග සහ ඒ ඒ කණ්ඩායම් ලබා ඇති ජයග්‍රහණ වලට අදාළ ලකුණු සටහන දෙස බැලීමෙන් මේ වන විට ඉදිරියෙන් ම සිටින කණ්ඩායම් පිළිබඳව කිසියම් නිගමනයකට පැමිණීමට හැකියාව ලැබේ.ඒ අනුව මේ සටහන තැබෙන අද (24) වන විට ලකුණු සටහනේ පළමු තැන හිමිවන්නේ විරාත් කෝලි ගේ නායකත්වයෙන් යුතු රෝයල් චැලෙන්ජ් බැංගලෝර් පිලටයි. මේ දක්වා තරග 8කට මුහුණ දී ජයග්‍රහණ 6ක් පරාජ 2ක් සමඟ ලකුණු 12ක් ලබා ගනිමින් පළමු තැනට පත්වන්නේ දළ ලකුණු ලබා ගැනීමේ වේගය + 1.254 නිසාවෙන්.මේ දක්වා පළමු තැන හිමි කර ගෙන සිටි චෙන්නායි සුපර් කිංග්ස් පිල ඒ අනුව තරග 7 ජයග්‍රහණ 5 පරාජ 2 සමඟ ලකුණු 10 ක් ලබා දළ ලකුණු වේගය + 0.648 නිසා දෙවැනි තැනට වැටී තිබේ.තෙවැනි තැන පසුවන්නේ කුමාර් සංගක්කාරගේ සන්රයිස් හයිද්‍රාබාද් කණ්ඩායමයි. හයිද්‍රාබාද් කණ්ඩායම මෙතෙක් තරග 7 ජයග්‍රහණ 5 පරාජ 2 ලකුණු 10 (දළ වේගය – 0.104).සිව්වැනි ස්ථානය රාහුල් ඩ්‍රාවිඩ් නායකත්වය දරන රාජස්ථාන් රෝයල් කණ්ඩායමයි. ඔවුන් තරග 7 ජය 4 පරාජයන් 3 ලකුණු 8.පස්වැනි ස්ථානය ඇඩම් ගිල්ක්‍රිස්ට් ගේ කිංග්ස් ලෙවන් පන්ජාබ් කණ්ඩායම. (තරග 6 ජය 3 පරාජ 3 ලකුණු 6.)හයවැනි ස්ථානය රිකී පොන්ටින්ගේ මුම්බායි ඉන්ඩියන්ස් කණ්ඩායම. (තරග 6 ජය 3 පරාජ 3 ලකුණු 6)හත්වැනි ස්ථානය ගෞතම් ගාම්භීර් ගේ කොල්කටා නයිට් රයිඩර්ස් (තරග 6 ජය 2 පරාජ 4 ලකුණු 4)8 වැනි ස්ථානය ඇන්ජලෝ මැතිව්ස් ගේ පූනේ වොරියර්ස්.තරග 7 ජය 2 පරාජ 5 ලකුණු 4) අවසන් ස්ථානයේ පසුවන්නේ මහේල ජයවර්ධනගේ දිල්ලි ඩෙයාඩෙවිල්ස් කණ්ඩායමයි. ඔවුන් තරග 7 ජය, පරාජයන් 6 සමඟ ලකුණු 2 යි.මේ සෑම කණ්ඩායමක් ම මූලික වටයේ තරග 16 කට සහභාගි වන හෙයින් ඉදිරියේදී මෙම ප්‍රතිඵල උඩු යටිකුරු වීමට ද ඉඩ තිබේ.මේ දක්වා පැවැති තරග මාලා 5 දෙස බැලීමේදී 2008 වසරේ මුල්ම ශූරතාව චෙන්නායි සුපර් කිංග්ස් කණ්ඩායම පරදවා හිමිකරගෙන ඇත්තේ රාජස්ථාන් රෝයල්ස් කණ්ඩායමයි.2009 වසරේදී රෝයල් චැලෙන්ජ් බැංගලෝර් පිල පරදවමින් ඩෙකෑන් චාජර්ස් පිල (වර්තමානයේ සන්රයිස් හයිදාබාද්) ශූරතාව හිමිකර ගන්නවා. 2010 වසරේදී මුම්බායි ඉන්ඩියන්ස් පිල පරදවා චෙන්නායි සුපර් කිංග්ස් පිල ශූරතාව හිමිකර ගත් අතර යළිත් 2011 වසරේදී ද රෝයල් චැලෙන්ජ් බැංගලෝර් පිල පරදවා පිට පිටම ශූරතාව දෙවරක් දිනාගන්නට චෙන්නායි සුපර් කිංග්ස් පිල සමත් වනවා.පසුගිය අයි පී එල් තරග මාලාවේදී ද චෙන්නායි සුපර් කිංග්ස් පිල අවසන් තරගයට සුදුසුකම් ලබාගත් නමුත් ශූරතාව හිමි කර ගන්නේ කොල්කටා නයිට් රයිඩර්ස් පිලයි. ඒ අනුව චෙන්නායි සුපර් කිංග්ස් පිල මේ වන විටත් චෙන්නායි ලකුණු සටහනේ පෙරමුණ ගෙන ඇති අතර, ඔවුනට අවසන් මහා තරගයට සුදුසුකම් ලබා ගැනීමේ වැඩි ඉඩකඩක් නිර්මාණය වී තිබෙනවා.මේ වන විට වැඩිම ලකුණු ලාභියා වන්නේ විරාත් කෝලි. ඔහු තරග 7 කදී ඉනිම් 7 ක් ක්‍රීඩා කර නොදැවීම් එකක් සමඟ ලකුණු 322 ක් ලබාගෙන තැඹිලි පැහැ තොප්පියට හිමිකම් කියනවා. කෝලිගේ හොඳම ඉනිම වන්නේ නොදැවී ලබාගත් ලකුණු 93 යි.දෙවැනි තැන හිමිකර ගෙන ඇත්තේ චෙන්නායි පිලේ මයිකල් හසී. ඔහු තරග 6 ඉනිම් 6 ලකුණු 305. හොඳම ඉනිම ලකුණු 88. තුන්වැනි තැන ගෞතම් ගම්භීර්ට. ඔහු තරග 7 ඉනිම් 7 ලකුණු 260. හොඳම ඉනිම ලකුණු 60. සිව්වැනි තැන තරග 7 ඉනිම් 7 නොදැවීම් 3 සමඟ ලකුණු 257 ක් ලබා ගත් ක්‍රිස්ගේල්ට හිමි වී තිබෙනවා.ඔහුගේ හොඳම ඉනිම නොදැවී ලබාගත් ලකුණු 92. එසේම වැඩිම හයේ පහර සංඛ්‍යාවක් එල්ල කර ඇති ක්‍රීඩකයන් අතරින් පළමු තැන ගන්නට මේ වන විට ක්‍රිස්ගේල් සමත් වී සිටිනවා. ඔහු මේ දක්වා එල්ල කර ඇති හයේ පහර සංඛ්‍යාව 17 ක්.වැඩිම ලකුණු ලබාගත් ක්‍රීඩකයන් 10 දෙනා අතරින් 9 වැනි ස්ථානයේ පසුවන මහේල ජයවර්ධන මේ දක්වා සාර්ථක වූ එකම ශ්‍රී ලාංකේය පිතිකරුවා ලෙස හැඳින්විය හැකියි.ඔහු නායකත්වය දෙන දිල්ලි පිල මේ දක්වා සහභාගි වූ තරග 7 න් එක් තරගයක් පමණක් ජයගෙන සටහනේ අවසානයේ පසුවන නමුත් පිතිකරුවකු ලෙස මහේල තරග 7 කදී ලකුණු 182 ක් ලබා තිබෙනවා. හොඳම ඉනිම වන්නේ ලකුණු 77 යි.සෙසු ශ්‍රී ලංකා ක්‍රීඩකයන් අතරින් තරමක් දුරට හෝ දස්තම් දක්වන්නට සමත් වී ඇත්තේ පිතිකරුවන්ගේ ලැයිස්තුවේ 18 වැනි ස්ථානයේ පසුවන තිසර පෙරේරා පමණි. ඔහු තරග 7 කදී නොදැවීම් 1 ක් සමඟ ලකුණු 140 ක් රැස්කර ගෙන ඇති අතර, පන්දු යවන්නකු ලෙස වඩා සාර්ථකත්වයට පත්වෙමින් තරග 7 කදී ඕවර 27 ක් යවා ලකුණු 205 කට කඩුලු 9 ක් දවා ගනිමින් මෙතෙක් හොඳම පන්දු යවන්නන් 10 දෙනා අතරින් 9 වැනි ස්ථානයේ පසුවනවා.කුමාර් සංගක්කාර මේ වන විට පසුවන්නේ පිතිකරුවන් අතර 38 වැනි ස්ථානයේ. ඔහු තරග 7 කදී ලබා ගෙන ඇත්තේ ලකුණු 140 ක් පමණි.වත්මන් ශ්‍රී ලංකා කණ්ඩායමේ නායකයා මෙන්ම පූනේ වොරියර්ස් පිලේ නායක ඇන්ජලෝ මැතිව්ස් ද තරග 5 කදී ලබා ඇත්තේ ලකුණු 84 ක් පමණි. ඒ අනුව අද වන විට ඔහු පසුවන්නේ පිතිකරුවන් අතර 52 වැනි ස්ථානයේය. තිලකරත්න ඩිල්ෂාන් තරග 3 කදී ලකුණු 30 ක් ලබා 66 වැනි ස්ථානයේ ද, නවක ක්‍රීඩක කුසල් ජනිත් පෙරේරා තරග 2 කදී ලකුණු 14 ක් ලබා 83 වැනි ස්ථානයේ ද, ජීවන් මෙන්ඩිස් ඉනිම් 2 කදී ලකුණු 12 ක් ලබා 90 වැනි ස්ථානයේ ද සචිත්‍ර සේනානායක තරග 3 කදී ලකුණු 8 ක් ලබා 101 වැනි ස්ථානයේ ද පසුවනවා.මෙතෙක් පැවැති තරගවලදී වැඩිම කඩුලු ලාභියා වන්නේ විනේ කුමාර්. ඔහු තරග 7 කදී ඉනිම් 7 ක් ක්‍රීඩා කර ඕවර 28 ක් යවා ලකුණු 208 කට කඩුලු 12 ක් ලබා තිබෙනවා.කෙසේ වෙතත් තිසර පෙරේරා මේ වන විට තරග 7 කදී ලකුණු 205 කට කඩුලු 9 ක් ලබා 9 වැනි ස්ථානයේ පසුවන අතර, තරග ඉතිහාසයේ සුපිරි පන්දු යවන්නා ලෙස ජනපි‍්‍රය වුණු ලසිත් මාලිංග පසුගිය තරග වාරයේ කඩුලු 22 ක් දවා ගත් නමුත් මේ වන විට තරග 3 කට ක්‍රීඩා කරමින් ඔහු ලබාගෙන ඇත්තේ කඩුලු 2 ක් පමණි.මේ වන විට තරග පිටියේ උණුසුම ක්‍රමයෙන් වැඩි වෙද්දී සංගා, මැතිව්ස් නායකත්වයෙන් ඉවත් කර ඇති අතර ඩිල්ෂාන්, සංගා සහ මැතිව්ස්ට කණ්ඩායමේ ස්ථාන ද අහිමි වී ගොසිනි.තමිල්නාඩුවේ විරෝධතාව හමුවේ ශ්‍රී ලංකා ක්‍රීඩකයින් චෙන්නායි හි පැවැත්වෙන තරග සඳහා සහභාගි නොකිරීමට තීරණය කෙරුණු අතර, එල්ටීටීඊ ජාත්‍යන්තර ජාලයේ ප්‍රධානතම පාර්ශවකරුවා වන ගෝලීය දෙමළ සංසදය (ජී.ටී.එෆ්) සෙසු තරගවලින් ද ශ්‍රී ලංකා ක්‍රීඩකයින් ඉවත් කළ යුතු බවට අනතුරු අඟවා තිබේ.ශ්‍රී ලංකා ක්‍රීඩකයින් මෙසේ බංකුවට සීමා කෙරෙන්නේ ඔවුන්ගේ දක්‍ෂතා පමණක් සලකා බලා නොවන බව මේ අනුව පැහැදිලි වෙයි. කෙසේ වෙතත් එළඹෙන වසරේ සිට තරග සඳහා සහභාගි වීම පිළිබඳව ශ්‍රී ලංකා ක්‍රීඩකයින් මීට වඩා ගැඹුරින් සිතා බැලිය යුතුව ඇත. කොටි සමස්ත ඉන්දියාව පුරාම හොල්මන් කරන බව රහසක් නොවන අතර, අපේ ක්‍රීඩකයකුට කිසියම් දෙයක් වුවහොත් එහි විපාක විඳින්නේ සමස්ත ශ්‍රී ලංකාවම බැවිනි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042812</link>
    <topic>රින්ගින් ටෝන්ස් ගැන කලාකරුවන් කියන කතා</topic>
    <author>තුෂාරි වික්‍රමසිංහ</author>
    <content>රින්ගින් ටෝන්ස් ගැන කලාකරුවන් කියන කතාවර්තමාන සමාජයේ භාවිත කෙරෙන ජංගම දුරකථන සඳහා දෙස් විදෙස් ගායක ගායිකාවන්ගේ විවිධ ගීත ඇතුළත් විවිධත්වයෙන් යුතු රිංගින් ටෝන්ස් භාවිත කෙරෙනවා. මේ නිසා රිංගින් ටෝන්ස් පිළිබඳ බුද්ධිමය දේපළ සම්බන්ධ විවිධ ගැටලු ද පැන නැඟී තිබෙනවා. ඒ කෙසේ වෙතත් මාධ්‍යවේදීන් වශයෙන් නිතර දෙවේලේ මේ රටේ ප්‍රවීණයන්, ආදරණීය කලාකරුවන් ඇමැතීමට අපට සිදු වෙනවා. ඔවුන්ගේ ජංගම දුරකථනවලට ඇමතුම් ගත් විට විවිධත්වයෙන් යුතු ගීත රිංගින් ටෝන්ස් ලෙස භාවිත කරන අයුරු පෙනෙනවා. මෙම ගීත සඳහා ඔවුන්ගේ සිත් තුළ විශේෂ කැමැත්තක් ඇති. ඒ ගැන දැනගන්න ඔවුන්ට ආදරය කරන ඔබත් කැමැත්තෙන් ඇති. එනිසා මේ පිළිබඳ විමසීමේදී කලාකරුවන් කීපදෙනෙක්ම ඔවුන් භාවිත කරන රිංගින් ටෝන්ස් ගැන අප සමඟ අදහස් දක්වා සිටියා.චන්දන වික්‍රමසිංහ‘ගහක මල් පිපිලා පිපෙන්නේ ඇයි ද නොදන්නෙමි...’කරුණාරත්න දිවුල්ගනේ ගයන මේ ගීතය තම ජංගම දුරකථන නාදය සඳහා යොදා ගෙන තිබෙන්නේ ප්‍රවීණ නර්තන ශිල්පී චන්දන වික්‍රමසිංහයි. චන්දන ඒ ගැන මෙසේ අදහස් පැවසුවා.“මම ආසම ගීතය තමයි මේ ගීතය. ගීතයේ අදහස ඉතාම ලස්සනයි. පේ‍්‍රමණීය ගීතයක්. හදවතට හොඳටම දැනෙන ගීතයක්. ගායනා කරන හඬ, සංගීතය, ගී පද හරිම සුන්දරයි.ඒ ගීතය රස විඳින කොට අහනකොට පේ‍්‍රමය පිළිබඳ ප්‍රබෝධවත් සිතිවිලි ඇති වෙනවා. අතිශයින්ම සුන්දර ගීතයක්.ඒ නිසා එය මගේ ජංගම දුරකථනයේ නාදය ලෙස මම භාවිත කරනවා. හසන්ත හෙට්ටිආරච්චි“උපන් මවුබිම වාසනා...” විශාරද නන්දා මාලිනිය ගායනා කරන මේ ගීතය ප්‍රවීණ නිවේදක හසන්ත හෙට්ටිආරච්චිගේ දුරකථන නාදය ලෙස භාවිත වෙනවා. ඔහු ඒ ගැන අදහස් දැක්වූවා.“මේ ගීතයේ පද රචකයා මමමයි. ත්‍රස්තවාදී උවදුරෙන් අපේ රට ගලවා ගැනීම ගැන ඇති වුණු හැඟීම් තමයි මම ලියලා තියෙන්නේ.අපේ රට මොනතරම් වාසනාවන්ත ද කියන අදහස මේ ගීතයෙන් විද්‍යමාන වෙනවා.දේශාභිමානීය ගීතයක් විදිහට මේ ගීතයට හුඟාක් ඉහළ මට්ටමේ ප්‍රතිචාර ලැබෙනවා. මං රචනා කරපු විශාරද නන්දා මාලිනිය ඉතාම සුන්දරව ගයපු මේ ගීතයට මං හුඟාක් කැමැතියි.නවරත්න ගමගේ තමයි මෙහි සංගීතය නිර්මාණය කළේ. සාරංග දිසාසේකර‘රෑ තුන්යාමේ දුටු සිහිනයේ...ඔබේ රුව ඇදුණේ...’ සාරංග දිසාසේකර භාවිත කරන ජංගම දුරකථන නාදයයි. ඒ ගැන ඔහු පැවැසුවේ මේ විදිහටයි.“මගේම සින්දුවක් තමයි මගේ මොබයිල් එකේ රිංගින් ටෝන් එක විදිහට මම භාවිත කරන්නේ. මේ ගීතය මම චැනල්ස්වලට දීල ප්‍රචාරය කරපු ගීතයක් නෙමෙයි.මෙය මම මීට ටික කාලයකට පෙරාතුව ගායනා කරපු ගීතයක්. මට හිතුණා මෙය රිගින් ටෝන්ස්වලට දීලා මගේ රිංගින් ටෝන් එක විදිහට භාවිත කරන්න ඕන කියලා.මම මෙහි පද මාලාවට හුඟක් ආසයි. මගේ යෙහෙළියක් තමයි මේ ගීතය රචනා කළේ. සංගීතයත් ඇයගේමයි.ඇගේ නම දීපිකා රණවීර. මේ ගීතයේ වචන බොහොම සරලයි.ඒ වගේම අර්ථවත් කියලා මට හිතෙනවා. ඒ සඳහා යොදා ඇති සංගීතයත් හරිම ආදරණීයයි.ඉතින් මට හිතුණා ඒක ගායනා කරලා මගේ රිංගින් ටෝන් එක ලෙස මම භාවිත කරන්නට. මනෝජ් පීරිස්‘දන්නෝ බුදුන්ගේ ශ්‍රී ධර්මස්කන්ධා...’ නූර්ති ගීතය විශාරද මනෝජ් පීරිස් තම දුරකථනයේ නාදය ලෙස භාවිත කරනවා. ඒ ගැන ඔහු පැවසුවේ මෙවැන්නක්.“අපි කාටහරි කෝල් එකක් ගත්තම මහා ඝෝෂාකාරී ගීත ඇහෙනවා. එතකොට නැවත වරක් ඒ දුරකථනයට ඇමතුමක් ගන්න හිතෙන්නෙ නැහැ.ඇත්තටම මට අමතන අය කියනවා අනේ ඔයා තව ටිකක් වෙලා ඉඳලා ආන්සර් කළානම් හොඳයි කියලා. ඒ මගේ දුරකථනයට මා යොදා තිබෙන ගීතය අහලා. ඇත්තටම එහෙම දෙයක් තමයි වෙන්න ඕන.නැතිව කරදරයක් නෙමෙයි. ඉතින් මම ඇත්තටම මේ ගීතයට හුඟාක් කැමැතියි. පණ්ඩිත් අමරදේවයන් මේ ගීතය ගායනා කරන්නේ. මම කතෝලික ආගමේ කෙනෙක්.මම කතෝලික ආගමික භක්තිකයෙක් වුණත් මේ ගීතය අහන කෙනාට හිත සැහැල්ලු වෙලා ශාන්තියත් ලැබෙනවා.ඒක නිසා මම කැමැති ගීතයක් මේ විදිහට මගේ ජංගම දුරකථනයේ රිංගින් ටෝන් එක විදිහට භාවිත කරනවා. එයින් මට කතා කරන අයටත් ශාන්තියක් දැනෙනවා. ශි‍්‍රයන්ත මෙන්ඩිස්‘මුහුද දෙබෑ කරන... අහස පොළොව සිබින... රටට සෙනෙහෙ පුදන...’ජනපි‍්‍රය රණවිරු ගීතය ප්‍රවීණ රංගන ශිල්පී ශි‍්‍රයන්ත මෙන්ඩිස් තම ජංගම දුරකථනයේ නාදය ලෙස භාවිත කරනවා. ඒ පිළිබඳ ඔහු මෙසේ පැවසුවා.“ඇත්තටම රණවිරුවා මහා දැවැන්ත ව්‍යසනයකින් අපේ රට ගලවා ගත්තා. වසර 30 ක් ශාපලත් යුද්ධයක් මේ රටෙන් අතුගා දමන්න මහා දැවැන්ත සේවයක් ඉටුකළා.ලේ කඳුළු දහඩිය ඇට, මස් අවසන ජීවිතය පූජා කිරීමෙන් මේ මිහිතලය රැකගත්තා. ඒ රැකගත් මිහිතලය මත සදාකාලික සාමය පවතින තාක් මේ ගීතයට මම බොහෝ සේ ඇලුම් කරනවා.ඔවුනට කරන ගෞරවයක් ලෙස මේ ගීතය මම මගේ ජංගම දුරකථන නාදය ලෙස භාවිත කරනවා.රණවිරුවා පිළිබඳ මතකය සදාකාලිකව අප හදවත් තුළ රැඳිය යුතුයි. ඔවුනට කෘතගුණ සැලකිය යුතුයි.” චරිතා පි‍්‍රයදර්ශනී පීරිස්‘මවයි පියයි එකතු වෙලා ගහයි වැලයි සේ’ ගීතය චරිතා පි‍්‍රයදර්ශනී පීරිස් ඇගේ ජංගම දුරකථනයේ නාදය ලෙස භාවිත කරනවා.චරිතා විසින් ම ගායනා කරන මේ ගීතය එසේ තම දුරකථන නාදය ලෙස භාවිත කිරීමට සුවිශේෂී හේතුවක් තිබෙන බව චරිතා පවසා සිටියා.“මම මේ ගීතය ගායනා කළත් මේ ගීතයේ අරුත ඉතාම ගැඹුරුයි. මට දුරකථන ඇමතුමක් දෙන අයට පළමුව මතක් වෙන්නේ ඔවුන්ගේ දෙමාපියන්.මොකද අපිට අපේ මවගෙනුයි පියාගෙනුයි තොර වූ ලොවක් කොහෙන් ද? ඔවුන් තමයි හැමදාමත් අපි ළඟ ඉන්නේ.මේ ගීතයට හුඟාක් හොඳ පේ‍්‍රක්ෂක ප්‍රතිචාර ලැබෙනවා.ඉතින් සමාජයට යහපත් අර්ථවත් පණිවිඩයක් දෙන්න පුළුවන් රිංගින් ටෝන් එකක් දුරකථනයට යොදා ගැනීම ගැන මම සතුටු වෙනවා.” සහේලි ගමගේ“ආයුබෝවේවා! මහ රජාණෙනි...!” ගීතය විශාරද සහේලි ගමගේ තම ජංගම දුරකථන නාදය ලෙස භාවිත කරනවා. ඒ ගැන ඇය දැක්වූයේ මෙවන් අදහසක්.“බිහිසුණු යුද්ධය නිමවෙලා අපේ රටට නිදහස ලැබුණු මොහොතේ ඒ වෙනුවෙන් තමයි මම මේ ගීතය ගැයුවේ. ඒ වෙනුවෙන් තමයි මේ ගීතය නිර්මාණය වුණේත්.මේ ගීතයට විශාල වශයෙන් රසික ප්‍රතිචාර ලැබුණා. ගීතයේ පද රචනය, සංගීතය හැමදේම ලස්සනයි. අපේ රටේ අභිමානය, ගෞරවය කියාපාන නිසා මෙය මගේ දුරකථනයේ නාදය ලෙස භාවිත කරනවා.2010 වසරේ ජනපි‍්‍රයම ගීතයට හිමි ස්ලීම් නිල්සන් සම්මානයෙනුත් මේ ගීතය පිදුම් ලැබුවා. මේ ගීතය රටේ හුඟාක් දෙනෙක් තමන්ගේ ජංගම දුරකථනයේ රිංගින් ටෝන් එක විදිහට දැනටත් භාවිත කරනවා.මෙයින් ලැබුණු මුදලින් අභිමංසලේ රණවිරුවන් උදෙසා නිවාස තනා පරිත්‍යාග කරන්න මට හැකි වුණා. ඒ ගැන හුඟක් සතුටුයි.ඉතින් මෙතරම් ප්‍රතිචාරයක් ලැබුණු මගේම ගීතයක් රිංගින් ටෝන් එක විදිහට මට භාවිත කරන්න ලැබීම සතුටක්. සංජය ලීලාරත්නඅසහාය රංගන ශිල්පී විජය කුමාරතුංගයන් ගයන ‘උපන් බිමට කිසිදා ගරහන්න එපා...’ ගීතය සිනමා අධ්‍යක්ෂ, රංගන ශිල්පී සංජය ලීලාරත්න සිය ජංගම දුරකථන නාදය ලෙස භාවිත කරනවා.ඒ ගැන සංජය දක්වන්නේ මෙවන් අදහසක්. ‘මේ ගීතය අවංකවම මගේ ජංගම දුරකථන නාදය ලෙස යෙදුවේ මම නෙවෙයි.එය මගේ ජංගම දුරකථනයේ රිංගින් ටෝන් එක විදිහට යෙදුවේ මං ගැන ඉතාම හොඳින් දන්න මගේ මිතුරෙක්. මගේ සිතුම් පැතුම් හොඳින් දැනගෙන තමයි මෙය ඔහු යෙදුවේ.ඒ ගීතයේ තිබෙනවා උපන් බිමට කිසිදාක ගරහන්න එපා. දෙමාපියන් අමතක කරන්න එපා කියන ඉතාම සුපසන් අරුත්බර වදන්. මගේ යාළුවා හැම තිස්සෙම කියන දෙයක් තමයි මං තරම් අම්මාට ආදරය කරන කෙනෙක්.එයා තවම දැකලා නැහැ කියන කතාව. ඒ නිසා තමයි එයා මට කියන්නෙත් නැතුව මේ ගීතය මගේ ජංගම දුරකථනයට යොදා තිබෙන්නේ.මං ගැන දැනගෙන මේ ගීතය මගේ දුරකථනයට යෙදීම කියන තැන තමයි වටිනාකම තියෙන්නේ. මගේ යාළුවො මේ ගීතය යොදලා තියෙන්නේ මම මගේ මවට දක්වපු සැලකිල්ල ගෞරව ආදරයට උපහාර කිරීමක් විදිහට කියලයි මම හිතන්නේ.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042813</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමමේ දවස්වල මාර කේස් එකක් නේ අපේ පික්චර් රිවීව් කරන කට්ටියට තියෙන්නෙ. හොයල බැලුවට පස්සෙ නේ විජේ මල්ලිගෙ මීටරේට අහුවුණේ ඒක මේ කොට ගවුම් කේස් එකක් කියලා. කොට ගවුම් කේස් එකක්ද කොට ගවුම් ඇඳල ඉන්න කොට පේන කකුල්වල කේස් එකක් ද කියල නම් විජේ මල්ලි දන්නෑ.නාලක විතානගේ ළමයගෙ ෆස්ට් ෆිල්ම් එක ‘අනිත්‍යා’ වල මේන් රෝල් එක කරන ගර්ල්ස් ගැන තමයි මේ කොට ගවුම් කේස් එක තදට අදින්නෙ. මැණික් විජේවර්ධන ද එහෙමත් නැත්නම් ෆිල්ම් එකේදි අපිට දකින්න හම්බවෙන කෞෂි ද මන්දන්නෑ, එයා ෆිල්ම්ස් එකේ කොට ගවුම් අඳිනවලු, ඩිරෙක්ටර්, එයාගෙ ඇඳුම්වලින් වැහිල නැති කකුල් දෙක නිතරම කැමරාවට අල්ලගන්නවලු. කම්ප්ලේන් කෝටියයි. මේ කට්ටිය අකැමැති කොට ගවුම් අඳිනවට ද එහෙමත් නැත්නම් ගවුමට වැහිල නැති කකුල් පෙන්නවට ද කියන එක නම් විජේ මල්ලිට ෂුවර් නෑ.විජේ මල්ලිට නම් ඔය කොට ගවුමවත් ගවුමට වැහිල නැතුව නිතර පෙන්නනව කියන කකුල්වත් ප්‍රොබ්ලම් එකක් නෙවි. අපි කෞෂිගෙ ඇක්ටින් බලනවා, කකුල් පේනවා තමයි, ඒක දිහා බල බලා මොළේ මඤ්ඤං කරගන්නෑ. අනිත් එක ගෑනු ළමයෙකුගෙ සුන්දර කකුල් දෙකක් දිහා නොබලා ඉන්න තරමේ කකුල් ඇලර්ජි එකකුත් හැදිල නෑ විජේ මල්ලිට.ඔය කොට ගවුම් ගැනයි, කකුල් ගැනයි මැණික් ළමයා නම් ලාස්ට් වීක් ‘රසඳුනේ’ රිප්ලයි එකක් දීල තිබුණා. එයා බොහෝම ස්ට්‍රේට් ෆෝවඩ් විදියට කියල තිබුණෙ එයාගෙ අම්මල ආච්චිලත් කොට ගවුම් ඇන්දා කියලා. කොට ගවුමද ඊට යටින් පේන නියුඩ් කකුල් දෙක ද කියන එක නෙවි මෙතන තියෙන ප්‍රශ්නෙ. ඒවා දිහා බලන කැත හිත.ලස්සන කකුලක්, ලස්සන මූණක්, නිතඹක්, පපුවක් තියෙන ඕනම ගර්ල්ස් කෙනෙක් හරි ලේඩීස් කෙනෙක් හරි පිිරිමියෙක් නැත්නම්, ටීන්ඒජ් කොල්ලෙක් දෙපාරක් බලන එකේ මොන මැජික් එකක්ද? එහෙම බලන්න බැරිනම්, අපිට ඔය නිතර අහන්න ලැබෙන කුහකත්වය වගේ වචන ඇහෙන්නෙ. මැණික් ළමය නියමෙට කියල තිබුණේ අපේ පරණ ඇක්ට්‍රසස්ලා කොට ගවුම් ඇඳපු ෆිල්ම්ස් ගැන.ඇත්ත නේන්නම්, සික්ස්ටීස්වල අපේ ෆිල්ම් සීන් එකේ මාලිනීලා, ගීතලා, විජිත මල්ලිකාලගෙ කොට ගවුම් සීන්ස් කකුල් පේන සීන්ස් දැකල එදා කවුරුවත් කුලප්පු වුණා කියල විජේ මල්ලි නම් අහල නෑ. ‘අපේක්ෂා’ ෆිල්ම්ස් එකේ නිකමට මතක් කරන්නකො ගීතගෙ මාලිනීගෙ කකුල් පේන සයිස් එක. ගවුම්වල කොට.නාලක විතානගේ ඕනකමින්ම මැණික්ගෙ කොට ගවුමයි කකුල් දෙකයි අපිට පෙන්නන්න ට්‍රයි එකක් දුන්න කියල බාගවෙලාවට කෙනකුට හිතෙන්න පුළුවන්. හැබැයි කෞෂිලයි ක්ලාස් එකේ ගෑනු ළමයි නම් ගෙදරදොරට මීටත් වැඩිය කොට ඇඳුම් කෑලි තමයි ඇඳගෙන ඉන්නෙ කියන එක නම් අපි දන්නවා. කාලෙන් කාලෙට ඇඳුම් ෆැෂන්ස්වල මේ ජාතියෙ සීන්ස් එනවනේ.මිනිගවුම්, හිප්ස්ටර්ස් සාරි. නිකමට ඉන්ඩියන් ප්‍රිමියර් ලීග් මැචස් බලන්නකො ටීවී එකේ. කොෟෂිගෙ කකුල් වගේ ද සික්සර්ස්, බවුන්ඩ්‍රීස් ගහනකොට කැචස් ගන්නකොට, විකට් යනකොට අපිට පෙන්නන චියර් ස්කොච්ස්වල කට්ටියගෙ පේන දේවල්. ඒ වුණාට අපි වැඩිපුර කැමැති වෙන්නෙ ඒ ගොල්ලන්ගෙ ඩාන්ස් එකට මිසක් ඇඳුම් නැති අඟපසඟවලට නෙවිනේ.හැට ගණන්වල කැම්පස් එන නංගිලාටත් ඔය මිනිගවුම් සීන්ස් එකට හදල තිබුණ කතා මතකයි. ඒ කාලෙ කොල්ලො කිව්වෙ කොට්ට උරේ ඈඳුම් කැඩුම් දාගෙන ගමේ ඉඳල එන නංගිලා කැම්පස් අවුට් වෙන කොට ඒ කොට්ට උරේම මිනි ගවුමකට කන්වර්ට් කරල කිටි කිටියෙ හිරට තදට ඇඳගෙන ගමට යනව කියලා. කොට ගවුම් සීන්ස් එකත් ටික දවසක් නතරවෙලා ෆේඩ් අවුට් වෙන සීන්ස් එකක් විතරයි කියලයි විජේ මල්ලි හිතන්නෙ.අවුලක් නෑ ඔහොම යං කෞෂි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042814</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නකිඹුලපිටියේ විජේසිරි නානායක්කාරප්‍රශ්නය - කොරියානු යුද්ධය නැවැත්වීම සඳහා සාම නියෝජිතයකු ලෙස ලංකාවෙන් යැවීමට සුදුසු කවුද?පිළිතුර - අතුල රන්සිරිලාල්ව යවලා බලන්න.ඒකල මර්වින් පීරිස්ප්‍රශ්නය - ‘සමුද්‍ර දේවි’ නාට්‍යයේ එන ‘ගෝවේ ගෑනු පරාදයි’ ගීතය මුලින්ම ගැයු ගායකයා කවුද?පිළිතුර - ඒක නම් දන්නේ නැහැ. සොයා බලා පිළිතුරක් දෙන්නම්.නාරාහේන්පිට නිරංගි රාජපක්ෂප්‍රශ්නය - ඔබ මේතාක් රිදී තිරයේ දුටු රූමත්ම නිළිය සන්ධ්‍යා කුමාරි ද?පිළිතුර - ඔව්. ඒ බව මා කීප වතාවක් මේ තීරයෙන් කියා තිබෙනවා.කඩවත සුජාතා ගුණවර්ධනප්‍රශ්නය - ගරු රඟපෑම, ආරාධිත රඟපෑම යැයි කියන්නේ එකම දෙයකට ද?පිළිතුර - ඔව්.කුලියපිටියේ ජයසේන අතපත්තුප්‍රශ්නය - මාතලන්, අල්ලපු ගෙදර, සල්ලි එපා යන චිත්‍රපට දෙමළ චිත්‍රපටවල අනුකරණ ද?පිළිතුර - මාතලන්, අල්ලපු ගෙදර දෙමළ කොපි. ‘සල්ලි එපා’ යනු සිංහල චිත්‍රපටයක් නෙමෙයි. එය ‘මිලාප්’ නම් වූ හින්දි චිත්‍රපටයේ සිංහල දෙබස් කැවීමක්.ග්‍රෑන්ඩ්පාස් හි විමල් රණසිංහප්‍රශ්නය - ඩොමි ජයවර්ධනගේ බිරිඳ නෝනා සුබෙයිදා වේදිකා නාට්‍ය නිළියක් ද? සිනමා නිළියක් ද?පිළිතුර - ඇය වේදිකාවෙත් සිනමාවේත් දෙකේම රඟපෑවා.පොළොන්නරුවේ තිලකා වීරකෝන්ප්‍රශ්නය - නිළියක් නැති එකම සිංහල චිත්‍රපටය ‘හාරලක්සේ’ ද?පිළිතුර - ඔව්. වෘත්තිය මට්ටමේ නැති. ඒත් වයිට් හවුස්ගේ බිරිඳ ලෙස සුදු ජාතික කාන්තාවක් පෙනී හිටියා මට මතකයි.කොළඹ ග්‍රෑන්ඩ්පාස් හි විමල් රණසිංහප්‍රශ්නය - ගුවන් විදුලි නාළිකාවලට යොදන එෆ්. එම්. යන්නෙහි අරුත ‘ෆියුරනල් ඔෆ් මීඩියා’ ය කියලා එක්තරා මහාචාර්යවරයෙක් කියලා තියෙනවා.පිළිතුර - නිවැරැදි අර්ථය එය නොවුණත් ඒ හැඳින්වීම ඇතැම් ගුවන්විදුලි නාළිකාවලට නම් මනාව ගැළපෙනවා.කිරිවත්තුඩුවේ සරත් මුදන්නායකප්‍රශ්නය - ‘පළිඟු මැණිකේ’ ටෙලි නාට්‍යයේ සංගීතය කාගෙ ද?පිළිතුර - සී. ද එස්. කුලතිලකගේමාතලේ ධර්මා ඒකනායකප්‍රශ්නය - ලෝක සිනමාවේ බිහිවූ ප්‍රථම විශිෂ්ටතම චිත්‍රපටය කුමක් ද?පිළිතුර - ඩී. ඩබ්ලිව්ගේ ග්‍රිෆීත්ගේ ‘ඉන්ටෝලරන්ස්’ (1916) යැයි මා සිතනවා.ගොඩකවෙල අජිත් පාලිතරන්නප්‍රශ්නය - වැඩිම විකට නළුවන් පිරිසක් එකට රඟපෑ සිංහල චිත්‍රපටය කුමක් ද?පිළිතුර - ‘කෝලම්කාරයෝ’.පහත නම් සඳහන් අයත් මේ සතියේ ප්‍රශ්න එවා තිබුණා. මත්තෙගොඩ කිත්සිරි ඒ. මැද්දේවිතාන, කොටුගොඩ දිසානෑගම තිස්ස කුමාර, මුරුතලාවේ පී. එස්. විජේවර්ධන.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042815</link>
    <topic>සිනමා සංස්කෘතියට ජීවිතය කැප කළ ‘සුරුට්ටු සුසන්ත’</topic>
    <author>ඈෂ්ලි රත්නවිභූෂණ</author>
    <content>සිනමා සංස්කෘතියට ජීවිතය කැප කළ ‘සුරුට්ටු සුසන්ත’සුසන්ත තිසේරා යන චරිතය තවමත් බොහෝ දෙනෙකුගේ මතකයෙන් ගිලිහී ගොස් නැතැයි සිතමි. 1971 වර්ෂයේ දී ශ්‍රී ලංකා ජාතික කතෝලික සිනමා පර්ෂදය (OCIC)පිහිටුවීමෙහිලා පුරෝගාමී වූ කීප දෙනෙකුගෙන් කෙනෙකු වූයේ ඔහුය.එය ආරම්භ කිරීම සඳහා රැස්වීම් පවත්වන ලද්දේ අර්නස්ට් පෝරුතොට ගරු පියතුමා එවකට මීසම් පාලක වශයෙන් සිටි කැලණිය මීසමට අයත් පෑලියගොඩ ශාන්ත මරියා දෙව්මැදුරේ මීසම් ගෘහයේය.1972 වර්ෂයේ දී ශ්‍රී ලාංකේය සිනමාවට වර්ෂ 25 ක් සම්පූර්ණ වූ බැවින් ඊට දායක වූ කිතුනු ශිල්පීන්ට ආරාධනා කර අගරදගුරු මැදුරේදී ඔවුන් වෙනුවෙන් උත්තමාචාර පිදීමේ උලෙළක් සංවිධානය කිරීම කතෝලික සිනමා පර්ෂදය ස්ථාපිත කිරීමෙන් පසු සිදු කරන ලද පළමු කාර්යය විය.ආරාධනා කළ යුතු පුද්ගලයන් හඳුනා ගැනීම, ඔවුන් පිළිබඳ තොරතුරු හා ලිපින සොයා ගැනීම දුෂ්කර කාර්යයක් වූ අතර එයට උර දුන්නේ සුසන්ත ය. ඔහු එවකට ‘මරිය හමුදාව‘ යන කතෝලික ගිහි සංවිධානයේ කොළඹ දිසාවේ ප්‍රබල ක්‍රියාකාරිකයෙක් විය. ඉන්පසු කතෝලික සිනමා පර්ෂදය සිනමා උත්තමාචාර උත්සව පැවැත්වීමත් සිනමා වාර්ෂික ග්‍රන්ථ පෙළ පළ කිරීමත් ආරම්භ කළේය.දිවයිනේ විවිධ ප්‍රදේශයන්හි සිනමා සම්මන්ත්‍රණ පවත්වනු ලැබිණ. කොළඹ, මල්වත්ත පාරේ හයවන පාවුළු මධ්‍යස්ථානයේ හයවන මහලේ කාර්යාලය ලැබුණු විට සතිපතා චිත්‍රපට දර්ශන හා පෝදා සිනමා සමුළු පැවැත්වීම ආරම්භ විය. වර්තමානයේ මෙන් එවකටDVD තැටි නොතිබිණ. සිනමා සම්මන්ත්‍රණ හා සිනමා දර්ශන සඳහා මිමී 16 සහ මිමී 35 රීල් ගෙන ඒම සහ ඒවා ආපසු ගෙන ගොස් භාර දීම ඔහුගේ ම ශ්‍රමයෙන් කරන ලදී.ඒ අතර කතෝලික සිනමා පර්ෂදයේ ජාතික අධ්‍යක්ෂවරයාව සිටි පෝරුතොට පියතුමා ගේ මීසම වෙනස් වන විට ඒ අනුව සුසන්ත ගේ චර්යාව ද වෙනස් විය. කැලණියේ වාසය කළ ඔහු පෝරුතොට පියතුමා ස්ථාන මාරුවීම් ලබා කළුතර, කලමුල්ල, වත්තල, කෝට්ටේ, හැව්ලොක් ටවුම, දෙහිවල සහ කිරිමැටියාගාර යන මීසම්වල සේවයට යද්දී සුසන්ත ද ඒ සමඟ ගිය අතර එවන් අවස්ථාවන්හි ඔහුට පැවරුණු දුෂ්කරම කර්තව්‍ය වූයේ පියතුමා ගේ පොත් පත්, ලිපි ලේඛන ගොන්න පරිස්සමෙන් අසුරා ගෙන යාම සහ ඒවා යළි පිළිවෙළට සකස් කිරීමත්ය.1947 නොවැම්බර් මස 15 දින උපත ලද ඔහු පූර්ව ප්‍රාථමික අධ්‍යාපනය ලැබුවේ මෝදර ශාන්ත ජේම්ස් මිශ්‍ර පාසලෙනි. මගේ මව ඔහුගේ ගුරුවරිය වූවාය. මව සහ පියා සිටිය ද ඔහු හදා වඩා ගනු ලැබුවේ සුසන්ත ගේ ආත්තම්මා සහ සීයා විසිනි. පසුව ඔහුත් මාත් ප්‍රාථමික අධ්‍යාපනය ලැබුවේ මෝදර ද ලා සාල් විදුහලෙනි.මගේ මව මා ද කැඳවා ගෙන ඉඳහිට එවකට මෝදර පදිංචිව සිටි සුසන්ත ගේ ආත්තම්මා බලන්නට ගියාය. කුඩා කල සුසන්තගේ විනෝදාංශයක් වූයේ හිස් සිගරට් පැකට්වලින් පල්ලි සෑදිමය. වසර කීපයක් දුරස්ථව සිටීමෙන් අප නැවතත් කැලණියේ දී හමු වූයේ ඔහුගේ මෙන්ම මගේ දෙමව්පියන් ද කැලණියේ පදිංචියට පැමිණීම නිසාය.ඒ හැටේ දශකයේ අග භාගයේ දී පමණය. ඉඩ ලද සන්ධ්‍යා කාලයන් හි දී විශේෂයෙන් ම සති අන්තයන් හි දී සුසන්ත හා අපගේ කැලණි සගයන් කීප දෙනෙකු මගේ නිවෙසේදී හමුවීම පුරුද්දක් වූ අතර මධුවිත පානය කිරීමත් වැනිලා සුරුට්ටුවක රස බැලීමත් අපගේ පුරුද්දක් විය. මා හා සෙසු සගයන් එය ඉඳහිට කළ ද වැනිලා සුරුට්ටුවට ඔහු ක්‍රමානුකූලව ඇබ්බැහි විය.ඒ නිසාම බොහෝ දෙනෙකු ඔහු හඳුන්වනු ලැබුවේ ‘සුරුට්ටු සුසන්ත’ කියාය. පසු කලෙක ඔහු රූපවාහිනි සංස්ථාවේ සේවයට එක් විය. මා ඉදිරිපත් කළ “සිනෙවින්දන” රූපවාහිනි වැඩ සටහනේ නිෂ්පාදකවරයා ද ඔහු විය. ඔහු රූපවාහිනි සංස්ථාවේ ජනාධිපති මාධ්‍ය ඒකකයට සම්බන්ධව සිටියේය. එවකට ජනාධිපතිවරයාව සිටි ආර්. ප්‍රේමදාස ද ඔහුව හඳුන්වනු ලද්දේ “සුරුට්ටුවා” කියාය.එතුමා බෝම්බ ප්‍රහාරයෙන් මිය යන විට සුසන්ත ද ‘මැයි දින’ මාධ්‍ය ආවරණය සඳහා ගොස් සිටි නමුත් බෝම්බය පිපිරෙන විට ඔහු අසල කඩයක තේ බොමින් සිටි බැවින් ඔහුගේ ජීවිතය බේරිණ.ඔහු තම ජීවිතයෙන් දශක තුනක පමණ කාලයක් කැප කරන ලද්දේ කතෝලික සිනමා පර්ෂදය ගොඩනැඟීම සහ එහි උන්නතිය වෙනුවෙනි. ඒ ඔහුගේ තරුණ ජීවිතයේ ස්වර්ණමය යුගයයි. නිශ්චිත දීමනාවක් නොලද ඔහු කතෝලික සිනමා පර්ෂදය සලකන ලද්දේ තම ජීවිතයේ අර්ධයක් වශයෙනි. ඔහු කිසි විටෙකත් විවාහයක් ගැන පවා නොසිතුවේය.ඔහු නොදන්නා සිනමා නිෂ්පාදකවරුන්, අධ්‍යක්ෂවරුන් හා නළු නිළියන් මෙන්ම කාර්මික ශිල්පීන් කිසි වෙකුත් සිටියා යැයි මම නොසිතමි. මහජන සම්බන්ධතා පවත්වා ගෙන යාම අතින් ඔහු ඉතා විශිෂ්ටය. අර්නස්ට් පෝරුතොට ගරු පියතුමාට ඔහු සලකන ලද්දේ පියෙකු ලෙසය. එතුමා ද සුසන්ත වෙනුවෙන් හැකි හැම දෙයක්ම කළේය. අවසානයේ දී ඔහුට මරුවා කැඳවා ගෙන ආවේ ද සුරුට්ටුවමය.ඔහුට ඒ නිසාම ක්‍ෂය රෝගය වැලඳුණේය. 2009 මැයි මස 23 දින ඔහු මිය ගිය අතර ඔහු සතුව තිබූ පොත් පත් සියල්ල අම්පිටිය ජාතික දෙව්සත්හලේ ගොන්සාල්වෙස් ඇකඩමියට පරිත්‍යාග කරන ලදී. සිනමාකරුවෙකු, සිනමා ශිල්පියෙකු, විචාරකයෙකු හෝ ලේඛකයෙකු නොවූ ඔහු ජාතික සිනමා සංස්කෘතියක් වෙනුවෙන් දශක තිහක පමණ කාලයක් සිය ජීවිතයෙන් හා ශ්‍රමයෙන් දැක්වූ නිහඬ හා අනුපමේය දායකත්වය කිසිවෙකුටත් සම කළ නොහැකිය. එවැන්නෙකු යළි බිහි වන්නේ ද නැත.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042816</link>
    <topic>’හෝම් අලෝන්’ නළුවා මහමඟ තනිවී...</topic>
    <author>සුජීව තේවහෙට්ටිගේ</author>
    <content>’හෝම් අලෝන්’ නළුවා මහමඟ තනිවී...’හෝම් අලෝන්’ චිත්‍රපට මාලාව ඔබට මතක ඇති. කොටස් දෙකකින් යුතුව දෙවරකට තිරගත වූ ‘හෝම් අලෝන්’ හි ප්‍රධාන චරිතය රඟපෑ ළමා නළුවා ඔබට අමතක වන්නට හේතුවක් නැහැ.ඔහු වඩාත් ජනප්‍රියත්වයට පත්ව සිටියේ ළමා පරපුර අතරයි. ඔහු, මැකියුලේ කල්කින්.අද වන විට 32 වැනි වියෙහි පසුවන මැකියුලේ කල්කින් පත්ව සිටින්නේ දැඩි අසරණ තත්ත්වයකටයි.1980 නිව්යෝර්ක් නුවර දී උපන් මැකියුලේ මේ වන විට ලන්ඩන් නුවර ඇවිදිමින් සිටින බවයි ආරංචි.එකල ඉසුරුමත් දිවියක් ගතකළ ඔහුට අද ඉන්න හිටින්න ගෙයක් දොරක්වත් නැහැ.පසුගිය අප්‍රේල් 15 දා අලුයම 2.30ට පමණ ලන්ඩන් නුවර වෙසෙන ශිෂ්‍යයෙකු මහාමාර්ගයේ ඇවිදිමින් යද්දී ඔහුගෙන් යම් අයෙකු සිගරැට්ටුවක් ඉල්ලා තිබෙනවා.මාලේ ස්පින්ඩ්ලර් නම් වූ මේ ශිෂ්‍යයා එය විස්තර කළේ මෙහෙමයි. ”මම හිතුවා ඉබාගාතෙ යන මනුස්සයෙක් කියලා.කෝකටත් මම එයාගෙන් විස්තර ඇහුවා. ඒ වෙන කවුරුවත් නෙමෙයි මැකියුලේ කල්කින්! එයා කතා කළේ බොහොම හිමින් මුහුණත් මලානික වෙලා තිබුණා.”ස්පින්ඩ්ලර්ට ඔහු පවසා ඇත්තේ තමන් දැන් මැන්චෙස්ටර් හි රග්බි ක්‍රීඩා සමාජයක සේවය කරන බවයි.   සෙලිනා ගෝමස් සහ ජස්ටින් බීබර් ගේ පෙම්කතාව නිමවෙන්න ඔන්න මෙන්න තිබුණත් තවමත් එවැනි නිමාවක් දකින්න නැති පාටයි.සෙලීනා මීට සති දෙකකට පමණ කලින් ප්‍රකාශ කළේ නැවතත් ජස්ටින් බීබර් සමඟ කිසිම ඇසුරක් නොපවත්වන බවයි.ඒත් ඒ කතාව මේ වන විට වෙනස් වුණු ගතියක් පෙනෙන්න තිබෙනවා. හොලිවුඩ් පුරෙන් ලද උණුසුම් ආරංචියකින් දැනගන්න ලැබුණේ සෙලිනා ආයෙමත් ජස්ටින්ව සොයාගෙන ගිය බවයි.ඇය පිටත්ව ගියේ නෝර්වේ හි ඔස්ලෝ නුවරටයි. පසුගිය සතියේ ඔස්ලෝ නගරයේ ජස්ටින් ගේ ගීතමය ප්‍රසංගයක් පැවැත්වුණා.මෙය නරඹන්නට දෝ සෙලිනා ඔස්ලෝ වෙත පිටත්ව ගොස් තිබුණා.සමහරු කියන්නේ ඔස්ලෝ ගිය සෙලිනා, ජස්ටින්ගේ ප්‍රසංගයෙන් පසුව ඔහු සමඟ අත්වැල් පටලාගෙන විනෝද සවාරියක යෙදුණු බවයි.සෙලිනා තමන්ගේ මුදල් වියදම් කරගෙන ඔස්ලෝ ගියේ ජස්ටින්ව හමුවීමට මිසක වෙනත් කටයුත්තකට නොවන බවයි දැන් ආරංචි. ජොආන් කොලින්ස් හොලිවුඩ්පුරයෙන් ලොවට එක්වූ තවත් සුපිරි ‘ගිනි සිළුවක්’. ඇය ශ්‍රී ලාංකේය පේ‍්‍රක්ෂකයන් අතර ජනප්‍රිය වුණේ අසූව දශකයේ දී මෙරට විකාශය වූ ‘ඩිනස්ටි’ නම් වූ ටෙලි වෘත්තාන්තයෙන්.එම වකවානුවේදී ඇය රඟපෑ චිත්‍රපට කිහිපයක් ද මෙරට තිරගත වුණා. අනුරාගයේ සංකේතයක් ලෙස එවක හැඳින්වූ ඇය මේ වන විට 79 වැනි වියෙහි පසුවෙනවා.ඒ වුණත් වයෝවෘද්ධ තැනැත්තියක ලෙස ජීවිතය ගත කරන්නට ජොආන්ස් කැමැති නැති පාටයි.ඒ නිසයි ඇය, තමන්ගේ සිරුර ඔපවත්ව තබාගන්නට දෝ පැණි රස කෑම සහ වෙනත් කෙටි ආහාර වර්ග අනුභවයෙන් වැළකී සිටින්නේ. ”චොකලට්, කේක්, පුඩින් වගේ කෑම මම දැන් කන්නෙ නැහැ.දවසක් දා මගේ මිතුරියක් මාව බලන්න ආවෙ බරට බරේ චොකලට් පෙට්ටියකුත් උස්සාගෙනයි.මම ඒක සතුටින් භාර ගත්තා. හැබැයි එයා ගියාට පස්සෙ ඒක කුණු බක්කියට දැම්මා.” ජනප්‍රිය නිළි ජෙනිෆර් ඇනිස්ටන් ටෙලි නාට්‍යයක් නිර්මාණය කරලා Call me Cracy :ඒ five film’, එහි නමයි.මේ ටෙලිනාට්‍යය රූපවාහිනී මාධ්‍යයෙන් විකාශය වීමට කලින් සිනමා නළු නිළියන් සහ මාධ්‍යවේදීන් වෙනුවෙන් විශේෂ දර්ශනයක් ලොස් ඇන්ජලීස් නුවර සිනමාශාලාවකදී පැවැත්වුණා.ඒ සඳහා විශාල පිරිසක් සහභාගි වී සිටියා. මේ නිසා පසුගිය දිනවල ජෙනිෆර් දැඩි කාර්ය බහුල වාතාවරණයකයි සිටියේ.මේ වන විට 44 වැනි වියෙහි පසුවන මේ නිළිය, චිත්‍රපට නිෂ්පාදිකාව සහ අධ්‍යක්ෂිකාව කෙතරම් කාර්ය බහුලව සිටියත් නිතරම කාලය ගත කරන්නේ සතුටෙන්.ජෙනිෆර් මෑතකදී තවත් අලුත් චිත්‍රපටයක රඟපෑවා. ඒ චිත්‍රපටයේ නම ඇය හෙළි කළේ නැහැ. රහසක් හැටියට තබාගත්තා.කොහොම වෙතත් සිනමාව සහ රූපවාහිනිය සමඟ කටයුතු කරද්දී ඇතිවන කාර්ය බහුලත්වයෙන් තමන්ට නව පණක් ලැබෙන බව ජෙනිෆර් ප්‍රකාශ කළා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042817</link>
    <topic>සියයකට එකක්වත් හොඳ නොදකින වේරගම විචාරකයෙක් ද?</topic>
    <author>වසන්ත ජයසිංහ ආරච්චි</author>
    <content>සියයකට එකක්වත් හොඳ නොදකින වේරගම විචාරකයෙක් ද?නාලක විතානගේනාලක විතානගේ නිර්මාණය කළ කුලුඳුල් චිත්‍රපටය ‘අනිත්‍යා’ මේ දිනවල දිවයින පුරා සිනමාහල්වල ප්‍රදර්ශනය වෙනවා. මේ නාලක සමඟ ඔහුගේ සිනමාපටය පාදක කරගෙන කළ කතා බහක්.වේදිකාවෙන් පුංචි තිරයෙනුත් පස්සේ ඕනෑම නිර්මාණකරුවකුගේ සිහිනය සිනමාවට අවතීර්ණ වෙන එක. ඒත් සිනමාව සුන්දර තැනක් ද?ඇත්තටම නැහැ. සිංහල සිනමාවේ සුන්දරකම හරි අඩුයි දකින්න. බොහෝ දුෂ්කරතා තියෙනවා. බාධක තියෙනවා.ඒත් මේවා නිර්මාණයක් බිහි කරන්න තියෙන ගැටලු නෙමෙයි. මේ සිනමා ක්ෂේත්‍රය හැදිලා තියෙන විදිහේ වැරැද්ද අපි දන්නේ නෑ වැරැද්ද කොතැන ද කියලා.මූලික ම දේ සංස්ථාව සතුව හෝ සිනමාව සම්බන්ධයෙන් තියෙන ආඥා පනත් අප්ඩේට් වෙන්නේ නෑ. ඒවා එකතැන පල්වීම මේවට හේතු කියලයි හිතෙන්නේ.මම සිනමාවට එනකොට යම්තාක් දුරට මට අවබෝධයක් තිබ්බා මේ පිළිබඳව. එය ප්‍රායෝගිකව අත්දකින්න මට පුළුවන් වුණේ ‘අනිත්‍යා’ තිරගත වෙන්න පටන් ගන්නට පස්සෙයි.මොනවද ඔබ ඔය දකින දුර්වලතා?ප්‍රදර්ශනය කිරීමේ නිසි පිළිවෙළක් හදලා නෑ. බොහෝ වෙලාවට අද චිත්‍රපට සංස්ථාවටත් වඩා පෞද්ගලික අංශය දැඩි ලෙස බලවත් වෙලා.චිත්‍රපට සංස්ථාව තුළ යම් අක්‍රමිකතා දකින්න පුළුවන්. හැබැයි මෙහෙම දෙයක් තියෙනවා. පෞද්ගලික අංශ දැඩි ලෙස බලවත් වුණාට අද සිනමාව යම් තාක් දුරකට හෝ රැදිල තියෙන්නේ ඔවුන් නිසා.මම නම් කියන්නේ චිත්‍රපටයක් ප්‍රදර්ශනය වෙන්න හරි පිළිවෙළක් හැදෙන්න ඕන. ආණ්ඩුවේ මැදිහත් වීමෙන් හරි පනත් හැදෙන්න ඕන.එහෙම නැති වුණොත් ස්වාධීන නිෂ්පාදකවරුන්ට මුහුණ දෙන්න අමාරුයි. මේවා දැවැන්ත පිරිවැය තියෙන නිෂ්පාදකවරුන්ට නම් ගැටලුවක් නොවෙන්න පුළුවන්.හොඳයි කොහොමද ‘අනිත්‍යාට’ ලැබෙන ප්‍රතිචාර?පැහැදිලිව හොඳයි. මම පෞද්ගලිකවම චිත්‍රපට ශාලාවලට යනවා. ශාලා හිමියන්ගෙන් පවා ලැබෙන ප්‍රතිචාර හොඳයි. මොකද මේක තරුණ පිරිස සමඟ යන නිර්මාණයක්.‘අනිත්‍යා’ හරහා මොකක්ද ඔබ සමාජයට දෙන්න හැදුවේ?මේක මට අත්දකින්න ලැබුණු සිදුවීමක්. මෙය අමු අමුවේ මම තිරයට ගෙනාවේ නෑ. සිනමාත්මකව ගෙනෙන්න උත්සාහ කළා.අපි මෑතදි බොහෝ විට දැක්කේ පෙම්කතා. ඉතිහාස කතා, කොමඩි, ළමා, පවුලේ චිත්‍රපට. එයින් බැහැරවෙන්න මට ඕනකමක් තිබුණා.නැත්නම් මෙගා ටෙලිනාට්‍යවලට වුණ දේම වෙනවා. ‘අනිත්‍යා’ තුළ ෆැන්ටසියක් තියෙනවා. වැඩි දුරට අපි යථාර්ථයට කතා කරනවා.ඒ නිසා මිනිසුන්ට දැනෙන වෙනසක් කරන්න ඕනකමක් මට තිබුණා.ප්‍රතිචාර ගැන අපි කතා කළාට ‘අනිත්‍ය’ ට ලියවෙන විචාර ගැන මොකක්ද කියන්න තියෙන්නේ ?ලංකාවේ විචාර කලාවක් තියෙනවා. හොඳ නරක දෙකම ලියවෙනවා. එක ම දේ මේ විචාර කොහොම ක්‍රියාත්මක වෙනවද කියන්න මම දන්නේ නෑ.පසුගිය දවසක ගාමිණී වේරගම මහත්මයා එක්තරා පුවත්පතක මගේ චිත්‍රපටය ගැන විචාරයක් ලියලා තිබුණා. හැබැයි එය විචාරයක් ද කියලා මට ප්‍රශ්නයක්.මොකද ඔහු සියයට එකක්වත් හොඳ දකින්නේ නෑ. මට පේන්නේ ලෝක සිනමාව හා එහි තාක්ෂණය පිළිබඳ අලුත් විදිහට එයාලා දකින්නේ නෑ.ආපහු පරණ තැනටම සිංහල සිනමාව ගෙන යන්නයි ඕන වෙලා තියෙන්නේ. මෙතැනදී මම කියන්නේ නෑ සියයට සීයක් මගේ නිර්මාණය සාර්ථකයි කියලා.නමුත් ඉතාම හොඳ ප්‍රතිචාර ලැබෙනවා. ඒ හින්දා ලෝකයේ අද වෙන දේවල් හිතලා බලලා, නිර්මාණ ගැන දැනුවත් වෙලා ඔය විචාර ලියවෙනවා නම් හොඳයි.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042818</link>
    <topic>සංගීත කණ්ඩායම් අතර ප්‍රමුඛ ‘ සීදූව සන්රයිස්’</topic>
    <author/>
    <content>සංගීත කණ්ඩායම් අතර ප්‍රමුඛ ‘ සීදූව සන්රයිස්’රවි අරංගල්ල ප්‍රමුඛ ‘සීදූව සන්රයිස්’ සංගීත කණ්ඩායම දිවයිනේ ඇති දක්ෂතම සංගීත කණ්ඩායමක් ලෙස හැඳින්වීම නිවැරදිය.වසර 5කට අධික කාලයක් තිස්සේ ඉතාම සාර්ථකව පවත්වාගෙන එන මෙම සංගීත කණ්ඩායම එළිමහන් සංදර්ශනවලින් මෙන්ම උත්සව අවස්ථාවන්ට ද සංගීතය සැපයීමෙන් දායක වේ.නන්ද ශ්‍රී ප්‍රනාන්දුගේ මඟපෙන්වීම යටතේ, ඩ්‍රම්ස් වාදනයෙන් ප්‍රසාද් ද, ඔක්ටපෑඩ් වාදනයෙන් නඳුන් ද, රිදම් ගිටාරයෙන් පුබුදු ද, ලීඩ් ගිටාරයෙන් මානව ද, බේස් ගිටාරයෙන් සංජීව ද, සම්පත්, ඉසුරු, මහේෂ් ගායනයෙන් ද සිය දක්ෂතා දක්වන ‘සන්රයිස්’ සංගීත කණ්ඩායම සංගීත ක්‍ෂේත්‍රයේ දිගු ගමනක් යාමට බලාපොරොත්තුව සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042819</link>
    <topic>ළමයින්ට චිත්‍රපට හදන සෝමරත්න තරුණ රසඥතාව දන්නෙ නෑ</topic>
    <author>ජෝජ් රොබ්සන් ද සිල්වා</author>
    <content>ළමයින්ට චිත්‍රපට හදන සෝමරත්න තරුණ රසඥතාව දන්නෙ නෑසෝමරත්න දිසානායක මහතා සිනමාකරුවෙකු වශයෙන් අප විසින් ද අගය කරනු ලබන මෙරට ප්‍රවීණ කලාකරුවෙකි. ඔහුගේ සිනමා නිර්මාණ හෝ කලා භාවිතය පිළිබඳ අපට ගැටලුවක් නැත. ගැටලුව ඇත්තේ ඔහුගේ මතවාදය සම්බන්ධයෙන් පමණි.ඔහු විසින් ඉදිරිපත් කරනු ලැබ ඇති අභූත චෝදනා පිළිබඳ අපගේ දැඩි කනගාටුව පළ කරමු.සෝමරත්න මහතාගේ ලිපියේ ඇතුළත් බරපතළම ප්‍රකාශය වන්නේ, “දෙරණ මියුසික් වීඩියෝ සම්මාන උලෙළ සංස්කෘතික ඝාතනයක් ය” යන්නයි. ඔහු එය එසේ නිර්වචනය කරන්නේ කුමන අරමුණකින්දැයි නොතේරේ. එහෙත් ඒ සඳහා ඔහු යොදා ගන්නා පටු නිර්ණායක දෙස බැලූ විට, ඒවා හුදෙක් අනවබෝධය මත ඇති කර ගත් වැරැදි ආකල්ප බව පැහැදිලිව පෙනේ.සෝමරත්න මහතාගේ ලිපියේ පුන පුනා දක්වන කරුණක් වන්නේ, “දෙරණ මියුසික් වීඩියෝ සම්මාන උලෙළ” මඟින් දේශීය සංස්කෘතියට විශාල හානියක් සිදු වන බවයි. මෙමඟින් මෙරට සම්භාව්‍ය සංගීතය හෝ ශාස්ත්‍රීය සංගීතය පිළිබඳ කිසිදු ඇගැයීමක් සිදු නොකරන බව ද ඔහු විශේෂයෙන් පවසයි. සෝමරත්න දිසානායක මහතාට දැඩි ලෙස වැරැදී ඇත්තේ එතැන ය.මෙම සම්මාන උලෙළේ නාමය දෙස විමසිල්ලෙන් බලන ඕනෑම අයෙකුට එකී කාරණා හොඳින් වටහා ගත හැකිය. මෙය “දෙරණ මියුසික් වීඩියෝ අවොර්ඩ්ස්” මිස, දෙරණ මියුසික් අවෝර්ඩ්ස් නොවේ. “මියුසික් වීඩියෝ” යනු, ගීත සඳහා සිදු කරනු ලබන රූප රචනාමය දෘශ්‍ය නිර්මාණ ය. “දෙරණ” යනු ටෙලිවිෂන් නාළිකාවකි. දෘශ්‍ය නිර්මාණ යනු අපගේ විෂය පථයේම කොටසකි.එබැවින් අපගේ අරමුණ වන්නේ, මෙරට ගීත සඳහා බිහිවන දෘශ්‍ය නිර්මාණ සහ ඒවායේ නිර්මාණකරුවන් දිරි ගැන්වීමය. ඒ හුදෙක් ක්ෂේත්‍රයේ පැවැත්ම උදෙසා ය. ගුවන් විදුලියට “ශ්‍රව්‍ය නිර්මාණ” අදාළ වන්නේ යම් සේද, රූපවාහිනියට “දෘශ්‍ය නිර්මාණ” (ශ්‍රව්‍ය දෘශ්‍ය) එපරිද්දෙන්ම වැදගත් වේ.ටෙලිවිෂන් නාළිකාවක ගුවන් කාලයෙන් සැලකිය යුතු ඉඩක් “මියුසික් වීඩියෝ” මඟින් ආවරණය වේ. ටෙලිවිෂන් නාළිකාවක පැවැත්ම උදෙසා මියුසික් වීඩියෝ මඟින් සුවිසල් මෙහෙවරක් ඉටු කරනු ලබයි. එකී මෙහෙවර අගයා කෘතගුණ දැක්වීමක් ලෙස මියුසික් වීඩියෝ ක්ෂේත්‍රය වෙනුවෙන් සම්මාන උලෙළක් පවත්වන එකම නාළිකාව ද ටී. වී. දෙරණ යි. එසේ තිබියදී, කරුණු නිසි ලෙස නොදැන මෙසේ නිර්දය විවේචන නැඟීම කොතරම් අසාධාරණ ද?මෙම සම්මාන උලෙළ තුළ “සංගීතය” පිළිබඳ කිසිදු ඇගැයීමක් කරන්නට අපට අයිතියක් නොමැත. “සංගීත සම්මාන” යනු වෙනමම විෂයයකි. හොඳම ගීතය, හොඳම පද රචකයා, හොඳම ගායකයා සහ ගායිකාව, හොඳම සංගීතඥයා යනා දී සංගීතයට සම්බන්ධ කිසිඳු සම්මානයක් මෙහිදී පිරි නොනැමේ. මෙය හුදෙක් “මියුසික් වීඩියෝ” සඳහාම වෙන් වූවකි.සෝමරත්න මහතා සඳහන් කරන ආකාරයට, මෙරට දේශීය සම්භාව්‍ය සංගීතය, ශාස්ත්‍රීය සංගීතය හෝ සරල සංගීතය ඇගැයීම අපගේ විෂය ක්ෂේත්‍රයට අයත් නොවන අතර, අපට හැකියාව ඇත්තේ විවිධ සංගීත ශෛලී ආශ්‍රයෙන් බිහි වී ඇති “සංගීත වීඩියෝ නිර්මාණ” ඇගැයීමටය.ඔහු පවසන පරිදි, දේශීය සම්භාව්‍ය සංගීතය හෝ සරල සංගීතය සම්බන්ධයෙන් අපේ අවධානය යොමු කළ හැක්කේ, ඒ ආශ්‍රයෙන් බිහි වූ සංගීත වීඩියෝ ඇත්නම් පමණි. නමුත් කනගාටුදායක කරුණ නම් ඔහු සඳහන් කරන ආකාරයේ සම්භාව්‍ය සංගීතය නියෝජනය කරන කිසිඳු සංගීත වීඩියෝවක් තරගය තුළදී අපට මුණ නොගැසීමයි. එසේ තිබුණා නම් නිසැකවම එයට ඉහළ ඇගැයීමක් හිමි වන්නට ඉඩ තිබිණ.අනෙක් වැදගත් කරුණ නම්, මෙය අයදුම්පත් කැඳවා ඒ අනුව ලැබෙන නිර්මාණ අගයනු ලැබීමක් මිස, අප සොයා ගොස් කිසිවකුට සම්මාන පිරිනැමීමක් නොවේ. මෙරට ශ්‍රව්‍ය දෘශ්‍ය නිර්මාණ ක්ෂේත්‍රයේ නිරත ප්‍රවීණයන් පස් දෙනෙකු ගෙන් සමන්විත විශේෂ ජූරියක් මඟින් ලබා දෙනු ලබන විනිශ්චය අනුව සම්මාන ප්‍රදානය සිදු කෙරෙන අතර ඊට අපගෙන් කිසිදු ආකාරයක බලපෑමක් ඇති නොවේ.අප විසින් දක්වනු ලබන වසරක කාල සීමාව තුළ නිර්මාණය වූ සංගීත වීඩියෝ පමණක් තරගය සඳහා භාර ගැනෙන අතර, ඊට කිසිදු භේදයකින් තොරව අදාළ සුදුසුකම් සපුරා ඇති ඕනෑම නිර්මාණකරුවෙකුට ඉදිරිපත් වීමේ හැකියාව ද පවතී. එසේ තිබියදී “සම්භාව්‍ය ගණයේ සංගීත වීඩියෝ නිර්මාණ බිහි නොවන්නේ හෝ එවැනි නිර්මාණ තරගය සඳහා ඉදිරිපත් නොවන්නේ අපගේ වරදින් ද? යන වග අපි සෝමරත්න මහතාගෙන් අසමු.සෝමරත්න මහතාගේ අදහසට අනුව ඔහුට ඇත්තේ මෙරට භාවිත නූතන සංගීතය පිළිබඳ ගැටලුවකි. ඔහුට ඇත්තේ ජාත්‍යන්තරයේ ඉතා ප්‍රචලිත රෙගේ, රොක්, පොප් වැනි ජනප්‍රිය සංගීත ශෛලීන් මෙරට ව්‍යාප්ත වීම පිළිබඳ හිතේ අමාරුවකි. එහි තේරුම් බේරුම් කර ගත යුතු කරුණු දෙකක් ඇත.එකක් නම් ආර්ථිකයේ සියලු දොරගුළු ලෝක වෙළෙඳපොළ සඳහා විවෘත කර ඇති රටක, සමාජයීය වශයෙන් මහා පරිමාණ වෙනස්කම් සිදුවෙමින් පැවැතියදී, සංගීතය පමණක් එකී ගෝලීය ප්‍රවාහයන් ගෙන් මුදවා ගත හැකි ද යන්නයි. සෝමරත්න දිසානායක මහතා මුළා වී ඇත්තේ එතැනය. ඔහු පදනම් විරහිත අස්ථාන චෝදනා නඟමින් “දෙරණ” හෙළා දකින්නට වැර දරන්නේ ඒ නිසාය.පසුගියදා පැවැති “ස්ලිම් ජනතා සම්මාන උලෙළ” ගැන ද ඔහු යමක් සඳහන් කරයි. මෙම සම්මාන උලෙළේ දී ජනතා ගායකයා ලෙස පණ්ඩිත් අමරදේවයන් සම්මානයට පාත්‍ර වූ බවත්, ජනතා ගායිකාව ලෙස විශාරද නන්දා මාලනිය සම්මානයෙන් පිදුම් ලැබූ බවත් සඳහන් කරන සෝමරත්න මහතා, සිතාමතාම එක් කරුණක් අමතක කරයි.එනම්, මෙවර ජනතා ගීතය ලෙස සම්මාන ලැබුවේ, මේ දිනවල ඉතා ජනප්‍රිය (දෙරණ මියුසික් වීඩියෝ සම්මාන උලෙළේ ජනප්‍රියම මියුසික් වීඩියෝවට හිමි රිදී සම්මානය හිමි කරගත්) රොෂාන් ප්‍රනාන්දුගේ “ඔයා නිසා හඬලා” යන ගීතය යන්නයි. එසේ කරන්නට ඇත්තේ, එම ගීතය ද ඔහුගේ ගර්හාවට ලක්වන ජනප්‍රිය රැල්ලේ ගීතයක් වන නිසා විය යුතුය.ළමයින් වෙනුවෙන් චිත්‍රපට තනන සෝමරත්න දිසානායක මහතාට නූතන තරුණ රසඥතාව පිළිබඳ නිසි වැටහීමක් නොමැති වීම ගැන අපි කනගාටු වෙමු. ඉහතින් සඳහන් කළ ආකාරයට, මෙරට නූතන තාරුණ්‍යයේ රස වින්දන පරාසය සාම්ප්‍රදායික සීමාවන් ගෙන් ඔබ්බට විහිදී ඇත.වර්තමානයේ කලා ක්ෂේත්‍රයේ සහ මාධ්‍ය ක්ෂේත්‍රයේ පෙරට වඩා ජාත්‍යන්තර සම්බන්ධතා හා ජාත්‍යන්තර වෙළෙඳපොළ අනුව මෙහෙයවන තත්ත්වයකට පත්ව ඇත. එසේ නොවුවහොත් ඒවායේ පැවැත්ම පිළිබඳ විවිධාකාර අර්බුද මතු වනු ඇත. සෝමරත්න මහතා චෝදනා නඟන රෙගේ, රොක්, රැප්, පොප් යනාදී බටහිර සංගීත ශෛලී යොදා ගනිමින් ජාත්‍යන්තරය ජය ගත් මෙරට නූතන පරපුරේ අති දක්ෂ තරුණ සංගීතඥයන් ද හමුවේ.“භාතිය සන්තුෂ් සහ ඉරාජ්” යනු එවැනි තිදෙනෙකි. නිදසුනක් ලෙස, පසුගිය කාලයේ බංග්ලාදේශය තුළ රිංගින් ටෝන් මඟින් වැඩිම ආදායමක් උපයන ලද “මුන් ජානි” නමැති ගීතය පෙන්වා දිය හැකිය. රට ජනප්‍රියතම ගායිකාවක් වන “කෝනා” ගායනා කරන එම ගීතය, ඉරාජ් විසින් නිර්මාණය කරන ලද්දකි. එමෙන්ම, ඉන්දියාවේ මේ දිනවල අතිශයින් ජනපි‍්‍රය “කඩල්” චිත්‍රපටයේ තේමා ගීතය, මෙරට නූතන පරපුරේ දක්ෂ ගායකයෙකු වන “දිනේශ් කනගරත්නම්” ගායනා කරන්නකි. එහි අධ්‍යක්ෂවරයා පෙරළිකාර සිනමාවේදී මනිරත්නම්ය.සංගීතය ඔස්කාර් සම්මානලාභී ඒ. ආර්. රහමන්ගේ ය. ඉන්දියාවේ මෑතකදී ජනපි‍්‍රය වූ “වේට්ටෙයිකාරන්” චිත්‍රපටයේ ඉතාමත් ජනප්‍රිය වූ “චින්නතාමරෙයි” ගීතය ඉරාජ්ගේ නිර්මාණයකි. එය 2011 වර්ෂයේ දී එරට විජේ ටී වී සම්මාන උලෙළේ ජනප්‍රියම ගීතය බවට පත්විය. ශ්‍රී ලංකාවේ නූතන සංගීත ක්ෂේත්‍රයේ දිසාව කොයිබට ද යන්න පෙන්වා දෙන සරල නිදසුන් කිහිපයකි ඒ. අවශ්‍ය නම් මෙවැනි අවස්ථා රැසක් පෙන්වා දිය හැකිය.සෝමරත්න මහතා පෙන්වා දෙන තවත් බොළඳ කරුණක් නම්, මියුසික් වීඩියෝ සම්මාන උලෙළ සඳහා සහභාගි වූ ඇතැම් “ලලනාවන් කොට ගවුම් ඇඳීම” නිසා. ඔවුන් ගෙන් වෙනදා දුටු නාරි ලාලිත්‍යය මෙදින දක්නට නොලැබුණු බවයි. සිනමාකරුවෙකු ලෙස ඔහු එවැන්නක් පැවසීම විහිළුවට කරුණකි. 60 දශකයේ සිට මෙරට සිනමාව තුළ පවා ජනපි‍්‍රය කොට ගවුම (මිනී ගවුම) සෝමරත්න මහතා ඇත්තෙන්ම මීට පෙර දැක නැති ද යන්න මහත් ප්‍රහේලිකාවකි. අනෙක් අතට මෙරට කාන්තාවන්ට තමා කැමැති ඇඳුමක් ඇඳීමේ නිදහස ඇත. ඊට තහංචි පැනවීමට අපට නොහැකිය.“ටී. වී. දෙරණ” තේමා පාඨය වන්නේ අපේ දේ රැකගෙන අලුත් දේ අරගෙන යන්න ය. අප සැම විටම මෙරට සංස්කෘතික වටිනාකම් රැක ගැනීමට කටයුතු කරනු මිස, එය වැනසීමට කටයුතු නොකරන බව ද මෙහි දී අවධාරණයෙන් සඳහන් කිරීමට කැමැත්තෙමු.“දෙරණ මියුසික් වීඩියෝ සම්මාන උලෙළ” සංවිධාන කරනු ලැබුවේ, දේශීය සංගීත වීඩියෝ ක්ෂේත්‍රයේ නිර්මාණකරණයේ යෙදී සිටින තරුණ නිර්මාණකරුවන්ට අත දීමක් වශයෙනි. ඒ හැර දේශීය සංගීත ක්ෂේත්‍රයේ ගමන් මඟ වෙනස් කිරීමට අපට හැකියාවක් නොමැත.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042820</link>
    <topic>තිස්ස අභිනන්දන උලෙළට සමගාමීව කෙටි චිත්‍රපට තරගයක්</topic>
    <author/>
    <content>තිස්ස අභිනන්දන උලෙළට සමගාමීව කෙටි චිත්‍රපට තරගයක්ටෙලි නිර්මාණවේදීන්ගේ සංසදය පවත්වන ආචාර්ය තිස්ස අබේසේකර අභිනන්දන උලෙළට සමගාමීව කෙටි චිත්‍රපට තරගයක් පැවැත්වීමට ටෙලි නිර්මාණවේදීන්ගේ සංසදය තීරණය කොට ඇත.මේ පිළිබඳ විස්තර හා අයැදුම් පත් ටෙලි නිර්මාණවේදීන්ගේ සංසදයේ වෙබ් අඩවියෙන් සහ ටෙලි නිර්මාණවේදීන්ගේ සංසදයේ කාර්යාලයෙන් ලබා ගත හැකිය.අයැදුම් පත් ආචාර්ය තිස්ස අබේසේකර කෙටි චිත්‍රපට උලෙළ, සභාපති, ටෙලි නිර්මාණවේදීන්ගේ සංසදය, 21/2, එස්. ද එස්. ජයසිංහ මාවත, නුගේගොඩ යන ලිපිනයෙන් ලබාගත හැකිය.අයැදුම් පත් බාරගන්නා අවසන් දිනය මැයි මස 15 වන දිනය. ජයග්‍රාහකයන් සඳහා සම්මාන මුදල් ත්‍යාග සහතික පත්, තිස්ස අබේසේකර සමීප රූප අභිනන්දන උලෙළ පවත්වන අගෝස්තු මස දී පිරිනමනු ඇත.වැඩි විස්තර ටෙලි නිර්මාණවේදීන්ගේ සංසදයේ වෙබ් අඩවියෙන් සහ පහත එන දුරකථන අංකවලින් විමසිය හැකිය. සුරේෂ් අබේසේකර - 0714004404, සුදත් රෝහණ - 0777425078, අනුරුද්ධ ජයසිංහ - 0773580451.  ‘ගී රඟ සිරි’ නාට්‍ය ගීත දැක්ම හෙට සවස 6.30 ට කොළඹ ආනන්ද විද්‍යාලයීය කුලරත්න ශාලාවේ දී පැවැත්වෙයි.ජයලත් මනෝරත්න, නිශ්ශංක දිද්දෙනිය, රොඩ්නි වර්ණකුල, නිල්මිණි කෝට්ටේගොඩ, රත්නා ලාලනී ජයකොඩි, ෆර්නි රෝෂනී ගීත ගයන අතර සංගීතය මහානාම වික්‍රමසිංහ ගෙනි.රිජ්වේ ආර්යා ළමා රෝහලේ, ළමා වකුගඩු අංශයෙහි රුධිර කාන්දුකරණ ඒකකයට අත්‍යවශ්‍ය උපකරණ ලබාදීමේ සද්කාර්යය පිණිස මෙය පැවැත්වෙයි.  ප්‍රවීණ අත්කම් නිර්මාණ ශිල්පිනි ඇස්ට්‍රිඩ් ප්‍රනාන්දු, ඇගේ දියණිය අනුෂ්කා හර්ෂණී පිටියගේ සහ ඔවුන්ගේ සිසුවියන් 7 වන වරට ඉදිරිපත් කරන “ස්ටිච් - එන් - ඩිසයින්” අත්කම් සහ මැහුම් නිර්මාණ ප්‍රදර්ශනය මැයි මස 4 සහ 5 දිනවල කොළඹ ජේ. ආර්. ජයවර්ධන සංස්කෘතික කේන්ද්‍රයේදී පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042821</link>
    <topic>සුරංග හෙට උදේ නංගි බලන්න යනවා</topic>
    <author/>
    <content>සුරංග හෙට උදේ නංගි බලන්න යනවා”මොකද බං කිඹුලෙක් වගෙ බලා ඉන්නේ? යන්ඩ ඕන්නම් යං. මං ඇහැව්වේ තව ටික දවසකින් ඒකි එන හන්දා””මට හිතුණා ගිහින් බලල එන්න””ඉතින් ඕකට මාත් ඕනැයි? මෙහේ වැඩ තියනව මට... හෙටානිද්ද මිනිස්සුන්ගේ ගෙවල් ගාණේ යන්ඩත් ඕනෑ..””ඒ මොකටද?” අසමින් සුරංග යටි සිතෙන් ප්‍රීති වුයේ ඇය හමුවීමට තනිව යා හැකිවීම සිහිපත් කරමින්ය.”ඇයි ගම්මුන්ට ලයිට් රැස්වීමට එන්න කියල දැනුවත් කරන...””නිමන්ත මම හෙට උදේ යන්නම්. එතකොට විභාගෙ ඇරෙන වෙලාවට යන්ඩ ඇහැක්වෙයි..”නිමන්ත කිසිවක් නොකීම ද ඔහු තුළ කිසියම් නොපහන් බවක් හා සැකයක් රජයමින් තිබුණි. ඊයේ පෙරේදා දිනක පබාගේ කතාවේ ද කිසියම් ගුප්ත බවක් රැඳී තිබුණ බැව් ඔහුට සිහිපත් වූයේ ඒ අතරතුරේදීය. නැගණිය හා සුරංග අතර තිබූ සමීප සම්බන්ධතාව ඔහු වරදවා වටහා ගත්තේ ඒ නිසාය. රෑ බෝවන තුරු වැව් තාවුල්ලේ පෙම් සුව විඳිමින් කිරිල්ලියක ලෙසින් නිදහසේ පියෑඹූ නිල්මිණි පිළිබඳව හා සුරංග පිළිබඳව යම්කිසි කලකිරීමක් ඇතිවූයේ ද ඔහුටම නොදැනුවත්වමය.”එක අතකට සුරංග හෙට අනිද්ද මංගල්ලේ කරන්නනේ ඉන්නේ .. ඕන දෙයක්..”ඔහු ඒ ගැන සිතීමෙන් වැලකුණේය.”සුරංග නංගි බලන්න හෙට උදේ යනව කිව්වේ” රාත්‍රියේ ආහාර ගනිද්දී නිමන්ත මවට ඇසෙන්නට කීවේය. හොදි හැන්දක් බෙදන්නට ආ මව අමුතු කතාවක් ඇසූ ලෙස නිමන්ත දෙස බලා සිටියාය.”අර මොකෝ පුතේ හදිස්සියෙම?”තමාට අසන්නට අවශ්‍ය වූ ප්‍රශ්නයම ඈ විමසීමෙන් නිමන්තගේ සිත නොසන්සුන් වූවේය.”හදිස්සියක් නෑ”ඔහු ඇද පැද කීවේ සැකයක් ඇතිවීමට කිසිදු ඉඩප්‍රස්ථාවක් නොතබමින්ය.”සුමානෙකින් විතර කෙලී එක්කරගෙන එනව කියල නේද කිව්වේ?””මාත් කිව්වා.. යන්න ඕනෑමයි කිව්වේ. කවු්ද දන්නෙ අපේ එකී එන්ඩ කිව්වද කියලා?””එහෙමයි කියමුකෝ..”ඇඳී යන සිහින් සිනහව සඟවා ගනිමින් මව කුස්සියට ගියේ නිල්මිණි ගැන මතක්වීමෙන් උපදින සෙනෙහස් හැඟීමෙන් යුතුවය.උදෑසනින්ම පිටත් වූ නිමන්තට පළමු බසය වැරැදුණේය. එදින විභාගය නොපැවැත්වෙන දිනයක් හෙයින් නිල්මිණි නේවාසිකාගාරයේ රැඳී සිටින බව සුරංග දත්තේය. තමා නොදන්වා පැමිණීමෙන් ඇගේ මුහුණේ ඇඳෙන ස්වරූපය කෙසේ වේදැයි සුරංග කල්පනා කළේය. ඇගේ සුරතල් හැසිරිම් හා ආදරයෙන් ඈත්වී ගත කළ දින කිහිපය කෙතරම් අසීරු, උදාසීන කාල පරාසයක් බව ඔහුට වැඩියෙන්ම වැටහෙන්නට වූයේ නුවරට සේන්දු වෙනවිටය. නොඉවසිලිමත් බවින් හා කලබලය නිසා වරෙක කාන්තාවකගේ සිරුරේ හැපී, කිහිප වාරයක් සමාව ඉල්ලමින් ඇගේ කෝපයෙන් බේරුණේය.බසයෙන් බැස නේවාසිකාගාරයට යාමට තිබෙන දුර ප්‍රමාණය ගෙවා ගැනීමට ඔහුට ගතවූයේ මිනිත්තු කීපයක් පමණි. ඒ ගමන ඒ තරමටම වේගවත් වූවේය. ඇය බැලීමට ඇති ආශාව වඩාත් උත්සන්න වන විට සුරංග දැඩි වෙහෙසකට පත්වී සිටියේය. මුහුණත් ගෙලත් තෙමාගෙන පිට හරහා ගලා හැලෙන දහදිය ඔහු පසුබෑමකට ලක්කළේය.”මෙහෙම යන්න පුළුවන්ද?”තමාගෙන්ම ප්‍රශ්න කළ සුරංග මඳක් නැවතී, අවුල් වූ හිසකෙස් පීරා, ලේන්සුවෙන් මුහුණත් ගෙලත් පිසදමාගෙන වටපිට බැලුවේ කිසිවෙක් දකීවි යැයි සැකයෙනි. නිල්මිණිටත් නොදන්වා ක්ෂණිකව ගත් තීරණය ඇගේ සොම්නසට හේතුවන බව විශ්වාස වුණත් නේවාසිකාගාර පාලිකාවගේ ප්‍රතිචාරය කෙසේ වේ දැයි සිතෙන්නේ ද දැන්ය. නිල්මිණි සඳහා ගෙනා පලතුරු හා රසකැවිලි බෑගය යළි අතට ගෙන ආපසු යම්දෝ යැයි සිතෙන තරමට ඔහු පසු බැස්සේ පාලිකාව සිහිපත් වීමෙනි.”ඇයි?..”සුරංග කලබලයට පත්වූවේය. සෙමින් සෙමින් ඔහු නේවාසිකාගාරය ඉදිරි පිටටම පැමිණ ඇත. හොඳ වේලාවට වෙනත් කාන්තාවක් ඔහු දෙස බලා සිටී.”ම්.. නිල්මිණි හම්බුවෙන්න””අපි කිව්වනේ ... විසිටර්ස්ලට එන්න එපා කියලා. ඒක ඒ ළමයින්ට කරදරයක්නෙ””ම්.. මේ ළඟට ආපු ගමන්..””ඕගොල්ලො අපිට කරදර කරනවනේ.. ඉන්න පොඩ්ඩක්..”ඕ එපමණකින් සෑහීමකට පත්වීම ගැන සුරංග පුදුම වූවේය.ප්‍රධාන පාලිකාව කිසියම් කටයුත්තක් සඳහා බැහැරව සිටීම සුරංගගේ සතුටට හේතුවිය. ඇය සිටියා නම් තත්ත්වය මීට වඩා බොහෝ සෙයින් වෙනස්වීමට ඉඩ තිබුණි. නිල්මිණි සිටියේ නාලිකා හා අධ්‍යාපන ප්‍රශ්නයක් සාකච්ඡා කරමින් නිසා සේදරසිංහ මිස් ළඟට එනතුරුම ඈ ගැන අවධානයක් තිබුණේ නැත.”අපරාදේ මේ ළමයිට ඩිස්ටර්බ් කරන්නේ” ගුරුතුමිය සිතින් මිමිණුවාය.”නිල්මිණි”ඒ හඩින් දෙදෙනාම හිස ඔසවා බැලුවේ එකවරමය.”අන්න ඔයාට විසිටර් කෙනෙක් ඇවිල්ලා?””මගේ?”නිල්මිණි අන්දුන් කුන්දුන් වී නාලිකා දෙස බැලුවේ ප්‍රශ්නාර්ථයෙනි.”ඔව් ඔයාගෙ අයියා කිව්වා එන්න ගිහින් බලන්න. හැබැයි ඔන්න ළමයි මතක තියාගන්න..”ඇය අනෙක් දැරියන් දෙස ද බැලුවේ තීරණාත්මක අයුරකින්ය.”ලොකු මැඩම් දැන් හිටිය නම් කවුරු ආවත් කතාකරන්න ලැබෙන්නෑ. නිල්මිණි යන්න ඉක්මනට. හැබැයි ඉතාම ඉක්මනින් පණිවුඩයක් නම් අහල පිටත් කරන්න ඕනේ..”සොහොයුරා නොදන්වා හදිසියේ පැමිණීම ගැන නිල්මිණි පුදුම වුයේ තවත් සතියකින් පමණ ඇය ගමේ එක්ක යාමටම එන බව පවසා තිබීම නිසාය. සුරංගද? නිමන්තද? යන ගැටලුව සිතේ තබාගෙන ඇය මේට්‍රන් පසු පසින් පහළට බස්සේ තරමක ප්‍රීතිමත් හැඟීමකින්ය.”අර .. අයිය නේද?”එක වරක් දැක තිබූ හෙයින් මේට්‍රන් සැක හැර ගත්තාය.සුරංගයියා..”නිල්මිණි ඇවිද්දා නොවේ, දිව ගියාය. පෙම්වතුන් යුවළ තත්පරයක් ‍ෙදකක් තුනක් ඔවුනොවුන් දෙස ඉමහත් සෙනෙහසින් බලා සිටියහ.”ඇයි මේ..?”ඇගේ මිහිරි ගීතවත් හඬින් සුරංගගේ මුවේ තිබූ සිනහව වඩාත් පුළුල්ව පැතිර ගියේය.”ඇයි කියල අහන්නේ?”ඔහුගේ ද ස්වරය ඊට දෙවැනි නොවූයේය. දෙනෙතට කාන්දුවන තුනී කඳුළු පටලය පිස දැමීමට තරම්වත් වුවමනාවක් ඇයට තිබුණේ නැත.”අඬන්න එපා..”ඒ හඬ ඉතා රහසිගත ය. ළයාන්විතය. සුරංග වටපිට බලා ඇගේ උරහිස මත සුරත තබමින් නිල්මිණි වාඩි කරවීය.”ඔයාව දැක්කාම මට හරී සතුටක් දැනෙනවා සුරංගයියේ..””මම ආවේ ඉන්නම බැරි තැන ””ඔයාට මං කොච්චර කිව්වද? කමක් නෑ ලබන සතියෙ අග මම ගෙදර එනවනේ...””ලබන සතියට තව දවස් කොච්චර තියෙනවද?” සුරංග කැවිලි පාර්සලය ඇය අතට දුන්නේය.”මම යන්නම් නිල්මි.. පාඩම් කරන්න වෙන ප්‍රශ්න මුකුත් නෑනේ?”නිල්මිණි තරමක තිගැස්සුමකට ලක්වූ බව සුරංග වටහා නොගත් නමුදු, ඈ මොහොතකට නිරුත්තර වීය.”වෙන ප්‍රශ්නයක් නෑ සුරංගයියේ... විභාගෙ ඉවර වුණ ගමන් මට එන්න ඕනේ..””වෙන අමුත්තො එනවද... මේ නාලිකාගෙ ගෙදරින් එනවද එයාව බලන්න?”නිල්මිණි දෙවැනි වරට ද තැතිගත්තාය.”නෑ කවුරුවත් එන්නෑ..”එහෙනම් මම යනවා. ඔයා ප්‍රවේසමින් ඉන්න..”හදවතේ පැතිර ගිය අසීමිත වූ මිහිරි බව මොහොතකින් ගිනි දැල් බවට පත්වෙමින් දවන්නට විය. නිල්මිණි සුරංග යන දෙස බලා සිටියේ අසරණවය. සුරංග කිසිදා නොඇසූ ලෙසින් ඈ විමසුවේ කුමක් නිසාද? වෙනත් අමුත්තන් යයි ඔහු අදහස් කළේ කවුරුන් විය යුතුද? ඔහුගේ හදිසි පැමිණීමත් ඉතා ඉක්මනින් ආපසු යාමත් සියල්ල තුළම කිසියම් අබිරහසක් සැඟවී තිබෙන්නට ඉඩ නොමැතිද? එසේ සැකයක් ඇතිකර ගැනීමට නිසිදු හේතුවක් හෝ කාරණාවක් මේ මෑත කාලයේ සිදුවීද?”මොකද අයිය මේ තරම් ඉක්මනට ගියාද?” බා ගත් හිසෙන් තමා අබියසට එන නිල්මිණිගේ වෙනසක් ඇති බව නාලිකාට වහා අවබෝධ විය.”අයියා නෙවෙයි..”නිල්මිණි කීවේ කොඳුරන්නාක් මෙන්ය. නාලිකාගේ දෑස විසල් වී තිබිණි.”අයිය නෙවෙයි... එහෙනම් කවුද?””සුරංග“”ඇයි සුරංග හදිසියෙම ආවේ? මුකුත් ප්‍රශ්නයක්ද?” නාලිකා නැඟිට නිල්මිණිගේ සුරතින් අල්ලා ගත්තාය.”එහෙමම කිව්වේ නෑ. ඒත් මට එයාගේ අමුත්තක් දැනුණා.””ඔයාට පිස්සු. දැන් මොනවට වෙනස් වෙන්නද? අනික නිල්මි ඔයා සුරංගට වරදක් කරල නැහැනේ?”එසේ මිතුරිය සනසන්නට කීවද නාලිකා ද නොසන්සුන් වූවාය. සුසුමක් හෙළමින් නාලිකාගේ අත මිරිකාගත් නිල්මිණිගේ මුහුණේ වූ දුක්බර බව නාලිකාගේ සිත ද ව්‍යාකූල කළේය.”ඕවා ගැන වැඩිය හිතන්න එපා නිල්මි.. සුරංගට ඔයා ගැන කිසිම සැකයක් නැහැ. ඒ ඔයාට පේන හැටි”සුරංග ගමට ගියේ ආවාට වඩා සැහැල්ලු අයුරින්ය. නිල්මිණිගේ අහිංසක බව වරදවා වටහා ගත් ධනුක ඇගේ සුන්දර බවට ලෝබයෙන් බැඳෙන්නට ඇති බව ඔහු වටහා ගත්තේය. ඈ එතරම්ම සුන්දරය. අහිංසකය. තමා දුටු විගස සතුට වාවාගත නොහැකිව දෙනෙතේ ඉණූ කඳුළු බිඳුවක් පාසා රැඳී ඇත්තේ නොකිළිටි පිවිතුරු ප්‍රේමය නොවේද? ගමේම පිපී, ගමම සුවඳවත් කළ අහිංසක යුවතියක් නාගරික ජීවිතය ප්‍රිය කරන්නේ කෙසේද?හිමිදිරියේ පිබිදීම නිසා සුරංගට දැඩි වෙහෙසක් දැනෙන්ට විය. නගරයේ අවන්හලකින් බඩකට පුරා ආහාර වේලක් කෑ පසු තරමක ජවයක් ලැබුණ ද ඔහු කළේ බසයට නැඟී හිස් අසුනක කොනටම ඇදී දෙනෙත් වසාගැනීමය.සිතුවාට වඩා හොඳ පරිසරයක් මැවී තිබීම ඔහුගේ සිතට අනාගතය ගැන නිරවුල්ව සිතීමට හොඳ ධෛර්යයක් ලබා දී ඇත. ඉතා ඉක්මනින් නිල්මිණි තමා ළඟට ගැනීමේ අවශ්‍යතාවයත් සුරංගට ඇතිවිය. විවාහය යනු අන් අයට මෙන් තමාට බරක් හෝ ප්‍රශ්නයක් නොවන්නේ ඈ හා තමා අතර ඇති හොඳ අවබෝධය නිසා ය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042822</link>
    <topic>‘ගම්පෙරළිය’ට 50 යි</topic>
    <author/>
    <content>‘ගම්පෙරළිය’ට 50 යිආචාර්ය ලෙස්ටර් ජේම්ස් පීරිස්ගේ විශිෂ්ටතම චිත්‍රපට තුනෙන් එකක් ලෙස සැලකිය හැකි ‘ගම්පෙරළිය’ නිර්මාණය වී 50 වසරක් සපිරෙයි. (ඔහුගේ සෙසු විශිෂ්ටතම චිත්‍රපට දෙක ලෙස මා පෞද්ගලිකව සලකන්නේ ‘නිධානය’ හා ‘කලියුගය’ යි.)අපේ රටේ විධිමත් චිත්‍රපට සංරක්ෂණාගාරයක් නොමැති බැවින් අද ‘ගම්පෙරළිය’ සංරක්ෂණය වන්නේ එංගලන්තයේය. ඒනම්; ස්ටැන්ෆෝර්ඩ් තියටර් ෆිල්ම්ස් ලැබෝරටරියේදීය.‘ගම්පෙරළියේ’ ස්වර්ණ ජයන්තිය සමරන මේ ඓතිහාසික අවස්ථාවේදී එම චිත්‍රපටයේ නිර්මාණ පසුබිම සලකා බැලීම අත්‍යන්තයෙන්ම වැදගත් යැයි සිතමි.‘සංදේශය’ චිත්‍රපටය තනන අවස්ථාවේ ලෙස්ටර්ට ‘ගම්පෙරළිය’ නවකතාව පිළිබඳ මුල්ම හෝඩුවාව සපයා ඇත්තේ එහි (සංදේශයේ) ප්‍රධාන චරිතය රඟපෑ ආනන්ද ජයරත්නය.ඉන්පසු ලෙස්ටර්ට ප්‍රකට කලා විචාරක රෙජී සිරිවර්ධන ‘ගම්පෙරළිය’ ගැන ඉංග්‍රිසි පුවත්පතකට ලියා තිබු විචාරාත්මක ලිපියක් කියවන්ට ලැබිණි. (පසුව ‘ගම්පෙරළියේ’ තිර රචනය ලීවේ ද රෙජීය.)සිනමාවට නැඟීමට සුදුසු කිසිවක් සාහිත්‍යයේ නැති බව ලෙස්ටර් 1956 දී ‘රේඛාව‘ තනන අවස්ථාවේ කියා සිටිය ද ඒ වන විටත් ‘ගම්පෙරළිය’ නවකතාව මුද්‍රණයෙන් නිකුත්ව තිබිණි. එය මුල් වරට පළ වූයේ 1944 රේදීය. ලෙස්ටර්ගේ ඉහත ප්‍රකාශයෙන් සාක්ෂාත් වන්නේ සමකාලීන සිංහල සාහිත්‍යය පිළිබඳ යථාවබෝධයක් ඔහු සතුව නොතිබුණු බවය.ලෙස්ටර්, ‘ගම්පෙරළිය’ නවකතාව සිනමාවට නැඟීමට කතා කර ගැනීම සඳහා වික්‍රමසිංහයන් හමුවන්ට ගොස් ඇත්තේ ප්‍රවීණ නාට්‍යවේදී සුගතපාල ද සිල්වා සමඟය.එහිදි වික්‍රමසිංහයන් කියා තිබෙන්නේ එවැන්නකට වඩාත් සුදුසු ‘ගම්පෙරළිය’ නොව ‘රෝහිණි’ නවකතාව බවය. ටාසන් චිත්‍රපට, සීරියල් ගණයේ චිත්‍රපට පමණක් දැක තිබුණු වික්‍රමසිංහයන්ගේ පටු සිනමා දැක්ම ඉන් ප්‍රකට වන්නේය.එසේම මෙහි ජිනදාසගේ චරිතය රඟපෑමට ගාමිණි ෆොන්සේකා තෝරාගත් විටදීත් වික්‍රමසිංහ ස්වකීය අප්‍රසාදය පළකර ඇත.ගාමිණි වැනි කායවර්ධකයකු වැනි රූපකායක් ඇති නළුවකුට ජිනදාස වැනි බෙලහීනයකුගේ චරිතය නිරූපණය කළ නොහැකි ය වැනි හැඟීමක් ඔහු තුළ තිබුණා විය හැකිය. කෙසේ වෙතත් චිත්‍රපටය දුටු විටදී ගාමිණිට මුලින්ම ප්‍රශංසාව පළකර ඇත්තේ ද වික්‍රමසිංහයන්මය.ගාමිණි ‘ගම්පෙරළියේ’ රඟපෑවේ නොමිලේ ය. මෙහි ඔහුගේ රංගනය මොනතරම් විශිෂ්ට ද කිවහොත් සුගතපාල ද සිල්වා ඔහුගේ ‘ගම්පෙරළිය’ විචාරය හමාර කරන්නේ මෙබඳු සඳහනකිනි.“ගම්පෙරළිය වූ කලී චිත්‍රපට බලන, නොබලන හැම කෙනකු විසින්ම වරක්, දෙවරක් නොව කීප වරක්ම නැරැඹිය යුතු චිත්‍රපටයකි. ඒ කොතෙක් බැලුවත් ගාමිණි ෆොන්සේකාගේ රඟපෑම් නිසා තවත් වරක් නැරැඹිය යුතුමය.” (රිවිදින 1963 දෙසැම්බර් 22)‘ගම්පෙරළිය’ සිංහල සිනමාවට අලුත් පිරිසක් හඳුන්වා දුන් චිත්‍රපටයකි. රංගනය සම්බන්ධයෙන් ගත් කල්හි ටෝනි රණසිංහ, වික්‍රම බෝගොඩ, ජී. ඩබ්ලිව්. සුරේන්ද්‍ර, අනුලා කරුණාතිලක, ට්‍රිලිෂියා ගුණවර්ධන වැනි නළු නිළියන් ද ආචාර්ය තිස්ස අබේසේකර වැනි තිරකතා රචකයන් ද සිනමාවට එක්වූයේ ‘ගම්පෙරළියෙනි’. මෙහි සහාය අධ්‍යක්ෂවරයා හා අතිරේක දෙබස් රචක වූයේ ඔහුය.‘ගම්පෙරළියේ’ ප්‍රධාන චරිතවලට අමතරව සුළු චරිත රඟපෑ ඇතැමෙක් සුවිශේෂි පුද්ගලයෝය. මඟුල් කපුවා ලෙස රඟපෑවේ ජනප්‍රිය පොප් ගායකයකු වූ සී. ටී. ප්‍රනාන්දු ය. වැලිගම හාමිනේ ලෙස රඟපෑවේ මහාචාර්ය සරච්චන්ද්‍රයන්ගේ මුල් බිරිය වූ අයිලින් සරච්චන්ද්‍රය. නන්දා පංචි දමන අවස්ථාවේ එම සාමූහික ජවනිකාවේ මාර්ටින් වික්‍රමසිංහයන්ගේ බිරිය ප්‍රේමා වික්‍රමසිංහ ද මෙහි පෙනී සිටි බව සිහිපත් කළ යුතුය.සුගතපාල ද සිල්වාගේ ‘බෝඩිංකාරයෝ’ නාට්‍යයේ රඟපෑ නළුවෝ තිදෙනෙක් ‘ගම්පෙරළියේ’ සුළු චරිත රඟපෑහ.ටෝනි රණසිංහ තිස්සගේ චරිතය රඟපෑ අතර වික්‍රම බෝගොඩ හා ජී. ඩබ්ලිව්. සුරේන්ද්‍ර ඔහුගේ යහළුවන් ලෙස රඟපෑහ. ලැයිසා වූයේ අනුලා කරුණාතිලකය. ඇය මුලින්ම තෝරා ගත්තේ ප්‍රධාන චරිතය වූ නන්දාටය. එහෙත් ඒ අවස්ථාවේ සිරුරින් කුඩා එකියක වූ බැවින් ඇයට ඒ වරම නොලැබිණි. මෙයින් ටෝනි සහ අනුලා පසු කලෙක ලෙස්ටර්ගේම චිත්‍රපටවල ප්‍රධාන චරිත රඟපෑ බව අපි දනිමු.‘ගම්පෙරළිය’ කැමරාකරණය ද අති සුවිශේෂය. චිත්‍රපටයක් තැනීමට චිත්‍රාගාර අවශ්‍ය නැති බව ‘රේඛාවෙ‘න් පෙන්වා දුන් දේ මෙයින් වඩාත් තහවුරු කර සිටියේය. අභ්‍යන්තර දර්ශන සඳහා චිත්‍රාගාරයක ආධාර ඉවහල් කර නොගෙන ආසියාතික රටක රූගත කළ පළමුවැනි චිත්‍රපටය ‘ගම්පෙරළිය’ බව එහි කැමරා අධ්‍යක්ෂ විලී බ්ලේක් විශ්වාසවන්තව පවසා ඇත.‘ගම්පෙරළිය’ චිත්‍රපටය ප්‍රදර්ශනය කිරීමේ දී පැන නැඟී ඇති ගැටලු කෙරෙහි ද අප අවධානය යොමුකළ යුත්තේ එදා මෙන්ම අද ද චිත්‍රපට ප්‍රදර්ශනය පෞද්ගලික ව්‍යාපාරිකයන් සතුව තිබෙන නිසාය.‘ගම්පෙරළිය’ වැල්ලවත්ත සැෆයර් සිනමාහලේ සාර්ථකව තිරගත වෙද්දි හදිසියේ එය ඉන් ඉවත්කර ඉන්දීය චිත්‍රපටයක් ප්‍රදර්ශනයකට ඉඩ සැලසු බවත් ඉන්පසු එය මරදානේ ‘ගාමිණි’ සිනමා හලේ තිරගත කරන ලෙස කළ ඉල්ලීම ගැන කිසිදු තැකීමක් නොකළ බවත් චිත්‍රපටයේ නිෂ්පාදක ඇන්ටන් වික්‍රමසිංහ එක් තැනක සඳහන් කර ඇත.‘ගම්පෙරළිය’ මෙරට කලා විද්වතුන් විස්මයට පත් කළ සිනමා කෘතියක් වූයේය. මෙය නැරැඹු මහාචාර්ය සරච්චන්ද්‍ර කීවේ මෙවැන්නකි.“කුමක් ද මේ සිදුවූ ආශ්චර්යය! මේ ඕපපාතික කලා කෘතිය කෙසේ ප්‍රාදූර්භීත වූවක් ද?” (දිනමිණ 1964 ජනවාරි 01)කෙසේ වෙතත් මහාචාර්ය සිරි ගුනසිංහ වැනි විචාරකයෙකු ‘ගම්පෙරළිය’ ඒ තරම්ම අගය කළේ නැත. ඔහු ‘ගම්පෙරළිය’ටත් වඩා උසස් කොට තැකුවේ ලෙස්ටර්ගේම ‘දෙලොවක් අතර’ ය.සිංහල සිනමාව පළමු වතාවට ජාත්‍යන්තර අවධානයට යොමු වූයේ ලෙස්ටර්ගේම ‘රේඛාවෙ‘න් වුවත් මුල් වරට ජගත් සම්මානයක් හිමිකර ගත්තේ ‘ගම්පෙරළිය’ යි. ඒ 1965 වසරේ නවදිල්ලි ජාත්‍යන්තර චිත්‍රපට උලෙළේ රණමයුර සම්මානයයි.එම සම්මානය පිළිගන්වන ලද්දේ පෞද්ගලික සබඳතා ගවේෂණයෙහිත් ඒවා විවරණය කිරීමෙහිලාත් දක්වන ලද ලාලිත්‍යවත් බවත් හෘදයාංගම බවත් හේතු කොටගෙන මෙය ඉතාම හොඳ නිසා බව කියැවිණි.මෙම සම්මානයෙන් මූර්තිමත් වූයේ දැන් අපේ රට ද ලෝකයේ හොඳම චිත්‍රපට තනන රටවල් හා සම තත්ත්වයකට පත්ව ඇති ආකාරයකුයි.චිත්‍රපටයක් නැරැඹීම සර්කස් එකක් බැලීම, විනෝද ගමනක් යෑම වැනි අති සරල, සැහැල්ලු ක්‍රියාවක් සේ තැකූ ප්‍රේක්ෂකයන්ට ‘ගම්පෙරළිය’ කලා රසාස්වාදයක් ඇති කිරීමට ඉවහල් වූ සිනමාපටයක් වීම සුවිශේෂී වූත් වැදගත් වූත් තත්ත්වයකි.සිනමාව කලා මාධ්‍යයක් සේ වර්ධනය කිරීමට ‘ගම්පෙරළිය’ පුරෝගාමී වූ බව බුහුමන් පෙරදැරිව පැවසිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042823</link>
    <topic>අක්රාම්ගේ යෝකර් පන්දුවට සුස්මිතාගෙන් හයේ පහරක්</topic>
    <author>ෆවුස් මොහොමඩ්</author>
    <content>අක්රාම්ගේ යෝකර් පන්දුවට සුස්මිතාගෙන් හයේ පහරක්‘මගේ ජීවිතයේ මම දැකපු වඩාත්ම සුන්දර හා විනීතම කාන්තාවක් තමයි සුස්මිතා. ඇය මගේ හොඳම මිතුරියක් පමණයි. අපි අතර වෙනත් සම්බන්ධයක් නෑ.‘මෙහෙම කියන්නේ කාලයක් අන්තර් ජාතික ක්‍රිකට් පිටියේ පිතිකරුවන් භීතියට පත්කළ පාකිස්තානයේ හිටපු වමත් වේගපන්දු යවන්නා වන වසීම් අක්රාම්.අක්රාම් හා සුස්මිතා සෙන් විවාහ ගිවිසා ගැනීමට සූදානම් වන පුවත පසුගියදා ඉන්දියාවේ මෙන්ම පාකිස්තානයෙත් උණුසුම් පුවතක් බවට පත්වී තිබුණා.ළඟදීම මුම්බායි නුවරදී දෙන්නා විවාහ ගිවිස ගැනීමට නියමිත බවටත් රාවයක් පැතිර ගියා.ඒත් දෙන්නා අතරේ එහෙම එකක් නෑ කියලයි 46හැවිරිදි අක්රාම් නම් කියන්නේ. අක්රාම් හා සුස්මිතා අතරේ මේ විදිහේ කතාවක් පැතිරෙන්නට පටන්ගත්තේ අද ඊයෙක ඉඳලා නම් නෙවෙයි.2008 වසරේ ඉන්දියාවේ අතිශයින්ම ජනප්‍රිය රූපවාහිනි රියැලිටි වැඩ සටහනක් වන ‘ඒක් කිලාරි, ඒක් හසීනා (ක්‍රීඩකයෙක් හා රූමතියක්) වැඩ සටහනේ විනිශ්ව මණ්ඩලය දෙන්නා නියෝජනය කළ කාලයේ ඉඳලම මාධ්‍ය අතරේ කතා පැතිරුණා.1994 වසරේ ලෝක රූ රැජින කිරුළ දැරූ සුස්මිතා එක්ක විනිශ්වය මණ්ඩලයේ කටයුතු කිරීම විශාල සතුටක් බව අක්රාම් කියනවා.ඉන්දියාවේ ප්‍රබල ක්‍රිකට් ක්‍රීඩකයන් වන හර්බජන් සිං, දිනේෂ් කාර්තික්, ඉර්ෆාන් පතාන්, ශ්‍රීසාන්ත් හා විනෝද් කම්බ්ලි වැනි ක්‍රීඩකයන් පවා තරග වැදුණු මේ වැඩ සටහනේදී අක්රාම් - සුස්මිතා දෙන්නා ඉතා සමිපව ඇසුරු කළ බව හැමෝම දන්නවා.ඒ වැඩසටහන පාකිස්තානයේ රූපවාහිනි ඔස්සේ විකාශය වෙද්දී 37හැවිරිදි සුස්මිතා වැඩි කාලයක් යන්නට කලින් අක්රාම්ගේ යෝකර් පන්දුවට දැවී යන බව ඔහුගේ ඥාතීන් කියන්න පටන් ගත්තා.ඒත් අක්රාම් නම් කියන්නේ ඔහුගේ ජීවිතය පුතුන් දෙදෙනා වෙනුවෙන් කැප කර ඇති බවයි. නැවත විවාහයක් හෝ ප්‍රේම සම්බන්ධතාවයක් ගොඩ නගා ගැනීමට කිසිදු ආසාවක් නැති බවත් ඔහු කියනවා.2009 වසරේ ඔක්තෝබර් මාසයේ ඔහුගේ ආදරණීය බිරිය හුමා රෝගාතුරවී අකාලයේ ජීවිතක්ෂයට පත්වීමෙන් පස්සේ තයිමූර් හා අක්බාර් පුතුන් දෙන්නගේ අනාගතය හැර වෙනත් දෙයක් ගැන හිතුවේ නෑ කියලයි අක්රාම් කියන්නේ.පුතාලා එක්ක කාලය ගත කරන්න තියෙන අවශ්‍යතාව මත අක්රාම් මෙවර අයි.පී.එල්. තරගාවලියේ කල්කටා නයිට් රයිඩර්ස් පිලේ පන්දු යැවීමේ පුහුණුකාර තනතුරනුත් ඉවත් වුණා..‘අක්රාම් මගේ හොඳම විතරක් නෙවේ. විශේෂිත යාළුවෙක් බව ඇත්ත.ඒත් අපි විවාහ ගිවිස ගැනීමේ සූදානමක ඉන්න කතාව නම් සම්පූර්ණයෙන්ම අසත්‍යයක්. ‘ ඉන්දියාව හා පාකිස්තානය පුරා පැතිර යන කටකතා සම්බන්ධව සුස්මිතාත් මෑතකදී ට්විටර් වෙබ් අඩවියට එහෙම ප්‍රකාශයක් කරලා තිබුණා.‘එයාගේ ජීවිතයේ ඉතාම සුන්දර කාන්තාවක් හිටියා. ඒත් අවාසනාවකට අක්රම් තනිවුණා.දැන් එයා පුත්තු දෙන්නා වෙනුවෙන් ජීවිතය කැප කරලයි තියෙන්නේ. ආපහු වතාවක් විවාහ වීමේ අදහසක් ඔහුට නෑ.‘ අක්රාම් ගැන හොඳට දන්න සුස්මිතා ට්විටර් වෙබ් අඩවියේ සඳහන් කරලා තිබුණා.කවදාවත් විවාහ වෙලා නැතිවුණත් සුස්මිතාටත් රෙනී හා අලිෂා නමින් දියණියන් දෙන්නෙක් ඉන්නවා. ඒ දෙන්නම කුඩා කාලයේ ඇය හදා වඩා ගත්තු දෙන්නෙක්. ඇය ඒ දියණියන් දෙදෙනාට කැපකාර මවක්.ඉන්දියාවේ පළවෙන ‘ස්ටාර් වීක්’ සති අන්ත සිනමා සඟරාවේ පසුගිය 15වැනිදා කවරයේ කතාවට මාතෘකාව වුණෙත් අක්රාම් -සුස්මිතා ආදර අන්දරයයි.‘සුස්මිතා -අක්රාම් ප්‍රේමය අතටම හසුවෙයි’ යනුවෙන් පළකොට තිබූ ඒ ප්‍රවෘත්තියට අනුව සුස්මිතා සිය මෝටර් රථයෙන් අක්රාම් සමග පසුගිය කාලයේ හැමදාම වාගේ රාත්‍රී ආහාරයට නොයෙක් තැන්වලට ගිහින් තිබෙනවා.ඒ අතර රාත්‍රී සාද, ප්‍රිය සම්භාෂණ ආදියටත් දෙන්නා සහභාගි වෙලා.අක්රාම් වාගෙම සුස්මිතාත් විවාහ ගිවිස ගැනීමේ පුවතත් එකහෙළාම ප්‍රතික්ෂේප කළත් බොලිවුඩ් නිළියන් හා ක්‍රිකට් ක්‍රීඩකයන් අතර අතීතයේ සිටම පැවැති අපූරු පෙම් සම්බන්ධතා දන්නා ක්‍රීඩාලෝලීන් නම් කියන්නේ කවදාහරි දවසක සියල්ල හෙළිවේවි කියලයි.‘මගේ සුන්දර යහළුවනී, මම කවදාහරි මගේ ‘එක්කෙනා‘ හොයා ගත්තු දවසට ඔයාලට තමයි මුලින්ම කියන්නේ.‘ ඇය ට්විටර් වෙබ් අඩවියේ එහෙම සඳහන් කරලා තිබුණා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042824</link>
    <topic>සිකුරාදා හැන්දෑව</topic>
    <author/>
    <content>සිකුරාදා හැන්දෑවමහාචාර්ය ඩී.වී. (වික්ටර්) හපුආරච්චි මීට සති කීපයකට පෙර මියගිය බව මට කීවේ මහාචාර්ය චන්ද්‍රසිරි පල්ලියගුරු. එහෙත් ඒ බව වාර්තා කරන්ට අපේ ජනමාධ්‍ය ඉදිරිපත් නොවුණේ මහාචාර්ය හපුආරච්චි ගැන මෙලෝ හසරක් ඔවුන් නොදැන සිටින නිසා වන්ට පුළුවන්.මහාචාර්ය හපුආරච්චි ලියූ පොත් දෙකක් මෙරට ශාස්ත්‍රීය සමාජයේ මහත් ඇගැයීමකට ලක්වුණා. එකක් ‘මාර්ටින් වික්‍රමසිංහයන්ගේ නවකතා හා කෙටිකතා විචාරය’. අනික ‘සිංහල නාට්‍ය ඉතිහාසය 1860 – 1911 විචාරාත්මක විමර්ශනයක්’ නම් වූ කෘතිය.මහාචාර්ය හපුආරච්චි සම්බන්ධයෙන් මට පොඩි අත්දැකීමක් තිබෙනවා. එය මා මෙහි දෙවැනියට සඳහන් කළ පොතට අදාළ එකක්. මේ පොත පළකළේ ලේක්හවුස් ඉන්වෙස්ට්මන්ට් සමාගම. එහි ප්‍රකාශන අංශය භාරව හිටපු හෙන්රි සමරනායක පොතේ පිටපතක් ‘දෙසතිය’ පුවත් සඟරාවේ සංස්කාරක ගාමිණි විජේතුංගට එවා තිබුණා.(එතකොට මම හිටියේ ‘දෙසතිය’ කාර්ය මණ්ඩලයේ.) මේ පොතට විචාරයක් ලියන්න සුදුසු කවුදැයි ගාමිණි මගෙන් විමසා සිටියා. මා යෝජනා කළේ මහාචාර්ය තිස්ස කාරියවසම්ගේ නම. ඔහු ඒ වනවිට සිටියේ සෞන්දර්ය අධ්‍යයන ආයතනයේ ප්‍රධානියා වශයෙන්.මොහු ලියූ විචාරය ‘සත්‍යය වසන් කරයි ද?’ යන මාතෘකාව යටතේ ‘දෙසතිය’ සඟරාවේ 1983 පෙබරවාරි 15 කලාපයේ පළ වුණා. මහාචාර්ය හපුආරච්චි තම පොතේදි එක්තරා මතයක් ඉදිරිපත් කරනවා.ඒ තමයි ප්‍රථම නූර්ති නාට්‍යකරුවා වන සී.දොන් බස්තියන් ජයවීර බණ්ඩාර තමාගේ ප්‍රථම නුර්තිය වූ ‘රොලිනා’ (1877) නාටකය ලීවේ ඉන්දියාවේ පාර්සි නාට්‍ය මෙරට වේදිකාගත කරන්න කලින්ය යන්න. ඔහුගේ නිගමනයට අනුව එල්පින්ස්ටන් පාර්සි නාට්‍ය කණ්ඩායම ලංකාවට එන්නේ 1882 දී.මෙ කරුණු මහාචාර්ය කාරියවසම්ගේ නිර්දය විවේචනයට ලක්වුණා. මොහු ඉතාම පැහැදිලිව කියා සිටියේ හින්දුස්ථාන් ඩ්‍රැමටික් කම්පැනිය 1877 මැයි 26 දින ඔවුන්ගේ ‘ඉන්දර් සභා’ නාටකය කොළඹදි වේදිකාගත කළ බවයි. ‘රොලිනා’ රංගගත කර තිබෙන්නේ ඒ වසරේ ම දෙසැම්බර් මාසයේදී.මහාචාර්ය කාරියවසම් තම නිගමන සඳහා මූලාශ්‍ර කර ගන්නේ සමකාලීන පුවත්පත් වාර්තා. ඒ අනුව ගත්තම ඔහු කියන දේ නිවැරදි යැයි අපිට හිතෙනවා.මේ විචාරයෙන් බලවත් සේ කිපුණු මහාචාර්ය හපුආරච්චි ඊට පිළිතුරක් ලියා එව්වා. එය 1983 මැයි 30 කලාපයේ පළවුණේ ’නවතින්න තිස්ස! ඇයි මේ...?’ යන සිරස්තලය යටතේ. එය ගාමිණි විජේතුංග යෙදූ ශිර්ෂයක්.එමඟින් මහාචාර්ය හපුආරච්චි කියා සිටියේ ‘රොලිනා’ නාටකයේ මුද්‍රිත කෘතියේ ප්‍රස්තාවනාවේ එහි මුද්‍රිත දිනය ලෙස 1876 දෙසැම්බර් 10 කියා සඳහන් වන බවයි. ඔහු පිළිතුරු ලිපියේත් තම මතයේ තරයේම එල්බ සිටියා.මෙරට නුර්ති නාට්‍ය ඉතිහාසය පිළිබඳ පුරෝගාමි පර්යේෂණයක් කළේ විල්මට් පී. විජේතුංග. ඊට පස්සේ මහාචාර්ය සරච්චන්ද්‍ර මේ ඉතිහාසය සොයා බැලුවා. ඔවුන් ඉදිරිපත් කළ අදහස් ද මහාචාර්ය කාරියවසම්ගේ විවේචනයට හසුවෙනවා. එල්.ඩී.ඒ. රත්නායක ලියූ නාට්‍ය ඉතිහාසයත් ඒ වගේමයි. එහි බොහෝවිට ඇත්තේ ඓතිහාසික වශයෙන් ප්‍රතිවිරුද්ධව ඇසූ කරුණු බවයි ඔහු කියන්නේ.මහාචාර්ය හපුආරච්චි මට අන්තිමෙට මුණගැහුණේ මා ලියූ ‘සරච්චන්ද්‍ර නාට්‍යාවලිය’ ග්‍රන්ථය දොරට වැඩි දවසේ. ඒ ටවර්හෝල් රඟහලේ පදනමෙදි. එහි අධ්‍යක්ෂ ජනරාල් ඩග්ලස් සිරිවර්ධන මට එතුමා හඳුන්වා දුන්නත් මා පිළිබඳ මතකයක් එතුමාට තිබුණේ නැහැ. මම අතීතය අලුත් කරන්න උත්සාහ ගත්තෙත් නැහැ.මහාචාර්ය හපුආරච්චි වැනි උගතුන් අවසානයේ මියගියේ කිසියම් කලකිරීමකින් යැයි මා සිතනවා. ඒ ඔවුන්ට කිසි පිළිගැනීමක් මේ රටේ නොතිබුණු නිසා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=av13042825</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාජැකලින් ෆර්නැන්ඩස් ගැන වගතුග නිතර දැනගන්න අපේ රසික රසිකාවියන් වඩාත් කැමැතියි. එයට හේතුව ඇය ශ්‍රී ලාංකේය යුවතියක් නිසා ජැකලින් මේ දවස්වල රඟපාන චිත්‍රපට, ඇගේ ගමන්බිමන් ගැන රසිකයන් නිතරම සොයා බලනවා.පසුගිය සති කිහිපය තුළ ඈ ගැන අලුත් ආරංචියක් දැනගන්නට ලැබුණේ නැහැ. ඒත් පසුගිය සතියේ අගදී දැනගන්න ලැබුණේ ජැකලින් ඉතාම කාර්ය බහුලව සිටි බවයි.ආසියාවේ මයිකල් ජැක්සන් ලෙසින් සමහරු හඳුන්වන සුපිරි නළු ප්‍රභූදේවා අධ්‍යක්ෂණය කරන ‘රමයියා වස්තාවයියා’ චිත්‍රපටයේ රූපගත කිරීම්වලට ජැකලින් යොමුවී සිටියා. එහි ඇතුළත් වන ගීතමය ජවනිකාවක ද ඇය රඟපෑවා.එය නර්තන ජවනිකාවක්. ප්‍රභූදේවාගේ අපූර්වතම නර්තන දැක පුරුදු ඔබට ඔහු යටතේ ජැකලින් කෙලෙස ඒ නර්තනය නිරූපණය කළාදැයි හිතාගන්න පුළුවන්. සැබැවින්ම ජැකලින් ඒ රංගනය සාර්ථකව නිරූපණය කළා. ඒ නිසයි ඈ තෘප්තිමත් හඬින් මෙලෙස කීවේ.”..මට මේ චිත්‍රපටයේ රඟපෑමට ලැබීම සතුටක්. විශේෂයෙන්ම ප්‍රභූදේවා වැනි දක්ෂයකු යටතේ වැඩ කරන්න ලැබීමත් සතුටක්.(මේ චිත්‍රපටයේ ලිගිරිෂ්කුමාර් සහ ශ්‍රැති හසන් ද රඟපානවා) මේ අතරේදී ජැකලින්ට තවත් චිත්‍රපටයක රඟන්නට ආරාධනා ලැබුණා. ඒ ඒක්තා කපූර්ගේ චිත්‍රපටයකයි.තවමත් නමක් යොදා නොමැති මේ චිත්‍රපටයේත් ඇගේ නර්තන ජවනිකාවක් ඇතුළත් වන බවයි ආරංචි.චිත්‍රපට රූපගත කිරීම් නිසා දැඩි කාර්යබහුල වාතාවරණයක සිටි ජැකලින් එයින් පසුව ලද දින කිහිපයක නිවාඩුව වෙන් කළේ ඉතාලියේ සංචාරය කරන්නයි.එරට අගනුවර රෝම පුරවරයේ සංචාරයකටයි ඈ පිටත්ව ගියේ. තනිවම නොවෙයි. ඇගේ අම්මාත් තාත්තාත් එක්කයි.මේ සංචාරයට ඈ යොමුවුණේ තාත්තාගේ විශේෂ ඉල්ලීමක් නිසයි. ඔහු තම දියණියට කියා සිටියේ රෝමයට ගොස් වතිකානුවට යන්නට වඩාත් කැමැති බවයි.”තාත්තා දවස් ගණනක් තිස්සේ කිව්වා, වතිකානුවට යන්න ආසයි කියලා. ඉතින් මේ ලැබුණු පුංචි නිවාඩුව මම ඒ ගමනට යොදා ගත්තා” ජැකලින් මාධ්‍යවේදියකු සමඟ පවසා තිබුණා.මේ සංචාරය අතරතුරදී ජැකලින් ගැන උණුසුම් ආරංචියක් පැතිරී ගොස් තිබුණා. මේ ආරංචිය ජැකලින් සහ චිත්‍රපට අධ්‍යක්ෂ සජිද් ඛාන් ගැනයි.ජැකලින් සහ සජිද් නිතර නිතර මුණගැසෙන බව බොලිවුඩ්පුරය පුරා පැතිරී ගිය තවත් කතන්දරයක්. සමහරු කියන්නේ මේ දෙදෙනා පෙම්වතුන් බවයි.ජැකලින් දැන් චිත්‍රපටවල රඟපෑම තීරණය කරන්නේ සජිද් ගේ අනුදැනුම මත බවත් පැවසෙනවා. සජිද් අකැමැති චිත්‍රපටවල ජැකලින්ට රඟපෑම තහනම් වී ඇති බවත් සමහරු කියනවා.මෙවැනි ප්‍රශ්නයක් මතුවූ නිසාදෝ මෑතකදී සජිද් සහ ජැකලින් අතර උණුසුම් වචන හුවමාරුවක් සිදුවූ බවටත් ආරංචි පැතිරී ගිහින්.”සමහරු කටකතා හදලා, අපි දෙන්නා හොඳටම රණ්ඩු වුණාය කියලා. ඇත්තටම එහෙම දෙයක් සිද්ධ වුණේ නැහැ. ඒක බොරුවක්” ජැකලින් කටකතා කරුවන්ට දොස් නඟමින් පැවසුවා.රණ්ඩුව කොහොම වෙතත් මේ ශ්‍රී ලාංකේය සුරූපිනිය සජිද් ගේ තවත් අලුත් චිත්‍රපටයක ප්‍රධාන චරිතයකට තෝරාගෙන තිබෙනවා. සුපිරි බොලිවුඩ් නළු නිළියන් චිත්‍රපට රූපගත කිරීම්වලට ලකලැහැස්ති වන්නේ තමන්ගේ සහයකයන්ගේ සහයෝගයෙන්. ඔවුන් විසින් කරනු ලබන නිසි සත්කාර නොවන්නට මේ නළු නිළි පිරිසට විවේකීව හොඳ රංගනයක් ඉදිරිපත් කරන්නට බැරි වෙන්නට ඉඩ තිබෙනවා.බොලිවුඩයේ සුපිරි නිළියක වන පි‍්‍රයංකා චොප්රාටත් එවැනිම සහායක පිරිසක් සිටිනවා. එයින් එක් අයකු තමයි, ජිබන් පට්රා. ඔහු වසර කිහිපයක් තිස්සේ ප්‍රියංකාගේ රංගන දිවියට අත්‍යවශ්‍ය කටයුතු නොපිරිහෙළා ඉටුකර දුන් අයෙක්.මේ මාසයේ මුල් භාගයේ දී ප්‍රියංකා චිත්‍රපට රූපගත කිරීමකට ඇමෙරිකාවේ ලොස් ඇන්ජලීස් නුවරට ගිය විටසී ජිබන් පට්රා ද ඇය සමඟ සිටියා.ඒත් අවාසනාවට මෙන් අප්‍රේල් 7දා ඔහු හෘදයාබාධයක් වැලඳී මියගොස් තිබෙනවා. ජිබන් නවාතැන් ගත් හෝටල් කාමරයේ දීයි ඔහු මියගියේ.ඒත් පසුගිය සතිය අග වන විටදීත් ජිබන් ගේ මෘතදේහය ඉන්දියාවට ගෙන්වා ගන්නට ප්‍රියංකා අසමත් වුණා. මේ නිසා ජිබන් ගේ පවුලේ අයගෙනුත්, සෙසු පිරිසගෙනුත් ඇයට දැඩි දෝෂාරෝපණ එල්ල වුණා.ජිබන් ගේ පවුලේ උදවිය සමඟ ප්‍රියංකාගේ සමීප සම්බන්ධයක් නොතිබුණු නිසා මේ මරණය ගැන වැඩිදුර විස්තර ඔවුන් දැන සිටියේ නැහැ. මේ නිසා ඔවුන් දැඩි ලෙස අසරණ වී සිටියා.ප්‍රියංකා නම් කීවේ ජිබන් ගේ සිරුර තබා තිබෙන රෝහලෙන් නිදහස් කර ගැනීමට අවශ්‍ය වන පරිදි ලිපි ලේඛන කටයුතු කරගන්නට නොහැකි වූ බවයි.ප්‍රියංකා ද අසරණව සිටිද්දි මේ බව උදේ චොප්රාට දැනගන්නට ලැබුණා. ඔහු ද ඒ වන විට රැඳී සිටියේ ලොස් ඇන්ජලීස් නුවරයි. වහාම පි‍්‍රයංකා ඇමතූ උදේ පැවසුවේ ඒ මොහොතේදී අවශ්‍ය වන නීතිමය සහ වෙනත් වගකීම් දරන්නට තමන්ගේ නීතිඥවරයා ඉදිරිපත් කරන බවයි.ආනෝල්ඩ් පීටර් නම් වූ මේ නීතිඥවරයා ප්‍රියංකාට කරගන්නට නොහැකිව තිබූ සියලුම කටයුතු ඉටුකර දුන්නා. උදේ ගේ විශේෂ ඉල්ලීම නිසයි ඔහු මේ වෙනුවෙන් ඉදිරිපත් වුණේ උදේ ගේ කාරුණිකත්වය නිසා ප්‍රියංකා ලැබුවේ ලොකු අස්වැසිල්ලක්.ප්‍රියංකාගේ කළමනාකාරිණිය වන නටාෂා පාල් පැවසුවේ මේ වෙනුවෙන් වැය වන සියලුම වියදම ප්‍රියංකා විසින් දරනු ලැබූ බවයි. ඉක්මනින්ම සියලු කටයුතු ඉටු කෙරුණා.උදේ ගේ උදව්ව නිසා ප්‍රියංකා සැනසුම් සුසුම් හෙළුවා. දැන් බොලිවුඩ්පුරවාසී සමහරු අසන්නේ උදේ, ප්‍රියංකාට එලෙස උදව් කළේ ඇයිද කියලයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=am1304281</link>
    <topic>ඉන්හේලරය භාවිතයෙන් පසු කට හොඳින් සෝදා හරින්න</topic>
    <author>සාගරිකා දිසානායක ජයසිංහ</author>
    <content>ඉන්හේලරය භාවිතයෙන් පසු කට හොඳින් සෝදා හරින්නකොළඹ වෛද්‍ය පීඨයේ ඖෂධ වෛද්‍ය විද්‍යා අංශ ප්‍රධානීකායික රෝග පිළිබඳ විශේෂඥ වෛද්‍ය මහාචාර්යප්‍රියදර්ශනී ගලප්පත්තිඇදුම යනුවෙන් හඳුන්වන්නේ ශ්වසන පද්ධතියේ ශ්වාසනාළවල අවහිරවීමක් හේතුවෙන් පෙණහලුවලට වාතය ඇතුළුවීම අඩු වීමෙන් හුස්ම ගැනීමට ඇතිවන අපහසුතාවයයි.ඇදුම ඇතිවීමට හේතුව යම් යම් ආසාත්මිකතා වේ. මේ ආසාත්මිකතාව ශ්වාසනාළවලට බලපෑමෙන් ඇදුම ඇතිවේ. ඇදුම බහුලව ඇතිවන්නේ කුඩා ළමයින්ටය. කුඩා කළ ඇතිවන ඇදුම තත්ත්වය බොහෝවිට ළමයා වැඩිවියට පත් වන විට ක්‍රමයෙන් පහවී යයි.ඇතැම් ළමයිනට පසු කලෙක ඇදුම ඇති වීමට ද හැකියාව තිබේ. ඇදුම රෝගය හැදීමට හැකියාවක් ඇති අයට සෙම්ප්‍රතිශ්‍යාවක් හටගත් විට ඇදුම ද ඇතිවිය හැකිය.ඇදුම රෝගයට දෙනු ලබන ඖෂධ ප්‍රධාන වශයෙන් කාණ්ඩ දෙකකි.ඉන් පළමුවැන්න රුධිර නාළ විස්තාරණය කිරීම සඳහා දෙනු ලබන ඖෂධය. මේවා මඟින් හැකිළුණු රුධිර නාළ විස්තාරණය කිරීම නිසා පෙණහලුවලට වාතය ඇතුළුවීම පහසු කරවයි. මේ සඳහා භාවිතා කරනුයේ සැල්බියුටමෝල් සහ ටර්බියුටලින් ඖෂධ වේ.වැඩි වශයෙන් එම ඖෂධ ලබාදෙනුයේ ඉන්හේලර මඟිනි. ඉන්හේලරය මඟින් බෙහෙත් කෙළින්ම ශ්වසන පද්ධතියටම ලබා දිය හැකි හෙයින් එමඟින් ඇතිවිය හැකි අතුරු ආබාධ අවම වේ.ඉන්හේලරයක් මඟින් ඖෂධ ලබා දීමේ දී ඉතාම අඩු මාත්‍රාවක් මඟින් අවශ්‍ය ප්‍රතිඵලය ලබාදීමට හැකි වේ. එම ඖෂධයම පෙත්තක් මඟින් ලබා දීමේ දී අධි මාත්‍රාවක් ලබා දිය යුතු අතර එමඟින් ඇති විය හැකි අතුරු ආබාධ ද වැඩිය.ඉන්හේලරයක් භාවිතා කිරීමේදී ඊට ඇබ්බැහි වෙතැයි ඇතැමුන් තුළ ඇති මතය සම්පූර්ණයෙන්ම සාවද්‍ය යි. ඇතැම් රෝගීන් ගේ රෝගී තත්ත්වය අනුව දිගු කලක් ඉන්හේලරය භාවිතා කිරීමට සිදුවීමත්, ඉතා කුඩා මාත්‍රාවලින් ඖෂධ ලබා දීමත් නිසා කලක් ඉන්හේලරය භාවිතා කිරීමට සිදුවීම හැර ඉන්හේලරයට ඇබ්බැහිවීමක් සිදු නොවේ.ඉන්හේලර වර්ගප්‍රධාන වශයෙන් ඉන්හේලර වර්ග දෙකකි.1. ඖෂධය වාෂ්පයක් වශයෙන් ලබා දෙන ඉන්හේලර2. ඖෂධය වියළි කුඩක් වශයෙන් ලබාදෙන ඉන්හේලරවාෂ්පමය ඉන්හේලරමේ වර්ගයේ එක් ඉන්හේලරයක සාමාන්‍යයෙන් ඖෂධ මාත්‍රා 200ක් පමණ ඇතුළත් කර තිබේ. එවැන්නක් දෙසිය වරක් භාවිතා කළ හැකිය. ඉන්හේලරය භාවිතා කරන ආකාරය රෝගියා හොඳින් දැන සිටීම වැදගත්ය.ඉන්හේලරයක් භාවිතා කිරීමට උපදෙස් ලැබුණු විට එය භාවිතා කළ යුතු ආකාරය ගැන වෛද්‍යවරයා, හෙදියක හෝ ඖෂධවේදියාගෙන් අසා දැනගත යුතුය. පෙණහලුවලට කෙළින්ම ඖෂධය ළඟා වීමට නම් නිවැරදිව ඉන්හේලරය භාවිතා කිරීම වැදගත් වේ.එය කළ යුත්තේ මෙසේය.1. ඉන්හේලරයේ මුඛ ආවරණය ඉවත් කරන්න2. හොඳින් හුස්මක් අරන් පිට කරන්න.3. ඉන්හේලරය මුඛයට තබා තොල්වලින් ආවරණය කරගන්න.4. හුස්මක් ඉහළට ගන්නා අතරම ඉන්හේලරයේ උඩ කොටස තද කරන්න. එවිට එහි ඇති ඖෂධය තමන්ගේ පෙණහලුවලට යනු ඇත.5. මොහොතක් හුස්ම ඉහළට අල්ලාගෙන සිටීමෙන් අනතුරුව හුස්ම හෙළන්න.6. වතුර ටිකක් ගෙන හොඳින් කට හෝදන්න.7. වතුර ස්වල්පයක් බොන්න.ඖෂධ මාත්‍රා දෙකක් ගන්නා ලෙස ඔබට උපදෙස් දී ඇත්නම් ඉහත ක්‍රියාවලිය ඒ ආකාරයෙන්ම දෙවරක් සිදුකරන්න.රෝගියා නියම ආකාරයට ඉන්හේලරය භාවිතා කරන්නේ ද යන බව යමකු විසින් සොයා බැලීය යුතුය. කුඩා දරුවකු හෝ වියපත් වැඩිහිටියකු තනිවම ඉන්හේලරය භාවිතා කිරීමට අපහසු රෝගීන් සඳහා වඩාත් පහසු උපකරණ තිබේ.එවැනි ඉන්හේලර සමඟ ලබා දෙන බෝතලයක් වැනි කොටස මුව රඳවා ගෙන එහි අනෙක් පස ඉන්හේලරය රැඳවීමෙන් ඖෂධ පහසුවෙන් ලබා දිය හැකිය.ඖෂධ කුඩු වශයෙන් ලබා දෙන ඉන්හේලරඖෂධ වියළි කුඩක් වශයෙන් ලබා දෙන ඉන්හේලරය ද ඉහත ආකාරයේ කුඩා උපකරණයකි. එවැයි ඉන්හේලර තුළට බෙහෙත් කරල් ඇතුළු කොට වසා පියන තද කළ විට බෙහෙත් කරල සිදුරු වී මුඛයෙන් උරන විට ඖෂධය පෙණහලුවලට ළඟා වේ.ඇතැම් ඉන්හේලර ඖෂධය කුඩු වශයෙන් ඇතුළු කරන ලද ඒවාය. ඒවායෙහි ද ඖෂධ මාත්‍රා 200ක් පමණ අන්තර්ගත වේ. මෙහි එක් මාත්‍රාවක් උරන විට ශබ්දයක් නිකුත් වේ.ඇදුමට ලබා දෙන ඖෂධ අතරින් දෙවැනි වර්ගය වන්නේ ශ්වාසනාළවල ආසාත්මිකතාව අඩු කිරීම සඳහා ලබා දෙන ස්ටීරොයිඩ් වර්ගයේ ඖෂධ වේ.මේවා ද ලබා දිය හැකි හොඳම ක්‍රමය ඉන්හේලර යොදා ගැනීමය.මේ වර්ගයේ ඖෂධ මඟින් සිදු කරනුයේ ඇදුම හැදීම වැළැක්වීමයි. ඖෂධ දිනපතා උදේ සවස ලබා ගත යුතුය. මේවා ටික කලක් භාවිතා කිරීමට සිදු වේ. බොහෝ විට මේ ඖෂධ වර්ග දෙකම එක විට ලබා දේ.ශ්වාසනාළ විස්තාරණය කර පෙණවලුවලට පහසුවෙන් වාතය ඇතුළු වීමට පහසු කරවන සැල්බියුටමෝල් වැනි ඖෂධ සමඟ ඉහත ඖෂධ දෙවර්ගයම එකට එකතු කරන ලද ඉන්හේලර දැන් තිබේ. එවැනි ඉන්හේලරවල ඖෂධ දෙකම අඩංගු වන හෙයින් එක් ඖෂධයකින් ඇදුම පාලනය වීම සහ අනෙක් ඖෂධයෙන් ශ්වාසනාළ විස්තාරණය යන අවශ්‍යතා දෙකම එකවර ඉටුවේ.ඇතැම් විට ඇදුම පාලනය වූ විට ශ්වාසනාළ විස්තාරණය සඳහා ඖෂධ අවශ්‍ය නැත. එවිට තමාටම රෝග තත්ත්වය අඩු වී ඇති බව දැනෙනු ඇත. එවිට නැවතත් වෛද්‍යවරයා හමු වී ඖෂධ අඩු කළ යුතු හෝ නතර කළ යුතු ද නැද්ද යන උපදෙස් ලබා ගත යුතුය. තමා ගේ හිතූමතයට ඖෂධ අඩු වැඩි කිරීම හෝ නොගෙන සිටීම නොකළ යුතුය.ඉහත ක්‍රමවලින් රෝගය සුව නොවේ නම් මුඛ මාර්ගයෙන් පෙති වශයෙන් ද ඉන්හේලර සමඟම ඖෂධ ලබා දෙනු ඇත.ඉන්හේලර මඟින් ඖෂධ ලබා දීමෙන් රෝගය පාලනය වේ නම් ඖෂධ අඩු කරනු ලැබේ. මුලින්ම සැල්බියුටමෝල් ඖෂධය අඩුකර ඇදුම පාලනය කරන ඖෂධ ලබා දෙයි. එමඟින් හොඳ ප්‍රතිඵල ලැබේ නම් ඖෂධ නතර කිරීමට හැකි වේ.අතුරු ආබාධසැල්බියුටමෝල් වැනි ඖෂධ මඟින් බොහෝ විට හෘද ස්පන්දනය වැඩි විය හැකිය. අතපය වෙව්ලීම ද සිදුවිය හැකිය. ඉන්හේලරයක් භාවිතා කරන්නේ් නම් මෙවැනි අතුරු ඵල බොහෝ දුරට අඩුය. ඊට හේතුව ඉන්හේලර මඟින් ඖෂධ සුළු මාත්‍රාවක් ලබාදීමය.ස්ටීරොයිඩ ඉන්හේලර මඟින් ලබාදෙන විට අතුරු ආබාධ ඉතා අඩුය. ස්ටීරොයිඩ වැඩි මාත්‍රාවක් දුන් විට අතුරු ආබාධ වැඩිය. එයින් අස්ථිවලට බලපෑමක් හෝ කුඩා දරුවන් ගේ නම් වර්ධනයට බලපෑමක් ඇති කළ හැකිය. ඉන්හේලරවල ඇති වටිනාම කරුණු වන්නේ එමඟින් ඇතිවන අතුරු ආබාධ අවම වීමයි.ස්ටීරොයිඩ ඉන්හේලර මඟින් උගුරෙහි විෂබීජ ආසාදන ඇති වීමට හැකි හෙයින් භාවිතා කරන හැම විටම හොඳින් මුඛය සේදීමත් උගුරෙහි ඖෂධ රැඳී ඇත්නම් ඒවා සේදී යාමටත් වතුර ස්වල්පයක් පානය කිරීමත් අවශ්‍ය වේ. සැල්බියුටමොල් ඖෂධ සහිත ඉන්හේලර නිල්පැහැයෙන් ද ස්ටීරොයිඩ සහිත ඉන්හේලර කහ හෝ දුඹුරු පැහැයෙන් ද යුතු වේ. රෝගීන් තමා භාවිතා කරන ඖෂධ පිළිබඳ දැනුවත්ව සිටීම වැදගත්ය.ඇදුම රෝගියකු සිටින නිවස හා අවට පරිසරය බෙහෙවින් පිරිසුදු විය යුතුය. ඔහු හෝ ඇය නිදන කාමරය බඩු භාණ්ඩ අඩු හොඳින් වාතාශ්‍රය ලැබෙන එකක් විය යුතුය. ඇඳ ඇතිරිලි, තුවා වැනි රෙදිපිළි සතියකට වරක් සෝදා හොඳින් වේළා ගත යුතුය. භාණ්ඩවල දුවිලි ගසා කාමරයේ බිම අතුගා තෙත රෙද්දකින් ගෙබිම පිස දැමීම සුදුසුය. විදුලි පංකාව ක්‍රියාත්මක කිරීමෙන් ඇදුම වැඩිවේය යනුවෙන් මතයක් තිබුණ ද දූවිලි ඉවත් කළ පරිසරයක විදුලි පංකා ක්‍රියාත්මක කළ ද ඇදුම වැඩි වන්නේ නැත.බළලුන් බල්ලන් වැනි හුරතල් සතුන් ඇති කරන්නේ නම් ඔවුන් ගේ මවිල් ආඝ්‍රාණය නොවන පරදි ඇති කළ යුතුය. මල්වල පරාග, වී කාටුව හෝ තමාට අසාත්මිකතාවක් දැනෙන දෑ හා ගැටීමෙන් වැළකී සිටීම සුදුසුය. ඇදුම නිට්ටාවටම සුවපත් කළ නොහැකිය.අසාත්මිකතා අවම කරගත් විට හොඳීන් පාලනය කළ හැකිය. ඇදුම රෝගය සහිත රෝගීන්ට විවිධ දේශගුණික තත්ත්ව අනුව ද රෝගය උත්සන්න විය හැකිය. ඇදුම වැඩිවී හුස්ම ගැනීමට අපහසු වුවහොත් නිල්පාට සැල්බියුටමෝල් වර්ගයේ ඉන්හේලරයකින් මාත්‍රා4 – 5ක් එකවර ගත් විට එම තත්ත්වය අඩු වී යනු ඇත. රෝහලට යාමට පෙර ප්‍රථමාධාරයක් ලෙස එය කළ හැකිය.ඇදුම රෝගීන් හැම විටම තමා ළඟ එම සැල්බියුටමෝල් අඩංගු නිල්පාට ඉන්හේලරයක් ළඟ තබාගෙන සිටිය යුතුය. හදිසි අවස්ථාවක දී එය ළඟ තබාගැනීම බෙහෙවින් ප්‍රයෝජනවත්ය. ඇදුම උත්සන්න වී හුස්ම ගැනීමට අපහසු වුව හොත් වහාම රෝහලක් වෙත යා යුතුය.එහිදී ආශ්වාස ප්‍රශ්වාස කිරීමට පහසු කරවන උපකරණයක් මඟින් අවශ්‍ය බෙහෙත් ද වහාම රෝගියාට ලබා දෙනු ඇත. රෝග තත්ත්වය උග්‍ර නම් හුස්ම ගැනීම පහසුකරවන එන්නත් මඟින් රෝගියාට සහනය සලස්වනු ඇත. රෝහල්වල ඔක්සිජන් ලබාදීම වැනි හදිසි පහසුකම් ඇති හෙයින් හැකි ඉක්මනින් රෝහල කරා යාම වඩාත් සුදුසුය.ඇදුම රෝගය හොඳීන් පාලනය කළ විට සාමාන්‍ය නිරෝගී පුද්ගලයකු සේම ක්‍රියාශීලී දිවියක් ගත කළ හැකිය. ඇදුම බෝ වෙන්නේ් නැත. එහෙත් කිසියම් ජානමය සබඳතාවක් තිබිය හැකිය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=am1304282</link>
    <topic>කැඩුම් බිඳුම්වලට අත්බෙහෙත් නෑ</topic>
    <author>ටෙක්ලා පද්මිණී කාරියවසම්</author>
    <content>කැඩුම් බිඳුම්වලට අත්බෙහෙත් නෑවෛද්‍යවරයා වෙත ගෙන යනතුරු තෙල් ගෑම සම්බාහනය එපාබොරැල්ල ආයුර්වේද ශික්ෂණ රෝහලවෛද්‍ය මනෝජ් ලක්ෂමන් මැදගොඩවැඩකිරීමේදී ආරක්ෂාව පිළිබඳ හැඟීම එක් නිමේෂයකට අමතකව යාම අවාසනාවට මඟ පාදනු ඇත. ඔබ වෙහෙසවී වැඩ කරද්දී තව දුරටත් වෙහෙස නොසලකා හැරීම හදිසි අනතුරුවලට මඟ පාදයි. හදිසි අනතුරු හේතුකොට ගෙන කැඩුම් බිඳුම් සිදුවේ.ආයුර්වේද වෛද්‍ය ක්‍රමයේ දී අස්ථි පද්ධතිය සන්ධි හා ඒ ආශිත ඛණ්ඩරා බන්ධන පේශී ආදියෙහි ඇතිවන අසාමාන්‍ය තත්වය කැඩුම් බිඳුම් ලෙස හඳුන්වයි. අස්ථි භග්න ,අස්ථි තැළීම්, සන්ධි තැළීම්, සන්ධි අග්‍ර එකිනෙක වැදීම, උළුක්කුව, බෙල්ලේ අමාරු, හන්දි ආශ්‍රිත ඉදිමුම, පාදයේ යටිපතුල් ආශිත විකෘතිතා, ඊට අ යත්ය.අස්ථි භග්න හා කැඩම් බිඳුම් වලට ගොදුරුවන්නේ පහර වැදීම , වැටීම හදිසි අනතුරු, සිරුර එක්වර අසාමන්‍ය චලනයන්‍ට ලක්වීම , අස්ථි ආශ්‍රිතව ඇතිවන දැඩි වෙහෙස හා පෝෂණ ඌනතා හේතු කොට ගෙනය. කුමන හෝ අස්ථි භග්නයක් හඳුනා ගැනීම ඉතා පහසුය.එහි රෝග ලක්ෂණ ලෙස දැඩි වේදනාවක් දැනීම , එම ස්ථානය ක්ෂණිකව ඉදිමුමට ලක්වීම හා විකෘති ස්වභාවයට පත්වීම මෙන්ම එසේ ඉදිමුමට හා විකෘති තත්වයට පත් වු ස්ථානය මෘදුව අතගාද්දි අස්ථි එහාමෙහා වනු දැනීම හා කරකර හඬක් නැඟීම සිදුවේ.කෙටි කාලයක් තුළ එම ස්ථානයේ රත්පැහැ ලපයක් සැදී ඉදිමුම වැඩිවේ. ඇල්ලීමේදී තද වේදනාවක් ඇතිවේ. හදිසි අනතුරකින් පසු මේ ලක්ෂණ දක්නට ඇත්නම් අස්ථි බිඳීමක් බව හඳුනාගෙන ඉක්මනින් වෛද්‍ය ප්‍රතිකාර වෙත යෙමුවීම වැදගත් වේ.වෛද්‍ය ප්‍රතිකාර සඳහා රෝගියා‍ ගෙන යද්දී අස්ථි බිඳීම සිදුවූ ප්‍රදේශය නොසෙල්වෙන සේ ලෑල්ලක් හෝ ලී තුරක තබා ගැ‍ට ගසා පරෙස්සමින් ගෙන යාම වැදගත් වේ. එම ස්ථානය ඇදීම, තෙල් ගෑම, සම්බාහනය , සැකැසීමට උත්සහ කිරීම නොකළ යුතුවේ.හොඳින්ම මතක තබාගතයුතු කරුණ වන්නේ කැඩුම් බිඳුම් සඳහා අත් බෙහෙත් නැති බවය. රෝගියාගේ වේදනාව අවම කිරීම සඳහා වෙනිවැල් ගැට හා කොත්තමල්ලි තම්බා බොන්නට දීම වැදගත්ය.වැඩිපුරම භග්නවිමට ලක්වන්නේ අතේ මැණික් කටුව හා වැළමිට සන්ධිය අතර මාපටඟිල්ල පැත්තේ ඇති අස්ථිය යි. එය අරා අස්ථිය ලෙස හැඳින්වේ. මෙහි ප්‍රධාන භග්න හතරක් සිදුවිය හැකිය. ඒ අතරින් වැඩි පුරම සිදුවන භග්න වන්නේ අරා අස්ථියේ පහළ කොටස හා මැණික් කටුව ආශ්‍රිතව සිදුවන භග්නයයි.ලිස්සා වැටීම ,කකුල වළක වැටීම ,වළගොඩැලි සහිත බිමක ඇවිද යාම හේතුකොටගෙන වැටිමේ දී මුහුණ හිස සහ පපු ප්‍රදේශය ආරක්ෂා කරගැනීම සඳහා අනිච්ඡානුගතව අත ඉස්සර වීම හේතුවෙන් අත්ල බිම වැදී මෙන් කොලස් භග්නය ලෙස හඳුන්වන භග්නය සිදුවේ.අත්ල බිම වදින ආකාරය අනුව භග්නය ආකාර හතරකින් සිදුවේ. අතලිස්සා ගොස් වැළමිට වැදීම හෙතුකොට ගෙන වැළමිට ආශ්‍රිත අන්නෝරාස්ථියේ ඉහළ කොටස (උරහිස ආශ්‍රිතව) භග්න විය හැකිය.වැටීමේ දී අත්ල හා ඇඟිගිලි පුරුක් ද එලෙසම භග්න විය හැකි අතර එවන් වැටිමකදී ඍජුවම අතට අයත් නොවන කොලර් බෝන් භග්න විය හැකිය. මෙය හදිසි අනතුරු හේතු කොටගෙන ද සිදුවන්නකි.සුමට පෘෂ්ටයක පය නො තැබීම හේතු කොට ගෙන පාදය පෙරළීයා හැකිය. එහි දී පාදයේ වළලුකර ආශ්‍රිතව හා වළලු කර දෙපස ඇති අස්ථි දෙකින් එකක් හෝදෙකම බිඳීයාමට ලක්විය හැකිය. පාදය ඉදිරියට නැමීමෙන් වළලලුකර අශ්‍රිත අස්ථි භග්නයට ලක්විය හැකිය.ඉහළ සිට පහළට වැටීමේ දී බොහෝ විට මුලින්ම භග්නයට ලක්වන්නේ විලුඹ ආශ්‍රිත අස්ථීය. බර යමක් පාදය මතට වැටීමෙන් ඇඟිලි ආශ්‍රිත අස්ථි හෝ පාදයේ අස්ථි භග්න විය හැකි ය. වැටීම හේතුකොට ගෙන දණහිස බිම වැදීමෙන් දණහිස ආශ්‍රිත සන්ධි භග්න වේ.වයස අවුරුදු හැට ඉක්ම වූ පසු ඇදවැටීමෙන් තට්ටම් බිම වැදීම හේතු කොට ගෙන උකුල් සන්ධිය අශ්‍රිත භග්න සිදුවිය හැකිය.එසේ වැටීම හේතුවෙන් කශේරුකා පද්ධතියේ අවසාන අස්ථිය බිඳීමට ලක්විය හැකිය. එය කාන්තාවන්‍ට බහුලව සිදුවන්නකි. කාන්තා සිරුරේ එම අස්ථිය පිටතට නෙරන ආකාරයට නිර්මාණය වී තිබීම ඊට හේතුවයි. එම අස්ථිය බිඳීගිය විට ගුද මාර්ගයේ සිට අඟලක් පමණ ඉහළින් ප්‍රදේශය ඇල්ලූ වි‍ට වේදනාව දැනේන අතර නිරතුරුව කොන්දේ වේදනාව ඇතිවේ .ඉහළ සිට ඇදවැටීම හේතුකොට ගෙන කොඳු ඇට පෙළෙහි අස්ථි භග්න විය හැකිය. එවන් අවස්ථාවක කොන්දට සිදුවන හානියකදී රෝගියා නොසොල්වා ඔහුට සිටීමට පහසු ඉරියව්වෙන් ලෑල්ලක් වැනි ගන මතුපිටක් මත නිදි කරවා වෛද්‍යවරයා වෙත ගෙන යා යුතුය‍‍.‍බෙල්ල ආශ්‍රිත භග්න සිදුවීම හිසට බරක් වැටීම, හිස පොළොවෙහි වැදීම, වාහනයක යද්දී පසුපසින් පැමිණි වාහනයක් වැදීම හේතු කොටගෙන සිදුවිය හැකිය. මෙවන් අවස්ථාවක දී භග්නය සිදුවූ ස්ථානයට වූ හානිය වැඩි නොවන සේ රෝගියා ලෑල්ලක් මතුපිට නිදි කරවා හැකි ඉක්මනින් වෛද්‍යවරයෙකු වෙත යොමු කළ යුතුය.ඉළ ඇට බිඳීම පහසුවෙන් සිදු නොවේ. හදිසි අනතුරක දී හෝ පහර වැදීමක දී ඉළ ඇට මත ඇතිවන තෙරපුමක් හේතුවෙන් ඉළ ඇට බිඳී යා හැකිය. හිසෙහි අස්ථි බිඳීයාම හිසමතට බරක් වැටීම හෝ පහරක් වැදීම හේතු කොට ගෙනම සිදුවන්නකි.මේ අවස්ථාවන්හි දී හැකි ඉක්මනින් රෝගියා රෝහල් ගත කිරීම වැදගත් වේ. තාක්ෂණය දියුණු මෙකල රෝගියාගේ ජීවිතය අවදානමට ලක් නොකළයුතුය. ඇතිවන සංකූලතා මඟ හරවා ගැනීමට ජීවිත අවදානම මඟහැරී ගිය පසු සුදුසු කම්ලත් වෛද්‍යවරයකු වෙතම යොමු කිරීම වැදගත්වේ.උළුක්කුව බහුලව සිදුවන අනතුරකි.මෙහි දී සිදුවන්නේ අස්ථි සන්ධි ආශ්‍රිත සම්බන්ධක පටක වන පේශී හා ඛන්ඩරා වන්හි ඇතිවන ඉරීමක් හෝ තුවාල වීමකි. කකුල පෙරළීමේ දී පාදයේ විලූඹ ආශ්‍රිත පේශීන් හා ඛන්ඩරා තදින් ඇදීම හේතු කොට ‍‍ගෙන ඉරීමට ලක්වීමයි. මේ අවස්ථාවේ දී භග්නයකදී මෙන් වේදනා ගෙන දේ. එමෙන්ම භග්නයක මෙන් රෝග ලක්ෂණ පහළ වේ.ඉදිමුම දැඩි වේදනාව රත් පැහැවීම එම ස්ථානයේ උණුසුම වැඩි වීම සිදුවන අතර ස්ථානය ඇල්ලීමේ දී කරකර ශබ්දයක් ඇති කරයි. එවැනි තත්වයක් ඇති වන්නේ උස් ස්ථානයක සිට පහළයට පැනීම හේතුවෙන් හෝ ශරීර බර දරා ගැනීමට ඔරොත්තු නොදෙන පාවහන් පැලඳ ඇවිදීමෙන් පාදය පෙරළීම හේතු කොට ගෙනය. සුමට නොවන රළු පෘෂ්ටයන් මත ඇවිද යාමේ දී බිම බලා අවධානයෙන් වළගොඩැලි සහිත බිම පා තැබීම කළ යුතුය.උළුක්කුවකදී මෙන්ම කකුල පෙරලීමේදී තෙල් ගා අත ගෑම සාමාන්‍ය සිරිතයි. මේ අවස්ථා දෙකෙහි දීම සුදුසු තෙලක් ඒ මතුපිට ආලේප කොට මෘදුව අත ගෑම කළ හැකිය. උළුක්කුව කිසිසේත් ම ඇදීම නොකළ යුතු වේ. ඇදීම හේතුවෙන් එම ස්ථානයේ පටක තවදුරටත් ඉරීයා හැකිය.උළුක්කුවට මෙන්ම පෙරලීමට ද තැවිම නොකළ යුතු ක්‍රියාවකි. එසේ තැවීමෙන් සිරුර තුළ සිදුවන තුවාල සුව කි‍රීමේ යාන්ත්‍රනයට බාධා පැමිණේ .ඒ හේතුවෙන් පටක හා පේශී ඛන්ඩරා ආදියෙහි ඇතිවන තුවාල සුව වීම ප්‍රමාද වේ.උළුක්කුවක් දී මෙන්ම තැලුමකදී අත් බෙහෙත් කළ හැකිය. එසේ බෙහෙත් කිරීමට පෙර එතැන අස්ථි බිඳිමක් නොමැති බව හඳුනා ගත යුතුය. එසේ හඳුනා ගැනීමක් කළ නොහැකි නම් වෛද්‍ය උපදෙස් පැතීම යෝග්‍ය වේ.ඇඟිලි ආශිත තැල්මක දී ගොරකා කැබැල්ලක් ලුනු ස්වල්පයක් අමු කහ කැබැල්ලක් සමඟ තලාමඳක් රත් කොට එම ස්ථානයේ බඳින්න. එසේ නැති නම් තැලුම් තෙල් ස්වල්පයක් පුලුන්වල ඔබා බැඳීම ද යෝග්‍යය. සීතෝදක තෛලය වෙදනාව සමනය කරන ඉතා ගුණ දෙන ඖෂධයකි.සන්ධි ආශ්‍රිතව හදිසියේ ඇතිවන රෝගී තත්වයකි ඇමැට්‍ටිය. මෙහිදී අස්ථියේ බාහිර ආවරණයට හානි පැමිණේ. එම තත්වය හඳුනා ගෙන දේශීය වෛද්‍යවරයා පත්තු මැල්ලුම් යොදනු ලබයි. ඇමැට්ටිය නොසලකා හැරීමෙන් ඒ ආශ්‍රීත තද ගැටිති ඇති වීමට හේතුවේ.කැඩුම් බිඳුම් අතර තදබල වේදනාකාරී අවස්ථාවක් ලෙස අවසන්ධි වීම දැක්විය හැකිය. මෙහිදී සන්ධි අග්‍ර දෙක එකිනෙක තදවීම හේතුකොට ගෙන අස්ථි ආවරණයට හානි පැමිණේ. ඒ හේතුවෙන් ඒ අවට ඇති බන්ධන ඉරීයාමට ලක්විය හැකිය. මේ අවස්ථාවේ සන්ධි ආශ්‍රිත රුධිර ගලනයක් සිදුවිය හැකිය. මෙසේ අවසන්ධි වූ අවස්ථාවන්හිදී සන්ධිය නිසි ලෙස සැකැසීම හොඳින් පුහුණුව ලත් අයෙකු විසින් කළ යුතුවේ.ඒ සඳහා අවසන්ධි වූ කොටස නිශ්චල කොට තබා වෛද්‍යවරයා වෙත ‍ගෙනයාම කළ යුතුය. අවසන්ධිය සැකැසීමෙන් පසු ඒ අවට ඇති වූ අනෙකුත් තුවාල සිදුවූ කොටස් සවි වීමට සුදුසු කාලයක් ප්‍රතිකාර කළ යුතු ය. අවසන්ධියකට ප්‍රතිකාර කිරීමේ දී සැලකිය යුතු වැදගත් කරුණ වන්නේ සුවවීමෙන් පසු සන්ධියේ චලනයන්ට බාධා ඇති නොවන පරිදි සැකැසීමයි.බෙල්ලේ ඇමැට්ටිය ද කැඬුම් බිඳම් ගණයෙහි ලා ගනී. මෙය නිදි උළුක්කුව ලෙස ද හැඳින්වේ. රාත්‍රී කාලයේ කුපිතවූ වාත දෝෂය කුපිත වූ කපදෝෂය මගින් ආවරණය කොට පුද්ගල ශරීරයේ ප්‍රකෘතියට බාධා පමුණුවයි. මේ හේතුවෙන් බෙල්ලේ ඇමැට්ටිය ඇතිවේ.ඒ සඳහා කප සමනයට ප්‍රතිකාර කළ යුතුය. එම ස්ථානය උණුවතුරින් තැවීම මෙන්ම පාවට්ටා කොළ ,නික කොළ ,සියඹලා කොළ කොටා ‍වන්ඩුවේ තම්බා තැවීමද ගුණදායක වේ. කප දෝෂ නසන සර්සපාදී ,සර්ව විෂාද ආදී තෙල් වර්ග ආලේප කළ හැකිය. එම ස්ථානය සම්බාහනය නොකළ යුතු අතර සෙම වඩන ආහාර පාන නොගත යුතුය.සන්ධි ආශ්‍රිත කුමන රෝගී තත්වයක් වූවත් ඉතා වේදනා කාරීවේ. ක්‍රියාශීලීවීමේදී අවදානම පිළිබඳ අධානයෙන් යුතුව කල්පනාකාරීව සිටීම මෙම තත්වය මඟහරවා ගැනීමට උපකාරීවේ. තමන්ට නුහුරු කටයුතුවල නිරත වීමේදී අනෙකෙකු‍ගේ සහයෝගය ලබා ගැනීම මගින් මෙම තත්වය මඟ හරවා ගත හැකිය.නීරෝගීව සිටීමට නම් ඔබ කාර්යකෂම විය යුතුය. එහෙත් ඒ කාර්යක්ෂම භාවය ම නොසැලකිල්ල හේතුකොට ගෙන ඔබ රෝගියෙකු කළ හැකි බැවින් අවදානමට මුහුණ දීමේ දී සූදානමින් කටයුතු කරන්න.ටෙක්ලා පද්මිණී කාරියවසම්ඡායාරූපය - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=am1304283</link>
    <topic>ලෙඩා බලන්න රෝහලට ගිහින් ලෙඩේ ගැන කතා කර කර ඉන්න එපා</topic>
    <author/>
    <content>ලෙඩා බලන්න රෝහලට ගිහින් ලෙඩේ ගැන කතා කර කර ඉන්න එපාසතුටින් සිනා සී සිටින විට ලෙඩ ඉක්මනට හොඳ වෙනවාමහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිඑතෙර එක්තරා රෝහලක් ආශි‍්‍රතව අපූරු පරීක්ෂණයක් පැවැත්විණි. එම රෝහලේ සුවය ලබමින් සිටින රෝගීන්ට වෛද්‍ය ප්‍රතිකාර අතරතුර රෝහල් පරිසරයෙන් සම්පූර්ණ වෙනත්, නිදහස් පරිසරයකට රැගෙන ගොස් දවසසේ යම් කාලයක් ඔවුනට කැමති විනෝදාංශයක යෙදීමට හෝ නැරඹීමට අවස්ථාව සලසා දෙන ලදී.එම බාහිර ක්‍රියාකාරකම් අතර ක්‍රීඩා, සංගීත, චිත්‍රපට ආදිය තිබුණත් විශේෂත්වයක් වූයේ හාස්‍යජනක අංග එහි ඇතුළත් වීමයි. මෙම හාස්‍යජනක අංශ සඳහා වෛද්‍ය කාර්ය මණ්ඩලය ද සහභාගී වූ අතර ඔවුහු ද රෝගීන් මෙන් එකසේ සිනහා වූහ.පරීක්‍ෂණයේ ප්‍රතිඵලය පුදුම සහගත විය. පරීක්‍ෂණය අවසානයේ රෝගීන් ඉක්මනින් සුව වූවා පමණ් නොව ඔවුනට රෝගයක් තිබුණ බව වත් මතකයට නොනැඟුණු බව සමහර රෝගීහු පැවසූහ. සතුටින් සිනා සී සිටින විට ලෙඩ අමතක වනවා පමණක් නොව ලෙඩ ඉක්මනින් හොඳ වන බවද මෙහිදී අනාවරණය විය.සිනහව යනු මනස උසස් මිනිසාට පමණක්ම සුවිශේෂ වූ ස්වාභාවික ක්‍රියාදාමයකි. එය යම් සිතක් තුළ ඇතිවන ප්‍රසන්න, අව්‍යාජ හැඟීම් අන් අය සමඟ බෙදා හදාගත හැකි හොඳ මාධ්‍යයකි. විහිළුව හොඳ සමාජ සම්බන්ධතා සහ සමගිය සඳහා පාලමක් බඳු දෙයකි. කායික, මානසික නිරෝගී භාවයද ඇතිවන බව ඔබ දන්නවාද?සිනහව මඟින් සිතටත් ගතටත් එක්වරම මහත් සැහැල්ලු භාවයක් ඇතිවෙයි. එමඟින් ශරීරයට හා මනසට ජනිත වන සැහැල්ලු බව දවසේ බොහෝ වේලාවක් අප තුළ පවතී.රෝගී බවට පත්වී අඳුරු සිතුවිලි ඇතිකර ගනිමින්, සිනහවකින් තොරව කල්පනාවේ නිමග්නව සිටින රෝගියෙකුට සිනහවීමට සැලැස්වුවහොත් ඔහු තුළ පැහැදිලි වෙනසක් ඇති කළ හැකිය.එමඟින් ක්‍ෂණිකව රෝගියාගේ ආකල්ප වෙනස් කර රෝගියාගේ සුවවීමේ බලාපොරොත්තු ජනිත කළ හැකිය. එය නිරෝගීතාවය වෙත සුබදායක දොරටු විවර කරගැනීමකි.”හාස්‍යයක් යනු තේරුමක් නැති සතුටක්” යැයි සිතන අය සිටිති. නමුත් එය වැරදිය. හාස්‍යයෙහි බොහෝ යහපත් ප්‍රයෝජන තිබේ. මිනිසුන් ලෙස උපත ලබන විට අපි සංකීර්ණ අය නොවෙමු.ළදරුවන් ඉතා සරල, සුළු දෙයින් සෑහීමට පත්වන, විනෝදයට, හාස්‍යයට කැමති අය වෙති. එය මිනිස් ස්වභාවයයි. නමුත් කල් ගතවනවිට මිනිසුන් විශාල සංකීර්ණ ගැටලු ඇතිකර ගනිමින් සැහැල්ලුව නැති කරගනිති. සිනහව අහිමි කර ගනිති.හාස්‍යය මුසු වූ අවස්ථාවලදී, අප සතුටින් සිටින විට ශරීරයේ එන්ඩොෆින් නැමති හෝමෝනය වැඩියෙන් ස්‍රාවය වෙයි. එම හෝමෝනය මඟින් ශරීරයේ ප්‍රධාන අවයවවල සහ පද්ධතිවල මනා ක්‍රියාකාරීත්වයක් ඇති කරවයි. එය මඟින් මානසික ආතතිය සංසිඳුවන අතර වේදනාව දුරුකර ඉක්මනින් නිරෝගී බව ඇති කරවයි.ශරීරය රෝග පීඩා ආදියෙන් දුබල වූ විට බොහෝ අය මානසිකවද ඇද වැටෙති. නමුත් මනස යහපත් අයුරින් පවත්වා ගැනීම රෝග සුවවීමට ඉවහල් වෙයි.අද ලෝකයේ අංක එකේ සෞඛ්‍ය ගැටලුව ලෙස හඳුනාගෙන ඇත්තේ මානසික ආතතියයි. මානසික ආතතිය අප නිරන්තරයෙන් අබල දුබල බවට පත් කරයි. මානසික ආතතියෙන් මිදීමට බොහෝ අය විවිධ දේ වල පිහිට පතති. හාස්‍යය යනු එවැනි ඉතා හොඳ විසඳුමකි.”හොඳින් හිනා වෙලා ඉන්නකොට ලේ පිරිසුදු වෙනවා.” යැයි කියන්නේ ඒ නිසාය. සිනහ විය යුතු අවස්ථාවේදී සිනහව නිරායාසයෙන්ම මුවට නැඟිය යුතු දෙයකි. එය බලෙන් ඇති කළ හැකි දෙයක් නොවේ. සිනහ විය යුතු අවස්ථාවේදී පවා සිනහ වීමට අපොහොසත් වීම ඇතැම් විට මානසික දුබලතාවයක් හෝ රෝගයක් වුවද විය හැකියි.විහිළු කිරීම හොඳ පෞරුෂයක් ඇති අයගේ ද ලක්‍ෂණයකි. අවංකව විහිළුවක් කර කා සමඟත් සිනාසිය හැක්කේ යහපත්, නිහතමානී ගති ලක්‍ෂණ ඇති අයෙකුට පමණයි. අධික මානයෙන් ඔළුව උදුම්මාගෙන සිටින අයට මෙන්ම දුකෙන්, පීඩාවෙන් සිටින අයට ද සිනහ විය නොහැකිය.අප සෑම දෙනෙකුම පාහේ රෝගීන් බැලීම සඳහා රෝහල්වලට ගොස් ඇත. එසේ ගිය අවස්ථාවල බොහෝ දෙනෙක් රෝගීන්ගේ රෝගී තත්වය හෝ පවුල්වල ඇති ගැටලු ගැන කතා කරති. සැබවින්ම එය නිවැරදි දෙයක් නොවේ. ඔවුන්ගේ රෝගී තත්වය ගැන බැලීමට වෛද්‍ය කාර්ය මණ්ඩලයක් සිටී.එසේම පවුල්වල ප්‍රශ්න විසඳීමට පවුල්වල අය ද සිටිති. එබැවින් ඒවා කතා කරමින් රෝගීන් තවත් පීඩාවට පත්කරනවාට වඩා ඔවුන් සමඟ සුහද කතාවක් හෝ ආකර්ෂණීය විහිළුවක් කළ හැකි නම් එය බෙහෙවින් හොඳය.අප ජීවිතයේ අත්විඳින විවිධ වූ රසයන් අතරින් හාස්‍යය ද එක්තරා රසයකි. ඇතැම්විට හාස්‍ය රසය අනෙකුත් රස අබිබවා යන අවස්ථා ඇත.විහිළු කොයිතරම් හොඳ දෙයක් වුවත්, විහිළු නොතේරෙන අයට විහිළු කරන්නට යාම නම් සුදුසු නැත. ඒවා ඇතැම් විට කෙළවර වන්නේ ගැටුම්වලිනි. ඇතැම් අයට විහිළු එපා වන්නේ ඒවායේ ප්‍රමිතියක් නැති බැවිනි. එසේම ඇතැම් අය අනෙක් පුද්ගලයන්ගේ අඩුපාඩු, දුර්වලතා විහිළුවට ලක් කරති. එය ඉතා වැරදිය.මුහුණ අලංකාර කර ගැනීමට හොඳම දේ සිනහවයි. සිනහවෙන් පිරි මුවක්, සිනහවෙන් තොර මුවකට වඩා ප්‍රසන්න වෙයි. දැකීමට ද පි‍්‍රය අතර එය දකින කෙනාගේ සිතෙහි ද යම් ප්‍රසන්න බවක් ඇති වෙයි.සිනහවකට, පෙරළා සිනාවකින් පිළිතුරු නොලැබීම සිතෙහි පශ්චාත්තාපයට හේතු විය හැකිය. ආගන්තුක පුද්ගලයෙකු සමඟ වුවත් සිනහවක් හුවමාරු වීම ඒ දෙදෙනා අතර සුහදතාවක් වර්ධනය වීමට ඍජු හේතුවක් විය හැකියි. එබඳු සිනහවකින් සංග්‍රහ කරන්නාත්, සංග්‍රහ ලබන්නාත් නොමඳ වාසියක් ලබයි.නිවස තුළ සාමාජිකයන් අතර සුහද භාවය ඇතිවීමටත් සිනහව බලපායි. සිනහව, විහිළුව හඳුනා ගැනීමට අසමත් වූ ඇතැම් අය එය තම පවුල කැඩී වෙන්වී යාම දක්වා දුරදිග යවන අවස්ථා තිබේ.සිනහව පවුලකට ඉතා හිතකර දෙයකි. සිනහවට බඳුන් වන විහිළුවක් බොහෝ විට පවුලේ ලොකු කුඩා සාමාජිකයන් කවුරුත් අතරට ප්‍රසන්න බවක් ගෙන එයි.ඇතැම් විට තමන් තනිවූ විට පවා එබඳු දේ සිහිවන විට සිනහ නැඟෙයි. යම් කෙනෙකුව සදාකල් මතකයේ රැඳිය හැකිය. එසේම එම සිද්ධි නැවත නැවත සිතට සතුට එක් කරයි. විහිළුවකින් එපමණටම සතුට ඇතිවිය හැකියි.විහිළුව සහ සිනහව වෛද්‍ය ප්‍රතිකාර සඳහා ද යොදාගත හැකි ආකාරය පිළිබඳව දැන් නවීන ලෝකය තුළ පරීක්‍ෂණ පැවැත්වෙමින් තිබේ. ඒ පිළිබඳව පුහුණු වූ පුද්ගලයන් පිළිබඳව ද අසන්නට ලැබෙයි.විහිළුව යනු මානසික ආතතිය දුරු කිරීම සඳහා ස්වභාවිකවම අප තුළ ක්‍රියාත්මක වන සංකීර්ණ ජීව විද්‍යාත්මක සහ මනෝ විද්‍යාත්මක ක්‍රියාදාමයකි.විහිළුව සහ සිනහව මඟින් මනසට ක්‍ෂණිකව ඍජු බලපෑමක් එල්ල කළ හැකිය. මේ නිසා අප අපහසු තත්වයන්ට මුහුණ දෙන විට, ආතතියෙන් සිටින විට, රෝගී වී සිටින විට ඒවා තාවකාලිකව හෝ අමතක කර මනස සැහැල්ලු කරගැනීම සඳහා හාස්‍යය බෙහෙවින් උපකාර වෙයි.හැම දෙයක්ම විහිළුවට බාර ගන්න පුද්ගලයා කිසිම වගකීමක් නැති, වැඩකට නැති හිස් අයෙකු ලෙස ඔබට සිතෙන්නට පුළුවන. එහි සත්‍යතාවයක් නැත්තේ ද නොවේ. නමුත් ඒ ආකාරය සැහැල්ලුවෙන් සිටින්නට අද බොහෝ පුද්ගලයන්ට නොහැකි වූ ඇත.ඔවුහු අවශ්‍ය, අනවශ්‍ය බොහෝ දේ තම හිත තුළ පුරවාගෙන බොහෝ අනවශ්‍ය දේවල් තමන්ගේ වගකීම් ලෙස සිතමින් අධික මානසික පීඩනයෙන් කල් ගෙවති. ඉන්පසු රෝගීන් බවට පත්වෙති.තමාගෙන් සිදුවිය යුතු යුතුකම් කොටස සමාජය වෙනුවෙන් ඉටුකරන අතරම සැහැල්ලුවෙන්, සිනහවෙන් සිටිය හැකි නම් එය වඩා සුදුසුයි.විහිළුව තරම් ඉක්මනින් මිනිසුන්ව සුහද බවට පත්කරන තවත් දෙයක් නැත. එය සමාජයේ අන්තර පුද්ගල සබඳතා සඳහා මහත් පිටුවහලකි. නමුත් විහිළු තහළු කිරීමට ද හැම කෙනෙකුටම නොහැකිය. ඒ සඳහා ද එක්තරා දක්‍ෂතාවක් තිබිය යුතුය.විහිළුවක් කළ යුත්තේ යම් කිසි අයෙකු පීඩාවට, අපහසුවට පත්කිරීමේ අදහසින් නොවේ. ඇතැම් අය විවිධ අයට අපහාස, උපහාස කිරීමේ අදහසින් විහිළු කරති. තවත් අය අසභ්‍ය කරුණු විහිළු සඳහා යොදා ගනිති. මේවා මානසික වශයෙන් දුර්වල පුද්ගලයන්ගේ ක්‍රියාකාරකම්ය.විහිළුවකින් හැමවිටම ප්‍රශ්නයක් විසඳිය නොහැකියි. එමෙන්ම රෝගී අයෙකුගේ රෝගය එක එල්ලේ සුව කළ නොහැකිය. එම කරුණු සත්‍ය වුවත් හාස්‍යය මඟින් කෙනෙකුගේ මානසික ස්වභාවය සැහැල්ලු කළ හැකියි.ඒ නිසා මානසික ආතතියක, පීඩනයක සිටින අයෙකු විහිළුවකට මුහුණ දුන් පසු ආපසු එම ගැටලුව දෙස බලන්නේ පෙරට වඩා සැහැල්ලු සිතකිනි. ඒ නිසා එම ගැටලුවට පිළිතුරු ලබා ගැනීම වඩා පහසු වෙයි.හාස්‍යයේ තවත් ප්‍රයෝජනයක් තිබේ. එනම්, ඉගෙන ගන්නා සිසුන්ට යම් යම් විෂය කරුණු මතක තබා ගැනීම සඳහා විහිළු යොදා ගත හැකිය. එසේම යම් පාඩමක්, දේශනයක් හෝ ක්‍රියාකාරකමක් සජීවී බවට පත්කර ගැනීමට විහිළුව උපකාර වෙයි.විහිළුවක් තේරුම් ගත හැකි, හාස්‍යයට සංවේදී පුද්ගලයන්ට සමාජයේ ජීවත් වීම පහසුය. කිසිදු වියදමකින් හෝ විශේෂ ආයාසයකින් තොරව තමන්ගේ මනසේ සමබරතාවය පවත්වා ගැනීමට ඔවුනට හැකිය.ඕනෑම කෙනෙකුගේ ජීවිතය තුළ දුක්මුසු දේ මෙන්ම බරපතළ ලෙස සලකා ක්‍රියාකළ යුතු දේවල් බොහෝ තිබේ. නමුත් ඒ අතරතුර හිතේ සැහැල්ලු භාවය පවත්වා ගැනීම අත්‍යවශ්‍යයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=am1304284</link>
    <topic>සිගරට්ටුවත් එක්කම එකට සිගරට් බීව පෙම්වතාත් අත්හැරියා</topic>
    <author/>
    <content>සිගරට්ටුවත් එක්කම එකට සිගරට් බීව පෙම්වතාත් අත්හැරියාමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)සහරා අප වෙත පැමිණියේ ඇගේ සොයුරියකගේ මාර්ගයෙනි.”මගේ නංගිගේ වයස 32 යි. බලන්න එයාගෙ හැටි. එයා හොඳ රැකියාවක් කරනවා. නමුත් පාලනය කරගන්න බැරි තරමට දුම්බීමට ඇබ්බැහි වෙලා.” සහරාගේ සොහොයුරිය කතාව ආරම්භ කළත් සහරා කිසිදු වග විභාගයකින් තොරව බලා සිටියාය.ඇය හුරුබුහුටි තරුණියක වුවත් මුහුණ වියැළී ගොස් තොල්පෙති කාල වර්ණයට හැරී තිබිණි. මුලදී ඇය මා සමඟ කතාබස් කිරීමට තරමක් මැළිවූ අතර දුම්බීම ඇයට ප්‍රශ්නයක් නොවන බවද පැවසුවාය.ක්‍රම ක්‍රමයෙන් කුලුපග වූ ඇය මා සමඟ කතාවට එක් වූවාය. ඇය කුඩා කලම දෙමාපියන් වෙන්වී ඇති අතර ඇය පියා සමඟ වැඩී ඇත. කුඩා කල සිටම මාපිය සෙනෙහස බොහෝදුරට අහිමිව සිටි ඇය ආයාසයෙන් තම ඉගෙනීම් කටයුතු සාර්ථක කරගත්තාය.නමුත් සෑමවිමට තනිකම දැනී ඇති අතර ආදරය සොයමින් පසුවී ඇත. පාසල් අධ්‍යාපනයෙන් පසු උසස් අධ්‍යාපනයට එක්වූ ඇය විශ්ව විද්‍යාලයේදී පෙම්වතුන් කිහිපදෙනෙකු ඇසුරු කොට ඇති අතර ඉන් සමහරෙකු සමඟ ලිංගිකවද එක්වී ඇත.මේ කිසිදු සම්බන්ධතාවක් මේ වනවිට සක්‍රීයව නැති අතර සමහර පෙම්වතුන් සමඟ ඇය දුම්පානයට හා මත්පැන් පානයට ද පෙලඹී ඇත.විශ්ව විද්‍යාලයෙන් පිටවූ පසු කොළඹ උසස් ආයතනයක විධායක ශ්‍රේණියේ රැකියාවක් ලැබුණු ඇය තවත් පෙම්වතෙකු ඇසුරු කොට ඇත. ඔහු තදින් දුම්පානයට පෙලඹී සිටි අයෙකු වවන අතර ඔහු සමඟ ඇයද හරි හරියට දුම්පානයට ඇබ්බැහි වී ඇත.කාලය ගෙවීයත්ම මෙම සම්බන්ධතාව නවතා දැමූ ඇය තනිව සිටීමට හුරුවී ඇත. මේ වනවිට ඇයට ගෙදර සාමාජිකයන්වද නුරුස්සනා තත්ත්වයකට පත්වී සිටියාය.කුඩා කලදී ළමයෙකු හට මාපිය නෑ හිතවතුන්ගේ හොඳ ආශ්‍රය කෙතරම් වටින්නේද යන්න මට හොඳින් පැහැදිලි විය. ඇයට නොලැබුණ ආදරය සෙනෙහස ඇය සොයා ගියේ කිසිදු අරමුණකින් හෝ වගකීමකින් තොරවය.ඒ නිසාම ඇය ජීවිතයේ කිසිදු අරමුණක් නැතිව වල්මත් වෙමින් සිට ඇත. මෙම තරුණිය උගත්, දක්ෂ කෙනෙකු වූ නිසා උපදේශනය ඉතා පහසු විය. ඇයව මෙම චර්යා රටාවෙන් මුදා දුම්බීමට ඇති ඇබ්බැහි වීම නවතා දැමීමට ගතවූයේ ටික කලකි.ඇයට උපදේශනයට අමතරව මෝහන ප්‍රතිකාර ක්‍රමයද උපයෝගී කොටගත් අතර ඇය ඉන් ඉතා කඩිනමින් එම තත්ත්වයෙන් මුදා ගැනීමට සමත්විය.මේ වනවිට ඇය ඉතා හොඳින් තම රැකියාව කරමින් ජීවිතයේ වටිනාකම්, වගකීම් හොඳින් තේරුම් ගෙන සාර්ථකව ජීවිතයට මුහුණ දෙමින් සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=ay130428</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.කියවීම මිනිසා සම්පූර්ණ කරන බව තමයි අප අහලා තිබෙන්නේ. ඒත් හැමදේම කියවද්දි සමහර වෙලාවට මේ ලෝකේ මොනවගේ ද කියලා හිතන්න බැරි තරම් අපහසුතාවට මනස ලක් වෙනවා. එහෙම නොවුණ කෙනෙකු මේ ලෝකේ නැතුව ඇති කියලයි මම නම් විශ්වාස කරන්නේ.විශේෂයෙන් පත්තර කියවද්දි මේ දවස්වල ඇස් වගේම මොළෙත් කැරකෙනවා වගේ දැනෙන වෙලාවන් තිබෙනවා. රටේ තිබෙන පත්තර සංඛ්‍යාවත් එක්ක දවසකට එන පුවත්පත් ටික කියවා ගන්න සමහරුන්ට සතියකුත් මදි.පත්තර විතර ද සමහර රූපවාහිනි නාළිකාවල ප්‍රවෘත්ති හරියට මරණ දැන්වීම් තීරුව වගේ. සමහර ප්‍රවෘත්ති ඕපදූප වගේ. සමහර ප්‍රවෘත්ති පළ වෙන්නේ ජනතාව දැනුම්වත් කරනවට වඩා කාට හරි පහර දීලා. දෙදෙනකු හප්පලා එක්කෝ මිනිස්සු කුපිත කරන්න එහෙමත් නැත්නම් කාවහරි උපහාසයට ලක් කරන්න.මේ දේවල් ගැන හොඳින් දන්න සමහරුන් කරන්නේ ඒ වෙලාවට මොන මොනවා හරි කටට එන දේවල් කියලා මාධ්‍යයේ ‘පොරක්’ වෙන එක. ඒ කියන දේවල් ජනතාවට කොතරම් වැදගත් ද සමාජයට යහපතක් වෙනවාද ප්‍රායෝගිකද? ඔය කිසි දෙයක් ඒ වෙලාවට මතක් වෙන්නැතිවත් ඇති.ගුටැන්බර්ග් මුද්‍රණ යන්ත්‍රය හොයා ගත්තට පස්සේ මිනිස්සු පත්තරේට හුරුවෙන එක නතර කරන්න සක්කරයටවත් බැරි වුණා. ටී.වී., රේඩියෝ මොනව ආවත් තාමත් පරිගණකයෙන් හරි පත්තර කියවන්න කවුරුත් ආසයි. ඒත් දැන් දැන් පත්තරේ වගේම අනෙක් මාධ්‍යවලත් පළවන පුවත්වල ස්වභාවය නිසා සමහරු ප්‍රවෘත්ති නොබලන තත්ත්වයටම ඇවිල්ලා.තවත් සමහරු ඒ කිසිම කලකිරීමක් නැතිවම වුණත් පත්තරයක් බලන්නේ නෑ. ඒ නුපුරුද්ද නිසා මිසක් ලෝකේ වෙන දේවල් ගැන අවබෝධයක් ඇති නිසා නම් නෙවෙයි.කොහොම වුණත් පත්තරයක් බලන්න එක එක්කෙනා පුරුදු වෙලා තිබෙන්නේ එක එක විදිහට. සමහරු මුල ඉඳන් අගට පත්තරේ කියවලා මුද්‍රණය කළේ මොන මුද්‍රණාලෙද කියන වාක්‍යයත් කියවගෙන තමයි ඉවර කරන්නේ. තවත් සමහරු අන්තිම පිටුවෙන් පටන් අරගෙන මුලට කියවනවා. ඒත් සමහරු නම් පත්තරේ කියවන්නේ තමන් කැමති කෑලි ටික වෙන් කරගෙන. ඒ අය අනෙක් පත්තර කෑලි හුළඟේ ගියත් අරන් තියෙන්නේවත් නැති තරම්.ඒ කොහොම කියෙව්වත් සමහර පත්තරවල තිබෙන්නේ එකම පුවත් ටිකනේ. ඒවායින් සියදිවි නසා ගත්ත, අම්මලා තාත්තලා මරා දාපු ළමයින් ගැන, දූෂණයට පෙලඹුණු මිනිසුන් ගැන කියවද්දි වගේ ම දරුණු මරණ ගැන කියවද්දි අපි ජීවත් වෙන්නේ මේ වගේ වටපිටාවක ද කියලා පුදුමත් හිතෙනවා. අපට නොපෙනෙන ලෝක කීයක් අප අවට ක්‍රියාත්මක වෙනවද කියලත් හිතෙනවා.මාධ්‍යවලට කරන්න පුළුවන් දේ කොතරම් ද කියලා තේරෙන්නෙත් ඒ වෙලාවට. මොකද හොඳ දේවල් ගැන ඒ විදිහටම පුවත් මැවුණා නම් මිනිසුන්ගේ බිඳුණු හදවත් වෙනුවට පිබිදුණු හදවත් ඇති කරන්නත් මේ මාධ්‍යවලටම පුළුවන්. ඒත් එහෙම වෙන්නේ නෑ. ඒක ලෝකේ හැටි වෙන්නැති. හැබැයි ඒක අපට වඩා බොහෝ කලකට කලින් අත්දුටුව ඇමරිකාවේ හිටපු අග්‍ර විනිශ්චයකාවරයකු වන අර්ල් වොරන්ගේ ක්‍රමවේදය හොඳයි කියා මටත් හිතුණා.ඔහු ප්‍රසිද්ධ ප්‍රකාශයක් කර තිබුණේ මේ විදිහට. “මම හැම විටම පුවත්පත අතට ගත් විට මුලින්ම කියවන්නේ ක්‍රීඩා පිටුවයි. මොකද එහි මිනිසුන්ගේ ජයග්‍රහණ පිළිබඳ සටහන් වන නිසා. නමුත් පළමුවැනි පිටුවේ නිරන්තර දකින්නට ලැබෙන්නේ මිනිසුන්ගේ පරාජයන්.”ඒ ඔහු තර්කානුකූලව ගත් පියවර. ඉතින් ඔබ පුවත්පතක් ගෙන කියවන්නට හැදුව හොත් මුලින්ම කියවන්න කැමති මොනවගේ පුවත් ද? සැපයුම වෙනස් වන්නේ ඉල්ලුම වෙනස් වුණොත් තමයි. අනෙක් සියල්ල වෙනස් කරන මාධ්‍ය වෙනස් කළ හැක්කේත් ඒ දේවල් කියවන බලන අයටම තමයි.අරුණි  නොබොමියි අද දිනේ නම් අම්මා පල්ලා දිව්රූ මාමාට කව්දෝ ‘ගල්’ පොවලා අමු කුණුහරුප කිය කිය ගම ගිනි තියලා කුණු කානුවේ දොයි මාමගෙ වෙරි හිඳීලාපැරදී බාප්පා ගහලා වල් බූරූ විකුණා සරම මිලකට නොඇසූ නොවිරූ යළි ගැසු නමුදු නොම දැන තමනුත් බූරූ සරමත් පැරදුණා දුන් අවුරුදු කුමරූඅනලා නොඅනලා කුට්ටම යොදා උපා කපලා වැරදි විදියට එය නොකප කපා අසුවී මස්සිනා කළ වැඩ කරපු එපා බැස්සූ කිනිස්සක් බඩවැල් බොකු ද කපාසිදුවූ මරිසි අවුරුදු කුමරුන් දුටුවා නොදිටිමි කෙනෙක් මේ ලෙස අවුරුදු කනවා දැන හිටියනම් නෑවිත් මම නවතිනවා කියමින් කුමරුවා ඉකිගසමින් ඇඬුවාසී.බදුගම  සුළඟක් ලෙසින් පැමිණ සුවඳක් තියා මහද රහසක් ලෙසින් සිතට කෙඳිරුවේ මොනවාද? පහනක් ලෙසින් මහද සිතෙහි සිතුවිලි ගොන්න ආලෝක කර දමා අද කොහේ සැඟවුණිද?වී.ඒ.චතුරිකා ප්‍රසාදිනී  සිතුවිලි ගඟක් වගේ වරෙක රජෙක් නැති ජනතාවක් වගේ තව වරෙක නින්දේදි නොව පියවි සිහියෙන් දකින සිහිනයක් වගේපරගම්මන නන්ද  නීල නයන නෙතු යුගළක් කිසිදින මට හිමි නොවුණට ඇත් දළ පරදන පැහැයක් උපතින් මා හට නොවුණට අතේ මිටේ ඇති තරමට මුදල් හදල් නොතිබුණාට කාටවත්ම නොදුන් මහිත කුළුඳුලේම දුන්නෙ නුඹට...හීන පාට පාට කරන් මං උන්නේ නුඹ එනතුරු දවස් ගණන් මාස ගණන් මහිත ඇහැරිලා නිරතුරු අපි අපේම වී ඇති බව අපේ හිතට දැනෙනා තුරු හීන පාට පාට කරන් මං ඉන්නව නුඹ එනතුරුඇඹිලිපිටිය සකුන්තලා රූපසිංහ  සටහන් හිතේ තදකර එමතම තැවි තැවී කටුක ගමනක ඇදි ඇදී විත්, අනාගත දොරටුවට ආ දා ආපසු හැරී බැලුවෙමි පැමිණ නැත එක නමක්රත්නපුර - සමින්තක  දාහයෙන් මුළු ගතම පෙළා යන දහවලේ පියමං කෙරුවේ මා විසල් වූ ලෝකයේ ජීවිතය ජයගන්න හරිම මඟ පෙන්වමින් විඳවන්නට නොව විඳින්නට හදවතට කියාදුන් උතුම් ඇදුරුතුමෙකු වූ එක් හෘදයාංගම මිනිසෙකුගේ සමුගැන්මකට නොවේදැයි හැඟෙන විට වේදනාවක් දැනෙන මුත් දහසකුත් රූ අතරින් මැකී ගොස් ඔබ සිරුරෙන් මියැදුනත් හැමදාම අපේ හදවතේ සදා නොමැකෙන මතකයක් වී ළැගුම් ගත් බැවින් හඬා නොවැටෙමි ගුරු පියාණෙනි....පබසරා වෛද්‍යරත්න  මුලින් ආව කනට වඩා පසු ආ අඟ හොඳය කියා පැන යන මුවන් දැක නොදමව් නෙළූ පළාකිරෙන් අඟුරු දෙව්වත් සුදු නොවුණාට ගිලී මලෙත් ඇත දත සුද්දන් එමටකටින් බතල කොළ හිටවනවාට වඩා කල දුටු කල වළ ඉහ ගත්තොතින් හොඳාඉඟුරු දීල ගත්තා නම් මිරිස් රතු වැටෙනවා දිනක කබලෙන් ළිපටම සිකුරුදෙන්නේ ඉණිමඟක් පැන යන රිලවුන්ට හුනු ඇති නිසයි කාගෙත් කිල්ලෝටවලඑක්සත් අරාබි එමීර් රාජ්‍යය -තෙල්මා වයෝමි  කලක් මා ඇසුරේ හුන් ධනවත් මිතුරෙකු හිටිඅඩියේ ආගිය අතක් සොයාගත නොහැකි ආකාරයට වෙන්විය.ඔහු කොයි ගියාදැයි මට සොයාගත නොහැකි විය.ධනවත් තරුණියක හා විවාපත් හේ ගොවිපළක් වවා තට්ටු නිවසක් තනා සතුටින් ජීවත්වන බවත් උසස් සමාජය ඇසුරු කරන බවත් ආරංචි විය.සමාජයෙන් කිත් පැසසුම් ලැබුවේය. ඇති පමණ මුදල් ද ඉපැයුවේය. එසේවුවද ඔහුගේ ජීවිතයේ යම් හිදැසක් ඇතැයි එකල මට සිතුනි.පසු කලෙක හේ මට මුණගැසුනි.එවිට ඔහු ඒකසාටකව බවුන් වඩමින් සිටියේය.”දැන් මම සතුටින්” හේ මා හා කීය. ”ඇයි” මම ඇසීමි. ”දැන් මා ළඟ මුදල් නෑ..”ඔහුගේ පිළිතුරේ ගැඹුර අදත් මම විමසමින් සිටිමි.වැල්ලවාය දඹේගොඩ ජිනදාස  කිමද කඳුළැල් සලන්නේ නුඹ කැඩපතින් රුව දෙස බලා රූපයට ලොබ බඳින බඹරුන් විහිළුවට සැලුව ද සිනා...මලක් තරමට රුවක් නැතුවට පලක් වෙද කඳුළැලි සලා පෙමක් ඇති මේ ලොවේ කොතැනක නුඹට මවනා ලද බඹා...රුවට වැඩියෙන් යහ ගුණය ළඳ කරන්නේ ලස්සන සදා එළිය දෙන මුත් සොමි සඳෙත් ඇත ලප කැළැල් නම් නොමැකෙනා..බදුල්ල සජිනි දිල්ෂිකා  ගලන ගඟකි ගල්මුල්වල හැපෙමින් සොඳුරු සිත්තමකි වර්ණ හැඩතල පිරුණු නමුදු වරෙක නපුරු සිහිනයකි අවදි වීමට නොදෙනමැණික්හින්න ඒ.ඒ.ඒ.ශ්‍රීමාලි අධිකාරි  නිරාමිස, ආනන්දයෙන් යුතු රාගයෙන් තොර සඳ එළිය සේ පිවිතුරු ආදරයක් පතන මිනිසුන් ප්‍රේමයෙන් වෙළී ඔවුනොවුන්ගේ ලෝකවල සැරිසරමින් තෘෂ්ණාව, ලෝභකම, ශෘංගාරය, වේදනාව, කලකිරීම, විරහව, පළිගැනීම පසු පස හඹායද්දී, ඔවුන්ගේ නිර්වානය පමා වී හමාරය ඒ මන්ද යත් ප්‍රේමය නැත්නම් ආදරය සත්‍ය වශයෙන්ම ශෘංගාරය මත තදින් ජීවිතය අලවා තබනු ලබන ”පාපීය බන්ධනයක්” බැවිනි.රුහුණ විශ්වවිද්‍යාලය - කේ.ජී.ඉෂානි සෙව්වන්දි  පුරවන්නට හැකිනම් පමණක් ආදරයෙන් ජීවිතයම... ඇවිදින් සිටියාට කමක් නෑ ළඳුනි මගේ ජීවිතයට...කොටපොල නිලංක නවෝද් සිරිවර්ධන  මට අහසෙහි රටා මවන්නට, දියෙහි සිතුවම් අඳින්නට හෝ පවනේ ගීත ලිවීමට නොහැකිය. එහෙත් ඔබ අහසෙහි රටා ද, දියෙහි සිතුවම් ද, පවනෙහි ගීත ද මවන්නේය. අඳින්නේය. ලියන්නේය.කාලයකට ඉහත දී මම ද ඔබ මෙන් රටා මැව්වෙමි. සිතුවම් ඇන්දෙමි. ගීත ද ලිවීමි. එහෙත් මා දැන් නිද්‍රාවට පත්ව ඇත. ඔබ මා සතු වූ සොඳුරු ශක්තිය උදුරාගෙන යන්නට ගියේය. නමුත් ඔබ මා හට පැවසුවේ මාගේ සිතුවම්, ගීත, රටාවන් තුළ සදා ජීවත් වන බවය. සදා රැඳෙන බවය. එහෙත් අවාසනාවකට මෙන් එය හුදෙක් කියමනක් පමණක් ව ඇත.ඔබ මා වෙතින් නික්ම ගියේ නම් මා මේසා දුක් නොවන්නට ඉඩ තිබුණි. නමුත් දැන් මා දුක් වන්නේ මා සතු වූ ඒ සුන්දර ගැහැනිය ඔබ උදුරාගෙන ගිය නිසාවෙනි. මා දැන් කිසිත් පලක් නැති හිස් වූ වීදුරුවකි. වෙනදා මා වෙතින් පරාවර්තනය වූ ආලෝක කදම්භය අද ඔහේ දස අත පැතිර යන්නේය. ඔබ වෙනුවෙන් මම මගේ සුන්දරත්වය පරිත්‍යාග කළෙමි.එහෙත් දැන් මා ඉකිබිඳ හැඬූවද එය ඔබට නෑසීම පුදුම වන්නට කරුණක් නොවේ. මන්ද ඔබ දැන් වෙනත් තැනක රටා මවමින් සිතුවම් අඳිමින්, ගීත ලියමින් තුටින් කල් ගෙවන බව අප අහඹු ලෙස හමුවූ දිනක ඔබ මට කී නිසාය. සුළි සුළඟක් තරම් වර්ධනය විය හැකි වූ සුසුම් ගොන්නක් මා හෙළන්නට ඇත.එහෙත් මගේ චිත්ත අභ්‍යන්තරයේ පවතින අසීමිත ආදරය නිසාවෙන් දෝ එය සුළි සුළඟක් වුයේ නැත. කෙසේ වුවත් මා ඔබට මතක් කළ යුතු යමක් ඇත. එනම් ඔබ මගෙන් උදුරාගෙන ගිය සොඳුරු ගැහැනිය, ඔබ මියෙනතුරු ඔබ සතුවම රඳවා තබා ගත යුතුය. ඇය වෙතින් ඔබට උගත හැකි බොහෝ දෑ පවතී.කියවන්නට බොහෝ දෑ පවතී. දැන් මගේ ජීවිතය පිළිබඳව ඔබ ලොවටම හඬ ගා කිව යුතුය. මා කවුදැයි ලොවට කිව යුතුය. අප අතර සිදු වූයේ කුමක්දැයි කිව යුතුය.එදා ඉපල් වී ගිය වෘක්ෂයක් මෙන් වූ මාගේ ජීවිතයට යළිත් පූදින්නට අවැසි පරිසරය සාදා දුන්නේ ඔබය. එදා පටන් මේ වනතුරු නව දලුලන, මල් පූදින, සාරවත් වෘක්ෂයක් මෙන් වූ මාගේ ජීවිතයට අවැසි වූ ඒ සොඳුරු පරිසරය දැන් ඔබ උදුරාගෙන ඇත.මා කෑගසා කියන මේ සත්‍ය බැලූ බැල්මට කිසිවෙකුටත් පෙනෙන්නේ නැත. නමුත් මෙතැන පවතින්නේ ඒ නොපෙනෙන සත්‍යයි. ඔබ මිරිඟුවක් වන්නේ වර්තමානයේ දී හා අනාගතයේ දී පමණි. අතීතයේ ඔබ සිහිල් සුළඟක්ව මා සිප හමා ගිය බව ඔබ මෙන් ම මා ද දන්නා කරුණකි.නමුත් යළි වත්මනේ දී මෙන්ම අනාගතයේ දී ද ඔබ මා අසල රැඳෙන්නේ නැත. මම දැන් සම්ප්‍රයෝගයේ සමුදුර තරණය කොට විප්‍රයෝගයේ වෙරළට පැමිණ සිටිමි. මම දැන් නික්ම යමි. නමුත් ඔබ සතු මගෙන් උදුරාගෙන ගිය මා ඔබ රැකගන්න. මන්ද එය මා වෙනුවෙන් කරනා පරිත්‍යාගයකි. අප වෙනුවෙන් කරන පරිත්‍යාගයකි.චතූ හේරත්  කැම්පස් එකෙන් අවුට් වෙලා ගෙදර ආව පුණ්‍යාට වුණේ ගෙදරටම වෙලා උරුමයි කරුමයි දෙකම බාර ගන්න. මේක සේයාවක් වගේ දුටුව හින්ද තමයි කැම්පස් දිවියෙදිවත් එයා කොල්ලෙකුටවත් බහක් නොදුන්නෙ.පුණ්‍යා කැම්පස් දිවිය අරඹනකොටත් පියා මෙලොව හැර ගිහින් තිබුණෙ. අන්තිම වසරෙදි තමයි ගෙදර හිටිය අම්ම අංශභාගෙ හැදිල එකතැන් වුණේ. ඊට අනතුරුව උපාධියත් අරගෙන ගෙදරට ආව පුණ්‍යාට වුණේ අම්මට ඇපඋපස්ථාන කරන්න.පවුලෙ හිටිය අනෙක් අයියල දෙන්න ලංකාවෙ ඈත පළාත්වලට වෙලා හොඳ සැපවත් ජීවිත ගත කරනව. ඉඳල හිටල අවුරුද්දකට සැරයක් වගෙ බඩු මල්ලක් ගෙදරට ගෙනත් දීල ආව ගමන් යනව මිසක් ලේලිල නම් පළාතෙවත් ආවෙම නෑ. තාත්තගෙ පැන්ෂන් එකෙන් තමයි පුණ්‍යයි අම්මයි දිවි රැක ගත්තෙ. ඒත් දැන් බේත්හේත්වලට යන වියදම දිහා බැලුවහම ඒකත් මදිවෙනවා.”දුවේ මම නැතිදාක උඹ තනිවෙනවා. මොකක් හරි කටයුත්තක් කරගන්න බලාපන්”“අම්මෙ මම මිනිහෙක් කසාද බැන්දොත් ඒ මිනිහට අඩුපාඩු නොකර හැම අතින්ම සලකන්න වෙනව. ඒව අඩු වෙනකොට ජීවිතය අවුල් වෙනව. මට අම්මව ලොකුයි. දෙකක් එකට කරන්න බෑ. මගෙ අම්ම සනීප වෙලා ඉන්නකො”පුණ්‍යා මෙහෙම කියනකොට අම්මගෙ ඇස්වල කඳුළු පිරිලා. යහනටම ගෙවී ගිය අම්මගෙ කැත කුණු අතගාන්න වුණත්, ඒක පුණ්‍යාට හිතට සුවයක් මිස වදයක් වුණේ නෑ. යෞවනයෙ සිහින අකාමකා දමමින් පුණ්‍යාගේ ජීවිතය ඔහේ ගෙවීගියා.අම්මගෙ හුස්ම පොද වාතලයට මුසුවෙනකොට පුණ්‍යාගේ වයස අවුරුදු පනහටත් ළංවෙලා. මරණය ඇහුවම අයියල දෙන්න දුවගෙන ඇවිත් අවමඟුල් උත්සවය මහත් ගාම්භීර ලෙස මහ ඉහළින් කරන්න සූදානම් වුණා.ඔෆිස්වල ඉන්න යාළුවන්ට ඈත ඉන්න නෑදෑයින්ට ඉහළ පෙළේ ලොකු ලොකු අයට කියල මේක සැරසිල්ලක් කරන්න හැදුව. දැන් පුණ්‍යාගේ හිත තදයි. එඩිතරයි. ඒ එකකටවත් පුණ්‍යා ඉඩ දුන්නෙ නෑ.අසල්වැසියන් මිතුරු මිතුරියන් පන්සලේ හාමුදුරුවන් මේ අයගෙ පිහිට ආධාර මැද්දෙ අවමඟුල චාමෙට කරන්න ගත්ත ඇයගෙ අධිෂ්ඨානය සාර්ථක වුණා. අයියලට වුණේ අම්මට ආචාර කරල ආපසු යන්න. අම්මගෙ මෘත දේහය මෙනෙහි කරමින් වසර ගණනාවක් මිනිස් කයක තියෙන අනිත්‍යය සිහිකරගෙන අවසන් මොහොතෙ අම්මගෙ දේහය මත අත් තබා වැඳ අදිටන් කරගත්ත දේ පුණ්‍යාට සිහිවුණා.”මම මේ ගෙය ආරාමයක් කරගෙන පැවිදි වෙලා ජීවිතයෙ ඉතිරි ටික ගෙවනව“එය සැබෑවක් කරගන්නට පුණ්‍යාට හැකිවුණා.ගම්පහ සිරි පෙරේරා කහවලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj1304281</link>
    <topic>දුෂ්කර පාසල්වලට ආපිටෙක් වතුර පොම්ප</topic>
    <author/>
    <content>දුෂ්කර පාසල්වලට ආපිටෙක් වතුර පොම්පදුෂ්කර පාසල්වල පිරිසිදු පානීය ජල ගැටලුවට විසඳුම් සැපයීමක් ලෙසින් ‘ආපිකෝ ආපිටෙක් - නෙත් පාසල් පානීය ජල ව්‍යාපෘතිය’ පසුගියදා දියත් කෙරුණි.මෙරට ජාතික අධ්‍යාපනයට රුකුල් දීමක් හා ළමා සෞඛ්‍ය වර්ධනය කිරීමේ අරමුණෙන් රිචඩ් පීරිස් සමාගමේ ආයතනික සමාජ සත්කාරක වැඩසටහනක් ලෙසින් දියත් කෙරුණු පාසල්වලට පූර්ණ ජල විසඳුමක් සැපයෙන මෙම වැඩසටහන ක්‍රියාත්මක කෙරෙන්නේ, ‘නෙත් එෆ්.එම්’ සමඟ එක්වය.මෙම පාසල් පානීය ජල ව්‍යාපෘතියේ පළමු ජල පහසුකම සැපයුවේ, ඇඹිලිපිටියේ කොළොන්න ප්‍රාථමික විදුහලටය.මෙම ව්‍යාපෘතියට ‘ආපිකෝ ‘ ජල ටැංකි හා ‘ආපිකෝ’ පීවීසී ජල නළ දායකත්වය ලබා ගැනිණි.කොළොන්න ප්‍රාථමික විදුහලේ විදුහල්පතිනි හා පාසල් දරුවන් විසින් ආරාධිතයන් පිළිගත් අවස්ථාව. දුමින්ද පෙරේරා මහතා (ප්‍රධානී – ආර්පිකෝ ඩියුරබල්ස්), සදාත් මොහොමඩ් (ජ්‍යෙෂ්ඨ ව්‍යාපාර සංවර්ධන කළමනාකරු), නිශාන්ත කුමාර (සහකාර සාමාන්‍යාධිකාරි– අලෙවි හා ප්‍රවර්ධන - නෙත් එෆ්එම්), මහින්ද රූපසිංහ (ප්‍රවෘත්ති කළමනාකරු, ටී.එම්.ඩී.සිල්වා (ස්ථානාධිපති කොළොන්න පොලීසිය), වසන්ත වෑත්තෑව (මාධ්‍ය අධ්‍යක්ෂ - රේස් ඇන්ඩ් රොඩ්ස් සමාගම) හා බී.එල්.මංජලී කුරේ (විදුහල්පතිනි - කොලොන්න ජාතික පාසල) මහත්ම මහත්මීහු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj1304282</link>
    <topic>මෝටර් ප්ලස් රථවාහන රක්ෂිතයන්ට ලෝයල්ටි රිවෝඩ්ස් විශේෂ වට්ටම්</topic>
    <author/>
    <content>මෝටර් ප්ලස් රථවාහන රක්ෂිතයන්ට ලෝයල්ටි රිවෝඩ්ස් විශේෂ වට්ටම්ශ්‍රී ලංකා ඉන්ෂුවරන්ස් මෝටර් ප්ලස් මෙරටට රක්ෂණ ක්‍ෂේත්‍රයට හඳුන්වාදුන් ශ්‍රී ලංකා ඉන්ෂුවරන්ස් රථවාහන රක්ෂණයේ නව පෙරළියක් ඇතිකරමින් තම රථවාහන රක්ෂිතයන් ඇගයීමට මෝටර් ප්ලස් ලෝයල්ටි රිවෝඩ්ස් නමින් තෝරාගත් ප්‍රමුඛ පෙළේ සමාගම් රාශියක් සමඟ ඒකාබද්ධ විශේෂ වට්ටම් වරප්‍රසාද ලබා දීමේ සහනදායී වැඩපිළිවෙළක් පසුගිය දා එළිදැක්වීය.මේ වැඩපිළිවෙළ යටතේ තෝරාගත් ප්‍රමුඛ පෙළේ සමාගම් රාශියක් සමඟ ශ්‍රී ලංකා ඉන්ෂුවරන්ස් ගිවිසුමකට එළඹීමෙන් මෝටර් ප්ලස් රථ වාහන පූර්ණ රක්ෂණාවරණ හිමියන්ට මෙම සහනදායී වට්ටම් වරප්‍රසාද ලබාගැනීමේ අවස්ථාව උදා කර ඇත.මෝටර් ප්ලස් පූර්ණ රක්ෂණ හිමියනට තම භාණ්ඩ මිලදී ගැනිමේ දී මෙන්ම සේවාවන් සපයා ගැනීමේ දී විශේෂ වට්ටම වරප්‍රසාද ලබාගත හැකි ආයතන පහත දැක්වේ.මෝටර් රථයක් මිලදී ගැනීමේදී සෙනොක් ඔටෝමොබයිල් ලිමිටඩ්, සංචාරක හෝටල් සඳහා කිංන්ස්බරි හෝටලය, ජෝන් කීල්ස් හෝටල් සමාගමේ සිනමන් සහ ඡායා හෝටල් සමූහය, ඇඳුම් විලාසිතා සඳහා ගැලරි බුටික් සමාගම, කැල්ටෙක්ස් ඔයිල් සමාගමේ නිෂ්පාදන, ක්ලෙවින් බර්ග්ස් සමාගමේ ලූකස් බැටරි, සෙනොක් ඇවියේෂන් සමාගම, ඩී සැම්සන් සමාගමේ තෝරාගත් පාවහන් සඳහා, රොසෙල් බාත් වෙයාර් සමාගමේ නිෂ්පාදන සඳහා, සන්ලංකා ඔටෝ ට්‍රේඩර්ස් වෙතින් වාහන ආරක්ෂක පද්ධති හා වෙනත් අමතර කොටස් සඳහා ද එම් එම් ඕගනයිශේෂන් සහ අනෙකුත් සමාගම් වෙනුවෙන් මෙම විශේෂ වට්ටම් සහනදායී ක්‍රමය ලබාදීමට එකඟ වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj1304283</link>
    <topic>නව FH ස්ටුඩියෝ නිර්මාණ එකතුව එළි දකී</topic>
    <author/>
    <content>නව FH ස්ටුඩියෝ නිර්මාණ එකතුව එළි දකීසම්මානනීය පිරිමි ඇඳුම් නිර්මාණකරුවකු වන ෆවුසුල් හමීඩ් ගේ FH ස්ටූඩියෝ කලෙක්ෂන් හි නව නිර්මාණ යුගලයක් මෑතකදී පැවැත්වූ කලම්බෝ ෆැෂන් වීක් හිදී ප්‍රදර්ශනය කරන ලදී.පිරිමින් සඳහා නිර්මාණය කර තිබූ උත්කර්ෂවත් විලාසිතාවන් සහ මංගල ඇඳුම් නිරූපණය කළ මෙම විලාසිතා යුගලය Red Carpet Texudo සහ Luxury Wedding ලෙසින් නම් කර තිබිණි.Red Carpet Tuxedo එකතුවට සම්ප්‍රදායෙන් එපිට යන ලෙසින් අඟුරු වර්ණය සහ අළු පැහැය වැනි වර්ණයන් භාවිතයෙන් සකසන ලද ඇඳුම් කට්ටලයක් ඇතුළත් වූයේ විශේෂිත වූ විලාසිතාවක් මතු කර දැක්වීමටය.Luxury Wedding එකතුව මනාලයාට සහ දෙවන මනාලයාට උචිත අයුරින් නිර්මාණය වී තිබූ අතර විලාසිතාවන් සඳහා කළු දම් සහ අළු වැනි තද වර්ණ සංයෝගයන් භාවිත කර තිබිණි.මනාව සහ විශිෂ්ට ශිල්පීය නිපුණත්වයෙන් යුක්තව නිර්මාණය කර තිබූ මෙම මංගල නිර්මාණ එකතුව ජාත්‍යන්තර මට්මේ විලාසිතාවන් හා සැසඳෙන අයුරින් පැවතිණි.අනර්ඝ සහ අලංකාරවත් මෙන්ම ගතට සුව පහසුවක් ගෙන එන ඉතාලි රෙදිපිළි භාවිතයෙන් මෙම සියලු විලාසිතා නිර්මාණයන් සිදු කර ඇත.මෙය නව නිර්මාණ භාවි;යෙන් යුත් පුද්ගලානුරූපව ඉදිරිපත් කෙරුණු සුවිශේෂී විලාසිතා එකතුවකි. හමීඩියා සමූහයේ කළමනාකාර අධ්‍යක්ෂක ෆවුසුල් හමීඩ් සහ ඔහුගේ දක්ෂ කණ්ඩායම් විසින් නිර්මාණය කර, ප්‍රදර්ශනය කරන ලද මෙම විලාසිතා එකතූන් තුළින් ශ්‍රී ලංකාවේ පිරිමි ඇඳුම් විලාසිතා මනාව ප්‍රදර්ශනය කරන ලදී.ෆවුසුල් හමීඩ් මහතා සිය ඇඳුම් එකතුව නිරූපණ ශිල්පීන් සමඟ ඉදිරිපත් කරමින්. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj1304284</link>
    <topic>වටවල ප්‍රධාන විධායක නිලධාරිට වසරේ විධායක නිලධාරියාට හිමි සම්මානය</topic>
    <author/>
    <content>වටවල ප්‍රධාන විධායක නිලධාරිට වසරේ විධායක නිලධාරියාට හිමි සම්මානයවටවල වැවිලි සමාගමේ අධ්‍යක්ෂක හා ප්‍රධාන විධායක නිලධාරි ඩෑන් සීවරත්නම් මහතා ගෝලීය මානව සම්පත් විශිෂ්ටතා සම්මාන උලෙළේදී වසරේ විධායක නිලධාරියාට හිමි සම්මානය හිමිතර ගත්තේය.ඉන්දියාවේ මුම්බායි නුවර පසුගිය පෙබරවාරි 17 වැනිදා පැවති සම්මාන උලෙළේදී රටවල් 88 ක තරගකරුවන් අතරින් ඔහු මෙම සම්මානය සඳහා තෝරා පත්කරගෙන ඇති අතර, ශ්‍රී ලාකිකයකු විසින් මෙම ගෞරව නාමය හිමිකරගත් ප්‍රථම අවස්ථාවද මෙය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj1304285</link>
    <topic>එයාර්ටෙල් ලංකා දෙවන වරටත් ශාන්ත පීටර් රග්බි කණ්ඩායම බල ගන්වයි</topic>
    <author/>
    <content>එයාර්ටෙල් ලංකා දෙවන වරටත් ශාන්ත පීටර් රග්බි කණ්ඩායම බල ගන්වයිභාර්තී එයාර්ටෙල් එළඹෙන රග්බි සමය සඳහා ශාන්ත පීටර් විදුහලේ ප්‍රධාන අනුග්‍රාහකයා ලෙස 2013 වසර වෙනුවෙන් අනුග්‍රාහකත්වය අලුත් කරගනී.වසර 2012 මුල් වරට අනුග්‍රාහකත්වය දැක්වීමෙන් අනතුරුව වසර 2ක් සඳහා වන අනුග්‍රාහකත්වය මෙවර නැවත අලුත් කරන ලද්දේ දෙවන වතාවටය.චරිත් ද චිකේරා (සන්නාම අලෙවි සන්නිවේදන ප්‍රධානී, භාර්තී එයාර්ටෙල්), ලක්මින් ප්‍රසංග පියතුමා, (ක්‍රීඩා සම්බන්ධීකාරක හා ශාන්ත පීතර විදුහලේ කනිෂ්ඨ අංශය), ෙට්‍රිවිස් ගේබ්‍රියෙල් පියතුමා (අධක්ෂ කොළඹ ශාන්ත පීතර විදුහල), සුරේන් ගුණවර්ධන (ප්‍රධාන විධායක නිලධාරි / කළමනාකාර අධ්‍යක්ෂ භාර්තී එයාර්ටෙල්), චන්ද්‍රශේකර් සිං චව්හාන් (අලෙවි ප්‍රධානි භාර්තී එයාර්ටෙල් ලංකා) සහ කොලින් ඩිනේෂ් (ශාන්ත පීතර විදුහලේ රග්බි පුහුණුකරු විදුහලේ පළමු පෙළ රග්බි කණ්ඩායම සමඟ. රග්බි පන්දුවක් අතැතිව ඉදිරියෙන් වාඩි වී සිටින්නේ කණ්ඩායම් නායක ශාන් වීරක්කොඩිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj1304286</link>
    <topic>බ්‍රැන්ඩික්ස් තරු ‘රසදිය මංගල්‍යයේදී’ බුහුමන් ලබයි</topic>
    <author/>
    <content>බ්‍රැන්ඩික්ස් තරු ‘රසදිය මංගල්‍යයේදී’ බුහුමන් ලබයිබ්‍රැන්ඩික්ස් ඉහළ කාර්ය සාධනයක් පවත්වා ගත් සාමාජිකයෝ හා සුපරීක්ෂකවරු 47 දෙනෙක් බුහුමන් ලැබූහ.‘රසදිය මංගල්‍යය’ යනුවෙන් නම්කර තිබූ මෙම වැඩසටහනේදී ශ්‍රී ලංකාව, ඉන්දියාව හා බංග්ලාදේශයේ පිහිටි බ්‍රැන්ඩික්ස් ව්‍යාපාරික ඒකකවල සාමාජිකයින් 2012 මූල්‍ය වසරේදී සමූහයේ වර්ධනයට දැක්වූ දායකත්වය හා ඔවුන්ගේ කාර්ය සාධනය මත සම්මානයට පාත්‍ර විය.බ්‍රැන්ඩික්ස් රසදිය මංගල්‍යයේදී වසරේ විශිෂ්ටයා / වසරේ සුපරීක්ෂක සම්මාන ප්‍රදානෝත්සවයේ ජයග්‍රාහකයින් සිය පදක්කම් පවුලේ සාමාජිකයින් අතින් ලබා ගනිමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj1304287</link>
    <topic>පරිපාලක වෘත්තිකයින්ගේ සංවත්සරය</topic>
    <author/>
    <content>පරිපාලක වෘත්තිකයින්ගේ සංවත්සරයපරිපාලක වෘත්තිකයන්ගේ විද්‍යායතනයේ 8 වන සංවත්සරය පසුගියදා පැවැත්විණි. ප්‍රධාන ආරාධිතයා වූ නාවික හමුදාපති ජයනාත් කොළඹගේ මහතාට, විධායක අධ්‍යක්ෂිකා සුනේත්‍රා ජයරත්න නුගවෙල මහත්මිය සමරු තිළිණයක් පිරි නැමූ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj1304288</link>
    <topic>ෆ්ලෙමින්ගෝ ඩියුටි ෆී‍්‍ර වෙතින් මිලියන පහකට වැඩි තෑගි</topic>
    <author/>
    <content>ෆ්ලෙමින්ගෝ ඩියුටි ෆී‍්‍ර වෙතින් මිලියන පහකට වැඩි තෑගිෆ්ලෙමින්ගෝ ඩියුටි ෆී‍්‍ර සමාගම හා ලොව ප්‍රමුඛ පෙළේ බීම නිෂ්පාදන සමාගමක් වන ඩියාජියෝ සමඟ සහයෝගයෙන්, විශේෂ දිනුම් ඇදීමේ වැඩසටහනක් බණ්ඩරනායක ජාත්‍යන්තර ගුවන්තොටුපොළේ ෆ්ලෙමින්ගෝ ඩියුටි ෆී‍්‍ර අලෙවි සැල් පරිශ්‍රයේ දී පවත්වන ලදී.2012 නොවැම්බර් මාසයේ ආරම්භ කරන ලද මෙම ප්‍රවර්ධන වැඩසටහන 2013 පෙබරවාරි දක්වා පවත්වන ලදී. මෙහිදී ජයග්‍රාහකයන් වෙත රුපියල් මිලියන 5කට වැඩි මුදල් තෑගි පිරිනමන ලදී.ආසියාව, යුරෝපය හා අප්‍රිකානු රාජ්‍යයන්හි තම මෙහෙයුම් පවත්වාගෙන යන ෆ්ලෙමින්ගෝ ඩියුටි ෆී‍්‍ර සමාගම, “තීරු බදු රහිත ජනතාව“ යන තේමාව යටතේ දිනෙන් දින වර්ධනය වන තම පාරිභෝගික ප්‍රජාවට විශිෂ්ට සේවයක් ලබා දෙයි. ජාත්‍යන්තර තත්ත්වයේ පාරිභෝගික භාණ්ඩ මිලදී ගැනීමේ අත්දැකීමක් පාරිභෝගිකයාට ලබා දීම ෆ්ලෙමින්ගෝ ඩියුටි ෆී‍්‍ර සමාගමේ මූලික අපේක්ෂාව වේ.ලොව ප්‍රධාන පෙළේ සුවඳ විලවුන් වර්ග හා ප්‍රණීත ආහාර වර්ග අති විශාල ප්‍රමාණයක් මිලදී ගැනීමට ෆ්ලෙමින්ගෝ ඩියුටි ෆී‍්‍ර වෙත පැමිණෙන පාරිභෝගිකයන්ට හැකියාව ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj1304289</link>
    <topic>යුරෝප් චයිනා එඩියුකේෂන් සර්විසස් චීනයේ උසස් අධ්‍යාපන වරම්</topic>
    <author/>
    <content>යුරෝප් චයිනා එඩියුකේෂන් සර්විසස් චීනයේ උසස් අධ්‍යාපන වරම්ශ්‍රී ලාංකීය සිසු දරු දැරියන් උසස් අධ්‍යාපනය ලැබීම පිණිස චීනයට යැවීම සඳහා මූලික වී කටයුතු කරන උපදේශන ආයතන අතර “යුරෝප් චයිනා එඩියුකේෂන් සර්විසස්” ආයතනයට හිමිවන්නේ ප්‍රමුඛතම ස්ථානයකි.විදේශයක උසස් අධ්‍යාපනය ලැබීමට බලාපොරොත්තු වන දරු දැරියන් සහ ඔවුන්ගේ දෙමාපියන් සඳහා අවශ්‍ය මූලික දැනුවත් කිරීම් ලබාදීමේ සිට විෂය නිර්දේශ සඳහා තෝරා ගැනීමේ පරීක්ෂණවලට මුහුණදීමේ පෙරහුරුව ලබාදීම, වෘත්තීය මඟපෙන්වීම්, විදෙස් රක්ෂණාවරණ සපයාදීම ඇතුළු සියලු උපදේශන සේවා ලබාදීම “යුරෝප් චයිනා එඩියුකේෂන් සර්විසස්” ආයතනයෙන් සිදුවෙයි.චීනයේ උසස් අධ්‍යාපන ආයතන සමඟ නිරන්තර සබඳතාවයන් පවත්වන ආයතනයක් බැවින් “යුරෝප් චයිනා එඩියුකේෂන් සර්විසස්” ආයතනය එරට අධ්‍යාපන ක්‍රමවේදය, අධ්‍යාපන සංස්කෘතිය, අධ්‍යාපනය ලැබිය හැකි විෂය මාලා සහ ඒවා සඳහා ඇතුළත් වීමේ සුදුසුකම් ආදිය පිළිබඳ මනා අවබෝධයක් ඇති ආයතනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj13042810</link>
    <topic>සිංහ සිමෙන්ති දැන් නව ඇසුරුමකින්</topic>
    <author/>
    <content>සිංහ සිමෙන්ති දැන් නව ඇසුරුමකින්“සිංහ සිමෙන්ති” අපගේ මවු සමාගම වන ඉතාල් සිමෙන්ති සමූහයේ ප්‍රමිතීන්ට අනුව සැලසුම් කළ නවතම ඇසුරුම්වලින් දැන් වෙළෙඳපොළට නිකුත් කර ඇතැයි සිංහ සිමෙන්ති සමාගමේ කළමනාකාර අධ්‍යක්ෂ කොලින් නෙල්සන් මහතා පැවැසීය.මෙය ඇසුරුම් සම්පූර්ණ ලෙස වෙනස් කිරීමක් බවත් දැන් එය අයිටෙල් සිමෙන්ති සමූහයේ ව්‍යාපාරික වෙළෙඳනාම කරණයට අනුරූප වන බවත් නෙල්සන් මහතා අවධාරණය කළේය.ව්‍යාපාරික වෙළෙඳ ලාංඡනය ලන්ඩන් හි වොල්ෆ් ඔලිනස් නම් ලෝකයේ ප්‍රමුඛතම වෙළෙඳනාම නිර්මාණ උපදේශකවරුන් විසින් නිර්මාණය කර ඇත. ව්‍යාපාරික ලාංඡනයේ අනන්‍යතාවය පිළිබඳව පැහැදිලි කළ නෙල්සන් මහතා පැවසුවේ සර්පිලාකාරිත්වය මඟින් සංකේතවත් කරන්නේ ගතිකත්වයත්, වෙනස්වීම් පිළිගැනීමත්, වර්ධනය සඳහා ඇති කැපවීමත් බවයි.සමාගමේ නව සංවර්ධන අංගයක් වන්නේ ඩොලර් මිලියන ගණනක් ආයෝජනය කොට ඉදිකරන නවීන සිමෙන්ති ඇසුරුම් පරිශ්‍රයයි. ලබන වසරේ එහි ඉදිකිරීම් අවසන් කිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>28</day>
    </date>
    <link>http://www.silumina.lk/2013/04/28/_art.asp?fn=aj13042811</link>
    <topic>මිලියනය ඉක්මවා කොටස් අලෙවි වන සමාගම් වැඩිවෙයි</topic>
    <author>තාරක වික්‍රමසේකර</author>
    <content>මිලියනය ඉක්මවා කොටස් අලෙවි වන සමාගම් වැඩිවෙයිසතිය ආරම්භය වෙළෙඳ පොළ ගනුදෙනු සුළු වශයෙන් ඉහළ ගියේය. පෙර සතියේ සිකුරාදා ගනුදෙනු 9034ක් වාර්තා වූ අතර සතිය ආරම්භක සඳුදා එය ගනුදෙනු 9061ක් දක්වා ඉහළ ගියේය.මිලියනය ඉක්මවා කොටස් අලෙවි වූ සමාගම් අතර සිට්රස් ලෙෂර් (WAR –CON 2015)  (3355862) කලම්බු ලෑන්ඩ් (1187267), කොමර්ෂල් බැංකුව (3317232) සිට්රස් කල්පිටිය (1655268) සිට්රස් වස්කඩුව (1548954) එච්.වී.ඒ.ෆුඩ්ස් (1606411) ටෙස් ඇග්‍රෝ (1302826) සමාගම් කැපී පෙනුණි.මිල ඉහළ යාම් අතින් කැපී පෙනුණ කලම්බු ෆාමසි (17.20කින්) ඊ.බී.ක්‍රෙසි (27.90කින්) ඉහළ ගියේය.මිල පහළ යාම් අතුරින් කැපී පෙනුණේ ෆින්ලෑස් කලම්බු (29.90කින්) සමාගමයි. 23 වැනිදා වෙළෙඳ පොළ යළි පහළ ගියේය. ඒ ගනුදෙනු සංඛ්‍යාව 8676 ක් දක්වා පහල යමිනි.මිලියනය ඉක්මවා කොටස් අලෙවි වූ සමාගම් අතර ආසිරි (4586179) සිට්රස් ලෙෂර් (WAR –CON 2015)  (1308410) පෑන් ඒෂියන් පවර් 1197893 සිට්රස් කල්පිටිය (2039411) සිට්රස් වස්කඩුව (3024485) (1143177) විය.මිල ඉහළ ගිය සමාගම් අතර එන්ඩීබී කැපිටල් (15.00) කැපී පෙනුණි. එසේම මිල ඉහළ ගිය සමාගම් අතර ලයන් බෲවරි (19.10) ද කැපී පෙනුණි.මිල පහල ගිය සමාගම් අතර සමාගම් එතරම් කැපී නොපෙණුනේ මිල පහල ගියේ සුළු වශයෙන් වීම නිසාය.රුපියල් 234.90කින් මිල ඉහළ ගිය හා රුපියල් 214.70කින් මිල ඉහළ ගිය සමාගම් තිබුණ ද ඒවායේ කොටස් අලෙවි වූයේ සුළු වශයනි.සෙලිසින්ග් පී එල් සී කොටසකට රුපියල් 15.61ක් ද, ෂර්ලි මාර් රුපියල් 14.23ක් ද ඉන්දු –මැලේ පී එල් සී 14.51ක් ගුඩ් හෝප් පී එල් සී 14.66ක් ද ලාභාංශ ගෙවනු ලබන බවට තිවේදනය කර තිබුණි.පෙර සතිය අවසානය අවසාන කොටස් මිල දර්ශකය දැක්වුණේ ඒකක 5882.25ක් ලෙසය. එය සතිය ආරම්භයේදී ඒකක 5872.43ක් වූ අතර අඟහරුවාදා (23) ඒකක 5883.52ක් දක්වාත් වර්ධනය වී තිබුණි.එස් ඇන්ඩ් පී එස් එල් 20 දර්ශකය පෙර සහිත අවසාන සිකුරාදා දැක්වුණේ ඒකක 3336.12ක් ලෙසිනි. එය සඳුදා ඒකක 3338.38ක් ලෙස ද අඟහරුවාදා (25) ඒකක 334485ක් ලෙස ද දැක්වුණි.වෙළෙඳ පොළට අලුතින් ගනුදෙනු, කරුවන් ඇදී ඒම සීමා වී ඇත්තේ වෙළෙඳ පොළ ප්‍රවර්ධන කටයුතු කෙරෙහි දැක්වූ අඩු අවධානය නිසා යයි ඇතැම් තැරැව්කාර සමාගම් දක්වා තිබුණ ද වෙළෙඳ පොළෙහි වරින් වර සිදුවූ විවිධ අණපනත් හා බලධරයන්ගේ මාරුවීම් මෙන්ම විවිධ කොටස් ගනුදෙනු විශේෂයක්ම ද ෆිනෑන්න්ස් ගනුදෙනු ද මේ සඳහා බලපාන්නට ඇතැයි වෙළෙඳ පොළ ආරංචි මාර්ග පවසයි.කෙසේ වුවත් මේ වන විට වෙළෙඳ පොළේ යම් පිබිදීමක් දක්නට තිබෙන බවත් ඒ සඳහා හැකි උපරිම දායකත්වයක් ලබාදීමට තැරැව්කාර සමාගම් ද දායකත්වය ලබාදෙන බවත් පසුගිය සතියේ කොටස් ගනුදෙනු 10,000ක් ඉක්මවා යාම තුළින් ඒ බව තවත් තහවුරු වී ඇතැයි ද වෙළෙඳ පොළ ආරංචි මාර්ග පවසයි.කෙසේ වෙතත් මිලියනය ඉක්මවා කොටස් අලෙවි වන සමාගම් ගණනෙහි යම් ප්‍රගතියක් පෙන්නුම් කර තිබීම යහපත් ලකුණු බව පෙනේ.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa1305051</link>
    <topic>ජනපති විදුලිබල සහනය පවුල් විසිපන් ලක්ෂයකට</topic>
    <author>සරත් පෙරේරා</author>
    <content>සරත් පෙරේරාමහින්ද රාජපක්ෂ ජනාධිපතිතුමා විසින් මැයි දිනයේ දී ලබාදුන් සහන අනුව විදුලි ඒකක 60ට අඩුවෙන් පාවිච්චි කරන පවුල් විසිපන්ලක්ෂයකට ආසන්න පිරිසකට විදුලි බිලේ කිසිදු වැඩිකිරීමක් නොකෙරෙන බව විදුලි බල මණ්ඩල ආරංචි මාර්ග පවසයි.මේ සහනය ලබන පිරිස මෙරට විදුලි බලය පාවිච්චි කරන මුළු පවුල් සංඛ්‍යාවෙන් හරි අඩකට සමාන වෙයි. මෙරට විදුලිබලය පාවිච්චි කරන පිරිසෙන් ඒකක 60 සිට ඒකක 180 දක්වා පාවිච්චි කරන පිරිසට ද අය කරන ඉන්ධන ගැළපුම් ගාස්තුවෙන් සියයට විසිපහක් අඩුකරන බව විදුලිබල මණ්ඩලය කියයි.මේ අතර ඒකක 61 සිට ඒකක 66 දක්වා ඒකක හැටේ ගාස්තුව ද ඒකක 91 සිට ඒකක 96 දක්වා ඒකක අනූවේ ගාස්තුව ද ඒකක 121 සිට ඒකක 126 දක්වා ඒකක එකසිය විස්සේ ගාස්තුව ද අය කෙරෙනු ඇත. මෙම නව විදුලි ගාස්තු යෝජනා විදුලිබල මණ්ඩලය විසින් මහජන උපයෝගිතා කොමිසමට යොමු කර ඇත. මෙම නව විදුලිබල ගාස්තු අප්‍රේල් 20 වැනි දින සිට ක්‍රියාත්මක වන බව මහජන උපයෝගිතා කොමිසමේ සභාපති ජනාධිපති නීතිඥ ආචාර්ය ජයතිස්ස ද කොස්තා මහතා ‘සිළුමිණ’ට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa1305056</link>
    <topic>ජනපති උපදෙසින් මිහින්තලේට නව එළියක්</topic>
    <author>රමණී සුබසිංහ</author>
    <content>රමණී සුබසිංහඅනුබුදු මිහිඳු මහරහතන් වහන්සේ ලක්දිවට වැඩම කොට නිර්මල බුදුදහම හඳුන්වා දී වසර 2320 සපිරෙන මෙවර පොසොන් පුර පසළොස්වක පොහොය නිමිත්තෙන් මහින්ද රාජපක්ෂ ජනාධිපතිතුමාගේ උපදෙස් පරිදි ඓතිහාසික මිහින්තලා පුද බිමේ නව සංවර්ධන කටයුතු රැසක් ආරම්භ කර ඇතැයි  මිහින්තලා රජමහා විහාරාධිපති හා භාරකාර වලවා හැංගුණුවැවේ ධම්මරතන හිමියෝ පවසති.සිංහල රජදවසින් පසු පූජනීය මිහින්තලාවේ සංවර්ධනය සම්බන්ධයෙන් සක්‍රීය රාජ්‍ය දායකත්වයක් ප්‍රථම වරට ලැබුණේ මෙවර බව ද උන්වහන්සේ අවධාරණය කරති. පසුගිය සිකුරාදා (03) ලේක්හවුස් ආයතනයේ පැවති විශේෂ සාකච්ඡාවකට සහභාගි වෙමින් උන්වහන්සේ මේ බව පැවසූහ.ලේක්හවුස් ආයතනයේ අනුග්‍රහයෙන් අතිඋත්කර්ෂවත් අයුරින් 51 වැනි වරටත් පවත්වනු ලබන මිහින්තලා ආලෝක පූජාවට ලංකා විදුලිබල මණ්ඩලය සම අනුග්‍රහය දක්වයි.මෙවර පොසොන් උත්සවය අරඹමින් ජූනි මස 13 වැනි දා සති පිරිත් දේශනය ආරම්භ වන අතර මිහින්තලා සේල චෛත්‍යයට චූඩා මාණික්‍ය පැලඳවීම, අෂ්ඨඵල රුහ බෝධීන් වහන්සේ වටා ඉදි වූ රන් වැට විවෘත කිරීම, මෙතෙක් මිහින්තලා පුද බිමට විශාල අඩුපාඩුවක්ව පැවති ධර්ම ශාලාවට මුල්ගල තැබීම ඇතුළු සුවිශේෂී වැඩසටහන් රැසක් පැවැත්වීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa1305055</link>
    <topic>මැයි දින සැමරුමට කැපවූ සැමට තුති</topic>
    <author/>
    <content>-ඇමැති බැසිල්රට නගන මැයි රැල්ල යන තේමාව යටතේ එක්සත් ජනතා නිදහස් සන්ධාන මගින් සංවිධානය කරන ලද දැවැන්ත මැයි දින සැමරුම් රැලිය සහ පෙළපාළිය උත්කෘෂ්ට ලෙස පැවැත්වීම සඳහා දැඩි කැපවීමෙන් යුතුව සහයෝගය ලබාදුන් විවිධ පක්ෂ නායකයින්, ශ්‍රීලනිප ප්‍රමුඛ සන්ධාන ක්‍රියාකාරකයින් ඇතුළු ප්‍රගතිශීලීන් වෙත ප්‍රණාමය පුද කර සිටින බව ශ්‍රී ලංකා නිදහස් පක්ෂයේ ජාතික සංවිධායක සහ අමාත්‍ය බැසිල් රාජපක්ෂ මහතා පවසයි.ජාතික සහ ජාත්‍යන්තර වශයෙනුත් ඉතා වැදගත් අවස්ථාවක පැවති මෙවර මැයි දින සැමරුම සඳහා වැඩ කරන පංතියේ ජනතාව රටපුරා ම ඉතාමත් උද්යෝගීව සහභාගි වූ බව පෙන්වා දෙන බැසිල් රාජපක්ෂ මහතා ශ්‍රී ලංකා නිදහස් පක්ෂයේ ජනබල ගැන්වීමේ වැඩසටහනේ තවත් පියවරක් ලෙසින් අතිවිශාල මහජන සහභාගිත්වයකින් මෙවර ජාතික මැයි දිනය පැවැත්වීමට හැකිවීම පිළිබඳව සිය සතුට පළකර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa1305058</link>
    <topic>තොරතුරු තාක්ෂණ දකුණු ආසියාවේ දෙවැනි තැන ශ්‍රී ලංකාවට</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමේ වසරේ ජගත් තොරතුරු තාක්ෂණ සූදානම් දර්ශකයට අනුව දකුණු ආසියා කලාපයේ තොරතුරු තාක්ෂණ ක්ෂේත්‍රයේ දියුණු රටවල් අතරින් දෙවන ස්ථානයට පත්වීමට ශ්‍රී ලංකාව සමත් වී සිටී.දකුණු ආසියානු කලාපයේ ප්‍රථම ස්ථානය ඉන්දියාවට හිමි වී ඇත.මීට අමතරව ලෝකයේ ජගත් තොරතුරු තාක්ෂණ සූදානම් දර්ශකය අනුව ශ්‍රී ලංකාවට ලොව රටවල් 144 අතරින් 69 වැනි ස්ථානය ද හිමිවී තිබේ.මේ දර්ශකයට අනුව දකුණු අප්‍රිකාව, තායිලන්තය, ඉන්දුනීසියාව, වියට්නාමය, පිලිපීනය ආදි රටවල් සිටින්නේ ශ්‍රී ලංකාවට පිටුපසිනි. තොරතුරු තාක්ෂණ ක්ෂේත්‍රයේ නව ව්‍යාපාර හා නව සොයා ගැනීම් සහ තොරතුරු තාක්ෂණ ක්ෂේත්‍රයේ යටිතල පහසුකම් හා අන්තර්ගත යන අංශ ද ශ්‍රී ලංකාව ඇතුළත ප්‍රගතියක් ලබා තිබෙන බව මෙම සමීක්ෂණ වාර්තාවේ සඳහන් බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රොෂාන් දේවපුර මහතා පවසයි.අන්තර්ජාතික මට්ටමින් නිකුත් කරන මේ වාර්තාවේ දත්ත අනුව ශ්‍රී ලංකාව තොරතුරු සන්නිවේදන ක්ෂේත්‍රයේ පැහැදිලි ප්‍රගතියක් අත්කර ගෙන තිබෙන බවට මෙය හොඳම සාක්ෂියක් බව ද දේවපුර මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa1305054</link>
    <topic>එජා සංවිධානයේ සමුළු සංවිධානය කිරීමේ සභාපති ධූරය චමිත්‍රිට</topic>
    <author/>
    <content>එක්සත් ජාතීන්ගේ සංවිධානයේ සමුළු සංවිධානය කිරීමේ සභාපතිත්වය ශ්‍රී ලංකාවට හිමිව ඇත. එහිදී සංවිධානයේ සමුළු සංවිධානය කිරීමේ සභාපති ධූරයට ශ්‍රී ලංකාවේ චමිත්‍රි රඹුක්වැල්ල මෙනවිය තෝරාගෙන ඇත.එක්සත් ජාතීන්ගේ සංවිධානයේ සමුළු සංවිධානය කිරීමට අදාළ සියලු කමිටුවල දී මහා මණ්ඩලයට උපදෙස් සපයන සමුළු පිළිබඳ කමිටුවේ 2013 ආයතනික සැසිය අප්‍රේල් 29 දා පැවැත්විණි.ආසියා පැසිෆික් රාජ්‍ය කණ්ඩායමේ අනුමැතියද ඇයට හිමිවිය. මෙම සමුළු පිළිබඳ කමිටුවේ සාමාජිකත්වයට ශ්‍රී ලංකාව පළමුවරට පත් වූයේ 2013 වසරේ දී ය. නිව්යෝර්ක් හි එක්සත් ජාතීන්ගේ ශ්‍රී ලංකා නිත්‍ය දූත මණ්ඩලයේ දෙවන ලේකම්වරිය වන චමිත්‍රි රඹුක්වැල්ල මෙනවිය 2013 - 2014 මෙම කමිටුවේ සභාපති ධුරය දරන වයසින් අඩු අය අතර සිටින්නීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa1305053</link>
    <topic>විනය ගරුක මැයි දිනයක්</topic>
    <author/>
    <content>රට පුරා පවත්නා සාමකාමී වාතාවරණය සහ ආරක්ෂාකාරී පිළිවෙත් හේතුවෙන් වැඩ කරන ජනතාවගේ සහභාගිත්වයෙන් මැයි පළමු වැනිදා පැවැති කම්කරු දිනයේ දී ඉතිහාසයේ ප්‍රථම වතාවට ගැටුම්කාරී සිද්ධීන් කිසිවක් වාර්තා වී නැතැයි පොලිස් මූලස්ථානය පවසයි.කොළඹ හා දුර බැහැර ප්‍රදේශවල ද පෙළපාළි සහ ජනහමු රාශියක් මහ ජනකායක් මධ්‍යයේ පැවැතිය ද සාමය කඩකිරීමේ පැමිණිලි කිසිවක් වාර්තා වී නැති බව පොලිස් මාධ්‍ය ප්‍රකාශක කාර්යාලයේ ජ්‍යෙෂ්ඨ ප්‍රකාශකයෙක් ‘සිළුමිණ’ ට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa1305057</link>
    <topic>සදාචාරයට හානි නොකිරීම මාධ්‍යවේදියාගේ වගකීමක්</topic>
    <author>දයා ඩී. ෆොන්සේකා</author>
    <content>- ජනමාධ්‍ය හා ප්‍රවෘත්ති ඇමැතිදයා ඩී. ෆොන්සේකාහුදු දේශපාලන එදිරිවාදිකම් වෙනුවෙන් මාධ්‍ය භාවිත කරනු වෙනුවට රටේ කීර්තිනාමය, සංවර්ධනය, ජාතිකත්වය හා සමාජ සදාචාරයට හානි නොවන අයුරින් කටයුතු කිරිම මාධ්‍යවේදියෙකුගේ යුතුකම බවත් එය ස්වයං පාලනයකින් කළ යුතු වන අතර සියලු මාධ්‍යවේදීන් දැනුමෙන් හා අත්දැකීමෙන් සන්නද්ධ විය යුතු බවත් ජනමාධ්‍ය හා ප්‍රවෘත්ති අමාත්‍ය ආචාර්ය කෙහෙළිය රඹුක්වැල්ල මහතා සඳහන් කරයි.ඒ මහතා එසේ සඳහන් කර තිබුණේ දේශාභිමානය හා මාධ්‍යයේ ක්‍රියාභාරය මැයෙන් ප්‍රවෘත්ති හා ජනමාධ්‍ය අමාත්‍යාංශයේ පැවැති සම්මන්ත්‍රණය වෙනුවෙන් නිකුත් කළ නිවේදනයේය. ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, ප්‍රවෘත්ති දෙපාර්තමේන්තුවේ අධ්‍යක්ෂ ජනරාල් මහාචාර්ය ආරියරත්න ඇතුගල ඇතුළු විද්වතුන්ගේ සහභාගිත්වයෙන් පැවැති මේ සම්මන්ත්‍රණයට දිවයිනේ විවිධ මාධ්‍යයන්හි මාධ්‍යවේදීහු විශාල පිරිසක් සහභාගි වූහ. මේ සම්මන්ත්‍රණය අමතා කතාකළ ප්‍රවෘත්ති හා ජනමාධ්‍ය අමාත්‍යාංශයේ ලේකම් ආචාර්ය චරිත හේරත් මහතා රටේ සංවර්ධනය උදෙසා ජනමාධ්‍ය උපයෝගී කරගත යුතු බව පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa1305052</link>
    <topic>ජනපතිතුමාට රණවිරුවන්ට සෙත් පතා පිංකම්</topic>
    <author/>
    <content>මහින්ද රාජපක්ෂ ජනාධිපතිතුමාට රණවිරුවන්ට සෙත් පතා 2008 වර්ෂයේ සිට පවත්වාගෙන එන සර්ව රාත්‍රික පිරිත් දෙසුම් හා ජයපිරිත් දෙසුම සජ්ඣායනා කිරීම හයවැනි වරටත් මෙවර ද ලබන 9 වැනිදා බණ්ඩාරනායක අන්තර්ජාතික සම්මන්ත්‍රණ ශාලාවේ දී පැවැත්වේ.ආරක්ෂක ලේකම් ගෝඨාභය රාජපක්ෂ මහතාගේ මඟ පෙන්වීම යටතේ මේ පින්කම සංවිධානය කරන අතර මෙදින දිවයිනේ සතර දිග්භාගයෙන් වැඩම කරවන 3000 ක් මහා සංඝයා වහන්සේ පිරිත් දෙසුමට සහභාගි වෙති. මල්වතු අස්ගිරි මහා නායක මාහිමිවරු ඇතුළු අනිකුත් නිකායවල මහානායක මාහිමිවරු ද මේ පිරිත් දෙසුමට සහභාගි වෙති.9 වැනිදා මේ පිරිත් දෙසුම සහිත පින්කම් උත්සවය සවස 6 ට ආරම්භ වන අතර 10 වැනිදා උදේ 10 දක්වා පැවැත්වේ.මහින්ද රාජපක්ෂ ජනාධිපතිතුමා මැති ඇමැතිවරු ආරක්ෂක අංශවල ප්‍රධානීහු මෙන්ම රණවිරුවන් රැසක් ද මේ පින්කමට සහභාගි වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa1305059</link>
    <topic>මහජනතාව රජය සමඟ බව පැහැදිලියි</topic>
    <author>සුනිල් දයා අල්විස්</author>
    <content>- කම්කරු ඇමැතිසුනිල් දයා අල්විස්රජයට එරෙහිව විපක්ෂය හා වෙනත් සංවිධාන කොපමණ උත්සාහ දැරුවත් මහජනතාව රජය සමඟ සිටින බව මෙදා මැයි දින පෙළපාළියේදී සහ ජන රැලියේදී තහවුරු වූ බව කම්කරු හා කම්කරු සබඳතා ඇමැති ගාමිණි ලොකුගේ මහතා පවසයි.එසේම රටේ ජනතාව සහ වෘත්තීය සමිති වැඩි කරන ලද විදුලි බිල සම්බන්ධයෙන් ඉදිරිපත් කළ කරුණු කෙරෙහි අවධානය යොමුකර විදුලි බිල අඩු කිරීමට පොරොන්දු වී අවශ්‍ය සහන ලබාදීමට කම්කරු දිනයේ දී මහින්ද රාජපක්ෂ ජනාධිපතිතුමා පියවර ගැනීම ජනතාව ලැබු ජයග්‍රහණයක් යයි ද ඇමැතිවරයා කීය.අමාරුකම් මධ්‍යයේ වුවත් මේ රටේ ජනතාවට සහන සලසන්නට රජය කිසි විටෙකවත් පසුබට නොවන බව ද ඇමැතිවරයා සඳහන් කරයි. මැයි දින වේදිකාවේ දී ආණ්ඩුවේ වෘත්තීය සමිති නියෝජිතයන් රජයෙන් ඉල්ලා සිටි ඉල්ලීම් ඉටුකර දීමට රජය අවධානය යොමු කර තිබෙන බවත් විශේෂයෙන්ම කොන්ත්‍රාත් සේවය සහ මිනිස්බල සමාගම් සම්බන්ධයෙන් පියවර ගෙන ඒවායේ නිරත සේවක සේවිකාවන් අතිවිශාල පිරිසකට ස්ථිර වැටුප් ක්‍රම වෙනත් සේවක වරප්‍රසාද ලබාදීමට ද සාකච්ඡා කිරිමට තමා පසුගිය දින පියවර ගත් බවත් ඉදිරියේදී මේ කටයුතු ක්‍රියාත්මක වීම ස්ථිර යයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa13050510</link>
    <topic>උතුරු දුම්රියට පණ දෙන්න පොල්ගහවෙල - මහව ද්විත්ව මාර්ගයක්</topic>
    <author>තාරක වික්‍රමසේකර</author>
    <content>තාරක වික්‍රමසේකරඋතුරු දුම්රිය මාර්ගයේ දුම්රිය ධාවනය කඩිනම් කිරීමට තලෙයිමන්නාරම් සහ යාපනය (කන්කසන්තුරය) දුම්රිය මාර්ගයේ දුම්රිය ප්‍රමාදයකින් තොරව ධාවනය සඳහා පොල්ගහවෙල සහ මහව අතර ද්විත්ව දුම්රිය මාර්ග ඉදි කිරීමට සැලසුම් කර ඇතැයි ප්‍රවාහන අමාත්‍ය කුමාර වෙල්ගම මහතා පවසයි.මේ සඳහා ඉන්දියාවේ රයිට් සමාගම සමඟ ගිවිසුමකට එළඹීමට නියමිත බව ද ඇමැතිවරයා කීය. මඩකලපුව සහ ත්‍රිකුණාමලය දුම්රිය සේවාවන් මෙන් ම කුරුණෑගල - මහව අතර දුම්රියන් ද නිරතුරුවම ප්‍රමාදයන්ට පත්වන අතර ඊට ප්‍රධාන හේතුව තනි මාර්ගයේ දුම්රිය ධාවනය බව ද ඇමැතිවරයා කීය. කිලෝමීටර් 50 ක පමණ දුරක් මෙසේ ප්‍රධාන ගමනාන්ත රැසකට දුම්රිය ගමන් කිරීම හා ආපසු එන දුම්රිය ධාවනය තුළින් මේ ප්‍රමාදය වන අතර මෙම මාර්ගයේ දිනකට දුම්රිය ගමන් වාර 40 ක් පමණ සිදුවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa13050511</link>
    <topic>ලේක්හවුස් සේවකයන් වෙනුවෙන් සෞඛ්‍ය කඳවුරක්</topic>
    <author/>
    <content>ලේක්හවුස් ආයතනයේ සේවකයන් වෙනුවෙන් වෛද්‍ය කඳවුරක් ලබන 9, 10 යන දෙදින තුළ ලේක්හවුස් ආයතනයේ දී පැවැත්වේ.සෞඛ්‍ය ඇමැති මෛත්‍රිපාල සිරිසේන මහතාගේ උපදෙස් මත සෞඛ්‍ය සේවා අධ්‍යක්ෂ ජෙනරාල් වෛද්‍ය පාලිත මහීපාල මහතාගේ අධීක්ෂණය මත මේ වෛද්‍ය කඳවුරට විශේෂඥ වෛද්‍යවරු, වෛද්‍යවරු, තාක්ෂණ ශිල්පීන්, හෙද හෙදියන් කණ්ඩායම් සහභාගි වෙති.මේ වෛද්‍ය කඳවුරේදී බෝ නොවන රෝග හඳුනා ගැනීම බෝ නොවන රෝග වළක්වා ගැනීමේ ක්‍රියාදාමයන් හඳුන්වා දීම ද සිදු කෙරේ.මෙහිදී රුධිර පීඩන, කොලොස්ටරෝල්, ඊ. සී. ජී. පරීක්ෂණ, අක්ෂි පරීක්ෂාව, දන්ත සායන හා මුඛ රෝග හඳුනා ගැනීම ද, කාන්තා සායන, පිළිකා, ඇතුළු බෝ නොවන රෝග කෙරෙහි විශේෂ අවධානය යොමු කොට එවැනි රෝගීන් හඳුනා ගැනීම ද සිදු කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa13050512</link>
    <topic>‘උත්තම මාතෘ පූජා’ මවුගුණ ප්‍රණාම උලෙළක් ගම්පහ දී</topic>
    <author/>
    <content>ගම්පහ ‘මින්සර’ ප්‍රකාශකයෝ විසින් ‘ජාත්‍යන්තර මවු දිනය යෙදී ඇති මැයි මස 12 වන ඉරුදින පස්වරු 2.30 ට මෙම ‘මවුගුණ උත්තම පූජාව‘ ගම්පහ ‘සාකෙත’ මැදුරේදී මහත් අභිමානයෙන් යුතුව සමරනු ලබයි.මෙම උලෙළ වර්ණවත් අංග කීපයකින් විචිත්‍ර වන අතර, ඒ සඳහා වූ ප්‍රධාන දේශන පවත්වනු ලබන්නේ ප්‍රවීණ දේශකයෙක් වූ කොළඹ විශ්වවිද්‍යාලයේ මහාචාර්ය සරත් විජේසූරිය මහතා සහ විශාරද නයනා දමයන්ති ගුණවර්ධන මහත්මිය විසිනි.ප්‍රථම වරට ග්‍රන්ථකරණයට ද ප්‍රවේශ වන ‘මින්සර’ කළමනාකාර අධ්‍යක්ෂවරයා වන ගාමිණී මොරගොඩ මහතා විසින් රචිත මවුගුණ මහිමය හුවා දැක්වෙන ‘මේ මගේ මවයි’ යන ග්‍රන්ථය මෙහිදී සිය මව වෙත පිළිගන්වනු ලබයි.‘මින්සර’ ප්‍රකාශන ප්‍රධාන සංස්කාරක ප්‍රවීණ ලේඛක නිව්ටන් ගුණසේකර මහතා විසින් ලියන ලද ‘දයාබර නැඟණිය වෙතටයි’ යන උපදේශනාත්මක කෘතිය හා ස්වර්ණා කාන්ති පෙරේරා ලේඛිකාව විසින් බුද්ධ චරිතය පාදක කොට රචිත ‘බුද්ධරාජ’ නම් නවකතාව ද මෙහිදී ජනගත කෙරේ. ඊට අමතරව අධ්‍යාපනික වටිනාකමකින් යුත් ‘මින්සර’ තෛ‍්‍රමාසික සඟරාවේ මංගල කලාපය ද දොරට වඩියි.මෙම මවුගුණ අභිනන්දන උලෙළේ වඩාත් ම සුවිශේෂී අංගය වන්නේ ගම්පහ ප්‍රදේශයෙන් තෝරාගනු ලැබූ වයෝවෘද්ධම මාතාවන් තිදෙනකුට ‘මින්සර ගෞරව ප්‍රණාම’ සම්මානයෙන් පූජෝපහාර දැක්වීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa13050513</link>
    <topic>මුලතිව් - කිලිනොච්චි පාසල් පාලිකාවන්ට පත්වීම් ලිපි</topic>
    <author/>
    <content>මුලතිව්, කිලිනොච්චි දිස්ත්‍රික්කයන් වෙතින් සිවිල් ආරක්ෂක බළකායට බඳවා ගෙන පෙර පාසල් පාලිකාවන් ලෙස සේවයේ යෙදවූ පුනරුත්ථාපනය කර සමාජගත කරන ලද එල්ටීටීඊ සාමාජිකාවන් සඳහා පත්වීම් ලිපි ප්‍රදානය සහ එම ප්‍රදේශයේ අභිනවයෙන් ඉදිකරන ලද පෙර පාසල් දෙකක් විවෘත කිරීමේ උත්සවය, පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් මැයි මස 05 වන දින පෙරවරු 9.30 ට මුලතිව් හි ජයපුරම් ප්‍රදේශයේදී සහ පෙරවරු 11.00 ට මල්ලාවි ප්‍රදේශයේදී අතිඋත්කර්ශවත් අන්දමින් පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa13050514</link>
    <topic>නව ජලවිදුලි බලාගාරයක් බ්‍රෝඩ්ලන්ඩ්ස්හි ආරම්භ කිරීමට පියවර</topic>
    <author/>
    <content>ජාතික විදුලිබල පද්ධතියට මෙගා වොට් 35ක සක්‍රීය ධාරිතාවක් එක්කිරීමට සැලසුම් කොට ඇති බ්‍රෝඩ්ලන්ඩ්ස් ජලවිදුලි බලාගාරයේ ඉදිකිරීම් කටයුතු කඩිනමින් ආරම්භ කරන ලෙස විෂයභාර අමාත්‍ය නීතිඥ පවිත්‍රා වන්නිආරච්චි මහත්මිය බලාගාර භූමියේ නිරීක්ෂණ චාරිකාවකට එක්වෙමින් පැවසුවාය. මහින්ද චින්තන වැඩසටහන යටතේ වහා ම ප්‍රමුඛත්වය දී ආරම්භ කළ යුතු විදුලිබල යෝජනා ක්‍රමයක් ලෙස නම් කර නව ජලවිදුලි බලාගාරය ඉදිකිරීමට පියවර ගෙන තිබෙන අතර එය කැලණි ගඟ ආශ්‍රිත ව ඉදිකෙරෙන අවසන් ජලවිදුලි බලාගාරය ද වේ.බ්‍රෝඩ්ලන්ඩ්ස් ජලවිදුලි ව්‍යාපෘතිය පිළිබඳ ව එම ව්‍යාපෘතියේ අධ්‍යක්ෂ ආචාර්ය කමල් ලක්සිරි මහතා කරුණු පැහැදිලි කිරීමෙන් අනතුරුව එම ව්‍යාපෘතියේ ඉදිකිරීම් නිසා නැවත පදිංචි කළ යුතු වන පවුල් 48ක ජනතාව නැවත පදිංචි කළ හැකි ස්ථාන පිළිබඳව ග්‍රාම නිලධාරි මහත්වරුන්ගෙන් ද අමාත්‍යතුමිය තොරතුරු ලබාගත්තාය. අනතරුව ඒ වෙනුවෙන් ගත යුතු ඉදිරි ක්‍රියාමාර්ග සම්බන්ධයෙන් ඇමතිතුමිය ජනතාවගේ ද අදහස් විමසමින් ක්ෂේත්‍ර චාරිකාවක නිරත විණි.මධ්‍යම පළාතේ නුවරඑළිය දිස්ත්‍රික්කයේ කිතුල්ගල ප්‍රදේශයේ බලාගාරයේ වේල්ල ඉදිකරන අතර කෑගල්ල දිස්ත්‍රික්කයේ යටියන්තොට ප්‍රදේශයේ මෙම විදුලි බලාගාරය ස්ථාපිත කිරීමට නියමිතය.මේ සඳහා කැලණි ගඟ මූලාශ්‍ර කරගෙන ඇත. මීටර් 24ක් උස, මීටර් 114ක් දිග ප්‍රධාන වේල්ලකින් සහ කිලෝමීටර් 3.5ක් දිගින් සහ මීටර් 5.4ක විෂ්කම්භයකින් යුත් උමඟකින් සමන්විත මෙම ජලවිදුලි බලාගාරය වාර්ෂිකව ගිගාවොට් පැය 126ක් උත්පාදනය කිරීමට නියමිතය. මෙම බලාගාරයේ ඉදිකිරීම් වෙනුවෙන් ඇමෙරිකානු ඩොලර් මිලියන 82ක් වැය වෙතැයි ඇස්තමේන්තු කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa13050515</link>
    <topic>සංචාරක ව්‍යාපාරය පිළිබඳ සංවාදශීලී සම්මන්ත්‍රණයක්</topic>
    <author/>
    <content>ශ්‍රී ලංකා සංචාරක ජනමාධ්‍යවේදීන්ගේ සංගමය මඟින් ශ්‍රී ලංකා සංචාරක ව්‍යාපාරයේ ඉදිරි ගමන් මඟ පිළිබඳ සංවාදශීලී සම්මන්ත්‍රණ මාලාවක් පැවැත්වීමට විධි විදාන යොදා ඇත.සංචාරක ක්‍ෂේත්‍රයේ සංවර්ධනය උදෙසා රට සූදානම් කිරීමේ අරමුණින් පැවැත්වෙන මෙහි සමාරම්භක සම්මන්ත්‍රණය මෙම මස 07 වැනි දින ප.ව. 4.00 සිට ප.ව. 5.30 දක්වා ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේ දී පැවැත්වේ.විශ්වවිද්‍යාල ප්‍රතිපාදන කොමිෂන් සභාවේ සභාපතිනි මහාචාර්ය ක්ෂණිකා හිරිඹුරේගම මහත්මියගේ ප්‍රධානත්වයෙන් පැවැත්වෙන මෙම සම්මන්ත්‍රණයට සංචාරක ක්‍ෂේත්‍රයේ විවිධ අංශවල විද්වතුන් හා නියෝජිතයින් රැසක් සහභාගි වීමට නියමිතයි. මෙහිදී ශ්‍රී ලංකා සංචරණයේ සභාපති භාෂ්වර සේනාංක ගුණරත්න මහතා විසින් “සංචාරක සංවර්ධනයේ ඉදිරි උපාය මාර්ග“ යන මැයෙන් දේශනයක් පවත්වනු ඇත. මාධ්‍යවේදී ශ්‍යාම් නුවන් ගනේවත්ත සහ පැතුම් වික්‍රමරත්නයන් විසින් සංස්කරණය කරන ලද “ශ්‍රී ලංකා සංචාරක ව්‍යාපාරයේ අභියෝග සහ අපේක්ෂා” ජනගත කිරීම ද මෙහිදී සිදු කෙරේ. මහජනතාව සඳහා විවෘත මෙම සංවාදශීලී සම්මන්ත්‍රණය පිළිබඳ වැඩි විස්තර 0714834627 සහ 0714939151 යන දුරකථන අංකවලට ඇමතීමෙන් ලබා ගත හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa13050516</link>
    <topic>පුවත්පත් ආයතනය ජගත් ජනමාධ්‍ය දිනය සමරයි</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලශ්‍රී ලංකා පුවත්පත් ආයතනය ජනමාධ්‍ය දිනය සමරයි. ඒ වෙනුවෙන් පැවැති සමරු උලෙළ ජනමාධ්‍ය විද්‍යාලයේ දී පැවැත්වීය. ජනමාධ්‍ය නිදහසේ ඇති අල්ප බව හා ජනමාධ්‍යවේදියා ක්‍රියා කළ යුතු ආකාරය ඉතාමත් සූක්ෂම බව නොයෙක් මාධ්‍යවේදියෝ පැවැසූහ.ප්‍රවෘත්තියක් ලැබු පමණින් එය වාර්තා කළ යුතු ද නැද්ද යන්න ජනමාධ්‍යවේදියා තීරණය කළ යුතු අතර එලෙස තීරණය කිරීමේ දී තමන් කිසිදු කෙනෙකුගේ අදහස්වලට යටහත් නොවිය යුතු අතර ඇත්ත ඇති සැටියෙන් පැහැදිලි කළ යුතු බවත් බොහෝ දේශකයෝ පැවැසූහ. බලපෑම්වලට යටත් නොවී ප්‍රවෘත්ති වාර්තාකරණය මාධ්‍යවේදියෙකුට ඉතාමත් වැදගත් බව ද පැවැසීය. ප්‍රවෘත්තියක සමබර බව පිළිබඳව මාධ්‍යවේදියා තම අවධානය යොමු කළ යුතු බව ද පැවැසු ඇතැම් පුද්ගලයෝ නිවැරැදි වාර්තාකරණයට ගොස් සමහර මාධ්‍යවේදීන්ගේ ජීවිත පවා අහිමි වූ බව සිහිපත් කළහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa13050517</link>
    <topic>රණවිරු දරුවන්ට ශිෂ්‍යත්වයක්</topic>
    <author/>
    <content>බස්නාහිර පළාත් අමාත්‍ය උදය ගම්මන්පිල මහතාගේ සංකල්පයක් මත කරුණා සමාධි පදනම විසින් අපොස සාමාන්‍ය පෙළ විභාගය විශිෂ්ට ලෙස සමත් වුණු රණවිරු දරුවන්ට තෙවන වරටත් ලබාදෙන ‘විරුදර’ ශිෂ්‍යත්ව වැඩසටහන සඳහා මෙවරත් අයදුම්පත් කැඳවනු ලැබේ.අයදුම්පතක් මැයි 20 දිනට පෙර ලේකම්, කරුණා සමාධි පදනම, අංක 964/2, පන්නිපිටිය පාර බත්තරමුල්ල යන ලිපිනයට යොමුකරන්න. වැඩි විස්තර සඳහා 0112672878 දුරකථනයෙන් තිලිණි අමතන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aa13050518</link>
    <topic>රබර් කිරි කැපීම පිළිබඳ පුහුණු වැඩසටහන් මාලාවක්</topic>
    <author/>
    <content>කුඩා රබර් ඉඩම් හිමියන් රබර් කිරි කැපීම පිළිබඳ දැනුම්වත් කිරීමේ පුහුණු වැඩසටහන් මාලාවක් පැවැත්වීමට ශ්‍රී ලංකා රබර් පර්යේෂණායතනය පියවර ගෙන ඇත.කුඩා රබර් ඉඩම් හිමිකරුවන් අතර පවතින රබර් කිරි කපන්නන්ගේ හිඟය සහ නියම ප්‍රමිතියට රබර් නොකැපීම නිසා රබර් ගස් වියළී යාම වැනි ගැටලුවලට විසඳුම් ලබා දිමේ අරමුණින් මෙම වැඩසටහන ක්‍රියාත්මක කෙරේ.නොමිලේ පවත්වනු ලබන මෙම වැඩසටහන වසරේ සෑම මසකම තෙවැනි සිකුරාදා පෙ.ව. 9.00 සිට ප.ව. 1.00 දක්වා අගලවත්ත ශ්‍රී ලංකා රබර් පර්යේෂණායතනයේදී පැවැත්වෙන බව ශ්‍රී ලංකා රබර් පර්යේෂණායතනයේ ශාඛ විද්‍යා දෙපාර්තමේන්තුවේ ප්‍රධානී ආචාර්ය ප්‍රියානි සෙනෙවිරත්න මහත්මිය පවසයි.මේ සඳහා සහභාගි වීමට කැමති රබර් ගොවීන්ට සහ රබර් කිරි කපන අයට ඒ පිළිබඳ වැඩි විස්තර ශ්‍රී ලංකා රබර් පර්යේෂණායතනය, ඩාර්ටන් ෆීල්ඩ්, අගලවත්ත යන ලිපිනයෙන් හෝ 0342247426, 0342247383, 0343349999 යන දුරකථන අංකවලට ඇමතීමෙන් ලබාගත හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=ab1305053</link>
    <topic>මිල ස්ථාවරව තබා ගන්න නම් විදුලිය නිපදවන්න යන වියදම අඩු කළ යුතුයි</topic>
    <author>සාකච්ඡා කෙළේ ජයසිරි මුණසිංහ</author>
    <content>මහ බැංකු අධිපතිඅජිත් නිවාඩ් කබ්රාල්විදුලිය ජනනය කිරීමට වැයවන මිල අඩුකර ගැනීමට කටයුතු කළ යුතුව ඇතැයි විදුලිබල ගාස්තු සංශෝධනයෙන් ජාතික ආර්ථිකයේ ඇතිවන ප්‍රවණතා පිළිබඳ විග්‍රහයක නිරත වෙමින් මහ බැංකු අධිපති අජිත් නිවාඩ් කබ්රාල් මහතා කියයි.පසුගිය කාලය තුළ විදුලිබල ගාස්තු වැඩි කිරීමත් සමඟ ම යම් දේශපාලන පාර්ශ්වයක් රාජ්‍ය විරෝධී ප්‍රකාශන කරමින්, එම සංශෝධනයට තම විරෝධය පාමින් සිටින බව පෙනේ. එසේ කරද්දී බොහෝ විට ඔවුන් කීමට උත්සාහ කරන්නේ මෙම සංශෝධනය ඉතා දැවැන්ත එකක් බවත්, එය සාමාන්‍ය ජනතාවට ඉසිලිය නොහැකි බරක් ලෙසත් ය.මිල සංශෝධනයකදී වැඩිපුර මුදලක් ගෙවීමට සිදු වුවත් අප සැලකිය යුතු මූලික කරුණ එම සංශෝධනය කොපමණ ද? එය අසාධාරණ ද? එය ඉසිලිය නොහැකි බරක් ද? යන්න ය. එවැනි පසුබිමක දැනට යෝජනා වී ඇති විදුලිබල ගාස්තු ප්‍රකාශනයට ලෝක කම්කරු දිනය දා මහින්ද රාජපක්ෂ ජනාධිපතිතුමා සංශෝධන ගෙන ආවේ ය.ඒ අතරම, මෙම සංශෝධනය සිදුවන මූලික ප්‍රතිඵලයක් නම්, විදුලිබල මණ්ඩලයේ ක්‍රියාකාරිත්වය සෑහෙන ස්ථායිතාවයකට පත්වීම ය. පසුගිය වසරේදී විදුලිබල මණ්ඩලය රු. බිලියන 61 ක පාඩුවක් ද, රු. බිලියන 50 ක පමණ ණයක් ද රාජ්‍ය බැංකුවලට ගෙවිය යුතු තත්ත්වයකට පත්වී තිබේ.එම තත්ත්වය දිගින් දිගටම පවත්වාගත හැකි තත්ත්වයක් නොවේ. එසේ සිදු වුවහොත් විදුලිබල මණ්ඩලය අස්ථාවර වනවා පමණක් නොව, බැංකු පද්ධතිය හරහා රාජ්‍ය ආයතනවලට ලබා දෙන ණය ප්‍රමාණය වැඩිවීම හේතු කොටගෙන පෞද්ගලික අංශයට ලැබිය යුතු ණය ප්‍රමාණය සංකෝචනය වීමයි. ඒ තුළින් රටේ වර්ධනය අඩුවී ආදායම් මාර්ග ද යම් ආකාරයකට සැලකිය යුතු වර්ධනයකට භාජනය නොවිය හැකි ය.ඒ නිසා මේ ගාස්තු සංශෝධනය ඔස්සේ බැංකු ක්ෂේත්‍රය ද වඩාත් ඵලදායි මට්ටමකට එළැඹෙන ගමන් ම රටේ බැංකු පොලී අනුපාතය ද සැලකිය යුතු අඩුවීමකට භාජන වනු ඇතැයි විශ්වාස කළ හැකි ය.එවැනි දැවැන්ත වාසියක් අප ආර්ථිකයට ලබාගත හැකි වේ නම් එය සාමාන්‍ය ආර්ථික කටයුතුවල නියැළී සිටින සියලුම පාර්ශ්වයන්ට විශාල රුකුලක් වනු ඇත. ඒ හේතුවෙන් දැනට වැඩි වී තිබෙන විදුලි ගාස්තුව වෙනත් ආදායම් මාර්ග වර්ධනය වීම ඔස්සේ සෑහෙන දුරකට පියවීමකට ලක්වෙන්නවත් ඉඩ සැලැසෙනු ඇත. තත්ත්වය මෙසේ තිබියදී අප ආර්ථිකයට අත්‍යවශ්‍ය සංශෝධනයක් සිදුවන අතර ම, ඉතා අත්‍යවශ්‍ය සේවාවක් කරන විදුලිබල මණ්ඩලය දැඩි කාර්යක්ෂම දිශාවකට ද පිවිසෙනු ඇත.මහින්ද රාජපක්ෂ ජනාධිපතිතුමාගේ රජය අනුගමනය කරන ආර්ථික ප්‍රතිපත්තියෙහි පැහැදිලිව සඳහන් වී ඇති කරුණක් නම්, රාජ්‍ය ආයතන පෞද්ගලිකරණය කිරීමට යොමු නොකිරීමයි. ඒවායේ කාර්යක්ෂමතාව දිගුකාලීන පැවැත්ම දිගින් දිගටම තහවුරු කරන බව ය. එවැනි තත්ත්වයක් උදාකරගන්නට නම් රාජ්‍ය ආයතන පාඩු නැතිව ක්‍රියාත්මක කර ගැනීමටත් අප උනන්දු විය යුතුය. එසේ කිරීමට නම්, ආයතනයේ විකුණුම් මිල ගත් මිලට වඩා වැඩි මට්ටමකින් පවත්වා ගත යුතු ය. පසුගිය වසර තුළදී විදුලි ඒකකයක් ජනනය කිරීම සඳහා විදුලිබල මණ්ඩලය රු. 23/= මුදලක් පමණ මුදලක් වැය කොට ඇති බව වාර්තාවේ. මෙම වසරේදී ඇස්තමේන්තු කර ගත්තේ එම සාමාන්‍ය ජනනය ඒකකයට රුපියල් 22/= පමණ වන බව යි.ජනනය සඳහා රුපියල් 20/= කට අධික මිලක් වැය කරද්දී ඒකක 30 ක් වනතුරු සංශෝධනයෙන් පසු වැය කරනු ලබන්නේ රුපියල් 7.25 ක් පමණි. එමෙන් ම ඒකක 31 - 60 දක්වා පාවිච්චි කරන පවුල් සඳහා අය කරනුයේ රු. 9.10 ක පමණ මිලකි. තවද ඒකක 90 දක්වා පාවිච්චි කරන පවුල් සඳහා වැය වන්නේ රු. 12.9 ක් පමණ අගයක් පමණි. මේ හේතු නිසා මෙම වසරේදීත් විදුලිබල මණ්ඩලයට රුපියල් බිලියන විසි හතක පමණ විශාල සහනයක් එම පාරිභෝගිකයින් පවුල් මිලියන 3.7 සඳහා වැය කරන්නට සිදු වන්නේ ය. එවන් මුදලක් අප රටේ සමෘද්ධිය වෙනුවෙන් වැය කරන මුදල මෙන් දෙගුණයක පමණ මුදලකි. එසේ නම්, සංශෝධනයෙන් පසුවත් ඉතා දැවැන්ත අලාභයක් විඳගෙන විදුලිබල මණ්ඩලය අප රටේ පවුල් මිලියන 3.7 වෙනුවෙන් විදුලිය ලබාදෙන බව පැහැදිලි ය. එය තවදුරටත් ඉහළ යන්නේ මහින්ද රාජපක්ෂ ජනාධිපතිතුමා මැයි දින රැලියේදී ජනතාව ගැන සිතා ලබාදුන් සහනය ද නිසා ය.මෙවැනි විශාල පාඩු දිගින් දිගටම පවත්වාගෙන යා නොහැකි බව ඕනෑම කෙනකු පිළිගන්නවා ඇත. මෙම පාඩුව සෑහෙන දුරකට ඉදිරියේදී පියවා ගත හැකි වන්නේ නොරොච්චෝලේ ගල් අඟුරු බලාගාරයේ ඉදිරි අදියර දෙක, යටතේ තව මෙගාවොට් 600 ක ධාරිතාව අපගේ විදුලි පද්ධතියට සම්බන්ධවීමෙන් පසුව ය. වාසනාවකට මෙන් 2006 දී නොරොච්චෝලේ බලාගාරයේ ඉදිකිරීම් කටයුතු ආරම්භ කළ නිසා අද එවැනි තත්ත්වයකට අපට පිවිසීමට හැකි වී තිබේ. ඒ හේතුව නිසා 2014 වසරේ සිට විදුලිබල මණ්ඩලයේ අලාභය සෑහෙන ප්‍රමාණයකින් අඩු කර ගැනීමට හැකිවනු ඇත. එවිට තවදුරටත් විදුලිබල මණ්ඩලය ස්ථායි තත්ත්වයකට යොමු වෙමින් තම ණය ප්‍රමාණය ද අඩුකර ගැනීමට කටයුතු කරගන්නට හැකිවේ යැයි අපට විශ්වාස කළ හැකි ය.ඒ අතරම විදුලිබල මණ්ඩලය පසුගිය කාලවලදී තෙල් හරහා විදුලිය ලබා ගැනීමට යොමු වී තිබූ ගිවිසුම්වල තිබූ විවිධ අඩුපාඩු නිසා යම් අලාබවලට ගොදුරු වී තිබුණි. මේ වනවිට එම ගිවිසුම්වලින් යම් ප්‍රමාණයක් අවසානයට පත්වන තත්ත්වයක් අපට පෙනේ. එම ගිවිසුම්වලට නැවැත එළැඹෙන විට පසුගිය කාලවල තිබූ අඩුපාඩු සංශෝධනය කර ගැනීමෙන් නව ගිවිසුම් සකස් විය යුතු බව ද මේ අවස්ථාවේදී මතක් කර දිය යුතු ය. එසේ කෙරුණහොත් තවදුරටත් විදුලි නිෂ්පාදන මිල අඩුවීමට ඉඩ ඇති නිතර, ඒ තුළින් ද විදුලිබල මණ්ඩලයේ අලාභය අඩු කරගත හැකිවනු ඇත.ඉහත කී තත්ත්වයන් යටතේ අපට පැහැදිලි වන්නේ, විදුලි ගාස්තු සංශෝධනය අප රටේ සමස්ත ආර්ථික ක්‍රියාවලියට යහපත් බලපෑමක් ඇති කළ හැකි එකක් බව ය.එමෙන් ම විදුලිබල මණ්ඩලය ක්‍රියාත්මක කිරීමට බලාපොරොත්තු වන නව ගිවිසුම්වල සංශෝධන හරහා මණ්ඩලයේ ඵලදායිතාව හා ලාභය වැඩිකර ගත හැකි බව ය. මෙවන් ක්‍රියාවලියන් හරහා අප රටේ ආර්ථිකය වඩාත් තිරසාර මට්ටමකට එළැඹෙන අතර අප රටේ ආර්ථික පදනම වඩාත් ශක්තිමත්වීම සිදුවනු ඇත.එසේ නම් දැනට විපක්ෂය ක්‍රියාත්මක කරන දේශපාලනික වැඩසටහන්වලට නොරැවටී සියලුම දෙනා සන්සුන්ව තම කටයුතුවල රැදෙමින් රටේ ආර්ථිකයට ශක්තියක් හා ධෛර්යයක් ලබාදේ යැයි අපි විශ්වාස කරමු. එසේ කිරීමෙන් අප සියලු දෙනාටම අප රටේ ආර්ථිකයට විශාල දායකත්වයක් ලබාදීමටත් හැකිවනු ඇත.දේශපාලනික හේතු මත අවශ්‍ය තීරණ නිසි වේලාවට නො ගැනීමේ ප්‍රතිවිපාක අප දැනටමත් දැක ඇත. නිසි අවස්ථාවලදී නොරොච්චෝලේ ගල් අඟුරු බලාගාරය ඉදි නොකිරීම, ඉහළ කොත්මලේ ජල විදුලි බලාගාරය ඉඳි නොකිරීම වැනි අවස්ථා පිළිබඳව අද පසුතැවෙන්නට සිදුව ඇත. එහෙත් මහින්ද රාජපක්ෂ ජනාධිපතිතුමා ඉතා ඉක්මනින් සහ ලැබූ පළමු අවස්ථාවේදීම දිගුකාලීන තීරණ ගෙන ඒවා ක්‍රියාත්මක කිරීම නිසා අපේ රට භුක්ති විඳින වාසි අප දැක ඇත.සාකච්ඡා කෙළේ ජයසිරි මුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=ab1305051</link>
    <topic>නිරුවත වහ ගන්න පිරුවට හොයනවා</topic>
    <author>විශේෂ ලියුම්කරුවකු විසිනි</author>
    <content>සෝභිත හිමියෝචන්ද්‍රිකාට දෙහි කපතිචන්ද්‍රිකා බණ්ඩාරනායක කුමාරතුංග මහත්මිය ශ්‍රී ලංකාවේ ප්‍රථම ජනාධිපතිනිය ලෙස දිව්රුම් දෙන්නේ 1994 නොවැම්බර් 12 දා ය. පදවිප්‍රාප්තියෙන් අනතුරුව ඇය කියා සිටියේ ඒකාධිපති පාලකයකු නොවී නිහතමානී ජනතා සේවකයකු වීමට ඇප කැප වෙන බව ය. කුමාරතුංග මහත්මිය ජනතාව අතර තැබූ මුඛ්‍ය පොරොන්දු දෙකක් තිබිණි. පළමුවැන්න විධායක ජනාධිපති ක්‍රමය අහෝසි කිරීම ය. (වසරකටත් අඩු කාල සීමාවක් තුළ එය අවසන් කරන බව කියා සිටියා ය.) දෙවැන්න ත්‍රස්තවාදය නිමා කොට රටට සාමය උදා කිරීම ය. ත්‍රස්තවාදය හා යුද්ධය රටේ ප්‍රධාන ගැටලුව බවට පත්ව තිබිණි.කුමාරතුංග මහත්මිය ප්‍රමුඛ පොදු පෙරමුණු ආණ්ඩුව ජනතාවට ලබා දුන් බොහොමයක් පොරොන්දු ඉටු වූයේ නැත. ත්‍රස්තවාදය වර්ධනය විය. ඔවුන් ගේ පහරදීම් උත්සන්න විය. මහ බැංකු ප්‍රහාරය, දළදා මන්දිර ප්‍රහාරය, පාර්ලිමේන්තු ප්‍රවේශ මාර්ගයට පහරදීම ඇතුළු ප්‍රබල ත්‍රස්ත ප්‍රහාර ගණනාවක් මේ කාලය තුළ සිදුවිණි. සාමය ගොඩනැගීම මුළුමනින් ම අසාර්ථක විය. විධායක ජනාධිපති ක්‍රමය අහෝසි කරනු වෙනුවට එය පවත්වාගෙන යා යුතු යැයි ආණ්ඩුව කියා සිටියේ ය. රාජ්‍යායතන තුළ නාස්තිය, දූෂණය ඉහළ ගියේ ය. ජනාධිපතිනිය අසාර්ථක, අලස රැවටිලිකාර පාලිකාවක බවට චෝදනා එල්ල විණි. ඇගේ චරිතය හා හැසිරීම් අළලා ‘චෞර රැජින’ නමින් කෘතියක් ද පළවිණි.ජනාධිපති චන්ද්‍රිකා බණ්ඩාරනායක කුමාරතුංග මැතිනිය ප්‍රමුඛ පොදු පෙරමුණු ආණ්ඩුව දිගට - හරහට විවේචනය කළ අය අතර මාදුළුවාවේ සෝභිත හිමියෝ ප්‍රමුඛ වූහ. ආණ්ඩුව තම පැවැත්ම ස්ථාවර කර ගැනීම සඳහා ජනමත විචාරණයක් යෝජනා කළ අතර එම අවස්ථාවේ ලක්බිම පුවත්පත සමඟ (2001/08/16) සම්මුඛ සාකච්ඡාවකට එක් වූ සෝභිත හිමියෝ එබඳු විවේචනයක් එල්ල කළහ.“මොන මහානායක හාමුදුරුවො ද ජනමත විචාරණය කල්දාන්න කියල ඉල්ලුවෙ? මොන ආගමික උතුමන්ලා ද ජනමත විචාරණය කල්දාන්න කියල ඉල්ලුවෙ? මේ රටේ බුද්ධිමතුන්, දේශපාලන පක්ෂ නායකයන්, වෙනත් බහුජන සංවිධාන ඉල්ලා සිටියේ ජනමත විචාරණය වහා ම හකුලාගන්න කියල නේද? පාර්ලිමේන්තුව කල් දැමීම වහගන්න මේ රජය ජනමත විචාරණයක් දැම්මා. පසුව මහා නායක හාමුදුරුවො, ආගමික උතුමන්ලා, දේශපාලන පක්ෂ නායකයො කිව්වා කියලා ජනමත විචාරණය කල් දැම්මා. මේ මොන තරම් විහිළුවක් ද? දැන් මේ ආණ්ඩුව හදන්නෙ එක - එක පිරුවට දමලා තමන්ගේ නිරුවත වහ ගන්නයි. එහෙම නැතිව ජනමත විචාරණ තියන්නවත්, ව්‍යවස්ථාව වෙනස් කරන්නවත් මේ රජයට අවශ්‍යතාවක් නෑ. මේක මේ ජනතාව ගොනාට අන්දවලා බලයේ ඉන්න කරන වැඩක්.”චන්ද්‍රිකා මැතිනිය ප්‍රමුඛ පොදු පෙරමුණු ආණ්ඩුවට නිවැරැදි තීන්දුවක් ගැනීම සඳහා සීමිත කාලයක් ලබාදෙන බව ප්‍රකාශ කළ සෝභිත හිමියෝ ආණ්ඩුව නිවැරැදි තීන්දුවක් නො ගතහොත් සංඝයා වහන්සේ සමඟ පාරට බසින බව දන්වා සිටියහ. උන්වහන්සේ තවදුරටත් මෙසේ කීහ.“මෙතන යටි අරමුණු ගණනාවක් තියෙනවා. ඒ කියන්නෙ ජනමත විචාරණය කල් තැබූ මේ කාල සීමාව තුළ අපට නො පෙනෙන බොහෝ දේවල් සිදුවිය හැකියි. රජය දැන් පාර්ලිමේන්තුව කල් දම දමා උත්සාහ කරන්නෙ තමන්ගෙන් කැඩී ගිය මුස්ලිම් කොංග්‍රසයේ මන්ත්‍රීවරුන් කිහිප දෙනා නැවත වතාවක් තමන්ගේ පක්ෂයට එකතු කර ගන්න. ඒ වගේ ම මේ කාලය තුළ නොයෙකුත් උප්පරවැට්ටි දමා විපක්ෂයේ මන්ත්‍රීවරු කිහිප දෙනෙකුත් බිලීබා ගන්නත් රජය උත්සාහ කරනවා. හැබැයි ඔය මොකක් හරි හරි ගියොත් ජනමත විචාරණය පැත්තකින් තියලා ආණ්ඩුවට තව ටික කලක් බලයේ රැඳෙන්න පුළුවන්. හැබැයි බැරි වෙලාවත් පොදුජන එක්සත් පෙරමුණේ මන්ත්‍රීවරු කිහිප දෙනෙක් එක්සත් ජාතික පක්ෂයට ඇද ගත්තොත් මේ ඔක්කොම ඉවරයි. ඒත් ඔය මොනව වුණත් රජයට එක තුරුම්පුවක් තියෙනවා. ඔය ජනමත විචාරණය පවත්වනවා කියන දවසේ තමයි රජයට අවුරුද්දක් සපිරෙන්නෙ. එතකොට ආණ්ඩුවට හැකියාවක් ලැබෙනවා කැමැති නම් ආණ්ඩුව විසිරුවා හරින්න. මේ ටික කාලය තුළ මොන මොනවා හෝ කරගන්න බැරි වුණොත් ආණ්ඩුව විසිරුවා හරිනවා... හරිනවාම යි.හැබැයි මෙතන එක දෙයක් අපට පැහැදිලිව පෙනෙනවා. ඒ තමයි මේ පාලකයො බලයට කොතරම් කෑදර ද කියන එක.හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය බලයට අතිශයින් කෑදර බවත්; එකල කියැවිණි. එසේ විවේචන ඉදිරිපත් කළ අය අතර සෝභිත හිමියෝ ප්‍රධාන වූහ.උන් වහන්සේ චන්ද්‍රිකා මැතිනිය ප්‍රමුඛ කොට ඉදිරිපත් කළ තවත් විවේචනයක් මෙසේ ය.“එක පැත්තකින් මේ රටේ මිනිස්සු හාමතේ මිය යනවා. තව පැත්තකින් එල්.ටී.ටී.ඊ. ත්‍රස්තවාදීන් මේ රට විනාශ කරමින් සිටිනවා. එහෙම නම්, කාටත් එකඟ වෙන්න පුළුවන් පොදු වැඩපිළිවෙළක් යටතේ මේ රට වැටී ඇති අගාධයෙන් ගොඩ ගන්න මේ හැම දෙනා ම එකතු වෙනවා නම්; ඒ ගැන අපි සතුටු වෙනවා. ඒත් මේ හැම දේශපාලන පක්ෂයකින් ම අපි එක දෙයක් ඉල්ලනවා. තමන් බලයට ආවාට පස්සේ මොනවද කරන්නෙ කියල මේ රටේ ජනතාවට කියන්න.”ජනාධිපතිනිය චන්ද්‍රිකා බණ්ඩාරනායක කුමාරතුංග මැතිනියට ත්‍රස්තවාදය අවසන් කිරීමට නො හැකි විය. යුද්ධය නිමා කිරීමට නොහැකි විය. සාමය හා නිදහස ඇති කිරීමටත් නො හැකි විය. එ පමණක් නො ව අත්තනගල්ල ආසන්නයේ පිහිටි ප්‍රධාන නගරයක් වූ වේයන්ගොඩට කිසිදු නවීකරණයක් දීමට ද ඇයට හැකියාවක් ලැබුණේ නැත. වේයන්ගොඩ පෙහෙකම්හල දිරාපත් විය. අලුතින් ඉදි කළ රංග ශාලාවෙහි හිඟන්නෝ ලගිති.චන්ද්‍රිකා මැතිනිය සිය පාලන කාලය තුළ කුමක් සිදු කෙළේ ද? සෝභිත හිමියෝ ඒ ගැන ද විවේචන ඉදිරිපත් කරති.“මේ රටේ පවත්නා ව්‍යවස්ථාව සම්බන්ධයෙන් ප්‍රශ්න රාශියක් මතු වී තිබෙන බව ඇත්ත. ඒත් උතුරේ පවතින යුද්ධය හමාර කරන්න මේ ව්‍යවස්ථාවෙන් ඇති බාධාව මොකක් ද? දැන් පොදුජන එක්සත් පෙරමුණ බලයට පත්වෙලා අවුරුදු හතකට කිට්ටු වෙනවා. ඒ අවුරුදු හත ඇතුළත යුද්ධය හමාර කරන්න බැරි වුණේ ජේ.ආර්. ගෙ ව්‍යවස්ථාව නිසා ද? මේ රටේ ආර්ථිකය සංවර්ධනය කරන්න බැරි වුණේ මේ ව්‍යවස්ථාව නිසා ද? මේ රටේ කෘෂිකර්මය නඟා සිටුවන්න බැරි වුණේ මේ ව්‍යවස්ථාව නිසාද? මේ රටේ අල ගොවියාට අල ටික වගා කරගන්න බැරි වුණේ මේ ව්‍යවස්ථාව නිසා ද? අනිත් එක ජනාධිපතිනියම කියා තිබෙනවානේ යුද්ධය අවසන් වෙනකම් විධායක ජනාධිපති ධූරය තියා ගන්නවා කියලා. එහෙම නම්; මේ හැම අර්බුදයකටම හේතුව ව්‍යවස්ථා අර්බුදය කියලා කියන්නෙ කොහොමද? නටන්න බැරි මිනිහාත් පොළොව ඇදයි කියනවා. ඒ වගේ කතාවක් තමයි මේකත්.”චන්ද්‍රිකා මැතිනියත්, චන්ද්‍රිකා මැතිනියගේ ආණ්ඩුවත් මහජන මුදල් රුපියල් කෝටි ගණනින් නිරපරාදේ නාස්ති කළ බව; එකල එල්ල වූ තවත් විවේචනයෙකි.ප්‍රංශයෙන් දුම්රිය එන්ජින් ගෙන්වීම ප්‍රංශයෙන් චිත්‍රපට නිෂ්පාදන ආම්පන්න ගෙන්වීම වැනි සිද්ධීන්ගේ සිට සාමය සඳහා ද වූ වැඩසටහන් උදෙසා වියදම් කළ විශාල මුදල් සම්භාරය අපතේ ගිය නාස්තිකාර යෙදවීම් ලෙස සැලකේ.සෝභිත හිමියන් ඒ ගැනත් කතා කර තිබේ.“ඔය කෝටි ගණනක මුදල් එයාලගෙ අම්මගෙ - අප්පගෙ බූදල් නෙමෙයිනේ. එනිසා කොපමණ මුදලක් වැය වී තිබුණත් කමක් නෑ. දැන් බන්දුල ගුණවර්ධන ඇමැතිවරයා ම කියා තිබෙනවානෙ මේ තියෙන තත්ත්වය යටතේ ජනමත විචාරණයක් තිබ්බොත් අපි ලක්ෂ පහමාරකින් පරදිනවා කියලා. ඉතින් ජනමත විචාරණයක් තියයි ද?”“මේ රජය ජනමත විචාරණය ඉල්ලා අස්කර ගත්තා. දැන් ඒක රජයේ ප්‍රකාශවලින් ම පැහැදිලි වෙනවා. ඇත්තටම ජනමත විචාරණයට දින නියම කළේ පාර්ලිමේන්තුව තුළ විපක්ෂය බලවත් වූ නිසා; එයින් මඟ හැර යෑමේ උපක්‍රමයක් හැටියටය. ඒත් මේ ජනමත විචාරණය මහා ප්‍රෝඩාවක්.ජනතාවගේ මුදල් කාබාසිනියා කිරීමක් කියලා මහා සංඝරත්නය ඇතුළු විවිධ දේශපාලන පක්ෂ පෙන්වා දෙන්න ගත්තා ම මේ රජයට තවත් කල් අරින්න බැරි වුණා. ඒ වගේ ම ඔවුන් දැනගත්තා ජනමත විචාරණයෙන් තමන් අන්ත පරාජයකට පත්වන බව.ජනමත විචාරණය කල් දැම්මා කීවාට මෙතන ඇති කල්දැමීමක් නෑ. ඔවුන් මේ වන විට ජනමත විචාරණය හකුලාගෙන ඉවරයි. හැබැයි මේ අවිචාරවත් පාලකයො මේ වනවිටත් ජනතාවගේ මුදල් රුපියල් දස කෝටියක් නිකරුණේ කාබාසිනියා කර තිබෙනවා.ඒ මදිවාට රටත් ආර්ථික හා දේශපාලන වශයෙන් බලවත් අර්බුදයකට ඇද දමා තිබෙනවා. හැබැයි මේ හැමදේකටම මේ ආණ්ඩුවට වග කියන්න වෙයි.”ආණ්ඩුව යැයි හැඳින්වුව මේ ප්‍රහාරය එල්ල වන්නේ ජනාධිපතිනිය වෙත ය. ඇය එම ආණ්ඩුවේ නායිකාව සේම විධායක බලැති ජනාධිපතිනිය ද වූවා ය. ඇය ගේ අභිමතයට ප්‍රතිවිරුද්ධ මතයක් ආණ්ඩු පක්ෂයෙන් මතුවූයේ නැත. ඇයගේ සමීපතමයා වූ මංගල සමරවීර මහතා චන්ද්‍රිකා මැතිනියට එරෙහිව නැඟුනු බලවේග මර්දනය සඳහා මඩ ප්‍රහාර දියත් කරමින් සිටියේ ය.බලයට පත්වී වැඩි කල් නොයාම දැඩි විවේචනවලට ගොදුරු වූ හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය දැඩි සේ විවේචනය කළ තැනැත්තකු නැවත ඇය වර්ණනා කරත් ද එක්කෝ ඔහු ප්‍රෝඩාකාරයෙකි. නැතහොත් ඔහු දේශපාලන වශයෙන් මෝඩයෙකි.විශේෂ ලියුම්කරුවකු විසිනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=ab1305052</link>
    <topic>‘උදයන්’ පුවත්පත ජාතිවාදියි දෙමළ ජනතාවම කියති</topic>
    <author/>
    <content>ජාතිවාදය අවුස්සන උදයන් පුවත්පත උතුරේ වැසියන් පමණක් නොව වතුකරයේ වැසියන් ද ජාතිවාදී කුමන්ත්‍රණයට ඇඳා ගනිමින් සිටින බවට විවිධ පාර්ශ්වවලින් චෝදනා එල්ල වීමට පටන්ගෙන ඇත.උඩරට වතු කම්කරුවන් සඳහා කිසිදු පහසුකමක් ලබා නොදෙමින් රජය ඔවුන්ගේ ශ්‍රමය සූරාකමින් සිටින බවට උදයන් පුවත්පත එහි කතුවැකියේ සඳහන් කර තිබුණි. උදයන් පුවත්පත එසේ මැයි 1 දා සඳහන් කළත් තලවකැලේ ලිඳුල නගරයේ පැවැති කඳුරට ජනතා පෙරමුණේ රැලියකදී අදහස් ප්‍රකාශ කළ එම පෙරමුණේ නුවරඑළිය දිස්ත්‍රික් පාර්ලිමේන්තු මන්ත්‍රී ආර්. රාධා ක්‍රිෂ්ණන් මහතා සඳහන් කළේ මහින්ද රාජපක්ෂ රජය යටතේ වතුකරයේ කම්කරු ජනතාවට වැටුප් වැඩිවීම්, සෞඛ්‍ය පහසුකම්, පාසල් සඳහා ගුරු මහත්ම මහත්මීන් ලබාදීම, නව නිවාස යෝජනා ක්‍රම ලබාදීම, දිවා සුරැකුම් මධ්‍යස්ථාන ලබාදීම වතුකරයෙන් විශ්වවිද්‍යාල සඳහා සුදුසුකම් ලබන දරුවන්ට ශිෂ්‍යත්ව ලබාදීම “නැණසල” ආදී සේවා ලබා දෙමින් කඳුකරයට විශාල සේවයක් සිදුකොට ඇති බවයි.යාපනයේ පළවන ජාතිවාදී පුවත්පතක් වන උදයන් ඇතුළු දෙමළ පුවත්පත් ද්වේශ සහගත ලෙස රජය විවේචනය කිරීම කනගාටුවට කරුණක් බවත් මන්ත්‍රීවරයා සඳහන් කළේ ය.රනිල් ‘උදයන්’ කාර්යාලයේමේ තත්ත්වය සනාථ කරන සිදුවීම් මෙසේ පෙළ ගැස්විය හැක.දෙමළ ජනතාව නොමඟ යවමින් ජාතිවාදය පතුරවන යාපනයේ උදයන් පුවත්පත ඉකුත් 29 වැනිදා එහි දෙවැනි පිටුවේ ජාතිවාදී පුවතක් නිර්මාණය කර ඇත.එම පුවතට පදනම් කරගන්නේ විපක්ෂ නායක රනිල් වික්‍රමසිංහ මහතා මන්නාරමේ රදගුරු රායප්පු ජෝෂප් පියතුමා හමුවී කළ සාකච්ඡාවකි.මේ හමුවට අතුරුදන් වූ අයගේ ඥාතීන් පිරිසක් ද සහභාගි වූ බව උදයන් පුවත්පත කියයි.එම පුවතින් කියවෙන්නේ විපක්ෂ නායක රනිල් වික්‍රමසිංහ මහතාගේ අදහස් දැක්වීමකි. උතුරේ තරුණ තරුණියන් බුරුතු පිටින් අතුරුදන් වූයේ වත්මන් රජය කාලයේ දී බවත්, අතුරුදන් වූ සියලු දෙනාම රජය විසින් ඝාතනය කර ඇති බවත් රනිල් වික්‍රමසිංහ මහතා ප්‍රකාශ කළ බව ද ‘උදයන්’ පුවත්පත සඳහන් කරයි.උතුරේ ජනතාවගේ ප්‍රශ්න සඳහා රජයට කිසිදු විසඳුමක් නොමැති බව ද මන්නාරම් ජනතාව හමුවේ රනිල් වික්‍රමසිංහ මහතා පැවසූ බව එම පුවතේ සඳහන් වේ.රජයේ හමුදාව හෙළූ ලෙයින් උතුරේ භූමිය තෙත් වුණාමේ පිළිබඳ වන්නි හා කිලිනොච්චි දිස්ත්‍රික් භාර ශ්‍රී ල නි ප සංවිධායිකා ගීතාංජලී නගුලේෂ්වරන් මහත්මියගෙන් අදහස් විමසීමේ දී ඇය සඳහන් කළේ මෙය අමු අමුවේ ජාතිවාදය ඇවිස්සීමක් බවය.උතුර ත්‍රස්තවාදයෙන් බේරාගැනීම සඳහා රජයේ හමුදාව හෙළූ ලෙයින් උතුරේ භූමිය තෙත් වී ඇති බව කෘතවේදී දෙමළ ජනතාව අදත් සිහිපත් කරනු ඇත.උදයන් පුවත්පත මෙවැනි ජාතිවාදී පුවත්වලට ප්‍රසිද්ධියක් ලබාදීම යළිත් මේ රට යුද්ධයකට ඇද දැමීමකටදැයි සාමාන්‍ය දෙමළ ජනතාව තුළ බියක් හටගෙන ඇතැයි ද නගුලේෂ්වරන් මහත්මිය පෙන්වා දෙයි.එමතු ද නොව දිගින් දිගටම ජාතිවාදය අවුස්සමින් යාපනයේ පළවන ‘උදයන්’ පුවත්පත විවිධ දේශපාලනඥයන් සම්බන්ධ කරගෙන ප්‍රවෘත්ති නිර්මාණය කිරීමට පටන් ගෙන තිබේ.ඉකුත් දිනක උදයන් පුවත්පතේ හතරවැනි පිටුවේ දෙමළ ජාතික සන්ධානයේ නායක ආර්. සම්බන්දන් මහතාගේ සම්මුඛ සාකච්ඡාවක් පළ කර තිබේ. උතුරේ මුස්ලිම් ජනතාව රජය නොසලකා හැර ඇතැයි එහිදී ආර්. සම්බන්දන් මහතා පවසා ඇත. හලාල් ගැටලුව රජය නිර්මාණය කළ එකක් බවට ඒත්තු ගැන්වෙන ප්‍රකාශ පළ කර තිබේ.උදයන් පුවත්පතටත්, සම්බන්දන්ටත් එල් ටී ටී ඊ යේ කෙණෙහිලිකම් අමතක වී ඇතැයි මෙම ප්‍රකාශ සම්බන්ධයෙන් අදහස් දක්වමින් ගුරුනගර් හි ප්‍රජා සංවිධානයේ ලේකම් ඒ. සෙව්වේල් මහතා ප්‍රකාශ කළේය. යාපනයේ සිටි පාරම්පරික මුස්ලිම් ජනතාව පළවා හරිමින්, එවකට විදෙස් රටවලදී පැවැති සමුළුවලට මුස්ලිම් නියෝජිතයකු සහභාගි කිරීමට එම ජනතාව කළ ඉල්ලීම් ප්‍රතික්ෂේප කළේ සම්බන්දන්ලා බව ද හෙතෙම අනාවරණය කළේය.වසර තිහකට පසුව උදාවී ඇති සාමය විනාශ කිරීමටත්, සිංහල, දෙමළ හා මුස්ලිම් ජනතාව අතර භේද ඇති කිරීමට ඊනියා ‘උදයන්’ පුවත්පත කටයුතු කිරීම හෙළා දකින බව ද සෙව්වේල් මහතා වැඩිදුරටත් කීවේය.උතුරේ පාරම්පරික ඉඩම් සැබෑ හිමිකරුවන්ට ලැබිලාඋතුරේ සශ්‍රීක ඉඩම් යුද හමුදාව පවරා ගන්නවා යැයි ‘උදයන්’ නමැති ජාතිවාදී පුවත්පත පළ කරන දේශද්‍රෝහී ප්‍රවෘත්ති සම්පූර්ණයෙන්ම ප්‍රතික්ෂේප කරන අතර, සැබෑ තත්ත්වය එය නොවන බව කිලිනොච්චි වන්නි දිස්ත්‍රික් ශ්‍රී ල නි ප ප්‍රධාන සංවිධායිකා ගීතාංජලී නගුලේෂ්වරන් මහත්මිය සිළුමිණට පැවසුවාය.උදයන් පුවත්පත දිගින් දිගටම ජාතිවාදය අවුස්සන සුලු පුවත් පළ කරමින් පසුගිය දා කියා සිටියේ යුද හමුදාව උතුරේ ජනතාවගේ ඉඩම් බලහත්කාරයෙන් පවරා ගන්නා බවය.ගීතාංජලී නගුලේෂ්වරන් මහත්මිය එම ප්‍රදේශයේ ජනතාවට මෙයින් සිදුවන අසාධාරණය හා අපකීර්තිය නැති කළ යුතු බව සඳහන් කරමින් අප අමතා විශේෂයෙන් පැවසුවේ උදයන් පුවත්පත තම සහෝදර ජනතාව නැවත අඳුරේ තැබීමට තැත් කරන බවයි.පසුගියදා උතුරේ ජනතාව වාර්තාගත අස්වැන්නක් ලබා ගත්තේ තමන්ගේම ඉඩම් වගා කිරීමෙන් බව පෙන්වා දෙන නගුලේෂ්වරන් මහත්මිය මෙවැනි අසත්‍ය පුවත් මවන ‘උදයන්’ වැනි පුවත්පත් හෙළා දැකිය යුතු බව ද පෙන්වා දෙයි.මේ වන විට උතුරේ ජනතාවට තම නිජබිම්වල ඔප්පු රජය ලබා දෙමින් ඔවුන් පදිංචි කරවා ඇති බවත් මේ වන විට ඔවුන් රිසි සේ එම බිම්වල ජීවත්වන බවත් නගුලේෂ්වරන් මහත්මිය කීවාය.උතුරේ ජනතාව යුද්ධයකට ඇද දැමුවේ ද ඊනියා දෙමළ පුවත්පත්දෙමළ ජනතාව නොමග යවමින් යාපනයේ මුද්‍රණය කරනු ලබන උදයන් පුවත්පත ජාතිවාදය අවුස්සන සුලු පුවත් හා කතුවැකි පළ කිරීම දිගින් දිගටම සිදුකිරීම ඉතා කනගාටුදායක බව කිලිනොච්චිය ධර්මපුරම් හි පදිංචි ධර්මපුරම් පුරවැසි කමිටුවේ සභාපති වන්නි මුරුගේසු මහතා ද කීවේය.එජාප නායක රනිල් වික්‍රමසිංහ මහතා යාපනයේ දී ජාතිවාදය ඇවිස්සෙන සුලු කතා පැවැත්වූ අතර උදයන් පුවත්පත එයට ප්‍රධාන තැනක් දෙමින් කටයුතු කිරීම කනගාටුවට කරුණක් බව ද වන්නි මුරුගේසු මහතා කියයි.ඉකුත් 26 දා කතුවැකියක් ලියන උදයන් කතුවරයා සඳහන් කරන්නේ සංවර්ධනයේ මුවාවෙන් ආණ්ඩුව උතුරේ දෙමළ ජනතාවට නොසලකා හරින බවයි.උතුරේ දෙමළ ජනතාවගේ අයිතිවාසිකම් දිනා ගැනීමට නම්, කළ යුතු එකම දේ සටන් කිරිම බව ද කතුවරයා කියයි.මෙවැනි අදූරදර්ශී කතුවරුන් හා ඇතැම් දෙමළ මාධ්‍යවේදීන් එක්වී නැවත ජනතාව හා රජය අතර විශ්වාසය පළුදු වන ආකාරයෙන් කටයුතු කරන ආකාරය කනගාටුවට කරුණක් බව ද පවසන මුරුගේසු මහතා එය තරයේ හෙළා දකින බව ද පවසා සිටී.එම කතුවැකිය ඉතා ද්වේශ සහගත එකක් බව ද වන්නි මුරගේසු මහතා කියා සිටී.2009 න් පසුව මේ දක්වා උතුරේ සිදුවී ඇති සංවර්ධනය උතුරේ ජනතාව හොඳින් දන්නා අතර, එදා එල් ටී ටී ඊ ත්‍රස්තවාදයට බියෙන් මිරිකී සිටි උතුරේ ජනතාව එයින් මුදාගත් රජයට කෘතවේදිත්වය පළ කළ යුතු බව ද ඔහු වැඩිදුරටත් පෙන්වා දෙයි.උතුරේ ජනතාව යුද්ධයකට ඇද දැමුවේ ද ඊනියා දෙමළ පුවත්පත් බව ද ඔහු කියා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=ab1305054</link>
    <topic>සුබ අනාගතයක්</topic>
    <author>රංජිත් සියඹලාපිටිය</author>
    <content>බොහෝ අය අපේ ආර්ථිකය දුර්වල වී යැයි කියන්නට උත්සාහ කරති. එය කඩා වැටෙන්නට ළඟ යැයි කියන්නට කෙස් පැලෙන තර්ක ඉදිරිපත් කරන්නෝ පාර්ලිමේන්තුවේ මෙන්ම පිටත ද සිටිති. ඔවුහු මුළු කාලයම ගතකරන්නේ තර්ක තහවුරු කර ගැනීම සඳහා කරුණු සෙවීමට විවිධාකාරයේ ක්‍රමවේද යොදාගනිමිනි.ඔවුන්ට ඒ පිළිබඳව කරදර නොවී හොඳ අවබෝධයක් ලබා ගත හැකි වාර්තාවක් අන්තර්ජාතික මූල්‍ය අරමුදල මඟින් පසුගිය දා නිකුත් කර තිබුණි. ඔවුන් කියන පරිදි දිගටම 6%කට වැඩි ආණ්ඩුවට වේගයක් පවත්වා ගනිමින් කටයුතුª කිරීමේ ශක්තිමත් ආර්ථික ස්ථාවරයකට දැන් ශ්‍රී ලංකාව පැමිණ ඇති බවයි. එපමණක් නොව, නුදුරේ දකුණු ආසියාවේ වැඩිම ආර්ථික වර්ධන වේගය හිමිකර ගන්නා රට ලෙස ද ඔවුන් අප හඳුන්වා දී ඇත.නිදහසින් පසු අපේ රටේ ආර්ථික වර්ධන වේගය 4.5%ක් විය. 2006 සිට 2012 දක්වා සත් අවුරුදු කාලය තුළ ආර්ථික වර්ධන වේගය 6.7%ක් වූ අතර, එය අවුරුදු 7ක කාලය තුළ වාර්තා කළ ඉහළම වර්ධන වේගය විය. මූල්‍ය ස්ථායිතාවේ නව පරිච්ඡේදයක් සටහන් කරමින් පසුගිය මාස 50ක් පුරා උද්ධමනය තනි ඉලක්කමක අඛණ්ඩව පවත්වා ගැනීමට හැකි විය. එමෙන්ම මූල්‍ය පද්ධතියේ ස්ථායීතාව යහපත්ව පවත්වාගෙන ගිය අතර, බැංකු ක්‍ෂේත්‍රයේ වත්කම් වටිනාකම රුපියල් ට්‍රිලියන 5ක අගය ඉක්මවන ලදී.2011 දී ඩොලර් මිලියන 1061ක් වූ ගෙවුම් ශේෂ හිඟය 2012 වසර වන විට ඩොලර් මිලියන 151ක අතිරික්තයක් දක්වා වර්ධනය විය. වසර 27කට පසු 2011 වර්ෂයේ දී රාජ්‍ය ණය දළ ශේෂය නිෂ්පාදනයෙන් 80%ට වඩා අඩුවූ අතර, 2012 වර්ෂයේ දී 80%ට අඩු මට්ටමක පවතී.ලෝකයේ ආර්ථික කෙරුම්කාරයන්ගේ ආර්ථිකයන් සුණු විසුණු වී යද්දී අපි ඉහත කී ජයග්‍රහණ උරුම කර ගන්නෙමු. ඇත්තෙන්ම කරුණු හොයන්නෝ අපේ රට ගැන අවංක හැඟීමෙන් ඒ සොයා බැලීම කරන්නේ නම් ලෝකයේ ආර්ථික අවපාතයක් මැද ප්‍රබල ආර්ථිකයක් සහිත රටවල් පවා කඩා වැටෙද්දී, මන්දගාමී වෙද්දී අපේ රට ගැන ලොව ඉහළම පිළිගැනීමක් ඇති මූල්‍යායතන පවසන මේ තත්ත්වය මහත් ආඩම්බරයක් වනු ඇත.එසේ නොමැති වුවත් පොළොවේ පය ගසා සිටින අපේ රටේ මිනිසුන් නම් 2005න් පසු යුද්ධයත් නිමා කර ගනිමින් අප ලබා ඇති දියුණුව පිළිබඳව තක්සේරු කිරීමට අටුවා ටීකා අවශ්‍ය නැත. කලක් අපේ සිහිනයක්ව තිබූ වරාය ගුවන් තොටුපළ අධිවේගී මාර්ග ආදිය යථාර්ථයක් වෙමින් පවතී. ඈත ගමේ අකුල් අස්සෙන් රිංගා ගිය දෙවැට, කොන්ක්‍රීට් මාර්ග බවට පත්වෙමින් පවතී. ඔය කරුණු කාරණා අතරමැද සිදුවන නව ව්‍යාපෘතිවල නිමක් නැති තරම්ය. ඇඟට දැනෙන, ඇහැට පෙනෙන එම වාර්තාවලට අනුව අපේ රටේ අතිබහුතරයක් මිනිස්සු හොඳින් තෘප්තිමත් ව සිටිති. එසේ නොමැති අයට අන්තර්ජාතික මූල්‍ය අරමුදල් වාර්තා හෝ ඇස ගැසේවායි ප්‍රාර්ථනා කරමි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=ab1305055</link>
    <topic>මැයි දින රැළි</topic>
    <author>ඡායාරූප - විමල් කරුණාතිලක, සුදත් නිශාන්ත, සමන් මෙන්ඩිස්, භාග්‍රව කිත්සිරි.</author>
    <content>ඡායාරූප - විමල් කරුණාතිලක, සුදත් නිශාන්ත, සමන් මෙන්ඩිස්, භාග්‍රව කිත්සිරි.රජයේ මැති ඇමැතිවරු මැයි දින පෙළපාළියේ ගමන් කරමින්. ශ්‍රී.ල.නි.ප පෙළපාළිකරුවන්ට නෙළුම් පොකුණ අසළ ලේක්හවුස් ශ්‍රී.ල.නි.ප සේවක සංගමයෙන් සිසිල් පැන් සංග්‍රහ.ජාතික නිදහස් පෙරමුණේ නායක ඇමැති විමල් වීරවංශ මහතා එම පෙරමුණේ පෙළපාළියේ.විපක්ෂ නායක රනිල් වික්‍රමසිංහ මහතා සිරිකොතදී පැවැති එජාප මැයිදින රැස්වීමේදී පැමිණ සිටි පිරිසට ආචාර කරයි.ප්‍රජාතන්ත්‍රවාදී වාමාංශික පෙරමුණේ රැස්වීම ඇමැති වාසුදේව නානායක්කාර මහතා ද සිටී.ජනතා විමුක්ති පෙරමුණ බී.ආර්.සී. ක්‍රීඩාංගණයේදී පැවැත්වූ රැලිය, ලාල්කාන්ත මහතා රැස්වීම අමතයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=ab1305056</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>අධ්‍යාපන ඇමැති බන්දුල ගුණවර්ධනඑතුමාට එක්සත් ජාතික පක්ෂය ඇතුළේ සිද්ධ වෙලා තියෙන ඛේදවාචකය සන්ධාන රජය කියන වචනය යොදාගෙන කියනවා කියන එකයි අපිට මේ වචනවලින් පැහැදිලි වෙන්නේ. තම පක්ෂය ඇතුළේ සිද්ධ වෙලා තියෙන අර්බුදය විසඳාගන්න බැරිව අතිමහත් බහුතර ඡන්දයෙන් පත්වූ සන්ධාන රජය ගැන කතා කර පලක් නැහැ. මේ රජයට නෙමෙයි තම පක්ෂය තුළ තමන්ට අත්වෙලා තියෙන ඉරණම ගැන කල්පනා කළා නම් වඩාත් හොඳයි.- බන්දුලවැඩ කරන ජනතාව ගැනයි මේ රජය වඩාත් හිතුවේ. ගමකට අද ගියාම ජනාධිපතිතුමාට ජනතාව දක්වන්නේ ව්‍යාජ ආදරයක් නොවෙයි. එතුමාට ජනතාව බොහොම ලෙන්ගතුයි.මේ රජය වැඩ කරන ජනතාව සමඟ සිටින රජයක් මැයි දිනය ශෝක දිනයක් බවට පත් වෙලා තිබුණේ එතුමලාගේ රජය පවතින කාලයේදී.- බන්දුලමෙවැනි ප්‍රකාශ එල්ටීටීඊ ඩයස්පෝරාව මගින් නිකුත් කරනවා නම් පුදුම වෙන්න කාරණයක් නැහැ. නමුත් එල්.ටී.ටී.ඊ. යට හා බෙදුම්වාදයට විරුද්ධයි කියමින් පෙනී සිටින දේශපාලන පක්ෂ මෙවැනි ප්‍රකාශ නිකුත් කරනවා නම් රටේ ආරක්ෂාව සම්බන්ධයෙන් මීට වඩා ගැඹුරින් හිතන්න ඕනෑ. වසර තිහක් ලේ, මස්, දන්දී ආරක්ෂක හමුදා මුදාගත් මේ රට ඒ සඳහා නායකත්වය ලබාදුන් ජනාධිපතිතුමා විසින් ඉදිරියේදීත් මේ රටේ සියලු ජනවර්ගවල ආරක්ෂාව තහවුරු කර උතුරු - නැඟෙනහිර ජනතාවට බිම් බෝම්බ ඉවත් කර බියෙන් සැකෙන් තොරව ජීවත්වීම සඳහා වටපිටාව සදා දීමට හොඳ දැක්මක් ආරක්ෂක හමුදාවලටත් තියෙනවා. ඒ ගැන කිසි කෙනෙක් කලබල විය යුතු නැහැ.- බන්දුලඅසාමාන්‍ය සහන ගොවි ජනතාවට ලබාදුන් රජයක් ලෝකයේ කිසිම රටක නැහැ. ජනාධිපතිතුමාට ගම්වල ගොවි ජනතාව දක්වන ප්‍රසාදය ලෝකයේ කිසිම නායකයකුට ලැබෙන්නෙ නැහැ. ලෝක වෙළෙඳ පොළේ කොතරම් මිල ඉහළ ගියත් පොහොර සහනාධාරය ගොවි ජනතාවට රුපියල් තුන්සිය පනහට ලබාදුන්නා. සීත කාමරවල සිට රටේ ප්‍රශ්න විසඳන්න උත්සාහ කරන අයට මේ ප්‍රායෝගික සත්‍යය තේරුම් ගන්න අපහසුයි. ගොවි ජනතාව සිය දිවි නසාගත්තේ සන්ධාන රජය යටතේ නෙමෙයි එතුමලාගේ රජය කාලයේදීයි. අපි ගොවි ජනතාවට සහන මිලක් ලබාදී තියෙනවා. අපි කුඹුරු ගොඩකර ගොඩනැඟිලි හදන්නේ නැහැ. දේශපාලන වාසි ලබාගෙන ගොවි ජනතාව අනාථ කරලත් නැහැ. ඔය ප්‍රකාශ එතුමන්ලාගේ කාලයට යොදාගත්තා නම් හොඳයි.- බන්දුලඕනෑම රජයක් පැවැත්මට නම් සමාජයේ පහළම පන්තියේ සිට ඉහළම පන්තියෙන් බදු අය කරන්න ඕනෑ. බදු අය කරන්නේ රාජ්‍ය මූල්‍ය කළමනාකරණ පනතට නීති රීතිවලට අනුකූලවයි. මේ දේවල් විෂයානුබද්ධ දැනුමක් ඇති අයගේ කටයුත්තක්. ආණ්ඩු විරෝධී දේශපාලනඥයන් කියන විදිහට කරන්න පුළුවන් කටයුතු නොවෙයි. රාජ්‍ය මූල්‍ය කළමනාකරණ මූල ධර්මවලට අනුකූලව සාධාරණව ඒ කටයුතු කරන්නේ ඒ සඳහා සුදුසුකම් ලබා ඇති උගත්තු.- බන්දුලරනිල් වික්‍රමසිංහ මහතා කතා කරන්නේ මේ උතුරු නැඟෙනහිර ජනතාවගේ ප්‍රජාතන්ත්‍රවාදය ආරක්ෂා කර දීමට නොවෙයි. ඉතාමත් පැහැදිලිව කියන්න පුළුවන් එතුමාට සිද්ධ වෙලා තියෙන්නේ බටහිරට උවමනා දේ ඉෂ්ට කරන්න මේ ප්‍රකාශ දේශීය ජනතාව වෙනුවෙන් කරන ප්‍රකාශ නෙවෙයි. අන්තර් ජාතික අවශ්‍යතා සඳහා කරන ප්‍රකාශ ඒ සඳහා යොදන උපාය, උපක්‍රම භාවිත කරන්නේ මේ රටේ දේශීය ජනතාවට ඇති ආදරයට නොවන බව ජනතාව දන්නවා.- බන්දුලසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=ab1305057</link>
    <topic>ක්‍රිකට් බෝඩ් එක කියන්නේ හොඳක් අහන්න පුළුවන් තැනක් ‍නෙමෙයි</topic>
    <author>චන්දන බණ්ඩාර</author>
    <content>ජනපති, තිලංගට කියයිගිය සතියේ බදාදා දිනය මෙරට මෙන්ම ලෝකයේ කම්කරු ජනතාවට වැදගත් දිනයක් විය‍. ඒ ලෝක කම්කරු දිනය එදිනට යෙදි තිබුණු නිසාය. මෙරටද දේශපාලන පක්ෂ සහ වෘත්තිය සමිති රැසක් ලෝක කම්කරු දිනය නිමිතිකොට ගෙන මැයි රැලි සහ මැයි පෙළපාළිවලට එක්විය. එජාපය ,එක්සත් ජනතා නිදහස් සන්ධානය ,ජනතා විමුක්ති පෙරමුණ සහ ජාතික නිදහස් පෙරමුණ ඇතුළු දේශපාලන පක්ෂ රැසක් මෙවර මැයි රැලි කොළඹ දිස්ත්‍රික්කයේ පැවැත්වුහ.එක්සත් ජනතා නිදහස් සන්ධානයේ මැයි රැලිය මෙවර පැවැතියේ කොළඹ කැම්බල් පිටියේදිය. එහි තේමාව වුයේ රට නඟන මැයි රැල්ල යන්නය. මෙවර එක්සත් ජනතා නිදහස් සන්ධානයේ මැයි රැලියට ලක්ෂ විස්සකට අධික ජනතාවක් සහභාගි වුහ. මෙවර මැයි රැලිය ඉතිහාස ගතවන මැයි රැලියක් වුයේ මෙවර එජනිස මැයි රැලියට උතුරු නැ‍ඟෙනහිර ප්‍රදේශවලින් අතිවිශාල ජනතාවක් සහභාගි වි සිටිමය."රටට එරෙහි දෙස් විදෙස් බලවේග සියල්ල පරාජය කිරිමට අපි සුදානම්. අපි ඔබ සමගයි‍. යන්න වැඩ කරන ජනතාව රැලිය පුරාම ලබා දුන් පණිවිඩය විය. දිව‍යිනේ සිවු දෙසින් නෙළුම් පොකුණ මහින්ද රාජපක්ෂ රඟහල භූමියට පැමිණි ජනතාව එතැන් සිට බොරැල්ල කැම්බල් පිටියට රොක්වුයේ පෙළපාළියෙනි. ලක්ෂ සංඛාත ජනතාව රැලියට එක් වුයේ හැගුම්බරවය. රට ජාතිය රැක ගැනිමට සුදානම් බවටත් අතිගරු ජනාධිපතිතුමාගේ නායකත්වය රැක ගැනිමට ඕනෑම අභියෝගයක් ජය ගැනිමට සුදානම් බවටත් එහිදි වැඩ කරන ජනතාව හඩ නැගූහ. නීලවර්ණ ධජ පත්‍රිකා අතැතිව ජනාධිපතිතුමාටත් වැඩ කරන ජනතාවටත් සුබ පතා පෝස්ටර් බැනර් කටවුට් ප්‍රදර්ශනය කරමින් මේ පිරිස් පැමිණියහ. එදින උදේ වරුවේ සිට කොළඹට පැමිණි ජන ගඟ පිළිබදව සිය කතාව අවසානයේ අදහස් දැක්වු මහින්ද රාජපක්ෂ ජනාධිපතිතුමා කියා සිටියේ මෙය තමා සහභාගි වු දැවැන්තම අති විශාලම අති සාර්ථකම ජන රැලිය බවය.මේ අතරතුර ජනාධිපතිතුමා වි‍ශේෂ කාරණයක්ද අවධාරණය කළේය. එනම් විදුලි බිල වැඩි කරිමේදි ඒකක හැටක් දක්වා පරි‍හෝජනය කරන ජනතාවට විදුලි ගාස්තු වැඩි නොකරන බවය. එමෙන්ම ඒකක 180 දක්වා විදුලිය පරිභෝජනය කරන ජනතාවට යම් ප්‍රතිශතයකින් විදුලි ගාස්තුව අඩු කිරිමට තමා තීරණය කර ඇති බවය. ‍මැයි දි‍නයේදි ශ්‍රිලනිපයේ මැයි රැළිය පැවැති බොරැල්ල කැම්බල් පිටියට පෙළපාලිකරුවන් ළගා වෙනවිට ඒ සියලුදෙනා පිළිගැනීමට ඇමැති බැසිල් රාජපක්ෂ මහතා ඇතුළු මැති ඇමැතිවරු කැම්බල් පිටියේ විශේෂයන් සකසන ලද අට්ටාලයක් මතට නැගි සිටියහ. එහි ඇමැති ඩලස් අලහප්පෙරුම සහ පාර්ලිමේන්තු මන්ත්‍රීවරුන්වන නාමල් රාජපක්ෂ , කමලා රණතුංග ඇතුළු මැති ඇමැතිවරු කිප දෙනෙක් සිටියහ. බොහෝ පෙළපාලිකරුවන් පැමිණියේ එජනිසයට සම්බන්ධ නායකයන් සහ ශ්‍රීලනිපයේ ආසන සංවිධායකයන් වන මැති ඇමැතිවරු පෙරටු කොට ගෙනය. මේ අතරතුර ඇමැති බැසිල් රාජපක්ෂ මහතාගේ නෙත ගැටි තිබුණේ එක්තරා පෙළපාලිකරුවන් පිරිසක් වෙතය.එම පෙළපාලියේ සිටින පිරිස ඉතා දිගු පෝලිමක් ලෙස විශාල ජනකායක් සමග ඉදිරියට ඇදෙමින් තිබිණි. එහි ජනතාව අතර කිසිදු හිඩසැක් නොමැතිව තිබු නිසා කැම්බල් පිටියේ විශේෂ අට්ටාලයේ සිටි කාගේත් නෙත ඒ දෙසට යොමුව තිබිණි. "එනවා එනවා ඉවරයක් නෑ. කාගේ කට්ටියද මේ එන්නේ "ශ්‍රිලනිප ජාතික සංවිධායක ඇමැති බැසිල් රාජපක්ෂගේ තියුණු දෑස් ඒ වෙත යොමුව තිබිණි. ඒ නිසාම ඇමැති බැසිල් ඒ අසළ සිටි මන්ත්‍රී උදිත ‍ලොකු බණ්ඩාරගෙන් විමසා සි‍ටියේ කාගේ කට්ටියද මේ කියාය. "සර් මේ ජොන්ස්ටන් ඇමැතිතුමාගේ කට්ටිය. " මන්ත්‍රී උදිත කියා සිටියේය. " ඔව් ඉතින් ‍ජොනී ඇමැතිතුමා කොහොමත් වැඩ කාරයානේ. එයා එන අභියෝගවලට මුහුණ දෙන්නේ එහෙම තමයි. එයා ජනතාවගෙන් උත්තර දෙන්නේ."මනත්‍රී නාමල් කියා සිටියේය. ඇමැති ජොන්ස්ටන් ඇතුළු පිරිස ඇමැති බැසිල් ඇතුළු පිරිස පිළිගත්තේ ඉතා සතුටිනි.එක්සත් ජාතික පක්ෂය මෙවර මැයි රැලි තුනක් සංවිධානය කොට තිබිණි.එක්සත් ජාතික පක්ෂයේ යොවුන් පොරමුණේ මැයි රැලිය පැවැතියේ බදුල්ල වින්ස් පාර්ක් ක්‍රිඩාංගනයේය. ඒ එජාප මහ ලේකම් තිස්ස අත්තනායක සහ පාර්ලිමේන්තු මන්ත්‍රී රුවන් විජේවර්ධන‍‍ගේ ප්‍රධානත්වයෙනි. පාර්ලිමේන්තු මන්ත්‍රිවරුන්වන හරින් ප්‍රනාන්දු ,ගයන්ත කරුණාතිලක, රංජිත් මද්දුම බණ්ඩාර ඇතුළු පිරිසක් එක්ව සිටියහ.ඉන් අනතුරුව එජාපයේ ජාතික සේවක සංගමයේද මැයි රැළියක් පැවැත්විණි. ඒ එජාප නායකයාගේ ප්‍රධානත්වයෙනි. පාර්ලිමේන්තු මින්ත්‍රීවරුන් වන ජයලත් ජයවර්ධන, ජෝන් අමරතුංග ,ජෝශප් මයිකල් පෙ‍රේරා ඇතුළු පිරිසක් ඊට එක්ව සි‍ටියහ.ඉන් අනතුරුව එජාප නායකයා ගියේ කුරුණෑගලටය.ඒ කුරුණෑගල මාලිගා පිටියේ පැවැත්වෙන මැයි රුලියට සහභාගි විමටය‍. කුරුණෑගල මාලිගා පි‍ටියෙන් ඇරැබි පෙළපාලිය මාලිගා පිටිය තෙක් ගමන් කරද්දී එජාප මන්ත්‍රීවරු එහි සටන්පඨ කියමින් ගමන් ගත්තද එජාප නායකයා පෙළපාලියේ ගමන් ගත්තේ නැත‍.එජාප නායකයා කුරුණෑගල නගරයේ හෝටලයක සදළු තලයකට වී පෙළපාලි කරුවන්ට ආචාර කළේය. ඉන් අනතුරුව එජාප නායකයා මැයි රැලිය ඇමැතිමට ගියේය.ගිය සිංහල හින්දු අවුරුදු සමයේ එජාප නායකයා මෙරට සි‍ටියේ නැත. ඔහු සිටියේ තායිලන්තයේ සහ ‍ලාඕසයේ සංචාරයකට එක් වෙමිනි.මේ නිසා එජාපයේ සිරිකොත මන්දිරයේ වැඩ කටයුතු අවුරුද්ද වෙනුවෙන් ආරම්භ වුයේ ගිය සතියේදි එජාප නායකයාගේ ප්‍රධානත්වයෙනි. එජාප මහ ලේකම් තිස්ස අත්තනායක ,ජෝශප් මයිකල් පෙරේරා ,ජෝන් අමරතුංග ,රවි කරුණානායක සහ ආචාර්ය හර්ෂද සිල්වා ඊට එක්ව සිටියහ. ඉන් අනතුරුව පැවැති අවුරුදු තේ පැන් සංග්‍රහයටද සහභාගි වු එජාප නායකයාට ඉන් අනතුරුව සිරිකොත කාර්ය මණ්ඩලය බුලත් හුරුළු දී ආචාර කළහ.ගිය මැයි දිනයදා ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේගේ දුරකථනයට එජාප පාර්ලිමේන්තු මන්ත්‍රී විපක්ෂයේ ප්‍රධාන සංවිධායක ජෝන් අමරතුංගගෙන් දුරකථන ඇමැතුමක් ලැබිණි. ඒ වෙනවිට හෙට්‍ටිගේ ‍කොළඹ පැවැති එජනිස මැයි රැළියට යමින් සිටියේය."ඔබතුමාලාගේ මැයි රැළියත් රැස්වීමත් කොළඹ තිබුණානම් තමයි හොද. එතකොට වෙනස වටහා ගන්ඩ තිබුණා. "හෙට්ටිගේ අමරතුංග මන්ත්‍රීවරයාට කිවේය. "ඔව් ඉතිං අපි මේ පාර මැයි රැළි තුනක් තියනවානේ මේ ගමන අපේ මහිියංගනය මැයි රැළියට සුද්දියෙකුත් වැදි ජනතාවගේ කිප දෙනෙකුත් පෙළපාලියට ඇවිත් හිටියා. " ජෝන් අමරතුංග මන්ත්‍රීවරයා කියා සිටියේය."ආරංචියේ හැටියට විපක්ෂ නායකතුමා පෙළපාලියේ ගමන් ගන්නේ නැතිළු නේද? "හෙට්ටිගේ ලේකම්වරයා කියද්දී ජෝන් අමරතුංග මන්ත්‍රීවරයා පිලිතුරු දුන්නේ "ඔව් ඔව් අපි යෙදිලා ඉන්නේ නිරීක්ෂන මට්ටමේ වැඩවල . එතකොට තමයි අඩු පාඩු පේන්නේ" කියාය.ජොනී වැඩකාරයානේ නාමල් කියයි.මෙවර මැයි රැලිය අන් කවරදාටත් වඩා සාර්ථකව පැවැත්වීමට හැකිවීම ගැන ජනාධිපතිතුමා සිටියේ සතුටිනි. මේ අතරතුර බොරැල්ල කැම්බල් පිටියෙන් එක්සත් ජනතා නිදහස් සන්ධානයේ මැයි රැලිය අවසන් වීමෙන් අනතුරුව තමා සමඟ සිටි මැති ඇමැතිවරුන්ට ජනාධිපතිතුමා කියා සි‍ටියේ "මගේ ජීවිතයේ සාර්ථකම මැයි රැලිය මෙයයි" ජනාධිපතිතුමා ඇමැතිවරුන් වන මෛත්‍රීපාල සිරිසේන ,ඩලස් අලහප්පෙරුම ,නිමල් සිරිපාලද සිල්වා ඇතුළු මැති ඇමැතිවරු සමග කියා සිටියේය."මේ වගේ සාර්ථක මැයි රැලියක් අවසන් වුණාම තේ බොන්න යන්න ඕනේ ආසනය බාර සංවිධායකයා එක්කයි.‍ කෝ....කෝ...මේ ...තිලංග" ජනාධිපතිතුමා සෙසු මැති ඇමැතිවරුන්ගෙන් විමසා සි‍ටියේය. ඒ අනුව ජනාධිපතිතුමා බොරැල්ල ශ්‍රී.ල.නි.ප සංවිධායක තිලංග සුමතිපාලගේ නිවෙසට මැති ඇමැතිවරු පිරිසක් සමග ගියේය. ජනාධිපතිතුමාට තිලංගගේ නිවෙසට යාමට තවත් අවශ්‍යතාවක් තිබිණි. එනම් රෝගිව සිටින තිලංග සුමතිපාලගේ මවගේ සුව දුක් විමසා බැලීමටය. ජනාධිපතිතුමා මිලිනා සුමතිපාල මහත්මියගේ සුව දුක් විමසන අතරතුර පැරැණි දේශපාලන මතකයන්ද සිහිපත් කළේය."සුමතිපාල පවුල සිරිමාවෝ බණ්ඩාරනායක මැතිනියගේ කාලයේ සිට ශ්‍රීලංකා නිදහස් පක්ෂය වෙනුවෙන් කළ කී ‍දේවල් මට මතකයි"මේ අතරතුර ජනාධිපතිතුමා තිලංග සුමතිපාලට උපදෙස් කිපයක් දිමටද අමතක නොකළේය. "ඔය ක්‍රිකට් බෝඩ් එක කියන්නේ ප්‍රශ්න ගොඩක්. මැච් පරදින කොට එක්කෝ ක්‍රිකට් බෝඩ් එකට බණිනවා. නැත්නම් ක්‍රිකටස්ලා බැණුම් අහනවා. ඔතැන කවදාවත් හොදක් අහන්න පුළුවන් තැනක් නෙමෙයි. මිට කලින් තිලංගට දීපු හැම වගකීමක්ම හොදින් කළානේ. ඉතින් මොකටද ක්‍රිකට් නිසා නම කැත කරගන්න යන්නේ. ඉවසීමෙන් කටයුතු කළොත් තිලංගට මගෙත් එක්ක හොද ගමනක් යන්ඩ පුළුවන් වේවි. එතකල් කලබල නොවි ඉන්ඩ "ජනාධිපතිතුමා කියා සිටියේය. ඉන් අනතුරුව ජනාධිපතිතුමා තිලංග සුමතිපාලගේ මෑණියන්ට කියා සි‍ටියේ "තිලංගගේ දේශපාලන ගමන ගැන මං බලා ගන්නම්. ඒ වගේම ඔබතුමියට මා ඉක්මන් සුවය ප්‍රාර්ථනා කරනවා"කියාය.සෑම වසරක මෙන්ම මෙවර ද එක්සත් ජනතා නිදහස් සන්ධානයේ මැයි රැළියට වැඩිම පාක්ෂිකයින් පිරිසක් බැහැරින් රැගෙන ආ ආසන සංවිධායකවරයකු වූ සබරගමුව මහ ඇමැති මහීපාල හේරත් පක්ෂ නායකත්වයේ පැසසුමට ලක් විය. බස් රථ සියයකට ආසන්න ප්‍රමාණයකින් 5000 ට ආසන්න පිරිසක් සමග රඹුක්කන සිට පැමිණි මහීපාල හේරත් මහ ඇමැතිවරයා සිය පිරිසට නායකත්වය දෙමින් පෙළපාළිය ආරම්භයේ සිට කැම්බල් පිටිය දක්වා පා ගමනින් පැමිණි අතර ඔහුගේ පුත් කනක හේරත් මන්ත්‍රීවරයාද සිරිත් පරිදී එම කටයුත්තේදී ද පියාට නොමසුරු සහායක් ලබා දුන්නේය. වරෙක පාර්ලිමේන්තු පිවිසුම් මාර්ගයේ වටරවුමක සිට කනක හේරත් මන්ත්‍රීවරයා රථ වාහන හැසිරවීමේ කටයුත්තකද නිරත වනු දක්නට ලැබිණි. විසීරී තිබූ රඹුක්කනින් පැමිණි බස් රථ පාර්ලිමේන්තුව අසල පිටියට ඒකරාශී කිරීම සඳහා ඔහු කටයුතු කළේ පළපුරුදු රථ වාහන පොලිස් නිලධාරියකු මෙනි. උඩ රට වෙස් නැටුම් කන්ඩායමක්ද, රුහුණේ මොනර නැටුම් කණඩායමක්ද සන්ධානයේ මැයි රැලිය වර්ණවත් කිරීම සඳහා ගෙන ඒමද කනක හේරත් මන්ත්‍රීවරයාගේ අදහසකි.රඹුක්කන ජනතාවට නායකත්වය දෙමින් හේරත් පිය පුතු දෙපළ ගෙනැවිත් තිබූ මහ පිරිස කෙතරම්ද යත් කැම්බල් පිටියට ප්‍රවේශ වන ස්ථානයේ රැදී සිටි බැසිල් රාජපක්ෂ සහ නාමල් රාජපක්ෂ යන මැති ඇමැතිවරු දුටුවහ. පෙළින් පෙළට පැමිණෙන රඹුක්කන ජනතාවගේ ප්‍රමාණය කෙතරම්ද දැයි දැනගැනීමට බැසිල් රාජපක්ෂ අමාත්‍යවරයාට කිහිප විටක් පා ඇඟිලි තුඩු වලින් සිට ගැනීමටද සිදු විය. ඔහු රඹුක්කනින් පැමිණි මහ පිරිස දැක කෙතරම් සතුටු වීද යත් මහ ඇමති මහීපාල හේරත්ට සන්ධාන මැයි දින වේදිකාවට ගොඩ වෙන්නැයි ඇරයුම් කළේය."මහ ඇමතිතුමාගේ සංවිධාන ශක්තිය , කැපවීම කවදත් අපේ පක්ෂයට ලොකු හයියක්." බැසිල් රාජපක්ෂ මහතා මහ ඇමැති මහීපාල එසේ අගයන අතර තුර නාමල් රාජපක්ෂ මන්ත්‍රීතුමා කනක හේරත් මන්ත්‍රීවරයාටද ද වේදිකාවට ගොඩවන්නට ඇරයුම් කළේය."මේ ගෞරවය අපි දෙන්නට පමණක් ලැබුණ් එකක් නොවේ. රඹුක්කන පාක්ෂිකයන්ට ලැබුණු ගෞරවයක්." මෙවන් සංවේදී අවස්ථාවල කොහොමටත් හැඟුම්බර වන මහීපාල හේරත් මහ ඇමතිවරයා බැසිල් රාජපක්ෂ මහතා සහ නාමල් රාජපක්ෂ මන්ත්‍රිවරයා දෙස බලමින් කෘතවේදීව සඳහන් කලේය.එක්සත් ජාතික පක්ෂයේ කෑගල්ල දිසාවේ සිටි ප්‍රබල බල කණුවක් වු සබරගමුව පළාත් සභාවේ දෙවරක් මහ ඇමැතිවරයෙකු ලෙස කටයුතු කළ එජාප රජයේ හිටපු කැබිනට් ඇමැතිවරයකු වු ජයතිලක පොඩිනිලමේ මහතා ගිය සතියේදි අභාවප්‍රාප්ත වීය. හිටපු ඇමැති ජයතිලක පොඩි නිලමේ පසු කලකදී එජාපයේ ඇතැම් සිදුවීම් වලට කලකිරි ජනාධිපතිතුමා සමග එක්වුයේය. හිටපු මහ ඇමැතිවරයාගේ දේහයට අවසන් ගෞරව දැක්වීමට ජනධිපතිතුමා කෑගල්ලට පැමිණියේ මහීපාල හේරත් මහ ඇමතිවරයාගේ පැරණි මිතුරන් දෙදෙනකු ද සමඟය.අසූව දශකයේ අග භාගය සහ අනූව දශකයේ මුල් භාගයේ කෑගල්ල දිස්ත්‍රීක්කයේ එකිනෙකට පස මිතුරු දේශපාලන කඳවුරු දෙකේ අණ දෙන නිලධාරීන් වූයේ ශ්‍රී.ල.නි.ප. යේ මහීපාල හේරත් සහ එ.ජා.ප. යේ ජයතිලක පොඩිනිලමේ ය. එහෙත් පුදුමයකට මෙන් අවසානයේ ජයතිලක පොඩිනිලමේ එ.ජා.ප. ය හැර දමා එක්සත් ජනතා නිදහස් සන්ධානයට එක් වූයේ මහීපාල හේරත් මහ ඇමැතිවරයාගේ ඇරයුමිනි.ජයතිලක පොඩිනිලමේ මහතා 25 වසරක් වූ සබරගමු පළාත් සභා ඉතිහාසයේ වසර 23 ක්ම මහජන නියෝජිතයකු වශයෙන් කටයුතු කළේය. ඒ මහ ඇමති, විපක්ෂ නායක, උප සභාපති, පළාත් සභා මන්ත්‍රී වැනි විවිධ තනතුරු දරමිනි. ඉතිරි දෙවසර ඔහු රනිල් වික්‍රමසිංහ රජයේ වයඹ ආර්ථික සංවර්ධන ඇමතිවරයා වශයෙන්ද කටයුතු කළේය.කෙසේ වෙතත් 2010 ජනාධිපතිවරණයේදී මහින්ද රාජපක්ෂ මැතිතුමාට සහාය දැක්වීමට ජයතිලක පොඩි නිලමේ කැමැත්ත පළ කලෙන් මහීපාල හේරත් මහ ඇමතිවරයා සිය අතීත දේශපාලන විරුද්ධවාදියා ජනාධිපතිවරයා වෙත ගෙන යාමට මුල් විය.කෙටි කලක් රෝගාතුරව සිට කොළඹ ජාතික රෝහලේදී මරණයට පත් ජයතිලක පොඩිනිලමේ මහතාගේ දේහයට ගෞරව දැක්වීමට ජනාධීපතිතුමාද කෑගල්ලට පැමිණියේය. ඒ වන විටත් මහීපාල හේරත් මහ ඇමැතිවරයා පොඩි නිලමේ හිටපු ඇමැතිවරයාගේ අවමඟුල් කටයුතු සංවිධානය කරමින් පසු විය.කෑගල්ල සියඹලාපිටියේ පිහිටි ජයතිලක පොඩිනිලමේගේ නිවසට ගිය ජනාධිපතිතුමා කමලා පොඩිනිලමේ මහත්මියට සහ ඔවුන්ගේ දරුවන්ට තම බලවත් ශෝකය ප්‍රකාශ කළේය. කොළඹ බලා යාමට මත්තෙන් ජනාධිපතිතුමා කෑගල්ල මොළමුරේ මාවතේ පිහිටි මහීපාල හේරත් ගේ නිවසටද ගොඩ විය. ඒ පාර්ලිමේන්තු මන්ත්‍රී සජින් වාස් ගුණවර්ධන සහ ජනාධිපති කාර්යමණ්ඩල ප්‍රධානී ගාමිණි සෙනරත් යන සමඟය. "සර් අද අපේ ගෙදරට ආවේ මගේ පැරණිම මිත්‍රයන් දෙදෙනෙකුත් එක්ක. මට ඒක ලොකු සතුටක් "මහීපාල හේරත් සජින් වාස් ගුණවර්ධන සහ ගාමිණී සෙනරත් දෙස බලමින් කීය.අනපේක්ෂිත මොහොතක තම නි‍ෙවසට ගොඩ වූ ජනාධිපතිතුමාට ආගන්තුක සත්කාර සූදානම් කිරීමට අජන්තා හේරත් මහ ඇමැති බිරිය යුහුසුලු වූ අතර, ජනාධිපතිතුමා සඳහන් කළේ මට කහට කෝප්පයක් තිබුණොත් ඇතැයි යනුවෙනි. කෙසේ වෙතත් ජනාධිපතිතුමා සමඟ ඡායාරූපයකට පෙනී සිටීමට ඒ මොහොතේ මහ ඇමතිවරයාගේ නි‍ෙවසේ රැදී සිටි එම දිස්ත්‍රීක්කයේ ඉහළම පොලිස් නිලධාරීන් කිහිප දෙනෙකුට අවශ්‍යව තිබිණි. ඒ බව ජනාධිපතිතුමාට දැන ගැනිමට ලැබිණි. ඒ අනුව ජනාධිපතිතුමා ඊට ඉඩ කඩ ලබා දුන්නේ සුපුරුදු සිනා මුසු මුහුණින්ය.ඡායාරූපයට පෙනී සිටීමට පැමිණි එක් ඉහළ පොලිස් නිලධාරියකු කෙතරම් කලබලයට පත්ව සිටියේද යත් ඔහු නිල හිස්වැසුම වෙනුවට යතුරුපැදි හෙල්මටයක් හිස පැළද සිටියේය."මොකද මේ හෙල්මට් එකක් දා ගෙන" ජනාධිපතිතුමා සුපුරුදු ගැඹුරු එහෙත් දයාබර හඬින් එකී පොලිස් නිලධාරියාගෙන් විමසන තුරු කලබලයට තමා නිල හිස් වැසුම යයි යතුරු පැදි හෙල්මටයක් හිස පැලඳගෙන් සිටින බව එකී පොලිස් නිලධාරියාට අමතක වී තිබිණි.ජාතික නිදහස් පෙරමුණ මෙවර තම මැයි දින සැමරුම වෙනම පැවැත්විමට තීරණය කර තිබිණි. ඒ අනුව පෙළපාළිය දෙමටගොඩ ශාන්ත ජෝන් විදුහල් ක්‍රීඩාපිටිය අසලින් ගමන් ඇරඹිණි. ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ඇතුළු ජාතික නිදහස් පෙරමුණේ දේශපාලන මණ්ඩලය පෙළපාළියෙහි ඉදිරියෙන්ම ගමන් කරනු දක්නට ලැබිණි.පෙළපාළිය දෙමටගොඩ මංසන්ධිය, බේස්ලයින් පාර, මාලිගාවත්ත පාර ඔස්සේ පැමිණ ප්‍රදීපා මාවතින් පී.ඩී.සිරිසේන ක්‍රීඩාංගණයට පැමිණියේය. පෙළපාළිය නැරඹීමට බොහෝ පිරිස් මඟ දෙපස රැස්ව සිටි අතර විමල් වීරවංශ ඇතුළු ජා.නි.පෙ. නායකත්වය ඔවුනට ආචාර කරමින් ගමන් කරනු දක්නට ලැබිණි.ජා.නි.පෙ. නායකයා ක්‍රීඩාංගණයට ඇතුළු වන විට පෙළපාළියෙහි අවසානය පැවතියේ දෙමටගොඩ මංසන්ධියේය. විමල් වීරවංශ ඇමැතිවරයා සිය කතාව අරඹන විට පී.ඩී.සිරිසේන ක්‍රීඩාංගණය දසදහස් සංඛ්‍යාත පිරිසකගේ එකම හිස් ගොඩක් බවට පත්ව තිබිණි.”පසුගිය අවුරුදු හතර එක්සත් ජනතා නිදහස් සන්ධාන මැයි දින වේදිකාවේ හිටපු ජාතික නිදහස් පෙරමුණ අද වෙනම වේදිකාවක් හදලා තනියම පෙළපාළියකින් ඇවිල්ලා මේ විදියට ස්වාධීන මැයි දින රැළියක් පවත්වන්නේ ඇයි, කියලා සමහරු කල්පනා කරනවා වෙන්න පුළුවන්.ඒ අනතුරු ගණනාවකට මාතෘභූ®මිය මුහුණ දී සිටින නිසයි” විමල් වීරවංශ ඇමැතිවරයා පෙන්වාදුන්නේය.සිය කතාව පවත්වන අතරතුර ජනාධිපතිතුමන් සිය මැයි දින කතාවේදී විදුලිය භාවිත කරන අයට ලබා දුන් සහනය පිළිබඳව විමල් වීරවංශ ඇමැතිවරයාට දැනගැනීමට ලැබුණි.විමල් වීරවංශ ඒ මොහොතේදීම එය විශේෂ ප්‍රවෘත්තියක් ලෙස, රැස්ව සිටි දසදහස් සංඛ්‍යාත වැඩ කරන ජනතාවට පහදා දුන්නේ ඔල්වරසන් මැදය.එසේම සිය මැයි රැලියේ දී ජනාධිපතිතුමාට ප්‍රණාමය පුදකිරීමට ද ඔහු අමතක නොකළේය.ජාතික නිදහස් පෙරමුණේ දේශපාලන මණ්ඩලය පසුගිය 02 වැනිදා බත්තරමුල්ලේ පිහිටි ප්‍රධාන කාර්යාලයේ දී රැස්වූයේ ඇමැති විමල් වීරවංශ ගේ හා ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙනි.එහිදී සිය මැයි දින සැමරුම පිළිබඳ සමාලෝචනයක් සිදු කිරීමට ද ජානිපෙ දේශපාලන මණ්ඩලය අමතක කළේ නැත.”ලැබුණු ප්‍රතිචාර හා ජනතා සහභාගිත්වය අනුව අපේ මැයි දින සැමරුම අතිසාර්ථක බව කියන්ඩ පුළුවන්. ජානිපෙ ප්‍රධාන ලේකම් ප්‍රියන්ජිත් විතාරණ කීය.විද්වතුන්, කලාකරුවන්, ඇතුළු රටට ආදරය කරන අයගේ අවධානය අපේ මැයි දින රැස්වීම දිනාගෙන තිබුණා. විමල් වීරවංශ එසේ පැවසුවේ සාර්ථක මැයි දින සැමරුමක් වෙනුවෙන් කැප වූ තම දේශපාලන මණ්ඩල සගයන්ට තුති පුදමිනි.ජාතික නිදහස් පෙරමුණේ නායක, අමාත්‍ය විමල් වීරවංශ ගේ උපදෙස් පරිදි සහාධිපත්‍ය කළමනාකරණ අධිකාරිය කොළඹ අලුත්කඩේ මහල් නිවාස යෝජනා ක්‍රමය ප්‍රතිසංස්කරණය කරනු ලබයි. එම ප්‍රතිසංස්කරණ කටයුතුවලදී හිටපු ජනාධිපති රණසිංහ ප්‍රේමදාස රචනා කළ කවියක් අඩංගුව තිබූ අබලන් දුර්වර්ණ පුවරුව ඉවත් කර එම කවිය අඩංගුව නව පුවරුවක් සවිකිරීමට තීරණය කෙරිණි.ඒ අතරතුර හිටපු ජනාධිපති ආර්යා හේමා ප්‍රේමදාස විසින් පසුගිය මැයි 01 වැනි දිනට යෙදුණු ‘ප්‍රේමදාස ගුණ සමරුවට’ පෙර එම පුවරුව යළි ස්ථාපනය කර දෙන ලෙස විමල් වීරවංශ ඇමැතිවරයා ගෙන් ඉල්ලීමක් කර තිබිණි.ඒ ඉල්ලීම ඉටු කිරීමට විමල් වීරවංශ පියවර ගෙන තිබිණි. සුර්ය පදනම විසින් මෙහෙය වු අවුරුදු සැමරුම් උත්සවයට එජාප හිටපු නියෝජ්‍ය නායක කරු ජයසුරිය ප්‍රධාන ආරාධිතයා ලෙස සහභාගි වුයේ සිය බිරිය වෛද්‍ය වසන්තා ජයසුරිය ද සමඟිනි .එම උත්සවයේ එක් අවස්ථාවක් වුයේ කඹ ඇදිම තරගයයි. ජවසම්පන්න තරුණයන් දෙපිල බෙදි එම තරගයට සහභාගි වු අතර, ඔවුන්ට ත්‍යග ප්‍රදානය කරද්දි කරු කිවේ තරගයට කඹ ඇද්දත්, රටේ අනාගතය සම්බන්ධව කඹ ඇදිම හිත කර දෙයක් නොවන බවයි.බස්නාහිර පළාත් විපක්ෂ නායක මංජු ශ්‍රි අරංගල විසින් එක්සත් ජාතික පක්ෂයේ හිටපු ප්‍රධන පෙළේසාමාජිකයකු වූ ගාමණි ජයසුරිය ගේ ගුණනුස්මරණය මෙවර කදිමට සංවිධනය කර තිබු අතර ආචාර්ය කරුණාසේන කොඩිතුවක්කු ද ඊට සහභාගී සිටියේය.එහිදි ‘77 එ.ජා.ප විජයග්‍රහණයට උරදුන් පැරණි සාමාජිකයින් විශාල පිරිසක් කරුට මුණ ගැසිණි. ඔවුන් කරුට කිවේ දැන් අපි සීසීකඩ වෙලායැයි කියාය.එහිදි කරු සදහන් කළේ ගම්පහ ‘77 කණ්ඩායම ඉතා ශක්තිමත්ව ක්‍රියාත්මක වන බවයි. ඔවුන් ජවසම්පන්නව කටයුතු කරනවා යැයිද කරු කිවේය. එපරිද්දෙන් සංවිධානය වීමේ අවශ්‍යතාව ද කරු අවධාරණය කළේය.සබරගමු පළාත් හිටපු මහ ඇමතිවරයෙකු වු ජයතිලක පොඩිනිලමේ මහතාගේ අවමගුලට සහභාගි වු කරුට පොඩිනිලමේ මහතාගේ බිරිය ප්‍රකාශ කළේ "අපේ මහත්තයා එ.ජා.ප යෙන් අයින් වෙලා අවේ හරි හිතේ අමාරුවකින්, උන්නු ගමන් කොළයක් අරගෙන අලියෙකු ඇදලා ජයවේවා කියලා ලියන පුරුද්දක් අපේ මහත්තයාගේ තිබුණා . ඒ තරම් ඇල්මක් අවසාන මෙහොත දක්වාම අපේ මහත්තයාට එ.ජා.ප ය ගැන තිබුණා" කියාය.කරු හිටපු ජනාධිපති ආර්. ප්‍රේමදාස මහතාගේ 20 වැනි ගූණසමරුවට මැයි පළමු වෙනිදා සහභාගි වු අතර, ප්‍රේමදාස ගුණසමරු කමිටුවේ සභාපති වරයා ලෙස කතා කරමින් කරු ප්‍රකාශ කළේ රජ්‍ය තන්ත්‍රිකයකු ලෙස හිටපු ජනාධිපති ප්‍රේමදාස මහතාගේ ඇතැම් ගුණ වලට තමා ගරු කරන බවය.මෙම ගුණසමරු උත්සවයෙන් පසු කුරුණැගල දි පැවති එක්සත් ජාතික පක්ෂ මැයි දින රැලියට ද කරු සහභාගි වුයේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af1305051</link>
    <topic>කොටින්ම කිව්වොත් අපට දැන් ජීවත්වෙන්න ආසයි!</topic>
    <author>ඉනෝකා සමරවික්‍රම ඡායාරූප - විමල් කරුණාතිලක පුනරුත්ථාපන කොමසාරිස් ජෙනරාල් කාර්යාංශය</author>
    <content>පුන්තෝට්ටම් පුනරුත්ථාපන මධ්‍යස්ථානයේදී, 2013.05.05 ආදරණීය අම්මා හා අප්පා වෙත,ලබන සති අන්තයේ අප්පා මාව බලන්න එන විත්තිය මං දන්නවා. ඒත් මගේ හිතේ තියෙන දේවල් මට එච්චර දවස් හිරකරගෙන ඉන්න බැහැ. ඊටත් වඩා මට දැන් හොඳට අකුරු ලියන්න කියවන්න පුළුවන්. මම සිංහල ලියන්න හොඳින් කතා කරන්න ඉගෙන ගන්න ආසයි. කොටින් ම කිව්වොත් මට දැන් ජීවත් වෙන්න ආසයි. අපේම කියලා එකමුතු හැඟීමෙන් ඉන්න පුළුවන් පවුලක් තිබියදීත් අපි මුලාවේ වැටුණේ ඇයි කියලා මට තේරෙන්නේ නැහැ. අප්පා, අපි ජීවිතේ ආයෙම අලුතෙන් පටන් ගනිමු. මට ජීවත්වීමේ ආශාව ගෙනැල්ලා දුන්නේ හමුදාවේ මහත්තුරු, සිංහල මිනිස්සු, අම්මට පුදුම හිතේවි නේද මං වෙනස් වෙලා කියලා දැනුනම. මම විතරක් නෙමෙයි අපේ මධ්‍යස්ථානයේ ඉන්න හැමෝම දැන් වෙනස් වෙලා. අම්මට මතකද ? එල්ටීටී එකට බලෙන් බඳවා ගන්නකොට මට අවුරුදු දහයක් විතර ඇති. මට අම්මගෙ අප්පගෙ ආදරේ ලබමින් හොඳට ඉගෙන ගන්න ත්‍රස්තවාදී සංවිධානය ඉඩ දුන්නේ නැහැ. අපි වගේ දරුවන්ට කොච්චර දේවල් යුද්ධය නිසා නැති වුණාද?මගේ පුංචි කාලේ ගෙවුණේ කැලෑවල. බංකර්වල. හිතේ හැටියට කෑමක් කන්න වතුර ටිකක් නාගන්න අපිට අවස්ථාව තිබුණේ නැහැ. අපි ඉගෙන ගත්තේ මිනිස්සු මරණ හැටි; බෝම්බ අටවන හැටි, ඔත්තු බලන හැටි. සිංහල මිනිස්සුන්ට වෛර කරන්න, හමුදා ඇඳුමටත් වෛර කරන්න අපි ඉගෙන ගත්තා. ඉස්සරම ඉස්සර දවසක අම්මා කියනවා මතකයි. සිංහල මිනිස්සු යාපනේ එනවා, ඒ ආවහම නතර වුණේ දෙමළ ගෙවල්වල කියලා. ඒත් අම්මේ අපිට එල්ටීටී එක ඉගැන්නුවේ මේ හැමෝටම වෛර කරන්න.ඒත් දැන් මගෙ හිත ආදරයෙන් පිරෙන්න පටන් අරගෙන. මට දැන් මේ ගහ කොළ වලට ගංගා ඇළ දොළවල, මහ මුහුදට, මේ මුළු රටට ආදරේ කරන්න පුළුවන්.දෙපැත්තෙම සටන් ඇවිළෙන කාලේ මට හිතුනේ සිංහලයෝ දෙතුන් දෙනෙක් මරාගෙන මැරුණත් සැපක් කියලා. ඒත් මානුෂීය මෙහෙයුමත් එක්ක ක්‍රියාත්මක අවසන් සටනේ දී අපිට සිදුවුණේ යුද හමුදාවට බාර වෙන්න. යුද හමුදාවට බාරවෙනවට වැඩිය සයනයිඩ් කන්න පුළුවන් වුණා නම් හොඳයි කියලා එදා මට හිතුණා.වීරපාන ගඟේ  විමෝද වෙමින්අප්පා, ඒ හැම දෙයක් ම සිදුවෙලා දැන් කාලයක් ගිහිල්ලා. දැන් නම් මට හිතෙනවා එදා සයනයිඩ් කෑව නම් අපරාදේ නේද කියලා. අපේ මිනිස්සු අපිට කිව්ව විදිහට සිංහල මිනිස්සුවත් යුද හමුදාවත් නරක නැහැ. එදා ඒ අය අපව බාර ගත්තේ මනුස්සකමින්. දවස් ගණන් නිරාහාරව හිටපු අපිට කන්න බොන්න දුන්නේ ආදරෙන්. සටන් කරන්නම හැදිලා තිබුණා අපේ දරදඬු හිත් හදන්න හුඟක් කල් ගියා.මං පුනරුත්ථාපන මධ්‍යස්ථානයට ඇවිත් වසරකට ආසන්නයි. දැන් මට වෘත්තිය පුහුණුවත් තියෙනවා. ඒ විතරක් නෙමෙයි පිළිවෙළකට ජීවත් වෙන්න, තමන්ගේ සියලු කටයුතු තනිව කරගන්න මට පුළුවන්. දැන් අපිට දැනෙනවා ජීවිතේ වගකීම් යුතුකම් කියලා දෙයක් තිබෙන බව. මේ හැම දෙයක් ම අපිට ඉගැන්නුවේ යුද හමුදාව. අපේ සර්ලා කියන්නේ අපි දැන් සමාජ ගතවෙන්න සුදුසු කාලයට පැමිණ ඉන්නවා කියලා. එත් අප්පා ගමට ආව දවසට මිනිස්සු අපිව කිසිම බේදයක් නැතිව පිළිගනීවි ද? එහෙම නැත්නම් එල්ටීටීඊ කාරයෝ කියලා කොන් කරාවිද?අපේ සමාජය එහෙම වුණත් දකුණේ සිංහල මිනිස්සු එහෙම නැති විත්තිය දැන් මං හොඳටම දන්නවා. ඒ බව අපේ හදවතට ම දැනුණේ දකුණට ගිය ගමනේදී.පසුගිය විසි හයවෙනිදා අපි “උතුරින් දකුණට මිත්‍රත්වයේ චාරිකාවක්” ගියා. මේ චාරිකාවට වව්නියාව, මරදමඬු, පුන්තෝට්ටම්, පුනරුත්ථාපන මධ්‍යස්ථානවල ඉන්න සාමාජිකයින් තුන්සිය හැත්තෑ පහක් සහභාගි වුණා. ඒ අතර කාන්තාවෝ දහ අටක් හිටියා.ගමනට බස් රථ දහයක් යොදාගෙන තිබුණා. පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර ඇමැතිතුමාගේ සංකල්පයක ප්‍රතිඵලයක් හැටියට තමයි අපට මේ ගමනට සහභාගි වෙන්න අවස්ථාව ලැබුණේ.දෙනියායේදී වොලිබෝල් ක්‍රීඩා කරමින්කැලේ, බංකර් අස්සේ, සයනයිඩ් කරල් බෙල්ලේ එල්ලගෙන, දවස් ගණන් කෑමක් බීමක් නාන්න නැතිව හිටපු අපිට මෙහෙම සුන්දර ජීවිතයක් ගත කරන්න ලැබේවි කියලා හිතෙකින්වත් හිතුවේ නැහැ.අපි අතර හිටපු කවුරුවත් වව්නියාවෙන් මෙහාට ඇවිත් තිබුණේ නැහැ. කොළඹ නගරයේ උසට උස තට්ටු පිට තට්ටු ගොඩනැගිලි දකිද්දී මං විතරක් නෙමෙයි හුඟක් අය ඒ දිහා බැලුවේ කටත් ඇරගෙන. විසිහය වෙනිදා උදේ ම අපි ආවේ පාර්ලිමේන්තුව බලන්න. එතැන හරි අපූරු තැනක්. වටේට ම තියෙන්නේ දියවන්නා ඔය. මං නම් හඳුනන්නේ නැහැ. ඒත් මැති ඇමැතිවරු පිරිසක් අපිව ආදරෙන් පිළිගත්තා. පාර්ලිමේන්තුව නැරඹුවාට පස්සේ අපි ගියේ බාන්ස් පෙදෙසේ සායි මන්දිරයට. එතැනදි වැඩසටහනකටත් සහභාගි වෙන්න අවස්ථා ලැබුණා. අපත් සමඟ ගිය ගෑනු ළමයින්ට සාරිත් අපි හැමෝටම සරොම් තෑගි ලැබුණා. එදා රෑ අපි හිටියේ කොළඹ. පහුවදා උදේ ම අපි අධිවේගී මාර්ගයේ ගාල්ලට යන්න පිටත් වුණා. අපි නොදන්න ගම් මැද්දෙන් ගිය ගමන හිතට අමුත්තක් එක්කලා. අධිවේගී මාර්ගයේ යනවිට මට නම් හිතුනේ අපි මේ ලංකාවේ ඇතුලෙ ද ඉන්නේ කියලා. පැය දෙකකටත් අඩු කාලයකදී අපි ගාල්ලට ගියා. ගාල්ලේ කෝවිල අසල දී ගාලු බන්ධනාගාරයේ නිළධාරීන් හා දකුණු පළාත් මහ ඇමැති ප්‍රමුඛ මන්ත්‍රීවරු, ගාල්ලේ ජනතාව අපිව ආදරයෙන් පිළිගත්තා. අපි කෝවිලේ දී විශේෂ පූජාවකුත් පැවැත්වූවා. ඊට පස්සේ අපි ගාලු කොටුවට ගියා. ගාලු කොටුවේ ඉඳලා මහ මුහුද දිහා බලාගෙන ඉන්න ආසයි. ඒත් එතැන බොහෝ වෙලා හිටියේ නැහැ. අකුරැස්ස පාරේ දිගේ අපි දෙනියායට යන්න පිටත් වුණා.පුංචි කාලේ ඉඳලම අපි දැක්කේ උතුරු නැඟෙනහිර මුහුදයි. බාගෙට හිදිලා ගිය වැව් දෙක තුනකුයි විතරයි. ඒත් කවදාවත් මේ වැව්වල බැහැලා හිතේ හැටියට නාන්න සෙල්ලම් කරන්න අපිට පුළුවන් කම තිබුණේ නැහැ. අපි හැම තිස්සෙම හිටියේ වෛරයෙන් ගිනියම් වෙලා.ඒත් අප්පා; ජීවිතේ පළමුවෙනි වතාවට මට පුළුවන් වුණා අවුරුදු දහයේ දොළහේ ළමයෙක් වගේ ගලාගෙන යන ගඟකට බැහැලා හිතූ හැටියේ නාගන්න. මට මතක හැටියට ඒ නිල්වලා ගඟේ අතු ගංගාවක්. අපි එහෙම නෑවේ පිටබැද්දර වීරපාන කියන හරියෙදි. අපේ කණ්ඩායමේ හැමෝම ගඟේ බැහැලා ආසාවෙන් පැයක් දෙකක් ගත කළා. අපිට කන්න දුන්නෙත් ගමේ අය.බ්‍රිගේඩියර් දර්ශන හෙට්ටිආරච්චිදකුණේ කෑම වේලක රහ බලන්න ලැබුණේ පළමු වතාවට. පුංචි දරු පැටව් ඇවිත් අපිව ආදරයෙන් පිළිගත්තා. ඔවුන් අපිට ඔවුන්ගේ දස්කම් පෙන්නුවා. හැන්දෑවේ අපි දෙනියාය නගරයට පැමිණියා. දෙනියායට පැමිණි ගමන හරිම අපූරුයි. කට්ට අව්වේ වේලෙමින් තල්ගස් අතරින් එන වේලිච්ච හුළඟ විතරක් විදලා පුරුදු අපිට දෙනියායෙ තේ වතු මැද්දෙන් මීදුම අතරින් හමාගෙන ආව සීතල සුළඟ සිරුර කුල්මත් කළා. අප්පා; ඒ ලබපු මිහිරියාව නම් වචනවලින් කියන්න බැහැ.අපි හැමෝටම පුදුම හිතුණා. අපි හිතාගෙන හිටියේ දකුණේ ඉන්නේ මෘග මිනිසුන් කියලා. හරි නම් ඒ අය අපිව ගහලා පන්න ගන්න ඕනෑ. පසුගිය කාලේ අපේ අතින් වෙච්ච වැරදි වලට. ඒත් මිනිස්සු අපිට කිසිම වෙනසක් නොකර ආදරයෙන් පිළිගත්තා. පාසල් තූර්යවාදක කණ්ඩායම් ඇවිත් ඒ මැදින් අපිව රැගෙන ගියා. අපි පන්සලටත්, කතෝලික දේවස්ථානයටත් හින්දු කෝවිලටත් ගියා. සටන් බිමේ ඉන්න කොට අපිට උගන්නලා තිබුණේ දකුණේ සිංහල මිනිස්සු දෙමළ මිනිහට කරදර කරනවා, හරියට වදින්න පුදන්න කෝවිලක්වත් හදාගන්න දෙන්නේ නැහැ කියලා. අප්පා ඔයත් මේක ඇහුවම පුදුම වේවි. ඒ පැත්තේ අපේ මිනිස්සු සිංහල මිනිස්සු හොඳ සහයෝගයෙන් ඉන්නවා. එදා රෑ සංස්කෘතික සංදර්ශනයකුත් පැවැත්වුණා. අපි නතර වුණේ දෙනියාය මධ්‍ය මහා විද්‍යාලයේ. මං එදා තමයි දැනගත්තේ දකුණේ මිනිස්සු කලාවට, ආගන්තුක සත්කාරවලට හරි කැමැතියි කියලා.පහුවදා උදේ ඒ කියන්නේ විසි අට වෙනිදා අපි දෙනියායෙන් පිටත්වුණා. මුලින් ම ආවේ මත්තල ගුවන් තොටුපළ බලන්න. එතැන හරි ලස්සනයි. හවස කතරගම පූජා නගරයට පැමිණියා. එහිදී අපි කිරිවෙහෙර මළුවේදී විශේෂ පූජාවක් පැවැත්වූවා. ඊට පස්සේ කතරගම මහ දේවාලයට පූජා පැවැත්වූවා. කතරගම කියලා අහලා තිබුණත් අපේ කණ්ඩායම කතරගම දේවාලයට ආව පළමු ගමන මේක. එතැනදී අපි කාවඩි නැටුවා. දින ගාණක තිබූ ගමන් වෙහෙස නැති වෙලා ගියා. එදා රාත්‍රිය කතරගම ගත කරපු අපි පහුවදා උදේම සෙල්ල කතරගමට ගියා.අපි බෙදිලා වෙන්වෙන්න දැගලුවට මේ නගරවලට පූජා භූමිවලට ගියාම තමයි මට තේරුණේ අපි මිරිගුවක් පස්සේ නේද දිව්වේ කියලා. අප්පා දැන් මට හිතෙනවා යුද්දේ ඉවර වුණ එක කොච්චර හොඳ ද කියලා. වේලිච්ච දර ඉපල් වගේ හිටපු අපේ හිත්වල දැන් මනුස්සකම ලියලන්න පටන් අරගෙන.පුනරුත්ථාපන කොමසාරිස් ජෙනරාල් බ්‍රිගේඩියර් දර්ශන හෙට්ටිආරච්චි සර් තාත්තා කෙනෙක් වගේ අපේ දේවල් සොයා බැලුවා. ඒ වගේ ම ඇමැතිතුමා අපව දිරිමත් කරමින් මේ ගමනේදී අප සමඟ එක මඟ ගියා. මේ ගමනට සහභාගිවුණ හමුදාවේ සර්ලා, මිස්ලා අපිට දක්වපු කරුණාව කවදාවත් අමතක කරන්න බැහැ.අප්පට මතකද අර වැලිකඩ බන්ධනාගාරයේ ඉඳලා මාස කිහිපයකට පෙර පුනරුත්ථාපන මධ්‍යස්ථානයට ආව ගෑනු ළමයා. එයා මේ ගමන අවසානයේදී බ්‍රිගේඩියර් සර්ට “සර් මං හිරගෙදරින් එනවිට කනගාටු වුණා. මට එතන ජේලර් කෙනෙකුටවත් වෙඩි තියලා එන්න බැරි වුණානේ කියලා. ඒත් සර් දැන්, මම එහෙම හිතපු එක ගැන කනගාටුවෙනවා” කියලා කිව්වා.දකුණට ගිය ගමනෙදි අපි අපේ රටේ ලස්සන දැක්කා වගේ ම සිංහල මිනිස්සුන්ගේ මනුස්සකම අත්දැකීමෙන් ම දැනගත්තා. අප්පට මතකද ඒ කාලේ ප්‍රභාකරන් කිව්වා සිංහල මිනිහට මිනිස්සු මැරුණට ඒ මතකය ටික කාලයයි තියෙන්නේ කියලා. ඒ කතාව ඇත්ත කියලා මට හිතෙනවා අප්පා.යුද්ධයෙන් තමන්ගේ එකම පුතත් මැරිලා ගියත්, බෝම්බ වලට පවුල් පිටින් අහුවෙලා මැරිලා ගියත්, තමන්ගේ දේපළ වලට කොච්චර හානි වුණත් දකුණේ මිනිස්සු මේ හැමදේම අමතක කරලා අප සැම සහෝදරත්වයෙන්, මානව දයාවෙන් පිළි අරගෙන ආදර සංග්‍රහ දක්වපු එකම කොච්චර වටිනවද?දකුණු පළාතේ ගිය ගමනේ දී අපට බොහෝ උදව් කළ කෙනෙක් තමයි දකුණු පළාත් සභා මන්ත්‍රී වීරසුමන වීරසිංහ මහත්මයා.අප්පා අපිත් ඉගෙන ගන්න ඕනෑ මේ මනුස්සකම. දැන් මට අවුරුදු තිස් දෙකයි. මටත් ආසයි අප්පා පවුලක් වෙන්න. මගේ ම කියලා දරු පැටියෙක් හදාගන්න. අම්මට කියන්න මට මනාළියෙක් හොයන්න කියලා. මං අම්මටයි අප්පටයි තවත් දුක් දෙන්නේ නැහැ. මම දැන් වඩු කර්මාන්තය දන්නවා. අපිට ඉදිරියේදී තමන්ගෙම කියලා ව්‍යාපාරයක් ආරම්භ කරන්න සියයට හතරක අඩු පොළිය යටතේ රුපියල් ලක්ෂ දෙක හමාරක ණය මුදලක් රජයෙන් ලබා දෙනවා. මං හිතාගෙන ඉන්නේ ගමට ආවාම මගේ ම කියලා වැඩපළක් පටන් ගන්න.යුද්ධයෙන් විනාශ වෙච්ච රට යළිත් ගොඩනැඟෙන්න පටන් අරගෙන. ආයෙම නම් යුද්ධයකට යන්න හිතන්නවත් නරකයි. අපි දෙගොල්ලොම මනුස්සකම තියෙන මිනිස්සු. ඕනෑවටත් වඩා ආදරය කරුණාව තියෙන අපි ආයෙත් දෙකට බෙදන්න නරකයි. මේ ගමනෙදි මං ඉගෙන ගත්ත දේ ඒකයි.මට දැන් මං ගැන ආඩම්බරයක් දැනෙනවා. මගෙ රටට ගැන ආඩම්බරයක් දැනෙනවා. සිංහල දෙමළ බේදයකින් තොරව මගේ රටේ මිනිස්සු ගැන මට ආදරයක් හිතෙනවා. මේ විදිහට හිතන්න මට විතරක් නෙමෙයි අපි හැමෝටම පුරුදු කළේ පුනරුත්ථාපන මධ්‍යස්ථානය.ඉතිං අප්පා, තවත් හුඟක් දේවල් තියෙනවා ලියන්න. ඒත් මං තාමත් හිතෙන් දකුණේ. ගම් බිම් වල ඇවිදිනවා. මට නිදහස් ජීවිතය ගැන හිතන්න ඕන. අම්මාටත්, අප්පාටත්, නංගිටත් දෙවියන්ගේ ආශීර්වාදය ලැබේවා.මේ,පුතා,මයුරන්ඉනෝකා සමරවික්‍රම ඡායාරූප - විමල් කරුණාතිලක පුනරුත්ථාපන කොමසාරිස් ජෙනරාල් කාර්යාංශයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af1305058</link>
    <topic>මුළු ලොවම වසඟ කළ කෑගල්ලේ ආබාධිත දියණියගේ රංගනය</topic>
    <author>සටහන හා ඡායාරූප රඹුක්කන විශේෂඔස්වල්ඩ් ගොඩකුඹුර</author>
    <content>ජනපතිගෙන් පැසසුම් සමඟකථන පුහුණු ගුරුවරයෙක් තෑගිසී.එස්.එන්. රූපවාහිනි තරගයේ අවසන් වටයේ රංගනයක යෙදෙමින්විද්‍යාපීඨ ඩිප්ලෝමාධාරීන් පිරිසකට ගුරු පත්වීම් පිරිනැමීම පසුගියදා අරලියගහ මන්දිරයේ දී ජනාධිපතිතුමාගේ ප්‍රධානත්වයෙන් සිදු විය. එම උලෙළේ දී කෑගල්ල ශාන්ත ජෝශප් බාලිකා විද්‍යාලයේ විශේෂ අධ්‍යාපන ඒකකයේ ඉගෙනුම ලබන දැරියක විසින් මනහර රංගනයක් ඉදිරිපත් කළා ය. පූර්ණ ශ්‍රවණාබාධිත දැරියක වන ශානිකා කුමාරි හේරත් දැරියගේ එම රංගනය නැරඹූි ජනාධිපතිතුමා ඇයට විශේෂ තිළිණයක් ද පිරිනැමී ය. එමෙන් ම ඇයගේ පාසලට විශේෂ කථන පුහුණු ගුරුවරයකු ලබාදීමට ද එකඟතාව පළ කළේ ය.තම පාසලට මෙතෙක් තිබූ අඩු පාඩුවක් පිළිබඳව රටේ රාජ්‍ය නායකයාගේ අවධානය යොමු කිරීමට එහිදී කථන හැකියාව නොහැකි ශානිකා සමත් වූවා ය. ශානිකා නර්තනයෙන් දස්කම් දැක්වූවේ ඇයට සහජයෙන් ම ලද හැකියාවකිනි. ඇය එම හැකියාවන් ක්‍රමයෙන් ප්‍රගුණ කළා ය.ශානිකාගේ මෙම ජයග්‍රහණයන්ගේ සැබෑ සෙවණැල්ල ඇයගේ මව ය. ඒ පුෂ්පා අමරසේකර මහත්මියයි. කුඩා අවදියේ දී ම ශානිකාගේ ශ්‍රවණ ආබාධිත තත්වය ඇයට හඳුනා ගැනීමට ලැබිණි. එම ආබාධිත තත්ත්වය නොසලකා හැර, ඇයගේ දක්ෂතාවන් වර්ධනය කිරීමට මෙම මව පියවර ගත්තා ය. පාසලේ ධාවන තරගයන්හිදී මීටර් 100, 200 හා 400 ජයග්‍රහණය ලැබීමට ශානිකා සමත් වූවා ය. චිත්‍ර ඇඳීමේ ද හැකියාවක් දක්වන ඇය සමස්ත ලංකා චිත්‍ර තරගවලින් ද ජයගෙන තිබේ. කෑගල්ල ශාන්ත ජෝශප් බාලිකාවේ විශේෂ අධ්‍යාපන ඒකකය ඇයට ඒ සඳහා තෝතැන්නක් විය.ළමා, ඇඳුම්, කොට්ට උර, විවිධ සැරසිලි, මැහුම් නිර්මාණවලට ද ඇය දක්ෂය. විවිධ ආහාර පාන සැකසීමට ද ශානිකාට හැකි ය. කෑම මේස සැරසිලි, මල් කලඹ නිර්මාණයන් ඇය අතින් මනාව හැඩවෙයි. යුවතියක විසින් දත යුතු මැහුම් - ගෙතුම්, ඉවුම් - පිහුම් සියල්ල ඇයට පුළුවන. සිංහල හා ඉංග්‍රීසි භාෂාවෙන් පරිගණකය හා කටයුතු කිරීමට ද ඇය පුහුණුව ලබා ඇත. ඇයට ඇති එකම නොහැකියාව කථනය පමණි.ඇයගේ ශ්‍රවණ දුර්වලතාව මත මෙම තත්ත්වය උදා වුව ද ඇය සාමාන්‍ය චරයක මෙන් කටයුතු කරනු දැකීමට ඇයගේ මවට අවශ්‍ය විය. ශානිකා කුඩා කලදීම නර්තන ගුරුවරියක වෙත ඇයගේ මව විසින් යොමු කරනු ලැබීය. ඒ කෑගල්ල ශාන්ත ජෝශප් බාලිකාවේ ම නර්තන ගුරුතුමිය වෙත ය. ශානිකාගේ ගමන් මඟ වෙනස්වන්නේ එතැන් සිට ය.ශානිකාගේ නර්තන ගුරුවරිය වන එම්.ආර්.එම්.එල්. භද්‍රාවතී මහත්මිය ඇය පිළිබඳව මෙසේ කීවා ය.“මෙම දැරියගේ කන් දෙකම ඇහෙන්නේ නැහැ. එයාට වයස අවුරුදු හයේ දී පමණ නර්තන පුහුණුව සඳහා මවෙත රැගෙන ආවා. මෙවැනි දරුවකුට නර්තනය පුහුණුකිරීම මටත් අලුත් අත්දැකීමක් වූවා. එයා ගණිත සංකල්ප ක්‍රම හඳුනාගෙන තිබුණා. ඒ අනුව රිදම් එකට ස්ටෙප් දෙක, තුනක් කළා. කවුන්ට් කරන අතර ස්ටෙප් කරවන්න හැකි බව මට වැටහුණා. කාලයට අනුව පියවර පුහුණුවීම මත එයා හරියටම ඒක කළා. දැන් එයාට උඩරට, පහත රට, භරත, දමිළ මෙන් ම බටහිර නර්තන විධි රැසක් ම පුළුවන්.”ශානිකා තම නර්තන ආචාරිනී භද්‍රලතා මහත්මිය සමඟ“අපේ පාසලේ නර්තන කණ්ඩායම් ඉදිරිපත් කළ සමස්ත ලංකා ජයග්‍රහණ ලැබූ තේ දලු නැටුම, හංස නැටුම, මොනර නැටුම නර්තන කණ්ඩායම්වල ඇය නර්තනයේ යෙදුණා. මගේ දියණිය සචිනි රංගිකා ඇයට නර්තන අභ්‍යාස කියා දෙනවා. පාසලේ වේදිකාවෙන් නර්තන හැකියාවන් ප්‍රදර්ශනය කළ ශානිකාට ශ්‍රී ලංකා යූත් හා සී.එස්.එන් රූපවාහිනිය සංවිධානය කළ ආබාධිත දරුවන් සඳහා වූ ‘සිහිනය’ නර්තන තරගාවලිය තම හැකියාවන් ලෝකයටම ප්‍රදර්ශනය කිරීමට අවස්ථාවක් වූවා. ශානිකා එම නර්තන තරගාවලියේ අවසන් වටය දක්වාම පැමිණ තිළිණ හිමිකර ගත්තා” යැයි කීවාය.සී.එස්.එන්. - ශ්‍රී ලංකා යූත් ‘සිහිනය’ ආබාධිත දරුවන්ගේ තරගයේදී හා කෑගල්ල ශාන්ත ජෝශප් බාලිකා විද්‍යාලයීය ත්‍යාග ප්‍රදානෝත්සවයේ දී මෙම සුවිශේෂී නර්තන හැකියාවන් ඇති දැරියගේ දක්ෂතා අධ්‍යාපන ඇමැති බන්දුල ගුණවර්ධන මහතාට දැකගන්නට ලැබිණි. අමාත්‍යවරයා මෙම දැරියට අවශ්‍ය උසස් තත්ත්වයේ ශ්‍රවණ උපකරණයක් ලබාගැනීමට එම දැරියගේ ම නර්තන ප්‍රසංගයක් පවත්වන ලෙස විදුහල්පතිනි මල්ලිකා රණසිංහ මහත්මියට උපදෙස් දී ඇත.ඒ අනුව පසුගිය පෙබරවාරි මස අට වැනිදා කෑගල්ල ශාන්ත ජෝශප් විද්‍යාලයේ දී ‘රංග ශානි’ නමින් ශානිකාගේ නර්තන ප්‍රසංගයක් පැවැත්විණි. එමගින් රුපියල් හත් ලක්ෂයකට ආසන්න මුදලක් උපයාගෙන තිබේ. එයින් උසස් තත්ත්වයේ ශ්‍රවණ උපකරණ යුගලයක් මහනුවරින් මිලදී ගත් බව ශානිකාගේ මව ප්‍රශංසා මුඛයෙන් පවසයි.අධ්‍යාපන අමාත්‍යවරයා විසින් කරන ලද දැනුම් දීමකට අනුව මෙම දැරිය අරලියගහ මන්දිරයේ පැවැති උත්සවයේදී ද තම හැකියාවන් ප්‍රදර්ශනය කළා ය. ඒ මේ රටේ රාජ්‍ය නායකයා ඉදිරියේ ය. රාජ්‍ය නායකයකු ඉදිරියේ තම හැකියාවන් ඉදිරිපත් කිරීමට අවස්ථාව උදාවන්නේ ඉතා සුළු පිරිසකට ය.ශානිකා දිනාගත් කුසලාන හා පදක්කම් සමඟින්එම වාසනාව ශානිකාට හිමි විය. ශානිකාගේ හැකියාව දුටු ජනාධිපතිතුමා ඇයට ශබ්ද කෝෂයක් එවලේ ම පිරිනැමූ අතර, ඇයගේ පාසලට කථන පුහුණු ගුරුවරයකු ලබාදීමට ද එකඟතාව පළ කළේ ය. ඒ සඳහා වැයවන මුදල ලබාදීමට මාලදිවයිනේ ශ්‍රී ලංකා තානාපති ඩික්සන් දෑල මහතා කැමැත්ත පළ කර තිබේ.“මගේ දුව හැමදේටම දක්ෂයි. එයාට බැරි කතා කරන්න විතරයි.” අපි කතා කරන දේ දැන් දුවට ඇහෙනවා. ඒත් එයාට තේරුම් ගන්න අපහසුයි. අපේ තොල් සෙලවෙන ආකාරය දෙස බලාගෙන යන්තමින් කතා කරනවා. මේ දරුවාට හැකි ඉක්මනින් කතාව පුහුණු කරවන්න ඕනෑ කියලා ජනාධිපතිතුමාත් කීවා. මගේ දරුවාගේ ශ්‍රවණ ආබාධය ගැන සිතමින් මම පසුගාමී වූවේ නැහැ. දරුවා සමඟ සිටිමින්, ඇය මේ දක්වා ගෙන ආවා. දක්ෂතා ඇති සැඟවුණු දරුවන් මේ රටේ හැම තැනම ඉන්නවා.මගේ දුවගේ හැකියාවන් ඉස්මතු වූවේ නර්තනය හරහායි. මෙවැනි ආබාධ සහිත දරුවන් සමාජයෙන් සඟවාගෙන ඉන්න එපා කියලා මම අම්මා කෙනෙක් ලෙස ඉල්ලීමක් කරනවා. දුවගේ පාසලේ විදුහල්පතිතුමිය හා ගුරුවරුන් අපිට දෙව්වරු වගෙයි. මගේ දුවගේ ජීවිතය බබළවන්න ඒ අය ගන්නා උත්සාහයට අපි ණය ගැතියි. දුවට අත්වැලක් වූ අධ්‍යාපන ඇමැතිතුමාටත් අපි පින් දෙනවා.” ශානිකාගේ මව අවසන් වශයෙන් පැවසුවා ය.සටහන හා ඡායාරූප රඹුක්කන විශේෂඔස්වල්ඩ් ගොඩකුඹුරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af1305052</link>
    <topic>දහනායකගේ ‘අමුඩ’ විරෝධය</topic>
    <author>මහින්ද අබේසුන්දර</author>
    <content>ඩී.බී.ධනපාල කාලීනව ප්‍රවෘත්ති නිර්මාණය කරන්නට අති දක්ෂයෙකි. විජයානන්ද දහනායක දේශපාලන රඟමඬලේ අපූරු චරිත රඟපාන්නට උපන් හපනෙකි. දහනායක චරිතය ගැන අද කතාකරන්නේ ඩී.බී.ධනපාල නිර්මාණය කළ ප්‍රවෘත්තියකට විජයානන්ද දහනායක කළ රඟපෑමක් නිසාය.දහනායක චරිතය ගැන මූලික විස්තර කතා කිරීම පසෙක තබා දහනායක අල්ලා ගෙන ධනපාල මහතා නිර්මාණය කළ රටම හෙල්ලූ ප්‍රවෘත්තිය ගැන ලියමු.ආණ්ඩුව චීත්ත යාරයක මිල සත දහයකින් වැඩි කළේය. එය ඔරොත්තු නොදෙන වැඩිවීමක් නොවූවද දේශපාලන වශයෙන් පහර ගැසිය හැකි සිද්ධියක් ලෙස ධනපාල මහතා කල්පනා කළේය.ඒ අනුව විජයානන්ද දහනායක මහතා අල්ලාගෙන සිද්ධියක් නිර්මාණය කර ගත්තේය. මෙය දැන සිටියේ ධනපාල මහතා සහ දවස පුවත්පතේ ඡායාරූප ශිල්පියාත් වාර්තාකරුත් පමණි. ඡායාරූප ශිල්පියාගේ නම මතක නැත. වාර්තාකරු පියදාසය. ඔවුන් ආවරණය කළ යුතුව තිබුණේ විජයානන්ද දහනායක අමුඩයකින් සැරසී පාර්ලිමේන්තු යාමය.පාර්ලිමේන්තුවට යා හැක්කේ එක්කෝ ටයි කෝට් කලිසම් ඇඳගෙනය. නැතිනම් ජාතික ඇඳුමින් සැරසීගෙනය. ජාතික ඇඳුම වුවත් බෙල්ල මුලට තදවන සේ බොත්තම දමාගෙන යා යුතුය. කොටින්ම කිවහොත් සිරුරේ වැඩි කොටසක් වසාගෙන යා යුතුය. එසේ නීති තදවෙද්දී සර්වාංගය පෙනෙන සේ සහ ප්‍රදර්ශනය නොකළ යුතු කොටස යාන්තමට වසා ගෙන යන්නට ඉඩක් නැත. දැන් අමුඩයෙන් සැරසී පාර්ලිමේන්තුවට යාමේ ක්‍රමවේදය සූදානම්ය. ඩී.බී.ධනපාලට අවශ්‍ය වූයේ දහනායක අමුඩයෙන් සැරසී සිටින පින්තූරය පත්‍රයේ පළ කොට සෑහීමට පත්වීමය. දහනායක අමුඩයෙන් සැරසී පාර්ලිමේන්තුවේ අමුත්තන්ගේ ආලින්දයට පැමිණ සිටී. මෙය වේත්‍රධාරී රොනී අබේසිංහට ආරංචි වී ඔහු අමුත්තන්ගේ ආලින්දයට දිව ගියේය. ඕනෑම මැති ඇමැතිවරයකු තමන්ගේ අදහසට නම්මවා ගැනීමේ දස්කමක් ශක්තියක් අබේසිංහ සතු විය.රොනී අබේසිංහ - ගුඩ් ආෆ්ටර්නූන් සර්. සර් අද හරි ලස්සනයි. කොහෙන්ද සර් ඔය ඇඳුම හොයාගත්තේ.දහනායක- මට ඇතුළට යන්නයි ඕනැ.අබේසිංහ - සර් දන්නවානේ ඇතුළට යන්න අඳින්න ඕන ඇඳුම. සර් පළපුරුදු මන්ත්‍රීතුමෙක්නේ.දහනායක- ඒක මං දන්නවා. තමුසෙ දන්නවද චීත්ත යාරයක් සත දහයකින් වැඩිකරල. මට ඕන ඒකට විරෝධය පළකරන්න.අබේසිංහ - (සිනාසෙමින්) ඉතින් සර්ට ප්‍රශ්නයක් නැහැනේ. සර් චීත්ත අඳිනවයැ.දහනායක - ඇයි අයිසේ මේකට විරෝධය පළකරන්න කවුරුහරි ඉන්න එපායැ. ඒකයි මම අමුඩෙ ගැහැව්වේ.අබේසිංහ සිය උපක්‍රමය යෙදුවේය. පාර්ලිමේන්තුවට අමුඩය පිටින් යන්නට දෙන්නේම නැත. දැන් අබේසිංහ දහනායකට පින්සෙංඩු විය.”අනේ සර් මගේ ජොබ් එකට නේද තට්ටු වෙන්නේ. අමුඩෙ පිටින් යන්න ඉඩ දුන්නොත් මටයි ගෙදර යන්න වෙන්නේ. ඒක නිසා දැන් ඔබතුමා කරුණාකර ආපසු යන්න. පින්තූර අරගෙනත් ඉවරනේ”. ධනපාලට අවශ්‍ය වූයේ දහනායක අමුඩය පිටින් පාර්ලිමේන්තුවට එන හැටි ඡායාරූපගත කරන්නටය. ඡායාරූප ශිල්පියා අවශ්‍ය ඡායාරූපය අරගෙන ඉවරය. පියදාස වාර්තාව ලියා ගත්තේය. රොනී අබේසිංහ ගැලවුණි.පසුවදා ‘දවස’ පත්‍රයේ අමුඩයෙන් සැරසුණු දහනායකගේ ඡායාරූප මුල් පිටුවේ පළවිය. එය රට හොල්ලපු පින්තූරයකි. එදා දේශපාලනඥයන් කළේ රට හොල්ලන වැඩය. ඒත් විදුලි බිල වැඩි කිරීම ගැන අද සමහරු අමුඩ ගසාගෙන පෙළපාලි ගියේ අර්ථ විරහිතවය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af1305053</link>
    <topic>වැවෙන් කම්බි ගන්න ගොස් යන්නම යන්න ගිය මිතුරා</topic>
    <author>කීර්ති මෙන්ඩිස් පිංතූර - චමින්ද නිරෝෂණ</author>
    <content>මිහින්තලේ හෙල්ලූ ඛේදවාචකයහර්ෂණඒ ඉකුත් මාර්තු මස 29 වැනිදාය. මිහින්තලය පොලීසියට ලැබුණු පැමිණිල්ලකි. තරුණියක පැමිණ සිය පෙම්වතා හිටි හැටියේ අතුරුදන්ව ඇති බවට පැමිණිල්ල ඉදිරිපත් කර තිබුණාය. අතුරුදන්ව සිටියේ හර්ෂණ ප්‍රදීප්ය.පොලීසිය ඇගෙන් ප්‍රකාශයක් ලබා ගත්තේය. ඇය එහිදී දන්නා සියලු දේ කීවාය. පෙම්වතා අවසන් වරට තමාට දුන් දුරකථන ඇමතුම ගැන ද සවිස්තරව ප්‍රකාශයක් කළාය. ගමේ තවත් අයකු සමඟ පිටව යන බවත් එන්නට රෑ වන බවත් ඔහු තමාට කී බව ද ඇය කීවාය. එම පුද්ගලයා කවුදැයි ද ඇය පොලීසියට පැවසුවාය.මිහින්තලේ පොලීසිය එම පුද්ගලයා ගෙනවිත් ප්‍රශ්න කළ ද අතුරුදන් පුද්ගලයා ගැන තොරතුරක් දැනගත නොහැකි විය. පරීක්ෂණ එසේ පැවතුණේය. එහෙත් හර්ෂණට වූ දේ සොයා ගැනීමට කිසිවෙකුට නොහැකි විය. හර්ෂණ පදිංචිව සිටියේ බෝගහයාය මහකනදරාව වැව අසල සාදාගෙන යන නිවාඩු නිකේතනයකය. ඊට යාබදව යුද හමුදා කඳවුරකි. විසි නව හැවිරිදි ඔහු ඉදිකිරීම් කටයුතුවල නියැළුණු ව්‍යාපාරිකයෙකි. මොහු අතුරුදන් වුවද ඔහු සාදාගෙන යන නිවාඩු නිකේතනයේ ඔහුට අයත් මෝටර් සයිකලයත් සෙසු ලිපි ලේඛනත් තිබිණ. ඒත් හර්ෂණ ගැන තොරතුරක් නොවීය.කාලය මෙසේ ගෙවී ගියේය. හර්ෂණ යළි ගෙදර ආවේ නැත. හර්ෂණ කිසිවකු විසින් මරා දමා ඇත්ද. කාගේත් ප්‍රශ්නය වූයේ එයයි. ඒ නිසා පොලීසිය ධීවරයන් මෙන්ම නාවික හමුදා කිමිදුම්කරුවන්ගේ ද සහාය ලබමින් මහකනදරාව වැව පරීක්ෂාවට ලක් කළේය. ඒ අවට ළඳු කැලෑ යුද හමුදාවේ ද සහාය ඇතිව පිරික්සීය. ඒත් හර්ෂණ ගැන කිසිදු හෝඩුවාවක් නොවීය.හමුවූ සිරුරෙන් කොටසක්දින සති ගණන් ගෙවී ගියේය. ඒ ඉකුත් අප්‍රියෙල් මස 19 වැනිදාය. කනදරාව වැවේ කුඩාගම ප්‍රදේශයේ තිබුණු මිනිස් සිරුරක පහළ කොටසක් වැවට ගිය ධීවරයකුට හමු වූයේ ඔය අතරය. මේ බව මිහින්තලේ පොලීසියට දැනුම් දෙනු ලැබුණෙන් පොලීසිය වහා එතැනට පැමිණ සිරුර පරීක්ෂා කළේය. සිරුරේ අත්පා සහ පපු ප්‍රදේශය ඇතුළු කොටස් කිසිවක් නැත. කලිසම පමණක් ඉතිරිව තිබුණි. සිරුරේ උඩු කොටස නොමැති වීම නිසා සිරුර කාගේදැයි හඳුනාගත නොහැකි විය. එහෙත් පොලීසිය නාවික හමුදාව හා මෙහෙයුමක් දියත් කොට මහකනදරා වැව දැඩි නිරීක්ෂණයට ලක්කළේ සිරුරේ ඉතිරි කොටස් සොයා ගැනීමටය. එහෙත් එය සාර්ථක නොවීය.මිනිස් සිරුරක කොටස් හමුවීමේ පුවත ගම පුරා පැතිර යෑමත් සමඟ සොයාගත් සිරුරේ කොටස දැක ගන්නට ගම්වාසීහු ඇදී ආහ. ඒ අතර හර්ෂණගේ පෙම්වතිය ද වූවාය. ඇය සිරුරේ කොටස් හොඳින් නිරීක්ෂණය කළාය. මේ ඇගේ පෙම්වතාගේ සිරුර බවට ඇය හඳුනාගත්තේ ඉන් පසුවය. ඒ හර්ෂණ ඇඳ සිටි කොට කලිසමෙන්ය. හර්ෂණ අතුරුදන්ව දින 21 කට පසුව මෙසේ ඔහුගේ කොටස් ඛ්මුවිය.මිහින්තලේ පොලීසිය විසින් මෙතෙක් සිදුකරන ලද පරීක්ෂණ අනුරාධපුර කොට්ඨාස අපරාධ විමර්ශන ඒකකයට පැවරුණේ ඉන් පසුවය. දිසාව බාර ජ්‍යෙෂ්ඨ නියෝජ්‍ය පොලිස්පති ජගත් අබේසිරිගුණවර්ධන මහතා විසින් මෙම නියෝගය පවරා තිබුණේ සහකාර පොලිස් අධිකාරී කැළුම් ඩී. තිලකරත්න මහතාටය. ඔහුගේ උපදෙස් මත හර්ෂණ ප්‍රගීත්ගේ මරණය සම්බන්ධයෙන් සියලු පරීක්ෂණ කොට්ඨාස අපරාධ විමර්ශන ඒකකයේ ස්ථානාධිපති එම්. අයි. බී. රත්නායක මහතා ඇතුළු කණ්ඩායමට පැවරුණේය. පරීක්ෂණ විධිමත් වූයේ ඉන් පසුවය.මළ සිරුර සොයා මෙහෙයුම්  සිදු කරද්දීපොලිස් කණ්ඩායම මිහින්තලයේ කනදරාව වැව ප්‍රදේශයට ගොස් යළි පරීක්ෂණ ආරම්භ කළේය. මියගිය අයගේ පෙම්වතියගේ ප්‍රකාශය ඔස්සේ කරුණු කාරණා සෙවීය. ඒ අනුව මියගිය අයගේ ජංගම දුරකථනයට ආගිය ඇමතුම් නිරීක්ෂණයට ලක්විය. ඔහු අවසන් වරට පිටව ගිය ගමේ මිතුරාට ජංගම දුරකථනයට ආගිය ඇමතුම් පරීක්ෂාවට භාජනය විය. හර්ෂණ අතුරුදන් වූ දින සිට මිතුරාගේ දුරකථනයට ලැබුණු හා පැමිණි ඇමතුම් නොවීය. වෙනදාට බොහෝ කාලයක් පෙම්බස් දොඩා ඇති මිතුරා හර්ෂණගේ අතුරුදන් වීමත් සමඟ පෙම්වතියක පෙම්බස් දෙසීම ද නතර කොට ඇති බව ඇමතුම් වාර්තාවලින් පෙන්නුම් කළේය. එසේනම් ඒ කාලය තුළ ඔහු දුරකථනය අක්‍රීය කොට තබා ඇත.මෙවැනි නොයෙකුත් කරුණු මත විමර්ශන කණ්ඩායම එක් තීරණයකට එළඹියේය. ඒ අනුව මිතුරා සැකපිට පොලිස් අත්අඩංගුවට ගත්තේය.“මම මේ මුකුත්ම දන්නේ නැහැ සර්”ඔහු වරක් නොව කිහිප වතාවක්ම කීවේය. ඒත් විමර්ශන නිලධාරීහු ඉන් සෑහීමකට පත් නොවූහ. සොයාගත් තොරතුරු හා සාක්කි මත නිලධාරීහු යළිත් ඔහුගෙන් දීර්ඝ ප්‍රශ්න කිරීමක් කළහ. අවසානයේ ඔහු කීවේ තම මිතුරා වූ හර්ෂණ ප්‍රගීත් මරා පෝර උරයක බහා කළුගලක ගැටගසා මහකනදරාව වැව මැදට දැමු බවය. දින 21 කට පසුව වැවෙන් මතු වූයේ හර්ෂණගේ කොටස් බව ද ඔහු පිළිගත්තේය. පොලීසිය ඊළඟට ඔහුගෙන් ප්‍රශ්න කළේ හර්ෂණ මරා දැමුවේ ඇයිදැයි දැනගන්නටය. ඊට ද පිළිතුරු ලැබුණේය.සැකකාර මිතුරාගේ බිරිය සිටින්නේ විදේශගතවය. දරුවන් දෙදෙනාමව ළඟය. ෆිනෑන්ස් ක්‍රමයට ගත් ත්‍රිරෝද රියක් ද ඔහු සතු විය. එහෙත් කල් යාමේ දී ඔහු දැඩි ලෙස ණය විය. ටිකෙන් ටික ණය මුදල් ප්‍රමාණය වැඩි වන්නට විය. පොලිය ද ඊට එකතු විය. කළ යුතු කිසිදු දෙයක් නැති නිසා ෆිනෑන්ස් කළ ත්‍රිරෝද රිය මිතුරෙකුට උකස් කළේය. ෆිනෑන්ස් වාරිකයන් ගෙවා දමන්නට ද ඔහු අත මුදල් නැති විය.ෆිනෑන්ස් වාරික නොගෙවීම නිසා රක්ෂණ නිලධාරීහු ඔහු සොයා ආහ. නිලධාරීන් දුටු ඔහු සැඟවුණේය. ණය බර වැඩිවීම නිසා ඔහු සමාජයට මුහුණ දෙන්නට ආවේ නැත. ණය මුදල් පියවා ගන්නා ක්‍රමයක් කල්පනා කරමින් දසඅතේ කල්පනා කළේය.දිනක් රක්සණ නිලධාරීන් යළි මොහු සොයා ආවේය. ඔහු එදා ද නිවසේ සිටියේ නැත. සිටියේ මව පමණි. හර්ෂණ ද එතැන විය. නිලධාරීහු වාරික මත ගත් ත්‍රිරෝද රිය ගැන විමසූහ.එතැනදී හර්ෂණ ඉදිරිපත් විය. නිලධාරීහු ත්‍රිවිලරය සොයාගෙන එය රැගෙන ගියේ ඉන් පසුවය. මින් කිපුණු මිතුරාගේ මව වහා ඒ බව සිය පුතාට දැන්වූවාය. මින් මිතුරාගේ හිතට ආවේ තරහකි. හර්ෂණ කෙරෙහි තද වෛරයක් ඇතිවුවද ඔහු ඒ බවක් නොපෙන්වා හර්ෂණ ඇසුරු කරන්නට විය. කොයි මොහොතේ හෝ තමාට ද වාරයක් එනු ඇතැයි මිතුරා සිතුවේය. එතෙක් ඔහු ඇඟිලි ගැන්නේය.මේ අතර හර්ෂණගෙන් පළිගැනීමට ක්‍රමයක් ද ඔහු කල්පනා කළේය. හර්ෂණගේ ගෙලේ බැඳි මාල දෙක පැහැර ගතහොත් ඉන් තමාගේ මුළු ණය මුදල් ම බේරාගත හැකි වනු ඇති බවත් ඔහු සිතුවේය. ඊට උපක්‍රමයක් ඔහු කල්පනා කළේ ය.“කොම්පැනියෙන් හොරෙන් ගත්ත ඔර්ජිනල් කම්බි වගයක් තියෙනවා. ඔයාට ඕනනම් අඩුවට ගන්න පුළුවන්”මිතුරා දිනක් හර්ෂණට කීවේය. ඒ වන විට හර්ෂණ හිටියේ පන්සලේ ඉදිකිරිමක් සිදු කරමින්ය. ඊට ද කම්බි අවශ්‍ය විය.“කොහේද තියෙන්නේ”“කම්බි ගහක ගැටගහලා වැවට බස්සලා තියෙන්නෙ.”උතුරුමැද පළාත බාර හිටපු ජ්‍යෙෂ්ඨ නියෝජ්‍ය පොලිස්පති ජගත් අබේසිරිගුණවර්ධනඅනුරාධපුරය සහකාර පොලිස් අධිකාරි (1) කැළුම් ඩී. තිලකරත්නකොට්ඨාස අපරාධ විමර්ශන ඒකකයේ ස්ථානාධිපති එම්. අයි. බී. රත්නායක“හරි එහෙනම් මට අරන් දෙන්න”“හරි. ඔයා කාටවත් කියන්න එපා. අපි දෙන්න ගිහින් වැඩේ කරමු.”ඒත් හර්ෂණ මේ බව සිය පෙම්වතියට කීවේය. මිතුරාට අවශ්‍ය වූයේ කාටත් නොදැනෙන්න හර්ෂන වැවට රැගෙන යන්නටය.පසුදා සවස කාටත් හොර රහසේ මිතුරා මහකනදරා වැවට ගියේ පොලිතින් උරයක් හා නයිලෝන් ලණු ද රැගෙන ය. ඊට අමතරව අඩි පහක් පමණ දිග ඉපිල් පොල්ලක් ද ඔහු අත විය. ඔහු මේ සියල්ල වැවේ සඟවා යළි ගමට ආවේය. ඒ වන විට හවස හයට පමණ ඇත.“අද අපි වැඩේ කරමු ද” මිතුරාගෙන් හර්ෂණට ඇමතුමක් ලැබිණ.“හරි. එහෙනම් මෙහෙමම යමු. මම වැව ගාවට එන්නම්” එසේ කී හර්ෂණ තමා මිතුරා සමඟ යන ගමන ගැනත් ඒමට මදක් ප්‍රමාද වන බවත් නිකමට මෙන් ඇමතුමක් දී පෙම්වතියට කීවේය.එලෙස එදා ගිය හර්ෂණ ඉන්පසු ගෙදර ආවේ නැත. ඒ මාර්තු 29 වැනිදාය.පොලීසිය ඊළඟට සැකකාර මිතුරාගෙන් තවදුරටත් ප්‍රශ්න කළේය. ඒ හර්ෂණ මරා දැමු හැටි දැනගන්නටය. මිතුරා හර්ෂණව සිය බෝට්ටුවේ නංවා ගත්තේය. හබල අතට ගත් මිතුරා බෝට්ටුව වැව දෙසට පදවන්නට විය. මොහොතකින් බෝට්ටුව නතර විය.“ඔතන ඔය ගහේ ලණුව ගැටගහල ඇති. වතුරට අතදාලා ලණුව බලන්න”මිතුරා හර්ෂණට කීවේය. හතර වටින්ම ඇත්තේ ගන අඳුරය. කෑලි කැපිය හැකි කළුවරය. අත තිබු ජංගම දුරකථනයේ ‘බල්බය’ දල්වා ගත් හර්ෂණ එය මුවේ තබාගෙන පහත් වී වතුරට අත දමමින් කඹය සොයන්නට විය. ඒ සමඟම ඔහුට එල්ල වූයේ මරු පහරකි. ඒ පහරින් හර්ෂණ බෝට්ටුව මත වැටුණේය. දුරකථනය විසිවි වතුරට වැටිණ. දෙවැනි පහරින් හර්ණ අවසන් හුස්ම හෙළීය. සඟවා තිබූ කළුගල හර්ෂණගේ සිරුරේ ගැට ගැසූ මිතුරා සිරුර වැව මැදට විසිකළේ ඉන් පසුවය.“හර්ෂණගේ සිරුර වැවට දාන්න කලින් හර්ෂණගේ කලිසමේ තිබුණු සල්ලියි බෙල්ලේ තිබුණු මාල දෙක මිනිහ අරගෙන තිබුණා. එක මාලයක් රුපියල් එක්ලක්ෂ අසූනවදාහකටත් අනික රුපියල් විසිහතරදාහටත් උකස් කරලා සල්ලි අරගෙන තිබුණා. අපි මිනිහව අත්අඩංගුවට ගනිද්දි මිනිහා ණය වෙලා තිබුණු සල්ලි සේරම මේ සල්ලිවලින් බේරලයි තිබුණේ.”විමර්ශනය භාරව කටයුතු කළ පොලිස් පරීක්ෂක රත්නායක මහතා ‘සිළුමිණ’ට කීවේය. අපරාධයක් කොට කිසිදා සැඟව සිටිය නොහැකි බව යළිත් පසක් කරමින් අතුරුදන්ව සදා වැළලෙන්නට තිබු මිනිස් ඝාතනයක සුලමුල මෙසේ අනාවරණය කරගත හැකි වූයේ දක්ෂ විමර්ශකයන් පිරිසක් නිසාය.සැකකරු අධිකරණයට ඉදිරිපත් කොට රිමාන්ඩ් ගත කරනු ලැබීය.උතුරුමැද පළාත බාර හිටපු ජ්‍යෙෂ්ඨ නියෝජ්‍ය පොලිස්පති ජගත් අබේසිරිගුණවර්ධන මහතාගේ අධීක්ෂණය මත අනුරාධපුරය සහකාර පොලිස් අධිකාරි (1) කැළුම් ඩී. තිලකරත්න මහතාගේ මෙහෙයවීම මත කොට්ඨාස අපරාධ විමර්ශන අංශයේ ස්ථානාධිපති ආර්. එම්. අයි. බී. රත්නායක ප්‍රමුඛ උප පරීක්ෂක චන්ද්‍රසිරි, සැරයන් විජේරත්න හා කොස්තාපල් වරුන් වූ වන්නිනායක, බන්දුල, කොඩිකාර, වීරසිංහ, ප්‍රියශාන්ත, ඩග්ලස් හා දිසානායක ඇතුළු පිරිසක් මේ පිළිබඳ පරීක්ෂණවලට එක්වූහ. මිහින්තලේ පොලිස් ස්ථානාධිපති රුක්මල් රත්නායක මහතා ද පරීක්ෂණවලට සහාය දුන්නේය.පොලිස් පරීක්ෂණ ඇසුරෙන් ලිපිය සකස් විය.කීර්ති මෙන්ඩිස් පිංතූර - චමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af1305054</link>
    <topic>වකුගඩු රෝගියාගේ කනෙන් රිංගූ අධමයෝ</topic>
    <author>අමල් යශෝමන් ජයසිංහ</author>
    <content>”මගේ පුතාලා දෙන්නගෙ අනාගතය ගැන මට කරන්ඩ තවත් යුතුකම් තියෙනවා. ඒත් හිතට හරි බයක් දැනෙනවා”මහනුවර රෝහලේ වාට්ටුවක නේවාසිකව ප්‍රතිකාර ලබමින් පසුවන පී.ජී.ආරියසේන මහතා තමන් බැලීමට ආ සිය බිරියගේ දෑත් අල්වා ගනිමින් එසේ කීවේය. ඔහුගේ දෑස් අග කඳුළු බිඳු රැඳී තිබෙනු දුටු ඇයගේ ද නෙතට කඳුළු නැඟිණි. ඒ බව ඔහුගෙන් වසන් කරගත් ඈ ඔහු හිත සනසවන්නට බොහෝ දේ කීවාය.”ඔයා බයවෙන්ඩ එපා. දැන් ඔක්කොම හරිනේ. සැත්කම කළාට පස්සෙ දවස් දෙකතුනකින් ගෙදර යතෑකිනෙ” ඩී.ඩබ්ලිව්.ස්වර්ණා මහත්මිය එසේ කීවේ ඔහු අස්වසාලන්නට විය හැකිය.හේ අසාධ්‍ය තත්ත්වයේ පසුවන වකුගඩු රෝගයෙන් පෙළෙන්නෙකි. පනස්හත්වන වියෙහි පසුවන ඔහුට තම බිරියත්, පුතුන් දෙදෙනාත් හැර අන් පැතුමක් ලෝකයේ තවත් නොවිණි. මුලදී වැලඳුණු දියවැඩියා රෝගයට ප්‍රතිකාර පිණිස කාලයක් තිස්සේ පාවිච්චි කළ බෙහෙත් වර්ග නිසාවෙන් මේ වන විට ඔහුගේ වකුගඩු වලට අහිතකර බලපෑම් හටගැනී තිබිණි. ඒ සඳහා ප්‍රතිකාර පතා වෛද්‍යවරුන් කරා ගිය ගමනේ දී වෛද්‍යවරුන්ගේ නිගමනය වූයේ වකුගඩු බද්ධ කිරීම හැර වෙනත් විකල්පයක් නොමැති බවකි. වකුගඩු බද්ධ කිරීමේ සැත්කම පමාවකින් තොරව සිදුකළ යුතු බවට ද උපදෙස් ලැබී තිබිණි.බිරිය හඬා වැටුණාය. ළිප ගිනි පවා මෙළවූයේ සුපුරුදු අයුරින් ද නොවේ. අසාධ්‍ය තත්ත්වයකට පත්වෙමින් සිටිනා අප්පච්චී නිරුපද්‍රිතව රැකගැන්මට වකුගඩුවක් පරිත්‍යාග කරන්නකු සොයා දහඅතේ කල්පනා කරන්නට වූයේ එබැවිනි. අලවතුගොඩ ඇල්ලකඩේ ගම් ප්‍රදේශයේ කටින් කට මෙපුවත පැතිරී ගියේය. ප්‍රදේශයේ කා අතරත් හොඳ නමක් දිනා සිටි පෞද්ගලික ආයතනයක රියදුරකු වූ ආරියසේන මහතා අස්වසාලන්නට බොහෝ පිරිස් ගෙදරට වැලනොකැඩී ආහ.ඔහුගේ නිවසට කඩිමුඩියේ අමුත්තන් දෙදෙනකු පැමිණියේ මේ අතරේදීය. ඔවුන් පැමිණි කාරණය වුයේ අසාධ්‍ය තත්ත්වයේ පසුවන දන්නා හඳුනන ආරියසේන මහතාට වකුගඩුවක් ලබාදීමට පුළුවන් බව කීමටය.”වකුගඩුවක් පරිත්‍යාග කරන්ඩ අපේ ඥාතිවරියක් සූදානමින් ඉන්නවා”ඒ කතාවෙන් බිරිය ස්වර්ණාගේ දෑසේ නැඟි කඳුළු වියැළී ගියා සේ විය. ඇයගේ මුවඟට නොදැනීම සිහින් සැනසිල්ලක සිනාවක් නැඟිණි. පැමිණියේ අන් කවුරුවත් නොව දේව දරුවන් යැයි සිතෙන තරමට ඔවුන් කෙරේ භක්තිමත් වූ ඕ ඒ පිළිබඳව තවත් කතාබහක යෙදුණාය.සානුකම්පිත ස්වරයෙන් කතාකළ ඔවුන් දෙදෙනා ඇය හා අවසන් තීරණයකට එළැඹියාය.වකුගඩුවක් ලබාදීමට කැමැත්තේ අදාළ වෛද්‍ය පරීක්ෂණවලදී වකුගඩුව රෝගියාට සැසඳේ නම් මුදලක් ඒ වෙනුවෙන් ගෙවීමට ද කතිකා විණි. මුදල එක්ලක්ෂ හැත්තෑ හයදහසකි. තමන්ගේ වකුගඩුවක් තම සැමියාට බද්ධ කිරීමට යුහුසුලු වීමේ දී රුධිරය, ‘ඕ’ පොසිටිව් වර්ගයේ නොවීමෙන් ද දරු දෙදෙනා ඉදිරිපත් වීමේ දී එම ලෙය ද ඊට නොගැළපී යාමෙන් ද සිත්තැවුලට පත්ව සිටි බිරිය එම මුදල ලබාදීමට කැමැත්ත පළ කළාය.මහනුවර මහ රෝහලේ වකුගඩු ඒකකයට පැමිණියේ එම ගම් ප්‍රදේශයේම පදිංචිකාරියක වූ 37 වියැති එක් දරු මවකි. ඇයගේ ස්වරය ද සානුකම්පිතය.”ඔයා දුක්වෙන්ඩ එපා අනේ. අපි කවුරුත් මිනිස්සුනේ. මනුස්සයෙකුට මනුස්සයෙක් පිහිට වෙනවා මිසක් මගේ වකුගඩුවක් මං දීලා ඔයාගෙ මහත්තයාගෙ ජීවිතේ බේරාදෙන්නම්. දැන් ඉතින් හිත හදාගෙන ඉන්ඩ.”මනුස්ස දුවක් තමන් වෙත පැමිණි නියාවෙන් අපමණ සතුටකට පත්වූ බිරිය ස්වර්ණා ඇයගේ අත් බදා අනේක වාරයක් පින් දුන්නාය. වකුගඩු ඒකකයට ආගන්තුක කාන්තාව ඇතුළත් කැරිණි.ආරියසේන මහතාට බද්ධ කළ යුතු වකුගඩුව ඈ සතුව ඇති බව සතුටින් ප්‍රකාශ කළ එහි වෛද්‍යවරු සැත්කම අප්‍රමාදීව සිදුකළ යුතු බව ද කීහ. ඇයගේ හිස මල් සහසක් පිපුණා වැන්න. පුතුන් දෙදෙනා ද වින්දේ අසීමිත සතුටකි. අපේ අප්පච්චීට දෙවියන් බැලුවා. සියලු වෛද්‍ය පරීක්ෂණවලදී ඇයගේ වකුගඩුව රෝගියාට බද්ධ කරවීමට සුදුසු වී තිබේ.තමන් නොමිලේ තම වකුගඩුව රෝගියාට පරිත්‍යාග කරන බවට ද පොරොන්දු පත්‍රයක් මඟින් ඇය වකුගඩු ඒකකයේ වෛද්‍යවරුනට දැනුම් දී තිබිණි.එහෙත්, වකුගඩුව වෙනුවෙන් එක් ලක්ෂ හැත්තෑහය දහසක මුදලක් ඒ වන විට බිරිය හා පුතුන් දෙදෙනා විසින් ඇයගේ බලවත් ඉල්ලීම පරිදි සැත්කමට පෙර ඇයට ගෙවා දමා තිබිණි.සැත්කම සඳහා දිනය එළැඹිණි. වකුගඩුවක් පරිත්‍යාග කරන බවට පොරොන්දු වූ තැනැත්තිය නොපැමිණියාය. නොපමාවම කළ යුතු සැත්කමක් නිසාම වෛද්‍යවරු ඇයගේ නොපැමිණීමෙන් හිස අත් ගසා ගත්හ. සිදුවූයේ අනපේක්ෂිත සිදුවීමකි. ඇයගේ මඟහැර යාමෙන් සැත්කමේ දිනය ද පසුවී ගියේ බිරිය හා පුතුන්ගේ දෑස් යළිත් කඳුළින් තෙත් කරවමිනි. ඇය යළි එන පාටක් නැත. රෝගියාට ද ඉතා අසාධ්‍යය. ඇයට දුන් මුදල් ආපසු ඉල්ලා සිටීමට මේ දුක් කන්දරාව මැද්දේ ගිය බිරියට, පුතුනට ඇයගෙන් එකුදු සානුකම්පිත වදනකුදු හෝ නොලැබිණි.”මොන සල්ලියක් ද ගෑනියේ. මෙහෙ ඇති සල්ලියක් නෑ” ඇය ගෝරනාඩු කළාය.ස්වර්ණා වහා පොළොව රත්වූ කලෙක මෙන් දිවගියේ අලවතුගොඩ පොලිසියේ ස්ථානාධිපති පොලිස් පරීක්ෂක නිශාන්ත හෙට්ටිආරච්චි මහතා හමුවටය. හඬන්නට තවත් කඳුළු ඇය දෑසේ ඉතිරිව නැත. ඈ වැලහින්නක සේ පොලිසියේ දී හඬා වැලපුණාය. වකුගඩුව නොදේ නම් දුන් මුදල් ආපසු ඉල්ලා දෙන්නැයි ඒ ඈ නැඟූ යාදින්නය. මේ පුවත ඇසූ පොලිසියේ ලොකු මහතාගේ ද කටහඬ මඳක් බිඳුණු ස්වරයකට හැරුණේ එහි ඇතුළාන්තයේ මානුෂික ස්වරය දැනීමෙන් විය යුතුය.”ඔය අම්මාගේ දුක තේරෙනවා - ටිකක් ඉන්න ඔහු සන්සුන්ව කීය.නිලධාරි මහත්වරුන් කිහිපදෙනකු පිටත් කැරිණි. සැකකාර කාන්තාව අත්අඩංගුවට ගැනිණි. ලොකු මහතා හමුවට ඉදිරිපත් කැරිණි.”මිනිස්කමේ නාමෙන් මේ අසරණ වූ අයව තවත් අසරණ නොකර ගත් මුදල් ආපසු දෙන්ඩ” මුලදී මුදල් නොගත් බවට මුසාබස් කී සැකකාරිය අවසන මෙසේ කිවාය.”ඒ සල්ලි දැන් මා ගාව කොයින්ද? මගේ කඩේට අඩුපාඩු බඩු ගෙනාවා - මගේ ණයතුරුස් ටිකක් ඒ සල්ලිවලින් බේරලා දැම්මා - ඕනෑ නම් මං ඒ සල්ලි මාසෙට දහස ගානෙ දෙන්නම්” සැකකාරිය කියන්නට වීමේදී ලොකු මහතාගේ දෑස් උඩ ඉන්දවිණි. අසාධ්‍ය රෝගියා ගැන සිතන්නැයි කීවද ඈ සිත නොවේ ඉන් මුදු මොළොක් වූයේ.තවදුරටත් ඒ පිළිබඳ පරීක්ෂණයක නියැළුණු ස්ථානාධිපති නිශාන්ත මහතා සිළුමිණට මෙසේ පැවැසීය.”මං සොයා බැලුවා. ඒක ඒ තැනැත්තිය හා පවුලේ අය මුදල් කඩාගන්ඩ ගහපු ගැටයක්. වෛද්‍ය පරීක්ෂණවලදි වකුගඩුව අනුමත වෙද්දි ඇගේ පුත්‍රයකු රෝහලට ඇවිත් බොරු කලබලයක් කරලා වකුගඩුවක් දෙනවාට අකමැත්ත පාලා - ඒත් ඒ වෙනකොට උන් මේ අහිංසකයන් රවටලා සල්ලිත් අරන් ඉවරයි””මිනිස්සුන්ව දැන් අපට සැකයි. කාව විශ්වාස කරන්ඩද? මගේ මහත්තයට වකුගඩුවක් සොය සොයා අපි ආරණ්‍ය, පන්සල් ගානෙ යනවා. උන්වහන්සේලා අපට මෙහෙම කරන්නෙ නැහැ..” රෝගී ආරියසේන මහතාගේ බිරිය ස්වර්ණා එසේ කීවේ දෙකොපුල් දිගේ ඔහේ ගලා යන උණු කඳුළු පිටඅත්ලෙන් පිස දමමිනි.ඇය දිගු සුසුමක් හෙළා හිස් අහස්කුස දෙස බැලුවායඅමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af1305056</link>
    <topic>සුද්දන්ට මර උණ ගැන්වූ කළු රොබින් හුඩ් උතුවන්කන්දේ සූර සරදියෙල්</topic>
    <author>ඉමල අබේරත්න</author>
    <content>(සරදියෙල් එල්ලා මරනු ලැබ මැයි මස 07 වැනිදාට වසර 149 ක් සපිරේ.)කොළඹ – නුවර මාර්ගයේ මාවනැල්ල නගරයට ළඟාවීමට පෙර පසු කරන ගිරි දුර්ගය පිළිබඳව ඉතාම ඕනෑකමින් නිරීක්‍ෂණය කළහොත් මධ්‍යම කඳුකරයේ මුවදොර හරිත වර්ණ වූ කෙත් වතු අතරින් එක්වරම අහස සිපගැනීමට මෙන් ඉහළ නැගුණු කඳු ශිඛරයක් දැකගත හැකිවෙයි. එය බැලූ බැල්මටම බළකොටුවක් අපගේ සිත තුළ චිත්‍රනය කිරීමට සමත් වේ. මේ නිසාම යටත් විජිත සමයේ මෙය “කාසල්රොක්” ලෙස හැඳින්වීය. එම කඳු මුදුනේ ඇති විශාල ගල් කුළු දුර ඈතට ඉංගී‍්‍රසි ජාතිකයින්ට දර්ශනය වූයේ යුරෝපයේ ඇති රයින් මාලිගයේ දුම් කුලුනේ හැඩයට බවත් එම නිසා මේ කඳු ශිඛරයට “කාසල්රොක්” යන නම ලැබෙන්නට ඇති බවත් සැලකේ. නමුත් මෙරට ජනතාව මෙම සුන්දර කඳු ශිඛරය “උතුවන්කන්ද” ලෙස හඳුන්වනු ලැබේ. “උතුවන්කන්ද” සතර කෝරළයට අයත් ගලබඩ කෝරළයේ එක් පැත්තකින් අලගල්ලත් අනෙක් පසින් බතලේගලත් අනික් පසින්බලන දුර්ගයටත් මැදිව මාඔය (මහඔයේ)) නිම්නයේ සාරවත් කෙත්වතු අතර පිහිටා ඇත.කෑගලු දිස්ත්‍රික්කයේ පිහිටි උතුවන්කන්ද අද උසුලන කීර්තියට මූලික වශයෙන් හේතු වී ඇත්තේ “සූර සරදියෙල්” නම් වීරවරයා නිසා බව ප්‍රකට කරුණකි. ඔහු ඉංගී‍්‍රසින්ට නම ඇසූ පමණින් ඇඟ කිලිපොළා යන තරමේ භයානක සොරෙකු, පරගැති සිංහල කළු සුද්දන්ට මංකොල්ල කරුවෙකු, කපටි මරක්කල (මුස්ලිම්) වෙළෙන්දන්ට කප්පම් එකතු කරන්නකු වුවත් ඉංගී‍්‍රසි අධිරාජ්‍ය වාදීන්ගෙන් පෑගී මිරිකී ගිය අපේම දුප්පත් පොදු ජනතාවට සරදියෙල් වීරවරයෙක් විය. මේ අපූර්ව මානව හිතවාදියාගේ ජීවිත කතාව වීර කාව්‍යයක් නොවූවත් එයින් නූතන සමාජයට ගතහැකි පාඩම් බොහෝය.කී ඉතිහාසගත පුවත දිගහරින කල තත්කාලීන සමාජයේ තතු සලකා බැලීමට සිදුවෙයි. දී කිරි කෑවගේ ආදිසි අප්පු හලාවත හාල්දඬුවන උපන් අයෙකි. යටත් විජිතකරණයෙන් පසු මෙරට ඇති වූ වාණිජ වතු වගාව නිසා මෙරට කොළඹ නුවර මාර්ගය ඉදිවූ අතර එමඟින් ප්‍රවාහන ක්‍ෂේත්‍රය ද දියුණු විය. අදාසි අප්පුගේ රැකියාව වූයේ කරත්තයෙන් කෝපි, දුම්කොළ වැනි වාණිජ බෝග වෙළඳාම් කිරීමය. කොළඹ – නුවර මාර්ගයේ මාවනැල්ල ආසන්නයේ මාඔය (මහඔය) නිම්නය ගැල්කරුවන්ට තමන්ගේ ගමන් වෙහෙස ඬවාගැනීමට තෝතැන්නක් විය. එම ප්‍රදේශය එදා වෙළඳාමේ පැමිණි කරත්ත ගාල් කර තිබූ ස්ථානය අසල ඇති නිවෙසට අද ද “ගාල්ලේ ගෙදර” යැයි එම ප්‍රදේශයේ ගැමියෝ කියති.එම ප්‍රදේශයේ තේ කඩ හිමිකරුවෙකුට ඉතාම සුරූපි දියණියක් විය.ඇය නමින් පිංචොහාමි ය. වෙළඳාමේ ගිය අදාසි අප්පු නිතර නිතර පිංචොහාමිගේ කඩයට ගිය අතර එම සබඳකම තවත් තහවුරු වී අදාසි අප්පුත් කඩේ හිමිකරුගේ දියණිය වන පිංචොහාමිත් මංගල යෝජනාවකින් විවාහ වෙති.සරදියෙල් අත්අඩංගුෙවීදීවිවාහයෙන් පසුව අදාසි අප්පුත් පිංචොහාමිත් උතුවන්කන්ද ප්‍රදේශයේම ජීවත් වූහ. මේ යුවළට දාව පිරිමි දරුවන් හතරදෙනෙක් හා එක් ගැහැනු දරුවෙක් වූ බව පැවසේ. ඔවුන් නමින් සරදියෙල්, ගබ්රියෙල්, පේදුරු, අන්තෝනි හා මාර්තා වේ. 1932 උපන් සරදියෙල් පවුලේ වැඩිමලා වූ අතර ඔහුගේ බාල නැගණිය මාර්තා කුඩා කාලයේ දීම මිය ගිය බව කියැවේ.අදාසි අප්පු උපතින්ම කතෝලිකයෙක් වූ අතර ඔහු අනුව යමින් ගබ්රියෙල්, පේදුරු හා අන්තෝනි කිතු දහම වැලඳගත් අතර සරදියෙල් බෞද්ධයෙකු කිරීමට බොදු කාන්තාවක වූ පිංචොහාමි සමත් විය. ඒ අනුව අකුරු කිරීම සඳහා සරදියෙල් උතුවන්කන්දට නුදුරු ඉලුක්ගොඩ පන්සලට යැවීමට ඇය කටයුතු කළාය.ඉලුක්ගොඩ පන්සලේ ලොකු හාමුදුරුවන් වහන්සේගේ ඇසුරෙහි හැදුණු වැඩුණු කුඩා සරදියෙල් කුඩා කාලයේ සිටම විවිධ තාඩන පීඩන, රැවුම් ගෙරවුම්වලට ලක් විය. ඉලුක්ගොඩ පන්සලට අකුරු කිරීමට පැමිණි ප්‍රදේශයේ වැදගතුන් යැයි සැලකෙන අයගේ දරුවන්ගෙන් ඔහුට විවිධ කෙනෙහිලිකම් විඳීමට සිදුවිය. මෙය දරාගත නොහැකි වූ සරදියෙල් අකුරු කිරීම අත්හැර දැමීමට තීරණය කළේ ගමේ ප්‍රභූන්ගේ දරුවන්ට පන්සල් භූමියේ දීම බිම පෙරළාගෙන පහර දීමෙන් පසුවය. අකුරු කිරීමට ආයුබෝවන් කී ඔහු පන්සලෙන් පලා ගියේය. පලා ගොස් ඔහු කොළඹ සහ මීගමුව ආශ්‍රය කොටගත් ප්‍රදේශයේ ජීවත් වූ බව කියවේ. ඒ වන විටත් සරදියෙල්ට උතුවන්කන්දේ මම්මලේ මරික්කාර් නමැති අඹ යහළුවෙක් විය. සරදියෙල් ඉන් පසුව කොළඹ හමුදා බැරැක්කයක සේවයට ගියේ මේ මිතුරා ද සමඟය. එහිදී ඉතාම හොඳින් අවිආයුධ පිළිබඳව පුහුණුවක් ලබාගැනීමට ඔහු අමතක නොකළේය. හමුදා බැරැක්කයේ දී ඇතිවූ ආරවුලක් නිසා සරදියෙල් සිරගත කරන ලද අතර අවසානයේ ඔහු සිපිරිගෙයින් පැන එන්නේ හමුදා බැරැක්කයෙන් ගිනි අවියකුත් සොරාගෙනය.නැවත තමාගේ ගම් පියස වන උතුවන්කන්දට පැමිණෙන සරදියෙල් කුඩා ව්‍යාපාරයක් ආරම්භ කළ අතර එය සාර්ථක නොවීය. මේ ආකර්ෂණීය තරුණයා වටා එවකට මාවනැල්ල අවට ගම්වල තරුණයෝ අත්වැල් බැඳගත්හ. ඔහු වටා මම්මලේ මරික්කාර්, සිරිමලා, උක්කිදා, කිරිහොඳා, හවඩියා ආදී වශයෙන් යහළුවන් පිරිසක් සිටි අතර ඔවුන් සියලුදෙනාම අධිරාජ්‍ය විරෝධි පුද්ගලයන් වූ අතර සමාජයේ තාඩන පීඩන හේතුවෙන් මිරිකී ගිය සාමාන්‍ය පොදු ජනතාව ද වූහ. මේ කාලය වන විට ඉංගී‍්‍රසි පාලනය විසින් මුඩු බිම් පනත ගෙනවිත් ඉඩම් අත්පත් කරන ලද අතර වතුවගාබිම් මගින් කන්ද උඩරට ගිලගෙන තිබිණි. අපේ දේශීය උරුමයන්ගේ සාරය උරාබොමින් සිටි අධිරාජ්‍යවාදීන් මෙරට සිටි ස්වදේශිකයන් ඔවුන්ගේ වහලුන් සේ යොදා ගනිමින් සුදු අධිරාජ්‍යවාදයට කත් අදින කළු සුද්දන් බිහිකිරීම ඔවුන්ගේ අරමුණ විය. ආදායම් බෙදීයාමේ විෂමතාවය පරතෙරට පැමිණි මේ යුගයේ පැවති සමාජ අවශ්‍යතාවයක් වශයෙන් සමාජ සාධාරණත්වය ඉටු කිරීමට කටයුතු කිරීම සරදියෙල් විසින් ඉෂ්ට කරයි. නමුත් ඔහු තෝරාගන්නා මාර්ගය වන ඇති හැකි අයගෙන් මංකොල්ල කා නැති බැරි අයට එම ධනය බෙදා දීම ක්‍රමවේදය සාධූ සම්මත සමාජයේ අසම්මත යැයි සැලකෙන, සාම්ප්‍රදායික රාමුවෙන් පිට පැන ගිය ක්‍රමවේදයක් විය.එකල උඩරට වතු නිෂ්පාදන මහනුවර සිට කොළඹට ගෙන ගියේ උතුවන්කන්ද හරහාය. සරදියෙල් හා ඔහුගේ සහචරයන් පිරිස උතුවන්කන්ද ගිරිදුර්ගය ප්‍රයෝජනයට ගෙන මේ මාර්ගයේ ඉහළ පහළ යන ගැල් කොල්ල කෑ අතර එම කොල්ල කන ලද දේ අහිංසක, අසරණ, බදු ගෙවා ගත නොහැකි දිළිඳු මිනිසුන් හට බෙදා දෙන ලදි. කොල්ල කෑ මුදල් දිළිඳු ජනතාව අතරට ගොස් බෙදා හැරීමෙන් ඔහු වචනයෙන් විස්තර කළ නොහැකි සතුටක් භුක්ති විඳින ලද බව කියවේ. තවද සාමාන්‍ය ජනතාව පීඩනයට ලක්කළ දේශීය කළු සුද්දන් හටද සරදියෙල්ගෙන් ගැලවීමක් ලැබුණේ නැත.1850 – 1860 දශකය වන විට සරදියෙල් පිළිබඳ ප්‍රවෘත්තිය මුළු රට පුරා පැතිර ගිය අතර එය බ්‍රිතාන්‍ය කිරීටයත් දැනගත හැකි විය. මේ හේතුව නිසාම සරදියෙල් ගැන ඔත්තුවක් දෙන ඕනෑම අයෙකුට පවුම් 100 ක් වැනි විශාල මුදලක් ලබා දෙන බව බ්‍රිතාන්‍ය කිරීටය ගැසට් නිවේදනයක් මඟින් නිවේදනය කළේ සරදියෙල් ඔවුන්ට පහසුවෙන් මෙල්ල කළ නොහැකි අභියෝගයක් වූ බැවිනි. සරදියෙල් අල්ලා ගැනීමට අවස්ථා කිහිපයකදී ලංකා පොලීසිය උත්සාහ කළ නමුත් එම උත්සාහයන් ව්‍යවර්ථ වී ගියේ ඔහුට ආරක්‍ෂාව සැපයීමට ඔහුගේ සගයන්, මාවනැල්ල ප්‍රදේශයේ සාමාන්‍ය ගම්වැසියන් පමණක් නොව උතුවන්කන්දත් ඒ ආශි‍්‍රත ප්‍රදේශයත් හේතු වූ නිසාය.එක් අවස්ථාවකදී සරදියෙල් අල්ලා ගැනීමට පොලීසියෙන් පැමිණෙන විට සරදියෙල් උතුවන්කන්දෙන් බැස අසළ ඇති වෑගන්තලේ නමැති ගම හරහා දිව ගොස් මහඔයෙන් එගොඩට දිව ගිය බව කියයි. එසේ ඔහු පැන යන්නේ “බෝ ඇල්ල” නමැති කුඩා දියඇල්ල උඩින් එගොඩට පැමිණීමෙනි. බෝ ඇල්ල යනු අඩි 13 ක් පමණ ගල් මුවදොරක් තුළින් මහඔයේ සමස්ත ජල කඳම ගලා යන සම්පූර්ණ ගලෙන් ස්වාභාවිකම නිමවුනු ගල් වක්කඩකි. මෙය සොබාදහමේ අපූර්ව නිර්මාණයක් වන අතර සරදියෙල් ඉන් එගොඩට පනින නමුත් පොලිස් නිලධාරීන්ට ඔහුට මෙන් සුරුවිරුකම් කළ නොහැකි නිසා පොලීසිය ආපසු හැරී යන බව වෑගන්තලේ ගැමියෝ කියති.සරදියෙල් යනු අධික ලෙස සූදුවට ඇබ්බැහි වූවෙකි. මෙයට අමතරව ඔහු මුස්ලිම් කාන්තාවක් සමඟ අනියම් සබඳතාවක් පැවැත්වූ බව පැවසෙයි. ඇය සරදියෙල්ගේ මිතුරකු වූ මම්මලේ මරික්කාර්ගේ වැඩිමහල් සහෝදරියයි. ඇය විවාහ වී සිටියේ “කාදර්” නමැති අයෙකු සමඟය. ඇගේ නිවස මාවනැල්ල ගඩොල් පාලම අසළ තිබූ බව කියයි. මෙයට අමතරව සරදියෙල් යන්ත්‍ර මන්ත්‍ර ගැන දැඩි විශ්වාසයක් තැබූ අයෙකු බව ගම්මු කියති. ඔහු සතු මඩකලපුවේ මුස්ලිම් පල්ලියකින් ගත් “කාල අංජනම” නම් අඳුනක්ද වන්නියේ පන්සලකින් ගත් “නරස්ති මාලය” නමැති යන්ත්‍රය ද තිබූ බව ජනප්‍රවාදවල කියවේ.සතර කෝරළයේ පමණක් නොව මුළු මහත් ලංකාව තැති ගැන්වීමට සමත් වූ මේ අසහාය පුරුෂයාගේ සමහර ක්‍රියාකාරකම් නිසා මියගිය පුද්ගලයෝ ද නැතුවාම නොවේ. ඒ අතර “පානිස්” සහ “මංගල්” වැන්නෝ ද වූහ. ඔවුන් ඝාතන කිරීම නිසා 1862 ජූලි 31 වැනි දා අලුත් කඩේ උසාවිය මඟින් වරදකරු කරන ලද සරදියෙල් බන්ධනාගාර ගත කළේය. නමුත් එම වසරේ ම නොවැම්බර් 19 වැනි දින පැන ඒමට ඔහු සමත්වෙයි. පැනවින් උතුවන්කන්දේ තම රාජධානිය තුළ සැඟව සිටියේය. සරදියෙල් සහ ඔහුගේ සහචරයන් පිරිස ගැන ඔත්තුවක් දෙන ඕනෑම අයෙකුට පවුම් 200 ක් වැනි විශාල මුදලක් ලබා දෙන බව බ්‍රිතාන්‍ය කිරීටය 1864 පෙබරවාරි 18 වැනිදා ගැසට් නිවේදනයක් මඟින් නිවේදනය කළේ ඔහුගේ කුපුරිස් ක්‍රියා අතිශය උත්සන්න වූ නිසාය. සරදියෙල්ගේ වික්‍රමාන්විත දිවියේ අවාසනාවන්තම කාලය උදා වූයේ 1864 මාර්තු 10 වැනි දින සිටය. එවකට පොලිස් සුපිරින්ටැන්ඩන් මැකාර්ටිනි මහතාත් එවකට කෑගල්ලේ උප ඒජන්තවරයා වශයෙන් කටයුතු කළ එෆ්.ආර්. සෝන්ඩර්ස් විසින් තුවක්කු ගත් ජා හමුදාවක් කොළඹින් ගෙන්වා සරදියෙල් අල්ලා ගැනීමේ මෙහෙයුම දියත් කර තිබිණි. ඉංගී‍්‍රසින් සරදියෙල් ඇල්ලීමට සිංහල පොලිස් නිලධාරින් පිරිසක් එවීමට පියවර නොගත්තේ ඒ වනවිට වීරයෙකු වශයෙන් ජනපි‍්‍රයත්වයට පත්ව සිටි සරදියෙල් සමඟ එකතු වී ඔවුන් ද තමන්ට විරුද්ධව කැරැල්ලක් ඇති කරනු ඇතැයි යන සැකය නිසා බව පැවසේ. 1864 මාර්තු 16 වැනි දින සරදියෙල් හා ඔහුගේ සහචරයන් අල්ලා ගැනීමට පැමිණි ජෝර්ජ් වෑන් හා ක්‍රිස්තියානු අප්පු සරදියෙල් ඇතුළු පිරිසගෙන් මැරුම් කෑ බවත් තවත් හතර දෙනෙක් තුවාල ලැබූ බව මාවනැල්ලේ ලංකා පොලීසියේ සිහිවටන පුවරුවෙ හි සටහන් කර ඇත.සරදියෙල් මාවනැල්ල ගඩොල් පාලම අසල සොල්දර නිවසක සැඟව සිටියදී සුද්දන්ට සරදියෙල් ගැන ඔත්තු සැපවූයේ ඔහු සමඟම එක බත්පත කෑ සිටි සිරිමලා විසිනි. ඒ අනුව අමාන් නමැති ජා සාජන්ට් වරයාගේ මෙහෙයවීමෙන් එම නිවස වටකර සරදියෙල් යටත්කර ගැනීමට මෙහෙයුම් දියත් කළ බව කියවේ. මෙහෙයුම් අවසාන ප්‍රතිඵලය ලෙස සරදියෙල්ගේ කකුලට වෙඩි වැදුණු අතර සරදියෙල් හා මම්මලේ මරික්කාර් පොලිස් අත්අඩංගුවට පත්වූහ. අත්අඩංගුවට ගැනීමේ දී සිරිමලා තමන් පාවා දුන් බව දැක සිරිමලාට “අපි අතින් හුඟ දෙනෙක් මැරුම් කෑව. මට වෙඩි තියන්න තිබේබෙ ඒ අයට නෙමෙයි උඹට යි” යනුවෙන් සරදියෙල් කියූ බව ජනප්‍රවාදයේ කියැවේ. සෝන්ඩර්ස් විසින් අත්අඩංගුවට ගනු ලැබූ සරදියෙල් හා මම්මලේ මරික්කාර් කරත්ත පෙරහරකින් බෝගම්බර බන්ධනාගාරයට ගෙන ගිය බවත් මහා ජන ගඟක් මාවනැල්ල සිට බෝගම්බර දක්වා මාර්ගය දෙපස එක් රැස් වෙමින් බ්‍රිතාන්‍යන් සසල කළ කෙසග සිරුරක් ඇති සරදියෙල් හා මම්මලේ මරික්කාර් දැක බලා ගත් බවත් කියැවේ.ඒ අනුව 1864 මාර්තු 21 වැනි දින සරදියෙල් අත්අඩංගුවට ගැනුණු අතර එහිදී ලංකා පොලීසියේ ක්‍රියාන්විතයකදී මියගිය පළමු පොලිස් නිලධාරියා බවට “කොස්තාපල් සාභාන්” පත් විය. පොලිස් සාජන්ට් මුත්තු සාමි තුවාල ලැබීය. සරදියෙල් යටත්කර ගැනීමට මෙහෙයුම දියත් කළ පොලිස් සාජන්ට් ප්‍රධාන කොස්තාපල් ලෙස උසස් වීමක් හා පවුම් 35 දීමනාවක් ද, සාජන්ට් මුත්තු සාමිට පවුම් 20 දීමනාවක් ද, කොස්තාපල් සාභාන් වෙනුවෙන් ඔහුගේ බිරිඳට ජීවිතාන්තය දක්වා මාසිකව පවුම් 2 කුත් සිලිම් 6 කුත් ගෙවූ බව වාර්තාවේ. එදා ලංකා පොලීසියේ ක්‍රියාන්විතයකදී මියගිය පළමු පොලිස් නිලධාරියා සිහි කිරීමට මාවනැල්ලේ ගඩොල් පාලමට නුදුරු එම ස්ථානයේ පොලිස් ස්මාරකයක් ගොඩනඟා ඇති අතර මාර්තු 21 වැනි දින ජාතික පොලිස් දිනය බවට ද ප්‍රකාශයට පත් කර ඇත.අත්අඩංගුවට ගත් මේ අපූරු මිනිසා හට කිසිම බුරුලක් ලබානොදීමට ලංකා පොලීසිය කටයුතු කළ අතර ඔහුට විරුද්ධව නඩු විභාගය 1864 අප්‍රේල් 14 වෙනිදා ආරම්භ කළ අතර අවසන් නඩු තීන්දුව වූයේ සරදියෙල් හා මම්මලේ ප්‍රසිද්ධියේ එල්ලා මැරීමටයි. ඔහු එල්ලා මැරීමට නියම වූයේ 1864 මැයි 04 වෙනිදා වුණත් පසුව එය මැයි 07 වැනිදා දීර්ඝ කළේය. ඒ වන විට ඔහුගේ වයස අවුරුදු 32 කි. ඔහුට මරණ දඬුවම නියම වූ පසු ඔහු කතෝලික ආගමට හරවා ගැනීමට ප්‍රංශ ජාතික “ඒඩ්‍රියල් ඩාප්ෆෝ’” නමැති පූජකයා සමත් වූ බව කියවේ. සමාජ අසාධාරණයෙන්, බලවාදයෙන්, අධිරාජ්‍ය වාදයෙන් නොමඟට යැවුණු කුරිරු සමාජය ඉදිරියේ 1864 මැයි 07 වැනිදා මහනුවර පොදු වෙළඳපළ ඉදිරිපිට දෙනෝදාහක් මැද එල්ලා මැරීම සරදියෙල්ගේ දෛවය විසින් කරන ලද සරදමක් වැනිය. ඔහුගේ මුල් කාලයේ සිට අවසාන හුස්ම පොද දක්වාම අසල සිටි මම්මලේ මරික්කාර්ගෙන් කල්‍යාණ මිත්‍රයින්ගේ උත්තම ගුණය මෙන් ම එකල පැවති ජනවාර්ගික සමගිය ද නිරූපණය කරයි.මීට වසර 149 කට පෙර පෝරකය උඩ අවසන් ගමන් ගිය මේ අපූර්ව මිනිසාට අවසන් ගෞරව කිරීමට ඥාතීන්ට දේහය ලබා නොදීමට තරම් බ්‍රිතාන්‍ය කිරීටය කෲර වීය. ශ්‍රී ලංකාවේ රොබින්හුඩ් යන අන්වර්ථ නාමය උතුවන්කන්දේ සූර සරදියෙල්ට හිමි වන්නේ ඔහු හුදෙක්ම කාඩ්බෝඩ් වීරයකු නොව පොදු ගැමි විඥානය තුළ පතුලටම කිදා බැස ගත් දේශජ වීරයෙක් නිසාය.සූර සරදියෙල් වැනි වීරෝදාර ලංකා පුරුෂයකුට සෙවණ, රැකවරණය ලබා දුන් උතුවන්කන්ද අදටත් තේජෝ ගුණයෙන් හා අභිමානයෙන් අහස්කුස සිඹින්නේ ඒ උදාර පුරුෂයා පිළිබඳව බොහෝ දෙනා නොදන්නා රහස් ගොන්නක අක්මුල් තමා සතුව සඟවාගෙන පවතින බව කොළඹ නුවර මාර්ගයේ ඉහළ පහළ යන පුද්ගලයින්ට පෙන්වමිනි.ඉමල අබේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af1305057</link>
    <topic>අරලගංවිලට වැටුණ පාෂාණ කොටස් ගැන අලුත් කතා</topic>
    <author>ටෙක්ලා පද්මිණී කාරියවසම්</author>
    <content>අරලගංවිලට වැටුණු උල්කාශ්මඋල්කාශ්මයක් අරලගංවිලට ඇද වැටී ලොවම කලඹා ලූවේය. ඒ දෙදහස් දොළහේ දෙසැම්බර් 29 වැනිදාය. ලෝක විනාශයක් බලාපොරොත්තුවෙන් සිටි ලක්වැසියාට පාට පාට වැසි අතරින් ඇදී ආ උල්කාශ්මයක තිබී ක්ෂුද්‍ර ජීවී පොසීල ලැබිණි. ඒ ආරංචිය සමඟ වසර 500ක විද්‍යාත්මක ඉතිහාසයේ අලුත් පිටුවක් පෙරළිණි.පොලොන්නරුව අරලගන්විල කුඩාවැව වෙල්යායෙන් අහුලාගත් උල්කාශ්මයක් යැයි සැක කළ කොටස් තුළ තිබී හමුවූ ක්‍ෂුද්‍ර ජීවී පොසීලය විශ්වයේ තවත් කොහේ හෝ ජීවය පවතින බවට ලද හොඳම සාක්ෂිය විය.බ්‍රිතාන්‍යයේ කේම්බ්‍රිජ් සරසවියේ මහාචාර්යවරයකු වූ චන්ද්‍රා වික්‍රමසිංහ මහතා ‘ජීවය විශ්වය පුරා පැතිර ඇත’ යන මතය දරන ශ්‍රී ලාංකික විද්වතෙකි. අරලගංවිල කුඩා වැව වෙල්යායෙන් හමුවූ ක්‍ෂුද්‍රජීවී පොසිල ඔහුට මහත් අස්වැසිල්ලක් රැගෙන ආවේය. කුඩාවැවට වැටුණා යැයි සැක කළ උල්කාශ්ම කොටස් පොලිස් අත්අඩංගුවෙන් ආතර්.සී.ක්ලාක් මධ්‍යස්ථානයටත් පේරාදෙණිය විශ්වවිද්‍යාලයටත් කොළඹ වෛද්‍ය පර්යේෂණ ආයතනයටත් ලැබී තිබිණි. එම ආයතන මඟින් එම කොටස් පරීක්ෂා කළ අතර එම උල්කාශ්ම යැයි සැලැකූ පාෂාණ කොටස් බ්‍රිතාන්‍යයේ කාඩිෆ් සරසවියේදී ද බකිංහැම් සරසවියේ තාරකා ජීව විද්‍යා මධ්‍යස්ථානයේ දී ද පරීක්ෂාවට ලක්විය.එම උල්කාශ්ම පාෂාණය ආශ්‍රිතව පාෂාණභූත තත්ත්වයට පත්වූ ඒක සෛලික ඇල්ගී ඩයටම පොසීල ලෙසින් පවත්නා බව වාර්තා විය. මේ සමඟ ‘විශ්වයේ ජීවය පැතිර තිබේ’ යන මතය කරළියට නැඟිණි. ඒ මතයට පණ දෙමින් ශ්‍රීී ලාංකික විද්වතුන් වූ බ්‍රිතාන්‍යයේ කේම්බ්‍රිජ් සරසවියේ මහාචාර්යවරයකු වූ චන්ද්‍රා වික්‍රමසිංහයන් ද කොළඹ වෛද්‍ය පර්යේෂණ ආයතනයේ අධ්‍යක්ෂ වෛද්‍ය අනිල් සමරනායකයන් ද වෛද්‍ය පර්යේෂණ ආයතනයේ වෛද්‍ය කීර්ති වික්‍රමරත්නයන් ද ඇතුළු පිරිස ඉදිරිපත් කළ අරලගංවිල උල්කාශ්ම පාෂාණය පිළිබඳ වාර්තාව කෙරෙහි ලොව නෙත් යොමුවිය. එම වාර්තාව කෙරෙහි විශ්වාසය තවදුරටත් තහවුරු වූයේ බකිංහැම් සරසවියේ තාරකා විද්‍යා මධ්‍යස්ථානයේ හි ජේ.වොලිස් හා එම සරසවියෙහිම ඩී. එච්. වොලිස් යන විද්වතුන් ද මීට සහභාගිවී සිටි බැවිනි.එහෙත් අභ්‍යවකාශයේ සිට අරලගංවිලට කඩාවැටුණු උල්කාශ්ම යැයි සැලැකෙන කොටස් පරීක්ෂා කළ ආතර් සී.ක්ලාක් මධ්‍යස්ථානය හා පේරාදෙණිය විශ්වවිද්‍යාලය එම පාෂාණ කොටස් අකුණක් හේතුකොට ගෙන පිලිස්සී ගිය කුඩාවැව වෙල්යායේ පාෂාණ කොටස් බව ප්‍රකාශ කළේය. එහෙත් විශ්වයෙන් ආ අමුත්තා පිළිබඳ බලාපොරොත්තු බිඳ වැටුණේ නැත. පේරාදෙණිය විශ්වවිද්‍යාල යේ පර්යේෂකයෝ එම කොටස් ජර්මනියේ විශ්වවිද්‍යාල රසායනාගාරයකට යවා එහි තත්ත්වය තවදුරටත් තහවුරු කරගෙන ඇත. ඉන් අනතුරුව ද ඔවුන් ප්‍රකාශ කළේ එම පාෂාණ කොටස්වල විකිරණශීලීතාව අනුව එම කොටස් අභ්‍යවකාශයේ සිට නොපැමිණි බවයි.විශ්වයේ අමුත්තන් සොයන ශ්‍රී ලාංකික විද්වතෙකු වන මහාචාර්ය චන්ද්‍රා වික්‍රමසිංහ මහතා විසින් විද්‍යාත්මක න්‍යායාත්මක සංවාදයකට කැමැත්ත පළකොට සිටීම හේතුවෙන් යළි අරලගංවිල උල්කාශ්ම පාෂාණය කරළියට පැමිණියේය. ඒ පිළිබඳ නවමු අදහස් ඇත්දැයි සොයාබැලිමට අපි පේරාදෙණිය විශ්වවිද්‍යාලයේ උපකුලපති සහ භූගර්භ විද්‍යාඥ මහාචාර්ය අතුල සේනාරත්න මහතා විමසුවෙමු.චන්ද්‍රා වික්‍රමසිංහ මහතාගේ ආරාධනයට අනුව විද්වත් සාකච්ඡාවකට අපි කැමතියි. එය විද්‍යාවේ දියුණුවට ඉවහල් වෙනවා.රතුවැස්සේ දී හමුවූ රතු සෛලඋල්කාශ්මයක් සාමාන්‍ය පාෂාණයකින් වෙන්කර හඳුනා ගැනීමේ හැකියාව භූ විද්‍යාඥයකු සතුයි. එය හඳුනාගැනීමට පාෂාණය ඛනිජ විද්‍යාත්මකව, රසායන විද්‍යාත්මකව, පාෂාණ විද්‍යාත්මකව මෙන්ම පාෂාණයේ ව්‍යූහාත්මක දත්ත පිළිබඳව ද අවධානය යොමු කළ යුතුයි.එසේ පරීක්ෂා කරද්දී අප හඳුනා ගත්තේ එම පාෂාණ කුඩා වැව වෙල් යායේ පස උණුවීම හේතු කොටගෙන විපර්යාසයට ලක්වූ පාෂාණ කොටස් බවයි. එම පාෂාණ අරලගංවිල කුඹුරෙහි සිටි ක්ෂුද්‍රජීවීන්, දැවීගිය වී ඇට කොටස්, පිදුරු ශේෂ, පිදුරු මුල් කොටස් මයිට්‍රස් කෝප් පරීක්ෂණයේ දී හඳුනා ගැනීමට හැකිවුණා.අරලගංවිල පොළොව මඩ සහිතයි. එම පසෙහි ජීවත්වන ඩයටම හා ඇල්ගී වර්ග එහි අන්තර්ගතව තිබුණා. වී ඇට තිබීම ඒවා අභ්‍යවකාශයෙන් පැමිණි උල්කාශ්ම නොවන බවට ඇති හොඳම සාක්ෂියයි. එම හේතුවෙන් අප තවදුරටත් ඒ පිළිබඳ පරීක්ෂණ කිරීම අවශ්‍ය නොවන බව තීරණය කළා. එහි සජීවී ජීවීන් සිටියේ නැහැ යි මහාචාර්යවරයා ප්‍රකාශ කළේය.කුඹුරේ මැටි අධික තාපයට බඳුන් වී දැවීයාම නිසා මෙම අමුතු පාෂාණය නිර්මාණය වී තිබෙනවා. අකුණු පහරකදී තත්පරයෙන් දාහෙන් එකක් (1/1000) තරම් කාලයක් තුළ අපට සිතාගැනීමට නොහැකි තරම් ප්‍රබල විදුලි ධාරාවක් පතිත වෙනවා. එසේ අධික තාපයට ලක්වීම හේතුවෙන් පසෙහි ඇති ඛනිජ උණුවී ද්‍රව බවට පත්වෙන අතර උණු නොවන කාබනික ද්‍රව්‍ය දහනයට ලක්වී එම ද්‍රව ඛනිජ සමඟ මිශ්‍රවීම සාමාන්‍ය දෙයක්. එසේ ඒකරාශී වූ කුඩාවැව පොළොවෙහි පස වැරදි අවබෝධයකින් යුතුව හඳුනාගැනීමක් සිදුවී තිබෙනවා. අපි එය නිවැරදි කරගත යුතුයි. නාසා ආයතනයේ භූවිද්‍යාඥයකු විමර්ශනයට ලක් කළහොත් මේ පාෂාණ කොටස් පෘථිවියෙහි පාෂාණ බවත් පෘථිවියෙහි වෙසෙන ඒක සෛලී ඇල්ගී ඩයටම බවත් හඳුනාගනීවි.ඈත විශ්වයේ සිට දහනය වෙමින් පොළොවට පතිතවන උල්කාශ්ම පාෂාණයක් තුළ සජීවී ජීවීන් සිටීමේ හැකියාවක් නැහැ. මෙම පාෂාණ කොටස් තුළ සජීව ඩයිටමයන් සිටියේ නැහැ.අප මේ පිළිබඳ ව විද්‍යාත්මක සාකච්ඡා කළා. භූවිද්‍යා පතල් කාර්යාංශය, ජර්මනියේ විශ්වවිද්‍යාල රසායනාගාර මේ පිළිබඳ පරීක්ෂණ පැවැත්වූවා. ඒ සියල්ලෙන් ලද ප්‍රතිඵලය මේ පාෂාණ කොටස් උල්කාශ්ම නොවන බවයි. අපගේ අරමුණු ජයග්‍රහණය කරවීමට උත්සාහ ගැනීම හොඳයි. පෞද්ගලික අරමුණු වෙනුවෙන් දුර්වල තර්ක ගොඩනැඟීම ප්‍රායෝගික නොවන බව මගේ හැඟීමයි. එය අරලගංවිල කුඹුරේ පාෂාණ කොටසක් බව මම වගකීමෙන් ප්‍රකාශ කරනවා යි භූගර්භ විද්‍යාඥ අතුල සේනාරත්න මහතා පැවැසීය.වෛද්‍ය පර්යේෂණ ආයතනයේ පරීක්ෂක කණ්ඩායම චන්ද්‍රා වික්‍රමසිංහ ඇතුළු නාසා ආයතනයේ කණ්ඩායම ද නැවත මෙම ගවේෂණය කෙරෙහි අවධානය යොමු කරමින් පසුගියදා ක්‍ෂේත්‍ර පරීක්ෂණ සඳහා යළි යොමුවී සිටියහ.මෙම පාෂාණ කොටස් වෛද්‍ය පර්යේෂණ ආයතනයේ දී මුල්වරට නවීන තාක්ෂණය යටතේ නිරීක්ෂණයට ලක්කළේ වෛද්‍ය පර්යේෂණ ආයතනයේ වෛද්‍ය කීර්ති වික්‍රමරත්න මහතායි.ක්‍ෂුද්‍රජීවීන් සහිත පොසීලය සහ රතුවැස්ස පිළිබඳ චන්ද්‍රා වික්‍රමසිංහ මහතාගේ පාර්ශ්වයේ අදහස වන්නේ තමන් එම පරීක්ෂණයේ කටයුතු තවදුරටත් ඉදිරියට රැගෙන යන බවයි.ඒ සඳහා අවශ්‍ය කටයුතු සම්පාදනය කර ඇති බව ද පවසන චන්ද්‍රා වික්‍රමසිංහ මහාචාර්යවරයා රසායනාගාර සමස්ථායී පර්යේෂණ මඟින් ජර්මනියේ පර්යේෂණාගාරයේ දී එම පාෂාණ කොටස පෘථිවියට අයත් නොවන බව තහවුරු කරගත් බව සඳහන් කළේය.විද්‍යාත්මක කරුණු තහවුරු කර ගැනීමට යාමේ දී පරස්පර අදහස් මතුවීම සාමාන්‍ය දෙයක් බවත් විද්‍යාත්මක කරුණු සාක්ෂි සහිතව ඔප්පු කිරීම මත විද්‍යාවේ හා තාක්ෂණයේ දියුණුව රඳා පවතින බවත් ඔවුන්ගේ අදහසයි.අපි උල්කාශ්මය පිළිබඳව කතාකළත් රතුවැස්සේ දී හමුවූ රතු සෛල තුළ පොස්පරස් අන්තර්ගත නොවන බවත් පෘථිවියේ සෑම ජීවයකම පොස්පරස් අඩංගු බැවින් මෙම රතුවැස්ස සහ උල්කාශ්මය මිහිමතට විශ්වයෙන් පැමිණි බව තහවුරු වන බවත් චන්ද්‍රා වික්‍රමසිංහ මහතාගේ අදහසයි.එමෙන්ම රතු සෛලය බිත්තිය ආසන්නයේ විකිරණශීලී මූල ද්‍රව්‍යක් වන යුරේනියම් තිබීම ද මේවා පෘථිවියට අයත් නොවන බවට සාධක වේ. මිහිමත ඇති සෛල තුළ බැරලෝහ තැන්පත් නොවීම ඊට හේතුව බවත් වික්‍රමසිංහ මහතා ඇතුළු කණ්ඩායමේ අදහසයි.රතුවැස්ස ඇතුළු වර්ණවත් වැසි ද ලංකාවට ඇදවැටුණු උල්කාශ්ම ද විශ්වය සොයා යන ගමනට අලුත් මුහුණුවරක් ලබා දී තිබීම සතුටකි.ඇත්තටම අරලගංවිලට වැටුණේ ඈත විශ්වයේ සිට දුර ගෙවා පැමිණි උල්කාශ්මයක් නම් එය ‘ශ්‍රී ලංකාව‘ යන නාමය කීර්තිමත් ලෙස ඉතිහාසයෙහි ‘මහාචාර්ය චන්ද්‍රා වික්‍රමසිංහ‘ යන නාමය සමඟ ම රැඳෙනු ඇත. ඒ ඔහු ලෝකයේ අවධානය දිනාගත් කීර්තිමත් විද්‍යාඥයකු වන බැවිනි. උල්කාශ්මයේ පැමිණි ජීවීන් සමඟ ඔහු ලොවට ඉදිරිපත් කළ මතය සනාත වන බැවිනි.එහෙත් අප නිවැරැදි දේ නිවැරැදි ලෙස හඳුනාගැනීම ඊටත් වඩා වටින්නේය. අපට ඒ මඟින් ද අප රට දක්ෂ විශ්වසනීය විද්වතුන් වෙසෙන රටක් බව ලොවට තහවුරු කර දෙන බැවිනි.කෙසේ වුවද වසර පන්සියයක විද්‍යාත්මක ඉතිහාසයේ හැරවුම් ලක්ෂය වන්නට අපට හැකි වූවා නම් ඉතා අගේය. එහෙත් එසේ නොවූවා යයි අපේ කීර්තිධර විද්වතුන්ගේ අගය අඩුවන්නේ නැත. සිදුවිය යුත්තේ නවීන තාක්ෂණයේ විද්‍යාවේ අභිවෘද්ධිය හා දියුණුව උදෙසා විද්‍යාත්මක සංවාදයකට එළඹ නවමු තොරතුරු සොයා යාමයි.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af1305059</link>
    <topic>රුමේනියානුවන් නැවත ඇවිත්</topic>
    <author>නීතිඥ අනුර හෑගොඩ</author>
    <content>කුණු දමන කළු මලුවල තම ඇඳුම් පුරවාගත් බැලූ බැල්මටම හිඟන්නන් සේ පෙනෙන ඇඳුම් පැලඳුම් ඇඳගත් විදේශික කාන්තා හා පිරිමි රුමේනියානුවන් මේ දිනවල ලන්ඩනයේ මාර්ග ආක්‍රමණය කරමින් සිටිති.ජර්මනිය, ඉතාලිය, බෙල්ජියම, ලක්සම්බර්ගය, නෙදර්ලන්තය සහ ප්‍රංසය එක්වී 1951 දී ‘යුරෝපීය ගල්¼අඟුරු සහ වානේ සංවිධානය’ පිහිටුවා ගන්නා ලද්දේ යුරෝපයේ බලය තහවුරු කර ගැනීමටත්, නැවත ඔවුනතර යුදමය වාතාවරණයක් ඇතිවීම වළක්වාලීම සඳහාය. ඔවුන් නැවත 1957 මාර්තු 25 දා රෝමයේ දී එක්රැස්වී යුරෝපීය සංගමය පිහිටුවා ගන්නා ලදී. පොදු කෘෂිකාර්මික ප්‍රතිපත්තියක් සහ එකම මූල්‍ය ඒකකයක් සාදාගැනීම ඔවුනගේ අභිප්‍රාය විය.1960 දී ඩෙන්මාර්කය, අයර්ලන්තය, නෝර්වේ රාජ්‍ය සහ මහා බ්‍රිතාන්‍යය එහි සාමාජිකත්වය අයදුම් කළ ද බ්‍රිතාන්‍ය තුළින් ඇමෙරිකානු ආභාසය ඇතිවේ යැයි සිතූ එකල ප්‍රංස ජනාධිපති චාල්ස් ඩිගොල් තම නිශේධ බලය පාවිච්චි කොට එම අයදුම් පත් තාවකාලිකව ප්‍රතික්ෂේප කළේය. 1973 ජනවාරි 1දා නෝර්වේ රාජ්‍යයට ඇර අනෙක් රටවලට සාමාජිකත්වය ලැබුණු අතර යුරෝපීය සංවිධානය බිහිවූ අතර මූල්‍ය ඒකකය වූ යූරෝ භාරගැනීම බ්‍රිතාන්‍ය ප්‍රතික්ෂේප කොට තම පවුම් ඒකකයේම රැඳී සිටින ලදී.මේ යුරෝපීය සංගමයේ සාමාජික රටවල වැසියනට එම ඕනෑම රටක ජීවත්වීමටත් රැකියාවන්හි නිරතවීමටත් අවසර ලැබිණ. වර්ෂ 2004 වන විට එහි සාමාජිකත්වය ඉහළ ගිය අතර දැනට යුරෝපයේ රටවල් විසිහතක් එහි එක්සත් වී ඇත. වර්ෂ 2004 සිට එංගලන්තයට වෘත්තිකයන්, ගොඩනැඟිලි සාදන්නන්, කම්කරුවන්, වඩු කාර්මිකයන් ආදීන් අනෙක් රටවලින් ගලාගෙන එන්නට වූහ. පඳුරකට ගැසූ විට විසිවන තරමටම ආගමනය සිදු විය. යුරෝපීය සංගමයේ රටවල් අතරින් ධනවත් රටවල් ඇත්තේ කීපයක් පමණි. මේ බැඳීම එම රටවලට අහිතකර වුවද කරන්නට දෙයක් තිබුණේ නැත. බැඳගත්ත බෙරේ ගැසිය යුතුව තිබිණ. යුරෝපීය සංක්‍රමණිකයන්ගේ අඩු ඇස්තමේන්තු සහ කුලී වැඩ ආදිය නිසා සාමාන්‍ය බ්‍රිතාන්‍යයනට වැඩ අඩුවුණි. ක්ෂණික නිවාස හිඟයක් ඇතිවූ අතර රටේ රෝහල්, පාසල්වලට මේ තත්ත්වයට මුහුණදීම අපහසු වුණි. රජයේ රෝහල්හි ප්‍රතිකාර කෙරෙනුයේ නොමිලයේම හෙයින් එම දියුණු ක්‍රමයන්ගෙන් ප්‍රයෝජන ගැනීමට යුරෝපයේ බොහෝ රටවලින් ලෙඩුන් එංගලන්තයට එන්නට පටන් ගත්හ. බ්‍රිතාන්‍යයන්ගේ හදිසි නොවන ශල්‍යකර්ම කල්දමා සංක්‍රමණිකයන්ගේ හදිසි රෝගාබාදයනට ප්‍රතිකාර කිරීමට රෝහල්වලට සිදුවිණ.මවු භාෂා දහයකට වඩා කතා කරන එම යුරෝපීය රටවලින් පැමිණි එම සංක්‍රමණිකයන්ගේ දූ දරුවනට පාසල්වල ඉඩ ලබාදීමට සිදුවූ අතර ඔවුන් ඉංග්‍රීසි නොදැන සිටීම නිසා සෑහෙන අරගලයක යෙදීමට ගුරුවරුනට සිදුවිය. එසේම ඔවුනට සමාජ සේවා දීමනා මෙන්ම නිවාස සැපයීමට ද නගර සභාවලට සිදුවූ අතර එය එම ආයතනවලට දැරීමට සිදුවූ අමතර බරක් ද වූයේය.මේ අතර තවත් අකටයුත්තක් වෙමින් තිබිණ. ඒ ඔවුන් එංගලන්තයේ හිස්ව තිබූ නිවාසවල අනවසරයෙන් පදිංචිවීමයි. අත්හැර දමා හෝ කිසිවකු පදිංචිව නොසිටින නිවාසයන්හි බලෙන් ජීවත්වීම නීති විරෝධී නොවන බවට රීතියක් වර්ෂ 1300 ගණන්වල සිට බ්‍රිතාන්‍යයේ පවතින අතර එය සමත කරගත හැකිවන්නේ සිවිල් නඩුවක් මඟින් පමණක්ය. එම නීතියෙන් ප්‍රයෝජන ගත් බොහෝ රැකියා විරහිත වූවන් මෙන්ම යුරෝපීය සංක්‍රමණිකයන් එවැනි නිවාස ගොඩනැඟිලිවල බලෙන් ජීවත්වීම කරන ලදී. සමහර නිවාස හිමියන් නිවාඩු ගත කිරීම සඳහා සති කිහිපයක් නිවසින් බැහැරව සිටි අවස්ථාවන් හිදී ද එවැනි ස්ථානවල බලෙන් පදිංචිවීම් සිදුවන්නට ද විය. එයින් නිවාස හිමියන් ගණනාවකට නිවාඩුවෙන් පසු පැමිණ තම නිවෙසට ඇතුළු වන්නට නොහැකිව නීතියේ පිහිට පැතීමට ද සිදුවිය. වසර හත්සියයකටත් වඩා පැරණි එම අසාධාරණ නීතිය මෙම රජය විසින් වසර මුලදී වෙනස් කරන ලදී. ඒ අනුව එසේ ඇතුළුවීම දැන් අපරාධ නඩු විධානය යටතට ගැනෙන්නක් ලෙසට සැලකීම සිදුවන්නේය.තත්ත්වය කුමක් වුවත් ග්‍රීෂ්ම සමයට ලන්ඩනයට පැමිණෙන රුමේනියානු ජාතීන් අඩුවක් නැත. ඔවුන්හට බාධා කිරීම හෝ ඔවුනට නිසි ආධාර ආරක්ෂාව නොසැපයුව හොත් එය ඔවුන්ගේ මූලික අයිතිවාසිකම් කඩකිරීමක් ලෙස වූ චෝදනාවකට මුහුණ දීමට බ්‍රිතාන්‍ය රජයට සිදු වනු ඇත. එනිසා යුරෝපීය සංක්‍රමණිකයන් කොතෙක් පැමිණිය ද, කොහේ ජීවත් වුවද එයට විරුද්ධව පියවර ගැනීමට රජයට හැකියාවක් නැත.එහෙත්, කළු මලුවල ඇඳුම් ආයිත්තම් පුරවා ගනිමින් මඟතොට අතුරාගත් රෙදි කැබැල්ලක් මත නිදන පුද්ගලයින් වැඩිවෙමින් පවතින නිසා ලන්ඩනයේ සමහර ධනවත් මෙන්ම සාප්පු ප්‍රදේශ ද හිඟන පාරාදීසයක ලක්ෂණ ලැබගෙන ඇත.නීතිඥ අනුර හෑගොඩ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af13050510</link>
    <topic>විදුලි බිල සාක්කුවට බරක් නොවන්නට නම්.....</topic>
    <author>අරුණි මුතුමලී</author>
    <content>විදුලි බිල ගැන මේ දවස්වල හැම දෙනාම බොහොම උනන්දුවෙන් කතා කරනවා. ආදායම වැඩි නොවී වියදම වැඩි වුණාම දරාගන්න කාටත් අපහසු නිසයි මේ ගැනත් විශාල අවධානයක් යොමු වී තිබෙන්නේ. ඒත් අපට වෙනස් කරන්න බැරි දේවල්වලට මහන්සි වෙනවට වඩා තමන් හිසට තම අතමය සෙවණැල්ල කියලා හිතාගෙන අපේ ගෙවල්වල විදුලිබිලට පෞද්ගලික මට්ටමෙන් සහනයක් ලබා ගන්න පුළුවන් වෙන්නේ කොහොමද කියලා හිතන එක වඩාත් යෝග්‍ය වෙන්න පුළුවන්. ඒ නිසයි අප විදුලිය පිළිබඳ විද්වතුන් කිහිපදෙනකුගෙන් විමසුවේ අපේ බිල වැඩි නොවන ක්‍රමවේද මොනවද කියලා.මුලින්ම මේ ගැන විමසුවේ ලංකා විදුලිබල මණ්ඩලයේ අතිරේක සාමාන්‍යාධිකාරී බන්දුල තිලක සේන මහතාගෙන්.ශ්‍රී ලංකාවේ ගෘහස්ථ විදුලි පාරිභෝගිකයන් සංඛ්‍යාව ලක්‍ෂ 50 ට ආසන්නයි. එය මේ වසරේ තවත් වැඩි වෙයි කිය අප සිතනවා. එයින් ලක්‍ෂ 37 ක් පමණම ඉන්නේ ඒකක 90 හෝ ඊට වඩා අඩුවෙන් විදුලිය භාවිත කරන අයයි. ඒ නිසයි බලශක්ති සංරක්‍ෂණයේදී ඒ පිරිසට වැඩි අවධානයක් යොමු වන්නේ. ගෘහස්ථ මුළු විදුලි පරිභෝජනය වන ඒකක දසලක්‍ෂ 4000 කින් දසලක්‍ෂ 2000 ක් පමණම භාවිත කරන්නෙත් මේ පිරිසයි. ඔවුන් ද කොටස් තුනකට බෙදෙනවා. ඉන් පළමු කොටස ඒකක 0 සිට 30 හෙවත් කුඩා පරිභෝජනයක් සහිත පිරිසයි. ඔවුන්ගේ නිවෙස්වල විදුලි පහන් 3 – 4 ක් රූපවාහිනියක්, විදුලි ඉස්තිරික්කයක් හා ඇතැම් විට විදුලි පංකාවක් තිබිය හැකියි. මේ වන විට ඒ මට්ටමේ පාරිභෝගිකයන් සී.එෆ්.එල්. බල්බ් භාවිතය ආදියට උනන්දු කිරීම නිසා තවදුරටත් ඔවුන්ගේ පරිභෝජනය අඩු කිරීම අපහසුයි.දෙවැනි කණ්ඩායම ඒකක 30 – 60 අතර පිරිසයි. ඔවුන්ගේ නිවෙස්වල ඉහත පිරිසට වඩා විදුලි බුබුළු 2 – 3 ක් වැඩි විය හැකියි. අමතර විදුලි පංකාවක් වැනි උපකරණ වැඩිවීමක් විනා විශේෂ වෙනසක් ඔවුන් අතර දක්නට ලැබෙන්නේ නැහැ.ඒකක 90 දක්වා භාවිත කරන පිරිසේ නිවෙස්වල ශීතකරණයේ, විදුලි කේතල, රයිස් කුකර්, පරිගණකයක් ආදි උපකරණ දක්නට හැකියි. මේ උපකරණ භාවිතයේදී තමන්ගේ නිවෙසට අවශ්‍ය ධාරිතාවයෙන් එම භාණ්ඩ මිලදී ගෙන තිබේ ද යන්න ගැන අප සැලකිලිමත් විය යුතුයි.මෙයින් අප කියන්නේ විදුලිය භාවිත නොකර අඳුරේ සිටින්නටවත්, දාඩිය දමාගෙන ෆෑන් ඕෆ් කිරිමවත් ගල් යුගයට යළි ගමන් කිරීමවත් නොවේ. උපකරණ කාර්යක්‍ෂමව භාවිත කිරීමෙන් තමන්ටත් රටටත් සැලසෙන වාසිය ගැනයි. තමන්ගේ පහසුව පවත්වා ගන්නා ගමන් අරපිරිමැසුම්දායකව අවශ්‍යතාවට සරිලන අන්දමින් විදුලිය භාවිත කිරීම ගැන උනන්දු වන්න කියන එකයි. විදුලිය භාවිතය පිළිබඳ සෑම ගෙදරකම යම්කිසි පිළිවෙතක් සිරිතක් ඇති කර ගැනීම මෙහිදී වැදගත්.නර්ඩ් ආයතනයේ බලශක්ති හා පාරිසරික කළමනාකරණ මධ්‍යස්ථානයේ අංශ ප්‍රධානී අජිත් ජයසූරිය මහතා ඒ පිළිබඳව අපට පැවසුවේ මෙවැනි අදහසක්.ඒකක 90 භාවිතා කරන අය ඒ මට්ටමේ රඳවා ගැනීමයි වැදගත්. විදුලිය වියදම් කර නිෂ්පාදනය කරන දෙයක් බවත් අපේ සල්ලි පිට රටවලට දී ලබා ගන්නා දෙයක් බවත් අවබෝධයක් තිබීම අත්‍යවශ්‍යයි. ඒ නිසා කිසිවකු නැති ස්ථානයක විදුලි බුබුළු, විදුලි පංකා නිකරුනේ දැල්වී තිබීම ජාතික අපරාධයක්.නිවෙසක ඒකක 90 ට වඩා 1 ක් වැඩි වූ විට විදුලි බිල 1066 න් වැඩි වෙනවා. ඒ නිසා තමන්ගේ බිල දෙස බලා ඒකක 10 ක් අඩු කරගන්න හැකි නම් එය ආර්ථිකයට මහත් වාසියක්. ඒ සඳහා අප ගණන් සාදා ගත යුත්තේ හොඳ අවබෝධයකින්.යුනිට් එකක් නැත්නම් විදුලි ඒකකයක් කියන්නේ කිලෝවොට් පැය 1 ක්. නැත්නම් වොට් පැය 1000 ක්. යම් නිවෙසක වොට් 100 බල්බ 5 ක් දවසේ පැය 5 ක් දැල්වුණොත් 5 ය 100 ය 5 = වොට් පැය 2500 ක් වෙනවා.එනම් දිනකට කිලෝ වොට් පැය 2.5 ක් එසේ දින 30 ක් ඒ බල්බ දැල්වූ විට විදුලි ඒකක 75 ක් විදුලි බුබුළු සඳහා වැය කරනවා.මෙය සී එෆ් එල් වැනි බල්බ යෙදීමෙන් තුනෙන් එකකට පමණ සීමා කළ හැකියි. හේතුව සී එෆ් එල් බල්බයක වොට් 15 කියන්නේ සාමාන්‍ය බල්බයක වොට් 75 ක එළිය නිසයි.ඉස්තිරික්කය වැඩිවෙලා භාවිත නොවන නිසා වැඩි ඒකක ගණනක් නොගියත් හැමදාම රෙදි මැද්දොත් වැඩි බිලක් එන්න හේතු වෙනවා. සතියකට වරක් හෝ දෙවරක් පමණක් රෙදි සියල්ල මැද තබා ගන්නවානම් එය ලොකු ඉතිරියක්.කාර්යාලවල විදුලි බිලෙන් සියයට 50 කට වඩා වැය වන්නේ වායු සමීකරණයටයි. නමුත් බලශක්ති කළමනාකරණයේ දී නිර්දේශ කරන්නේ එය සෙල්සියස් අංශක 25 මට්ටමේ තබන ලෙසයි. ඒ වගේම පරිසරය රත්වන පෙරවරු 10 පමණ සිට සවස කාර්යාල නිම වන සවස 4 - 5 දක්වා පමණක් එය ක්‍රියාත්මක කිරීම වඩාත් උචිතයි. විශේෂයෙන් දොර ජනේල හොඳින් වැසී පැවතීම, වරින්වර දොර ඇරගෙන නොයාම, අඛණ්ඩව දොර හැරගෙන සිටින්නේ නම් “එයාර් කර්ටන්” වැනි දෙයක් භාවිත කිරීම ඉතා වැදගත්. ජයසූරිය මහතා මෙන්ම තිලකසේන මහතා ද පැවසූ වැදගත්ම කාරණය වන්නේ නිවෙසක විදුලි බිලෙන් සියයට 50ට වඩා වැය වන්නේ ශීතකරණයට බවයි. “තනි දොර ශීතකරණයකට නම් දිනකට යුනිට් එක බැගින් මාසෙට යුනිට් 30 ක් වත් යනවා. ඒ අතර දොරේ බීඩිං එක පුස් බැඳීම, හිරවීම නිසා කාන්දුවක් ඇති වුණොත් එය තවත් වැඩියි. සමහර විට දොර වසන විට සෙලෝෆේන් මල්ලක කොටසක් හෝ අසුවී තිබුණොත් එයින් සීතල වාතය කාන්දු වීම නිසා විදුලි පරිභෝජනය වැඩි වෙනවා.දොර දෙකේ ශීතකරණයට හා අයිස් නොබැඳෙන ශීතකරණයට වර්ගය හා ප්‍රමාණය අනුව දිනකට ඒකක 3 ක් පමණ වැය වන්න පුළුවන්. කෙසේ වෙතත් ශීතකරණය පිරිසුදුව තබා ගැනීම, එළවළු ආදි ආහාර තබන කොටස ඕනෑවට වඩා ශීත නොකොට සෙල්සියස් අංශක +4 පමණ තබා ගැනීම, දොර අරින වාර ගණන අඩු කිරීම, ශීත කාලයේ එහි සීතල අඩු කිරීම හා ඕනෑම දවසක නියමිත උෂ්ණත්වයට වඩා සීතල කිරීමෙන් වැළකීම මඟින් විදුලි පරිභෝජනය අඩු කළ හැකියි.”ජයසූරිය මහතා පවසන පරිදි ශීතකරණය රාත්‍රී කාලයේ භාවිත නොවන බැවින් ක්‍රියා විරහිත කර තැබීම සුදුසු වුවත්, තිලකසේන මහතා පවසන්නේ එය ඇතුළත ආහාර නරක් වීමට හේතුවක් විය හැකි බවයි.ඔවුන් දෙදෙනාම විදුලි පංකා පිළිබඳ පවසන්නේ එකම කරුණක්. “සීලිං ෆෑන් එකකට වොට් 75 ක් පමණ අවශ්‍යයි. ඒත් ටේබල් හෝ පෙඩස්ටල් ෆෑන් එකකට අවශ්‍ය වන්නේ වොට් 40 යි. විදුලි පරිභෝජනය අඩකින් අඩුයි. ඒ වගේම “සීලිං” ෆෑන් එකෙන් ඉහළ තිබෙන රත් වූ වාතය පහළට එනවා.”තිලකසේන මහතා එය තවත් සවිස්තරව කීවේ මෙසේයි.උණුසුම් වාතය එළියට යන්න නම් වහළේ ඉහළ විවරයක් තිබිය යුතුයි. පැතලි සීලිමක එවැන්නක් නැහැ. අනෙක ගෙදර ජනෙල් දොරවල් නැගෙනහිර බටහිර දිශාවලට පිහිටනවා නම් ඉර එළිය වැඩිපුර විත් රස්නය ඇති වනවා. ඒවාට බට පැළලි, ජනෙල් රෙදි ආදිය භාවිත කිරීමෙන් රත්වීම අඩුකර ගත හැකියි. බිත්තිවල තද පාට තිබීම, ගෙබිම රතු කළු ආදි පැහැයෙන් තිබීම නිසාත් ආලෝකය උරා ගැනීම නිසා වැඩි එළියක් ලබා ගැනීමට වැඩි වොට් ගණනකින් යුතු විදුලි බුබුළු භාවිත කළ යුතු වනවා. නිවෙස් තැනීමේ දී මේ දේවල් ගැන සැලකිලිමත් වීම වැදගත්. ඊළඟට ආකාර්යක්ෂමතාව වැඩිම විදුලියෙන් ජලය රත් කිරීමයි. විදුලි කේතල, රයිස් කුකර්, උණු වතුර නෑමට යොදාගන්නා “ගීසර්” වැනි දේ අනවශ්‍ය ලෙස වැඩි විදුලියක් භාවිත කරමින් අඩු කාර්යයක් කරන උපකරණයි. පරිගණකවල යූ පී එස් යන්ත්‍රය ද දවස පුරාම විදුලියට සවිකර තැබීම අකාර්යක්ෂම කටයුත්තක්.”බලශක්ති සන්සදයේ විධායක අධ්‍යක්ෂ අශෝක අබේගුණවර්ධන මහතාගේ අදහස තරමක් වෙනස්.“ගෘහස්ථ විදුලිය ඒකක 90 ට වඩා භාවිත කරන අයගේ විදුලි පරිභෝජනය තවත් අඩු කිරීම ප්‍රායෝගික නැහැ. රටේ ජනගහනයෙන් භාගයක් පමණම ඒකක 60 ට අඩු පාරිභෝගිකයන්. මාසික ආදායම රුපියල් 12500 ට අඩු අයගේ විදුලි ඒකක ගණන කොහොමත් අඩුයි. ඒ නිසා රටක් ලෙස සිතන විට භාවිතය අඩු කිරීමට උනන්දු කළ යුත්තේ ඊට වඩා වැඩි ඒකක ගණනක් භාවිත කරන, නිවෙසේ වායුසමිකරණ ආදිය සහිත පාරිභෝගිකයන්ගේ විදුලි භාවිතයයි. ඔවුන් පැය 6 ක් පමණ වායුසමිකරණය භාවිත කරනවා. නමුත් ගාස්තුව ඒ අයට දැනෙන්නේ නැහැ. විදුලිය සංරක්ෂණය කරන්න එය බාධාවක්. විදුලිබල මණ්ඩලයේ වියදම අඩු කරන්න නම් ගෘහස්ථ ඒකක 120 හා 180 අතර භාවිත කරන්නන් විධිමත් දැනුම්වත් කිරීමක් කළ යුතුයි. තමන් භාවිත කරන ප්‍රදේශය පමණක් වායුසමිකරණය කිරීම, කාමරය නිසි ලෙස සීල් වන පරිදි දොර ජනේල, බීඩිං පටි ආදිය සකසා ඇත්දැයි සොයා බැලීම, වායුසමිකරණයේ එළිය පැත්ත සිසිල් පරිසරයක් තිබෙන පරිදි නිවෙස නිර්මාණය කර ගැනීම ගැන මෙන්ම රජය පැත්තෙන් නිවෙස්වල වායුසමිකරණ භාවිත කරන්නන්ගේ බදු ප්‍රමාණය ගැන සැලකිලිමත් වී අධි සුඛෝපභෝගී භාණ්ඩවලට බදු අය කිරීම මඟින් වැඩි වැඩියෙන් ඒවා භාවිතය අධෛර්යය කිරීම වැනි පියවර ගැනීම අවශ්‍යයි.ඒ වගේම හොඳ ආර්ථික මට්ටමක් ඇති ඒකක 300 ට වැඩි අයට “නෙට් මීටරින්” කියා ක්‍රමයක් හඳුන්වා දී තිබෙනවා. ඔවුන්ට පුළුවන් සූර්ය බලශක්ති පැනලයක් මඟින් ජාතික ධාරාවට විදුලිය ලබා දී මීටරය ආපස්සට කරකවන්න සලස්වන්න. එවිට බිල සැකසෙන්නේ ලබාගත් ඒකකවලින් ලබාදුන් ඒකක ප්‍රමාණය අඩුකර ලැබෙන අගයටයි. මේ සඳහා අයවැයෙන් සූර්ය කෝෂවලට බදු සහන ලබා දී දිරිමත් කිරීමක් ද කර තිබෙනවා. බැංකු ණය ලබා ගැනීමට අවස්ථාව දී තිබෙනවා. ඒ නිසා විදුලිය වැඩියෙන් භාවිත කරන පොහොසත් අයගේ අවධානය මේ ගැන යොමු කරවීම ඉතාමත් වැදගත්.”සුනිත්‍ය බලශක්ති අධිකාරියේ බලශක්ති කළමනාකරණ අධ්‍යක්ෂ එම්. එම්. ආර්. පද්මසිරි මහතා පෙන්වා දුන්නේ විදුලි බිල පාලනයට ගත හැකි පියවරයි.බලශක්ති සංරක්ෂණයේ අන්තර්ජාතික ප්‍රමිතිය ධ්ඉර්‍ණ 50001 මඟින් ලෝකයේම බලශක්ති සංරක්ෂණයට අවධානය යොමුකර තිබෙනවා. ශ්‍රී ලංකා සුනිත්‍ය බලශක්ති අධිකාරි පනත මඟින් කර්මාන්ත හා වෙළෙඳ ක්ෂේත්‍රයේ බලශක්ති කළමනාකරුවකු සිටිය යුතුයි. මෙරට මහා පරිමාණ කර්මාන්ත 1600 ට ජාතික විදුලි පද්ධතියෙන් සියයට 47 ක් වැය වනවා. ඒ නිසා කළමනාකරුවන් 250 දෙනකු පමණ යොදාගෙන මේ සියලු ආයතනවල විදුලි කළමනාකරණය පිළිබඳ සොයා බැලීමට කටයුතු කිරීමයි අරමුණ.අනෙක් අතට විදුලි බිල වැඩිවුණු ගමන් මොකද කරන්නේ කියා අසන්නේ නැතිව ආයතනයක වුවත් නිවෙසක වුවත් සාමාජිකයන්ගේ සම්මුතියකින් එය පාලනය විය යුතුයි. මාසේ බිල එකතු වෙන්න පෙර එදිනෙදා කරන්ට් මීටරය කියවා ඊයේ දිනයේ ඒකක කීයක් පරිභෝජනය කර ඇත්ද යන්න සොයා බලනවානම් ඊළඟ දිනයේ දී එය තුලනය කරගන්න පුළුවන්. උපකරණ වැඩ කරන රටාව ඔරලෝසුවක භාවිතයෙන් තේරුම් ගන්නවානම්, නිදසුනක් ලෙස ශීතකරණය ආරෝපණය වන්නට ගතවන කාලය හා පැයකට එසේ කී වතාවක් ආරෝපණය වන්නේ ද යන්නත් යන්ත්‍රයේ වොට් ප්‍රමාණයත් මඟින් එම යන්ත්‍රයට දිනකට වැය වන වොට් සංඛ්‍යාව මැන ගැනීමට පුළුවන්.”එයටම කරුණු එකතු කළ ජයසූරිය මහතා පෙන්වා දුන්නේ ආලෝකය සඳහා බලශක්තිය භාවිතයේ දී අනවශ්‍ය විදුලි පහන් නිවා දැමීමත්, විදුලි පහන් ආවරණ පිරිසුදුව තබා ගැනීමත් විකල්ප ලෙස චිමිනි ලාම්පු භාවිතය මෙන්ම ශීතකරණය විවෘත කිරීමට පෙර පිටතට ගන්නා දේ තීරණය කිරීම ද උණුසුම් ද්‍රව්‍ය ශීතකරණයට නො දැමීම, ඉස්තිරික්කවල උෂ්ණත්ව පාලකය සකසා හොඳින් ක්‍රියාත්මක වේදැයි බැලීම, වතුර පැසවීමේ දී විදුලි බලයට වඩා දර, ගෑස් වැනි විකල්ප භාවිතය සහ හොට් ප්ලේට් වෙනුවට හීටර් කොයිල් භාවිතය ද ආහාර පිසීමට පැතලි පතුල් සහිත භාජන භාවිතය ද, පිරිමසුම්දායක දර ලිප් හා පොල්කටු උඳුන් ආදි නව හඳුන්වා දීම් භාවිතය ද වඩා වාසිදායක බවයි.විදුලි බිල ගැන මැසිවිලි නඟමින් සිටිනවාට වඩා අප භාවිත කරන උපකරණ සැබැවින්ම අපට අවශ්‍ය ධාරිතාවන් ගෙන් යුක්ත ද යන්නත් ඒවා අපට අනවශ්‍ය විට දී නිකරුණේ ක්‍රියාත්මක නොකිරීමටත් ගෙදරදීත් කාර්යාලයේදීත් සොයා බැලීමේ වගකීම ඇත්තේ අපටමය. ලැබෙන්නන් වාලේ යමක් භාවිත කරනවාට වඩා ඕනම දෙයක් අරපිරිමැස්මෙන් භාවිතයට හුරු වීම කවදත් කොතැනත් පුරුදු වන්නේ නම් එයින් අපේ සාක්කුවට සහනයක් ලැබෙන බව නොඅනුමානයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af13050511</link>
    <topic>ලොක්කලා ලොක්කිලා අතර හිච්චිලාගේ ‘බිස්නස්’ ඉස්තරම්</topic>
    <author>වසන්ත ජයසිංහ ආරච්චිගේ</author>
    <content>ජීවත්වෙන්න ගහන ගේම කොහොම වෙතත් ජීවත්වෙනවා කියලා හැමෝටම දැනෙන්න ගත්තේ ලයිට් බිල ඔන්න වැඩිවෙනවා කියලා රාවය යද්දි. ආයේ ඉටිපන්දම් යුගයක්, කුප්පි ලාම්පු යුගයක්. කනින් කොණින් ඇහුණත් දැන් ඒක කාටත් ලොකු සටන් පාඨයක්. වැරැදුණ සමාවෙන්න. ඒක වංගුපාරට අදාළ කාරණයක් නෙමෙයි.මේ දවස්වල ඔලුව ටිකක් මඤ්ඤං හින්දා හිතට එන හැම විකාරයක්ම වංගුපාරට දාන්න හදනවා. සමාවෙන්න ඕන ආයුබොවන්ඩ ට්‍රැක් එකෙන් පැන්නට. අලුත් අවුරුදු උත්සවවලත් ඉවරයක් නැහැ. රටපුරා අවුරුදු කාපු ඇත්තන්ගේ විස්තර ටික පසුගිය දිනටිකේම අපි දැක්කා. ඒ කාපු තෙල්වල බලය දියකරලා දාන්නත් එක්ක මෙදාපාර අලුත් අවුරුදු ක්‍රීඩා පැත්තකින් තියලා ඔන්න සමහර අය මැයි පළවැනිදා පාරට බැස්සා.අනේ හොඳා ලෝක කම්කරු දිනයනේ. ආයෙත් පැන්නා නේද ට්‍රැක් එකෙන් එළියට. සමාවෙන්න ඕන හරි ට්‍රැක් එකට එන්න ටිකක්වෙලා යනවා වෙන දේවල් වල හැටියට. පෙම්වතා පෙම්වතිය මරණ පෙම් පලහිලව්වට දුව අම්මාගේ තාත්තාගේ ජීවිත වලින් වන්දිගෙවන රටක් මේක. පුදුම ඒවා ඇහෙන්නේ.හරි කතාව පැත්තකින් තියමු. පහුගිය ටිකේ ජීවත්වෙන්න මිනිස්සු ගහන ගේම් ගැන ඇති තරම් වංගුපාරේ අපි ලිව්වා. හැබැයි එහෙමයි කියලා ගහන ගේම්වල නම් අඩුවක් නැති හින්දා පාරට බැස්සොත් ඇති පදම් කතා වංගු පාරට මාට්ටු වෙනවා. පුළුවන් තරම් අපි කතා ලෙහා දාන්නම්. හැබැයි ඒවට මාට්ටුවෙලා අතේ තියෙන සොච්චම නැති කරගන්නවද නැද්ද කියලා තීරණය කිරීමේ අයිතිය තියෙන්නේ ඔන්න ඔබ අතේ. මොකද සාධාරණේට ගොඩයන්න ට්‍රයි කරන ඔබ අතරේ ඉන්න අසාධාරණෙන් ගොඩයන ලොකු අයියලා, හිච්චි මල්ලිලා, අම්මණ්ඩිලා, ලොකු අක්කලා මේ රටේ ඕන තරම්. අද දන්න ඒ වගේ හිච්චි මල්ලියෙක් වංගුපාරේ පොරක් වෙන හැටි ඔන්න බලාගෙන ඉන්න.මේකයි කතාව දැන් ඔන්න මැයි මාසේ. ඒ කියන්නේ වෙසක් මාසේ. සමස්ත ලෝක වාසි බෞද්ධ බැතිමතුන්ගේ අතිඋත්තම දිනය ලොව්තුරු බුදු පියාණන් වහන්සේගේ තෙමඟුල සිහිපත් කරන මාසේ. ඒ හන්දම මේ වෙනකොටත් හැමෝම වෙසක් මංගල්‍යය වෙනුවෙන් පෙළගැහෙන්න සූදානම්.”වෙසක් ලබනවා තොරණ බඳිනවා තැන තැන දන්සැල් ඉදිවෙනවා...” තව ටික දොහකින් ඔය හැමදේම එළිබහියි. කොහොම වෙතත් මේ වෙසක් උත්සවයත් බිස්නස් කරගන්න අය මේ රටේ ඕන තරම් ඉන්නවා. අද අපි වංගු පාරට බහින්නේ ඒ වගේ මෑන් කෙනෙක් හොයාගෙන. දන්නවනේ සුපුරුදු කොටස් කාරයින් දෙන්නා සුගතත් රුවනත් කුදලගෙන පුරුදු ගමනට පිටත් වුණේ අපේ රටේ ත්‍රිවිල් අයියා කෙනෙක් එක්ක.කොහෙටද යන්නේ මහත්තයලා. මොකද කියන්නේ මීටරේට යනවද නැත්නම් ගාණට යනවද?මොකක් එහෙම එකකුත් තියෙනවද? සුගතා පැන්නා මැද්දට.ඔව් පොඩි දුරනේ. ත්‍රිවිල් අයියා මතුරනවා.හරි මීටර් එක වැඩ කරනවා නම් මීටරේට යමු. සුගතා උත්තර බඳිනවා. පොඩිදුරට මීටර් දාන එකත් පාඩුයි. කමක් නෑ යමු ඉතිං. ත්‍රිවිල් අයියගේ කෙඳිරිය ඇහෙනවා.කොහෙන් කොහොමහරි ලොකු අයියගේ ත්‍රිවිල් එකේ එල්ලිලා ආව අපි වංගු පාර කෙළවරින් බැහැගත්තා.දැක්කා නේද පුදුම යක්කු මොකෙන් හරි ගාණක් තියාගන්න ට්‍රයි එක. බැහැපු ගමන් සුගතා ආරූඪ වෙලා ඇවිළෙන්න ගත්තා.බලපං මොකාද හරියට ජීවත් වෙන්නේ කියලා. හැම එකාම අතරේ තරගේ. මුන් ඔක්කොම හරියට මැරෙන්නේ නෑ වගේ හිතලා ජීවත් වෙන්නේ.එහෙම කියන එක වැරැදියි මල්ලි. හැමෝම එක මිම්මෙන් මණින්න අපිට බැහැනේ. රුවනා සුගතට උත්තර දෙනවා මම අහගෙන.”බම්බුව තමයි. උඹලගේ සාධාරණේ උඹලා තියාගනිල්ලා. අවස්ථාව ලැබුණොත් හැම එකාගෙම ට්‍රයි එක තමන්ගේ මඩිය තරකරගන්න. උඹත් එහෙමයි මමත් එහෙමයි. හරි මට පෙන්නපන් උඹ ඔය හිතන ජාතියේ එකෙක් හරි.” සුගතාගේ වංගු නැති කට දිගටම කියවන්න ගත්තා.සුගතගෙත් රුවනගෙත් සංවාදය ඇතුලේ අද අපේ කතාවේ නායකයා හොයාගෙන සුපුරුදු තැනටත් අපි ඇවිත් හිටියා. මෑන් ඇඟ පතින් ලොකු පොරක් නෙමෙයි. හැබැයි එයාගේ බිස්නස් එක කාලෙන් කාලෙට අලුත් කරන බිස්නස් එකක්. ඒ හින්දම මේ දවස්වල මෑන්ට බරටම වැඩ. ඒ වැඩ අස්සේ බොහොම අමාරුවෙන් අපි කාලේ හොයාගත්තා.* ආ මහත්තයලා එන්න එන්න.කල් ඇතුවම අපිව අදුන ගත්ත හිච්චි මල්ලිගෙන් අපිට ඇරැයුමක් ලැබුණා. මල්ලිගේ ගෙපැල වටේට ඇද දාපු පොල්කොට උඩ ඇණ තියාගත්ත අපි එළිමහනේ ඉඳලම හිච්චි මල්ලිෙිග් බිස්නස් එක ගැන කතාවට බැස්සා.* හරි මහත්තයලට මොනවද දැනගන්න ඕන.හිච්චි මල්ලි කතාවට බැස්ස හින්දා කියන්නකෝ මොනවද මල්ලිගේ බිස්නස්.මෙහෙමනේ මට ඉතිං එක බිස්නස් එකක් කියලා නැහැ. ඒක කාලෙන් කාලෙට වෙනස්. අනෙක මොනවා හරි කරලා බලන්නේ කීයක් හරි හොයාගන්න. මම දරු පවුල් කාරයා.* නැහැ...නැත්තේ මොකෝ. පොඩියට හිටියට මට වයසයි මහත්තයෝ. සුගතත් රුවනත් මමත් මූනෙන් මූණ බැලුවා. හරි පොඩි අවුලක් වුණේ.කමක් නෑ හිච්චි කියලා කියන්න. හැම එකාම මට කියන්නේ එහෙම තමයි. පහුගිය අවුරුදු සීසන් එකේ පමුණුවෙන් රෙදි ගෙනැල්ලා වික්කා. වැඩේ හොඳයි පාඩු නැහැ. දැන් ඉතිං අවුරුදුත් ඉවරයි බිස්නස් එකත් ඉවරයි. දැන් වෙසක්.* ඉතිංමේ දවස්වල හැමෝම සෙට් වෙන්නේ වෙසක් එකට. පසුගිය අවුරුදු වලත් මම වෙසක් එකට මේ බිස්නස් එක තමා කළේ.* මොනවද හිච්චි කරන්නේ.මේකනේ පහන් කූඩු කාලේ ඉස්සරහට එන්නේ. ඉතිං වෙසක් ළංවෙනකොට කොළඹ පාරවල් ගානේ පහන් කූඩු විකුණන්න තියෙනවා මහත්තයා දැකලා ඇතිනේ. ඉතිං අපි කල් ඇතුවම වැඩේට බහිනවා. මොකද අද හැම මනුස්සයම බිසීනේ මහත්තයා. වෙසක් කූඩුවක් තියා පහනක්වත් පත්තු කරන්න වෙලාවක් නැහැනේ.* කොහොමද වැඩේට ලෑස්තිය එහෙම.දැන්නම් උණබට අඩුයි. බට පඳුරුත් ලොකුවට නැහැනේ. ඉතිං අපි අවුරුද්ද පහුවෙනකොටම කරන්නේ උණබට හොයන්න ගන්න එක. ගොඩක් වෙලාවට මේ පැත්තෙන්ම බලනවා හොයාගන්න. හැබැයි බට ගහක් මෙහේ දැන් රුපියල් හාරසීයක් විතර වෙනවා හොඳ ලොකු ගහක්. ඉතිං අපි කරන්නේ ගොඩක් වෙලාවට අලව්ව, පොල්ගහවෙල පැත්තෙන් උණබට අරන් එන එක. අඩුවට ගන්න පුළුවන්නේ.* හරි එහෙම ගෙනාවා කියමුකෝ.ඉතිං ගොඩක් වෙලාවට පොඩි බකට් කූඩු හදන්න ගන්නවා. ලොකුම ඒවට ඒ තරම් ඉල්ලුමක් නැහැ. ඉතිං අපි වෙසක් ලංවෙනකොට කොළඹ අඳුරන තැන් තියෙනවා. එහෙම තැන්වලට කල් ඇතුවම ඕඩර් අරගෙන කූඩු ගිහින් දෙනවා. මොකද ඒ අයත් තවත් විකුණන අයට බෙදා දෙන්න ඕන.* වැඩියෙන්ම ඉල්ලන්නේ මොනවගේ පහන් කූඩු ද?මෙහෙමයි අටපට්ටම් වලට ඉල්ලුම වැඩියි. ඊට අමතරව අපි අලුත් අත්හදා බැලීම් කරනවා. එක එක විදිහේ වෙසක් කූඩු අපි හදනවා. ගොඩක් දෙනෙක් ඉල්ලනවා කොල අලවලා දෙන්න කියලා. සමහර අය කූඩුව විතරක් අරගෙන ගිහින් කොල අලවා ගන්නවා. හැබැයි කොල අලවලා ගෙනයන්න ගියාම තමා ටිකක් පරිස්සම් වෙන්න ඕන.* ඔය කූඩුවල ගණන් හිලව් එහෙම කොහොමද?එක ගාණක් කියලා කියන්න අමාරුයි. මොකද කූඩුවේ සයිස් එකටයි ඩෙකරේෂන් එකටයි අනුව ගාණ අඩුවැඩි වෙවා. අපි කොල අලවලා කූඩුවක් දෙන්නේ රුපියල් හැත්තෑපහකට. කොල අලවන්නේ නැතුව නම් රුපියල් තිස්පහක් විතර ගාණක් වෙන්නේ. සමහර කූඩු අපි හදනවා කාඩ්බෝඩ් සව්කඩදාසි එකතු කරලා. ඒවා නම් රුපියල් සීයක් වගේ මිලක් වෙන්නේ. හැබැයි ඉතිං අපි මේ ගණන් වලට දෙන්නේ තොගේට. ඒවා මාරකට් එකේ තවත් ගාණක් තියාගෙනනේ විකුණන්නේ.* ඉතිං ලොකු ලාභයක් තියෙනවද?මොකද නැත්තේ. බට හොයාගන්න එකයි සුද්ද කරන එක තමයි ටිකක් මහන්සි. කොහොමත් ලොකුª උණ බටේකින් කූඩු ප්‍රමාණයක් හදාගන්න පුළුවන්. කම්බි ටිකයි මහන්සියයි විතරනේ. ඉතිං ඕන කමයි මහන්සියයි විතරයි ඕන. කම්මැළි වෙලා බිස්නස් කරන්න බැහැනේ මහත්තයෝ.* දැන් මේ කාලේ කූඩු කීයක් විතර විකුණන්න පුළුවන්ද?මම කිව්වේ මම කරන්නේ ඕඩර් වලට බිස්නස්. මම ඕඩර් එකට කොහොමත් කූඩු එක්දහස් පන්සියක් විතර හදනවා. ඒ අතර තුරේ කොල අලවලා දෙන කූඩුත් තියෙනවනේ. ඒවට නම් ගොඩක් මගේ ගෑනු දරුවගෙන් උදව් ලැබෙනවා.* ඔය කියන විදිහට කම්බිවලටයි ගම්වලටයි බටවලටයි ගාණ ඇරුනම ඉතුරුවා ලාභය. මාරයිනේ.ඔව් මොන ජොබ් එක කළත් මහන්සි වෙන්න ඕනනේ මහත්තයෝ. ඇත්තම කිව්වොත් අපි මේ වගේ බිස්නස් කරනවා කියලා බොහෝ දෙනෙක් දන්න නිසා ඕඩර් වැඩියි. සමහර ඔෆිස්වලට අපි වෙනම ඕඩර් බාරගන්නවා. ඒවාට නම් ගණන ටිකක් වැඩියි. මොකද අතරමැදි බිස්නස් නෙමෙයිනේ. ඒ අතර තුරේ පාරවල් සැරසිලිවලට වෙනම පහන් කූඩු ඉල්ලනවා. බොරු කියන්න ඕන නැහැනේ. ඒ වගේ දේවල් අපිට වරදින්නේ නැති බිස්නස්. ඉතිං ගාණක් තියාගෙන තමා දෙන්නේ.* ඔය කියන විදිහට මේක හොඳ බිස්නස් එකක්නේ.ඇත්තටම ඔව් මහත්තයෝ. ගොඩක් වෙලාවට ඕඩර් වැඩි වුණාම කිහිපදෙනෙක්ම මම දවසේ කුලියට අරගෙනත් වැඩ කරනවා. මොකද දිනේට දෙන්න ඕන. එහෙම වුණොත් බිස්නස් කැඩෙන්නේ නෑ. නැත්නම් ඉතිං මොක පටන් ගත්තත් තරග වැඩිනේ.* හරි ඉතිං මේ බිස්නස් හැමදාම නැහැනේ.ඔව් ඒකනේ මම කිව්වේ වෙසක් එකට තමා කූඩු බිස්නස්. ඒක ඉවරවුණ හැටියෙම පොසොන්. කෙළින්ම බහින්නේ මල් බිස්නස් එකට. මෙහෙත් නෙමෙයි අනුරාධපුරේ. අවුරුදු කාලේ රෙදි බිස්නස්. මොනවා කරන්නෙත් ජීවත් වෙන්නනේ මහත්තයෝ. අනෙක පව් නෑනේ. කාටවත් ගින්දරක් දීලා ගාණක් හොයනවා නෙමෙයිනේ අපි අපේ මහන්සියෙන් කීයක්හරි හොයාගන්නේ. ඇත්තම කිව්වොත් මේ වෙසක් කූඩු බිස්නස් එකෙන් මාසේ අවසානෙට ලොකු ලාභයක් හොයා ගන්නවා. බය නැතුව තව මාසයක් වුණත් වැඩ නොකර වුණත් ඉන්න පුළුවන්.ඔන්න කොළොම්පුරේ හැඩකරනා වෙසක් කූඩු බිස්නස් එකේ රඟේ. හිච්චි මල්ලිගේ ටෝක් එක කොහොමද? මෙයාගේ බිස්නස් එක තැනක කියලා නැහැ. තැනේ හැටියට ඇණේ ගහලා හිච්චිලා ගොඩයනවා. එදා වගේ පහන් කූඩුවක් හදලා සව් කොලයක් අලවලා පත්තු කරන්න බැරි ලොක්කලා ලොක්කිලා ඉන්න අපේ රටේ උදවියට හිච්චිලාගේ බිස්නස් ඉස්තරම්. ඒවා සාධාරණද නැද්ද කියන එක නම් අපි දන්නේ නැහැ. හැබැයි! අපි මේ බිස්නස් එකත් කරගෙන ඉන්නේ මොනවගේ දවසක් ද කියලා එක පාරක් දෙපාරක් විතරක් නෙමෙයි තුන්හතර දහපහරක් වත් හිතන්න කියලා කියන්න වෙනවා. එහෙනම් ඔන්න අපි හිච්චිගේ ගෙදරින් කැපෙන්නයි ලෑස්තිය.’මම කිව්වේ පුදුම මිනිස්සු කියලා’.එහෙම කියලා සුගතා මගේ මූණට එබුණේ උත්තරයක් බලාගෙන. හරි එහෙනම් ලබන පාර වංගුවවත් දිග ඇරගෙන බලමු ඒකට උත්තරයක් හොයාගන්න. එහෙනම් අපි ගියා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af13050512</link>
    <topic>මේ දිනවල පැතිර යන ඉන්ෆ්ලුවෙන්සාවෙන් බේරෙන හැටි</topic>
    <author>සුනිල් දයා අල්විස්</author>
    <content>වංසගත රෝග විද්‍යා අංශයේ අධ්‍යක්ෂිකා විශේෂඥ වෛද්‍ය පබා පළිහවඩනමුලින්ම කියන්න ඕනෙ මේක භයානක රෝගයක් නොවෙයි. බොහෝ දෙනෙකුට හැදෙන සාමාන්‍යයෙන් වෛරස් උණක්. උණ සමඟ හෙම්බිරිස්සාව කැස්ස සහ ඇඟේ පතේ වේදනාව ද තිබෙනවා.රෝහල්ගත වීම අවශ්‍ය වන්නේ නැහැ. ගෙදරදීම විවේකව ඉඳගෙන ලබාගන්නා ප්‍රතිකාරය හොඳටම ප්‍රමාණවත්.දවස් තුන හතරක් විවේකව සිටීම හොඳටම ප්‍රමාණවත්.ඔව්. ගර්භණී මවුවරුන්ට ඉන්ෆ්ලුවෙන්සා හැදුණොත් අවදානම් තත්ත්වය සලකා රෝහල් ගතකිරීම අවශ්‍යය. කුඩා දරුවන්ගේ තත්ත්වය සලකා බලා එම දරුවන් ද අවුරුදු 60 ට වැඩි වයස්ගත අය ශ්වසන ආසාදන ඇති අය නිදන්ගත රෝග තිබෙන අය දියවැඩියාව වැනි රෝගයෙන් පෙළෙන අය රෝහල්ගත කර ප්‍රතිකාර ලබාදීම අවශ්‍යය. නැතිනම් මේ අයට නිව්මෝනියාව වැනි උග්‍ර රෝග තත්ත්වයන් හට ගෙන අසාධ්‍ය තත්ත්වයට පත්වී ජීවිත අවදානම වැඩි වෙනවා.නැහැ. විශේෂ කාල වකවානුවක් නැහැ. වර්ෂය පුරාවට වරින්වර ඇතිවෙන්න පුළුවන්. මේක සාමාන්‍යයෙන් පවතින රෝගයක්. නමුත් විටින් විට වසංගත මට්ටමටත් පැතිර යන්න පුළුවන්. මම මෙහි මුලින් සඳහන් කළ අවදානම් කණ්ඩායම්වලට උණ හෙම්බිරිස්සාව කැස්ස පවතිනවානම් රෝහලකට හෝ වෛද්‍යවරයකු වෙත යොමුකර ප්‍රතිකාර ලබාදීම සිදුකළ යුතුය.අපිට වගකීමක් තිබෙනවා වසංගත රෝග රටේ පැතිර යාමේ දී ඒ සම්බන්ධයෙන් වහාම අවශ්‍ය ක්‍රියාමාර්ග ගැනීම. අපිට සෞඛ්‍ය අමාත්‍යාංශයේ සහයෝගය ඇතිව ක්‍රියාත්මක වන වසංගත රෝග වළක්වා ගැනීමේ පද්ධතියක් පවතිනවා. ඒ අනුව අපි හොයා ගන්න කරුණු අනුව මේ දිනවල පැතිර යන ඉන්ෆ්ලුවෙන්සාව කුමන වර්ගයේ වෛරසයක් ද එය පැතිරෙන්නේ කෙසේ ද කියා දැනගැනීමට මේ පද්ධතිය හරහා අපට පුළුවන්. මේ වෛරස්වලට අවශ්‍ය ඖෂධ අපට තිබෙනවා.ම් ඖෂධ වර්ග නිකුත් කරන්නේ අදාළ විශේෂඥ වෛද්‍යවරයාගේ නිර්දේශ මතයි. රෝහල්වලට මේ පිළිබඳව කරුණු දැනුම්වත් කර තිබෙනවා.මේ මවුවරු රෝහලට පැමිණ ඇත්තේ රෝග තත්ත්වය උත්සන්න වූවාට පසුවයි. හෙම්බිරිස්සාව කැස්ස උණ තිබුණට ගැබිණි මවුවරුන්ට එවැනි රෝග තත්ත්වයක් තිබුණ විට බල බලා ඉන්නේ නැතිව ඉක්මණින් වෛද්‍ය ප්‍රතිකාරවලට යොමු විය යුතුය.පහසුකම් ඕනෑතරම් තිබෙනවා. ද සොයිසා කාන්තා රෝහලේ ද පසුගිය දිනවල මේ රෝගය නිසා ගැබිණි මවුවරු අටදෙනෙක් ඇතුළත් කර තිබෙනවා. මේ අය වෙනම අංශයකට ඇතුළත් කර ප්‍රතිකාර ලබා දෙනවා. මේ එක් කෙනෙකුගෙවත් බරපතළ රෝග තත්ත්වයක් නැහැ. ඔවුන් සුව අතට පත්වෙමින් සිටිනවා.අයි ඩී එච් රෝහලට එක් රෝගියකු ඇතුළත් කර ප්‍රතිකාර ලබා දෙනවා. අසාධ්‍ය තත්ත්වයේ නැහැ. ශ්‍රී ජයවර්ධනපුර රෝහලටත් රෝගියෙකු ඇතුළත් කර ප්‍රතිකාර ලබා දෙනවා.බොහෝ රෝහල්වලට උණ හෙම්බිරිස්සාව කැස්ස සහිත රෝගීන් මේ දිනවල ප්‍රතිකාර සඳහා එනවා. සැක සහිත රෝගීන්ගේ අදාළ සාම්පල එම රෝහල්වලින් ලබාගෙන කොළඹ වෛද්‍ය පර්යේෂණායතනයට යොමුකර ඉන්ෆ්ලුවෙන්සා දැයි තහවුරු කරගන්න පරීක්ෂණ පවත්වනවා. මෙහිදී අලුතෙන් රෝගීන් සොයා ගතහොත් විශේෂ ප්‍රතිකාර ලබාදීමට රෝහල් මඟින් පියවර ගන්නවා.ළමා රෝහලේ රෝගීන් ගැන අපිට වාර්තා නැහැ. නමුත් මේ කාලයට පමණක් නොව වසර පුරා මේ රෝගය පවතින නිසා ළමයින්ට ද ඉන්ෆ්ලුවෙන්සා බෝ වෙන්න පුළුවන්. මේ හැර රටපුරා රෝහල්වලටත් ළමා හා වැඩිහිටි ඉන්ෆ්ලුවෙන්සා රෝගීන් ගැන වාර්තා වෙන්න පුළුවන්.ඉන්ෆ්ලුවෙන්සා වෛරස්හෙම්බිරිස්සාව වැනි අවස්ථාවකදී සොටු සුරා දැමීමට ඔබ ආරක්ෂිත කඩදාසි (ටිෂු පේපර්ස්) පාවිච්චි කරනවානම් ඒවා ඉවත දැමීමේදීත් හැම තැනකම නොදමා කසළ බඳුනකට දැමීමට වග බලා ගන්න. සොටු සිරීම ද හැම තැනම සිදු නොකරන්න.කැස්ස, හෙම්බිරිස්සාව තිබෙන අයගෙන් පරිස්සම් වන්න. සෙනඟ ගැවසෙන ස්ථාන මඟ හරින්න.උණ කැස්ස, හෙම්බිරිස්සාව තිබේනම් එය ගණන් නොගෙන ඉන්නේ නැතිව වෛද්‍ය ප්‍රතිකාර ලබාගන්න. දින කිහිපයක් නිවසේ විවේකව සිටින්න.තමන්ගේ නිවසේ කෑම කන පිඟාන කෝප්පය හැන්ද තුවාය ආදිය වෙන්කර පාවිච්චි කරන්න. ගමන් බිමන් ගිය විට කෑම ගැනීමට පෙර නිතරම සබන් ගා අත සෝදා පිරිසිදු කරගන්න. දරුවන්ට කෑම කවනවානම් විශේෂයෙන්ම සබන් ගා හොඳින් අත සෝදා ගන්න.ර්භණී මවුවරුන් නම් හෙම්බිරිස්සාව කැස්සෙන් පරිස්සම් වන්න. ගර්භණී මවුවරුන්ට බොහෝ විට ඉන්ෆ්ලුවෙන්සාව තම පාසල් යන කුඩා දරුවන්ගෙන් පාසලේ සිට බෝ කරගෙන එන හෙම්බිරිස්සාව සහ කැස්ස නිසා බෝවීම සිදු වී තිබේ.ඒ නිසා මේ දරුවන්ට සෞඛ්‍ය ආරක්ෂිත පිළිවෙත් කියා දෙන්න. ඒ ගැන අවධානය යොමු කරවන්න. හෙම්බිරිස්සාව, කැස්ස, උණ රෝග තත්ත්වයේදී එය සාමාන්‍ය රෝග තත්ත්වයක් වුවත් මේ දිනවල සැලකිලිමත්ව කටයුතු කිරීම වැදගත්. මෙවැනි සාමාන්‍ය රෝග තත්ත්වයකදී වුවත් පපුවේ වේදනාවක් පපුව තද කරන ගතියක් හුස්ම ගැනීමේ අපහසුව ආදි රෝග ලක්ෂණ තිබුණොත් වහාම වෛද්‍යවරයකු හමුවන්න. මෙය ගර්භණී මවුවරුන්ට පමණක් නොව සෑම කෙනෙකුටම මතක තබා ගත යුතු කරුණකි.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=af13050513</link>
    <topic>කෙක්කත් එක්ක ගෙවෙන ජීවිත</topic>
    <author>ඉනෝකා සමරවික්‍රම ඡායාරූප - විමල් කරුණාතිලක</author>
    <content>විජේ බාස් ඇතුළු පිරිසහිමිදිරියේම ගෙදරින් පිටවන ඔවුහු හිරු මුදුන් වීමට පෙර තම කාර්යය නිමා කිරීමට යුහුසුලු වෙති. දිගු කෙක්කත් පිහියත් හැරෙන්නට ඔවුන් අත වෙනත් කිසිවක් නැත. වසර ගණනක පළපුරුද්ද අතේ හුරුවත් ඔවුන්ගේ ජීවන වෘත්තිය බවට පත්ව ඇත. පම්පරා ගණනාවක් තිස්සේ කරන පොල් කැඩීමේ රැකියාව ජීවිතවලට අභිමානයක් එක්කරන බව පවසන්නේ ආඩම්බරයෙනි.හම්මලව ගමට වෙනදා සේම හිරු පායා ආවේය. විජේසිංහ ලොකු බාස් උන්නැහේ යාන්තම් කළුවරේම නිවෙසින් පිටවූයේය. පාපැදියෙන් යා යුතු ගමන සැතපුම් පහ හයකි. පටු මාවතින් පැමිණි ඔහු මහා මාර්ගයට පිවිසියේය. කීර්තිරත්න ද, ප්‍රේමරත්න ද ඔහුට අතරමඟදි හමු වූයේය. දිගට දිගේ ලී කෙකි සමඟ පාපැදිවලින් යන මොවුන් අපේ නෙතට නුහුරු දසුනක් ගෙන ආවේය.එය අපට නුහුරු වුවද කුලියාපිටිය, පුත්තලම, හලාවත ආදි ප්‍රදේශවල ජනතාවට නම් හුරුපුරුදු දසුනකි. හිමිදිරි පාන්දරම මීදුම මැද්දෙන් යන මේ මිනිසුන් පිළිබඳව සොයා බලන්නට අපිද ඔවුන් සමඟම ඉදිරියෙට ගියෙමු.“සිංහල අවුරුද්දෙන් පස්සේ මුලින්ම රස්සාවට යන දවස අද. සූර්යා මුදුන් වුණහම මේ රස්සාව කරන්න අමාරුයි. ඒ නිසා අපි උදේ වරුව තමයි මේ රැකියාව කරන්නේ.ලොකු බාස් උන්නැහේ විජේසිංහ පවසන්නේය. ඔවුන්ගේ ‘මේ රස්සාව‘ යනු පොල් කඩන රස්සාවය. විශාල පොල් වතුවල අතීතයේ පටන්ම පොල් කැඩුණේ දිගු කෙකිවලිනි. අදත් එය එසේම සිදුවන්නේය. එහෙත් හෙට දවසේ මේ රස්සාව මේ අයුරින්ම සිදුවේවි ද යන්න නම් ප්‍රශ්නයකි. එයට ද හේතුවක් ඇත.කුලියාපිටිය හම්මලව ඇබෑව ගම්මානවලදී අපට හමුවූ ඔවුන් දිගු කාලයක් තිස්සේ පොල් කඩන රැකියාවේ නියැළෙන්නෝය.සාමාන්‍යයෙන් අපි අප්‍රේල් දහතුන් වෙනිදටත් වතුවල පොල් කඩන්න යනවා. නමුත් එදායින් පසුව නැවත වැඩට යන්නේ රැකිරක්ෂා සඳහා පිටත්ව යාමට තිබෙන අවුරුදු නැකතට. මුලින්ම කඩන පොල් ගහේ ගෙඩිය දෙවියන් සඳහා වෙන් කෙරෙනවා. එදාම හවසට අපි කට්ටිය කබලෑව දේවාලයට හෝ ගමේ තිබෙන මලලබණ්ඩාර දේවාලයට ගිහිල්ලා අපට ආරක්ෂාව ලබා දෙන්න කියලා දෙවියන්ට කියනවා. ඉන් පසුව සුපුරුදු විදිහට රස්සාව කරගෙන යනවා.ජේසිංහ ලොකු බාසුන්නැහේ කියන්නේ කාලයක් තිස්සේ පොල් කඩන රස්සාවේ නියුතු වූවන් කරගෙන ආ චාරිත්‍ර වාරිත්‍ර පිළිබඳවය. විජේසිංහ බාසුන්නැහේගේ කණ්ඩායමේ සාමාජිකයෝ හතර දෙනෙකි. වත්තක පොල් කඩන්න යැයි ඇණවුම ලැබුණ හැටියේ බාසුන්නැහේ අනෙක් අයට ඒ පණිවුඩය ලබා දේ. මීට බොහෝ කලකට පෙර නම් විජේසිංහ බාසුන්නැහේ පණිවුඩය කීමට සාමාජිකයන්ගේ නිවෙසට යන්නේය. එහෙත් දැන් එසේ කිරීම අවශ්‍ය නොවේ. අතේ රැඳි ජංගම දුරකථනය ඒ සියල්ල පහසු කර ඇත.කෙකි අරගෙන බයිසිකලේ නැඟී“ලොකු බාස්උන්නැහේ පණිවුඩය කිව්වම අපි පහුවදා උදේට ඒ තැනට එනවා. මේ මණ්ඩියේ තියෙන හැම වත්තක්ම වගේ අපි හොඳට දන්නවා. මං උපන්නේ ඇඹව. ඒ වුණාට දැන් පදිංචි වෙලා ඉන්නේ ගලහිටියාවේ. මං මේ රස්සාවට අතගැහුවේ අවුරුදු දහඅටක ගැටයා කාලේ. අපේ පවුලේ සහෝදරයෝ පස්දෙනයි. අක්කලා දෙන්නයි. අපේ තාත්තා කළෙත් පොල්කඩන රස්සාව. මගෙ තාත්තා පොඩි අප්පුහාමි. මේ රස්සාවේදී කණ්ඩායමේ ප්‍රධානියාව හඳුන්වන්නේ ලොකු බාස්උන්නැහේ කියලා. පොල් කඩන රස්සාව අපි පරම්පරාවෙන් පරම්පරාවට කරගෙන ආ එකක්. සීයා කළෙත් පොල් කඩන එක. මම පවුලේ බාලයා. මගෙ අයියලා හතර දෙනාම කරන්නෙත් කෙකි වලින් පොල් කඩන එක.අපි මේ තුන්වැනි පරම්පරාව. අපේ තාත්තගෙන් රස්සාව පුරුදු වෙච්ච පහළොවක් විතර මේ ගම්වල ඉන්නවා. ඒ කාලේ අක්කරයක පොල් කඩන්න අය කරලා තියෙන්නේ රුපියල් තුනක්, රුපියල් තුනයි පනහක් විතර. දැන්නම් අක්කරයක පොල් කඩන්න රුපියල් හාරසියක් පන්සියක් විතර ගන්නවා.ඩබ්ලිව්. ඒ. ප්‍රේමරත්න මඳකට ගිමන් නිවා ගැනීමට හෙවණකට ආ මොහොතක අප හා පිළිසඳරේ යෙදුණේය.ඈත සිට බලා ඉන්නා විට එය එතරම්ම අපහසු කාර්යයක් නොවේ යැයි කෙනෙකුට සිතෙන්නට පුළුවන. එහෙත් එහි ඇති බැරැරුම් බව දැනෙන්නේ ඔවුන් කරන කාර්යය දෙස බොහෝ වේලා බලා හිඳින විටය. තම රැකියාව කරන අතරේම ඔවුන් තම ආරක්ෂාව ගැන ද සැලකිලිමත් විය යුතුය.“කෙකිවලින් පොල් කඩන එක බොහොම පරෙස්සමෙන් කරන්න ඕන කටයුත්තක්. පොල් කඩන්න ගන්න උණ ලී කේක්ක රියන් පනස් පහක් හැටක් විතර දිග වෙනවා. ඒ කියන්නේ අඩි අනූවක් විතර දිගයි. පොල් කඩන්න ගන්න කෙක්ක ආවාට ගියාට කපන්න බැහැ. උණ ගස් කපන්නේ හඳ කළුවර වෙච්ච දාට. ඒ කියන්නේ අවපසේ තමයි උණ ගස් කපන්නේ. එහෙම කරන්නේ ලීවලට ගුල්ලෝ ගහන එක නතර කරගන්න. ඊට පස්සේ එහෙම කපා ගත්ත ලීය පොල් කොළවලින් දැල්වූ ගිනි ගොඩකට අල්ලලා තවා ගන්නවා. එහෙම තවා ගන්නේ පොල්තෙල් ගාලා. ඉන් පස්සේ බරට ගල් තියලා ලීය වේලා ගන්නවා. මේකට කියන්නේ ලීය පදම් කරනවා කියලා. පදම් කරපු ලීයක් රුපියල් පන්සියක් විතර මිලයි. ප්‍රවේශමෙන් නොතෙමා පාවිච්චි කළොත් අවුරුද්දක් විතර උණ ලීයක් පාවිච්චි කරන්න පුළුවන්. ඒ වගේම තමයි ලීයට බඳින පිහිය දවස ගානේ මුවහත් කරනවා.”කීර්තිරත්න හෙවත් සුනිල් ලොකු බාස් උන්නැහේ තම වෘත්තියේ සම්ප්‍රදාය පිළිබඳව අපට පැහැදිලි කළේය. ඔහු විජේසිංහ ලොකු බාස් උන්නැහේ යටතේ වැඩට ආව ද ඔහුගේම කියා කණ්ඩායමක් ද ඔහුට ඇත්තේය. ඔහු ප්‍රේමරත්නගේ වැඩිමල් සහෝදරයාය.ප්‍රේමරත්න තම පියාගෙන් ගෙඩි කඩන රස්සාව ඉගෙන ගත් හැටි ද අපට කීවේය.“මේක අපි හොඳින් ඉගෙන ගත යුතු දෙයක්. අපි ඉගෙන ගත යුතු බොහෝ දේ තියෙනවා. ගස් නැඟල පොල් කඩන අය වගේ නෙමෙයි අපි බිම ඉඳගෙන පැහිලා තියෙන පොල් වල්ල තෝරා ගන්න ඕන. ඒ වගේම පොල් වල්ලට කෙක්ක දාන හැටිත් එය කපන හැටිත් ඒ එක්කම ඒ කපන පොල් වල්ල බිමට වැටීමේදී අපි ආරක්ෂා වීමටත් ඉගෙන ගත යුතුයි. මේ දේවල් හොඳින් ඉගෙන ගත්තට පස්සේ තමයි අපි රස්සාවට සුදුසුකම් ලබන්නේ.”ඔවුහු හම්මලව, ඇඹව ගම්මානවල පමණක් නොව ඌරුපිටිය, කළුගොමුව, වෙරළුගමුව, දික්හැර, වස්අවුල, හෙට්ටිපොල, දණ්ඩාගමුව, හත්තොටුව, ගලහිටියාය ආදි ගම්මානවල ද ඇතැම් විට හලාවත පුත්තලම ආදි ප්‍රදේශවල ද රාජකාරියට යන්නාහ.වර්තමානය වන විට තුන්වැනි පරම්පරාව දිග කෙකිවලින් පොල් කඩන රස්සාව කරගෙන ගිය ද එහි අනාගතය නම් පැහැදිලි නැත.අඩි 90ක් දිග පොල් කෙක්ක“මේ වෙනකොට මේ ගම්වල මං ඇතුළුව කට්ටි හතරක් ඉන්නවා, චුට්ටේ බාස්, අබේ බාස්, සුනිල් බාස් (කීර්තිරත්න) කියලා. නමුත් අපේ තාත්තලා කරපු රස්සාව අපි කෙරුවට අපේ දරුවෝ මේ රස්සාව කරන්න එන්නේ නැහැ. ඇතැම් විට අද මේ ගම්වල තරුණ ඉලන්දාරි රස්තියාදු ගගහා ඉන්නවා සාස්තරේ ඉගෙන ගන්නේ නැහැ. අපෙන් පස්සේ රස්සාව ඉදිරියට ගෙනියන්න කෙනෙක් නැහැ. ඒක අපිට කනගාටුවට කරුණක්. විජේසිංහ බාස් උන්නැහේ පවසන දේ කණ්ඩායමේ සෙස්සෝද අනුමත කරන්නාහ.උදේ පාන්දරින් පොල් වතුවලට පැමිණෙන ඔවුන් අයිතිකාරයන් ඇති නැති වුවද පොල් කඩන්නේය. ඒ තරමටම වතු හිමියන්ට ඔවුන් විශ්වාසය. ඔවුහු පොල් කඩා අවසානයේ තම නිවෙසට යන්නේ අදාළ මුදල ද කෙක්කට හිමි පොල් ගෙඩි දෙක ද රැගෙනය.වැහි කාලෙට නම් රස්සාවට එන්නේ නැහැ. ඒ කාලේට අපි වෙන මොනවා හරි කරනවා. ඒ නැතත් අපිට හැමදාම වගේ වැඩ තියෙනවා. එක වත්තකින් පටන් අරගෙන දිගටම රස්සාව කරගෙන යද්දි ආයෙත් මුලින් කැඩු වතුවල පොල් පැහෙන්න අරගෙන.”සුනිල් පවසන්නේ තමන්ගේ රස්සාව ගැන ආඩම්බරයෙනි. ඔවුන්ට පිය පරපුරෙන් එන රැකියාව ගැන අභිමානයක් ද ඇත.කණ්ඩායම එකතු වූ විට දවසකට පොල් අක්කර තුන හතරක ගෙඩි කඩති. සාමාන්‍යයෙන් අක්කරයක ඉඩමක පොල් ගස් හැටක් හැටපහක් පමණ ඇත. අඩි අනූවක් අඩි අසූවක් පමණ දිගු කෙකි ද ගෙන පාපැදියෙන් යන ගමන පහසු නැත. එහෙත් ඔවුහු පළපුරුද්දෙන් පරිස්සමට මේ ගමන් යන්නාහ. අතීතයේ සිට මේ දක්වා ඔවුහු තම රැකියාව කරගෙන ආව ද හෙට දිනයේ දී මේ දසුන ඈත පොල් වතු ඇති ප්‍රදේශවලදී දකින්නට ලැබේදැයි යන්න සැක සහිතය.ඉනෝකා සමරවික්‍රම ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=as1305051</link>
    <topic>ගුවන් විදුලියෙ ගිය මගෙ සින්දුවක් ඇහිලා ‘ලොකු සිස්ටර්’ මට බැන්නා</topic>
    <author>උපාලි සමරසිංහ</author>
    <content>ගුවන් විදුලියෙ ගිය මගෙ සින්දුවක් ඇහිලා ‘ලොකු සිස්ටර්’ මට බැන්නා- ප්‍රවීණ ගායිකා ලතා වල්පොලඅද ගල්කිස්සෙ ශාන්ත අන්තෝනි බාලිකාවලාංකේය ගීත සාහිත්‍යයේ අපට උරුම සිංහල ජන නාදය පුරා වසර හැට හතක් එක දිගට ගයන්නී ඇයයි. සිංහල ගීතයේ කුරවි කෙවිල්ල වන ලතා ගේ නියම නම රීටා ජෙනිවිවි ප්‍රනාන්දුය. ඇය ලතා නමින් අභිෂේක කරන ලද්දේ ප්‍රවීණ ගායන ශිල්පී සුසිල් පේ‍්‍රමරත්නයන්ය. දේශීය චිත්‍රපට පන්සිය ගණනක් ඇගේ ළයාන්විත ගී රාවය ඇසුරු කළේය. එමතුදු නොව සිංහල ගීත පන්දහසකට වඩා ඇය මේ වන විට තැටිගත කොට අවසන්ය. දැනට 79 වන වියේ පසුවන ලතා තවමත් ගීතයෙන් ඉසිඹු ලබා නැත. ඇගේ රමණීය පාසල් මතක අතරින් මම ඇය සමඟ අතීතයට එබෙමි.අවුරුදු 79 ක ගැහැනියක් හැටියට පාසල් මතක ඒ ආකාරයෙන්ම කියන්නට බැරි වුණත් ආදර්ශවත් පාසල් ජීවිතයක් මටත් තිබුණා. බම්බලපිටියේ “ධවලගිරි” නමින් අද ප්‍රසිද්ධ හෝටලය තමයි එදා අපේ ගෙදර. අපේ ඩැඩාගේ අයියගෙ පවුලෙ කට්ටියයි, අපේ පවුලෙ කට්ටියයි දෙගොල්ලොම මේ ගෙදර හිටිය. පස්සෙ කාලෙක මේක විකුණන්න තීරණය කළේ ඩැඩාගෙ අයිය. මට එතකොට යන්තම් අවුරුදු දෙකක් පිරුණ විතරයි. රුපියල් 34000 කට තමයි මේ ගෙය විකිණිල තියෙන්නෙ. ඒකෙනුත් අපේ ඩැඩාට ලැබිල තියෙන්නෙ රුපියල් හයදහයි. ඊට පස්සෙ මං ගීත කියල ගෙවල් ගන්නකන් අපි හිටියෙ කුලී ගෙවල්වල. මුල්ම කුලී ගේ 235, ගල්කිස්ස පීරිස් පාරෙ තිබුණෙ. මාව අම්ම දැම්මෙ ගල්කිස්සෙ ශාන්ත අන්තෝනි බාලිකාවට. අද වගේ විශාල ගොඩනැගිලි තිබුණෙ නැහැ. මං යන කාලෙ තිබුණෙ එකම එක ගොඩනැගිල්ලක් විතරයි. පාසලටම අයත් පල්ලිය මගේ ජීවිතයේ තවත් තක්සලාවක්.පල්ලියේ ගීතිකා කියන්න මාවත් සිස්ටර්ල ගන්නව. ඉහළ ස්වරවල කියෙවෙන ගීතිකා අල්ලන්න පුංචි කාලෙ ඉඳල මටත් පුළුවන්. අම්මට තිබුණෙ එකම හීනයක්. ඇය බලාපොරොත්තු වුණේ නැහැ මාව වෛද්‍ය වරියක්, ඉංජිනේරු වරියක් කරන්න, ඇය බලාපොරොත්තු වුණේ මාව ගායිකාවක් කරන්න. හැබැයි! අධ්‍යාපනයකුත් එක්ක. අපේ ඩැඩා ගෝල්ෆේස් හෝටලයේ ලිපිකරු රැකියාවක් කළා. එයා උදේට හොඳයි. හවසට නරකයි. බොහෝ දවස්වලට හවසට ගෙදර එන්නෙ කට ගොන්නක් බීගෙන. වේලිච්ච හාල්මැස්සො උයල තිබුණොත් වළං මුට්ටි පොඩි කරනව. ගීත කියන්න තහනම්. කලා කටයුතු තහනම්. අම්ම ගෙදර අඩුපාඩු පියව ගන්න රෙදි ඇඳුම් මහනව. අක්කත් ඒවට උදව් වෙනව. මේකටත් ඩැඩා විරුද්ධයි. කොටින්ම අම්ම මහල සල්ලි හම්බ කරන නිසා මැෂිමෙ ෂටල් එක අරගෙන වැඩට යනව. පස්සෙ කාලෙක ඩැඩා හොඳ කෙනෙක් වෙනවා. ඒ අසනීප වුණාට පස්සෙ.ගීතිකා කියන්න මා පෙන්නූ දක්ෂතාව නිසා සිස්ටර්ලා ටීචර්ස්ලා මට හරිම ආදරෙයි. ඒ ගොල්ලො සති අන්තයේ හලාවත මීගමුව පයාගල වගෙ පල්ලි මංගල්‍යවලට එක්කර ගෙන යන්නෙ මාව. මේ අතර ගුරුවරියක් හිටිය එතුමියට අපි කීවෙ විනී ගුරුන්නාන්සෙ කියල. බොහෝ දේ අපිට උගන්වපු ගුරු අම්මෙක්. පාසලේ වේදිකාවක් තිබුණෙ නැහැ. අවශ්‍ය වෙලාවට බංකු එක පෙළට ගොඩ ගහල කෙල්ලො වේදිකාව හදාගන්නව. සැරසිලි කරනව. මම මේවට කම්මැළියි. මේකෙ ගීත කියන අවස්ථාවෙ අර කම්මැළියා වීරයා වෙනව. යාළුවො මගේ වැඩ ටිකත් කරනව.ඒ කාලෙ ඉස්කෝලවල දවල්ට කෑම දෙනව. හැම ගැහැනු ළමයෙක්ම නියමිත දිනට උයන්නම ඕනෑ. මම උයන දවසට සමහර විට සිස්ටර්ලත් මට උයල දෙනව. යාළුවොත් උයල දෙනව. ඒ තරම්ම පාසලේ ජනප්‍රිය ළමයෙක්. කතෝලික ආගම වගේම ඕනම ආගමක් දැන ඉගෙන ගන්න. නිදහසක් තිබෙනව. මං ඒ කාලෙ ගීත කියන ගමන් රඟපාන කෙනෙක්. විනී ගුරුන්නාන්සේ මෙහෙයවපු “කොන්සර්ට්” එකක මං හිඟන චරිතයක් රඟපෑව. ඒකෙ ‘තිලෝගුරු නාමෙන් මෙමටා යමක් ලැබුණොත්...’ කියා ගැයූ ගීය සිස්ටර්ල හරියට අගේ කළා.උදේ පාන්දර ගෙදරින් පිටවෙලා මං ඉස්සෙල්ලම යන්නේ මගේ යාළුවන්නෙ ගෙවල්වල. තෙරේසා, කැතරින්, ජෙස්මින් මගෙ හොඳ යාළුවො. ඒ ගොල්ලන්ගෙ අම්මල හදල දෙන පොල් රොටි ලුණු මිරිස් එක්ක කාල අපි කට්ටිය ඉස්කෝලෙ යනව. අම්මා හදා දුන්න දේවල් කාලයි මේවත් කන්නෙ. අපේ ඉස්කෝලෙ හරියට විනය නීති තියෙනව. බාලිකා විද්‍යාලය ඉදිරිපිටම කොල්ලන්ගෙ ඉස්කෝලෙකුත් තිබුණ නිසා තත්ත්වය බරපතළයි. එක දවසක් මං යනව එනව බලාගෙන සිටිය පිරිමි ළමයෙක් මං හදිසියෙම දැක්කා. එයා සීරුවට මට කිට්ටු වෙලා චොක්ලට් එකකුයි ඒකෙම දවටපු ලියුමකුයි මට දුන්න. මට යන්තම් අවුරුදු දොළහක් දහතුනක් ඇති. ඒ චොක්ලට් එක හරිම රසයි.මං ඒක කාල ලියුම විසීකර දැම්ම. දවස් ගණනක් ගියහම ආයිත් ඉස්කෝලෙ ඇරිල යනකොට අර කොල්ල පාර අයිනෙ ඉන්නව. එයා ළඟින් මාරුවෙන කොට අහනව ‘කෝ’ ළමයො අර ලියුමට උත්තර කියල. මං ගත් කටටම කීව ‘අයියෙ ඕවට නම් මම නැහැ. ලියුමක් මම දැක්කෙ නැහැ. චොක්ලට් එක නම් හරි රහයි’ කියල. ඊට පස්සෙ ඒ කොල්ල හිතන්නැති මේකිනම් මාර බඩුවක් කියල. ඊට පස්සෙ ලයින්වලට ආවෙ නැහැ.ගත්ත බඩුව ගත් තැනම තියන්නට අපේ ප්‍රධාන සිස්ටර්වරිය අපට නියම කළ නීතියක්. කඩකළොත් දඬුවම්. මං මල් පෝච්චියක් අස්කරන කොට ඒක වෙනත් තැනක තියල සිස්ටර්ට අහුවුණා. එතුමිය මට නියම කළා පිටු 80 තනි රූල් පොතක් අරන් පොත අවසන් වන තෙක් ම රූල්වල මේ වාක්‍ය ලියන්න කියල. එතුමිය ඒකෙන් බලාපොරොත්තු වුණේ අපට ඒ ගුණය හුරු කර වන්න. වාක්‍යය තමයි ‘ගත්ත බඩුව ගත්ත තැනම තියන්න. පිළිගන්න. ඒකෙන් වැඩක් වුණේ නැහැ. අදත් ඒ පුරුද්ද මට නැහැ. මොනව හරි කරන්න ගියම බඩු මුට්ටු හොයන එකමයි වැඩේ.සෞන්දර්යය ක්‍රියාකාරකම්වලදී නායකත්වය, වගේම සරඹ නායිකාවත් මමයි. ඒක නිසා ඉහළ පිළිගැන්මකුත් ළමයි අතර තිබුණ. ජූනි 13 කියන්නෙ ශාන්ත අන්තෝනි මුනිවරයාගේ මංගල්‍යය දවස. එදිනට සෙන්ට් ඇන්තනීස් පල්ලිය ගාව ඉඳන් පාරවල් සියල්ල සරසන්නෙ ඉස්කෝලෙ කෙලේලො. සමහරු ලයිට් කණුවල පවා නැඟල සැරසිලි කරනව. රෑ එක දෙක වෙනකම් සිංදු කිය කියා අපි ගොක්කොළ සැරසිලි කරන්නෙ. මායි විනි ෆැන්සි අක්කයි, අපෙ අක්කයි තමයි සැරසිල්ලෙන් වැඩ කාරියො. පීරිස් පාරෙ හිටපු ලිලියන් තවත් මගේ හොඳ යාළුවෙක්. අපේ අල්ලපු ගෙදර හිටපු නෝන රේස් දාන්න යන කෙනෙක්. එයා කියනව මාව දැකල ගියහම රේස් දිනනවලු. උදේ පාන්දර මං ඉස්කෝලෙ යන්ඩ එළියට බහින සද්දෙට එයා නිදි ඇඳේ ඉඳන් ඇස් නෑරම ජනේලය ළඟට ඇවිත් ජනෙල් රෙද්ද යටින් මගෙ මුහුණ ඉස්සෙල්ලම බලනව. ජය වුණහම මටත් ගාණක් වැඩ කරනව. මොනව හරි රස කෑමක් ගෙනත් දෙනව.විනී ගුරුන්නාන්සේ සමඟ අමෙරිකාවේදී ගත් ඡායාරූපයක්චිත්‍ර විෂයට මං කොහොමත් දක්ෂයි. හැබැයි! රචනා ලියන්න ගියහම මං අමාරුවෙ වැටෙනව. තෙරේසා ගේ රචනාව තමයි මට පිහිට වෙන්නෙ. ඉස්කෝලෙ ප්‍රසංගවලට ඇඳුම් මහන්නෙ අපෙ අම්මයි විනිෆ්‍රඩ් අක්කයි. ඒ කාලෙ අපි හොඳටම දැන හිටිය එස්. ඩබ්ලිව්. ආර්. ඩී. බණ්ඩාරනායක මහත්තය ගෙ අක්ක අල්විස් නෝනව. තව හිටිය අයිරාංගනී පීරිස් කියල බණ්ඩාරනායක පවුලෙ තවත් නෝන කෙනෙක්. එතුමිය ළඟ වැඩ කරන කට්ටියට පවා ඇඳුම් මැහුවෙ අම්මා. මට මතකයි අයිරාංගනී නෝන එක පාර හැට්ට පහළොවක් විතර මහනව.ඒව ගෙනියන්නෙ මං. එහෙම ගියහම ඇය කියනව සින්දුවක් කියන්න කියල. මං කියන්නෙ රුක්මණීගෙ, චිත්‍රා සෝමපාලගෙ ගීත. සතුටු වුණාම එයා මාව කොළඹ ගෝල්ෆේස් එකට එක්ක ගෙන එනව. හොඳ හෝටලයකින් කන්නත් දෙනව. මට මතකයි ඒ ගොල්ලන්ගෙ දුවෙක් කසාද බඳින දවසෙ ඒ අය මාව එක්කරගෙන ගියා. මගේ පළමු නිවේදක එස්. ඩබ්ලිව්. ආර්. ඩී. බණ්ඩාරනායක මැතිතුමා. එතුමා මාව සභාවට හඳුන්වා දුන්නා. මං රුක්මණීගෙ ‘බැඳිලා ප්‍රේම බැම්මේ’ ගීතය කිව්ව. මේ වගෙ ප්‍රසිද්ධ තැන්වල ගීත කියාගෙන එනකොට අපේ විදුහල්පතිනියගෙ, ලොකු සිස්ටර්ගෙ මුහුණ නරක් වුණා.සුසිල් පේ‍්‍රමරත්නට ලැබෙන විනාඩි පහළොවක සරල ගී වැඩ සටහනේ මට තමයි යුග ගායනා කළේ. එයාට ලැබුණෙ රුපියල් පහළොවයි. ඒකෙන් මට රුපියල් තුනක් ගෙව්ව. ගුවන් විදුලියේ ගිය මේ වගෙ ගීතයක් ඇහිල දවසක් ලොකු සිස්ටර් මා ළඟට ඇවිත් එක පාරටම කම්මුල් පාරක් ගැහැව්ව. පිරිමි රැස්වන තැන්වල නේද? මේව පටිගත කරන්නෙ. ඉස්කෝලෙ ළමයි ලැජ්ජාවට බයට හැදෙන්න ඕන. ගීත පුරුදු වෙනවට ඩැඩා ගෙදරදි විරුද්ධයි. ගීත කියනවට ලොකු සිස්ටර් විරුද්ධයි. මං ඒ නිසා ඉස්කෝලෙ යන්න බැහැ කිව්ව. අම්ම ඒකට කැමති වුණේ නැහැ. ඉස්කෝලෙ නොයා කොහොම ද? ඇය ඇහැව්වෙ එහෙමයි.ඇය පාසලට අදාළ පල්ලියෙ ෆාදර් රොමිවෙල් හමුවෙලා ගීත කියන්න අවසරය ඉල්ලා සිටිය. එතුමා කීවෙ සිංදු කියන්න නම් දෙන්න බැහැ ඕන නම් නර්ස් කෙනෙක් වෙන්න පුළුවන් කියල. මේ ප්‍රශ්නෙ විසඳගන්න මාත් අම්මත් හැම තැනම දිව්ව. ඒ කාලෙ පී. එල්. ඒ. සෝමපාලගෙ ගෙදර නිතරම මර්සලින් ජයකොඩි පියතුමා එනව. එතුමා මගෙ ගායන හැකියාව ගැන සතුටු වෙලා හිටියෙ. උන්නාන්සේ කොළඹ ප්‍රධාන අගරදගුරු බිෂොප් තුමා ළඟට ගිහින් මේ ගැන කිව්ව.දැන් පාසලෙන් ප්‍රශ්නයක් නැහැ. එහෙත් සමහර සිස්ටර්ලා මගෙ දිහා වපර ඇහින් බැලුව. ගායන හැකියාව ඉස්මතු වෙද්දී මගෙ පාසල් ජීවිතය බොඳ වුණා. එහෙත් මං ජ්‍යෙෂ්ඨය සමත් වුණා.රුක්මණී, ඇන්ජලින් වගෙ අය උච්ඡ ස්වර පවා ගීත ගායනා කරන්නෙ පල්ලියෙ ගීතිකා කියපු හින්දයි. මට ඉස්කෝලෙ රමණීය මතක අමතක කරන්ඩ බෑ. ගායනා දිවියේ, ඉහළට නඟින එක ඒ වෙලාවෙත් මගෙ හීනයක්.ඊළඟට මගේ ගායනා ජීවිතයේ මුල් ගුරුවරයා සුසිල් පේ‍්‍රමරත්න. අම්මගෙ කීමට එයා හවසට හවසට ඇවිත් මට සිංදු උගන්වන්න මහන්සි ගන්නව. ඩැඩා හිටියොත් එයා ගේ පිටිපස්සෙ ඉඳන් සුසිල්ට හොඳටම බණිනවා. සංගීතය ඕනෑ නැහැ යනව. යනව. එළියට කියල. සුසිල් පේමරත්නයන් හරහා මට චිත්‍රා සෝමපාල, පී. එල්. ඒ.සෝමපාල දැන හඳුනාගන්න ලැබුණා. ඒ අය හරහා මට සී. ටී. ප්‍රනාන්දු ගායකයව මුණ ගැහුණ එක මගෙ ජීවිතය වෙනස් කළා. ඔහු සමඟ ‘සැළලිහිණි කොවුල් හඬ රැව් දෙන්නා’ මල් බර හිමිදිරියේ වැනි ගීත ගායනා කළා. ඒත් එක්කම සුසිල් සමඟ ගැයූ ‘කළු කැලණි නදී’ ‘රූ රැසේ අඳිනා ලෙසේ’ වැනි ගීත අතිශය ජනප්‍රිය වුණා. මේ විදිහට මේ අයගෙන් සංගීතය හොඳට ප්‍රගුණ කළා.එදා ඉස්කෝලෙදි මං ගීත කියනවට විරුද්ධ වුණු සිස්ටර්ලා පස්සෙ කාලෙකදී මාගෙ ගීත හැකියාව දැකල ඒ ගැන ඉතා අගය කළා. විනි ගුරුන්නාන්සේ ඇගේ දියණියන් සමඟ මට හම්බ වුණේ දැනට අවුරුදු දෙකකට පමණ පෙර ඇමෙරිකාවෙ මා ප්‍රසංගයක ගීත ගයල වේදිකාවෙන් බසිද්දි. පහුගිය කාලෙ අවුරුදු දෙක තුනකට ඉස්සෙල්ල මං ඉගෙන ගත් ඉස්කෝලෙ සාන්ත අන්තෝනි විද්‍යාලය මට උපහාර උත්සවයක් පවා පැවැත්තුවා. තමන්ගෙ අම්ම වගේම ඕනෑම කෙනෙකුට තමන්ගෙ පාසල් අම්ම අමතක කරන්න බැහැ.උපාලි සමරසිංහඡායා-සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=as1305052</link>
    <topic>සැමියාගේ කාර්යශූර බව හා අධිෂ්ඨානශීලී බව පවුලේ දියුණුවට හේතුවේ</topic>
    <author>රමණී සුබසිංහ</author>
    <content>සැමියාගේ කාර්යශූර බව හා අධිෂ්ඨානශීලී බව පවුලේ දියුණුවට හේතුවේවිචිත්‍ර ධර්ම කථිකපොල්පිටිමූකලානේ පඤ්ඤාසිරි හිමිසාර්ථක දිවි පැවැත්මකට ගෘහණිය මෙන් ම ගෘහපතියා අතින් ද ඉටුවිය යුතු යුතුකම් බොහෝ ය.ස්වාමියා සහ ස්වාමි දියණිය අතර හොඳ ධර්මානුකූල අවබෝධයක් තිබීම වැදගත්ය. එවැනි අවබෝධයක් ඇති පවුල බිඳ වැටෙන්නේ නැත. විශේෂයෙන් සැමියා පින පිළි නොගනී නම්, පව නොසලකා හරිනවා නම්, ඔහු මිථ්‍යා දෘෂ්ටිකයෙක් නම් ඒ පවුලේ පැවැත්ම අස්ථිරය. සුළු ප්‍රශ්නයක් පැන නැඟුන විටදී වුවද ඒ පවුල බිඳ වැටෙන්නේ ය. තමන් අතින් සිදුවන වැරැදි අඩුපාඩුකම් පිළිගන්නේ, ඒවා තමන් විසින් ම හඳුනාගෙන හෝ කිසිවෙක් තේරුම් කර දුන් පසු නිවැරැදි කර ගන්නේ අවබෝධය ඇති තැනැත්තාය.දිගු කාලයක් සමඟි සම්පන්නව දිවි ගෙවූ නකුල මාතාව නකුල පිතා ගැන ඔබ දනී. මේ දෙදෙනා බුදුරජාණන් වහන්සේගෙන් විමසා සිටියේ මතු භවයේදීත් එකට ඉපදී සතුටින් සිටීමට හැකිද යන්නයි. එවිට තථාගතයන් වහන්සේ මහ කරුණාවෙන් යුතුව එය අනුමත කළහ. බුද්ධ දේශනාවෙන් ඉස්මතු වන්නේ නිවන් මඟ වුවද තවත් භවයක් ප්‍රාර්ථනා කිරීම ගැන උන්වහන්සේ නකුල මාතාවන්ගේ අදහස ප්‍රතික්ෂේප නොකළහ. ඒ බුදුරජාණන් වහන්සේ ගේ මහා කරුණාවේ ස්වභාවයයි. එහිදී උන්වහන්සේ අවධාරණය කළේ එසේ උපත ලබන්නට නම් සැමියා සහ බිරිය යන දෙදෙනාම උතුම් කරුණු හතරක් සම්පූර්ණ කළ යුතු බවය.පළමුවැන්න සම ශ්‍රද්ධා ය. තථාගතයන් වහන්සේ පිළිබඳව වූ අවංක පැහැදීම, උන්වහන්සේගේ අවබෝධය පිළිගත යුතු බව ඉන් කියැවේ. දෙවැන්න සම ශීලයයි. එනම් දෙදෙනාම එක හා සමාන ලෙස සිල්වත් විය යුතු බවයි. එහිදී ඔවුන් පංච ශීල ප්‍රතිපත්ති ගරු කළ යුතුය. කිසිවකුට හිංසා පීඩා නොකරන, බොරු නොකියන, වැරැදි කාම සේවනය නොකරන, සොරකම් නොකරන, මත්පැන් පානයෙන් වැළැකී සිටින අය විය යුතුය.තෙවැනි කරුණ සම චාගයයි. ස්වාමියාත්, ස්වාමි දියණියත් එකවගේ පරිත්‍යාගශීලී විය යුතු බව එහි දී පැහැදිලි කෙරේ. සම ප්‍රඥා ලෙස දැක්වූයේ මේ ලෝකයේ යථාර්ථය අවබෝධ කර ගැනීමට ඇති ශක්තියයි. දුක දුක වශයෙන් දැකීම, අනිත්‍ය අනිත්‍ය වශයෙන් දැකීම එහි දී ප්‍රධාන වේ. ලාබ, අලාබ, යස, අයස, නින්දා, ප්‍රශංසා, දුක, සැප යන මේ ලෝකයේ සියලු දෙනාටම මුහුණ දෙන්නට සිදුවන්නා වූ අටලෝ දහමින් කම්පා නොවීම ද මේ දෙදෙනා කෙරෙහිම පවතින සුවිශේෂී ගුණධර්මයන් විය යුතුය.සාර්ථක ගිහි ජීවිතයක් පවත්වා ගැනීමට නම් ගෘහ මූලිකයා ලෙස එම පවුලේ පියාට මනා දරාගැනීමේ ශක්තියක් තිබිය යුතුය. කාන්තාව ස්වභාවයෙන් ම මටසිලිටුය. පුංචි ප්‍රශ්නයකදීත් සංවේදී වන ඇය බොහෝවිට පීඩාවට පත්වන්නීය. මේ අවස්ථාවේ දී ඇයට දිරි දෙමින් ශක්තිමත් අත්වැලක් සැපයිය යුතු වන්නේ ස්වාමි පුරුෂයා විසිනි. විශේෂයෙන් දරුවන් ගේ අකීකරුකම් හමුවේ, ඇතැම්විට නෑසියන්ගෙන් මතුවන ප්‍රශ්න හා ගැටලු හමුවේ මව අපහසුතාවට, පීඩාවට පත්වේ. එවැනි අවස්ථාවන් හි තම බිරියට දිරියක් වෙමින්, ඇය සනසවමින් ප්‍රශ්න නිරාකරණය කරගන්නට සැමියාගේ කැපවීම ඉතා වැදගත්ය.ස්වාමියා තම ස්වාමි දියණියට ශක්තිමත් වනවා සේ ම ඇයට විශ්වාසවන්තයකු වීම ද අත්‍යවශ්‍යය. ඒ අවංකකම සැබෑවක් ම මිස මවාපෑමක් නොවිය යුතුය. සටකපට මායාවක් නොවිය යුතුය. එවැනි සැමියකු සෙවණේ ජීවත්වන බිරිය ද ‘අනේ, මගේ සැමියා මා ගැන මොනතරම් හිතනවාද? මගේත් දරුවන්ගේත් ගරුත්වය රකින්නට මොන තරම් කැපවෙනවාද? මම ඔහුට සිහිනෙනුදු වරදක් නොකරමි’ යි සිතයි. මෙසේ එකිනෙකා ගැන සිතන මවුපියන් වෙසෙන පවුලේ සමගිය, ස්ථාවර බව ඇති වීම ද පුදුමයක් නොවේ’ස්වාමි දියණියගෙන් අඩුපාඩුවක්, වරදක් වේ නම් අඬදබර වීමෙන් නොව කාරුණිකව එය පෙන්වා දීම ස්වාමිපුරුෂයාගේ යුතුකම හා වගකීම ම වන්නේ ය. වැරැදි සිදුවීම සාමාන්‍ය මිනිස් ස්වභාවය බව දැන කටයුතු කරනවා නම් බොහෝ ප්‍රශ්න දුරදිග යෑමෙන් තොරව, සාමකාමීව විසඳා ගැනීමට අසීරු නොවේ.තමන් ගේ නෑදෑ හිතමිතුරන්ට උදවු කරන, සැලකිලි දක්වන කෙනකු වීම ද අත්‍යවශ්‍යය. සිය ඥාතීන්ට මෙන්ම බිරිය ගේ ඥාතීන් වෙනුවෙන් ද අවශ්‍ය අවස්ථාවේ පිහිටවිය යුතුය. එය මහත්මා ගුණයකි. තමන් ගේ මවට පියාට ආදර සැලකිලි දක්වන ස්වාමියා ගැන පැහැදෙන බිරිය ද නිතැතින් ම ඔහු ගේ මවුපියන්ට සැර පරුෂ ලේලියක නොවී ආදරණීය දියණියක් ම වේ. ධනය සැපයීමේ හෝ වේවා ගෙදර දොර යම් කාර්යයක දී හෝ වේවා සැමියා ගේ කාර්යශූර බවද පවුලක දියුණුවට අත්‍යවශ්‍යය.ඔහු අලස නම්, අධිෂ්ඨානශීලී පුද්ගලයෙක් නොවේ නම්, ඒ පවුල පරිහානියට මිස දියුණුවට පත් නොවන්නේය. මේ නිසා තමන් පවුලට සැබෑ ශක්තියක් එක් කරන පුණ්‍යවන්ත, සත්පුරුෂයකුම වීමට සැමියා ස්ථිර අධිෂ්ඨානයක් ඇතිකර ගත යුතුය. ඔහු කිසි විටෙකත් දුරාචාරයට පෙලඹුණු, සූදු කෙළියට පුරුදු වුණු, ධනය නාස්ති කරන්නෙක් නොවිය යුතුය. දහඩිය මහන්සියෙන් ධාර්මිකව උපයා ගන්නා ධනය නිර්ලෝභීව සිය බිරිය අතට පත් කරන්නට ඔහු කටයුතු කළ යුතුය. යහපත් ස්වාමි දියණිය එම ධනය කළමනාකරණයකින් යුතුව, අරපිරිමැස්මෙන් පවුලේ අවශ්‍යතා වෙනුවෙන් යෙදවිය යුතුය.තමන් ගේ දරුවන්ට හොඳ පියෙක් විය හැකි වන්නේ ස්වාමි දියණියට සෙනෙහෙබර ස්වාමි පුරුෂයකු වන පුද්ගලයකුට පමණි. දරුවන්ට දඬුවම් කළ යුතු තැනදී දඬුවම් දෙන්නට, අවවාද දිය යුතු තැන දී අවවාද දෙන්නට ඔහු තුළ අභිමානවත් පෞරුෂයක් තිබිය යුතුය. අතීතයේ ලාංකීය බෞද්ධ සමාජයේ තාත්තාට හිමිව තිබුණේ පුදුමාකාර ගෞරවයකි. බියකි. ආදරය සමඟින් ම බැඳුණු ඒ තත්ත්වය අද වන විට බොහෝ දුරට ගිලිහී යමින් තිබෙන්නේ පියවරු තමන් විසින්ම තමන් ගේ තත්ත්වය, අභිමානවත් පෞරුෂය විනාශ කරගෙන සිටින නිසාය.ඇතැම් පියවරු මත්ද්‍රව්‍ය ලෝලීන්ය. එසේත් නැතිනම් වැරදි සම්බන්ධතාවල පැටලෙන අයය. සූදුවට ඇබ්බැහි වූවන්ය. පිය පදවිය ලබන්නට පවා නුසුදුසු ඔවුන් කෙරෙහි දරුවන් ගේ ගෞරවය, ආදරය දිනාගත හැකි ඒ අභිමානවත් පෞරුෂය ගොඩනැඟෙන්නේ නැත.මේ නිසා ආගමට දහමට ලැදිව තමන් ගේ් ජීවිතය ආදර්ශ සම්පන්නව ගොඩනඟා ගන්නට පියවරු ස්ථිර අධිෂ්ඨානයක් ඇති කරගත යුතුය. සමගිය සාමය සතුට පිරුණු ගෘහයක් නිර්මාණය වන්නේ එවිටය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=as1305053</link>
    <topic>ඇදුම් සෝදා දෙන කෑම බීම ගැන සොයා බලන බිරියන්ට සැමියන් කැමැතියි</topic>
    <author>අද කතාබහ</author>
    <content>ඇදුම් සෝදා දෙන කෑම බීම ගැන සොයා බලන බිරියන්ට සැමියන් කැමැතියිපවුල, විවාහය ගැන කතා කිරීමේ දී අපට එය දකින්න ලැබෙන්නේ මානව සමාජය තුළ පමණයි. සත්ත්ව විද්‍යාව මානව විද්‍යාව ගැන කතා කිරීමේ දී ප්‍රිමාටා වර්ගයේ සතුන් අතර විවාහ තියෙනවා. නමුත් අර්ථාන්විත පවුල හා විවාහය තිබෙන්නේ මිනිසුන් තුළ පමණයි. මානව පරිණාමය ගැන කතා කිරීමේදී ඉතිහාසයේ හෝමෝ ඉරෙක්ටස් යුගයේ සිට පවුලේ සංස්ථාවක් නැති, විවාහය කියන සංකල්පයක් නැතිව අහඹු ලෙස ස්ත්‍රී පුරුෂ සම්බන්ධතා ඇති වෙනවා.මේ යුගයේ දී මිනිසුන් තුළ කායිකව මානසිකව විභේදනය ඇති වෙනවා. ඒ කියන්නේ ගැහැනු ගැහැනු විදිහටත්, පිරිමි පිරිමි විදිහටත් හිතන්න, ගැහැනු අය තුළ ස්ත්‍රිත්වය, පිරිමි තුළ පෞරුෂත්වය ඇතිවීමක් වෙනවා. කායික වශයෙන් ඇඟේ රෝම කුප හැලීමටත් පිරිමින්ට වඩා ඉක්මනින් ගැහැනුන්ගේ රෝම කූප හැලීමටත් පටන් ගන්නවා. ගැහැනු ලස්සන වෙන්නට, සුන්දර වෙන්නට පටන් ගන්නවා. ඒ අනුව තමයි මානවයා තමන්ගේ රුචි අරුචිකම් අනුව ලිංගික ආකර්ෂණය අනුව තම අනාගත සහකරු සහකාරිය තෝරාගෙන යුගල සැදීමේ ක්‍රියාවලිය සිදුවෙනවා. නිත්‍යානුකූල නැතත්, චාරිත්‍ර නැතත් නමුත් මේ අය අවබෝධයෙන් ජීවත් වෙනවා. නමුත් ඔවුන් තුළ පවුල් හැඟීම තිබෙනවා. දරුවන් හදනවා. ආදි මානවයා නිල නොවන පවුල් සංස්ථාවක් පවත්වාගෙන යනවා.ක්‍රමයෙන් ඔවුන් තුළ ස්ත්‍රී පුරුෂ සමාජ භාවය, විද්‍යමාන වෙනවා. තත්ත්වය හා කාර්යභාරය ගොඩනැඟෙනවා. වැඩ කිරීමට, ශක්තිය මෙහෙයවීම ආදි කාර්යයන් කරනවා. කාන්තාව මෘදු වැඩ, සැහැල්ලු වැඩ, ගෘහස්ථ වැඩ හුරු වෙනවා. කාන්තාවට රැකවරණය ආරක්ෂාව ලබාදීම ආදිය මිනිසුන් තුළ ඉහළින්ම සිදු වෙනවා. කාන්තාව පවුලේ සාමාජිකයන්ට පලවැල නෙළාගෙන එම, ගෙවතු වගාව, කාලයාගේ ඇවෑමෙන් නිවෙස් අලංකාර කිරීම, මල් වැවීම, දරුවන්ගේ පෝෂණය, ආදි කටයුතු කිරීමත් ඇය තම සැමියාට හා දරුවන්ට ආදරය දයාව කරුණාව ලබාදීම සිදු කරනවා.ක්‍රමයෙන් ශක්තිමත් පවුලක් ගොඩනැඟෙන්නේ ඒ ආකාරයටයි. සැමියා ගෙදර ගෘහමූලිකයා ලෙසත්, ගැහැනියට ගෘහණිය කියන ගෞරවනීය නාමය, මව කියන ආදරණීය සේවාවන් පවුලට ලබා දුන්නා. ඒ තත්ත්වය දීර්ඝ කාලයක් නොවෙනස්ව මේ සමාජයේ පැවැතුණා. අදටත් ඉන්නවා නීතියෙන් විවාහ නොවුණ එහෙත් අවබෝධයෙන් පවුල් ජීවිත ගතකරන අය.නමුත් පසුකාලීනව සමාජය සංකීර්ණ වෙලා, නූතන මානවයා එන විට කාර්මීකරණය, නවීකරණය වන විට සමාජය වෙනස් වෙනවා. පවුල තුළ ගොනු වී තිබුණ ආදරය කරුණාව විමධ්‍යගත වී යනවා. එහි දී ස්ත්‍රී පුරුෂ දෙපාර්ශ්වය පවුලේ ගෞරවය ගැන නොතකා වෙනත් සබඳතා පවත්වන්නට පටන් ගන්නවා. මේ නිසා පවුල තුළ අවිශ්වාස ඇති වෙනවා. ඒ නිසා විවාහය ස්ථාපිත වීමට චාරිත්‍ර වාරිත්‍රවලටත් ඉඩක් ලැබෙනවා. ඒ නිසා තමයි මනුෂ්‍ය ජීවිතයේ වැදගත්ම ද්වාරකර්මය අවස්ථාවක් බවට පත්වෙනවා. ඉන්දියාව වැනි රටවල අදටත් නෛතික බවට වඩා චාරිත්‍ර සමඟ විවාහය බැඳි පවතිනවා. උදාහරණයක් ලෙස ඉන්දියානු සමාජය තුළ ගැමි සමාජය, ගෝත්‍රික සමාජය තුළ විවාහ චාරිත්‍ර හරිම ශක්තිමත්.අපේ රට තුළත් අතීතයේ විවාහය ස්ථාපිත බවට පත්වුණේ චාරිත්‍ර වාරිත්‍ර සමඟ. අද දියුණු සමාජ‍යේ ආදර සබඳතා වැඩියි. පුරාණ සමාජයේ යෝජිත විවාහ සිදුවුණේ. විවාහයට පෙර යෞවනියක කුමරි බඹසර රැකීමත් යෞවනයා කුමර බඹසර රැකීමත් ඉතා වැදගත් වුණා. විවාහයෙන් පසුව පතිවත හා පතිනිවත රැකීම කෙරුණා.වැඩිවිය පැමිණි දැරිවියක පතිකුලයට යනතෙක් පුහුණු කළා, ඇයට ජීවත්වීම පිළිබඳව ගේදොර වැඩ, හැසිරීම මේ ආදි සියලු දේ පිළිබඳව පුහුණු කෙරුණා. එදා මංගල්‍යයන් කරන විට නැකත් එකොළහක් බැලුවා. ඒ කාලේ මඟුල් කෙරුණේ හත්දා මඟුල් කියලා. ඒ වගේම නැකැත් පත්‍රය ආරක්ෂා කළා. නමුත් අද පොරොන්දම් ගැළපීමක් නැහැ. මංගල්‍යය සිදු කරන්නේ නිවසේ නොවෙයි. මංගල උත්සව ශාලාවල.බටහිරින් පැමිණි මේ දේවල් අපේ රටේ දැන් පදිංචි වෙලා. බටහිර සමාජයේ විවාහ බිඳ වැටෙනවා වැඩියි. ඔවුන් විවාහ වෙන්නේ දරුවන් හදන්න නොවෙයි. එකට ජීවත්වීම ඒ රටවල මෝස්තරයක් වෙලා. ඒ රටවල තාත්තා නැති පවුල් ඕනැතරම් තියෙනවා. මේ තත්ත්වය අද අපේ රටටත් ඇවිත්. අද උසාවිවල විභාග වන නඩුවලින් සියයට පනහක්ම තිබෙන්නේ දික්කසාද නඩු. පවුල රැකගැනීමේ වගකීම තිබෙන්නේ එක් අයකු මත නොවෙයි. පවුල රැක ගැනීමේ වගකීම දෙදෙනාටම අයිතියි. අද පවුල තුළ පිරිමියා අපේක්ෂා භංගත්වයට පත්වෙලා. ඒ ඇයි කියලා සොයා බැලුවාම; සමාජ විද්‍යාත්මක, මනෝ විද්‍යාත්මක සාධක මෙන්ම වෛද්‍ය විද්‍යාත්මක හේතුත් මීට බලපානවා.කාන්තාවන් පමණක් නොව පුරුෂයින් නිරෝගී නැතිකම, සෞඛ්‍ය සම්පන්න නොවීම, දික්කසාදයට බලපාන හේතුවක් බවට පත්වෙලා. මානසික සුවතාවයන් නොමැති විට ස්ත්‍රින්ගේ පුරුෂයන්ගේ කාර්යභාරය හා තත්ත්වය වෙනස් වෙනවා.එදා කාන්තාව සුසැට කලාවන් ප්‍රගුණ කළා. නමුත් අද ගෙදර කාර්යය භාරය ගැහැනිය විසින් වටපිටාවට පවරනවා. දරුවන් හැදෙන්නේ දිවා සුරැකුම් මධ්‍යස්ථානවල. වැඩිහිටියන් වැඩිහිටි නිවාසවල රැකියාව කරන ස්ථානය අසුන්දර බවට පත්වෙලා. මේ සියල්ලම සිදුවෙලා තියෙන්නේ සංවර්ධනය කරා යන වේගවත් ගමන නිසා. මේ කියන රටාව තුළ ගැහැනු පිරිමි දෙපාර්ශ්වයම ඉච්ඡා භංගත්වයට පත්වෙලා.අද බොහෝ විට පවුල තුළ ඉන්නේ රැකියාවක් කරන ගැහැනියක්. මේ යන ආර්ථික සමාජ රටාවක් සමඟ එයට දොස් කියන්න බැහැ. නමුත් ඇතැම් විට ඇයගෙන් බිරියකගේ කාර්යභාරය ඉටුවෙනවා ද කියා සොයා බැලීම වැදගත්.පිරිමියා හැම විටම කැමතියි තමන්ගේ ඇඳුම් පැලඳුම් සෝදා දෙනවාට, තේ එකක් සාදා දෙනවාට. ඔවුන් ඒවා තමන්ට බිරිය විසින් කරදේවි යැයි යන බලාපොරොත්තුව හිතේ සඟවා තබාගෙන ඉන්නවා. මෙය ගැහැනිය පවුල තුළ වැඩකාරියක් කියන සංකල්පයෙන් සිදුවන්නක් නොවෙයි. නමුත් මෙවැනි දේ සිදු නොවීම තුළින් පුරුෂයා පවුලෙන් ඈත් වෙනවා. ඔවුන්ට ලිංගික ජීවිතය එපා වෙනවා. හැමෝම යන්ත්‍ර සූත්‍ර වගේ එහා මෙහා යන තත්ත්වයට පත්වෙනවා.පිරිමි අයට මේ එපා වීම තුළ ලිංගික අකර්මන්‍යතාවය ඇතිවීමට පුළුවන්. එහෙම නැත්නම් සමහරු ගෙදරින් නොලැබෙන අඩුව බස්රියේ, දුම්රියේ කාර්යාලයේ දී සපුරා ගන්නට බලනවා. ඔවුන් අනියම් සබඳතා ගොඩනඟා ගන්නවා. ඇතැම් විට මේ සබඳතා දික්කසාදය දක්වා දුර යන්නට පුළුවන්.පිරිමියා හැම විටම කැමතියි කාන්තාව පිරිසිදුව පිළිවෙළට සිටිනවාට - සාමාන්‍ය කියමනක් තිබෙනවා කාන්තාව පිරිමියාට වඩා ඉක්මනින් කිලිටු වෙනවා කියලා.අවිවේකී සමාජය තුළ ඇයට වේලාව නැතිකම වෙන්නට පුළුවන්. නමුත් බිරියට පුළුවන්නම්, හැමදාම කන පරිප්පු හොද්දයි කරෝල හොද්දයි ඇරෙන්නට අලුත් කෑමක් හදා පිළිගන්වන්නට, පිරිසුදු ඇඳුමෙන් සැරසි ඉන්නට, ආදරණීය විදිහට සැමියාට කතාබහ කරන්නට තත්ත්වය මීට වඩා වෙනස් වෙන්නට පුළුවන්. පවුල සුන්දර කරගන්නට ඇයට පුළුවන්. නමුත් අද අපේ බොහෝ පවුල් තුළ සැමියා බිරිය ගෙදර ජීවත්වන්නේ හරියට බස්සෝ බකමූණෝ වගේ. ඇයි කිව්වොත් හොඳයි කියනවා. කතාබහ නැහැ. ගැහැනුන්ට වඩා පිරිමි සංවේදියි. අඬන්නේ නැහැ. තමන්ගේ දුක කාටවත් කියන්න යන්නේ නැහැ. මේ නිසා සමහරු දුම්වැටියට මත්පැනට යොමු වෙනවා. එහෙම නැත්නම් වෙනත් දේවලට ගොදුරු වෙනවා. පෙම් සබඳතාවලට පැටලෙනවා. අවසානයේ මේ දේවල් දික්කසාදය දක්වා දුර යනවා.එහෙම බැලුවාම දික්කසාදය නිර්මාණය කරන්නේ ගැහැනියයි.අපේ කාන්තාවට හැටහතර මායම් තිබෙනවා කියලා කතාවක් තිබෙනවා. මෙන්න මේ හැටහතර මායම පවුල් ජීවිතය රැකගැන්ම සඳහා උපයෝගී කරගැනීමට ඇයට බුද්ධියක් තිබිය යුතුයි.පවුලක් රැකගැනීමේ වගකීම. ඇයට පමණක් නොවෙයි ඔහුටත් තිබිය යුතුයි.කෙසේ වෙතත් වර්තමානයේ පිරිමියා ගෙදරින් ඈත්කිරීමට බලපාන්නේ බොහෝ විට කාන්තාවගේ ක්‍රියා කලාපයයි. ඒකට හේතුව තමයි ගෙදර කාන්තාවගෙන් ඈත්වන පුරුෂයා සොයාගෙන යන්නේ තවත් කාන්තාවක් මිස වෙනත් කෙනෙක් නොවෙයි. ඔහු ගෙදර කෙනා අතහැර තවත් කෙනෙක් සොයා යන්නේ ඇගෙන් නොලැබෙන දෙයක් බලාපොරොත්තුවෙනුයි. ගෙදර කාන්තාවගේ අඩුපාඩු තිබෙන නිසයි එහෙම වෙන්නේ.ඒ නිසා පවුල රැකගැනීමේ යුතුකම වගකීම බිරියක් සතු වෙනවා. ඇය තම සැමියාට බිරිඳක්, මවක්, සොයුරියක්, යෙහෙළියක් ලෙසින් කටයුතු කළ යුතුයි. මෙය බුද්ධ දේශනාවේත් පැවැසෙනවා.අද කතාබහශ්‍රී ජයවර්ධනපුර විශ්වවිද්‍යාලයේ සමාජ විද්‍යා හා මානව විද්‍යා අධ්‍යයන අංශ‍ෙය් ජ්‍යෙෂ්ඨ කථිකාචාර්ය ආචාර්ය ඒ. ඒ. ජයන්ත ජයසිරිලිව්වේඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=as1305054</link>
    <topic>නිම්වළල්ල</topic>
    <author>සේමාලි කැල්ලපත</author>
    <content>නිම්වළල්ලකොටියා දිවියා වලසා වැනි සතුන් වන මෘගයන් ලෙස හඳුන්වන්නේ නිකමට නොවෙයි. උන්ගේ රුදුරු ගති නිසයි. එහෙත් ආර්ජන්ටිනාවේ ලූජාන් සත්ව උද්්‍යානය මේ රුදුරු සතුන් නරඹන්නන් සඳහා අපූරුවට හීලෑ කරලා.ලූජාන් සතුන් වත්තට පැමිණෙන නරඹන්නන්ට එහි සිටින සිංහ අලි කොටි වග වලසුන් අතරට ගොස් උන් අතපත ගා උන් සමඟ එකට කල්ගත කරන්න එහෙමත් නැත්නම් උන් සමග වාඩිවී කෑම කන්නත් උන්ට කෑම කවන්නත් පුළුවන්.මේ සත්ව උද්‍යානය විවෘත කළේ 1994 වසරේදීයි. එදා සිට මේ දක්වාම එහි සතුන් හා නරඹන්නන් අතර ඇත්තේ පුදුම සබැඳියාවක්. මේ වනතුරුම කිසිම සතෙක් කිසිම නරඹන්නකුට පහර දීපු බවට පැමිණිල්ලක් නැහැ. එහෙත් සමහරු පවසන්නේ මේ සතුන්ට මත් ද්‍රව්‍ය දී මත්කර ඇති බවයි.එය ප්‍රතික්ෂේප කරන සත්ව උද්‍යාන බලධාරීන් පවසන්නේ ඉපදුණු දා සිටම මේ සතුන්ට හික්මීම ඉගැන්වීමෙන් හා උන් මිනිසුන්ට පැනීම අධෛර්යමත් කිරීමෙන් සතුන් මේ ලෙස හීලෑ කර ගත හැකි බවයි. නරඹන්නන් ලවා සතුන්ට දිගින් දිගටම ආහාර දීමට සැලැස්වීමත් උන් සන්සුන්ව තැබීමත් සමඟ පුහුණුව ඒ සඳහා ඉවහල් වූ බවයි.දැනට මේ සත්ව උද්‍යානයේ අප්‍රිකානු සිංහයන් බෙංගාලි කොටින් කඳුකර සිංහයන් දකුණු අප්‍රිකානු වඳුරන් අලින් උරගයන් හා කුරුල්ලන්ද සිටිනවා. ඉන් සිංහයන් වඳුරන් කොටළුවන් පෝනින් ලාමා සතුන් මුවන් සහ මොනරුන් එළිමහනේද හැසිරෙනවා.මේ සත්ව උද්‍යානයේ සිටින සතුන් අතරින් බොහොමයක් මීට පෙර නිවෙස්වල අනවසරයෙන් සුරතලට ඇති කරනු ලැබ පසුව සත්ව උද්‍යානයට බාරදුන් සතුන් වීම උන් හීලෑ කිරීමට පහසු වී තිබෙනවා.සේමාලි කැල්ලපතනොදන්නා වංහුංඔහු ඇලෙක්සිස් මැක්සිමෙවිච් පෙෂ්කොව්. උපන්නෙ 1868 මාර්තු 20. මියගියේ 1936 ජූනි 18. මුළු ලෝකයම ඔහු හඳුන්වන්නේ මැක්ෂිම් ගෝර්කි යනුවෙන්. සමාජවාදී යථාර්ථවාදී සාහිත්‍යයේ නිර්මාණකරුවා‍.ගෝර්කි නම් වූ ඒ ශ්‍රේෂඨ රුසියානු නවකතාකරුවා ගැන මුළු ලෝකයම දන්නවා. ලෝක ප්‍රසිද්ධ" අම්මා"නවකථාව ඔහුගේ කෘතියක්. ඒත් ඔහු වයස 17 දිඅම්මා අප්පා නැති අනාථයෙක් වුණා. ඔහු හදාගත්තේ ආච්චි අම්මා විසින්.1887 දී ජීවිතය ගැන කලකිරී තරුණ වියෙහි දීම සිය දිවි නසාගන්නට තැත්කළත් පසුව වසර පහක් පුරා පයින් ඇවිද ගිය ඔහු ජීවිතය පිළිබඳ බොහෝ අත්දැකීම් ලබා ගත්තේ ඒගමන නිසා. රුසියාව පුරා මිනිසුන් ජීවත්වන්නට වෙරදරන අයුරු දුක්විඳින අයුරු අධිරාජ්‍යවාදයෙන් බැටකන අයුරු ඔහු සියැසින් දුටුවා.ඔහු කිසිම විවේකයක් තිබුණු කෙනෙක් නොවෙයි. ඒ නිසා ඔහු හැඳින්වූයේ කිසිවිටෙක විවේකයක් නොතිබුණු මිනිසා (always restless man) යනුවෙන්.සාර් රාජාණ්ඩුවට විරුදධව කටයුතු කළ ඔහුට සිරගෙයට යන්නට සිදුවුණා. 1902 සිට රුසියාව සමාජවාදයට ගෙනගිය ලෙනින් සමග සමීප ඇසුරක් පැවැත්වූ ඔහු රුසියානු බෝල්ෂෙවික් පක්ෂය පිහිටුවීමේ පුරෝගාමියෙක්. 1906 සිට 1913 දක්වා රුසියාවේ කැප්රි දූපතේ සැඟවී සිටියේ ජීවිතයට තබූ තර්ජන නිසා. රුසියානු විප්ලවයේදී ලෙනින්ට පක්ෂව කටයුතු කළත් 1934 දී ඔහු නිවාස සිර අඩස්සියේ සිටියා. ගෝර්කි ගේ පුත් මැක්සිම් පෙස්කොව් 1934 දී මියගියෙන් ඉන්පසු ඔහු කාලය ගතකළේ ඉතා දුකින්.මේ ශ්‍රේෂඨ රුසියානු ලේඛකයා 1936 දී මියගියේ වෙඩිවැදීමකින්.නවීන විද්‍යාවේ දියුණුව නිසා අද කළ නොහැකි දෙයක් නොමැති තරම්ය. පිරිමියා ගැහැනියක කිරීමට මෙන්ම ගැහැනිය පිරිමියකු කිරීමටත් අද බොහෝ දුරට නවීන වෛද්‍ය විද්‍යාවේ පිහිට ලැබී ඇත්තේය. එහෙත් ස්වභාව ධර්මයට එරෙහි වෙමින් සත්ව ශරීර මුසුකොට අලුත්ම සතුන් නිර්මාණය කිරීම කෙතරම් දුරට සාර්ථක වේ දැයි කීමට තවමත් ඉක්මන් වැඩිය.මෙවැනි සිද්ධියක් පසුගියදා වාර්තා වුයේ නෝර්වේ රටෙනි. එහෙත්, වාසනාවකට මෙන් මෙය ජීවමාන සිද්ධියක් නොවීය. හුදෙක් පරිගණක තාක්ෂණය අනුව තිරය මත මැවුණු දෙයක් පමණක්ම විය.බලු මුහුණක් සහිත වූ ගෝරිල්ලෙක් ගැන අපට සිතාගැනීමට පවා නොහැකිය. මෙහි දැක්වෙන ගෝරිල්ලාට ඇත්තේ බල්ලෙකුගේ මුහුණකි. එසේම අනෙක් ඡායාරූපයේ සිටින සුදු අශ්වයාගේ මුහුණට ඇත්තේ තාරාවෙකුගේ මුහුණකි. පෙන්ගුවින්ට ඇත්තේ මිනීමරු මෝරෙකුගේ මුහුණකි.ලයිගර් යනු සිංහයෙකු හා කොටිදෙනක් අතර පැවතුන සබඳතාවය අනුව බිහිවෙන සතෙකි. මේ අන්දමේ නිර්මාණ සැබැවින් සිදුව ඇතත් බලු මුහුණක් සහිත ගෝරිල්ලකු හෝ තාරාවකුගේ මුහුණක් සහිත අශ්වයකු දුටුවහොත් එය පුදුමයට හේතුවනු නොඅනුමානය. මේ නිර්මාණ ද එසේ වූ අරුම පුදුම නිර්මාණ වේ.එසේ වුවද, මේ නිර්මාණ ස්වාභාවධර්මයට එරෙහිව කටයුතු කළ විද්‍යාඥයකුගේ නිර්මාණ නොවේ. පරිගණක තාක්ෂණය උපයෝගී කරගෙන නව නිර්මාණ බිහිකිරීමට සමත්වූ 23 හැවිරිදි තරුණයකුගේ නිර්මාණය.ඔහු නෝර්වේ හි ට්‍රොන්ඩයිම් නගරයේ වාසය කරන ශිෂ්‍යයෙකු වන ආර්ද් ෆෙ‍්‍රඩ්‍රික්සන් වේ. විශ්වවිද්‍යාලයේ ඉංජිනේරු විද්‍යාව හදාරන ෆෙ‍්‍රඩ්‍රික්සන් විනෝදාංශයක් ලෙස පරිගණකය උපකාර කරගෙන මේ අපූරු සත්වරූප නිර්මාණය කළේය.”පරීක්ෂණවලට පාවිච්චි කිරීම සඳහා යොදා ගනු ලබන සතුන් මගේ මිතුරෙකු ළඟ හිටියා. මේ සතුන් කෙතරම් අහිංසක ද? කියා අපි කථා වුණා. මට අදහසක් ආවා මෙසේ පාවිච්චියට ගනු ලබන සතුන්ගේ පින්තූර අරගෙන වෙනත් සතුන්ගේ අවයව බද්ධ කරල මේ වගේ රූප නිර්මාණය කරන්න”යි ෆෙ‍්‍රඩික්සන් පැවසීය.ගූගල් වෙබ් අඩවියෙන් පින්තූර සොයාගෙන ඒවා එකිනෙකට බද්ධ කිරීම ඔහු පටන්ගත්තේ ඒ ඇසුරිනි.”මේ පින්තූර සොයා ගැනීමේදී සතුන් දෙදෙනාගේම ඡායාරූප එක කෝනයකින් තිබීම ඒවා බද්ධ කිරීමට පහසුවක් වෙනවා. නැත්නම් ඔවුන්ගේ අවයව එකිනෙකට නොගැළපෙන තත්ත්වයකට පත්වෙනවා” යැයි කී හෙතෙම මේ වගේ රූපයක් නිර්මාණය කිරීමට මට පැයක් පමණ කාලයක් ගතවෙනවා”යි කීය.රෝහණ ආර්යරත්නතම පියා ජීවත්ව සිටිය දී බැංකුවෙන් ගනු ලැබූ බැංකු අයිරාවක් නිසා 31 හැවිරිදි සියොබාන් පියර්ස් අතිශය පීඩාවට පත්ව සිටියේ බැංකුවෙන් ඒ බව කියමින් නිතර ලිපි එවීම නිසාය.ස්කොට්ලන්තයේ රෝයල් බැන්ක් ආයතනයේ ලැබුණු ලිපි 20න් ම ප්‍රකාශ වී තිබුණේ ඇයගේ පියා බැංකුවට පවුම් 6ක් ණය වී ඇති බවයි. සියෝබාන් ගේ පියා 2011 ඔක්තෝබර් මාසයේ දී පිළිකා රෝගයෙන් මරණයට පත්වූ පසු ඔහුගේ මරණය පිළිබඳ සහතිකයේ පිටපතක් බැංකුවට යවමින් ඇය ඔහුගේ ගිණුම වසා දැමීමට ඉල්ලා සිටියාය. ඒ සම්බන්ධයෙන් බැංකුවත් ඇයත් අතර ලිපි හුවමාරුවට කල් ගතවෙද්දී පොළිය පවුම් 6ක් බවට පත්විය.මහත් කෝපයට පත් සියොබාන් තම පියාගේ අළු සහිත බඳුන ගෙන ගොස් බැංකුවේ කළමනාකාරවරයාට බාරදී ඔහු මළ බව ඔප්පු කළාය.”බැංකුවෙන් එව් ලිපි මට මහ කරදරයක් වුණා. තවත් ඉවසගන ඉන්න බැරි නිසා තාත්තාගේ අළු ගිහින් බැංකුවට තියාගන්න කියල දීල ආවා”යි ඇය පසුව කීවාය. නව දිවියක් සොයා ගිය ගමනමොසැම්බික් රාජ්‍යයේ දිවි ගෙවූ 26 හැවිරිදි හොසේ මටාඩා සුළු සුළු රැකියා කරමින් බඩවියත සොයා ගත්තද ඔහුටත් සිහිනයක් තිබිණ. ඒ යුරෝපයේ සැපවත් දිවියක් ගතකිරීමේ සිහිනයයි. එහෙත් යුරෝපයට යා හැකි තරම් මුදල් ප්‍රමාණයක් ඔහු ළඟ නොවීය.තම සිහිනය සැබෑකර ගැනීම සඳහා ඕනෑම දුකක් විඳීමට සිතාගත් මටාඩා ලන්ඩන් බලා යන අහස් යානයක සැඟවී යෑමට සිතුවේය. අහස් යානයේ සැඟවීමට නොහැකි නිසා ඔහු කළේ යානය අහසට නංවන විට රෝද හැකිළී තැන්පත් වන ස්ථානයේ සැඟවීමය. එහෙත් ඔහුට ලන්ඩන් නගරයට ඒමට නොහැකි විය. ලන්ඩනයේ මෝට්ලේක් ප්‍රදේශයේ පෝට්මන් මාර්ගයේ ඔහුගේ මළ සිරුර තිබී පොලිසිය විසින් සොයාගන්නා ලදී.ලන්ඩනයේ පැවැත්වූ මරණ පරීක්ෂණයේ දී හෙළි වූයේ ඔහු අහස් යානයෙන් බිමට වැටීමටත් පෙර මරණයට පත්වී සිටි බවයි. එක්කෝ හැකිළෙන අහස් යාන රෝදවලට තැලී හෝ එසේ නැත්නම් තද සීතල නිසා මරණය සිදුවිය හැකැයි තීරණය විය.එංගලන්තයේ කේම්බ්‍රිජ් ප්‍රදේශයේ ජීවත් වූ ක්‍රිස් හෝම්ස් සේවය කළේ ස්ටැන්ස්ටඩ් හි බෝඩර් ෆෝස් ආයතනයේයි. රැකියාවට අමතරව කේක් සෑදීම ද කළ ක්‍රිස් තමාට පුතකු ලැබුණු පසු කේක් සෑදීම ව්‍යාපාරයක් වශයෙන් කරගෙන යෑමට සිතුවේය.මේ සඳහා ඔහුට තමා සේවය කළ ආයතනයෙන් ඉල්ලා අස්වීමට අවශ්‍ය විය. තමා සේවය කරන ආයතනයට ස්තුති කරමින් සේවයෙන් ඉවත්වන බව පවසා ලිපියක් ලිවීම මෙසේ ඉල්ලා අස්වීමේදී අනුගමනය කරන සාමාන්‍ය පිළිවෙත වේ. ක්‍රිස් තමා සේවයෙන් ඉල්ලා අස්වන බව පැවසුවේ කේක් එකකිනි. ඔහු සිය පණිවුඩය කේක් එකක් මත අයිසිංවලින් ලියුවේය.සවුදි අරාබිය පසුගියදා එරට රියාද්නුවර සංස්කෘතික උත්සවයකට සහභාගිවීමට පැමිණි පිරිමින් තිදෙනකු එරටින් පිටුවහල් කළා. අසල්වැසි එක්සත් අරාබි එමීර් රාජ්‍යයේ නියෝජිතවරුන් ලෙස පැමිණි මේ තිදෙනා පිටුවහල් කළේ කිසිම වරදක් නොමැතිවයි.සවුදි අරාබි මුටාඩීන් නමැති ආගමික පොලිසිය ඔවුන් පිටුවහල් කිරීමට හේතුව ලෙස පැවසුවේ මේ තිදෙනා ඉතා කඩවසම් බවයි.එම කඩවසම්බව නිසා උත්සවයට පැමිණෙන සවුදි අරාබි කාන්තාවන් මේ පිරිමි තිදෙනා කෙරෙහි ආශක්තවිය හැකි බැවින් ඔවුන් පිටුවහල් කරන බවයි.රූපය නරකට හිටි තවත් අවස්ථාවකට හොඳම උදාහරණයක් ලෙස මෙය පසුගියදා වාර්තා ‍කළේ අරාබි පුවත්පතකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=as1305055</link>
    <topic>නෙළුම් විල</topic>
    <author/>
    <content>නෙළුම් විලතැන; මිණිපුරේ නව නගරේනෙත් සෙතය දින; පසුගිය නවම් මාසයෙවිසි හතයනැණ ගුණ සපිරි පිරිසක් පෑ මෙත්සිතය පණ නිසි ලෙස ලදුයෙ, මගෙ අඩපණනෙතය දිගු කාලයක සිට මගෙ ඇස් සුදවැසුණු බොඳබව පමණි නොදිටිමි පැහැදිලිදසුනු කළමුත් නොයෙක් වෙදකම් සුවයක්නොවුණු මෙහි කළ සැත්කමින් විය, සුද සුනුවිසුනු ඉසිවරයන් වගේ වෙද මැති, මැතිනිවරූ සුසිරිත දමින් ඔපවී හෙදි දියණිවරූ නිසි ආදරය, සෙනෙහස පා සුපියකරූ අසිරිය සපිරි සේවාවට කරමුගරූ සිය මාපියන් සේ ගිලනුන්සනසවන ළය ගිනි නිවා සලසන සිසිලසසෙවණ පියයන්මය සැවොම “නෙත් සෙත” සුවමවන එය පමණක්ම ඇත අත් විඳුමටනිවන නෙත පමණක් නොවේ ගත, සිතසුවය දෙන සත වෙත පතළ “මහ කරුණා” ගුණයමෙන එතරම් මහඟු සේවාවක අගයදැන තුති මල් මිට පුදමි, මට හැකි කිමද?වෙන  පරකඩුව, අමුහේන්කන්දේ ජයසේකර යටිවල මහතා විසින් යොමු කරන ලද පැදි ලිපියක් ඇසුරිනි.  මට පත්තර කැබැල්ලක් අසු විය. එය කඩේකින් බඩුවක් ඔතාගෙන ආවකි.එහි වූයේ ගුණානුස්මරණ දැන්වීමකි. මගේ දෑස රැඳුණේ එහි ‘අම්බලන්ගොඩ’ යන වදන මතය.මසිත වහා අම්බලන්ගොඩ අතීත ගමකට ඇදී ගියේ ය. ඒ, අප පදිංචිව සිටි දෙල්දූව නමැති සුන්දර ගමය.අම්බලන්ගොඩත්, දෙල්දූවත් යා වුණේ පාලමකිනි. මා පාසල් ගියේ ගමේ ප්‍රාථමිකයට ය.අපේ දෙවැනි පන්තියට ඉගැන් වූ මධුරාවතී ගුරුතුමියගේ කාරුණික මුහුණ මා ඉදිරියේ මැවී ගියේ ය. ඇය ගුරුවරියක ලෙස මුල් වරට පත්ව ආවේ අප පන්තියට බව මට මතක ය. සුන්දර මුහුණක් තිබූ ඇය ළා බාලය. ඇය අපට කාරුණික වූවා ය. එහෙයින් අපේ පමණක් නොව පාසලේ කාගේත් ආදරය කරුණාව ඇයට ලැබිණ.උදෑසන ම පාසලට යෑම මගේ පුරුද්දකි. ඒ වන විටත් ගුරුතුමිය පැමිණ නැත. මා ඊළඟට දුවන්නේ පාලම අසලට ය. ටිකකින් මගේ කුඩා මිතුරෝ ද එහි එති. අපි පාලමෙන් ඈත බලා සිටිමු. ඒ ගුරුතුමිය එනතුරු ය.ඈත ගුරු පාර දිගේ ඇය එනු අපට පෙනේ. ගමන සාන්ත ය. සුන්දරය. හිත නිවනසුලුය. (දැන් නම් සුනිල් සාන්තයන් ගේ ‘මිහිකත නළවාලා’ ගීය ඇසෙන විට මගේ හිතේ ඇදෙන්නේ මේ ගුරුතුමියගේ රූපය ය.)ගුරුතුමිය අප පසු කරන්නේ උදෑසනක් සේ හිනාපාගෙන ය. අපිදු ඇයට ටිකිරි හිනා මල් වට්ටියක්ම පා ගෙන සිට ඇය පසු පස පන්තියට යමු.දිනක් අපූරු වැඩක් සිදු විය. පන්තියේ ළමයකු ගෙනා ශත දහයක් නැති වී තිබිණි. එය කිසිවකු විසින් සොරකම් කර ඇති බව කාටත් වැටහිණි.මුදල නැති වූ සිසුවා හඬමින් ගුරුතුමිය වෙත ගොස් ඒ ගැන පැමිණිලි කළේ ය.’කවුරු හරි මෙයාගෙ සත දහය ගත්ත ද? ගත්ත නම් දෙන්න.’ ගුරුතුමිය පන්තිය දෙස බලා කාරුණිකව ඉල්ලා සිටියා ය.එසේ වුවද යහපත් ප්‍රතිචාරයක් නොලැබිණි.’ගත්ත කෙනා දෙන්නැත්තං මං හොරා කවුද කියල අල්ලගන්නංකෝ’ යි කී ගුරුතුමිය සිසුවකු ලවා පාසල් වත්තෙන් ඉරටු කිහිපයක් ගෙන්වා ගත්තා ය.ඇය ඉරටුවලින් කිරීමට යන්නේ කුමක් දැයි කුතුහලයට පත් අපි දෑස් දල්වා බලා සිටියෙමු.ඇය මුලින් ම කළේ පන්තියේ ළමයින් ගේ ගණනට සමාන වන සේ ඉරටු කැබලි සකසා ගැනීම ය. දෙවනුව, ඉරටු සියල්ල එක මිටකට ගත් ඇය ඒවා මුවට ළං කොට අපට නෑසෙන සේ යමක් මැතිරුවා ය.’ඔන්න මං මේ ඉරටු කෑලිවලට හොරා අල්ලන මන්තරේ මැතිරුවා. දැන් මම මේකෙන් එක ඉරටු කෑල්ල ගානෙ හැමෝටම දෙනවා. සල්ලි හොරකම් කරපු කෙනා ළඟ තියන ඉරටු කෑල්ල දික්වෙයි.’ කියමින් අපට ඉරටු කැබලි ටික බෙදා ඇය ‘තව විනාඩි පහකින් මං ඇවිත් බලනවා’ යි පිටව ගියේ මුහුණට බැරෑරුම්කමක් මවා ගනිමිනි.මම බෙහෙවින් බිය වීමි. ඒ, මගේ ඉරටු කැබැල්ල දිගු වී මා හොරා වනු ඇතැයි සිතුණු බැවිනි.ඉරටු කැබැල්ල පන්තියේ ම අතහැර වහා පන්තියෙන් පිට වූ මා පාසල පිටුපස වූ දම්වැල් වැටෙන් රිංගා ඒ ආසන්නයේ තිබූ අපේ ගෙට වැදී සැඟවුණේ මවට ද නොදැනෙන පරිදිය.මට වැඩි වේලාවක් එසේ සැඟවී සිටීමට ඉඩ ලැබුණේ නැත.අප නිවෙසේ ඉදිරි පසින් ගුරුතුමිය අප මව අමතන හඬ ඇසිණ.මගේ බිය දෙගුණ තෙගුණ විය. මම මහත් සේ හඬන්නට වීමි. හැඬුම් හඬ ඔස්සේ මා සොයා ආ ගුරුතුමිය මා සිප සැනසුවා ය.’අනේ පුතේ, ඔයා කොහොමත් ඔය වැඩේ කරපු නැති බව මං දන්නවා. ඉතින් අඬන්න එපා! අපි යං ඉස්කෝලෙට.’මා තුරුලු කර ගෙන ඇය පාසල කරා ගියේ ද රහසේ කඳුළු සලමිනි.මගේ බිය පහවිය.සොරා අල්ලා ගත් කතාව මා දැන ගත්තේ ඉන් පසු ය.අපට ඉරටු කැබැලි බෙදා පිටව ගිය ගුරුතුමිය විනාඩි පහකට පමණ පසු පන්තියට පැමිණ ඉරටු කැබැලි සියල්ල එකතු කර ගෙන ඇත. බිම වැටී තිබූ මගේ ඉරටු කැබැල්ල ද ඒ අතර විය.ඉරටු කැබැලි සියල්ලෙන් එකක් කෙටි වී තිබිණි. එසේ වී තිබුණේ තමාගේ ඉරටු කැබැල්ල දිගුවේ යැයි බිය පත් සිසුවකු ඉන් කොටසක් කඩා දා තිබුණු බැවිනි.හොරා අසුවූයේ එයිනි. මුදල සොරකම් කොට තිබුණේ ඔහු බැවිනි.හිමිකරුට සත දහය නැවත ලැබී තිබිණි.ගුරුතුමිය මා සොයා පැමිණ තිබුණේ සියල්ල මෙසේ විසඳී ගිය පසු ය.මේ වන විට මගේ බිය මුළුමනින් ම පහවී ගොස් තිබිණි.ළමයින්ට ඒ වන විට සිද්ධිය අමතකව ගියා සේ ය. ඔවුන් සුපුරුදු කතා බහට එක් ව සිටියේ එබැවින් විය යුතු ය. එහෙත් ගුරුතුමිය ගුරු මේසය මත හිස රඳවා ගෙන සිටියා ය.ඇය හිත් අමාරු කරගෙන ඇත්තේ සිය උපක්‍රමය නිසා අහිංසක මා දුකට පත්වීම දරා ගනු නොහැකිව ය.මධුරාවතී ගුරුතුමිය වසර කිහිපයකට පෙර මිය ගොස් ඇති බව මා දැන ගත්තේ මේ පත්තර කැබැල්ලෙහි වූ ගුණානුස්මරණ දැන්වීමෙනි.සුනිල් සාන්තයන් ගේ ‘මිහිකත නළවාලා’ ගීය ඇසෙන විට මගේ හිතේ මැවෙන්නේ මධුරාවතී ගුරුතුමිය ගේ රුව ය. ඇය ගුරු පාර දිගේ විත්, පාලමෙන් මෙගොඩ වී අපේ පන්තියට එන හැටි ය.  ජා-ඇළ, තුඩැල්ලේ ආනන්ද මෙන්ඩිස් මහතා විසින් යොමු කරන ලද ලිපියක් ඇසුරිනි.මගීන් පිරී සිටි නුගේගොඩ – පාණදුර බසය සුපුරුදු පරිදි කළුබෝවිල රෝහල අසල ද නැවතිණ.මවුවරුන් එහි පිරී සිටියේ සායන දිනයක් වූ බැවිනි.ඔවුන් බොහෝ දෙනා අත අත දරුවෝ වූහ.තෙරපෙමින් එහි නැගි මවුවරුන් අතර හඬන අත දරුවකු වඩා ගත් පියෙක් ද සිටියේ ය. ඔහුට ද අසුනක් හිමි වියි.දරුවා දිගින් දිගට ම හඬන්නට ගත්තේ ය. පියා දරුවා නළවා ගැනීමට මහත් වෙහෙසක් ගනු පෙනිණ.පසුපස අසුනක සිටි කාන්තාවක් නැගිට්ටා ය. ඇය සෙනඟ පීරා ගෙන හඬන දරුවා සොයා ඉදිරියට ආවා ය.’දරුව බඩගින්නෙ වගේ නේද? දරුවගෙ අම්ම ඇවිත් නැද්ද?’ ඇය පියා දෙස බැලුවා ය.’අනේ, දරුවගෙ අම්මට පපුවෙ අමාරුවක් හැදිල ඉස්පිරිතාලෙ නැවැත්තුවනේ. මම මේ එයාව නවත්තල ගෙදර යන ගමන්.’ පියා පැහැදිලි කළේ ය.’දෙන්න මට පොඩ්ඩකට දරුව නළව ගන්න පුළුවන් ද බලන්න. බබාට හරි වෙහෙසයි වගේ නේද?’ ඇය දෑත පෑවා ය. පියා හඬන දරුවා ඒ දෑත මත තැබුවේ ය.ඇය දරුවා වඩා ගත් විට අසල අසුනක් ඇයට ලැබිණ. එහි හිඳ දරුවා ළැමට තුරුලු කර ගත් ඇය දරුවාගේ මුව සිය තන පුඩුවට ළං කළා ය. හැඬුම නතර විය. දරුවා කිරා උරා බොන්නට වූයේ ය.මේ විස්මය අත්විඳි මඟින් ගේ මුහුණ මත ඇඳී ගියේ අස්වැසිලි සුවයකි. ඔවුන් ආගන්තුක මව දෙස හෙළුවේ ගෞරවනීය බැල්මකි.බඩ පිරෙන්නට කිරි බිවු දරුවා ආගන්තුක මව් උණුසුමේ ම නින්දට වැටුණේ ය. දරුවා දෙස සුපහන් හැඟුමෙන් බලා සිටි ඇය වහා දරුවා පියාට බාර කොට අසුනින් නැගිට්ටා ය.’මටත් ඉන්නව මාස දහයක පුංචි දුවෙක්. මහත්තයට දරුව බලාගන්න දීල මගෙ මේ උගුරෙ අමාරුවකට බේත් ගන්න ක්ලිනික් ආව. මට මේ දරුව අඬන කොට වාව ගන්න බැරුව ගියා. ඊළඟ හෝල්ට් එකේ මං බහිනව. දරුව අරං පරිස්සමින් යන්න.’සෙනඟ අතරින් හනි හනික මාරු වී යන ඇය දෙස පියා මොහොතක් බලා සිටියේ කළ ගුණ සලකන විලාසයෙනි.හඬන දරුවා මොහොතකට තම දරුවා කොට ගෙන පතළ මවු සෙනෙහස පෑ මොරටු ලක්‍ෂපතියේ නිලංගිකා කුමාරි මද්දුමගේ මවුනි, ඔබට යහපත සැලසේවා!  මාතර, රාහුල පාරේ, රෝහිණී තිලකරත්න මහත්මිය විසින් යොමු කරන ලද ලිපියක් ඇසුරිනි.උසස් පෙළ සමත් ව, විශ්ව විද්‍යාලයයට ඇතුළු වීමට වරම් නොල ද එහෙත් බාහිර උපාධිය කිරීමට කැමැති, දුෂ්කර පෙදෙසක වෙසෙන, දුප්පත් දක්‍ෂ සිසුවියකට අත හිත දීමට කැමැත්තෙමි.බාහිර උපාධිය කරන තුරු අවශ්‍ය සියලු විය පැහැදම් කිරීමට බලාපොරොත්තු වෙමි.අනන්‍යතාව සඟවා සිටීමට කැමති මහත්මියක විසින් යොමු කරන ලද ලිපියක් ඇසුරිනි.අදාළ ලිපි නෙළුම්විලට යොමු වූ විට පරිත්‍යාගශීලි මහත්මිය වෙත යොමු කරනු ඇත. මීට අදාළ ඉල්ලීම් යොමු කරන ලිපියේ ඉහළ වම් කෙළවරේ ‘සිසුවියකට ඇරියුම්’ යනුවෙන් සඳහන් කරන්න.නෙළුම් විලසිළුමිණ, ලේක් හවුස්,‍‍ කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av1305052</link>
    <topic>ක්‍රීඩා ලොවින්</topic>
    <author>ෆවුස් මොහොමඩ්</author>
    <content>ක්‍රීඩා ලොවින්ටයිසන්ගේ පරෙවියෝහිටපු හෙවිවේට් බොක්සිං ශූර මයික් ටයිසන්ගේ නම ඇසූ පමණින්ම ඕනෑම බොක්සිං ක්‍රීඩකයෙක්ට බයක් දැනුණු කාලයක් තිබුණා. ඒත් ඔහුගේ හිටපු පෙම්වතිය නම් ඔහුට පොඩ්ඩක්වත් බයවුණේ නෑ. ටයිසන් ඒ සම්බන්ධ සිදුවීමක් පසුගියදා හෙළිදරවු කළා.ටයිසන් විනෝදාංශයක් විදිහට කරන්නේ පරෙවියන් ඇති කිරීමයි.ඔහුට පරෙවියන් 350ක් විතර හිටියාලු. දවසක් ඔහුගේ හිටපු පෙම්වතිය ඔහු ඉදිරියේම පරෙවියෙක් උයාගෙන කෑවා කියලා ටයිසන් ඉතා කනගාටුවෙන් කියා සිටියා. ඇය පරෙවි මසට ප්‍රිය කිරීම ඊට හේතුවයි.එවැන්ඩර් හොලිෆීල්ඩ්ගේ කන සපා කෑ ටයිසන් වගේ කළහකාරී ක්‍රීඩකයෙක් එවැනි සිදුවීමකදී නිහඬව සිටීම විමතියට කරුණක්. කොහොමවුනත් එදායින් පස්සේ පෙම්වතියව අතහැරියා කියලයි ටයිසන් කියන්නේ.  ෂෙවාග්ගේ බිරිය හෝටල් සේවකයන්ට හිසරදයක් වෙලාඅයි.පී.එල්. තරගාවලියේ දිල්ලි ඩෙයාර්ඩෙවිල්ස් හා පූනේ වොරියර්ස් පිල අතර රායිපූර් නුවරත් තරගයක් පැවැත්වුණා. ඒ තරගයට ආපු ක්‍රීඩකයන් නවාතැන් ගෙන සිටි හෝටලය ඉතා ප්‍රසිද්ධ එකක්. ක්‍රීඩකයන් හෝටලයට පැමිණීම හෝටල් සේවකයන්ගේ සතුටට කරුණක් වුණා.නමුත් දිල්ලි කණ්ඩායමේ විරෙන්දර් ෂෙවාග්ගේ බිරිය ආර්ති නොපැමිණීම ගැන නම් හෝටල් සේවකයන් ඊටත් වඩා සතුටිනුයි හිටියේ. සාමාන්‍යයෙන් ෂෙවාග්ගේ සෑම තරග සංචාරයකටම වාගේ සහභාගිවන ආර්ති ආහාර ගන්නේ තෝරාබේරාගෙනයි.ඇතැම් විට ඇය වෙනුවෙන් වෙනම ආහාර වේලක් සකස් කරන්නත් සිද්ධ වෙනවාලු. මේක ඉන්දියාවේ තරුපහේ හෝටල්වල සියලුදෙනා දන්නා ප්‍රසිද්ධ රහසක්.ෂෙවාග්ගේ බිරියට ආහාරපාන ලබාදීම ඔවුන්ට විශාල හිසරදයක් වෙලා. ඒ නිසා ඇය නොඑන තරමට හෝටල් සේවකයන් කැමැතියි. වරක් නාග්පූර් නුවර පැවැති තරගයකදී ෂෙවාග්ගේ බිරිය මේ විදිහට වෙනම ආහාර පිළියෙල කිරීමට වීම නිසා හෝටල් කළමනාකරු දැඩි අපහසුතාවයට පත්වුණා.බාස්කට් බෝල් වීරයා යුගදිවියටලෝක බාස්කට්බෝල් පිටියේ හිටපු සුපිරි ක්‍රීඩක මයිකල් ජෝර්ඩන් පසුගියදා සිය පෙම්වතිය වූ යුවේටා ප්‍රියේටෝ සමග විවාහ වුණා.මෙහි විශේෂත්වය තමයි ඔවුන් සිය අමුත්තන් වෙනුවෙන් ඉදිකළ උත්සව ශාලාව විවාහ උත්සවයක් සඳහා ඉදිකළ විශාලතම උත්සව ශාලාව වීමයි.ජෝර්ඩන්ගේ පාම් බීච් වත්තේ ඉදිකෙරුණු අමුත්තන්ගේ උත්සව ශාලාව වර්ග අඩි හතලිස් දහසක එකක්. එය ජෝර්ඩන්ගේ සුපිරි මන්දිරයට වඩා වර්ග අඩි 5000ක් විශාලයි.මෙහිදී අමුත්තන් දෙදහසකට ඔවුන් සංග්‍රහ කළා. මීට වසර පහකට පෙර හමුවුණු ප්‍රියේටා සමග ඔහු විවාහ ගිවිසගත්තේ 2011 වසරේදියි. ඊට පෙර ජෝර්ඩන් විවාහවෙලා සිටියේ ජුවානිටා වෙනෝයි එක්කයි. ඒ විවාහය 2006දී බිඳ වැටුණා.මැරඩෝනා - කැස්ත්‍රෝ හමුවක්ඩියාගෝ මැරඩෝනා පසුගියදා හවානා නුවරදී සිය පැරුණි මිතුරා වූ කියුබාවේ හිටපු නායක පිදෙල් කැස්ත්‍රෝ මුණගැසුණා.කාලෙකට පසුව හමුවූ සමීපතම මිතුරන් දෙදෙනා සෑහෙන වේලාවක් පිළිසඳරේ යෙදුණා කියලයි කොමිනියුස්ට් පක්ෂ පුවත්පත සඳහන් කරන්නේ.මැරඩෝනා 1986පළමු වරට හවානා නුවර සංචාරය කළ කාලයේ ඉඳලම කැස්ත්‍රෝගේ සමීපතම මිතුරෙක් වුණා.කාලයක් පාපන්දු පිටිය දෙවනත් කළ මැරඩෝනා කියුබාවේ වසර කීපයක්ම ජීවත්වුණු කෙනෙක්. දැඩි ලෙස මත්ද්‍රව්‍ය භාවිතයට හුරුවී සිටි මැරඩෝනා එසේ කියුබාවේ නැවතී ප්‍රතිකාර ලබාගත්තේ 2000 වසරේ සිටයි.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av1305053</link>
    <topic>තරුවක් සමඟ වරුවක්</topic>
    <author>ගාමිණී සුසන්ත ඡායාරූපය – මාලන් කරුණාරත්න</author>
    <content>තරුවක් සමඟ වරුවක්- දුලානි අනුරාධා’අබා’ චිත්‍රපටයේ භුම්භක භූතා කා අතරත් කතාබහට ලක්වුණු චරිතයක් විය. ඒ චරිතයට පණපෙව්වේ දක්ෂ රංගන ශිල්පිනියක මෙන්ම නර්තන ශිල්පිනියක ද වන දුලානි අනුරාධාය. දුලානි පාසල් ගුරුවරියකි.ඇය මේ වන විට විශාල නිර්මාණ ප්‍රමාණයකට දායක නොවූව ද ඇයගේ අපුරු රංගන ටෙලිනාට්‍ය චිත්‍රපට කීපයකින්ම අපට දැකගත හැකි විය. දුලානි අපගේ කලා ක්‍ෂේත්‍රය තුළ බැබළෙන තරුවක් ලෙස හැඳින්වීම ඉතා නිවැරදිය.’කුවේණි’ චිත්‍රපටයේ රංගනයෙන් පසුව ඔබ තරමක් නිහඬ වුණාද?නැහැ. කොහොමටත් මම නිර්මාණවලට දායක වෙන්නේ ගොඩක් අඩුවෙන්. ටෙලිනාට්‍ය කීපයකට දායක වුණා. ඒ වගේම මම දායක වුණු ‘පරාවර්ථන’ චිත්‍රපටය ළඟදී තිරගත වේවි.මේ දවස්වල ඔබ මොනවද කරන්නේ?ප්‍රධාන වශයෙන්ම පාසලේ දරුවන්ගේ අධ්‍යාපන කටයුතු සඳහා වැඩි උනන්දුවක් දක්වනවා. ඒ වගේම ‘සකිසඳ සුවාරිස්’, ‘සඳ ඔබ මගේ’ ටෙලිනාට්‍යවල රූපගත කිරීම්වලට දායක වෙනවා.’කුවේණි’ රංගනයට ලැබුණු ප්‍රතිචාර ගැන තෘප්තිමත්ද?ඔව්. මම තෘප්තිමත්. කුවේණි චරිතයට මට හොඳ ප්‍රතිචාර ලැබුණා. සමාජයේ ගොඩක් දෙනෙක් මගේ ඒ රංගනය ආදරයෙන් වැලඳගත් බව පෙනුණා.ඔබ වෘත්තියෙන් ගුරුවරියක් නිසා රංගනයේ දී සීමා හදාගෙන තිබෙනවාද?මෙතෙක් මම දායක වී ඇති නිර්මාණවලදීත් ඒ චරිතවලට අවශ්‍යම දේ පමණයි කළේ. කිසියම් රංගනයකදී ශරීරය තරමක් නිරාවරණය වන ඇඳුම් ඇඳිය යුතු වුණා නම් ඒවා ඇඳිය යුතුම ද කියන එක ගැන මම අධ්‍යක්ෂවරයා සමඟ සාකච්ඡා කළා. ඒ චරිතයට ඒ දේ අවශ්‍යම නම් පමණයි මම ඒ දේ කළේ. අද මම ඒ පිළිබඳ වඩාත්ම සැලකිලිමත් වෙනවා.ඒ; අද මම පාසල් ගුරුවරියක් ලෙස දරුවන්ට වඩාත් ආදර්ශවත් විය යුතු නිසා. අද දරුවන් මනසින් ඉතා උසස් මට්ටමක ඉන්නවා; අපේ කාලේ වගේ නෙමෙයි, අද දරුවන්ට ඕනෑම දෙයක් දැනගන්න මාර්ග ඕනෑතරම් තියෙනව. මගේ පාසලේ විදුහල්පතිතුමිය, ගුරුවරු, පාසල් දරුවන් දන්නවා මම සාමාන්‍ය ගුරුවරියකගෙන් එහා ගිය චරිතයක් කියලා.ඒ නිසා මගේ රංගන ගැන එතරම් ගැටලුවක් නැති බවයි මගේ හැඟීම. ඒ නිසා රංගනයේ දී විශාල සීමා මම දමාගෙන නෑ. නමුත් මම හැමදෙයක්ම කරන්නේ් මම කවුද, මගේ දෙමවුපියන් කවුද යන කරුණු ගැන සිතා බලලයි.ගුරු වෘත්තියේ යෙදෙන ගමන් කොහොමද ඔබ රංගන කටයුතු සඳහා කාල වේලාව වෙන් කරගන්නේ?කලින් කිව්වා වගේ මම අඩුවෙන් නිර්මාණවල යෙදෙන කෙනෙක්. මම නිර්මාණවලට දායක වෙන්නේ ගුරුවරියක් විදියට මට තියෙන නිවාඩු අරගෙන. එහෙම කරලත් පසුගිය අවුරුද්දේ මගේ නිවාඩු කීපයක් ඉතිරි වුණා. ඒ වගේම නිර්මාණයකට මට කතාකළාම මම අධ්‍යක්ෂවරයාගෙන් ඉල්ලීමක් කරනවා පාසලේ නිවාඩු කාලේ රූපගත කිරීම් යොදාගන්න. ඒ ඉල්ලීම්වලට ඇහුම්කන් දුන්න අයත් ඉන්නවා.ඔබ ජනප්‍රිය රංගන ශිල්පිනියක් නිසා පාසල් දරුවන් ඔබට ගොඩක් ආදරේ ඇති?ඇත්තෙන්ම ඔව්. පාසල් දරුවො මට ගොඩක් ආදරෙයි. ඇතැම් දරුවො මම අඳින විදිය මම කතාකරන විදිය දිහා බලාගෙන ඉන්න බව මට තේරෙනවා. මාව දැක්කම ඇතැම් දරුවන්ගේ මුහුණුවල හැඟීම් වෙනස් වෙනවා. ගුරු විවේකාගාරයේ ඉන්න විට පවා ඇතැම් දරුවෝ එබිල මා දිහා බලනවා. ඒ ඔවුන් මට ආදරය කරන නිසා. දරුවන්ගේ ඒ ආදරය හරිම පිවිතුරුයි. සුන්දරයි.ළඟදීම තිරගතවීමට නියමිත ‘පරාවර්ථන’ චිත්‍රපටයේ ඔබේ රංගනය කෙබඳුද?’පරාවර්ථන’ ජයනාත් ගුණවර්ධනගේ අපූරු සිනමා නිර්මාණයක්. එහි කුසුම් ලෙසයි මම රඟපාන්නේ. කුසුම් ඉතා අඩු වයසෙදි පාසල් ගමන කෙරවළ කරගෙන දෙමවුපියන්ගේ වචනයටත් පිටුපාල ගෙදරින් ගිය යුවතියක්. ඇය ජීවිතයට මුහුණ දෙන හැටි තමයි මේ චිත්‍රපටයේ නිරූපණය වෙන්නේ.නර්තනය පැත්තෙන් ඔබේම දෙයක් කරන්න අදහසක් නැතිද?ඒකට මට ලොකු ආශාවක් තියෙනවා. නමුත් ඒකෙදි මාව දිරිමත් කරන්න, මට උදව් කරන්න කෙටියෙන් කිව්වොත් ඒ වැඩේදි මාව ඇදගෙන යන්න කෙනෙක් නෑ. මට තනිවම එවැනි දෙයක් කරන්න හැකියාවක් නැහැ. ඒ නිසයි නර්තනය පැත්තෙන් යමක් කරන්න ප්‍රමාද.’මහ පොළොව අපි නොවේ’ ටෙලිනාට්‍යයේ ඔබේ රංගනයට ගොඩක් දෙනෙක් ආදරය කළා නේද?ඒ ටෙලිනාට්‍යයේ මගේ රංගනයට සමාජයේ සෑම දෙනෙක්ම ආදරය කළා. ඒ සාර්ථකත්වයට මූලිකම හේතුව තමයි, එම ටෙලිනාට්‍යය අධ්‍යක්ෂණය කළ ජයලත් මනෝරත්නයන්ගේ උපදෙස්. ඒ චරිතය තුළ ගස් නැඟීම වැනි අමාරු දේවල් කරන්න තිබුණා.මම මේ ක්‍ෂේත්‍රයට ආවෙම අමාරු දේවල්  කරල. ‘අබා’ චිත්‍රපටයේ පටන් ‘කුවේණි’ චිත්‍රපටය දක්වාම ඒක එහෙමයි. එම රඟපෑ බොහොමයක් චරිත සුකුමාල චරිත නෙමෙයි. මා මෙතෙක් රඟපෑ ගොඩක් චරිතවල කටුකත්වය තිබුණා.ඔබ විවාහය කල් දමනවාද?නැහැ. කල්දැමීමක් නෑ. ඒක තමන්ට ලැබෙන වෙලාව. මට විවාහ යෝජනා එනවා. ඒ වගේම මට ආදරය කරන අයත් ඉන්නවා. නමුත් මගේ විවාහයට සුදුසු දවසක් තියේවි. මම රංගනයට ආවේ පාසල් යන කාලෙ නෙමෙයි. ඒකට නියමිත වෙලාවක් කාලයක් තිබුණා.ඒ වගේම තමයි මගේ විවාහයටත් සුදුසු කාලයක් වෙලාවක් තියේවි. ඒ කාලය වෙලාව ගැන මට කියන්න බැහැ. මමත් මේ සොයන්නේ ඒ වෙලාව තමයි. විවාහ වෙන්නේ් නෑ කියන අදහසක් මට නෑ.ගාමිණී සුසන්ත ඡායාරූපය – මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av1305054</link>
    <topic>කලාබර සිනාවත</topic>
    <author>එඩ්වඩ් චන්ද්‍රසිරි</author>
    <content>කලාබර සිනාවතනිහාල් සිල්වා විවිධ වේදිකා නාට්‍යවල රඟපා, ‘නෙයිනගෙ සූදුව‘, ‘අල්ලපු ගෙදර’, ‘සාජන් නල්ලතම්බි’ යන නාට්‍ය වෙතින් ඉමහත් ජනප්‍රියත්වයක් ලබා, ’පුන්තිලා’ නාට්‍යයෙන් තමා අති දක්ෂ රංග ශිල්පියකු බව ඔප්පු කළා. අවාසනාවකට මෙන් තුරුණු වියේදීම අප අතරින් සමුගත් නළුවෙක්.’අල්ලපු ගෙදර’ චිත්‍රපටය ඇසුරෙන් සකස් වුණු ‘අල්ලපු ගෙදර’ නාට්‍යයේ පිටපත මසින් ලෙයින් පිරවීමේ ගෞරවය හිමිවන්නේ එහි ප්‍රධාන භූමිකාව රඟපෑ නිහාල්ට. එහි පුහුණුවීම්වලදී වගේම නාට්‍ය දර්ශන වලදීත් නිහාල් විවිධ දෙබස් ඊට යාකර ගත්තා.එම නාට්‍යයේ එක් ජවනිකාවක ඔහුගේ මිතුරකු ඔහු වෙත එන්නේ තමන්ගෙ සගයෙකුත් සමඟ. ඒ චරිත රඟපෑවේ රන්ජිත්් පෙරේරා සමඟ චන්ද්‍රසිරි කොඩිතුවක්කු. නිහාල්, කොඩිතුවක්කු දිහා අමුතු විදිහකට බලලා මෙහෙම අහනවා.”මොකාද බං මේ?””මචං මෙයා තමයි අල්පොන්සෝ.” රන්ජිත් පිළිතුරු දෙනවා.”අල්පොන්සෝ? මෙයා පෘතුගීසිකාරයෙක්ද?” නිහාල් විමසනවා. ඒ දෙබස නිහාල් නාට්‍යයට එකතු කළ කොටසක්.’පුන්තිලා’ නාට්‍යයෙන් පස්සේ ටෝනි රණසිංහ නිෂ්පාදනය කළ ශේක්ස්පියර් ගේ ‘දොළොස්වැනි රාත්‍රිය’ නාට්‍යයට ටෝනි, නිහාල්වත් සම්බන්ධ කරගත්තා. එම නාට්‍යය කොළඹින් බැහැර දර්ශනයක් සඳහා යද්දි උදේ ආහාර පිණිස බස් රථය අවන්හලක් ඉදිරිපිට නැවැත්වූවා. එහි වේශ නිරූපණ ශිල්පී වසන්ත විට්ටච්චි සමඟ නිහාල් බස් රථයෙන් බහිනකොට ම පලතුරු වෙළෙන්දෙක් අඹ බේසමක් පාමින් ඔවුන් ඉදිරියට ආවා.”මහත්තයා මෙන්න ගෙනාවා නියම අඹ. මීපැණි වගෙ රස ගිරා අඹ.” වෙළෙන්දා ලොකු වර්ණනාවක් අරඹමින් කිව්වා.”ගිරා අඹ...’ කතාකරන්ඩත් පුළුවන්ද?” නිහාල් අඹ ගෙඩියක් අතට ගෙන බලමින් ඇහැව්වා.නිහාල් රඟපෑ ‘නෙයිනගෙ සූදුව‘ ඉතා ඉහළ ප්‍රතිචාර ලබමින් වේදිකාගත වෙද්දි එහි දර්ශන 02ක් ලුම්බිනී රඟහලේ වේදිකාගත වුණා. එදා 6.30 දර්ශනයෙදි විවේක කාලය ඇරඹිලා විනාඩි 15ක් ඉක්ම ගොස් තියෙද්දිත් නාට්‍යය නැවත ඇරඹීමට සීනුව නාද වුණේ නැති නිසා ශාලාවේ ඉදිරි පෙළේ අසුන් ගෙන සිටි නිහාල් ගේ යහළුවෙක් වේදිකාවේ පැති දොරටුවකින් වේදිකාවට ඇතුළු වුණා. එසේ ඇතුළු වී වටපිට බලද්දී වේදිකාවේ රැඳී සිටි නිහාල් දැක ඔහු වෙත ගොස් මෙහෙම කිව්වා.”නිහාල් දැන් ඉන්ටවල් දීලා විනාඩි 15කටත් වැඩියි. ඇයි තවම පරක්කු? ඒක හරි නෑ නේද?”තට්ට හිස වනමින් තම හිතවතා කී කතාව අනුමත කළ නිහාල් වේදිකාවේ එක් පසෙක පැති තිර දෙකක් මැදට තම ඇඟිල්ලක් දිගු කරමින් කවියක් වගෙ මෙහෙම කිව්වා.”ටයිගර් වයි මෑන් ඔන් ද ස්ටේජ්”, “ලයික් අ ඩයමන් ඉන් ද ස්කයි” තාලයට කී ඒ කතාව වටහා ගත නොහැකි වූ හිතවතා නිහාල් යොමු කළ දිසාවට හැරුණා. නාට්‍යයේ ප්‍රධාන ශිල්පියෙක්, වගේ වගක් නැතුව නිළියක් සමඟ කළු තිර දෙකක් මැද මුළු ගැන්නිලා ඔවුන්ටම සීමා වූ ලෝකයක තනිවෙලා ඉන්නවා ඔහු දුටුවා.පින්ලන්ත නාට්‍ය ශිල්පිනියක වූ හෙලේනා ලෙහ්තිමකී තානාපතිවරයකු වූ තම සැමියා සමඟ ලංකාවට ඇවිත් කොළඹ දී නාට්‍ය වැඩමුළුවක් පවත්වලා එහි සිසුන් සමඟ බර්ටෝල්ට් බ්‍රෙෂ්ට් ගේ ‘පුන්තිලා’ නාට්‍යය රඟදක්වන්නට අදහස් කළා.එම නාට්‍ය කණ්ඩායමට නිහාල් සිල්වා, මහේන්ද්‍ර පෙරේරා, ලින්ටන් සේමගේ, වසන්ත විට්ටච්චි, වගෙ අය ඇතුළත් වුණා. හෙලේනා, කණ්ඩායමට පුන්තිලාගෙ චරිත ස්වභාවය පහදලා දීලා ඊට ගැළපෙන මුහුණක් නිර්මාණය කිරීමට වේශ නිරූපණ ශිල්පී වසන්තට පැවරුවා. හිසේ පිටුපස කොටසේ පමණක් කෙස් තට්ටුවක් සහිත මුඩු හිසකින් සහ ඝන රැවුළකින් යුතු මුහුණක් ඒ අනුව වසන්ත අතින් නිර්මාණය වුණා. හෙලේනා ඒක පරීක්ෂා කරලා බලලා ඒකට අනුමැතිය දුන්නා. ඒක අහපු නිහාල් නාහෙන් අඬන්න ගත්තා. ‘බලපංකො, මං දැන් මගෙ කොණ්ඩේ කපන්ඩ එපායැ”අකැමැත්තෙන් වුණත් ඔහුගේ හිස මුඩු කරලා, වසන්ත ලවා හිස පිටුපස සකස් කරලා, ඡායාරූප ශිල්පියකු ලවා නිහාල්ගේ සමීප ඡායාරූප රැසක් ගත්තා.ඊළඟ සතියේ පුහුණුවීම් කරද්දී ඡායාරූප ශිල්පියා එතැනට ආවා. හෙලේනා, වසන්ත, නිහාල්, මහේන්ද්‍ර සිටි තැනට ආ ඡායාරූප ශිල්පියා මෙහෙම කිව්වා.”හරි වැඩේනෙ වුණේ. කැමරා එකේ පොඩි අප්සෙට් එකකින් එක ෂොට් එකක් වත් වැදිලා නැහැනෙ.”ඒක අහලා හැමෝම වික්ෂිප්ත වුණාම හෙලේනා පුදුමයෙන් මෙහෙම ඇහැව්වා.’සිරිසඟබෝ බෙල්ල ගලෝල දුන්නයින් පස්සේ මඟියා බෙල්ල එපා කිව්වා වගෙ වැඩක්නෙ මට වුණේ. අනේ මහේන්ද්‍ර මල්ලි උඹ මේක හෙලේනට කියපංකො” නිහාල් අෙඳීනාවක් ලෙසින් කිව්වා.”උඹ මේ බණ කතා කරනවා. යකෝ, ෆොටෝ ටික අප්සෙට් කියල නං කිව්වෑකි. කොහොමද බං සිරිසඟබෝ ගැන හෙලේනට කියල දෙන්නෙ? මෙයාට ඒක තේරුම් කරන්ඩ පන්සිය පනස් ජාතකේම මෙතන දිග අරින්ඩ කියලද උඹ මට කියන්නෙ?” මහේන්ද්‍ර කෝපයෙන් ඇහැව්වා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av1305055</link>
    <topic>පිහි තුඩක් මෙන් හදවත් විනිවිද ගිය ගී හඩ නවතියි</topic>
    <author>සේමාලි කැල්ලපත</author>
    <content>පිහි තුඩක් මෙන් හදවත් විනිවිද ගිය ගී හඩ නවතියිලතා මංගේෂ්කාර් අද භාරත ගී ලොව කිරුළු පළඳින්නේ යම්සේද 1940 සිට 1970 දක්වා හින්දි ගී ලොව ජය කෙහෙලි නැංවූ භාරත ගීත කෝකිලාවක් පසුගියදා මෙලොවින් සමුගත්තාය. හින්දි සිනමාවේ මුල් යුගයේ චිත්‍රපට පසුබිම් ගායිකාවක ලෙස ගී ලොව ජයගත් ඇය ශම්ෂාද් බෙගම්ය.1919 අප්‍රේල් 14 වැනිදා ශම්ෂාද් ඉන්දියාවේ අම්රිත්සාර්හිදී උපත ලැබුවාය. ඒ සුප්‍රසිද්ධ අම්රිත්සාර්හි රන් දෙවොලට ප්‍රහාර එල්ල වූ දිනට පසු දිනය. ඉන්දියාවෙන් පකිස්ථානය කැඩී නොතිබුණු එකල ශම්ෂාද් හැදුණේ වැඩුණේ පකිස්ථානයේ ලාහෝර් නුවරයි. දදැඩි ඉස්ලාම් භක්තික ඔතඩොක්ස් මුස්ලිම් පවුලක් වූ ඇගේ පවුලේ දරුවෝ දාහතර දෙනෙක් වූහ. ඉතා කුඩා අවදියේ සිටම ගීත ගායනයට හපන්කම් දැක්වුවද ශම්ෂාද් ගේ පියා දියණිය ගායනයට හෝ සංගීතය ඉගෙනීමට උනන්දු නොකළේය. මෙනිසා ඇගේ මුල් යුගයේ ගායනා ගමේ උත්සව විවාහ මංගල ප්‍රිය සම්භාෂණ සහ ආගමික උත්සවවලට පමණක් සීමා විය.වයස අවුරුදු දහයක් වෙද්දී ශම්ෂාද් ඇගේ මධුර මනෝහර කටහඬ නිසාම නමක් දිනා ගෙන සිටියාය.ශම්ෂාද් වෘත්තීමය ලෙස ගීත ගායනයට පිවිසෙන්නේ 1931 වසරේදීය. ඒද අපූරු ලෙසකිනි. කාවාලි සහ ගසල් ගායනා ප්‍රිය කළ ඇගේ මාමා කෙනෙකු ඇය පවුලේ අයට හොර රහසේ එකල ඉන්දියාවේ ලාහෝර් මුල් කරගත් ජනප්‍රිය ගී පටිගත කිරීමේ ආයතනයකට රැගෙන යන්නේය.එහිදී ඇගේ කුසලතා පරික්ෂා කරනුයේ එකල සුප්‍රසිද්ධ සංගීතඥයකු වූ ගුලාම් හෙයිඩර්ය. ඇගේ කටහඬට වශී වූ ගුලාම් එදිනම ඇයට ගීත දොළහක් ගැයීම සඳහා කොන්ත්‍රාත්තුවක් ලබා දුන්නේය. එය එකල ඉහළම පෙළේ ගායක ගායිකාවන් සඳහා ලබා දෙන අවස්ථාවකි. එහෙත් වෘත්තීමය ලෙස ගී ගැයීමට පියා ඇයට අවසර නොදුන්නේය. එතැනදී දමැදිහත් වූයේ ඇගේ මාමාය. එවර පියා ඇයට අවසර දුන්නේ කොන්දේසි කීපයක් සමඟය. ඇය ගී පටිගත කිරීම්වලදී ශබ්දාගාරයේදී අනිවාර්යෙන්ම හිස වසා බර්කාව පැළැඳිය යුතුය.කිසිදා ජායාරූපවලට පෙනී නොසිටිය යුතුය. මේ දියණිය පියාට දුන් ඒ පොරොන්දුව විවාහ වී කලක් යනතුරුම රැක්කාය. මෙනිසා ඇගේ ගී ලෝලීන් ඇය දුටුවේ 1970න් පසුවය.ශම්ෂාද් බෙගම් පද්ම විභූෂණ සම්මානයෙන් පුද ලබමින්මේ කොන්ත්‍රාත්තුවෙන් ඇයට ගීයකට ඉන්දියානු රුපියල් 15ක් ලැබුණු අතර කොන්ත්‍රාත්තුව අවසන රුපියල් 5000ක් ලැබිණ. 1932 වසර වෙද්දී ශම්ෂාද් සිය හඬින් ශ්‍රාවක හදවත් වසඟ කර ගත්තේ එකල සිටි කිසිම ගායිකාවකටවත් නොදෙවැනි වෙමිනි.ශම්ෂාද් ආදරයෙන් වෙලී විවාහ වූයේ වයස අවුරුදු 15දීය. නීතිඥයකු වූ ඔහු ගන්පත් ලාල් බැටෝය. එම විවාහයට පියා එරෙහි වුවද ශම්ෂාද් සිය ආදරය ජය ගත්තාය.ඇගේ සංගීත දිවියේ තවත් උච්ච ස්ථානයක් වූයේ 1937දී සමස්ත ඉන්දීය ගුවන් විදුලියේ ගීත ගායනා කිරීම ඇරැඹීමය. ලාහෝර් මධ්‍යස්ථානය කරගත් පෙෂාවෝර් ගුවන් විදුලියෙන් ගුවන් විදුලි ගී ගායනා ආරම්භ කළ ශම්ෂාද් ගේ ගී අදත් ඉන්දීය ගුවන් විදුලිය හරහා විකාශය කෙරේ.ශම්ෂාද් බෙගම්ට රඟපෑම සඳහා ආරාධනා ලැබුණද පියාගේ විරෝධතා හමුවේ ඇය ඒ සියල්ල පිළිකෙව් කළාය. තැටි සඳහා ගී පටිගත කරමින් ගීත ගායනයේ යෙදුණු ශම්ෂාද් සිය පළමු හින්දි චිත්‍රපටය සඳහා මුම්බායි යෑමට පෙර පංජාබ් චිත්‍රපට ගණනාවකට පසුබිම් ගායනයෙන් එක් වූවාය.ශම්ෂාද් පසුබිම් ගායනයෙන් එක්වූ පළමු හින්දි චිත්‍රපටය 1941 දී තිරගතවූ ‘ඛෂාන්චි’ චිත්‍රපටයයි. හින්දි සිනමාවේ මුල් යුගයේ පසුබිම් ගායිකාවක ලෙස ඇයඑතැන් පටන් ජනප්‍රියත්වයේ ඉහළම තලයට නැඟුණාය. සිනමා පසුබිම් ගායනයේදී පළමුව ගීතය පටිගත කර නිළිය පද අනුව තොල් සෙලවීම සිදු කළ ඒ යුගයේ ඉහළ පෙළේ සිනමා අධ්‍යක්ෂකවරු සහ සංගීතඥයෝ සිය චිත්‍රපට සඳහා ශම්ෂාද්ටම ආරාධනා කළහ. 1941 සිට 1970 අතර කාලයේ හින්දි චිත්‍රපට පසුබිම් ගායනයට එක්වූ ඇය ගුලාම් හෙයිඩර්, නවුෂාද්, ඕ.පී. නයියර්, අනිල් බිස්වාන්, එස්. ඩී. බර්මාන් සහ සී. රාම්චන්ද්‍රවැනි ඉහළ පෙළේ සංගීතඥයන්ගේ සංගීතයනට ගී ගැයුවාය.“ඇගේ කටහඬ පිහි තුඩක් මෙන් ශ්‍රාවක හදවත් විනිවිද යනවා“ යැයි වරක් ඉහළ පෙළේ සංගීතඥයෙක් ඇගේ කටහඬ ගැන පැවසීය.ඇතැම් සංගීත අධ්‍යක්ෂකවරු තම සංගීතය සඳහා ගීත ගායනා කරන ලෙසට ශම්ෂාද්ට ආයාචනා කළහ. ලතා මංගේෂ්කාර් සහ ඇගේ නැගණිය ආශා බෝස්ලේ ගීත ගායනයට පිවිසි මුල් යුගයේ ශම්ෂාද් අය කළ ඉහළ මිල ගණන් ගෙවීමට නොහැකි වූ ඇතැම් අධ්‍යක්ෂවරුන් ලතා හා ආශා ගෙන් ශම්ෂාද් මෙන් ගී ගායනා කරන ලෙසින් ඉල්ලා සිටි බවද පැවසේ.හින්දි සිනමාවේ පළමු බටහිර සංගීතය මුසුවූ ගීය ගායනා කළේද ශම්ෂාද්ය. “ මෙරිජා මෙරිජාන් ‘‘ නම්වූ ඒ ගීය අදද හින්දි ගී අතර ජනප්‍රියය.“ ඇය තරම් ජනප්‍රියත්වයක් සිනමාවේ ඉහළ තැනක් හා ගරු කිරීමක් මා කවදාවත් ලැබුවේ නැහැ.“ භාරත ගී රැජන ලතා මංගේෂ්කාර් වරක් ශම්ෂාද් ගැන පැවසුවාය.වසර 60ක් තිස්සේ අග්‍ර ගණයේ ගායිකාවක ලෙස බැබළුණු ශම්ෂාද් හින්දි, බෙංගාලි, මරාති, ගුජරාති, දමිළ සහ පංජාබි යන භාෂාවලින් ගී ගැයුවාය. ඇය ගායනා කර ඇතිගීත සංඛ්‍යාව 6000කට අධිකය. වසර 60ක් තිස්සේ ගීත ලොව වැජඹුණු ඇය සිය සැමියාගේ මරණයෙන් පසු ගත කරනු ලැබුයේ ඉතා නිහඬ දිවියකි. ඇය සම්මුඛ සාකච්ජාවලට ද පෙනී සිටියේ ඉතා අඩුවෙනි.මිය යද්දී ඇය 94 වැනි වියේ පසුවූවාය ‘‘කලාකරුවො මැරෙන්නේ නැහැ. මා මළත් මරණින් පසුත් මගේ ගීත නිසා මා මතකයේ තියේවි‘‘යැයි ඇය ඇගේ දුර්ලභ සම්මුඛ සාකච්ජාවකදී වරක් පවසා තිබිණ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av1305056</link>
    <topic>යාත්‍රා</topic>
    <author/>
    <content>යාත්‍රාගායන ශිල්පිනී ඇන්ජලින් ද ලැනරෝල් ගුණතිලක සිය ප්‍රථම ඒක පුද්ගල ගී ප්‍රසංගය සාර්ථකව පැවැත්වීමෙන් පසුව ඇය පිළිබඳ කිසිදු ආරංචියක් පසුගිය දිනවල අපට අසන්න ලැබුණේ නැත.මේ අතර ගායන ශිල්පී ටී.එම්. ජයරත්නයන් ගෙන් අපට දැනගන්න ලැබුණේ ඔහුගේ “සොඳුරු අතීතය” ඒක පුද්ගල ගී ප්‍රසංගය පැවැත්වෙන මැයි 11 වැනිදාම ඇන්ජලින්ගේ “ලයිව් ඉන් කොන්සට්” ප්‍රසංගයත් කුරුණෑගලදී පැවැත්වෙන බවයි. ඉන්පසු අපි ඇන්ජි අක්කාව ඇමතූ විට ඒ පිළිබඳ ඇය පැවසුවේ මෙහෙමයි.”පසුගිය දවස්වල හොඳටම අසනීප වෙලා මම ජයවර්ධනපුර රෝහලේ උන්නා ඔයගොල්ලෝ කවුරුවත් දන්නේ නැහැනේ. දැන් සුවයි. නෙළුම් පොකුණේ දී පැවැත්වූ මගේ ප්‍රථම ගීත ප්‍රසංගය සාර්ථකයි. හිත හොඳ මිනිස්සු බොහෝ දෙනෙකු ප්‍රසංගය නරඹන්න ආවා.ලබන 11 වැනි දා කුරුණෑගල මලියදේව විදුහලේ ශ්‍රවණාගාරයට ආධාර පිණිස නැවතත් ‘ඇන්ජලින් ලයිව් ඉන් කොන්සට්’ (2) ප්‍රසංගය ‘මා එදා’ නමින් සවස 6.40 ට කුරුණෑගල පළාත් සභා ශ්‍රවණාගාරයේ දී පැවැත්වෙනවා.මාත්තෙක්ක එදාට යුග ගී ගායනා කරන්නේ මහාචාර්ය කෝලිත භානු දිසානායක සහ කවීෂ කවිරාජ්. ප්‍රසංගය සංගීතවත් කරමින් සම්බන්ධිකරණය කරන්නේ කවදත් මට හිතවත් කොඩි (ප්‍රේමනාත් කොඩිතුවක්කු) යි. මේ ප්‍රසංගයෙන් පසුව නිවාඩුවක් ගත කරන්න නවසීලන්තයට යන්නත් මං හිතාගෙන ඉන්නවා.”විසි දෙවසරකට පසු අමරදේව, ජගත් කැලිපෝනියාවේතමා මහත් කැපවීමෙන් දායක වූ “ගී මුතු” රූපවාහිනී ළමා වැඩසටහන හදිසියේම නවතා දැමීම නිසා මහත් කනගාටුවෙන් පසුවන සංගීතඥ ගායන ශිල්පි ජගත් වික්‍රමසිංහ විදුලිබල මණ්ඩලයේ සේවක සේවිකාවන්ගේ කලා කුසලතා නංවන “විදලමු ලංකා’ වැඩසටහනට මේ දිනවල කාලය කැප කරලා. ඒ අතර “අමර ගී සර” ප්‍රසංගය සඳහා පණ්ඩිත් ඩබ්ලිව්.ඩී. අමරදේවයන් සමඟ අද (5 දා) ජගත් කැලිපෝනියාවට යාමට ද නියමිතය.”මීට අවුරුදු විසි දෙකකට පමණ පෙරත් මම අමරදේවයන් සමඟ කැලිපෝනියාවේ ප්‍රසංගයකට සහභාගි වී තිබෙනවා. අපේ හිතවතෙකු වන ෂර්ලි ද අල්විස් විසින් සංවිධානය කරනු ලබන අමරදේව උපහාර වැඩ සටහනක් සමඟයි ‘අමර ගී සර’ ප්‍රසංගය එහිදී පවත්වන්නට බලාපොරොත්තු වෙන්නේ. මම අමරදේවයන් සමඟ ගීත ගායනයෙනුත් වාදනයෙනුත් ‘අමර ගී සර’ ප්‍රසංගයට දායක වෙනවා.”සංගීත ක්ෂේත්‍රයේ දශක දෙකහමාරකට වඩා අත්දැකීම් ලබා ඇති “මේරියන්ස්” නලින් පෙරේරා මේ දිනවල අලුත් වැඩ කටයුතු ගණනාවකට අත ගහලා.විශේෂයෙන්ම මීගමුවේ පිහිටි “මේරියන්ස්” රෙකෝඩින් ස්ටුඩියෝව හා සම්බන්ධ මෙම වැඩ කටයුතු හරහා අපේ සංගීත ක්ෂේත්‍රයේ නියුතු සියලුම ශිල්පීන් සහ ශිල්පිනියන්ගේ නිර්මාණ වෙනුවෙන් යහපත් මෙහෙවරක් ඉටු කරන්නට බලාපොරොත්තු වන නලින් සිය සිතැඟි සයුරේ “යාත්‍රා” කළේ මෙසේ ය.”මම කලාකරුවෙකු විදිහට කලාකරුවෙකුට කිසි වරදක් කරන්නේ නැහැ. ඒත් දැන් මේ ක්ෂේත්‍රයේ තැරැව්කාරයෝ පිරිලා.තත්පර හතළිස් පහක කාලයයි රිංගින්ටෝන්ස් කාලය. ඉතින් ඇල්බම් එකක් නොකළොත් ගායක ගායිකාවන්ට මොනවද ඉතුරු වෙන්නේ.හොර ගී තැටි මාෆියාවට විරුද්ධව කරන්න සුදුසු අයුරු පණ්ඩිත් අමරදේවයන්ගේ පටන් අපේ ප්‍රවීණ ගායක ගායිකාවන්ගේ නිර්මාණ ඇතුළත් ගීත ඇල්බම් ‘මේරියන්ස්’ ලේබලයෙන් ඉදිරියේ දී එළිදැක්වීමට අපි පියවර ගන්නවා.එමෙන්ම රිංගින්ටෝන් සඳහා ගීත යෙදීම සහ මුල් කෘතිය නිර්මාණය කළ නිර්මාණකරුවන්ට අයිතිවාසිකම් ලබා දීම වැනි කටයුතු වලටත් මැදිහත් වීමට කටයුතු කරගෙන යනවා.හැමදේම මේරියන්ස් නලින් හැමදාම ‘මේරියන්ස්’ නමින් තමයි කරන්නේ. ‘මේරියන්ස්’ බෑන්ඩ් එකටත් දැන් අවුරුදු විසිපහයි. ඒ නිමිත්තෙනුත් නවතම ක්‍රමයකට ප්‍රසංගයක් ලබන ජූනි මාසේ කරනවා.”ජනප්‍රිය ගී පද රචක උපාලි ධනවලවිතාන වියෝ වී ඊයේ ට (04 වැනිදාට) වසර විස්සක් විය.උපාලිගේ විසිවැනි ගුණානුස්මරණය වෙනුවෙන් ඔහු පිළිබඳ තොරතුරු සහ ඔහු පද රචනය කළ ගීත ඇතුළත් ග්‍රන්ථයක් එළිදැක්වීමට ද ඊට සමගාමීව ගීත ප්‍රසංගයක් පැවැත්වීමට ද ඔහුගේ බිරිය ශ්‍රීමා ධනවලවිතාන සහ දරුවන් සූදානම් වෙමින් සිටින හෙයින් අපි ඒ පිළිබඳ ඔවුන්ගෙන් විමසා බලන්නට ද අමතක කළේ නැහැ.”උපාලි පිළිබඳ ග්‍රන්ථයේ කටයුතු අවසන් කර ගැනීමට අපට නොහැකි වීම නිසා එය එළිදක්වමින් පැවැත්වීමට සැලසුම් කළ ගීත ප්‍රසංගයක් අපි ටික දිනකට කල් දැම්මා. ඒත් මේ වසරේදී එම කටයුතු දෙකම අපි උපාලි වෙනුවෙන් ඉටු කරනවා.උපාලිගේ විසිවැනි ගුණානුස්මරණය වෙනුවෙන් අපි මේ මාසේ මහරගම වජිරඤාණ භික්ෂු මධ්‍යස්ථානයේ දී විසිඅට නමකට දානය පිළිගන්වා පින්කමක් පැවැත්වීමටත් කටයුතු සූදානම් කර තිබෙනවා.”අපේ ගී පද රචනා ක්ෂේත්‍රයේ “සොඳුරු රස්තියාදුකාරයා” වන උපුල් ශාන්ත සන්නස්ගල පසුගිය වසරේ සැප්තැම්බර් මාසයේ දී ඉවැහි පබළු” නමින් ඔහුගේ ගී පද රචනා ඇතුළත් ග්‍රන්ථයක් නිකුත් කිරීමට සූදානමින් සිටි බැව් “රසඳුන” පාඨක ඔබටත් මතක ඇතිනේ.උපුල්ගේ ඒ “වැහි පබළු” පොතට මොකද වුණේ. අපි ඇහැව්වා උපුල්ගෙන් ඒ ප්‍රශ්නය. මේ තමයි උපුල් දුන්නු උත්තරේ.බොහොම ස්තූතියි ‘රසඳුන’ ට, මෙය සිහිපත් කළාට. මගේ කාර්ය බහුලකම තමයි ප්‍රමාදයට හේතුව වුණේ. පුළුවන් තරම් ඉක්මනින්, ලබන මාසෙම මගේ ගීත රසිකයින්ට ‘වැහි පබළු’ ගීත පොත ලබා දෙනවා.”  ගීත සඳහා “වීඩියෝ” (රූප රචනා) කිරීම මේ දිනවල හැමෝම කතාබහ වෙන මාතෘකාවක් බවට පත්වෙලා.රංගන ශිල්පිනී තිසුරි යුවනිකාත් එහෙම ගීතයක රූප රාමු සඳහා පෙනී සිටිය හින්දා අපි ඒ පිළිබඳ ඇගේ අදහස් විමසුවා. තිසුරි කිව්වේ මෙහෙම අදහසක්.”මම මියුසික් වීඩියෝ එකකට විතරයි සම්බන්ධ වුණේ.ඒ මංජුල පුෂ්පකුමාර ගයන ‘හිමි වුණු ඔබ මට අහිමි වෙලා’ කියන සින්දුවේ මියුසික් වීඩියෝ එකට. දැන් ඉස්සරට වඩා අමුතුම විදිහට විෂුවල් හදනවා. ලස්සනයි.ඒත් සමහර ඒවා තියෙනවා අපි රේඩියෝවෙන් අහද්දී අපිට මැවෙන කතාවේ රූප නෙමේ විෂුවල් එකේ පෙන්වන්නේ. වෙනමම කතාවක්. ගී සංකල්පනාවේ අදහස පැත්තකට දාලා විෂුවල් වලින් වෙන දෙයක් පෙන්නන එක නම් වැරදියි.එහෙම නැතුව අවබෝධයකින් යුතුව මියුසික් වීඩියෝ සඳහා රූප රචනා කරනවා නම් කවුරුත් සතුටු වෙයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av1305057</link>
    <topic>තනිවෙන්න ඉඩ දෙන්න මටයි මගේ හිතටයි ජයන්ත රෝහණ සමුගනියි</topic>
    <author>(ගායනය – මර්වින් මිහිඳුකුල) ජෝජ් රොබ්සන් ද සිල්වා</author>
    <content>තනිවෙන්න ඉඩ දෙන්න මටයි මගේ හිතටයි ජයන්ත රෝහණ සමුගනියිතනිවෙන්න ඉඩ දෙන්න මටයි මගේ හිතටයි වැලපෙන්න ඉඩ දෙන්න මටයි මගේ නෙතටයි...!(ගායනය – අජිත් ආරියරත්න)ජනපි‍්‍රය ගී පද රචකයකු මෙන්ම ප්‍රවීණ ගුවන් විදුලි නිවේදකයකු සහ පුවත්පත් කලාවේදියකු ද වන ජයන්ත රෝහණ පසුගිය 20 වැනිදා කොළඹ ජාතික රෝහලේ දී අප සැමගෙන් සදහට සමු ගත්තේය. මේ කෙටි සමරු සටහන අප අකුරු කරන්නේ ජයන්ත වෙනුවෙන් ය.1950 අගෝස්තු 18 වැනිදා මෙලොව එළිය දුටු ජයන්ත මාතර ශාන්ත තෝමස් සහ පාණදුර ශ්‍රී සුමංගල විදුහල්වලින් අධ්‍යාපනය හැදෑරු ආදි සිසුවෙකි. පැරණි “ලංකාදීප” පුවත්පතින් සිය මාධ්‍ය ජීවිතය අරඹා ඇති ජයන්ත පසුව ගුවන් විදුලියට සම්බන්ධ වී නිවේදකයෙකු සහ වැඩසටහන් නිෂ්පාදකවරයෙකු ලෙස කටයුතු කළේ ය.ගුවන් විදුලි සංස්ථා සේවයෙන් ඉවත් වී වත්මන් “ලංකාදීප” පුවත්පතේ උපකතුවරයෙකු ලෙස සේවය කරමින් සිටි ඔහු වියෝ වන විට නිදහස් මාධ්‍යවේදියෙකු වශයෙන් කටයුතු කරමින් සිටි අතර “ලංකාදීප” පුවත්පතේ පළ වන “තුංමංසල” කාලීන සිව්පද කවි විශේෂාංගයේ නිර්මාතෘවරයා ද විය.“ජනනි” සහ “රෝජා” වැනි අන්වර්ථ නම් වලින් ද නිර්මාණකරණයේ යෙදුණු ජයන්ත “පෙරහර 100” – “රට වටා තොරතුරු” – “එය මෙසේ සිදුවිය” – “සිත් නෙත් ගත් තැන්” – “ජනමාධ්‍යවේදීන්ට අත් පොතක්” – “මැණික් පූජා” – “පහන් තරුව යට” – “කණාමැදිරි එළි” – “දෙවිනුවර” (ඉතිහාසය) වැනි ග්‍රන්ථ රැසකම කර්තෘවරයා ය.මල්කාන්ති නන්දසිරි ගැයූ “සිරි සඳනා පැතුමන්” ගීතය ලියමින් ගී පද රචනයට පිවිසි ජයන්ත ගීත රැසක රචකයා වෙයි.ජයන්ත විසින් රචිත ගුවන් විදුලි සහ කැසට් පට ගීත අතර “තනිවෙන්න ඉඩ දෙන්න” (අජිත් ආරියරත්න) – “එදා පෙම්වතුන්” (මර්වින් මිහිඳුකුල) – “සඳකැන් ගලාවී” (ඔගස්ටස් ප්‍රනාන්දු) – “ඉකි බින්ඳේ නැත” (පි‍්‍රයා සූරියසේන) – “විරසක සිතුවිලි” (යමුනා විනෝදනී) – “මල් මාවතේ” (ටී.එම්. ජයරත්න, උදේනි උඩුමල) – “ලතා මඩුල්ලක්” (අයි. බර්ට්‍රම් ප්‍රනාන්දු) – “නීල අහසේ” (ආරියරත්න යාපා) – “ආදර පැතුම්” (ඩබ්ලිව්. ප්‍රේමරත්න, යමුනා) – “ඉරට හිනැහෙන” (ස්වර්ණලතා කවීශ්වර) – “කරපිංචා” (අමිතා වැදිසිංහ) – “වල්මත් වී ගිය” (ටියුඩර් ජයශාන්ත) වැනි ගීත රැසක් ද වේ. ජයන්තගේ මෘත දේහය පිළිබඳ අවසන් කටයුතු 22 වැනිදා බොරැල්ල කනත්තේදී සිදු කෙරුණි.එදා පෙම්වතුන් සේ ලියූ පෙම් හසුන් කෝ මෙදා මව්පියන් වී මැකිලා සිතින් එදා පෙම්වතුන් සේ දෙඩූ පෙම් වදන්මෙදා මව්පියන් වී සිඳිලා අපෙන්...!(ගායනය – මර්වින් මිහිඳුකුල) ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av1305059</link>
    <topic>රජිව්ට ඕනෑ කරන්නේ උපහාර මුවාවෙන් සල්ලි හම්බු කරන්නයි</topic>
    <author>ජෝජ් රොබ්සන් ද සිල්වා</author>
    <content>රජිව්ට ඕනෑ කරන්නේ උපහාර මුවාවෙන් සල්ලි හම්බු කරන්නයික්ලැරන්ස්ගේ ගීත රජිව්ට සපුරා තහනම්!ශීලා විජේවර්ධනක්ලැරන්ස් විජේවර්ධන විසින් නිර්මාණය කරන ලද “ගී” ඔහුගේ බුද්ධිමය දේපළ ය. එම දේපළ සඳහා වර්තමානයේ හිමිකරුවන් වී සිටින්නේ ක්ලැරන්ස්ගේ බිරිඳ ශීලා විජේවර්ධන සහ දියණිය අමිලාත් ය. දැනට ඔවුන් පදිංචි වී හිඳින්නේ ඕස්ට්‍රේලියාවේ වන හෙයින් එම දේපළ පිළිබඳ ඇටොර්නි බලකරු ලෙස සිරි හෙට්ටිආරච්චි කටයුතු කරයි.ක්ලැරන්ස්ගේ ගී නිර්මාණ පමණක් නොව ක්ලැරන්ස්ගේ නම හෝ කිසියම් සංගීතමය කටයුත්තක් සඳහා යොදා ගන්නේ නම් ක්ලැරන්ස් පාර්ශ්වයේ අවසරය ඇතුව එය කළ යුතුව ඇති අතර පසුගිය මාර්තු 31 වැනිදා නෙළුම් පොකුණ රඟහලේ දී රජීව සෙබස්තියන් පැවැත්වීමට සූදානම් වූ ගීත ප්‍රසංගය අවලංගු කිරීමට සිදුවිය. නැවතත් එම ප්‍රසංගය අප්‍රේල් මස දිනෙක පැවැත්වීමට රජිව් වෑයම් කළත් එය ද අවලංගු කිරීමට ඔහුට සිදුවිය.දැන් රජිව් එම ප්‍රසංගය වෙනස් මුහුණුවරකින් පැවැත්වීමට වෑයම් කරගෙන යන බවත් ඊට එරෙහිව ක්ලැරන්ස් පාර්ශවයෙන් ශිලා ද ලංකාවට පැමිණ කටයුතු කරගෙන යන බවත් “රසඳුන” ට දැන ගන්නට ලැබුණි. ඒ පිළිබඳ විමසීමේ දී ශීලා විජේවර්ධන සමඟ සිරි හෙට්ටිආරච්චි විසින්කරන ලද කරුණු එළිදරව්වකි මේ.“අපි ක්ලැරන්ස් විජේවර්ධනගේ බුද්ධිමය දේපළ සම්බන්ධයෙන් නීත්‍යානුකූලව කටයුතු කරනවා. කරුණු හරියාකාරව නොදන්නා ඇතැමුන් මේ ගැන වරදවා හිතනවා. අපට විරුද්ධව නොයෙකුත් අදහස් ප්‍රකාශ කරනවා. අපි කරන්නේ අපිට නීතිමය වශයෙන් ලැබී තිබෙන ආවරණය යටතේ ක්ලැරන්ස්ගේ බුද්ධිමය දේපළ රැක ගැනීමයි.අනවසරයෙන් බලහත්කාරයෙන් හා අයුතු ලෙසත් සදාචාරාත්මක නොවන ලෙසත් ක්ලැරන්ස්ගේ ගී නිර්මාණ භාවිත කරන කා හට වුවද එරෙහිව සුදුසු නීතිමය පියවර ගැනීමට අපි පසුබට වෙන්නේ නැහැ. එහිදී රජිව් සෙබස්තියන් ක්ලැරන්ස්ට උපහාර පිණිස යයි පවසමින් කරනු ලබන ප්‍රසංග ආදිය පිළිබඳ විශේෂ අවධානයකින් යුතුව කටයුතු කරන්න අපට සිදු වී තිබෙනවා.මන්ද රජිව් ක්ලැරන්ස්ගේ ගීත ඇතුළත් ප්‍රසංගයක් පවත්වන බව පවසමින් ගායක ගායිකාවන් මෙන්ම ප්‍රවේශපත් කලින් අලෙවි කර ගීත රසික රසිකාවියන්ව ද රවටනවා. ඔහුට එවැනි ගී ප්‍රසංගයක් කිරීමට බැහැ.”රජිව් පැවැත්වීමට සූදානම් කළේ ක්ලැරන්ස් වෙනුවෙන් උපහාර ප්‍රසංගයක් නොවේ ද?නැහැ. රජිව් කරන්නේ බොරුමයි. අපි ක්ලැරන්ස් වෙනුවෙන් උපහාර කොපමණ කරලා තියෙනව ද. රජිව් කවුද - ක්ලැරන්ස් වෙනුවෙන් උපහාර කරන්න. ඔහුට ක්ලැරන්ස්ගේ සින්දු කියන්න ඕනෑවට කියන කතා ඕවා.ක්ලැරන්ස්අපි ඉන්න කොට ක්ලැරන්ස්ට උපහාර කරන්න ඔය අහක ඉන්න අය මෙහෙම බලහත්කාරයෙන් ප්‍රසංග පවත්වන්න හදන්නේ ඇයි? රජිව් කියන්නේ ක්ලැරන්ස් ජිවත් වෙලා ඉන්න කොට ආශ්‍රය කරපු හෝ ගෙදරට වත් ඇවිත් ගිය පුද්ගලයෙක් නෙමේ. කවදාවත් ක්ලැරන්ස් රජිව්ට එකම එක සින්දුවක් වත් හදලා දීලත් නැහැ.එහෙම පුද්ගලයා මොකටද ක්ලැරන්ස් වෙනුවෙන් උපහාර ප්‍රසංග කරන්නෙ? ඕනෑම කෙනෙකුට තේරෙනවානේ, රජිව්ට ඕනෑ කර තියෙන්නේ උපහාර ප්‍රසංගයක් කරන මුවාවෙන් හෝ ක්ලැරන්ස්ගේ ගී නිර්මාණත් ඔහුගේ නමත් විකුණා මුදල් උපයන්නයි.”ටී. එම්. ජයරත්න, නිහාල් නෙල්සන් සහ ජැක්සන් ඇන්තනී වැනි ප්‍රවීණ ශිල්පීන් කිහිප දෙනෙකුත් රජිව්ගේ මෙම ප්‍රසංගයේ දී ගැයීමට නියමිතයි නේද?රජිව්එහෙම ඔවුන්ගේ නම් යොදා ගෙන තිබුණට අපි හිතන්නේ නැහැ ඒ කවුරුන්වත් ඔය ප්‍රසංගයේ ක්ලැරන්ස් ඔවුන්ට හදා දුන්න ගී ගයන්න යයි කියලා. ටී. එම්. ජයරත්න කවදාවත් කොච්චර සල්ලි දුන්නත් රජිව්ගේ ඔය ප්‍රසංගයේ ගී ගයන්න යන්නේ නැති බව අපිට විශ්වාසයි අපි ටී. එම්. ගෙන් ඇහැව්වාම ඔහු ඒ බව කිව්වා.ජැක්සන් ගෙන් ඇහැව්වාම ඔහු කිව්වේ ‘අනේ ශිලා අක්කේ, මට කියලවත් නැහැ. මං දන්නෙත් නැහැ’ කියලයි. ඒ වගේමයි ශ්‍යාම් ෆොන්සේකා සහ ලාංකිකා පෙරේරාත් ‘යන් නෑ’ කිව්වා.රජිව්ට වගේම රජිව්ගේ ඔය ප්‍රසංගය ඔහු කවදා පැවැත්වුවත් ක්ලැරන්ස්ට අයිති ගීත එහිදී ගායනා කිරිම ඕනෑම ගායකයෙකු හෝ ගායිකාවක හට සපුරා තහනම්. එහෙම ගායනා කළොත් ඊට විරුද්ධව නීතිමය ක්‍රියා මාර්ග ගැනීමට අපි පියවර ගන්නවා.”රජිව් සිය සංගීත ජීවිතේ “වීරයා” ලෙස සලකන්නේ ක්ලැරන්ස්ව බව පවසනවා - නේ...?ක්ලැරන්ස්ගේ නම විකුණා ගෙන ජීවත් වෙන්න ඕන හින්දා ඕවා කිව්වාට රජිව් සහ ක්ලැරන්ස් අතර කිසිම සම්බන්ධතාවයක් තිබුණේ නැහැ. මට දිවුරා ප්‍රකාශ කරන්න පුළුවන් ඒ බව. අඩුම වශයෙන් කවදාවත් රජිව් ක්ලැරන්ස්ව හම්බ වෙලාවත් නැහැ. ක්ලැරන්ස් ජීවත් වෙලා සිටිද්දී කියා තිබෙනවා - ‘මට පිරිමි දරුවෙකු උන්නා නම් මගේ සින්දු ඒ දරුවාට කියන්න දෙන්නෙ නැහැ.මං කැමැති නැහැ මගේ සින්දු වෙන කවුරුවත් කියනවාට’ කියා. එහෙම කිව්ව ක්ලැරන්ස් උන්නා නම් ඔහුගේ සින්දු රජිව් කියනවාට කැමැති වෙයි ද? මම අභියෝග කරනවා හැකි නම් මේවා බොරුයි කියා ඔප්පු කරන්න කියලා. ක්ලැරන්ස් රජිව්ගේ සංගීත ජීවිතයේ වීරයා නම් ඒ වීරයාට සලකන හැටි ද මේ ඔහුගේ බුද්ධිමය දේපළ මංකොල්ලකමින් කරන්නේ කියලත් මං ඔහුගෙන් අහනවා.මීට ඉහතදී රජිව්ට විරුද්ධව අපි පැවරූ නඩුව විභාගයට ගැනීමට ප්‍රථම වරද පිළිගෙන ලක්ෂ විස්සක් ගෙවන්න පොරොන්දු වෙලා එම මුදල අද වනතුරුත් නොගෙවා ඉන්නවා මදිවාට, ඒ මුදලින් කොටසක් ලෙස රුපියල් දෙලක්ෂ පනස්දාහකට මුදල් නොමැති චෙක් පතක් දී වංචා කොට ඉඳගෙන ද (අදාළ නඩු සහ පොලිස් පැමිණිලි අංක ද සඳහන් කරමින්...) රජිව් ඔහුගේ වීරයාට (ක්ලැරන්ස්ට) උපහාර කරන්න හදන්නෙ? මේ කරුණු එළිදරව්වෙන් පසුව වත් රජිව්ගේ බොරුවට රැවටෙන්න එපා කියලා ක්ලැරන්ස්ගේ ගී තනු, පදමාලා ගැයූ ගායක ගායිකාවන්ගෙන් ද, සංගීතලෝලී සියලු රසිකයන්ගෙන් ද අපි ඉල්ලා සිටිනවා. නැවතත් අපි පැහැදිලිව පවසන්නේ රජිව් සෙබස්තියන්ට ක්ලැරන්ස් විජේවර්ධනගේ ගී සපුරා තහනම් වගයි.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050511</link>
    <topic>මගේ සින්දු කියන්න දෙදෙනකු ඕනැ නෑ</topic>
    <author>ජෝජ් රොබ්සන් ද සිල්වා</author>
    <content>මගේ සින්දු කියන්න දෙදෙනකු ඕනැ නෑයථාර්ථවාදී ජීවිතාවබෝධයක් සහ අර්ථපූර්ණ පණිවිඩයක් ජන සමාජයට ලබා දෙමින් ඔහුගේ හඬින් ගීතවත් වූ රසබර ගීතාවලියේ සුවිශේෂ තැනක් හිමි කර ගන්නා “අඳුරු කුටිය තුළ දොරගුළු ලා ගෙන” ගීතය මුලින්ම ගයමින් ඔහු සිය ප්‍රථම ඒක පුද්ගල ගී ප්‍රසංගය වන “සොඳුරු අතීතය” අවදි (ආරම්භ) කරනු ඇත. ඉන්පසු “පාවී පාවී මේ එන්නේ” – “සැනසුම් සුසුමන්” – “ජීවිතේ අමධාරා” – “ඔබ හා මෙමා” – “රුවට රුවේ සකුරා ඉවුරේ” – “හඳුනා ගත්තොත් ඔබ මා” – “රත්තරන් නෙත් දෙකින්” – “අම්බරේ දිලි දිලී” – “අම්මා සඳකි” වැනි ගී ගයමින් ඔහු සිය ශ්‍රාවකයන් ආනන්දයෙන් ප්‍රඥාවට ගෙන යමින් ගීතයෙන් ජීවිතය උගන්වනු ඇත. උදාවන මෙම 11 වැනිදා සවස කොළඹ මියුසියස් විද්‍යාලයීය රංග ශාලාවේදී “රසඳුන” පාඨක ඔබටත් ඔහු ගීතයෙන් ජීවිතය කියා දෙන අයුරු රස විඳින්නට පැමිණිය හැකි ය. මෙම “ස්වර වර්ණ” සිය සිතුවිලි සමඟින් වර්ණ ගන්වන්නට ප්‍රවීණ ගායන ශිල්පී ටී.එම්. ජයරත්න මෙලෙස අප සමඟ එක් වන්නේ ඔබට ඒ සඳහා “එන්න” කියා ඇරයුම් කරමින් ය.”එන්න, මා ගයන ගීත අහලා යන්න එන්න. මම මෙම ප්‍රසංගය කරන්නේ අයකිරීමකින් තොරවයි. සද්භාවයෙන් කෙරෙන මෙම ප්‍රසංගයෙන් ලැබෙන මුදලින් සියයට හැටක් (60%ක්) කිසියම් පුණ්‍යාතනයක් හෝ රෝහලක් හෝ අනාථ නිවාසයක් වෙනුවෙන් යොදවන්නයි සැලසුම් කරලා තියෙන්නේ. එන්න, ඇවිත් ඔබත් මා සමඟ මෙම පුණ්‍ය කටයුත්තට දායක වෙන්න. මගේ මේ ‘සොඳුරු අතීතය’ තුළින් ඔබට ගීතවත් සන්ධ්‍යාවක් උදාකර දෙන්න මම කැපවී ඉන්නවා.””මේ ප්‍රසංගයේ දී මම ගීත විසිපහක් පමණ ගයනවා. යුග ගී ගායනයට කලාශූරී ලතා වල්පොල, ඉන්දිකා උපමාලි සහ සන්ධ්‍යා බුලත්සිංහල එක්වෙනවා. සමහරවිට මගේ දියණිය නවීන්ද්‍රාත් එයට එක්වෙන්න ඉඩ තියෙනවා. ‘අවිරාම ගී වැලක්’ ගයන්නත් සූදානම් කර තියෙනවා. ‘සොඳුරු අතීතය’ වර්තමානය හරහා අනාගතයට යාමක් ලෙස හඳුන්වන්නත් පුළුවන්. හැබැයි මෙහි නැටුම් නැහැ. එමෙන්ම පසුබිමින් තිරයක දිස්වන රූප රාමු නැහැ. ගීත ශ්‍රවණය කර විඳින්න සලසා දෙනවා. වික්ටර් රත්නායකයන් ‘ස’ ප්‍රසංගය බොහොම අහිංසක විදිහට, චාම් අයුරින් පටන් ගත්තා වගේම තමයි මේ ‘සොඳුරු අතීතය’ ප්‍රසංගයත් බොහොම චාම් විදිහටයි පවත්වන්නේ. ශ්‍රාවකයන්ට හොඳට දැකලා, අහලා, වේදනාවක් නැතුව හීන්සැරේ ගී රසවිඳගන්න සලස්වා දෙනවා මෙයින්.”මීට දශක තුනකට පමණ පෙර පටන් ඔබේ ඒක පුද්ගල ගී ප්‍රසංගයක් ඉදිරිපත් කරන්න ඔබට හැකියාව තිබිලත් ඒ සඳහා ඔබ මෙතෙක් ප්‍රමාද වූවේ ඇයි..?”මම මෙයට පසුබා සිටි එක හේතුවක් තමයි මට පිරිසක් නැතිකම. ඇත්තටම පිරිස් බලයක් මා වටා ගොඩ නගා ගන්න ඕන කමක් මට තිබුණෙත් නැහැ. එය කෑමෙන් බීමෙන් නොවෙයි කෙරෙන්න ඕනේ. මගේ යහපත් ගති පැවතුම් තුළයි එය වෙන්න ඕනේ. ඉතාලියේ දී මම වීදුරු වලින් වසා තිබුණු යේසුස් වහන්සේගේ ප්‍රතිමා සිප ගනිමින් දණ ගාගෙන යනවා දුටු සමහර අය ‘ඇයි එහෙම කරන්නේ’ කියලා ඇහැව්වාම මම කිව්වා - ‘මම හොඳ බෞද්ධයෙක් නිසා’ කියලා. හොඳ බෞද්ධයාට කොයි ආගම දහමත් එකයි. එහෙම නේද වෙන්න ඕනි. ලෝකයේ තෙත් හදවත් තියෙන යහපත් පුද්ගලයින් ඇසුරට ලැබීම හරියට වටිනවා. ඒක හරියට ගිනියම් වෙච්ච වැල්ලක යනකොට මහ වැස්සක් ඇද හැලෙනවා වාගෙයි. ඒ නිසා එවැනි පුද්ගලයින් ඇසුරට අපි මතු මතුත් ප්‍රාර්ථනා කරනවා, කෙම් බිමකට සම්ප්‍රාප්ත වුණා වගේ.ඒ වගේ තමයි ලාබ ලබන තෘෂ්ණාවලින් තොරව ආගම්, කුලමල, ජාති භේදවලින් තොරව කටයුතු කරන යහපත් මිනිස් යුවළක් ලෙස මේ සතීන්ද්‍ර විජේපුර පවුල මට හඳුනාගන්න ලැබීමත්. මීට ඉහත දී මොවුන් මට මුණ ගැසුණා නම් මේ ප්‍රසංගය මෙතරම් ප්‍රමාද නොවී පවත්වන්න තිබුණා. ඒත් ඉතින් දෙවියන් වහන්සේගේ කැමැත්ත තමයි මේ. දෙවියන් වහන්සේගේ අනුදැනුමෙන් තොරව අපිට කිසි දෙයක් කළ නොහැකියි කියා මා හිතනවා. මට පිරිසක් නැතිකම හැරුණු විට මේ ප්‍රසංගය ප්‍රමාද වෙන්න තවත් කරුණක් වුණේ ‘ප්‍රසංගයක් සඳහා අනුන්ගේ මුදල් වියදම් වෙනවාට මා තුළ පැවති අකැමැත්ත. ඇයි ඒවා මගේ නොවන හින්දා. මගේ නොවන අනුන්ගේ අබමල් රේණුවක තරමක දෙයක් මා කිසි දවසක මගේ ගෙදරට ගෙනල්ලා නැහැ. අනික් විශේෂ කරුණ තමයි මං ගෙදර දොර, දරු පවුල එක්ක හරියට බැඳිලා සිටීම. පැය විසි හතරෙම ගෙදර දොර බලාගෙන ඉන්න ඕනකමක් මගේ තියෙනවා. එමෙන්ම ප්‍රසංගයක් කරනවා කියන්නේ දුක් සහිත ක්‍රියාදාමයක්. ඒ දුක විඳින්නත් මගේ කැමැත්තක් තිබුණේ නැහැ.”එසේ නම් “සොඳුරු අතීතය” ප්‍රසංගය එළි දකින්නේ ඔබේ අකැමැත්තෙන් ද..?”දැන් එහෙම නැහැ. මුලදී මම මෙයට 99.9% ක්ම පසුබෑවා. මොකද මෙවැනි ප්‍රසංගයක් ඉදිරිපත් කිරීමේදී වේදිකාගත කිරීම දක්වා මොනතරම් දුක් කම්කටොලු රාශියකට මුහුණ දෙන්න වෙනවද කියන එක මම දැනගෙන උන්නු හින්දා. මම අනික් අයගේ ගීත අහලා සතුටු වෙනවා. මටත් තව දෙතුන් දෙනෙකු ගී ගයන ප්‍රසංගයක ගී ගයන්න ලැබුණාම ගිහිල්ලා ඔය කීයක් හරි ලැබෙන මුදලින් විදුලි බිල්, දුරකථන බිල් ආදිය ගෙවා ගෙන ඉන්න එක හොඳයි කියලයි මං හිතාගෙන උන්නේ. හැබැයි ඉතින් සත්‍ය ක්‍රියා කරමින් මගේ දයාබර බිරිය (මාලනී) මේ ප්‍රසංගය පසුපස උන්නානේ. එතැන තමයි මේ ගැටය තදම වුණු තැන. සතීන්ද්‍ර සහ ඩිලානි විජේපුර යුවළ සමඟ එකතු වෙලා මාලනී ප්‍රසංගය කරන්න වෙන තැනටම කටයුතු සැලැස්වුවා. දැන් ඉතින් මේ හැමදේකටම මුල් වෙන්නේ මමයි. මගේ ගී ගායනාවන්ට අතීතයක් තිබුණානේ. ඒ නිසා තමයි වර්තමානය හරහා අනාගතය කරා යන්නේ.”ඔබේ “සොඳුරු අතීතය” ප්‍රසංගයට දායක වෙන අනිකුත් ශිල්පීන් කවුරුන් ද..?”සංගීත අධ්‍යක්ෂණය සිදු කරනු ලබන්නේ රෝහණ වීරසිංහයන් විසිනුයි. පිටපත හා සම්බන්ධීකරණය සමුද්‍ර වෙත්තසිංහගෙන්. කථනය වසන්ත රෝහණ විසින් කරනු ලබනවා. ස්වාධීන රූපවාහිනිය විද්‍යුත් මාධ්‍ය නිල අනුග්‍රහය සපයනවා. විශේෂයෙන්ම මෙම ප්‍රසංගය සඳහා මුලින්ම මට කතා කරලා මෙයට අනුග්‍රහය ලබා දෙමින් මා සමඟ ඉන්නේ මගේ ගීත රසික දෙපොළක් වන සතීන්ද්‍ර සහ ඩිලානි විජේපුර යුවළයි. ඔවුන් සමඟ කතා බහ කර මෙයට මැදිහත්කාරකම් කළේ මගේ දයාබර බිරිය මාලනියි. ඇය හොඳ බිරියක්.”මාලනී ඔබේ දයාබර බිරිය පමණක්ම නොවී ඔබේ සෞන්දර්ය චාරිකාව නැවුම් ඉසව්වකට හැරවීමටත් දායක වූවා නේද..?ඔව්, මා ගැයූ ඇතැම් ගී අසා ‘ඔය බොළඳ ගී ගයන්නේ මොනවටද’ කියා විමසමින් කරුණු පහදා දෙමින් ‘සොඳුරු අතීතය’ සහ ‘අම්මා සඳකි’ වැනි ගී සංකල්පනා ලියා දීලා මාලනී මට අනගි දායකත්වයක් සපයා දී තියෙනවා. කලකට පෙර කැසට් ගීත මැජික් එකෙන් විසංඥ වෙලා මා ගීත ගය ගයා සිටිද්දීත් ගායනයට සුදුසු ගී පදමාලා තෝරා ගැනීමේදී මාලනීගෙන් ලැබුණු දායකත්වයත් අනගියි. මාලනී ලියන්නේ උත්තරීතර ප්‍රේමය පිළිබඳවයි. ගායන ශිල්පියෙකු පැවැත්මට නම් යහපත් පවතින ගී නිර්මාණ ගයන්න ඕනේ. මාලනී මගේ ගමන ඒ යහපත් ඉසව්ව කරා හැරෙව්වා.””යහපත් ගී නිර්මාණ” ලෙස ඔබ හඳුන්වන්නේ කුමන ගී නිර්මාණ ද..?”මේ ලෝක වාසීන්ට වැඩදායක වන ගී නිර්මාණ තමයි යහපත් ගී නිර්මාණ වෙන්නේ. මා මීට ඉහතදීත් ඔබ සමඟ පවසා ඇති මේ කාරණා. පසුගිය කාලය පුරාම වැඩිපුර ගී නිර්මාණ බිහි වී ඇත්තේ ආනන්දය පිණිසම නොවේ. එය විශාල අඩුපාඩුවක්. ගීත ශ්‍රාවක මේ රටේ ජනතාවට ආනන්දයෙන් ප්‍රඥාවට යා හැකි යහපත් ගී නිර්මාණ බිහි කිරීමේ මෙහෙවරය ඉටු කිරීමට කලාකරුවන් ලෙස අප බැඳී සිටිනවා. අප රට වැනි සංවර්ධනය වෙමින් පවතින රටක කලාකරුවන් වශයෙන් ජන ජීවිතයට ප්‍රයෝජනවත් වන යහපත් කලා කෘති නිර්මාණය කිරීමේ වගකීම අපට පැවරී තිබෙනවා. මේ රටේ ජනතාව රට දැය, මිනිස් ජීවිතය, පරිසරය පිළිබඳ ආදරය මෙන්ම භේද බින්න නොවී එකමුතුව වැඩ කරන්න ආසාව උපදවන සාරගර්භ අර්ථ පූර්ණ ගී ගැළපෙන තනු සහ සුදුසු ගැයුම් සහිතව ඉදිරිපත් කිරීම කළ යුතුව තිබෙනවා. එවැනි සාරවත් ගී නිර්මාණ මඟින් හරියට දහමකින් කියා දෙනවා වගේ ජීවිතය උගන්වන්න පුළුවන් කියා මම විශ්වාස කරනවා.”ඉසුරු පුතා ඔබේ මෙම ප්‍රසංගයේ ගී නොගයන්නේ ඇයි?”ඉසුරු පුතා වෙනම එයාගේ අනන්‍යතාව ගොඩ නගා ගනිමින්නේ ඉන්නේ. අනික මං පුතා සමඟ ගැයූ ගීතත් නැහැනේ. මගේ ගීත ගයන්න දෙදෙනෙකු ඕනෙත් නැහැ. මමම ගයනවා.”ඔබේ කලා දිවියේ ආරම්භය පිළිබඳව කෙටියෙන් පවසනා නම්..?”වයලීන වාදකයෙකු ලෙස තමයි මතකය අවදි වෙන්නේ. සරත් දසනායකයන් යටතේ වේදිකා නාට්‍ය සඳහා මමත් වයලීන වාදකයකු ලෙස සහභාගී වී තිබෙනවා. පසුව සී.ද.ඇස්. කුලතිලකයන්ගේ ‘ස්වරංගා’ විවිධ ප්‍රසංගයට වයලීන වාදකයකු ලෙසින් සහභාගි වී දැන හඳුනා ගෙන තමයි 1970 දී පමණ ගුවන් විදුලියේ ජන සංගීත පර්යේෂණ වැඩසටහන් තුළින් ගායනයට එක්වුණේ. ‘ගාන තෙල් සඳුන් වරලස’ – ‘බැද්ද වටට සුදු මොරමල් පිපීලා’ සහ ‘දෑතට වළලු’ වැනි ගී තුළින් තමයි මගේ කටහඬ මුලින්ම ශ්‍රාවකයන්ට ඇහෙන්න ගත්තේ. එමෙන්ම ආචාර්ය ප්‍රේමසිරි කේමදාසයන්ගේ සිම්පනි හා චිත්‍රපට ආදියේත් මම වයලීන වාදකයකු ලෙස කටයුතු කළා මට මතකයි.”වත්මන් සංගීත ක්ෂේත්‍රයේ නව පරපුර සහ ඔවුන්ගේ ගී නිර්මාණ පිළිබඳ ඔබට හැඟෙන්නේ කෙලෙසද..?”අපි නම් ආවේ සංගීත විෂයට ගරු කරමින් එය හිස මුදුනේ තබාගෙනයි. අපේ ගුරුවරුන්ට අපි සැලකුවේ ගුරු දෙවිවරු ලෙසයි. එවිටයි අදාළ විෂය (ගායනය හෝ සංගීතය හෝ) නිවැරදිව පිහිටන්නේ. අද නව පරපුර එලෙස නැහැ. විෂය නොදන්නාකම නිසා වර්තමාන නව පරපුරේ ගීතවලට පැවැත්මක් නැහැ. නිසි පද රචනයක්, ගැළපෙන තනු නිර්මාණ නැහැ. අනික අපට ආවේණික වූ ගී කෙත ඔවුන් තෝරා බේරා ගෙන නැහැ.””දෙරණ මියුසික් වීඩියෝ” සම්මාන උලෙළට සහභාගි වීමෙන් වරදක් කළෙළ් යයි ඔබට නැඟෙන චෝදනාව ගැන ඔබ කියන්නේ කුමක්ද..?”මමම කියා ගන්නවා අපි අහිංසකයි කියලා. අපි කාගේවත් හිත් රිදවන මිනිස්සු නෙමේ. හැබැයි අපිත් එම සම්මාන ප්‍රදානයට සහභාගි වුණාට අපි ගියේ (මමයි, මාලනියි, ප්‍රදීපා ධර්මදාසයි) සිංහලකම රැකෙන ඇඳුම් ඇඳගෙනයි. අර පිස්සොත් ආවානේ – හිසේ පැත්තක් ගාගෙන, තෝඩු දාගෙන, කලිසමේ එක කකුලක් දිගටයි අනික කොටටයි ඇඳගෙන, බෑග් කරේ දාගෙන එහෙම. ඒවා අපි අනුමත කළේ නැහැ. කොහොම හරි එවැනි සම්මාන ප්‍රදානයකට අපිට ආරාධනා කරලා ‘දෙරණ’ අපිව අමාරුවේ දැම්මා. ඉතින් මින්පසු දෙරණත් එක්ක මේ ටී.එම්. ජයරත්න නැහැ. දෙරණ වරද්දා ගත්තා. ඒක අපේ නාළිකාවක් වෙන්න බැහැ. ඒක කොහේවත් වෙන රටක නාලිකාවක්. මම පය ගහලා ඉන්න දෙරණ මට ඕනේ. ඒත් ඔය දෙරණ රූපවාහිනිය නම් ටී.එම්. ට එපා.”ජෝජ් රොබ්සන් ද සිල්වාඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050512</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොම’දෙරණ’ ටෙලිවිෂන් එකේ මියුසික් වීඩියෝ එවෝඩ්ස් නයිට් එක ඉවර වෙලා දැන් ටික දවසක් ගතවුණාට, ඕන්න, මේ එවෝඩ්ස් නයිට් එකේ ලේටස්ට්ම කචල් එකක් රිපෝට් වෙනවා මීඩියාස්වල. එවෝඩ්ස් නයිට් එකට ඉන්වයිට් කරල තිබුණු ගෙස්ට් කෙනෙක්, එයාට කතාකරන්න ලැබුණු වෙලාවෙ, එයාම කියන විදියට වැට බැඳපු නැති කටෙන් මාර ටෝක්ස් එකක් දුන්න කියල තමයි ආරංචි. එයා කියන්නෙ මේක සංස්කෘතික අපරාධයක් කියලයි. තව තව මොනවද කියල තිබුණ කියල රිපෝට් වෙනවා. විජේ මල්ලිට නම් කිසිම පුදුමයක් නෑ ඔය වගේ කට්ටිය මේ වගේ එවෝඩ්ස් නයිට් එකක් දැක්කම හොල්මන් වෙලා සංස්කෘතිය, සභ්‍යත්වය මතක් වෙලා ටෝක්ස් දීම ගැන.කේස් එකේ මේන් ඇක්ටර් වෙලා තියෙන්නෙ අපේ රටේ ළමයින්ට ෆිල්ම්ස් හදන ස්පෙෂලිස්ට් ඩිරෙක්ටර් සෝමරත්න දිසානායක ලොක්කා. ප්‍රවීණ සිනමාවේදී ආචාර්ය සෝමරත්න දිසානායක. එහෙම ඩොක්ටර් කෙනෙක් කිව්වට පස්සේ, නිකම්ම නිකම් ෆිල්ම් ඩිරෙක්ටර් කෙනෙක් කිව්වා කියලා විසිකරල දාන්න ද? බෑනේ. කියවලා බැලුවා මොකක්ද කේස් එක කියලා. එතකොටම දෙරණ ටීවී ස්ටේෂන් එකේ ලක්සිරි වික්‍රමගේ ළමයත් රිටර්න් පෝස්ට් රිප්ලයි කරල අහල තිබුණා දැන් ද ඇහැරුණේ කියලා. ඩොක්ටර් දිසානායක කියන්නෙ ඔය එවෝඩ්ස් නයිට් එකේදි අපේ ජන සංගීතය, උත්තර භාරතීය සංගීත සම්ප්‍රදාය, සුභාවිත ගීතය වගේ දේවල් අවප්‍රමාණයට ලක්කෙරුණා කියලයි.මෙන්න අනිත් සොයාගැනීම මේ ආචාර්යතුමාගෙ. එතැන තිබුණෙ ඝෝෂාකාරී සංගීතෙලු. ගෑනු ළමයින්ගෙ අඩනිරුවතයි නටන්න රිද්මයකුයිලු. හැබැයි එදා එවෝඩ්ස් දීපු ජැක්සන් ඇන්තනිවත් දිලීප අබේසේකරවත් මේ ජාතියෙ බැක්වර්ඩ් ස්ටේට්මන්ට් එකක් මෙතෙක් කරල නෑ. විජේ මල්ලි දන්නවා ඒ දෙන්නම මේ වර්ගයේ එවෝඩ්ස් නයිට් පවත්වන්නෙ කොහොමද ඒ වගේ ෆෙස්ටිවල්වලදි එවෝඩ්ස් දෙන්නෙ කොහොමද කියන කාරණා ගැන දැනුමක් තියෙන අය කියලා. ලෝකයේ නවීනත්වය එක්ක මියුසික් ෆීල්ඩ් එකේ විතරක් නෙවි අනිත් ඕනම ආර්ට් ෆීල්ඩ් එකක තියෙන නිව් ට්‍රෙන්ඩ්ස්වලට එක්ස්පෝෂර් එකක් (ඥයනධඵභපඥ) නැති ජනගායනාවයි, උත්තර භාරතීය සංගීතෙටයි එහා මියුසික් එකක් අහල, දැකල නැති කුරුබිලි ඇතුළෙ ඉන්න කට්ටියට නම් දෙරණ එවෝඩ්ස් නයිට් අල්ලන්නෙ නැති බව ෂුවර්.මේ වගේ වැඩක තියෙන්නෙ ඕන මොඩර්නිටි ථධඤඥපදඪබර එක නවීනත්වය ගැන අහගන්න තිබුණා ඩොක්ටර් ප්‍රේමසිරි කේමදාස වගේ ග්‍රේට් මියුසිෂියන් කෙනෙක් හිටිය නම්. ලක්සිරි වික්‍රමගේ ළමය නම්, ගාණට නූලට බැලන්ස් එකේ ඩොක්ටර් දිසානායකට රිප්ලයි කරල තිබුණා. දෙරණ එවෝඩ්ස් දුන්නෙ බෙස්ට් මියුසික් ඩිරෙක්ටර්ටවත්, බෙස්ට් සෝන්ග් එකටවත්, බෙස්ට් ලිරික් එකටවත් නෙවි කියන එක මුලින්ම තේරුම් ගන්න එපායැ. අමරදේවගෙ හරි නන්දා මාලිනිගෙ, සුනිල් එදිරිසිංහගෙ මියුසික් වීඩියෝ මේ කන්ටෙස්ට් එකට තිබිල රිජෙක්ට් වෙලා නැනේ. මියිසික් වීඩියෝ ආර්ට් එක ලෝකයේ මෝස්ට් පොපියුලර් ආර්ට් එකක් වෙලා ඉවරයි. ඩොක්ටර් දිසානායකට වෙලාවත් තියෙනව නම්, යූ ටියුබ් එකට (උ බභඡඥ) එකට ගිහිල්ලා බලන්නකො අපේ සිංහල සින්දුවලට ක්‍රියේට් කරල තියෙන මියුසික් වීඩියෝස්. අමරදේව, නන්දා, මිල්ටන්, වික්ටර්, ජෝතිපාල, සනත්, ටීඑම්, නීලා මේ කී නොකී අපේ ඕනම ගායකයෙකුගෙ ගායිකාවකගෙ සින්දු අපි බලනවා එකට එකක් වෙනස් විෂුවල්ස් එක්ක. ඒක ඇහැටත් කනටත් දෙකටම සමීප ආර්ට් එකක්. භාතිය සන්තුෂ්, ඉරාජ්, සමිතා, රූකාන්තලගෙ සින්දු බලන්නකො වීඩියෝ එක්ක එකතු වුණාම කොච්චර ලස්සන ද කියලා. මේ වගේ එවෝඩ්ස් නයිට් එකකට වැඩිපුරම එන්නෙ ටීන්ස්ලා (ඊඥඥදඵ). ඒගොල්ලො මේ වගේ ඉවෙන්ට්ස්වලට අඳින පලඳින ස්ටයිල් එකක් තියෙනවා. අඩනිරුවත් , අරක මේක කිව්වට ඔය ගෑනු ළමයි ඇඳුම් නැතුව එතන හිටියෙ නෑනේ. ඒධ්ජ්ඒ වගේ ඉන්ටර්නැෂනල් ඉවෙන්ට් එකකට ආපු අය කොහොමද ඇඳගෙන හිටියෙ කියලා දිසානායක ආචාර්යතුමාට මතක් කරගන්න කියල ඉල්ලා සිටින්න වෙනවා. මේක මියුසික් වීඩියෝ එවෝඩ්ස් නයිට් එකක් මිසක් බෝධි පූජාවක් නෙවිනේ. ඒ වගේ නයිට් එකක තියෙන්න ඕන ග්ලැමර් එක ගැන ‘දෙරණ’ට අවබෝධයක් තියෙන වග විජේ මල්ලි දන්නෙ ගිය අවුරුද්දෙ ඔය නයිට් එකට ගියපු නිසා. ‘දෙරණ’ ටී.වී එකවත් ලක්සිරිවත් මේ වගේ සාම්ප්‍රදායික කතාවලින් කලබල වෙන්න ඕන නෑ. ළමයින්ට ෆිල්ම්ස් හදන එකයි, මියුසික් වීඩියෝ ආර්ට් එකයි ඒවට එවෝඩ්ස් දෙන ෆෙස්ටිවල් තියෙන එකයි අතරෙ විශාල වෙනසකුත් තියෙනව කියල හිතුවනන් වැඩේ ෂේප්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050514</link>
    <topic>ලොව අතිශය ජනපි‍්‍රය කතා මාලාවක් ළඟදීම ඉදිරිපත් කරනවා</topic>
    <author>වසන්ත ජයසිංහ ආරච්චිගේ</author>
    <content>ලොව අතිශය ජනපි‍්‍රය කතා මාලාවක් ළඟදීම ඉදිරිපත් කරනවාඉතාම කෙටි කලක් තුළ ප්‍රේක්ෂක ආකර්ෂණය හා ජනප්‍රියත්වය දිනාගත් රූපවාහිනී නාළිකාව ලෙස පසුගියදා ‘සංදේශය’ ජනමාධ්‍ය සම්මාන උලෙළේ සම්මානයට පාත්‍රවීමට හිරු ටී. වී. නාළිකාවට හැකියාව උදාවුණේ නවමු තාක්ෂණය හා ජනපි‍්‍රය වැඩසටහන් ගණනාවක් ඔවුන් රැගෙන ආ නිසයි. හිරු ටී. වී. නාළිකාවට පසුගියදා අප ගොඩවැදුණු මොහොතේ ජනප්‍රියතම ළමා වැඩසටහන් ගණනාවක් ගෙන එන හිරු ටී. වී. හඬ කැවීම් ඒකකයට අපේ ඇස යොමු වුණා. බෙන් ටෙන්, මෑඩ් වැනි ජනප්‍රිය කාටුන් ගණනාවක් ඉදිරිපත් කළ හිරු ටී. වී. හඬ කැවීම් ඒකකයේ අංශ ප්‍රධානී කසුන් ජයවර්ධන හා ඒ මුණගැසීමේ කළ කතාබහයි මේ.හිරු ටී. වී. නාළිකාවේ ප්‍රධාන නිර්මාණ ගණනාවක් ගෙන එන්නට ආරම්භයේ ඉඳලම හැකියාව උදාවුණු එක් අංශයක් තමයි හිරු හඬ කැවීම් ඒකකය. අපට අවශ්‍ය වුණේ කුඩා දරුවන් අතර ඔවුන්ගේ මනසට ගැළපෙන ආකාරයෙන් අලුත් නිර්මාණ කරන්න. ඒ අත්හදාබැලීම් අපි කළේ ලෝක ප්‍රසිද්ධ කාටුන් මාලාවක් එක්ක. ‘බෙන් ටේන්’ හා ‘මැඩ්’ කියන කාටුන් මාලාව ආරම්භයේ එක්කම අතිශය ජනප්‍රිය වුණා කුඩා දරුවන් අතර.ඇත්තටම අපි පර්යේෂණ ගණනාවක් කළා රූපවාහිනී ළමා වැඩසටහන් හා කාටුන් පිළිබඳව. එතැනදි අවබෝධ වුණ දෙයක් තමයි දරුවන්ට ඉගෙන ගන්න දෙයක් තියෙනව ද නිර්මාණ හරහා කියන එක. ඒ වගේම අත්කම් නිර්මාණ කරන්න, අත්හදා බැලීම් කරන්න පුළුවන් ද කියන දේ. අපි අපේ නිර්මාණවලින් උත්සාහ කළේ දරුවන්ට එවැනි දේ උගන්වන්න.එය මොනතරම් දුරට සාර්ථක ද කියලා අපට දැනුණා එවැනි නිර්මාණ කරලා දරුවන් අපට එවන්න ගත්තට පස්සේ. අපි හිරු ටී. වී. නාළිකාව හරහා හැම මොහොතේම බලාපොරොත්තු වෙන්නේ ලෝකයේ අතිශය ජනප්‍රිය නිර්මාණ අපේ දරුවන් අතරට රැගෙන එන්න.මොන නිර්මාණයක් වුණත් ඊළඟ ප්‍රධාන අභියෝගය තමයි එය අපේ රටට උචිත විදිහට උචිත බස් වහරෙන් ළමා මනසට ගැළපෙන විදිහට නිර්මාණය කිරීම.එතැනදි අපි ප්‍රධානම කාර්ය විදිහට පරිවර්තනයේදී ළමා මනසට හානියක් නොවන විදිහට පිටපත සකසා ගන්නවා. ඉන් අනතුරුවයි අපි හඬ කැවීම් කාර්යයට යොමු වෙන්නේ. ඇත්තටම කුඩා දරුවන්ට නිර්මාණ කිරීම පහසු දෙයක් නෙවෙයි. ඒ වගේම විශාල වගකීමක් අපට තියෙනවා. ඒ අභියෝගය මා ගුවන්විදුලියේ හා සිරස ආයතනයේ වැඩ කරන කාලයේ ඉඳලම ලැබූ දෙයක්.අනෙක් දේ ළමයින් විතරක් නෙමෙයි වැඩිහිටියන් සඳහාත් හඬ කැවීම් නිර්මාණයේදී අපි එම අභියෝගයම භාර ගන්නවා. විශේෂයෙන් අපි කරන ‘ජේල්’ කියන නාට්‍ය මාලාව අතිශය ජනප්‍රිය වුණේ ඒ නිසයි. මෙය මෙතරම් ජනප්‍රිය වෙන්න තවත් හේතුවක් තමයි අපිට දක්ෂ හඬ කැවීම අධ්‍යක්ෂවරුන් ඉන්න එක කියලා මම කියන්න ඕන. පස්දෙනෙකුගෙන් යුත්ත අධ්‍යක්ෂවරුන් තමයි මේ සියලු වැඩසටහන් නිර්මාණ පිටුපස ඉන්නේ. අයාල්, සුරංග, හේෂාන්, ඉඳුනිල් ඇතුළු සියලු දෙනාම ඉතාම දක්ෂ ශිල්පීන්.හිරු ටී. වී. නාළිකාව ආරම්භයේ සිටම ලෝකයේ නවීන තාක්ෂණයත් එක්ක ගනුදෙනු කරන්න පටන් ගත්ත නාළිකාවක්. ඒ නිසාම අද හඬ කැවීම් ඒකකයටත් ඒ අලුත් තාක්ෂණය අපි එකතු කරගෙන තියෙනවා.අද වෙනකොට විශාල හඬ කැවීම් ශිල්පීන් ප්‍රමාණයක් හිරු ටී. වී. නාළිකාවත් එක්ක ඉන්නවා. එතැනදි ඔවුන් ප්‍රවීණ ද නැත්නම් ආධුනික ද කියන එක නෙවෙයි ප්‍රශ්නේ. ඔවුන්ගේ හඬ නිර්මාණයට උපරීම අයුරින් දායක කරගැනීමයි අපි බලන්නේ. ඔය හේතුව නිසාම නවක හඬ කැවීම් ශිල්පීන් ගණනාවක් හඳුනගන්න අපට පුළුවන් වුණා.පසුගිය පාසල් නිවාඩු කාලය වෙනුවෙන් කළ ‘කුංෆු ෆැන්ඩා’ 1 හා 2 ක, ‘රැටටුයි’, ‘කාස් 2’ වැනි සිනමාපට රැසක් අපි හඬ කැවීම් ඒකකයෙන් නිර්මාණය කළා. ඒ වගේම අතිශය ජනප්‍රිය වුණා කියලා ලැබුණු ප්‍රතිචාරවලින් අපට පෙනී ගියා. විශේෂයෙන්ම හිරු ටී. වී. නාළිකාවේ නිෂ්පාදිත වැඩසටහන් අතරට හඬ කැවීම් අංශයේ කෙරෙන කාර්ය භාරය සුළුපටු නැහැ.ඒ සඳහා අපට ශක්තිය වන සභාපති රෙනෝ ද සිල්වා, විරාජ් වැලිවත්ත, ධම්මික තෙන්නකෝන් ප්‍රමුඛ කළමනාකාරිත්වය ලබා දෙන උපදෙස් මම සිහිපත් කරන්න ඕන. ඉදිරියේ දී ලෝකයේ අතිශය ජනප්‍රිය කතා මාලාවක් අපි හිරු ටී. වී. නාළිකාව ඔස්සේ ප්‍රේක්ෂකයින්ට අත්දකින්න ලබා දෙන්නයි මේ දිනවල අපි සූදානම් වෙන්නේ. එය තවත් නොබෝ දිනකින් ‘හිරු’ හරහා රටටම දකින්න ලැබෙන මොහොත වැඩි ඈතක නෑ කියලා මම කියන්න ඕන.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050515</link>
    <topic>සුළඟ වගේ මා අතහැර දුරක යන්නට</topic>
    <author>ජෝජ් රොබ්සන් ද සිල්වා</author>
    <content>සුළඟ වගේ මා අතහැර දුරක යන්නටහිත අස්සට හීන ගොඩක් ගෙනල්ල දුන්නඔය ඇස්දෙක අමතක කර හිඳින්නෙ කොහොමසුළඟ වගේ මා අතහැර දුරක යන්නටවරද මගේ රත්තරනේ කියලා දෙන්න කඳුළක් කඳුළක් ගාණේ පෙම දිය කරලාසුසුමක් ගාණේ හදවත දුක්ගිනි අවුලාඅමතක කර ලන්නට බෑ මටනම් කිසිදාආදරේ කියා දුන්න ආදරී ඔයාදැවුණත් දැවුණත් මියගිය පෙම සිහි කරලාසුවඳක්වත් නෑ මතකයෙ අද නම් රැඳිලාඅමතක කරලන්නට බෑ මට නම් කිසිදාජීවිතේ කියා දුන්නු ආදරී ඔයාපද රචනය - ආරාධනා ඒකනායක  සංගීතය - මල්ක මල්ලවගායනය - අතුල අධිකාරි“කැකිරාව මධ්‍ය මහා විද්‍යාලයේ උසස් පෙළ ඉගෙන ගත්ත කාලේ ගීත ලියා ගී තැටි පට නිෂ්පාදනය ආයතන වලට තැපෑලෙන් යවන පුරුද්දක් මට තිබුණා. එහෙම ‘රන්සිළු’ ආයතනයට යැවූ ගී පදමාලාවක් තමයි චාමර වීරසිංහ ගැයූ ‘සිතින් විතරක් පෙම් කරන්නම්’ ගීතය. එය මගේ මුල්ම ගීතයයි. මගේම අත්දැකීමක් ඇසුරිනුයි ඒ ගීතය ලිව්වේ. හැබැයි මේ දවස්වල ජනප්‍රිය වී ඇති අතුල අධිකාරි ගයන ‘හිත අස්සට හීන ගොඩක්’ ගීතය නම් මම ලිව්වේ මගේ අත්දැකීමක් නිසා නොවේ.”එහෙම නම් මේ ගීතය ඔබ පද රචනය කළේ අතුල අධිකාරිගේ අත්දැකීම් ඇසුරෙන් ද?හැමෝම මගෙන් ඔය ප්‍රශ්නය අහනවා. ඒත් එහෙම අතුලගේ අත්දැකීම් නම් මේ ගීතය ලියද්දී මම පාදක කරගත්තේ නැහැ. මීට අවුරුදු හතරකට විතර ඉස්සරමා ලියූ ගී පද රචනයක් මෙය. ලහිරු මුදලිගේ හරහා තමයි මෙය අතුලට ගයන්න ලැබිලා තියෙන්නේ.එම කතා බහ අප කළේ ‘ගී මිහිර’ රසගන්වන්නට මෙවර ඔබ සමඟ එක්වන නව පරපුරේ ගී පද රචිකාවියක වන ආරාධනා ඒකනායක සමඟයි. කැකිරාව, කරඹවත්ත ආරාධනාගේ ගම. ශ්‍රී එෆ්. එම්. ගුවන් විදුලියේ නාට්‍ය අංශයේ ජ්‍යෙෂ්ඨ විධායකවරියක් (වැඩ සටහන්) ලෙස වෘත්තියේ නියැළී සිටින ආරාධනා, චාමර වීරසිංහ ගයන “සිතින් විතරක් පෙම් කරන්නම්” - “මතකයන් ඔබේ” - “සමාවෙලා හදා ගන්න මට මගේ හිත” වැනි ගී සංකල්පනා ගණනාවක මෙන්ම “පෙම් සිත රිදුණා රත්තරනේ” (ප්‍රින්ස් උදය ප්‍රියන්ත) - “අනුරාගිනී” (සුරේන්ද්‍ර පෙරේරා) - “රිදී සඳවතී” (ප්‍රදීප් රංගන) - “මගේ කියා ඈත්වෙලා” (අතුල අධිකාරී) - “ඔයා ළඟින්” (ලක්ෂ්මන් හේවාවිතාරණ) වැනි ගී සංකල්පනාවන්ගේ ද හිමිකාරිය ය. එමෙන්ම “කලාමැදිරි රාත්‍රිය” ගුවන් විදුලි නාට්‍යයේ පිටපත ලියන්නේ ද ආරාධනා ය.“නිර්මාණශිලීව ගීත කලාවේ යෙදෙන්න කැමැති නිර්මාණකරුවන් සමඟ ගී නිර්මාණ කරන්නයි මං ආසා කරන්නේ. ඒ වගේම මුදලට වඩා ගීත රසික රසිකාවියන්ට දැනෙන ගීතයකට ද පද රචනයෙන් දායක වීමෙන් ලැබෙන ආත්ම තෘප්තියට මං කැමැතියි.මගේ ගීත රිංගින් ටෝන් සඳහා යොදා තිබුණාට ඒවායින් මං ආදායම් ලබා ගෙන නැහැ” යි සිය සිතැඟී අප සමඟ හෙළිදරව් කළ ආරාධනා “හිත අස්සට හීන ගොඩක්” නිර්මාණය වූ අයුරු අපට පැවසුවේ මෙලෙසින් ය.“පාසල් කාලයේ ආදර අත්දැකීමක් ගැනයි ‘හිත අස්සට හීන ගොඩක්’ ගීතයෙන් පවසන්නේ. මේ පෙම්වතා ජීවිතය සහ ආදරය හඳුනා ගන්නේ පෙම්වතියගෙනුයි. ඒත් ඇය හැම විටම දඟකාර සුළඟක් වගෙයි. එක තැනක රැඳෙන්නෙම නැහැ ඇගේ හිත. සුළඟ වගේම අකීකරු විදිහට ඇය ඔහුව හැර යනවා. ඇය එහෙම කරන්න ඔහුගේ අතින් ඇයට සිදු වූ වැරැද්ද මොකක් ද කියලවත් ඔහු දන්නේ නැහැ. මොනතරම් හිතුවත්, වේදනා දරාගෙන උන්නත් තවම ඔහුට ඇයවයි, ඇගේ ආදරයයි අමතක කරන්න බහැ.”“ඇය පිළිබඳ මතකය හැර ඇගේ සුවඳ පොදක් තරමවත් ඔහුට තවදුරටත් ඉතිරි වෙලා නැති වුණාට ඔහු හිතනවා - ‘ජීවිතයේ මුල් වරට ආදරයේ හීන අරන් මගේ ලොවට ආව ඇගේ ඇස් දෙක අමතක කරලා මං ඉන්නේ කොහොම ද’ කියලා.ඒ සිතුවිල්ලත් එක්කම ගී පද රචනය නිරායාසයෙන්ම කෙරුණා. මගේ ගී සංකල්පනාවට මෙන්ම අතුලගේ ගායන ශෛලියට ගැළපෙන අයුරින් මල්ක මල්ලව තනුව නිර්මාණය කර තිබීමත් අතුල හැඟීම්බර ගායන විලාසයකින් මේ ගීතය ඉදිරිපත් කර තිබීමත් හේතුවෙන් මෙය රසික සිත් වලට මෙතරම්ම සමීප වෙන්න ඇතැයි කියා මම හිතනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050516</link>
    <topic>අශෝක සේරසිංහගේ පුත් යුග දිවියට</topic>
    <author/>
    <content>අශෝක සේරසිංහගේ පුත් යුග දිවියටජාතික චිත්‍රපට සංස්ථාවේ සභාපති අශෝක සේරසිංහ මහතාගේ පුත් අකලංක සේරසිංහ මහතා සහ දෙහිවල තෙරුණි ඉෂාරා ගෝමස් මෙනෙවිය අතර විවාහය ලියාපදිංචි කිරීමේ කටයුතු පසුගිය දා අරලියගහ මන්දිරයේදී සිදුවිය. එහිදී මනාල පාර්ශ්වය වෙනුවෙන් සාක්කියට අස්සන් තැබුවේ ජනාධිපති මහින්ද රාජපක්ෂ මැතිතුමාය.කොළඹ විශ්ව විද්‍යාලයීය ආදි විද්‍යාර්ථීන්ගේ එකමුතුවකින් සැදුම්ලත් ‘සරසවි මිතුරෝ’ සංවිධානය කරන ‘ලකතඹර සරසවි අභිනන්දන ප්‍රණාම උලෙළ හෙට (6) පස්වරු 3.00 ට කොළඹ විශ්ව විද්‍යාලයීය නව කලාගාරයේ දී පැවැත්වේ. එහිදී සංගීත ක්ෂේත්‍රය වෙනුවෙන් හරුන් ලන්ත්‍රා, ලාංකේය සිනමාව වෙනුවෙන් විමල් කුමාර ද කොස්තා සහ ගී පද රචනය, නාට්‍ය හා රංග කලාව වෙනුවෙන් ලූෂන් බුලත්සිංහල කලාකරුවාණන්ට සරසවි ප්‍රජාවගේ අභිමන් පුදනු ලබයි.එම කලාකරුවන්ගේ සේවය අගයමින් මාලිනී ෆොන්සේකා, අමරසිරි කලංසූරිය, රොඩ්නි වර්ණකුල, ඩබ්ලිව්. ජයසිරි හා බුද්ධදාස ගලප්පත්ති යන කලාකරුවෝ අභිනන්දන උලෙළේ සරසභාෂණ සන්ධ්‍යාවට දායක වෙති. මහානාම වික්‍රමසිංහ සංගීතය මෙහෙයවන අතර හර්ෂ බුලත්සිංහල, සුබුද්ධි ලක්මාලි, තිළිණි රන්දිමා, සුමිත් රත්නායක, අරෝෂා සමරදිවාකාර යන ශිල්පී ශිල්පිනිහු ද, වෛද්‍ය ඩී. ජේ. ඇන්තනී ප්‍රමුඛ කොළඹ විශ්ව විද්‍යාලයීය විද්‍යාර්ථිහු ද ගීත ගායනයට එක්වෙති. සරසභාෂණ සන්ධ්‍යාවෙහි සම්ප්‍රෙව්ශනය මහාචාර්ය සමන්ත හේරත් විසිනි.මෙරට සංගීත ඉතිහාසයේ ප්‍රථම වරට, නැසීගිය ප්‍රවීණ සංගීතඥ ක්ලැරන්ස් විජේවර්ධන මහතාට උපහාර පිණිස පරම්පරා 03 ක සංගීත සංයෝජනයෙන් මුසු වූ ගීත අනුවාදන සංයුක්ත තැටියක් එළිදක්වා ඇත.“මෑණියනී” ලෙසින් නම් කර ඇති මෙම සංයුක්ත තැටිය, නව පරපුරේ සංගීත අධ්‍යක්ෂ සහ “චයිම්ස් ඔෆ් ද සෙවන්ටීස්” සංගීත කණ්ඩායමේ නායක රුක්ෂාන් කරුණානායකගේ සංකල්පනාවක් මත නිර්මාණය වූවකි. මෙම සංයුක්ත තැටියේ ඇති විශේෂත්වය වන්නේ ක්ලැරන්ස් විසින් පිහිටුවන ලද “මූන්ස්ටෝන්ස්”, “ගෝල්ඩන් චයිම්ස්”, “සුපර් ගෝල්ඩන් චයිම්ස්” සහ “මදාරා” යන සංගීත කණ්ඩායම්වල සාමාජිකයින් ද, “චයිම්ස් ඔෆ් ද සෙවන්ටීස්” කණ්ඩායම සමඟ මේ සඳහා වාදනයෙන් දායක වීමයි. මෑණියනි, සිහින ලොවක්, ගමෙන් ලියුමක්, සුදු මැණිකේ, සැන්දෑ වලාවන් ඇතුළු ක්ලැරන්ස්ගේ අතිශය ජනප්‍රිය ගීත 12 ක අනුවාදන මෙම සංයුක්ත තැටියේ අඩංගු වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050517</link>
    <topic>අපේ නාට්‍යවලට විශේෂ ඇගැයීමක් බොහෝ රටවලින් ලැබුණා</topic>
    <author>ඉනෝකා සමරවික්‍රම</author>
    <content>අපේ නාට්‍යවලට විශේෂ ඇගැයීමක් බොහෝ රටවලින් ලැබුණාඇගේ කටහඬ, ඇගේ රුව ජනමාධ්‍ය ක්ෂේත්‍රය ගැන උනන්දු වන්නන්ට නම් නුහුරු නැත. කැලණිය ගුරුකුල විද්‍යාලයෙන් මූලික අධ්‍යාපනය ලැබු ඇය මාධ්‍ය ජීවිතයට පිවිසෙන්නේ එක්දහස් නවසිය අසූදෙක වසරේදීය. එතැන් පටන් ඇය විවිධ මාධ්‍යවල ප්‍රවෘත්ති නිවේදිකාවක්, ප්‍රසාංගික නිවේදිකාවක් පමණක් ම නොව නාට්‍ය නිෂ්පාදිකාවක් ලෙසින් ද කටයුතු කරන්නීය. රත්නා පුෂ්පකුමාරි නම් වූ ඇය සැමටම වඩා වර්තමානයේ දී කුඩා දරුවන්ගේ සිට වැඩිහිටියන් දක්වා දැනුම, ආකල්ප, කුසලතා වර්ධනය තුළින් පෞරුෂය ගොඩනැඟීම සඳහා සම්මන්ත්‍රණ, වැඩමුළු ආදිය පවත්වන්නීය. උපදේශිකාවක් ලෙස කටයුතු කරන්නීය.ඔබ නාට්‍ය නිෂ්පාදිකාවක්.මම මුලින්ම නාට්‍ය පාඨමාලාවක් හැදැරුවේ එක්දහස් නවසිය හැත්තෑ අට අවුරුද්දේ. මම 1979 දී අන්තර්ජාතික ළමා වර්ෂය වෙනුවෙන් ‘මුතු වෙමු’ නමින් නාට්‍යයක් නිෂ්පාදනය කළා. එය දර්ශන වාර සියයක් සම්පූර්ණ කළා. මගේ එම නාට්‍ය අන්තර්ජාතික ළමා ලේකම් කාර්යාලයේ ඇගැයීමට ලක්වුණා. ඉන් පසුව රඟමඩල, ටක් ටික් ටුක් රූප පෙට්ටිය, හැංගිමුත්ත හැංගියෝ, අසව් අසව් පුටු පුටු කෝච්චිය, අපේ පන්තිය ආදි ළමා නාට්‍ය ගණනාවක්ම නිපදවූවා.ඔය අතරේම මම පටාචාරාවක් නෙමෙයිලු, රොමැන්ටික් සිහිනය, රූප ප්‍රතිරූප, මම සහ අපි අන්තිම ජවනිකාව ආදි නාට්‍ය කිහිපයක්ම ප්‍රසිද්ධ වේදිකාවට ගෙන ආවා. යථාර්ථවාදී සිහිනය, සමාන්තර, මුහුද සහ කවිය නමින් කෙටි නාට්‍ය කිහිපයකුත් කරනු ලැබුවා.ඒ හැරුණු විට රත්නා දෙදහස වසරේ සිට මේ දක්වාම ලෝක නාට්‍යවේදීන්ගේ සමුළුව නියෝජනය කරන්නීය.“මට ලෝක නාට්‍යවේදීන්ගේ සමුළුවට යාම සඳහා අවස්ථාව උදාවූයේ සංස්කෘතික අමාත්‍යාංශය හරහා. දෙදහස් දොළහ වසරේදීත් මම ලෝක නාට්‍යවේදීන්ගේ සමුළුව නියෝජනය කළා. මේ වන විට මම අන්තර්ජාතික නාට්‍ය සමුළු ගණනාවකට සහභාගි වී තිබෙනවා. ඒ අනුව රටවල් හතළිස් හතකට පමණ ගිහින් තිබෙනවා. මේ ගමන්වලට ආධුනික නාට්‍ය ශිල්පීන් රැගෙන ගොස් තිබෙනවා. මේ ගමන්වලදී මට හොඳ අත්දැකීමක් තිබෙනවා. මගේ නිර්මාණයක් වූ ‘මම සහ අපි’ නාට්‍යය ස්වීඩනයේ හා පින්ලන්තයේ පැවැති යුරෝපීය කාන්තා නාට්‍ය උලෙළේ තරගකාරී අංශයේ අවසන් වටය නියෝජනය කළා. එම නාට්‍යය කාන්තාවන්ගේ සිතුම් පැතුම්, අභිලාෂ පිළිබඳ විමර්ශනාත්මකව ඉදිරිපත් කිරීමක්. එයට එම නාට්‍ය උලෙළේදී හොඳ ප්‍රතිචාර තිබුණා. ඊට සහභාගි වූ බොහෝ අය ලංකාව ගැන දැනගෙන හිටියේ නැහැ. ඔවුන් ලංකාව තියෙන්නේ කොහේද කියලා ඇහුවේ ලෝක සිතියම ගෙනැත් පෙන්නලා. මේ සිදුවීම වුණේ දෙදහස් දෙක වසරේදී. කොහොම වුණත් මේ ගිය ගමන්වලදී අපේ රටේ නාට්‍යවලට විශේෂ ඇගැයීමක් තිබුණා.රත්නා ආකල්පමය සහ පෞරුෂ සංවර්ධනය පිළිබඳ වැඩසටහන් ද පවත්වන්නීය.“මේ වැඩසටහන්වලට වයස් භේදයක් නැහැ. මම ඇතැම් වේලාවට රටවල්වලට ගිහිල්ලා උපදේශනය පිළිබඳ උගන්වනවා. ඒ වගේම අපේ රටේ දරුවන්ට, වැඩිහිටියන්ට උපදේශනය ලබා දෙනවා. මේ වන විට මම වැඩමුළු දෙදහක් පමණ පවත්වා තිබෙනවා.ඉනෝකා සමරවික්‍රමඡායාරූප - සරත් පීරිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050518</link>
    <topic>‘ශ්‍රී ගීත්’ ප්‍රසංගය තලාත් මෙහෙමුද්ට උපහාරයක්</topic>
    <author>ඉනෝකා</author>
    <content>‘ශ්‍රී ගීත්’ ප්‍රසංගය තලාත් මෙහෙමුද්ට උපහාරයක්සිළුමිණ ‘රසඳුන’ කර්තෘ මණ්ඩලයේ ජ්‍යෙෂ්ඨ මාධ්‍යවේදී චන්ද්‍ර ශ්‍රී ගේ, ‘ශ්‍රී ගීත්’ හින්දි ගී සැඳෑව මෙම 09 වැනි බ්‍රහස්පතින්දා සවස 5.00 ට කොළඹ 07 ඉන්දියානු සංස්කෘතික මධ්‍යස්ථානයේ දී පැවැත්වේ. එදින ‘ශ්‍රී ගීත්’ නමින් වෙබ් අඩවියක් ද විවෘත කිරීමට නියමිත ය.ඔහු හා මේ කතාබහ ඒ නිමිත්තෙනි.මේ වන විට ඔබ ‘ශ්‍රී ගීත්’ ප්‍රසංග ගණනාවක් පැවැත්වූවා...ඔව්. එය ආරම්භ වූයේ 2004 වසරේ පැරැණි ගීත රසික සංසදය පිහිටුවීමෙන්. කඩවත වයි. එම් බී. ඒ. ශාලාවේදීයි අප පළමු ප්‍රසංගය පැවැත්වූයේ. 2005 වසරේ ලංකාවේ පළමු වරට ආධුනික හින්දි ගීත ගායනා තරගයක් රාගම බැසිලිකා කනිටු විදුහලේදි පැවැත්වුවා. තරග විනිශ්චය කළේ ප්‍රවීණ ගායිකා විශාරද සුජාතා අත්තනායක මහත්මියයි.කලාසූරි ලතා වල්පොළගේ ප්‍රධානත්වයෙන් 2007 වසරේ කිරිබත්ගොඩ විහාරමහාදේවී රංග ශාලාවේදීත් 2011 වසරේදී ගලගෙදර එම්. එම්. ඒ. හක් සංගීතවේදියාණන්ට උපහාර පිණිස කඩවතදීත් ශ්‍රී ගීත් ප්‍රසංග පැවැත්වූවා. නමුත් ශ්‍රී ගීත් ඒක පුද්ගල ප්‍රසංගය පැවැත්වූයේ 2011 වසරේ එල්ෆින්ස්ටන් රඟහලේ. එය තලාත් මෙහෙමුද් අනුස්මරණ ගීතාවලියක්. මෙවරත් තලාත් මෙහෙමුද් සුමියුරු ගීතාවලියකුයි ප්‍රසංගය පුරා පෙළ ගැසෙන්නේ.ඇයි ඔබ මෙතරම් තලාත් මෙහෙමුද්ට ප්‍රිය...1940, 50 දසකවල ප්‍රේක්ෂක ශ්‍රාවක සිත් අමන්දානන්දයට පත් කළ භාරතීය සංගීත විජිතයේ ‘King of Gazal’ විරුදාවලිය ලත් තලාත් මෙහෙමුද් රිදී හඬක් හිමි අමරණීය ගායකයෙක්. 1924 පෙබරවාරි 24 වැනිදා උපන් ඔහු, 1949 බොම්බායට පැමිණ ඉන්දීය රසික හදවත් අමන්දානන්දයට පත් කළා. ඔහු ගායන දිවිය ඇරැඹූයේ 16 වැනි වියේදී. පසු කලෙක ඉන්දියාවේ ප්‍රකට සංගීතඥයින් වන විනෝද් නවුෂාඩ්, ශාම් සුන්දර් බේම්චන්ද්‍ර ප්‍රකාශ් ලච්චිරාම් මොහින්දර් වැන්නන්ගේ සුමියුරු තනුවලට ගීත හත්සිය ගණනක් ගයා ගායන විජිතයේ අබිසෙස් ලැබුවා.1998 මැයි 09 වැනිදා ඔහු මෙලොවින් සමුගන්නේ කිසිදා නොමියෙන සුමියුරු ගීතාවලියක් ඉන්දියානුවන්ට වගේම ලොවටම ඉතිරි කරලා. ඔහුගේ ගී විටෙක අප හඬවනවා, විටෙක අප සනසනවා. අතීතයට රැගෙන යන සිත එහිම සැරිසරනවා. ඒ තරමට ආත්මගත හඬක් ඔහුට තිබුණෙ.ඉතින් ඒ ගී හඬ, පෙර පරපුරේ අප වැන්නන් තවම ප්‍රබෝධයෙන් තබනවා කීවොත් නිවැරැදියි. තලාත්ගේ ගී මේ ප්‍රසංගයට පාදක වන ප්‍රධාන හේතුව තමයි ඒ.ඔහුගේ ගී, සිංහල ගීත කලාවේ ද නමක් තබා තිබෙනවා නේද...ඔව්. ධර්මදාස වල්පොල, හරූන් ලන්ත්‍රා, මොහිදීන් බෙග්, සිසිර සේනාරත්න, සිඩ්නි ආටිගල වැනි අපේ මුල් යුගයේ ගායන ශිල්පීන් වැඩිපුරම ගැයුවේ තලාත්ගේ ගී තනු.‘කඳුකරයේ ශාන්ත සන්ධ්‍යාවේ’ (ධර්මදාස වල්පොල), ‘පෙම් අමධාරා’ (බෙග්), ‘නංගිලා මල්ලිලා’ (සිඩ්නි), ‘මැවීලා පෙනේවි රූපේ’ (රුක්මණි දේවි), ‘ලොවේ සැමදා තණ්හා’ (හරූන් ලන්ත්‍රා), ‘සටනකි මේ ජීවිතේ’ (ධර්මදාස), ‘තනිවයි උපන්නේ’ (බෙග්), ‘රෑ සඳ පායලා’ (සිසිර සේනාරත්න) ඉන් ගී කිහිපයක්.පරපුරෙන් පරපුර නොනැසී පවතින මේ ගීවල සුමියුරු රාවය වත්මන් පරපුරටත් දැන කියා ගන්නට සහ විඳීමට සැලැස්වීමයි අප මෙවැනි ප්‍රසංගයකින් බලාපොරොත්තු වන්නේ. එය අනෙක් අතට ඔහු වැනි විශිෂ්ටයකු වෙනුවෙන් මට කළ හැකි ලොකුම උපහාරයයි.මෙහි වාද්‍ය වෘන්දය...ප්‍රවීණ සංගීතවේදී ගාමිණි පෙරේරා ප්‍රමුඛ වාද්‍ය වෘන්දයයි ‘ශ්‍රී ගීත්’ ප්‍රසංගය සංගීතවත් කරන්නේ. වසර 27 ක ලේක්හවුස් මාධ්‍ය ජීවිතයේ මාගේ අතිශය ප්‍රීතිමත් මොහොතක් මෙය.සමස්ත සමාජය වෙනුවෙන්ම පෑන මෙහෙයවූ අප, ලොව විශිෂ්ට කලාකරුවකු වෙනුවෙන් ද යම් උපහාරයක් කළා බඳු හැඟීමකුයි මට තිබෙන්නේ. ඉතින් මා ඔබ සැමට ආරාධනා කරනවා, මේ සුන්දර සන්ධ්‍යාවට පැමිණ මේ ගී රස විඳින්නටඑක්වන ලෙස.ඉනෝකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050519</link>
    <topic>‘වෙබ් පාඨශාලා’ ජනපතිතුමාගේ සංකල්පයක්</topic>
    <author>ඉඳුනිල්</author>
    <content>‘වෙබ් පාඨශාලා’ ජනපතිතුමාගේ සංකල්පයක්මීට දශක හත අටකට පෙර මුද්‍රිත මාධ්‍යයෙන් සහ ගුවන් විදුලියෙන් පමණක් ප්‍රවෘත්තියක් දැන ගැනීමේ හැකියාව තිබුණු අපට අද වන විට ලෝකයේ ඕනෑම තැනක සිදුවන සිදුවීමක් එසැණින් දැන ගැනීමේ හැකියාව තිබෙනවා. තාක්ෂණයේ විප්ලවයත් සමඟ පරිගණකය, ජංගම දුරකථනය හරහා ඇතිවී තිබෙන මේ පහසුව මේ වන විට ශ්‍රී ලංකාවේ ද ප්‍රවෘත්ති දැන ගැනීමේ අලුත්ම රැල්ල බවට පත්වෙලා.මේ නිසා ප්‍රවෘත්තිමය වෙබ් අඩවිවලට ඇත්තේ විශාල ඉල්ලුමක්. වටිනාකමින් වැඩි ප්‍රවෘත්ති මෙන්ම ඕපාදූප, නීරස පුවත් පළ කරන වෙබ් අඩවි ද බොහොමයක් පවතින නිසා, අද වන විට මෙවැනි වෙබ් අඩවි අතරත් තරගකාරිත්වයක් නිර්මාණය වී තිබේ.‘ඒෂියන් මිරර්’ මෙවන් තරගකාරී පසුබිමක තවත් එක් ප්‍රවෘත්තිමය වෙබ් අඩවියක් නොවී කිසියම් හරවත් යමක් ප්‍රේක්ෂකයාට ලබා දෙන්නට උත්සාහ ගනී. ‘ඒෂියන් මිරර්’ වෙබ් අඩවියේ සාමාන්‍යාධිකාරී උපුල් පල්ලෙගංගොඩ මහතා ඒ පිළිබඳව දක්වන්නේ මෙවන් අදහසක්.“ඒෂියන් මිරර් කියන්නෙ ප්‍රවෘත්තිමය වෙබ් අඩවියක්. මෙහි දේශීය, විදේශීය කාලීන නිවැරැදි තොරතුරු තමයි පළවෙන්නෙ. විශේෂයෙන් ඕපාදූප නැතිනම් ගොසිප් සම්පූර්ණයෙන් ඉවත් කරලා කිසියම් ප්‍රවෘත්තියකට ලබා දෙන්න පුළුවන් ඉහළම ගුණාත්මක වටිනාකම ලබාදීමට අපි උත්සාහ ගන්නවා. ඒ වගේම“දැනුමින් පිරිපුන් සමාජයක් බිහි කිරීම” යන ප්‍රධාන තේමාවට අනුව තමයි මෙය පවත්වාගෙන යන්නෙ. මෙය ආරම්භ කර ඇත්තේ මීට වසර 4 කට පෙර 2009 වසරේ.”උපුල් මෙහි සාමාන්‍යාධිකාරී තනතුරට පත්වී තවම මාස ගණනයි. එහෙත් මේ වන විටත් එහි කිසියම් පිබිදීමක් ඇතිවෙලා.“මාධ්‍ය ක්ෂේත්‍රයේ වසර 30 කට ආසන්න පළපුරුද්ද සහ අත්දැකීම් එකතු කරලා මෙය නව මුහුණුවරකින් ඉදිරිපත් කිරීමට අප අදහස් කළා. ඒ අනුව මහජනතාවට සත්‍ය හා නිවැරැදි තොරතුරු දැනගැනීමේ අයිතියට ගරු කරමින් නිවැරැදි තොරතුරු ලබාදීමට කටයුතු කරනවා. ඒ වගේම මෙය දිනපතා යාවත්කාලීන කරනවා. මෙහි කාර්ය මණ්ඩලයේ 15 දෙනාත් ප්‍රාදේශීය මාධ්‍යවේදීන් 120 ක් පමණත් ඊට අමතරව අමාත්‍යාංශවල මාධ්‍ය ලේකම්වරු හරහාත් තොරතුරු ලබාගෙන දිනපතා යාවත්කාලීන කෙරෙනවා.”එටිසෙලාට් ආයතනයේ රාජකාරි මට්ටමින් පුවත් සපයන්නා වන මෙම වෙබ් අඩවිය අගෝස්තු මාසයේ සිට ප්‍රවෘත්තිමය ස්වභාවය මෙලෙසම තබාගෙන සඟරාමය ලක්ෂණ ද ඇතුළත් කොට වඩාත් පුළුල් කිරීමට උපුල් සැලසුම් කර තිබෙනවා.මේ මඟින් සිදු කෙරෙන තවත් සුවිශේෂී කාර්ය භාරයක් වන්නේ ‘වෙබ් පාඨශාලා’ ඉගැන්වීම් ක්‍රමයයි.“ලංකාවේ පවතින අධ්‍යාපන රටාව විභාග ඉලක්ක කරල දරුවන් කටපාඩම් කිරීමට යොමු කරල තිබෙන දෙයක් හැටියට අපට පෙනුණා. එයින් මුදවා ගැනීමට නම් මතක තබා ගැනීමට හැකි ලෙස දරුවන් ඉදිරියට හැඩ ගැස්විය යුතුයි. ඒ අනුව දරුවන් තුළ ඇති ඉගැන්වීමේ ආසාව වර්ධනය කරල සාම්ප්‍රදායික ක්‍රම සමඟ පරිගණකය උපයෝගී කර ගනිමින් නව ව්‍යාපෘතියක් ආරම්භ කළ යුතු යැයි අප තීරණය කළා.2012 මාර්තු මාසයේ සුගතදාස ක්‍රීඩාංගණයේ දී මහින්ද රාජපක්ෂ ජනාධිපතිතුමා ඉදිරිපත් කළ ‘අන්තර්ජාලය හරහා අධ්‍යාපනය’ යන සංකල්පය මත ‘වෙබ් පාඨශාලා’ අප ආරම්භ කළා.” උපුල් එලෙස අදහස් දැක්වූයේ ඔවුන්ගේ නව ව්‍යාපෘතිය පිළිබඳව.‘වෙබ් පාඨශාලා’ ව්‍යාපෘතිය භාරව කටයුතු කරන්නේ වසර 16 ක්ම ගුරු වෘත්තියෙහි නියැළුණු දිලීප ගුණවර්ධන. ඔහු (අධ්‍යාපන අමාත්‍යාංශය විසින් මෙම ව්‍යාපෘතිය සඳහා අනුයුක්ත කර ඇති අතර) වෙබ් පාඨශාලා 4, 5 ශ්‍රේණි උපදේශන ලෙස ද කටයුතු කරනවා.“අධ්‍යාපන අමාත්‍යාංශයේ ජාතික අධ්‍යාපන ආයතනයේ නිර්දේශීත පාඩම් මාලාව තමයි මෙයින් ඉගැන්වෙන්නේ. මෙයින් කෙරෙන්නේ ගුරුවරයාට පාඩමට අදාළව පාසල් පන්ති කාමරයේ දී කියන්න, පෙන්වන්න බැරි දේ රූප මාධ්‍යය උපයෝගී කරගෙන දරුවාට වටහා දීම. මේ සඳහා අප විශේෂිත වූ පාඩම් සකස් කර තිබෙනවා.ප්‍රධාන දේ තමයි ළමයාට තනිවම ක්‍රියාකාරකම්වල යෙදිල අඩුපාඩු බලාගෙන තනිව ඉගෙන ගැනීමේ හැකියාව ලැබීම.පසුගිය වසරේ ලංකාවේ පළමු තැනට පත්වුණු ගාල්ල මහින්ද විද්‍යාලය ඇතුළු ලංකාවේ ජාතික පාසල් වැඩි ප්‍රමාණයක මෙය ක්‍රියාත්මක වෙනවා.ඒ සමඟම අපගේ ‘වෙබ් පාඨශාලා’ මධ්‍යස්ථානවල පළමුවැන්න පිළියන්දල ආරම්භ කරල තිබෙනවා. සාම්ප්‍රදායික පන්ති කාමරයෙන් මිදිලා හිතන්න පුළුවන් දැනුම අලුත් වෙන ක්‍රමවේදයක් මඟින් ඉගැන්වීම් සිදුකරන නිසා ළමයින් ඊට සතුටින් සහභාගි වන බවත් කියන්න ඕන. අපගේ බලාපොරොත්තුව ලංකාව පුරාම ප්‍රධාන නගරවල මෙවැනි මධ්‍යස්ථාන ආරම්භ කිරීමයි.ඒ සමඟම දැනට ලංකවේ සියලුම පාසල්වලට ගොස් නොමිලේ සම්මන්ත්‍රණ පවත්වා මේ ගැන ගුරුවරුන් සහ සිසු දරු දැරියන් දැනුම්වත් කිරිමට කටයුතු කරනවා.මේ සඳහා ක්ෂේත්‍රයේ ප්‍රවීණයන් ගණනාවක්ම සහභාගි වනවා. ‘ඒෂියන් මිරර්’ ආයතනයේ ප්‍රධාන විධායක නිලධාරිනී සුභාෂිණි ගමගේ මහත්මිය ඇතුළු නිලධාරි මණ්ඩලයෙන් විශාල පරිශ්‍රමයක් දරනවා මේ තුළින් අලුත් විදිහට හිතන දක්ෂ බුද්ධිමත් දරුවන් පිරිසක් අනාගතයට දායාද කරන්න.”ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050520</link>
    <topic>පියකුගේ බැඳීම මතකයට නංවන ‘තාත්තේ අපි ආවා’</topic>
    <author>ගාමිණී සුසන්ත</author>
    <content>පියකුගේ බැඳීම මතකයට නංවන ‘තාත්තේ අපි ආවා’’තාත්තේ අපි ආවා’ ජයලත් මනෝරත්නගේ 8 වැනිටෙලිනාට්‍ය නිර්මාණයයි. ජයලත් මනෝරත්න අපට සිටින දක්ෂතම නිර්මාණකරුවකු ලෙස හැඳින්වීම නිවැරදිය. ඔහු අති දක්ෂ රංගන ශිල්පියෙකි. වේදිකා නාට්‍ය රචකයෙකි, නිෂ්පාදකවරයෙකි, අධ්‍යක්ෂවරයෙකි. එසේම ඔහු ගායකයකු ලෙස ද කෙටිකතාකරුවකු ලෙස ද තම ප්‍රතිභාව සමාජය වෙත දායාද කරන්නෙකි. වසර 50කට ආසන්න කාලයක් පුරා නිර්මාණකරණයේ යෙදෙන මනෝරත්න සමාජ දේශපාලන වශයෙන් තමාට ප්‍රකාශ කිරීමට ඇති හැඟීම් ඉදිරිපත් කිරීමට වේදිකාව මෙන්ම රූපවාහිනී මාධ්‍යය ද යොදාගන්නේ අපූර්ව අන්දමිනි.මිහිඳුකුලසූරිය විශ්‍රාමික ඉංජිනේරුවරයෙකි. ලලිත්, උදාර, රමණී, නදී ඔහුගේ දූ පුතුන්ය. නාට්‍යකරණයේ යෙදෙන උදාර ජීවත්වන්නේ කොළඹය. රක්ෂණ නියෝජිතයකු වන ලලිත් රත්නපුරයේ ද හෙදියක වන රමණී මොනරාගල ද ජීවත්වෙති. තාක්ෂණ ගුරුවරියක වන නදී ජීවත්වන්නේ හලාවත ප්‍රදේශයේය.විශ්‍රාමික මිහිඳුකුලසූරිය තනිවම ජීවත්වන්නේ කඳුකරයේය. සිය බිරියගේ අභාවයෙන් පසුව අවුරුද්දේ දානමය පින්කම සඳහා මිහිඳුකුලසූරිය සැරසෙන්නේ ඉතා උනන්දුවෙනි. තම දූ දරුවන් සියලුම දෙනා එදිනට පැමිණීම ඔහුගේ බලාපොරොත්තුවයි; අභිලාෂයයි. එහෙත් පින්කම් දින එකදු දරුවකු ගේ මුහුණ හෝ මිහිඳුකුලසූරියට දකින්නට ලැබෙන්නේ නැත. එයින් මහත් කනස්සල්ලට පත්වන මිහිඳුකුලසූරිය දානයෙන් සතියකට පමණ පසුව තම දරුවන් සොයා යාමට තීරණය කරයි. එම ගමනේදී අතිශය සංකීර්ණ සමාජ ආර්ථික ප්‍රශ්න හමුවේ විවිධ හැලහැප්පීම්, දුක්ඛදෝමනස්සයන්ට මුහුණ දෙන දරුපවුල්වල ගැඹුරු ජීවන ගැටලු මිහිඳුකුලසූරියට පැහැදිලි වේ. සුන්දර ළමා වියේදී මෙන් තම දරුවන්ට තමා අසල දැවටීමට සුරතල් වීමට දැන් හැකියාවක් නැති බව මෙහිදී ඔහුට පැහැදිලි වේ.මේ ප්‍රවීණ කලාකරු ආචාර්ය ජයලත් මනෝරත්නයන්ගේ නවතම ටෙලිනාට්‍ය නිර්මාණය වන ‘තාත්තේ අපි ආවා’ ටෙලි නාට්‍යයේ කතා සාරාංශයයි. මේ ටෙලිනාට්‍යය වර්තමාන ශ්‍රී ලාංකේය ජනසමාජයේ එක් හරස්කඩක් ප්‍රතිනිර්මාණය කිරීමක් ලෙස හැඳීන්විය හැකිය. ජයසිරි මුරමුදලිගේ නිෂ්පාදනයක් වන මෙම ටෙලිනාට්‍යය පසුගිය අප්‍රේල් 13දා සිට සෑම සෙනසුරාදාවකම රාත්‍රී 9.00ට ස්වර්ණවාහිනියෙන් විකාශය වේ.’තාත්තේ අපි ආවා’ ජයලත් මනෝරත්නගේ 8 වැනි ටෙලිනාට්‍ය නිර්මාණයයි. ජයලත් මනෝරත්න අපට සිටින දක්ෂතම නිර්මාණකරුවකු ලෙස හැඳින්වීම නිවැරදිය. ඔහු අති දක්ෂ රංගන ශිල්පියෙකි. වේදිකා නාට්‍ය රචකයෙකි, නිෂ්පාදකවරයෙකි, අධ්‍යක්ෂවරයෙකි. එසේම ඔහු ගායකයකු ලෙස ද කෙටිකතාකරුවකු ලෙස ද තම ප්‍රතිභාව සමාජය වෙත දායාද කරන්නෙකි. වසර 50කට ආසන්න කාලයක් පුරා නිර්මාණකරණයේ යෙදෙන මනෝරත්න සමාජ දේශපාලන වශයෙන් තමාට ප්‍රකාශ කිරීමට ඇති හැඟීම් ඉදිරිපත් කිරීමට වේදිකාව මෙන්ම රූපවාහිනී මාධ්‍යය ද යොදාගන්නේ අපූර්ව අන්දමිනි. එලෙස මනෝරත්නයන් අතින් නිමැවුණු අපූර්ව නිර්මාණයක් ලෙස ‘තාත්තේ අපි ආවා’ ටෙලිනාට්‍යය හැඳින්විය හැකිය.මෙම ටෙලිනාට්‍යයට දායක වී ඇති රංගන ශිල්පීන් ශිල්පිනියන් ද වේදිකාවෙන් තම දස්කම් ඔප මට්ටම් කරගෙන රංගන ක්‍ෂේත්‍රයේ තම හැකියාවන් මනාව ප්‍රදර්ශනය කරන පිරිසකි. රොෂාන් රවීන්ද්‍ර, මාධනී මල්වත්තගේ, ධර්මප්‍රිය ඩයස්, තිසුරි යුවනිකා, ජෙහාන් ශ්‍රී කාන්ත, සම්පත් ජයවීර, සමාධි ලක්සිරි, දයා වයමන් වැනි ශිල්පීහු ඒ අතර වෙති.’තාත්තේ අපි ආවා’ ටෙලි නාට්‍යයේ රචනය රසික සුරවීරගෙනි. චන්දන ධර්මප්‍රිය කැමරාකරණයෙන් ද, ජානක ෆොන්සේකා සංගීත අධ්‍යක්ෂණයෙන් ද, ජගත් වීරතුංග සංස්කරණයෙන් ද, ප්‍රියන්ත දිසානායක අංග රචනයෙන් ද නිශාන්ත පීරිස් කලා අධ්‍යක්ෂණයෙන් ද, අජිත් ලොකුගේ සහාය අධ්‍යක්ෂණයෙන් ද ‘තාත්තේ අපි ආවා’ ටෙලි නාට්‍යයට දායක වී ඇත.  පුංචි කාලෙ දරුවන්ගේ ලෝකයේ වීරයා තාත්තාය.තාත්තාගෙන් තොර ජීවිතයක් දරුවන්ට නැත.අම්මා දරුවන්ට ගොඩක් ආදෙර්ය.දරුවනුත් එසේමය.අම්මා නිතර දෙවේලේ ගෙදර සිටී.ඒත් තාත්තා ගෙදර ඉන්නේ කලාතුරකිනි.ඒ දරුවන් ජීවත් කරවන්නට තාත්තා රස්සාවට යන හන්දාය.ඉතා කලාතුරකින් දරුවන් තාත්තාව දකින ඒ දවසදරුවන්ගේ සන්තෝසම දවසය.තාත්තාගේ උණුසුම, සුවඳ, කතන්දර, බූන්දිඉඟුරු විස්කෝතු දරුවන්ගේ ජීවිතයේසුන්දරම දේවල්ය.බොහෝ දරුවන්ට තාත්තා සමඟ ඇත්තේ මෙවන් බැඳීමකි; මතකයෙකි. ඒ බැඳීම සහ ඒ සුන්දර මතක පිළිබඳව කියවෙන අපූරු ටෙලිනාට්‍යයකි; ‘තාත්තේ අපි ආවා’.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050521</link>
    <topic>පුංචි තිරයේ කෙටිකතා</topic>
    <author/>
    <content>පුංචි තිරයේ කෙටිකතාකේ. ජයතිලකයන්ගේ ‘එකගෙයි අවුරුද්ද’ කෙටිකතාව, තිස්ස අබේසේකරයන් විසින් ටෙලි නාට්‍යයකට නඟන ලදී.‘එකගෙයි කෑම’ නමැති පැරැණි විවාහ චාරිත්‍රය එම කෙටිකතාවට විෂය වුණි. ජයතිලකයන් දන්නා හඳුනන පවුල් දෙකක බාල සහෝදරවරු ගමෙන් දුර බැහැර පළාත්වල වෙළඳාමෙහි යෙදී සිටි අතර, ඔවුන් ගම පැමිණියේ මරණයක් වැනි විශේෂ අවස්ථාවක් නොවිණි නම් සිංහල අලුත් අවුරුද්දටය. වැඩිමල් සොයුරන්ගේ බිරියන්ගේ දෙවැනි සැමියන් වූයේ, එම බාල සොහොයුරන්ය. එහෙයින්, කලාතුරකින් කෙරෙන බාල සොයුරන්ගේ පැමිණීම, මුළු නිවෙසටම මහත් ප්‍රබෝධයක් ගෙන දුනි.ටෙලි නාට්‍යය තුළ එම අවස්ථාව නිරූපණය වූ ආකාරය ගැන ජයතිලක ප්‍රසාදයට පත්වූයේ නැත. ඔහු පසුව ලියූ ග්‍රන්ථයකදී මෙසේ සඳහන් කළේය.“එකගෙයි අවුරුද්ද ටෙලි නාට්‍යයකට නැඟු තිස්ස අබේසේකර කොතරම් දක්ෂයකු වුවත් මේ සියුම් අවස්ථාව තේරුම් ගෙන නැතැයි සිතේ. ඒ නාට්‍යයට අනුව අගෝරිස් හැසිරෙන්නේ වෙසඟනකගේ ගෙදරට පැමිණ ඇය සමඟ රැයක් ගතකොට උදෑසන ඇයට තෑගිබෝග දී පිටත්ව යන සල්ලාලයකු ලෙසිනි.”තිස්ස දක්ෂයකු යැයි කියමින් වුව, ජයතිලක මේ කරන්නේ නිර්දය විවේචනයකි.සාහිත්‍යකරුවන්, තම නිර්මාණ ප්‍රතිනිර්මාණය කරන සිනමා - ටෙලි අධ්‍යක්ෂවරුන් සමඟ නොහොඳවීම ලොව පුරා දක්නට ලැබෙන දෙයකි.සිංහල ටෙලි නාට්‍යයේ අන්තර්ගතය ඉතා දුර්වල බව විචාරකයින්ගේ පමණක් නොව ප්‍රේක්ෂකයින්ගේ ද මතයයි. ඇතැම් අධ්‍යක්ෂවරු ඊට පිළියම් වශයෙන් නවකතා ඇසුරින් තිර නාටක රචනා කර ගනිති. එහෙත් ඔවුන් බොහෝ විට තෝරා ගන්නේ ද දුර්වල නවකතා බැවින්, අපේක්ෂිත අරමුණ ඉටු නොවෙයි.සංඛ්‍යාත්මකව බැලු විට ද, සිංහල නවකතාවට වඩා සිංහල කෙටිකතාව සිංහල ටෙලි නාට්‍යයේ අන්තර්ගතය පෝෂණයට උපස්ථම්භක වී ඇතැයි පෙනේ. ඒ පිළිබඳව විධිමත් පර්යේෂණයක් තවමත් සිදුව නැතැයි සිතමි.සුදත් රෝහණයන් අධ්‍යක්ෂණය කළ ‘විකුම්සිහ කතා’ මාර්ටින් වික්‍රමසිංහයන්ගේ කෙටිකතා මාලාවක් ඇසුරින් නිපදවුණි. ක්‍රිස්ටි ෂෙල්ටන් ප්‍රනාන්දු අධ්‍යක්ෂණය කළ ‘විනිවිදිමි අඳුර’ ඒකාංගික ටෙලි නාට්‍ය මාලාවට හේමපාල මුනිදාසයන්ගේ සිට ලියනගේ අමරකීර්ති දක්වා වූ කෙටිකතාකරුවන්ගේ නිර්මාණ 20 ක් ඇසුරු කෙරුණි.බංකොලොත් වූ සිල්ලර කඩයක් බවට පත්වී ඇති සිංහල ටෙලි නාට්‍යයට යළි නිසි මඟ වෙත ළඟා වනු පිණිස එබඳු උසස් - කලාත්මක - හරවත් ටෙලි නාට්‍ය මාලා නැවත විකාශනය කිරීම උපකාරී වනු ඇත.ජීවිතය ගැඹුරින් දුටු ලේඛකයින් හා කලාකරුවන් ශ්‍රී ලාංකේය සමාජයෙහි ජීවත් වූ බව නව පරපුරට දැන ගැනීමට සැලැස්වීම ද වැඩදායකය. දලුලන කලාකරුවනට, ලේඛකයිනට ඉන් නිර්මාණාභාසයක් ලද හැකිය.කෙටිකතාව යනු ජීවිතයෙහි පැතිකඩකි. (Slice of Life) කෙටිකතාකරුවා ඉතා අරපරිස්සමින් කිසියම් සිදුවීමක හෝ චරිතයක අපූර්වත්වයක් ඉදිරිපත් කරයි. අවිශ්වසනීය වූ ද නොගැඹුරු වූ ද සිදුවීම් සමූහයක්, මාස ගණනාවක් තිස්සේ එක දිගට බලමින් කාලය විනාශ කරනවාට වඩා, එක හොඳ කෙටිකතාවක් නැරැඹීමෙන් සිය ජීවිත පරිඥානය පුළුල් කර ගැනීමට ප්‍රේක්ෂකයාට හැකි වනු ඇත.‘සාංසාරේ පිය සටහන්’ සහ ‘සිත නිවන කතා’ වැනි පොහෝ දින කාව්‍ය මාලාවන් සඳහා විශාල ප්‍රේක්ෂක ප්‍රතිචාරයක් ඇත්තේ, ඒකාංගික නාට්‍ය සඳහා ඇති ප්‍රසාදය හා රුචිය පළ කරවමිනි.‘විනිවිදිමි අඳුර’ සඳහා කෙටිකතා තෝරා ගැනීමේ දී ක්‍රිස්ටි ෂෙල්ටන් බොහෝ කල්පනාකාරී වූයේ සාහිත්‍යයේදී වචනයට ලැබෙන තැන, සිනමාවේදී හෝ රූපවාහිනියේදී රූපයට දිය යුතු බව ඔහු හොඳින් දන්නා බැවිනි. එම නාට්‍ය මාලාව සඳහා සයිමන් නවගත්තේගමගේ ‘සාරධාගේ මංගල්‍යය’ හා අජිත් තිලකසේනගේ ‘නිරර්ථක ජීවිතයක සාර්ථක මොහොතක්’ කෙටිකතා ඇසුරින් තිර නාටක ලිවීම මට පැවරුණි. නවගත්තේගම හා තිලකසේන යන දෙදෙනා ම සංකල්ප රූප භාවිතයෙහි ශූරයෝය.එම කෙටිකතාවල එන පාත්‍රවර්ගයාගේ සිතිවිලි තුළ ඇති සංකල්ප රූප හා කතාවට මුල් වන ස්වකීය සිදුවීම් තෝරාගෙන, මිනිත්තු 28 කට සීමා වූ තිර නාටක දෙකක් ලිවීමට මම සමත් වුණෙමි.ක්‍රිස්ටි දක්ෂ අධ්‍යක්ෂවරයකු මෙන්ම කියවීමේ පිපාසය නොසන්සිඳුණු පාඨකයකු ද වන හෙයින් ‘විනිවිදිමි අඳුර’ සාර්ථක විය. එහෙත් තිලකසේන හා නවගත්තේගම ඇතුළු කෙටිකතාකරුවන් ඉන් සෑහීමකට පත්වූයේදැයි නොදනිමි.ප්‍රබන්ධය හා සිනමා මාධ්‍ය පිළිබඳව, ‘සිනෙසිත්’ සඟරාව සමඟ තිස්ස අබේසේකරයන් කළ සංවාදයකදී ප්‍රකාශ වූ දෙයක් මෙහිදී අප මතකයට නැඟෙයි.ස්කොට්ස් ෆිට්ස්ජෙරල්ඩ් නමැති ඇමෙරිකානු නවකතාකරුවාට තිර නාටකයක් ලියන්නැයි මෙට්රෝ ගෝල්ඩ්වින් සමාගමේ ලුයි බී. මේයර්ගෙන් ඇරියුමක් ලැබුණි. මාස හයකට පසු මේයර් වෙත එන ෆිට්ස්ජෙරල්ඩ් පිටු හත් අට සීයකින් යුත් තිර නාටකයක් ඔහුට බාර දෙයි. ඊට සතියකට පසු, ෆිට්ස්ජෙරල්ඩ් කැඳවන මේයර් මෙසේ කියයි.“ඔබ ඉතා ලස්සනට එය ලියා තිබෙනවා. එහෙත් මට විශේෂණ පද (Adjectives) රූපගත කරන්න බැහැ.” ඔහුගේ කියමන ප්‍රබන්ධය හා සාහිත්‍ය අතර ඇති වෙනස සම්පිණ්ඩනය කිරීමක් බඳු යැයි අබේසේකර පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050522</link>
    <topic>ගමෙන් ඇවිත් දහ අට පාලියම නටන්නයි හදන්නේ</topic>
    <author/>
    <content>ගමෙන් ඇවිත් දහ අට පාලියම නටන්නයි හදන්නේසිතුවාට වඩා හොඳ පරිසරයක් මැවී තිබීම ඔහුගේ සිතට අනාගතය ගැන නිරවුල්ව සිතීමට හොඳ ධෛර්යයක් ලබා දී ඇත. ඉතා ඉක්මනින් නිල්මිණි තමා ළඟට ගැනීමේ අවශ්‍යතාවයත් සුරංගට ඇතිවිය. විවාහය යනු අන් අයට මෙන් තමාට බරක් හෝ ප්‍රශ්නයක් නොවන්නේ ඈ හා තමා අතර ඇති හොඳ අවබෝධය නිසා ය. දෙදෙනාගේ පවුල් පසුබිම් හා ආර්ථික තත්ත්වයේ ඇති සමානතාව නිසාය. සැන්දෑවෙ වැව අසලදී ඔහු ගමනේ විස්තර නිමන්තට කීවේ උද්යෝගයකිනි. ඒ බව හා වෙනස නිමන්තට ද හොඳාකාරව පෙනී ගියේය.”උඹට ඉතින් යන්ඩම ඕනෑ කිව්ව හන්ද මිසක්කා වැඩක් ඇති ගමනක්යැ ඔය ගියේ?””වැඩක් තියෙනවද නැද්ද දන්නෙ උඹ නෙවෙයි නේ..”සුරංග බොරු කෝපයක් මවා ගත්තේය.”හරි හරි ඉතින් කියපන්කෝ තකහනියෙ ගිහින් කළේ මොනවද කියලා?””කෙල්ල මාව දැකපු ගමන් අඬන්න තියාගත්තා””අපේ නංගි ද අඬන්න දන්නැත්තේ? ඉතින් පපුව උණුවෙලා ගියා එහෙම නේද?””නිමන්ත .. මේ අහපන්කො.. නිල්මිණි හරි අකැමැත්තෙන් බෝඩිමේ ඉන්නෙ. මට දෙපාරක් තුන්පාරක් කිව්ව විභාගෙ ඉවර වුණ හැටියෙම ගමේ එන්ඩ ඕනෑ කියලා””මමත් අහන්නම හිටියෙ.. එයාට මොකද එකපාරට ඔය තරම් එපාවුණේ?””කොහොමත් නිල්මිණි ගමෙන් ගියේ කැමැත්තෙන් නෙමෙයිනේ”දැන් ඉතින් තව දවස් කීයද? කැමැති වුණත් තව ඉන්ඩ බැහැනේ”දෙමස්සිනෝ තවත් බොහෝ වේලාවක් දිය නාමින් කතාබහේ යෙදී සිටියේ තෘප්තිමත් වූ ලෙසින්ය. නිල්මිණි පිළිබඳ වූ යම් යම් සැක සහිත වූ අදහස් කෙමෙන් මැකී යාම පිළිබඳව නිමන්ත බොහෝ සතුටු වී සිටියේය.සුරංග පිටත්ව ගොස් බොහෝ වේලාවකට පසුව ප්‍රධාන පාලිකාව නිල්මිණි පහළට කැඳවූවාය. අමුත්තන්ගේ පැමිණීම නතර කර තිබූ අවස්ථාවක විශේෂයෙන්ම නිල්මිණි බැලීමට අමුත්තන් පැමිණීම ගැන ඇය කෝප වී සිටියාය. නේවාසිකාගාරයේ නීති උල්ලංඝනය කිරීමට පළමුවත් දෙවනුවත් කටයුතු කිරීම පිළිබඳව ඇගේ අප්‍රසාදය පළවී තිබුණි.”ඔය ළමයා හරි වැරැදි වැඩක්නේ කරල තියෙන්නේ? ඈ නිල්මිණි දෙස බැලුවේ ද නොරුස්නා බැල්මකින්ය.”මම දන්නෙවත් නැහැ මැඩම්.. නුවරට ආපු ගමන්..””ඔය ළමය දන්නෙ නැති වුණාට ඒගොල්ලන් දැනුවත් කළානෙ. මොකක්ද මේ හදිස්සිය..” නිල්මිණි නිරුත්තරව බිමට යොමුවූ දෑසින් යුතුව සිටියා පමණි.”හ්ම්.. දැන් යන්න.. හෙට පේපර් එකට සූදානම් වෙන්න”නිල්මිණි ඒ අයුරින්ම ආපසු හැරී උඩු මහලට ආවේ පසුතැවිලි වෙමින්ය.”දැන් බබා වෙන්න හදනවා.. ගමෙන් ආවාට දහ අට පාලියම නටන්නයි හදන්නේ”මේට්‍රන්වරිය තමාටම කියාගත්තේ ධනුක හා බැඳුණ අතීතය සිහිපත් වීමෙන්ය.”මොකද නිල්මි? මොනවද මේට්‍රන් ඔයාට කිව්වේ?” නාලිකා මඟ බලා සිටිමින් ඇගේ සමීපයට ගියාය.”දොස් කිව්වා..””හරි වැඩක්නේ. ඔයා ඒකට මොනව කරන්නද?””ඇත්තනෙ නාලිකා, වෙන කාගෙවත් විසිටර්ස්ල ආවේ නැහැනේ””ඔයා ඕක ගණන් ගන්න එපා නිල්මි. මේට්‍රන් ඔහොම තමයි . එයා කාටද හොඳක් කියන්නේ?””අපරාදේ අද සුරංග ආවේ. ඒ හින්දනේ මං මේ කතා අහන්නේ..”ඕවා අමතක කරලා පාඩම් කරමු. නාලිකා නිල්මිණිගේ සිත සනසමින් කතාව නතර කරන්නට උත්සාහ දැරුවාය.* * * *කිරි කොකුන් සේ පාසල වෙතට එන බාලිකාවන් සියලුදෙනාගේම මුහුණු හැඟීම් බරය. මේ කඩඉම කෙසේ හෝ ජයගැනීම ඔවුන්ගේ අභිප්‍රාය වී ඇත. ඒ කිරි කොකුන් අතරට ඇදෙන නාලිකාත් නිල්මිණිත් නිහඬව ගමන් කළේ බිමට රැඳුණ නෙත්වලින් යුතුවය. ඒ නිසාම ගේට්ටුවට මඳක් ඈතින් තුරු සෙවණක් යට කල් මරණ ධනුකව දැකගත්තේ නැත. තමා නොදුටු බව ධනුක හොඳ හැටි තේරුම් ගත්තේය. ඔවුන් දෙදෙනාටම මඳක් දුර යන්නට ඉඩ හරිමින් ඔහු ආරක්ෂක කුටිය වෙත ගියේ මවාගත් හැඟීම් බර මුහුණකින් යුතුවය.”ඇයි සර් බේබිල එක්ක කතා නොකළේ?” ජනවර්ධන යටහත් පහත්ව ඇසුවේය.”කතා කරන්න ඕනකමකට ආව නෙවෙයි ජනවර්ධන. කාලේ හැටියට අපි පරීක්ෂාවෙන් ඉන්න එක හොඳයිනෙ.””හරියට හරි සර්..”ඔහු ඒ කියමන වහා අනුමත කළේය. ඒ වන විට දැරියන් දෙදෙනා පෙනෙන මානයෙන් ඉවතට ඇදී යමින් සිටියහ. සාක්කුවට අත දමා තවත් රුපියල් පන්සීයක නෝට්ටුවක් ගත් ධනුක එය කිසිත් නොකියාම ජනවර්ධනගේ කමිස සාක්කුවට එබුවේ වටපිට බලමින්ය. බයාදු බැල්මෙන් දෙකට නැවෙන ජනවර්ධන මින්පසු හතරට පහට නැවෙනු නොඅනුමානය.”මගේ ළමයි දෙන්න හොඳට බලාගන්නවා..” ධනුක අර හැඟීම් බර මුහුණෙන්ම ආපසු හැරුණේය.සතියේ අවසාන දින අවසන් ප්‍රශ්න පත්‍රය තිබෙන බව ධනුක දැනගත්තේ, සිය සොහොයුරිගෙනි. තමා නාලිකා බැලීමට ගිය බව සොහොයුරියවත්, නාලිකාවත් දැන නොසිටීම ඔහුට තවත් දිනකට තීරණයක් ගැනීමට තරම් ධෛර්යයක් විය.ජීවිතයටම ආදරයේ සුමුදු බව සහ හදවතට ලබා දුන් මිහිරි වේදනාව වැඩිපුර දැනෙන විට ධනුක සුපුරුදු අවන්හලට ගොඩ වැදී රත්තරන් පෙන බුබුළු තුළින් මතුවී එන නිල්මිණිගේ අසීමිත වූ සුන්දරත්වය දෙස බලාගෙන සිහිනයක ගිලී සතුටු වූවේය. තනිව හිඳිමින් මේ සතුට විඳින්නට ඔහු වඩාත් ප්‍රිය කළේය.“ධනුක, ඔයා ඊළඟට තවත් අඩව්වක් අල්ලන්න ද හදන්නෙ?”තරමක මත් ගතියකින් නිවෙසට පැමිණි සමහර දිනක ශීලා කඳුළු සලමින් අසන විට ධනුක අසරණව බලා සිටියා පමණි.“රටේ ගෑනු නැතුව ද නහින්න හදන්නෙ? අනේ මල්ලියෙ මට සැනසිල්ලෙ මැරෙන්න දීපන්...”“මම ඔයාට බැහැයි කිව්ව ද? නෑනේ. මම ගියා බැලුවා. හා කිව්වා...”“අපි වෙන තැනක් බලමු. උන්ටත් එක එක කේළම් ලොකු වුණා. ගෙදරට නාකිවෙන කොට රඟේ තේරෙන්නැතෑ.”“ඉස්සෙල්ල මට බැන්න... මගෙ වැරැද්ද කියලා. දැන් ඒ ගෙදරට බනිනවා. අක්කේ... ඔය මුකුත් නෑනේ මට ඕන දේ කරන්ඩ දුන්න නම්...”“තාමත් හිතේ තියනව වගෙ අර ගොඩේ කෙල්ල ගැන. මෝඩයා.”ඇය කෝපයෙන් ඉවත්වන්නේ ඉතාම ඉක්මනින් මනාලියක සෙවීමේ අරමුණ ඇතිවය.“මට හිතෙන්නේ ධනුක හිතේ අමාරුවෙන් ඉන්නෙ ලෝචනා අකැමැති වුණාට?”සිය සැමියා දෙස බලාගෙන ශීලා කීවේ ශෝකී හඬින්ය.“ඔව්. මිනිහ කැමැත්තෙන් හිටියා. බැරිද අපිට ඕක බොරුවක් කියලා ඒ මිනිස්සුන් එක්ක කතා කරන්න?”“කතා කරන්න? ඔවුන් පස්සෙ ගිහින් බාල්දු වෙයි මම? උන්ට යුතුකමක් තිබුණා දන්න අඳුරන මිනිස්සු නේද කියල මට කියන්න.”“ශීලා ගෑනු ළමයකුට ඔය කතාවල් බොහොම බරපතළයි තේරුණා ද? අනික තාමත් ධනුක ඉවෝන් අත්හැරල නෑනේ.”“අපේ එකාගේ කෝට් එක ගලවල පාරේ මුට්ට කරගහන මිනිහකුට අන්දන්නයි වටින්නෙ? ඒ තරම්වත් මොළයක් මෙයාට නැහැ.”“මොක වුණත් අපිට ඉස්සරහට ලොකු ප්‍රශ්නෙකට මූණ දෙන්ඩ වෙනවා...”“ඇයි ඔයා එහෙම කියන්නෙ? ධනුක එහෙම කතාවක් කිව්ව ද?”“ඔයාට පිස්සු ද? අපිට කියලමනේ ධනුක එයාට ඕන දේවල් කළේ?”ජීවිතය මේ තරම් ගැටලු ගොඩක් තමන්ට ළඟා කර දේවි යැයි ශීලා කවදාවත් සිතුවේ නැත. ඇය හෙමින් සීරුවේ ධනුකගේ කාමරය දෙසට ගොස් එබී බැලුවාය. බිත්තිය දෙසට හැරී ඔහු නිදන ආකාරය ඇගේ නෙතට කඳුළු එක්කරන විට ඕ ආපසු හැරී ආවේ ඔහුට නොදැනෙන්ටය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050523</link>
    <topic>බටහිර සංගීතය පිළිබඳ මිථ්‍යාව ප්‍රශ්න කිරීම සහ යථාර්ථය දැකීම</topic>
    <author>සුනිල් මිහිඳුකුල</author>
    <content>බටහිර සංගීතය පිළිබඳ මිථ්‍යාව ප්‍රශ්න කිරීම සහ යථාර්ථය දැකීමඅපේ රටේ ශුද්ධ කලාව (PURE ART) සඳහා විචාරයක් දක්නා නොලැබේ. ශුද්ධ කලාව යනුවෙන් මා මෙහිලා විශේෂයෙන් අදහස් කළේ චිත්‍ර කලාව හා සංගීතයයි. මෙරට මුල් බැසගත් සාහිත්‍ය විචාරයේ මිනුම් දඬු ආශ්‍රයෙන් චිත්‍ර කලාවවත් සංගීතයවත් විචාරය කළ නොහැකිය.මෙරට සංගීතය සම්බන්ධයෙන් ගත් විට ගුවන් විදුලියේත් සංගීත අධ්‍යාපන ආයතනවලත් මහත් උත්කර්ෂයට නංවා ඇත්තේ උත්තර භාරතීය රාගධාරී සංගීතයයි. මෙහිදී බටහිර සංගීතය පිටුදකිනවා පමණක් නොව එය අවඥ සහගත ලෙස පිළිකුල් කෙරෙන අවස්ථා ද දක්නා ලැබේ. ඊට එක් හේතුවක් ලෙස මා සලකන්නේ ඉහත සඳහන් පුළුල් සංගීත විචාරයක් නොමැතිකම බව අවධාරණය කළ හැකිය.පනහ, හැට දශකවලදී ආරම්භ වූ කණ්ඩායම් සංගීතය පිළිබඳ නොයෙක් මිථ්‍යා මෙරට සංගීත ක්ෂේත්‍රයේ ප්‍රචලිත වන්ට මේ ඌනතාව - විධිමත් සංගීත විචාරයක අඩුපාඩුව බලපෑ ඇති බව අයුරක් ද දිස්වෙයි.ෂෙල්ටන් වීරරත්න විසින් ලියන ලද ‘බටහිර කණ්ඩායම් ගීතයේ විකාශය - එය දේශඤනුගත කළ නෙවිල්’ සහ නොයෙල්’ නම් වූ ග්‍රන්ථය මා ඉහත සඳහන් මිථ්‍යාව ප්‍රශ්න කරමින් ඒවා නිවැරැදි කරන්ට උත්සුක වන්නා වූ මාහැඟි ග්‍රන්ථයක් ලෙස අපේ බුහුමනට පාත්‍ර විය යුත්තකි.ෂෙල්ටන් බටහිර කණ්ඩායම් ගීතයේ ඉතිහාසය හා එහි විකාශය මෙන්ම මෙරට කණ්ඩායම් සංගීතයේ ආරම්භය ද ගෙනහැර පායි.එහිදී නෙවිල් ප්‍රනාන්දු සහ නොයෙල් රණසිංහ යන දෙදෙනා කණ්ඩායම් සංගීතය දේශජ කළ අයුරු ද විස්තරාත්මකව දක්වයි.නෙවිල් ප්‍රනාන්දු යනු මෙරට කණ්ඩායම් සංගීතයේ පුරෝගාමි චරිතයකි. ඔහු මෙකී ක්ෂේත්‍රයට අවතීර්ණ වන්නේ 1957 දී ‘ෆර්නැන්ඩෝ ට්‍රියෝ’ නම් වූ සංගීත කණ්ඩායම පිහිටුවා ගැනීමෙනි. ඉනික්බිතිව 1961 දී ‘ලොස් කබයියෙරොස්’ පිහිටුවා ගනී. එය මෙරට කණ්ඩායම් සංගීතයේ අතිශය වැදගත් අවස්ථාවකි.නොයෙල් රණසිංහ තම ‘ලා සිලොනියන්ස්’ සංගීත කණ්ඩායම පිහිටුවන්නේ 1963 දීය.මේ දෙදෙනාම කණ්ඩායම් සංගීතය දේශානුගත කළහ. එක් පැත්තකින් සිංහල ගීත ගයමින් ද තවත් පැත්තකින් (විශේෂයෙන් නොයෙල්) බතික් සරම්, පන්කොළ තොප්පි පැලඳීමෙන් ද මෙකී කාර්යය ඉටු කළහ.ශ්‍රී ලංකාවේ කණ්ඩායම් සංගීතය එකම සංගීත විධි ක්‍රමයක දමා විග්‍රහ කළ නොහැකිය.නෙවිල් තම සංගීතය භාවිතයේ දී ගුරුකොට ගත්තේ ලතින් ඇමෙරිකානු සංගීතය බවත් නොයෙල් ගුරුකොට ගත්තේ උතුරු ඇමෙරිකානු නොඑසේනම් අප්‍රිකා - ඇමෙරිකානු සංගීතය බවත් ෂෙල්ටන් තර්කාන්විතව පෙන්වා දෙයි.මේවා එකිනෙකට අසමාන සංගීත ප්‍රකාරය.බයිලා ගීත, කැලිප්සෝ සහ කණ්ඩායම් සංගීතයේ කතෝලික සම්බන්ධය ෂෙල්ටන් විවරණය කරන්නේ ඒ වටා ගොනු වී ඇති මිථ්‍යාව ප්‍රශ්න කරන්ටය. එසේ ප්‍රශ්න කොට ඒවා නිරවද්‍ය කරන්ට ඔහු මැදිහත් වෙයි.බයිලා හා කපිරිඤ්ඤා ගීත පැවත එන්නේ පෘතුගීසින් ගෙන් නොවන බවත් ඒවා කෆීර් හෙවත් කාපිරි නමින් හඳුන්වන අප්‍රිකානු සම්භවයක් සහිත ගෝත්‍රිකයන් සමඟ සම්මිශ්‍රණය වූ සිංහල ජන කොට්ඨාසයක නිර්මාණ බවත් ෂෙල්ටන් අපට කියයි.කැලිප්සෝ ගී ගැන සිංහලෙන් කෙරුණු හොඳම විග්‍රහය ඇත්තේ මේ ග්‍රන්ථයේ බව කිවමනාය. කැලිප්සෝ හා කණ්ඩායම් ගී අතර පවත්නා සම අසමානතා කවරේදැයි කතුවරයා එහිදී මැනවින් පෙන්වා දෙයි. ශ්‍රී ලාංකේය කණ්ඩායම් සංගීතයට පුරෝගාමී වූවන් කතෝලික පසුබිමකින් යුක්ත වූවත් කණ්ඩායම් ගී අතර හා එකී ආගම අතර කිසිදු සම්බන්ධතාවයක් දැක්ක නොහැකිය. කන්තාරු සංගීතය යනු වෙනමම සංගීත ශෛලියකි.පැවැති ඒක පාක්ෂික සංගීත ප්‍රතිපත්තිය හේතුවෙන් ගුවන්විදුලිය විසින් කණ්ඩායම් ගී පිටුදකින ලදි.එය කෙතරම් ද කිවහොත් ඇතැම් අවස්ථාවල එම ගී තහනමට පවා ලක් කෙරිණි.රිජ්වේ තිලකරත්න වැනි ගුවන්විදුලි පාලකයන්ගෙන් සිංහල සංගීතයට සිදුවූ මෙහෙවර ප්‍රශංසනීය බව සැබෑ වුවත් ඔහු පවා කණ්ඩායම් ගීත බැහැර කර ඇත.මෙහි වඩාත් උත්ප්‍රාසයට තුඩු දෙන කාරණාවක් වන්නේ බටහිර සංගීතය ඇසුරු කළ පී. එල්. ඒ. සෝමපාල වැනි සංගීතවේදීන් පවා කණ්ඩායම් සංගීතය පිළිකෙව් කිරීමය. කණ්ඩායම් ගී සම්බන්ධයෙන් සාධනීය ප්‍රතිචාරයක් දක්වා ඇත්තේ ඉතාම මැදහත් තීරණ ගත් පාලකයකු ලෙස ප්‍රකට නෙවිල් ජයවීර පමණි.එසේ වුවත් නෙවිල් ප්‍රනාන්දු වැනි ගායකයෙක්, සංගීත වේදියෙක් ෂෙල්ටන් කියන ආකාරයටම තුප්පහි ගායකයෙක් චොකා බයිලාකාරයෙක් ලෙස සලකා බැහැර කළ නොහැකිය. ඔහුගේ විශිෂ්ට ප්‍රතිභාව ප්‍රමාද වී හෝ පැසසුමට ලක්කළ යුතුය.නෙවිල්ගේ සංගීත භාවිතය පිළිබඳ අප එතෙක් නොදැන සිටි තොරතුරු බොහෝමයක් ෂෙල්ටන් තම පොතෙන් ඉදිරිපත් කරයි.නෙවිල් චිත්‍රපටවලට දැක්වූ නිර්මාණාත්මක දායකත්වය මෙතෙක් කිසිදු විමසිල්ලකට භාජනය වී නැති ක්ෂේත්‍රයකි. ‘සුළං කුරුල්ලෝ’ (සැනසුම කොතැන ද) ‘සීත රෑ යාමේ’ (දුලිකා) වැනි චිත්‍රපට ගීතවලට පවා ඔහු දායක වී ඇති ආකාරය මා පළමුවරට දැනගත්තේ මේ පොතෙනි.ෂෙල්ටන්ගේ මේ පොතේ මෙරට කණ්ඩායම් සංගීතයේ අති සුවිශේෂ චරිතයක් වන ක්ලැරන්ස් විජේවර්ධන ගැන විග්‍රහයක් ඇතුළත් නොවීම පාඨකයාගේ විමතියට හේතු වන්නක් විය හැකිය. එය වෙනම ග්‍රන්ථයකින් සපුරාලන බව ෂෙල්ටන් කියයි.මෙරට කණ්ඩායම් සංගීතය පොප් සංගීතය වෙත යොමුකළ සංගීතවේදියා ක්ලැරන්ස් බවට සාමාන්‍ය පිළිගැනීමක් ඇත. එය විචාර පූර්වකව විමසිය යුත්තකි.අවසාන වශයෙන් ෂෙල්ටන්ගේ මේ පොත බටහිර සංගීතය, දේශීය කණ්ඩායම් සංගීතය විශේෂයෙන් ඊට නෙවිල් හා නොයෙල් යුවළගේ නිර්මාණශිලී දායකත්වය අළලා විරචිත මාහැඟි කෘතියක් බව පෙන්වා දෙනු කැමැත්තෙමි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050524</link>
    <topic>සිකුරාදා හැන්දෑව</topic>
    <author/>
    <content>සිකුරාදා හැන්දෑවමඩුළුගිරියේ විජේරත්න මිතුරාට පසුගියදා ඉන්දියාවෙන් සම්මානයක් ලැබුණා. ඒ ඔහු මෙරට දෙමළ සංස්කෘතියට ඉෂ්ට සිද්ධ කළා වූ මහානර්ඝ මෙහෙවර වෙනුවෙන්. විශේෂයෙන් බුදුදහම පැත්තෙන්.මඩුළු, සිංහල ප්‍රබන්ධ දෙමළ බසටත් දෙමළ ප්‍රබන්ධ සිංහල බසටත් පරිවර්තනය කරමින් මෙම සංස්කෘතින් දෙක එකිනෙකාට හඳුනා ගැනීමට ලබා දී ඇති ඉඩ ප්‍රස්ථාව විශිෂ්ට ප්‍රයත්නයක් විදියටයි මම දකින්නේ. පෞද්ගලිකව ගත්තම මං දෙමළ ජාතිවාදයට විරුද්ධ වන්නේ යම් සේ ද ඒ ආකාරයටම සිිංහල ජාතිවාදයටත් විරුද්ධයි. ජාතිවාදය අහෝසි කිරිමට ගත හැකි ඉතා වැදගත් පියවරක් තමයි භාෂා දෙකෙන්ම යුතු සාහිත්‍යය ඔවුනොවුන්ගේ භාෂාවන්ට පරිවර්තනය කිරීම.එකම රටක සිංහල පාඨකයන් දෙමළ සාහිත්‍ය දන්නේ නැහැ. දෙමළ පාඨකයන් සිංහල සාහිත්‍යය දන්නේ නැහැ. අපි එස්. ගනේශ්ලිංගම්, කේ. ඩැනියෙල්, එස්. යෝගනාදන් වගේ දෙමළ ලේඛකයන් දන්නේ නැහැ. දෙමළ අය මාර්ටින් වික්‍රමසිංහ, ගුණදාස අමරසේකර, කේ. ජයතිලක දන්නේ නැහැ. නමුත් අපි දෙගොල්ලොම සල්මන් රුෂ්ඩි, මිලාන් කුන්දේරා, මාර්කෙස් දන්නවා. ඒක ඇත්තටම කනගාටුවට කරුණක්.මෙහිදි මට මතක් වෙන්නේ මහාචාර්ය කේ. සිවතම්බි වරක් ‘සිළුමිණ’ පත්‍රයට කර තිබු ප්‍රකාශයක්.“මුස්ලිම් හා දෙමළ අය මේ දෙකොටසේම මවු භාෂාව විදියට භාවිත කරන්නෙ දෙමළ බසයි. ඔවුන් තම තමන්ගේ අභිලාෂ ගැන, දුක, සැප ගැන, හැඟීම්, දැනීම් ගැන මේ දෙමළ බසින් තමයි සටහන් කරන්නේ. සිංහල අයත් ඒ වගේම තමන්ගේ හැඟීම් සටහන් කරලා තියෙන්නේ ඔවුන්ගේ මවු භාෂාව වන සිංහල බසිනුයි. ඉතින් මම කියන්නේ මේකයි. අපි කොහොමද මේ එකෙකාගේ හැඟීම්, දැනීම් සාහිත්‍ය විදියට සටහන් වුණු දේවල් නොකියවා නොදැන අපි එකෙකා තේරුම් ගන්නෙ? ඒක කවදාකවත් එහෙම කරන්න බැහැ. අනික ජාතියක, ආගමක පුද්ගලයකු අපට තේරුම් ගන්න අවශ්‍ය නම් අපි මුලින්ම කරන්න ඕනේ ඔවුන්ගේ හැඟීම්, දැනීම් එහෙම පිටින්ම ලියැවී ඇති ඔවුන්ගේ සාහිත්‍යය කියැවීමයි.”මඩුළු ඉතා වටිනා දෙමළ නවකතා තුනක් මේ වන විට සිංහල සාහිත්‍යයට එක්කර තිබෙනවා. ඒ එස්. යෝගනාදන් ගේ ‘නිරය’, කේ. ඩැනියෙල්ගේ ‘ඕඝය’, එස්. ගනේෂ්ලිංගම්ගේ ‘අපාර යාත්‍රා’.එසේම ඔහු දෙමළ කෙටිකතා ගණනාවක් ද සිංහලට පරිවර්තනය කර තිබෙනවා.ඒ විතරක් නෙමෙයි මඩුළු සිංහල නවකතා කෙටිකතා දෙමළ බසට ද පරිවර්තනය කර තිබෙනවා. මහාචාර්ය සෝමරත්න බාලසූරියගේ ‘වප්මඟුල’, සේපාලි මායාදුන්නගේ ‘නිදස’, සිබිල් වෙත්තසිංහගේ ‘පුංචි ළමයි රත්තරං’ යන කෘති ඊට උදාහරණ.මඩුළුගිරියේ උපන්නේ වවුනියාවේ ඊරට්ටපෙරියකුලම කියන ගමේ. එහි බහුතරය වෙසෙන්නේ දෙමළ ජනයා. ඒත් මඩුළු නිකම්ම නිකම් දෙමළ ඉගෙන ගත් කෙනෙක් නෙමෙයි. ඔහු කන්දයියා නමැති දෙමළ ගුරුවරයාගෙන් දෙමළ ඉගෙන ගන්න අවුරුදු පහක් තිස්සේ පාන්දර හතරට නැඟිටලා හැතැප්ම හයක් පයින් ගිහින් තියෙනවා. එබඳු දුෂ්කර ක්‍රියා කරලයි ඔහු දෙමළ බස ඉගෙන ගෙන තිබෙන්නේ. ඔහු අද දෙමළ පණ්ඩිත උපාධියත් ලබාගත් කෙනෙක්. එසේම ඔහු දෙමළ සාහිත්‍යකරණයෙහිලා ජාතික මෙන්ම ජාත්‍යන්තර මට්ටමින් ද සම්මාන රැසක් දිනාගත්තෙක්.දෙමළ කිව්වම එහි ප්‍රභේද කීපයක්ම තිබෙනවා. ඒ යාපනයේ දෙමළ, වතුකරයේ දෙමළ, මුස්ලිම් දෙමළ යනාදි වශයෙන්. එසේම මහාචාර්ය සිවතම්බි වරක් සඳහන් කර ඇති ආකාරයට දෙමළ උප සංස්කෘති 9 ක් පමණ තිබෙනවා. ඒ යාපනය, කොළඹ, මඩකළපුව, ත්‍රිකුණාමලය, වන්නි, මන්නාරම, නිරිතදිග දිස්ත්‍රික්ක, දකුණු පළාතේ දිස්ත්‍රික්ක, කඳුරට යනාදි වශයෙන්.සාහිත්‍යධරයෙක් වුණාම ඒ හැම ප්‍රභේදයක්ම, උප සංස්කෘතියක්ම දැනගත යුතුයි. මඩුළුගිරියේ ඒ අතින් ප්‍රාමාණිකයෙක්. මෙබඳු පසුබිමක මඩුළුගේ සේවාව අති ප්‍රශංසනීයයි කියලා අවසන් වශයෙන් කියන්න පුළුවන්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=av13050525</link>
    <topic>බොලිවුඩ් රසකතා</topic>
    <author/>
    <content>බොලිවුඩ් රසකතාමෑතකදී අලුත්ම චිත්‍රපටයක රූපගත කිරිම් සිදුවුණා. චිත්‍රපටයේ නම ‘ගුන්ඩේ'. අධ්‍යක්ෂණය කරන්නේ, බොලිවුඩ් සිනමාවට අලුතින් එකතු වූ අධ්‍යක්ෂවරයෙක්. රඟපාන්නේ ප්‍රියංකා චොප්රා, රන්වීර් සිං සහ අර්ජුන් කපූර්.චිත්‍රපටයේ රූපගත කිරීම් ඇරැඹුණු මුල්ම දවසේ දර්ශන තලයට පැමිණියේ ප්‍රියංකා, රන්වීර් සහ අර්ජුන්. “රන්වීර් සහ අර්ජුන් මේ වන විට රඟපා තිබෙන්නේ චිත්‍රපට දෙකක පමණයි.” රූපගත කිරීම් ආරම්භ කරන්නට කලින් කවුරුන්දෝ මේ බවක් පවසනු ප්‍රියංකාට ඇසුණා. එතැනින් පසුව ඇයගේ ස්වභාවය වෙනස් වුණා. ඇය දර්ශන තලයේ එහා මෙහා ඇවිදිමින් මෙලෙස කියන්න පටන් ගත්තා... “මේ ගොල්ලො තාම චිත්‍රපට දෙකකලු රඟපාල තියෙන්නෙ. මම එහෙම ද? මම දැන් චිත්‍රපට 30 ක රඟපාල තියෙනවා. මම තමයි, මේ චිත්‍රපටයෙ ඉන්න පළපුරුදු ජ්‍යෙෂ්ඨම නිළිය.” ප්‍රියංකා මේ ආඩම්බර කතාව පවසමින් ‘මොනර රැඟුමක්’ පෑවා.ඇයගේ මේ ‘විකාර රූපී’ රංගනය රන්වීර්ට, අර්ජුන්ට විතරක් නොවෙයි. අධ්‍යක්ෂවරයාටත් ඇල්ලුවේ නැහැ. රන්වීර් සහ අර්ජුන්, ප්‍රියංකාට ප්‍රතිචාර දැක්වූයේ ඇයව ගණන් නොගැනීමෙන්.‘ගුන්ඩේ’ චිත්‍රපටය වෙනුවෙන් මාධ්‍ය හමුවකට ද එක්වූ ප්‍රියංකා පැවසුවේ තමන් දැන් බොලිවුඩ් සිනමාව තුළ වසර 10 ක පමණ කාලයක් තිස්සේ රැඳී සිටින බවයි. “මම තමයි ‘ගුන්ඩේ’ චිත්‍රපටයේ සිටින පළපුරුදුම නිළිය. අධ්‍යක්ෂවරයාත් තාම අලුත්.” ප්‍රියංකා ඒ මාධ්‍ය හමුවේදී කතා කළේ චිත්‍රපටය ගැන නොවෙයි. තමන් ගැනයි. තමන් තුළ ඇති ‘ජ්‍යෙෂ්ඨත්වය’ ගැනයි.මේ නිසා දැන් ප්‍රියංකා සමග කතාබහේ යෙදෙන්නට බොහෝ දෙනකු අකැමැතියි. ඇයගේ ජ්‍යෙෂ්ඨත්ව මේනියාව දැන් කාටත් වැටහිලා. එය මේ වන විට ඇතැම් අයගේ හාස්‍යයටත් ලක්වෙලා. ප්‍රියංකා එලෙස සිනහවට ලක්වෙද්දී චිත්‍රපට දෙකක පමණක් රඟපෑ රන්වීර් සහ අර්ජුන්ව දැකගන්නට විශාල රසික පිරිසක් ‘ගුන්ඩේ’ චිත්‍රපටය රූපගත කරන තැනට පැමිණ සිටි බවයි ආරංචි. ‘ජ්‍යෙෂ්ඨ නිළි උන්මාදයෙන්’ පෙළෙන ප්‍රියංකාට නම් එවැනි ප්‍රතිචාරයක් ලැබුණේ නැතිලු.ඉන්දියාවෙන් වරින් වර අහන්න ලැබෙන්නේ සිත් කම්පා කරවන ආරංචි. මේ අතරින් වඩාත් මතුවී පෙනෙන්නේ එරට යුවතියන්ට, කුඩා දැරියන්ට සිදුවන ලිංගික අතවර. මේ අපරාධ සිදුවීමට ප්‍රධානම හේතුව ඉන්දියාව තුළ වෙන කවරදාටත් වඩා අසභ්‍ය චිත්‍රපට නැරැඹීමේ ඉඩකඩ වැඩිවීම යැයි බොහෝ දෙනා චෝදනා කරනවා. මේ වන විට බොලිවුඩ් සිනමාව තුළට පවා ලිංගිකත්වය උලුප්පා පෙන්වන චිත්‍රපට කාන්දු වෙන්නට පටන් ගෙන තිබෙනවා. මෙවැනි චිත්‍රපටවල රඟන නළු නිළියන්ට ද දැන් චෝදනා එල්ල වෙලා.මේ නළු නිළියන් අතරින් වැඩිම චෝදනා ලබා සිටින්නේ සනි ලියොන්. බොලිවුඩ් පුරයට මෑතක දී එක්වූ සනි ලියොන් කෙබඳු මට්ටමක සිටි නිළියකදැයි කවුරුත් දන්නවා. අසභ්‍ය චිත්‍රපටවල රඟපෑමෙන් පසුව බොලිවුඩ් සිනමාවට එක්වූ මේ සුරූපිනියගේ අනුරාගි රැඟුම් බොහෝ දෙනාගේ විවේචනයට ලක්වී තිබෙනවා. වත්මන් ඉන්දියාව තුළ පැතිරී යන කාමුක අපරාධවලට සනි ලියොන් වැනි අයගේ අසැබි රැඟුම් ද හේතුවක් වී ඇතැයි ඔවුන්ගේ මතයයි.නවදිල්ලියෙහි වෙසෙන 41 වියැති පියකු වන වස්වානි නමැත්තා ප්‍රකාශ කළේ සනි ලියොන් තව දුරටත් අසැබි දර්ශනවල රඟපෑවහොත් ඇයව නීතිය ඉදිරියට පැමිණවිය යුතු බවයි. ඔහු මෙන්ම තවත් බොහෝ දෙනකු සනිට දොස් පවරද්දී ඒවාට පිළිතුරු දෙන්නට ඇය, පසුගිය සඳුදා රූපවාහිනී සම්මුඛ සාකච්ඡාවකට එක්වුණා. ඇය එහිදී පැවසුවේ තමන්ගේ රංගන සහ කාමුක අපරාධ අතර කිසිදු සම්බන්ධයක් නැති බවයි. රඟපෑ අසැබි චිත්‍රපටවලට පවා ‘සුදු හුණු ගාන්නට’ ඇය එහිදී උත්සාහ කළා. “මේ චිත්‍රපට වල තියෙන්නෙ හැබෑ ලෝකයේ දේවල් නෙමෙයි. මේවා විනෝදාත්මක චිත්‍රපට. මේවා නිසා ස්ත්‍රී දූෂණ සිද්ධ වෙන්නෙ නැහැ. ළමයින්ට හොඳ අධ්‍යාපනයක් ලබාදීලා ඒ අයට තේරුම් කරලා දෙන්න ඕනෙ, හොඳ නරක මොනවද කියලා.” සනි එලෙස කියද්දී එම වැඩ සටහනට එක්වූ ජනප්‍රිය නළු ජෝන් ඒබ්‍රහම් කීවේ යම් යම් දේ තහනම් කළ පමණින් ස්ත්‍රී දූෂණ නැවැත්විය නොහැකි බවයි. සමාජය තුළ කාන්තාවන් කෙරෙහි පවතින ආකල්පවල වෙනසක් අවශ්‍ය බවත් ඔහු පැවසුවා.කොහොම වෙතත්, සනි සහ ජෝන් ගේ මේ මතවලට සුබවාදී ප්‍රතිචාර නම් මෙතෙක් ලැබී නැහැ. සනිට නම් දිගින් දිගටම දොස් අහන්නට සිදුවෙලා. එවැනි වාතාවරණයක් ගොඩ නැගෙද්දී ඇයට පිටරටවල සංචාරය කරන්නටත් නොහැකි වෙලා. පසුගිය 26 දා සනි සූදානම්ව සිටියේ ඩුබායි රාජ්‍යයේ පැවැත්වීමට නියමිත සජීවී ප්‍රසංගයකට සහභාගි වෙන්නයි. එරට රාත්‍රී සමාජ ශාලාවකයි, මේ ප්‍රසංගය පැවැත්වීමට කටයුතු සූදානම් කර තිබුණේ. එහෙත්, අන්තිම මොහොතේ දී එය අවලංගු කිරීමට ඩුබායි සංචාරක කටයුතු දෙපාර්තමේන්තුව තීරණය කළා.ප්‍රසංගය සංවිධානය කළ ප්‍රිමියර් ප්‍රඩක්ෂන් සමාගමේ ප්‍රධාන විධායක ජාවෙඩ් ශාෆි පැවසුවේ මේ වෙනුවෙන් ටිකට් පත් විශාල ප්‍රමාණයක් අලෙවි කර තිබූ බවයි. “ඩුබායි සංචාරක දෙපාර්තමේන්තුව ගත්ත තීරණයට මම හිස නමනවා. නමුත්, අවසන් ‍ෙමාහොතේදි ගත්ත මේ තීරණය නිසා අපි හැමෝම ලොකු අමාරුවක වැටුණා. ටිකට් ගත්ත අයට ආපහු සල්ලි ගෙවන්න අපිට සිද්ධ වුණා.” ජාවෙඩ් ශාෆි පැවසුවා.මේ ප්‍රසංගයට ජෝන් ඒබ්‍රහම්, අනිල් කපූර් සහ තුෂාර් කපූර් ද සහභාගි වෙන්නට නියමිතව සිටි බවයි ආරංචි. ඒ තිදෙනා ද මේ තීරණයෙන් පසුව නැවතත් ඉන්දියාව බලා පිටත්වුණා. ප්‍රිමියර් ප්‍රඩක්ෂන් සමාගමේ අරමුණ වී තිබුණේ සනි රඟපෑ චිත්‍රපටවලට ප්‍රචාරයක් ලබාදීම සඳහා ඇයගේ සජීවි ප්‍රසංග ඩුබායි හි පැවැත්වීමටයි. ඒ වුණත්, දැනට මතුවී ඇති තත්ත්වය යටතේ සනිට ඩුබායි යන්නට නම් හැකි වන්නේ නැහැ. සමහර විට භාරත සමාජයෙන් එල්ල වූ බලපෑම් මීට හේතුවක් වන්නට ඇති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=am1305051</link>
    <topic>පුටුවට හේත්තු නොවී ඉදිරියට නැමී වැඩ කරන්න එපා</topic>
    <author>සාකච්ඡා කළේ ගාමිණී සුසන්ත  </author>
    <content>පුටුවට හේත්තු නොවී ඉදිරියට නැමී වැඩ කරන්න එපාකාර්යාලයේ පුටුව අංශක 90 කට වඩා වැඩි ඇලයක් තිබිය යුතුයශ්‍රී ජයවර්ධනපුර රෝහලේ විකලාංග රෝග පිළිබඳ ශල්‍ය වෛද්‍ය විශේෂඥ ආනන්ද පෙරේරාකොන්දේ කැක්කුමක් මොහොතකට හෝ හැදිලා නැති කෙනෙකු නැති තරමට කොන්දේ අමාරු එතරම් බහුලයි. ඒ නිසයි අප අද කොන්දේ අමාරු පිළිබඳව කතා කිරීමට අදහස් කළේ. මෙහිදී අදහස් දක්වන්නේ විශේෂඥ වෛද්‍ය ආනන්ද පෙරේරා මහතා.කොන්දේ කැක්කුමක් ඇති වෙන්නේ ඇයි?කොන්ද ප්‍රදේශයේ කැක්කුමක් ඇතිවීම, රෝගයක් නොව රෝග ලක්‍ෂණයක්. ඊට හේතු කීපයක්ම මුල් වෙනවා.හඳුනා ගැනීමේ පහසුව සඳහා කොන්ද ආශි‍්‍රතව වේදනාවක් කැක්කුමක් ඇතිවන හේතු කොටස් 6 කට බෙදා දක්වන්න පුළුවන.ඉන් පළමුවැන්න, උපතින්ම ඇතිවන කොන්දේ ආබාධ නිසා ඇතිවන කොන්දේ කැක්කුමයි.දෙවැන්න කොන්ද ආශි‍්‍රතව සිදුවන යම් යම් යාන්ත්‍රික හේතු නිසා ඇතිවන කොන්දේ කැක්කුමයි.තුන්වැනි කාරණය ලෙස වයස්ගත වීමත් සමඟම ශරීරයේ අනෙකුත් අස්ථිවල වේදනාවක් කැක්කුමක් ඇතිවනවා සේම, කොන්දේ අස්ථි ගෙවීම නිසා ඇතිවන කොන්දේ කැක්කුම දක්වන්න පුළුවන්.යම් යම් ආසාදන කොන්දට බලපෑම නිසා කොන්ද ආශි‍්‍රතව ඇතිවන කැක්කුම් හතරවෙනි කාරණයයි.කොන්දේ අමාරු ඇතිවීමට බලපාන පස්වෙනි කාරණය වන්නේ කොන්ද ආශි‍්‍රතව ඇතිවන ප්‍රදාහයන් ලෙස හඳුනාගෙන තිබෙනවා.අනෙක් කාරණය වන්නේ කොන්ද ආශි‍්‍රතව ඇතිවන පිළිකා. එය ඉතාම සුළු ප්‍රතිශතයක් වුවත් ඒ පිළිබඳව වැඩි අවධානයක් යොමු කළ යුතුයි.ඉහත හේතු සාධක අතරින් කොන්දේ කැක්කුම ඇතිවීමට බලපාන බහුලම හේතුව කුමක් ද?බහුලම හේතුව වන්නේ යාන්ත්‍රික හෝ ව්‍යුහමය වෙනස්වීම් නිසා ඇතිවන කොන්දේ කැක්කුම්. ප්‍රධානම යාන්ත්‍රික හේතුව වන්නේ වැරදි ක්‍රියාකාරකම්. විශාල බරක්, එකතැන නැවී, වෙනත් ආධාරයක් නැතිව එසවීම නිසා බොහෝ දෙනෙකුට කොන්දේ අමාරු ඇතිවෙනවා. එවැනි ක්‍රියාවකදී මාංශ පේශී ගැස්සෙන්න, ඇදෙන්න හෝ ඉරෙන්න පුළුවනි. ඒ වගේම කොන්දේ අස්ථිවලට සම්බන්ධ වී තිබෙන බන්ධනී ඇදීමකට ලක්වෙන්න පුළුවනි.කොන්දේ අස්ථි දෙකක් අතර තිබෙන අන්තර් කශේරුක මඬල ඇතුළතට නෙරායාම කොන්දේ අමාරු ඇතිවීමට තවත් හේතුවක්. අන්තර් කශේරුක මඬල ශරීරය ඇතුළට නෙරා යාම නිසා සුසුම්නාව සහ සුසුම්නාවේ ස්නායු තෙරපීමකට භාජනය වීමයි මෙහිදී සිදුවන්නේ. මේ සඳහා ප්‍රධාන වශයෙන් ම හේතු වන්නේ වැරදි ඉරියව්.පරිගණකයක් ඉදිරිපිට හෝ කාර්යාලයේ වැඩි වේලාවක් ඉඳගෙන සිටින පුද්ගලයින් එසේ ඉඳගෙන සිටින්නේ පුටුවට හේත්තු නොවී ඉදිරියට නැවී නම්, ඉහතින් දැක්වූ කොන්දේ කැක්කුම ඇතිවීමට ඉඩ තිබෙනවා.එසේම නිදා ගන්නා විට අධික ලෙස එබෙන සුලු මෙට්ට භාවිතා කරන්නේ නම්, හෝ නිදාගන්නා මෙට්ටයේ තැනින් තැන ගෙවී ඇත්නම් කොඳු නාරටියේ අන්තර් කශේරුක මඬල ඇතුළට නෙරා යන්න පුළුවන්.එසේ නම් නිදා ගැනීමට සුදුසු මෙට්ටය කුමක් ද?නිදා ගැනීමට තෝරා ගත යුත්තේ පහසුවෙන් එබෙන්නේ නැති තද ගතියෙන් යුත් මෙට්ටයක්. තද ගතියෙන් යුතු කොහු මිශ්‍ර රබර් මෙට්ටය නිදාගැනීමට ඉතාම සුදුසුයි. එතරම් එබෙන්නේ නැති, ස්පි‍්‍රන් යෙදූ මෙට්ට වෙළෙඳ පොළේ තිබෙනවා. එවැනි මෙට්ටත් නිදා ගැනීම සඳහා සුදුසුයි. ඒත් බොහෝ සෙයින් එබෙන ස්පි‍්‍රන් යෙදූ මෙට්ට, ස්පොන්ජ් මෙට්ට නිදා ගැනීමට සුදුසු නෑ.වැඩි වේලාවක් ඉඳගෙන සිටින පුටුව කුමන ආකාරයේ එකක් විය යුතු ද?කාර්යාලයේ හෝ පරිගණකය ඉදිරියේ වැඩි වේලාවක් හිඳගෙන සිටින අය ඒ සඳහා සුදුසු පුටුවක් භාවිතා කිරීම ඉතාම වැදගත්. බොහෝ දෙනෙක් සිතන්නේ ඉඳගැනීමට වඩාත් සුදුසු අංශක 90 ට ආනතියක් ඇති පුටුවක් බවයි. එය වැරදි මතයක්. වැඩි වේලාවක් ඉඳගෙන සිටින අය අංශක 110 ක ආනතියකින් යුතු පුටුවක ඉඳගැනීමයි ඉතා සුදුසු. එසේම එම පුටුවේ ඉඳගත යුත්තේ පුටුවේ පිටුපසට කොන්ද හොඳින් හේත්තු වන ආකාරයටයි.කොන්ද හේත්තු වන ආකාරයට ඉඳගැනීමට පුංචි කොට්ටයක් පුටුවට තබාගත හැකි නම්, එමඟින් කොන්දට වඩාත් පහසුවක් ගෙන දෙනවා. අපගේ කොන්දට ආවේණික හැඩයක් තිබෙනවා.පුටුවක දීර්ඝ වේලාවක් ඉඳගෙන සිටින විට කොන්ද පහළට පුංචි කොට්ටයක් තබා ගැනීමෙන් කොන්දේ එම හැඩය හොඳින් පවත්වාගෙන යා හැකි වෙනවා. එම නිසා අංශක 110 ක පමණ ආනතියක් ඇති පුටුවක ඉඳගෙන කොන්දේ පහළට පුංචි කොට්ටයක් තබාගෙන කාර්යාලීය වැඩපල හෝ පරිගණකය වැඩ කරන්නේ නම්, කොන්දේ අමාරුවලින් මිදීමට හැකි වෙනවා.විශාල බරක් එසවීම වැනි ක්‍රියාවකදී කොන්ද ආශි‍්‍රත මාංශ පේශීන් ඇදීමකට ලක්වුණොත් එම මාංශ පේෂී ඉක්මනින්ම සංකෝචනය වීමට පටන් ගන්නවා. ඒ හේතුව නිසයි කොන්ද ආශි‍්‍රතව අධික වේදනාවක් හට ගන්නේ.බොහෝ දෙනෙකුගේ කොන්දේ අමාරුවලට බලපාන ප්‍රධානතම හේතුව ලෙස හඳුනාගත හැකිවන්නේ විවිධ හේතුන් නිසා කොන්දේ මාංශ පේෂින් සංකෝචනය වීමයි. කොන්දේ අමාරුවලට හේතුවන යාන්ත්‍රිකමය හේතූන් ලෙස හඳුනාගත හැක්කේ මෙම සාධකයෙන්. මෙහිදී සඳහන් කළ යුතු වැදගත් කරුණක් තිබෙනවා.ඉහතින් සඳහන් කළ අන්තර් කශේරුක මඬල ඇතුළට නෙරා යාමේ තත්ත්වය ඇතිවී ඇති බව හැඟුණොත් වහාම වෛද්‍ය උපදෙස් පැතිය යුතු බවයි. ඒ; එමඟින් කොන්දේ ස්නායුව තදවීමකට භාජනය වූවොත්, එය තරමක ගැටලු සහගත තත්ත්වයකට හේතු විය හැකි නිසයි.ඉහතින් සඳහන් කළ ආකාරයට කොන්දේ ස්නායුව තදවීමකට භාජනය වූ විට කොන්දේ කැක්කුම පාදය දිගේ දිවයන ආකාරයත් දැනෙන්නට ගන්නවා. ඒ වගේම පාදයේ මතයට ඇඟිල්ල අක්‍රිය වීමටත්, සුලැඟිල්ල අක්‍රියවීමටත්, යටිපතුල්වල හිරි වැටීමක් ඇතිවීමටත් ඉඩ තිබෙනවා. මෙවැනි රෝග ලක්‍ෂණ සමඟ කොන්දේ අමාරුවක් ඇත්නම් වහාම වෛද්‍ය උපදෙස් පැතිය යුතු වෙනවා.උපතින්ම ඇතිවන ආබාධ නිසා කොන්දේ කැක්කුම් ඇති වන්නේ කෙසේ ද?එය ඉතාම අඩුවෙන් දැකගත හැකියි. සමහර දරුවන් උපදින විට ඇතැම් අස්ථි එකිනෙකට හා වීමක් හෝ උපතින් ම ඇතැම් අස්ථි දුර්වලව නිර්මාණය වීමක් සිදුවෙනවා. එවැනි අවස්ථාවකදී කොන්දේ අස්ථි අතර සමතුලිතභාවයක් නැතිව යනවා. එහි ප්‍රතිඵලයක් ලෙස කොන්දේ අස්ථීන් ඇදවීමකට භාජනය වෙනවා. මෙවිට අධික වේදනාවක් ඇති වෙනවා.උපතේදී මෙවන් ආබාධ ඇතිවුණත් මෙහි රෝග ලක්‍ෂණ පෙන්නුම් කරන්නේ තරුණ අවධියේදී. ඉහත රෝග ලක්‍ෂණ දරුවකු වෙතින් පෙන්නුම් කෙරෙන්නේ නම් එම දරුවාව ස්කෑන් පරීක්‍ෂණයකට භාජනය කළ යුතුයි. එමඟින් උපතින් ම ඇති වී තිබෙන කොන්දේ ආබාධය හඳුනාගන්න පුළුවනි. එසේම මෙම තත්ත්වය ශල්‍යකර්මයක් මඟින් සුවපත් කර ගැනීමට හැකියාව තිබෙනවා.වයස්ගතවීම කොන්දේ කැක්කුමට හේතුවක් වන්නේ කෙසේද?කොන්දේ අස්ථිවල ඇතිවන දුර්වලතා ඊට හේතුවයි. කාන්තාවන්ගේ ආර්ථවය නැවතීමෙන් පසුව වයස අවුරුදු 55 ක් 60 ක් පමණ වූ විට ශරීරයේ ඊස්ට්‍රජන් හෝමෝනය අඩුවීමක් සිදුවෙනවා. ඒ සමඟම අස්ථිභවනය හෙවත්, අස්ථිවල කැල්සියම් තැන්පත් වීමේ අඩුකමක් සිදුවෙනවා.මෙහිදී කැල්සියම් මෙන්ම පොස්පරස්, සහ ප්‍රෝටීන අඩු වෙනවා. එහි ප්‍රතිඵලය වන්නේ අස්ථි දුර්වල වීමයි. ඉහත කී සංඝටක ශරීරයේ මදවීම නිසා සිදුවන අස්ථිවල දුර්වලතාව ‘ඔස්ටියෝ පොරොසිස්’ ලෙස හඳුන්වනවා.ඒ තත්ත්වයට බෙහෙවින් මුහුණ දෙන්නේ වැඩිහිටි කාන්තාවන්. එසේම වයස අවුරුදු 70 පමණ ඉක්මවූ පිරිමින්ට ද මෙම තත්ත්වය ඇතිවීමේ හැකියාව තිබෙනවා. මෙම රෝගී තත්ත්වය ද කොන්ද ආශි‍්‍රතව වේදනාවක් ලෙස පෙන්නුම් කෙරෙනවා. වයස්ගත වූ විට එවැනි තත්ත්වයන්ගෙන් මිදීමට ළමා වියේදී මෙන්ම තරුණ වියේදීත් කැල්සියම්, ප්‍රෝටීන, පොස්පරස් බහුල ආහාර ලබාගත යුතු වෙනවා. එය ඉතාම පහසුවෙන් කළ හැකි දෙයක්. කිරි, කිරිවලින් නිෂ්පාදනය කරන ආහාර, හාල්මැස්සන්, සාලයන්, කූනිස්සන් වැනි කුඩා මාළු වර්ග දිනපතා ආහාරයට එක්කර ගැනීමෙන් ඉතාම පහසුවෙන් අපට අවශ්‍ය කැල්සියම් ප්‍රමාණය ලබාගත හැකිවෙනවා.වෙළෙඳ දැන්වීම්වලට රැවටී විවිධ පිටි කිරි වර්ගවලට නොරැවටී දියර කිරි භාවිතා කිරීම ඉතාම සුදුසුයි. කොන්දේ අස්ථිවලටත් ඔස්ටියෝපොරෝසිස් රෝගය බලපෑම නිසා ඉතා සුළු වැටීමකින් පවා කොන්දේ අස්ථි බිඳී යා හැකියි.කොන්ද ආශි‍්‍රතව ඇතිවන ප්‍රදාහයන් කීවේ...කොන්ද ආශි‍්‍රතව ප්‍රදාහයන් ඇතිවීමට රුමටොයිඩ් ආතරයිටිස් සහ ඔස්ටියෝ ආතරයිටිස් ප්‍රධාන වෙනවා. කොන්දේ අස්ථිවලට මෙන්ම ශරීරයේ අනෙකුත් සන්ධිවලටත් ඉහත සඳහන් ආතරයිටිස් රෝගය බලපෑම් ඇති කළ හැකියි.උදාහරණයක් ලෙස වැලමිට සන්ධි ඉදිමීම, මැණික් කටුව සන්ධිය ඉදිමීම, දණහිස් සන්ධිය ඉදිමීම සමඟම මෙහිදී කොන්දේ ඇති සන්ධිවලත් ඉදිමීමක් ඇති වෙනවා. එහිදී කොන්දේ වේදනාවක් කැක්කුමක් ඇති වෙනවා. මෙම රෝගී තත්ත්වය නිවැරදිව හඳුනාගෙන ප්‍රතිකාර කිරීමෙන් කොන්ද කැක්කුමෙන් මිදෙන්න පුළුවන්.ආසාදන නිසා කොන්දේ කැක්කුම් ඇතිවන්නේ කෙසේද?යම් යම් විෂබීජ ආසාදන කොන්දට බලපෑම නිසාද කොන්දේ කැක්කුම් ඇති වෙනවා. විශේෂයෙන්ම රෝග කාරක බැක්ටීරියාවන් කොන්දේ අස්ථිවලට ඇතුළු වීම නිසා කොන්දේ ආසාදන තත්ත්වයක් ඇති විය හැකියි.මෙම තත්ත්වය ඇති වන්නේ ඉතාම කලාතුරකින්. මෙහිදී රෝගියාට ඉතා තද කොන්දේ කැක්කුමක් ඇතිවන අතර, අධික උණ ඇතිවීම, ශරීරය තළාපෙළා දැමූ ලෙස දැනීම වැනි රෝග ලක්‍ෂණ ද පෙන්නුම් කරනවා. මෙය තරමක් අඩුවෙන් ඇතිවිය හැකි තත්ත්වයක් වුවත් මෙහි ප්‍රතිඵලය තරමක් දරුණු විය හැකියි.රුධිර පරීක්‍ෂාවක් සහ වෙනත් වෛද්‍ය පරීක්‍ෂා කීපයක් කිරීමෙන් කොන්ද ආසාදනය වී ඇති විෂබීජය නිවැරදිව හඳුනා ගත හැකියි. ඉන්පසුව නිවැරදි ප්‍රතිකාර ලබාදීමෙන් රෝගයෙන් සුවපත් වීමේ හැකියාව ලැබෙනවා.ක්ෂය රෝග බැක්ටීරියාවත් කොන්දට බලපෑම් කරනවාද?ඔව්; ක්ෂය රෝගයට අදාළ බැක්ටීරියාව කොන්දට බලපෑම් කිරීම නිසා කොන්දේ අමාරු ඇතිවෙනවා. අප බොහෝ විට සිතන්නේ ක්ෂය රෝගය බලපෑම් කරන්නේ පෙණහලු ඇතුළු ශ්වසන පද්ධතියට පමණක් බවයි. පෙණහලුවලින් බාහිරව කොඳු නාරටිය වැනි අස්ථිවලට පවා ක්ෂය රෝගය විෂබීජ බලපෑම් කරන බව පැහැදිලි වෙනවා.ක්ෂය රෝගය විෂබීජය කොන්දේ අස්ථිවලට බලපෑම් කළවිට ඇතිවන කොන්දේ කැක්කුම ඉතා දරුණු ලෙස රෝගියාට දැනෙන්නේ නෑ. මෙම කොන්දේ අමාරුව කලක් පවතිනවා. එසේම මෙහිදී උණ ගැනීමක් සිදුවන්නේ නෑ.ඔබගේ නිවසේ ක්ෂය රෝගය වැලඳුණු අයෙකු සිටී නම්, ඔබගේ කාර්යාලයේ හෝ මඟ තොටේදි ක්ෂය රෝගය වැලඳුණු අයකු ඇසුරු කරන්නට සිදුවී නම්, ඔබට කොන්දේ කැක්කුමත් සමඟ ක්ෂය රෝග ලක්‍ෂණත් ඇත්නම්, වෛද්‍යවරයකු හමුවීම ඉතාම වැදගත්.මෙහිදී සඳහන් කළ යුතු වැදගත් කරුණක් තිබෙනවා. ඒ; ක්ෂය රෝගය විෂබීජය කොන්දට බලපෑම් කළවිට සම්පූර්ණ සුවය ලබා ගැනීමට මාස 9 ක පමණ කාලයක් ඖෂධීය ප්‍රතිකාර ලබාගත යුතු බවයි.ඒ වගේම මෙහිදී සඳහන් කළ යුතු වැදගත් කරුණක් තිබෙනවා. ඒ ක්ෂය රෝගය විෂ බීජය කොන්ද ආශි‍්‍රතව පැතිරී ගිය විට කොන්දේ අස්ථි දුර්වල වීමක් මෙන්ම, කොඳුනාරටිය ඇදවීමක්ද සිදුවෙන්න පුලුවනි. ඒ නිසයි හැකි ඉක්මනින් ප්‍රතිකාර සඳහා යොමු විය යුත්තේ.කොන්දේ පිළිකාවක් ඇතිවූ විට ඇතිවන කැක්කුමත් දරුණු ද?මෙහිදී පිළිකා වර්ග 2 ක් පිළිබඳව සඳහන් කළ යුතුයි. ඒ; ප්‍රාථමික පිළිකා සහ ද්විතික පිළිකා ලෙස. ප්‍රාථමික ලෙස ගැනෙන්නේ කොඳුනාරටියේම අස්ථිවල ඇතිවන පිළිකා. ඒවා බොහෝවිට සෑදෙන්නේ කොඳු නාරටියේ අස්ථිවල අස්ථි සෛල වලින්. ඒ ඔස්ටියෝ සාකෝමා, මයලෝමා සහ කොන්ඩොසාකෝමා යන පිළිකා.ශරීරයේ වෙනත් ස්ථානයක හටගන්නා පිළිකාවක් ඇතැම් විටෙක කොඳුනාරටිය දක්වා පැතිරී එහි තැන්පත් වීමට ඉඩ තිබෙනවා. උදාහරණයක් ලෙස පියයුරුවල, වකුගඩුවල, පුරස්ථ ග්‍රන්ථියේ, තයිරොයිඩ් ග්‍රන්ථියේ ඇතිවන පිළිකා පැතිරී කොඳු නාරටියේ තැන්පත් වීමට ඉඩ තිබෙනවා.මෙයත් පෙන්නුම් කරන්නේ කොන්දේ අමාරුවක් ලෙසයි. ඔ - අචරසහ ස්කෑන් පරීක්‍ෂාවකින් මෙම තත්ත්වය ඉතාම පහසුවෙන් හඳුනාගත හැකි වෙනවා. කොන්දේ අමාරුවලට හේතුවන කාරණා අතරින් පිළිකාවක් නිසා කොන්දේ අමාරුවක් ඇතිවීම ඉතාම දුලභ දෙයක්. එහෙත් කොන්දේ අමාරුවක් ඇතිවූ විට ඉහත පරීක්‍ෂාවන් කර සැක හැර ගැනීම වැදගත්.කොන්දේ අමාරුවලට බලපාන තවත් හේතු තිබෙනවාද?ඉහතින් දැක්වූ හේතු සාධකවලට අමතරව තවත් හේතු ගණනාවක් ම නිසා කොන්දේ අමාරු ඇති වෙනවා. තරුණ ගෑනු ළමයින්ගේ ඔසප්වීම සිදුවන කාලයේදී කොන්දේ කැක්කුමක් ඇතිවිය හැකියි. මේවා රෝගී තත්ත්වයක් ලෙස සැලකිය යුතු නෑ. එය ගර්භාෂය, කොඳුනාරටිය ආශි‍්‍රතව තිබෙන බන්ධනී සහ ඒ ආශි‍්‍රත පටකවලින් ඇතිවන කැක්කුමක්. එම කැක්කුම කොඳුනාරටියටත් දැනෙන්න පුළුවනි. ඒ නිසයි මෙහිදී කොන්දෙ කැක්කුම යැයි කියන්නේ.ඒ වගේම ගර්භාෂය ආශි‍්‍රතව ඇතිවන යම් යම් ආබාධ නිසාත් කොන්දේ කැක්කුම් ඇති වෙනවා. එයට හේතුව වන්නේ ඉහතින් දැක්වූ ආකාරයට ගර්භාෂය ආශි‍්‍රත බන්ධනීන් සම්බන්ධ වී තිබෙන්නේ කොන්ද ප්‍රදේශයට වීම නිසයි. එසේම ගර්භනී අවස්ථාවේදී ද, කාන්තාවන්ගේ කොඳුනාරටිය ආශි‍්‍රතව කැක්කුම් ඇති වෙනවා. එයට හේතුව වන්නේ ගර්භාෂය විශාල වීමත් සමඟම ගර්භාෂයේ බරත් කොඳුනාරටියට දැනීමයි. මෙය බිය විය යුතු කරුණක් නෙමෙයි.කොන්ද ආශි‍්‍රතව ඇතිවන කැක්කුම් නොසළකා සිටීම සුදුසු වන්නේ නෑ. ඔබගේ කොන්දේ අමාරුවට හේතුව ඉහතින් සඳහන් කළ හේතූන්ගෙන් එකක් වෙන්න පුළුවනි. ඒ නිසා දින දෙක තුනකට වැඩියෙන් කොන්දේ කැක්කුමක් පවතිනවා නම්, ෙවෛද්‍ය උපදෙස් පැතීම ඉතාම වැදගත්. වඩාත්ම වැදගත් වන්නේ කොන්දේ කැක්කුමට හේතුව ඉතාම නිවැරදිව හඳුනාගෙන ප්‍රතිකාර කිරීමයි.යාන්ත්‍රික හේතු නිසා ඇතිවන කොන්දේ අමාරු සම්පූර්ණයෙන් සුව කළ හැකිද?ඔව්, සුව කළ හැකියි. එසේ වුණත් ඇතැම් ඒවාට ටික කලක් ගත වෙනවා. මෙහිදී වෛද්‍යවරයා ලබාදෙන ඖෂධ මඟින් මාංශ පේෂීන්වලට ඉරීමෙන් සහ ඇදීමෙන් සිදුවන හානිය වළක්වාගන්න පුළුවනි. මෙහිදී ඖෂධ භාවිතය මෙන්ම භෞත චිකිත්සක ප්‍රතිකාර ද ඉතා ප්‍රයෝජනවත්.භෞත චිකිත්සක ප්‍රතිකාරවලදී භතබපච ඉධභදඤක්‍රම කිරණ මඟින් කෙරෙන ප්‍රතිකාර ක්‍රම ආදිය මඟින් කොන්දේ අමාරුවලට සහනයක් ලබාගන්න පුළුවනි. එසේම භෞත චිකිත්සක ප්‍රතිකාර ක්‍රම මඟින් ලබාදෙන ව්‍යායාම කොන්දේ සහ මාංශ පේෂී වලටත් ඉතා ප්‍රයෝජනවත්.සාකච්ඡා කළේ ගාමිණී සුසන්ත   ඇතැමෙක් පැරසිටමෝල් ඩයික්ලොෆැනක් වැනි වේදනා නාශක ඖෂධ වර්ග වෛද්‍ය උපදෙස්වලින් තොරව කොන්දේ අමාරු සඳහා ගන්නවා.එයින් සිදුවන්නේ රෝගයේ ලක්‍ෂණ තාවකාලිකව යටපත් වීම පමණයි. එමඟින් වෛද්‍යවරයාට නිවැරැදිව රෝගය හඳුනාගැනීම අපහසු වෙනවා.රෝග ලක්‍ෂණ පෙන්නුම් කරන විට වෛද්‍යවරයාට රෝගය හඳුනා ගැනීම ඉතාම පහසුයි.ඒ නිසා වෛද්‍ය උපදෙස්වලින් තොරව වේදනා නාශක ගැනීම නුසුදුසුයි.ඒ වගේම වේදනා නාශක ගැනීමෙන් සහනයක් දැනෙන නිසා රෝගය උත්සන්න වන තෙක්ම රෝගියා වෛද්‍යවරයෙකු හමුවන්නේ නෑ.එය විශාල අනතුරුදායී වැඩක්. එසේම වේදනා නාශක ඖෂධ හිතුමතේ ගැනීම මඟින් වකුගඩු, අක්මාව වැනි ඉන්ද්‍රියයන්ට බලපෑම් ඇති වෙනවා. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=am1305052</link>
    <topic>ඩෙංගු ද නැද්ද හරියට කියන්න දැන් විනාඩි 20න් පුළුවන්</topic>
    <author>සාකච්ඡා කළේ</author>
    <content>ඩෙංගු ද නැද්ද හරියට කියන්න දැන් විනාඩි 20න් පුළුවන්ලේ බලන්න දවස් තුන හතරක් කල් අරින්න ඕන නෑබොරැල්ල රජයේ වෛද්‍ය පර්යේෂණායතනයේ තාක්ෂණ විද්‍යාඥ කීර්ති වික්‍ර­ම­රත්නමේ දවස්වල පවතින උණ ගැන රටේ නොයෙකුත් ප්‍රදේශවලින් කරුණු වාර්තා වෙයි. එලෙස පැතිරි ඇති උණ සාමාන්‍ය උණක් ද ඩෙංගු උණ ද කියා පරීක්ෂා කර බැලීමට නව රසායනාගාර පරීක්ෂණයක් දැන් පවතී.විශේෂයෙන්ම ඩෙංගු රෝගයදැයි ඉක්මනින් බැලීමට මේ පරීක්ෂණයට හැකිවෙයි. මේ පරීක්ෂණය හඳුන්වන්නේ ඩෙංගු එන් එස් 1 (ඩෙංගු නන් ස්ට්‍රක්චරල් වන්) යනුවෙනි.උණ ඇති රෝගියෙකුගේ රෝග තත්ත්වය මිනිත්තු 20 ක් වැනි කෙටි කාලයක් තුළ එම පරීක්ෂණය මඟින් නිගමනය කළ හැකිය.ඩෙංගු වෛරසයක් සමඟම ප්‍රෝටීනයක් ද ඇතුළු වේ. ඒ ප්‍රෝටීනයේ ‘ඇන්ටිජන්’ ප්‍රමාණයක් තිබේ. එම ඇන්ටිජන් ප්‍රමාණය කොපමණ දැයි සොයා ගැනීමයි එම පරීක්ෂණය මඟින් සිදු කරන්නේ.එම ප්‍රෝටීනය සිරුරේ අන්තර්ගත නම් ඩෙංගු වෛරසය සිරුරට ඇතුළු වී ඇති බව තහවුරු වේ.එවැනි පරීක්ෂණයක් පෞද්ගලික රෝහලකින් හෝ පෞද්ගලික රසායනාගාරයකින් සිදුකර ගැනීමේ දී වැඩි මිලක් ගෙවන්නට සිදුවේ.සෞඛ්‍ය අමාත්‍යාංශය මඟින් ප්‍රධාන රෝහල් කිහිපයකම ඩෙංගු එන් එස් 1 පරීක්ෂණය සිදු කරන්නට පහසුකම් මේ වන විට ඇතිකර තිබෙන අතර තවත් රෝහල් කිහිපයකම මෙවැනි පහසුකම් ලබාදීමට ද පියවර ගෙන ඇත.මෙවැනි පරීක්ෂණයකින් උණ රෝගියෙකුට තිබෙන වාසිය නම් උණ රෝගි රෝගියාට වැලඳී ඇත්තේ ඩෙංගු නම් උණ සෑදී දින 3 - 5 ක් බලා සිට සම්පූර්ණ රුධිර පරීක්ෂාවකින් ඩෙංගු ද නැද්ද තහවුරු කරගන්නවාට වඩා කෙටි කාලයකින් තහවුරු කරගැනීමට හැකි වීමයි.මේ පරීක්ෂණයෙන් ඩෙංගු රෝගියා ඉක්මනින් හඳුනා ගැනීමෙන් වෛද්‍යවරයාට රෝගියා සඳහා ලබාදිය යුතු ප්‍රතිකාර හා ඔහුගේ ජීවිතය බේරා ගැනීමට අවශ්‍ය ආරක්ෂාකාරී ප්‍රතිකාර විධි සලසා දීමට හැකි වෙයි.පවතින කාලගුණ තත්ත්වය හා පාරිසරික තත්ත්වය අනුව වැඩිහිටියන්ට ළමයින්ට හා විශේෂයෙන්ම පාසල් සිසුන්ට උණ රෝග ලක්ෂණයන් පවතින්නේ නම් අප්‍රමාදව ඩෙංගු දැයි තහවුරු කර දැන ප්‍රතිකාර ලබා ගැනීමට යොමුවීම සුදුසුය.ඩෙංගු රෝගයේ භයානකකම වන්නේ එක් වතාවක හැදී දෙවන වතාවටත් හැදුණොත් පළමුවැනි වතාවට වඩා රෝගියා අසාධ්‍ය තත්ත්වයට පත්වීමය.සාකච්ඡා කළේසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=am1305053</link>
    <topic>රට ගිහින් ආ අයකුට උණ හැදුණොත් ලේ පරික්ෂා කරගන්න</topic>
    <author>සාකච්ඡා කළේ</author>
    <content>රට ගිහින් ආ අයකුට උණ හැදුණොත් ලේ පරික්ෂා කරගන්නඉන්දියාව ඇතුළු රටවල් 110ක තවමත් මැලේරියාවමැලේරියා වර්ගය අනුව ප්‍රතිකාරත් වෙනස්මැලේරියා මර්දන ව්‍යාපාරයේ අධ්‍යක්ෂවෛද්‍ය සරත් දෙනියගේමැලේරියාව අතීතයට එක් වූ ‍රෝගයක් කියලයි වැඩි දෙනෙක් සිතන්නේ‍. එය අතීතයේ දි අපේ රටේ ජනතාව බිය ගැන්වූ මාරාන්තික රෝගයක් ව තිබුණා. ඒ කාලේ මැලේරියාව ට කැලෑ උණ කියලත් කිව්වා. 1934-35 සමයේ දි මැලේරියාවෙන් අපේ රටේ මිනිසුන් 82 000ක් මරණයට පත් වුණා. අපේ රටේ උතුරු නැ‍‍ඟෙනහිර, වයඹ ඇතුළු උෂ්ණාධික ප්‍රදේශවල බහුල වශයෙන් මැලේරියාව ‍පැතිරී තිබුණා.වර්තමානය වන වි‍ටත් ලෝකයේ රටවල් 110 කින් මැලේරියාව වාර්තා වෙනවා‍. 2011 දී ලෝකය පුරා මැලේරියා රෝගයෙන්106 820 දෙනකු මරණයට පත්වුණා.මැලේරියාව කොතරම් දරුණු ද කියනවා නම් ගතවන සෑම මිනිත්තුවකට වරක් ම ලොව කොතැනක හෝ වයස අවුරුදු පහට අඩු දරුවකු මැලේරියාවෙන් මිය යනවා. ළමයින් මෙන්ම වයෝවෘද්ධ පිරිසටත් රෝගයේ මරණීය අවදානම වැඩියි. 2014 වන විට ශ්‍රී ලංකාවෙන් මැලේරියාව සහමුලින් තුරන් කිරීම මැලේරියා මර්දන ව්‍යාපාරයේ ඉලක්කයයි.වර්තමානයේ අපේ රටෙන් මැලේරියාව බහුලව වාර්තා නොවන හෙයින් ‍ජනතාව තුළ මෙන්ම සෞඛ්‍ය ක්ෂේත්‍රයේ ද ඒ පිළිබඳව පැවැති බිය සහ උනන්දුව අඩු වී ගිහින්. එහෙත් තවමත් අපේ රටෙන් මැලේරියා රෝගීන් වාර්තා වෙනවා. 2012 වසරේදී මැලේරියා රෝගීන් 70ක් වාර්තා වුණා. වැඩි වශයෙන් ම රෝගීන් වාර්තා වන්නේ යාපනය, කිලිනොච්චි, මුලතිව් ,මන්නාරම, ත්‍රිකුණාමලය , මොනරාගල, සහ හම්බන්තොට දිස්ත්‍රික්කවලින්. රෝගීන් අතරින් වැඩි දෙනකුට රෝගය බෝ වී ඇත්තේ රෝගය බහුල විදේශ රටවල සංචාරය කි‍රීමෙන් පසුවයි.අප්‍රිකානු රටවල්, ඉන්දියාව, මැලේසියාව වැනි ඇතැම් ආසියානු රටවල් මෙන්ම, දකුණු ඇමෙරිකානු රටවල මැලේරියාව බහුලව පවතිනවා. එමෙන්ම කැලෑබද පෙදෙස්වල රැකියාවේ නියුතු පිරිස්, හමුදා සේවයේ නියුතු අය, මැණික් පතල් කරුවන්, හේන් ගොවීන් හා උතුරු නැඟෙනහිර පළාත්වල පදිංචි වූවන් මැලේරියාවට ගොදුරු වීමේ වැඩි අවදානමක් දරනවා.මැලේරියා රෝගය බෝ වන්නේ පරපෝෂිතයකු මඟින්. ආසාදිත ඇනෝෆිලිස් මදුරුවකු දෂ්ට කිරීමෙන් මිනිසාට රෝගය බෝ වෙනවා.අපේ රටේ හමුවන මැලේරියා පරපෝෂිත‍යන් වර්ග දෙකකි.1.ප්ලැස්මෝඩියම් වයිවැක්ස්.2.ප්ලැස්මෝඩියම් ෆැල්සිපාරුම්.මේ අතරින් ප්ලැස්මෝඩියම් වයිවැක්ස් පරපෝෂිතයා ගෙන් බෝ වන මැලේරියා රෝගයෙහි සංකූලතා අඩුය. ෆැල්සිපාරුම් පරපෝෂිතයා ‍ගෙන් බෝ වන මැලේරියාවට නිසි කලට සාර්ථක ලෙස ප්‍රතිකාර නො කළ හොත් මොළේ මැලේරියාව , අක්මාව ,වකුගඩු සහ හෘදයට බලපෑමෙන් දරුණු සංකූලතා ඇති විය හැකිය.මැලේරියා මදුරුවා බෝ වන්නේ සෙමෙන් ගලා යන හෝ නිශ්චල පිරිසිදු ජලය සහිත හොඳින් හිරු එළිය වැටෙන තැන්වලය. ගං ඉවුරුවල රැඳෙන දිය කඩිති, ගඩොල් වළවල්, නො ගැඹුරු මැණික් පතල් , කෘෂි ළිං, අත්හරින ලද ළිං වැනි ජලය රැඳෙන තැන්වලය.මැලේරියාවේ රෝග ලක්ෂණ වන්නේ ඇඟ වෙව්ලා උණ ගැනීම, හිසරදය, වමනය,ඇඟ පත වේදනාව, හා ඇඟ සුදුමැලි වීමය‍.ඇතැම් විට මේ රෝග ලක්ෂණ ඒ අයුරින් ම නැතිවත් මැලේරියාව ට ගොදුරු විය හැකිය.ඔබ මැලේරියාව සහිත ප්‍රදේශයක හෝ රටක සංචාරයක යෙදුණේ නම් ඉහත රෝග ලක්ෂණ පහළ වුව හොත් වහාම මැලේරියාව සඳහා ලේ පරීක්ෂාව කරවා ගත යුතුය. ඇඟිල්ලක් විද කරනු ලබන සරල ලේ පරීක්ෂාවකින් මැලේරියාව ඇත් දැයි සොයා ගත හැකිය. මෙරට ඕනෑම ප්‍රධාන රෝහලකින් හෝ ළඟම ඇති මැලේරියා මර්දන කාර්යාලයේ පිහිටි රසායනාගාරයකින් එම පරීක්ෂණය නොමිලේම කරවා ගත හැකිය.මැලේරියාව වැලඳී ඇත්දැයි දැන ගැනීමට ඇති ඉක්මන් සහ සාර්ථකම ක්‍රමය ලේ පටල පරීක්ෂාවයි. ආර් ඩී ටී නම් වූ ඉක්මන් රුධිර පරීක්ෂාවද සාර්ථක ක්‍රමයකි.ඔබට මැලේරියාව වැලඳුණ හොත් ඔබට වැළඳී ඇති මැලේරියා වර්ගය අනුව ප්‍රතිකාර ‍වෙනස් වේ. වයිවැක්ස් මැලේරියාව සඳහා ක්ලෝරොක්වීන් හා ප්‍රිමාක්වීන් යන ඖෂධ ලබා දේ.මෙයින් ප්රීමාක්වීන් ඖෂධය අඛණ්ඩව දින 14 ක් ලබා ගත යුතුය.ඔබට ෆැල්සිෆාරුම් මැලේරියාව වැලඳී ඇත් නම් රෝහලක නැවතී අදාළ ඖෂධ මාත්‍රා නොකඩවා නියමිත කාලය පුරාම ලබා ගත යුතුය.‍රෝගයෙන් වැළකීමට ඇති හොඳම ක්‍රමය මදුරු දෂ්ටනයෙන් වැළකී සිටීමයි. අලුයම් කාලයේ සහ රාත්‍රී කාලයේදී මැලේරියා මදුරුවා දෂ්ට කරයි. මදුරු දැලක් යට නිදා ගැනීම වඩා සුදුසුය. බෙහෙත් ගැල්වු දැලක් නම් වඩාත් සුදුසු ය. මදුරුවන් සඳහා කජු ලෙලි දුම් ගැසීම, මදුරුතලා වැනි සම්ප්‍රදායික විකර්ෂක යෙදීම, මදුරු කොයිල් ,පැඟිරි තෙල් හා වේපරයිසර් වැනි විකර්ෂක යෙදීම ද කළ හැකිය.මදුරුවන් බෝ වන ස්ථාන අඩු කර ගැනීම, අත් හැර දැමූ ළිං, ගඩොල් වලවල්, හෝ පතල් වසා දැමීම මෙන්ම වසා දැමිය නොහැකි දිය රැඳෙන ස්ථානවල ගප්පි වැනි කීට භක්ෂක මසුන් ඇති කිරීමත් කළ හැකිය.ඔබ මැලේරියාව සහිත රටක සංචාරය කරන්නේ නම් මැලේරියාව වළක්වා ගැනීමේ උපදෙස් මැලේරියා මර්දන ව්‍යාපාරයේ මූලස්ථානයෙන් ලබා ගත හැකිය. කටුනායක ගුවන් තොටුපළෙහි ද එවැනි මධ්‍යස්ථානයක් පිහිටුවා ඇත. එවැනි රටක සංචාරය කර පැමිණි පසු උණ වැලඳුණු හොත් මැ‍ලේරියාව සඳහා ලේ පරීක්ෂා කර ගත යුතුය.කෑගල්ල, කල්මුණේ, කිලිනොච්චි, කුරුණෑගල, මහව, මාතලේ, මන්නාරම, මුලතිව්,මොනරාගල, පොලොන්නරුව, පුත්තලම, ත්‍රිකුණාමලය හා වව්නියාවෙහි මධ්‍යස්ථාන පිහිටා තිබේ. වැඩි විස්තර මැලේරියා මර්දන ව්‍යාපාරය, අංක 555/5, ඇල්විටිගල මාවත, කොළඔ 5 යන ලිපිනයෙන් ලබා ගත හැකිය. එහි දුරකථන අංක 0112 588408,0112368173, සහ 0112 368174 වේ.සාකච්ඡා කළේසාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=ay130505</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.කම්කරු දිනේ පහු වුණා. ඒ දිනය ඇතිවුණ හේතුව ඉතිහාසය ආදිය ගැන අටුවා ටීකා ඕන තරම් දැනගන්න ලැබුණා. ඒත් සමහර විට අපට ඒ දිනේදීවත් හිතේ සහනයක් දැනුණ ද?එහෙම දැනෙන්න නම් අපි වැඩ කරන්න ඕන. සමහරු වැඩක් කරන්න ගියාම දස මහ බැලුම් බලනවා. කම්මැළියට දිවැස් තියෙනවා කියන කතාව හරියටම හරි කියලා දැනෙන්නේ එහෙම කෙනකුගෙන් වැඩක් කරගන්න උත්සාහ දැරුවාමයි.විශේෂයෙන් අද කාලේ තරුණ පිරිස් ගැන දකින්න හොඳම කෙනා අපේ අඳුරන ඇන්ටි කෙනකුගේ පුතා කියලා හිතෙනවා. ඒ පුතාලාව නගරෙ ලොකු ඉස්කෝලෙකට දාලා හොඳින් උගන්වන්න කරපු වියදම ගැන කතා කරලා වැඩක් නැහැ.ලොකු පුතා යන්තම් තමන් කැමති විදිහෙ රස්සාවක් ලැබිලා ඒ එක්කම ගෑනු ළමයකුත් යාළු වුණ නිසා රට ගිහින් දැන් හොඳ ගාණක් හම්බ කරනවා. එයා තව ටික කාලෙකින් බැඳලා මේ රටේ පදිංචියට එයි. එතකොට අත්දැකීම් එක්ක හොඳ වැටුපක් සමඟ රස්සාවක් ලැබෙයි.ඒත් දෙවෙනියා? එයාට මේ ලෝකෙ තියෙන පාඨමාලා කොයික කළත් මදි. සමහර ඒවා මඟින් නතර කරනවා. සමහර ඒවාට සල්ලි බැඳලා යන්නේ නැතිව ඉන්නවා. ගෙදර කාමරේ දොර වහගෙන යාළුවොත් එක්ක අන්තර්ජාලය පුරා සැරිසරනවා. රොක්, පොප්, ජෑස්, ගගා කතී වෙන මීයෙන වගේ ගිටාර් නාද පවත්වනවා.රැවුළයි කොණ්ඩෙයි දෙකම වවලා කලාකාරයෙක් වුණා කියලා හිතාගෙන ඉන්නවා. රස්සාවල් හොයලා දුන්නාම ඒ දීපු කෙනාට රවනවා. ට්‍රේලර් බයික් එකේ නැඟලා යාළුවොත් එක්ක කොහේදෝ යනවා.ඇඳුරුම් කමක් පාවිච්චි කරලා හරි හොඳ හොඳ තැන්වල හොඳ හොඳ ජොබ්ස් නම් කීයක් ලෑස්ති කරලා දුන්න ද? ඒ එකකටවත් නොයා ඉන්න හේතු ඕන තරම් තියනවා... පාඨමාලා කොපමණ කළත් සුදුසුකම් මදිලු. වේලාවට යන්න බැරිලු. පිළිවෙළට අඳින්න කම්මැළියිලු.තවත් මේ වගේ අය ඉන්න බව තේරුණේ එයාගේ යාළුවෝත් මේ වගේ දේවල් කියන බව එයාම කියන නිසයි. ඔය කොලු රෑනම රස්සාවලට ගියත් දවසෙන් දෙකෙන් ආයෙත් ගෙදර නවතිනවා.කොහොම වුණත් තමන්ගේ අම්මා තාත්තා මේ වගේ සිතුවා නම් අද තමන්ට ඔය තරම් සැප විඳගෙන තුන් වේලක් කාලා බීල ඉන්න ලැබේවි ද කියලා මොහොතකටවත් ඒ පුත්තුන්ට නොහිතෙන එකයි පුදුමේ.ඒත් තමන්ගේ ඉල්ලීම් සඳහා ගෙදරම වුණත් හර්තාල්, පෙළපාළි, උපවාස කරන්න මේ අය පසුබට වෙන්නෙ නෑ. හැබැයි තමන්ගෙන් තමන්ටවත්, ගෙදර අයටවත් ගමට රටට ලෝකෙටවත් යුතුකමක් ඉටු වෙනව ද කියලා හිතන්න ඒ යුතුකම් ඉටු කරන්න ඉඩ දෙන්න කියලා හර්තාල් කරන කවුරුවත් හොයාගන්න ඉන්නව ද මන්දා.ඒ අය වගේ නෙවෙයි වැඩ කරන මිනිස්සු. දහසක් ප්‍රශ්න කරදර බාධක දුක් කම්කටොලු මැද්දෙ තමන්ගේ දරුවන්ගේ බඩකට පුරවන්න ලේ දහඩිය කඳුළු හෙළන හැටි! සුදු කරපටි පැලඳගත්තු අය ගැන කෙසේ වුණත් එදා වේල හොයාගන්න පාරේ.ගිනි අව්වේ පිච්චෙන මිනිස්සු, සොච්චම් වැටුපකට මාසයක් පුරා බස්වල පොරකකා කන්තෝරු යන ගැහැනු මිනිස්සු දකිනවා නම් ඒ අයගේ වෙහෙස ගැන හිතෙනවානම් අර වගේ අතට එන රස්සාවලට පයින් ගසා දමන තරුණ පිරිස් බෝ වෙන එකක් නැහැ.කොපමණ දුක් වින්දත් ඒක සතුටින් කරන වැඩ කරන ජනතාවගේ පිලට එක්වන්න බැරිව රැකියා විරහිත පිරිසකුත් තාමත් ඉන්නවා. ඒ අයගේ දෙපතුල් ළඟට අර වගේ රැකියාවන් පූජා කරන්න අඳුරන අයත් නැහැ, කොහොම වුණත් මනුෂ්‍යයෙක් විදිහට ඉපදුනානම් මේ ලෝකෙට බරක් නොවී ඉන්න තමන් දැනගන්න ඕන.වැඩ කරන කෙනකු වුණත් තමන් කරන වැඩේ සතුටින් කරන්නේ නැත්නම් කිසිම යාදීමක් නැහැ. තමන්ටවත් රටටවත් එයින් වැඩක් වෙන්නෙත් නැහැ. එහෙම කියන්න හිතුණේ තෙරේසා මව්තුමිය කී කතාවක් මතක් වුණ නිසයි.ඒ කතාවේ අර්ථ රැසක් තිබෙනවා. අපි එකිනෙකාගේ අත්දැකීම් අනුව ඒ කියමන අර්ථ ගන්වගන්න පුළුවන්. ඒ නිසා අප රාජකාරි කරන ආකාරය ගැන හිතලා මේ කියමන තේරුම් ගන්න එක හොඳයි.“ආදරයකින් තොරව රාජකාරි කිරීම වහල්කමකි”අරුණි  අද දියණියගෙන් අම්මා, වෙන්කර හඳුනා ගැනීමට බැරි තරමට ඇය වෙනස් වෙලා. සියල්ල අලුත් වන ලෝකයේ, ඇය අලුත් වූවාට කමක් නැහැ.ඒත් තමා වැඩිහිටි දියණියකගේ මවක බව සිතට ගත යුතුයි. දියණිය දිගට සායක්, ගවුමක් සංවරව අඳින විට අම්මාගෙ ඇඳුම දිනෙන් දින කෙටි වෙනවා.එසේ වීම වරදක් නැතැයි කීවත්, බොහෝ මවුවරු තම අඟ පසඟ ප්‍රමාණයටත් වඩා උළුප්පා පෙන්වීමට දරන උත්සාහයට එකඟවිය නො හැකිය.දියණිය සමඟ යන ඇයට සමහරු “අක්කායි – නංගියි” කියනවා නම් ඊට වඩා සතුටක් තවත් නැත.මෙය අම්මලාට සෑදී ඇති එක්තරා උමතුවකි. අම්මාත් – දුවත් අතර තරග පවත්වන සමහර රූපවාහිනී නාළිකා කරනුයේද, පනින රිලවුන්ට ඉණිමං බැඳීමය. පිරිසුදුවට, ලස්සනට සිටීම, ඇඳීම – පැලඳීම අගය කළ යුතු වුවත් සමහරු එහි සීමාව නො දන්නා බව දකින්නට ලැබේ.’අම්මා’ යනු ලොව උතුම්ම වචනයයි. ගෙදර බුදුන් වන අම්මා, තවත් අක්කා කෙනෙක් නොවිය යුතුය. වඩාත් වටිනුයේ දියණියට ආදර්ශවත් අම්මා කෙනෙකු වීමය.ඇඳුම් – පැලඳුම්, විලාසිතා සියල්ල තව කෙනෙකුගෙ හාස්‍යයට බඳුන් නොවිය යුතුය. වයසට ගැළපෙන විලාසිතා, දියණියට පමණක නොව සමාජයට ද ආදර්ශමත් වීම වැදගත්ය.කඩවත සුජාතා ගුණවර්ධන  තිසා වැවට තාවුල්ලයි අප්පච්චී නිල් ගොයමට පැල් කවියයි අප්පච්චී මඳ පවනට බිඟු ගීයයි අප්පච්චී අපේ හිසට සෙවණ සදන අප්පච්චීතනි අහසට ඉර ගෙනාව අප්පච්චී අපේ ලොවට එළිය සදන අප්පච්චී දාඩිය මහන්සිය සුළඟට මුසුවෙච්චී කඳුළු පිසල සිනහ සලයි අප්පච්චීපෝදා අහසෙ පායන සඳමඬල වගේ පින්බර නුඹේ සිනහව සවියයි මාගේ දහසක් ගැටලු ඇති ජීවන ගමන් මගේ නොසැලී ඉඳියි නුඹ සමනල කන්ද වගේපැල්මඩුල්ලේ ටෙක්ලා මදුශානි  ජීවිතයට සුවඳ දුන්න පුංචි සමන්පිච්ච මලක් පාළුව තනිකම නැතිකර එළිය දුන්න කපුරු මලක් කොච්චර දඟකම් කෙරුවත් තාම පුංචි රෝස මලක් ඒත් නඟේ මට නම් නුඹ ලස්සන අරලියා මලක්පිළියන්දල ළහිරු  සිතට ගලන සිතුවිල්ලක දැනුණ පහස නුඹයි... සිත් අරණේ නිසොල්මනේ ළඟින් හිටිය නුඹයි... මිලාන වූ මගෙ දිවියට සැනසුම දුන් නුඹයි... හැමදාට ම ඔබෙ සෙනෙහස මසිත දෝර ගලයි...ශ්‍රී ජයවර්ධනපුර විශ්ව විද්‍යාලයේ කුමාර ගුරුසිංහ ආරච්චි  උල්කාවක් වැටී සිදුරු ව බඩ ගෙඩිය ඉකි ගසයි, සාවා පුර හඳ මත නිදනකොළඹ විශ්වවිද්‍යාලයේ එල්. නිමාෂා සඳරුවනි  අතීතයේ එක සොඳුරු නිමේෂක මිහිමව සනසා වසින දිනේ ඔබේ උණුසුම මා තුළ රඳවා ගියෙමු එදා අපි එකම මාවතේ...නොසිතුව අයුරින් ලොව මා තනිකර සුවඳ අරන් ඔබ ගියත් මෙසේ අහිතක් නෑ සිත පතයි ඔබට සුබ වෙනකෙකු අතිනත ගත් මොහොතේ...සෙනෙහසින් අපි අපේ වෙන්නට පැතූ නමුදු ඉටු නොවුණු ලොවක් තුළ ප්‍රාර්ථනා මල් සිහසුන රජ කර බලා හිඳිමි එන භවයේ හමුවන්නටරංවල නිරෝෂා සන්ධ්‍යා කුමාරි  ගලක් නෙවෙයි, සියුමැලි මලක් වැට බැඳලා වට කළේ, තරහකට නෙවෙයි තැලිලා පොඩිවෙලා රිදෙයි, බයට!මාතලේ දිනූ  දවස හරියටම මතකයට නොනැඟෙනමුත් එය මැයි මල් පිපෙන මාසයේ දිනක් වග නම් සහතිකය. පිටකොටුවෙන් ගුවන්ගත කෙරෙන 138 බසයක අසුනක් කොනේ මම නිදි කිරා වැටෙමින් සිටියෙමි. සැබවින්ම මා සිටියේ සිහිනයත් යථාවත් අතර මැද හරියකය.හදිසියෙම පිච්ච මලින් පොබ කළ විලවුන් සුවඳක් මගේ නාසාග්‍රයේ කොළොප්පම් කරන්නට විය. ආගන්තුක සුවඳින් අවදි වූ සියලු ඉන්ද්‍රියයෝ සිහින ලොවින් මා නෙරපාලූහ.විවර වූ වම් ඇස පිච්ච මල් සුවඳ වැඩි මඟ ඔස්සේ සෝදිසිය ඇරඹූයේ මගේ විධානයට ද පෙරාතුවය. අරුමයකි.. වීනස් දෙව්දුව තව්තිසාවෙන් චුතව මගේ අසුනේ අනෙක් කෙළවරට ප්‍රාදුර්භූත වී සිටියා ය. සමාවන්න. ඇය එතරම් ම රූමත්ය.දිගටි කෙස් වැටිය, සීරුවට හැඩ කළ ඇහි බැම, සායමින් ඔප කළ දෙතොල, නොඋස් ළැම, සිඟිති පාදයට අපූර්වත්වයක් ගෙනා වර්ණ තැවරූ නියපොතු, වම් පසේ මැදැඟිල්ල සිර කළ නිකල් මුදුව.. මේ සියල්ල තවමත් මට මතකය.එකෙණෙහිම රියැදුරා ගැසූ බ්‍රේක් පහරක ආනුභාවයෙන් ඇගේ උකුලෙහි රැඳී තිබූ හෑන්ඩ් බෑගය පියඹාවිත් මගේ දෙපා මුල්ලේ සිර විය. දෙන දෙයියෝ ටොකු ඇන ඇන දෙනවා යැයි මට සිතිණි.මම වහා නැඟිට බෑගය අහුලා ඇයට දුනිමි. “තෑන්ක්ස්..” කෝල කටහඬින් ඇය මුමුනද්දී ටොම් කෲස්ගෙන් සොරා ගත් මද සිනහවක් මට ඇයට ප්‍රතිදානය කළෙමි. මේ ඓතිහාසික අවස්ථාවට අනුකූල ප්‍රේම ගීතයක් වැයේ නම් මැනවැයි මට සිතුණිද බසයේ එෆ්.එම්. බෑඟිරිය එතෙක් හැඬලූ ඩඟු ඩුඟුව නතරකොට පැයේ ප්‍රවෘත්ති විකාශය කරමින් පසු විය.අපගේ මුල්ම හමුවීම සිදු වූයේ එසේය. එතැන් පටන් මුහුදු වෙරළේදී ද, සාප්පු සංකීර්ණ තුළ ද, බස් නැවතුම් පළේදී ද අපි මුණ ගැසී තොෙඳාල් වෙමින් පැය ගණන් ගත කළෙමු. සති අන්තයෙන් වරුවක් දෙකක් වත් ඇය වෙනුවෙන් වෙන් කිරීමට මගේ දින චර්යාව හැඩ ගැසිණි.ඉරිදා උදෑසනම රෙදි පෙරෙදි සෝදා කාමරය අස් පස් කොට බෝඩිමේ මිතුරනට මුසාවක් දෙසා මිටින් හල කුරුල්ලෙකු පරිද්දෙන් මම ඈ සොයා ඉගිළුණෙමි.ඇය ද වේලාව නොවරදවා කලින් කී තැනට ම පැමිණ සිටියාය. ඉතින් අපි බොහෝ දේවල් ගැන කතා කළෙමු. සිනාසුණෙමු. සිහින මැව්වෙමු.එහෙත් ඇය මට බොහෝ සේ ළං වූවා මෙන් ම ඊටත් වඩා මගෙන් දුරස්ථ වූ බව ද සඳහන් කළ යුතුම ය. ඇගේ උපන්දිනයට මා සරච්චන්ද්‍රයන්ගේ “මළගිය ඇත්තෝ” කෘතිය තිළිණ කළ විට ඈ කීවේ ඇයට පොත් කියවීමට වේලාවක් නැති බවය.ඉන් නොබිඳුණු මා පෙම්වතුන් ගේ දිනයේදී රතු රෝස මල් සමඟින් චොකලට් පෙට්ටියක් රැගෙන ඇය වෙත ගිය විටදී ඈ කීවේ මම මහා බොළඳ කොල්ලකු බවය.එවන් විපරීත මධ්‍යයේ මෙගා ටෙලියක් මෙන් ඇදී ගිය අපේ ප්‍රේම වෘත්තාන්තයට නැවතීමේ තිත වැටෙන්නට වූයේ “එෆෙයාර් එක” ඇගේ “ඩැඩීට” ආරංචි වීමෙන් අනතුරුවය.අවසානයේදී සියල්ල ගැහැනියක හා පිරිමියකු අතර ඇතිවන මානුෂීය සබඳතාවකට ලඝු කළ ඇය ඊට විරාමය තබන්නට දිනක්, තැනක් හා වේලාවක් තීරණය කළාය.නියම කරගත් දවසේ සුපුරුදු පරිදි මා ප්‍රමාදව එතැනට යද්දී ඇය පුරුදු ලෙස මා එනතෙක් බලා සිටියාය.අවසන් භෝජන සංග්‍රහය අතරතුර ඈ කළ හැඟුම්බර දේශනයෙන් මට මේ වන විට මතකයේ ඇත්තේ කාරණා දෙක තුනක් පමණි. මා ඉතා හොඳ කොල්ලකු බවත් ඇයට මා කිසිදා අමතක නොවන බවත් ඈ තෙපළාය. “පිස්සු කෙළින්න එපා” යැයි අවධාරණය කළ ඈ අම්මාගේ බලාපොරොත්තු සැබෑ කරන ලෙස ද මගෙන් ඉල්ලා සිටියාය.සමුගන්නට මොහොතකට පෙර “මට ආයෙ කෝල් කරන්නත් එපා” යැයි සඳහන් කරන්නට ද ඇය අමතක නොකළාය.ජීවිතයේ ඇත්තේ යාම් හා ඊම් පමණක් ම බව කියන්නට මට සිතිණි. එහෙත් ඇය “මළගිය ඇත්තෝ” කියවා නැත. පොත සොයාගෙන කියවීමට වුවද ඇයට වේලාවක් නැත.ඉතින් මා මෙහි අතහැර දමා ඇගේ නික්මීම යුක්ති සහගතය.සැබවින්ම ඇගේ වෙන්වීම මට දුකකි. හන්දියේ කඩෙන් ප්ලේන්ටියක් බී, ගල් බනිසක් කා පාතරාසය පිරිමසාගත් මා ඉංගී‍්‍රසි අකුරින් සිත්තම් කළ බොජුන් හල් වෙත කැඳවූයේ ඇය ය. පමුණුව, පිටකොටුව ලාබ කමිස - කලිසම් ඇඳී මට සුපිරි සාප්පුවල විකිණෙන සුපිරි ඇඟලුමක පහස කියා දුන්නේ ද ඇයය.කඳුළින්, සුසුමින් පිරි තථ්‍ය ලොවින් මොහොතකට මා මුදා ෆැන්ටසි විජිතයක් තුළ ද කුමරෙකු ලෙසින් අභිෂේක කළේ ද ඇය මය. එහෙයින් ඇගේ වියෝව ගැන මම තවත් සතියක්, දෙකක්, මාසයක් තැවෙන්නෙමි. හඬන්නෙමි. ඒ මෙය ද අවසානයක් නොවේ යැයි මට සිතෙන නිසාය.මා තවමත් ගමන් යන්නේ බස් වල ය. ගී‍්‍රක මිථ්‍යා කතන්දරවල දෙව්ලියෝ ද ඉඳහිට ඒවාට ගොඩ වෙති.කොළඹ ප්‍රභාත් කුමාර දේශපි‍්‍රය  විජිතයේ නීල නෙත් යුග අගින් දිලිසෙන කඳුළු බිදුවක උණුසුමින් ලොවක ගීවැල් පද බැඳේ ඔබෙ නාරි තුනුවග මනහරින් සීගිරිය පෙම් විජිතයේ... ඔබ රාජිණිය මුත් පුරාණේ නොබිඳෙනා සෙල් සිතුවමින් වූයෙ කෙලෙස ද මේ ලෙසේ දිගටි දෑ තෙහි පිරුණු කුසුමින් පිය නගන්නේ මුනි පුදටදෝ පිරුණු ළැමදෙහි සැඟවු දුක්ගිනි කියන්නේ බුදු හිමිටදෝ හිමි වියෝ දුක් සිතෙහි සඟවා සිටින ඔබෙ රුව අභියසේ සසල මගෙ හද නිසල ඔබගේ සොදුරු දැහැනෙහි සම වැදේ සීත අඳුරෙහි පාළු කුටියෙගි ඉකිබිඳින ගී රාවයේ සොදුරු සත්සර රාවයක නැග අහිමි විජිතය හැඬවුවේ ඔබයි සිතුවම ලොවක් හැඬවූ සීගිරිය පෙම් විජිතයේ දෑස බොඳකර කඳුළු නොහෙලන් කාශ්‍යප පෙම් කුමරියේ...අලව්වේ, යශෝධරා සහනී කරුණාතිලක  කාත් කව්රුත් නොදන්නා ඉසව්වක ඉමක් කොනක් නැති සයුරු කොනක තනිවිණි අරුම පුදුම පරිසරයක සැබෑ ජීවිතය මෙය යැයි පසක්විණි නියතය සියලු බැඳීම් බිඳගෙන දුරකට ආවෙමි මම ජීවිතය සරු කර ගනු පිණිස හෙට දෙණුවන තෙමෙයි උණු කඳුළු කැට සමඟ බඩගිනි දැනෙයි වෙනදාට වඩා මට දරාගනු කොහොම දුරස් බවේ අරුම විඳගනු මිස අන් කවර සරණක් ද මට ජීවිතය යනු සැබෑම දුකක් බව වැටහිණි මට නමුදු ගොඩනඟාගත් ජීවිතය හැර වෙන සැප මොකට රැගෙන ආ දේකුත් නැත රැගෙන යන දේකුත් නැත ජීවිතය දිනන මඟ සොයනු මිස වෙන අතක් නැත දිනෙන් දින දුක වැඩි විණිද මට හිතට දිරියගෙන රැකගන්නෙමි පපුවේ දුක කරුණාවන්ත හිත්ළඟ දණින් වැටෙයි දෙවියන් වුව දිරිය දුන්නේ ඔබයි මට සසර මඟ ගමන යන්නටහැටන් දුමින්ද මල්ගේ  Facebook මගින් ඇති කරන අහිතකර ප්‍රතිඵල බොහෝය. මෙරට විශ්වවිද්‍යාල ආශ්‍රයෙන් විශ්වවිද්‍යාල Facebook මඟින් සිදු කර තිබෙන්නා වූ ඛේදජනක තත්ත්වය කාගේත් අවධානයට යොමු විය යුත්තකි. විශ්වවිද්‍යාල ශිෂ්‍යයා සෑම අතින් ම පරිණත විය යුතුය. එය තාක්ෂණික අතින් ද විය යුතුය. නමුත් එය අර්ථාන්විත විය යුතු නොවන්නේ ද?විශ්ව විද්‍යාලයක පරිගණක මධ්‍යස්ථානයකට ගියහොත් එහි සිටින විද්‍යාර්ථීන්ගෙන් සියයට 90 කට වඩා වැඩි පිරිසක් එහි පැමිණ තිබෙන්නේ Facebook සමාජ ජාලයට සම්බන්ධ වීමටයි. මෙය සෑම විශ්වවිද්‍යාලයකම දැක ගත හැකි තත්වයකි.එහෙත් මීට වසර පහ හයකට පෙර විශ්වවිද්‍යාල විද්‍යාර්ථීන් තම විවේකී කාලයන් යොදා ගනු ලැබුවේ සංවාද, විවාද සඳහා මෙන්ම නිර්මාණාත්මක හැකියාවන් වර්ධනය කර ගැනීම සඳහායි. ඒ මඟින් විශ්වවිද්‍යාල තුළ ප්‍රබෝධවත් බවක් පැවතුනි.අද තත්වය ඊට හාත්පසින් ම වෙනස්ය. දේශනයක් අවසන් වූ සැණින් විද්‍යාර්ථින් දුවන්නේ FB පැත්තේ යනවා” යැයි පවසමිනි. එනම් Facebook විශ්වවිද්‍යාල ශිෂ්‍යයා ද ආක්‍රමණය කර ඇති බවයි.මීට වසර පහ හයකට පෙර සිටි විද්‍යාර්ථීන් තරම් පර්යේෂණශීලී, විචාරශීලී, විවාදශීලී විද්‍යාර්ථීන් විශ්වවිද්‍යාලයන්ගෙන් බිහි නොවීමට මෙය ප්‍රධාන හේතුවකි. තව ද රටේ උගතුන් යැයි පිළිගනු ලබන මෙම බුද්ධිමතුන් තම වටිනා කාලය මෙලෙසින් අර්ථ විරහිත දෙයකට යොමු කිරීම රටේ ම අභාග්‍යයකි.වර්තමානය වන විට සෑම විශ්වවිද්‍යාලයකම පරිගණක මධ්‍යස්ථාන අඩු තරමින් දෙක තුනක්වත් දක්නට ලැබෙයි. මේවායින් විද්‍යාර්ථීන්ට නොමිලේ ම අන්තර්ජාල පහසුකම් සලසා දී තිබෙන්නේ විශ්වවිද්‍යාල ශිෂ්‍යයා විශ්වයටම විවෘත වූ, විශ්වයම පිළිබඳව දැනුවත් පුද්ගලයෙකු විය යුතු බැවිනි. එමෙන් ම ඔවුන්ගේ අධ්‍යයන කටයුතුවලදී අන්තර්ජාලය අත්‍යවශ්‍ය වන බැවිනි.උසස් අධ්‍යාපන අමාත්‍යාංශය එම බලාපොරොත්තුව පෙරදැරි කරගෙන මෙම පහසුකම් විද්‍යාර්ථීන්ට සපයා දුන්න ද ඒවායෙහි සාර්ථක අසාර්ථකභාවය පිළිබඳව පසු විපරමක් සිදුකරන්නේ ද යන්න ගැටලුවකි.ඇතැම් විද්‍යාර්ථීන්ට අන්තර්ජාලය යනු අන් කිසිවක් නොව Facebook ය. මෙහි ඇති ඛේදජනක තත්වය නම් ඇතමුන් අධ්‍යයන කටයුතුවලට අන්තර්ජාලය කිසිසේත් ම උපයෝගී කර නොගන්නා මුත් පැය ගණන් Facebook යාමයි. මෙය එක්තරා ආකාරයකට නිදහස් අධ්‍යාපනයෙන් අනිටු ප්‍රතිඵල භුක්ති විඳීමකි.මේ ආකාරයට Facebook හි ගත කරන පැය ගණන් කාලය අර්ථවත් කාර්යයක් වෙනුවෙන් යෙදවීම විශ්වවිද්‍යාල විද්‍යාර්ථීන්ගේත්, සමස්ත විශ්වවිද්‍යාලයන්ගේත් මෙන් ම රටේත් අනාගතය යහපත්වීමට බලපානු ඇත.කැලණිය විශ්වවිද්‍යාලයේ නලින් ද බණ්ඩාර  සුළැඟිල්ලේ එල්ලීගෙන විදු බිමට පා තබා දුටුවෙමි නේකවිද මිනිසුන් නමුදු... අතීතයේ මෙන් වත්මන් දිසාපාමොක් ඇදුරන්... සෙවණේ වැඩෙමින් එක් කළ මිතුදමින් සැබෑ මිනිසත් බවේ අරුමය පසක් කළ සොඳුරු පාසල් කාලය නොදැනීම නිමවුණා ඉතිං අවසරයි සමුගන්න...මො/රාජකීය ජාතික පාසලේ මධුෂාන් ප්‍රදීප් චාමර  මිනිස් දිවිය තුළ නැවුම් හැඟුමෙන් පිරි අවදිය සුන්දරම යෞවනයයි ජීවිතයේ වසන්තය යෞවනයේ චමත්කාරය මත්කුඩට අසැබි පොතපතට නිල් චිත්‍රපටයට වියරුව සලෙළකුව වැනසෙන එපා පුතුනී ධනයට බලයට අන්ධව අසාධාරණයෙන් අනාචාරව මිනිසත්බව කෙලෙසනු එපා පුතුනී යෞවනයේ පෞරුෂත්වය මිලිනවූ මිනිස්කම යළි පුබුදන්නට අසාධාරණයේ තිමිර පට ඉරා දමන්නට යහ මඟ තුළ විමුක්තියේ ජයග්‍රහණය අත් දකින්නට යොදනු පුතුනී ඔබේ යෞවනය...කලමුල්ලේ මාරි පැන්සි පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj1305051</link>
    <topic>ආරුගම්බේ මුහුදු කැස්බෑවන් සංරක්ෂණයට ඩිමෝ ඉදිරිපත් වෙයි</topic>
    <author/>
    <content>ආරුගම්බේ මුහුදු කැස්බෑවන් සංරක්ෂණයට ඩිමෝ ඉදිරිපත් වෙයිසීමාසහිත ඩීසල් සහ මෝටර් ඉංජිනේරු පොදු සමාගම (ඩීමෝ) විසින් මෑතකදී පානම මුහුදු තීරයේ මුහුදු කැස්බෑවන් සංරක්ෂණ ව්‍යාපෘතිය සඳහා සිය ක්‍රියාශීලී දායකත්වය සහ ආධාරයන් සපයන ලදී.මෙම වැඩසටහන සීමාසහිත පාරිසරික පදනම හි විශේෂඥ දැනුම සහ මනා සංවිධානයෙන් ක්‍රියාත්මක වන මෙහි වපසරිය කිලෝමීටර් 4 ක් දක්වා පැතිර පවතී.කැස්බෑවන් සංරක්ෂණය කරනා ව්‍යාපෘතියකට මූල්‍ය ආධාර දක්වන ශ්‍රී ලංකාවේ ප්‍රථම පුද්ගලික සමාගම වන්නේ ඩීමෝයි.පාරිසරික පදනම සමඟ එක්ව මුහුදු කැස්බෑවන්ගේ විශේෂත්වය හඳුනාගත් මෙවන් වැඩසටහනකට සහාය දැක්වීමට ලැබීම පිළිබඳව සතුටු වෙනවා.මිනිසුන් සිය හැසිරීම් හරි ආකාරව සකස් කරගන්නේ නම් තවමත් මුහුදු කැස්බෑවන් විනාශයෙන් වැළැක්වීමේ හැකියාව තිබෙනවා.ඒ අනුව අප මේ මහ පොළොවේ ජීවත්වන ඉතා පුදුමාකාර සහ ඉතා පැරණි සත්ත්වයකු ආරක්ෂා කිරීමට හැකි වේවි.මෙම ව්‍යාපෘතිය හරහා අපි දඩයක්කරුවන්ව ආරක්ෂකයින් බවට පත් කරනවා. මා හිතන්නේ එය සැබැවින්ම ප්‍රශංසනාත්මක යමක්” යනුවෙන් ඩීමෝ හි සභාපති රංජිත් පණ්ඩිතගේ පැවැසීය.කැස්බෑ කූඩු ආරක්ෂා කිරීමේ වැඩසටහන 2013 ජනවාරි මස සිට ඇරැඹියේ පානම ගම්මානය අවට ඇති කූඩු ආරක්ෂා කිරීමට පුද්ගලයින් පස් දෙනෙකු බඳවා ගැනීමත් සමඟය.මෙම කූඩු ආරක්ෂකයින් සෑම දිනකම රාත්‍රී 7 සිට පසුදා පහන් වන තුරු මෙම කූඩු පවතින ස්ථානවල මුර සංචාරය කරයි.ආරක්ෂකයින් හතර දෙනෙකු රාත්‍රී මුර සංචාරය සිදු කරද්දී එක් ආරක්ෂකයෙක් පර්යේෂණ ස්ථානයේ රැඳී සිටින්නේ හදිසි අවස්ථාවකදී සහයෝගය ලබා දීමටය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj1305052</link>
    <topic>ජනශක්ති රක්ෂණ වාරික ඩයලොග් eZ කෑෂ් හරහා</topic>
    <author/>
    <content>ජනශක්ති රක්ෂණ වාරික ඩයලොග් eZ කෑෂ් හරහාeZ කෑෂ් ජාලයේ නවතම සාමාජිකත්වය ජනශක්ති ඉන්ෂුවරන්ස් වෙත හිමි වී තිබේ. ඒ අනුව ඩයලොග් ආසියාටා සමඟ හවුල්කාරීත්වයකට එළඹීමට ජනශක්ති ඉන්ෂුවරන්ස් කටයුතු කළේය.නව හවුල්කාරිත්වයත් සමඟම දහස් සංඛ්‍යාත වූ ජනශක්ති ජීවිත හා සාමාන්‍ය රක්ෂණ ගනුදෙනුකරුවන්ට සිය රක්ෂණ වාරික මුදල්, දිවයින පුරා ව්‍යාප්තව ඇති 12000 කට අධික ඩයලොග් eZ කෑෂ් මධ්‍යස්ථාන හරහා සිදුකිරීමට අවකාශ සැලසෙනු ඇත.ජනශක්ති ඉන්ෂුවරන්ස් හි කළමනාකාර අධ්‍යක්ෂ ප්‍රකාශ් ෂාෆ්ටර් මෙසේ කියා සිටියේය. ග්‍රාමීය ප්‍රදේශවල සිටින අප ගනුදෙනුකාර හිතවතුන්ට මෙම ක්‍රමය වඩාත් ප්‍රයෝජනවත් වෙනවා.බැංකු ශාඛාවක් හෝ ජනශක්ති ශාඛාවක් වෙත යෑමට දුෂ්කර ගනුදෙනුකරුවන් හට මේ හරහා ඩයලොග් eZ කෑෂ් මධ්‍යස්ථාන වෙත සිය වාරික ගෙවීමේ හැකියාව ලැබෙනවා. එසේම අප විකුණුම් නිලධාරියෙකුගේ මැදිහත් වීමක් නොමැතිව සෘජුවම සිය වාරික මුදල් ගෙවීමටත් මෙමඟින් ඔවුන්ට හැකියාව ලැබෙනවා.”ඩයලොග් ආසියාටා හි සමූහ ප්‍රධාන විධායක නිලධාරී ආචාර්ය හාන්ස් විජයසූරිය මහතා අදහස් දක්වමින් eZ කෑෂ් යනු ජංගම දුරකථන හිමියන් සඳහා සිය ජංගම දුරකථනය තුළ ජංගම මුදල් ගිණුමක් පවත්වා ගෙන යා හැකි නවීනතම ජංගම මුදල් තාක්ෂණ ක්‍රමවේදයකි.ඩයලොග් ඥඛ කෑෂ් සේවාව හරහා මෙරට මිලියන 7.5 කට වඩා වැඩි ඩයලොග් ජංගම දුරකථන ග්‍රාහකයින් හට වඩාත් පහසුවෙන් මුදල් යැවීමට / ලබා ගැනීමට අවස්ථාව සැලසෙනවා මෙන්ම සිය ජංගම දුරකථනය හරහා උපයෝගීතා බිල්පත් ගෙවීම්, භාණ්ඩ හා සේවා සඳහා ගෙවීම් සිදුකිරීම වැනි කාර්යයන් සෘජුවම ඉටු කිරීමට අවස්ථාව සැලසෙනවා යැයි පැවසීය.තිලක් විතානගේ (නියෝජ්‍ය සාමාන්‍යාධිකාරී - තොරතුරු තාක්ෂණ, ජනශක්ති ඉන්ෂුවරන්ස්) චන්ද්‍රා ෂාෆ්ටර් (නියෝජ්‍ය සභාපති) - ප්‍රකාශ් ෂාෆ්ටර් (කළමනාකාර අධ්‍යක්ෂ), ආචාර්ය හාන්ස් විජයසූරිය (අධ්‍යක්ෂ / සමූහ ප්‍රධාන විධායක - ඩයලොග් ආසියාටා) ඉසිර පෙරේරා (කළමනාකරු - ජංගම මුදල්) සහ රිස්මි මර්සූක් (ජ්‍යෙෂ්ඨ ගිණුම් කළමනාකරු) මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj1305053</link>
    <topic>සාමාන්‍ය පෙළින් පසු එතෙර උපාධියක්</topic>
    <author/>
    <content>සාමාන්‍ය පෙළින් පසු එතෙර උපාධියක්ලොව ප්‍රධාන පෙළේ විශ්ව විද්‍යාලයන් හා එක්ව ANC අධ්‍යාපන ආයතනය උපාධි වැඩසටහන් පිරිනමනු ලබයි.අධ්‍යයන පොදු සහතික පත්‍ර සාමාන්‍ය පෙළ අධ්‍යාපන කටයුතු නිම කිරීමත් සමඟම උපාධිය සඳහා ලියාපදිංචි වීමට අදහස් කරනා සිසුන්ට මෙය මහඟු අවස්ථාවකි.බොහෝ සිසුන් දේශීය විශ්ව විද්‍යාල සඳහා ඇතුළු වීමට බලාපොරොත්තුවෙන් අධ්‍යයන පොදු සහතික පත්‍ර උසස් පෙළ අධ්‍යාපනය තෝරා ගන්නා නමුත් ඉහළ මට්ටමකින් යුත් හොඳ උපාධියක් ලබා ගැනීම සඳහා ඇති අන් මාර්ගයන් පිළිබඳව ඔවුන් නොදැනුවත්ය.උසස් පෙළ වෙනුවට සිසුන් හට ජාත්‍යන්තරව පිළිගත් වෙනත් විකල්ප ක්‍රමවේදයන් පවතී.මෙම විකල්පයන් අතරින් සාමාන්‍ය පෙළින් පසු හැදෑරිය හැකි ඇමෙරිකානු උපාධි ප්‍රමුඛ ස්ථානයක් ගනී.ANC හා අනුබද්ධ විශ්ව විද්‍යාලයන් වන්නේ ඔස්ට්‍රේලියාවේ මොනෑෂ් විශ්ව විද්‍යාලය, එක්සත් රාජධානියේ වෙස්ට් ලන්ඩන් විශ්ව විද්‍යාලය, ඇමෙරිකාවේ Missouri Science and Technology  විශ්ව විද්‍යාලය සහ නොර්ත්වුඩ් විශ්ව විද්‍යාලය ආදියයි.ANC හි උපාධි පාඨමාලාවන් ව්‍යාපාර කළමනාකරණය, තොරතුරු තාක්ෂණය, මනෝ විද්‍යාව සහ පූර්ව වෛද්‍ය ආදී ක්ෂේත්‍රයන් ආවරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj1305054</link>
    <topic>වයි ඇන්ඩ් ඒ නව ශාඛාව</topic>
    <author/>
    <content>වයි ඇන්ඩ් ඒ නව ශාඛාවවයි ඇන්ඩ් ඒ ඔප්ටිසියන්ස් නව ශාඛාව මහනුවර, පේරාදෙණිය පාරේ නො 665 දරන ස්ථානයේ පිහිටි මෝබයිල් මෙඩිකෙයා රෝහලේ පළමු මහලේ විවෘත විය. හිමිකරු යාලිනි ජයසීලන්, සාමාන්‍යාධිකාරි වෛද්‍ය අජේ ජයසීලන්, වෛද්‍ය ඊ. ඒ. ජයසීලන් මහත්ම මහත්මීහු ද ඒ අවස්ථාවට එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj1305055</link>
    <topic>‘රණවිරු සෙවණ’ අවුරුදු උලෙළට කොමර්ෂල් බැංකුවෙන් අතහිත</topic>
    <author/>
    <content>‘රණවිරු සෙවණ’ අවුරුදු උලෙළට කොමර්ෂල් බැංකුවෙන් අතහිතආබාධිත රණවිරුවන් පුනරුත්ථාපනය කිරීමේ සත්කාරය වෙනුවෙන් පිහිටුවා තිබෙන රාගම ‘රණවිරු සෙවණ’ අවුරුදු සැමරුම් වෙනුවෙන් පිට පිටම හතරවන වතාවටත් කොමර්ෂල් බැංකුව සිය අනුග්‍රාහකත්වය මෙවර ලබා දුන්නේය.එහිදී ආබාධිත රණවිරුවන්ට සාම්ප්‍රදායික අවුරුදු ක්‍රීඩාවල යෙදෙමින් දිනයක් පුරා විනෝද වීමේ අවස්ථාව උදාවිය.මීට අමතරව, ආබාධිත රණවිරුවන් වෙනුවෙන් ඇති අනුරාධපුරයේ ‘අභිමංසල’ සහ අත්තිඩියේ පිහිටි ‘මිහිඳු සෙත් මැදුර’ යන අනිකුත් මධ්‍යස්ථාන වෙනුවෙන් ද කොමර්ෂල් බැංකුව සිය සහයෝගය ලබා දී ඇත.කොමර්ෂල් බැංකුවේ දේපොළ සහ සේවා අංශයේ සහකාර සාමාන්‍යාධිකාරී, නොයෙල් වික්‍රමසිංහ මහතා අවුරුදු ක්‍රීඩාවලින් ජයග්‍රහණය කළ අයෙකුට ත්‍යාගයක් ප්‍රදානය කරයි. බ්‍රිගේඩියර් ඩී. ජේ. අයි. පෙරමුණගමගේ මහතා ද ඊට සහභාගි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj1305056</link>
    <topic>ඖෂධවේදින්ගේ වාර්ෂික සමුළුවට මාර්ක්ස් හෙල්ත්කෙයාර් අනුග්‍රහය</topic>
    <author/>
    <content>ඖෂධවේදින්ගේ වාර්ෂික සමුළුවට මාර්ක්ස් හෙල්ත්කෙයාර් අනුග්‍රහයමාර්ක්ස් හෙල්ත්කෙයාර් සමාගම, ප්‍රජා ඖෂධවේදීන්ගේ සංගමයේ වාර්ෂික මහා සභා රැස්වීමට අනුග්‍රහය දැක්වීය.පසුගියදා කොළඹ රිජ්වේ ආර්යා ළමා රෝහලේ ශ්‍රවණාගාරයේ දී පැවැති ප්‍රජා ඖෂධවේදීන්ගේ සංගමයේ මහා සභා රැස්වීම දිවයින පුරා විසිරී සිටින ඖෂධවේදීහු සහභාගි වූහ.මාර්ක්ස් හෙල්ත්කෙයාර් සමාගමේ අධ්‍යක්ෂ, අජිත් ජයතිලක මහතා පැවසුවේ, ‘නිවැරදි හා ඵලදායි ඖෂධ සැපයීමෙන් නිරෝගීමත් ශ්‍රී ලංකාවක් බිහි කිරීමේ අරමුණෙන් ව්‍යාපාරික මෙහෙයුම් පවත්වන අප සමාගම ආයතනික සමාජ සත්කාරක වැඩසටහන් ලෙසින් මෙරට වෛද්‍ය ක්ෂේත්‍රයට විශාල දායකත්වයක් ලබාදෙනවා යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj1305057</link>
    <topic>සියයට සියයක්ම සහල් පිටිවලින් බිස්කට්</topic>
    <author/>
    <content>සියයට සියයක්ම සහල් පිටිවලින් බිස්කට්“මන්චි කොමේ රයිස් ක්‍රැකර්ස්” නමින් 21 වන සියවසට ගැළපෙන සියයට 100 ක්ම දේශීය සහල් භාවිත කර නිපදවන නිෂ්පාදනයක් තිළිණ කිරීමට සිලෝන් බිස්කට්ස් සමාගම සමත්ව සිටී.දේශීයව නිපදවන සහල් වැඩි වශයෙන් තම නිෂ්පාදන සඳහා එක්කර ගැනීමේ අරමුණත් සහල් වෙත නැඹුරු වීමේ ගෝලීය ප්‍රවණතාවත් පෙරදැරි කරගනිමින් ප්‍රථම වරට දේශීය සහලෙන් පිරිපුන් ක්‍රැකර් නිෂ්පාදනයක් දකුණු ආසියානු වෙළෙඳපොළට හඳුන්වා දීමේ ගෞරවය ද මේ සමඟම සිලෝන් බිස්කට්ස් සමාගමට හිමිවෙයි.මන්චි සාමාන්‍යාධිකාරි - අලෙවි තේජා පීරිස් මහත්මිය පැවසුවේ, “මන්චි කොමේ රයිස් ක්‍රැකර් වර්ගය නිෂ්පාදනය කිරීම සඳහා යොදා ගන්නා අමුද්‍රව්‍යයන්ගෙන් වැඩි ප්‍රමාණයක් සිලෝන් බිස්කට්ස් සමාගම හා ගිවිසුම්ගතව සිටින ගොවි මහතුන් ගෙන් ලබා ගැනෙනවා.පාරිභෝගික රුචිකත්වය ඉහළ තලයකට ගෙන ඒමට හැකිවීමත්, ක්ෂේත්‍රයේ ප්‍රගමනයට දායක වීමට හැකි වීමත්, සුවදායි ආහාර රටාවකට හුරු කරවීමත්, ගොවි ජනතාවට සවියක් වෙමින් රටේ ආර්ථිකයට දායක වීමට හැකිවීම යන පුළුල් සමාජ ආර්ථික යාන්ත්‍රණය මෙම නිෂ්පාදනය හරහා යථාර්ථයක් වන බව මගේ හැඟීමයි යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj1305058</link>
    <topic>සෙලින්කෝ ඉන්ෂුවරන්ස් සමාගමට හත්වන වරටත් ජනතා සම්මානය</topic>
    <author/>
    <content>සෙලින්කෝ ඉන්ෂුවරන්ස් සමාගමට හත්වන වරටත් ජනතා සම්මානයසෙලින්කෝ ඉන්ෂුවරන්ස් සමාගම ශ්‍රී ලංකා රක්ෂණ ක්ෂේත්‍රය තුළ ලබා ඇති ස්ථාවරත්වය තව තවත් තහවුරු කරමින් මෙවර ෆවර් ඔෆ් පීපල් ජනතා සම්මාන උලෙළේදී රක්ෂණ ක්ෂේත්‍රය සඳහා පිදෙන ජනතා සම්මානය හත්වැනි වරටත් දිනා ගෙන ඇත.ශ්‍රී ලංකා අලෙවිකරණ ආයතනය හා නිල්සන් ලංකා පෞද්ගලික සමාගම විසින් සංවිධානය කරන මේ සම්මාන උලෙළේදී සෙලින්කෝ ඉන්ෂුවරන්ස් සමාගම ශ්‍රී ලාංකිකයින්ගේ හදවත්වල සුවිශේෂී ස්ථානයක් ලබා ගත් රක්ෂණ ආයතනය ලෙස නැවතත් තහවුරු කැරිණි.මේ සම්මානය අප දකින්නේ ව්‍යාපාරික ස්ථාවරත්වයක් ලෙස පමණක් නොව, අප පාරිභෝගිකයන්ගේ අවශ්‍යතා මනා ලෙස තේරුම් ගෙන එයට සරිලන සේවා සැපයීම නිසා ලද ජයග්‍රහණයක් ලෙස යැයි සෙලින්කෝ ඉන්ෂුවරන්ස් සමාගමේ සාමාන්‍ය අංශයේ අධ්‍යක්ෂ, නියෝජ්‍ය ප්‍රධාන විධායක නිලධාරී පැට්‍රික් අල්විස් මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj1305059</link>
    <topic>Contract ඇඩ්වර්ටයිසින් මෙරටට හඳුන්වා දෙයි</topic>
    <author/>
    <content>Contract ඇඩ්වර්ටයිසින් මෙරටට හඳුන්වා දෙයිශ්‍රී ලංකාවට වැදගත් වන පරිදි JWT Group වෙතින් ගෙනෙන ‘Contract’ ඇඩ්වර්ටයිසින් ඒකාබද්ධ සහ නිදහස් සන්නිවේදන පිළිබඳව ආයතනයකි.එය වෙළෙඳ දැන්වීම් නිර්මාණකරණය, උපදේශනය, මෝස්තරකරණය සහ ඩිජිටල් යන විසඳුම් සඳහා ශ්‍රී ලාංකීය වෙළෙඳ පොළට විශේෂකරණය වූවක්.ඒ වගේම මෙම නව හඳුන්වාදීම මඟින් ආයතනයේ වෙළෙඳ තත්ව වටිනාකම තවත් පුළුල් වෙනවා. මෙම වගකීම රැගෙන ක්‍රියාකරනු ලබන්නේ JWT කොළඹ ශාඛාවේ සභාපති ලෙස කටයුතු කරන භිමංෂු සක්සේනා විසින්.ඉදිරියට සිදුවෙන වෙළෙඳ සහයෝගීතාවයන් සහ ආයතනය විසින් සිදු කරන අත්පත් කර ගැනීම් වර්ධනය සම්බන්ධව ඉදිරි වගකීම හිමංෂූ සතු වෙනවා.”ශ්‍රී ලංකාවේ ඇති විභව ශක්තිය සහ වෙනස් වන ආර්ථික පරිසරය පිළිබඳව අවබෝධයක් සහ විශ්වාසයක් JWT වෙත නිරන්තරව පවතිනවා. අපි පෙර කිසි දිනක නොසිටි ලෙස නව විශේෂණ සහ ශක්‍යතාවන් පිළිබඳව ශක්තිමත්. එහි මනා පුහුණු සමඟින් ගනුදෙනුකාර වෙළෙඳ නාම වෙත අවශ්‍ය දේ ලබාදීම අපගේ බලාපොරොත්තුවයි.” යැයි හිමංෂුගේ නව කාර්යභාරය පිළිබඳ අදහස් දක්වන දකුණු ආසියානු කලාපයේ JWT  හි ප්‍රධාන විධායක නිලධාරී කොල්වින් හැරිස් කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj13050510</link>
    <topic>එයාටෙල් ලංකා ජගත් ප්‍රමිති සහතික අත්කර ගනී</topic>
    <author/>
    <content>එයාටෙල් ලංකා ජගත් ප්‍රමිති සහතික අත්කර ගනීආසියානු හා අප්‍රිකානු කලාපීය රටවල් 20 ක සිය මෙහෙයුම් ක්‍රියාත්මක කරමින් සිටින භාරතී එයාටෙල් සමාගම ශ්‍රී ලංකාවේ සිය මෙහෙයුම් සඳහා මේ වසරේ විගණන අවසන් කරමින් තොරතුරු ආරක්ෂණ කළමනාකරණ පද්ධතිය සහ ව්‍යාපාර අඛණ්ඩව පවත්වාගෙන යාම සඳහා වන කළමනාකරණ පද්ධතිය වෙනුවෙන් ISO 27001 හා ISO 22301 ඇතුළු තත්ත්ව සහතික ත්‍රිත්වයක් හිමිකර ගනී.එයාටෙල් ලංකා සමාගමේ ව්‍යාපාර අඛණ්ඩව පවත්වාගෙන යාම සඳහා වන කළමනාකරණ පද්ධතිය වෙනුවෙන් පළමුව බ්‍රිතාන්‍ය ප්‍රමිති ආයතනයේ ප්‍රමිති සහතිකය හිමිකර ගෙන තිබූ අතර එය  ISO 22301  යන ජාත්‍යන්තර ප්‍රමිති සහතිකය දක්වා තත්ත්වයෙන් ඉහළ මට්ටමකට රැගෙන ඒමට මේ වසරේ හැකි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>05</day>
    </date>
    <link>http://www.silumina.lk/2013/05/05/_art.asp?fn=aj13050511</link>
    <topic>සී අයි එෆ් එල් කොටස් කෝටිය ඉක්මවා අලෙවි වෙයි</topic>
    <author>තාරක වික්‍රමසේකර</author>
    <content>සී අයි එෆ් එල් කොටස් කෝටිය ඉක්මවා අලෙවි වෙයිවෙළෙඳ පොළ පෙර සතියේ ශීඝ්‍රයෙන් ඉහළ ගිය ද සතිය ආරම්භයේ දී යම් අඩුවීමක් පෙන්නුම් කරන ලදි.බ්ලු ඩයමන්ඩ් කොටස් 2518582 ක් අලෙවි වූ අතර එන්වි රිසෝසස් (WAR - CON  2014) කොටස් 2062790 ක් අලෙවි විය. එසේම එන්වි රිසොසස් (WAR - CON 2015) 1688036 ක් අලෙවි විය.පෑන් ඒෂියා 1238611 ක් පෑන් ඒෂියන් පවර් 1274766 ක් මෙන්ම එස් එම් බී ලීසිං (ඡන්ද බලය රහිත) 5199822 ක් මෙන්ම සියෙරා කේබල්ස් කොටස් 1813817 ක් අලෙවි විය.සිට්රස් කල්පිටිය 1920461 ක් මෙන් ම ෆ‍්‍රී ලංකා 1255859 ක්ද ටච්වුඩ් 65134115 ක් ද අලෙවි විය.දිනයේ කැපී පෙනෙන ගනුදෙනුව සිදුවූයේ සී අයි එෆ් එල් සමාගමේය. අලෙවි වූ කොටස් සංඛ්‍යාව 13165540 කි.මිල ඉහළ යාම් අතුරින් කැපී පෙනුණේ සිලෝන් ටුබැකෝ (17.90 කින්) කන්වෙන්ෂන් ෆුඩ්ස් (16.20 කින්) කැපී පෙනුණි. මිල පහළ යාම් අතුරින් කැපී පෙනුණේ ඉන්ඩස්ට්‍රියල් ඒ එස් පී එච් (18.60) සමාගමයි. ලී හෙජස් සමාගමේ කොටසක මිල ද පහළ ගියේය. ඒ රුපියල් 10.00 කිනි.පෙර සතියේ අවසන් සිකුරාදා ගනුදෙනු 17088 ක් වාර්තා වූ අතර සතිය ආරම්භක සඳුදා ගනුදෙනු 12791 ක් වාර්තා වුණි.පසුදින එනම් 30 වැනිදා අඟහරුවාදා ගනුදෙනු යළි පහළ ගියේය. ඒ ගනුදෙනු සංඛ්‍යාව 7869 ක් දක්වා පහළ යමිනි.මිලියනය ඉක්මවා කොටස් අලෙවි වූ සමාගම් අතර සී. අයි. එෆ්. එල්. (1467435) කළම්බු ලෑන්ඩ් (4794073) කොමර්ෂල් බෑන්ක් (1029591) හේමාස් පවර් (1050948) ලංකා අයි ඕ සී (1004327) පී සී හවුස් (RIGHTS)  (1534741) එස් එම් බී ලීසිං (2069490) ටෝකියෝ සිමෙන්ති (1130040) ටචුවුඩ් (2000706) දැක්වුණි.මිල ඉහළ ගිය සමාගම් අතර ඒ අයි ඒ ඉන්ෂුවරන්ස් (15.80 කින්) නෙස්ලේ (10.50 කින්) සමාගම් විය. මිල පහළ ගිය සමාගම් අතර යුනියන් කෙමිකල්ස් (රුපියල් 30.00 කින්) කැපී පෙනුණි.ගනුදෙනු සංඛ්‍යාව 7669 ක් දක්වා පහළ ගොස් තිබුණි.පෙර සතිය අවසානයේ සමස්ත කොටස් මිල දර්ශකය ඒකක 5962.17 ක් ලෙස වාර්තා වූ අතර සතියේ ආරම්භක සඳුදා එය 5967.62 ක් ලෙස ද අඟහරුවාදා එම අගය ඒකක 5953.19 ක් ලෙස ද වාර්තා විය.එසේ ම එස් ඇන්ඩ් පී එස් එල් 20 දර්ශකය පෙර සතියේ ඒකක 3359.36 ක් ලෙස වාර්තා වූ අතර සතිය ආරම්භක සඳුදා ඒකක 3363.14 ක් ලෙස වාර්තා විය. අඟහරුවාදා 3365.79 ක් ලෙස වාර්තා වී තිබුණි.සිලෝන් ටුබැකෝ කම්පැනි පී එල් සී පළමු ලාභාංශ ලෙස කොටසකට ශත 7.70 ක් ලෙස ද කොමර්ෂල් ඩිවෙලොප්මන්ට් කම්පැණි පී එල් සී කොටසකට රුපියල් 2.00 ක් ද පිරමල් ග්ලාස් සිලොන් පී එල් සී කොටසකට ශත 38 ක් ද ලාභාංශ ගෙවනු ලබන බවට නිවේදනය කර තිබුණි.මැයි 01 වැනිදා බදාදා රජයේ හා වෙළෙඳ නිවාඩු දින වෙළෙඳ පොළ ගනුදෙනු සිදු නොකෙරුණු අතර වෙළෙඳ පොළ ගනුදෙනු අඩුවීම යළිත් සිදුවිය. මේ තත්ත්වය මේ සතිය තුළට වඩා ලබන සතියේ සිදුවනු ඇතැයි ද දැනගන්නට ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa1305121</link>
    <topic>විශ්වාස භංගය එජාපයේ බාල ක්‍රියාවක්!</topic>
    <author/>
    <content>දෙවැනි පෙළ නායකයෝ කියතිඩිලාන් පෙරේරා ඇමැතිවරයාට විරුද්ධව එජාපයේ කනිෂ්ඨ මන්ත්‍රීවරුන් දෙදෙනකු ගේ වුවමනාව මත ඉදිරිපත් කළ විශ්වාස භංග යෝජනාව පරාජය වීමෙන් පසුව එජාපය තුළ මත ගැටුම් උග්‍ර වී එහි බෙදීම් තවදුරටත් උග්‍ර වී ඇතැයි එජාප අභ්‍යන්තර ආරංචි මාර්ග පවසයි.විපක්ෂයක් බලයේ සිටින ආණ්ඩුවකට හෝ එහි ඇමැතිවරයකුට විශ්වාස භංගයක් ගෙන එන්නේ මනා සූදානමකින් නමුත් එජාපය මෙදා ඉදිරිපත් කළ මේ විශ්වාසභංගයෙන් ඔප්පු වූයේ එජාපයේ අසංවිධානාත්මක ආධුනික ස්වරූපය බව එජාප කැරලිකාර මන්ත්‍රීවරයෙක් කියා සිටියේ ය. තම පක්ෂය ඉදිරිපත් කළ විශ්වාස භංගයේ දී පක්ෂ නායකයා එම සටනට නායකත්වය දිය යුතු නමුත් එවැනි මොහොතක කතා නොකර මග හැරි විපක්ෂ නායකයෙක් ගැන තමන් නොදන්නා බව ද එම මන්ත්‍රීවරයා කීය.රන්ජන් රාමනායක හා අජිත් පෙරේරා යන මන්ත්‍රීවරුන්ගේ මූලිකත්වයෙන් ඔවුන්ගේ වුවමනාවට එජාපය ඉදිරිපත් කළ මේ දෝෂාභියෝගය මන්ත්‍රීවරු 136 ක් විරුද්ධව ඡන්දය දී පක්ෂව 32 ක් ඡන්දය දීමෙන් වැඩි ඡන්ද 104 කින් පරාජයට පත්විය.තමන් වැටී සිටින වළෙන් ගොඩ එන්නට දඟලන මොහොතක එජාපය ඉදිරිපත් කළ මේ විශ්වාසභංගය පරාජය වීම එහි නායකයාටත් පක්ෂයටත් බූමරැංගුවක් වීම වැළැක්විය නොහැකි බව දෙවැනි පෙළ තවත් ජ්‍යෙෂ්ඨ එජාප නායකයෙක් කියා සිටියේ ය.මේ විශ්වාසභංගයට එජාප මන්ත්‍රීවරු හතළිස් ගණනෙන් ඡන්දය දුන්නේ 28 ක් වන අතර විශ්වාසභංගයට අස්සන් කළ ඇතැම් එජාප මන්ත්‍රීවරු ද ඡන්දය දීමට පැමිණ නොසිටියහ.විශ්වාස භංග විවාදයේ ප්‍රධානම විශේෂත්වය වූයේ එම විවාදයේ දී එජාපයේ ප්‍රධාන පෙළේ කථකයන් අතුරින් දයාසිරි ජයසේකර, සජිත් ප්‍රේමදාස, රවි කරුණානායක, හර්ෂ ද සිල්වා හා ඌවේ එජාප ප්‍රබලයකු වූ හරීන් ප්‍රනාන්දු යන කිසිවකු හෝ කතා නොකිරීම ය.සෙන්පතියන් නොමැතිව සටනට යන හමුදාවකට එජාපය සමාන කළ එජාප ජ්‍යෙෂ්ඨයා ප්‍රබල එජාපය අද කවන්ධයක් බවට පත්වී ඇතැයි ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa1305122</link>
    <topic>ශිරානි අල්ලස් කොමිසමට එයි</topic>
    <author>සුනිල් දයා අල්විස්</author>
    <content>සුනිල් දයා අල්විස්හිටපු අගවිනිසුරු ශිරානි බණ්ඩාරනායක මහත්මිය සිකුරාදා (10) අල්ලස් හෝ දූෂණ චෝදනා විමර්ශන කොමිසම වෙත පැමිණියාය.ඇයට එරෙහිව එල්ල වී ඇති උපයා ගත් වත්කම් සම්බන්ධ චෝදනාවලට පිළිතුරු ලබා දී ඇති අතර එම ප්‍රකාශය ලබාදීමට ඇය පැමිණ සිටියේ සිය නීතිඥවරුන් ද සමඟය. ජනාධිපති නීතිඥ නලීන් ලද්දුවහෙට්ටි හා නීතිඥ සුගත් කල්දේරා යන මහත්වරු සමඟ කොමිසම වෙත පැමිණ සිටි බණ්ඩාරනායක මහත්මිය පැයකට නොඅඩු කාලයක් එහි රැඳී සිටියාය. බණ්ඩාරනායක මහත්මියගේ ප්‍රකාශ භාර ගැනීමෙන් පසු එහි සිටි විමර්ශන නිලධාරියකු ඒ සඳහා ලදුපතක් නිකුත් කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa1305123</link>
    <topic>කෝච්චියෙන් මඩු යනවා</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ – තලෙයිමන්නාරම දුම්රිය මාර්ගයේ මඩු දක්වා පළමු අදියර ලබන 14 වැනිදා විවෘත කැරෙන බව ප්‍රවාහන අමාත්‍යාංශය පවසයි. මේ දුම්රිය සේවාව ආරම්භ වනුයේ වසර 24කට පසුවය. කිලෝමීටර් 106ක් වන මැදවච්චිය – තලෙයිමන්නාරම මාර්ගයේ මැදවච්චිය මඩු දක්වා වන කිලෝමීටර් 43ක පළමු අදියරට වැය කරන ලද මුදල ඇමෙරිකන් ඩොලර් මිලියන 81.34කි.ඉන්දීය ඉර්කොන් සමාගම යටතේ මෙම මාර්ගයේ ඉදිකිරීම් කටයුතු සිදුකෙරුණු අතර ප්‍රධාන දුම්රිය ස්ථාන ලෙස නේරියකුලම් චෙඩ්ඩිකුලම් හා මඩු පාර යළි ඉදිකර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa1305124</link>
    <topic>වෙබ් අඩවිවලට මවු බසින් යන්න ඉඩ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහසිංහල හා දෙමළ භාෂාවලින් කටයුතු කරන ජනතාව වෙත පරිගණකය හා අන්තර්ජාලය තවත් සමීප කරවීම පිණිස වෙබ් අඩවි ලිපිනයන් සිංහල හා දෙමළ භාෂාවලින් සඳහන් කර වෙබ් අඩවිවලට පිවිසීමේ පහසුකම දැන් ලෝක වාසී සැමට ලැබි ඇතැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය(ICTA) පවසයි. ඒ සමඟම පරිගණක හා අන්තර්ජාල භාවිත කිරීමේදී දේශීය භාෂාවන්ගෙන් එම කටයුතු කර ගැනීමේ කටයුතු කරන බව එහි විධායක නිලධාරී රොෂාන් දේවපුර මහතා පවසයි.සිංහල දෙමළ යතුරු භාෂා පුවරු හඳුන්වාදීම සිංහල සහ දෙමළ යුනිකේත හඳුන්වාදීම අකුරු ප්‍රමාණ සංවර්ධනය සඳහා පුහුණුව ලබාදීම ඇතුළු පියවර රැසක් මේ වෙනුවෙන් දැනටමත් ගෙන ඇති බව ද දේවපුර මහතා සඳහන් කරයි.අන්තර්ජාලයේ තිබෙන බොහොමයක් දේ ඉංග්‍රීසි භාෂාවන්ගෙන් යුක්ත වීම නිසා විශ්ව දැනුම ලබා ගැනීමේදී ඇතිවන අපහසුතා මේ ඔස්සේ අවම කිරීමට සේම පරිගණකය පහසුවෙන් භාවිත කිරීමට ද මෙමඟින් සිංහල හා දෙමළ භාෂා පාවිච්චි කරන සැමට හැකි වනු ඇතැයි ද ශ්‍රී ලංකා තොරතුරු හා සන්නිවේදන නියෝජිතායතනය සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa1305125</link>
    <topic>ගොවි විශ්‍රාම වැටුපට එජාප පාලනය මුදල් දුන්නේ නැහැ</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලරජය ගොවි විශ්‍රාම වැටුප් ක්‍රමය ක්‍රියාත්මක නොකරන බවට එජාපය හඬ නැඟුවත් එය ක්‍රියාත්මක කිරීමට ප්‍රධාන බාධකය වී ඇත්තේ ඒ සඳහා අවශ්‍ය මුදල් එජාප පාලන සමයේදී ලබා නොදීම බව කෘෂිකර්ම රක්ෂණ මණ්ඩලයේ අධ්‍යක්ෂ ජෙනරාල් පණ්ඩුක වීරසිංහ මහතා කියයි.මේ අතර මහින්ද රාජපක්ෂ ජනාධිපතිතුමාගේ උපදෙස් පරිදි ගොවි විශ්‍රාම වැටුප් ක්‍රමය ළඟදීම ක්‍රියාත්මක කිරීමට අමාත්‍ය මණ්ඩලයට කැබිනට් පත්‍රිකාවක් ඉදිරිපත් කරන බව හෙතෙම පවසයි.ගොවි විශ්‍රාම වැටුපට දායක වන ගොවීන් ලක්ෂ 9 කට මින් සෙත සැලැසෙනු ඇතැයි ඒ මහතා පෙන්වා දෙයි.ගොවි විශ්‍රාම වැටුප් ක්‍රමය යළි ක්‍රියාත්මක කිරීමට ජනාධිපතිතුමාගේ උපදෙස් පරිදි රුපියල් දස ලක්ෂ 92.6 ක් ලබා දී ඇති බව ද අධ්‍යක්ෂ ජෙනරාල් වරයා සඳහන් කරයි.මාවිල් ආරු ගොවින් වන්දි ගෙවීම නිසා හෝ වෙනයම් ක්‍රමයක් නිසා මේ ක්‍රමය අසාර්ථක නොවූ බවත් 1987 අංක 12 දරන ගොවි විශ්‍රාම වැටුප් හා සමාජ සේවා ආරක්ෂණ ප්‍රතිලාභ යෝජනා ක්‍රම පනත මඟින් සම්මත වූ සැලැසුමට වඩා ප්‍රතිලාභ දීම් විවිධ දේශපාලන හේතු මත කෙටුම්පත් වලින් සම්මත වීම නිසා ද මේ ගැටලුව උද්ගත වූ බව ද කීය. එවකට බලයේ සිටි එජාප රජය අදාළ රුපියල් මිලියන 750 ක මුදල තැන්පත් කළේ නම් මෙවැනි ගැටලුවක් අද උද්ගත නොවන බව ද ඒ මහතා පැවැසී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa1305126</link>
    <topic>එන්.අයි.ඊ. එකට උසස් වීමක්</topic>
    <author/>
    <content>මහරගම ජාතික අධ්‍යාපන ආයතනය, ව්‍යවසායකත්ව හා කළමනාකරණ අධ්‍යයනය පිළිබඳ ජාතික අධ්‍යාපන විද්‍යා පීඨයක් බවට උසස් කරන බව අධ්‍යාපන ඇමැති බන්දුල ගුණවර්ධන මහතා පවසයි. වාණිජ විෂයෙහි නිපුණතා සහිත ශ්‍රමිකයන් බිහි කිරීම අරමුණු කොට ගෙන එම විෂය ඉගැන්වීමට හැකි පිරිසක් බිහි කිරීම සඳහා මුල් පියවර ලෙස 2012 වසරේ වාණිජ විෂය ධාරාව හදාරා විශ්ව විද්‍යාල ප්‍රවේශයට ලකුණු මදිවූ නමුත් ඛ අªගය වැඩි අයගෙන් දිස්ත්‍රික්ක පදනමින් ගුරු ශිෂ්‍යයන් 400 ක් බඳවා ගැනීමට හා පුහුණු කිරීම මෙහි පළමු වැනි අදියරට අයත් ය.පසුගිය වසරේ අ.පො.ස. උසස් පෙළ වාණිජ විෂය හැදෑරූ ශිෂ්‍ය ප්‍රතිශතය සියයට 27 ක් වන අතර එය 2016 දී සියයට 35 දක්වා වර්ධනය කිරීමට බලාපොරොත්තු වන බව ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa1305127</link>
    <topic>රණවිරු සැමරුම් පෙළපාළිය 18 දා</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාමෙවර රණවිරු සැමරුම් පෙළපාළිය ලබන 18 දා පෙරවරුවේ මහින්ද රාජපක්ෂ ජනාධිපතිතුමාගේ ප්‍රධානත්වයෙන් කොළඹ ගාලු මුවදොර පිටියේ දී පැවැත්වේ. ත්‍රස්ත ග්‍රහණයෙන් රට මුදාගෙන වසර හතරක් පිරීම නිමිත්තෙන් පැවැත්වෙන මේ රණවිරු පෙළපාළියට මානුෂිය මෙහෙයුමට සහභාගි වූ රණවිරුවන් සහභාගිවීම විශේෂයකි. එදිනම පස්වරු 4.30 ට ශ්‍රී ජයවර්ධනපුර රණවිරු ස්මාරකය අභියසදී ප්‍රධාන රණවිරු සැමරුම් උත්සවය ද ජනාධිපතිතුමාගේ ප්‍රධානත්වයෙන් පැවැත්වෙයි.රණවිරු මාසයේදී විවිධ උත්සව රැසක් පැවැත්වේ. එයින් ප්‍රධාන තැන ගන්නේ පසුගිය 9 දා බණ්ඩාරනායක සම්මන්ත්‍රණ ශාලාවේදී භික්ෂුන් වහන්සේ 3000 කගේ සහභාගිත්වයෙන් පැවැත්වූ ජය පිරිත් දේශනයයි. මීට අමතරව පළාත් බදව ද රණවිරු සැමරුම් උත්සව රාශියක් පැවැත්වේ.උතුරු පළාතේ සැමරුම් උත්සවය 11 දා කිලිනොච්චියේදී ද වයඹ පළාතේ උත්සවය 13 දා මයිලපිටියේ ද පැවැත්වෙන අතර උතුරුමැද හා නැඟෙනහිර සැමරුම් උත්සව 14 දා අනුරාධපුර හා ත්‍රිකුණාමලයේදී ද පැවැත්වෙන අතර දකුණු පළාතේ රණවිරු උපහාර උත්සවය පැවැත්වෙන් ද 14 දා ගාලු පුරවරයේදී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa1305128</link>
    <topic>වෙසක් සතිය 21 ඇරැඹේ</topic>
    <author>රමණී සුබසිංහ</author>
    <content>රමණී සුබසිංහමෙවර වෙසක් සතිය ලබන 21 දා සිට 27 වැනිදා දක්වා පැවැත්වෙන බවට රජය විසින් ප්‍රකාශයට පත් කර ඇති අතර රාජ්‍ය වෙසක් උත්සවය 25 වැනිදා මොනරාගල ඓතිහාසික යුදඟනාව රජමහා විහාරයේදී පැවැත්වීමට නියමිතය.ඊට සමගාමීව වෙසක් සතිය පුරා සියලු විහාරස්ථානවල ආගමික වැඩ සටහන් ක්‍රියාත්මක කෙරේ.සමස්ත ලංකා ශාසනාරක්ෂක මණ්ඩලයේ මාර්ගෝපදේශකත්වයෙන් බුද්ධ ශාසන හා ආගමික කටයුතු අමාත්‍යාංශය සහ බෞද්ධ කටයුතු දෙපාර්තමේන්තුව මඟින් නියාමක වැඩසටහනකට අනුව වෙසක් සතිය වැඩ සටහන සැලසුම් කර ඇත.මැයි 21 දා, විහාරස්ථාන භූමි ශුද්ධපවිත්‍ර කිරීම, බෞද්ධ කොඩි, විදුලි බුබුළු ආදියෙන් සැරසීම, මැයි 22දා ඖෂධ හා දැවමය වටිනාකමින් යුතු පැළ රෝපණය කිරීම, 23 දා රෝහල්වල නේවාසිකව ප්‍රතිකාර ලබන රෝගීන්ට හා වැඩිහිටි නිවාසවල සිටින වැඩිහිටියන්ට සංග්‍රහ කිරීම, වෙසක් පුර පසළොස්වක පෝදා (24) දාන, සීල, භාවනා, ධර්ම දේශනා ආදී පුණ්‍ය ක්‍රියා පැවැත්වීම, 25 වැනිදා වෙසක් සැරසිලි ප්‍රදර්ශනය, බොදු ගී ගායනා වැඩසටහන් පැවැත්වීම, 26 වැනිදා බෞද්ධ පෙරහර සංවිධානය කිරීම හා පිණ්ඩපාත චාරිකාව, මීට ඇතුළත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa1305129</link>
    <topic>හොරා පොලිස් ආවොත් කියන්න</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහපොලිස් නිලධාරින් යැයි හඟවමින් ජනතාව බිය ගන්වා මුදල් ලබා ගැනීමට උත්සාහ ගැනීමේ සිද්ධීන් කිහිපයක් පිළිබඳව තොරතුරු ලැබී ඇතැයි පොලිසිය කියයි.මෙබඳු සිද්ධින් වලට මුහුණ පෑ වැඩිදෙනකු පොලිසියට පැමිණිලි කිරීමට මැලි වීම නිසා සැකකරුවන් කොටු කැර ගැනීම අසීරු වී තිබේ.මෙබඳු සිද්ධීන් වෙතොත් 0112444480 හෝ 0112444481 දුරකථන අංකවලට දැනුම් දෙන්නැයි පොලිසිය ඉල්ලයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=aa13051210</link>
    <topic>ලේක්හවුස් වෛද්‍ය සායනයෙන් 1600 කට සෙත</topic>
    <author>සාගරිකා දිසානායක</author>
    <content>සාගරිකා දිසානායකසෞඛ්‍ය දෙපාර්තමේන්තුව මගින් සංවිධානය කරනු ලබන බෝ නොවන රෝග වළක්වාලීමේ සහ සෞඛ්‍ය ප්‍රවර්ධන සේවා ස්ථාන බිහි කිරීම අරමුණ කොටගත් ජංගම සෞඛ්‍ය සායන මාලාවේ මාධ්‍ය ආයතන සඳහා වූ පස්වැනි වැඩසටහන පසුගිය 09 සහ 10 දෙදින තුළ සීමාසහිත එක්සත් ප්‍රවෘත්ති පත්‍ර සමාගමේදී පැවැත්විණි.සෞඛ්‍ය ඇමැති මෛත්‍රිපාල සිරිසේන මහතාගේ සංකල්පයක් අනුව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතාගේ අධීක්ෂණය යටතේ පැවැත්වුණු මෙම සෞඛ්‍ය සායනය සමාගමේ සභාපති බන්දුල පද්මකුමාර මහතා ඇතුළු අධ්‍යක්ෂ මණ්ඩලයේ ප්‍රධානත්වයෙන් පැවැත්විණි. ලේක්හවුස් ආයතනයේ මාධ්‍යවේදීන් ඇතුළු සේවක සේවිකාවෝ 1600 ක් පමණ මෙම සායන සඳහා සහභාගි වූහ.දියවැඩියාව අධික රුධිර පීඩනය, ශ්වසනාබාධ, පිළිකා සහ මානසික සෞඛ්‍ය සායන මෙන් ම සෞඛ්‍ය ප්‍රවර්ධනය පිළිබඳ උපදේශන සේවා ද මෙහිදී සපයනු ලැබිණි. ජාතික රෝහලේ බාහිර රෝගී අංශය, ශ්‍රී ලංකා පිළිකා ආයතනය, දන්තායතනය, අක්ෂි රෝහල සහ මානසික සෞඛ්‍ය අංශය මෙන් ම සෞඛ්‍ය අධ්‍යාපන කාර්යාංශයෙහි විශේෂඥ වෛද්‍යවරුන් හෙද කාර්ය මණ්ඩලය, මෙන් ම උපදේශකවරුන් ද සහභාගි වුණු මෙම සායනය ලේක්හවුස් ආයතනයේ සුබසාධන හා මෙහෙයුම් අංශය මගින් සංවිධානය කරනු ලැබිණි.බෝ නොවන රෝග හඳුනා ගැනීම, හඳුනාගත් රෝගීන් අදාළ සායන වෙත යොමු කිරීම, සෞඛ්‍ය ප්‍රවර්ධනය පිළිබඳ මාධ්‍යවේදීන් ඇතුළු කාර්ය මණ්ඩලය දැනුම්වත් කිරීමේ සැසි මෙන් ම එම අවස්ථාවේ හඳුනාගත් රෝග සඳහා ප්‍රතිකාර කිරීම ද එහිදී සිදු කැරිණ.2013 වසර බෝ නොවන රෝග වළක්වාලීමේ වසර ලෙස නම් කොට එම අරමුණ සාක්ෂාත් කර ගැනීම උදෙසා සෞඛ්‍ය දෙපාර්තමේන්තුව මඟින් ක්‍රියාත්මක කරන ලද මෙම වැඩසටහන මාධ්‍යවේදීන් විසින් මෙරට ජනතාවගේ සෞඛ්‍ය ප්‍රවර්ධනය උදෙසා ඉටු කරනු ලබන අමිල මෙහෙවර උදෙසා කෘතගුණ සලකමින් මෙම ලේක්හවුස් ආයතනයෙහි පැවැත්වූ බවත් ලේක්හවුස් ආයතනය සෞඛ්‍ය ප්‍රවර්ධිත සේවා ස්ථානයක් බවට පත් කිරීමත් මෙම වැඩසටහනේ අරමුණ වූ බව එහිදී අදහස් දැක්වූ සෞඛ්‍ය සේවා අධ්‍යක්ෂ විශේෂඥ වෛද්‍ය පාලිත මහීපාල මහතා කීය.සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල කොළඹ ජාතික රෝහලේ අධ්‍යක්ෂ වෛද්‍ය අනිල් ජාසිංහ, ලේක්හවුස් ආයතනයේ සභාපති ජේ්‍යෂ්ඨ මාධ්‍යවේදී බන්දුල පද්මකුමාර යන මහත්වරු සායනය පැවැත්වෙන අයුරු නිරීක්ෂණය කරමින්. ඡායාරූපය- රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=ab1305121</link>
    <topic>සිංහල-මුස්ලිම් ජනතාව හැමදාම සමඟියෙන් හිටියා</topic>
    <author>සාකච්ඡා කෙළේ</author>
    <content>ආයෝජන ප්‍රවර්ධන නියෝජ්‍ය ඇමැතිෆයිසර් මුස්තාපාමේ රටේ මුස්ලිම් ජනතාව කවදාවත් අවි අරගෙනත් නැහැ අවි ගන්නෙත් නැහැ. ලංකා ඉතිහාසයේ පෘතුගිසීන්, ලන්දේසීන් හා ඉංග්‍රීසින් මේ රට ආක්‍රමණය කළා. මේ සියලු කණ්ඩායම් ලංකාවේ භූමිය අල්ල ගන්න සටන් කළා. නමුත් මේ රටේ කවදාවත් භූමිය ඉල්ලල සටන් නොකරපු ජනතාවක් තමයි මුස්ලිම් ජනතාව. සිංහල රජ කාලයේ ඉඳලම මුස්ලිම් ජනතාව ඒ රජවරුන් සමඟ රටේ බහුතර ජනතාව සමඟ සහයෝගයෙන් වැඩ කරල තියනවා.මුස්ලිම් ජනතාවගේ අතීත ක්‍රියාවලින් තමයි අනාගත ක්‍රියා තක්සේරු කරන්න පුළුවන්.රටේ ඒකීයත්වය, ස්වෛරීභාවය රැක ගැනීමට නොබෙදුණ ශ්‍රී ලංකාවක් ඇති කිරීමට සිංහල ජනතාවත් සමඟ එකට එක්වෙලා මුස්ලිම් ජනතාව සටන් කරල තියනවා. හමුදාවේ බුද්ධි අංශවල සිංහල බෞද්ධ ජනතාව සමඟ මුස්ලිම් අයත් රට වෙනුවෙන් ජීවිත පරිත්‍යාග කරල තියනවා. විශාල වශයෙන් කැප කිරීම් කරල තියනවා.කොටින් ම එල් ටී ටී ඊ ය විනාශ කිරීමේ සටනේදී මුස්ලිම් ප්‍රජාවත් පංගුකාරයන් වුණා. එල් ටී ටී ඊ ය එදා යාපනේ ඇතිකළ ජන සංහාරයේදී සිංහල ජනතාව සමඟ මුස්ලිම් ජනතාවටත් තමන් පදිංචිව සිටි තැන්වලින් ඉවත් වෙලා පණ බේරගෙන දකුණු ප්‍රදේශ කරා එන්න සිදුවුණා.මේ යුද්ධය අපි කියන්නේ සිංහල ලේවලින් විතරක් නෙවෙයි ලාංකික ලේවලින් දිනපු යුද්ධයක්. මුස්ලිම් ලේත් යුද්ධයේදී පරිත්‍යාග කරල තියනවා.බලන්න මම නුවරින් ඡන්දෙ දිනන්නේ මට මහනුවර බහුතර සිංහල ජනතාවත් ඡන්දෙ දෙනවා. රටේ බහුතර සිංහල බෞද්ධ ජනතාවගේ අයිතිය අපි මුස්ලිම් ජනතාව ලෙස පිළිගන්න අතරම මහ ජාතියත් මුස්ලිම් ජනතාවගේ අයිතිනුත් අනන්‍යතාවන් පිළිගන්නවා. ඒක තමයි රටක අන්‍යොන්‍ය සාමකාමී සහජීවනය කියන්නේ.මමනම් මහින්ද රාජපක්ෂ ජනාධිපතිතුමා දකින්නේ ආසියාවේ නෙල්සන් මැන්ඩෙලා ලෙසයි.දකුණු අප්‍රිකාවේ නෙල්සන් මැන්ඩෙලාට සියලු ජන කොටස් එකතු කරල ත්‍රස්තවාදයෙන් ජාතිවාදයෙන් වර්ග වාදයෙන් පිරුණ රටක් සාමකාමී රටක් ලෙස ගොඩනඟන්න පුළුවන් වුණා. එතුමාට සත්‍ය සෙවීමේ කොමිසමක් පත් කරල වැරදි කරපු අයට මෛත්‍රීය කරුණාව දක්වල දකුණු අප්‍රිකා ඉදිරියට ගෙනියන්න හැකි වුණා.අපේ ජනාධිපතිතුමාත් විවිධ මත දරන විවිධ ආගම්වල සියලු දෙනා එකතු කරගෙන ලාංකික චින්තනයක් අනුව රට ආරක්ෂා කරන්න කැපවී ක්‍රියා කරමින් සිටිනවා.අද මේ රටේ බහුතරයේ පමණක් නෙවෙයි සුළු ජන කොටස්වලත් අයිතිවාසිකම් රකින්න ඉන්න එකම නායකයා අපේ ජනාධිපතිතුමායි.අපේ රට ගොඩනඟන්න දිළිදු භාවය සමාජයෙන් තුරන් කරන්න ආගම් කුලමල ;බ්දවලින් තොරව පුළුල් දැක්මකින් එතුමා කටයුතු කරමින් සිටිනවා.යුද්ධය නිසා සමහරුන්ගේ මනස විකෘති වෙලා තිබුණේ. අවුරුදු තිහක යුද්ධයේ සාපය රට විනාශ කළා. සියලු බේද ඇති කළා. දැන් අපි ඒ පටුබේදවලින් ඈත්වෙලා රටක් ලාංකික ජනතාවක් ලෙස හිතන තැනකට ඇවිල්ලා තියනවා. මේ සමාජය තුළ අපි වැරැද්ද වැරැද්ද ලෙස දැකල එය පිටුදැකීමට කටයුතු කළ යුතුයි. කවුරු කළත් වැරැද්ද වැරැද්දමයි. හොරා හොරාමයි. හැම ජාතියේම අය වැරැදි කරනවා. ඇතැම් විට මාධ්‍යත් ජනමතය අවුල් කරන්න කටයුතු කරනව ද කියල හිතනවා. මාළිගාවත්තේ මත්ද්‍රව්‍ය එක්ක තරුණයෙක් ඇල්ලුවම මුස්ලිම් තරුණයෙක් කියනවා. මේ වගේ ප්‍රචාරවලින් ජාතීන් ඈත් කිරීමක් කෙරෙනවා කියල මා කල්පනා කරනවා.ධම්මපදයේ ඉංග්‍රිසි පිටපතක් මුල් වරට හැම හෝටල් කාමරයකම තියන්න කටයුතු කළේ මිලින්ද මොරගොඩ මහතා සමඟ මමයි. ඒ වෙනකම් හෝටල් කාමරවල තියල තිබුණේ බයිබලයේ පිටපත් පමණයි. රටේ බහුතර ජනතාවගේ ආගම ගැනත් මේ රටට පැමිණෙන සංචාරකයන්ට දැනුම්වත් භාවයක් ඇතිකළ යුතු ය කියල අපි එතනදි කල්පනා කළා.අවුරුදු තිහක් යුද්ධ කරලා අවසානයේ සිංහල, දෙමළ, මුස්ලිම් කවුරුත් එකතු වෙලා තමයි මේ රටට සාමය දිනාගත්තේ. ජාතීන් අතර සහජීවනය ගොඩනැඟෙමින් තිබෙන මේ අවස්ථාවේ සමහර උදවිය අන්තර්ජාතික කුමන්ත්‍රණවල අතකොලු වෙලා ක්‍රියා කිරීම කනගාටුවට කරුණක්.මේ රටේ බහුතර ජනතාව අදහන බුද්ධාගම අනෙක් ආගම්වලට ගරු කරන මෛත්‍රීය, කරුණාව පෙරදැරි කරගෙන අහිංසාවාදයෙන් ක්‍රියා කරන ආගමක්.සමහර අන්තවාදීන් කරන ක්‍රියා බහුතර ජනතාව පිළිගන්නේ නැහැ. මේ අන්තවාදීන් මුස්ලිම් ප්‍රජාවට මුස්ලිම් ධර්මයට විරුද්ධව ඉතාමත් පහත් ලෙස කතා කිරීමෙන් බෞද්ධ ජනතාවගේ ආකර්ෂණය තමන් වෙත ලැබෙනු ඇතැයි යන විශ්වාසයෙන් ක්‍රියා කළත් සමස්ත බෞද්ධ ජනතාවත් අද ඔවුන්ගෙන් ඈත් වෙලා තිබෙන බව පේනවා. මේ ක්‍රියා කිසිවෙක් අනුමත කරන්නේ නැහැ.මේ සීමිත පිරිස මේ ක්‍රියා තුළින් බලාපොරොත්තු වෙන්නේ මුස්ලිම් ජනතාව ආවේගශීලීකම වැඩි කරල ඔවුනුත් බෞද්ධ ජනතාවත් අතර වෛරයක් ඈත්වීමක් ඇති කරන්නයි.සීමිත අන්තවාදී කණ්ඩායමක් හෝ කණ්ඩායම් ඇතිකළ තත්ත්වය ගෑස් දාල පුම්බපු බැලුම් බෝලයක් වගේ එකක්. අද ගෑස් බැහැල ගිහිල්ලා. සමස්ත බෞද්ධ ජනතාවත් මේ පිරිස් ප්‍රතික්ෂේප කරල තියන තත්ත්වයක් අපි දකින්නේ.අද හලාල් ප්‍රශ්නයක් නැහැ. ඒ ප්‍රශ්නය ඇතිවුණ වෙලාවේ ඒ ප්‍රශ්නය විසඳන්න සියලු දෙනා කැඳවල විසඳුමක් සොයා දීමට කැපවීම ගැන අපි විශේෂයෙන් ආරක්ෂක ලේකම් ගෝඨාභය රාජපක්ෂ මහත්තයට ස්තුති කරන්න ඕන. අද රට ගොඩනඟන්න ජනාධිපතිතුමා ගෙනියන වැඩපිළිවෙළට ආරක්ෂක ලේකම් තුමා ශක්තියක් වෙලා තියනවා. එදා ඇතිවුණ උණුසුම් තත්ත්වය සමනය කරන්න සියලු කණ්ඩායම් කැඳවා විසඳුමක් හොයන්න එතුමා සමත් වුණා.ආරක්ෂක ලේකම් තුමා මාධ්‍ය ප්‍රචාර නොසලකා රට ආරක්ෂා කරන අරමුණින් කටයුතු කරනවා. ලකුණු දාගන්න නොව කැපවීමෙන් ජනාධිපතිතුමාගේ සහජීවන ප්‍රතිපත්තිය අනුව එය ක්‍රියාත්මක කරන්න එතුමා කටයුතු කරනවා.අද මේ රට ක්‍රමිකව සමෘද්ධිය කරා ගමනක් යනවා. අපි අවුරුද්දකට ඩොලර් බිලියන 2 ක ඉලක්කයක් ඇති විදේශ සෘජු ආයෝජන දෙගුණයක් කරන්න කටයුතු කරනවා. විදේශ ආයෝජන ඇදගන්න ජනාධිපතිතුමා වෙනම අමාත්‍යාංශයක් ඇතිකළා. ආයෝජන ප්‍රවර්ධන මණ්ඩලය ඇතිව කළාට පස්සේ ඇතිවුණ ආයෝජනවලින් සීයට 67 ක්ම ලබාගෙන තියෙන්නේ මහින්ද රාජපක්ෂ ජනාධිපතිතුමාගේ පාලන කාලය තුළයි. ගිය අවුරුද්දේ විදේශ සංචාරකයන් පළමුවරට මිලියනයකට වඩා මේ රටට ආව. 2016 වෙනකොට සංචාරකයන් ලක්ෂ 25 ඉලක්කයකින් අපි කටයුතු කරනවා.බැසිල් ඇමැතිතුමාගේ දර්ශනය අනුව අද සංචාරක අංශයේ යටිතල පහසුකම් වේගයෙන් සංවර්ධනය කරගෙන යනවා.සාකච්ඡා කෙළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=ab1305122</link>
    <topic>විශ්වාස භංග දහයක් ගෙනාවත් මගේ ගමන මම යනවා</topic>
    <author>විදේශ රැකියා ප්‍රවර්ධන හා සුබසාධන ඇමැති</author>
    <content>තමාට විරුද්ධව ගෙන ආ විශ්වාසභංගය අවසානයේ එජාප නායකයාටම බූමරැංගුවක් වුණ බවත් තමාට විශ්වාසය පළ කිරීමේ යෝජනාවක් වන පරිදි මේ යෝජනාව ගෙන ආ එජාප මන්ත්‍රීවරුන් දෙදෙනාට තම ස්තුතිය පළ කරන බවත් විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පවසයි.සිළුමිණ සමඟ විශේෂ සම්මුඛ සාකච්ඡාවකට එක්වෙමින් ඇමැතිවරයා මේ ප්‍රකාශය කළේය.එම සම්මුඛ සාකච්ඡාවේදී ඇසු ප්‍රශ්න කීපයක් හා ඒවාට ඇමැතිවරයා දුන් පිළිතුරු මෙසේ ය.ඔබේ දේශපාලන ජීවිතය විනාශ කරන්න විපක්ෂය ගෙනා විශ්වාසභංගයෙන් අන්තිමේ වුණේ ඔබේ ගිණුමට ලකුණු දාගැනිල්ල නේද?මම ලකුණු දාගත්ත නෙවෙයි මේ විශ්වාසභංගයෙන් රංජන් රාමනායක - අජිත් පෙරේරා එජාප මන්ත්‍රි දෙබෑයෝ මට ලකුණු දාල දුන්නා. ඔවුන්ට ස්තුතිවන්ත වෙන්න ඕන. මොකද මට විරුද්ධව ගෙන ආ විශ්වාසභංග යෝජනාව අවසානයේ විශ්වාසය පළ කිරීමේ යෝජනාවක් වුණා.එජාපයේ මන්ත්‍රීවරු හතළිස් ගාණක් ඉන්නව පාර්ලිමේන්තුවේ. විසිඅටදෙනයි ඡන්දය දාන්න ආවේ. විසිඅට වුණේ ජේවීපී මන්ත්‍රීවරු හතර දෙනත් එක්ක. සමහර යූඇන්පී මන්ත්‍රීතුමන්ල තුමියල ප්‍රශ්න අහන්න ආව ඡන්දෙට නැහැ. විශ්වාසභංගයට අස්සන් කරපු සමහර මන්ත්‍රීවරුන් ඡන්දයට නැහැ.විපක්ෂයේ අසංවිධානාත්මක භාවය මෙතනදීත් ඔප්පු කළා කිව්වොත්...?ඔව්. විශ්වාසභංගය අස්සන් කරපු සමහර එජාප අයත් පාර්ලිමේන්තුවේ හිටියා කතා පැවැත්තුවේ නැහැ. එක්සත් ජාතික පක්ෂය තුළ මට එරෙහිව විශ්වාසභංගයක් ගෙනල්ලා එජාපයේ නායක තුමාට එරෙහිව විශ්වාසය භංග වීමක් තමයි පෙන්නුවේ.ඊළඟට ප්‍රජාතන්ත්‍රවාදී සංධානය ගත්තොත් අර්ජුන රණතුංග මන්ත්‍රී තුමාත් ටිරාන් අලස් මන්ත්‍රී තුමත් ආවේ නැහැ. ප්‍රජාතන්ත්‍රවාදී සංවිධානයේ ඉන්න අජිත් කුමාර මන්ත්‍රී තුමත් ආවේ නැහැ. එතකොට ප්‍රජාතන්ත්‍රවාදී සංවිධානයේත් බෙදීමක් පෙන්නුවා.මට විරුද්ධව විශ්වාසභංගය තුළින් ප්‍රජාතන්ත්‍රවාදී සන්ධානය තුළත් විශ්වාසය භංග වෙලා කියල තමයි පෙන්නුවේ.ලොකුම ජයග්‍රහණය තමයි, ද්‍රවිඩ සන්ධානය විවාදය පටන්ගත් විගස විවාදය වැරැදියි මේක දෝෂ සහිත විවාදයක් මේ යෝජනාව වැරැදියි කියල ඡන්දෙ දාන්න ආවෙ නැති එක. හැමදාමත් එජාපය එක්ක එකට කටයුතු කළ ද්‍රවිඩ සන්ධානයත් මේ විශ්වාසභංගය නිසා එජාපයෙන් කැඩුණා.අවසානයේ වුණේ ඩිලාන් පෙරේරාට එරෙහිව ඉදිරිපත් කළ විශ්වාසභංගය පාර්ලිමේන්තුවේ විපක්ෂයට එරෙහිව විශ්වාසභංගයක් බවට ඔප්පු වුණ අතරම ඩිලාන් පෙරේරාට හා එක්සත් ජනතා නිදහස් සන්ධානයට විශ්වාසය පළ කිරීමේ යෝජනාවක් බවට පරිවර්තනය වීමයි. වැඩි ඡන්ද 104 කින් විශ්වාසභංගය පරාජය වීම හරහා විරුද්ධ පක්ෂයට නැවත වරක් දැවැන්ත පරාජයකට මුහුණ දෙන්න සිදුවුණා.එජාප නායකයාගේ භූමිකාව ගැනත් මෙතනදි කතා කළොත්...එජාප නායකයා ආව සුපුරුදු පරිදි යමින් එමින් හිටියා. නමුත් කතා කළේ නැහැ. එජාප නායකයා ඇවිල්ලත් ඔහු කියන දේ අනුව එජාපයේම සමහර මන්ත්‍රීවරුන් ඡන්දය පාවිච්චි කරන්න කැමැති වුණේ නැහැ. ඒ නිසා මගෙන් ප්‍රශ්න අහන්න ආපු මන්ත්‍රීවරු ඡන්දෙ පාවිච්චි කළේ නැහැ. මේකට අස්සන් කළ මන්ත්‍රීවරුන් ඡන්දෙ පාවිච්චි කළේ නැහැ. ඉතුරු වුණේ ඔය ජටිලයෝ දෙන්නයි තව කීපදෙනෙකුත් විතරයි. එජාපය වෙනුවෙන් කතා කළ අයත් වෙනද කතා කළ අය නෙවේ.රවි කරුණානායක, සජිත් ප්‍රේමදාස, සුජීව සේනසිංහ, දයාසිරි ජයසේකර, හරීන් ප්‍රනාන්දු, හර්ෂ ද සිල්වා වගේ වෙනද එජාපය වෙනුවෙන් කතා කරන මේ සමහර මන්ත්‍රීවරු පාර්ලිමේන්තුවේ හිටියත් කතා කළේ නැහැ. බොහොම අමාරුවෙන් යන්තම් ගැට ගහ ගත් යූඇන්පීයේ තිබුණ සමඟියත් අජිත් පෙරේරා, රංජන් රාමනායක මන්ත්‍රීවරුන් දෙදෙනා නිසා මේකෙන් නැවත වරක් කෑලි කෑලිවලට කැඩිල ගියා.ඔබගේ ප්‍රතිරූපය මේකෙන් ගොඩ නැඟුණා නේද?මගේ ප්‍රතිරූපය නැවත වරක් ඉස්මතු කිරීමේ අවශ්‍යතාවක් මට තිබුණේ නැහැ. නමුත් මේ අවස්ථාවේ මාත් නොසිතූ විදියට මා වටා ජනතාව පෙළ ගැසුණා. පාර්ලිමේන්තු මන්ත්‍රීවරු 51 දෙනෙක් මා සමඟ ඉඳල තමයි පාර්ලිමේන්තු වට රවුමේ ඉඳලා ජනතාවත් සමඟ මාව පාර්ලිමේන්තුවට කැඳවාගෙන ගියේ. ඇමැති තුමන්ලා, නියෝජ්‍ය ඇමැතිවරු විශේෂයෙන්ම අපේ තරුණ මන්ත්‍රීවරු මා වටා රොද බැඳගෙන හිටියා.පාර්ලිමේන්තු විවාදය ආරම්භ කළාම සන්ධාන පක්ෂ නායකයෝ මතිමතාන්තර විසංවාද තියන පක්ෂ නායකයෝ පවා මා වෙනුවෙන් කතා කළා. සමහර මන්ත්‍රීවරු මා එක්ක තරහත් වුණා කතා පවත්වන්න වෙලාව දෙන්න බැරුව. මම දැනගෙන හිටියේ නැහැ මා කෙරෙහි එතරම් ප්‍රසාදයක්, කැමැත්තක් සහෝදර බැම්මක් මේ තරම්ම තියනවා කියලා සන්ධාන මන්ත්‍රීවරු අතර. ඒක මට විශාල ධෛර්යයක් වුණා ඒ මන්ත්‍රීවරු දැක්වූ ශක්තිය ධෛර්යය හා සහෝදරකම.මගේ දේශපාලන ජීවිතයටත් වසර 25 ක් සම්පූර්ණ වෙනවා මේ වෙසක් මාසයට. එජාපයට නම් මා කෙරෙහි විශ්වාසභංග වුණේ මීට බොහෝ කාලයකට පෙර. 1988, 1989 කාලේ. යූඇන්පීය මාව මරන්න තුන් පාරක් වෙඩි තිබ්බා.ඒ කාලෙ දෙපැත්තක තුන් පැත්තක නාඳුනන තුවක්කු කාරයෝ හිටිය නේද?ඒ කාලේ යූඇන්පීයත් ජේවීපීයත් තරගෙට වෙඩි තිබ්බ බව ඇත්ත. නමුත් මට වෙඩි තිබ්බේ යූඇන්පීය බව විශ්වාසයි.එක පාරක් මම මෝටර් රථයේ ගමන් කරන කොට තිබ්බ වෙඩි පහරකින් වින්ඩ්ස්ක්‍රීන් එක කුඩු වෙලා ගියා. ජීවිතේ බේරුණ එක පුදුමයක් කියල එතෙන්ට ආපු අය කිව්වා. ඒ නිසා එජාපය මම විශ්වාසභංග පළ කරන්න හැදුවේ අද නෙමෙයි එදා 1988 දී. ඇත්තටම මම මේ ජීවත්වෙන්නේ බෝනස් කාලයක්. 1988 මැරෙන්න හිටපු එකෙක්. මටත් පුදුමයි බේරුණ එක.ඒ කාලේ මගෙ අම්ම වැඩිපුර හිටියේ පන්සල්වල. ඒ ඡන්දෙ දිනන්න කියල නෙමෙයි මගේ පුතාගේ ජීවිතේ බේරදෙන්න කියලා. මේ විශ්වාසභංග වලින් නෙමෙයි එජාපය මාව මරලයි මාව දේශපාලනයෙන් අයින් කරන්න හැදුවේ.මගේ අවංකකම පිළිබඳව මගේ දේශපාලන ප්‍රතිපත්තිගරුක භාවය සම්බන්ධයෙන් බොහෝ මන්ත්‍රීවරු මාව ධෛර්යවත් කළා. ඒ ප්‍රතිපත්තිගරුක දේශපාලනය මා තවදුරටත් ඉදිරියට ගෙන යා යුතුයි කියල රටේ ජාතික සමගිය මත රැඳී සිටිමින්.ඔබම කියනවා ඔබට විශ්වාසභංගයක් ගෙන ආ යුතු හේතු තියනවා කියලා...?ඔව්. මට ජනතාවට කියන්න ඕන මේ කරුණු නෙමෙයි මට විශ්වාසභංගයක් ගේන්න ඕන කරුණු තියනවා. ඒ තමයි මම දැන් අවුරුදු විසිපහක් දේශපාලනයේ යෙදී ඉඳලත් මටම කියල ගෙයක් හදාගෙන නැහැ අද වෙනකම්. මම තාම ඉන්නේ මගේ අම්ම තාත්තගේ නිවසේ. කොළඹ නිල නිවසේ. බදුල්ලේ ගියාම අම්ම තාත්තගේ නිවසේ. තාම සමහර වේලාවට මට සල්ලි නැති වුණාම මම සල්ලි ඉල්ල ගන්නේ තාත්තගෙන්. මම උපයා ගත්ත දෙයක් නැහැ. පිරිමියෙක් වශයෙන් ඇත්ත වශයෙන් ම අවුරුදු විසිපහක් දේශපාලනය කළාට පස්සේ අඩු ගාණේ ගෙයක්වත් තියෙන්න ඕනනේ. නිවසක් හදාගන්න බැරි වෙච්ච කිසිම දෙයක් උපයා ගන්න බැරිවුණ තවම තාත්තගේ සාක්කුවෙන් අරන් සල්ලි වියදම් කරන කෙනෙක් විදියට මේකා කෙරෙහි විශ්වාසයක් නැහැ කියල විශ්වාසභංගයක් ගෙනාවනම් සාධාරණයි.හැබැයි එක විශ්වාසභංග නෙමෙයි විශ්වාසභංග දහයක් මට විරුද්ධ ගෙනාවත් පාර්ලිමේන්තුවෙදිත් කිව්ව වගේ මම යන ගමන මම නවත්වන්න සූදානම් නැහැ. ගමනක් යනකොට ඔය සමහර හන්දිවල ඉන්න බල්ලො බුරනව බල්ලො බිරුව කියල. නැවතිලා උන්ට ගල් ගහන්න ගියොත් මම යන ගමන යන්න බැරි වෙනවා. ඔය හන්දි ගාණේ බල්ලො බුරපුවාවේ. මං මගේ ගමන යනවා. නිශ්චිත අරමුණක් ඇතිව මං ඒ ගමන යනවා.මොකක්ද ඔබ කතා කරන මේ අරමුණ...?මට ආදරණීය නායකයෙක් මාව බලාගන්න නායකයෙක් ඉන්නවා. ඔබට කියන්න මට විශ්වාසභංගය ගෙනාවත් හරි සතියකට වරක්වත් දුරකථනයෙන් ජනාධිපතිතුමා කතා කරල මගේ දුකසැප විමසනවා. එතුමා තාත්ත කෙනෙක් පුතෙක්ව බලා ගන්නව වගේ පසුගිය කාලේ මගේ දුකසැප බැලුවේ.මට විරුද්ධ දෝෂාභියෝගය නිසා මාව මානසිකව වැටෙයි කියල එතුමා කල්පනා කළා විය හැකියි. ඒ නිසා නිරන්තරයෙන් එතුමා මා ශක්තිමත් කළා. බලන්න එජාපයේ ඉන්නේ මුහුණ බලල හිනාවෙන්නේ නැති නායකයෙක් කියලනේ ඒකෙ මන්ත්‍රීවරු කියන්නේ. එවැනි පක්ෂ නායකයන් ඉන්න කාලෙක මෙවැනි තම සඟයන් සහෝදරයන් දරුවන් වගේ බලාගන්න ආදරණීය නායකයෙක් යටතේ වැඩ කරන්න ලැබීම ගැන ඉතාමත්ම සතුටු වෙනවා. ඒ නිසා මේ රට බේරගත්ත ආදරණීය නායකයත් එක්ක දේශපාලනයේ ඉලක්ක සහිතව ජාතික සමඟිය වඩවමින් ආසියාවේ ආශ්චර්යය කරා මේ රට අරන් යාමේ ගමනට මේ නායකයාට උපරීම වශයෙන් උදව් කරන්න පුළුවන් නම් ඒක තමයි මගේ ගමනේ අරමුණ.ඒ පෙරහරේ මම කැමැතියි කස ගහන්න, බෙර ගහන්න, පාවාඩයක් වෙන්න. මම කැමැතියි ඒ පෙරහරේ පාවඩ දාන්න. මම කැමැතියි ඒ පෙරහරේ මට දෙන ඕනෑම කාර්යභාරයක් ඉෂ්ට කරන්න.මොකද ඒ පෙරහර නියත වශයෙන්ම යන්නේ මේ රට ආසියාවේ ආශ්චර්යය කරා කියල අපි දන්න නිසා. දිනක එතුමා මට කැබිනට් ඇමැතිකමක් දුන්න වගේ මට නිලමෙට අඳින්න කිව්වත් අඳින්න මම සූදානම්. මේ ආශ්චර්යය කරා යන ගමන නිසැකව යුග කාර්යභාරයක් ඒ සඳහා කීකරුව අපි පුළුවන් සහයෝගයක් එතුමාට ලබා දිය යුතුයි.ඔබට බාරදී තිබෙන කාර්යභාරය ගැනත් කතා කළොත්. ප්‍රශ්න තිබුණත් පිටරට ගිය ශ්‍රමිකයා එවන ආදායම අද මේ රටේ ප්‍රධාන ආදායම් මාර්ගය නේද?ඉස්සර, පොල්, රබර් ප්‍රධාන ආදායම වුණේ. අද ඒ තුනෙන්ම ලබන ආදායමට වැඩි ආදායමක් ඩොලර් බිලියන 6 ක් විගමනික ශ්‍රමිකයන් මේ රටට එවනවා. බාධක රාශියක් තියනවා. නමුත් මේ අභියෝගය මා හොඳින් බාර ගෙන තියනව කියල හිතනවා. නුපුහුණු ශ්‍රමිකයන් රට යැවීම වෙනුවට පුහුණු ශ්‍රමිකයන් රට යැවීමට ඒ අවශ්‍ය නවීන පුහුණු ආයතන ඇති කරමින් මේ දක්වා තිබුණ ක්‍රමය වෙනුවට මේ අවුරුදු දෙක තුන තුළ කාන්තා පක්ෂයට වඩා පිරිමි පාර්ශ්වය රට රැකියාවලට යැවීමට කටයුතු කරමින් සිටිනවා.රට රැකියාවලට යන වයස් සීමාව අවුරුදු 18 සිට 21 වැඩි කළා. සෞදි අරාබියට ගෘහ සේවිකාවන් යවනවනම් අවම වයස් සීමාව අවුරුදු 25 ට වැඩි කළා. අනෙක් රටවලට අවුරුදු 23 කළා. රිසානා වගේ අය හොර පාස්පෝට් හදල යවපු ඒජන්සි කාරයන්ට විරුද්ධව නීතියෙන් කටයුතු කළා.හොර ඒජන්සි ආයතන නවත්වන්නේ කොහොම ද?අමාත්‍යාංශය ලැබුණ ගමන් මම කෙරුවේ හොර ඒජන්සිවලට විරුද්ධව දැඩිව ක්‍රියා කිරීම. මිනීමැරුමක් කළත් ස්ත්‍රී දූෂණයක් කළත් චෝදනා ලබන පුද්ගලයා උසාවියෙන් වැරදිකරු කරන තෙක් සලකන්නේ නිවැරැදි කරුවෙක් ලෙස. නමුත් අපේ අමාත්‍යාංශය යම් ඒජන්සියකට විරුද්ධව පැමිණිල්ලක් ලැබුණ ගමන්ම ඒක තහනම් කරල තමයි පරීක්ෂණ පවත්වන්නේ.ඊට පස්සේ අපි කියනව ඔහු නිවැරැදිකරුනම් ඔප්පු කරල පෙන්වන්න කියලා. ඒජන්සි ආයතනවලින් හොඳ ඒජන්සි ආයතනවලට අපි පිළිගැනීමක් දීල තියනවා. මේව තරු තුනේ තරු හතරේ ආයතන මේ ආයතන වගකීමෙන් කටයුතු කරන ආයතන කියලා. ඒ වගේම පිටරට ඒජන්සි ආයතනවලටත් වගකීමෙන් කටයුතු කරන ආයතනවලට වර්ගීකරණය කරල. ඒ පිළිගැනීම අපි දීල තියනවා. ඒ නිසා පිටරට යන කෙනෙකුට වගකීමෙන් කටයුතු කරන ඒජන්සි ආයතන හඳුනා ගන්න දැන් පුළුවන්. තරු නැති ඒජන්සිවලටත් හොඳින් වගකීමෙන් කටයුතු කරල ඒ තරු ලබාගන්න පුළුවන්.රටවිරුවන්ගේ ජීවිත නංවන්න ගන්න පියවරක් පැහැදිලි කළොත්?රටවිරුවන් කියනකොට සමහරු අපිට සමච්චලයට හිනාවුණා. මම කියනවා රටවිරුවන් දෙවැනි වන්නේ රට රැකගත් රණවිරුවන්ට පමණයි. රටවිරුවන් නිකම් නම් කරල ඉන්නේ නැතිව ඔවුන්ගේ පවුල් බලා ගන්න අපි රටේ හැම ප්‍රාදේශීය ලේකම් කාර්යාලයකම රටවිරු සංවිධාන පිහිටුවල තියනවා. ඒවයේ ඉන්නේ ඒ රටවිරුවන්ගේ පවුල්වල අය. ඒ අය වැඩියෙන්ම පිටරට යන්නේ තමන්ට කියල ගෙයක් හදාගන්න.අපි බැසිල් ඇමැතිතුමාගේ අමාත්‍යාංශයත් එක්ක එකතු වෙලා රට ගිය කෙනා මේ රටට එන්න ඉස්සෙල්ලා ගේ හදා දෙන්න දැන් ප්‍රායෝගික වැඩපිළිවෙළක් ක්‍රියාත්මක කරගෙන යනවා. ලංකාවට ආවම ස්වයං රැකියාවක් කරන්නත් සියලු ආධාර උපකාර කරනවා. අලුත් රටවල් ඉතාලියට 520 ක් ඒ රටත් සමඟ ඇතිකරගත් ගිවිසුමක් අනුව යවනවා. ඊශ්‍රායලයට 2000 ක් යවනවා. සීසෙල්ස්වලට ගුරුවරුන් හා නීතිඥ පිරිසක් යවනවා. එන් වී කිව් පුහුණුව අනිවාර්ය කරල තියනවා. කොරියාවට රැකියාවලට යැවීමේදීත් පහළ තැනක ඉඳල අපි දැන් පළමු තැනට ඇවිල්ලා කියනවා.ඉන්දියාවත් නතර කරල තියෙද්දි ගෘහ සේවිකාවන් මැද පෙරදිගට යැවීම නතර කරන්නේ නැත්තේ ඇයි?මම නතර කරනවට විරුද්ධයි. මොකද මෙහෙම යන සමහරුන්ට ඒ ඇර වෙන විසඳුමක් නැහැ. මමත් ලංකාවේ ජනප්‍රිය වෙන්න යන්නේ නැති ඇමැති කෙනෙක්. ගෘහ සේවිකාවන් ලෙස යැවීමට නොව තවදුරටත් පුහුණුවක් දීල ගෘහ පාලිකා සහායක වැනි වැඩි පඩි සහිත රැකියාවලට යැවීමට කටයුතු කරනවා. ගිය අවුරුද්දට වඩා ගෘහ සේවිකාවන් යවන්න ඉඩ නොදීමෙන් ගෘහ සේවයේ කෝටා ක්‍රමයක් සීමාවක් ඇති කරනවා.මේ පරාද වුණ විශ්වාසභංගය මට විරුද්ධ විශ්වාසභංගයක් විතරක් නෙවේ මාත් සමඟ එකතු වෙලා ඉන්න රටවිරුවන් ඇතුළු ප්‍රගතිශීලී ජනතාවට විරුද්ධව ගෙනා විශ්වාසභංගයයි මේ පරාද වුණේ.විදේශ රැකියා ප්‍රවර්ධන හා සුබසාධන ඇමැතිඩිලාන් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=ab1305123</link>
    <topic>විශ්වාස භංගය ගැන මැති ඇමැති මත</topic>
    <author>සටහනසුභද්‍රා දේශපි‍්‍රය</author>
    <content>වාරිමාර්ග හා ජල කළමනාකරණඇමැති නිමල් සිරිපාල ද සිල්වාමේ යෝජනාව ගේන කොටම අතේ පත්තු වුණා. මේ යෝජනාවට සුමන්තිරන් මහතා විරුද්ධයි. එතුමා කිව්වා මෙවැනි යෝජනාවක් ඩිලාන් පෙරේරා මහතාට නොගෙනා යුතු බව. මේ යෝජනාවෙන් කියනවා රිසානා බේරා ගන්නට විදේශ සේවා නියුක්ති කාර්යාංශය අර්ථාන්විත සහායක් ලබා නොදුන්නේලු. කොහොම කීවත් රිසානා නෆික් බේරා ගන්නට අපි උපරිම ක්‍රියාමාර්ග ගත්තා. අජිත් පී. පෙරේරා මහතාත් කියනවා මේ යෝජනාවට ඩිලාන් පෙරේරා වග කිවයුතු නැතිලු. හරියට යෝජනාවක්වත් මේ අයට හදාගන්නට බැහැ. වැඩි වයසක් දාලා රිසානා රට ඇරියේ ඩිලාන් පෙරේරා ද? රිය අනතුරක් කළාම ප්‍රවාහන ඇමැතිවරයාටත්, රෝගියෙක් මැරුණාම සෞඛ්‍ය ඇමැතිවරයාටත් විශ්වාස භංග ගෙන ඒවී නම්, එකතු කරගෙන මෙවැනි විශ්වාස භංග ගෙන ඒම විහිළුවට කරුණක්. දේශපාලන වාසි ලබා ගන්න හැකි අවස්ථා තිබෙනවා.සෑම අවස්ථාවකම වාසි ගන්න ගියාම හරි අවස්ථාව විපක්‍ෂයට මඟ හැරෙනවා. විපක්‍ෂය රිසානා වෙනුවෙන් හලන්නේ කිඹුල් කඳුළු. ඩිලාන් පෙරේරා මහතා රිසානා සම්බන්ධයෙන් විශාල වගකීමකින් කටයුතු කළා.ගතයුතු සෑම පියවරක්ම ගත්තා. මේ විශ්වාසභංග යෝජනාව පරාජය කිරීමට අපි එක්වී කටයුතු කරනවා.ඇමැති බැසිල් රාජපක්‍ෂමේ උත්තරීතර සභාවට 1947 සිට ම විශ්වාස භංග ගෙනැවිත් තිබෙනවා. සාමූහිකව කැබිනට් මණ්ඩලයට එරෙහිව ගෙන එන යෝජනා හා පුද්ගලයකුට ගෙන එන යෝජනා ලෙස ඒවායේ කොටස් දෙකක් තිබෙනවා. ඩිලාන් පෙරේරා ඇමැතිතුමාට ගෙනැවිත් තිබෙන විශ්වාස භංග යෝජනාව පෞද්ගලික එකක් හැටියටයි. මෙවැනි අසාධාරණ යෝජනා ගේන්න එපා කියා මා විපක්‍ෂයෙන් ඉල්ලා සිටිනවා.රිසානා විදේශගත වන්නේ 2005 වසරේදී. රිසානා සිටි නිවෙසේ දරුවා මිය යන්නේ 2005 මැයි මාසයේදී. ඒ වන විට වර්තමානයේ සිටින විදේශ ඇමැතිතුමා හෝ ජනාධිපතිතුමා හෝ බලයේ සිටියේ නැහැ. 2006 දී තමයි රිසානාට මරණ දඬුවම නියම වන්නේ. එවිට විදේශ කටයුතු ඇමැති මංගල සමරවීරයි.ඒ නිසා මෙය ඉතා අසාධාරණයි. පසුගිය වසර තුනක කාලයක් තුළ එතුමා විදේශ රැකියා අංශය ශක්තිමත් කිරීමට කටයුතු කර තිබෙනවා. ඒ නිසා එතුමාට විශ්වාස භංගයක් වෙනුවට විශ්වාසය පල කිරීමේ යෝජනාවක් සම්මත කළ යුතුයි. එතුමා විදේශ ශ්‍රමිකයන් රටවිරුවන් ලෙස නම් කළා. ජාතියේ උපහාරය ඔවුන්ට පුද කළා.සමාජයේ උපහාරය ඔවුන්ට පුදකළා. සමාජයේ පිළිගැනීමට ලක්කළා. නුපුහුණු කාන්තාවන් ගෘහ සේවය සඳහා යන ප්‍රතිශතය අඩු කිරීමට පියවර ගත්තා.ඒ වෙනුවට පුහුණු ශ්‍රමිකයන් හා පිරිමි ශ්‍රමිකයන් යැවීමට විධිමත් සැලැස්මකට අනුව කටයුතු කළා. ආයෝජන මණ්ඩල ව්‍යාපෘතියක් යටතේ පුහුණු ආයතනයක් පිහිටුවීමට එතුමා කටයුතු කර තිබෙනවා.මහාචාර්ය ජී.එල්. පීරිස්මේ විශ්වාසභංග යෝජනාවේ සියලු දේ නිවැරැදි නැහැ. රිසානාගේ මරණය සිදුවූයේ ශ්‍රී ලංකා වේලාවෙන් 11.48 ට. ශ්‍රී ලංකා හා සවුදි වෙලා ව අතර පැය දෙකහාමාරක වෙනසක් තිබෙනවා. රිසානා සම්බන්ධයෙන් විෂය භාර ඇමැතිවරයා ප්‍රකාශ කෙළේ පස්වරු 2.18 ට. ඒ වෙන විටත් රිසානා ඝාතනය කර තිබුණේ නැහැ. මෙය ඉතාම ශෝචනීය මරණයක්. මිනිස් හැඟීම් ඇති ඕනෑ ම කෙනෙක් මින් කම්පාවට ලක්වෙනවා. ඒත් අපට ඇති ප්‍රශ්න නම් මෙය ඩිලාන් පෙරේරා ඇමැතිවරයාට පමණක් ලඝු කිරීමයි.අපගේ නීතිය හා සවුදි නීතිය අතර වෙනසක් තිබෙනවා. රිසානා වෙනුවෙන් අපේ ආණ්ඩුව කළ හැකි සියලු දේ ඉටුකළා.පොදු පහසුකම් ඇමැති විමල් වීරවංශරන්ජන් රාමනායක මහතා විශ්වාස භංග යෝජනාවක් ගෙන එන අයුරු දන්නේ නැහැ. මෙහෙම විශ්වාස භංග ගේන සිරිතක් නැහැ. මේ යෝජනාවෙන් එජාපයත් දෙකඩ කළා. අපේ පක්‍ෂය තව තවත් ශක්තිමත් වුණා.පාර්ලිමේන්තු මන්ත්‍රී නාමල් රාජපක්‍ෂරිසානා බේරගන්නට ජනාධිපතිතුමා වගේම සෞදි රජ පවුලත් පෞද්ගලිකව මැදිහත් වුණා. මේක නීති පද්ධතියක් වෙනස් කිරීමට හෝ අභ්‍යන්තර කටයුතුවලට මැදිහත්වීමට තවත් රටකට අවශ්‍ය නැහැ. නමුත් ජනාධිපතිතුමා වගේ ම අපේ ආණ්ඩුව මේ ගැටලුවේදී උපරිම ලෙස මැදිහත් වුණා. .රිසානාගේ ගැටලුව මඟින් පටු දේශපාලන වාසි ලබා ගැනීමට හෝ රටේ අභ්‍යන්තර ප්‍රශ්නයක් බවට පත් කර ගැනීම නොකළ යුතුයි. මේ ගැන සංවේදී පිරිස් යම් හැඟීමක් ඇති පිරිස් කළ යුත්තේ ප්‍රශ්නය නැවතත් ඇති නොවීමට උපදේශක කාරක සභාවලදී හෝ සාකච්ඡා කළ යුතුය. ඩිලාන් පෙරේරා මහතා විෂය භාර ඇමැතිවරයා ලෙස ඉටුකළ සේවය ඇගැයීමට මේ යෝජනාවෙන් උත්සාහ කළේ නැහැ.මහින්දානන්ද අලුත්ගමගේමේ විශ්වාස භංග යෝජනාව විහිළු සහගතයි. එජාපයේ කවුද මේ යෝජනාව ගෙනල්ලා තිබෙන්නේ. යෝජනාව ස්ථිර කරපු දෙන්නා කවුද? මේ යෝජනාවේදී කතා කළේ කවුද? මේකට කතා කෙළේ එජාපයේ පැන්ෂන් ගිය පොලිස්කාරයෝ තුන්දෙනෙක්.ඇමැති රෝහිත අබේගුණවර්ධනරිසානා දැරියට සිදුවූ ශෝචනීය තත්ත්වයට අපි සියලු දෙනා කනගාටු වෙනවා. මේ විශ්වාස භංග යෝජනාව ඩිලාන් පෙරේරා ඇමැතිවරයාට පෞද්ගලිකව මඩ ප්‍රහාරයක් එල්ල කිරීමක්. විශ්වාස භංග යෝජනාවේ විශ්වාසය පවා එයින් නැති කළා. ඩිලාන් පෙරේරා විශ්වාසය කඩකරලා නැහැ.ඒත් යෝජනාව විශ්වාසය කඩ කර තිබෙනවා. ඔවුන් රිසානා වෙනුවෙන් හෙළුවේ කිඹුල් කඳුළු. විශ්වාස භංගයක් ගේන්න ඕනෑ විශ්වාසයත් තියෙන කෙනෙක්.ඩිව් ගුණසේකරමේ විශ්වාස භංග යෝජනාව බහුභූත යෝජනාවක්. ගේන්න තිබුණේ ආණ්ඩුවට එරෙහිවයි. රිසානාව බේරා ගැනීමට රජය වගේම ඩිලාන් පෙරේරා මහතා උපරිම උත්සාහ ගත්තා. අපි ලෝක මට්ටමින් විවිධ සම්මුතීන් අස්සන් කර තිබෙනවා. නමුත් මැදපෙරදිග රටවල් මේවා අස්සන් කර නැහැ.අපගේ රාජ්‍ය නායකයා රිසානාගේ ප්‍රශ්නයට පෞද්ගලිකව මැදිහත් වුණා.ඩිලාන් පෙරේරා මහතාත් ඒ වගේමයි. ඒ නිසා මෙවැනි යෝජනා ගෙන ඒම සාධාරණ නැහැ. ගෝලීයකරණය තත්ත්වය හමුවේ ශ්‍රමය අද ගෝලීයකරණයට ලක්වෙලා. නිශ්චිත චෝදනාවක් සේ ඩිලාන් පෙරේරාට මහතාට මෙවැනි යෝජනාවක් ගෙන ඒම අකාරුණිකයි. ඩිලාන් පෙරේරා මහතාව ජාතික දේශපාලනයට ගෙන ආවේ අපියි. ඒ වගේ ම ඔහු මා සමඟ වැඩ කළා. ඔහුට මෙවැනි තත්ත්වයක් ඇති කිරීම අසාධාරණයි.සටහනසුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=ab1305125</link>
    <topic>අලුත් චැසි ගැන දැනගත්තට මල්ලී ඔයා පරණ චැසිගැන දන්නේ නැහැනේ...!</topic>
    <author>චන්දන බණ්ඩාර</author>
    <content>වෙල්ගම, සේනසිංහට කියයිආණ්ඩු පක්ෂ මන්ත්‍රී කණ්ඩායම් රැස්විම ගිය සතියේදි ජානාධිපතිතුමාගේ ප්‍රධානත්වයෙන් ජනාධිපති ලේකම් කාර්යාලයේදි රැස්විය‍. එහිදි සාකච්ඡාවට ගැණුනේ ඇමැති ඩිලාන් පෙරේරාට එරෙහිව පාර්ලිමේන්තුවේදි පැවැති විශ්වාසභංග යෝජනාවේ ජන්ද විමසිම ගැනය. එහිදි එදින පාර්ලිමේන්තුවේදි ආණ්ඩුව වෙනුවෙන් කථිකයන් ලෙස මැති ඇමැති වරු රැසක් අදහස් දැක්විමට නියමිතව සිටියහ. එහිදි එදින කථික ලැයිස්තුව ආණ්ඩු පක්ෂ ප්‍රධාන සංවිධායක ඇමැති දිනේෂ් ගුණවර්ධන ජනාධිපතිතුමාට ලබා දුන්නේය‍.එහිදි ඇමැති ඩිලාන් පෙරේරා නැගි සිටියේය. "සර් මං විශ්වාසභංග යෝජනාවට හොදට මුහුණ දෙන්න සුදානම් වෙලා ඉන්නේ. "ඇමැති ඩිලාන් පෙරේරා කියා සිටියේය. ඒ සමගම ඇමැති මහින්දානන්ද අළුත්ග‍මගේ ඇමැති ඩිලාන්ට විහිළුවක් කළේය. "ඔව් ඔව් අපට ෆයිල් එකක් ලැබිලා තියෙන්නේ .අපි ඒක අරගෙන කථා කරන්නම්."ඇමැති මහින්දානන්ද කියා සි‍ටියේය.කෙසේ වෙතත් ඒ වන විටද ආණ්ඩු පක්ෂයේ මැති ඇමැතිවරු දැන සිටියේ ඇමැති ඩිලාන්ට එරෙහි විශ්වාසභංග යෝජනාව පරාජය කළ හැකි බවය. මේ අතරතුර ආණ්ඩු පක්ෂ රැස්විමෙන් අනතුරුව තරුණ මන්ත්‍රිවරු වට කරගෙන සිටි ඇමැති මහින්ද අමරවිර තරුණ මන්ත්‍රීවරුන්ට විහිළුවක්ද කළේය. මං ඉන්නේ ආණ්ඩුවේ නිසා මට විරුද්ධව ඡන්දය දිලා පුරුදු නැහැ. මට පුරුදු පක්ෂව ඡන්දය දිලයි. "ඇමැති මහින්ද අමරවිර කියා සිටියේය. ඒ සමගම තරුණ මන්ත්‍රීවරු පිරිස සිනා සෙන්නට වුහ.එජාපයේ කණ්ඩායම් රැස්විමද ගිය සතියේදි පැවැත්විණි‍. ඒ පාර්ලිමේන්තුවේදිය. එහිදි සාකච්ඡා කෙරුණේ ඇමැති ඩිලාන්ට එරෙහි විශ්වාසභංග යෝජනාවේදි එජාප කථික ලැයිස්තුව ගැනය. එහිදි එජාප බදුල්ල දිසා මන්ත්‍රී හරින් ප්‍රනාන්දු පාර්ලිමේන්තුවේදි අදහස් දැක්විමෙන් වැලකි සි‍ටියේය.මේ අතරතුර එජාපයේ දිස්ත්‍රික් කළමනාකරුවන්ගේ හමුවක් එජාප නායකයාගේ ප්‍රධානත්වයෙන් පැවැත්විණි. එජාප මහ ලේකම් තිස්ස අත්තනායක සහ තවත් ජ්‍යේෂඨයෝ පිරිසක්ද ඊට එක්ව සිටියහ. "සැප්තැම්බරයේ පළාත් සභා කිපයක් විසුරවන්ඩ පුළුවන්. "ලෑස්ති වෙලා ඉන්ඩ"එජාප නායකයා උපදෙස් දුන්නේය.මේ අතරතුර පාර්ලිමේන්තුවේදි ගිය සතියේදි වෙනදා නොදකින සිදුවිමක් විය.එනම් එජාප නායකයා ළගට ගොස් එජාප මන්ත්‍රී සජිත් යමක් විමසන අයුරුය. ඉන් අනතුරුව මන්ත්‍රී සජිත් කියා සිටියේ වි මිල ගැන ප්‍රශ්න කිරිමට තමන් සුදානම් බවය. එය සජිත් තම නායකයාට කියා සිටියේය. ඒසමගම සජිත් පාර්ලිමේන්තුවේදි එම ප්‍රශ්නය විමසා සිටියේය‍ .ඊට එරෙහිව අදහස් දැක්වුයේ ඇමැති නිමල් සිරිපාල ද සිල්වාය. "මෙහෙම ප්‍රශ්න අහන්ඩ බැහැ. ඒකට ක්‍රමයක් තිබෙනවා . ඒ නිසා තමුන්නාන්සේ ඒ ක්‍රමයට අහන්ඩ .‍පාර්ලිමේන්තුවේ සම්ප්‍රදායට අනුව අහන්ඩ. ඒ ක්‍රමය දන්නේ නැතිනම් ඔබතුමාගේ නායකයා විපක්ෂ නායකයාගෙන් අහන්ඩ "ඇමැති නිමල් සිරිපාල පාර්ලිමේන්තුවේදි කියා සිටියේය.ඒ සමගම නැගි සිටියේ එජාප නායක රනිල් වික්‍රමසිංහය. "සජිත් මන්ත්‍රීතුමා මතු කළේ හොද ප්‍රශ්නයක්. ඒකට පිළිතුරක් ආණ්ඩුව දිය යුතුයි. "එජාප නායනකයා කියා සිටියේය. "පාර්ලිමේන්තුවේ ප්‍රශ්න අහන විදිය ගැන හෙට අනිද්දා මං පංතියක් පවත්වනවා. මේ පාර්ලිමේන්තුවේ ගැලරියේ පාසල් ළමයි ඉන්නවා. ඒ නිසා අපි ආදර්ශයක් විය යුතුයි. " කථානායක චමල් රාජපක්ෂ පාර්ලිමේන්තුවේ මැති ඇමැතිවරුන්ට කියා සිටියේය.ගිය සතියේදි ජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස්වු මොහො‍තේ උතුරේ ඡන්දය පැවැත්විය යුතු ඡන්ද නාම ලේඛනය ගැන සාකච්ඡාවට ගැනිණි."මේ පාර උතුරේ ඡන්දය 1983 ඡන්ද හිමි නාම ලෙඛනයට අනුව නොතියා 1977 ඡන්ද හිමි නාම ලේඛනයට අනුව තියමු. .මොකද 1983 කලබලවලට පස්සේ එහේ හිටපු සිංහල අය දකුණට ආවා. " ඇමැති වාසුදේව නානායක්කාර කියා සිටියේය."එහෙම තියන එක තේරුමක් නෑ. මොකද එහෙම ඒ ප්‍රදේශ හැර ගිය අය දැන් ඇවිත් ඉන්නේ . ඒ නිසා ඔය ක්‍රමයට තියන එක සාර්ථක වෙන්නේ නෑ. " ඇමැති රාජිත කියා සි‍ටියේය. "මේ ගැන මැතිවරණ ‍කොමසාරිස් එක්ක කතා කළා. 1977 පරණ නාම ලේඛනයට අනුවම මේ මැතිවරණය තියමු. නැත්නම් මේ මැතිවරණය තියන්න තව අවුරුදු ගණනාවක් යාවි." ඇමැති බැසිල් රාජපක්ෂ කියා සිටියේය.ගිය සතියේදි ‍මෝටර් රථ පනතේ ඇති නියෝග ගැන පාර්ලිමේන්තුවේ දි විවාදයට ගැනිණි. ඒ ගැන මාතෘකා ඇදි ආ මොහොතේ පරණ චැසි ගැන තමන් හොදින් දන්නා බව ඇමැති කුමාර වෙල්ගම කියා සිටියේය. ඒ සමඟම සුජිව සේනසිංහ මන්ත්‍රීවරයා නැඟී සිටියේය."මල්ලි ඔයා අලුත් චැසි ගැන දන්නවා ඇති. ඒත් පරණ චැසි ගැන දන්නේ මමනේ .ඒ නිසා මල්ලි ඔයා ඉඳ ගන්න." ඇමැති කුමාර වෙල්ගම කියා සිටියේය. .එජාපයේ නිතිඥ සංගම් හමුවක් ගිය සතියේදි පැවැත්විණි. ඊට එජාප නායකයා සමග එජාප මහ ලේකම් තිස්ස අත්තනායක , පාර්ලිමේන්තු මන්ත්‍රී විජේදාස රාජපක්ෂ සහ තිලක් මාරපන ඇතුළු පිරිසක් එක්ව සිටියහ. එහිදි එජාප නායකයා කියා සිටියේ ජනතාවට බලය ලැබෙන නව දේශපාලන ක්‍රමයක් ඇති කළ යුතු බවත් ඒ සදහා එජාපය කටයුතු කරමින් සිටින බවත්ය. මේ අතරතුර අගලවත්ත එජාප නව සංවිධායක නීතිඥ ගාමිණි නල්ලපෙරුමගේ පක්ෂ කාර්යාලයක් විවෘත කිරිම ගිය සතියේදි සිදු වු‍යේ එජාප මහ ලේකම් තිස්ස අත්තනායකගේ ප්‍රධානත්වයෙනි. එම අවස්ථාවට තිස්ස අත්තනායක සමඟ පසු ගිය කාලයේ සරත් ෆොන්සේකා සම ගමඟ දේශපාලන කටයුතු වල නිරතව සිටි එජාප මන්ත්‍රී පාලිත තෙවරප්පෙරුමද එක්ව සිටිම කාගේත් අවධානයට යොමු විය.විදේශ රැකියා ප්‍රවර්ධන ඇමැති ඩිලාන් පෙරේරාට එරෙහිව එජාපය විසින් ඉදිරිපත් කරන ලද විශ්වාසභංග යෝජනාව පාර්ලිමේන්තුවේදි වැඩි ජන්ද 104කින් පරාජයට පත්වීය. විශ්වාසභංග යෝජනාව ගැන පාර්ලිමේන්තුවේදි ඡන්ද විමසිම සිදු වු දිනයේදි එජනිසයේ පාර්ලිමේන්තු මන්ත්‍රීවරු පිරිසක් සහ ඇමැතිවරු පිරිසක් ක්‍රීඩා අමාත්‍යාංශයට පැමිණියේ එහි සිට පාර්ලිමේන්තුවට යාමටය. ඒ අනුව පාර්ලිමේන්තු මන්ත්‍රීවරුන් වන ශාන්ත බංඩාර ,ලොහාන් රත්වත්ත, තේනුක විදානගම ,අරුන්දික ප්‍රනාන්දු , ලොහාන් රත්වත්ත සහ ඇමැතිවරුන් වන මහින්දානන්ද අලුත්ගමගේ සහ විජිත් විජිතමුනි සොයිසා ද ඒ වෙන විට ක්‍රිඩා අමාත්‍යාංශයට පැමිණ සි‍ටියහ.මේ අතරතුර ක්‍රීඩා අමාත්‍යාංශයට පැමිණි මැති ඇමැතිවරුන්ට පාර්ලිමේන්තුවට යාමට වෑන් රථ කිපයක් සුදානම් කොට තිබිණි. ඒ අනුව මැති ඇමැතිවරු පනස් දෙනෙකු පමණ වෑන් රථවල නැඟී ගියේ පාර්ලිමේන්තුවටය. මේ අතරතුර වෑන් රථවල ඉඩකඩ මදි වීම නිසා මැති ඇමැතිවරුන් කිප දෙනෙකුට හිතවත් මන්ත්‍රීවරු කිප දෙනෙකුගේ ඔඩොක්කු මතට වි පාර්ලිමේන්තුවට යාමටද සිදු විය. පාර්ලිමේන්තුවට යන අතරතුර මැති ඇමැතිවරුන් අතර විවිධ කතා බහ ඇති විය.කොටින්ම කිවහොත් ඒ ගමන සිනා සාගරයක මන්ත්‍රීවරුන්ට ගිලෙන්නට ලැබුණු මොහොතක් විය. මේ අතරතුර මන්ත්‍රීවරුන් විහිළුවට කිවේ " ඩිලාන් ඇමැතිතුමාගෙන් ඉතාලියට රැකියා‍ පහක් දහයක් ඒ වගේම කොරියාවට රැකියා දහයක් විතර ඉල්ලා ගන්ඩ වෙනවා අපි මේ කරන කැපවීම්වලට "මැති ඇමැතිවරු විහිළු කරන්නට පටන් ගත්හ. "නෑ නෑ ඩිලාන් ඇමැතිතුමාගේ දේශපාලන දිවියට අවුරුදු විසි පහක් පිරෙන නිසා මේක එතුමා එජාපයට කියලා දාගත්ත විශ්වාසභංග යෝජනාවක්" තවත් ඇමැතිවරයෙක් විහිළුවට කියන්නට විය.පාර්ලිමේන්තු වට රවුමට ළඟා වූ මැති ඇමැතිවරු පිරිස වාහනවලින් බැස එතැනට රොක් වි සිටි ඩිලාන් ඇමැතිවරයාට සහයෝගය දක්වමින් සටන්පාඨ කියමින් සිටි පිරිස් සමඟ එක් වුහ. එතැන් පටන් මැති ඇමැතිවරු පිරිස පාර්ලිමේන්තු වට රවුමේ සිට පයින්ම පාර්ලිමේන්තුවට ගියහ. අනතුරුව මැති ඇමැතිවරු පාර්ලිමේන්තු සභා ගැබට ගියේ දාඩිය පෙරාගෙනය. අවසානයේ පාර්ලිමේන්තුවේ ආණ්ඩු පක්ෂය වශයෙන් ඩිලාන් ඇමැතිතුමා වෙනුවෙන් සිය වගකිම් ඉටු කරමින් ඩිලාන් ඇමැතිවරයාට එරෙහිව ඉදිරිපත් වු විශ්වාසභංගය අන්ත පරාජයකට ලක් කළහ.මේ අතරතුර ගිය සතියේදී ආණ්ඩු පක්ෂය වෙනුවෙන් එක්තරා පෞද්ගලික රුපවාහිනි නාළිකාවක සජීවි සංවාදයකට යාමට පක්ෂයේ මාධ්‍ය කමිටුව විසින් නම් කොට තිබු‍ණේ ඇමැති විජිත් විජිතමුනි සොයිසාය. නමුත් අවසානයේ විජිත් විජිතමුනි ඇමැතිවරයාට හදිසියේ අසනිප වු නිසා එම සජිවි සංවාදයට යාමට සිදුවුයේ පාර්ලිමේන්තු මන්ත්‍රී ශාන්ත බණ්ඩාරටය. ඒ එජනිසයේ මාධ්‍ය කමිටුවේ උපදෙස් අනුවය.ගිය සතියේ සෙනසුරාදා දිනයේ මහින්ද රාජපක්ෂ ජනාධිපතිතුමා සිටියේ බළපිටිය ,අම්බලන්ගොඩ සහ ඇල්පිටිය ආදි ප්‍රදේශ කිපයක උත්සව කීපයකට සහභා‍ ගිවෙමිනි. එහිදි ජනාධිපතිතුමා අතින් බළපිටිය සුන්දර මාදු ගගේ ඉදිකළ සිවේජින් සිමා මාලකය විවෘත කිරිමද සිදුවීය. මිට වසර විසි පහකට කලින් අමරපුර නිකායට අයත් නිකායන් හතක හිමිවරුන් උපසම්පදා විනය කර්මය සිදු කරනු ලැබුවේ මෙම නව සිමා මාලකය ඉදිවනු තැන පිහිටි සිමා මාලකයේය. එහෙත් පසුගිය සුනාමි ව්‍යයසනය හේතුවෙන් කලින් පැවැති සිමා මාලකය සම්පුර්ණයෙන් විනාශ විය.ඒ පිළිබදව අමරපුර නිකායේ නායක හිමියන් ඇතුළු මහා සංඝරත්නය සහ දායකයෝ පිරිසක් දකුණු පළාත් මහ ඇමැති ෂාන් විජයලාල්ද සිල්වාට නව සිමා මාලකයක අවශ්‍යතාව පෙන්වා දුන්හ. එයට ප්‍රතිචාර දැක්වු දකුණු පළාත් මහ ඇමැතිවරයා පළාත් සභාවේ ප්‍රතිපාදන යටතේ ලක්ෂ හැට පහක් වැය කොට කුඹුක් දැවයෙන් නව සීමා මාලකය ඉදි කරනු ලැබීය. ජනාධිපතිතුමා විසින් සීමා මාලකය විවෘත කරනු ලැබු අවසථාවට ඇමැති බන්දුල ගුණවර්ධන, දකුණු පළාත් ආණ්ඩුකාර කුමාරි බාලසුරිය , උතුරු පළාත් අණ්ඩුකාර මොහාන් විජේවික්‍රම, මහ ඇමැති ෂාන් විජේලාල් ද සිල්වා‍, නියෝජ්‍ය කථානායක චන්දිම විරක්කොඩි සහ පාර්ලිමේන්තු මන්ත්‍රී සජින් වාස් ගුණවර්ධන ඇතුළු පිරිසක් එක්ව සිටියහ.ජනාධිපතිතුමා නව සීමාමාලකය සංඝයා වහන්සේට පූජා කිරිමෙන් අනතුරුව සහභාගි වුණේ අම්බලන්ගොඩ ධර්මාශෝක විදුහලේ සියවැනි ශත සංවත්සරය නිමිත්තෙන් පැවැති ත්‍යාග ප්‍රදානය කිරිමේ උත්සවයටය. ධර්මාශෝක විදුහල් ඉතිහාසයේ රාජ්‍ය නායකයකු සහභාගි වුණු  ප්‍රථම ත්‍යාග ප්‍රදාන උත්සවය මෙය වු හෙයින් එම විදුහලට මේ අවස්ථාව අතිශයින් වැදගත් මොහොතක් වීය. විදුහල්පතිතුමා සමගින් විදුහලේ කිර්තිමත් ආදි ශිෂ්‍යයකු වු දකුණු පළාත් මහ ඇමැති ෂාන් විජයලාල්ද සිල්වා ඇතුළු මැති ඇමැතිවරු එම උත්සවයට එක්ව සිටියහ‍.උත්සව සභාව ඇමැතූ ජනාධිපතිතුමා දරුවන්ට මෙන්ම එහි පැමිණ සිටි සියලු දෙනාටම වැදගත් කතාවක් ක‍ළේය. එහිදී මහ ඇමැති ෂාන් විජයලාල්ද සිල්වා කළ ප්‍රකාශයක් කාගේත් අවධානයට ලක් විය."සර් මං අවුරුදු දහතුනක් එක දිගටම ඉගෙන ගත්තේ මේ පාසලේ එදා මට උසස් පෙළ ව්‍යවහාරික ගණිතය ඉගැන්වුයේ මේ ඉන්න මැතිවරණ කොමසාරිස් මහින්ද දේශප්‍රිය මහත්තයායි" මහ ඇමැති ශාන් විජයලාල්ද සිල්වා කියා සිටියේය.ඉන් අනතුරුව ජනාධිපතිතුමා ඇතුළු පිරිස පිටත්ව ගියේ සජින් වාස් ගුණවර්ධන මන්ත්‍රීවරයාගේ කොස්ගොඩ පිහිටි නිවෙසටය. ඉන් අනතුරුව ජනාධිපතිතුමා ගියේ අලුත්ගම කන්දේ විහාරාධිපති බටුවන්හේනේ බුද්ධරක්ඛිත නාහිමියන්ගේ පරිත්‍යාගයෙන් ඇල්පිටිය බටුවන්හේනේ ඉදිකළ තෙමහල් සංඝාවාසය සග සතු කිරිමේ උත්සවයටයි. ජනපතිතුමන් පිළිගන්නට ප්‍රදේශයේ නායක ස්වාමින් වහන්සේ සහ බෙන්තර ඇල්පිටිය ශ්‍රි.ල.නි.ප සංවිධායිකා ගිතා කුමාරසිංහ ප්‍රමුඛ ප්‍රදේශයේ දේශපාලන නායකයන් පිරිසත් සහභාගි වි සිටියහ. ඉන් අනතුරුව ජනාධිපතිතුමන් ගියේ දින කිපයකට පෙර අපවත් වී වදාළ මැටිවිලියේ පඤ්ඤාකිත්ති නායක හාමුදුරුවන් වහන්සේ වැඩ සිටි විහාරස්ථානයටයි. ජනාධිපතිතුමන් පැමිණ සිටින බව ආරංචි වී ප්‍රදේශයේ ජනතාව විශාල පිරිසක් විහාරස්ථානයට රැස් වූහ. ඔවුන් සමඟ සුළු මොහාතක් කතා කිරීමටද ජනාධිපතිතුමා අමතක කළේ නැත.ජාතික නිදහස් පෙරමුණේ දේශපාලන මණ්ඩලය පසුගිය බදාදා බත්තරමුල්ලේ පිහිටි එහි ප්‍රධාන කාර්යාලයේ දී රැස් වූයේ එහි නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ හා ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙනි.එහිදී මූලික වශයෙන් සාකච්ඡාවට බඳුන් වූයේ උතුරු පළාත් සභා මැතිවරණය පැවැත්වීමට වන සූදානම පිළිබඳවය. “13 වැනි ආණ්ඩුක්‍රම ව්‍යවස්ථා සංශෝධනය මඟින් ලබා දී ඇති බලතල මෙතෙක් කිසිදු පළාත් සභාවක නියමානුකූලව ක්‍රියාත්මක වුණේ නැහැ. ඒ කියන්නේ පළාත් සභාවලට ආණ්ඩුක්‍රම ව්‍යවස්ථාවෙන් ලබා දී ඇති බලතල සම්පූර්ණයෙන් භාවිත කළ පළාත් සභාවක් අපට මේ ගෙවී ගිය ඉතිහාසය තුළ දක්නට ලැබෙන්නේ නැහැ.එයින් කියැවෙන්නේ ප්‍රධාන ජාතික දේශපාලන පක්ෂ අත මේ පළාත් සභාවල බලය තිබුණු නිසා, පොලිස් බලතල මෙන්ම ඉඩම් බලතල භාවිත කරන පළාත් සභා අපට දක්නට ලැබුණේ නැති බවයි. උතුරු පළාත් සභා මැතිවරණය දැනට ප්‍රකාශයට පත්කර ඇති ආකාරයට 13 වැනි ආණ්ඩුක්‍රම ව්‍යවස්ථා සංශෝධනයේ නියමානුකූල බලතල සහිතව සැප්තැම්බර් මාසයේ පැවැත්වුවහොත් එතැන් සිට මේ රටේ ජනතාවට දැක ගැනීමට ලැබෙනවා, 13 වැනි සංශෝධනයේ සැබෑ ස්වරූපය. ඒ වගේම ජනතාවට දැක ගැනීමට ලැබෙනවා, පළාත් සභාව කියන්නේ බෙදුම්වාදී බලවේගයක් අතට පත් වුණොත් මොන තරම් බලසම්පන්න ආයතනයක් ද කියන එක. ඒක ඉතාමත් අවාසනාවන්ත අත්දැකීමක්.එසේම එළඹෙන 18 වැනිදා සිට ඉදිරි සති දෙක ඇතුළත කොළඹ, ගම්පහ, කළුතර, මහනුවර හා කුරුණෑගල යන නගරවල ‘නව දෙමළ ඊළාම් මෙහෙයුම හා උතුරේ ඡන්දය’ යන මැයෙන් ප්‍රසිද්ධ දේශන මාලාවක් පැවැත්වීමට ද මේ තත්ත්වයට හමුවේ නිසි පියවර ගන්නා ලෙස ඉල්ලා ජනාධිපතිවරයාට භාර දීම සඳහා ජනතා පෙත්සමකට රට පුරා ගොස් අස්සන් ලබා ගැනීමට ද මෙහිදී තීරණය විය.ඩිලාන් පෙරේරා අමාත්‍යවරයාට එක්සත් ජාතික පක්ෂය විසින් ගෙන එනු ලැබු විශ්වාසභංගයේදී ආණ්ඩු පක්ෂය වෙනුවෙන් ජාතික නිදහස් පෙරමුණේ නායක ඉදිකිරීම්, ඉන්ජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ද අදහස් දක්වනු ලැබීය.විමල් වීරවංශට කාරක සභා රැස්වීම් ආදි කටයුතු බොහොමයක් හේතුවෙන් මේ විවාදයට එක් වීමට සිදු වූයේ අවසානයේදීය. ඇතැම් දේශපාලනඥයන් සහ මාධ්‍යවේදීන් මේ පිළිබඳව විමල් වීරවංශ ඇමැතිවරයාගෙන් විමසා සිටීමට තරම් කුතුහලයකින් පසු වූහ.‘අපි හිතුවේ නැහැ. ඩිලාන් ඇමැතිතුමා වෙනුවෙන් ඔබතුමා කථා කරයි කියලා. අපි හිතුවේ එතරම් හිතවත්කමක් නැහැ කියලයි.’ ඇතැම් දේශපාලනඥ­‍ෙයා් හා මාධ්‍යවේදීහු විමල් වීරවංශ මහතාගේ අදහස් දැක්වීමෙන් අනතුරුව පැවසූහ. ‘ප්‍රමාද වුවත් මේ අවස්ථාවේදී මුල සිටම මා අදහස් දැක්වීමට සූදානම්ව සිටියා. එහෙම ප්‍රශ්නයක් නැහැ. අපි බොහොම හිතවත්.’ විමල් වීරවංශ ඇමැතිවරයා ඒ පිරිසට පිළිතුරු දුන්නේ එසේය.ශ්‍රී ලංකා අමරපුර සිරි සද්ධම්මවංශ මහානිකායේ අභිනව මහානායක හිමියන් වෙත අක්තපත්‍ර ප්‍රදානය කිරීමේ උත්සවයට පසුගිය සතියේදී අගමැති දී.මු ජයරත්නගේ සහ හා එජාප හිටපු නියෝජ්‍ය නායක කරු ජයසුරිය‍ගේ ප්‍රදානත්වයෙන් පැවැත්විණි. එහිදි කරු අභිනව මහනාහිමියන් සමඟ දශක 4කට ආසන්න කාලයක් තිස්සේ පවත්නා ඇසුර ද, සිහිපත්කරමින් ප්‍රකාශ කළේ උන්වහන්සේ නැගෙනහිර දී එවකට පැවති ත්‍රස්තවාදයට නොසැලී මුහුණ දුන් ආකාරය පිළිබඳවයි. ත්‍රස්තවාදී වෙඩි උණ්ඩවලට මුහුණ දෙමින් උන්වහන්සේ දිවි ගලවාගත් ආකාරයත්, තවමත් මුනිස්සම් උන්වහන්සේ ගේ සිරුර තුළ ඇති ආකාරය ගැනත් මතකය අවදි කළ කරු, නැගෙනහිර සිංහල,දෙමළ,මුස්ලිම් ජනතාව සමඟ සමගියෙන් හා එකමුතුව කටයුතු කරමින් උන්වහන්සේ කරන ශාසනික සේවය ද අගය කළේය.ප්‍රවිණ ධර්ම දේශක දිගල පියදස්සී හිමියන් මෙහෙයවන පන්සලෙන් ගමට විශේෂ ආගමික පුජාව මෙවර කුලියාපිටියේදි පැවැත්වුණේ දියතලමුල්ල ශ්‍රිපති විහාරස්ථානයෙදී අත්තන්ගනේ සාසනරතන නාහිමියන්ගේ අනුශාසනා පරිදිය. පන්දහසක පමණ පිරිසක් සහභාගි වු එම ආගමික වැඩසටහනේ මෙවර විශේෂත්වය වුයේ තරුණ, තරුණියන්ගේ නියෝජනය වැඩි වි තිබීමයි. ආගමික වැඩසටහන අවසානයේ දි සහභාගී වුවන් ඇමතු කරු තරුණ ජවය දේශයේ උන්නතිය කරා යොමු කරවා ගැනිමේ අවශ්‍යතාව පෙන්වා දුන්නේ. මත්පැන්, මත්ද්‍රව්‍ය,විවිධ දුෂණ තරුණ ජවය මොට කරන සම්මත සාධකවුවත්,ඒ සියල්ල අභිබවා තරුණ මනස කිලිටිකර ,ඔවුන් ආවේගශිලි අන්ත කරා යොමුකර වන සමාජ දේශපාලන සාධක වෙනස් කිරිමට කැප විය යුතුයි ඔහු එහි දි කිවේය.රඹුක්කන පින්නවල ආසියාතික හීලෑ අලි ඇතුන්වැඩිම සංඛ්‍යාවක් එක් ස්ථානයක දැක බලා ගත හැකි ලොව විරල ගණයේ සංචාරක කේන්ද්‍රස්ථානයක් ලෙස සැලකේ. දිවයිනට පැමිණෙන විදෙස් සංචාරකයන්අතුරින් 37% ක් පසු ගිය වසරේ පින්නවල අලි අනාථාගාරයට පැමිණ ඇතැයි සංචාරක අමාත්‍යාංශය සදහන් කරයි. මෙවන් දෙස් විදෙස් කීර්තියක් උසුලන පින්නවල කේන්ද්‍ර කර ගත් රඹුක්කන පුරවරය සිය නිවුන් සහෝදර පුරවරය ලෙස සංවර්ධනය කිරීමට මේ වන විට ලොව ප්‍රකට නගර දෙකක් තරග කරයි. ඒ ඕස්ටේලියාවේ මෙල්බන් පුරවරය සහ තුර්කියේ Gaziantep යන නගර දෙකය. මෙම වැඩපිළිවෙළ පිළිබඳව නිලධාරීන් හා මහජන නියෝජිතයන් දැනුවත් කිරීමට සබරගමු මහ ඇමති මහීපාලහේරත් සහ පාර්ලිමේන්තු මන්ත්‍රී කනක හේරත් පසුගිය දා සාකච්ඡාවක් කැඳවා තිබිණි.එහිදී මහීපාල හේරත් මහ ඇමතිවරයා සඳහන් කළේ මෙම තරගයෙන් දැනටමත් තුර්කිය පෙරට පැමිණ ඇති බවය. ඒ රඹුක්කන පුරවරය සංවර්ධනය කිරීමට අදාළ ව්‍යාපෘති වාර්තා හා යෝජනා රැගෙන සබරගමුව පළාත් සභාවේ මහඇමතිවරයා ඇතුළු ඉහළම නියෝජිතයින් පිරිසකට තුර්කියට පැමිණෙන්නැයි ඇරයුම් කර ඇති බව හෙළිදරවු කරමිනි."මේ කටයුත්ත මෙතරම් කඩිනම් වූයේ තුර්කියේ කොන්සල් ජනරාල්වරිය ලෙස කටයුතු කරන භාරතී විජේරත්නගේ දැඩි උනන්දුව නිසයි. එතුමිය අපේ හිටපු අමාත්‍යවරයකු වූ අභාවප්‍රාප්ත මනෝ විජේරත්න ගේ දයාබර බිරියයි." මහීපාල හේරත් මහඇමතිවරයා කරුණු හෙළිදරවු කරමින් කීය. අනතුරුව තුර්කියට ඉදිරිපත් කෙරෙන ව්‍යාපෘති වාර්තාව සහ මෙරට සහ පළාත පිළිබඳ වාර්තාව සැකසිය යුතු ආකාරය පිළිබඳව මහ ඇමතිවරයා නිලධාරීන් හමුවේ කරුණු දැක්වීම ඉතිහාස පාඩමක් හා සම වීය. ඔහු සඳහන් කළේ රඹුක්කන කොට වෙහෙර චෛත්‍යයෙන් හමු වූ ඉපැරණි සේද රෙදි කඩ වසර 2500ටත් වඩා දිගු ඉතිහාසයක් ඇති බවට කාබන් පරීක්ෂණයෙන් පවා තහවුරුවී ඇති බවය.එසේම රඹුක්කන පිහිටි පදවිගම්පොල සෙල්මුවා ගෘහය ලොව ඉපැරණිම මිනිස් නිවහන ලෙසට ඇතැම් මානව විද්‍යාඥයින් තහවුරු කරන බව කී මහ ඇමතිවරයා විදේශයකට යන විට විශේෂයෙන් බටහිර රටකට යන විට අපි අපේ පොහොසත් ඉතිහාසය හා සංස්කෘතික වටිනාකම් එකී දේශයන්ට අවබෝධ කිරීමේ වටිනාකමද අවධාරණය කළේය. "අපි මෙවන් විදෙස් ආරාධනයකට යා යුත්තේ රටට යමක් ගෙන ඒමේ සූදානමින්. එසේ නැතිව දෑත වන වනා එතෙර යෑම හුදෙක් විනෝද සංචාරයක් පමණක් වනවා" මහ ඇමතිවරයා එසේ දිගින් දිගටම කරුණු කියන අතර එක් නිලධාරියකු සඳහන් කළේ මෑත ඉතිහාසයේ අලුතින්ම දුම්රිය මගක් ඉදි කිරීමට පෙරමුණගත් දේශපාලනඥයකු වශයෙන් මහීපාල හේරත්මහ ඇමතිවරයා සඳහන් කළ හැකි බවය.මේ අතර කනක හේරත් මන්ත්‍රීවරයා සඳහන් කළේ ඕස්ට්‍රේලියාවේ මෙල්බන් නගරයේ එක් පළාත් පාලන සභිකයකුද වන ශ්‍රී ලාංකිකයකු රඹුක්කන පුරවරය සංවර්ධනය කිරීමට ඕස්ට්‍රේලියානු සහාය ලබා දීමටද කටයුතු කරන බවය. මේ සාකච්ඡාව අතරතුර මහ ඇමතිවරයාත් කනක හේරත් මන්ත්‍රීවරයාත් වෙනත් කටයුත්තකට ද එක් වූහ. ඒ මෙවර වෙසක් සුබ පැතුම සඳහා සබරගමුවේ ළමා සිත්තරුන් නිර්මාණය කර තිබූ චිත්‍ර අතුරින් තම වෙසක් සුබ පැතුම සඳහා සුදුසු චිත්‍රයක් තෝරා ගැනීමේ කටයුත්තටය.අනුප්‍රාප්තිකයන් පිළිබඳව දොස් පරොස් මිස ප්‍රසාදයෙන් කතා කිරීම මෙරට දේශපාලන සංස්කෘතියට නුහුරු පිළවෙතකි. එම පිළිවෙත උඩු යටිකුරු කරමින් සබරගමුව පළාතේ හිටපු අධ්‍යාපන අමාත්‍යවරයා වන මහීපාල හේරත් එම පළාත් සභාවේ වත්මන් අධ්‍යාපන ඇමති නීතීඥ බානු මුනිප්‍රිය නිතර ඇගැයුමට ලක් කරයි. 2005 සිට 2012 දක්වා පළාතේ අධ්‍යාපන ඇමැති ධූරය මහ ඇමති මහීපාල හේරත් ඉසිලූ අතර දැන් එම අමාත්‍ය ධූරය බානු මුනිප්‍රිය උසුලයි. පසුගියදා දෙහිඕවිට අධ්‍යාපන කලාපයේ ගුරු උපහාර උළෙලට මහීපාල හේරත් මහඇමතිවරයාත්, බානු මුනිප්‍රිය අධ්‍යාපන අමාත්‍යවරයාත් , විපක්ෂ නායිකා තුසිතා විජේමාන්න, උප සභාපති දුෂ්මන්ත මිත්‍රපාල ද ඇරයුම් ලබා සිටියහ. මෙහිදී මහ ඇමතිවරයා තම අනුප්‍රාප්තිකයා වූ බානු මුනිප්‍රිය අමාත්‍යවරයා පිළිබඳ සඳහන් කරමින් පැවසූයේ "බානු හොඳ උගත් නීතීඥයෙක්, ඒ වගේම අත්දැකීම් බහුල දේශපාලනඥයෙක් , ඒ සියල්ලටම වඩා ඉතාම නිහතමානී ගුණවන්ත තරුණයෙක් ලෙස බානු මුනිප්‍රිය අගය කළ හැකියි" කියාය.චන්දන බණ්ඩාර කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=ab1305126</link>
    <topic>ජාතිවාදී ගිනි පුපුරු විසුරුවන උදයන්</topic>
    <author>ටී.චන්ද්‍රසේකර</author>
    <content>ශ්‍රී ලංකාවේ ජාතීන් අතර ඇති සමඟිය බිඳ දමමින් වාර්ගික වශයෙන් ජනතාව බින්න කර ඒ තුළින් දේශපාලන වාසි ලබාගැනීමට උත්සාහ කරන දෙමළ ජාතික සන්ධානයට අවශ්‍ය පරිදි පුවත් මවමින් ජාතිභේදය වපුරන බවට යාපනයෙන් නිකුත් වන ‘උදයන්’ පුවත්පතට චෝදනා එල්ල වෙමින් පවතී.උදයන් පුවත්පත ඇරඹුණේ කොටි ත්‍රස්තවාදීන් උතුරේ විශාල බලයක් හිමිකරගෙන සිය අවි ආයුධවලින් ජනතාව තලා පෙළා පාලනය කරමින් සිටි මොහොතකය. එදා කොටි සංවිධානය සිය ගමන් මාර්ගයට විරුද්ධ කිසිදු පුවත්පතකට පවතින්නට ඉඩ දුන්නේ නැහැ. එවකට උතුරේ ජනතාව අතර බලහත්කාරයෙන් බෙදා හැරියේ ‘ඊළනාඩු’ නැමැති කොටි නිල පුවත්පතය.ඊළනාඩු නැමැති කොටි පුවත්පතට අමතරව මුද්‍රණය වූ සියලු දෙමළ පුවත්පත් කොටින්ට අවශ්‍ය පරිදි ප්‍රකාශයට පත් කළ යුතුව තිබිණි. එවකට වාලම්පුරි, ඊළනාදම් වැනි පුවත්පත් ද යාපනයෙන් නිකුත් කෙරිණි. එම පුවත්පත්වලට ද ස්වාධීනව කටයුතු කිරීමේ හැකියාවක් තිබුණේ නැත.කොටි ඉලක්කඑම පුවත්පත් ආයතන තුළ එනම් කර්තෘ මණ්ඩලයේ කොටි සංවිධානය විසින් නම් කරන ලද පුද්ගලයෙක් ඉහළ නිලයක් හෙබවූ අතර එම පුවත්පත්වල පළවන සියලු පුවත් හා ලිපි ඔහුගේ අධීක්ෂණය යටතේම පළකෙරිණි.කොටි ත්‍රස්තවාදීන්ගේ ඉලක්කය වූයේ ඊළමක් දිනාගැනීමය. ඒ ඊළාම් රාජ්‍යයේ සිහිනය සැබෑ කර ගැනීමට උතුරේ ජනතාව පොලඹවන ආකාරයෙන් සියලු පුවත් පළ කළ යුතුවිය. කොටි ත්‍රස්තවාදීන් සිදු කරන කිසිදු සාපරාධී ක්‍රියාවක් විවේචනය නොකළ යුතු අතර ඒ සියල්ල සාධාරණීයකරණය කළ යුතුයි යන්න ඒ පුවත්පත්වලට පනවා තිබුණු නියමයන් විය.මේ උදයන් පුවත්පත බිහිවූයේ ද එවන් මොහොතකය. එම පුවත්පතට කාර්ය මණ්ඩල තෝරා ගැනීමේදී විකල්ප අදහස් දරන කිසිවකු බඳවාගත්තේ නැත. ඒ සියලු දෙනාම කොටි හිතවාදී, ඊළාම්වාදී බෙදුම්වාදී මත දරන පුද්ගලයින් වීම විශේෂත්වයක් විය.එනිසා උතුරේ ප්‍රකාශයට පත් කෙරුණු උදයන් පුවත්පතට කොටි සංවිධානයෙන් කිසිදු බලපෑමක් ඇතිවූයේ නැත. එදා උදයන් පුවත්පතේ වෙබ් අඩවියට පිවිසීමේදී එම වෙබ් අඩවිය විවෘත වූයේ කොටි නායක වේලුපිල්ලේ ප්‍රභාකරන් උදයන් පුවත්පතක් කියවමින් සිටින විශාල ප්‍රමාණයේ පින්තූරයක් සමඟය.තොරතුරුකොටි සංවිධානය ආරක්ෂක හමුදා සමඟ ගැටී අවසන් මොහොත වන විට කොටි නිල පුවත්පත වූ ඊළනාඩු හා ඊළනාදම් නැමැති පුවත්පත් වැසී ගිය අතර කොටි සංවිධානය වෙනුවෙන් හඬ නැඟීමට ඉතිරි වූයේ උදයන් පුවත්පත පමණි. උදයන් පුවත්පත හරහා උතුරේ දෙමළ ජනතාවට කොටින්ගේ තොරතුරු දැනුම් දෙන්නට විය. ආරක්ෂක හමුදාවන්ට එරෙහිව ජනමතය ගොඩනැඟෙන ආකාරයේ ප්‍රවෘත්ති ගණනාවක් එහි පළකරන්නට වූහ.කොටි ත්‍රස්තවාදය සහමුලින් විනාශ කර දැමීම පිළිබඳව උදයන් පුවත්පතට ඇත්තේ දැඩි වෛරයකි. එදා පටන් මහින්ද රාජපක්ෂ ජනාධිපතිතුමා ප්‍රමුඛ හා එක්සත් ජනතා නිදහස් සන්ධාන ආණ්ඩුව ගැන ;;වරී සිතක් ඇතිවම ලිපි පළකළ උදයන් පුවත්පත අද වනතුරු ආණ්ඩුවට එරෙහිව හා ජාතීන් බෙදා වෙන්කිරීමේ පුවත් පළකිරීමට අමතක කළේම නැත.කොටි සංවිධානය ආරම්භයේ සිටම සිංහල දෙමළ හා මුස්ලිම් ජනතාව අතරින් දෙමළ ජනයාව වෙන්කර ගැනීම සඳහා ජාතිවාදය ඇති කරමින්, 1983 දී කොටින්ට අවශ්‍ය වූයේ උතුරේ ආරක්ෂක හමුදාව ඝාතනය කොට රටපුරා ජාතිවාදී කෝලාහල ඇතිකරවා දෙමළ ජනතාවට හිංසාවන් කිරීම තුළින් දෙමළ ජනයා තනිකර තමන් දෙසට ඇද ගැනීමය.ඉඩකඩම්රට තුළ මෙවැනි අනාරක්ෂිත තත්ත්වයක් දිගින් දිගටම පවත්වාගෙන යාමට කටයුතු කළ අතර උතුරේ සිටි සිංහල වැසියන් තම ඉඩකඩම් දේපළ සියල්ල අත්හැර දකුණට පැමිණියහ. ඉන්පසු තවදුරටත් දකුණේ සිංහලයින් කුලප්පු කර දෙමළ ජනතාවට හිංසා කරවීම පිණිස කොටි ත්‍රස්තවාදීන් මායිම් ගම්මානවලට පැන අහිංසක වැසියන් දරුවන් ඉතා අමානුෂික ලෙස කපා කොටා මරාදැමීමට පියවර ගත්හ.මෙවැනි අවස්ථාවලදී එක්සත් ජාතික පක්ෂය පළියට පළිය ගැනීමේ චේතනාවෙන් කොටින්ගේ අවශ්‍යතාවන් ඉටු කිරීමට ඉඩදුන්නත් 1994 දි බලයට පත්වූ පොදුජන එක්සත් පෙරමුණ ආණ්ඩුව පටන් එක්සත් ජනතා නිදහස් සන්ධානය දක්වා වූ ආණ්ඩුවලින් ඉඩක් නොලැබිණි.උතුරේ සංවර්ධනය කැමරා ඇසින්මේ සෑම සිදුවීමකදීම උදයන් වැනි පුවත්පත් කොටි කළ දේ හරි කියන්නා සේ පුවත් වාර්තා කළහ. මේ බව වරක් ද්‍රවිඩ එක්සත් විමුක්ති පෙරමුණ නායක වී.ආනන්ද සංගරී මහතා ද දැඩි විවේචනයට ලක් කළේය.කොටි සංවිධානය කරනු ලබන සියලු ම්ලේච්ඡ ක්‍රියාවන්ට සාධාරණීය කරමින් උදයන් වැනි දෙමළ පුවත්පත් ලියන නිසාම කොටි ත්‍රස්තවාදීන් දිගින් දිගටම එවැනි අපරාධ සිදුකරන බවත්, කොටි සිදුකරනු ලබන අපරාධ හෙළා දකිමින්, එය විවේචනය කරමින් මේ පුවත්පත් ලිපි ලිව්වේ නම් දෙමළ දේශපාලනඥයින් ද කොටින්ගේ ඒ ක්‍රියාකාරකම් හෙළා දැක තිබුණේ නම් කොටි කරනු ලබන අපරාධ අඩුකරවීමට ඉඩ තිබුණු බව ද ආනන්ද සංගරී එවකට කියා සිටියේය.දේශපාලන වාසිඋදයන් පුවත්පත අද දෙමළ හා මුස්ලිම් ජනතාව අතර සමඟිය සාමදානය ගැන කථා කරයි. දෙපාර්ශවයම සුළු ජාතීන් හරහා ආණ්ඩුවට එරෙහිව දෙපාර්ශ්වයම එක්ව සටන් කළ යුතුයි යැයි කියා සිටියි. 1990 ඔක්තෝබර් මාසයේ උතුරු පළාතේ සිටි ලක්ෂයකට අධික මුස්ලිම් වැසියන්ට පැය 48ක් ඇතුළත මේ දෙමළ නිජබිමෙන් ඉවත්වෙයල්ලා කියමින් පළවා හරින විට මේ පුවත්පත් කතුවරුන්, දෙමළ ජාතික සන්ධානයේ නායකයින් නිදාගෙනද සිටියේ? අද කථාකරන සාමයක් ගැන එදා මේ දෙමළ බෙදුම්වාදී නායකයන් කථා කළේ නැහැ.එදා මේ මුස්ලිම් ජනතාවට පිළිසරණක් ලෙස සිටියේ දකුණේ සිංහල ජනතාව පමණි. ඒ සිංහල – මුස්ලිම් බැඳීම සමඟිය නිසා දේශපාලන වාසි ගැනීමට දෙමළ ජාතික සන්ධානයත් උදයන් පුවත්පතත් කටයුතු කරමින් සිටිති.උතුරේ අදටත් පුවත්පත් ගණනාවක් ප්‍රකාශයට පත්කෙරේ. උදයන් මෙන්ම වාලම්පුරි, තිනක්කුරල් යන පුවත්පත් ප්‍රබල වේ. අද උදයන් පුවත්පත කියන්නේ තමන්ට මාධ්‍ය මර්දනයක් තිබෙන බවය. එහෙත් ඒ මර්දනය වාලම්පුරි, තිනක්කුරල් නැමැති පුවත්පත්වලට නැත්තේ ඇයි?මේ තුළින් මනාව පැහැදිළි වන එක් කරුණක් ඇත. උදයන් පුවත්පත කටයුතු කරන්නේ එදා කොටි ත්‍රස්තවාදීන් කටයුතු කළ ආකාරයටය. සත්‍යය වාර්තා කිරීම පැත්තකට දමා බෙදුම්වාදය මෙන්ම ජාතිවාදයට මුල්තැන දෙමින් වාර්තා පළකිරීම නිසා අද උතුරේ උදයන් පුවත්පතේ අලෙවිය ද පහත වැටී ඇත. එහෙත් ඔවුනට පාඩුවක් අත් නොවේ. ඊට හේතුව ඔවුන්ගේ පැවැත්ම සඳහා අවශ්‍ය තරම් මුදල් ප්‍රතිපාදන දෙමළ ඩයස්පෝරාව විසින් ලබාදෙනු ඇත. එනිසා උදයන් පුවත්පත අද පාඨකයාට අවශ්‍ය දේ නොව පාඨකයාට අනවශ්‍ය දේ බලහත්කාරයෙන් ලබාදෙමින් සිටියි.ජාතිවාදයඋදයන් පුවත්පත පසුගියදා උඩරට වතුකරයේ ජනතාවගේ ප්‍රශ්න ගැන කථාකරන්නට ගියේ වතුකරයේ ද ජාතිවාදය වපුරන ආකාරයෙනි. එහෙත් වතුකරයේ දෙමළ සිංහල මුස්ලිම් ජනතාව සහෝදරත්වයෙන් ජීවත්වන බව උදයන් පුවත්පතේ කතුවරුන් නොදන්නවා විය හැකිය. 1948 දී වතුකරයේ ජනතාවගේ ඡන්ද අයිතිය අහෝසි කළ යුතු බවට යෝජනා කළේ උතුරේ දෙමළ දේශපාලනඥයින් මිස දකුණේ දේශපාලනඥයින් නොවේය.ඒ වගේම එදා එම ජනයාට අහිමි වූ පුරවැසිභාවය හා ඡන්ද අයිතිය නැවත ලබාදීමට මැදිහත් වුණේ දකුණේ සිංහල දේශපාලනඥයින් බවද ඔවුන් නොදන්නවා ඇති.එක්සත් ජාතික පක්ෂ පාලන සමයේ වතුකරයේ ජනතාවට කිසිදු සහනයක් හිමි නොවුණු බව සැබෑය.එහෙත් ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධාන රජය හා පොදු පෙරමුණු රජය වතුකරයේ ජනතා අවශ්‍යතා ඉටුකළේ ඒ සඳහා වෙනම අමාත්‍යාංශයක් පිහිටුවමිනි.වතු යටිතල පහසුකම් අමාත්‍යාංශය හරහා වතුකරයේ අධ්‍යාපන, සෞඛ්‍ය, මාර්ග, විදුලිය, නිවාස, ජල සම්පාදන ඇතුළු ජනතාවගේ සියලු අවශ්‍යතා ඉටුකෙරිණි.එපමණක් නොව 2005 ජනාධිපති මහින්ද රාජපක්ෂ මහතා බලයට පත්වීමෙන් පසු වතුකරයේ ජනතාව එතෙක් ජීවත්වූ අඩි 10 ය 10 ප්‍රමාණයේ ලයින් කාමර වෙනුවට මහල් හා තනි නිවාස යෝජනා ක්‍රම ක්‍රියාත්මක කිරීම, වතුකරයේ තරුණ තරුණියන්ට රැකීරක්ෂා විශාල වශයෙන් ලබාදීම, එහෙත් කිසිදු පහසුකමක් නැතිව තිබූ වතු රෝහල් රජයට පවරාගෙන රජයේ රෝහල් ලෙස සංවර්ධනය කර ජනතාවට අවශ්‍ය සෞඛ්‍ය පහසුකම් සලසාදීම ඇතුළු කටයුතු රාශියක් සිදුකර තිබේ.මේ ආණ්ඩුව උතුරේ සිදුකර තිබෙන සංවර්ධන ක්‍රියාදාමයම නොපෙනෙන උදයන් පුවත්පතට වතුකරයේ සංවර්ධනය නොපෙනීම ගැන පුදුම වෙන්න දෙයක් නැත. එහෙත් ඔවුන්ගේ ජාතිවාදී ක්‍රියාදාමයට කිසිදිනක වතුකරයේ ජනතාව පොලඹවා ගත නොහැකිය. මේ ක්‍රියාදාමයම කොටි සංවිධානයත් සිදුකරන්න උත්සාහ කළහ. වතුකරයේ තරුණයින්ද කොටි සංවිධානයට බඳවාගැනීමට උත්සාහ කළත් එය සාර්ථක වූයේ නැත. අප අද කනගාටු විය යුත්තේ එදා කොටි සිදු කළ දේම අද උදයන් පුවත්පත වෙනත් කෝනයකින් සිදුකිරීමට තැත් කිරීම ගැනය.හොඳම විහිළුවමේ අතර උදයන් පුවත්පත ඉකුත් සතියේ තවත් ප්‍රවෘත්තියක් පළකර තිබිණි. එනම් දෙමළ ජාතික සන්ධානය දෙකඩ කිරීමට ආණ්ඩුව උත්සාහ කරන බවය. මෙය සතියේ හොඳම විහිළුව ලෙස දැකිය හැකිය. දෙමළ ජාතික සන්ධානය බිහි කළේ කොටි සංවිධානය විසිනි. කොටි සංවිධානය තිබෙන තාක් දෙමළ ජාතික සන්ධානයේ මන්ත්‍රීවරුන්ට කටයුතු කිරීමට සිදුවූයේ කොටි කියන විදිහටය. එහෙත් කොටි සංවිධානය විනාශ වීමෙන් පසු දෙමළ ජාතික සන්ධානයට ස්වාධීනව කටයුතු කිරීමේ අවස්ථාව උදාවිය. ඒ ප්‍රජාතන්ත්‍රවාදී නිදහස ඔවුනට හිමිකර දුන්නාට දෙමළ ජාතික සන්ධානය ජනාධිපතිවරයාට සදා ණයගැතිය.සුඛවිහරණයඑහෙත් ඔවුන් ඒ නිදහස උපරිම ලෙස භුක්ති විඳීමට කටයුතු කළේ නැත. ඊට හේතුව දෙමළ ජාතික සන්ධානයේ ප්‍රධානීන්ගේ සුඛවිහරණය සඳහා අවශ්‍ය මුදල් ලබාගත යුතුව ඇත්තේ දෙමළ ඩයස්පෝරාවෙනි. එනිසා එදා කොටි කළ දේ කිරීමේ බලය මොවුන් දෙමළ ඩයස්පෝරාවට භාරදී කටයුතු කළහ.දෙමළ ඩයස්පෝරාවෙන් මොවුනට කෝටි ගණනින් මුදල් ලැබෙන විට ඒ මුදල් තණ්හාව නිසා නායකයින් එකිනෙකා නායකත්වයට කුලල් කා ගන්නට විය.එහෙත් ආර්.සම්බන්ධන් නායකත්වය අත්හැරීමට කැමැති වූයේ නැත. මේ නිසාම දෙමළ ජාතික සන්ධානයට අයත් ඊ.පී.ආර්.එල්.එෆ්, ප්ලොට්, ටෙලෝ, ද්‍රවිඩ එක්සත් විමුක්ති පෙරමුණ යන පක්ෂ මෙය දේශපාලන පක්ෂයක් ලෙස ලියාපදිංචි කළ යුතුª බව කීහ.එහෙත් එසේ දෙමළ ජාතික සන්ධානය දේශපාලන පක්ෂයක් ලෙස ලියාපදිංචි කළහොත් තම නායකත්වය ගිලිහී යනු ඇතැයි බියට පත් සම්බන්ධන් ඊට එකඟ වූයේ නැත. අද දෙමළ ජාතික සන්ධානය තුළ ඇත්තේ නායකත්වය පිළිබඳ සටනක් මිස ආණ්ඩුවක් ඇතිකළ සටනක් නොවෙයි. එහෙත් උදයන් පුවත්පත උත්සාහ කරන්නේ මේ ප්‍රශ්නයත් ආණ්ඩුවේ ගිණුමට බැර කරන්නටය.ටී.චන්ද්‍රසේකර- කල්මුණේ නගර සභික රහුමාන්කොටින් ගෙන් මුස්ලිම් ජනතාව ආරක්ෂා කළ පුද්ගලයින් මුස්ලිම් ජනතාවට නැවත අසාධාරණකම් සිදු නොකරයි.ජාති භේදයක් ඇති කිරීමට ඇතැම් පුද්ගලයින් උත්සාහ දරමින් සිටියි.ඉස්ලාමීය ආකල්පයන්ට පටහැනිව ජාති භේදයක් ඇති කිරීමේ කටයුතුවල ඇතැම් ඉස්ලාමීය සංවිධාන නිරත වෙමින් සිටීම රටෙහි සුළු ජාතියක් ලෙස ජීවත්වන මුස්ලිම් ප්‍රජාවට යහපතක් නොවේ යැයි කල්මුණේ නගර සභාවේ එක්සත් ජනතා නිදහස් පෙරමුණේ නියෝජිත ඉෂාඩ් ඒ. එස්. රහුමාන් ප්‍රකාශ කරයි.ඔහු මේ සම්බන්ධයෙන් මාධ්‍යයන්ට නිකුත් කර ඇති විශේෂ නිවේදනයේ වැඩිදුරටත් සඳහන් කර ඇති කරුණු පහත සඳහන් වේ.එක්සත් භාවය සහ සෞභාග්‍ය පිළිබඳ දේශනා කරන ඉස්ලාමීය ආගමිකයින් කුමන අවස්ථාවක හෝ ජාතීන් අතර මතභේදයන් ඇතිවන ආකාරයෙන් දේශනයන් සිදු නොකරයි.නමුත්, මෙය දැන හෝ නොදැන හිඳිමින් ඉස්ලාමය බිහි කරන බවට තමන්ම පවසන තවුහිද් සංවිධානයේ එක් කණ්ඩායමක් විසින් මෙවැනි කටයුතුවල නියළී සිටීම තුළින් මුස්ලිම් ප්‍රජාව වේදනාවට පත්වී ඇත.තවුහිද් සංවිධානයට ඒකාබද්ධ වී කටයුතු කරන නැගෙනහිර පළාතේ පුද්ගලයින්ට ප්‍රශංසා කළ යුතුය. ඔවුන්ගේ නිහතමානී ක්‍රියා පටිපාටීන්ට ප්‍රශංසා කළ යුතුය.මුස්ලිම් ජනතාවට අසාධාරණකම් කරමින් සිටින බව කියන සංවිධානයේ ක්‍රියාකාරකම් මේ වන විට යටපත් වී විනාශ වෙමින් තිබේ. මෙවැනි අවස්ථාවකදී මේ සම්බන්ධයෙන් බිහිසුණු අදහස් ප්‍රකාශ කර ජනතාව ප්‍රකෝප කරවීම සම්බන්ධයෙන් මුස්ලිම් ප්‍රජාව කල්පනා කිරීමට පටන් ගෙන ඇත.එපමණක් නොව එම සංවිධානවල කටයුතුවලට රජය සහයෝගය දක්වන බවට කරන ප්‍රකාශයන්වල කිසිදු සත්‍යතාවක් නොමැති බව මුස්ලිම් නායකයෙක් ලෙස වගකීමකින් යුතුව මම පවසමි.මුස්ලිම් ප්‍රජාවට කිසිම අවස්ථාවක අසාධාරණයක් සිදුවීමට ඉඩ නොදෙන බව ජනාධිපතිවරයා සහ ආරක්ෂක ලේකම්වරයා දැඩි ලෙස ප්‍රකාශ කර ඇති අවස්ථාවක ඔවුන් වෙත මේ ආකාරයේ අසත්‍ය ප්‍රකාශයන් කිරීමට හේතුව ආණ්ඩුව පෙරළා දැමීමට බලා සිටින කණ්ඩායම් සමඟ ඔවුන්ට සම්බන්ධකම් තිබීම ද යන්න සැක මතු වී ඇත.මුස්ලිම් ප්‍රජාවගේ විරුද්ධවාදියා එක්සත් ජනතා නිදහස් සන්ධාන රජය බවට පෙන්වා දී වෛරයක් ඇති කිරීමට උත්සාහ කරන කිසිඳු කටයුත්තකට සහයෝගය ලබාදීමට මුස්ලිම් ප්‍රජාව සූදානම් නැත.කුරාණය, හදිසේ ඉගෙනුම ලබා ඇත්නම්, උලමා සභාවක් වැරදි කරන අවස්ථාවකදී ඔවුන් වෙත ක්‍රියාමාර්ග ගැනීම සම්බන්ධයෙන් මුස්ලිම් ජනතාව කොතරම් දුරට ඉවසිලිවන්තව සහ සභ්‍යත්වය ආරක්ෂා වන අයුරින් කටයුතු කරන්නේ ද? එමෙන්ම සිංහල ජනතාවගේ ගෞරවයට පාත්‍ර වී සිටින බෞද්ධ භික්ෂුන් වහන්සේ යම් වරදක් කර තිබේනම් ඔවුන් වෙත අවිනීත අන්දමින් ක්‍රියාමාර්ග ගැනීමට නොහැකි තත්ත්වයක් රජයට තිබිය හැකි ය යන යථාර්ථය අප තේරුම් ගත යුතුය. මුස්ලිම් ජනතාව විනාශ කර අපගේ දේපළ පැහැර ගත් කොටි ත්‍රස්තවාදීන් මේ වන විට විනාශ වී ඇත. මුස්ලිම් ප්‍රජාවට සහ මුස්ලිම් ව්‍යාපාරිකයින්ට සැනසීමකින් ජීවත්විය හැකි වාතාවරණයක් සකස් කර දුන් ආරක්ෂක ලේකම්වරයා මුස්ලිම් ජනතාවට එරෙහිව කටයුතු කරයි ද? යන යථාර්ථය ජාති භේදය ඇති කිරිමට උත්සාහ කරන කණ්ඩායම් වලින් විමසීමට කැමැත්තෙමි.ඇතැම් ජාතිවාදී අදහස් ඇති පුද්ගලයින්ගේ ක්‍රියා කලාපයන් හේතුවෙන් සමස්ත සිංහල ජනතාවම අවමානයට පත් කරන කටයුතුවල අපට නිරත විය නොහැකි බව හොඳින් තේරුම් ගෙන කටයුතු කරන ලෙසට මුස්ලිම් ප්‍රජාවගෙන් ඉල්ලා සිටින බව මහ නගර සභා නියෝජිත රහුමාන් තම නිවේදනයෙන් වැඩිදුරටත් ඉල්ලීමක් කර ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=ab1305127</link>
    <topic>ඇමැති ඩිලාන්ට එරෙහි විශ්වාස භංග යෝජනාව ගැන මැති ඇමැතිවරු මෙසේ කියති</topic>
    <author>සංවාද සටහන</author>
    <content>සමූපාකාර හා අභ්‍යන්තර වෙ‍ළෙද ඇමැති ජොන්ස්ටන් ප්‍රනාන්දුරිසානාට මරණ දඩුවම නියම වුණේ සවුදියේ තිබෙන නිති රිති අනුවයි. අපට යම් රටක නිති රිති සම්ප්‍රදායන් වෙනස් කරන්ඩ ‍බැහැ. නමුත් අපි රිසානා බේරා ගැනිමට උත්සාහ කළා. ඒ නිසා මේ යෝජනාව නොගැළපෙන දෙයක්. විපක්ෂය හරි නම් සවුදි රජයට විරුද්ධව යෝජනාවක් ගෙන ආ යුතුයි. එයත් අසාර්ථක දෙයක්‍. ඒ නිසා ඩිලාන් පෙ‍රේරා ඇමැතිතුමාට එරෙහි විපක්ෂයේ විශ්වාසභංග යෝජනාව දුර දිග නොබලා ගෙන ආ බොළද අනුවණ යෝජනාවක් ලෙස කිව හැකියි. අනෙක තමයි විශ්වාසභංග යෝජනාවක් වගේ දෙයක් ගෙන ආ යුත්තේ පාර්ලිමේන්තුවේ සිටින පිරිසුදු චරිතයි‍. නමුත් මේ විශ්වාසභංග යෝජනාව ගෙනාවේ කවුද කියලා කවුරුත් දන්නවා. විදුරු ගෙයක ඉඳලා එළියේ ඉන්න අයට ගල් ගැහුවම මොකද වෙන්නේ කියලා සිතිය යුතුයි.නමුත් ඒක ඉදිරිපත් කරපු මන්ත්‍රීතුමාලා මොනවා හිතුවද දන්නේ නැහැ. මේ වගේ බලවත් ආණ්ඩුවක ඇමැතිවරයකුට එරෙහිව විශ්වාසභංග යෝජනාවක් ගෙනාම මොකද වෙන්නේ කියලා කවුරුත් දන්නවා. මේ ආණ්ඩුවේ බලවත්කම කාට කාටත් හොදටම පෙණුනා.ජ්‍යෙෂ්ඨ ඇමැති ආතාවුද සෙනෙවිරත්න"මේ විදියට ආණ්ඩුවේ ඇමැති කෙනෙකුට විරුද්ධව ‍විශ්වාසභංග යෝජනාවක් ඉදිරිපත් කළාම ආණ්ඩුවට වගකිමක් පැවැරෙනවා ආණ්ඩුවේ කණ්ඩායම හැටියට එය ජයග්‍රහණය කරවිමට. අනෙක් කරුණ තමයි මේ විශ්වාසභංග ‍‍යෝජනාවෙන් විපක්ෂය බලාපොරොත්තු වුණේ ආණ්ඩුව ගැන රටේ ජනතාව අතර කලකරවීමක් ඇතිකරවිම. ඇත්තටම විපක්ෂයේ අරමුණ වුණේ ආණ්ඩුවට පහර ගැසීමයි. ඒ සඳහා ඉලක්කය කර ගත්තේ ඩිලාන් පෙරේරා ඇමැතිතුමායි. නමුත් විපක්ෂයේ සියලුම අරමුණු පරාජයට පත්වුණා.එජාපය ගෙන ආ විශ්වාසභංග යෝජනාව ඔවුන්ටම පාරා වළල්ලක් වුණා. අඩුම වශයෙන් විපක්ෂයට පාර්ලිමේන්තුවේ සිටින විපක්ෂ කණ්ඩායමේ සහයෝගයවත් ලබා ගත නොහැකි වුණා. ද්‍රවිඩ ජාතික සන්ධානය පවා ජන්දය දීමෙන් වැළකී සිටියා. ඒ වගේම තමයි මේ විශ්වාසභංග යෝජනාව ඇතුළේ තවත් සැගවුණු අරමුණු තිබුණා. එකක් තමයි රිසානාගේ සිදුවීම මුල් කරගෙන මුස්ලිම් රටවල් ලවා ආණ්ඩුවට චෝදනා කිරිමේ සුදානම. එතකොට අන්තර් ජාතික වශයෙන් ආණ්ඩුවට මුස්ලිම් රටවල තිබෙන සහයෝගය නැති කරවීමේ අරමුණක් තිබුණා. ඒ වගේම ආණ්ඩුවේ ඇමැතිවරයකුට ගහලා ආණ්ඩුවේ ඇමැති මණ්ඩලයට වැඩ බැහැ කියන මතය රටේ ඇති කරවීම. නමුත් ඒ සියල්ලම පරාජයට පත්වුණා.කොළඹ දිස්ත්‍රික් එජනිස පාර්ලිමේන්තු මන්ත්‍රී තිලංග සුමතිපාලඩිලාන් පෙරේරා කියන්නේ අවුරුදු විසි පහක් ප්‍රජාතන්ත්‍රවාදය වෙනුවෙන් හඩක් නඟපු දේශපාලනඥයෙක්. ඒ වගේ මන්ත්‍රීවරු මේ පාර්ලිමේන්තුවේ අඩුයි. ඒ නිසා එවැනි ප්‍රතිරූපයක් තිබෙන දක්ෂ ඇමැතිවරයකුට එරෙහිව ගෙන ආ විශ්වාශභංග යෝජනාවක් ලෙස මා මෙය දකිනවා. අනෙක ඩිලාන් කියන්නේ හොරෙක්, වංචාකාරයෙක් තක්කඩියෙක් නෙමෙයි.ඒ නිසා එජාපය වැරැදි තැනකට ඇඟිල්ල දිගු කරලා අනුවණ ක්‍රියාවක් කළේ. ඇත්තටම හොද දේශපාලනඥයකුට කළ අගෞරවයක් ලෙස මා මෙය දකිනවා. ඒ නිසාම තමයි එජාපයට ඩිලාන් ඇමැතිතුමාට එරෙහිව ඡන්ද හතලිහක් හොයා ගන්ඩ බැරි වුණේ.ඒ නිසා ප්‍රජාතන්ත්‍රවාදය වෙනුවෙන් තමන්ගේ දේශපාලන දිවියේ පුරාවට බැට කාපු ප්‍රජාතන්ත්‍රවාදි හඩක් නිහඩ කරන්න ගත් උත්සාහයක් පරාජය වීමක් ලෙස මෙය මා දකිනවා.ඩිලාන් ඇමැතිතුමා ඉන්නේ සිංහල ,දෙමළ ,මුස්ලිම් මේ හැමෝටම ‍ෆෙඩරල් පන්නයේ පාලනයක් අවශ්‍යයි කියන වැනි තැනක.එය වැරැදි හෝ නිවැරදි වුවත් ඔහු මුල සිටම රැකගෙන ආ ප්‍රතිපත්තිවල සිටගෙන දේශපාලනය කිරිම වැදගත් දෙයක්. රිසානාගේ චෝදනාව ඩිලාන් ඇමැතිවරයාගේ ඇගේ එජාපය ගැහුවේ ප්‍රජාතන්ත්‍රවාද‍ය වෙනුවෙන් නඳමෙයි. දේශපාලන අවශ්‍යතා මත ඉදගෙන තමයි එජාපය මේ යෝජනාව ගේන්නේ. ඒ නිසා තමයි එය අන්ත පරාජයකට පත් වුණේ.ගම්පහ දිස්ත්‍රික් එජනිස පාර්ලිමේන්තු මන්ත්‍රී වසන්ත සේනානායකයෝජනාවක් ගෙන ආ යුත්තේ රටේ තිරණාත්මක අවස්ථාවකයි. නමුත් මේ මොහොතේ විපක්ෂය ඩිලාන් ඇමැතිතුමාට එරෙහිව විශ්වාසභංග යෝජනාව ගෙනාවේ කැතට පරදින බව දැනගෙනයි. මට පෙනෙන විදියට ඩිලාන් ඇමැතිතුමාගේ වරදක් ‍පෙනෙන්ඩ නැහැ. රිසානාගේ සිදුවිම වෙනකොට විදේශ රැකියා විෂය භාරව හිටියේ වෙනත් ඇමැතිවරයෙක්. නමුත් රිසානා මරණයට පත්වෙනකොට විදේශ රැකියා ප්‍රවර්ධන ඇමැති ඩිලාන් ඇමැතිතුමා බව ඇත්ත. මේ මරණයට ඩිලාන් ඇමැතිතුමා වගකිව යුතු නෑ‍.මේ විශ්වාසභංග යෝජනාව ගැන විපක්ෂයේ බොහෝ මන්ත්‍රිවරු පවා මවිත වුණා. මේක ඇත්තටම ඩිලාන් ඇමැතිතුමාට පෞද්ගලිකව ගහන්න ගෙනාපු යෝජනාවක්. මේක ඒකතරා විදියකට විපක්ෂයේ උප්පරවැට්ටියක්.ජ්‍යෙෂ්ඨ ඇමැති මහාචාර්ය තිස්ස විතාරණඇත්තටම ඩිලාන් පෙරේරා මැතිතුමාට එරෙහිව විශ්වාසභංග යෝජනාවක් ගෙන එන්න හේතුවක් තිබුණේ නැහැ. ඒක කිසිම පදනමක් නැති යෝජනාවක්. රිසානා නවුෆික් සහෝදරියගේ සිදුවීම ආරම්භ වුණේ 2005 වකවානුවේදී. ඒ නිසා යම් තරමකට හරි එවකට සිටි විදේශ ඇමැතිවරයාට චෝදනාවක් එල්ල කරන්න ඉඩක් තිබුණා.නමුත් මේ කාරණයට පදනම් වෙලා තිබෙන්නේ ඩිලාන් ඇමැතිතුමා විදේශ රැකියා ප්‍රවර්ධන ඇමැති වෙලා ඉන්න කාලයේ රිසානා සහෝදරියගේ මරණය සිදුවිමයි. එම කාලයේදි රිසානා බේරා ගැනිමට ඩිලාන් ඇමැතිතුමා හැකි උපරිම උත්සාහයන් ගත්තා. ඇත්තටම සවුදියේ මරණයට පත්වු බිළිදාගේ මව සහ පියා තමයි රිසානාට සමාව දිය යුතුව තිබුණේ. අපේ රජය, ජනාධිපතිතුමා ,ඩිලාන් ඇමැතිතුමා මේ හැමෝම රිසානා බේරා ගැනිමට විවිධ මාර්ගවලින් ඉල්ලීම් කළා. මැදිහත්වීම් කළා. එතැනදි ඩිලාන් ඇමැතිතුමා උපරිමය කරලා තිබුණා. අපේ ජනාධිපතිතුමා සවුදියේ රජතුමා හරහාත් ඉල්ලිම් කළා. නමුත් අදාළ පවුලේ අය සමාව දුන්නේ නැහැ.මේ වෙනකොට විශාල කාන්තාවන් පිරිසක් මැද ‍පෙරදිග රැකියාවල යෙදෙනවා. ඒ අයට උපරිම ආරක්ෂාව දෙන්ඩ අප අවධානය යොමු කළ යුතුයි. ‍‍ ඇමෙරිකානු ඩොලර් බිලියන 5ත් 7ත් අතර විශාල මුදල් ප්‍රමාණයක් විදේශ ශ්‍රමිකයන්ගෙන් අපේ ආර්ථිකයට ලැබෙනවාකුරුණෑගල දිසා එජනිස පාර්ලිමේන්තු මන්ත්‍රී ශාන්ත බණ්ඩාරඇත්තටම ඩිලාන් ඇමැතිතුමා කියන්නේ අභියෝග රැසකට මුහුණ දි දේශපාලනය කරන කෙනෙක්. ඔහුට ස්ථිර අධිෂ්ඨානයක් තිබෙනවා. ඒ නිසාම ඔහුට හිමිවිය යුතු තැන මේ රජයේ ලැබිලා තිබෙනවා. එතුමා වි‍දේශ රැකියා ප්‍රවර්ධන අමාත්‍යාංශට බාර ගත්තට පස්සේ එහි හොද කළමනාකරණයක් සහ සංවිධාන ජාලයක් ඇතිකොට තිබෙනවා. විදේශගත වන ශ්‍රමිකයන් රටවිරුවෝ බවට පත් කළා.රිසානා සහෝදරියට අත්වු ඉරණම ගැන අපි කවුරුත් කනගාටු වෙනවා. නමුත් මේ සිදුවිම අල්ලාගෙන එජාපය බොර දියේ මාළු බාන්න හැදුවා. ආණ්ඩුවට රිසානා බේරා ගන්න බැරි වුණා. ආණ්ඩුව රිසානා මුස්ලිම් නිසා ප්‍රශ්නයෙන් මග ඇරියා වගේ දෙයක් ජනතාවට ඒත්තු ගන්වන්න එජාපය උත්සාහ කළා. ඇත්තටම එජාපය මේ විශ්වාසභංග යෝජනාව ගෙනාවේ ‍ කිසිම සැලසුමක් නැතිවයි මොකද එජාප කණ්ඩායම් රැස්විමේ පවා මේ යෝජනාව නිසා ප්‍රශ්න ඇති වුණා. ාර්ලිමේන්තුවේ මන්ත්‍රීවරු 225 දෙනාගෙන් මන්ත්‍රිවරු 32 යි අන්තිමට එජාපයට ජන්දය දුන්නේ. ඇත්තටම මේක විපක්ෂයට එරෙහි විශ්වාශභංග යෝජනාවක් බවට අන්තිමට පත් වුණා. දැන් විදුලි බලඇමැතිතුමියට විරුද්ධව විශ්වාශභංග යෝජනාවක් ගෙනත් තිබෙනවා. ඒකට වෙන්නෙත් මේ දෙයම තමයි. මෙහෙම විශ්වාසභංග ගෙන ආවොත් පාර්ලිමේන්තුවේ ජනතා ප්‍රශ්න ගැන කතා කරන්ඩ ඉඩක් ‍නැති වේවි. ‍එජාපයේ මොඩ තිරණ නිසා ජනතා මුදල් නිරපරාදේ විනාශ වෙලා යනවා.බදුල්ල දිස්ත්‍රික් එජනිස පාර්ලිමේන්තු මන්ත්‍රී චාමික බුද්ධදාසඇත්තටම විපක්ෂය මේ ගෙනා විශ්වාසභංග යෝජනාව ගෙන ආ යුතු එකක් නෙමෙයි. ඩිලාන් පෙරේරා ඇමැතිතුමා මේ ප්‍රශ්නයට වගකිව යුතු නෑ. මේ සිදුවිම වුණේ වෙනත් ඇමැතිවරයකුට විදේශසේවා විෂය අයත්ව තිබු කාලයකයි. නමුත් අන්තිමට ඩිලාන් ඇමැතිතුමාට විරුද්ධව විශ්වාසභංග යෝජනාව ගෙනත් එතුමාට ලොකු ප්‍රසිද්ධියක් සහ හොද චරිත සහතිකයක් ලියලා දුන්නා. ඇත්තටම ඩිලාන් ඇමැතිතුමාට ලොකු ජයග්‍රහණයක් ලැබු‍ණේ.අන්තිමට මේ යෝජනාව ගෙනාව විපක්ෂයේ මන්ත්‍රිවරු පාර්ලිමේන්තුමේ අසරණවෙලා ගියා. මේ ‍යෝජනාව ගෙන එනකොටම විපක්ෂය දන්නවා අන්ත පරාජයක් ලබනවා කියලා. විපක්ෂයට මොළේ නැතුවට මේ වෙලාවේ දෙමළ ජාතික සන්ධානය පවා මොළේ පාවිච්චි කරලා වැඩ කළා. ඒ වගේම තමයි විපක්ෂයේ ඇතැම් මන්ත්‍රීවරු පවා අපට පෞද්ගලිකව කිව්වා අපි හිතට එකගව නෙමෙයි මේ යෝජනාවට පක්ෂව ජන්දය දෙන්නේ කියලා. එහෙම ඩිලාන් ඇමැතිතුමාටත්පෞද්ගලිකව කියපු එජාප මන්ත්‍රීවරු හිටියා. ඒ වගේම තමයි එදා ඩිලාන් ඇමැතිතුමාගේ කතාව අහලා බො‍‍හෝ පාර්ලිමේන්තු මන්ත්‍රීවරු පැහැදුණා. ඒ නිසා විපක්ෂයේ මේ යෝජනාව පුහු ඕලාරික වශ්වාසභංග යොජනාවක් කිවොත් නිවැරදියි.සංවාද සටහනචන්දන බණ්ඩාර   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af1305121</link>
    <topic>මෙන්න තවත් දිරිය මවුවරු</topic>
    <author>සටහන හා ඡායාරූප</author>
    <content>අම්මාවරුනේ ... අම්මාවරුනේ..සම්මා සම්බුදු අම්මාවරුනේ...අද මැයි 12 වැනිදා. මේ වසරේ අම්මාවරුන්ගේ දිනයයි.අප කාටත් අම්මා උතුම්ය. අම්මාට අපි සියල්ලන්ම ආදෙර්ය. අම්මලාත් එසේමය. අද අපේ රටේ අම්මලා කීදෙනෙක් තම දූ දරුවන් ජීවත්කරවන්නට නොකරන්නේ මොනවාද? ඒ සඳහා ඔවුහු විවිධ දුෂ්කර රැකියාවල යෙදෙති.මේ උතුම් අම්මාවරුන් මැද අප කිසිවෙකු සිතන්නේ නැති අම්මා කෙනෙකුට සිතන්නවත් බැරි රැකියාවක් කර තම දරුවන් ජීවත්කරවන යකඩ ගතක් ඇති මෘදු සිතක් ඇති අම්මා කෙනෙකු අපට පසුගියදා හමුවිය. ඒ අම්මා ජීවත්වන්නේ කල්පිටිය නොරොච්චෝලේය. වයස 28කි. තවම තරුණ වියේය. ඇය තම දරුවන් ජීවත්කරවන්නේ ඉමක් කොනක් නොපෙනෙන මහමුහුදේ ධීවර රැකියාවේ යෙදෙමිනි.දෙදරු මවක වුණත් ඇය තවම නව යොවුන් විය ඉක්මවා ගොස් නැත. සැමියෙකු නැතත් තමාට උරුම වූ කුඩා පුතුන් දෙදෙනා වෙනුවෙන් ඇය අපූරු රැකියාවක් තෝරා ගෙන ඇත.ඈත දියඹට ගොස් මසුන් අල්ලා විකිණීම අද ඇගේ ප්‍රධාන ආදායම් මාර්ගය වී ඇත. තෙරක් නොපෙනෙන දියඹට ගොස් ප්‍රචණ්ඩ රළ සමඟ පොරබදා ඕ පිරිමින් හා කරට කර සිටිමින් මසුන් අල්ලන්නීය.කල්පිටිය නොරොච්චෝලේ පැත්තේ කවුරුත් ඇයට කියන්නේ ‘දීපා’ කියාය. නොරොච්චෝලේ ඉලන්නඩියේ උපන් කුරුගමගේ දීපා සමන්මලී පෙරේරා (28) ඇයයි. ඇගේ පියා කුරුගමගේ රෝස් නිමල් ඇන්ටනි පෙරේරා (60)යි. ඔලිවියා ලලනි දබරේරා (46) ඇගේ මවයි.තම ආර්ථික අපහසුතා පිරිමසා ගැනීමට අතදරුවන් පවා මෙරට තනිකර මැදපෙරදිග ගෘහ සේවයට යන හා තම කඩාකප්පල් වූ විවාහ දිවිය ගැන කල්පනා කරමින් ළතැවෙමින් සුසුම් හෙලන මෙරට හැම කාන්තාවකටම ඇය, ;හාඳ ආදර්ශයක් ලබාදේ. එම කථාව ඇගේ වචනවලින්ම ඇසීම වැදගත් වේ.කුරුගමගේ දීපා සමන්මලී පෙරේරා (28) මහත්මිය තම ජීවිත කතාව මෙසේ දිගහැරියාය.අපේ තාත්තා ධීවරයෙක්. කාගේ හරි බෝට්ටුවක මුහුදු ගිහින් මාළු අල්ලගෙන ඇවිත් තමයි අපි ජීවත්වුණේ. වාරකන් කාලයට මුහුදු යන්න බැහැ. එමනිසා මුහුදු නොගොස් තාත්තා එළවුළු වගා කළා. අපත් උදව් කළා.ජීවත්වන ගෙයබෝට්ටුව පදවමින්මම ඉස්කෝලේ ගියේ හයවන වසර දක්වා පමණයි. අපේ දුප්පත්කම නිසා මට පාසල් යාම එපාවුණා. මම ගෙදර නතර වුණා. තාත්තා මුහුදු යනවා බලා හිටිය මට පොඩි කාලේ ඉඳලා මසුන් අල්ලන්න මුහුදු යන්න ආශා හිතුණා. මේ ගැන අහලා අම්මා නම් මට බැන්නා. ගැහැනු කොහේ ද බං මුහුදු ගියේ කියලා. තාත්තා නම් කීවේ මුහුදු යන්න ගෑනු පිරිමි කමක් ඕන නැහැ. ඒකි කැමැති නම් ඔහේ ගියාදෙන් කියලා.පුංචි සංදියේ සිටම තාත්තා මුහුදු ගිහින් මාළු අල්ලාගෙන බෝට්ටුව අරං වෙරළට එන විට මමත් වෙරළටට ගිහින් තාත්තට උදව් කළා මාළු තෝරන්න. අන්තිමේදී මම දවසක් දෙකක් තාත්තා එක්ක මුහුදු ගියා. මට කිසිම බයක් ඇති වුණේ නැහැ. මේ නිසා මම ඉඩ ලද හැමවිටම තාත්තා සමඟ බෝට්ටුවේ නැඟලා ඈත දියඹට ගියා මාළු අල්ලන්න. එහිදී තාත්තා මට කියලා දුන්නා දැල් දාන්න ගන්න යොත්වලින් මාළු අල්ලන්න.මට අවුරුදු 12 පසු වන විට තනියම බෝට්ටුවක් අරන් ඈත දියඹට ගිහින් මාළු මරාගෙන එන්න පුළුවන් වුණා. ඒ අතර මගේ තාත්තගේ අක්කගේ ගෙදර ගියා. එහේ පල්ලියේ මංගල්‍යයට ඒ මීගමුවේ. ඒ පැත්තේ මට ගොඩක් යාළුවෝ හිටියා. මම පිරිමි ගැහැනු කියලා භේදයක් නැතුව හැම කෙනාවම ආශ්‍රය කළා.ඒ දිනවල මම මීගමුවේ නැන්දගේ ගෙදර ඉන්න විට ඒ පැත්තේ හිටිය සෙන් රෝච් කියන තරුණයා මා හා වැඩිපුර කථාබහට ආවා. මට නම් එයාගේ විශේෂයක් පෙනුණේ නැහැ.”මේ අතර මීගමුවේ මගේ මිතුරියන් ටිකක් මට කීවා රෝච් අයියා උඹට කැමැතියි උඹ මොකද කියන්නේ කියලා. මට නම් ඒ වෙලාවේ කියන්න දෙයක් තිබුණේ නැහැ. “ඌට පිස්සු ඇති” මම කට්ටියට දීපු උත්තරයයි.ඒ අතර යහළුවෝ ටික රෝච් ගැන එක එක කථා කීවා. මම නැතිවුණොත් එයා මැරෙනවා කියලත් කීවා. එතකොට මගේ වයස අවුරුදු 16යි. ගෙදර ප්‍රශ්න. ඉතින් මම කොහොමද දැන්මම බඳින්නේ. මට නම් බඳින්න ඕනෑ වුණේ නැහැ. සුමානයක් විතර යනකොට මට මොනවා වුණාද දන්නේ නැහැ. මට රෝච් අයියව නොබලා ඉන්න බැරිවුණා. ඒ අනුව එයා මාව අරන් ගිහින් කසාද බැන්දා ගෙදරට හොරෙන්.2003 ජනවාරි මාසේ 18 වැනි දින මට පුතෙක් ලැබුණා. යළි අපට කරදර ආපු නිසා පුතා ලැබිලා ටික දවසක් ගියාට පස්සේ මම ආපසු මුහුදු යාම ආරම්භ කළා. දෙයියන්නේ පිහිටෙන් මට තනියම හරි බෝට්ටුවක් අරන් මුහුදු යන්න පුළුවන්. දැල් දාලා යොත් දාලා මාළු අල්ලන්න පුළුවන්.මේ අතර මට ගෙදරින් නිතර නිතර බලපෑම් කළා තව කසාදයක් කරගන්න කියලා.දරු දෙදෙනාටික කාලයක් වැඩකරන අතර මට හමුවුණා එස්.ටී.එෆ් එකේ වැඩකරන කෙනෙක්. එයා මහනුවර අශේන් මධුරංග කියන කෙනා. එයා නිතර හමුවෙලා මා හා කථා බහ කළා. එයා මගේ ජීවිත කථාව දැනගෙන මට වඩාත් කිට්ටු වුණා.එයා මට රස්සාවකට යන්න දුන්නේ නැහැ. මාවයි පුතාවයි හුඟක් ආදරයෙන් බලාගත්තා. ඒ අතර මට තවත් දරුවෙකු ලැබෙන්න හිටියා. අප හුඟාක් උත්සාහ කළා දික්කසාදය අරං විවාහ වෙන්න. අනේ දෙයියනේ මම මහා පව්කාරියක්. එයාව කටුනායක සිට කොළඹට මාරු කර යවා තිබුණා. ඒ අතර එයා හදිසි අනතුරකින් මියගිය බව අප දැනගත්තා. මම යළිත් වරක් අනාථ වුණා. එයාව විවාහ කරගෙන නොසිටි නිසා එයාගේ මරණයෙන් පස්සේ මට කිසිවක් කරගන්න බැරිව ගියා. ඒ අතර 2007 මාර්තු 16 වැනි දින මගේ දෙවැනි පුතා ෂෙහාන් කාවින්ද මෙළොව එළිය දුටුවා. මගේ ලොකු පුතාට අවුරුදු 11යි. පොඩ්ඩාට 6යි. දැන් මට මුහුදු රස්සාව හොඳට පුරුදුයි. අම්මා තාත්තාගේ හෝ වෙන කාගේ හෝ ආධාරයක් නැතිව මුහුදු රස්සාවට ගිහින් මම දරුවෝ දෙන්නත් එක්ක ජීවත් වෙනවා. මම මුහුදු ගිහින් සල්ලි හොයනවා. මේ මහා මුහුද මාවයි දරුවන්වයි රැකගනීවි. මම මුහුදට බය නැහැ. අම්මා කෙනෙක් ලෙස මගේ යුතුකම මම ඉටුකරනවා.මම මුහුදු යන්නේ අනුන්ගේ බෝට්ටුවකින් පංගුවට. මට මගේ දරු දෙදෙනාව පාසල් යවලා උගන්වන්න ඕනෑ. අනේ දෙවියනේ මටම කියලා දැල් ටිකයි බෝට්ටුවකුයි තියේනම් මටයි මගේ දරුවන්ටයි පුළුවන් කාටත් අත නොපා ජීවත්වන්න. ලොකු බලාපොරොත්තු තියාගෙන හිටියත් මට අත දෙන්න කවුරු හරි ඉදිරිපත් වනවා නම් ඒ දෙවි කෙනෙක් යයි ඇය වැඩිදුරටත් සඳහන් කළාය.හිරිමල් වියේදීම සිය දිවිය අසාර්ථක කරගත් ඇය දැන් දරු දෙදෙනකු වෙනුවෙන් තම ජීවිතය කැපකරන්නීය. කාන්තාවක් වුණත් ඇය සිය ඇඳුම කරගෙන ඇත්තේ කලිසම හා කමිසයයි. හිසෙහි කැප් තොප්පියක් ද පලඳී. බැලූ බැල්මට ඇය පිරිමි ලක්ෂණ පෙන්නුම් කළාය. සියුමැලි අත්ල හැඩිදැඩි පිරිමියෙකුගේ වැනිය. ඒ ඇයගේ දුප්පත්කම ඇයට උරුම කළ දායාදය විය යුතුය. යහපත් අධිෂ්ඨානයකින් සාර්ථක ප්‍රතිඵල ලබාගත හැකි බව ඇය සනාථ කර ඇත.අසාර්ථක පවුල් ජීවිතයක් නිසා මෙලොව උපදින දරුවන් වෙනුවෙන් බොහෝ කතුන් විදේශ රැකියා සඳහා මැදපෙරදිග ගියත් ඇය ඊට එකඟ නැත. ඒ නිසාම ඕ පිරිමින්ට සීමාවී ඇති කර්කශ රැකියාවක් තෝරාගෙන ඇත. එය අපේ රටේ හැම කාන්තාවකටම ආදර්ශයකි. මුහුදු යාමට ඇයට මෙරට ආරක්ෂක අංශ අවශ්‍ය බලපත්‍රයක් ද නිකුත්කර ඇත. ඇය තවම ජීවත්වන්නේ කුලී ගෙදරකය. මේ දිරිය මාතාවට අත දීමට කවුරු හෝ ඉදිරිපත් වේ නම් අගේ කළ යුතු වේ.මෙහිදී මැය පිළිබඳව මුලින්ම තොරතුරු දැන්වූ මුන්නේශ්වරමේ මොහාන් තුරෙයි රාජා මහතා කළ හැඳින්වීම ද සිහිපත් කිරීම වැදගත් වේ.”අයියේ අපේ ගෙවල් ළඟ ගෙයක් කුලියට අරන් දරු දෙදෙනෙකුයි අම්මා කෙනෙකුයි ඇවිත් ඉන්නවා. මේ අම්මා බෝට්ටුවෙන් මුහුදු ගිහින් මාළු අල්ලලා ජීවත්වනවා. ඔයා අහලා හරි දැකලා හරි තියෙනවා ද මේ වගේ කෙනෙකු ගැන මේ වගේ දිරිමත් තරුණ අම්මා කෙනෙකු ගැන ජනතාව දැනුම්වත් කරලා පිහිටක් වුණොත් ඒක ලොකු පිනක් යයි ඔහු කළ යෝජනාව අනුව මට ඇය හමුවීමට හැකි විය.එක්දින යාත්‍රාව පණගන්වන ඇය එය පිරිමින් පරදවමින් සීරුවට දියඹට ගෙන යන්නීය. බෝට්ටු එංජිම ඇයට සෙල්ලම් බඩුවක් සේය. ඒ ඇගේ ආත්මවිශ්වාසය නිසා විය යුතුය. ඇයටත් ඇගේ දරු දෙදෙනාටත් යහපතක්ම වේවා.සටහන හා ඡායාරූපමුන්නේශ්වරම සමූහ ඊ.සී.ප්‍රනාන්දුලෝකය පවතින්නේ හිරුගේ කිරණින් හා මවගේ කිරෙන් යැයි ලෝ ප්‍රකට කියමනක් තිබේ. “අම්මා නැති කල - අප්පා කවර කල” යැයි අප සමාජයේ ද කතාවක් පවතී. සැබෑ මවකගේ වටිනාකම සැබැවින්ම අමිල ය.කොසු මිටක් යතු ගාමින් පිරිමියෙකුට නොදෙවෙනිවඅත්ට්‍රැක්ටරයෙන් යාමට සූදානම්වනිවස හා වැඩපළකර්මාන්තයඅතරතුර දරුවාට පොතපත කියා දෙන උදේනි දිරිය මවතම දරුවන් වෙනුවෙන් අපරිමිත කැපවීම් කරන මවුවරුන් පිළිබඳව අපට නිරන්තරයෙන් අසන්නට දකින්නට ලැබේ. ඒ අතරම තම දරුවන් මහ මඟ දමා යන මව යන නාමයට ද නිගරු ගෙන දෙන තැනැත්තියන් ද සිටීම කනගාටුවට කරුණකි.එහෙත් පියා හැරගිය දැරියන් උදෙසා ඉමහත් කැපවීමක් කරමින් තම තුරුණු වියත්, තුරුණු ගතත් ඔවුන් වෙනුවෙන් ම යොදවන තරුණ දිරිය මවක රඹුක්කනට නුදුරු ගොඩගන්දෙනිය ප්‍රදේශයේ සිටින්නී ය. තම දියණියන්ට ඇය සෙනෙහෙබර මවක මෙන් ම පවුලේ බර කරට ගෙන ආදායම්, උපයන ‘පියෙකි’. මවකගේ දාරක සෙනෙහසත්, පියෙකුගේ රැකවරණයත් තම දරු දෙදෙනාට නොඅඩුව සපයන ඇය උදේනි පුෂ්පා කුමාරි හේරත් ය. ඇයගේ වයස අවුරුදු තිස් හතකි.උදේනි රඹුක්කන පරාක්‍රම විද්‍යාලයෙන් මූලික අධ්‍යාපනය ලැබුවා ය. අධ්‍යයන පොදු සහතික පත්‍ර සාමාන්‍ය පෙළ සමත් වූ ඇය වැඩිදුර අධ්‍යාපනයට යොමු නොවී රැකියාවකට ගියේ පවුලේ ආර්ථිකයට ශක්තියක් වීමට ය. රැකියාව අතරතුර හදිසියේ හමුවූ තරුණයකු හා ඇය පෙමින් වෙළුණේ යෞවනයේ ආදර හැඟුම් කාටත් පොදු බව සනාථ කරමිනි. අගනුවර සමීපයේ පදිංචිකරුවකු වූ තම සැමියාගේ සිතුම් පැතුම් තමාට සමාන නොවන බව ඇයට වැටහෙන විට ඇය දෙදරු මවක වූවා ය. විවාහ වී වසර කිහිපයක් එක්ව සිටි ඔවුහු වෙන්වී ජීවත්වීමට තීරණය කළාය. ඇය දරු දෙදෙනා ද සමඟ තම දෙමාපියන් වෙත ආවා ය.තම දෙමාපියන්ට තමාත් තම දරු දෙදෙනාත් බරක් නොවීමට උදේනි ඇඟලුම් කම්හලේ රැකියාවට සමුදෙමින් නිවසේ සිට තම පියාගේ කොසු - ඉදල් නිපදවීමේ වැඩවලට උදවු වූවා ය. ටික දිනකින් තනිවම එම කර්මාන්තයේ යෙදීමට පුහුණුවක් ඇයට ලැබිණි. තම පියාගේ නිවස ආසන්නයේ ම පර්චස් එකොළහක ඉඩම් කැබැල්ලක් ඇය මිල දී ගත්තා ය. එම ඉඩමේ කටු මැටියෙන් කාමරයක් ඉදිකර ගත් ඇය එහි පදිංචි වූවේ ජීවන අභියෝගයට මුහුණදීමේ තිර අදිටන ඇතිව ය.තාත්තා සමඟ නිපදවන කොසු හා ඉදල් විවිධ ප්‍රදේශවලට අත්ට්‍රැක්ටරයකින් ගෙන යමින් අලෙවි කිරීමට ඇය හුරු වූවා ය. කොසු හා ඉදල් නිෂ්පාදනයත්, අත්ට්‍රැක්ටරය පැදවීමත් ඇයට ගැටලුවක් නොවිණි. ඇයගේ නිෂ්පාදනවලට වෙළෙඳ පොළේ ද පැවතියේ හොඳ ඉල්ලුමකි. ක්‍රමයෙන් තම ව්‍යාපාරය දියුණුවට පත්වෙද්දී ඇය ත්‍රිරෝද රථයක් ලීසිං ක්‍රමයට මිලදි ගත්තේ එය අත්ට්‍රැක්ටරයට වඩා තම කාර්යයට පහසුවක් බව පවසමිනි.තමාගේ හැකියාවෙන් කෙටි කාලයක් තුළ දිගු ගමනක් පැමිණි උදේනි මහත්මිය මෙසේ පැවසුවා ය.“අලුතින් ඉඩමක් අරගෙන, දරුවන්ට උගන්වා ගන්න මට මුදල් තිබුණේ නැහැ. මම හැමදාම පාන්දරින් ඇහැරලා ඉදල් හදනවා. ඊට පස්සේ දරුවන්ගේ කටයුතු කරලා ඒ අය පාසලට යවනවා. නැවතත් ඉදල් හදලා හවසට දරුවන්ගේ පාඩම් කියලා දෙනවා. රෑටත් ඉදල් කොසු හදනවා. මගේ ගෙදරට විදුලිය නැහැ. ලාම්පු එළියෙන් මේ කර්මාන්තය කරන්න අමාරුයි. දරුවන්ට පොත් පාඩම් කිරීමත් ලාම්පු එළියෙන් අපහසුයි. ඒ ඇරත් ලාම්පු තෙල් වලට විතරක් මාසයකට රුපියල් දහසක් පමණ වියදම් වෙනවා.සතියක් පාසා මම හදන කොසු ඉදල් රඹුක්කන අවට කඩවලට දමනවා. කිරිවල්ලාපිටිය, අලවත්ත, කොස්සින්න, ඇඹුල්අබේ ඒ හැම කඩේකම තිබෙන්නේ මම හදන කොසු - ඉදල්. මාසයකට සැරයක් මාවනැල්ල, අරනායක, දිප්පිටිය, උස්සාපිටිය වැනි ප්‍රදේශවලට බිස්නස් යනවා. සතියකට කොහොමත් ඉදල් හාරසියයක්, පන්සීයක් හදන්න පුළුවන්. කොසු විතරක් හදනවා නම් මට දවසකට කොසු සීයක් විතර හැදිය හැකියි. දරුවන්ගේ පාසල් වැඩ නිසා දවසම වැඩ කරගත හැකිවන්නේ සෙනසුරාදා ඉරිදාට විතරයි.කොසු - ඉදල් සඳහා ගන්නා ලී මිටවල් කෑගල්ලෙන් ගන්නවා. මිටක් රුපියල් පහළොවක් වෙනවා. කොහු මිටක් කීවාට ඒවා හතරැස් ලී කෑලි. මම ගෙදරදී යතු කැටයකින් ගාලා තමයි ඒවා රවුමට සකස්කර ගන්නේ. කොහොමත් ලීයක් යතු ගාලා රවුම් කර ගන්න විනාඩි පහක් හයක් ගතවෙනවා. මගේ ගෙදරට විදුලිය තිබෙනවා නම් මට කටර් කරන්න මැෂින් එකක් යොදාගත හැකියි. ගෙවල් අවටින් කුඩා ගස් අරගෙන. ගෙදරදීම කුට්ටි කරගැනීමට මැෂිමක් තිබෙනවා නම් මීට වඩා ලාභයි.දැනට මම ඉදල් වර්ග තුනක් හදනවා. පොල් කූරු වටේට පටි ගහලා හදන ඉදල මිලෙන් වැඩියි. ඒ ඉදලක් හදන්න ගතවෙන වෙලාවත් වැඩියි. බියර් ටින් අරගෙන එම ටින් එක කපලා රිවට් කරලා හදන මුදලට එතරම් වෙලාවක් යන්නේ නැහැ. ඒක ඊට වඩා අඩුවෙන් දෙන්න පුළුවන්. මේ දෙකටම අමතරව තව තරමක් ප්‍රමාණයෙන් කුඩා ඉදලක් හදනවා. එය මිලෙන් අඩුයි. කොසු වර්ග දෙකක් මම හදනවා. මැදපු කොහුවලින් හදන කොස්ස, සාමාන්‍ය කොහුවලින් හදන කොස්සට වඩා ප්‍රමිතියෙන් ඉහළයි. ඒ නිසා ම එහි මිලත් ටිකක් වැඩියි.කොසු හදන්න ගන්න පොල් කොහු කිලෝ එකක් රුපියල් අනූවක් වෙනවා. පොල් කූරු කිලෝ එකක් රුපියල් හතළිහක් වෙනවා. තහඩු කිලෝ එකක් අපි ගන්නේ රුපියල් දෙසීයකට. ඇණ කිලෝ එකක් රුපියල් එකසිය අසූවක් වෙනවා. මේවා අපි ගන්නේ අලව්වෙන්. කොසු - ඉදල් විකුණලා මුදල් ලැබුණු ගමන් අලව්වට ගිහින් බඩු ගේනවා. එක පාර තොගයක් ගෙනැවිත් තියාගන්න තරම් අපිට ආර්ථික ශක්තියක් නැහැ. ලොකු ඕඩර් එකක් ආවොත් වැඩිපුර ගේනවා. හැබැයි මගේ කොසු ඉදල් අඩුපාඩු කියලා ආපසු ලැබිලා නැහැ.මේ ව්‍යාපාරය දියුණු කරගන්න මුදල් අවශ්‍යයි. ආර්ථික ප්‍රශ්නත් සමඟ ලැබෙන මුදල් ප්‍රමාණය අනුවයි මට කටයුතු කරන්න වෙලා තිබෙන්නේ. දැලිවල ගොවිජන සේවා මධ්‍යස්ථානයේ ගොවිජන බැංකුවෙන් මට රුපියල් ලක්ෂයක ණයක් ලබාදුන්නා. විශේෂ අනුග්‍රහයක් ලෙසට ඒක මේ ව්‍යාපාරය දියුණු කරගන්න විශාල ශක්තියක්. ප්‍රධාන මාර්ගයක් සමීපයේ වැඩපළක් ආරම්භ කිරීමට තැනක් ඇත්නම් මීට වඩා අලෙවිය වැඩියි. ඒත් ඒ වගේ තැනක කුලී ගෙවන්න විශාල මුදලක් අවශ්‍ය වන නිසා ගෙදරම මගේ කර්මාන්තය කරනවා. මේ වැඩට උදව්වට තව කෙනෙක් ගත්තා නම් පහසුයි. ඒත් දැනට මගේ දරුවන් මට උදව් වෙනවා.ඇඟලුම් කම්හලේ වැඩට ගියා නම් උදේ හතට වැඩට යන්න ඕනෑ. හවස පහ - හය වෙනකල් වැඩ කරලා ගෙදර එන්න වෙන්නේ රෑටයි. මේ කර්මාන්තය මට දරුවන් සමඟ හිඳිමින් ගෙදරදීම කරන්න පුළුවන්. ගෙදර දොර වැඩ කරගෙන, දරුවනුත් බලාගෙන ඉන්න ඕනෑ නිසා මම මේ රස්සාව තෝරා ගත්තා. මම පුළුවන් තරම් වැඩ කරලා මට වෙහෙස එනකොට විවේක ගන්නවා. වෙනත් තැනක වැඩට ගියා නම් එහෙම කරන්න බැහැ. ප්ලාස්ටික් කොසු වෙළෙඳ පළේ තිබුණාට අපේ නිෂ්පාදනවල ඉල්ලුම අඩුවෙලා නැහැ.මට කොසු - ඉදල් වලට අමතරව දූවිලි පිස්න, වැසිකිළි බුරුසු, පාපිසි, මෙට්ට හදන්න පුළුවන්. මුල් කාලයේදී මේවා හදලා අත්ට්‍රැක්ටරයෙන් ගෙන ගියා. දැන් ත්‍රිවිල් එකෙන් ගෙනි යනවා. මට රියදුරු බලපත්‍රයක් තිබෙනවා. මගේ දෙමාපියොත්, අයියාත්, මල්ලිත් අවශ්‍ය වෙලාවලදී මට උදව් ලබාදෙනවා. මම මෙතැන ප්‍රවාහන අපහසුකම් තිබුණත් පදිංචි වුණේ ඒ ආරක්ෂාවත් මට ලැබෙන නිසයි. ගෙදරට එන පාර ප්‍රාදේශීය සභාවට අයිති පාරක් වුණත්, බොරළු ටිකක්වත් දමලා නැති නිසා පොඩි වැස්සකටත් මඩ වෙනවා.මගේ ලොකු දුව සාමාන්‍ය පෙළ විභාගය හොඳින් සමත් වුණා. එයා දැන් පින්නවල ජාතික පාසලේ උසස් පෙළ වානිජ අංශයෙන් ඉගෙන ගන්නවා. පොඩි දුව මේ අවුරුද්දේ ශිෂ්‍යත්ව විභාගයට සූදානම් වෙනවා. එයා ඉගෙන ගන්නේ වැලිගමුව කනිටු විද්‍යාලයේ. එයා ඊට කලින් ගෙවල් ආසන්නයේ තිබෙන පාසලකට ගියා. ඒත් ටීචර් කෙනෙක් එයාට ගහලා ඉස්කෝලේ යන්න බැහැ කිව්වා. ගුරුවරයෙක් ළමයෙක් ට පාරක් ගැහුවා කියලා ඒ ගැන හොයන්න මම ගියේ නැහැ. මම දුවව දැන් ඉගෙන ගන්න පාසලට ඇතුල් කළා. මට මගේ දරුවන්ට හොඳට උගන්වා ගන්න ඕනෑ.අපිට සමෘද්ධි සහනාධාරය ලැබෙන්නේ නැහැ. සමෘද්ධිය තිබෙන පවුල්වල ඉගෙනීමට දක්ෂ දරුවන්ට ශිෂ්‍යත්ව ලැබෙනවා. නිවාස හදලා දෙනවා. ඒත් අපිට ඒ එකම ආධාරයක්වත් නැහැ. නමුත් මගේ හිත සවිමත්. මගේ දෑතේ ශක්තියෙන් මේ පැමිණි විලසටම ඉදිරියටත් මට යන්න පුළුවන් කියලා මම හිතනවා. අපිට උදවු කරන්න කැමති අයෙක් ඉදිරිපත් වේ නම් එයත් අපිට ශක්තියක්” ඇය අවසාන වශයෙන් කීවා ය. උදේනි පුෂ්පකුමාරි හේරත්, දෙහිවත්ත, ගොඩගන්දෙනිය, රඹුක්කන ඇයගේ ලිපිනයයි. දුරකථන අංකය - 072 - 4788416 යන්නය.තොරතුරු සොයා යාමට මඟ පෙන්වූ ගොවිජන සංවර්ධන ප්‍රාදේශීය නිලධාරිනී ඩබ්ලිව්.ජී.ජේ. අනෝමා කුමාරි හා කෘෂිකර්ම පර්යේෂණ නිෂ්පාදන සහකාර රේණුකා කරුණාරත්න මහත්මීන්ට ස්තුතිය හිමිවේ.සටහන හා ඡායාරූපරඹුක්කන විශේෂඔස්වල්ඩ් ගොඩකුඹුරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af1305122</link>
    <topic>සුළඟ, පාන්කිරිත්තා සහ මිනිසා</topic>
    <author>කසුරි</author>
    <content>හිමිදිරිය පැමිණ ඇත. දැන් දවස ඇරඹීමට සුදුසුම වේලාවයි. එහෙත් තවමත් හරි හැටි ඉර පායා නැත. දවස පටන් ගන්නට අරුණැල්ල වුණද සෑහේ.හිමිදිරි සුළඟත් හමා යයි. තුරුමුදුන් සිප එන හිමිදිරි සුළඟේ තුරු වදුලු, ළාදලුවල නැවුම් සුවඳද ගැබ්ව ඇත. මල් සුවඳට ඉව අල්ලමින් මම හිමිදිරි අරුණැල්ලේ පියමං කරමි.මට හිමිදිරි සුළඟේ ශබ්දය ඇසේ.”ළා හිරූ පායලා...”මම සුළඟේ ගී හඬට ඉව අල්ලමින් වෙල්යාය ඉස්මත්තේ ඇති කමත දෙසට ගියෙමි. මට එහිදී සුළඟ හමුවිය. සුළඟ පැමිණ සිටියේ මිනිසකුගේ වේශයෙනි. ඒ මිනිස් වේශය ටී.එම් ට සමානය.මේ මිනිසා කිසිවක් නොකියයි. එහෙත් ගයයි.”ළා හිරූ පායලා”ඒ ගීය තුළ සියල්ල ඇත. ළා හිරු රශ්මිය මෙන්ම තුරුවදුලු වලින් එන නැවුම් සුවඳ ද ඇත. සුළඟක් වැනි වූ මිනිසා මා ද රැගෙන සෞන්දර්ය චාරිකාවක යෙදුණේය. සෞන්දර්ය චාරිකාවෙන් පසු මම සුළඟක් වැනි මිනිසාගෙන් සමුගතිමි.ලෝකය මොන තරම් සුන්දර ද...!මී මැස්සා මෙන්ම සමනලයා ද සුන්දරත්වයේ මිහිර අත්විඳිති. බට්ටිචි ජෝඩුව ප්‍රේමයේ මධු බඳුන තොලගාද්දී තනිවූ පාන් කිරිත්තා ශෝක ගීතයක් ගායනා කරනු ඇසේ.මම හුදෙකලාවූ පාන්කිරිත්තා සොයා යමි. විරහවේ රාවය ම සිතට කාන්දුවෙයි. විරහවේ ඉව ඔස්සේ මම පාන්කිරිත්තා සොයා සත් ගව්වකට ඔබ්බෙන් ඇති කඳු සතක් පසු කර ගියෙමි. සත්වැනි කන්ද පාමුල පාන්කිරිත්තා සිටියේය. ඔහුගේ විරහ ගීතය මට දුර සිට ම ඇහිණි.”කෝ මා පැතූ ඔබෙ ආදරේ”හුදෙකලා පාන්කිරිත්තා ටී.එම්. වේශයෙන් පැමිණ වෙල්යාය මැද බක් මී ගසේ සෙවණේ සිට ප්‍රේමවන්තයාගේ ගීතය ගායනා කරයි.”නොබලන් කුමරියනිසසල මා දෙසසසල ඔබේ දෙනෙතින්ආදර පවනින්නොසැළුණ මා හදකලඹනු නොහැක ඉතින්””ගයන්න ටී.එම්. අප වෙනුවෙන්”ප්‍රේමය අහිමිවූ ප්‍රේමවන්තයෝ ඉල්ලා සිටියහ. ටී.එම්. නිසසලව ගයමින් උන්ගේ සිත් සසල කරවයි.එහෙත් එක්වරම ටී.එම්. විරහවේ දැහැනින් මිදී නැඟී සිටී.මම යළිත් වික්‍ෂිප්ත භාවයට පත්වුණෙමි. ටී.එම්. දුර බලා සිටී. කිසියම් ඡායාවක් මට මෙන් ම ඔහුට ද පෙනෙනවා විය යුතුය.”ඒ එන්නේ සැබෑ මිනිසෙක්”ටී.එම්. කියයි. සුළඟද, හුදෙලා පාන්කිරිත්තා ද පෙනෙන්නට නැත. ඒ වෙනුවට සැබෑ මිනිසකු සිටී. ඔහු සැබෑ මිනිසුන්ගේ ගීතය ගයයි.”අඳුරු කුටිය තුළ...දොරගුළු ලාගෙන...”ටී.එම්. ගේ හඬ චක්‍රාවාටය තෙක් විහිද යයි. මන්ද එය මිනිසුන්ගේ හඬ බැවිනි.එවිට දෑකැත්තක් සහ මිටියක්ද? උදැල්ලක් සහ නඟුලක් ද කර තබාගත් සැබෑ මිනිසා එතැනින් පියමං කරයි.”පාර හදන තැන... පොළොව කොටන තැන...ගිනියම් අව්වේ... මහ වරුසාවේදෙවියෝ වැඩ ඉන්නේ”සැබෑ මිනිසා ගේ හඬ දෝංකාර දෙයි. මම වික්‍ෂිප්ත භාවයෙන් මිදෙමි. විචිත්‍ර වූ මායාව වෙනුවට දහඩියෙන් පිරුණ යථාර්ථය පැමිණ සිටී.මම මේ සැබෑ මිනිසා සොයා මැයි 11 දා සවස කොළඹ මියුසියස් ශාලාවට යාමට තීරණය කළෙමි. ඒ මියුසියස් විදුහල් ශාලාවට ටී.එම්. එන ආරංචිය සැලවූ මොහොතේය.මන්ද මට මගේ “සොඳුරු අතීතය” සොයා යාමට සිත් වූ බැවිනි.ඔබ මේ සටහන කියවන විට සැබෑ මිනිසා ඇවිත් යන්නට ඇත. එහෙත් ඔහු යළිත් එනු ඇත. මන්ද ‘සොඳුරු අතීතය’ කෙසේවත් වියැකී නොයන බැවිනි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af1305123</link>
    <topic> වෙසක් උත්සවය ආරක්ෂා කරගත්තේ නැත්නම් ඒකත් අමාවකක් බවට පත්වේවි</topic>
    <author>සංවාදය</author>
    <content>බෞද්ධාලෝක මාවතේ ධර්මායතනයේ අධිපති සහ බත්තරමුල්ල ‘ලක්විරු සෙවණ’ නිර්මාතෘ ඇල්ලේ ගුණවංශ හිමි“වෙසක් උත්සවය ආරක්ෂා කරගත්තේ නැත්නම් බෞද්ධයන්ගේ මේ උතුම් උත්සවයත් අටවකක් බවට පත්වේවි.” වෙසක් උත්සවය රැකගත යුත්තේ ඇයි යනුවෙන් නඟන ලද ප්‍රශ්නයකට පිළිතුරු දුන් කොළඹ බෞද්ධාලෝක මාවතේධර්මායතනයේ අධිපති හා බත්තරමුල්ල රණවිරු ලක්විරු සෙවණ නිර්මාතෘ ඇල්ලේ ගුණවංශ හිමියෝ පැවසූහ. ඒ අරබයා අප නැඟු ප්‍රශ්න මාලාවකට උන්වහන්සේ දුන් පිළිතුරු මතු සඳහන් වේ.වෙසක් උත්සවය හා සැරසිලි ගැන අද වන විට පවතින තත්ත්වය කුමක් ද?අද ඉතිරි වෙලා තියෙන්නේ වෙසක් උත්සවය හා පොසොන් උත්සවය පමණයි. බෞද්ධයන්ට ඒකත් යාම්තමට. වෙසක් උත්සවය විශේෂයෙන්ම ආරක්ෂා කරගැනීම බෞද්ධයන් උනන්දු විය යුතුය. ඒක බෞද්ධයන්ගේ යුතුකමක්. ප්‍රබල උත්සවයක් හැටියට මෙපමණයි අද බෞද්ධයන්ට ඉතුරු වෙලා තිබෙන්නේ. මේක ආරක්ෂා කරගත්තේ නැතිනම් මා නැවතත් කියනවා මේ දිනයන් අටවක බවට පත්වේවි. බෞද්ධයන් අද අටවක, අමාවක දන්නේ නැහැ.අපිට උත්සව රැසක් තිබුණා. සිංහල බෞද්ධයන්ට දුරුතු නවම් මැදින් බක් වෙසක් පොසොන් මේ ආදි වශයෙන් අවුරුද්දේ මාස දොළහට උත්සව තිබුණේ. අද මේ ඔක්කොම වැටිලා. අද ඉතුරු වෙලා තියෙන්නේ වෙසක් පොසොන් උත්සවය පමණයි.අපේ රටේ සංස්කෘතිය අනුව අපිට උත්සව රැසක් තිබුණා නේද?මේ රටේ සංස්කෘතිය සමඟ හැම දෙයක්ම අපේ සමාජය උත්සවයක් හැටියටයි පැවැත්වූයේ. පැවිදි උත්සවය, උපසම්පදා උත්සවය, මඟුල් බණ කීමේ උත්සවය, විවාහ උත්සවය මේ ආදි වශයෙන් බෞද්ධයන් සෑම වැදගත් අවස්ථාවක්ම මුල්කරගෙන උත්සව පැවැත්වූවා. විශේෂයෙන්ම ශ්‍රී ලාංකික බෞද්ධයන් අතීතයේ සිටම උත්සව රැසක් පැවැත්වූවා. අද බලන කොට මේ උත්සව රැසක්ම වැටිලා ගිහින් තිබෙන බව පෙනෙනවා. වෙසක් උත්සවය ආරක්ෂා කරගන්න බෞද්ධයන් උනන්දු විය යුතුයි.වෙසක් උත්සවය වැනි බෞද්ධ උත්සව වැටෙන්න පිරිහෙන්න යම්කිසි හේතුවක් හා බලවේගයක් තිබෙනවා ද?මෙවැනි උත්සවයක් පිරිහීමට හා වැට්ටවීමට යම්කිසි කුමන්ත්‍රණයක් රටේ පවතිනවා. මේක මේ අද ඊයේ සිට නොවෙයි අවුරුදු 40 - 50 විතර කාලයක සිටමයි ක්‍රියාත්මක වෙමින් පවතින්නෙ. නිදහසින් පසුව අපේ දියුණුවත් පිරිහීමත් දෙකම සලකා බලන්නත් අද අපට සිදුවී තිබෙනවා.වෙසක් උත්සවය ගැන බැලුවම මෙවැනි උතුම් උත්සවයක් වට්ටන්න උපායශීලී ක්‍රියාමාර්ගය අනුගමනය කරන බව පෙනෙනවා. මේවා ඉතා සියුම් විදියටයි සිදුවන්නේ. ඇතැම් නායක කාරකාදීන් මඟින් ද මේ මත නොදැනෙන්න ඉතා සියුම්ව ප්‍රකාශ කරනවා.ඒ ගැනත් යමක් කිව්වොත්...මේකට නිදසුනක් ලෙස පෙන්වා දෙන්න පුළුවන් කරුණක් ලෙස ආමිස පූජාවට වඩා ප්‍රතිපත්ති පූජාවට මුල් තැන දෙන්නැයි නිවේදන නිකුත් කිරීම. මේ කරුණු සම්පූර්ණයෙන්ම බෞද්ධ විරෝධී මතයක්. වෙසක් දිනයට පමණක් නොවෙයි ප්‍රතිපත්ති රකින්න ඕනෙ. ප්‍රතිපත්ති හැමදාම රැකිය යුතු දෙයක්. අනික් පැත්තට ඇතැම් අය කියන්නෙ වෙසක් දිනයට සිල් සමාදන් වෙන්න. මේ දවසට පමණක් සිල්සමාදන් වී සිල් රැකීම අරුත කුමක් ද? ශීලය නම් කවදත් ශීලයයි. වෙසක් දිනයට පමණක් මෙහි වෙනස් වෙන්නේ නැහැ. බෞද්ධයෝ නම් හැමදාම සිල් රැකිය යුතුය. නිවේදනවලින් පේන්නේ කියන්නේ වෙසක් උත්සවයට සිල් ගැනීම පමණක් ඇති කියලයි.වෙසක් උත්සවයකදී මම දැක්කා එක්තරා පුවත්පතක මෙවර වෙසක් උත්සවය ආමිසයට වඩා ප්‍රතිපත්ති පූජාවට මුල් තැන දෙමින් පැවැත්වීම ගැන. මේකෙන් යටින් කරන්න හදන්නේ වෙසක් සැරසිලි අඩු කරන්න. මෙලෙස කුමන්ත්‍රණ කර වෙසක් උත්සවය අටවක අමාවක කරලා දැමීමටයි මේ බලවේගවලට වුවමනාව.වෙසක් සැරසිලි සම්බන්ධයෙන් ඔබ වහන්සේ කරන ඉල්ලීමක් තිබෙනවා ද?බෞද්ධයෝ හැටියට හැම දෙනෙක්ම පුළුවන් තරම් වෙසක් උත්සවය සැරසිලි කරන්න. තමන්ගේ ගෙදර පාර - වැඩ පොළ කාර්යාලය ඇතුළු සැරසිලි කරන්න පුළුවන් හැම තැනකම සැරසිලි කළ යුතුය. වෙසක් අසිරිය පෙන්නුම් කළ යුතුය. එය අලංකාරවත් හා විචිත්‍රවත්ව සිදුකළ යුතුය. මෙවැනි දේ සිදු කිරීමත් පින් සිද්ධ වෙන කටයුත්තක්.කොටින්ම කියනවා නම් මේ වෙසක් උත්සවය උත්සවශ්‍රීයෙන් තමන්ට හැකි උපරීම මට්ටමින් සැමරිය යුතුය.වෙසක් සැරසිලි දැන් කඩෙන් ගෙනත් සිදුකරන ක්‍රමයක් පවතිනවා. ඒ ගැන කුමක් ද කියන්නෙ?කඩෙන් වෙසක් කූඩු මිලදී ගෙන ගෙදර ගෙනත් වෙසක් උත්සවයට එල්ලීම අන්තිම නරක වැඩක්. වෙසක් කූඩුවක් හෝ ගෙදරදීම හදන්න.එදා බෞද්ධයෝ හැම ගෙදරකම කූඩු හැදුවා. පවුලේ සමඟියත් මේ තුළින් පිළිබිඹු කළා. රෑට කෑම කාලා පවුලේ සියලු දෙනා එකතු වෙලයි කූඩු හැදුවේ. කූඩු හදන මේ කාලය තුළ ගෙදර කිසි කෙනෙකුගෙන් පව්සිද්ධ වීමක් වන්නේ නැහැ.මෙවැනි දේ ඉතා හොඳ දේවල්. අටපට්ටම් කූඩුව අපේ රටේ ලස්සනට හදන කූඩුවක්. ලෝකයේ වෙනත් වෙසක් කූඩුවකට නොදෙවැනි ලස්සනක් අපේ අටපට්ටම් කූඩුවේ පෙන්නුම් කරනවා. මේ කූඩුවෙන් පිළිබිඹු කරන්නේ ආර්යඅශ්ටාංගික මාර්ගයයි.වෙසක් වගේම අද අවුරුදු කන්නත් අපේ අය කඩෙන් කැවුම් ගෙඩිය ගන්නවා. අනිකුත් කැවිලි වර්ගත් ගන්නවා. මෙහෙම කරන්න එපා. මේවා ගෙදරම හදන්න. චාරිත්‍ර පුරුදු වෙන්න. සිංහලකම බෞද්ධකම රැකගන්න.වෙසක් උත්සවයේ සැරසිලි භාණ්ඩවල මිල ද අද වැඩියි. මේක සාමාන්‍ය මහජනතාවට ඔරොත්තු දෙන්නේ නැහැ නේද?වෙසක් සැරසිලි මේ උත්සව කාලයට ගෙන්වා සහන මිලකට බෙදා හැරීම අවශ්‍යයි.උත්සව සමයට වෙනත් භාණ්ඩ හා උපකරණ පිටරටින් ගෙන්වා බෙදා හරිනවා. වෙසක් උත්සවයටත් වෙසක් සැරසිලි භාණ්ඩ ගෙන්වා සහන මිලට බෙදා දෙන්න වැඩ පිළිවෙළක් තිබිය යුතුය.‘ටිෂු’ කඩදාසි විදුලි බුබුළු මෝටර් මේවා බොහොමයක් වෙළඳාම් කරන්නේත් ගෙන්වා බෙදා හරින්නේත් බෞද්ධයන් නොවන අයයි.බෟද්ධ කටයුතු දෙපාර්තමේන්තුව සහ සංස්කෘතික අමාත්‍යාංශය මේ ගැන අවධානය යොමු කර වැඩපිළිවෙළක් සකස් කරනවානම් ඒක ලොකු සහනයක්.වෙසක් සැරසිලි නිසා අපේ රටට සෑහෙන නිර්මාණ කරුවන් පිරිසක් ද බිහිවෙලා තිබෙනවා නේද?විදුලි කාර්මිකයන්, චිත්‍ර ශිල්පීන්, කැටයම් ශිල්පීන්, කාර්මික ශිල්පීන් තොරණ විස්තර ඉදිරිපත් කරන විරුදු ශිල්පීන් වෙසක් උත්සවයෙන් බිහිවී තිබෙනවා. වෙසක් සැරසිලි නිසා ගමේ එකමුතුකම ද වැඩිවී සමඟිය සාමදානය පැතිර යන්නටත් එයත් හේතුවක් වී තිබෙනවා. දන්සල් පවත්වන්න සාමූහික බවක් ඇතිව කටයුතු කරන්නත් හුරු පුරුදු ඇතිකරගත්තා මේ නිසා.අතීතයේ වෙසක් උත්සව ගැන සඳහන් කළොත්...ඈත අතීතයේ අපේ ඉතිහාසය ගෙන බැලුවොත් රජවරුන් පවා වෙසක් උත්සව හොඳින් උත්සවශ්‍රීයෙන් පවත්වා තිබෙනවා. දුටුගැමුණු රජතුමා වෙසක් උත්සව පවත්වා ඔටුන්නක් හිසේ පැලඳගෙන තිබෙන බව ඉතිහාසයේ සඳහන් වෙනවා. දුටුගැමුණු රජතුමා ඔටුනු 24 ක් මේ අන්දමට වෙසක් උත්සව 24 ක් පවත්වා හිසේ පැලඳ තිබෙනවා.වසභ රජතුමා වෙසක් උත්සව 12 ක් පවත්වා ඔටුනු 12 ක් හිසේ පැලඳ ගෙන තිබෙනවා. රජවරු වෙසක් උත්සව පැවැත්වූ අවස්ථා ගැන මහාවංශයේ ද කරුණු සඳහන් වෙනවා. උත්සව කියන්නේ මිනිසුන් උනන්දු කරවන්න උද්යෝගය ඇති කරවන්න රඳවා තබා ගැනීමට කරන දේ. මේවා ඉතා හොඳ ක්‍රම. මිනිස්සු ඒකරාශි කරන ක්‍රම.මම පෙර සඳහන් කළ පරිදි ආමිසය මෙන්ම ප්‍රතිපත්තිය ද අවශ්‍යය. බුදුන් වහන්සේ කිසිම තැනක ආමිසය ප්‍රතික්ෂේප කර නැහැ. ආමිසයත් අවශ්‍යය. බුදු දහමේ දානය කියන කොට එය ආමිසයට අයිති දෙයක්. ඒ නිසා ආමිසය හා ප්‍රතිපත්තිය දෙකම රැකගත යුතු ආරක්ෂා කර ගත යුතු දෙයක්.දන් හැන්දක් බෙදන්නේ නැතිව කෙනෙකුට ලෝබකම නැතිකර ගන්න බැහැ. සමහරුන්ට දන් හැන්දක් බෙදන්න ගියත් අත වෙවුලනවා. අපි පුංචි කාලේ තොරණ 30 ක් විතර ඉදිකෙරුණා. නමුත් අද කොළඹ තොරණ කීයද ඉදිවෙන්නේ. වෙසක් සැරසිලිත් අඩුයි. මම බෞද්ධාලෝක මාවතට ගියාට පස්සේ බෞද්ධ සැරසිලි සහිත වෙසක් උත්සවයක් පවත්වන්නට පියවර ගත්තේ. ඒක දැන් අඛණ්ඩව පවත්වාගෙන එනවා.මේ වගේ අලුතින් වෙසක් සැරසිලි ඔබ වහන්සේගේ මඟ පෙන්වීමෙන් මෙවර සිදු කරන්න වැඩපිළිවෙළක් තිබෙනවා ද?ඔව් මෙවර උත්සවයට බත්තරමුල්ල රවුම් තුන හන්දියේ පාර ‘ලක්රණවිරු’ සෙවණ හා පාර්ලිමේන්තුව අවට දියවන්නා මඟ දෙපස වෙසක් සැරසිලි රැසක් පවත්වන්න පියවර ගෙන තිබෙනවා. දියවන්නා වෙසක් කලාපය ලෙස මෙය පවත්වනවා ලක්විරු සෙවණ මුල් කරගෙන. අතිවිශාල වෙසක් කූඩු රාශියක් වෙසක් සැරසිලි මේ අවට සිදු කරනවා. දියවන්නා ඔය යොදාගෙන නාවික හමුදාවේ සහායෙන් විශේෂ ;බීට්ටුවක වෙසක් භක්ති ගීත වැඩ සටහනක් පවත්වනවා. ශ්‍රී ලංකා ගුවන්විදුලි සංස්ථාවේ සහායත් මෙයට ලබා ගන්නවා.දියවන්නා ඔය නෙළුම් මලින් සරසනවා. ශ්‍රී ලංකා ගුවන් හමුදාවේ සහාය ඒ සඳහා ලැබෙනවා. පොලීසිය මඟින් වෙසක් පහන් කූඩු හදා ප්‍රදේශය සරසනවා.යුද්ධ හමුදාවේ සිවිල් ඉංජිනේරු අංශය යොදාගෙන චන්න කන්ථක අශ්වයා සමඟ ගඟ තරණය කරන අන්දම නිර්මාණය කර ප්‍රදර්ශනය කරනවා.වෙසක් දින හැන්දෑවේ ප්‍රදේශයේ දහම් පාසල් ළමයින්ගේ මල් බයිසිකල් සැරසිලි සහිත බයිසිකල් 500 සැරසිලි කළ පෙරහරක්, දහම් පාසල් භක්ති ගීත ඇතුළු වැඩ සටහන් මැයි 24 - 25 - 26 - 27 දිනවල සිදු කරන්නට බලාපොරොත්තු වෙනවා. සියලු කටයුතු සිදු වෙමින් පවතිනවා. රූපවාහිනි සංස්ථාවේ සහායත් මාධ්‍යයේ සහායත් මේ සඳහා ලබා ගන්නවා.බෞද්ධ කොඩිය ප්‍රදර්ශනය කිරීමේදීත් නිසි ගෞරව ලැබී තිබෙනවා ද?ඇතැම් මාධ්‍ය ආයතන බෞද්ධ කොඩිය ආයතනයේ ප්‍රචාරක කටයුතුවලට යොදාගෙන තිබෙනවා මම දැක තිබෙනවා.අපේ බෞද්ධ කොඩිය හැම උත්සවයකම යොදාගෙන එය වාණිජකරණයට ලක්කර තිබෙනවා. ඇතැම් අවස්ථාවල බෞද්ධ කොඩියේ ආයතනවල නම පවා සඳහන් කරනවා. මේ අපරාධය බෞද්ධ කොඩියට සිදු කරන්න එපා. වහාම මේක නැවැත්විය යුතුය.තමන්ගේ හෝටලය ළඟ මුදලාලි වෙසක් තොරණ ඉදිකළාම ඒකට දොස් කියන අයත් ඉන්නවා.හෝටලය ළඟ තොරණ හදලා තියෙන්නෙ වාසියට සෙනඟ හෝටලයටත් ගෙන්න ගන්න කියලා. මේ විවේචන හොඳ දේ නොවෙයි.අවුරුද්දට එක දවසක් හෝ හොඳ වැඩක් කරනවානම් ඒක හොඳක් පිනක්. වැඩකට නැති විවේචන කරමින් මුදලාලි විවේචන කිරීමත් කුමන්ත්‍රණ හැටියටයි මට පේන්නේ.වෙසක් තොරණ නිසා ජාතක කතා ජනප්‍රිය වුණා. මිනිස්සු ඉගෙන ගත්තා යමක්. බණ දහමට උනන්දු වුණා.අද සමාජය වේගයෙන් ඉදිරියට යනවා. ලෝකය විශ්ව ගම්මානයක්. ශ්‍රද්ධාව අඩු නොකර ශ්‍රද්ධාව වැඩි කරගන්න අප කටයුතු කරන්න ඕනෙ.ප්‍රඥාවෙන් පමණක්ම නිවන් දකින්න බැහැ. ශ්‍රද්ධාවත් අවශ්‍යයි. මේ හැම දෙයකම සමබරතාව තිබෙන්න ඕන. වෙසක් උත්සවයට ශ්‍රද්ධාව තියෙන්න ඕනෙ. ප්‍රඥාවත් අවශ්‍යයි.වෙසක් උත්සවය රැකගන්න බෞද්ධයන් අධිෂ්ඨානය කර ගත යුතුය. බෞද්ධයන්ට විශේෂ දිනයක් වන වෙසක් උත්සවය උත්සවශ්‍රීයෙන් පැවැත්වීම සෑම බෞද්ධ පවුලකම බෞද්ධයකුගේම යුතුකමක් විය යුතුය.වැඩිහිටි පරම්පරාව වෙසක් උත්සව හොඳින් පවත්වා අනාගත පරම්පරාවට ඒවා කියාදීම බාරදීම වැදගත් වගකීමක්.සංවාදයසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af1305124</link>
    <topic> බුද්ධාලම්භන ප්‍රීතිය වැඩිකිරීම මිස පහත් රුචියට ඉඩ දිය යුතු නෑ</topic>
    <author>අරුණි මුතුමලී</author>
    <content>වෙසක් උත්සවය අත ළඟයි. මේ වන විට තොරණ, දන්සල්, පහන්කූඩු ආදිය තැනින් තැන නිර්මාණය වන ආකාරය අපට දකින්න පුළුවන්. ඒ අපේ බෞද්ධ සංස්කෘතියේ ලක්ෂණ. එහෙත් ඒ සමඟම මේ වෙසක් මංගල්‍යය විනෝදයක් කරගන්න අර අඳින පිරිසකුත් ඉන්නවා. පසුගිය කාලෙම අපි ඒ බව දැක්කා. කාලයක් නටපු ඔළු බක්කන්ගේ පිහිටෙන් අනවශ්‍ය දේ කළ අය නිසා ඔළුබක්කො නැටිල්ල කෙළවර වුණා වගේ මේ පහත් වින්දනය ලබන පිරිස නිසා වෙසක් සංස්කෘතියේ අංග ලක්ෂණ විකෘති වීම වගේම ඒවා තහනම් වීමත් වැඩි ඈතක නොවේ. අධ්‍යාත්මික සුවය හා බුද්ධාලම්භන ප්‍රීතිය වැඩිවීමට කිසිදු සහයක් නොදෙන හුදෙක් පහත් විනෝදාංශයක් වූ හොල්මන් ගුහා, අපාය වැනි අංග නිසා සැබෑ බෞද්ධයන්ගේ සිත් බිඳී යන බව නම් නොකියාම බැහැ.මෙය සමහරුන් හඳුන්වන්නේ ජනප්‍රිය බුද්ධාගම නමින්.තමන් කැමැති ආකාරයෙන් වෙසක් සැමරීමට විරුද්ධ විය හැකිද?කැලණිය විශ්වවිද්‍යාලයේ සංස්කෘත අංශයේ අංශාධිපති මහාචාර්ය ඉඳුරාගාරේ ධම්මරතන ස්වාමීන් වහන්සේ ඉදිරිපත් කළේ වෙනස් මතයක්.”බුදුදහම කියන්නේ හුදෙක් දර්ශනයක් හෝ ආගමක් නොවේ. දර්ශනයක් පදනම් කරගත් ආගමක්. මේ රටේ බුදුසමය වැඩෙන්නේ සංස්කෘතිය සමඟයි. එය තායිලන්තයේ හෝ බුරුමයේ බුදුසමය සමඟ ගළපන්න බැහැ. ශ්‍රී ලංකාවේ ජනතාව සංස්කෘතික වශයෙන් බෞද්ධයින්. එහි අනන්‍ය ලක්ෂණ සමෝපේතව සිංහල බුද්ධාගම හෝ ලංකාවේ බුද්ධාගම පිළිපදින්නවුත් සේම බෞද්ධ සංස්කෘතිය පිළිපදින්නවුන් තමයි අපේ සමාජයේ ඉන්නේ.ගහක පළමු ඵලය, ළිඳක පළමු ජල දෝත වගේම දරුවකු ඉපදුණු පසු පළමු ගමන ලෙස ජයසිරිමහ බෝධියට, දළදා වහන්සේට පූජා කරන්නේ, ඒ සංස්කෘතික බුද්ධාගමක් අපට තිබෙන නිසයි.ඉන්දියාවේ රාඛී බන්ධ උත්සවය වැනි සමාජයීය උත්සව, දසරා හා දීපාවලි වැනි ආගමික උත්සව හා සමානව පැවැත්වෙන වෙසක් උත්සවයේදී කෙරෙන කටයුතු ජනප්‍රිය බුදුදහම ලෙස හඳුන්වන්නේ එහි දාර්ශනික හෝ ඵලදායිතාවයක් හෝ නැතැයි කියන අරමුණින් නම් ඒ වචනයට මම එකඟ නැහැ. මොකද මෙයට ජනප්‍රිය ලෙස හැඳින්වීමෙන් ගම්‍ය වන්නේ අනෙක් කොටස ජනප්‍රිය නොවන බවයි.ඒ වගේම මේ රටේ විවිධ ජනතීරු තමන්ට තේරෙන හා කැමැති අයුරින් වෙනත් උත්සව සමරනවා. ඒ ගැන අපට විවේචනය කිරීමට හැකියාවක් නැහැ.මහ වැස්සේ අයිස්ක්‍රීම් කන්න බලකිරීම දන්සල් දීමක් නොවේශ්‍රී ජයවර්ධනපුර විශ්වවිද්‍යාලයේ සමාජීය විද්‍යා හා මානව ශාස්ත්‍ර අධ්‍යයන අංශයේ මහාචාර්ය ප්‍රනීත් අබේසුන්දර මහතාගේ අදහස වුයේ”පසුගිය කාලය පුරාම අප දුටුවේ හුදු ආමිසය පදනම් කරගත් අයුරින් බහුතරයක් දෙනා කටයුතු කරන ආකාරයයි. ශ්‍රද්ධාව, කරුණාව, ප්‍රඥාව සමබරව පුරුදු පුහුණු කරනවා වෙනුවට ඉතාම පහත් මට්ටමේ සිදුවීම් දන්සලේ සිටම සෑම අංගයකම කෙරුණා. වැස්සේ අයිස්ක්‍රීම් කන්න බල කරනවා. සෙම්ප්‍රතිශ්‍යාව, පීනස ඇති අයට බලෙන් ඒ දන්සල් දෙනකොට හිත නරක් වෙනවා. වාහන බලෙන් නතර කර සරුවත් පොවනවා. මේවා සැබෑ දන්සලක ලක්ෂණ නෙවෙයි. සැබැවින්ම දන්සල් එදා සිට පැවතුණේ දුගී මගී යාචකාදීන්ගේ කුසගිනි හා පවස නිවන්නයි. නමුත් අද ඒවා මඟීන්ට මහත් කරදරයක් බවට පත්වෙලා යැයි කියන්නත් පුළුවන්. එයින් බෞද්ධ සංස්කෘතියේ පැවතිය යුතු ලක්ෂණවලට පහරක් එල්ල වනවා.පසුගියදා හෝමාගම ප්‍රදේශයේ දරුවන් දෙදෙනකු අතර දන්සලක් පිළිබඳව ඇතිවූ කතාබහ දුරදිග යෑමෙන් පිහි ඇනුමක් සිදුවුණා. එය රටේම හදවත් කම්පා කළ සිද්ධියක්. මෙවැනි දේ ඉවසීම, කරුණාව, මෛත්‍රිය, ප්‍රඥාව ආදී ගුණදම් පදනම් කරගත් සංස්කෘතියක ලක්ෂණ නොවෙයි. එයින් බෞද්ධ පරමාර්ථ ඉෂ්ට වන්නේ නැහැ.”බුදුදහම මනසින් තේරුම්ගත යුතුයිකැලණිය විශ්වවිද්‍යාලයේ ජනසන්නිවේදන අංශයේ අංශාධිපති මහාචාර්ය රෝහණ ලක්ෂ්මන් පියදාස මහතා ඇතැම් පිරිස් සංවිධානය කරන මෙවන් හුදු විනෝදකාමී අංග බෞද්ධ දර්ශනය ජනතාව අතර සන්නිවේදනයට කරන බලපෑම පිළිබඳව දැක්වූයේ මෙවන් අදහසක්.”බුදු දහම මනසින් තේරුම් ගත යුතු බව බුදුරජාණන් වහන්සේ ජීවමානව වැඩ සිටි කාලයේම දේශනා කළේ ආනන්ද හිමියන්ගේ පැනයකට පිළිතුරු වශයෙන්. බුදුහිමියන් පිරිනිවන් පෑ පසු බෝධියට ගරු කිරීම උන්වහන්සේට කරන ගෞරවයක් හා සමාන බව බුදුන්වහන්සේ දේශනා කොට වදාළා. අපේ ආගමික පදනම එන්නෝ එය පෙරදැරි කරගෙනයි. නමුත් මේ වන විට ඒ මුලික දාර්ශනික හරයන් යටකරගෙන ආකෘතික විලාසයක් ඉස්මතු වීම කනගාටුදායකයි. මොකද එයින් බුදු දහම අන්තවාදී ආගමක් ලෙස ඇතැම් බලවේග පෙන්වා දීමට උත්සාහ කරන නිසා.”එවැනි අදහසක් සමඟ තමන් වහන්සේ ද එකඟ වන බව ඉඳුරාගාරේ ධම්මරතන හිමියන් පෙන්වා දුන්නේ මේ අයුරින්.”සමහරු දන්සල් දීලා ඉවරවෙලා එතැන ජෝගි නටනවා. එවැනි අවර ගණයේ ලක්ෂණ අවැඩදායකයි. ආමිස පූජා සීල සමාධි ආදී ප්‍රතිපත්ති පූජාවලට ඉහළින් ඒම හා ඒවා අවරගණයේ ලක්ෂණ පෙන්නුම් කිරීම කිසියම් කුමන්ත්‍රණකාරී බලවේගයක බලපෑමක් කියා හිතන්නත් හැකියාව තිබෙනවා. එය ජනප්‍රිය බුද්ධාගම ලෙස නොව පොදු ජන බුද්ධාගම ලෙසයි හැඳින්විය යුත්තේ.ඒ වගේම මේ සංස්කෘතික ලක්ෂණවල හොඳකුත් තිබෙනවා. කවදාවත් පන්සල් බිමකට පය නොගැසූ කුමක් හෝ සංගමයක් මඟින් දන්සලක් දෙනවා. අවරගණයේ ලක්ෂණ තිබේ නම් ඒවාට විවේචන එල්ල විය යුතු සේම මේ කටයුත්ත අගය කළ යුතුයි.තවත් කරුණක් නම් විවෘත ආර්ථිකයෙන් පසු වෙසක් පත් වෙනුවට පෙම්පත් පැමිණීම, වෙසක් දිනයේ ඔළු බක්කන් නැටීමේ සංස්කෘතිය වැනි මේ දේ තහනම් කරන්න රජය තීරණය කළා. නමුත් ඒවා කවුද ගෙනාවේ? කියන පැනය පවතිනවා.එයට තවත් කරුණු එක් කරමින් රෝහණ ලක්ෂ්මන් පියදාස මහාචාර්යවරයා පැවසුවේ,”බුදු දහමින් අපේක්ෂා කරන මනසේ හා සොබාදහමේ හරය තේරුම් නොගෙන එයට හැඩතල, විලාස, නිර්මාණය කිරීම නිසාත් අද මාධ්‍ය පවා එහි දාර්ශනික හරය වෙනුවට වෙළෙඳ කරණයේ ගොදුරක් බවට පත් කිරීම නිසාත් වෙසක් උත්සවය තරගයකට තල්ලු වෙලා. මුළු වෙළෙඳ ප්‍රජාවම තම ප්‍රචාරණ කටයුතු සඳහා මේ උත්සවය දඩමීමා කරගෙන. එක එක වෙසක් කලාප අද වැහි වැහිලා. ඉස්සර අප වෙසක් කලාපයක් කීවේ ඒ වෙනුවෙන් ලියැවුණු සඟරා පොත්පත් ආදියටයි. වෙසක් කලාපවලට ආලෝකය දෙන්නේ පිටරටින් ණයට, පොළියට, කුලියට ගේන විදුලි බල්බ ආදියයි. විදුලි අර්බුදයක් තිබෙන මේ කාලයේ තොරණ හා වෙසක් කූඩු ආදියට අනවශ්‍ය ලෙස විදුලිය වැය කරනවා. එයින් පහනක් දල්වා අනිත්‍යතාව මෙනෙහි කරමින් අවබෝධ කරගන්නා දර්ශනය පසක් වන්නේ නැහැ. පරිසර දූෂණය වැඩිවෙලා. අහල පහල ගෙදරකින් උණ බටයක් කපාගෙන වෙසක් කූඩුවක් හදන අහිංසක අවිහිංසාවාදී වෙසක් සැමරුම නිශේධනය වීමක් ඉන් සිදු වෙනවා.සිත් පහන් කරවන සාමූහිකත්වය දනවන දන්සල් ප්‍රචාරකවාදී වෙළෙඳ ව්‍යාපෘති බවට පත්වෙලා. එය වෙසඟේ අරමුණ නොවෙයි.මහාචාර්ය ප්‍රනීත් අබේසුන්දර මහතා එම කරුණුවලට රුකුල් දෙමින් පැවසුවේ,පහත් වංචනික සටකපටින් වෙසක් උත්සවය තම අරමුණු ඉටුකර ගැනීමේ අවස්ථාවක් බවට පෙරළා ගැනීම නිසා මෙවැනි අශ්ලීල කටයුතුවලට පෙලඹෙනවා. අපායවල යකුන් ලෙස ඇඳගත් අය ගැහැනු දරුවන් බය කරනවා. එයින් අනිසි තෘප්තියක් ලබනවා.අපේ සමාජයේ, බෞද්ධ සංස්කෘතියේ නොතිබුණු මිනී ඔළු, වෙස්මුහුණු ආදිය පැලඳගෙන පාර දිගේ යනවා. එය ගුණ නැණ සමබරව තිබිය යුතු සමාජයකට ඔබින්නේ නැහැ. මෝඩ වැඩ කරන මෙවැන්නන් නිසා බුදුදහම පවා සර්ව අසුබවාදී හෝ සර්ව සුබවාදී ලෙස දකින්නට ජනතාව පෙලඹෙනවා. නමුත් එය යථාර්ථවාදී දහමක්. මධ්‍යස්ථ ලෙස සිතීමට ක්‍රියාකිරීමට හුරු කරවන මාර්ගයක්. මෙහි ගැලවුම්කරුවන් නැහැ. මඟපෙන්වන්නන් පමණයි ඉන්නේ. එය අවබෝධ කරගෙන තම තමන්ගේ අධ්‍යාත්මික ගුණ වගාව අනුව යහපත් දේ කිරීමයි නියම වෙසක් සැමරුමකදී සිදු කළ යුත්තේ”ඉඳුරාගාරේ හිමියන් පෙන්වාදෙන ආකාරයට මේ වැනි නොපනත්කම් සිදුවීමට හේතු තිබේ.”ඔය කියන ආකාරයේ අවර ගණයේ දේවල් සිදු වන්නට හේතුව සමාජයේ පාලනයකින් තොරව අයාලේ යන්නට ඉඩ හැරීමයි. වෙසක් උත්සවය පාලනයෙන් තොරයි. වෙසක් බලන්නට කියා මිනිස්සු පාරට බැසගත් විට ඒ අය පාලනයෙන් තොරයි. රජය දන්නවා වෙසක් උත්සවයේදී යම් විශාල පිරිසක් පැමිණෙන බව. ඒ අවශ්‍යතා සම්පූර්ණ කිරීම හා පාලනය කිරීම අත්‍යවශ්‍යයි. මේ සඳහා බුද්ධ ශාසන අමා්‍යාංශය, ශාසනාරක්ෂක බලමණ්ඩල, ජනාධිපති කාර්ය සාධක බළකාය ආදී වූ විවිධ බෞද්ධ සංවිධාන ද එක්වී මහජනතාව ලවා හෝ රජය මඟින් නිසි පාලනයකට ලක් කිරීම අත්‍යවශ්‍යයි.”මහාචාර්ය රෝහණ ලක්ෂ්මන් පියදාස මහතා ඒ කරුණ තහවුරු කළේ මෙසේ පවසමින්.අද සමාජයේ සෑම ආකාරයකින්ම බරපතළ අර්බුදයකට ලක්වෙලා. පවුල, පාසල, ජනමාධ්‍ය, ආගමික ආයතන පවා කඩාවැටෙනවා. අප ඇත්ත කතා කළ යුතුයි. ඒ නිසා මෙවැනි පරිහානින්ගෙන් සමාජය මුදා ගැනීමට ඒ සඳහා උනන්දුව හා කැපවීම සහිත සංකල්ප අරමුණු ඇති අය එක්විය යුතුයි. මිගෙට්ටුවත්තේ ගුණානන්ද හිමියන්, අනගාරික ධර්මපාලතුමන් සුළුවෙන් පටන්ගත් කතිකාව අවසානයේ මහා සමාජ පරිවර්තන බවට පත්වුණා. ඒ නිසා පන්සල්වල දුප්පත් පෝසත් භේදය, සංඝයාවහන්සේලා අතර මාධ්‍ය මඟින් ජනප්‍රිය වූ සහ නොවූවන් අතර වෙනස වැනි දේ නැති කර සැබෑ වෙසක් තෙමඟුල සැමරීමේ අවශ්‍යතාව පිළිබඳ සමාජ කතිකාවතක් ඇති කිරීමයි වැදගත් වන්නේ”ප්‍රතිපත්ති පූජාවට මුල් තැන දෙන්නබෞද්ධ කටයුතු පිළිබඳ කොමසාරිස් ජනරාල් චන්ද්‍රප්‍රේම ගමගේ මහතා මේ කරුණු ශාක්ෂාත් කැර ගත හැකි ආකාරය පිළිබඳ කරුණු දක්වමින් කීවේ,”අපට මෙවැනි කරුණු සඳහා නීතිරීති ගේන්න බැහැ. නමුත් ගමේ පන්සලේ නායක හිමියන්, ශාසනාරක්ෂක බළ මණ්ඩලය, ප්‍රාදේශීය ලේකම් හා ග්‍රාම නිලධාරීන් මඟින් අපට ඉල්ලීමක් කළ හැකියි. බෞද්ධයන් හැටියට තමන් වෙසක් උත්සවය සඳහා සංවිධානය කරන දේ බුද්ධාලම්භන ප්‍රීතිය හා ශ්‍රද්ධාව ඇතිවන අයුරින් කරන ලෙස, තොරණේ සිට සියල්ල විකාරරූපී දේ නැතිව සිදු කිරීමටත් බෞද්ධ කොඩියට ගෞරව නොකරන ලෙසත් අපට කරුණු පෙන්වා දිය හැකියි.මීට පෙර දන්සල්වල බෞද්ධ කොඩිය පෙන්වා වාහන නතර කිරීම අප තහනම් කළ පසු කහ කොඩියක් ඒ සඳහා යොදා ගැනීම සියයට 98ක් පමණ සාර්ථක වුණා. මෙවරත් අපි ඉල්ලා සිටින්නේ වෙසක් පුන් පොහොය යෙදෙන පළමු දිනයේ ප්‍රතිපත්ති පූජාවට මුල් තැන දෙමින් දාන ශීල භාවනා ආදියේ යෙදෙන ලෙසත් දෙවැනි දවසේ දී පවා කිසිවකුට හිරිහැරයක් නොවන අයුරින් ශ්‍රද්ධාව වඩවන ලෙස තම ආමිස පුජාවන්හි යෙදෙන ලෙසයි.අසංවර වෙසක්පත් ආදිය නවතාලූවා සේම අනවශ්‍ය අයුරින් අනවශ්‍ය ලෙස ඉදිවන හොල්මන් ගුහා අපාය ආදියෙන් ජනතාවට සිදුවන හිරිහැර වැළැක්වීමට පොලිස් ජංගම මුරසේවා යෙදවීමට පොලිස්පතිවරයාගේ සහය ලබා ගැනීමට හැකියාව තිබෙනවා. ඒ කුමන නීතිරීතියටත් වඩා වැදගත් තමන්ගේ හිතින් මේ වෙසක් උත්සවය විනයානුකූලව බොදු පිළිවෙත් සුරැකෙන අයුරින් කටයුතු කිරීමයි නියම බෞද්ධයන්ගේ යුතුකම වන්නේ”ඔවුන් පවසන පරිදි සතර අගතියෙන් තොර ආර්ය මාර්ගයේ ගමන් කරන බෞද්ධයන්ගේ වගකීම වන්නේ අපේ උතුම් සංස්කෘතිකමය අගයක් සහිත වෙසක් උලෙළ තවත් වෙළෙඳ ව්‍යාපාරිකයන්ගේ ජෝගියක් නොවන අයුරින් චිරාත් කාලයක් පවත්වා ගැනීම නොවන්නේද?අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af1305125</link>
    <topic>මුහුදු පත්ලෙන් මතු වූ ඇන්ටනොව් ගුවන් යානයේ අබිරහස</topic>
    <author>දයා ඩී. ෆොන්සේකා</author>
    <content>ඒ1998 වසරයි. මුළු උතුරු නැඟෙනහිරම ත්‍රස්තවාදී ග්‍රහණයේ පැවති සමයයි. යුද හමුදාවට පවා එදා උතුරට යාමට අපහසු වී තිබුණි. යාපනය ප්‍රදේශයේ සිටම ත්‍රස්තවාදීන් විසින් එල්ල කරනු ලැබූ ප්‍රහාර නිසාය. කොයි මොහොතේ කොහෙන් ත්‍රස්ත ප්‍රහාරයක් ඒ දැයි කිව නොහැකි තත්ත්වයක් එදා උද්ගතව තිබිණි. කොටින් සතුව ගුවන්යානා නාශක මිසයිල් පවා තිබුණ බවට රාවයක් පැතිර තිබිණි.1998 සැප්තැම්බර් 29 දා යාපනයේ සිටින ව්‍යාපාරිකයන් ඇතුළු දෙමළ සාමාන්‍ය වැසියන් 48 දෙනෙකු කාර්ය මණ්ඩලයේ 7 දෙනකු ඇතුළුව 55 දෙනකු රැගත් ලයන් එයාර් ගුවන්යානය පළාලි ගුවන් තොටුපළින් ඉහළට නැඟුණේ ද ත්‍රස්තවාදී ප්‍රහාරයක් කොහෙන් මතුවේදැයි බියෙනි.මෙහෙයුමට සහභාගිවූ පිරිස්යානයේ කොටස් ගොඩ ගන්නා අයුරුයානයේ බඳ කොටසගොඩගත් සුන්බුන් පරීක්ෂාකරන නිලධාරීන්ඒ වනවිට ත්‍රස්ත ප්‍රහාර නිසාම ගුවන්යානා බටහිර මුහුදු තීරය ඔස්සේ මුහුද දෙසින් පියාසර කිරීම සිරිතක්ව තිබිණි. ලයන් එයාර් ගුවන් සමාගමට අයත් ඇන්ටනොව් – 24 වර්ගයේ ගුවන්යානය ගුවන්ගතවී ඉහළ අහසට නැඟුණු පසුව රේඩාර් තිරයෙන් යානය අතුරුදන් වූ බවට කතා පැතිරිණි. සමහරුන්ගේ මතය වූයේ යානයේ එන්ජින් යන්ත්‍රවල දෝෂයක් නිසා එය මුහුදට වැටී ඇති බවයි. ත්‍රස්ත ප්‍රහාරයක් සිදුවූ බවට ද රාවයක් පැතිරිණි. කෙසේ වෙතත් සිදුවූ දෙය අභිරහසක්ව කාලයක් පැවතිණි.හිටපු පොලිස් මාධ්‍ය ප්‍රකාශක රංජිත් ගුණසේකර මහතාගේ දියණිය ද මේ යානයේ ගුවන් සේවිකාවක්ව සිට අතුරුදන් වූවාය. ඒ මහතා ද සිය දියණිය සොයා නොගිය තැනක් නැත. සමහරුන්ගේ මතය වූයේ කොටින් විසින් යානය ගොඩබස්වා ගෙන සියලු දෙනා සිරගතකොට ඇති බවයි.කෙසේ හෛී මෙය ලොවට අභිරහසක්ව වසර 15 ක් ම ගතවිය. යුද්ධය ද නිමාවිය. ත්‍රස්තවාදි හිතවත්හු හිටපු ත්‍රස්තවාදීහු යුද හමුදාවට බාරවූහ.මේ යානයට සිදුවූයේ කුමක්දැයි කිසිවකු හෝ නොදැන සිටියදී එයට පොටක් පෑදුනේ මේ මෑතකදීය. ශ්‍රී ලංකා පොලිස් ත්‍රස්ත විමර්ශන නිලධාරීහු සිය උත්සහය අත්නොහැරියහ. මේ අතර ඒ යානයට මිසයිල් ප්‍රහාර එල්ල කළ කොටි ත්‍රස්තවාදින් දෙදෙනා පොලීසියට කොටුවුණේ අහම්බෙනි.ආරක්ෂක ලේකම් ගෝඨාභය රාජපක්ෂ මහතාගේ නියෝගය පරිදි ඔවුන්ගෙන් තවදුරටත් ප්‍රශ්න කෙරිණි.ත්‍රස්ත විමර්ශන අංශයට ලැබුණු තොරතුරු මත බුද්ධි අංශ දත්ත සකස් කළහ. මොවුන් කියන්නේ ඇත්තදැයි දැන ගැනීම සඳහා ත්‍රස්ත විමර්ශන අංශයට සහාය වූයේ නාවික හමුදාවේ කිමිදුම් අංශයය.ඒ වනවිට හෙළිවූ කරුණු අනුව ඉරණතිව් දූපතේ සිට මේ ලයන් එයාර් ගුවන්යානයට මිසයිල ප්‍රහාර එල්ල කළ පුද්ගලයන් දෙදෙනා එකී ස්ථානයට ගෙනගොස් ප්‍රදේශය නිරීක්‍ෂණය කළහ.අනතුරුව එහි ගිය ත්‍රස්තවාදී විමර්ශන ඒකකය හා නාවික හමුදා කිමිදුම් අංශයේ නිලධාරිහු ඒ ප්‍රදේශයේ මුහුදු පතුල නවීන ආම්පන්න යොදා ගෙන හොඳින් නිරීක්‍ෂණය කළහ.ඉරණතිව් දූපතේ සිට එල්ල කළ මිසයිල් ප්‍රහාරයෙන් මුහුදට කඩාවැටුණ ගුවන් යානයේ සුන්බුන් ඉරණතිව් දූපතේ සිට මුහුදු සැතපුම් 4 ක් පමණ නිරිතදිග දෙසින් මුහුදු මීටර් 20 ක් ගැඹුරු මුහුදු පතුලේ දිස්වන අයුරු කිමිදුම්කරුවන්ට දකින්නට ලැබිණි.යානයේ සුන්බුන් සියල්ල හොඳින් පරීක්‍ෂා කර අනතුරුව ත්‍රස්ත විමර්ශන එකකය මඟින් එහි වීඩියෝ දර්ශන ඇතුළු විස්තර වාර්තාවක් රැගෙන කිළිනොච්චිය මහේස්ත්‍රාත් එම්. වහාබ්දීන් මහතාගෙන් එය ගොඩගැනීමට අධිකරණ නියෝගයක් ලබාගත්තේ සියල්ල නීත්‍යනුකූලව සිදුවිය යුතු බැවිනි.ස්ථිරවම ඒ ඇත්තේ එදා මිසයිල ප්‍රහාරයෙන් මුහුදට වැටුණු ඇන්ටනොව් ගුවන් යානයම බව තහවුරු විය. ඉන්පසු එය ගොඩගැනීමට මහේස්ත්‍රාත් නියෝගය ලැබිණි. මේ අනුව යානයේ කොටස් හා එහි ඇති සුන්බුන් ගොඩගැනීමට දිනයක් යොදා ගත්තද මුල් දිනයට කාලගුණය හරස් විය.එහෙත් පසුගිය 4, 5 දෙදින තුළ මාධ්‍යවේදීන් පිරිසක් ද කැටුව එහි ගිය ත්‍රස්ත විමර්ශන අංශය, ශ්‍රී ලංකා නාවික හමුදාවේ කිමිදුම් අංශය හා තවත් නිලධාරිහු සිය මෙහෙයුම පටන්ගත්හ. මෙහෙයුම සාර්ථක වූයේ සදා මහමුහුද යට සැඟවී යන්නට තිබූ අබිරහසක් ලොවට හෙළිකරමිනි.මෙහිදී ගුවන්යානයේ කොටස්, ගුවන් මගීන්ගේ අස්ථි කොටස් හා ඇඳුම් ඇතුළු ද්‍රව්‍ය රාශියක් ගොඩගැනිණි. විශේෂිත වූයේ රත්තරන් දතක්, වෙද නලාවක් මෙන්ම හැඳුනුම්පතක් ද මේ අතර තිබීමයි.මෙයින් ඇත්තටම මේ යානාවට කොටින් විසින් වෙඩි තබා බිම හෙළූ බව සනාථ වන අතර මේ අස්ථි කොටස් හා යානාවේ කොටස් පරීක්‍ෂා කිරීමෙන් අනතුරුව සත්‍ය සොයාගත හැකි වනු ඇත.මහ මුහුද යට සැඟවී මෙතෙක් කල් තිබූ මේ රහස හෙළිකරගැනීමට හැකිවීම රටේ වාසනාවකි. මෙහිදී ත්‍රස්ත විමර්ශන ඒකකය මෙන් ම නාවික හමුදාවේ කිමිදුම් අංශය ද කළ සේවය පැසසිය යුතුය.ආරක්‍ෂක ලේකම් ගෝඨාභය රාජපක්‍ෂ මහතාගේ පූර්ණ අනුග්‍රහය මෙම මෙහෙයුමට මුල සිටම ලැබිණි.ඒ අනුව නාවික හමුදාපති වයිස් අද්මිරාල් ජයනාත් කොළඹගේ මහතාගේ උපදෙස් පිට උතුරු නාවික විධානයේ අධිපති රියර් අද්මිරාල් සිසිර ජයකොඩි මහතාගේ අධීක්‍ෂණය යටතේ කපිතාන් ජයන්ත ගමගේ ප්‍රමුඛ නාවික කිමිදුම් අංශය මේ මෙහෙයුමට සහභාගී විය.මීට අමතරව ත්‍රස්තවාදී විමර්ශන අධ්‍යක්‍ෂක පොලිස් අධිකාරි අසංග කරවිට කටයුතු මෙහෙයවීය. ඔහුට සහාය වූයේ සහකාර පොලිස් අධිකාරි කාලිංග ජයසිංහ මහතාය.කොළඹ අතිරේක අධිකරණ විශේෂඥ ප්‍රසන්න දහනායක මහතාගේ දායකත්වයද විශේෂයක් විය.කොටින් විසින් සිදුකරන ලද අපරාධ අතර මෙසේ වැළලී ගිය දේ තවත් කොතෙක් ඇත්දැයි විමසිය යුතුය.ඡායාරූප-නාවික හමුදා මාධ්‍ය ඒකකයදයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af1305126</link>
    <topic> ආසියානු ගෝන් ප්‍රී තරගාවලියේ ශ්‍රී ලංකාවට පදක්කම් 8ක්</topic>
    <author>ඉඳුනිල් වීරරත්න</author>
    <content>ආසියාවේ සුපිරි මලල ක්‍රීඩා තරු සහභාගි වන ආසියා ගෝන් ප්‍රී තරගාවලියේ තෙවැනි අදියර අද (12) පස්වරු 2.00ට සුගතදාස ගෘහස්ථ ක්‍රීඩාංගණයේ දී ආරම්භ වෙයි.ඉතිහාසයේ වැඩිම ක්‍රීඩක ක්‍රීඩිකාවන් පිරිසක් එක්වන මෙවර තරගාවලිය සඳහා රටවල් 22ක ක්‍රීඩක ක්‍රීඩිකාවෝ 245ක් සහභාගි වෙති.චන්ද්‍රිකා සුභාෂිණීනදීකා ලක්මාලිමීටර 400 ය 4 සහාය දිවීමේ තරගයට ඕස්ට්‍රේලියානු සහාය දිවීමේ කණ්ඩායම සහභාගි වන අතර, මෙම කණ්ඩායමට පසුගිය ඔලිම්පික් උලෙළේ මීටර් 100 කඩුලු මතින් පැනදිවීමේ තරගයේ රන් පදක්කම දිනූ සැලී පියර්සන් එක්වීම තරගාවලිය කෙරෙහි වැඩි ප්‍රේක්ෂක ආකර්ෂණයක් ලැබී තිබේ.එසේම ඔලිම්පික් රන් පදක්කම් සහ ආසියානු රන් පදක්කම් දිනාගත් ක්‍රීඩක ක්‍රීඩිකාවන් රැසක්ම සහභාගිවන අතර, චීනය ක්‍රීඩක ක්‍රීඩිකාවන් 42ක් සහභාගි කරමින් මෙවර වැඩිම පිරිසක් සහභාගි කළ රට බවට පත්වෙයි.මෙවර ආසියානු ගෝන් ප්‍රී තරගාවලිය සඳහා තායිලන්තය හා ශ්‍රී ලංකාව සත්කාරකත්වය දරන අතර ශ්‍රී ලංකාව ක්‍රීඩක ක්‍රීඩිකාවන් 24 දෙනකු සහභාගි කළේය.පළමු සහ දෙවැනි අදියර දෙකම තායිලන්තයේ පැවැති අතර ශ්‍රීී ලංකාව රන්, රිදී හා ලෝකඩ පදක්කම් කීපයක්ම දිනා ගත්තේය.පළමු අදියර තායිලන්තයේ බැංකොක් හිදී පැවැති අතර එහිදී පදක්කම් 4ක් දිනාගන්න ශ්‍රී ලංකා ක්‍රීඩක ක්‍රීඩිකාවන් සමත් වූහ.මෙම පළමු අදියරේ දී ශ්‍රී ලංකාවට විශාල ගෞරවයක් ගෙන දෙමින් හෙල්ල වීසිකිරීමේ ඉසව්වෙන් රන් පදක්කම දිනාගන්නට නදීකා ලක්මාලි සමත්වුණු අතර ඇගේ දුර 56.23ක් ලෙස සටහන් වුණා.නදීකා හෙල්ල වීසිකිරීමේ ජාතික ශූරිය වන අතර, 2008 වසරේ ඔලිම්පික් උලෙළ නියෝජනය කළාය. එසේම නදීකා මීට වසර 5කට පෙර මීටර් 58.48කින් මෙම ඉසව්වේ ශ්‍රී ලංකා වාර්තාව තැබුවාය.චන්ද්‍රිකා සුභාෂිණී මීටර් 400 ඉසව්වෙන් ලබාගත් රිදී පදක්කම අනෙක් ජයග්‍රහණයයි. එහිදී වැඩිදෙනාගේ අවධානය දිනාගනිමින් මීටර් 400 තරගයේ මුල සිටම ඉදිරියෙන් සිටීමට චන්ද්‍රිකා සමත්වුණු නමුත් අවසන් මීටර් 50 දී ඉන්දීය ක්‍රීඩිකා රාජු පුරම්මා ඉදිරියට එමින් රන් පදක්කම දිනාගත්තාය.පුරම්මා ඉන්දියාවේ දැනට සිටින මීටර් 400 ඉසව්වේ අංක 01 ක්‍රීඩිකාව වන අතර පසුගිය වසරේ ගෝන් ප්‍රී තරගාවලියේ රන් පදක්කම් ලාභිනිය ද වනවා.පසුගිය වසරේ (2012) පැවැති ආසියානු මලල ක්‍රීඩා තරගවලදී අදියර තුනම සාර්ථක ලෙස අවසන් කළ ශ්‍රී ලංකාවේ එකම ක්‍රීඩිකාව වූයේ චන්ද්‍රිකා සුභාෂිණීය. එහිදී ඇය ලෝකඩ පදක්කම් 3ක් දිනාගත් අතර මෙවර ඇය රිදී පදක්කම දිනාගත්තේ පසුගිය වසරේ රිදී පදක්කම දිනාගත් ක්‍රීඩිකාව පසුකරමිනි.එහෙත් මෙවර අසනීප වීම නිසා දෙවැනි අදියරේ තරග සඳහා සහභාගි වීමට නොහැකිවීමෙන් ශ්‍රී ලංකාවේ තවත් පදක්කම් බලාපොරොත්තුවක් බිඳ වැටුණි.ඩී.එල්.සමරජීව මීටර් 500 ඉසව්වේ ලෝකඩ පදක්කම (වි.1 තත් 10.91) සහ මීටර් 400 කසුන් සෙනෙවිරත්න ලෝකඩ පදක්කම (තත් 47.18) පළමු අදියරේ ශ්‍රී ලංකාව ලැබූ අනෙකුත් පදක්කම් දෙකයි.මීටර් 100 ය 4 සහාය දිවීමේ තරගයේ දී යෂ්ටි හුවමාරුවේදී සිදුවූ ප්‍රමාදයක් නිසාවෙන් ශ්‍රී ලංකාවට ලැබීමට තිබූ තවත් පදක්කමක් අහිමි වුණා.මෙහි දෙවැනි අදියර තායිලන්තයේ චොන්බූරි ක්‍රීඩාංගණයේ පැවැති අතර එහිදී ද ශ්‍රී ලංකාවට ලබාගත හැකි වූයේ ජයග්‍රහණ 4ක් පමණි.හෙල්ල වීසිකිරීමේ ක්‍රීඩිකා නදීකා ලක්මාලි රන් පදක්කම (මීටර් 55.99), ඩබ්ලිව්.කේ.එල්.කේ. නිමාලි මීටර් 800 ඉසව්වේ රන් පදක්කම (විනාඩි 2 තත් 7.16), කසුන් සෙනෙවිරත්න මීටර් 400 රිදී පදක්කම (තත් 47.14) සහ ශානිකා සමන්මලී මීටර් 800 ලෝකඩ පදක්කම (විනාඩි 2 තත් 7.58) එම ජයග්‍රහණ 4යි.මෙහිදී නිමාලි ලබාගත්තේ තමාගේ පළමු ආසියානු ගෝන් ප්‍රී ජයග්‍රහණයයි.කසුන් සෙනෙවිරත්න පළමු අදියරේ මීටර් 400 ඉසව්ව තත්පර 47.18කින් නිමකරමින් තෙවැනි ස්ථානය ලබාගත් නමුත් දෙවැනි අදියරේ දී තත් 47.14කින් නිමකරමින් රිදී පදක්කම දිනාගැනීම කැපී පෙනෙයි.මේ සියලු ජයග්‍රහණ ආවරණයක් නොමැති චොන්බූරි ක්‍රීඩාංගණයේ දැඩි සුළං මැද ලබා ගත් හෙයින් අද (12) සුගතදාස ක්‍රීඩාංගණයේ දී මීට වඩා වැඩි පදක්කම් ප්‍රමාණයක් ලක්මාතාවට ලබාදිමට හැකිවනු ඇතැයි එම ක්‍රීඩක ක්‍රීඩිකාවන්ගේ බලාපොරොත්තුවයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af1305127</link>
    <topic>අමුඩ පින්තූරයේ අයිතිකාරයා</topic>
    <author>මහින්ද අබේසුන්දර</author>
    <content>අපි ගිය සතියේ දහනායකගේ අමුඩ විරෝධය ගැන ලීවෙමු. එය දන්නේ මා පමණක් යැයි මම සිතා සිටියෙමි. එහෙත් ඒ ගැන දන්නා මටත් එහා සිළුමිණ පාඨකයෙක් සිටියේය.මා කියා සිටියේ දහනායකගේ අමුඩ විරෝධයේ ඡායාරූපය ගත් ඡායාරූප ශිල්පියා මට මතක නැතැයි කියාය. වාර්තාකරු ඒ.ජී.පියදාස යයි කීවෙමු.එහෙත් 04 වැනි සෙනසුරාදා උදෙන්ම සිළුමිණ පාඨකයෙක් කතාකළේය. ඔහු මාලබේ එස්.හෙට්ටිආරච්චි මහතාය.”අර ඡායාරූප ශිල්පියා ඩබ්ලිව්.පී.සුගතදාස බව හෙට්ටිආරච්චි මහතා සිහිපත් කළේය. මට පොළොව පලාගෙන යන්නට සිතුණේය. පෝක් සමුද්‍රය තරණය කළ නවරත්න සාමිගේ වාර්තාව බිඳින්නට ඇසිලින් ඩයස් සූදානම් විය. නවරත්න සාමි පිහිනුවේ වැල්වැටිතුරේ සිට දකුණු ඉන්දියාවේ පෝක් සමුද්‍රයටය. ඇසිලින් ඩයස් එම වාර්තාව බිඳින්නට දකුණු ඉන්දියාවේ සිට වැල්වැටිතුරේට පිහිනන්නට තීරණය කළේය. එම සිද්ධිය වාර්තා කරන්නට තෝරා ගත්තේ මා සහ ඡායාරූප ශිල්පී ඩබ්ලිව්.පී.සුගතදාසය. එම තෝරාගැනීම කළේ ඩී.බී.ධනපාල මහතාය.ඒ අනුව අපි දකුණු ඉන්දියාවට යාන්ත්‍රික බෝට්ටුවලින් ගියෙමු. දහනායකගේ අමුඩ විරෝධයේ පින්තූර ගත්තේ සුගතේ බව අමතක වීම ගැන සමාව ගන්නට සුගතේ අද ජීවතුන් අතර නැත. ඒ නිසා අමතක වීමේ අඩුව පිරිමහන්නට සුගතේ ගැන පසුව ලියමු.මාලබේ හෙට්ටිආරච්චි මහතා කී තවත් කතාවක් නිසා දැන් ඉතින් පත්තර කලාවෙන් ඉවත්වන්නට කාලය පැමිණ තිබෙන බව මට සිහිපත් කර දුන්නේය. එම අවුරුද්දේ හොඳම ප්‍රවෘත්ති ඡායාරූපය ලෙස දහනායකගේ අමුඩ විරෝධයේ පින්තූරය තෝරාගැනිණ.ගාල්ල බස් නැවතුම් පොළ අසල තාප්පයට හේත්තු වී කඩල ආච්චිගෙන් කඩල ගොට්ටක් ගෙන කකා සිටි විජයානන්ද දහනායකට මේ රටේ අගමැති තනතුර හිමිවනු ඇතැයි දහනායක පවා සිතන්නට නැතුවා ඇත. අගමැතිකම ගන්නට සුදුසුකම් ඇති සහ අයිතිවාසිකම් ඇති පුද්ගලයා මින්නේරි දෙවියන් ලෙස එදා හැඳින් වූ සී.පී. ද සිල්වාය. ඔහු 1956 බණ්ඩාරනායක ආණ්ඩුවේ සභානායකවරයාය.අප මේ කියන ඇතැම් දේ සත්‍යයයි තහවුරු කර ගැනීමට අපට කිසිම සාක්ෂියක් නැත. මේ සිද්ධීන්වලට සම්බන්ධ සියලු දෙනා දැන් අප සමඟ නැත. කෙසේ හෝ විජයානන්ද දහනායක දින 33කට මේ රටේ අගමැති පදවියට පත්වූ බව සත්‍යයෙකි. බණ්ඩාරනායක ඝාතනයෙන් පසු අගමැතිකම අයිති සී.පී. ද සිල්වා කථන ආබාධයක් හේතුවෙන් ප්‍රතිකාර ගැනීමට එතෙර ගියේය. කෙතරම් ප්‍රතිකාර කළත් ආබාධය සම්පූර්ණයන් සුව වුණේ නැත.කෙසේ හෝ දින තිස්තුනක අගමැතිවරයා වූ විජයානන්ද දහනායක කළ කී බොහෝ දේ දන්නේ ඩී.බී.ධනපාලය. තැන්නම් දවසේ ප්‍රවෘත්ති කර්තෘකම කළ රෝහණ ගමගේය. විජයානන්ද රෝහණ අරලියගහ මන්දිරයේ නතර කර ගත්තේ මහ රෑ පත්‍රයට දෙන අරුම පුදුම ප්‍රවෘත්ති වාර්තා කිරීමටය. ඕනෑම ප්‍රවෘත්තියක් ලියා ගන්නට රෝහණ සිටී. ඒවා පළ කරන්නට ඩී.බී.ධනපාල සිටී.දවස පත්‍රය හරහා රටම කැලැඹූ දහනායක එවූ ප්‍රවෘත්තියක් අපට තවමත් මතකය. දහනායක ප්‍රවෘත්තිය රෝහණට දුන්නේය. රෝහණ ඩී.බී.ධනපාලට දුන්නේය. එම ප්‍රධාන ප්‍රවෘත්තියේ ශීර්ෂ පාඨය පසුදින ‘දවස’ පත්‍රයේ පළවූයේ මෙසේය.”කිරි, පිටි, සීනි ලාබ වෙයි. දහනායක යෝගියා පාෂා වෙයි”බඩු මිල අඩු වුණේ දැයි මතක නැත. භාණ්ඩ මිල පෙර පරිදිම වැඩිවන්නට ඇත. දහනායක පාර්ලිමේන්තුව ඇතුළේ දී ද පෙරළිකාර චරිතයකි. පාර්ලිමේන්තුවේ දී වැඩිම වේලාවක් කතා කොට වාර්තා පිහිටුවා ඇත්තේ දෙදෙනෙකි. එක්කෙනෙක් දහනායකය. ඔහු පැය දොළහක් කතාකැර තිබේ. දෙවෙනියා බර්නාඩ් සොයිසාය. ඔහු පැය එකොළහක් කතාකර තිබේ.දහනායක පාර්ලිමේන්තුවේදී කථානායක අණට කීකරු නොවී එකදිගට කතා කොට පාර්ලිමේන්තුවෙන් එළියට ඔසවාගෙන ගිය අවස්ථා ද නැත්තේ නොවේ. කථානායක මන්ත්‍රීවරුන්ගේ යෝජනා ස්ථිරත්වයෙන් එළියට දමන්නට වේත්‍රධාරියාට නියෝග කොට සභාව කල්තබා යන්නේය. වේත්‍රධාරියා දහනායක ළඟට පැමිණ “යං සර් – යං සර් කරදර නොවී යමුද” එසේ කියමින් පින්සෙණ්ඩු වෙයි. එහෙත් දහනායක එසේමය.වේත්‍රධාරියා තුන් වරක් පින්සේණ්ඩු වී දහනායක එළියට නොගියොත් පොලීසිය කැඳවයි. පොලීසියේ හතර පස් දෙනෙක් ඇතුළට එති. හොඳින් කීවාට යන්නේ නැත. බලෙන්ම ඔසවා ගනිති. රෙදි බැනියම් අඳින දහනායකගේ අතපය කොයි අතට නමන්නේදැයි පොලීසියට අවබෝධයක් නැත.එසේ ඔසවාගෙන ගොස් පාර්ලිමේන්තුවේ ඉදිරි පස පඩි පෙළ මත තබා සැලියුට් එකකින් ආචාර කොට පොලීසිය ඉවත්ව යන්නේය. දහනායක පයින්ම ශ්‍රාවස්තියට යන්නේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af1305128</link>
    <topic>විදුලි එළි නිවූ නිවෙසේ සැකයෙන් ත්‍රිත්ව ඝාතනය හෙළිවේ</topic>
    <author>කීර්ති මෙන්ඩිස් පිංතූර චමින්ද නිරෝෂණ</author>
    <content>අපරාධයක් සදා වසන් කළ නොහැකි ය යන කියමනක් ඇත. ඒ කියමන යළි යළිත් සනාථ කරමින් දිවයින තුළ සිදුවූ අමානුෂික ත්‍රිත්ව මිනිස් ඝාතනයක සුලමුල පොලිසියට සොයා ගැනීමට හැකි වූයේ අපරාධයක් කළ අපරාධකරුට කිසිදා සැඟව සිටිය නොහැකි බව යළිත් තහවුරු කරමින්ය.පසුගිය කාලය පුරා දිවයින පුරා සිදු වූ අපරාධ බොහොමයක් විසඳා හමාර ය. අපරාධකරුවෝ නීතියේ රැහැනට කොටු වූහ. අපරාධකරුවකු හෝ අපරාධකරුවන් අපරාධය සිදු කළ සැනෙකින් එතැනින් ඉවත් වන්නේ කිසිදු සාක්කියක් එතැන ඉතිරි නොකර ය. සැක සහිත තැන් සියල්ල විනාශ කර දමමින් ය. ඒත් අපරාධ විමර්ශනයේ යෙදෙන දක්ෂ විමර්ශකයන් නිසා එසේ සාක්කි ඉතිරි නොකරන අපරාධකරුවන් ද නීතියේ රැහැනට කොටු වූ අවස්ථා අපමණ ය.කරන්දෙණිය පොලිස් ස්ථානාධිපතිවරයා ඇතුළු පොලිස් නිලධාරීන්ඝාතනයට ලක්වූ මව සහ දරු දෙදෙනාඉකුත් සති දෙක තුනකට පෙර කරන්දෙණිය පොලිස් වසමේ සිදු කළ ත්‍රිත්ව ඝාතනය ද එවැන්නකි. ඊට සම්බන්ධ වූවන් එම මිනිස් ඝාතනය සිදු කළේ කවදාවත් එය හෙළි නොවනු ඇති බවට උදම් අනමින් ය. ඒත් දක්ෂ විමර්ශකයන් හමුවේ අපරාධකරු පරාජය විය. දින තුන හතරකදී ත්‍රිත්ව ඝාතනයේ සුලමුල මෙන් ම ඊට සම්බන්ධ වූ පිය - පුතු දෙපළ ද කොටුකර ගැනීමට පොලිසියට හැකි විය.කරන්දෙණිය අක්කර විසි හතරේ නිවෙසක තුන්නින්දේ නිදා සිටි මවක ඇගේ පුතු හා දියණිය ගෙල වෙන්කර ඝාතනය කර තිබුණේ ඉකුත් විසි හතර වැනිදා රාත්‍රියේ ය. සිය සිතැඟි ඉටු කරගත් අපරාධකරුවෝ අපරාධයක් සිදු නොකළ සේ ගමේ හැසිරුණහ. දින තුනක් යද්දී ඇති වූ දුර්ගන්ධය නිසා නිවෙස පරීක්ෂා කරද්දී ගම්මුන්ට දැකගත හැකි වූයේ විරූපී වී කුණු ගඳ හමමින් තිබූ මවගේත් දරු දෙදෙනාගේත් සිරුරු ය.කරන්දෙණිය ග්‍රාමය පසුගිය කාල සීමාවේදී අපරාධ සිදු කිරීම අතින් කිසියම් ඉහළ ප්‍රතිශතයක් ලැබූ වසමකි. හිත හොඳ දොස්තර මහතා වෙඩි තබා ඝාතනය කිරීම, දක්ෂ කපු මහතකු ටී පනස් හයෙන් වෙඩි තබා මරා දැමීම ඒ අතරින් සුවිශේෂී සිදුවීම් විය. එවකට ඇල්පිටිය කොට්ඨාසය බාරව කටයුතු කළේ පොලිස් අධිකාරි සිසිර කුමාර මහතා ය. මේ ඝාතන ගැන පොලිසියට නොයෙකුත් තොරතුරු ලැබෙන්නට විය. ඝාතනය සිදු කළේ කවුරුන් ද යන්න නිලධාරින්ට දැකගත හැකි වුව ද ඔවුන් කලබල වූයේ නැත. එක පිට එකට සිදුවූ මිනීමැරුම් නිසා කරන්දෙණිය හා ඒ අවට භීතියෙන් ඇළලී ගියේ ය.පොලිසිය ඝාතකයන් අල්ලා ගැනීම ප්‍රමාද කරන බවට ප්‍රදේශවාසීහු චෝදනා කළහ. ඒත් පරීක්ෂණ නිමා වූයේ නැත. පොලිස් අධිකාරි වරයා ඇතුළු සෙසු නිලධාරීහු ඝාතනය පසුපස ඇති සාක්කි සොයා ගියහ. කාලය ගෙවී යන්නට විය. කිසිවකු සැක කළ පමණින් අත්අඩංගුවට ගන්නවාට වඩා සාක්කි සහිතව සැකකරුවන් කොටු කර ගැනීම සුදුසු බව දත් පොලිස් අධිකාරිවරයා සිදුවූ හැම මිනිස් ඝාතනයකම තුවක්කුකරුත් ඊට සම්බන්ධ වූ සෙසු පිරිසත් ඝාතනය සිදු කරන්නට උපදෙස් දුන් කොන්ත්‍රාත්කරුත් අල්ලා ගෙන සාක්කි සහිතව නීතිය හමුවට ගෙනාවේ ය.කරන්දෙණියේදී පසුගියදා සිදුවූ ත්‍රිත්ව ඝාතනයේ පරීක්ෂණ භාරව ක්‍රියා කළ ඇල්පිටිය කොට්ඨාස බාර වත්මන් පොලිස් අධිකාරි අතුල වීරසිංහ හා සහකාර පොලිස් අධිකාරි ආනන්ද සමරසේකරටත් අවශ්‍ය වූයේ කරන්දෙණිය උණුසුම් කරන්නට නොව ඝාතකයන් හැකි ඉක්මනින් කොටුකර සාමකාමී වාතාවරණයක් ඒ ප්‍රදේශයට ලබා දෙන්නට ය.සිද්ධිය සැල වූ පමණින් පොලිස් අධිකාරිවරයාත් සහකාර පොලිස් අධිකාරි වරයාත් කරන්දෙණිය පොලිස් ස්ථානාධිපති, අපරාධ විමර්ශන අංශයේ ස්ථානාධිපතිවරයා ඇතුළු පිරිස ද සමඟ කරන්දෙණියට ආහ. ඝාතන පිළිබඳ මහේස්ත්‍රාත් පරීක්ෂණය හා පශ්චාත් මරණ පරීක්ෂණය පැවැත්වීමට කටයුතු සිදු වෙද්දී පරීක්ෂණ ද වෙනත් පැත්තකින් කැරීගෙන ගියේ ය.සිරුරෙන් ගෙල වෙන්වෙන ලෙස ඉතා අමානුෂික ලෙස මරා දමා තිබූ මව දියණිය හා පුතුට එවන් ඛේදනීය මරණයක් සිදු කරන්නට තරම් හේතුව වෛරය කුමක් ද යන්න සොයා ගැනීම කාගේත් ප්‍රයත්නය විය. නිලධාරීහු ඒ මේ අත සැරිසරමින් කිසියම් හෝඩුවාවක් සොයා ගන්නට වෙර දැරූහ. පොලිස් සුනඛයා ඒ මේ අත දිවයමින් ඝාතකයන්ගේ ඉවක් සෙව්වේ ය. ඒත් ඝාතකයන් අබමල් රේණුවක තරමින් වත් දෙයක් අපරාධය සිදුවූ ස්ථානය අසල ඉතිරි කරගොස් තිබුණේ නැත. ඝාතකයන් පැමිණ ඇත්තේ නිවසේ දොර විවර කරගෙන ය. එසේ නම් ඔවුන්ගේ ඇඟිලි සලකුණු දොරේ සටහන්ව තිබිය යුතු ය. පොලිස් සුනඛයා ට දොරේ ඉව බලන්නට අවස්ථාව ලබාදුන්නේ ඒ නිසා ය. ඒත් සුනඛයා ඊට කිසිදු ප්‍රතිචාරයක් දැක්වූයේ නැත. නිරීක්ෂකයන් කියන්නේ ඝාතකයා ගේ කිසිදු අත් හෝ ඇඟිලි සලකුණක් දොරේ ද නැති බව ය.එසේ නම් මොවුන් මරා දැමුවේ ඇයි? ඒ මක්නිසා ද? ඊට වගකිව යුත්තෝ කවුද? මෙය පොලිසිය හමුවේ තිබූ ප්‍රශ්නයකි.“ඉඩම් ආරවුලක් වැටක ආරවුලක්වත් තිබුණාද? පොලිස් අධිකාරිවරයා කරන්දෙණිය පොලිස් නිලධාරින්ගෙන් විමසා සිටියේ ය. ඝාතනයට ලක්වූ නිවෙසට පිටුපසින් සිටින පදිංචිකරුවන්ගෙන් ප්‍රශ්න කොට ඒ ගැන සොයා බලන ලෙස ද නියෝග දුන්නේ ය. ඒත් එවැනි ප්‍රශ්නයක් නොවීය. එසේ නම් කාන්තාවත් දරු දෙදෙනාත් මරා දැමුවේ කවුද?“සර් මේ ගෑනු කෙනා අවුරුදු ගාණක් තිස්සේ තනියෙන් ඉන්නේ. මිනිහා දාලා ගිහින් මිනිහා වෙන ගෑනියෙක් එක්ක බිබිලෙ පැත්තෙ ඉන්නවලු.”නිලධාරියෙක් පොලිස් අධිකාරිවරයාට පැවසුවේ ය.“පොඩ්ඩක් හොයලා බලන්න. සමහර විට මිනිහා මේක කරන්න ඇති.”පොලිස් අධිකාරි අතුල වීරසිංහසහකාර පොලිස් අධිකාරි ආනන්ද සමරසේකර“සර්, මිනිහගේ පුංචි අම්ම කෙනෙක්ට මේ ළඟදී මැරුණු ගෑනු කෙනාගේ ඥාතියෙක් බස් එකේදී හම්බවෙලා තියෙනවා.”“ඔව්. ඉතින්.”එහිදී මියගිය කාන්තාව සැමියාට විරුද්ධව නඩත්තු නඩුවක් පැවරීමට අදහස් කරන බව කතාබහට ලක්වී ඇති අතර නඩත්තු නඩු පැවරීමෙන් අනවශ්‍ය ප්‍රශ්න ඇතිවිය හැකි බැවින් එසේ නොකරන ලෙසට මියගිය කාන්තාවට පවසන ලෙසට එම ඥාතියා දන්වා ඇත. මෙනිසා ඝාතනය අදාළ කාන්තාවගේ සැමියා විසින් සිදු කරන්නට ඇතැයි ද යන සැකය පොලිසියට මුලින් ම ඇතිවිය.“සර් තව එකක් ඔය මිනිහා දැන් සතියකට විතර පෙර ඌරගහට ඇවිත් රමේෂ් කියල කෙනෙක් එක්ක කැට ගහලා ගිහින් තියෙනවා.”පොලිස් අධිකාරිවරයා ඌරගහ පොලිස් ස්ථානාධිපතිවරයා දෙසට හැරුණේ ය.“ඔයා කොහොම හරි රමේෂ්ව හොයාගන්න. මිනිහගෙන් ප්‍රශ්න කරලා බිබිලෙට ගිහින් හරි ඔය මනුස්සයාව අරගෙන එන්න. සමහර විට ඔය මිනිහා මේක කරන්න ඇති.”පොලිස් අධිකාරිවරයාගේ නියෝග මත ඌරගහ පොලිස් ස්ථානාධිපතිවරයා ක්‍රියාත්මක විය. රමේෂ්ව ද සොයාගෙන බිබිලට යන්න ඔහු සූදානම් වූයේ මිය ගිය කාන්තාවගේ සැමියා කුදලාගෙන ඒමට ය.වේලාව රාත්‍රි අටට ආසන්න ය. සිද්ධිය සැලවූ ගමේ පිරිස් අපරාධය සිදුවූ නිවෙස අසලට රොක් වී සිටියහ. අඩ අඳුර මකා ගන්නට සමහරු තැන් තැන්වල ගිනි දැල්වූහ. විදුලි ආලෝකය ලබා දුන්හ. හැම ගෙදරකම විදුලි දැල්වෙයි.“ඔක්කොම ගෙවල්වල ලයිට් දාලා. හැම ගෙයකම අය මෙතනට ඇවිල්ලා. ඒත් අර ගෙදර දොරත් වහලා ලයිටුත් නිවලා.”පාර දිගේ දමාගිය සිගරැට් කොටයක් බස් ටිකට් එකක් වැනි සුළු හෝඩුවාවක් හෝ බලමින් සිය මෝටර් රථයට ගොඩවන්නට ගිය පොලිස් අධිකාරිවරයා එක් වරම මදක් නතර විය.“මේ ගෙදර මිනිස්සු කෝ?”අධිකාරිවරයා එතැන සිටි අයගෙන් ඇසුවේ ය.“ඒ ගෙදර පුතෙක් විතරයි ඉන්නේ. එයා කුරුඳු කපන්න මාතරට ගියා.”“උදේ හිටියද?”“ඔව් සර්. උදේ නම් හිටියා”පොලිස් අධිකාරිවරයා හැරුණේ අපරාධ විමර්ශන අංශය බාර ස්ථානාධිපති වරයා දෙසට ය.“මෙන්ඩිස්. මේ ගෙදර දිහා බලන්න. මෙච්චර දෙයක් වෙලත් මොකද මේ අය මෙතනට නාවේ කියලා බලන්න. මොනව හරි ඉන්ෆොමේෂන් එකක් හොයාගන්න පුළුවන් වේවි.”“හොඳයි සර්...”පොලිස් අධිකාරිවරයා පිටව ගියේ ඉන් පසුව ය. කරන්දෙණිය පොලිස් ස්ථානාධිපතිවරයාත් අපරාධ විමර්ශන අංශය බාර ලොක්කාත් යුහුසුළු වූයේ ඉන් අනතුරුව ය. පොලිසිය මොවුන් ගැන ඉව ඇල්ලුවේ ය.පශ්චාත් මරණ පරීක්ෂණය පැවැත්වීමෙන් අනතුරුව මළ සිරුරු සීල් කරන ලද පෙට්ටිවල බහා නිවෙසට ගෙනාවේ ය. ඒත් විමර්ශන නිමා නොවී ය. පොලිසිය තොරතුරු සෙවීය. පොලිසිය ගමේ සබඳකම් පවත්වන හිතවතුන් මාර්ගයෙන් වසා දමා තිබූ නිවසේ සිටි අය ගැන තොරතුරු සෙව්වේය. පොලිස් නිලධාරියෙක් ඒ අතරතුර සොයාගත් දෙයක් පොලිස් ස්ථානාධිපතිවරයාට කීවේ ඔය අතර ය.“සර් ඔය ගෙදර කොල්ලා මැරුණු ගෑනු කෙනාට බලහත්කාරකම් කරන්න ගිහින් අපි දෙපැත්තම ගෙනත් විභාග කරලත් තියෙනවා.”ස්ථානාධිපතිවරයාට ඔහු පිළිබඳ කිසියම් සැකයක් පහළ වන්නේ ඔය අතර ය. එසේ නම් මොහු ගැන තොරතුරු සෙවීම හොඳ ක්‍රමය බව හේ සිතුවේ ය.“ඔය කොල්ලගේ තාත්තත් එක්කත් ඔය මරපු ගෑනු කෙනාගේ අනියම් සම්බන්ධයක් තිබිලා තියෙනවා... ඒත් දැන් ඒ ගෑනු කෙනා මිනිහට කැමැති නැහැ.”නිලධාරීන් කියන කතා ස්ථානාධිපතිවරයා හිතට ගත්තේ ය. ඒ සියල්ලම සහකාර පොලිස් අධිකාරිවරයාටත් පොලිස් අධිකාරිවරයාටත් දැනුම් දුන්නේ ය.“සර්... මේ කොල්ලගේ තාත්තා ගමේ මළගෙදරට ගිය දෙතුන් දෙනෙක්ගෙන් පොලිස් බල්ලා කොහේටද ගියේ පොලිසියේ කවුද ආවේ කියලා අහලා තියෙනවා. හැබැයි සර් මළ ගෙවල් පැත්තේවත් ඇවිල්ලා නැහැ.”“ඇත්තද. කෝකටත් ඔය පුතාව අරන් ප්‍රශ්න කරන්න” පොලිස් අධිකාරිවරයා නියෝග කළේ ය.දින දෙක තුනක් අතුරුදන්ව සිටි සැකකාර පුතා පොලිසිය මගින් අත්අඩංගුවට ගත්තේ ඉන් පසුව ය.“මම මේ මුකුත් දන්නේ නැහැ සර්...” ඔහු කියන්නට විය.“මට විරුද්ධව පැමිණිල්ලක් කරලා තිබුණට මගේ හිතේ ඒ මෝනා ගැන තරහක් නැහැ සර්. අනෙක මොකටද සර් මම එයාලව මරන්නේ. මැරුවොත් කවදා හරි අහුවෙනවානේ සර්.”ඒත් දක්ෂ විමර්ශකයාට අපරාධකරුගේ ඉරියව් වලින් මොහු නියම අපරාධකරු බව හඳුනා ගත හැකි ය. එය යළිත් මනාව ඔප්පු කරමින් දහඩිය මුගුරු වගුරවමින් සිටි සැකකාර පුතාගෙන් පොලිසිය දීර්ඝ ලෙස ප්‍රශ්න කරන්නට විය. එතනදි තවත් බොරු කියා සිටීමට ඔහුට හැකි වූයේ නැත.“මම ඇත්තම කියන්නම් සර්. නෝනාගේ මරණය සිද්ධවුණේ අපේ තාත්තා නිසයි.”සැකකාර පුතා බේරෙන්නට බැරිම තැන කීවේය. ඒ අනුව පොලිසිය සැකපිට ඔහුගේ පියා අත්අඩංගුවට ගත්තද ඔහු කීවේ එවැනි අපරාධයක් කරන්නට සිහිනෙන් වත් සිතන්නේ නැති බවක් ය.“එහෙනම් හරි. උඹ ඒ මළගෙදර ගියාද?” පොලිස් ස්ථානාධිපතිවරයා සැකකාර පියාගෙන් ප්‍රශ්න කළේ ය.“අනේ ඔව්. සර්... මේ දැනුත් එහේ ඉඳන් ආවේ.” සැකකරු කීවේ ය.“හරි එහෙනම් මට කියාපන් මළ ගෙදරට එන අයව පිළිගත්තේ කවුද කියලා.”“ඇයි සර් ශ්‍රියානි නෝනාගේ පුංචි අම්මානේ.”“හරි, එහෙනම් කියපන් ඒ ගෑනු කෙනා ඇඳන් හිටියේ මොකක්ද කියලා.”මොහොතක් කල්පනා කළ ඔහු යළිත් පිළිතුරක් දුන්නේ ය.“සර් කළුපාට ගවුමට කහපාට මල් වැටිලා තිබුණු ඇඳුමක් නේ.”“හරි. උඹ දැන් මිනී තුන දැක්කනේ.”“ඔව් සර්... තුනම සීල් කරලනේ.”“හරි... එහෙනම් කියපන් මිනී පෙට්ටි තුන සාලයේ තියලා තිබුණේ කොයි පැත්තට ද කියලා.”සැකකරු අන්දුන් කුන්දුන් වූයේ ස්ථානාධිපතිවරයාගේ ප්‍රශ්න හමුවේ ය. ඔහුට ටික වේලාවක් කල්පනා කරන්න ස්ථානාධිපතිවරයා ඉඩ දුන්නේ ය.“මට ඒක නම් මතක නැහැ සර්”ස්ථානාධිපතිවරයාට යකා නැග්ගේ එවිට ය.“උඹට පුංචි අම්මා ඇඳන් ඉන්නේ ඇඳුමේ මල් තිබුණා මතකයි. පෙට්ටි තුන කොතනද තිබුණේ කියලා මතක නෑ. සාජන් මෙන්න මේකව ගන්න ඇතුළට. මම ඇත්ත දැනගන්නම්.”ප්‍රශ්න කිරීම දීර්ඝ වූයේ එවිට ය. තම පුතු ද පොලිසියට ගෙනවිත් ඇති බව සැකකාර පියා දැනගත්තේ ඉන් පසුව ය.“මම ඇත්ත කියන්නම් සර්. මම අවුරුදු ගාණක් නෝනාත් එක්ක සම්බන්ධයක් තිබුණා. ඒත් මම හිරේ ගිහින් නිදහස් වෙලා ආවට පස්සේ නෝනා මාත් එක්ක ඉන්න කැමැති වුණේ නැහැ. මම කතා කරන කොට කුණුහරුපයෙන් බැන්නා. මම හිතුවා ඒ නිසා නෝනා මරන්න ඕන කියලා.”ඔහු කතාව මුල සිට අග දක්වාම කියන්නට විය. එලෙස සිතූ සැකකරු එදා හොඳ හැටි අරක්කු බීවේ ය. මත් වූ ඔහුගේ මතකයට ආවේ මිය ගිය කත ය. කැත්ත අතට ගත් ඔහු කෙළින් ම ගියේ පුතා හමුවන්නට ය. පුතා ද නෝනා ගැන සිටින්නේ තරහින් බව ඔහු දන්නේ ය.“වරෙන් ගමනක් යන්න”“කොහේද”“කැත්තක් අරන් වරෙන්”කුස්සියේ තිබූ මුවහත් කැත්ත ද රැගෙන පුතා ද පියා සමඟ ගමනට එකතු විය. දෙදෙනාම නතර වූයේ ශ්‍රියානිගේ ගේ ඉදිරිපිට ය.“නෝනාව මරන්න ඕන...”පුතා ද ඊට එකඟ විය. නිවසේ කාමරය තුළ විදුලි බුබුලක් දල්වා ඇත. විවර වූ දොර තල්ලු කරමින් පුතු ඇතුළට ගියේ ය. පියා ද පසුපසින් ය. ඒ සමඟ ම දරුවන් සමඟ තුන් නින්දේ නිදා සිටි ශ්‍රියානි ඇහැරුණේ ය. තමන් ඉදිරියේ කැති අමෝරා ගෙන සිටින්නේ කවුදැයි ඇය දුටුවා ය. ඒ සැණින් ඉදිරියේ සිටි පුතුගේ කැත්ත ඉහළට එසැවිණි.“අනේ එපා...”දරු දෙදෙනාටද මවට අත්වූ ඉරණම අත්විය.සියල්ල නිමාවිය. පුතා කැත්තේ තලය ගිනි තබා බිම අතුල්ලා මොට්ට කොට කුකුල් කූඩුවේ සැඟවූයේ ය. පියා තම කැත්ත කුරුඳු කපන්නට වෙනදා මෙන් රැගෙන ගියේය. දෙදෙනාම ගමේ හැසිරුණේ කිසිදු දෙයක් නොකළ අය මෙන් ය. ඒත් පොලිස් අධිකාරිවරයාගේ තියුණු සැකය මත සියල්ල හෙළිකර ගැනීමටත් අපරාධකරුවන් වූ පිය - පුතු දෙපළත් අල්ලා ගැනීමට නිලධාරීන්ට හැකි වූහ. එසේ නොවූයේ නම් නිරපරාදේ ගුටි කන්නේ බිබිලට ගිය ඇගේ සැමියා ය. වාසනාවට ඔහු බේරුණේ නියම අපරාධකරුවන් කොටු වූ නිසා ය. ඔවුන්ගෙන් ප්‍රශ්න කිරීමෙන් පසු ඝාතනයට උපයෝගි කරගත් කැති දෙක ද සොයා ගැනීමට පොලිසියට හැකි විය.පොලිස් අධිකාරි අතුල වීරසිංහ මහතාගේ දක්ෂ විමර්ශනය හමුවේ අපරාධය වැළලී ගියේ නැත. අපරාධකරුවන්ට සැඟවෙන්නට ඉඩ ලැබුණේ නැත. සහකාර පොලිස් අධිකාරි ආනන්ද සමරසේකර මහතාගේ අධීක්ෂණය ඊට නොදෙවෙනි විය. කරන්දෙණිය පොලිස් ස්ථානාධිපති ලාල් චන්ද්‍රසිරි, අපරාධ විමර්ශන අංශයේ ස්ථානාධිපති ප්‍රසන්න මෙන්ඩිස්, පාලන අංශය බාර ස්ථානාධිපති අසේල ප්‍රේමනාත් හා සැරයන් රන්දීර (6021) කොස්තාපල් සිල්වා (53241) හා තිලකරත්න (84315) යන නිලධාරීහු ද පරීක්ෂණවලට එක්වූහ.(පොලිස් පරීක්ෂණ ඇසුරෙන් ලිපිය සකස්විය)කීර්ති මෙන්ඩිස් පිංතූර චමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af13051210</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>දකුණු පළාත් අධ්‍යාපන, පළාත් මාර්ග ඉඩම් ඉඩම් සංවර්ධන ග්‍රාමීය වතු යටිතල පහසුකම් සහ ප්‍රවෘත්ති ඇමැතිචන්දිම රාසපුත්‍රඅපේ මැයි රැලිවලට විශාල ජන ගඟක් එකතු වුණා. ආණ්ඩුව ගෙදර යැවීමේ සටන මැයි දිනයෙන් ආරම්භ කළා.තිස්ස07 අඟහරුවාදාලංකාදීපඑතුමා කියන ජන ගඟ නම් අපි දැක්කේ නැහැ. අපේ පළාත්වලින් නම් එතුමලගේ රැලිවලට කවුරුත් ගියේ නැහැ. එ.ජ.නි. සන්ධානයට නම් අපි දකුණේ ඉඳලා යනකොට අපට දකින්න ලැබුණා හැම ප්‍රදේශයකම ජන කොටස් එකතු වෙලා ජන ගඟක් කොළඹට එකතු වුණු බව.පුංචි ප්‍රදේශයක් තෝරගෙන ජනතාව එකතු කළාම එතැන ලොකු සෙනඟක් වගේ පේනවා. ඒ ඔලුගෙඩි ටික පත්තරවල, ටී.වී. වල දාගෙන ජනගඟක් කියන්න අපටත් පුළුවන් දේශපාලනයේ තෙම්පරාදු වෙච්ච තිස්ස මහත්තයලාට ඔය වගේ උපක්‍රම හරිම සූක්ෂ්ම ආකාරයට කරන්න පුළුවන්. ජන ගඟක් රැස්වුණේ එක්සත් ජනතා නිදහස් සන්ධානය වටා. ඒක මේ රටේ ජනතාව දන්නවා. තිස්ස මහත්තයාලගේ පැත්තේ හිටිය සියලු දෙනාම දැන් එක් රොක් වෙලා ඉන්නේ අපිත් එක්ක.- චන්දිමආණ්ඩුව විදුලි බිලට පැලැස්තර දමා සුන්දර සිහින පෙන්වා පාරිභෝගිකයා නොමඟ යවනවා.සජිත්07 අඟහරුවාදාලංකාදීපමේ වගේ ප්‍රශ්නවලදී විවිධ අර්ථකථන දක්වනවා හැර සජිත් මහත්තයලා ඵලක් ඇති දෙයක් කියන්නේ නැහැ. පසුගිය කාලයේ පැවැති එක්සත් ජාතික පක්ෂ රජය කාලය පුරාම මේ දේවල්වලට නිසි විසඳුම් කරා යන්නේ නැතුව අද තත්ත්වය ගැන කතා කර වැඩක් නැහැ. විදුලි ව්‍යාපෘති තුනක් සම්පූර්ණ කර තවත් ව්‍යාපෘති රැසක් ඉදිරියේදී කිරීමට සැලසුම් කරලත් මේ විදුලි අවශ්‍යතාව සම්පූර්ණ කිරීමට නොහැකි වී ඇත්තේ පාරිභෝගිකයන් ප්‍රමාණය අද වනවිට වැඩි වී තිබෙන නිසයි. වසර තිහක් පුරා මේ රටේ පැවැති ත්‍රස්තවාදය තුරන් කර විදුලි අවශ්‍යතාව සම්බන්ධයෙන් දැඩි අවධානය යොමුකර වසර තිහකට පසුව විදුලිය සම්පාදනය කිරීමට බලශක්ති අවශ්‍යතාව තේරුම්ගෙන වැඩි වැඩියෙන් උත්පාදනය කිරීමට මේ රජය කටයුතු කර තිබෙන බව සජිත් මහත්තයාලාට නොපෙනෙන්නේ කුමන හේතු කාරකයන් නිසා දැයි අපි දන්නේ නැහැ.- චන්දිමආණ්ඩුව ගලේ පහරපු බළලෙක් වගෙයි.- ගයන්ත07 අඟහරුවාදාලක්බිමනායකයෙක් තෝර ගන්න බැරිව එකට කුලල් කාගන්නේ ගයන්ත මහත්තයලගේ විපක්ෂයේ පිරිස. ලෝකයේ වැඩිම වාර ගණනක් පරාජයට පත් වුණ නායකයා ලෙස ගිනස් වාර්තාවක් පිහිටුවන්න සූදානම් වෙලා ඉන්න නායකතුමා ඉන්නෙත් විපක්ෂයේ. විපක්ෂය ගැන දැන් ජනතාවට මතකවත් නැහැ. ඒ නිසා අප විපක්ෂය ගැන කතා කරල වැඩක් නැහැ.- චන්දිමරටේ කිසිම ප්‍රශ්නයක් නැතැයි ජනාධිපතිතුමා කියනවා. එහෙනම් පෙළ පාලි ගිහින් ජනතාව කෑගහන්නේ ඇයි ද?තිස්ස04 වැනි සෙනසුරාදාදිවයිනරටේ ජනතාව උසිගන්වන බොරු ප්‍රචාරය කරමින් ජනතාවගේ ප්‍රසාදය දිනාගන්න උත්සාහ කරන තිස්ස අත්තනායක මහත්තයා වගේ කෙනෙක් ඉතිහාසය තුළ බිහිවෙලා නැහැ. එතුමන්ලාගේ බොරු අහලා ජනතාවට එපාවෙලා අද එතුමන්ලා ගේ පෙළපාලියක ඉන්නේ කී දෙනා ද? ජනතාව උසි ගැන්වීම් හැර කිසිම විචාර බුද්ධියක් එතුමන්ලාට නැහැ. අද ගෝලීය කරණය වූ ලෝකයේ අපේ රටේ ආර්ථිකය අනෙක් සමහර රටවලට වඩා සුබවාදී තැනක තිබෙනවා. සාපේක්ෂව බලන කළ අපි ලෝකය ඉදිරියේ හොඳ සංවර්ධනයක් වන රටක්. මේ රට ශීඝ්‍රයෙන් දියුණු වන බව ජනතාව දන්නවා. අද අපේ නිදහස් සන්ධානයේ පෙළපාලියේ දැවැන්ත රැලි දෙකක් ගිය වසරේත් මේ වසරේත් අපි දැක්කා. ජනප්‍රිය නායකයෙක් දැකලා එතුමා වටා අද සියලු කොටස් එකතුවෙලා. සාමාජිකයෝ නැති විපක්ෂයේ පක්ෂය තුළත් අර්බුද රැසක් තියෙනවා. මේ ප්‍රශ්නවලට පිළිතුරු සොයාගන්න බැරිව රටේ ප්‍රශ්න ගැන කතා කරන්නේ කොහොමද? අපි කියනවා පක්ෂ අභ්‍යන්තරයේ ගැටුම විසඳා ගන්න කියලා.- චන්දිමහැමතැනම ආණ්ඩුවේ ජාවාරම් කාරයන් රජ කරනවා.- වික්‍රමබාහු07 වැනි අඟහරුවාදාදිවයිනඅන්තවාදය ගැන කතා කරලා ජාතිවාදය අවුස්සන්න උත්සාහ කරන උදවිය දැනගතයුතු කරුණක් අන්තවාදී පක්ෂ තුළයි ජාතිවාදය ගොඩ නැගෙන්නේ. ඕනෑම මතවාදයක සිටීමට මේ රටේ ප්‍රජාතන්ත්‍රවාදය සුරක්ෂිතව තියෙනවා. නමුත් රටට අහිතකර දේ ප්‍රචාරය කිරීමට ඉඩ ලබාදෙන්න බැහැ. රට පාවා දෙන්නවුන්ට නිසි දඬුවම් ලබාදිය යුතුයි. අපේ රටේ සමහර අන්තවාදී මත පතුරුවන උදවිය පුරුදු වෙලා තියෙන්නේ අපේ රටේ වැරැදි පමණක් කතා කිරීමයි. මේ වගේ කාලයක් ජීවිත කාලය තුළ ම ආයේ දකින්නට ලැබෙන්නේ නැහැ. මේ රට වසර තිහකට පසු ස්වාධීන රාජ්‍යයක් බවට පත්කර ජනතාවට නිදහස්ව නිවහල්ව ජීවත් වීමේ අවකාශය ලබා දුන් කාලයක් අද උදාවෙලා තියෙනවා. මේ ඓතිහාසික නායකත්වය තුළ ජාවාරම් කාරයන්ට, ජාතිවාදීන්ට රජ කරන්න ඒ නායකත්වය තුළ ඉඩක් ලැබෙන්නේ නැති බව ජනතාව දන්නවා.- චන්දිම“ඒකාධිපති රාජපක්ෂ රෙජීමයෙන් මවුබිම බේරා ගන්න පෙරට එන්න.”- රනිල්03 වැනි සිකුරාදාදිවයිනඒකාධිපති වියරුව තියෙන්නේ රාජපක්ෂ වරුන්ට නොවෙයි. රනිල් මහත්තයාගේ ඒකාධිපති පාලනය නිසා විපක්ෂයේ සාමාජිකයෝ පක්ෂය අතහැරලා සන්ධානයට එකතු වුණා. බලලෝභී ඒකාධිපතිවාදය රජ කරන්නේ විපක්ෂයේ. විධායක බලතල ඇති ජනාධිපතිවරයෙක් ලෙස මහින්ද රාජපක්ෂ ජනාධිපතිතුමා ඒ කිසිදු බලතලයක් අනිසි ලෙස පාවිච්චි කර නැහැ. මේ රටේ ප්‍රජාතන්ත්‍රවාදය සුරක්ෂිත කිරීමට එතුමා දිවි හිමියෙන් කටයුතු කරනවා.- චන්දිමජනතා විරෝධයට බිය වූ රජයට අවසානයේ දී විදුලි බිල පහළ දැමීමට සිදුවුණා.- අනුරකුමාර03 වැනි සිකුරාදාදිවයිනමේ රජයට ජනතාව විරෝධය පළ කරන්නේ නැහැ. ජනතාව උසි ගන්නවන්න පමණයි අනුර මහත්තයලා දන්නේ. ජනාධිපතිතුමා අදාළ විෂයන් ඇමැතිවරුන්ට භාරදී තියෙන්නේ මහජන උපයෝගිතා කොමිසමේ නිර්දේශය මතයි. මේ දේවල් සිද්ධ වෙන්නෙ. ජනතාවට දිය හැකි සියලු පහසුකම් ලබා දුන් රජයක් මේ රජය. ජනතා හඬට කන් දෙන රජයක්. විදුලිබලාගාර ඉදිකරමින් විදුලි බිල වැඩි නොකොට තබා ගැනීමටයි මේ රජය කටයුතු කරන්නේ. ජනතාව පිට බර පටවා නිදහස් වෙන්න උත්සාහ කරපු රජයන් පැවැති කාලයේ එතුමන්ලා ඔය කතා ඛ්ව්වේ නැහැ.- චන්දිමඅසාද් සාලි අත්අඩංගුවට ගෙන ඇත්තේ දේශපාලන පළිගැනීමක් ලෙස බව පේනවා.ජෝන් අමරතුංග06 වැනි අඟහරුවාදාදිවයිනපැහැදිලිව ම කියන්න ඕන මෙතන දේශපාලන පළිගැනීමක් නැහැ. අන්තවාදය ගැන කතා කර ජනවාර්ගික ජාතිවාදී දේ අවුස්සන්න හොඳ නැහැ. හැම වෙලාවෙම ශ්‍රී ලාංකික කියන කරුණ අපි වටහා ගතයුතුයි. ජාතිවාදය පතුරුවන එක අපි නතර කළ යුතුයි. මේ ස්ථාවර රජය පෙරළන්න කිසිම කෙනකුට බැහැ. මහින්ද චින්තනය යටතේ සියලු දෙනාට සම අයිතිවාසිකම් ලබාදී තිබෙනවා.- චන්දිමසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af13051211</link>
    <topic>සතුරු ප්‍රදේශවලට ප්‍රහාර එල්ල කළේ පොළවට මීටර් සීයක් ඉහළින් පියාසර කරමින්</topic>
    <author>ටිරෝනි වෑවලගේ</author>
    <content>කටුනායක ගුවන් පථ ප්‍රවිශ්ඨ‍ය අසල එක පෙළට නවතා ඇති ජෙට් යානා කිහිපයකි. එවා පෙනුමෙන් නම් සුන්දර නැත. දුර්වර්ණ වූ අළු පැහැය ඇස රිදවයි. තියුණු උලක් ලෙසින් අවසන් වන මුහුණත පොළවට නැඹුරුය. චලනය කළ හැකි පැතලි තටු යානයට ගෙන දෙන්නේ භයංකාර පෙනුමකි. විවෘත වූ නියමු කුටිය තුළ ඇස රිදවන තරමේ යතුරු පුවරු ගණනාවකි.මම යානා දෙසින් දෙනෙත් ඉවතට ගනිමි. යානා ඉදිරිපස විවිධ වූ නිල ඇඳුම් ලා ගත් මිනිසුන් පිරිසකි. ඔවුහු තමතමන්ගේ ජ්‍යෙෂ්ඨත්වය මත ස්ථාන ගත වෙති. ඒ අතර නියමුවෝ ඉදිරියෙනි. ඉංජිනේරුවෝ ද යානයේ විවිධ පද්ධති භාරව ක්‍රියා කරන්නෝ ද තමතමන්ගේ ස්ථානවල රැ‍ඳෙති. එහි සිනහවය. කතාවය.ඒ දෙස බැලීම සතුට දනවයි. දැන් මෙතෙක් ඇස රිදවූ යානා මට පෙනෙන්නේ සජීවී ලෙසිනි. දැන් ඒ යානා ජීවයෙන් පිරී ගොසින් ය. නියමුවන් පියාසර කිරීමට සූදානම් ය. යතුරු පුවරු කොළ පැහැ එළි දල්වන්නේ යානාවල කිසිඳු දෝශයක් නොමැති බවට සාක්ෂී සපයමිනි. ඒ වෙනුවෙන් ඉංජිනේරුවෝ සහ නඩත්තු අංශ සේවකයෝ ප්‍රසංශා ලැබිය යුතුය. කටුනායක ගුවන් හමුදා කඳවුරේ අංක දොළහ බලගණය හෙවත් මිග් යානා බලගණය දේශයේ ස්වාධීපත්‍යය සුරැකීම වෙනුවෙන් සතුරු ඉලක්ක සොයා පියාසර කිරීමට ඕනෑම මොහොතක සූදානම් ය.එදා යුද බි‍මේ ඉලක්ක සොයා අසීරු පියාසැරියන්හි යෙදුණු නියමුවෝ තම කාර්ය මණ්ඩලයද සමග අද සිනාමුසු මුහුණින් අප ඡායාරූප ශිල්පියාගේ කැමරාවට මුහුණ දෙති. බලගණයේ සෙසු පිරිසද එසේමය. යුද මානසිකත්වය කල් ඉකුත්ව ගොස් ඇත්තේ සිවිල් සමාජයේ පමණක් නොවේ. වෘත්තීය වගකීම මොහොතකට හෝ අමතක නොකළද මේ පිරිස අද පසුවන්නේ සැහැල්ලුවෙනි. එහෙත් එදා යුද බිමේ ඔවුන් කළ මෙහෙය කිසිදා මතකයෙන් මැකී යන්නේ නැත. අපට සේම ඔවුන්ටද එය එසේමය. ත්‍රස්තවාදය තුරන් කිරීමේ මානුෂිය මෙහෙයුමේ මතක සමග මිග් 27 බලගණයේ සේවය සම්බන්ධව අදහස් දැක්වීමට එහි වර්තමාන අණ දෙන නිලධාරී වින්ග් කමාන්ඩර් අසේල ජයසේකර තම හඩ අවදි කරන්නේය." මිග් යානා ලංකාවට එන්නේ වසර දෙදාහේ දී. කෆීර් යානා ඒ වෙනකොටත් සටන් මෙහෙයුම්වල නිරත ‍වෙලා තිබුණා. ඒත් තවත් ප්‍රහාරක ජෙට් යානා විශේෂයක අවශ්‍යතාව ශ්‍රී ලංකා ගුවන් හමුදාවට දැනෙමින් පැවතුනේ ත්‍රස්තවාදීන් ගේ ක්‍රියාකාරකම් දිනෙන් දින වර්ධනය වෙමින් පැවතුණු නිසයි. රුසියාවේ නිශ්පාදිත මිග් යානා ශ්‍රී ලංකා ගුවන් හමුදාවට එක් වන්නේ ඒ අනුවයි. "මිග් යානා සම්ප්‍රාප්තියත් සමග සතුරු ඉලක්ක වෙත එල්ල කෙරුණු ප්‍රහාරවල වෙනසක් සිදු වන්නේය. මෙතෙක් කල් කෆීර් සහ එෆ් 7 යානා මගින් ප්‍රහාර එල්ල කරන්නේ ඉහළ අහසේ සිට සතුරු ඉලක්ක කරා කිමිදීමෙනි. එහෙත් පොළවට ඉතා ආසන්නයෙන් පියාසර කිරීමේ හැකියාව සතු මිග් ප්‍රහාරක යානා භාවිතය ඇරඹීමත් සමග සතුරා අන්දමන්ද වන්නේය." මිග් යානා සතු මේ හැකියාව අපි ප්‍රහාර සඳහා විශාල වශයෙන් භාවිතා කළා. මිග් යානා මෙහෙයුම් සඳහා දායක කර ගත්තට පස්සේ එහි ප්‍රථම අණදෙන නිලධාරියා ලෙසින් ක්‍රියා කළේ එයාර් කොමදෝරු සුදර්ශන පතිරණ. විශ්‍රාමික ගෲප් කපිතාන් ප්‍රියන්ත ගුණසිංහ මිග් නියමුවකු ලෙසින් ද ක්‍රියා කළ බලගණයේ පළමුවැනි අණ දෙන නිලධාරියායි. 2007 වසරේ දෙසැම්බර් 18 වැනිදා මිග් යානා වෙනම බලගණයක් ලෙසින් ශ්‍රී ලංකා ගුවන් හමුදාව තුළ ස්ථාපිත කෙරෙනවා. එතැන් සිට එය හඳුන්වන්නේ අංක දොළහ බලගණය යනුවෙනුයි. එහි ප්‍රථම අණ දෙන නිලධාරියා වූයේ විශ්‍රාමික ගෲප් කපිතාන් සජීව හෙන්දාවිතාරණයි. "මිග් යානා සම්බන්ධයෙන් අසේල ජයසේකරට පැවසීමට ඇති ඉතිහාසය ඉතා කෙටිය. එහෙත් ඒ කෙටි ඉතිහාසයේ සිදු කර ඇති සේවාව නම් කිසිසේත්ම කෙටි, සුළු හෝ සරල නොවන්නේය. සමාජවාදී රුසියාව කිසිදා ශරීර සැප පහසුව සෙවූ ජාතියක් වූයේ නැත. ඒ වෙනුවට ඔවුහු ආරක්ෂාව සහ උපයෝගීතාව සම්බන්ධව උපරිම අවධානය යොමු කළහ. මිග් ප්‍රහාරක යානා නිමවෙන්නේ ද මේ දහමට අනුවය. ටොන් විස්සක් බර මිග් යානා ලංකාවට පැමිණි පසු ඒවා පියාසර කරවීම ශ්‍රී ලංකිකයන්ට අභියෝගයක් වන්නේ නැත.ශ්‍රී ලංකා ගුවන් හමුදාවේ මිග් 27 බලගණයඅසේල සහ ක්‍රිශාන්ත රැගත් මිග් යානය පුහුණු පියාසැරියක නිරත වෙමින්ඩිහාන්. අසේල. ක්‍රිශාන්ත, තරිඳු" මේ යානය නිපදවලා තියෙන්නේ ආරක්ෂාව ගැන වැඩි අවධානයක් දීලා. ඒත් පැදවීම පහසු නැහැ. යානය නියමුවාට හිතකර නෑ කියලා කියන්න පුළුවන්. මිග් 27 යානා විශේෂයෙන්ම හදලා තියෙන්නේ පොළවට ඉතාම ආසන්නයෙන් පියාසර කරමින් ප්‍රහාර එල්ල කරන්නයි. ඒ නිසාම යානයේ නියමු කුටිය දෙපැත්තේ වෙඩි නොවදින තහඩු සවි කර තියෙනවා. ත්‍රස්තවාදීන් බලවත්ව සිටි කාලයේ ඔවුන් වෙනම දේශ සීමා නිර්ණය කර ගෙන සිටියා. අපි ප්‍රහාරවලදී සතුරු දේශ සීමා පසු කළ වහාම පොළවට මීටර් සීයක් දක්වා යානය පහළට ගෙන යනවා.වේගය පැයට කිලෝමීටර් දාහයි. මේ වේගය ශබ්දයේ වේගය ඉක්මවා යාමක්. සතුරාට අපව ඉලක්ක කරන්න තියා හිතා ගන්නවත් බැහැ. ඒ අතර අපි අපේ ඉලක්කය සොයා ගන්නවා. ප්‍රහාර එල්ල කරනවා. සතුරු දේශ සීමා ඉක්මවූ වහාම යානය ඉහළ අහසට ගෙන යනවා. මිග් යානය ශ්‍රී ලංකා ගුවන් හමුදාවේ ප්‍රහාර එල්ල කිරීමේ කලාව නව තලයකට ගෙන ගියා කියලා කියන්න පුළුවන්. "අසේල පවසන පරිදි මිග් යානා සතුරා ඉලක්ක කරන අතරම කෆීර් සහ එෆ් 7 වැනි යානාවලට සතුරා ඉලක්ක කිරීමට පහසුකම් ද සපයන්නේ ය. ඒ රාත්‍රී කාලයේ සිදු කළ මෙහෙයුම්වලදීය." මානුෂීය මෙහෙයුමේ අවසන් අධියරේදී සතුරා ඔවුන් සතු ගුවන්බලය මුදා හැරියා. ඒ ගුවන් බලය විනාශ කිරීමට වගේම පහළ භූමියේ ඉදිරියට ඇදෙන අපේ ආරක්ෂක හමුදාවට සහය දැක්වීමට අපි අපේ සටන් තලයේ උපරිම තත්ත්වයක ක්‍රියා කළා. රාත්‍රී මෙහෙයුම් ආරම්භ කෙරුණේ ඒ අනුවයි. මුලින්ම එය ඒ තරම් සාර්ථක වෙයි කියලා හිතුවේ නැහැ. ඒත් රාත්‍රී මෙහෙයුම්වල සාර්ථකත්වය සතුරා පරාජය කරන්න විශාල පිටුබලයක් වුණා. අපේ හමුදාවන්ට නොකඩවා ඉදිරියට ඇදෙන්න එය මහා ශක්තියක් ලබා දුන්නා. ඒත් අපට නම් වැඩ වැඩි වුණා. පැය විසිහතර පුරාම ප්‍රහාර සඳහා ගියා. "අසේල යුධ සමයේ මතක සිහියට නගන්නේ ය. දිවා රෑ නොතකමින් සටන් වදින අපේ රණ විරුවෝ කිසිඳ ඉස්පාසුවක් නොලබන්නෝය. දහවල කල් මරමින් සිටින සතුරා රාත්‍රියේදී ක්ෂණික ප්‍රහාරවලට පෙළඹෙන්නේ භූමියේ වාසිය ද තමා වෙතට හරවා ගනිමිනි. එහෙත් මිග් නියමුවෝ රාත්‍රී මෙහෙයුම් ආරම්භ කළේ සතුරාගේ සියළු අරමුණු බිඳ දමමිනි. මින් පෙර අවස්ථාවලදී ද ප්‍රහාරක ජෙට් මගින් රාත්‍රී මෙහෙයුම් කළ ද මිග් 27 යානා වඩාත් සාර්ථක බව හඳුනා ගන්නා ලදී. එමෙන්ම මිග් යානා සතු සුවිශේෂ ගුණාංගයක් ද රාත්‍රී මෙහෙයුම් සාර්ථක වීමට ප්‍රබල ලෙස දායක විය. එම ගුණාංගය නම් අති ප්‍රබල ආලෝකයක් නිකුත් කරන උපකරණයක් භූමිය මතට මුදා හැරීමේ හැකියාවයි." මේ උපකරණය පොළවට කිලෝ මීටර් 2.7ක උසකින් මුදා හැරිය යුතු වුණා. ඒ බව අපි සොයා ගත්තේ අපේ ම අත් දැකීම් අනුව. මේ උපකරණයෙන් නිකුත් වන ආලෝකය විනාඩි හයක කාලයක් පැවතුණා. අපිත් එක්කම ප්‍රහාරයට යන කෆීර් නියමුවා ඒ ආලෝකයෙන් ඉලක්කය හඳුනාගෙන ප්‍රහාර එල්ල කළා. ඒත් එක සිදුවීමක දී අපි සොයා ගත්තා මිග් යානාවලට රාත්‍රියේදීත් සූක්ෂ්ම ඉලක්ක පවා ලබා ගත හැකියි කියලා. එතන ඉඳන් රාත්‍රී මෙහෙයුම් වැඩි වහයෙන් කළේ මිග් යානාවලින් "රාත්‍රිය අඳුරු ය. නිසල ය. බොහෝ විට වැහි බරය. මේ නිසල බව මැදින් රුදුරු සතුරා සොයා ප්‍රහාරක නියමුවෝ පියාසර කරන්නෝ ය. හුදකලාව සැමට වඩා සිතට කරදර කරන්නේය. කළුවර එකිනෙකා දැකීම‍ට බාධා කරන බැවින් අනතුරක් වීමට ඇති ඉඩකඩ හුදකලාව පියාසර කිරීමට නියමුවාට බල කරන්නේ ය. එහෙත් මිග් 27 බලගණයේ තරුණ නියමුවෝ රට ජාතිය වෙනුවෙන් හැඟීම් අභිබවා අභියෝග ජය ගත්හ. අසේල ඒ සම්බන්ධයෙන් ඔවුන් ලත් අත්දැකීමක් පවසන්නේය. මම අසා සිටින්නේ හොලිවුඩ් යුද සිනමා පටයක් සිහියට නගා ගනිමිනි." වෙන අවස්ථාවලදී වගේ නෙමෙයි. මානුෂීය මෙහෙයුමේ දී යුද බිමට යන අපට ලැබුණූ සහය ඉතා විශාලයි. ඉතාම නිශ්චිත ඉලක්ක ලැබුණා. නියමුවන් රහිත යානාවලින් ලබා ගන්නා දර්ශන අපට ඉලක්ක පහසු කළා. අපි පියාසර කළේ ඉතාම විශ්වාසයෙන් යුක්තව. ඒ නිසාම මොන බාධක මැද්දේ වුනත් නිශ්චිත ඉලක්කයට යන්න අපේ හිත්වල ශක්තිය තිබුණා.මේ කියන සිදුවීම සිදුවුණූ දවසේ අපට ලැබුණේ හදිසි ඉලක්කයක්. ත්‍රස්ත නායකයෙක් පුදුකුඩුඉරිප්පු ප්‍රදේශයේ උස් බැම්මක් වගේ තැනකට ඇවිත් දුරකථන ඇමතුමක් ගන්නවා කියලා තමයි ඔත්තුව ලැබුණේ. ඉලක්කය අධ්‍යයනය කරන්න ලැබුණේ ඉතාම සුළු වෙලාවක්. මිග් යානා දෙකක් ප්‍රහරයට පිටත් වුණා. සාමාන්‍යයෙන් අයහපත් කාලගුණයේදී අපි පියාසර කරන්නේ නැහැ. ඒත් මේ වෙලාවේ ඉලක්කය අත අරින්න බැහැ. යානා දෙකක් ප්‍රහාරයට යනව නම් ඒක නියමුවන්ගේ හිතට ශක්තියක්. එදා කාලගුණය හොඳ මට්ටමක තිබුණේ නැහැ.අඳර මදිවට වැස්ස. ටික වෙලාවකින් පළමුවැනි යානයේ නියමුවාට අනික් යානයේ නියමුවා කිව්වා තවදුරටත් වළාකුළු මැදින් ඉදිරියෙන් යන යානය දකින්න බැහැ කියලා. දැන් පවතින තත්ත්වය අනුව අනතුරක් වෙන්න පුළුවන්. ඒ නිසාම පළමුවැනි යානයේ නියමුවා අනික් යානයේ නියමුවාට කිව්වා ආපහු යන්න කියලා. ඊළඟට ඔහු තනිවම ඉලක්කයට ගියා. වැස්ස මැදින් පොළවට ඉතාම ආසන්නයෙන් පියාසර කරමින් ඉලක්කය සෙව්වා. කෆීර් වගේ යානාවල නියමුවාගේ ඉලක්කය පහසු කරවන පරිගණක පද්ධති තියනවා. ඒත් මිග් යානාවල එහෙම පහසුකම් නැහැ.නියමුවා තනිවම ඉලක්කයේ නිවැරදිතාව තහවුරු කර ගන්න ඕනේ. අවිය මුදා හරින්නත් ඕනේ. ඒ නිසාම ඉලක්කය ඇසින් ම දැක ගන්න ඕනේ. එදා ඔහු වැස්ස මැද්දෙන් අර කියපු උස් භූමිය හඳුනා ගත්තා. ප්‍රහාර එල්ල කළා. ආයෙමත් කටුනායක එනකොටත් හොඳටම වැස්ස. "නියමුවන්ගේ පමණක් නොව සමස්ත කාර්ය මණ්ඩලයේ ම කැපවීම ඉතා ඉහළ ය. යානාවල වාතාවරණය හොඳින් පවත්වා ගැනීමට ඔවුන් දරන වෙහෙස ගුවන් හමුදාවට පමණක් නොව මුළු රටටම විශාල මුදලක් ඉතිරි කර දෙන බව ඔවුන්ගේ අදහසයි. යුද සමයේ සහය ප්‍රහාර ඉල්ලූ සැනෙකින් ගුවන් ගත වීමට සූදානමින් සිටි මේ අභීත මිනිසුන් යානා අංගනය තම තාවකාලික නිවහන බවට පත් කර ගත්හ.එපමණක් ද නොව මෙහෙයුම් මැදිරිවල නිලධාරීහු නිරතුරුව ඉලක්කවල නිරවද්‍යතාව සම්බන්ධයෙන් වෙහෙස දැරූහ. නියමුවෝ ගුවන් ගත වන විට ඔවුන්ගේ ආරක්ෂාව වෙනුවෙන් හෙලිකොප්ටර් යානා සූදානමින් පසු වූහ. සරල ලෙසම පවසන්නේ නම් ගුවන් හමුදාවේ සියලු දෙනාගේ සහය සතුරු ඉලක්ක සුණු විසුණූ කිරීමට යන මේ සුළුතරය වෙනුවෙන්ම කැප විය." එදා අප වෙනුවෙන් කැප වුණු කිසිවකුත් අපට අමතක නැහැ. ඒ සියලු දෙනාටමත් විශේෂයෙන්ම කටුනායක ගුවන් හමුදා කඳවුරේ අණ දෙන නිලධාරීතුමා වගේම ගුවන් හමුදාපතිතුමාටත් මම ස්තුති කරනවා. ඔවුන්ගෙන් අපට ලැබුණූ සහය නොවන්නට මෙතරම් සාර්ථකත්වයක් ලබා ගැනීමට හැකි වන්නේ නැහැ. "අසේල සමග ක්‍රිශාන්ත, තරිඳු, ගිහාන්, හිශාන් සහ අපට වඩාත් සහයෝගය ලබා දුන් කණ්ඩායමේ ලා බාලතම සාමාජික ඩිහාන් ද නිරතුරු පියාසර පුහුණූවීම්වල නිරත වන්නෝ ය. සුහද මිතුරු පිරිසක් සමග කාලය ගෙවූ ලෙසින් ඔවුන් සමග ගත කළ මොහොත සුන්දර අත්දැකීමක් ම විය. ලෝකයේ වඩාත් වැඩි අවධානයට ලක් වන අනාගත ශ්‍රී ලංකාවේ ගුවන සුරැකීමට, දේශය රැකීමට දිවි හිමියෙන් බැඳී සිටින ඔවුහු වෙහෙස නොතකමින් රාජකාරියටම කැප වන්නෝ ය. රණ ශූරයන් වුවද ඔවුහු හදවතින් සුහද මිනිසුන් ය. ඒ බවද සඳහන් කළ යුතුමය.අසේල ජයසේකර ආයාසයෙන් යුක්තව මට පැහැදිලි කිරීමට උත්සාහ දැරූ යානයේ ඇතැම් තාක්ෂණීක ලක්ෂණ, පියාසර කළ හැකි උස, මීටර් ගණන, අවි බලය ඇතුලුව තවත් බොහෝ දේ මෙහි ලියවී නැතිවා වන්නට පුළුවන. එහෙත් අවසන මම මෙසේ සඳහන් ලියමි. ඉතිහාසය ඔබ සැම වෙනුවෙන් ඉඩක් වෙන් කරගෙන සිටින්නේය. දිවි පරදුවට තබමින් එදා ඔබ කළ සේවය කිසිඳු අඩුවකින් තොරව ඒ ඉඩෙහි සටහන් තැබෙනු ඇත්තේ ය. ඒ අප හෝ ඔබ වෙනුවෙන් නොව දේශයේ මතු පරපුර වෙනුවෙන්මය.ටිරෝනි වෑවලගේඡායාරූප දුශ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af13051212</link>
    <topic>ජාතික වගකීම</topic>
    <author>රංජිත් සියඹලාපිටිය</author>
    <content>දෙමළ සහෝදර සහෝදරයින් එක මවගේ දරු කැලෙන් වෙන් කිරීමට තම පැවැත්ම වෙනුවෙන් කලක් සමහරු වෙර දැරූහ. දේශපාලන පැවැත්ම වෙනුවෙන් ඒ ඉතා පහසු සාධකයක් බව ඔවුන් අවබෝධ කරගෙන තිබුණා විය හැක. මේ වාසිය වැඩිකර ගැනීම සඳහා මුලින් මුලින් මේ දේශපාලඥතුමන්ලා ආරම්භ කළේ වහසි බස් දෙඩීමයි.වහසි බස් දෙඩීම තරුණයන් ආයුධ අතට ගන්නා තරමටම පුළුල් වූ විට තමන් දේශපාලන වාසි සඳහා කළ කී දෑ ත්‍රස්තවාදී ව්‍යාපාර ඇරැඹීමට අත්තිවාරම වූ බව පෙනී ගියත්, එතකොට ප්‍රමාද වැඩි ය. අවසානයේ තම ජීවිත ද තමන් මුලින් කතා කළ එහෙත් කිසිදා යථාර්ථයක් කළ නොහැකි බවට අවබෝධ කරගෙන සිටි බෙදීම වෙනුවෙන් ම පුද කිරීමට මේ නායකයන් ට සිදු විය.මේ බෙදීම් න්‍යාය නිසා ලක් මවගේ සියලු දූ පුත්තු එක සේ දුක් වින්දහ. එක සේ ජීවිත පූජා කළහ. එක සේ අතපය අහිමි කර ගත්හ. එක සේ දේපළ අහිමි කර ගත්හ. රට ලෝකය හමුවේ දශක ගණනක් ආපස්සට ගියේ ය. අවුරුදු 30 කට පසු මේ මහා ව්‍යසනයෙන් ගැලවී නිදහසේ හුස්ම ගන්නට සියලු දෙනා ලක ලැහැස්ති වූවා පමණෙකි.දැන් තවත් සමහරු ආයෙත් බෙදීමක් ගැන කතා කරන්නට සූදානම් වෙති. ආයුධ අතට ගැනීමට කාලය යැයි කියන්නට තරම් වගකීමෙන් තොර තැනකට තල්ලු වී සිටිති. යමකු එසේ කරන්නේ නම්, පොදුවේ ශ්‍රී ලාංකික ජනතාවට මේ රටට කළ හැකි තවත් එතරම් වරදක් තිබේ දැයි අප සිතා බැලිය යුතු ය. දේශපාලන වශයෙන් තැනක් නොමැති වූ විට මඟක් සොයා ගත යුතු ය. රජයෙන් ඉටු කර ගැනීමට බලාපොරොත්තු වූ යම් යම් දේ ඉටු නොවන විට කේන්තිය සිතට ඇතුළු වීම ද ස්විාභාවික ය.හැබැයි අප පොදුවේ කල්පනා කළ යුත්තේ කුමන පෞද්ගලික පරමාර්ථයෙන් වුවත් මේවා කළ යුතු දේ ද? කළ යුතු කතා ද කියා ය. එසේ නොසිතා යමකු කටයුතු කරන්නේ නම් එතරම් බරපතළ වරදක් තවත් ඇතැයි මට නම් සිතිය නොහැක. එවැනි අවස්ථාවක දේශපාලන නායකයන්ගේ මෙන් ම, සියලු දෙනාගේ වගකීම් වන්නේ තම දේශපාලන දර්ශනවල පැවැත්ම වෙනත් ලාභ ප්‍රයෝජන නොව, පොදුවේ අප සියලු දෙනා භුක්ති විඳින සාමය, සතුට, ආරක්ෂා කර ගැනීමට කළ යුත්තේ කුමක්ද කියා ය. එම ජාතික අවශ්‍යතාව රැක ගැනීමට රටේ පොදු නීතිය ක්‍රියාත්මක කිරීමේදී පුද්ගලයා, තරාතිරම, ජාතිය, කුලය, භාෂාව වැදගත් නොවනු ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af13051213</link>
    <topic>මාරපන පඤ්ඤාලෝක නාහිමියෝ 50 විය සපුරති</topic>
    <author>මාරපන විජිත නායක ස්ථවිර</author>
    <content>කිරිඇල්ලේ එපිටවල ශ්‍රී සුදර්ශනාරාමය, තිරිවානාකැටිය ගණේගොඩ පුරාණ විහාරය ඇතුළු කොට ඇති විහාර ගණයේ අධිපති වූ මාරපන පඤ්ඤාලෝක මහා ස්වාමීÁද්‍රයන් වහන්සේ පෙර අපර දෙදිග ධර්ම ප්‍රචාරයෙහි නියුක්ත වූ මහා තෙර නමකි. ආචාර්ය බෝපැත්තේ ජිනරතන මහා නායක ස්වාමීද්‍රයන් වහන්සේගේ හා රාජකීය පණ්ඩිත කිරි ඇල්ලේ ඤාණවිමල මහානායක ස්වාමීද්‍රයන් වහන්සේගේ පැවිදි ශිෂ්‍ය රත්නයක් වන මාරපන පඤ්ඤලෝක ස්වාමීද්‍රයන් වහන්සේ රත්නපුර මුවගම සිරි විශුද්ධාරාම පිරිවෙනින් මූලික අධ්‍යාපනය ලබා හොරණ විද්‍යාරතන පිරිවෙන, පැපිලියාන ශ්‍රී සුනේත්‍රා දේවී පිරිවෙන වැනි ප්‍රකට පිරිවෙන් වලින් ද සිංහල, පාළි, සංස්කෘත භාෂාන්තර විෂයෙහිත්, මාරපන ශාස්ත්‍රෝදය පිරිවෙන ඇසුරින් ඉතිහාසය, පුරා විද්‍යාව, ඡන්දෝලංකාර වැනි ශාස්ත්‍රාන්තර විෂයෙහිත් හසල ඥාන සම්භාරයක් ප්‍රගුණ කොට ශ්‍රී ජයවර්ධනපුර විශ්වවිද්‍යාලයෙන් ගෞරවෝපාධියක්ද ලබා ගත්හ.1975 වර්ෂයේදී ස්වකීය ආචාර්යවරයන් වහන්සේවූ, ආචාර්ය බෝපැත්තේ ජිනරතන මහා ස්වාමීÁද්‍රයන් වහන්සේ අපවත් වීමෙන් අනතුරුව, 1975 දී කිරිඇල්ලේ එපිටවල ශ්‍රී සුදර්ශනාරාම විහාරස්ථානයේ විහාරාධිපති ධුරයට පත් මාරපන පඤ්ඤාලෝක ස්වාමීÁද්‍රයන් වහන්සේ රජයේ ගුරුපත්වීමක් ද ලබා 1979 වර්ෂයේදී ගංගොඩවිල ජයවර්ධනපුර විශ්වවිද්‍යාලයෙන් ශාස්ත්‍රපති උපාධියක් ද ලැබූහ.1975 නොවැම්බර් මස 11 වෙනිදා සිට එපිටවල ශ්‍රී සුදර්ශනාරාමයෙහි මෙන්ම ගනේගොඩ ශ්‍රී සුදර්ශනාරාම පුරාණ විහාරස්ථානයෙහිත් ආධිපත්‍යය උසුලමින් එම විහාරස්ථානවල අභිවෘද්ධියට කටයුතු කිරීම ආරම්භ කළහ.රාජකීය පණ්ඩිත කිරිඇල්ලේ ඤාණවිමල මහා ස්වාමීÁද්‍රයන් වහන්සේ සම්බුද්ධ ශාසනයේ මහත් යශෝරාවයක් හා කීර්තිරාවයක් ඇතිකොට 1984 අගෝස්තු මස 29 වෙනිදා අපවත් වී වදාළහ. එතැන් සිට මාරපන පඤ්ඤාලෝක මහා ස්වාමීÁද්‍රයන් වහන්සේට මාරපන ශාස්ත්‍රෝදය පිරිවෙන් විහාරගණයේ සංවර්ධන ප්‍රවර්ධන කටයුතු මෙන්ම ආගමික සාමාජික කටයුතුවල නියැළෙන්නට සිදුවිය.කැනඩාව, චීනය හා වියට්නාම් ආදී විදේශ රටවලට ද වැඩම කොට ධර්ම ප්‍රචාර කටයුතු කරමින් ජර්මනියේ ප්‍රධාන සංඝනායක, බර්ලින් විහාරාධිපතිව වැඩ විසූ ආචාර්ය වලපොළ කළ්‍යාණතිස්ස නායක ස්වාමීන් වහන්සේගේ ආරාධනාවෙන් 1991 වර්ෂයේ එහි වැඩම කොට, වර්ෂයකට ආසන්න කාලයක් එහි වැඩ සිටියහ. විදේශීය රටවල ධර්ම ප්‍රචාරය සඳහා ඊට අවශ්‍ය දැන උගත් කමක් ඇති භික්‍ෂූන්ගේ හිඟකම මහත් සේ දැනුන බවත්, ඒ සඳහා පුහුණුවක්, දැනුමක් ලබා දීමේ අරමුණින් ඒ වන විට අභාවයට පත්ව තිබූ මාරපන ශාස්ත්‍රෝදය මහ පිරිවෙන පැවිදි සිසුන් 15 කින් පමණ නව ප්‍රතිසංස්කරණයකින් අනතුරුව, 1993 දී එම පරිවේණාධිපති ධුරයෙන් ද රජයේ පාසල් සේවයෙන් ද සමුගෙන, කිරිඇල්ලේ එපිටවල ශ්‍රී සුදර්ශනාරාමයෙහි නිරන්තරව වැඩ වසති. උන්වහන්සේට නිරෝගි සුව අත්වේවා!මහනුවර මල්වතු මහා විහාර පාර්ශ්වයේ කළුතර මහා දිශාවේ ප්‍රධාන සංඝනායක කළුතර දකුණ සිරිනිවාසරාමාධිපතිමාරපන විජිත නායක ස්ථවිරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=af13051214</link>
    <topic> එකමුතු බව අගය කළ අල්හාජ් එම්. ඒ. බාකීර් මාකාර්</topic>
    <author>ප්‍රසන්න දේශප්‍රිය</author>
    <content>සිටියද ගල්ගෙයි වැදී පණත් නමත් යයි සිඳී ඒ පණ රට - දැයට දී නම රැක ගනු නොවැරදීඑම්. එල්. ද සිල්වා ගුරු මුහන්දිරම් තුමා විසින් රචිත ‘සිරිත් මල් දම’ පද්‍ය සංග්‍රහයේ මෙලෙස විවරණය කරන අයුරෙන් ම සිය පණ දෙවෙනි කොට තම නම රැක ගැනීමට - තම නාමයට අගෞරව නොවන්නට සැමදා කටයුතු කළ දේශහිතෛෂී - දේශමාන්‍ය අල්හාජ් එම්.ඒ. බාකිර් මාකාර් ශ්‍රීමතාණන් ගැන මතකය අවදි කරන්නේ බැතියෙනි.1990 වසරේ යම් දිනෙක බේරුවල මරදානේ ඉතා දැකුම්කළු පරිසරයක ‘සිල්ලි’ නම් වූ ඉතා මනරම් දිය පොකුණක් අසබඩ පිහිටි ශ්‍රී ලංකා පාර්ලිමේන්තුවේ හිටපු කථානායක දකුණු පළාතේ හිටපු ආණ්ඩුකාර දේශමාන්‍ය අල්හාජ් එම්.ඒ. බාකිර් මාකාර් මහතාගේ ඒ සොඳුරු නිවස්නයට මම ගියෙමි.එදා මා එක්සත් ජාතික පක්ෂයේ ශිෂ්‍ය ව්‍යාපාරය වූ එක්සත් සමවාදී ශිෂ්‍ය පෙරමුණේ බේරුවල කලාපයේ සභාපති ලෙස එ.ජා.ප බේරුවල බල මණ්ඩල රැස්වීමට සහභාගි වූයේ එවකට බේරුවල සංවිධායකවරයා වූ අධිනීතිඥ ඉමිතියාස් බාකිර් මාකාර් මහතා ගේ ඉල්ලීමක් අනුව ය.මම එහි යනවිට ඉතා ප්‍රිය මනාප සිනහවකින් මුව සරසා ගත් හිටපු කථානායක එම්.ඒ. බාකිර් මාකාර් ශ්‍රීමතාණන් පැරණි - හිත - මිතුරන් කිහිප දෙනෙකු සමඟ සුහද කතා බහක යෙදී සිටිනු දිටිමි. මිනිසුන්ගේ තරාතිරම නොබලා ළෙන්ගතු වීමටත් ඔවුන්ට ගෞරව කිරීමටත් එතුමන් දැක්වූ අපරිමිත දක්ෂතාව නිසා ම ඉමිතියාස් නම් වූ තරුණ - නවක මන්ත්‍රීවරයාට මුළු කළුතර දිස්ත්‍රික්කයම රිසිසේ සංවිධානය කරන්නට හැකි වූ බව මම පසුව තේරුම් ගතිමි.බේරුවල විවිධ ජාතීන් වෙසෙන මිශ්‍ර පරිසරයකි. මේ ජනතාවාදී උතුම් දේශපාලන චරිතය මිනිසුන්ගේ සිත දිනා ගැනීමට ඔවුන්ගේ සහයෝගය ලබාගැනීමට රුසියෙකි.බොහෝ දේශපාලනඥයන්ට වඩා එතුමන් ක්‍රියාශීලී ය. එනමුත් විශ්මය ජනක කරුණ වන්නේ ශ්‍රී ලංකා පාර්ලිමේන්තුවේ කීර්තිමත් කථානායකවරයකු වූ එතුමා බොහෝ නිහඬ චරිතයකි. ඉතා විනයගරුක ය. කතා බහ සෙමිනි. කාගේත් සිත නොරිදෙන කතාවකි. බොහෝ කල්පනාකාරිය. මිනිසුන්ගේ ඉරියව් ඉතා ඉක්මනින් ග්‍රහණය කර ගැනීමට - වටහා ගැනීමට උපන් සමතෙකි.එතුමන් ශ්‍රී ලාංකේය දේශපාලනයේ ඉතා නිරහංකාර ඉතා ආදර්ශමවත් එමෙන් ම ඉතා චරිතවත් පුද්ගලයන් කිහිප දෙනා අතරින් ප්‍රමුඛ අයෙකි.මෙහිදී අතීත සිදුවීමක් සිහිපත් කරනු කැමැත්තෙමි. බේරුවල ප්‍රාදේශීය ලේකම් කාර්යාලයේ අභිනව ගොඩනැඟිල්ල විවෘත කිරීමේ උත්සවයට මා ගියේ මාගේ පියා සමගිනි. එකල ඔහු බේරුවල නගරය ආශ්‍රිතව කටයුතු කළ ග්‍රාම නිලධාරි වරයෙකි. ආණ්ඩුවේ මැති- ඇමැතින් සපිරි ඉතා උත්කර්ෂවත් උලෙළකින් ගොඩනැඟිල්ල විවෘත කෙරෙන දිනට පෙරදින සුමධුර පිරිත් දෙසුමකි.වේලාසනින් ම පැමිණි එම්.ඒ. බාකිර් මාකාර් ශ්‍රීමතාණන් සෑම දෙයක් ම හොඳින් නිරීක්ෂණය කරනු දුටුවෙමි. සියල්ල නිවැරදිය. සියල්ල හොඳින් සිදුවේ. සංවිධායක කමිටුවේ බොහෝ දෙනා එතුමන් හඳුනන අයය. සියලු කටයුතු අකුරටම කෙරී ඇත. ඔහු සතුටෙන් ඉපිලෙයි. ඉතාම සුපිරිසිදුව අඳින - පලඳින එතුමන්ගේ වැඩත් පිරිසිදු ය. සිතත් පිරිසිදු ය. ඒ එතුමන්ගේ හැටි ය.එදා ප්‍රාදේශීය ලේකම් කාර්යාලයේ උත්සවය සංවිධානය කළේත් පිරිත් දේශනය - සංඝගත දක්ෂිණාව සංවිධානය කළේත් දන් පිරිනැමුවේ උත්සවයේ වගකීම්වලින් වැඩි කොටසක් ඉටු වූයේත් මුස්ලිම් තරුණයන් අතිනි. ප්‍රධාන සංවිධායක සහ අණ දෙන්නා මුස්ලිම් ජාතිකයෙකි. ඒ අපේ හිටපු කථානායක තුමා ය. ජාති බේදයක් - ආගම් බේදයක්; සිංහලය - මුස්ලිම් ය; යන හැඟීමක් හෝ කිසිදු බේදයක් - ආරවුලක් ගැන වගක් වත් නැත. පසුව හෝ දැන ගත්තේ ද නැත. සාමයෙන් සමගියෙන් සහයෝගයෙන් සහජීවනයෙන් සියලු කටයුතු සිදුවිය.මේ මානව හිතවාදී ජන නායකයා සියලු ජාතින් අතර සමගියේ - සහජීවනයේ ප්‍රතිමූර්තියක් බඳු ය. එතුමන් ගන්නේ නිවැරදි මඟ ය.මුස්ලිම් ජාතිකයකු ලෙස ඉස්ලාම් භක්තිකයකු ලෙස ඉපිද බොදු - කිතුනු - ඉස්ලාම් මේ හැම ජනතාවටම උතුම් ලෙස සලකමින් තම සේවය නොපිරිහෙලා ඉටු කළ මේ වන්දනීය දේශපාලන චරිතය සහජීවනය ගුරු කොට ක්‍රියා කළ බව නොරහසකි.මෙවර එම්.ඒ. බාකිර් මාකාර් ශ්‍රීමතාණන් ගේ 96 වැනි ජන්ම දින සමරු උලෙළ 12 වැනිදා පෙරවරු 10 ට කොළඹ මහජන පුස්තකාල ශාලාවේ දී පැවැත්වේ. සමස්ත ලංකා මුස්ලිම් ලීග් තරුණ පෙරමුණ මෙම උත්සවය සංවිධානය කරයි.ප්‍රසන්න දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=as1305121</link>
    <topic>බිත්තිවල චිත්‍ර ඇන්ද මං අන්තිමේ දී ප්‍රින්සිපල්වත් කාටූන් එකට ඇන්දා</topic>
    <author>උපාලි සමරසිංහ</author>
    <content>බිත්තිවල චිත්‍ර ඇන්ද මං අන්තිමේ දී ප්‍රින්සිපල්වත් කාටූන් එකට ඇන්දා- ප්‍රවීණ කාටුන් ශිල්පි කැමිලස් පෙරේරාඅද මීගමුවේ සාන්ත මරියා‘ගජමෑන්’ යැයි කියන විට අපේ සිහියට එන්නේ කැමිලස් ය. ‘ගජ’ යනු ඇතාය. ‘මෑන්’ යනුවෙන් ඉංගිරිසියෙන් පෙරළෙන සිංහල අරුත මිනිසාය. එනයින් බලන කල සිංහලෙන් ම කිව්වොත් ඒ ‘ඇත් මිනිසාය’. ඇත්තටම ඔහු කාටුන් චිත්‍ර කලාවේ ඇත් මිනිසෙකි.මේ ‘මිනිසා’ පුරා වසර 70 ක පමණ කාලයකටත් වඩා නෙක සිත්තම් අඳී. නමෝ විත්තියෙන් හේ චිත්‍ර අඳින්නේ කරදිය වැල්ල පිස එන මුහුදු සුළඟ වදින බොල් වූ කැඩී බිඳී ගිය ගමේ තාප්පවලය. ගෙවල් බිත්තිවලය.එදා එලෙස බිත්තිවල චිත්‍ර ඇඳි පුංචි කැමිලස් අද වියපත් 74 වියැති මුහුකුරා ගිය මිනිසෙකි. අද ඔහුට ප්‍රකාශන ආයතනයක් හිමිය. ‘ගජමෑන්’ මතු නොව ‘සිරිබිරිස්’, ‘දොංසේතං’, ‘දැක්කොත් පද්මාවතී’, ‘මගෝඩිස්තුමා’ වැනි චරිත ඒ පන්හිඳ හරහා අනුප්‍රාණය ලබයි. රස හව් විඳුනා මනසේ ඒවා තැන්පත් වෙයි.කැමිලස් පෙරේරා සූර කාටුන්කාරයකු බව කියන්නට අටුවා ටීකා අවශ්‍ය නැත. එකම කරුණක් පමණක් මතු කරමින් මේ පූර්විකාවට තිත තබමි. අධ්‍යාපන පොදු සහතික පත්‍ර උසස් පෙළ විභාගයේ චිත්‍ර නිර්දේශයේහි මේ රටේ කීර්තිමත් කාටුන් ශිල්පීන් හතර දෙනෙක් ගැන උගත යුතුය. ඉන් පළමුවැන්නා ඔබ්රි කොලට්ය. දෙවැන්නා විජේසෝම ය. තෙවැන්නා යූනුස් ය. හතරවැන්නා කැමිලස් ය.කැමිලස් මේ සා දුරක් ගෙන ගියේ ඔහුගේ පාසල් පෞරුෂයයැයි සිතමි. ඔහුගේ රමණීය පාසල් මතක ඒ බැව් අවධාරණය කරයි. මේ කැමිලස්ගේ ආවර්ජනයයි.මීගමුවෙ වැල්ලවීදියෙ රෝමානු කතෝලික මිශ්‍ර පාසලට තමයි මං මුලකුරට ගියේ. දැන් නම් ඒක හඳුන්වන්නේ සාන්ත සෙබස්තියන් සිංහල විද්‍යාලයය කියලයි. මගෙ පියා රජයේ සේවකයෙක්. නම තෝමස් පෙරේරා. මව මේබල් ප්‍රනාන්දු. ලන්ඩන් ජුනියර් මැට්කියුලේෂන් විභාගය සමත් තාත්තා කිසියම් සමාජ සම්බන්ධකම් තිබුණු කෙනෙක්. එයාටත් ටිකක් අඳින්ඩ පුළුවන්. මීගමුව නගර මධ්‍යයේ තිබුණු පුංචි ගෙයක අපේ පවුල ජීවත් වුණේ. දරුවන් පස්දෙනෙක් ඉන්නා පවුලක මං වැඩිමලා. මං ගිය ඉස්කෝලෙ මට මතක හැටියට ඒ කාලෙ තිබුණේ ඉතා කුඩා ගොඩනැගිලි 2 ක් විතරයි.හෝඩියෙ ඉඳන් පළමුවැන්න පමණයි මං ඒ ස්කෝලෙට ගියේ. ඒ පුංචි දවසෙත් මගේ මතකය රැදුණු එක් ගුරුවරියක් ඉන්නවා. ඈ ජීවතුන් අතර නෑ. විනී ස්කූල් ටීචර්. දරුවන් ගැන පුදුමාකාර ළැදියාවකින් ඒ ප්‍රාථමික පන්ති කළා. අපේ ගෙදර ළඟ ඉඳන් ටිකක් දුර යන්ඩ තියෙන හින්දා තාත්තා ඊළඟට මාව මාරිස්ටෙලා විදුහලට දාන්ඩ උත්සාහ කළා. එතකොට හිටියෙ ප්‍රාථමික විදුහල්පති හැටියට බ්‍රදර් නීසියර්.ඒ වෙලාවෙ විභාගයක් තියලා ළමයි අරගෙන තිබුණේ. ඒ නිසා එතුමා කීවා මාසයකින් පමණ දරුවා අරගෙන එන්ඩ කියලා. තාත්තා එන ගමන් මට ඉංගිරිසි පොතක් අරන් දුන්නා මේක හොඳට කියවන්න කියලා. නම මතක නෑ. ඒ පොත පෙරළපු ගමන් තියෙන පාඩම දිගයි. ඒක තාත්තා ඒ මාසයම මට කියලත් දුන්නා. මාත් ගිරවා වගේ පාඩම් කළා. මාසෙකට පස්සෙ තාත්තා අර පොතත් එක්ක මාව නැවත රැගෙන ගියා මාරිස්ටෙලාවට. බ්‍රදර් ඇහුවා මොනවාද කියෙව්වෙ. කෝ ගන්ඩ කියවන පොත කියලා ඒක අතට අරගෙන පෙරළුවා.ඕනෑම කෙනෙක් පෙරළූවොත් පෙරළෙන්නෙ අර මහ පාඩම. බ්‍රදර් අහන අහන දේට මං උත්තර දුන්නෙ ඉංගිරිසි විශාරදයෙක් වගෙ. එතුමා සතුටුවෙලා මාව ඇතුළු කරගත්තා.මට මතකයි ඔගස්ටන් ප්‍රනාන්දු කියලා කුරණ පැත්තෙ ඉඳලා ගුරුවරයෙක් ආවා. එතුමා තමයි අපට බොහෝ දේ දුන්නෙ. ගණන්, ඉංගිරිසි විතරක් නෙමෙයි සෞන්දර්ය අපේ ජීවිතයට එතුමා ඇතුළු කළා. විනය අකුරට රකිනවා. ළමයින්ගෙ සෞඛ්‍ය පුරුදු බලනවා. දත් මැදලද, ඇඳුම් පිරිසුදුද, මේවත් බලනවා. ඒ ඉස්කෝලෙත් ගොඩාක් කල් ඉන්ඩ මට බැරිවුණා. ඒ ගෙදරට ඊටත් ළඟින් තිබුණු තවත් මහා විද්‍යාලයයක් වූ සාන්ත මරියා විදුහලට මාව ඇතුළු කිරීම.ඇත්තටම මං පාසල් අධ්‍යාපනය අත්හරිනකම් 4 වැන්නෙ ඉඳන් ඉගෙන ගත්තෙ සාන්ත මරියාවෙ. විදුහල්පතිතුමා එස්.පී. සෙල්වරත්නම්, අවංක දෙමළ මහත්මයෙක්. කලිසම් කෝට් වගේම රෙදි කෝට් අඳින ගුරුවරුන් අපට හිටියා. හැබැයි! ඉංගිරිසි මාධ්‍යයෙන් ඉගැන්වීම්. පන්ති භාරව හිටියෙ ජයමාන්න සර්. රෙදි කෝට් අඳින සිංහල ගුරුවරයෙක්. තවත් කෙනෙක් හිටියා බී.ජේ. ප්‍රනාන්දු මහත්මයා. පුදුමාකාර ගුරු ආදර්ශ. වෙලාවට වැඩ කිරීම, පිළිවෙළට වැඩ කිරීම, අත් නොහැර වැඩ කිරීම මෙතුමන්ලා මට උගැන්වුවා.ඒත් පාසලේ විතරක් නොවේ ගෙදරදිත් මට ගුරුවරයෙක් හිටියා. ඒ අපේ ගෙවල් අතරට හිටි අඩියේ කඩා වදින චිත්‍ර ගුරුවරයා. එයා සතුන්ගේ රූප අඳින්න හරිම දක්‍ෂයෙක්. ඕනෑම ගෙදරක බිත්තියක (වැල්ලවීදියේ) එයා ඇන්ඳ චිත්‍ර තිබුණා. ගිරවා හා අලියාගේ රූප මේ අතර ජනපි‍්‍රයයි. අපේ ගෙදර බිත්තියෙත් මේ චිත්‍ර ඒ ගුරුවරයා ඇන්ඳා. මිනිස්සු කියලා මේවා අන්ඳවා ගන්නෙ.මං එයා ගියාට පස්සෙ පින්සලක් අරන් පාටත් හොයාගෙන අර චිත්‍ර යටින් ඒ වගේම රූප දෙකක් ඇන්ඳා. තවත් දවසක් එයා වීදිය දිගේ ආවාම ඒක යටින් තිබෙන පුංචි ගිරා හා අලි රූප දැකලා කවුද? මේවා ඇන්ඳෙ කියලා අපෙ අම්මාගෙන් ඇහුවා. මං කියලා කීවම එතුමා මට පුදුමාකාර විවරණයක් දුන්නා. ‘තමුන් කවදා හරි මේ රටේ දක්‍ෂ චිත්‍ර ශිල්පියෙක් වෙනවා.’ එයා මගේ ඔළුව අත ගාලා එහෙම කීවම මට මතකයි අම්මගෙ දෑසේ අග කඳුළක් පිපුණා. රෙදි කෝටි අඳින අපෙ ඉස්කෝලෙ හිටි ‘ලවරෝනි’ මාස්ටර් තවත් හොඳ ගුරුවරයෙක්. මීට අමතරව අපට උගන්වන්න ඉන්දියාවෙන් දෙමළ ගුරුවරු ටිකක්ද හිටියා. ඒ අය ගුරුකම අකුරටම රැක්කා. ශිෂ්‍යභාවයත් අකුරටම බලාපොරොත්තු වුණා.ඒ කාලෙ මගෙ මිත්‍රයො මට කියලා ඒ අයගේ ‘ඔටෝග්‍රාෆ්’ වල චිත්‍ර අන්දගන්නවා. හැබැයි! මගේ නමින් නොවේ. ඒ අයගෙ නම්වලින්. මං මේ විදියට මිනිස් රූප අඳින්න ගන්නකොට එක දවසක් මට හිතුණා පි‍්‍රන්සිපල්වත් අඳින්ඩ. එතකොට අපි හිටියෙ ලොකු පන්තිවල. මං හිතන්නෙ සීනියර් ප්‍රෙප් එකේ.අපේ පි‍්‍රන්සිපල් සෙල්වරත්නම් මහත්තයා රාත්‍රියට ‘අඩි’ ගහනවා කියලා අප අහලා තිබුණා. මං ඇන්ඳෙ බෝතලයක් මේසය මත තබාගෙන හිස් බැල්මෙන් කල්පනාවක ඉන්නා පි‍්‍රන්සිපල්ගෙ රූපයක්. කොහොම හරි මේ චිත්‍රය කොල්ලො අතරින් ගුරුවරුන්ටත් ගිහින් පි‍්‍රන්සිපල්ටත් ගියා.පි‍්‍රන්සිපල් මාව කැඳෙව්වා. කවුද ඇන්ඳෙ කියලා ඇහුවාම මං බය නැතිව කිව්වා මමයි කියලා. මොකක්ද මේකෙ අරුත කියලා ඇහුවාම මං කීවා පි‍්‍රන්සිපල් වතුර බොනවා කියලා. සර්ටත් හිනා. හොඳයි මේ චිත්‍රය ලස්සනයි. හැබැයි! මේවා ඇඳලා තව අයට පෙන්වන්න එපා. එහෙම ඇන්ෙඳාත් මට ම පෙන්වන්න. එතුමා කීවා. මගෙ චිත්‍ර සමත්කම අගය කළා මිස ළමා දඟකාරකමට බරපතළ දඬුවමක් එදා ලැබුණා නම් මං එතැනම නවතීවි.පාසලේ පාපන්දු ක්‍රීඩාව තිබුණා. හොකී වොලිබෝල් ආදියත් තිබුණා. ක්‍රිකට් ගහන්න ගිහින් බරපතළ බෝල පාරක් වැදිලා මං ක්‍රිකට් ක්‍රිඩාව අත්හැරියා. පාපන්දු ගහන්න ඉල්ලුම් කළත් සාමාන්‍යයෙන් මිටි පුද්ගලයෙක් නිසා මාව ගත්තෙ නෑ. මගෙ ජීවිතේ එක්තරා හැරවුම් ලක්‍ෂයක් මේ විදියට ක්‍රීඩාව හරහා මා වෙත ආවා.මං ගමේ තිබුණු මීගමු ජුපිටර්ස් පාපන්දු ක්‍රීඩා සමාජයට බැඳුණා. මුහුද අයිනෙ කොටුව පිට්ටනියෙ තමයි අපි පුහුණුවීම් කළේ. මාළු කඩේ ළඟ පොඩි පිට්ටනියෙත් සෙල්ලම් කළා. එතකොටත් මං 9 – 10 ශ්‍රේණිවල හිටියෙ. අපි ලංකාවෙ ලොකු ලොකු ක්‍රීඩා සමාජ සමඟ පාපන්දු තරග පවත්වනවා. මාත් ඒකෙ දක්‍ෂ ක්‍රීඩකයෙක් වුණා. ලංකාවෙ පළාත් මට්ටම්වලින් තරග තිබුණා. යාපනයෙ මග පිට්ටනියෙත් අපි සෙල්ලම් කළා.මෙහෙම යද්දි කැරැකිලා ආවා සාන්ත මරියා මගෙ ස්කෝලෙ සමග තරගයක්. මං කොහොමද? ඉස්කෝලෙට එදිරිව තරග වදින්නෙ. ඒත් ක්‍රීඩා නායකයො කීවා. ඔයා ස්කූල් ටීම් එකේ නෑ. මීගමු ජුපිටර්ස් සෙල්ලම් කළ යුතුයි කියලා. බැරිම තැන සෙල්ලම් කළා. අපි දිනුම්. සාන්ත මරියා පරාදයි! අපේ පි‍්‍රන්සිපල් මාව දැකලා ගැහෙනවා. ඉස්කෝලෙ පවත්වන ඊළඟ දවසෙම පි‍්‍රන්සිපල් විශේෂ රැස්වීමක් කැඳවලා ළමයින් එකතු කරලා කීවා. කිසිම ළමයෙක් පාසලට විරුද්ධව තරගවලට යන්ඩ එපා. මේ දරුවා එහෙම කළේ පාසල් කණ්ඩායමට නොතේරුණු එකට එයා පාසල් කණ්ඩායමට අද සිට එකතුවෙයි කියලා.ඒත් ක්‍රීඩාවට වඩා මගේ සිත් ගත්තෙ චිත්‍ර කලාව. මං ක්‍රීඩාව ටිකක් නවතලා නැවතත් පින්සල අතට ගත්තා. තරුණ ගැටවර වයස නිසා මට සිද්ධ වුණේ අනුන්ගේ කෙල්ලන්ගෙ රූප ඔටො ග්‍රාප්වල අඳින්ඩ. උන්ගේ නම් දාලා ඒ රූප අස්සන් කරවගෙන ඒ අය ගිහින් තමන්ම ඇන්ඳා වගෙ ඒ අයට පෙන්වනවා.මේ අතර දීප ව්‍යාප්ත චිත්‍ර තරගයක් පැවැත්වුණ එක්තරා රජයේ අමාත්‍යාංශයකින්. ගුරුවරුන්ගේ කීමට මාත් චිත්‍රයක් ඇන්ඳා ඒ තරගයට. කොළඹ කලා භවනෙ තේරුණ චිත්‍ර ප්‍රදර්ශනයට තබලා කියා ආරංචිය ආවා. මාත් තව කොල්ලො 7 – 8 දෙනකුත් කොළඹට ආවෙ ඒ චිත්‍රය බලන්න. පාසලේ ළමයි හා ගුරුවරු කීවා අනිවාර්යයෙන් ම ඔයාගෙ චිත්‍රය තේරිලා ඇති කියලා. මා අසරණයන්ට පිහිට වීම වැඩිහිටියන්ට සැලකීම තේමාව යටතේ වයසක සීයා කෙනෙක්ව කුඩා ළමයෙක් සීරුවට පාර පන්නවන චිත්‍රයක් ඇන්ඳෙ. දහසක් බලාපොරොත්තු මා තුළ දැල්වුවෙ මගෙ යාළුවො. ගිහින් බලනකොට මගේ චිත්‍රය තේරී තිබුණෙ නෑ. එහි ප්‍රථම ස්ථානය දිනුවෙ වයසක ආච්චි කෙනෙක් ඒ විදියට ම පාර පන්නවන කුඩා දරුවකුගේ චිත්‍රයක්. මගෙ හිත කඩා වැටුණා. ඊට පස්සෙ මෙච්චර කාලයක් කිසිම තරගයකට චිත්‍ර ඇඳලා නෑ.ඩේවිඩ් පේන්ටර් මහත්තයාගෙන් පසු අබේසිංහ මහත්තයගෙ කාලෙදි ස්කෝලෙ මං ජ්‍යෙෂ්ඨ සහතික පත්‍ර පන්තිය කාලෙ හේවුඩ් එකට ආවා චිත්‍ර ඉගෙන ගන්ඩ. ඒකෙ මිනිස් රූප අඳින කොට ඒ ගුරුවරු සතුටු වුණා. ඒත් කොහොම හරි ඒ පන්තියට එන්ඩත් බැරිවෙලා මඟදි කඩාකප්පල් වුණා.අපේ ස්කෝලෙට මීගමු දූවෙ ඉඳන් එන ගුරුවරු හිටියා. අපේ අම්මත් දූවෙ පාස්කු නාට්‍ය බලන්ඩ ආසයි. අර ගුරුවරු අපට කියලා තිබුණා ඒ නාට්‍ය අනිවාර්යයෙන් ම බලන්ඩ. ඒවා අපේ ජීවිතයට වැදගත් බව. අපෙ අම්මා ප්‍රසිද්ධ ඇඳුම් මහන්නියක්.ඇගෙ මැහුම් කර්ම දැනගන්ඩ දූවෙන් පවා බොහෝ තරුණ ගැහැනු ළමයින් පවා ආවා. මංගල්ලවලට, ගමේ මඟුල් තුලාවලටත් අම්මා ඇඳුම් මහනවා. ස්කෝලෙ ප්‍රසංගවලටත් ඈට ‘ඕඩර්’ එන වෙලාවන් තිබෙනවා.ඒ කාලෙ කොතලාවල පාලමත් නෑ. මෝයකට හරහා කුට්ටිදුවේ සිට මිනිස්සු දූවට ගියෙ බෝට්ටුවල. පාස්කු නාට්‍ය බලන්ඩ අම්මයි තාත්තයි එක්ක මෙහෙම ගිය දවසක මහ රෑ කුට්ටිදූව කිට්ටුවදි බෝට්ටුව පෙරළුණා. කළුවරේ ජරමරේ වගෙ මිනිස්සු ජීවිතය ඉල්ලා මොර දෙනවා. මේ බෝට්ටුකාරයො ඒ වෙලාවට ඉන්නෙ රා මරගාතේ. කොහොමහරි ජීවිතය බේරුණ අප සියලු දෙනාගේ. බලපු නාට්‍ය ගැන පාසලේදි විමසන නිසා විශේෂයෙන් ඒවා බැලුවෙ. වරද ගුරුන්ගේ නොවේ. රා මතින් හිටි බෝට්ටුකාරයින්ගෙ.අපි සිංහලට කළේ ගුත්තිල කාව්‍යය, එළු අත්තනගලු වංසය, උම්මග්ක ජාතකය වගෙ දේවල්. එහි සමහර අවස්ථා චිත්‍රයෙන් නිරූපණය කරන්නත් මං උත්සාහ ගත්තා. ඉංගිරිසි සාහිත්‍යයත් කළ නිසා මගේ දැනුමත් ටිකක් පුළුල් වුණා. TALE OF TWO CITIES වගෙ පොත් ශේක්ෂ්පියර්ගේ නාට්‍ය රඟපාලා අපට කාවද්දන ලෙනාඩ් පීරිස් ගුරුතුමාත් මගේ ජීවිතය හැඩ කළා කියලා හිතෙනවා.”නඩරාජා ටෝකීස්” සිනමාහලේ මං කඩවුණු පොරොන්දුව සිංහල චිත්‍රපටය 50 සැරයක් බලා තිබෙනවා. ඒ සිනමාහල නිහඬ යුගයේ සිට තිබෙන්නක්. නිහඬ යුගයෙන් ශබ්ද යුගයට එන විට චාලි චැප්ලින් හා ගොපලු චිත්‍රපට මගේ චිත්‍රයේ සීමා මායිම් තවත් පුළුල් කළා කියන්ඩ පුළුවන්.පාසලේ චිත්‍ර ගුරුවරයාගෙන් මේ හැඩ තල මුවහත් වුණා. ඒ විතරක් නොවේ.අපි කොල්ලො එකතුවෙලා කොළඹ කැපිටල් සිනමාහලටත් චිත්‍රපටි බලන්ඩ එනවා.‘කව්බෝයි’ චිත්‍රපට. ගැලරියෙ මේවා බලන්නේ. ඒ කාලෙත් 3D තිබුණා. චිත්‍රපටිය පටන් අරන් ටිකක් වෙලා යනකොට ඔක්කොම මාත් සමඟ හිටි එවුන් ආසනෙ නෑ.බලනකොට ඒ අය පහත්වෙලා ඉස්සි ඉස්සි චිත්‍රපටිය බලන්නෙ. හේතුව 3Dවලදි හෙලි පහර, වෙඩිපහර හා වාහන වගේ දේ ප්‍රේක්‍ෂකයාට පෙනෙන්නෙ ඇඟට ගොඩ වෙනවා වගේ නිසයි.ක්‍රීඩාවත් මා සමඟ නැවත නැවත ආවා. එක්තරා දුර දිවීමේ තරගයකදි රවුම් 4 ක් දුවන්ඩ වුණා. මං රවුම් 2 ක් දුවන කොට අනෙක් තරගකරුවො රවුම් 4 ක්ම දුවලා ඉවරයි. ‘හු’ හඬ මැද්දේ ඉතිරි රවුම් දෙකම නොනවත්වා දිව්වා. ක්‍රීඩා ගුරුවරයා කෲස් මාස්ටර්. එයා කීවෙ ඒක තමයි වටිනාකම. තරගයකදි ජය මෙන්ම පරාජය ද වටිනවා. තරගය ඉවරවෙනකම් ඒකෙ රැඳෙන එක ඊටත් වඩා වටිනවා කියලා. මගේ ඉවසීම වර්ධනය කළේ චිත්‍රය. පෞරුෂය වර්ධනය කළේ ක්‍රීඩාව. පාපන්දු ගහන්න දිගටම මා මීගමු ජුපිටර්ස් කණ්ඩායමෙත් හිටියා. ඒත් පාසලට විරුද්ධව තරග කළේ නෑ. අපි රෝයල් එයාර් ෆෝස්, සෝන්ඩර්ස්, ඕල්ඩ් ජුපිටර්ස් කණ්ඩායම් පරාද කළා. එක තරගයකදි රෝයල් එයාර් ෆෝස් කණ්ඩායමේ සල්ඩීන් කියලා මහත්මයෙක් (ෆුල් බෑග්) පිට්නියේදි මැරිලා වැටුණා.මා කාටුන් චිත්‍රයට කාන්දු කළේ ලේක්හවුසියෙ ඔබ්රිකොලට්. ‘ඔබ්සර්වර්’ පත්‍රයේ එයා අඳින චිත්‍ර දැකලා මං මුලින්ම සුමනා සපරමාදු නෝනගේ උදව්වෙන් ‘සරසවිය’ පත්තරේට චිත්‍රයක් දෙකක් ඇන්ඳා. විමලසිරි පෙරේරා මහත්මයා ඒවා පළ කළේ. ඇත්තටම මාව කාටුන්කාරයෙක් කළේ දවස පත්තරේ ඩේවිඩ් කරුණාරත්න මහත්මයා. එතුමා මට කීවා මට අවශ්‍ය strip - catoon කියලා.මං ඒ මොනවාද කියලා දැනගන්ඩ ඇමෙරිකන් ලයිබ්‍රරි බ්‍රිටිස් කවුන්සිලය, ඉන්දියන් ලයිබ්‍රරි පීරුවා. කොහොම හරි ඒවා හොයාගෙන හඳුනාගෙන ඉගෙනගෙන ඇන්ඳ. ‘තෙපානිස්’ ආවෙ එහෙමයි. ‘ගජමෑන්’ ඇන්ඳෙ ලේක්හවුසියේ ‘සතුට’ පත්තරෙන් මුලින්ම.මං ‘මන්ත්‍රිතුමා’ නමින් කාටුන් එකක් පටන් ගන්න යනකොට 1977 මට මතකයි ප්‍රෙඩ් සිල්වා කතුවරයාට ජේ.ආර්. ජයවර්ධන ජනපතිතුමා තරවටුවක් කළා. ඒ නිසා මං ‘මන්ත්‍රිතුමා’ මගෝඩිස්තුමා කියලා නම් කරලා ඇන්ඳා. සිළුමිණටත් මා කාටුන් ඇන්දා.මගෙ චිත්‍රවල යම්බඳු ශික්‍ෂණයක් ඇත්නම් ඒ ශික්‍ෂණය හැදුවෙ මගෙ පාසල් ගුරුවරු. ඒක නිසැකව ම මට කියන්න පුළුවන්.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=as1305122</link>
    <topic>දිවි දෙවැනි කොට අප ආරක්ෂා කරන්නී අම්මා ය</topic>
    <author>රමණී සුබසිංහ</author>
    <content>දිවි දෙවැනි කොට අප ආරක්ෂා කරන්නී අම්මා යමහාචාර්යවිජිතපුරේ විමලරතන හිමි ‘මාතා පිතූ උපට්ඨානං’මවුපියන් පිදීම උතුම් මංගල කරුණ කැ’යි මහා මංගල සූත්‍රයේ දී අප තථාගත බුදු පියාණන් වහන්සේ දේශනා කොට වදාළහ. බුදු දහමේ පමණක් නොව ලොව පවත්නා සෑම ආගමකින් ම ‘අම්මා’ යන නාමයට ඉහළ වැදගත්කමක් දී තිබේ. ශිෂ්ට සමාජවල මෙන් ම පසුගාමී සමාජවල ද, සතුන් අතරෙහි ද ‘අම්මා’ පොදු පිළිගැනීමක්, ආදරය, ගෞරවය එක්වුණු ඉහළ සැලකිල්ලක් ලබන්නී ය. එලෙසින් ඇය උත්තරීතර වන්නී, දරුවන් වෙනුවෙන් ඇය කෙරෙහි වූ අපමණ ගුණ කඳ නිසා ය.අම්මාවරුන් වෙනුවෙන් දිනයක් වෙන් කරමින් මුළු ලෝකයම ඒ දිනය සමරන්නේ ද ඒ නිසා ම ය. වත්මන් හි ඇය වෙනුවෙන් විශේෂිත දිනයක් වෙන් වුව ද අපේ පැරණි ලාංකික සමාජයේ හැමදාමත් ප්‍රමුඛත්වය ලැබුවේ අම්මා ය. අතීතයේ, විශේෂයෙන් සිංහල පවුල විස්තෘත එකකි. අම්මා තාත්තා දූ දරුවන් පමණක් නොව කිරි අම්මා, කිරි අත්තා ද එහි සාමාජිකයන් අතර විය. අධ්‍යාපනය, රැකියා, ආවාහ විවාහ ආදී නොයෙකුත් හේතු මත අද ඒ විස්තෘත පවුල විසිරී ගොස් තිබේ. පවුලේ අනෙකුත් සාමාජිකයන් මෙන් ම අම්මා ද බොහෝ විට දරුවන්ගෙන් දුරස්ථ ය. ගතින් දුරස්ව ගිය ද අපේ සමාජයේ දරුවන් තවමත් සිතින් අම්මා ළඟ ය. මවුපියන් අමතක කරන කිහිප දෙනකු හැර බොහෝ දරුවන්ට ඒ ගෞරවය හිමිය.ශිෂ්ට සමාජයක මවකගෙන් ඉටු වන ප්‍රධාන කටයුතු පස් ආකාරය. එනම් මහා සම්පත් පහක් ඇය සතු ය. එහි මුල් තැන ලබන්නේ ආදරයයි. ජීවිතයේ විවිධ අවස්ථාවන්හි විවිධ අයගෙන් අපි ආදරය ලබමු. එහෙත් අප වෙනුවෙන් නොවෙනස් වූ, නොසංසිඳෙන ආදරයක් උපදින්නේ මවක ගේ ලයෙහිම පමණි. සිය කුසින් බිහි කළ දරුවා හොඳක් කළත්, නරකක් කළත්, සමාජයේ ඉහළ ම තැනක සිටියත් පහළම තැනක සිටියත්, ධනය ඇතත්, ධනය නැතත්, ඇය ගේ ආදරය නොවෙනස් ය. මුළු මහත් සමාජයක් ම ප්‍රතික්ෂේප කරන්නේ වුව ද ඇය තම දරුවා ආදරයෙන් තුරුළට ගන්නීය. සනසන්නී ය.දෙවැනි මහා සම්පත ආරක්ෂාව ය. සමාජයීය ජීවිතයේ දී අපි බොහෝ දෙනාගෙන් ආරක්ෂාව රැකවරණය බලාපොරොත්තු වෙමු. එහෙත් විපතක දී පිහිට වන්නේ ඒ අතරින් ඉතාමත් සුළු පිරිසකි. ඒ ද තමන්ට කරදරයක් බලපෑමක් නොවන්නේ නම් පමණි. එහෙත් දිවි දෙවැනි කොට අප ආරක්ෂා කරන්නී අම්මා ය. ඒ ආරක්ෂාවට සම කළ හැකි ආරක්ෂාවක් වෙනත් පුද්ගලයකු වෙතින් නොලැබෙන්නේ ය.කුස හොත් දා පටන් අප පෝෂණය කරන්නී ද අම්මා ය. මෙලොව බිහි වූ මොහොතේ සිට ම රතු ලේ කිරට හරවා පොවා අප කුස පුරවන්නී ද අම්මා ය. කිරි වැරූ දා පටන් මුළුතැන්ගෙයි පිසෙන හොඳම ආහාර වෙන් කරන්නේද ඇය සිය දරුවන් වෙනුවෙනි. විශේෂයෙන් දරුවන් රකින්නට දවස පුරා ම ගත වෙහෙස වන, දරදිය අදින ගම්බද දිළිඳු අම්මාවරුන් ගේ ආහාරය දංකුඩයට පමණක් සීමා වන අවස්ථා බොහෝ ය. ඒ, තමන් කුසගින්නේ සිටියත් දරුවන් ගේ කුස හිස් කරන්නට ඇයට කිසිවිටෙකත් නොහැකි නිසා ය. අම්මා අපේ ජීවිතයෙන් කවර කලෙකත් වෙන් කළ නොහැකි චරිතයක් වන්නේ එහෙයිනි. ඇය පිසූ රසවත් ආහාර, මෙන් ම තමන් පෝෂණය කරන්නට දැරූ වෙර වීරිය කලගුණ දන්නා දරුවකුට කිසි කලෙකත් අමතක කළ නොහැකි ය.මවකගෙන් හිමිවන සිව්වැනි මහා සම්පත අධ්‍යාපනය ය. මේ ලෝකය දකින්නට අපට මුලින් ම ගුරු හරුකම් දෙන්නේ අම්මා ය.බුදු දහමේදී, මවුපියන් දරුවන්ගේ පූර්වාචාර්යවරුන් ලෙස ගෞරවයට පාත්‍ර වේ. බහ තෝරන දා පටන්, ජීවිතය පිළිබඳ හොඳ නරක, ආහාර පාන ගන්නා සැටි අඳින පලඳින සැටි, බෙදා හදා ගන්නා සැටි, අන්‍යයන් සමඟ සාමකාමීව ජීවත් වන සැටි ආදී අනේක විධ වූ දෑ අපි ඉගෙන ගන්නේ අම්මා කේන්ද්‍ර කරගනිමිනි. සරලව පැහැදිලි කරනවා නම් අධ්‍යාපනයේ ආරම්භය ඇයයි. ජීවිතයේ විවිධ ස්ථරවල දී, අප විවිධ මට්ටම්වලට පිවිසෙන්නේ (දොස්තරවරුන්, ගුරුවරුන්, ඉංජිනේරුවන්, ඈ ආදී) ඒ මූලික අධ්‍යාපනය පදනම් කරගෙනයි.විශේෂයෙන් අප මවකගෙන් ලබන අවිධිමත් අධ්‍යාපනය නව ඉලක්කයන් කරා යාමට ප්‍රබල මඟ පෙන්වීමකි. විධිමත් අධ්‍යාපනයක් ලබාදීම වෙනුවෙන් වූ ඇයගේ කැපවීම ද අමතක කළ නො හැකි ය. කුඩා කල අප අතින් අල්ලාගෙන පාසලට ඇරලවන ඇය පාසල නිම වී නිවෙසට පැමිණෙන තුරුත් මඟ බලා සිටින්නී ය. අප අධ්‍යාපන කටයුතුවල නිරත වෙද්දී ඇඳුම් සෝදා පිරිසිදු කර දෙමින් ජීවිතයේ කුදු මහත් කටයුතුවලට ශක්තියක් වන්නීය.ජීවිතයේ වැදගත් අවස්ථාවන් හි දී මෙන් ම අනේකවිධ වූ දුක් කරදර, කම් කටොළුවල දී නොපෙනෙන බලවේගයන් ගේ ආශිර්වාදය පතා අපි බොහෝ පුද පූජා පවත්වමු. එහෙත් මෙත්තා, කරුණා, මුදිතා, උපේක්ඛා යන සතර බඹ විහරණ ගුණ ඇති මවකගෙන් ලබන ආශිර්වාදයට ඒ සියලු බලවේගයන් පරදින්නේ ය. අම්මා ගේ ආශිර්වාදය අපගේ මනසට, ජීවිතයට මහා ශක්තියකි. වාචිකව ප්‍රකාශ නොවුණ ද දරුවන් වෙනුවෙන් ඇය ආශිර්වාද කරන හඬ අපට ඇසේ. එය අම්මාගෙන් අප ලබන පස්වැනි මහා සම්පතයි.ආදරය, ආරක්ෂාව, ආහාර, අධ්‍යාපනය, ආශිර්වාදය ආදී මේ මහා සම්පතින් ප්‍රකාශ වන්නේ ‘අ’ යන්න මුල් කරගෙන ය. මේ නිසා ම ‘අම්මා’ යන නාමයට මෙන් ම ‘අ’ යන්නට ද හෙළ සංස්කෘතියේ මුල් තැනක් හිමි වේ.අපි හෝඩිය අරඹන්නේ ‘අ’ යන්නෙහි. බුද්ධ චරිතයේ බෝසත් උපත සිහිපත් කරන්න. සිදුහත් කුමාරෝත්පත්තිය සිදුවූ මොහොතේ සිදුහත් කුමරු.‘අග්ගෝ හමස්මි ලෝකස්ස’ යනුවෙන් අභීත සීහනාද කළ අවස්ථාවේ මුල් වූයේ ‘අ’ යන්න ය. තථාගත බුදුපියාණන් වහන්සේ ගේ ‘අනේක ජාති සංසාරං’ යන ප්‍රථම බුද්ධ වචනයට ආරම්භය දුන්නේ ද ‘අ’ යන්නයි.‘අප්පමාදෙන සම්පාදේත’ දුකින් පෙළෙන මේ ලෝක යේ පුහුදුන් මිනිසුන්ට අප්‍රමාදීව කුසල් රැස් කරන ලෙස දුන් වටිනා පණිවුඩය අන්තර්ගත බුද්ධ වචනයට මුල් වූයේ ද ‘අ’ යන්නයි. අප මෑණියන්ට ‘අම්මා’ යන නාමය හිමි වූයේද ඈ කෙරෙහි අප්‍රමාණ ගුණ සමුදාය නිසයි.මේ නිසා සෑම දරුවකුම ඇයට නමස්කාර කරන්නට ඇය ආදරයෙන් සෙනෙහසින් රැක බලාගන්නට, වචනයකින් හෝ අම්මා නොරිදවන්ට ඒකායන අරමුණක් ඇති කරගත යුතු ය. බොහෝ විට ගතින් ළඟ නැතත් සිතින් ඇය නිරන්තරයෙන් ම අප ළඟ ය. ඇය ගේ අනුපමේය ආදරය, සෙනෙහස, ආශිර්වාදය ජීවත්වන තුරා අප ළඟය. දොසක් නොකියා කැත කුණු අත ගා හැදූ වැඩූ සිරුරක් අපට තිබේ.ඒ උතුම් ගුණ ඇති මෑණිවරුන්ට ආදරණීය දරුවන් වන්නට අපට හැකි නම්, ඒ උතුම් ගුණ ඇති මවක් වන්නට සෑම කාන්තාවකටම ශක්තිය හා ධෛර්ය, ඕනෑකම තිබේ නම් අපි ජීවත්වන සමාජය වඩාත් යහපත් වනු නොඅනුමානය. එවිට වසරකට දිනක් නොව වසරේ තුන්සිය හැටපස් දාම අම්මාවරුන් ගේ ගුණ දරුවන් ගේ හදවත් හි රැව් පිළිරැව් දෙනු ඇත.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>05</month>
      <day>12</day>
    </date>
    <link>http://www.silumina.lk/2013/05/12/_art.asp?fn=as1305123</link>
    <topic>ගෙවෙන හැම දිනයක් ම අම්මලාට අයිතියි</topic>
    <author>ලිව්වේ ඉනෝකා සමරවික්‍රම</author>
    <content>ගෙවෙන හැම දිනයක් ම අම්මලාට අයිතියිඇය අගනුවරට පැමිණියේ මහ රුහුණෙනි. ළමා විය යොවුන් විය ගමේ ගත කළ නිසා ම ගම්බදව වෙසෙන මවුවරුන් ද හොඳ හැටි හඳුනන්නේය. එනිසා ම ලෝක අම්මාවරුන්ගේ දිනය යෙදෙන දා අම්මා පිළිබඳව කතා කරන්නට ඇයට අප ගෙදරට ආරාධනා කළෙමු. ඇය ශ්‍රී ජයවර්ධනපුර විශ්වවිද්‍යාලයේ සිංහල හා ජනසන්නිවේදන අංශයේ කථිකාචාර්ය කුසුමලතා ලංකාමුල්ල මහත්මියයි.අම්මා ගැන කතා කිරීමේ දී “මං මුලින් ම කියන්න ඕන දෙයක් තමයි අම්මලාට දිනයක් වෙන් කිරීමට අවශ්‍ය නැහැ.” අම්මලාට දිනයක් වෙන්කිරීමෙන් සිදුවන්නේ අයුක්තියක්. මං එහෙම කියන්නේ ගෙවන හැම දිනයක් ම අයිති අම්මාට නිසයි.අද අපේ සමාජයේ තිබෙන්නේ භෞතික දියුණුවක්. මම මගේ අම්මවත් මගේ අම්මගේ අම්මවත් ඇගේ මවත් දැක තිබෙනවා. අපි ජීවත් වුණේ ඔවුන් සමඟ. වර්තමානයේ මගේ අම්මා ගැන කතා කළොත් අද පරම්පරාවේ අම්මලාගේ මවුහත් ගුණය අද. මේ මවුහත් ගුණය නැතිවෙලා තිබෙන්නේ එක්දහස් නවසිය හැත්තෑ හතේ ආව විවෘත ආර්ථිකයත් සමඟ.අම්මා කෙනෙක් කිව්වම ඇයට පුළුවන්කම තිබෙන්න ඕන තමන්ගේ දරුවන්ට වගේ ම රටේ ම දරුවන්ට ආදරය කරන්නට. ඒ වගේ ම අපි බලන්න ඕන මේ යන සමාජ රටාවත් සමඟ මවු ගුණය රදවා ගන්නේ කොහොමද කියලා. මාධ්‍යයට, ආර්ථිකයට, මුදලට යටවෙලා මවු ගුණය නැතිකර ගත යුතු ද? අයද?“මම වී ගොවිතැන මුල් වුණු කෘෂි ආර්ථිකයක් තිබුණු ගොවි ගම්මානයක හැදී වැඩුණු කෙනෙක්. මගේ අම්මා ගෙවිලියක්. තාත්තා ගොවියෙක්. තාත්තා මිය ගියාට පසුව අප රැක බලාගත්තේ අප පාසල් යැව්වේ අම්මා. අද අපි සමාජයේ මේ ලෙසින් ඉන්නේ අපේ අම්මාට පින්සිදු වෙන්න. මං මගේ අම්මාව හැමදාම දුටුවේ උත්සාහවන්ත, කාර්යශූර ගැමි ළඳක් ලෙස.අද අපි සමාජයේ දකින අම්මලාගෙන් ඇතැමෙක් වෙනස්. ඔවුන්ගේ ඇඳුම පැලඳුම කතාබහ වෙනස්. ඔවුන්ගේ සිතුම් පැතුම් වෙනස්. එදා මගෙ අම්මා ඇඳපු ඇඳුම අද මට අදින්න බැහැ. නමුත් අපි අදින ඇඳුම විලි වැසෙන්න ඇඳිය යුතුයි. අම්මාගේ ඇඳුම පැලඳුම, ඇය කතා බහ කරන විදිහට තමයි සමාජයේ සදාචාරය රැකෙන්නේ. අද අපේ කෑම බීම ඇඳුම පැලඳුම පමණක් නොව අප හිතන පතන විදිහ සියල්ල තීරණය කරන්නේ මාධ්‍යය. මෙහිදී අපි තීරණය කරන්න ඕන රූපවාහිනියෙන් පෙන්වන දේ අපේ දරුවන්ට කවනවද පොවනවද එහෙම නැත්නම් අපේ රටේ අපේ වත්තේ පිටියේ හැදෙන දේ අපේ දරුවන්ට දෙනවද කියලා. අපි අද අපේ දරුවාට දෙන දේ තමයි ඔවුන් අනාගතයට රැගෙන යන්නේ. මේ සියල්ල තීරණය කළ යුත්තේ අම්මා.අපේ හද බස තුළ තිබෙන්නේ අම්මා කියන අකුරු තුන. ඉංග්‍රීසියෙන් ‘මමි’, හින්දුන්ට ‘මා’ මේ කුමන විදිහට කිව්වත් අම්මා කියන වචනය තුළ හද බස තිබෙනවා. අපි නගරයේ සිටියත් අම්මා සිහිවෙනවා. රත්න ශ්‍රී විජේසිංහ ගමේ අම්මා ගැන මෙහෙම ලියනවා. නගරයේ සිටින දරුවකු ජීවිතේ අන්ත අසරණ වෙච්ච මොහොතක ඔහුගේ හිතට එන්නේ අම්මා පිළිබඳව. ඔහුට සිතෙන්නේ සියල්ල හැරදා ගමට යන්නට.මෙම කවි පන්තියේ අවසානයට මෙන්න මෙහෙම කියැවෙනවා.නන්නාදුනන මෙනුවර තනිවුණ අපට ඉන්නේ කවුද රැක වරණෙට බැල්මකට චන්දෝ බිලින්දෝ නාඬා නැළවෙන්ට යම්දෝ හෙට උදේ අපි ආපහු ගමට(වස්සානේ)මේ කවියේ කියැවෙන ලෙස අවසානයේ අපටත් සිදුවන්නේ මෙයම තමයි.මම ගම්මානෙක ඉපදුණට අද මම නගරයේ මවක්. අපේ අම්මාට දරුවන් පහක් හිටියා. ඇයට ඒ දරු පස් දෙනා පමණක් නොවෙයි. අනෙක් හැමෝමත් තමන්ගේ දරුවෝ. අද මට ඉන්නේ එක දරුවයි. නමුත් මම විශ්ව විද්‍යාලයට ගියහම එතැන ඉන්න හැම දරුවම මට මගේ දරුවෙක් වගෙයි. අද සමාජයේ මගේ වයසේ ඉන්න ඇතැම් අම්මලා දිහා බැලුවම මට මහා සංවේගයක් ඇතිවෙනවා. එහෙම ඇතිවෙන්න කරුණු කාරණා තිබෙනවා. ඔවුන්ගේ ඇඳුම පැලදුම ඒ අය හැසිරෙන විදිහ බැලුවම මට දැනෙනවා මෙය ‘අම්මා’ කියන ගෞරවනීය චරිතයට කරන හානියක් නොවෙද කියලා.මේ දේවල් කියන විට කෙනෙකුට හිතෙන්න පුළුවන් මම මහා ගොඩයෙක් කියලා. ඒත් මේ යන රටාවත් එක්ක බැලුවම මගේ ගොඩේකම මට හොඳයි. අපේ අම්මලා අපිව හැදුවේ කිසිකෙනෙකුට කරදරයක් නොවන විදිහට. අපි අපේ දරුවෝ හැදිය යුත්තෙක් ඒ විදිහට. අනිත් මිනිසුන්ගේ දුක දැනෙන්න ඒ දුකට පිහිටවෙන්න දරුවන් හැදිය යුතුයි. විශේෂයෙන් ම දියණියන්ව. අපි එහෙම කළ යුත්තේ කවදා හෝ දවසක ඇයත් මවක් වන නිසයි.අපි එක්තරා දේශනයකට ආනමඩුව ප්‍රදේශයේ දුෂ්කර පාසලකට ගියා. ඒ පාසලේ අම්මලා එදා ඇවිත් හිටියේ තමන් ඇදගෙන ඉන්න ඇඳුමට උඩින් චීත්තයකුත් ඇදගෙන. මට ඒ අම්මලා දිහා බැලුවම පුදුම සතුටක් දැනුණා. මෝස්තර, දිහා බලන් නැතුව එතැනදී ඒ අම්මලා පෙන්නුම් කළේ තමන්ගේ ඇඳුමේ තිබෙන සංවර බව. නමුත් අපේ නගරේ අම්මලා අතර කොපමණ නම් අය ඉන්නවද පාසලටවත් පිළිවෙළකට ඇඳුමක් නාදින. මවගේ සදාචාරය මතයි සමාජයේ සදාචාරය රැදෙන්නේ. ඒ නිසයි ඒ අම්මලාගේ ඇඳුම මම විශේෂයෙන් මතක් කළේ.මම ගමේත් නගරයේත් වෙනස හඳුනන කෙනෙක්. මම කියන්නේ නැහැ ගමට වඩා නගරය නරකයි කියලා. නමුත් අපි නගරයේ කියලා එන හැමදේම බදානොගත යුතුයි. අපිට අපේ කමක් තිබිය යුතුයි. ඒ අපේකම තුළදී කිසිම දවසක අපට අපේ මව පියා අතහැර දැමිය නොහැකියි. අපේ ජීවිත ගොඩනැ¼ගුවේ අම්මා. ඒ උතුම් අම්මා වෙනුවෙන් වසරකට එක් දිනක් නොවෙයි ගෙවෙන හැම මොහොතක් ම ඇය වෙනුවෙන් වෙන්විය යුතුයි.“එකෝමත් එක රටක පුංචි කැලෑවක හා පවුලක් ජීවත් වුණා. ඒ හා පවුලේ හිටියා පුංචි හා පැටියෙක්. හා අම්මා මේ පැංචට හැමදාම කියනවා අම්මට නොකියා ගෙදරින් පිට කොහේවත් යන්න එපා කියලා. හා අම්මයි හා තාත්තයි එහෙම කියලා පුංචි පැංචව ගෙදර තියලා කෑම සොයන්න යනවා. ඒත් එක දවසක් හා පැංචට හිතුණ මේ ලෝකේ ලස්සනම තැන හොයාගෙන යන්න ඕන කියලා. එහෙම හිතලා හා පැංචා ගෙදරින් පිටත් වුණා. හා පැංචා රෑ වෙනතුරුම ලස්සන තැන සොයමින් ඇවිද්දා. ඒත් හොයා ගන්න බැරි වුණා. හා පැංචට බඩගිනියි. ඒ වගේ ම නිදිමතයි. දැන් කළුවරත් වැටිලා. පැංචා ළඟම තිබුණ උදුපියලිය ගොල්ලේ හාන්සි වුණා. පැංචට හොඳටම නින්ද ගියා.උදේ ම ඉර පායගෙන ආවා. හා පැංචට ඇහැරුණා. පැංචා වටපිට බැලුවා. හැම තැනම ලස්සනට මල් පිපිලා. සමනල්ලු පැණි බොනවා. පරිසරය හරිම ලස්සනයි. පැංචා සතුටින් කෑගැහුවා. මං ලෝකේ ලස්සනම තැන හොයා ගත්තා කියලා.“හා අම්මා පැංචා ළඟට ඇවිත් කිව්වා ඔව් පුතේ ලෝකේ තියෙන සුන්දරම ලස්සන තැන තමයි තමන්ගේ ගෙදර කියලා.”මේ කතාව මට කියලා දුන්නේ මගේ අම්මා. ඒ මීට අවුරුදු තිහකට තිස් පහකට විතර පෙර. කාලය වේගයෙන් ගෙවිලා ගිහිල්ලා. ඒත් ලෝකේ තියෙන සුන්දරම තැන තමන්ගේ ගෙදර නම් ඒ ගෙදර වඩාත් සුන්දර වෙන්නේ එහි වෙසෙන්නන් නිසා. විශේෂයෙන් ම ගෙදරක සොඳුරු බව, හැඩකාර බව එහි පැතිරී ගිය ආදරය දයාව වඩ වඩාත් දැනෙන්නේ අම්මා කියන චරිතය නිසා. ගෙදරක සිරියාව ඇයයි. ගෙදරක ආදරය, දයාව, කරුණාව බෙදන්නිය ඇයයි.අතීත ජනකවියා අම්මා යන චරිතය දුටුවේ හරි අපූරු විදිහට. ඒ වගේ ම අම්මාගේ ආදරය අහිමි වූ කළ දරුවන් අසරණ වන බව ඔහු කිව්වේ මේ විදිහට.“ඉර පායා ඉර මුදුනට එන්න එපා සඳ පායා සඳ මුදුනට එන්න එපා පෑදි දියට බොරදිය එක්වෙන්න එපා අම්මා නැති අපට බඩගිනි වෙන්න එපා”අද අම්මලා නැති දරුවෝ කොතරම් නම් මේ සමාජයේ අසරණ වී ඇත් ද? එමෙන් ම දරුවන්ගේ නොසලකා හැරීම් නිසා කොපමණ නම් අම්මලා මහ මඟ වැඩිහිටි නිවාසවල සුසුම් හෙළන්නේ ද? සීමා මායිම් නැති මවු සෙනෙහසක අපූරු ව දන්නේ එය අත්විඳි ඇත්තෝ පමණි. අම්මා කොයි දරුවාත් තම දරුවා සේම දකින්නී ය.සමාජයෙන් සමාජයට අම්මලා වෙනස් වුව ද ඔවුන් සිත තුළ ඇති සෙනෙහස ද දයාව - කරුණාව එකසේ ය.ඈත හද්දා පිටිසර හේන් යායකදී අම්මාගේ සෙනෙහස නැසී ගිය ගීත රචක නීතිඥ රණ්බණ්ඩා සෙනෙවිරත්නයන් දුටුවේ මෙලෙසිනි.දවසක් පැල නැති හේනේ අකාල මහ වැසි වැටුණා තුරුලේ හංගාගෙන මා ඔබ තෙමුණා අම්මේ පායන තුරු හිටි පියවර හිටියා ඔබ අම්මේ(ගායනය - ගුණදාස කපුගේ)අද ලෝක මවුවරුන්ගේ දිනයයි. ඔබේත් මගේත් අම්මා පිළිබඳව අගය කරන්න සිහිපත් කරන්න එක දිනයක් ඇයි. ගෙවී යන සෑම දිනක් ම අයිති අම්මාටය. නිවෙසකට දවස කැන්දන්නී ඇයය.ගමට කලින් හිරු මුළුතැන් ගෙට වඩනා එහි හිරු එළියේ නැණ මල් පොඩි පිපුණා ඒ මල් සුවදේ අද ලොවුතුරු සුව විඳිනා කලාවැවේ නිල් දියවර අපෙ අම්මාපද රචනය - සුනිල් දයානන්ද කෝනාරගායනය - කරුණාරත්න දිවුල්ගනේමුළු ලොවක් අප තනිකර යද්දී අප වෙනුවෙන් ළඟ රැදෙන්නී ඇයය. ඇගේ සෙනෙහස මුළු ලෝකයමයි. අපගේ සියලු දුක්ඛ දෝමනස්සයන්වලට සුසුම් හෙළන්නී සතුටු වන්නී ඇයය. කුසගින්න නිවන්නට තිබෙන එකම බත් අහුර හෝ අපට දී ඇය කුසගින්නේ හිඳින්නී ය. අම්මා; නිවෙසට දවස උදාකරන ඇය දවස නිමාවේ විඩා හරින්නේ සියල්ලෝ නින්දට යවා ය. ඇතැම් විට අපි ඇගේ සිතේ ඇති හැඟීම් නොදන්නේ ය. ඒ ඇය කිසිදු විටෙක තම බැරි අමාරුකම් ගැන නොව දරුවන් ගැනම පමණක් කතා බහ කරන බැවිනි.අම්මා මහ පුදුම චරිතයකි. අම්මා හරි අපූරු චරිතයකි. අම්මා බාහිර පාට පාට මෝස්තර, ආලේපන නැතිවාට ඇය සුන්දර ය. හැදූ මවටයි මහ පොළවටයි නිවනක් නැතුවා සේ ම ඇය මෙලොව හැර ගිය ද දරුවන්ගේ දුක් කඳුළු පිසින්නට ඈත ලොව සිට හෝ එන්නීය. නැසීගිය ගීත රචක ධර්මසිරි ගමගේත් අම්මා දකින්නේ එලෙස ය. අද මගේ අම්මා මා ළඟ නැත. එහෙත් ඔබේ අම්මා ඔබ ළඟ ඇත. දරුවන් වෙනුවෙන් සිය ජීවිතය කැප කරන, කැපකරු සියලු අම්මාවරුන්ටයි මේ උපහාරය.“අම්මාවරුනේ අම්මාවරුනේ සම්මා සම්බුදු අම්මාවරුනේ දරුවන්ගේ දුක් කඳුළු දකින දා සුරලොව සිට අතපා ඒ කඳුළැලි පිසිනා”ගායනය - නන්දා මාලනීඅදකතාබහශ්‍රී ජයවර්ධනපුර විශ්වවිද්‍යාලයේ සිංහල හා ජනසන්නිවේදන අංශයේ කථිකාචාර්යකුසුමලතා ලංකාමුල්ලලිව්වේ ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post></root>