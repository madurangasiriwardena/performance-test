<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032018</link>
    <topic>ජනතාවට තෑගි බෝග දී මෝඩයාට ඇන්දවීමටඋත්සාහ කරන අය පළාත් සභාවට යැවීමට කටයුතු නොකරන්න</topic>
    <author/>
    <content>ඡන්ද කාලයට අහසින් පහත්වී කටවුට් සහ පෝස්ටර්වලින් ප්‍රසිද්ධ වන්නට දඟලන, තෑගි බෝග අල්ලස් දී ජනතාව මෝඩයාට ඇන්දවීමට සූදානම්වන අයට ඡන්දය දී ඔවුන් පළාත් සභාවට යැවීමට කටයුතු නොකරන්නැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.හොඳින් අධ්‍යාපනය ලත් දේශපාලන අත්දැකීම් සහිත ගුණගරුක පුද්ගලයන් තෝරාගෙන ඔවුන්ව මෙවර පළාත් සභාවට තේරීමට ජනතාව බුද්ධිමත් විය යුතු බවද ඇමැතිවරයා කීය.ඇමැතිවරයා මේ බව පැවසුවේ පසුගියදා බේරුවල ආසනයේ පයාගල, දර්ගා නගරය, හල්කඳවිල, මග්ගොන ප්‍රදේශවල පැවැති ඡන්ද ප්‍රචාරක රැස්වීම් කීපයක් අමතමිනි. මෙහිදී වැඩිදුරටත් අදහස් දක්වමින් කතා කළ වෛද්‍ය රාජිත සේනාරත්න මහතා මෙසේද පැවසීය.“එ.ජ.නි.ස. ඇරෙන්න කිසිම පක්ෂයක් මේ වෙනකොට නැහැ. මග්ගොන තිබුණ යූ.එන්. පී. රැස්වීමක්. පොලිසියටත් මම කීවා සහයෝගය දෙන්න කියලා. මම දැක්කා ඒ රැස්වීම් වේදිකාවේ 12ක් විතර හිටියා. රැස්වීම අහන්න 10ක් විතර හිටියා. ඒ තමයි යූ.එන්.පී. යේ කල දසාව. ජේ.වී.පී. එකේ රතු කොඩියක් හොයා ගන්න නැහැ. මම දැක්ක හොරෙන් ලයිට් කණුවක උඩ ගහල තියෙනව රතු කොඩියක්. ඒ ඇරෙන්න පක්ෂ කාර්යාල මුකුත් නැහැ. ෆොන්සේකා මහත්තයත් ආගිය අතක් නැහැ.යන හැම ගමකම සෙනඟ පිරිල අපේ රැස්වීම් වලට. අපේ ශාඛා සමිතියකටවත් එන සෙනඟ ඒ අයගේ ප්‍රධාන රැස්වීමකට ගේන්න බැහැ. ඒකයි සත්‍යය. මම නැති පක්ෂ ගැන කථා කරන්නේ නැහැ. මම කථා කරන්නේ මෙතෙක් කල් පසුගිය අවුරුදු 3දී මේ ආසනයේ කරපු සංවර්ධන වැඩ කටයුතු හා කෙරෙමින් තියෙන වැඩ කටයුතු ගැනයි. ඒක තමයි ඔබට වටින්නේ. ඔබ අපිට මන්ත්‍රීකම ලබා දුන්නා. පස්සේ ආණ්ඩුවක් හදා දුන්නා. ඒ නිසා මට ඇමැතිකමක් ලැබුණා. මට තියෙන්නේ ඇමැති බලය පාවිච්චි කරල ඔබට මොනව හෝ කර දෙන්නයි. එහෙම නැතුව මම හම්බ කරන්නවත්, මගේ ලොකුකම පෙන්වන්නවත් නෙවෙයි මේ ඇමතිකම තියෙන්නේ.ඒවගේම ධීවර ක්ෂේත්‍රය අද වෙද්දි මගේ අතින් යමක් නොලබපු ධීවරයෙක් මේ දිස්ත්‍රික්කයේම නැහැ. මෙහේ සුනාමි ගෙවල් වලට කුස්සි නැහැ. ඒ නිසා කුස්සි හදන්න මම ලක්ෂ 54ක් ගෙනත් දුන්නා.මේ ආසනයේ මරුවැල්පන්න කරන අයට ලක්ෂ 5 ගාණේ මරුවැල්පන්න ගන්න ලබා දුන්නා. අනික් ධීවරයින්ට බෝට්ටු, නෙට්, ආදිය ගෙනත් දුන්නා. මිරිදිය කර්මාන්තය සඳහා මාළු පැටව්, මිරිදිය පොකුණු සකසා දුන්නා. මේවාට මම කෝටි ගාණක් වැය කළා.ඒ වගේම ඉ‍ෆාඩ් ව්‍යාපෘතිය යටතේ ස්වයං රැකියා සඳහා 3000ක් පුහුණු කළා. පයාගල හැදුව මාර්කට් එක දයා ටී පැස්කුවල් මහතා ගෙනල්ල මම එය විවෘත කළා. ඒ තමයි එතුමාගේ ජීවිතේ අවසාන විවෘත කිරීම වුණේ.අපි හැම දේටම උදව් කළා. මේ පළාත්වල මිනිසුන්ට අසනීපයක් වුණාම මගේ අතේ සල්ලි වියදම් කරල බෙහෙත් කළා. අපි මේ ආසනයට අවශ්‍ය හැමදේටම මුදල් අරන් දුන්නා.දිවිනැඟුම යටතේ දස ලක්ෂ ගාණක් ගෙනත් දුන්නා. මට සේරම මතක නැහැ. මම පත්‍රිකා හදල දෙන්නම් වියදම් කරල තියෙන විදිය. මේ වෙද්දි කෝටි 500 විතර මුදලක් මේ ආසනය දියුණු කරන්න යොදා තියෙනවා.මේ ආසනයේ දරුවා 780කට රස්සාවල් දුන්නා. ඒ වගේම මේ දිස්ත්‍රික්කයේ 1200කට විතර දරුවන්ට රස්සාවල් දුන්නා. ඒවා බොරු රස්සාවල් නෙවෙයි. තවත් රස්සාවල් දෙනවා. 29දා මැතිවරණය ඉවර වෙනකන් දෙන්න බැහැ. ඊට පස්සේ රස්සාවල් දෙනවා. මම දීපු කිසිම රස්සාවක් කාටවත් ඇවිල්ල වෙනස් කරන්න බැරි වුණා. ශාඛාවෙන් ශාඛාවට මම ලැයිස්තු හදල රස්සාවල් දුන්නා. අද කිසිම ශාඛාවකට කියන්න බැහැ රස්සාවල් දීල නැහැ කියලා.මම මේ වසරේ සංවර්ධනයට කෝටි 40ක් වෙන් කර ගත්තා. ආර්ථික කටයුතු අමාත්‍යාංශයේ දී බැසිල් රාජපක්ෂ මැතිතුමා මට ස්තුති කළා. ශ්‍රී ලංකාවේ නමත් බේරගෙන, ජනාධිපතිතුමාගේ නමත් බේරගෙන, ආණ්ඩුවේ කීර්තිනාමයත් රැකගෙන ඉන්දියාවට ගිහිල්ල මේ ධීවර ප්‍රශ්නය විසඳුවාට මගෙත් ජනාධිපතිතුමාගෙත් සියලු දෙනාගේත් ස්තුතිය ඔබතුමාට හිමි වෙනව කියලා...ඒ මුදල් මම මේ ආසනයේ තරුණයින්ට වියදම් කරනවා. මේ ආසනයේ පිට්ටනි 21 තියෙනවා. එයින් 16 හදනවා. ඒවගේම හොඳ ක්‍රිකට් පිටියක් හදනවා. අළුත්ගම පිට්ටනියත් මම හොඳට හදනවා. ජාත්‍යන්තර පාපන්දු ක්‍රීඩා පිටියක් හදනවා. පිහිනුම් තටාක 2ක් මේ ආසනයට ගේනවා. එකක් මම පොතුවිල මහා විද්‍යාලයටත්, ඥානිස්සර මහා විද්‍යාලයටත් දෙනවා.ඒ වගේම කායවර්ධන මධ්‍යස්ථාන 7ක් හදනවා. පළමු එක අපි මත්තලදී තව ටික දවසකින් හදනවා. ඒ විදියට අපි මේ කෝටි 40 වියදම් කරන හැටි සැලසුම් හදාගෙන යනවා. මේ අවුරුද්ද අවසන් වෙනකොට ඔබට දැක ගත හැකියි මේ ආසනයේ සංවර්ධනය ගැන. මේ සියලු දේ බලය පාවිච්චි කරල කළේ ඔබට යමක් කරන්නයි. එහෙම නැතුව අපි බලය පාවිච්චි කරල අපේ වැඩ කළේ නැහැ. කොමිස් ගැහුවේ නැහැ.ඔබ පාර්ලිමේන්තු යවනව ඉගෙන ගත්තේ නැති අය. එතකොට ඒ අය ඉගෙන ගත්තේ නැති විදියට තමයි හැසිරෙන්නේ. ඒක මගේ වරදක් නෙවෙයි. එය ඔබේ වරදක්. ඔබ දැනගන්න ඔබේ වටිනා ඡන්දය පාවිච්චි කරනකොට කාටද එය පාවිච්චි කරන්නේ කියලා. ඡන්ද කාලෙට ඇවිත් කටවුට් ගහයි. පෝස්ටර් ගහයි. සියලු දේ කියයි. නමුත් මට බඩ අත ගගා , පිට අත ගගා , හන්දි ගානේ රස්තියාදු වෙන්න වේලාවක් නැහැ. මට පැවැරුණු වගකීම් රැසක් තියෙනවා. මේ ආසනය බලාගන්න ඕනෑ. දිස්ත්‍රික්කයට වැඩ කරන්න ඕනෑ. අනික මගේ අමාත්‍යාංශයේ වැඩ කරන්න ඕනෑ” යැයි පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032019</link>
    <topic>සී.වී. විග්නේශ්වරන් ඇතුළු හත් දෙනකුට අභියාචනාධිකරණයේ පෙනී සිටන ලෙස නියෝග</topic>
    <author>නෙල්කා මැදගෙදර</author>
    <content>වලිකාමම් ප්‍රදේශිය සභාවෙහි සභාපතිවරයා එම තනතුරින් ඉවත් කිරිමට එරෙහිව ගොනු කර ඇති පෙත්සම සම්බන්ධයෙන් කරුණු දැක්වීම සඳහා ලබන අප්‍රේල් මස 04 වැනිදා අධිකරණයෙහි පෙනි සිටන ලෙස උතුරු පළාත් මහ ඇමැති සී.වී. විග්නේශ්වරන් මහතා ඇතුළු හත් දෙනකුට නියෝග කරමින් අභියාචනාධිකරණය ඊයේ (19 )නොතිසි නිකුත් කෙළේය.දෙදහස් දහහතර වසර සඳහා වූ අයවැය පරාජය වීම හේතුවෙන් තමා සභාපති තනතුරින් ඉල්ලා අස් වු ලෙස සලකා කටයුතු කිරිමෙන් උතුරු පළාත් මහ ඇමැති සී,වී. විග්නේශ්වරන් මහතා ඇතුළු බලධාරින් කටයුතු කිරිමෙන් වළක්වන ලෙස ඉල්ලා වලිකාමම් නැඟෙනහිර ප්‍රදේශිය සභාවේ සභාපතිවරයා ඉදිරිපත් කළ රිට් පෙත්සමක් සලකා බැලූ අභියාචනාධිකරණය මෙලෙස නොතිසි නිකුත් කෙළේය.අභියාචනාධිකරණ සභාපති විනිසුරු සිසිර ද ආබෲ මහතා ඉදිරියෙහිමේ පෙත්සම කැඳවන ලදි.ඉලංකෙයි තමිල් අරසුකච්චි පක්ෂයෙන් තරඟ කර වැඩිම මනාප ලැබ සභාපති ධූරයට පත් වු අන්නලංගම් උතය කුමාර් විසින්මේ පෙත්සම ඉදිරිපත් කර තිබේ.උතුරු පළාත් මහ ඇමැති සී,වී. විග්නේශ්වරන් මහතා එම ප්‍රාදේශිය සභාවෙහි ලේකම්වරයා ඇතුළු හත් දෙනකු පෙත්සමෙහි වග උත්තර කරුවෝ වෙති.2014 වසර සඳහා වන අයවැය 2013 නොවැම්බර් මස 21 දින සහ 2014 ජනවාරි මස 10 දින එම ප්‍රාදේශිය සභාවට ඉදිරිපත් කර ඇති අතර දෙවරම වැඩි ජන්ද 03 කින් එය පරාජයට පත්ව ඇත.උතුරු පළාත් මහ ඇමැතිවරයා එම අයවැය ඉදිරිපත් කරීමේ ක්‍රියාවලිය සම්බනුධයෙන් විමර්ශනය කිරීම සඳහා විශේෂකමිටුවක්ද පත් කර තිබේ.පසුව එම ප්‍රාදේශිය සභා ලේකම්වරයා පෙත්සම්කරුට ලිපියක් මගින් දන්වා ඇත්තේ පෙත්සම්කරු එම ධූරයෙන් ඉල්ලා අස් වූ ලෙස සලකා කටයුතු කරන බවය. අනතුරුව ඒ බව ප්‍රකාශිත ගැසට් පත්‍රයක් ද ප්‍රසිද්ධ කර තිබේ. නිසි නිතිමය හෙ‍්තුවකින් හෝ නිසි පදනමකින් තොරව මේ තීරණ ගෙන ඇතැයි පෙත්සම්කරු පවසයි.එබැවින් එම තීරණ බල රහිත කර නියෝග නිකුත් කරන ලෙස ඔහු අධිකරණයෙන් ඉල්ලා සිටී. එසේම සභාපති තනතුරෙහි තවදුරටත් තමන්ට කටයුතු කළ හැකි වන පරිදි නියෝගයක් නිකුත් කරන ලෙස ද , එම ප්‍රාදේශිය සභාවෙහි සභාපති තනතුර පුරප්පාඩු වී ඇති බවට ප්‍රකාශිත ගැසට් පත්‍රය අවලංගු කරන නියොගයක් නිකුත් කරන ලෙස ද පෙත්සම්කරු අධිකරණයෙන් ඉල්ලා ඇත. නීතිඥ ජේ.සී. වැලි අමුණ මහතා පෙත්සමකරු වෙනුවෙන් පෙනී සිටයේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032020</link>
    <topic>මතින් තොර සමාජයක් බිහි කිරීමේ වසර ලෙස 2014 වර්ෂයශ්‍රී ලංකාව විසින් නම් කර තිබීම අන්තර් ජාතික ඇගැයීමට</topic>
    <author>සන්ධ්‍යා කරුණාරත්න</author>
    <content>මතින් තොර සමාජයක් බිහි කිරීමේ වසර ලෙස 2014 වර්ෂය ශ්‍රී ලංකාව විසින් නම් කර තිබීම අන්තර් ජාතික ඇගැයීමට ලක්ව ඇත.ලෝකයේ කිසිදු රටක් බෝ නොවන රෝග වැළැක්වීමේ අරමුණෙන් වසරක් මේ ලෙස නම් කර නොතිබීම මීට හේතුව ‍බව සෞඛ්‍ය අමාත්‍යාංශය පවසයි.මෙරට ශ්‍රම බලකායේ වැඩ කළ හැකි පුරුෂයින් 21,000 ක් වසරකට දුම්වැටි භාවිතය නිසා මරණයට පත් වන බව සෞඛ්‍ය ඇමැති මෛත්‍රීපාල සිරිසේන මහතා පවසයි.එම මරණවලට තිත තැබීම සඳහා දුම්වැටි දවටනවල සියයට 80 ක් ආවරණය වන පරිදි මුඛ පිළිකා රූප සටහන් යෙදීමේ වැඩපිලිවෙළ ඉදිරි මාස දෙක තුළදී ක්‍රියාත්මක කරන බව ද ඇමැතිවරයා කීය.ලෝක සෞඛ්‍ය සංවිධානයේ ආසියා - පැසිෆික් කලාපීය රටවල බෝ නොවන රෝග පිළිබඳ ශ්‍රී ලංකාවෙන් ප්‍රවේශයක් සමුළුවට සහභාගි‍ වෙමින් ඇමැතිවරයා පෙරේදා (18) මේ බව බේරුවල සිනමන් බේ හෝටලයේදී ප්‍රකාශ කළේය.සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් ආරම්භ වූ මේ සමුළුවට ඉන්දියාව, කොරියාව, බංග්ලාදේශය, තායිලන්තය, භූතානය, ඉන්දුනීසියාව, මාලදිවයින, මියැන්මාරය, ටිමෝරය, ලෙස්තේ, නේපාලය හා ශ්‍රී ලංකාව යනාදි රටවල් නියෝජිතයන් සහභාගිව සිටියහ.බෝ නොවන රෝග මේ වන විට සමස්ත ලෝකයටම බරපතල තර්ජනයක් එල්ල කර ඇත. විශේෂයෙන්ම මත්ද්‍රව්‍ය භාවිතය, දුම්බීම, නිසි පරිදි ශාරීරික ව්‍යායාමවල නොයෙදීම, සෞඛ්‍ය සම්පන්න නොවන ආහාරපාන භාවිතය යනාදිය බෝ නොවන රෝග ඉහළ යාමට හේතු වී තිබේ.දියවැඩියාව, හෘද, වකුගඩු, අධිරුධිර පීඩනය, පිළිකා, පෙනහලු ආශ්‍රිත රෝග දිනෙන් දින වර්ධනය වෙමින් පවතියි.දුම්බීම හා මත්වතුර ඇතුළු මත්ද්‍රව්‍ය පාලනය සඳහාත්, රජයේ මැදිහත් වීම යටතේ ශාරීරික ව්‍යායාම ප්‍රවර්ධනය සඳහා සෑම නගරයකම ඇවිදීමේ හා ව්‍යායාම කිරීමේ පහසුකම් ප්‍රවර්ධනය කිරීමත් නිසා ශාරීරික ව්‍යායාමවලට පුද්ගලයින් යොමු වීමේ ප්‍රවනතාවක් පවතියි.ආහාරපාන සම්බන්ධයෙන් ද රජය මඟින් ක්‍රියාත්මක කර ඇති වැඩපිළිවෙළ නිසා සීනි, පිටි, ලුණු හා තෙල් භාවිතය අවම කිරීමේ වැඩසටහන්වලින් ද ප්‍රතිඵල ලැබෙන බව සෞඛ්‍ය අමාත්‍යාංශය පවසයි.මේ කරුණු ආදර්ශයට ගනිමින් ලොව පුරා බෝ නොවන රෝග පාලනයට ශ්‍රී ලංකාවෙන් ලබා ගත හැකි ප්‍රවේශය පිළිබඳ මේ සමුළුවේදී අවධානය යොමු වී ඇත.මේ සමුළුවට සෞඛ්‍ය ලේකම් වෛද්‍ය නිහාල් ජයතිලක, ලෝක සෞඛ්‍ය සංවිධානයේ ශ්‍රී ලංකා නියෝජිත වෛද්‍ය ෆි‍ර්දෝසි මෙහෙතා යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=n14032023</link>
    <topic>පොලිස් සහ රාජ්‍ය සේවා කොමිෂන්වලින් අති විශාල සේවයක් ජනතාවට සිදුවනවා</topic>
    <author>රන්ජිත් පද්මසිරි, සුභාෂිණී සේනානායක සහ චින්තා රණසිංහ</author>
    <content>පොලිස් සහ රාජ්‍ය සේවා කොමිෂන් සභාවලින් අති විශාල සේවයක් ජනතාවට සිදුවන නිසා ඒවායේ නිලධාරීන්ට පහසුකම් සැලසීම රජයේ වගකීම බව රාජ්‍ය පරිපාලන සහ ස්වදේශ කටයුතු පිළිබඳ ඇමැති ඩබ්ලිව්.ඩී.ජේ.සෙනෙවිරත්න මහතා පාර්ලිමේන්තුවේ දී ඊයේ (19) ප්‍රකාශ කළේය.වේත්‍රධාරී අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් ඊයේ (19) පස්වරු 1ට පාර්ලිමේන්තුව යළි රැස්විය.වාර්තා හා ලිපි ලේඛන ඉදිරිපත් කිරීමෙන් පසුව මහජන පෙත්සම් ඉදිරිපත් කිරීමෙන් පසුව වාචික පිළිතුරු අපේක්ෂාවෙන් අසන ලද ප්‍රශ්නවලට අදාළ ඇමැතිවරු පිළිතුරු දුන්හ.අනුර කුමාර දිසානායක මහතා ස්ථාවර නියෝග 23 යටතේ ඔන් ලයින් ලොතරැයිය ඇරඹීමට ගෙන ඇති පියවර පිළිබඳ ප්‍රශ්නයක් ඇසීය.රාජ්‍ය පරිපාලන සහ ස්වදේශ කටයුතු පිළිබඳ ඇමැති ඩබ්ලිව්.ඩී.ජේ.සෙනෙවිරත්න මහතා-ආණ්ඩුක්‍රම ව්‍යවස්ථාවේ 55 වන ව්‍යවස්ථාවට අනුව ජාතික පොලිස් කොමිසන් සභාවේ හා රාජ්‍ය සේවා කොමිසන් සභාවේ සභාපතිවරුන්ට වෙන් කර දී ඇති නිල වාහනවලට මාසිකව ඉන්ධන ලීටර් 225 ක ප්‍රමාණයට සමානව වෙළඳ පොළේ පවත්නා මිල ගණන්වලට අනුරූප දීමනාවක් ගෙවන ලෙසට වූ යෝජනා දෙකක් සභාවට ඉදිරිපත් කරමින් මෙසේ කීය.පොලිස් නිලධාරීන් සිදු කරන සේවය මිල කරන්න බැහැ. රාජ්‍ය සේවා කොමිසන් සභාව ද මේ රටේ රාජ්‍ය සේවකයන් වෙනුවෙන් පෙනී සිටින ආයතනයක්. ඔවුන්ගේ සේවාව ඇගයීමක් වශයෙන් ලීටර් 225 ක ඉන්ධන දීමනාව ලබා දීමට පියවර ගත යුතු බවට යෝජනා කරනවා.(පත්කළ මන්ත්‍රී ජානක බණ්ඩාර මහතා මූලාසනයට පැමිණියේ ය.)පත්කළ මන්ත්‍රී එරාන් වික්‍රමරත්න මහතා (එජාප)- කුඩු ජාවරම් ඉහළ යමින් පවතිනවා. අත්අඩංගුවට ගත් කුඩු කන්ටේනර් දෙස බැලුවාම පෙනෙනවා එය නැවැත්වීමට කාලය පැමිණ ඇති බව. පොලිස් නිලධාරීන්ට ඉන්ධන ලබා දීම පිළිබඳ සාකච්ඡා කරනවා.මැතිවරණ කොමසාරිස් කියලා තියෙනවා ඇමැතිවරුන්ගේ නෑදෑයන් අපේක්ෂකයන් ලෙස තේරී පත් වූ විට මැතිවරණ නීති උල්ලංඝනය වන ප්‍රමාණය නැවැත්විය නොහැකි බව. සෑම ආයතනයක්ම වගේ දේශපාලනීකරණය වෙලා. පාර්ලිමේන්තුව විධායකයේ තැන නොගත යුතුයි. පාර්ලිමේන්තුවට පාර්ලිමේන්තුවේ තැන ලබා දිය යුතුයි. ඇමැතිකම් වැඩි උනාම විධායකයට හිස නමන්න ඇමැතිවරුන්ට සිදු වනවා. ස්වාධීන කොමිසන් සභාවක් පත් කරන්නේ ස්වාධීනව කටයුතු කරන්නයි. පාර්ලිමේන්තුවේ බලය සමතුලිත විය යුතුයි.විශ්‍රාමිකයන්ට රජය පොරොන්දු වුණා අයවැයෙන් විශ්‍රාම වැටුප් ලබා දෙන බවට. නමුත් රජය ඒ සඳහා පියවර ගෙන නැහැ. අනාගතයේ දී ඇති විය හැකි ප්‍රශ්න නවතා විශ්‍රාමිකයන්ට සාධාරණයක් ඉටු කර දෙන ලෙස රජයෙන් ඉල්ලා සිටිනවා.පශු සම්පත් නියෝජ්‍ය අමැති එච්.ආර්.මිත්‍රපාල මහතා- ජනතා පරමාධිපත්‍ය නියෝජනය වන ලෙස ක්‍රියාත්මක වීම කොමිසන් සභා හරහා සිදු විය යුතුයි. ජනතා පරමාධිපත්‍ය පාවිච්චි කරලා ඔවුන්ට ලබා දෙන බලය කිසිසේත්ම නිෂේධනය නොවිය යුතුයි. ආණ්ඩුවේ ප්‍රතිපත්ති ක්‍රියාත්මක කරන ඇතැම් විටක ගැටලු ඇති වනවා. නමුත් ජනතා පරමාධිපත්‍ය නොකෙළසා කටයුතු කිරීම වැදගත්.එජාපය විසින් ඒ කාලේ රාජ්‍ය සේවකයන් විශ්‍රාම යැවුවා. බඳවා ගන්නේ නෑ. මේ නිසා රාජ්‍ය සේවකයන්ගේ ප්‍රමාණය ලක්ෂ 6 කට සීමා වෙලා තිබුණා. තවත් කාලයක් එජාපය බලයේ සිටියා නම් මේ රටේ රාජ්‍ය සේවකයන් ලක්ෂ තුනක් හතරක් බවට පත්වෙන්න තිබුණා. ඒ කාලේ පෞද්ගලීකරණය 100% යි. සතොස ප්‍රපාතයට ඇදලා දැම්මේ එජාපයයි. නැවත අපි ලක් සතොස ආරම්භ කරලා ජනතාවට විශ්වසනීය මිල ගණන් පෙන්නුවා. රජයේ ඒකාධිපතිත්වයක් තිබුණා නම් මේ ගමන යන්න බැහැ.කිරිපිටි ආනයනය කරන්න වුණේ එජාපය නිසා. දැන් ඔවුන් අපෙන් කිරි පැකට් ඉල්ලනවා. කෝටි 4000 ක කිරි ගෙන්වන්න වුණේ එජාපය නිසා බව කිව යුතුයි. රජය කිරි දෙනුන් ඕස්ට්‍රේලියාවෙන් ආනයනය කළා. තව කිරි දෙනුන් 20,000ක් ගෙන්වන්න ජනාධිපතිතුමා අනුමැතිය දීලා තියෙනවා. ඒ සඳහා දැන් සැළසුම් සකස් කර තිබෙනවා. එජාපය පෙළපාලි යා යුත්තේ සිරිකොත ඉදිරියේ.පසුගිය කාලයේ ග්‍රාම සේවකයන්, කළමනාකරණ සේවකයන් බඳවා ගත්තේ විභාග තියලා. දක්ෂයන් තෝරලා තනතුරු දුන්නේ. දේශපාලන හිතවත්කමට නොවෙයි.එජාපය කටයුතු කරන්නේ සර්ව අශුභවාදී දෘෂ්ඨියක පිහිටලා. ජනතාව ඔවුන්ට අවුරුදු 17 ක් දුන්නා. විදුලිය දීලා බලාගාර හදලා මේ රටේ ගැටලු විසඳන්න එජාපයට බැරි වුණා විතරක් නොවෙයි දැන් ආණ්ඩුවට චෝදනා කරනවා. අපි මේ රටේ විදුලි අවශ්‍යතාව 99% ක් විසඳුවා. මේ රටේ මාර්ග පද්ධතිය පවා බොහෝම සුළු ප්‍රමාණයයි දැන් අවසන් කරන්න තිබෙන්නේ.ගම්පහ දිස්ත්‍රික් මන්ත්‍රි විජිත හේරත් මහතා (ප්‍රජාස)- පසුගිය මැතිවරණයක දී අමාත්‍යාංශ ලේකම්වරුයකු මැතිවරණ වේදිකාවට නැග්ගා. ඒ පිළිබඳ මේ රටේ රාජ්‍ය සේවා කොමිසන් සභාව ගත් පියවර මොකක්ද? එය සම්පූර්ණයෙන්ම ආණ්ඩු ක්‍රම ව්‍යවස්ථාවට පටහැනි ක්‍රියාවක්.මේ රටේ පොලිස් සේවාවේ නිලධාරීන්ගේ විශාල අඩුවක් තිබෙනවා. ඩීඅයිජීවරු 37 ක් අවශ්‍ය වුවත් ඉන්නේ 31 යි. ඉන් පහළ සියලුම නිලධාරී කොටස්වල අවශ්‍ය ප්‍රමාණයට වඩා අඩු ප්‍රමාණයයි පත් වී සිටින්නේ. මෙයට හේතුව අවශ්‍ය සුදුසුකම් පොලිස් නිලධාරීන් සපුරා නොතිබීම සහ පොලිස් සේවයේ ගෞරවණියභාවය නැති වී තිබීම නිසා පොලිස් සේවයට බැඳීමට අකමැති වීමයි. පොලිසියත් දේශපාලනීකරණය වෙලා.පොලිස් කොමිසමට තෙල් ගහන්න කලින් පොලිස් නිලධාරීන්ගේ කොන්ද කෙළින් කරන්නත් රාජ්‍ය සේවයට තෙල් ගහන්න කලින් රාජ්‍ය සේවකයන්ගේ කොන්ද කෙළින් කරන්නත් කටයුතු කරන ලෙස මා රජයෙන් ඉල්ලා සිටිනවා.කම්කරු සබඳතා ඇමැති ගාමිණී ලොකුගේ මහතා- මේ රටේ රාජ්‍ය සේවය අකාර්යක්ෂම බව කියනවා නම් බොරැල්ල ස්ථානාධිපතිවරයා මිය ගියේ ඇයි යන ප්‍රශ්නය නැගෙනවා. ඔහු අවංකව සේවය කළ පොලිස් නිලධාරියෙක්. ඒ නිසයි ඔහු මිය යන්නේ. ඔහුගේ හදිසි මිය යාම නිසා ඔහුගේ සේවය උසස් කොට ඔහුට ගරු බුහුමන් දැක්වීමට පොලිස්පතිතුමා පියවර ගත්තේ මේ නිසා.රටේ සංවර්ධයත් සමඟ පැහැදිලි වන්නේ මේ රටේ පරිපාලනයයි. පොලිසියේ තනතුරු හිස් කියන්නේ කොහොමද?ප්‍රජා පොලිස් සේවා, පොලිස් වනිතා සේවා, සුළු පැමිණිලි සේවා ඇතුළු පොලිස් සේවා රැසක් ක්‍රියාත්මක වෙනවා. මින් පෙනෙන්නේ පොලිස් සේවාවේ කාර්යක්ෂමතාවයි. පොලිස් නිලධාරීන්ට උසස් වීම් ලබා දීමට කටයුතු කෙරෙනවා. ජීවිතවලට තර්ජන එල්ලවන නිසා පොලිස් නිලධාරීන්ගේ ආරක්ෂාව සඳහා ගිනි අවි භාවිත කරන්න කියලා නිවේදනය කරලා තිබෙනවා. මේවායින් පෙනෙන්නේ මේ රටේ පොලිස් නිලධාරීන්ගේ සේවය සමාජයේ අත්‍යාවශ්‍ය සේවයක් බවට පත්ව ඇති ආකාරයයි.අඩුම ප්‍රාග්ධන වියදමක් තිබෙන්නේ පොලිස් කොමිසන් සභාවටයි. මේ නිසා පොලිස් සේවාවට තව තවත් දීමනා ලබා දිය යුතු බවට මම යෝජනා කරනවා. පොලිස් සේවයේ අසමතුලිත බව නැති කළ යුතුයි.පුත්තලම දිසා මන්ත්‍රී පාලිත රංගේ බණ්ඩාර මහතා (එජාප)- අද රාජ්‍ය සේවා කොමිසම හෝ පොලිස් කොමිසම ස්වාධීන ආයතන ලෙස ක්‍රියාත්මක වන්නේ නැහැ. පාර්ලිමේන්තුවට යවන නියෝග කොමිසන් සභා ක්‍රියාත්මක කරන්නේ නැහැ. මේ කොමිසන් සභාවල ප්‍රයෝජනයක් නැහැ. එම නිසා සභාපතිවරුන්ට ඉන්ධන ලබා දිය යුතු නැහැ.රත්නපුර දිස්ත්‍රික් මන්ත්‍රී රන්ජිත් සොයිසා මහතා (එජනිස) - මේ කොමිසන් සභා හොඳින් ක්‍රියාත්මක විය යුතුයි. යහපාලනයට එහි නිලධාරීන්ට පහසුකම් දෙන්න ඕනෑ. පොලිස් නිලධාරීන් වැරදි වැඩට යොදා ගත් අය සිටියත් වැරදි කරන අයට දඩුවම් දෙන්න අපේ ආණ්ඩුවට හැකියාව ලැබී තිබෙනවා. පොලිස් නිලධාරීන්ට ලැබෙන වැටුප් දීමනාවල අඩුවක් තිබෙනවා.යාපනය දිස්ත්‍රික් මන්ත්‍රී පී.සරවනබවන් මහතා (ද්‍රජාස)- පොලිසිය කා සඳහා ද කියා ප්‍රශ්නයක් ඇති වනවා. ත්‍රස්තවාදය අවසන් වුවත් පොලිසිය තවමත් ත්‍රස්තවාදය වැළැක්වීමේ පනත ක්‍රියාත්මක කරනවා.ජ්‍යෙෂ්ඨ ඇමැති අතාවුද සෙනෙවිරත්න මහතා- විපක්ෂය යෝජනාව ගැන කථා කිරීමට පෙර එහි අඩුපාඩු පෙන්වා දීමට කාලය යොමු කළේ නැහැ. ද්වේශයෙන් යුක්තව ඡන්ද කාලෙට ගැලපෙන දේශපාලන කථා සිදු කළා. රාජ්‍ය සේවයට තිබෙන වෘත්තීය සමිති අයිතිය ජාත්‍යන්තර අයිතියක්. ජේ.ආර්.ජයවර්ධන මහතාගේ පාලන කාලයේ රුපියල් 10 ක වැටුප් වැඩිවීමක් ඉල්ලා සංකේත වැඩවර්ජනයක් කළා. ලක්ෂයකට වැඩි පිරිසක් එකවර දොට්ට දැම්මා.ඈත පළාත්වලට මාරු කළා. තරග විභාග තබා රාජ්‍ය සේවයට ඇතුළත් කර ගත්තේ නැහැ. ඉන් රාජ්‍ය සේවය පිරිහුණා. අද කළමනාකරණ සේවය ඇතුළු සියලු අංශවලට බඳවා ගන්නේ තරග තියලයි. ජනාධිපතිවරයා අයවැය සැකසීමේ දී වෘත්තිය සමිති උපදෙස් ලබා ගත්තා. මගේ දිස්ත්‍රික්කයේ මාගම තෙන්නකෝන් සහ දෙල්තොට චන්ද්‍රපාල ඇතුළු විශාල පිරිසක් ගෙදර ඇරියා. අද එහෙම තත්ත්වයක් තිබෙනවාද? රාජ්‍ය සේවය කප්පාදු කළා. රාජ්‍ය සේවයට උපාධිධාරීන් බඳවාගෙන ශක්තිමත් කර තිබෙනවා. මානව හිමිකම් කොමිසන් සභා ඇති කළේ ආණ්ඩුවයි. ජිනීවා පිල්ලේ නෝනා කටවල්වලින් අවශ්‍ය දේ කියවා ගත්තා.යුද්ධය අවසන් වී වසර හතරක් ඉක්ම වෙනකම් කිසිම කෙනෙක් කීවේ නැහැ යුද අපරාධ සිදුවුණා කියලා. පිල්ලේ නෝනා මෙහාට ඇවිත් තමයි මේ දේ කළේ. මේක දේශපාලන පහර ගැසීමක්.මේ රට අස්ථාවර කරන්න ජාත්‍යන්තර සහාය ලබා ගැනීමක් තමයි මේ සිදු කරන්නේ. පලස්තීනය, ඉරාකය, ලිබියාව වැනි රටවල් කීයක් මේ ලෙස අස්ථාවර කළා ද? මේවාට මානව හිමිකම් යෝජනා ගෙනාවාද? මේ රට එක එක බලවේගවලට උල්පන්දන් දී විනාශ කරන්න ඉඩ දෙන්න එපා කියා මා විපක්ෂයෙන් ඉල්ලා සිටිනවා.ගාල්ල දිස්ත්‍රික් මන්ත්‍රි අපිත් කුමාර මහතා (ප්‍රජාස) - පොලීසියේ ඉන්නේ පීඩාවට පත් අපේම අම්මා තාත්තාගේ දරුවන්. ඒත් මේ අයට වැඩ කරන්න වෙලා තියෙන්නේ සුළු පැලැන්තියක අවශ්‍යතාවකටයි. නින්දිත කැත විදියට තමයි මේ අය තමන්ට පවරපු රාජකාරිය සිදු කරන්නේ. මේ සඳහා වරදානලබන උසස් නිලධාරීන් සුළු පිරිසක් ඉන්නවා. විශ්වවිද්‍යාල ශිෂ්‍යයන් කැලණිය සිට කොළඹට එද්දී පොලීසිය ප්‍රහාර එල්ල කළා අදත්. මේ දෙයම එදත් සිදු කළා. ද්‍රවිඩ සන්ධාන මන්ත්‍රීවරයාගේ කතාවේ කිව්වේ දෙමලට එරෙහි පොලීසියක් කියලයි. එහෙම කිව්වොත් වැඩේ වරදිනවා. මේකට සිංහල දෙමල කියලා නැහැ. පීඩිතයට එල්ල වූ තතත්වයක්. අද බෝම්බ පෙන්නන්න ගෙනිහින් කොයි තරම් මරා දමනවාද?.නුවරඑළිය දිස්ත්‍රික් මන්ත්‍රී ශ්‍රී රංගා මහතා (ස්වාධින) - අත්අඩංගුවට ගත් තම පුතා දෙන්න කියලා ඉල්ලද් දී මව අත්අඩංගුවට ගැනීම හරිද?. ඇය අත්අඩංගුවට ගෙන තිබෙන්නේ වැඩිවියට පත් වී දින 14ක් වූ ඇගේ දියිණියත් සමගයි. මෙය කොතරම් අසාධාරණද?.මේ රටේ නීතියේ සමහර නීතීන් රටේ කාටත් එක සමානව ක්‍රියාත්මක විය යුතුයි.පත් කළ මන්ත්‍රී ඒ එච් එම් අස්වර් මහතා (එජනිස) - ශ්‍රී රංගා මන්ත්‍රීවරයා හැමදාම රෑට ජනාධිපතිවරයා හමුවෙනවා. මෙතුමා කතා කරන්නේ උදේට වෙනත් ටී වී එකකට. සවසට තවත් ටීවී එකකට. බොරැල්ල පොලිස් ස්ථානාධිපතිවරයාගේ අභාවය ගැන මා ශෝකය පල කරනවා. එතුමා උදේ තේ එකවත් නොබී ගිහින් තමයි රට වෙනුවෙන් අවසන් ගමන් ගියේ. පොලිස් සේවය නැත්නම් අද ජනතා සේවයක් ජාතියක් ජනතා සේවයක් නැහැ. දිනමිණ පත්‍රයේ කතෘ ගාමිණී ජයලත් මහතා පොලිස් සේවය සම්බන්ධයෙන් අගනා කතුවැකියක් ලියා තිබුණා.ද්‍රවිඩ ජාතික කොස්තාපල්වරුන් 751 ක් බඳවා ගෙනෙ තිබෙනවා. ද්‍රවිඩ ජාතික කාන්තා කොස්තාපල්වරියන් ද උතුරු නැගෙනහිරට බඳවා ගෙන තිබෙනවා.(නියෝජ්‍ය කතානායක චන්දිම වීරක්කොඩි මහතා මුලසුනට පැමිණියේය)අස්වර් මහතා-මේ රජය යටතේ පොලිස් සේවයට සියලුම ජාතිකයන් බඳවා ගෙන තිබෙනවා. මේ සේවය අගනා අන්දමින් සිදු කරනවා. උතුරු නැගෙනහිර පොලිස් සේවය ඉතාමත් අගනා අන්දමින් කටයුතු කරනවා.යෝජනා සම්මත විය. පාර්ලිමේන්තුව අද (20) පස්වරු 1 යළි රැස්වේ.  .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r1403201</link>
    <topic>බන්ධනාගාර නිලධාරින්ගෙන්වැඩිහිටියන්ට සත්කාර</topic>
    <author>සොරණාතොට සමුහ සී. ගමගේ</author>
    <content>තල්දෙන තරුණ වරදකරුවන්ගේ විශෝධන මධ්‍යස්ථානයේ බන්ධනාගාර නිලධාරීහු තෑගි බෝග රැගෙන බදුල්ල රිදීපාන වැඩිහිටි නිවසට නෑගම් ගොස් ආදර්ශවත් සද්කාරක වැඩසටහනක නිරත වූහ. වැඩිහිටි නිවසේ වැඩිහිටියන්ගේ කොණ්ඩා රැවුල කැපූ බන්ධනාගාර නිලධාරීහු ඔවුන් නාවා පිරිසුදු කළහ. තේ පැනින් සංග්‍රහ කළ බන්ධනාගාර නිලධාරීහු වැඩිහිටියනට දිවා ආහාරයද පිස බෙදා දුන්හ.තල්දෙන තරුණ වරදකරුවන්ගේ විශෝධන මධ්‍යස්ථානයේ බන්ධනාගාර අධිකාරි සෙනරත් බණ්ඩාර මහතාගේ උපදෙස් මත ප්‍රධාන ජේලර් ඒ. සී. ගජනායක මහතා ඇතුළු බන්ධනාගාර නිලධාරීහු මීට දායක වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r1403202</link>
    <topic>වටදාගෙය ඉදිරිපිට කැණීමකදීමිනිස් අස්ථි කොටස් හමුවෙයි</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොලොන්නරුව ඓතිහාසික වටදාගෙය ඉදිරිපිට පුරාවිද්‍යා දෙපාර්තමේන්තුව විසින් සිදුකරන ලද කැණීමකදී මිනිස් අස්ථි කොටස් හමුවී තිෙබ්.වැසිකිළි වළක් ඉදිකිරීමට පොළොව හාරද්දී අඩි 5ක් පමණ ගැඹුරු ප්‍රදේශයේදී මේ අස්ථි කොටස් හමුවීමෙන් පසු ඒ බව පුරාවිද්‍යා දෙපාර්තමේන්තුවේ අධ්‍යක්ෂක ජනරාල්වරයා වෙත දැනුම් දී තිබේ.මේ සම්බන්ධයෙන් පුරාවිද්‍යාඥයින් විසින් විමර්ශනයක් සිදුකිරීමෙන් පසු එම ප්‍රදේශයේ නැවත කැණීම් සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r1403203</link>
    <topic>රත්නපුර-බලන්ගොඩ පෞද්ගලික බස් වර්ජනයක</topic>
    <author>රත්නපුර දිසා විශේෂ නිරෝෂන පෙරේරා</author>
    <content>පෞද්ගලික බස් රථ රියැදුරෙකුට ලංගම බස් රථ රියැදු‍රකු ඇතුළු කණ්ඩායමක් විසින් පහර දුන් බවට විරෝධය පළ කරමින් රත්නපුර බලන්ගොඩ මාර්ගයේ පෞද්ගලික බස් වර්ජනයක් ආරම්භ කර තිබේ. රත්නපුර ප්‍රධාන බස් නැවතුම්පොළේ ගාල් කර තිබූ පෞද්ගලික බස් රථ රියැදුරකුට ඊයේ (19) උදේ පහරදී ඇතැයි පෞද්ගලික බස් සේවකයින් පොලිසියට පැමිණිලි කර ඇත.පෞද්ගලික බස් රථ රියැදුරා රත්නපුර මහ රෝහලට ඇතුළත් කර තිබේ.නිවාඩු ගොස් සිටි ලංගම රියැදුරකු සමඟ පුද්ගලයින් 5 දෙනෙකු පැමිණ මෙසේ පහර දුන් බව රෝහල් ගත කළ රියැදුරා පොලිසියට දන්වා ඇත.වර්ජනය හේතුවෙන් සියලු ලංගම බස් රථ ධාවනයේ යොදවා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r1403204</link>
    <topic>මයිලවෙල ඝාතනයේ චූදිතයාට මරණ දඬුවම</topic>
    <author>ඌව-වෙල්ලස්ස විශේෂ ඩී. එස්. ගුණතිලක</author>
    <content>12 හැවිරිදි පිරිමි ළමයකු ඝාතනය කිරීම, ළමයාගේ මවට හා සහෝදරියට තුවාල සිදුකිරීම සම්බන්ධයෙන් වරදකරු වූ චුදිතයකුට මොනරාගල මහාධිකරණ විනිසුරු ගිහාන් එච්. කුලතුංග මහතා විසින් ඊයේ (19) මරණ දඬුවම නියම කළේය.මෙසේ මරණ දඬුවම නියම වූයේ තණමල්විල හම්බේගමුව මයිලවෙල පදිංචි රත්නායක මුදියන්සේලාගේ මුතුබණ්ඩා නම් 56 හැවිරිදි අයකුටය.1993.06.20 වෙනි දින හම්බේගමුව මයිලවෙල ගම්මානයේ දී නලින් ප්‍රියදර්ශන ළමයාට පහර දී ඔහුගේ හිස බිත්තියේ ඇන ඝාතනය කිරීම මියගිය අයගේ මව වන ජී. ඇස්. ආර්. සුදුමැණිකේ හා සහෝදරිය වන රමණි වීරසූරිය යන අයවලුන්ට පොල්ලකින් පහර දී බරපතළ තුවාල කිරීම සම්බන්ධයෙන් නීතිපතිවරයා විසින් මේ නඩුව පවරා තිබුණි.විත්තිකරු ගෙන ආ විවාහ යෝජනාවකට අකමැතිවීම නිසා පැමිණිලිකාර නිවසට චුදිතයා ගොස් මේ අපරාධය සිදුකැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r1403205</link>
    <topic>තායිලන්තේ වැඩට ගිහින්මුහුද මැද්දේ බෝට්ටුවකවසර 10ක් අපා දුක් විඳලා</topic>
    <author>සීගිරිය විශේෂ</author>
    <content>තායිලන්ත මුහුදේ සිදුවන මහා පරිමාණ මිනිස් ශ්‍රම සූරාකෑමේ ජාවාරම්කරුවන්ට හසුවී වසර 10ක් ශ්‍රමය සූරා කෑමකට ලක් වූ හබරණ හිරිවඩුන්න පදිංචි තරුණයකු පසුගියදා ලංකාවට පැමිණ තිබේ.ඔහු 38 හැවිරිදි ප්‍රියන්ත ලාල්ය. තමන්ට සිදුවූ අඳුරු අත්දැකීම ගැන ප්‍රියන්ත ලාල් මහතා මෙසේ පැවැසීය.මම 2004 දී විදේශ රැකියා ආයතනයකින් තායිලන්තයේ සැමන් කර්මාන්ත ශාලාවක වැඩට ගියා. මට රැකියාවට ලැබුණේ බෝට්ටුවක මාළු අල්ලන්න. අපි අල්ලන මාළු නැව් ඇවිල්ලා අරගෙන යනවා. පඩි දුන්නේ නෑ. කන්න බොන්න විතරයි ලැබුණේ.අපිව මරව මරවා මේ බෝට්ටුවල දිගටම වැඩ ගත්තා. ඒ අයට නැව් බෝට්ටු ගොඩක් තියෙනවා. මාසෙන් දෙකෙන් බෝට්ටු මාරු කරනවා. එහේ ගොඩක් අය හිරකරගෙන වැඩ ගන්නවා. පැනලා යන්න හදලා ඒ අයත් එක්ක බැනගන්න ගහගන්න ගියොත් මරණවා. මම හිටපු බෝට්ටුවල දෙන්නෙක් වෙඩි තියලා මරලා මුහුදට දැම්මා.තවත් නේපාලේ කෙනෙක් අතපය ලණුවලින් ගැට ගහලා මුහුදට දැම්මා. අපි ජීවිතවලට තියෙන ආසාව නිසා වැඩ කළා. අවුරුදු 9ක් එක දිගටම මම මුහුදේ හිටියා. එක දවසක් බෝට්ටුව ඇතුළේ අයිස් පටවන ගමන් අයිස් තට්ටුවක් කඩා වැටුණා මගේ ඇඟට. මට සිහිය නැතිවුණා. සිහිය එද්දී මාව වෙරළකට දාලා ගිහින් තිබුණා. එහිදී මාව තායිලන්තයේ සුන්කා කියන රෝහලට ගෙනත් දාලා. හරියටම මතක නෑ. මාස ගාණක් මම ඒ රෝහලේ ප්‍රතිකාර ගත්තා.රෝහලේ ඉද්දි පොලිසියෙන් ඇවිල්ලා මාව බැංකොක් හිරකූඩුවක මාස 3ක් හිටියා. පොලිසියේ අය මැදිහත් වෙලා මට ටිකට් එකක් හදලා මාව ලංකාවට එව්වා. මම හබරණට එනකොට මගේ බිරිඳ රට ගිහිල්ලා. මගේ නිවස කඩාවැටිලා. මගේ අම්මා වෙනත් ඥාතියකුගේ ගෙදර. පෙර වාසනාවකට තමයි එන්න පුළුවන් වුණේ. නැත්නම් එදා මාවත් මරලා මුහුදටම දානවා.ප්‍රියන්ත ලාල් මහතාගේ මව වන එම්. හීන්අම්මා,මගේ පුතා ඔය අවුරුදු 10ටම ලියුම් දෙකක් එවලා තිබුණා. පස්සේ එයාට මොනවා වුණාද කියලා දන්නේ නැහැ. පුතා එවපු ලියමනේ තිබුණා එයා ‍බෝට්ටුවක හිරවෙලා කියලා. දැන් මම අයිස් කඩනවා කියලා. මගේ දරුවා දකින්න ලැබුණා මට ඒ ඇති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r1403206</link>
    <topic>5000 හොර නෝට්ටු 10ක් හමුවෙලා</topic>
    <author>බුලත්සිංහල විශේෂ</author>
    <content>කොළඹ කොටුව බැස්ටියන් මාවතේ පොලිසියට ලැබුණු තොරතුරක් මත පෙරේදා රෑ (18) කොටුව ප්‍රදේශයේ කළ ‍හදිසි පරීක්ෂාවකදී පුද්ගලයකු ළඟ තිබූ ව්‍යාජ ලෙස මුද්‍රණය කළ රු. 5000 මුදල් නෝට්ටු 10 ක් අත්අඩංගුවට ගෙන තිබේ.මාතර පදිංචි ඔහුට එම මුදල් නෝට්ටු කඳාන ප්‍රදේශයේ පදිංචි පුද්ගලයෙකුගෙන් ලැබුණ බව කියා ඇත. කඳාන පදිංචිව සිටි එම පුද්ගලයාගෙන් ප්‍රශ්න කිරීමේදී ඔහුගේ නිවසේ තිබූ තවත් හොර මුදල් නෝට්ටු කීපයක් සහ මුද්‍රණයට යොදාගත් පරිගණක යන්ත්‍රය ඇතුළු උපකරණ කට්ටලයක් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r1403207</link>
    <topic>වන අලි පාලමුනේ ගමම වනසලා</topic>
    <author>ඡායා-අක්කරෙයිපත්තුව විශේෂ මීරා ස්මයිල්</author>
    <content>අඩ්ඩලෛච්චේන ප්‍රාදේශීය ලේකම් කොට්ඨාසයේ තිබෙන පාලමුනේ ගම්මානයට රාත්‍රි (19) අලි ඇතුන් රිංගා ගෙවල්වල තාප්ප කඩා විනාශ කර ඇත.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r1403208</link>
    <topic>කෑගල්ල දිස්ත්‍රික්කයේ පාසල් 22ක මහින්දෝදය විද්‍යාගාර සිසු අයිතියට</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>දැනුම කේන්ද්‍රීය අධ්‍යාපනයක් වෙත අප රටේ දූ දරුවන් යොමු කරමින් කෑගල්ල දිස්ත්‍රික්කයේ අධ්‍යාපන කලාප තුනක පාසල් 22කට මහින්දෝදය විද්‍යාගාර ඉදිකර සිසු අයිතියට පත්කිරීම පසුගියදා සිදුවිය. මේ ව්‍යාපෘතිය වෙනුවෙන් රුපියල් දසලක්ෂ 176ක් වැය වී ඇත. මේ ව්‍යාපෘතිය යටතේ මාවනැල්ල අධ්‍යාපන කලාපයේ විද්‍යාගාර 4ක වැඩ නිමවෙමින් පවතී. ඒ අනුව අල් අෂ්රා මුස්ලිම් මහ විද්‍යාලය, රඹුක්කන අශෝක මහ විද්‍යාලය, නගරගිරි මහ විද්‍යාලය සහ මානදී මහ විද්‍යාලවල ඉදිවෙන මහින්දෝදය විද්‍යාගාර සිසු අයිතියට පත් කිරීමට නියමිතය.මේ යටතේ දෙහිඕවිට අධ්‍යාපන කලාපයේ විද්‍යාගාර 11ක්, කෑගල්ල අධ්‍යාපන කලාපයේ විද්‍යාගාර 07ක් ලෙස දිස්ත්‍රික්කයේ මහින්දෝදය විද්‍යාගාර 22ක් ඉදිකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r1403209</link>
    <topic>මාවනැල්ලේ හෝටල්වල නරක් වූ කෑම විනාශ කරයි</topic>
    <author>මාවනල්ල සමූහ පී. සෙනවිරත්න</author>
    <content>මාවනැල්ල, කෑගල්ල, වරකා‍ෙපාළ හෝටල් සහ වෙනත් වෙළෙඳශාලාවල මහජනයාට අලෙවි කිරීමට ඇති ආහාරපාන සහ පලතුරු බීම ආදිය පිළිබඳව විධිමත්ව සොයා බලා සෞඛ්‍ය තත්ත්වයට හා ආහාර සඳහා අලෙවි කිරීමට නිසි ප්‍රමිතියකින් නොමැති දේ අත්අඩංගුවට ගෙන ඒවා විනාශ කිරීමටත් අහිතකැර දේ විකුණු වෙළෙඳුන්ට විරුද්ධව නීතිමය පියවර ගැනීමටත් සෞඛ්‍ය සේවා නිලධාරින් පියවර ගනී. මෙහිදී සිල්ලර බඩු වෙළෙඳශාලාවල ආහාරයට නුසුදුසු පරිප්පු අල හා වෙනත් බොහෝ දේ විවෘතව අලෙවි කිරීමට තබා තිබූ ඒවාද අත්අඩංගුවට ගෙන විනාශ කළේය.මෙහිදී එම සිද්ධීන් දුටු පාසල් ගුරුවරුන් පවසා ඇත්තේ එම වෙළෙඳශාලාවල අලෙවි කළ සෞඛ්‍යයට නොගැලපෙන ආහාර, කැවිලි කෑමට ගත් පාසල් දරු දැරියන් රෝගිවී ඉකුත් දිනවල ප්‍රතිකාර ලබාගෙන ඇති බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=r14032010</link>
    <topic>මා‍බෝපිටිය-නිල්ඔලුව පාලම නවීකරණයට</topic>
    <author>බුලත්කොහුපිටිය සමූහඩබ්ලිව්. රෝහණ</author>
    <content>කෑගල්ල, මාබෝපිටිය, නිල්ඔලුව දුනුපාලම කලක සිට අබලන්ව ඇත. 1897 දී පමණ ඉදිකළ මේ පාලම පුරාවිද්‍යා දෙපාර්තමේන්තුව සතු වූවකි.එය රුපියල් ලක්ෂ 8ක වියදමින් මේ වනවිට ප්‍රතිසංස්කරණය කර ඇත. එම නිසා උඩාරඹ, තෙලිජ්ජගොඩ, උඩෝවිට, තියඔරාහේන වැනි ගම්මානවල ජනතාවට තම ගම්මානවලට කෙටි මාර්ගයකින් ගමන් කිරීමේ පහසුව සැලසී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=s1403208</link>
    <topic>‘හොංකොං සෙවන්ස්’ යනශ්‍රී ලංකා පිල නම් කෙරේ</topic>
    <author>ෆවුස් මොහොමඩ්</author>
    <content>අන්තර් ජාතික සත් සාමාජික රගර් පිටියේ විශිෂ්ඨතම තරගාවලියක් වන හොංකොං සෙවන්ස් තරගාවලිය සඳහා ක්‍රීඩකයන් 12දෙනකුගෙන් සමන්විත ශ්‍රී ලංකා සත් සාමාජික රගර් කණ්ඩායම ඊයේ නම් කරනු ලැබීය. ෆසීල් මරිජාගේ නායකත්වයෙන් යුතු ශ්‍රී ලංකා කණ්ඩායමට හැව්ලොක්ස් ක්‍රීඩා සමාජයේ ධනුෂ්ක රංජන් පළමුවරට එක්වී සිටියි.එහෙත් පසුගිය වසරේ ආසියානු සත් සාමාජික රගර් තරගමාලාවට එක්වූ ප්‍රබල ක්‍රීඩකයන් වන ශෙහාන් පතිරණ, ලවංග පෙරේරා හා අනුරුද්ධ විල්වර මෙවර කණ්ඩායමට එක්වීමට සමත්වූයේ නැත .මේ අතර ආබාධ හේතුවෙන් කලක් කණ්ඩායමෙන් ඉවත්ව සිටි හිටපු නායක යෝෂිත රාජපක්ෂ නැවත කණ්ඩායමට එක්වී සිටී.මීට අමතරව ගයාන් වීරරත්නට ද නැවත කණ්ඩායමේ ස්ථානයක් හිමිවී තිබේ. හොංකොං සෙවන්ස් තරගාවලිය ලබන 28වැනිදා ඇරැඹෙන අතර ඒ සඳහා සහභාගි වන ශ්‍රී ලංකා පිල ලබන සඳුදා අළුයම පිටත්වීමට නියමිතය. ශ්‍රී ලංකා පිලේ පුහුණුකරු ලෙස නිලූෆර් ඉබ්‍රාහිම් කටයුතු කරන අතර රොහාන් චින්තක කළමනාකරු ලෙස කටයුතු කරයි. කණ්ඩායමේ භෞතචිකිත්සක ලෙස අමිත් ජයසේකර සංචාරයට එක්වී සිටී.ශ්‍රී ලංකා සත් සාමාජික රගර් කණ්ඩායම - ෆසීල් මරිජා (නායක- මහනුවර ක්‍රී.ස.), යෝෂිත රාජපක්ෂ, දිනූෂ චතුරංග (නාවික), ධනුෂ්ක රංජන්, සඳුන් හේරත්, ෂෙනාල් ඩයස්, මිතුන් හපුගොඩ, සුදර්ශන මුතුතන්ත්‍රී (හැව්ලොක්ස්), සාලිය කුමාර, ගයාන් වීරරත්න, (මහනුවර ක්‍රී.ස.), නයිජල් රත්වත්ත, ශ්‍රීනාත් සූරියබණ්ඩාර (අප්කන්ට්‍රි ලයන්ස්).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=s1403201</link>
    <topic>ශ්‍රී ලංකාව සමඟ පුහුණු තරගයෙන් කොදෙව්වන්ට ලකුණු 33ක ජයක්</topic>
    <author/>
    <content>විස්සයි 20 ලෝක කුසලානයට පෙර පසුගිය වසරේ ලෝක ශූරයන් වු බටහිර ඉන්දීය කොදෙව් කණ්ඩායම හා අනුශූරයන් වු ශ්‍රී ලංකාව අතර ඊයේ බංග්ලාදේශයේ මීර්පූර්හිදී පැවැති පුහුණු තරගයෙන් ලකුණු 33ක ජයක් හිමිකර ගැනීමට කොදෙව් කණ්ඩායම සමත්විය.පළමුව පන්දුවට පහරදුන් බටහිර ඉන්දීය කොදෙව් පිල කඩුලු 5කට ලකුණු 172ක් රැස්කළ අතර ජයග්‍රාහී ඉලක්කය හඹාගිය ශ්‍රී ලංකා පිල ඕවර 19.2කදී ලකුණු 139කට සීමා විය.ලකුණු 173ක ඉලක්කය හඹායෑමට පිටියට පිවිසි ශ්‍රී ලංකා පිලේ ලකුණු සංඛ්‍යාව 10ක් වෙද්දී පළමු කඩුල්ල ලෙස ලකුණු 4ක් ලබාසිටි කුසල් ජනිත් දැවී ගියේය. ලකුණු 18දී මහේල ජයවර්ධන දැවී ගියේ එක් පන්දුවකට පමණක් මුහුණදීමෙනි. තිලකරත්න ඩිල්ෂාන් සමගින් තෙවැනි කඩුල්ලට එක්වු කුමාර් සංගක්කාර මුඵ ලකුණු සංඛ්‍යාව 72 දක්වා ඉදිරියට ගෙන ගියේය.පන්දු 19කින් හතරේ පහර 3ක් සමගින් ලකුණු 24ක් ලබාසිටි කුමාර් සංගක්කාර ඉනිමේ 11 වැනි ඕවරයේ තෙවැනි කඩුල්ල ලෙස දැවී ගිය අතර තවත් එක් ලකුණක් එක්වෙද්දී තිලකරත්න ඩිල්ෂාන්ගේ ඉනිමද නිමාවට පත්විය. ඩිල්ෂාන් ලකුණු 43ක් රැස්කළ අතර ඊ‍ට හතරේ පහර 6ක් එක් කළේ පන්දු 36කිනි. ඩිල්ෂාන් 11වැනි ඕවරයේ පස්වැනි පන්දුවෙන් දැවී ගිය අතර මේ පිතිකරුවන් දෙදනාම දැවී ගියේ ඩේවේන් බ්‍රාවෝ එවු පන්දු කෙළින්ම කඩුල්ලේ වැදී‍මෙනි.නායක දිනේෂ් චන්දිමාල් ලකුණු පන්දු 11ක් තුළ ලකුණු 14ක් රැස් කළේය. චන්දිමාල් සමගින් ඇන්ජ‍ලෝ මැතිව්ස් (18) හා තිසර පෙරේරා (0) දැවී ගියේ සුනිල් නරේන් ක්‍රියාත්මක කළ 16 වැනි ඕවරයේදීය. නුවන් කුලසේකර හයේ පහර 2ක් සමගින් පන්දු 8කදී ලකුණු 14ක් ලබාදැවී ගිය අතර ළහිරු තිරිමාන්න පන්දු 8කින් හතරේ සහ හයේ පහර බැගින් එල්ල කොට ලකුණු 14ක් රැස්කරගෙන නොදැවී සිටියේය. විශිෂ්ට පන්දු යැවීමක නිතරවු සුනිල් නරේන් ලකුණු 24කට කඩුලු 4ක් දවාගත් අනගි සහයක් ලබාදුන් ඩේවේන් බ්‍රාවේ කඩුලු 3ක් දවාගත්තේය.කාසියේ වාසිය දිනාගනිමින් පළමු පන්දුවට පහරදීමට පැමිණි කොදෙව් පිලේ ආරම්භ කඩුලු සබඳතාවට ලකුණු 47ක් එක් කිරීමට ක්‍රිස් ගේල් හා ඩේවේන් ස්මිත් සමත්වුහ. පළමු කඩුල්ල ලෙස ලකුණු 12ක් ලබාසිටි ක්‍රිස් ගේල් දවාගැනීමට රංගන හේරත් ට හැකිවිය. ඩ්වේන් ස්මිත් සමග තෙවැනි කඩුල්ලට එක්වු ඩේවේන් බ්‍රාවෝ ඉනිමේ හොඳම සබඳතාව ලෙස ලකුණු 49ක් එක් කිරීමට සමත්විය.විශිෂ්ට පිතිහරඹයක නිතරවු ඩ්වේන් ස්මිත් ලකුණු 60ක් රැස්කළ අතර ඊට පන්දු 48කදී හතරේ පහර 8ක් හා හයේ පහරක් ඇතුළත් විය. ඩේවේන් බ්‍රාවෝ පන්දු 31කින් හතරේ පහර 6ක් සමගින් ලකුණු 43ක් රැස්කිරීමට සමත්විය. නායක ඩැරන් සමී නොදැවී ලකුණු 30ක් රැස්කිරීමට සමත්විය.පන්දු යැවීමේදී රංගන හේරත් කඩුලු 2ක් දවාගත් අතර අජන්ත මෙන්ඩිස්, සීකුගේ ප්‍රසන්න හා සුරංග ලක්මාල් අතරේ එක් කඩුල්ල බැගින් බෙදී ගියේය.මේ අතර ෆතුල්ලාහිදී ඊයේ පැවති පුහුණු තරගයෙන් නවසීලන්තයට එරෙහිව ලකුණු 3ක තියුණු ජයක් හිමිකර ගැනීමට ඔස්ටේලියාව සමත්විය. පළමුව පන්දුවට පහරදුන් ඔස්ට්‍රේලියාව කඩුලු 7ක් දැවී ලකුණු 200ක් රැස් කළ අතර ජයග්‍රාහී ඉලක්කය හඹාගිය නවසීලන්තය කඩුලු 9කට ලකුණු 197ක් රැස් කළේය.නෙදර්ලන්තය සමග සිල්හෙට් හිදී පැවැති මුලික වටයේ බී කාණ්ඩයෙන් තරගයෙන් කඩුලු 5ක තියුණු ජයක් හිමිකර ගැනීමට සිම්බාබ්වේ පිල සමත්විය. පළමුව පන්දුවට පහරදුන් නෙදර්ලන්තය කඩුලු 5ක ලකුණු 140ක් රැස් ‍කළේය.සිම්බාබ්වේ පිලට අවසන් පන්දුවෙන් ජය හිමිකර දීමට වාසි සිබන්ඩා සමත්විය. අවසන් ඕවරයේ අවසන් පන්දුවට ජයග්‍රහණය සඳහා සිම්බාබ්වේ පිලට එක් ලකුණක් අවශ්‍ය විය. සිබන්ඩා එම පන්දුවට හයේ පහරක් එල්ල කරමින් සිම්බාබ්වේ පිලට කඩුලු 5ක ජයක් හිමිකර දුන්නේය.බටහිර ඉන්දීය කොදෙව්-172/5 (ඕවර 20) ඩේවේන් ස්මිත් 60, ඩේවේන් බ්‍රාවෝ 43 (රංගන හේරත් 20/2)ශ්‍රී ලංකාව-139 (ඕවර 19.2) තිලකරත්න ඩිල්ෂාන් 43 (සුනිල් නරේන් 24/4, ඩේවේන් බ්‍රාවෝ 29/3).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=s1403202</link>
    <topic>ඇෆ්ගනිස්තානය සහබංග්ලාදේශය ජය ගනිති</topic>
    <author/>
    <content>විස්සයි 20 ලෝක කුසලාන ක්‍රිකට් තරගාවලියේ පෙරේදා පැවැති මූලික වටයේ තරගවලින් ජයග්‍රහණ හිමිකර ගැනීමට ඇෆ්ගනිස්තානය හා බංග්ලාදේශ කණ්ඩායම සමත්වුහ. ඇෆ්ගනිස්තානය කඩුලු 7කින් හොංකොං කණ්ඩායම පරාජයට පත්කළ අතර බංග්ලාදේශය හමුවේ නේපාලය කඩුලු 8කින් පරාජයට පත්විය.මොහම්මඩ් ෂෙසාඩ් හා සෆියුල්ලාගේ විශිෂ්ට පිතිහරඹයන් හේතුවෙන් චිතගොං හිදී ඊයේ දිනයේ පළමුව පැවැති තරගයෙන් හෙංකොං පිලට එරෙහිව කඩුලු 7ක ජයක් ඇෆ්ගනිස්තානයට හිමිවුණි. මේ අතර පෙරේදා රාත්‍රියේ නේපාලය සමග ධකාහිදී පැවැති තරගයෙන් කඩුලු 8ක පහසු ජයක් හිමිකර ගැනීමට බංග්ලාදේශ පිල සමත්විය.බංග්ලාදේශයේ ආරාධනයෙන් පළමුව පන්දුවට පහරදුන් නේපාලය කඩුලු 5ක් දැවී ලකුණු 126ක් රැස්කළ අතර ඕවර 15.3කදී කඩුලු 2ක් දැවී තරගයේ ජය හිමිකර ගැනීමට බංග්ලාදේශයට හැකිවිය.ලකුණු 127 ඉලක්කය හඹායෑම ඇරැඹු බංග්ලාදේශ පළමු කඩුල්ලට ලකුණු 63ක් එක් කිරීමට ටම්මි ඉක්බාල් (30) හා අනාමුල් හක් (42)සමත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=s1403203</link>
    <topic>පාසල් ලීග් රගර් තරගාවලියේ පළමු කොටසේ තරග අද සිට</topic>
    <author>ෆවුස් මොහොමඩ්</author>
    <content>ජාතික රගර් ක්ෂේත්‍රයට දස්කම් සපිරි යොවුන් ක්‍රීඩකයන් බිහිකරන අන්තර් පාසල් අවුරුදු 20න් පහළ සිංගර් ලීග් රගර් තරගාවලියේ පළමු කොටසේ 'ඒ' කාණ්ඩයේ පළමු තරග වටය අද (20) ඇරැඹේ. තරගාවලිය ආරම්භ කරමින් සාන්ත පීතර විදුහල් පිල සහ කිංග්ස්වුඩ් විදුහල් පිල අතර තරගය සී.ආර්. පිටියේ දී පස්වරු 4.30ට ආරම්භ කෙරේ. එම කාණ්ඩයෙන්ම තරග වදින ත්‍රිත්ව විදුහල් පිල සහ ඩී.එස්.සේනානායක විදුහල් පිල අතර තරගය ද අද පස්වරු 4.30ට පල්ලෙකැලේ දී පැවැත්වේ.අවුරුදු 20න් පහළ තරගාවලියට සමගාමීව පැවැත්වෙන අවුරුදු 16න් පහළ තරගාවලිය යටතේ එම විදුහල් අතර 16න් පහළ තරග අදාල දිනයන්හී පස්වරු 3.15ට එම ක්‍රීඩාංගණවලදීම පැවැත්වීමට නියමිතය. ශ්‍රී ලංකා පාසල් රගර් සංගමය සංවිධානය කරන මේ තරගාවලිය සිංගර් ශ්‍රී ලංකා සමාගමේ අනුග්‍රාහකත්වය පැවැත්වේ.මෙවර පාසල් ලීග් තරගාවලියේ විශේෂත්වය වන්නේ නව මුහුණුවරකින් යුතුව තරගාවලිය පැවැත්වීමය. පසුගිය තරගාවලියේ දැක්වූ දක්ෂතා මත තෝරාගත් පාසල් 34ක් පළමු කොටසේ තරගාවලියට එක්වී සිටිති. දෙවැනි කොටසේ තරගාවලියට පාසල් 23ක් ද, තුන්වැනි කොටසට පාසල් 27ක් ද තරග වදිති.අදාල කණ්ඩායම් පළමු කොටස යටතේ ඒ, බී, හා සී කාණ්ඩ යටතේ තරග වදිති. නව සැලැස්ම යටතේ සියලු කණ්ඩායම්වලට ජයග්‍රහණය සඳහා සමාන අවස්ථා සැලසෙන බවත්, එබැවින් මීට පෙර පැවැති තරග රටාව අනුව ක්‍රීඩකයන් අතර ඇතිවන ගැටුම්කාරී තත්ත්වය මඟ හැරෙන බවත් තරගාවලිය සම්බන්ධව පසුගියදා පැවැති මාධ්‍ය හමු‍වේදී ශ්‍රී ලංකා පාසල් රගර් සංගමයේ සභාපති රංජිත් චන්ද්‍රසේකර මහතා ප්‍රකාශ කළේය.තරග රටාවේ වෙනස්කමට අමතරව මෙවර තරගාවලියට විශේෂ ත්‍යාග රැසක් එක්කොට තිබීම කැපී පෙනේ. තරගාවලියේ හොඳම ක්‍රීඩකයා, විනය ගරුක කණ්ඩායම, වැඩිම උත්සාහ දිනුම් සංඛ්‍යාව රැස් කරන ක්‍රීඩකයා, විනයගරුක කණ්ඩායමේ පුහුණුකරු සහ හොඳම ක්‍රීඩා භාර ආචාර්යවරයා තෝරාගැනීම ද මෙවර තරගාවලියේ සිදුකෙරේ. තරගාවලියේ විනය ඉහළ මට්ටමක තබාගැනීමේ අරමුණින් මෙවැනි විශේෂ අංශ කීපයක් එක් කිරීමට තීරණය කළ බව ද චන්ද්‍රසේකර මහතා කීවේය.මෙවර පාසල් ලීග් තරගාවලියට සිංගර් සමාගමේ අනුග්‍රාහකත්වය රුපියල් මිලියන 35කි. එය පසුගිය වසරට සාපේක්ෂව කැපී පෙනෙන වැඩිවීමකි. පාසල් රගර් තරගාවලියට අමතරව ආසියානු කණිෂ්ඨ රගර් ශූරතාවලිය සඳහා සහභාගි වන ශ්‍රී ලංකා පාසල් කණ්ඩායමේ අනුග්‍රාහකත්වය ද මීට ඇතුළත්ය.ඒ හැරුණුවිට රගර් ක්‍රීඩාවේ උන්නතිය වෙනුවෙන් ග්‍රාමීය මට්ටමේ පාසල් ක්‍රීඩක ක්‍රීඩිකාවන්ට අවශ්‍ය පහසුකම් සපයමින් ඔවුන් ජාතික තලයට ගෙන ඒමේ වැඩපිළිවෙළක් සකස් කිරීම සඳහා ද මේ මුදල් වෙන්කෙරෙන බව පාසල් රගර් සංගමයේ ලේකම් සුසන්ත මෙන්ඩිස් මහතා මෙහිදී පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=s1403204</link>
    <topic>කොළඹ ආනන්දයේ රගර් පිලට නව පිබිදීමක්</topic>
    <author>ප්‍රින්ස් ගුණසේකර</author>
    <content>කොළඹ ආනන්ද විදුහලේ රගර් පුහුණුව ලුතිනන් යෝෂිත රාජපක්ෂ මහතාට පැවරෙයි. ඒ මහතා ආනන්ද විදුහල් රගර් කණ්ඩායමේ පුහුණුව භාර ගැනීමත් සමග නව පිබිදීමකින් මෙවර අන්තර් පාසල් රගර් තරගාවලියට මුහුණදීමට හැකිවනු ඇතැයි විදුහල්පති කිත්සිරි ලියනගමගේ මහතා විශ්වාසය පළ කරයි.‍කොළඹ ආනන්ද විදුහලේ කුලරත්න ශාලාවේදී ඊයේ පැවැති රගර් ක්‍රීඩකයන්ට ජර්සි හා පාවහන් ඇතුලු ක්‍රීඩා භාණ්ඩ පිරිනැමීමේ උත්සවයේදී ලියනගමගේ මහතා එසේ පැවැසීය. ආනන්ද විදුහල් රගර් පිලට ලාෆ් ගෑස් සමාගමේ සභාපති වෑගපිටිය මහතා විසින් රුපියල් මිලියන 2ක මුදලක් ද මේ උත්ස‍වයේදී පරිත්‍යාග කෙරුණි.කොළඹ ආනන්ද විදුහල් රගර් කණ්ඩායම ආරම්භ වී වසර 48ක් ගතවී ඇති අතර එදා මෙදා තුර අන්තර් පාසල් රගර් තරග ජයග්‍රහණ රැසක් අත්කරගෙන ඇත.එහෙත් ගෙවීගිය වසර දෙකක පමණ කාලයේදී ආනන්ද රගර් පිල තරමක් පසු බැස ගිය බවත්, නැවැත විශාල දියුණුවක් ලබා ඉදිරියට පැමිණෙන බවත් ආදි ආනන්ද රගර් සංගමයේ සභාපති කර්නල් මහේන්ද්‍ර ප්‍රනාන්දු මහතා පැවැසීය. “අද වනවිට ආනන්ද රගර් කණ්ඩායමේ ස්ථානයක් හිමිකර ගැනීමට ක්‍රීඩකයන්ට විශාල තරගයක් දීමට සිදුව තිබෙනවා.රගර් සංචිතයේ ක්‍රීඩකයින් 50ක් පමණ පුහුණුවන නිසා ඕනෑම තරගාවලියකට මුහුණදීමට ශක්තිමත්. එම දියුණුවට ඉවහල් වු ලුතිනන් යෝෂිත රාජපක්ෂ, සහාය පුහුණුකරු සුමේධ මල්වාන හා නදීෂ් චතුරංග යන අයට විශේෂයෙන් ස්තූතිවන්ත වෙනවා” ප්‍රනාන්දු මහතා පැවැසීය.ආනන්ද විදුහලේ රගර් නායක ඕෂධ රත්නවීර ක්‍රීඩකයාගේ අදහස වුයේ ආනන්ද ධජය ඉහළට එසැවීමට තම ක්‍රීඩක පිරිස හොඳ මානසික හා කායික ශක්තියකින් පසුවන බවයි.අතීතයේදී ලක්මවට කීර්තියක් අත්කර දුන් සුදර්ශන සෙනෙවිරත්න, ලක්ෂ්මන් හේවාවසම් හා කපිල පෙරේරා වැනි දීප්තිමත් ක්‍රීඩකයන් සිහිපත් කරමින් ආනන්ද රගර් නායකයා පැවැසුවේ ශ්‍රී ලංකා පිලට දක්ෂ ක්‍රීඩකයන් ඉදිරියේදීත් බිහිවනු ඇති බවයි.ආදි ආනන්ද රගර් සංගමයේ පූර්ණ සහයෝගය රගර් දියුණුවට ලැබී තිබීම සතුටට හේතුවක් බවද ඕෂධ රත්නවීර පැවැසීය. මේ අවස්ථාවට ලාෆ් ගෑස් කළමනාකාර අධ්‍යක්ෂ තිලක් සොයිසා, රගර් භාර ආචාර්ය දීපාල් පිරිස්පාල, කනිෂ්ඨ රගර් භාර ආචාර්ය යූ.ජී.එල්.නන්දදේව, රගර් භාර ආචාරිනී සන්ධ්‍ය බොකවෙල හා හිටපු රගර් භාර ආචාර්ය ධම්මික රණතුංග යන මහත්ම මහත්මීන් ඇතුලු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=s1403205</link>
    <topic>බැසිල් රාජපක්ෂ අභියෝගතා කුසලානවොලිබෝල් තරගාවලිය 22, 23</topic>
    <author/>
    <content>'ලිය අභිමන්' සංවිධානය හා ජාතික තරුණසේවා සභාව එක්ව සංවිධානය කරනු ලබන බැසිල් රාජපක්ෂ අභියෝගතා කුසලාන වොලිබෝල් තරගාවලිය මේ මස 22 හා 23‍දෙදින ගම්පහ නගරසභා ක්‍රීඩාංගණයේ දී පැවැත්වේ.කණ්ඩායම් 100ක් පමණ සහභාගි වීමට නියමිත මේ තරගාවලියේ ශූරතා දිනාගනු ලබන පිරිමි හා කාන්තා කණ්ඩායම්වලට ලක්ෂයක් සහ අනුශූරතාව දිනා ගන්නා කණ්ඩායම්වලට රුපියල් 75,000 බැගින් පිරිනැමෙන බව සංවිධායක මණ්ඩලය පවසයි.මීට අමතරව ජාතික තරුණසේවා සභාවේ සභාපති සහ ශ්‍රී ලංකාවේ තරුණසේවා අධ්‍යක්ෂ ජෙනරාල් ලලිත් පියුම් පෙරේරා මහතා අතින් කණ්ඩායම් සඳහා ක්‍රීඩා භාණ්ඩ කට්ටල පිරිනැමීම ද මෙහිදී සිදුකෙරේ. තරගාවලියේ සමාරම්භක උත්සවය 22දා පෙරවරු 9.00ට ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් පැවැත්වේ. ජය සංකේත ප්‍රදානය 23දා‍ පස්වරු 8.00ට පැවත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=s1403206</link>
    <topic>සැහැල්ලු පන්දු ක්‍රිකට් ඉළිඹ දී</topic>
    <author>ගෝනපොල සමූහ</author>
    <content>හොරණ ඉළිඹ තරුණ කැල සංවිධාන කරන සැහැල්ලු පන්දු ක්‍රිකට් තරගාවලිය මේ මස 22-23 දෙදින ‍ඉළිඹ බංගලාවත්ත ක්‍රීඩාංගණයේදී පැවැත්වේ.කළුතර දිස්ත්‍රික් කණ්ඩායම් සඳහා සීමාවන තරගාවලියේ ශූරතාවට රු.15000ක්, අනුශූරතාවට රු.10000ක් පිරිනැමෙන බව සංවිධායකයෝ පවසති. වැඩි විස්තර දු.ක.0757466247 හෝ 0719514666 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=s1403207</link>
    <topic>ඇතුගල්පුර මහා ක්‍රිකට් තරගය 21-22</topic>
    <author>ප්‍රැන්සිස් වර්ණකුලසූරියපොතුහැර විශේෂ</author>
    <content>කුරුණෑගල මලියදේව විදුහල සහ සාන්ත ආනා විදුහල අතර 31වැනි වරට පැවැත්වෙන වාර්ෂික ඇතුගල්පුර මහා ක්‍රිකට් ගටුම මේ මස 21-22 දෙදින කුරුණෑගල වෙ‍ලගෙදර ක්‍රීඩාංගණයේදී පැවැත්වේ. ඊ‍ සොපේට් ආයතනය මේ සඳහා ප්‍රධාන අනුග්‍රහය ලබාදෙන අතර ජෝන්ස්ටන් ප්‍රනාන්දු පදනම අනුග්‍රහයෙන් පැවැත්වෙන 19වැනි එක්දින තරගය 23වැනිදා පෙ.ව.10.00ට එම ක්‍රීඩාංගණයේදී පැවැත්වේ.මෙතෙක් පැවැති තරග 30න් දෙකක් ජයගැනීමට මලියදේව විදුහල සමත්ව ඇති අතර සෙසු තරග ජය පරාජයෙන් තොරව නිමාවට පත්ව තිබේ. ජනිත් පෙරේරාගේ නායකත්වයෙන් තරග බිමට පිවිසෙන සාන්ත ආනා පිල මෙවර තරග මාලාවේදී ජයග්‍රහණය හයක් ලබාගෙන සිටි. කණ්ඩායමේ උපනායකයා ලෙස මල්ෂාන් පෙරේරා කටයුතු කරයි.ෂෙහාන් කුරේ, මොහොමඩ් පසොල්, මනුරංග වික්‍රමසිංහ, ඩබ්ලිව් වන්නිනායක, උමේෂ් මාසක්කාර, හිමාල් හසංරග, රංදිර රණසිංහ, යොහාන් කල්හාර සාන්ත ආනා පිලේ දක්ෂතා අතර ඉදිරියෙන් පසුවෙති.මලියදේව විදුහල් කණ්ඩායම කුසල් ද සිල්වාගේ නායකත්වයෙන් තරග වදින අතර උපනායකයා ලෙස චන්දිම බණ්ඩාර කටයුතු කරයි. ශ්‍රී ලංකා 19න් පහළ ක්‍රිකට් පිල නියෝජනය කළ බිනෝද් භානුක රණසිංහ, සරින්ද්‍ර දසනායක, ප්‍රභාෂ් කැප්පෙටිපොල, පුබුදු ඉරුන්දක මලියදේව කණ්ඩායම ශත්කිමත් කරයි.1980 පැවැති තරගයේදී මලියදේව පිලේ සුදර්ශන ගරුගේ නොදැවී රැස්කළ ලකුණු 156ත්, 1996දී රංගන හේරත් ඕවරයකදී කඩුලු හයක් දවාගැනීමත් මෙතෙක් තරගයේ වාර්තා වු හොඳම දක්ෂතාවන්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=f1403201</link>
    <topic>සැලසුමක් නැති විපක්ෂයජයක් පැතීම මුළාවක්</topic>
    <author>සාකච්ඡා කෙළේ උදිත ගුණවර්ධන</author>
    <content>ආණ්ඩුව ගම්පහ දිස්ත්‍රික්කය හා බස්නාහිර පළාත් ඉදිරි මැතිවරණයට සූදානම් වන්නේ කෙසේද සහ තවත් දේශපාලන හා සමාජ කරුණු පිළිබඳවත් ශ්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයකු හා මීගමුව ආසනයේ ශ්‍රී. ල. නි. ප. ප්‍රධාන සංවිධායකවරයා වන සරත් කුමාර ගුණරත්න මහතා සමඟ සිදුකළ සංවාදයකි මේ.බස්නාහිර හා දකුණු පළාත් සභා මැතිවරණයට තව දින කිහිපයයි ඉතිරි වී තිබෙන්නේ. මේ වාතාවරණය තුළ එක්සත් ජනතා නිදහස් සන්ධානය මොන විදිහටද කටයුතු කරන්නේ?අපට අලුතින්වත් අමුතුවෙන්වත් සූදානම් වීමට දෙයක් නැහැ. අපට ඉතාමත් යහපත් හා වාසිදායක තත්ත්වයකුයි තිබෙන්නේ. ඒ නිසා අපට මැතිවරණයේ ජයග්‍රහණය පිළිබඳව කිසිදු සැකයක් නැහැ. අප මේ ජයග්‍රහණය ලබන්නේ නිකම් නොවෙයි ජනතාවටත්, රටටත් විශාල සේවයක් ඉටුකිරීමෙන් පසුවයි.සංවර්ධනය අතින් ගත්තත් බස්නාහිර හා දකුණට මේ අවුරුදු කිහිපය තුළ විශාල සේවයක් මේ ආණ්ඩුව ඉටුකර තිබෙනවා. ගමේ පාරේ සිට අධිවේගී මාර්ගය දක්වා මාර්ග පද්ධතියක් ගොඩනඟලා තිබෙනවා.ඒ විතරක් නොවෙයි, යටිතල පහසුකම් විශාල ලෙස සංවර්ධනය කර තිබෙනවා. මේ හැම දේකම ප්‍රතිලාභ ජනතාව වෙත ලැබී තිබෙනවා. අපට ජනතාව වෙත යාමට බියක්, චකිතයක් නැහැ. ඒ තරමට අපට එක්සත් ජනතා නිදහස් සන්ධානයේ ජයග්‍රහණය නිශ්චිතයි.අනෙක විපක්ෂයට තම ඡන්ද ප්‍රමාණය හෝ ආරක්ෂා කර ගැනීමට වැඩපිළිවෙළක් නැහැ. එවැනි විපක්ෂයක් ජයග්‍රහණය වෙත ගමන් කළ හැකි යැයි සිතීම පවා මුළාවක්. ඔවුන්ට මැතිවරණයකට මුහුණ දීමට සැලැසුමක් නැහැ, වැඩපිළිවෙළක් නැහැ. ඒ නිසා ජනතාව තුළ විපක්ෂය ගැන පැහැදීමක් නැහැ.ඒත් පසුගිය සතියේදී එක්සත් ජාතික පක්ෂය “බල පෙරළියට කොළ එළියක්” ප්‍රතිපත්ති ප්‍රකාශය ඉදිරිපත් කළා. ඒ ප්‍රතිපත්ති ප්‍රකාශනය තුළ එක්සත් ජාතික පක්ෂයේ අලුත් වැඩපිළිවෙළ සඳහන් කර තිබෙනවා. ඒ නිසා විපක්ෂයට වැඩපිළිවෙළක් නැතැයි සඳහන් කිරීම එතරම් සාධාරණ නැහැ නේද?එක්සත් ජාතික පක්ෂය මැතිවරණයෙන් මැතිවරණයට එක් එක් ප්‍රතිපත්ති ප්‍රකාශන නිකුත් කරනවා. ඒ ප්‍රතිපත්ති ප්‍රකාශනවල වගේම මෙවර මැතිවරණ ප්‍රකාශනය තුළත් කිසිදු යථාර්ථවාදී වැඩපිළිවෙළක් නැහැ. මේ වැඩපිළිවෙළ ඉදිරිපත් කර තිබෙන්නේ ජනතාවට නොවෙයි. පක්ෂයේ අභ්‍යන්තරයේ කිහිප දෙනෙකුට පමණයි. මේ ප්‍රතිපත්ති ප්‍රකාශනය ජනතාව අතරට අරගෙන ගිහින් නැහැ. ඒ නිසා මේ ලියැවිල්ල එහෙම පිටින්ම නිශ්ඵල ව්‍යායාමයක් විදිහටයි පෙන්වා දීමට පුළුවන්.අප ඉතිහාසයේ දුටු මැතිවරණවලදී ඉතාමත් උණුසුම්කාරී හා තරඟකාරී තත්ත්වයකුයි දක්නට ලැබුණේ. ඡන්ද දායකයින් අතරත් විශාල උනන්දුවක් දක්නට ලැබුණා. ඒත් අද තත්ත්වය සම්පූර්ණයෙන්ම වෙනස් වෙලා. උණුසුම් තරඟකාරීත්වය මෙන්ම ඡන්දදායක උනන්දුව ද පහළ මට්ටමකයි තිබෙන්නේ. මේ ගැන ඔබේ අදහස පැහැදිලි කළ හැකිද?‍අද විපක්ෂයේ තරඟකාරීත්වය පහළ යාමත්, ආණ්ඩු පක්ෂයේ පමණක් තනි තරගයක් බවට පත්වෙලා තිබෙන්නේ. ඒක තමයි අද මැතිවරණ ව්‍යාපාරය තුළ උණුසුම් තත්ත්වය අවම වීමට හේතුවක් වෙලා තිබෙන්නේ. අප දකින්නේ නැහැ විපක්ෂයේ මැතිවරණ ව්‍යාපාරයක්. මැතිවරණ ව්‍යාපාරයක් නොමැතිව එක් එක් අපේක්ෂකයා හුදෙකලා ඡන්ද ව්‍යාපාරයක් වෙත එළැඹිලා තිබෙන්නේ. එජාපයට බැරිවෙලා තිබෙනවා නිසි විදිහට මැතිවරණ රැස්වීමක් හෝ ගෙන්ගෙට යාමක් හෝ දක්නට නැහැ. විපක්ෂයේ මැතිවරණ ව්‍යාපාරයක් නොමැති තැන මැතිවරණ ව්‍යාපාරයක් උණුසුම් වෙන්නේ කොහොමද කියන එක තමයි ප්‍රශ්නය.ඒත් විපක්ෂය ආණ්ඩුවට එල්ල කරන චෝදනාව වන්නේ තමන්ගේ දේශපාලන රැස්වීම් පැවැත්වීමට එරෙහිව ආණ්ඩුව පුද්ගලික ඉඩම් හිමියන්ට හා රාජ්‍ය ආයතනවලට බලපෑම් එල්ල කරන බවයි. මේ ගැන ඔබේ අදහස පැහැදිලි කළ හැකිද?එහෙම තත්ත්වයක් මා නම් දකින්නේ නැහැ. නිසි විදිහට නිත්‍යානුකූලව රැස්වීම් පැවැත්වීමට අවසරය ඉල්ලා ඇති තැන්වලට අවසරය ලබා දී තිබෙනවා. අනෙක මෙහෙමයි අද විපක්ෂය රැස්වීම් පැවැත්වීමට ඉල්ලන්නේ මාර්ග තදබදය ඇතිවන පොදු ස්ථාන. එවැනි තැන්වලට අවස්ථාව දීම ගැටලු සහගතයි තමයි. ඒත් ඉඩකඩ ඇති පිට්ටනියක් වැනි ස්ථානයක් ලබාදීමේදී කිසිදු ගැටලුවක් ඇතිවන්නේ නැහැ.‍ඒත් විපක්ෂය උත්සාහ කරන්නේ බස් පොළක් නැතිනම් දුම්රියපොළක් අසල වැනි තැනක් තමයි ඉල්ලන්නේ. ජනතා විමුක්ති පෙරමුණ වැනි පක්ෂයත් ඒ විදිහේ තැන්ම තමයි හොයන්නේ. මොකද මේ අයට රැස්වීමකට තුන්හාරදහසක පිරිසක් එකතු කර ගැනීමට බැහැ.ප්‍රධාන විපක්ෂය වන එක්සත් ජාතික පක්ෂය යම් පසුබෑමක සිටියත් ජනතා විමුක්ති පෙරමුණ, ප්‍රජාතන්ත්‍රවාදී පක්ෂය වැනි පක්ෂ විකල්ප බලවේග විදිහට නැඟී එන බව විචාරකයන් අදහස් පළකරනවා. මේ මතය කොතෙක් දුරට සාධාරණද?මේ පක්ෂවලට විචාරකයන් කියන විදිහේ මහා පිළිගැනීමක් හෝ පදනමක් නැහැ. ජනතා විමුක්ති පෙරමුණ අතීතයේ ඉඳන්ම 2% හෝ 3% පදනමක් තිබුණා. ඒත් ඒ පදනම මගින් ආණ්ඩුවට තීරණාත්මක බලපෑමක් එල්ල කරන්න බැහැ. නායකත්වය මාරු කළා කියලා ජවිපෙට ඉදිරියට යාමට පුළුවන්කමක් නැහැ. පසුගිය මැතිවරණ ප්‍රතිඵලවලින් එහා ගිය ප්‍රතිඵලයක් වර්ධනාත්මක තත්ත්වයක් ඇතිකර ගැනීමට පුළුවන්කමක් නැහැ.ප්‍රජාතන්ත්‍රවාදී පක්ෂයටත් අමුතු බලයක් හෝ පදනමක් නැහැ. ඔවුන් යම් ඡන්ද ප්‍රමාණයක් ගනියි. ඒ සියලු ඡන්ද ලැබෙන්නේ එජාපය කෙරෙහි කළකිරුණ ඡන්ද විදිහටයි. ආණ්ඩුවට මේ තත්ත්වය තුළ වාසියක් මිස පාඩුවක් වෙන්නේ නැහැ.අනෙක විකල්ප දේශපාලන පක්ෂ විදිහට මේ දේශපාලනය හඳුන්වන්න බැහැ. වලංගු ඡන්දවලින් 5% තරම්වත් ගැනීමට බැරි පක්ෂවලට විකල්ප පක්ෂ කියලා හඳුන්වන්න බැහැ.අත්‍යවශ්‍ය භාණ්ඩ මිල ඉහළ යාම වැනි කරුණු නිසා ආණ්ඩුව වෙත එදා තිබූ ආකර්ෂණය අහිමි වී ඇතැයි සමහරු මත පළකරනවා. මේ ගැන ඔබේ මතය පැහැදිලි කළ හැකිද?ආණ්ඩුවට යම් වැඩපිළිවෙළක් තිබිය යුතුයි කියන කාරණය ගැන අප එක් එක් කෝණවලින් බැලිය යුතුයි. මූලික වශයෙන් දේශීය නිෂ්පාදන ක්‍රියාවලිය ශක්තිමත් කරන වැඩපිළිවෙළකට යොමුවිය යුතුයි. එමඟින් තමයි අත්‍යවශ්‍ය භාණ්ඩ මිල ඉහළ යාම පාලනය කළ යුත්තේ. අනෙක අත්‍යවශ්‍ය භාණ්ඩ මිල ඉහළ යාම නිල්, කොළ, රතු මොන ආණ්ඩුවක් ආවත් පාලනය කිරීමට බැහැ.1948 දී රට නිදහස ලබද්දී හැම භාණ්ඩයක්ම සත ගණනට තිබුණේ. ඒත් අවුරුදු හැට හයකට පසු අද භාණ්ඩ මිල වෙනස්. ඒ නිසා අත්‍යවශ්‍ය භාණ්ඩ මිල ඉහළ යාමට එරෙහිව දේශපාලන තර්ක ඉදිරිපත් කිරීමේ කිසිදු සාධාරණයක් ඇතැයි සිතන්නට බැහැ.ප්‍රජාතන්ත්‍රවාදය යහපාලනය බිඳදැමීම යන කරුණු පිළිබඳව ආණ්ඩුවට අන්තර්ජාතික තලයෙන් චෝදනා එල්ල වෙනවා. මේ චෝදනා කොතෙක් දුරට සාධාරණ ද?ප්‍රජාතන්ත්‍රවාදය බිඳ දමනවා, රටේ ප්‍රජාතන්ත්‍රවාදය නැහැ කියන තර්කය අපට පිළිගන්න බැහැ. මේ රට ඉතාමත් හොඳ ප්‍රජාතන්ත්‍රවාදී පසුබිමක සිටයි කටයුතු කරන්නේ. අප රටට ප්‍රජාතන්ත්‍රවාදය පිළිබඳව තිබෙන්නේ අවුරුදු අසූවකටත් එහා ගිය අතීතයක්. මේ පසුබිම තුළ බටහිර රටවලට අපට අමුතුවෙන් ප්‍රජාතන්ත්‍රවාදය ගැන කියාදීමට දෙයක් නැහැ.අද රට පාලනය කරන්නේ සාධාරණ මැතිවරණවලින් දෙවරක් ජයග්‍රහණය කළ ජනාධිපතිවරයක්. ඔහු පසුගිය ජනාධිපතිවරණය ජයගත්තේ අති විශාල වැඩි ඡන්ද ප්‍රමාණයකින්. පාර්ලිමේන්තුව තුළත්, අපට විශාල බහුතර ආසන ප්‍රමාණයක් තිබෙනවා.මේ සියලු ජයග්‍රහණ ලබා ගත්තේ ඉතාමත් සාධාරණ මැතිවරණ ව්‍යාපාරයක් මගින්. යහපාලනය ගැනත් අප රටට විශාල අත්දැකීම් තිබෙනවා. ඒ නිසා අද අපට යහපාලනය ගැන අමුතුවෙන් කියා දීමට දෙයක් නැහැ. අතීතයේ සිටම යහපාලන රටාවකට තමයි මෙරට අප පාලනය කර තිබෙන්නේ. ඒ නිසා යහපාලනය ගැන බටහිර රටවලට අපට අමුතුවෙන් කියාදීමට දෙයක් නැහැ.අද මෙරටට එරෙහිව එල්ල කරන චෝදනාවලට මූලික වෙලා කටයුතු කරන්නේ බටහිර රටවල් ‍හා රට අභ්‍යන්තරයේ එදිරිවාදී බලවේගයි. ඔවුන්ට අවශ්‍ය වෙලා තිබෙන්නේ ප්‍රජාතන්ත්‍රවාදය ගොඩනැගීම හෝ යහපාලනය ඇතිකිරීම නොවෙයි, තමන්ගේ න්‍යාය පත්‍රය අනුව කටයුතු නොකරන, රට ජාතිය ගැන හිතන මේ ආණ්ඩුව පෙරළා දමා ‍තමන්ගේ රූකඩයක් බලයට ගෙන ඒමයි. එවැනි කුමන්ත්‍රණයකුයි ක්‍රියාත්මක කිරීමට අන්තර්ජාතික බලවේග උත්සාහ කරමින් ඉන්නේ.ඒත් මෙරට ජනතාව මේ සත්‍ය තත්ත්වය තේරම් ගෙන සිටින්නේ. ඒ නිසා ඉදිරි මැතිවරණයේදී ජනතාව ආණ්ඩුව වෙත විශාල ලෙස සහාය ලබාදීමට සූදානමින් සිටින්නේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=f1403202</link>
    <topic>දෛවය මට හැමදෙයක්ම ලබා දුන්නා</topic>
    <author>සාකච්ඡා ක ෙළ් සමදරා ජයසිංහ ඡායාරූපය ශාන් රූපස්සර</author>
    <content>1965 එක්තරා දිනයක දී දක්ෂතම වේදිකා නාට්‍ය නිළිය ලෙස සිය ප්‍රථම සම්මානය දෝතට ගත් ඇය පසුගියදා ප්‍රංශයේ ඩොවිලි ඒෂියා සිනමා උළෙලේ දී යාව ජීව සම්මානයෙන් බුහුමනට පාත්‍ර විමට තරම් භාග්‍යවන්ත විය. කාලය කෙතරම් දේ වෙනස් කළත් තවමත් ඇය ශ්‍රී ලාංකේය සිනමා රසිකයන් ගේ මාලිනීම ය. ඇය ගේ කලා දිවියට මේ වන විට වසර 50 කි. ඒ වෙනුවෙන් ලත් ගරු බුහුමන් ද සමඟ ඒ මතකය ඇය අවදිකළේ මෙසේයි.වරින් වර ඔබ ලබා ගත් සම්මාන අතරට තවත් ගෞරව සම්මානයක් එක් වුවා. ඒ සතුට ඔබ හා බෙදා හදා ගන්න අපත් කැමැති යි...ඇත්තට ම ඒ මොහොත මට තවත් සුවිශේෂි අවස්ථාවක්. ප්‍රංශයේ ඩොවිලි සම්මාන උළෙලේ දී යාවජීව සම්මානයෙන් පිදුම් ලැබීමේ විශේෂත්වය වන්නේ ශ්‍රී ලාංකේය කලාකරුවාට මෙන්ම අපේ සිනමා කර්මාන්තයට ලැබෙන දුර්ලභ අවසථාවක් නිසා.මෙතෙක් කල් මට ලැබුණු සම්මාන ගණන අති විශාලයි. ඒ හැම එකක්ම ලැබුණේ මා කළ විවිධ චරිත නිරූපණ සඳහා යි. ඒත් මෙවර සම්මානය මා මෙතෙක් රඟපෑ චිත්‍රපටි 152 කට අධික ප්‍රමාණයම නියෝජනය කරමින් ලද සම්මානයක්. මෙවැනි සම්මානයක් මීට පෙර ලැබුවේ ආචාර්ය ලෙස්ටර් ජේම්ස් පීරිස් යුවළ, මේ සම්මානය ලද දෙවැන්නා මම නිසාත් ශ්‍රී ලංකාවට කීර්තියක් අත්කර දීමට හැකි වීම නිසාත් මට එය විශාල සතුටක්.ඔබ රඟ පෑ චිත්‍රපට ත්‍රිත්වයක් මෙහි දී විශේෂ අවධානයට යොමු වුණා නේද?මේ සම්මාන උළෙලේ දී මා රඟ පෑ චිත්‍රපට ඇතුළත් ප්‍රත්‍යාවලෝකන සිනමා දැක්මක් පැවැත් වුවා. එහිදී මූලිකවම නිධානය, බඹරු ඇවිත්, ආකාශ කුසුම් යන චිත්‍රපට තුනට ප්‍රමුඛත්වයක් ලැබුණා.ඊට හේතුව වුනේ මේ චිත්‍රපට තුන පරම්පරා තුනක් නියෝජනය කරන අධ්‍යක්ෂවරු තිදෙනකුගේ නිර්මාණ වීම. ආචාර්ය ලෙස්ටර් ජේම්ස් පීරිස් ගේ නිධානයත් ධර්මසේන පතිරාජයන්ගේ බඹරු ඇවිත් සහ ප්‍රසන්න විතානගේ ගේ අකාශ කුසුම් කියන්නේ පරම්පරා ත්‍රිත්වයක එකතුවක්. මෙය මගේ රංගන දිවියේත් සුවිශේෂි චරිත තුනක් කාල වකවානු තුනක දී රඟපෑමට ලැබුණු සුවිශේෂි අවස්්ථාවන්.මේ වන විට ඔබේ කලා දිවියට වසර 50 යි. එදා මෙදා තුර වෙනස ඔබට දැනෙන්නේ කොහොම ද?අතීතය දෙස ආපසු හැරී බැලීමේ දී මගේ සිතට දැනෙන්නේ විශාල තෘප්තියක්. පුංචි බබා චිත්‍රපටයෙන් ගමන් ඇරැඹු මට අභියෝග බාධා නොතිබුණා නොවෙයි. ඒත් ඒ හැම දෙයක් ම ධෛර්ය සම්පන්නව විඳ දරා ගන්න මට පුළුවන් වුණා. ඒ පන්නරය මට මවුපිය දෙපළගෙන් ලැබුණු දායාදයක්.අද ඒ දෙන්නා මා ළඟ නැතත් මගේ සිතේ රැඳි දෙවිවරු වන්නේ මගේ අම්මයි, තාත්තයි. මම රිදී හැන්දක් මුව රුවාගෙන උත්පත්තිය ලැබුවා නොවෙයි. ඒත් අහඹු ලෙස කලාවට එක් වූ මගේ ජීවිතයට උපරිම සතුට එකතු වුනේ කලාව නිසා. සිනමාව තමයි මගේ ජීවිතය. එය එදත්, අදත්, හෙටත් එසේම යි.රංගන ශිල්පිනියක ලෙස කාලය පිළිබඳ වෙනසක් මට දැනෙන්නේ නැහැ. චරිතාංග නිළියක් ලෙස එදත් මට විවිධ චරිත නිරූපණය කරන්න ලැබුණා. අදටත් එහෙම යි. එදා මගේ ළඟින් සිටි ප්‍රවීණයන් ව අදටත් මම ගෞරවයෙන් සිහිපත් කරනවා.ජෝ අබේවික්‍රම, ගාමිණි ෆොන්සේකා, හෙන්රි ජයසේන, විජය කුමාරණතුංග දැවැන්ත සෙවණැල්ලක් වූ අය. එදා ගුරු කුල විදුහලේ දී මගේ හැකියාවන් හඳුනාගත් ගුරුවරු අදටත් මම ආදරයෙන් සිහිපත් කරනවා.චිත්‍රාගාරයක අසලකටවත් ගිහින් නොතිබුණ මම එදා විජය චිත්‍රාගාරයේ් දී පුංචි බබා චිත්‍රපටය රඟපාන විට මගේ වටා මෙපමණ රසික පිරිසක් එකතු වෙයි කියලා හිතුණේවත් නැහැ. එත් දෛවය විසින් මට ඒ හැම දෙයක්ම ලබා දුන්නා. අද මගේ එකම ශක්තිය මා වටා ඉන්න ප්‍රේක්ෂක ඔබ සියලු දෙනා එදා මෙන්ම අදත් මම ඔබලාගේම මාලිනිය යි.විවිධාකාර චරිත වලට රූපාන්තරණය වීමට ඔබට තිබෙන හැකියාව පිළිබඳ මුළු රටම දන්නවා. දේශපාලනයට පැමිණීමත් සමඟ චරිත තෝරා බේරා ගෙන නේද රඟපාන්නේ?දේශපාලනයට ප්‍රවිශ්ට වුණේ වසර ගණනාවක් කලා ක්‍ෂේත්‍රය තුළ ඉඳලා. වසර ගණනාවක් කාර්ය බහුල වන තරමට මම රඟපෑවා. දැන් තරමක් නිදහසේ චරිත තෝරා බේරා ගෙන රඟපානවා. චරිතයක් ලැබුණු සැණින් මම බලන්නේ එය මට සහ අනිකුත් අයට ප්‍රයෝජනවත් ද කියන එක. චරිතයක් තුළ ප්‍රේක්ෂකයාට දැනෙන්න යමක් කළ හැකි නම් මම එය තෝරා ගන්නවා. එවැනි චරිත කිහිපයකට ඉදිරියේ දී දායක වෙනවා.රනා කියන්නෙත් ඔබ එක්වන එවැනි නිර්මාණයක් ද?රනා හි මම රඟපාන්නේ මවකගේ චරිතයක්. මගේ වයසට ගැළපෙන සමාජයට කිසියම් ආදර්ශයක් දිය හැකි චරිතයක්. මේ දිනවල එහි රූගත කිරීම් කරනවා.අලුත් නිර්මාණයක් කරන්න සූදානමක් තිබෙනවා කියලා ආරංචියි.රංගනයට අමතරව මම වරින් වර නිර්මාණ කිහිපයක් ම කළා. මට හිතුණා නැවැත නිර්මාණයක් කළොත් හොඳයි කියලා. මේ දිනවල එයට වස්තු බීජයක් සොයමින් ඉන්නේ. හදිස්සියක් නැහැ. හෙමින් සීරුවේ ඒ ගැන අධ්‍යයනය කරනවා. නව තාක්ෂණය පැමිණි නිසා ඒ ගැන ඉගෙන ගන්න දේවලුත් තියෙනව නේ.දේශපාලනය සහ කලාව සමබර කරගන්නේ කොහොම ද?කලාව කියන්නේ මම හොඳටම දන්නා දේ ඒ නිසා ඒ ගැන ගැටලුවක් නැහැ. දේශපාලනයට එනවිට නම් ඒ ගැන එතරම් දැනුමක් තිබුණේ නැහැ. දේශපාලනය කෙසේ වෙතත් පැවැති පාලන යාන්ත්‍රණය, ව්‍යවස්්ථාදායකය පිළිබඳ මම හරි අඩුවෙන් දැනන් හිටියේ. 70 දශකයේ වගේ දේශපාලනයට මා කැදවුවා නම් මම කොහොමත් භාර ගන්න එකක් නැහැ. ඒත් පසුකාලීනව රටේ උදාවු සුබදායි බවත් එක්ක දේ්ශපාලනයට යොමු වීමට මගේ හිතේ කැමැත්තක් ඇති වුණා. අද මම දේශපාලනය පිළිබඳ සාමාන්‍ය දුරකට දන්නවා. එය මට මේ දෙකම සමබර කර ගන්න පහසුවක්.අද කලාව දේශපාලනය වෙලා ද, දේ්ශපාලනය කලාව වෙලා ද කියලා හොයාගන්නවත් බැහැ...කලාව දේශපාලනයට ඇතුළත්. එයට යොමු වීමට ඕනෑම කලාකරුවකුට නිදහස තියෙනවා. දේ්ශපාලනය කියන්නේ සමාජයට යහපතක් කරන්න පුළුවන් හොඳ දෙයක්. කලාවේ නියැලිලා ඉන්නෙත් මිනිස්සු. මේ අය පොදු ජනතාව සමඟ සමීපව ඉන්න අය. එයාලටත් අයිතිවාසිකමක් තියෙනවා දේශපාලනයට සම්බන්ධ වෙන්න. ඒක මේ දවස්වල සිදුවන අරුමයක් නොවෙයි. ලෝකයේ වෙනත් කලා කරුවන්, සිනමාකරුවන් දේශපාලනයට එක් වී තිබෙනවා.අද අලුත් රංගන පරපුර ගැන ඔබේ අදහස කුමක් ද?දක්ෂයන් බොහෝමයක් ඉන්නවා. නවකයෙක් ලෙස ඒ කාලේ මමත් දැනුවත් නැහැ. ඒත් ක්ෂේත්‍රයට ආ පසු ප්‍රවීණයන්ගේ ගුරු හරුකම් මැද විශාල අත්දැකීම් රැසක් ලැබුණා. අලුත් අයත් ප්‍රවීණයන් ගෙන් ගුරු හරුකම් ලබා ගත යුතුයි. එවිට දිගු ගමනක් යන්න එය උපකාරි වනවා.එදා මාධ්‍යයට වඩා අද මාධ්‍ය වේගවත් අද තිබෙන විශාල මාධ්‍ය ජාලය තුළ අපි හැසිරෙන විදිහ, අපි කියන කරන දේ ඉතා ඉක්මනින් ලෝකයා දැන ගන්නවා. විශේෂයෙන්ම පෞද්ගලිකත්වය පවා. ඒ නිසා නවකයන් හුඟක් පරිස්සම් වන්න ඕනැ. හැම මොහොතකම වෘත්තියේ ගෞරවය රැකෙන ලෙස වගකීමෙන් වැඩ කරන්න ඕනේ. මම මේ ගමන ආවේ හිතලා. යම් දෙයක් ලෙහෙසියෙන් ලැබුණාම එහි වටිනාකම අඩු වනවා. ඒ නිසා වගකීම හිතේ තබා ගන්න. අනාගත පරපුර ඒ ගනුදෙනුවේදී මීට වඩා හුඟක් සැළකිලිමත් විය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=f1403203</link>
    <topic>දවස් පහළොස්දාහමටත් පුදුමයි</topic>
    <author>සාකච්ඡා කළේ තිලානි ශානිකා විතානාච්චි ඡායාරූපය මාලන් කරුණාරත්න</author>
    <content>80 කණ්ඩායම අභිමානයෙන් ඉදිරිපත් කරන ජයලත් මනෝරත්නයන්ගේ ‘දවස් පහළොස්දාහ’ නාට්‍ය උළෙල මේ මස 23 වැනිදා දක්වා පස්වරු 6.45 ට ලයනල් වෙන්ඩ් රඟහලේ වේදිකා ගතවෙයි. ඒ, 20 වැනිදා – බූරුවා මහත්තයා, 21 වැනිදා – ගුරුතරුව, 22 වැනිදා – අන්දරේලා, 23 වැනිදා – පුත්‍ර සමාගම වශයෙනි. ඒ පිළිබඳ ප්‍රවීණ නාට්‍යවේදී ජයලත් මනෝරත්නයන් සමඟ කළ සාකච්ඡාවකි.‘දවස් පහළොස්දාහ’ කියන්නේ ඔබගේ නව වැනි නාට්‍යය උළෙලයි. මෙවැනි නාට්‍ය උළෙලක් සංවිධානය කරන්න සිතුණේ ඇයි?සාමාන්‍යයෙන් වසර හතර, පහකට වරක් උළෙලක් සංවිධානය කිරීම මම දිගටම වගේ කරගෙන ආව කාර්යයක්. ඒ අනුව මෙවරත් ඊට කාලය පැමිණියා. මෙවන් නාට්‍ය උළෙලක් පැවැත්වීම මඟින් මගේ නාට්‍ය බලන්නට නොහැකි වූ ප්‍රේක්ෂකයන්ට දිගින් දිගටම දින ගණනාවක් නාට්‍ය බැලීමේ හැකියාවක් ද ලැබෙනවා. ඊට අමතරව නාට්‍ය උළෙලක් ඔස්සේ උප සංස්කෘතියක් බිහිවීමත් සිදුවීම කිසිවකුටත් වැළැක්විය නොහැකියි.නාට්‍ය උළෙලේ දී ඔවුන් පොත්, සී.ඩී., ආදිය මිලට ගැනීමත්, නාට්‍ය පිළිබඳ එකතු වී විවිධ වූ විවේචන, සාකච්ඡා කිරීම් ඇති වීමත් නිසා ඒ උප සංස්කෘතිය වඩාත් අර්ථවත් වෙන බව කියන්න ඕනෑ. මේ ඔස්සේ ඔවුන් අතර ගොඩනැඟෙන හිතමිත්‍රකම් ආදී මේ සියල්ල නිසා අවසානයේ සිදු වන්නේ වේදිකාව පිළිබඳ යම් සංවාදයක් ගොඩනැඟීමයි. එවැනි කාරණා නිසා නාට්‍ය කලාවට රැගෙන පැමිණෙන්නේ ආලෝකයක්. මේ සියලු කාරණා පිළිබඳ සලකා බලා තමයි නාට්‍ය උළෙලක් පැවැත්වීමට තීරණය කළේ.ඒ වගේම ඔබගේ් නාට්‍ය පිළිබඳ හදාරන ශිෂ්‍ය - ශිෂ්‍යාවන්ටත් මේ උළෙල අපූරු පිළිතුරක් නේද?එවැනි ශිෂ්‍ය - ශිෂ්‍යාවන් පිරිසක් බිහිවී සිටින්නේ විශ්වවිද්‍යාලය මූලික කරගෙනයි. බොහෝ විශ්වවිද්‍යාලවල සිටින සිසුන් මගේ නාට්‍ය පිළිබඳ හදාරනවා වගේම ඔවුන්ගේ නිබන්ධය සඳහාත් තෝරාගෙන ඇත්තේ මගේ නාට්‍යයි. ඒ නිසා ඔවුන්ට ඒ නාට්‍ය සියල්ල නැරැඹීමෙන් නිබන්ධය වඩා සාර්ථකව ඉදිරිපත් කිරීමට හැකියාව ලැබේවි. ඒ වගේම පාසල්වලට මගේ් ඇතැම් නාට්‍ය නිර්දේශිත නිසා ඒ නාට්‍ය නැරැඹීමේ ඉඩකඩත් මේ නාට්‍ය උළෙල ඔස්සේ පාසල් ළමයින්ට ලැබේවි.මේ නාට්‍ය උළෙලට ‘දවස් පහළොස්දාහ’ කියන විශේෂ නාමය යොදන්න හේතු වුණේ ඇයි?මම පේරාදෙණිය විශ්ව විද්‍යාලයේ ශිෂ්‍යයෙක් ලෙස වේදිකා නාට්‍යවලට අවතීර්ණ වුණත්, මුලින්ම ප්‍රසිද්ධ වේදිකාවට ගොඩ වෙන්නේ හෙන්රි ජයසේනයන්ගේ ‘මකරා’ වේදිකා නාට්‍යයේ රඟපාමින්. ඒ 1973 වසරේ. එදා ඉඳන් අද දක්වාම වැඩි කාලයක් මගේ ජීවිතය ගෙවුණේ වේදිකාව සමඟින්. ඒ කාලය දෙස නැවැත හැරිලා බලන විට දවස් පහළොස් දාහක් ගෙවී ගිහින් කියන එක ගැන මටත් පුදුමයි. ඒ නිසා ඒ ගෙවුණු කාලය ගැන සිහි කරමින් අපි මේ නාට්‍ය උළෙලට ‘දවස් පහළොස්දාහ’ යන නම යොදන්න තීරණය කළා. ඊට හැමෝගෙම කැමැත්තත් ලැබුණා.මේ වනවිට ඔබ නිර්මාණය කළා වගේ ම ඔබ රඟපෑ වේදිකා නාට්‍ය රාශියක් වේදිකා ගත වී තිබෙනවා. ඒ අතරෙන් නාට්‍ය කිහිපයක් පමණක් තෝරා ගැනීම අසීරු කාර්යයක් වුණාද?මම නිර්මාණය කළ පළමු නාට්‍ය වෙන්නේ ‘පුත්‍ර සමාගම’ යි. 1985 වර්ෂයේ තමයි එය වේදිකා ගතවුණේ. මේ නාට්‍යට ම වසර තිහක් ගතවෙලා. එසේම දශක තුනකට වැඩි කාලයක් නාට්‍යයක් පවතින්නේ බොහොම අහම්බයෙන්. අනික් කාරණය වෙන්නේ මේ නාට්‍ය උළෙලට තෝරාගත් බහුතරයක් නාට්‍ය වසර විස්සකටත් වඩා රඟ දැක් වූ ඒවා වීමයි. මේ කරුණු සියල්ලම නාට්‍ය උළෙලේ නාට්‍ය තෝරා ගැනීමට බලපෑවා. ඒ අතරෙන් ‘තල මල පිපිලා’, ‘ගුරු තරුව’ වගේ නාට්‍ය පාසල් විෂය නිර්දේශයෙහි නිර්දිෂ්ට ග්‍රන්ථ බවට පත්වීමත් ඒ නාට්‍ය, නාට්‍ය උළෙලට ඇතුළත් කිරීමට යම් හේතුවක්.නාට්‍ය උළෙල ඔස්සේ ඉදිරිපත් වූ නිර්මාණ වලින් කියැවෙන්නේ් මේ සමාජයේ යම් සමාජ, දේශපාලන, සංස්කෘතික වෙනස්කම්වල හරස්කඩක්. මේ කියන කරුණු කාරණා සියල්ල සලකා බලා ‘දවස් පහළොස්දාහ’ නාට්‍ය උළෙලට නාට්‍ය තෝරා ගත්තා. මේ වනවිට නාට්‍ය රාශියක් වේදිකා ගත වී ඇති නිසා ඉන් ඉහත කියන කාරණය ඔස්සේ වුවත් නාට්‍ය තෝරා ගැනීම ඉතා දුෂ්කර කාර්යයක් වූ බවත් කිව යුතුමයි.අද වගේ කාලයක නාට්‍ය උළෙලක් සංවිධානය කිරීම ලෙහෙසි පහසු කටයුත්තක් නොවෙයි. නමුත් ඒ භාරදූර කාර්යයට ඔබ පිවිසෙනවා?නාට්‍ය උළෙලක් සංවිධානය කිරීමේදී පළමුතැනට එන්නේ මූල්‍ය අර්බුදය. ඊට පස්සේ නිර්මාණ වලට සහභාගි වන ශිල්පීන්ගේ අවිවේකී බව. ඔවුන් සියලු දෙනාම විවිධ වූ කාර්යයන්වල නිරත වී සිටින අය නිසා පුහුණුවීම්වලට ගෙන්වා ගැනීම කියන්නේ අපහසුම කාරණයක්. අවසානයේ ඒ සියල්ලම අපි ජය ගත්තා.ඒ මොකද අප අතර සිටින ඔවුන් බහුතරයක් නාට්‍යකරණය ඇෙඟ් පදම් වුණු අය නිසා. ඔවුන්ගෙන් විශාල සහයෝගයක් මට ලැබුණා. ඒත් සමඟම ලංකා ඛනිජ තෙල් නීතිගත සංස්ථාව ඔවුන්ගේ සමාජ සත්කාරක වැඩසටහනක් ලෙස වසර දෙක තුනක් තිස්සේ කරගෙන යන සංස්කෘතික මිනිසා පෝෂණය කිරීමේ වැඩසටහන නිසා අපට විශාල අනුග්‍රාහකයක් හිමි වුණා. එය මිල කළ නොහැකි කාරණයක්.මුල් කාලයේ වේදිකා ගතවුණු නාට්‍යවල රඟපෑ ශිල්පීන්ම ද අදත් ඒ නිර්මාණවල රඟපාන්නේ?මුල් කාලයේ වේදිකා ගතවුණු වේදිකා නාට්‍යවල රඟපෑ ශිල්පීන් තමයි අදත් නාට්‍ය උළෙලේ නිර්මාණ සඳහා දායක වෙන්නේ. පුත්‍ර සමාගම ශිල්පීන් කණ්ඩායම ඒ විදියටම ඉන්නවා. එය අදටත් ප්‍රදර්ශනය වන වේදිකා නාට්‍යයක්. මම දන්නා තරමින් විදේශ රටවල වැඩිම වාර ගණනක් ප්‍රදර්ශනය වුණු නාට්‍යය වෙන්නෙත් ඒකමයි. ‘තල මල පිපිලා’, ‘අන්දරේලා’ වගේ නාට්‍ය පෙන් වූ වාර ගණන කොපමණ ද කියලා අපිවත් දන්නේ නෑ. මේ අතර නවක ශිල්පීන් වුණත් මේ අතර නැතිවාම නොවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>20</day>
    </date>
    <link>http://www.dinamina.lk/2014/03/20/_art.asp?fn=f1403204</link>
    <topic>ජනතාවට බොරු කරලා මනාප ගන්නේ නෑ</topic>
    <author>සටහන සහ ඡායා- මැටිවල පියදාස හබරාදූව විශේෂ අනුග්‍රහය - හබරාදූව ප්‍රගතිශීලී ජනතාව</author>
    <content>දුෂ්කරතා මඟහරිමින් ජනතා සුබසිද්ධිය උදාකිරීමට දකුණුලක යුහුසුලු වන කාලයකි මේ. පත්ඉරුවලට පමණක් සීමා වූ සංවර්ධනයේ සිහිනය අද මිහිපිට විද්‍යාමාන වෙමින් පවතී. එවන් යුගයක පැවැත්වෙන මහජන මතය උරගා බැලෙන ඡන්ද සටන දකුණේ උණුසුම් මුහුණුවරකට පැමිණ තිබේ. ඉදිරියේ සිදු කෙරෙන සංවර්ධන කටයුතු පිළිබඳ ගාල්ල දිස්ත්‍රික් එ. ජ. නි. සන්ධාන පළාත් සභා අපේක්ෂක දකුණු පළාත් සභාවේ හිටපු සෞඛ්‍ය දේශීය වෛද්‍ය සමාජ සුබසාධන, ළමා රක්ෂණ හා කම්කරු අමාත්‍ය ඒ. ජී. සී. පියසිරි මහතා සමඟ කළ සංවාදයකි මේ.මේ වනවිට දකුණු පළාතේ පවතින දේශපාලන වාතාවරණය ගැන කතා කළොත්?එ. ජ. නි. සන්ධානය දැනට පවත්වනු ලැබූ අනෙකුත් පළාත් සභා මැතිවරණවලදී දිනූ මන්ත්‍රීවරුන්ටත් වඩා වැඩි මන්ත්‍රී සංඛ්‍යාවක් දකුණෙන් ජයග්‍රහණය කරන බව ඉර හඳ වගේ විශ්වාසයි.පසුගිය කාල පරිච්ඡේදය තුළ කුඩම්මාගේ සැලකිලි ලැබූ දකුණු පළාත මේ වනවිට සෑම ක්ෂේත්‍රයකින්ම දියුණුවෙමින් පවතිනවා. දුෂ්කර ගම් නියම්ගම්වල වෙසෙන දුගී දුප්පත් ජනතාවගේ සුබසාධනය, යටිතල පහසුකම් මෙන්ම රැකියා ඉඩකඩ පහසුකම් ලබාදීම නිසා ජනතාව දුගී දුප්පත්කමින් මිදිලා. එක්සත් ජාතික පක්ෂ රජය සමයේ සීමිත කොටසකට ලැබුණ වරප්‍රසාද අද සෑම පිරිසකටම ලැබෙමින් පවතිනවා.සෑම ග්‍රාම සේවක කොට්ඨාසයකම තිබූ පාගමනින් යෑමට නොහැකි මාර්ග, ගම නැඟුම යටතේ කොන්ක්‍රීට් කළා. ජලය බැස යාමට ඇති කාණු පද්ධති පවා කොන්ක්‍රීට් කර තිබෙනවා.1994 සිට මේ දක්වා දකුණු පළාත් සභාව අප ජයග්‍රහණය කළා. එ. ජ. නිදහස් සන්ධානය මේ වසර 20 පුරාම නොකඩවා සංවර්ධන කටයුතු කරගෙන යනවා. මං වගේම තවත් පළපුරුදු මන්ත්‍රීවරු විශාල පිරිසක් අපට ඉන්නවා.ගාල්ල දිස්ත්‍රික්කයේ ජාතික තලයේ දක්ෂ පළපුරුදු දේශපාලන නායකත්වය දෙන ජ්‍යෙෂ්ඨ අමාත්‍ය පියසේන ගමගේ, වතු යටිතල පහසුකම් අමාත්‍ය ගුණරත්න වීරකෝන්, නියෝජ්‍ය කථානායක චන්දිම වීරක්කොඩි, නියෝජ්‍ය අමාත්‍ය නිශාන්ත මුතුහෙට්ටිගම යන අමාත්‍යවරුන් හා පාර්ලිමේන්තු මන්ත්‍රීවරුන් වන වෛද්‍ය රමේෂ් පතිරණ, නීතිඥ මොහාන් පී. ද සිල්වා, මනූෂ නානායක්කාර යන ගාල්ල දිසාවේ මන්ත්‍රීවරු ද ගාල්ලේ ශීඝ්‍ර සංවර්ධනය වෙනුවෙන් සුවිශාල ජනතා මෙහෙවරක් ඉටු කරනවා.දකුණු පළාත් සභාවට ගාල්ල දිසාවෙන් වැඩිම මන්ත්‍රීවරු සංඛ්‍යාවක් පත්වෙමින් ජනාධිපතිතුමා ඇතුළු රජය තවදුරටත් පවත්වාගෙන යෑමට විශාල ශක්තියක් ලබාදෙනවා. මාතර හා හම්බන්තොටට ඒ ජය හිමිවෙනවා නියතයි.වසර 20ක් තිස්සේ දකුණු පළාත් සභාව නියෝජනය කළ මන්ත්‍රීවරයෙක් මෙන්ම වැඩබලන ප්‍රධාන ඇමැතිවරයා ලෙසත්, අනෙකුත් අමාත්‍යාංශවල වැඩබලන අමාත්‍යවරයෙක් ලෙසත්, වැඩබලන සභාපතිවරයා ලෙසත් මා මහජන මෙහෙවර ඉෂ්ට කර තිබෙනවා.මාගේ ස්වර්ණමය සේවා කාලය වනුයේ සෞඛ්‍ය, දේශීය වෛද්‍ය, සමාජ සුබසාධන, ළමා ආරක්ෂණ හා කම්කරු අමාත්‍යවරයා වශයෙන් මුලු මහත් දකුණු පළාතේ ජනතාවට විශාල මෙහෙවරක් ඉටු කළ කාලයයි. එ‍ලෙස සේවය කිරීමට හැකි වීම ගැන අද මා සතුටුවෙනවා.පළාත් සභාවෙන් ලබා දෙන සුබ සාධන කටයුතු ගැන කතා කළොත්?මහින්ද චින්තනයේ ප්‍රතිලාභ ගමේ ජනතාවට ලබාදීම සඳහා පළාත් සභාව පහසු ක්‍රමයක්. පළාත් සභාව තුළින් ජනතාවගේ ඇඟට දැනෙන සුබසාධන කටයුතු නිර්මාණය කළ යුතු වෙනවා.පළාතේ ජනතාවගේ දුගී දුප්පත්භාවය අවම කර ඔවුන්ගේ ආර්ථික තත්ත්වය නඟාසිටුවීම සඳහා රැකියා පහසුකම් ලබා දෙනවා. ජනතාවගේ යටිතල පහසුකම් නංවාලීමටත්, අධ්‍යාපනය, සෞඛ්‍ය, කෘෂිකර්මාන්තය, මාර්ග සංවර්ධනය, ගමනාගමන පහසුකම් මෙන් ම, අඩු ආදායම්ලාභීන්ට විශේෂ ආධාර ක්‍රම ලබාදීමට පළාත් සභාව තුළින් කටයුතු කරනවා.මේ සියලු කටයුතුවලට හොඳ දේශපාලන නායකත්වයක් මෙන්ම කැපවීමෙන් සේවය කරන රාජ්‍ය සේවක පිරිසකගේ අවශ්‍යතාවක් තිබෙනවා. මේ සියල්ල ම එකතුවන විට ජනතාවට එපාවී තිබෙන පළාත් සභා ක්‍රමය අත්‍යවශ්‍ය සේවා ආයතනයක් ලෙස හිතන්න, දකින්නට ජනතාවට හැකි වෙනවා.දකුණු පළාතේ සෞඛ්‍ය අමාත්‍යවරයා ලෙස වසර පහක් පුරා දකුණේ ජනතාවට ඉටු කරන ලද සේවාව ගැන කතා කළොත්?සුනාමියෙන් විනාශ වී ගිය සියලුම රෝහල් රාජ්‍ය හා රාජ්‍ය නොවන සංවිධානවල සහාය ඇතිව ප්‍රතිසංස්කරණය කරන්න අපට හැකි වුණා. අප සතු සම්පත් , වෛද්‍යවරු හා සේවකයන්ගේ කැපවීම මත දකුණේ කිසිම වසංගත රෝගයක් බෝවුණේ නෑ. මේ වනවිට දකුණේ සියලුම ග්‍රාමීය රෝහල් ප්‍රාදේශීය රෝහල් බවට පත් කර, එක වෛද්‍යවරයා සේවය කළ රෝහල්වලට වෛද්‍යවරු තුන්හතර දෙනා ලබාදී තිබෙනවා.එම රෝහල්වලට මේ වනවිට හෙද නිලධාරීන් ලබාදී තිබෙනවා. සියලුම රෝහල්වලට ගිලන් රථ ලබාදී තිබෙනවා. දකුණේ සෞඛ්‍ය තත්ත්වය නගා සිටුවීමට අවශ්‍ය සෑම ග්‍රාමසේවක වසමක්ම ආවරණය වන පරිදි මවු සංගම් පිහිටවූවා. විවිධ රෝග ගැන එම මවු සංගම් මගින් ජනතාව හා පාසල් දරුවන් දැනුවත් කරනවා. ගාල්ල, මාතර, හම්බන්තොට දිසාවල සෞඛ්‍ය මධ්‍යස්ථාන 16ක් ද, සෞඛ්‍ය ‍සේවා අධිකාරී කාර්යාල 17ක් ද ඉදිකෙරුණා. ශ්‍රී ලංකාවේ ප්‍රථම වතාවට යුවළකට දරු උපත් අවස්ථාවේදී පුරුෂයාටද ඒ ස්ථානයේ රැඳී සිටීමට හැකි සූතිකාගාරයක් සාදා තිබෙනවා.ගාල්ල දිසාවේ ඇල්පිටිය නගරයේ මිලියන 4750 වැයකර සිවු මහල් ගොඩනැගිලි සංකීර්ණයක් ඉදිකළා. එය ළදරු ඒකකයක්, ලේ බැංකුවක් වගේම අනෙකුත් අ‍ංගෝපාංගයන්ගෙන් ද පරිපූර්ණයි. මීට අමතරව ජංගම දන්ත ශල්‍යාගාරයක් හා ජංගම ලේ බැංකුවක් ද දකුණ පුරා දිනපතා සංචාරය කරනවා.පාසල් දන්ත ශල්‍යාගාරවල සේවය කළ සියලුම කාන්තාවන්ගේ රැකියා ස්ථිර කර, ස්ථිර පත්වීමක් ද ලබා දුන්නා. සෞඛ්‍ය අමාත්‍යාංශයේ වසර 15 – 20 සේවය කර මෙතෙක් ස්ථිර නොකළ සියලුම සේවකයන් ස්ථිර කළා. ඔවුන්ගේ ආර්ථික තත්ත්වය නගාසිටුවන්න අවශ්‍ය පියවර ගත්තා.මහජන සෞඛ්‍ය පරීක්ෂකවරුන්ට, මහජන සෞඛ්‍ය සේවිකාවන්ට අප නොමිලයේ යතුරුපැදි ලබා දුන්නා. මවුපියන් නොමැති දරුවන්ට රැකවරණය ලබාදීමට ළමා නිවාස ඇති කළා. ආබාධිත දරුවන්ගේ ආර්ථිකය නගාසිටුවීමට ගාල්ල කලේගාන ප්‍රදේශයේ නේවාසික වෘත්තිය පුහුණු සඳහා තෙමහල් ගොඩනැගිල්ලක් ඉදිකළා.පසුගිය කාලයේ සන්ධානයත් සමඟ එකට එක්වෙලා ජයග්‍රහණය කළ ජනතා විමුක්ති පෙරමුණ අද ඉන් ඉවත්වෙලා තනියම තරග කරනවා. මේ තත්ත්වය යටතේ සන්ධානය දකුණේ ජයග්‍රහණය හිමිකර ගන්නේ කොහොමද?මේ වනවිට දකුණු පළාත් සභාවේ හිටපු එ. ජා. පක්ෂයේ ප්‍රබල මන්ත්‍රීවරු පිරිසක් සමඟ ප්‍රාදේශීය සභා මන්ත්‍රීවරයකු වූ ක්‍රිශාන්ත පුෂ්පකුමාර (රත්තරං මල්ලී), පාර්ලිමේන්තු මන්ත්‍රීවරයකු වන මනූෂ නානායක්කාර මහතා යන දෙදෙනා සමඟ ප්‍රාදේශීය සභා මන්ත්‍රීවරු එ. ජා. පක්ෂ යෞවන බල මණ්ඩලවල නිලධාරීන් ඇතුළු එ. ජා. පයේ පිරිස් අපේ වේදිකාවට එනවා. තවත් විශාල පිරිසක් එ. ජ. නි. සන්ධානය වටා ඒකරාශි වෙලා ඉවරයි.ගිය වර ජනතා විමුක්ති පෙරමුණට ඡන්දය හා මනාප ලබාදුන් ශ්‍රී ලංකා නිදහස් පාක්ෂිකයනුත් අපට එක් වෙනවා. දකුණු පළාත් සභාව, අනෙකුත් පළාත් සභාවලටත් වඩා වැඩි මන්ත්‍රීවරුන් සංඛ්‍යාවක් ලබාගනිමින් ජයග්‍රහණය කරන බව අපට විශ්වාසයි.දකුණේ සිටින බුද්ධිමත් ජනතාව මහින්ද රාජපක්ෂ ජනාධිපතිතුමාට මෙවර සියයට අසූ හතකට වඩා වැඩි ඡන්ද ප්‍රතිශතයක් ලබා දෙනවා.ජනාධිපතිතුමාගේ වේගවත් සංවර්ධන කටයුතු අනුව දකුණ ශීඝ්‍රයෙන් දියුණු වෙමින් පවතිනවා. මේ තත්ත්වය හොඳින් දැක වටහා ගත් ගම් නියම්ගම්වල සිටින සුලු ජාතිකයන් මේ වනවිට අප වටා රොක්වී අවසානයි. ජනාධිපතිතුමා ඇතුළු මධ්‍ය රජයේ මැති ඇමතිවරු දකුණට ආ විට ඔවුන් පිළිගැනීම සඳහා තවත් විශාල පිරිසක් පොරකමින් සිටිනවා.දකුණු පළාත තුළ ඉතා අලංකාර රෝහල්, ‍පාසල්, ගොඩනැගිලි ඉදිවෙලා. එහෙත් සමහර රෝහල්වල බෙහෙත් නෑ. සමහර ‍පාසල්වල සුදුසුකම් නැති විදුහල්පතිවරු පත්කරලා. ගමනාගමනය මෙන් ම මහා මාර්ග ද ඉතා ම අබලන් තත්ත්වයක පවතිනවා. සමහර මාර්ගවල 6න් පසු බස් රථ ධාවනය වන්නේ නෑ. මේ පිළිබඳ ඔබගේ අදහස කුමක්ද?මහජනතාවට මොකක් හරි කියලා පළාත් සභාවට පත් වී එන සමහර මන්ත්‍රීවරු ඔවුන්ගේ බලය යොදා , පෞද්ගලික කටයුතුවල යෙදෙන බව පෙනී යනවා. මහජන මුදලින් යැපෙන මන්ත්‍රීවරු මේ ආකාරයට හැසිරෙන විට, ඔවුන් යටතේ සිටින නිලධාරින් ද ඔවුන්ට අවශ්‍ය ආකාරයට කටයුතු කරනවා.ඒ නිසා දුර බැහැර සිට එන ජනතාවට විශාල අපහසුතාවකට මෙන් ම, කලකිරීමට ද පත් වෙනවා. මහජනයා කලකිරීමට හෝ අපහසුතාවට පත් නොකර, පළාත් සභාව ජනතාවට නිසි අයුරින් සේවාවන් ඉටුකරන පළාත් සභාවක් බවට පත්කිරීම මගේ අරමුණයි.මාර්ග නඩත්තුව සඳහා විශාල මුදලක් වැය වෙන ආකාරයට බෝක්කු, පාලම්, මාර්ග කැඩී බිඳී යනවා. මේ සඳහා විශාල මුදලක් වැය කිරීමට සිදුවෙනවා.බර වාහන පැදවීම තහනම් මාර්ගවල බාර වාහන ධාවනය කිරීම නිසාත් මාර්ග විනාශ වෙනවා. මේ සඳහා මහජනතාව ද වගකිව යුතුයි. අලුතෙන් පාර හදනවාට වඩා, තියෙන පාරවල් ටික මහජනතාවට ප්‍රයෝජනවත් ආකාරයට මනා කළමනාකරණය කිරීම මාර්තු මස 29 වැනිදා පත් වන අලුත් පළාත් සභාවේ වගකීමක් විය යුතුයි.සමහර බස් ඩිපෝවල වැරැදි නිසා සමහර මාර්ගවල 6න් පසු බස්රථ නොමැති බව ජනතාව නිතර නිතර කියනවා. අපි මේ සියලු දෝෂ මෙවර නැති කිරීමට කටයුතු කරනවා. අලුත් සභාවෙන් අලුත් පාලන ක්‍රමයක් මගින් මීට වඩා වැඩි පහසුකම් ලබාදීමට සැලැසුම්සහගතව කටයුතු කිරීම අපේ බලාපො‍ෙරාත්තුවක්. මහජනතාවගේ සුබ සාධනය වෙනුවෙන් මේ වසර තුළ රාජ්‍ය නොවන හා රජයේ ආධාර මත රුපියල් කෝටි 500කට වැඩි මුදලක් ලබාදී තිබෙනවා.අලුත් ගොඩනැගිලි ඉදිවුණාට සමහර රෝහල්වල අධිකාරින්ගේ වැරැදි අඩුපාඩු නිසා බෙහෙත් හිඟ වෙනවා. එමෙන්ම සමහර පාසල්වලට සුදුසුකම් නැති විදුහල්පතිවරු පත්කර තිබෙන බව මා පිළිගන්නවා. මෙවර පළාත් සභාවට පත්වන අධ්‍යාපන ඇමැතිවරයා ලවා මේවා වෙනස් කිරීමට කටයුතු කළ යුතුයි.මහින්දෝදය වැඩසටහන යටතේ නියෝජ්‍ය කථානායක හබරාදූව ශ්‍රී ලංකා නිදහස් පක්ෂයේ ප්‍රධාන සංවිධායක පාර්ලිමේන්තු මන්ත්‍රී චන්දිම වීරක්කොඩි මහතාගේ ඉල්ලීම අනුව ජනාධිපති මහින්ද රාජපක්ෂ මැතිතුමා විසින් මහින්දෝදය පාසල් 7ක් හබරාදූවට පමණක් ලබාදී තිබෙනවා.එවැනි පාසල් 7ක් ලැබුණේ හබරාදූවට පමණයි. ඒ හබරාදූව දරුවන්ගේ වාසනාවටයි. හම්බන්තොට වරාය, මත්තල ගුවන් තොටුපළ, අධිවේගී මාර්ගය ජනාධිපති මහින්ද රාජපක්ෂ මැතිතුමාගේ මඟපෙන්වීම යටතේ දකුණේ ශීඝ්‍ර සංවර්ධනයට පිටිවහතක්වෙලා. තව නොබෝ දිනකින් අධිවේගි මාර්ගයෙන් හා දුම්රිය මාර්ගයෙන් කතරගම වන්දනාවේ යෑමේ වාසනාව ද ජනතාවට හිමි වෙනවා.විවිධ දේශපාලන පක්ෂ බලය ලබා ගැනීමට පොරොන්දු දෙනවා. බලය ලබාගැනීමෙන් පසු එම පොරොන්දු අමතක වෙනවා. මේ පොරොන්දු දේශපාලනයෙන් මිදී ශ්‍රී ලංකාවේ දේශපාලනය කරන්න පුළුවන් ද?මේ රට තුළ සිටින්නේ බුද්ධිමත් ඡන්ද දායකයන්. ඒ නිසා බොරු පොරොන්දු දී බලය ලබා ගන්න පුළුවන් වන්නේ එක් වතාවක් පමණයි. ඒ නිසා පොරොන්දු දේශපාලනය ශබ්ද කෝෂයෙන් ඉවත් කරන්න කාලය ඇවිත්.ජනතා විමුක්ති පෙරමුණ මේ රටේ ජනතාවට වැඩක් කරන පක්ෂයක් නෙමෙයි. ඒ අය දන්නේ රූපවාහිනී නාළිකාවක් අල්ලගෙන ජනාධිපතිතුමාටයි, රජයටයි බනින්න විතරයි. එහෙම නැත්නම් කොටුවේ දුම්රිය ස්ථානයට ගිහිල්ලා, එසේත් නැතිනම් වටරවුමකට ගිහින් පිකටින් හෝ උද්ඝෝෂණය කරන එකයි. මේ තත්ත්වය තේරුම් ගත් දකුණේ බුද්ධිමත් ජනතාව ඒ අය අයින් කර දැම්මා.පසුගිය වාරයේ සන්ධාන‍යත් සමඟ සිටිවිට මන්ත්‍රීවරු 14 දෙනෙක් සිටි ජනතා විමුක්ති පෙරමුණ, මේ වනවිට 2කට අඩුවෙලා. මාර්තු 29 වැනිදා පවත්වන ඡන්දයෙන් මුළු දකුණෙන්ම ජවිපෙන් පත්වන්නේ එක මන්ත්‍රීවරයයි. ඒක සක්සුදක්සේ ම පැහැදිලියි.ජනාධිපතිතුමා අපට ආදර්ශයක් දෙනවා. මේ රටේ නායකයන් ඕනෑ තරම් අපට ඉන්නවා. රටට අවශ්‍ය වන්නේ නායකයන් නෙමෙයි. පළාත් සභාවට තෝරා පත්කර ගත යුත්තේ ජනතා සේවකයන්. ජනතාව වෙනුවෙන් කැප විය යුතු, වගකීමෙන් කටයුතු කරන පිරිසක් මිස බොරු සෝබනකාරයන් නොවෙයි.ඉටුකළ හැකි දේ පිළිබඳ මෙන්ම නොකළ හැකි දේ පිළිබඳ ජනතාවට පැහැදිලි කර දීම අපේ යුතුකමක්. එහෙත් මනාප ලබා ගැනීමට ජනතාවට බොරු කළොත්, තමන්ගේ ගමන් මඟ අතර මඟදී නවතිනවා.අවසාන වශයෙන් ඔබතුමා දේශපාලනයට යොමු කළ හබරාදුව ජනතාවට දෙන පණිවිඩය කුමක්ද?මාගේ අංකය එක. හබරාදූව මගේ මහගෙදර නිසා, හබරාදූවෙන් වැඩි ඡන්ද 25000ක් ලැබෙන බව මට ඉර හඳ වගේ විශ්වාසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n1403212</link>
    <topic>ලේක්හවුස් ඡායාරූප ශිල්පියාට කොටහේන OICගෙන් තර්ජන</topic>
    <author/>
    <content>ලේක්හවුස් ආයතනයේ ඡායාරූප ශිල්පියෙකු රාජකාරි කටයුත්තකට කොටහේන ප්‍රදේශයට ගොස් ලේක්හවුස් ආයතනයට අයිති ගොඩනැගිල්ලක ඡායාරූපයක් ගන්නා අවස්ථාවේ, අනවසරයෙන් එම ගොඩනැගිල්ලේ පදිංචිව සිටින කාන්තාවක විසින් ඡායාරූප ශිල්පියාට එරෙහිව කොටහේන පොලිසියේ ව්‍යාජ පැමිණිල්ලක් දමා ඇත. එම පැමිණිල්ල විභාගයට ගත් කොටහේන පොලිසියේ ස්ථානාධිපතිවරයා එම කාන්තාව ඉදිරියේ ඒකපාර්ශවිකව කටයුතු කරමින් තමාට ඉතාමත් පහත් ආකාරයෙන් අපහාසාත්මකව හා තර්ජනාත්මකව බැන වැදුණු බවටපොලිස්පති එන්. කේ. ඉලංගකෝන්, ආරක්ෂක ලේකම් හා නීතිය හා සාමය පිළිබඳ අමාත්‍යාංශයේ ලේකම්වරයා වෙත පැමිණිල්ලක් කර තිබේ.ඡායාරූප ශිල්පියා පොලිස්පතිවරයා වෙත කළ පැමිණිල්ලේ සඳහන් වෙන්නේ අදාළ කාන්තාව ඉදිරියේ දී ඇය කියන අසත්‍ය කාරණාවලට පමණක් ඇහුම්කම් දී තමාට සිද්ධිය ගැන කිසිවක් හෙළි කිරීමට හෝ පැවසූ කරුණු ද සැලකිල්ලට නොගෙන මෙම තර්ජන හා අපහාස සිදුකළ බවය.මෙම පැමිණිල්ල කර ඇත්තේ ලේක්හවුස් ආයතනයේ ඩේලිනිවුස් හා ඔබ්සවර් පුවත්පත්හී මාණ්ඩලික ඡායාරූප ශිල්පී මහින්ද විතානාච්චි මහතාය.ඔහු පසුගිය මාර්තු 6වැනි දා ලේක්හවුස් ආයතනයේ සමාගම් ලේකම්තුමියගේ අවසරය මත කොටහේන ප්‍රදේශයේ ගොඩනැඟිල්ලක ඡායාරූප ගැනීමට ගොස් ඇත්තේ තවත් සේවකයකු සමඟ ලේක්හවුස් ආයතනයේ වෑන් රථයකින් ය.එම ගොඩනැඟිල්ල ලේක්හවුස් ආයතනයට අයත් එකකි. එය වෙනත් පිරිසක් බලහත්කාරයෙන් භුක්ති විඳියි. ඒ සඳහා නඩු පැවරීමේ අරමුණින් ගොඩනැඟිල්ලේ ඡායාරූප ගෙන ඒමට ඔහු ගොස් තිබේ.මෙම ඉඩමේ බලහත්කාරයෙන් රැඳීසිටීම සම්බන්ධයෙන් මේ වනවිට නිවාස කොමසාරිස්වරයා ඉදිරියේ නඩුවක් ද විභාගවෙමින් පවතී.අදාළ කර්තව්‍යය නිමකර ඡායාරූප ශිල්පියා වාහනයට නැග ආපසු යාමට සූදානම්ව වාහනයේ සිට තවත් ඡායාරූපයක් ගන්නා අවස්ථාවේ එම ගොඩනැඟිල්ලේ සිටි කාන්තාවක් ඡායාරූප ගැනීම වළක්වාලමින් මොහුට තර්ජනය කර තිබේ.පසුව ඡායාරූප ශිල්පියා ඔහුගේ අනන්‍යතාව ද ඇයට තහවුරු කැර ඇත. ඇය රථයට යාමට නොදී හරස් කර එතැන සිටම කොටහේන පොලිස් ස්ථානාධිපතිවරයාට කතා කර පසුව ඡායාරූප ශිල්පියාගේ ඡායාරූප බලෙන්ම ඇගේ ජංගම දුරකථනයට ගෙන ඇත.සිද්ධිය එතැනින් අවසන් වී දින කිහිපයකට පසුව නැවතත් දුරකථනය මගින් ඔහු පොලිසියට කැඳවා අදාළ කාන්තාව කරන ලද පැමිණිල්ලක් මත කො‍ටහේන පොලිස් ස්ථානාධිපතිවරයා එම කාන්තාව සහ තවත් පුද්ගලයකු ඉදිරියේ එම පැමිණිල්ල විභාග කර ඇත්තේ ඉතාමත් අශෝභන ආකාරයෙන් බව ඡායාරූප ශිල්පියා පොලිස්පතිවරයාට කළ පැමිණිල්ලේ සඳහන්ය.මේ ස්ථානාධිපතිවරයා හා අදාළ රූමත් කාන්තාව අතර ඇති සම්බන්ධය කුමක්දැයි ද විතානාරච්චි මහතා සිය ලිපියේ විමසා ඇත.මෙයට පෙර අවස්ථාවක ද ඉහත කී ඉඩම විකිණීමට ඇති බවට පුවරුවක් මෙම ස්ථානාධිපතිවරයා සවිකොට තිබිය දී ලේක්හවුස් ආයතනයේ පැමිණිල්ලක් මත එම පුවරුව ඉවත්කර ඇත. ඉඩම විකිණීමට ඇති බවට තම පුද්ගලික දුරකථන අංක දමා පුවරුවක් සවිකර ඇත්තේ මේ ස්ථානාධිපතිවරයා ඉඩම් ජාවාරමකට සම්බන්ධ බැවින් බවට ද මේ වනවිට පරීක්ෂණ කෙරෙමින් පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n1403213</link>
    <topic>උතුරු පළාත් මහ ඇම­ැතිගෙන් ප්‍රධාන ලේකම්වරියගේ වැඩට බාධා</topic>
    <author>ශිරෝමි අබයසිංහ</author>
    <content>උතුරු පළාත් මහ ඇමති සී.වී.විග්නේෂ්වරන් මහතා එම තනතුරට පත් වු දිනයේ සිටම පළාත් සභාවේ ප්‍රධාන ලේකම්වරියගේ ධූරයට ඇඟිලි ගසමින් ඇය ඉන් ඉවත් කිරීමට ගන්නා උත්සාහ වළක්වන ලෙසත් මහ ඇමතිවරයා ලේකම්වරියගේ මූලික අයිතිවාසිකම් උල්ලංඝණය කර ඇති බවට ප්‍රකාශයක් නිකුත් කරන ලෙසත් ඉල්ලමින් උතුරු පළාත් සභාවේ ප්‍රධාන ලේකම් විජයලක්ෂ්මි රමේෂ් මහත්මිය ශ්‍රේෂ්ඨාධිකරණය හමුවේ මූලික අයිතිවාසිකම් පෙත්සමක් ගොනු කර තිබේ. මෙම 24 දා පෙත්සම අධිකරණය හමුවේ සළකා බැලීමට නියමිතය.සි.වී.විග්නේෂ්වරන්,ජනාධිපති ලේකම් ලලිත් විරතුංග,උතුරු පළාතේ ආණ්ඩුකාර ජි.ඒ.චන්ද්‍රසිරි,රාජ්‍ය සේවා කොමිෂන් සභාවේ සභාපති ආචාර්ය දයාසිරි ප්‍රනාන්දු, මහත්වරුන් සහ කොමිසමේ සියලුම සාමාජිකයින් සහ නිතීපතිවරයා වගඋත්තරකරුවන් ලෙස නම් කර තිබේ.පළාත් සභාවේ ප්‍රධාන ලේකම් පත් කිරිමේ සහ මාරු කිරිමේ බලතල මහ ඇමතිවරයාට හෝ එහි අමාත්‍ය මණ්ඩලයට නොමැති බවත් ඒ සඳහා බලතල ඇත්තේ ජනාධිපතිවරයාට බවත් පෙත්සම්කාරිය සඳහන් කරන්නීය.සිය ධූරයේ කටයුතුවලට ඇඟිලි ගසමින් තමන් ඉවත් කිරිමට මහ ඇමතිවරයා ගන්නා උත්සහය නීති විරෝධි ,අසාධාරණ සහ නීතිය හමුවේ අසමාන ලෙස ලෙස සැලකීමක් බව සඳහන් කරන පෙත්සම්කාරිය ආණ්ඩු ක්‍රම ව්‍යවස්ථාවේ 12(1),12(2) ,14(1),සහ 14(1)ජී ව්‍යවස්ථාවන් තමන් සම්බන්ධයෙන් උල්ලංඝණය වී ඇතැයි ප්‍රකාශයට පත් කරන ලෙස අධිකරණයෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n1403214</link>
    <topic>ත්‍රස්තවාදීන්ට උඩගෙඩි දෙන මෙරට මාධ්‍ය නඩයට ඩයස්පෝරාවේ හැඳුනුම්පත්</topic>
    <author>විජයානි එදිරිසිංහ</author>
    <content>මෙරටින් පලා ගොස් කොටි ත්‍රස්තවාදීන්ට සහාය ‍දක්වන මාධ්‍ය නඩයට කොටි ඩයස්පෝරාවෙන් හැඳුනුම්පත් ලබාදී තිබේ. ආරක්ෂක බුද්ධි අංශ එම තොරතුරු අනාවරණය කරගෙන ඇති ආකාරයටම මෙරට සිංහල මාධ්‍යවේදීන් ඇතුළු පනහකට වැඩි සංඛ්‍යාවකට එම හැඳුනුම්පත ලබා දී ඇති බව පැවසේ.කොටි ත්‍රස්තවාදීන්ගේ ජාත්‍යන්තර ජාලයේ කොටි නායකයන්ගේ අත්සන සහිතව නිකුත් කර ඇති මේ හැඳුනුම්පත භාවිත කර මාධ්‍යවේදීන් ගණනාවක් මෙවර ජිනීවා සමුළුවට සහභාගී වී ඇති බවද පැවසේ.මොවුන් එම හැඳුනුම්පත භාවිතා කරමින් ජිනීවා සමුළුවට පමණක් නොව කොටි නායකයන්ගේ විවිධ සාකච්ඡා, සම්මන්ත්‍රණ ආදියටද සහභාගී වන අතර කොටි නායකයන් හමුවීමට ඔවුන්ට කිසිදු බාධාවක් නැත.මෙරට සිටිය දී හොර ‍රහසේ කොටි ත්‍රස්තවාදයට හිතවත්ව රටට එරෙහිව විවිධ තොරතුරු සපයා ත්‍රස්තවාදීන්ට රට විනාශ කිරීමට සහාය දක්වා ඇති මේ මාධ්‍ය නඩය මානුෂීය මෙහෙයුමේ අවසන් භාගයේදී විදෙස් රටවලට පැනගොස් කොටි ජාත්‍යන්තර ඩයස්පෝරාවට සහාය දක්වමින් විවිධ කුමන්ත්‍රණ සඳහා තොරතුරු එක්රැස් කිරීමේ යෙදී සිටින බවට ද තොරතුරු හෙළිකරගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n1403215</link>
    <topic>පළමු බන්ධනාගාර පාසල ජනපති සුරතින් අද විවෘතවේ</topic>
    <author> මහින්ද අලුත්ගෙදර</author>
    <content>ශ්‍රී ලාංකේය අධ්‍යාපන ක්ෂේත්‍රයේ නව සන්ධිස්ථානයක් සනිටුහන් කරමින් ඉදිකළ ප්‍රථම බන්ධනාගාර පාසල ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (21) විවෘත කෙරේ.බන්ධනාගාර නේවාසිකයන්ගේ අධ්‍යාපන අයිතීන් සුරැකීමේ අරමුණින් ඉදිකළ ශ්‍රී ලංකාවේ ප්‍රථම බන්ධනාගාර පාසල වටරැක බන්ධනාගාරපරිශ්‍රයේ ස්ථාපිතකර තිබෙන අතර එය හෝමාගම "සුනීත විද්‍යාලය" ලෙස නම්කර තිබේ. මෙහි 8,9,10,11 ශ්‍රේණි සඳහා අධ්‍යාපනය ලබාදීම පළමු අදියර යටතේ සිදුකෙරේ.සුනීත විද්‍යාලය ඉදිකිරීම සඳහා වැය කර ඇති මුදල රුපියල් මිලියන 20ක් වන අතර එහි අධ්‍යාපනය ලබන පිරිසගේ අවශ්‍යතාවය වෙනුවෙන් මහින්දෝදය තාක්ෂණික විද්‍යාගාරයක් ස්ථාපිත කර තිබීම විශේෂත්වයකි. ඒ මඟින් පරිගණක දැනුම, භාෂා දැනුම, දුරස්ථ අධ්‍යාපනය ලබා ගැනීමට හැකිවන අතර විද්‍යාගාරයක් හා ගණිතාගාරයක් ද මෙහි ස්ථාපිතකර ඇත.දිගු කාලීනව බන්ධනාගාරගත වී සිටින නේවාසික රැඳවියන් බොහෝ පිරිසක් අ.පො.ස සාමාන්‍ය පෙළ මට්ටමට අඩු අධ්‍යාපනයක් ලබා ඇති බව හඳුනාගෙන තිබෙන අතර බන්ධනාගාරයෙන් නිදහස් වීමෙන් පසු ඔවුන්ට වඩා යහපත් ජීවිතයක් ලබාදීමේ දී දැනුම, ආකල්ප, කුසලතා වර්ධනය කිරීමේ අරමුණින් මෙම පාසල ආරම්භ කෙරේ.සාමාන්‍ය පාසලක පරිපාලනය පවත්වාගෙන යන ආකාරයටම මේ පාසල ද පවත්වාගෙන යාම සිදුකරන අතර අධ්‍යාපන අමාත්‍යාංශය සහ පුනරුත්ථාපන හා බණ්ධනාගාර ප්‍රතිසංස්කරණ අමාත්‍යාංශය ඒකාබද්ධව මේ ව්‍යාපෘතිය ක්‍රියාත්මක කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n1403216</link>
    <topic>කහටගස්දිගිලිය මධ්‍ය මහ විද්‍යාලයේ තාප්පයක් කඩාවැටී සිසුන් 4කට තුවාල</topic>
    <author>අනුරාධපුර මධ්‍යම විශේෂ, අමිල ප්‍රභාත් වනසිංහ</author>
    <content>කහටගස්දිගිලිය මධ්‍ය මහ විද්‍යාලයේ තාප්පයක් ඇඟ මතට පෙරළීමෙන් එම විද්‍යාලයේ සිසුන් සිව් දෙනෙකු තුවාල ලබා ඊයේ (20) දහවල් ප්‍රතිකාර සඳහා කහටගස්දිගිලිය සහ අනුරාධපුර ශික්ෂණ රෝහලට ඇතුළත් කර ඇත.ඊයේ උදෑසන 10.45ට පමණ පාසල් විවේක කාලයේ දී මෙම අනතුර සිදු වූ බව පාසල් ආරංචි මාර්ග සඳහන් කරයි. විද්‍යාලයේ අතහැර දමා තිබූ අඩි 12ක දිගින් යුතු අඩි 4 1/2ක් පමණ උස මෙම තාප්පයට 4වන ශ්‍රේණියේ සිසුන් සිව් දෙනෙකු නැග විනෝදයට පැද්දෙමින් සිටිය දී හදිසියේම තාප්පයේ කොටසක් කඩා වැටී ඔවුන් ඊට යටවීමෙන් මේ අනතුර සිදු වී ඇත.තාප්පයේ කොටස්වලට යටවීමෙන් තුවාල ලැබූ සිසුන් දෙදෙනෙකුට බරපතළ තුවාල සිදුවී ඇති අතර එක් සිසුවෙකුගේ පාදයක සහ අතක අස්ථි බිදී ඇති බවත් අනෙක් සිසුවාගේ අතක අස්ථි බිදී ඇති බවත් අනුරාධපුර ශික්ෂණ රෝහල් ආරංචි මාර්ග සඳහන් කරයි.තුවාල ලැබූ අනිත් සිසුන් දෙදෙනාගෙන් එක් අයකු කහටගස්දිගිලිය රජයේ රෝහලේ ප්‍රතිකාර ලබන අතර ඔහුට සැළකිය යුතු මට්ටමක ශරීරයේ බාහිර තුවාල සිදුව තිබෙන බවත් අනෙක් සිසුවාට සුළු තුවාල සිදු වී ඇති නිසා බාහිර රෝගී අංශයෙන් ප්‍රතිකාර ලබා දී පිටත්කර හැරි බව කහටගස්දිගිලිය රෝහල් ආරංචි මාර්ග කියයි. කඩා වැටුණූ තාප්පය බ්ලොක් ගලින් තනා ඇති බවත් එහි එක් කොටසක් ද කඩා වැටී තිබූ බව විද්‍යාල ආරංචිමාර්ග සදහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n1403217</link>
    <topic>සභාවේ ගණ පූරණය නෑ කතානායක සීනුව හඬවයි</topic>
    <author>රන්ජිත් පද්මසිරි, චමීර ඇල්ලදෙණිය සහ සන්ධ්‍යා කරුණාරත්න</author>
    <content>සභාවේ ගණ පූරණය නොමැතිවීම නිසා මන්ත්‍රීවරුන් කැඳවීමේ සීනුව නාද කිරීමට ඊයේ (20) පස්වරු 1.20ට පමණ කතානායක චමල් රාජපක්ෂ මහතා පියවර ගත්තේය.කොළඹ දිස්ත්‍රික් මන්ත්‍රී (එජාප) රවී කරුණානායක මහතා සභා ගර්භයේ ගණ පූර්ණය නොමැති බව මුලසුනේ අවධානය යොමු කළේය. එහෙත් මන්ත්‍රීවරුන් කැඳවීමේ සීනුව නාද කළ අවස්ථාවේසභාව පවත්වාගෙන යාමට අවශ්‍ය ගණ පූරණය ලබා දෙනවා වෙනුවට එජාපයේ මන්ත්‍රීවරුන් සියලු දෙනාම සභාවෙන් පිටව ගියෝය.සීනුව නාද කිරීමත් සමඟම ආණ්ඩු පක්ෂයේ මන්ත්‍රීවරුන් අසුන් ගැනීමෙන් පසු නියමිත ගණ පුරණයට අවශ්‍ය මන්ත්‍රීවරු සභාවට සිටීම නිසා කතානායකවරයා සභාවේ කටයුතු ඉදිරියට රැගෙන ගියේය. මේ නිසා සභා රැස්වීම කඩාකප්පල් කිරීමේ අදහසින් එජාප මන්ත්‍රීවරුන් පිටව ගියද සභාව රැස්වීම පවත්වාගෙන ගිය නිසා ඔවුන්ගේ අරමුණ ලත් තැනම ලොප් විය.අනතුරුව සභාව පවත්වාගෙන යන අතරතුර පිටව ගිය එජාප මන්ත්‍රීවරු එකා දෙන්නා පැමිණ අසුන්ගෙන විවාදයට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n1403218</link>
    <topic>රාජ්‍ය නාට්‍ය සම්මාන ප්‍රදානෝත්සවය අද</topic>
    <author/>
    <content>රාජ්‍ය නාට්‍ය උළෙලේ සම්මාන ප්‍රදානෝත්සවය අද (21) සවස 6.30ට බණ්ඩාරනායක අනුස්මරණ සම්මන්ත්‍රණ ශාලාවේ දී සංස්කෘතික හා කලා කටයුතු ඇමැති ටී.බී.ඒකනායක මහතාගේ ප්‍රධානත්වයෙන් පැවැත්වේ.මෙම උළෙළ සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය නාට්‍ය අනුමණ්ඩලය එක්ව සංවිධානය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n1403219</link>
    <topic>මැතිවරණ ප්‍රචණ්ඩක්‍රියා වලට මත්පැන් මූලික වෙනවා</topic>
    <author># තිළීණි අධිකාරි</author>
    <content>මැතිවරණ ප්‍රචණ්ඩක්‍රියා සඳහා මත්පැන් මුලික වන බැවින් මතට තිත තබා මැතිවරණ කටයුතු පවත්වාගෙන යාමට සියලුදෙනා අදිටන් කළයුතු බව මැතිවරණ කොමසාරිස් මහින්ද දේශප්‍රිය මහතා සඳහන් කරයි.පරිසරයට අහිතකර වන පොලිතින් භාවිතයද මැතිවරණයේ දි අවම කරන ලෙස ද ඒ මහතා මෙහිදි ඉල්ලිමක් කළේය.මැතිවරණ කොමසාරිස් මහින්ද දේශප්‍රිය මහතා මේ බව පැවසුවේ ඊයේ (20) මැතිවරණ කොමසාරිස් කාර්යාලයේ පැවති මාධ්‍ය හමුවකට එක්වෙමිනි.එහිදි මැතිවරණ කොමසාරිස්වරයා මෙසේ ද පැවැසිය.මැතිවරණ ප්‍රචන්ඩ ක්‍රියා සඳහා මත්පැන් භාවිතා කිරිමද හේතු වෙනවා. එක් අපේක්ෂකයෙකුගේ පෝස්ටර් මත වෙනත් අපේක්ෂකයෙකුගේ පෝස්ටර් ඇලවිමට යෑම ප්‍රචණ්ඩ ක්‍රියා සඳහා මුලික හේතුවක්.මෙවර මැතිවරණයේදි නීතී උල්ලංඝනය විම් පිළිබඳ පැමිණිලි වැඩිව තිබෙන්නේ බස්නාහිර හා දකුණ යන පළාත් සභාවන් දෙකෙහිම මැතිවරණ කටයුතු පැවැත්වීම නිසයි.බස්නාහිර හා දකුණු පළාත් සභා දෙකෙහිම මැතිවරණ සම්බන්ධව සියලුම ප්‍රචාරක කටයුතු මේ මස 26 වැනිදා මධ්‍යම රාත්‍රි 12.00 වන විට අවසන් වනවා. මෙවැනි නිහඬ කාලසිමාවක් ලබාදුන්නේ ඡන්ද දායකයාට තමා ලද සියලු තොරතුරු පිළිබඳ හොඳින් සිතා සුදුසු තීරණයක් ගැනිමට කාල වේලාව ලබාදිමටයි.රජයේ නිලධාරින් සියලුදෙනා තම රාජකාරි වේලාව ඇතුළත මැතිවරණ කටයුතුහී නිරත විම නොකළ යුතුයි. කාර්යාල වේලාවෙන් පසුව හා නිවාඩු දින වලදි මැතිවරණ කටයුතු සම්බන්ධව ක්‍රියා කළ හැකියි.මනුෂ්‍යබාවය,රටට ආදරය කිරිමේ ගුණය හා පරිනතභාවය තිබේ නම් දේශපාලනය සඳහා වෙනත් සුදුසුකමක් අවශ්‍ය වන්නේ නෑ.මැතිවරණ අපේක්ෂකයන්ගේ වත්කම් බැරකම් පිළිබඳ මට ප්‍රකාශ නිකුත් කරන්න බැහැ. දේශපාලන පක්ෂවල ගුණ යහපත්කම නිසා අදාළ ලියකියවිලි මැතිවරණ කොමසාරිස් කාර්යාලයට ලබා දි තිබෙනවා.ඕනැම පක්ෂයක පක්ෂ නායකයා රැස්විමට සහභාගිවන්නේ නම් රැස්විම් භුමියෙන් පිටත සාධාරණ දුරක් සැරසිලි කිරිම සඳහා ඉඩ සලසා දි තිබෙනවා. සන්ධාන ගත පක්ෂවල නායකයන් ආ පමණින් මෙසේ සැරසිලි කිරිමට ඉඩ ලබාදෙන්නේ නෑ.මෙවර මැතිවරණ ප්‍රචාරක කටයුතු සඳහා යොදාගත් රාජ්‍ය ආයතනයක වාහනයක් අත්අඩංගුවට ගැනිමට හැකි වුනා. ඉදිරි ඡන්ද විමසිම් කාලසීමාවන්හීදී අපේක්ෂකයන් තම ප්‍රචාරක කටයුතු සඳහා කුලි පදනම යටතේ වාහන ලබාගන්නේ නම් ඒ පිළිබව විගණකාධිපතිවරයා හා මැතිවරණ කොමසාරිස්වරයා දැනුවත් කිරිමක් කළ යුතුයි.පොලිස් නිලධාරින්ට හැරුනවිට ඡන්ද මධ්‍යස්ථාන සඳහා ගිනි අවි රැගෙන ඒමට කිසිම අයෙකුට අවසර නෑ.මෙවර ඡන්ද මධ්‍යස්ථානයන්හි සේවයට සඳහා 45000-50000 ක් ,ඡන්ද ගණන් කිරිමට 25000-27500 ක් පමණ රාජ්‍ය නිලධාරින් පිරිසක් යොදාගැනිමට බලාපොරොත්තු වන අතර ඡන්ද මධ්‍යස්ථාන සඳහා අවම වශයෙන් පොලිස් නිලධාරින් 8500 ක්ද,සංචාරක හා සේවා මුර සඳහා පොලිස් නිලධාරින් 2500 ක්ද,ඡන්ද ගණන් කිරිමේ මධ්‍යස්ථානවල සේවය සඳහා 2500-3000 ක්ද,කැරලි මර්දනය කිරිම සඳහා පොලිස් නිලධාරින් 1500 ක් ද ලෙස යොදවාගන්නට බලාපොරොත්තු වනවා.තැපැල් ඡන්ද ගණන් කිරිම සවස 4.15 වන විට ආරම්භ වන අතර පළමු තැපැල් ඡන්ද ප්‍රතිඵලය රාත්‍රි 8.00 පමණ වනවිට නිකුත් කිරිමට බලාපොරොත්තු වනවා. පළමු ඡන්ද ප්‍රදේශයේ ප්‍රතිඵලය මධ්‍යම රාත්‍රියට ප්‍රථම නිකුත් කිරිමටත් බලාපොරොත්තු වනවා.තමාගේ වටිනා ඡන්දය 29 වැනිදා භාවිතා කර තම ඡන්ද අයිතිය ලබාගන්නා ලෙසද ඡන්දය භාවිතා කරන්නන් හට සියලු ආරක්ෂාව ලබාදිමට පොලිස්පතිතුමා සහතිකව ඇති බවද බිය නොවි තම ඡන්දය භාවිතා කරන ලෙසද මේ මාධ්‍ය හමුවේදි මැතිවරණ කොමසාරිස්වරයා වැඩිදුරටත් පවසා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032110</link>
    <topic>විගණන නිලධාරින්ට බැණ තර්ජනය කරලා</topic>
    <author>අසේල කුරුළුවංශ</author>
    <content>එක්සත් ජාතික පක්ෂ පාලනය යටතේ පවතින පාතහේවාහැට ප්‍රාදේශීය සභාවේ සභාපතිවරයා හා ඔහුගේ ඥාති සහෝදරයකු වාර්ෂික විගණනය සඳහා එහි ගිය රජයේ විගණන නිලධාරින් පිරිසකට බැණ තර්ජනය කිරීමේ සිද්ධියක් සම්බන්ධයෙන් විගණන නිලධාරීන් විසින් විගණකාධිපතිවරයාට පැමිණිලි කරනු ලැබ ඇත.රජයේ විගණන අධිකාරිවරියක හා විගණන නිලධාරින් දෙදෙනකු ඉකුත් 18දා පාතහේවාහැට ප්‍රාදේශීය සභාවට ගිය අවස්ථාවේ මේ සිද්ධිය වී තිබෙන අතර නිලධාරින් අදාළ කටයුත්ත අතහැර ආපසු පැමිණ තිබේ.මෙම නිලධාරින් ප්‍රාදේශීය සභාවේ මන්ත්‍රී නිල කාමරයේ අදාළ විගණන කටයුතු සිදුකරමින් සිටියදී මේ බැණ තර්ජනය කිරීම සිදුව ඇත.මේ ප්‍රාදේශීය සභාවේ මූල්‍ය අක්‍රමිකතා රැසක් සිදුව තිබෙන බවට විගණන අංශවලට මහජන පැමිණිලි රැසක් ලැබී තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032111</link>
    <topic>පිරිමියකුට ඉගැන්නුවොත් ඉගැන්නුවේ පිරිමියකුට පමණයි කාන්තාවකට ඉගැන්නුවොත් මුළු ජාතියටම ඉගැන්වීමට සමත්</topic>
    <author># සුභාෂිණි සේනානායක</author>
    <content>ඔබ පිරිමියෙකුට ඉගැන්නුවොත් ඔබ ඉගැන්නුවේ පිරිමියෙකුට පමණක් වූව ද ඔබ කාන්තාවකට ඉගැන්නුවොත් ඔබ මුළු ජාතියටම ඉගැන්වීමට සමත් වන්නේ යැයි අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා ප්‍රකාශ කර සිටී.ඔහු මේ බව ප්‍රකාශ කර සිටියේ මොහාන් ලාල් ග්‍රේරු පදනම විසින් මවුපියන් හා තරුණ ප්‍රජාවගේ ඉංග්‍රිසි දැනුම වර්ධනය කිරීමේ අරමුණින් මොහාන් ලාල් ග්‍රේරු පදනම සහ සී/ස එක්සත් ප්‍රවෘත්ති පත්තර සමාගමේ “තරුණී” පුවත්පත ඒකාබද්ධ ඉංග්‍රිසි අධ්‍යාපන වැඩසටහන ආරම්භ කරමිනි.මෙහි දී තවදුරටත් අදහස් දැක්වූ අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා මෙසේද කීය.ආනන්ද විද්‍යාලයේ මා අධ්‍යාපනය ලබන කාලයේ ඉංග්‍රිසියෙන් කතා කරන ළමයින් “අන්න කඩ්ඩ දානවා” කියා කොන් කිරීම තුළ අපි ඉංග්‍රිසියෙන් කතා කිරීමෙන් පස්සට ගියා. නමුත් ඉංජිනේරුවෙකු ලෙසත්, ලෝකයේ අධ්‍යාපන ප්‍රවනතා ගැන ගවේශණය කරන්නෙකු ලෙසත් ඉංග්‍රිසි භාෂාවේ අවශ්‍යතාවය තදින් දැනෙන විට ඉතා අමාරුවෙන් ඉංග්‍රීසි භාෂාව ඉගෙන ගෙන අද ලෝකයේ ඔනෑම සභාවක කතා කළ හැකි මට්ටමට මා පැමිණියා. ඒ නිසා අද්දැකීම තුළින් මා දන්නවා ඉංග්‍රීසි භාෂාවේ කාලීන වැදගත්කම. එම නිසයි දරුවන්ට පාසලේදී ලබාදෙන ඉංග්‍රීසි දැනුම ගෙදරදී මවුපියන් හරහා උද්දීපනයක් ලබා දෙන්නත්. තරුණ පරම්පරාවේ සබකෝලය නැති කරන්න මෙවැනි වැඩසටහනක් ආරම්භ කළේ.ඉංග්‍රිසි කියන්නේ ආභරණයක් නෙවෙයි. එය ආයුධයක් වර්තමානයේ ලෝකයේ ගෝලීය භාෂාව වන්නේ ඉංග්‍රීසියයි. අපි ලැජ්ජා විය යුත්තේ අපේ මව් බස වරද්දනවානම්. ඉංග්‍රීසි භාෂාව කතා කිරීමේදී හෝ ඉගෙනීමේදී වැරදුනා කියා ලැජ්ජාවට පත් වන්න හෝ අධෛර්යට පත් වන්න එපා.අපේ මව් බස අපට කවුරුත් ඉගැන්නුවේ නැහැ. ළමයෙක් ඉපදුන විට ඔවුන් වටා තිබෙන ශබ්ද ඇහුන් කන් දීම තුළින් ඒවා අනුකරණයට ලක් කර ශබ්ද පිට කරනවා. ඒ අනුවයි දරුවන් කථා කරන්නේ. වයස අවුරුදු දෙක තුන වන විට ඉබේම හො‍ද වචන මාලාවක් දරුවා විසින්ම සකසා ගන්නවා.ඉන්පසු කතනයට හුරුවීමත්, ඉන්පසු ලිවීමටත් දරුවා හුරු වෙනවා. ලිවීම හුරු කිරීමයි ගුරුවරයාගේ කාර්ය වෙන්නේ.ඉංග්‍රීසි ඉගෙන ගන්න කැමති හැම කෙනෙක්ම ඉංග්රී සි පත්තරයක් බලන්න. රූපවාහිනියෙන්, ගුවන් විදුලියෙන් නිතර ඉංග්‍රීසි උච්චාරණය වෙන විදිහ අහන්න. දෙමාපියන් පුළුවන්නම් දරුවන් එක්ක දවසකට පැයක් දෙකක් වත් කොහොම හරි අමාරුවෙන් හෝ ඉංග්රීනසියෙන් කථා කරන්න උත්සාහ කරන්න.අද ලෝකයේ දැනුම, ජාතීන්, සංස්කෘතීන් යන අදහස් යා කරන වේගවත්ම සන්නිවේදන භාෂාව වන්නේ ඉංග්‍රීසි නිසා රටක ජනතාවට එය උගන්වන්නට දරන උත්සහයන්ට හෑල්ලුවට ලක් කළ යුතු නැහැ.මෙහිදී අදහස් දැක්වූ ලේක් හුවුස් කර්තෘ මණ්ඩල අධ්‍යක්‍ෂ සීලරත්න සෙනරත් මහතා-අතීතයේ තිබුණ ගෝලීය ගම පසුව ගෝලීය පවුල බවට පත් වුණා. නමුත් අද වන විට එය ගෝලීය මිනිසා බවට පත් වෙලා එයට හේතුව සන්නිවේදය පුළුල් වීමයි. ඒ පුළුල් වූ සන්නිවේදනය භාවිතා කිරීමට ඉංග්‍රීසි අත්‍යාවශ්‍ය වෙනවා. වසර 150 කට තිස්සේ සුද්දන්ට යටත් වෙලා හිටිය ජාතියක් නිසා අපි තවමත් සුද්දන්ගේ ඉංග්‍රීසි භාෂාවට බයයි. ඒ නිසා ඉංග්‍රීසි වැරදුනොත් හොඳ නැහැ කියල අපිම පසුගාමී වෙලා සයිවර් කඩයකට ගියාම දමිළ ජනතාව පුළුවන් විදියට ගොත ගසමින් සිංහල කතා කරනවා. ඔවුන් හා අපි අතර සන්නිවේදනයට එය බාධාවක් වන්නේ නැහැ.මේ අවස්ථාවට මොහාන් ලාල් ග්‍රේරු පදනමේ අධ්‍යක්‍ෂ කුමාරි ග්‍රේරු මහත්මිය, ප්‍රවීණ ඉංග්‍රීසි උපදේශක උපුල් ග්‍රේරු මාධ්‍ය ලේකම් ජනිත දිසානායක අධ්‍යාපන අමාත්‍යාංශයේ සම්බන්ධිකරණ ලේකම් පර්සි පෙරේරා, මාධ්‍ය ලේකම් නලීන් මීමනගේ, තරුණී ප්‍රධාන කර්තෘ ඇන්ටන් සැම්සන් මහතා ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032112</link>
    <topic>ආචාර්ය ශිරාණි බණ්ඩාරනායකගේ බැංකු ගිණුම්වල පරිගණක විශ්ලේෂණ කඩ්නම් කරන ලෙස නියෝග</topic>
    <author># සිරන්ජනී කුමාරි</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක මහත්මිය සිය වත්කම් බැරකම් ප්‍රකාශයේ ජාතික සංවර්ධන බැංකුවේ පවත්වාගෙන ගිය විශේෂ ජංගම ගිණුම් දෙකක තොරතුරු වසර තුනක් තිස්සේ වසන් කළ බව කියන සිද්ධියට අදාළ බැංකුවේ පරිගණක පද්ධතිය විශ්ලේෂණය කිරිම ලබන මස 30වන දිනට පෙර අවසන් කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (20) විත්තියට නියෝග කළේය.අල්ලස් කොමිසම විසින් විත්තියට ලබා දුන් දිනයන් සම්බන්ධයෙන් විත්තිය එකඟත්වයට නොපැමිණි බව පවසමින් ඊයේ අල්ලස් කොමිසම අධිකරණය වෙත මෝසමක් ගොනු කරමින් ඒ බව මහෙස්ත්‍රාත්වරයා වෙත දැනුම් දුන් කරුණු සළකා බලමින් මහෙස්ත්‍රාත්වරයා මේ නියෝගය කළේය.අල්ලස් කොමිසමේ දැනුම්දීමකට අනුව ඊයේ හිටපු අගවිනිසුරුවරිය අධිකරණය හමුවේ පෙනී සිටී අතර අධිකරණය වෙත කරුණු දැක්වු රජයේ අධිනීතිඥ ඩිලාන් රත්නායක මහතා 1995 අංක 14 විශේෂ විධිවිධාන සාක්කි පනතේ 7(1)වගන්තිප්‍රකාරව විත්තියට පරිගණක ප්‍රවේශය සඳහා දිනයක් ලබා දුන්නා.ඒ බව 2014/03/13 දින ලිපියකින් විත්තියට දැනුම් දුන්නා.අප ලබා දුන් දින පිළිබඳ විත්තිය එකඟත්වයකට නොපැමිණි බැවින් 7 ඈ වගන්ති ප්‍රකාරව නියෝගයක් ලබා ගන්න අධිකරණයට ආවා.ජනාධිපති නීතිඥ නලීන්ලද්දුවහෙට්ටි මහතා-මේ මස 16හා 17දින දෙක යෝජනා කරමින් පැමිණිල්ල අප වෙත ඉකුත් 12 වන දින දැනුම් දුන්නා.අවශ්‍ය කණ්ඩායම ඒකරාශි කිරීමට කාලය ප්‍රමාණවත් නැහැ.මේ ගිණුමේ විස්තර අන්තර් ජාලය හා රාජ්‍ය මාධ්‍ය හරහා විමර්ශන කිරීමටත් පෙර සිට පළවුණා.මේ අනුව මේ බැංකුවේ පරිගණක සුරක්ෂිත නොවන පරිගණක ජාලයක් බවට තොරතුරු තහවුරු වෙනවා.මේ නිසා පරිගණක ප්‍රවේශය ලබා ගන්නා කණ්ඩායමට විදේශිකයන් කිහිපදෙනෙකු යොදා ගැනීමට අපෙක්ෂා කරනවා.එනිසා පැමිණිල්ල ලබා දුන් දිනය ප්‍රමාණවත් නැහැ.මහෙස්ත්‍රාත්වරයා -ඇයි . ලංකාවේ පරිගණක විශේෂඥයන් නැත් ද ? ...නීතිඥ නලීන් ලද්දුවහෙට්ටි මහතා - විශේෂඥයන්ට බලපැම් වෙන්න පුළුවන්.අපි මේ බැංකුවේ කළමණාකරු රසල් ඩිමෙල් මහතා සාක්කි ලෙස කැඳවන්න අධිකරණයෙන් ඉල්ලීමක් කරන්න බලාපෙරොත්තු වෙනවා.මහෙස්ත්‍රාත්වරයා - වම පැමිණිල්ලේ නඩුවත් අවසන් වෙලා නැහැ.නීතිඥ නලීන් ලද්දුවහෙට්ටි මහතා - ිත්තිකාරිය අගවිනිසුරුව සිටිය දි කිසිම බියක් නැතුව මේ ගිණුම් විස්තර ඩිමෙල් නැමැත්තා මාධ්‍ය වෙත මුදා හැර තිබෙනවා.මහෙස්ත්‍රාත්වරයා - ක් එක් අයට චෝදනා කරන්න පැහැදිලි සාක්කි තිබෙන්න ඕනේ.නීතිඥ නලීන්ලද්දුවහෙට්ටි මහතා - පි ළග පැහැදිලි සාක්කි තිබෙනවා .ඒකයි බය නැතුව කියන්නේ .දෙපාර්ශවයට නියම කරන්නාවු දින 4කට එක්වරකට අටකට නොවැඩි කණ්ඩායමක් විත්තිකාරිය වෙනුවෙන් ජාතික සංවර්ධන බැංකුවේ පරිගණක මෘඳුකාංග හා දෘඩාංග ඇතුළුව පරිගණක පද්ධතිය විශ්ලේෂණය කිරීමට අවසර දුන් මහෙස්ත්‍රාත්වරයා බැංකුව වෙත දන්වා ලබන මස 30 වන දිනට පෙර දිනයක් නියම කරගන්නා ලෙස දෙපාර්ශවයට නියම කළේය.හිටපු අගවිනිසුරුවරිය සිය වත්කම් බැරකම් ප්‍රකාශයේ 2010,2011,හා 2012 යන වර්ෂ සදහා ජාතික සංවර්ධන බැංකුවේ පවත්වාගෙන ගිය ජංගම ගිණුම් දෙකක තොරතුරු ඇතුළත් නොකර ඇති බව පවසමින් අල්ලස් කොමිසම අධිකරණය හමුවේ නඩු පවරා තිබිණ.වර්ෂ 2010 ජුනි 9 දින 1975 වත්කම් බැරකම් ප්‍රකාශ කිරිමේ පනත උල්ලංඝනය කරමින් 9(1) වගන්ති ප්‍රකාරව දඬුවම් ලැබිය හැකි වරදක් ශිරාණි බණ්ඩාරනායක මහත්මිය සිදු කර ඇති බවට වැඩිදුරටත් අල්ලස් කොමිසම අධිකරණයට කරුණු වාර්තා කර තිබිණ.මෙසේ වර්ෂ තුනකට අදාළව නඩු තුනක් චෝදනා හයක් යටතේ හිටපු අගවිනිසුරුවරියට එරෙහිව අල්ලස් කොමිසම පවරා ඇති අතර බැංකු ගිණුම් විස්තර ,වත්කම් බැරකම් ප්‍රකාශ ,ජාතික බැංකු ගිණුම් විස්තර ඇතුළුත්ව නඩු භාණ්ඩ හයක් හා සාක්කිකරුවන් 7දෙනෙකු කොමිසම විසින් අධිකරණය හමුවේ නම් කර තිබිණ.පැමිණිල්ල වෙනුවෙන් රජයේ අධිනීතිඥ ඩිලාන් රත්නායක ,අල්ලස් කොමිසමේ නීති නිලධාරී සුභාෂිණි සිරිවර්ධන මහත්මිය පෙනී සිටි අතර විත්තිකාරිය වෙනුවෙන් ජනාධිපති නීතිඥ නලීන් ලද්දුවහේට්ටි,ගුණරත්න වන්නිනායක , උපාලි බණ්ඩාර ,තිසර චාමර,අජිත්පතිරණ ,ජේ .සී වැලිඅමුණ,උදුල් ප්‍රේමරත්න ඇතුළු නීතිඥයන් පිරිසක් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032113</link>
    <topic>‍කොළඹ ප්‍රශ්නවලට විසඳුම් දෙනකොට ‘නගරාධිපති කවුද යන්න නොව අවශ්‍යතාවටයි මුල්තැන’</topic>
    <author>කො‍ළොන්නාව සමූහඒ. සුමනසේන</author>
    <content>කො‍ළඹ තියෙන ප්‍රශ්න හඳුනාගෙන ඒවාට විසැඳුම් සොයන කොට නගරාධිපතිවරයා කවුද කියන එක නොවෙයි; සොයාබැලිය යුත්තේ අවශ්‍යතාව කුමක්දැයි යන්න බව ආරක්ෂක ලේකම් ‍හා ‍නාගරික සංවර්ධන ලේකම් ගෝඨාභය රාජපක්ෂ මහතා පැවැසීය.ඒ මහතා එසේ කීවේ මිලියන 47ක වියදමින් දෙමටගොඩ මංසන්ධියේ ඉදිකිරීමට යෝජිත වෙළෙඳ පොළ සංකීර්ණ භූමියට මුල්ගල් තැබීම සඳහා ඊයේ (20) පෙරවරුවේ පැවැති උත්සව සභාවේදීය.කොළඹ නගරය තුළ පැවැති ප්‍රශ්න විශාල ප්‍රමාණයක් විසඳා කාටත් දැනෙන වෙනසක් සිදුකර ඇති බව කවුරුත් පිළිගත යුතු බවද කී ආරක්ෂක ලේකම්වරයා නගරයේ පවතින අලංකාරය දෙස බලනවිට මේ ස්ථානය අත්‍යවශ්‍යයෙන්ම නවාංගයන්ගෙන් සමන්විතව හා සැලසුම් සහගතව ඉදිවිය යුත්තක්ව තිබූ බවද හෙතෙම කීය.මේ භූමිය සකස් කිරීමේදී අදාළ වෙළෙඳ පො‍ළ අත්‍යාවශ්‍යම දෙයක් ලෙස සළකා කටයුතු කරමින් වෙළෙඳ සංගමය දැක්වූ උද්‍යෝගය සම්බන්ධව තමා සන්තෝෂ වන බවද කොළඹ නගරයේ ජනතාවගේ ජීවන තත්ත්වය නංවාලීමට රජය දරන වෑයමට කාගේත් සහයෝගය අවශ්‍ය මොහොතක ඒවාට සමහරුන්ගේ විරෝධතා පළවුණත්, ඉදිරිය බලා කටයුතු කරන කවුරුත් මෙවැනි සංවර්ධන ව්‍යාපෘතිවලට ඉඩදිය යුතු බවද කීහ.කොළඹ මහ නගර සභාවේ නගරාධිපති ‍ඒ. ජේ. එම්. මුසම්මිල් මහතා -මට මේ දවස්වල හරිම අපලයි. ඡන්දය ඉල්ලන සමහර මන්ත්‍රීවරුන් හදන බස් මගී ආවරණ කඩනවයි කියලා මට අපේම පක්ෂයේ මන්ත්‍රීවරුන් චෝදනා කරනවා. සමහරුන් කියනවා මම කඩන ඒවායේ ජනාධිපතිතුමාගේ හා ගෝඨාභය රාජපක්ෂ මහතාගේ මුහුණු තියෙනවයි කියලා.එහෙත් අපේ නායකතුමා අතරත් කිසිම ප්‍රශ්නයක් නැහැ. රනිල් වික්‍රමසිංහ මහතා හැරුණුකොට එම පක්ෂයේ ඉන්න අත්දැකීම් බහුලම පුද්ගලයා මමයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032114</link>
    <topic>‘රිදී රැයක්’ ප්‍රසංගයෙන් ලැබුණු රු.මිලියන 25ක් කලාකරුවන්ගේ සුබ සාධනය සඳහා ලබාදුන්නා</topic>
    <author># අනුර ප්‍රේමලාල්</author>
    <content>'රිදි රැයක්' ප්‍රසංගයෙන් ලැබුණු මුදල් වලින් රුපියල් මිලියන විසිපහක් සිනෙස්ටාර් පදනම ඉකුත් වසර එකොළහ තුළ කලාකරුවන්ගේ සුබ සාධනය සඳහා ලබාදී ඇතැයි සිනමා කටයුතු පිළිබඳ ජනාධිපති උපදේශක රවීන්ද්‍ර රන්දෙණීය මහතා ප්‍රකාශ කරයි.ඒ මහතා මේ බව ප්‍රකාශ කළේ ඊයේ (20) නවලෝක ‍රෝහල් ශ්‍රවණාගාරයේදී පැවැති 'රිදි රැයක්' එකොළොස් වැනි ප්‍රසංගයේ ඩි.වි.ඩි තැටිය එළි දැක්වීමේ අවස්ථාවට එක්වෙමින්ය.එහිදි වැඩිදුරටත් කතා කළ ඒ මහතා නවලෝක හෝල්ඩින් සමාගමේ සභාපති ජයන්ත ධර්මදාස මහතාගේ උපදෙස් අනුව ආරම්භ කළ මේ ව්‍යාපෘතිය දැන් තවත් පුළුල්වී මේ පදනමට සම්බන්ධ සියලු සාමාජිකයන්ට සේවානියුක්තයන්ගේ භාර අරමුදල් මණ්ඬලයේ සාමාජිකත්වය ලබාදීමේ වැඩපිළිවෙළක් ආරම්කර ඇතැයි පෙන්වාදුන්නේය.සිනෙස්ටාර් පදනමේ අනුග්‍රහයෙන් ලැබෙන මේ අනගි අවස්ථාව නිසා සේවානියුක්තයන්ගේ භාර අරමුදල් මණ්ඬලයෙන් ලැබෙන ප්‍රතිලාභ වන ස්වයංරැකියා ජීවිත රක්ෂණ හිමිකම එනම් සක්‍රීය සාමාජිකයා මියගියහොත් රුපියල් ලක්ෂයක මුදලක් යැපෙන්නන්ට හෝ උරුමකරුවන්ට ලැබේ.නිත්‍ය දුබල තත්ත්වයකට පත්වුවහොත් රුපියල් ලක්ෂ දෙකක උපරිමයකට යටත් මුදලක් ද, රුපියල් එක්ලක්ෂ පනස් දහසක හදවත් සැත්කම් වෙනුවෙන් ප්‍රතිලාභ ලබෙනු ඇත.රුපියල් එක්ලක්ෂ පනස් දහසක වකුගඩු බද්ධ කිරීමේ සැත්කම සඳහා ද අක්ෂි කාච පැළඳීම ‍වෙනුවෙන් වැයවූ මුදල ප්‍රතිපූර්ණය කිරීම, පහේ ශිෂ්‍යත්වය සමත් දරුවන් හත්දහසකට ශිෂ්‍යත්ව ප්‍රදානය, ශ්‍රම සුව රැකවරණ රෝහල්ගත වෛද්‍ය වියදම් ප්‍රතිපූර්ණය, වියන නිවාස ණය යෝජණා ක්‍රමය, නිත්‍ය දුබල සාමාජිකයන්ගේ දරුවන්ට ශිෂ්‍යත්ව ප්‍රදානය, උසස් පෙළ සමත් දරුවන්ට අධ්‍යාපන මුල්‍යාධාර ලබාදීම ඇතුළු තවත් වරප්‍රසාද රැසක් මෙහි සක්‍රීය සාමජිකත්වයට ලැබෙන බව ඒමහතා පැවැසීය.එකොළොස්වැනි 'රිදිරැයක්' ප්‍රසංගය සඳහා ටෙලිකොම් ආයතනය අනුග්‍රහය දැක්වු අතර දිනෙන් දින ශ්‍රී ලාංකීය ජනජීවිතයට ළංවෙමින් සිටින එවැනි ආයතනයක් කලාකරුවන්ගේ මෙන්ම රටේ සෑම ක්ෂේත්‍රයකම තම ස‍හයෝගයන් ලබාදීමේ වැඩසටහන් දියත් කොට තිබිම කාගේත් ඇගයීමට ලක්විය යුතු යැයි රන්දෙණිය මහතා කීය.මේ අවස්ථාවට නවලෝක හෝල්ඩින් සමාගමේ සභාපති ජයන්ත ධර්මදාස මහතා, ශ්‍රී ලංකා ටෙලිකොම් ආයතනයේ ප්‍රධාන ආයතනික නිලධාරි එස්.කේ. ලාල් රංජිත් සිනෙස්ටාර් පදනමේ අධ්‍යක්ෂ තිලක්හේවා කපුගේ යන මහත්වරුද ප්‍රවීණ කලාශිල්පීන්වන රොබින් ප්‍රනාන්දු,ආතර් යු. අමරසේන, ශ්‍රීයාණි අමරසේන, ක්ලීටස් මෙන්ඩිස්, ටෙනිසන් කුරේ, ආනන්ද වික්‍රමගේ සහ සංගිතා වීරරත්න, අනුෂා දමයන්ති, මනිෂා ශ්‍යාමලි ඇතළු කලාශිල්පීන් හා ශීලිපිණීයන් එක්ව සිටියහ.රිදි රැයක් ප්‍රසංගයේ රචනය ප්‍රවීන මාධ්‍යවේදි නිලාර් එම්. කාසිම් හා නර්තන වින්‍යාසය චන්න විජේවර්ධන යන මහත්වරුන් සිදුකරති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032115</link>
    <topic>මහින්දෝදය විද්‍යාගාර හතරක් සිසු අයිතියට</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ශ්‍රී ලාංකේය අධ්‍යාපන ඉතිහාසයේ ගමන් මඟ වෙනස් කරමින් නිපුණතාවෙන් සපිරි දරු පරපුරක් නිර්මාණය කිරීම උදෙසා ක්‍රියාත්මක මහින්දෝදය තාක්ෂණික විද්‍යාගාර වැඩසටහන යටතේ ගම්පහ දිස්ත්‍රික්කයේ ඉදිකළ මහින්දෝදය විද්‍යාගාර 4ක් සිසු අයිතියට පත්කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (20) සිදුකෙරිණි.ජනප්‍රිය පාසල් කිහිපයකට පමණක් සීමාවී තිබූ විශේෂිත අධ්‍යාපන පහසුකම් රටේ සියලු දරුවන් වෙත ලබාදීමේ අරමුණින් මේ වැඩසටහන ක්‍රියාත්මක කර තිබෙන අතර ඒ යටතේ ඉදිකළ කැලණිය එච්.කේ. ධර්මදාස විද්‍යාලය, මහර එස්.කේ. සූරියආරච්චි විද්‍යාලය, පල්ලේවෙල මහා විද්‍යාලය සහ දිවුලපිටිය සී.ඩබ්ලිව්.ඩබ්ලිව් කන්නංගර විද්‍යාලයන්හි මහින්දෝදය තාක්ෂණ විද්‍යාගාර මෙසේ සිසු අයිතියට පැවරිණි.ශ්‍රී ලාංකේය අධ්‍යාපනයේ දැවැන්ත හැරවුම, මහින්දෝදය පාසල් දහස යටතේ මේ වැඩසටහන ක්‍රියාත්මක කර තිබෙන අතර අධ්‍යාපන අමාත්‍යාංශයේ පූර්ණ අධීක්ෂණය යටතේ නිර්මාණය කළ අංග සම්පූර්ණ ගණිතාගාරයකින්, පරිගණක 25 කින් සමන්විත භාෂාගාරයකින්, පරිගණක 40 කින් සමන්විත පරිගණකාගාරයකින් සහ දුරස්ථ ඉගෙනුම් මධ්‍යස්ථානයකින් ඒ සියල්ල සමන්විත වෙයි.ජනාධිපති මහින්ද රාජපක්ෂ මහතාගේ සංකල්පයකට අනුව මහින්ද චින්තන ඉදිරි දැක්ම යටතේ පාසල් සිසුන්ට මහින්දෝදය තාක්ෂණ විද්‍යාගාර පහසුකම පිරිනමන අතර එම එක් තාක්ෂණ විද්‍යාගාරයක් වෙනුවෙන් රජය වැයකරන මුදල රුපියල් ලක්ෂ 150කි.දැයේ දරුවන්ගේ හෙට දවස අලෝකවත් කිරීම සහ එළඹෙන 2016 වනවිට ශ්‍රී ලංකාවේ තොරතුරු තාක්ෂණ සාක්ෂරතාව සියයට 75 දක්වා ඉහළ මට්ටමට ගෙන ඒමේ අරමුණින් මෙවැනි වැඩසටහන් රැසක් රටපුරා ක්‍රියාත්මක කර තිබෙන අතර අධ්‍යාපන අමාත්‍යාංශය, උසස් අධයාපන අමාත්‍යාංශය, ආර්ථික සංවර්ධන අමාත්‍යාංශය, යෞවන කටයුතු හා නිපුණතා සංවර්ධන අමාත්‍යාංශය සහ විදුලි සංදේශ හා තොරතුරු තාක්ෂණ අමාත්‍යාශය ඒකාබද්ධව එය ක්‍රියාත්මක කරයි.මහින්ද චින්තන ඉදිරිදැක්ම තුළින් හඳුන්වා දී තිබෙන පංචබල‍ කේන්ද්‍රීය සංවර්ධනය තුළ දැනුම කේන්ද්‍රීය සංවර්ධනය ගමෙන් ආරම්භ කර තිබෙන අතර නිදහස් අධ්‍යාපනයේ දැවැන්ත හැරවුම භාෂාගාරය, ගණිතාගාරය, උසස් පෙළ විද්‍යාගාරය, පරිගණකාගාරය හා නැණස දුරස්ථ අධ්‍යාපන ඒකකය යන ඒකකවලින් සමන්විත මහින්දෝදය තාක්ෂණික විද්‍යාගාර ඉදිවීම හා උස්ස් පෙළ තාක්ෂණික විෂයධාරාව ආරම්භ වීමත් සමඟ සිදුවීම මේ රටේ වේගවත් සංවර්ධනයට අවශ්‍ය පසුබිම නිර්මාණය කරයි.කැලණිය එච්.කේ. ධර්මදාස විද්‍යාලයේ විදුහල්පති ඌරපොල ප්‍රේමසිරිහිමි, ආර්ථික සංවර්ධන ඇමැති බැසිල් රාජපක්ෂ, මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා, පළාත් සභා සහ පළාත් පාලන නියෝජ්‍ය ඇමැති ඉන්දික බණ්ඩාරනායක, ඉදිකිරීම් ඉංජිනේරු සේවා නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහත්වරුන්ද පාර්ලිමේන්තු මන්ත්‍රීනී උපේකෂා ස්වර්ණමාලී මහත්මිය ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032116</link>
    <topic>රටට එරෙහි ලිපියක් ප්‍රසිද්ධියට පත් කිරීම හිටපු රාජ්‍ය නායිකාවකට නොගැළපෙන්නක්</topic>
    <author>පණ්ඩුක සමරසේකර</author>
    <content>හිටපු ජනාධිපතිනි චන්ද්‍රිකා කුමාරතුංග මහත්මිය තමා සම්බන්ධයෙන් බුද්ධි අංශ නිරීක්ෂණ සිදු කෙරෙන බවට චෝදනා කරමින්, ජනාධිපති මහින්ද රාජපක්ෂ මහතාට යවන ලද ලිපියක්, අන්තර් ජාල මාධ්‍ය ඔස්සේ ප්‍රසිද්ධියට පත් කිරීමත්, ඇතැම් කරුණු හා එහි භාෂා ශෛලිය ජිනීවාහි මානව හිමිකම් කොමිසමට කෙරෙන ශ්‍රී ලංකාවට එරෙහි කණ්ඩායම්වල චෝදනාවලට සමාන බවත් මඩකලපුව ශ්‍රීලනිප සංවිධායක අරුන් තම්බිමුත්තු මහතා ප්‍රකාශ කරයි.ජිනීවාහි ශ්‍රී ලංකාවට එරෙහි නව යෝජනාවක් ඉදිරිපත්වී ඇති මොහොතක ප්‍රසිද්ධියට පත්කෙරුණු මෙම ලිපියේ අරමුණ කුමක් දැයි ඒ මහතා ප්‍රශ්න කරයි. ජිනීවා යෝජනාව කිසියම් පුද්ගලයකුට නොව සමස්ත ශ්‍රී ලංකාවටම අහිතකර ප්‍රතිඵල ගෙන දෙන්නක් බවද උත්සාහයෙන් දිනූ සාමය අඩාල කිරීම එහි අරමුණ බවද පවසන තම්බි මුත්තු මහතා, මෙවැනි අවස්ථාවක රටේ ප්‍රතිරූපයට හානි කරුණු ඇතුළත් කරමින් ලිපියක් ප්‍රසිද්ධියට පත් කිරීම හිටපු රාජ්‍ය නායිකාවකට තරම් නෙගැළපෙන්නක් බවද පෙන්වා දෙයි.ශ්‍රී ලංකා නිදහස් පක්ෂ සංවිධායකයකු ලෙස තමා හිටපු නායිකාව කෙරෙහි ගෞරවයක් දැක්වූවත් ඇය මේ අවස්ථාවේදී රටට අහිතකර ලිපියක් ප්‍රකාශයට පත් කිරීම හෙළාදකින බවද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032117</link>
    <topic>වන සිවු පාවුන් වැනි මිනිසුන් මැද දෙවි දේවතාවුන් වැනි මිනිසුන් ඇත</topic>
    <author>@ දේවහූව සමූහ</author>
    <content>කොළඹ ත්‍රිකුණාමලය මාර්ගයේ යටිගල්පොත්ත ප්‍රදේශයේදී පසුගිය (15)දා වැලි පැටවූ ටිපර් රථයකට හසු වීමෙන් පුද්ගලයකු මිය ගියේය. ඔහු ගමිපහ කොටුගොඩ ලොකු බාලසූරියගේ ගාමිණි ලොකු බාලසූරිය නැමැති 42 හැවිරිදි අයෙකි.කම්කරුවකු ලෙස රැකියාවේ නියුතු වු අයෙකි.අනතුරින් මල සිරුර දැඩි ලෙස විකෘති වී තිබුණි.මියගිය පුද්ගලයාගේ ඥාතීන් සොයා ගැනීමට පොලීසියට දැඩි උත්සාහයක් දැරීමට සිදු විය..පසු දින ඥාතීන් පැමිණ මරණ පරීක්ෂණයට ඉදිරිපත්වී මළ සිරුර භාර ගන්නා විට රෑ බෝවී තිබුණි.අනතුරින් දැඩි හානි පැමිණ තිබූ මල සිරුර එම්බාම් කිරීමටද නොහැකි තත්ත්වයක ට පත්වී තිබුණි‍.ඥාති පිරිස මහත් අසීරු තත්ත්වයකට මුහුණ පා සිටියහ.සිරුර මෙහිදීම භුම දානය කිරීමට අවශ්‍යව තිබුණි‍‍.මෙම පිරිස පත්ව සිටි අසරණ තත්ත්වය තේරුම්ගත් දමුණුමුල්ල ගම් වාසීන් පිරිසක් ඔවුනට පිහිට වූහ. නිමල් මල් ශාලාවේ හිමිකරු මල සිරුර තබා ගැනීමට හා අවසන් කටයුතු සහාය දැක්වීය.අසල් වාසීන් පිරිසක් වළ කැපීමට සහාය වූහ. ග්‍රාම නිලධාරී වයි.එමි.ඩබ්ලිවි.බී. ධර්මවර්ධණ මහතාත් ගම්වාසී කේ .ඩබ්ලිව්.ගලප්පත්ති මහතාත් පාංශකූල කටයුතු පිළියෙළ කැර දුන්හ.දමුණුමුල්ල ගැරඩිගල රජ මහා විහාරාධිපති මඩහාපොල රතනජෝති හිමියෝ මල් ශාලාවටම වැඩම කැර ආගමික වතාවත් ඉටු කරමින් මනුස්සකම කම ගැන අනුශාසනාවක්ද පැවැත් වූහ. මියගිය පුද්ගලයා ගෙ අවසන් කටයුතු බෞද්ධ චාරිත්‍රාණුකූලව ඉටු කරමින් භූම දානය කළහ.නාදුනන පෙදෙසකදී තම ඥාතියාගේ සිරුර මේ අයුරින් භූම දානය කර ගැනීමට සහාය දැක්වීම පිළිබදව මිය ගිය පුද්ගලයාගේ ඥාතීහු දමුණුමුල්ල ගම්වාසින්ට ස්තුතිය පිරිනැමුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032118</link>
    <topic>කොරියා-පලස්තීන තානාපතිවරු ජනපති හමු වී සමුගනිති</topic>
    <author/>
    <content>සිය සේවා කාලය නිම කළ ශ්‍රී ලංකාවේ කොරියානු ජනරජ තානාපති ජොන්ග්-මූන් චොයි මහතා සහ ශ්‍රී ලංකාවේ පලස්තීන තානාපති ආචාර්ය අන්වර් එච්. අල් අඝා මහතා ඊයේ (20) පෙරවරුවේ අරලියගහ මන්දිරයේ දී ජනාධිපති මහින්ද රාජපක්ෂ මැතිතුමා හමු වී සමුගත්හ.ජනාධිපතිතුමාගෙන් ලද සහයෝගය ගැන එතුමාට ස්තුතිය පුද කළ චොයි මහතා ජනාධිපතිතුමා 2012 වසරේ කොරියාවේ කළ චාරිකාව දෙරට අතර සබඳතා වර්ධනයට ඉවහල් වූ බව පැවසීය. දැන් දෙරට අතර සෘජු ගුවන් ගමන් සිදුවන බවත්, ශ්‍රී ලාංකිකයන් 25000ක් පමණ කොරියානු ජනරජයේ රැකියාවල නිරතව සිටින බවත් තානාපතිවරයා නිදසුන් වශයෙන් සඳහන් කළේය. වසර ගණනාවක් මෙරට සේවය කිරීමෙන් පසු ශ්‍රී ලංකාව හැරයාමට තමා මැලිවන බව පලස්තීන තානාපතිවරයා කීය. “ශ්‍රී ලංකාව හැරයාම මගේ සිතට දුකක්, සොඳුරු සිහිවටන රැසක් තිබෙනවා. ජනතාව ඉතා කරුණාවන්තයි. මෙය දැකුම්කලු රටක්” ආචාර්ය අඝා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032119</link>
    <topic>ජිනීවා යෝජනාවලියට එරෙහි අස්සන් දසලක්ෂයක් එජා කාර්යාලයට බාරදෙයි</topic>
    <author>අනුර ප්‍රේමලාල්</author>
    <content>ජගත් මානව හිමිකම් කමිටුවට ඉදිරිපත් කිරීමට නියමිත ශ්‍රී ලංකාවට එරෙහි යෝජනාවලියට විරෝධය පෑම සඳහා සංවිධානය කරන 'ජන බල නැගුම' අස්සන් දසලක්ෂයක් ජනතාවගෙන් ලබා ගෙන එක්සත් ජාතීන්ගේ කාර්යාලයට භාරදීම අද (21) සිදුකෙරේ.මෙම අස්සන් ලබා ගැනීමේ වැඩසටහන පෙරවරු 7.30ට පිටකොටුව බෝධිය අසලින් ආරම්භ කරන අතර අනතුරුව පෙරවරු 8.50ට කොටුව ටෙලිකොම් මූලස්ථානය අසලද, ලේක්හවුස් ආයතනය, කොටුව මහජන බැංකු ප්‍රධාන කාර්යාලය, විදුලිබල මණ්ඩලය, දේශීය ආදයම් බදු දෙපාර්තමේන්තුව, නවලෝක රෝහල, පළාත් සභා අමාත්‍යාංශය, සංවර්ධන ලොතරැයි මණ්ඩලය, කොළඹ මහ නගර සභාව යන ආයතන අසල සිදුකෙරේ. ‍පසුව බස් රථයකින් ගොස් මෙම අස්සන් දසලක්ෂයේ පෙත්සම කොළඹ 07 පිහිටි එක්සත් ජාතීන්ගේ සංවිධානයේ කාර්යාලය වෙත බාරදීම සිදු කරනු ලැබේ. මෙය ඒකාබද්ධ වෘත්තීය සමිති සන්ධානය සහ සහකාර ලේකම්වරුන්ගේ (කම්කරු සබඳතා) සංගමය මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032120</link>
    <topic>පොලිස් අධිකාරි ප්‍රසාද්ගේ ඝාතනයට සැක 3ක් සොයා දැවැන්ත මෙහෙයුමක්</topic>
    <author>පණ්ඩුක සමරසේකර</author>
    <content>‍පොලිස් අධිකාරි ප්‍රසාද් සිරිවර්ධන මහතාගේ ඝාතනයට සෘජුවම සම්බන්ධ සැකකරුවන් තිදෙනකු සොයා අපරාධ පරීක්ෂණ දෙපාර්තමේන්තුව මේ වන විට දැවැන්ත මෙහෙයුමක් ක්‍රියාත්මක කර ඇතිබව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කෙළේය. පොලිස් අධිකාරිවරයාගේ ඝාතනය සම්බන්ධයෙන් පරීක්ෂණ පැවැත්වීම සඳහා අපරාධ පරීක්ෂණ දෙපාර්තමේන්තුව නිල වශයෙන් භාරගෙන ඇති අතර එහි අධ්‍යක්ෂ ජ්‍යෙෂ්ඨ පොලිස් අධිකාරී ඩී.එල්. ආර්. රණවීර මහතාගේ සෘජු අධීක්ෂණය යටතේ පරීක්ෂණ පැවැත්වේ.මේ වන විට සාක්ෂිකරුවන් 31 දෙනෙකුගේ සටහන් ලබාගෙන ඇති අතර තවත් සැකකරුවන් 23 දෙනකු පිළිබඳ තොරතුරු අපරාධ පරීක්ෂණ දෙපාර්තමේන්තුවට ලැබී ඇති බවද අජිත් රෝහණ මහතා පැවැසීය. මෙම සැකකරුවන් ප්‍රදේශයෙන් පලාගොස් ඇති බවට මූලික විමර්ශනවල දී අනාවරණය වී ඇති අතර ඔවුන් අත්අඩංගුවට ගැනීම සඳහා පොලිසිය සියලුම ක්‍රියාමාර්ග ගන්නා බවද පොලිස් මාධ්‍ය ප්‍රකාශකවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032121</link>
    <topic>බස්නාහිර-දකුණ මැතිවරණයට පොලිසියේ 25035ක් රාජකාරියේ</topic>
    <author>පණ්ඩුක සමරසේකර</author>
    <content>මහජන ආරක්ෂාව සඳහා බස්නාහිර සහ දකුණු පළාත් සභා මැතිවරණයට පොලිස් නිලධාරීන් 25035 සේවය සඳහා යොදවන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ඊයේ (20) පොලිස් මූලස්ථානයේ පැවැති විශේෂ මාධ්‍ය හමුවකදී ප්‍රකාශ කළේය. මෙම නිලධාරීන් අතරින් 8532 ආයුධ සන්නද්ධව ඡන්ද මධ්‍යස්ථානවලට යොදවන බවද අජිත් රෝහණ මහතා ප්‍රකාශ කළේය.මෙවර මැතිවරණයේ දී ඡන්ද නීති උල්ලංඝනය කරමින් ඇල වූ පෝස්ටර් හා කටවුට් ඉවත් කිරීමට පොලිස් නිලධාරීන් 3000ක් යෙද වූ බවද ඉදිරියේ දී එය 8000 දක්වා වැඩි කරන බවද පොලිස් මාධ්‍ය ප්‍රකාශකවරයා මෙහිදී පැවැසීය.මැතිවරණය පැවැත්වෙන දිනයදාත් ඉන් පෙරදාත් මැතිවරණය දිනට පසුදාත් මෙම පොලිස් කණ්ඩායම් යොදවන අතර ජංගම මුරසේවා 904ක් ක්‍රියාත්මක කරන බවද අජිත් රෝහණ මහතා ප්‍රකාශ කළේය. එම ජංගම මුර සේවාවන් ඡන්ද මධ්‍යස්ථාන 4කට එක බැගින් යොදවන බවද එම රථවාහනවල උපපොලිස් පරීක්ෂක හෝ පොලිස් පරීක්ෂක නිලධාරීන්ගේ අධීක්ෂණයෙන් සිදු කෙරේ.මෙම සියලු පොලිස් ආරක්ෂාවන් අධීක්ෂණය කිරීම සඳහා සහකාර පොලිස් අධිකාරි හෝ පොලිස් අධිකාරිවරු 152 යොදවන බවද අජිත් රෝහණ මහතා පැවැසීය.මෙම මැතිවරණ මධ්‍යස්ථාන ආවරණය වන පරිදි ස්ථාවර මාර්ග බාධක 26ක් දැනටමත් ක්‍රියාත්මක වන අතර මැතිවරණය පැවැත්වෙන දිනයට පෙරදින සහ පසුදින තවත් මාර්ග බාධක 129ක් යෙදීමට කටයුතු කර ඇති බවද මෙම මාධ්‍ය හමුවේදී පොලිස් මාධ්‍ය ප්‍රකාශකවරයා ප්‍රකාශ කළේය.කාන්තා ඡන්ද මධ්‍යස්ථානවල ආරක්ෂාව සඳහා වෙනමම කාන්තා පොලිස් නිලධාරිනියන් යොදවන බවද අජිත් රෝහණ මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032122</link>
    <topic>ගම්පහ මෝටර් රථ කාර්යාලයෙන් මිලියන 115ක ආදායමක්</topic>
    <author>නිමල් රාජපක්ෂ</author>
    <content>මෝටර් රථ ප්‍රවාහන දෙපාර්තමේන්තුවේ ගම්පහ කාර්යාලයෙන් පමණක් රියදුරු බලපත් නිකුත් කිරීම් තුලින් පසුගිය වසර‍ තුල රුපියල් මිලියන එකසිය පහලොවක ආදායමක් උපයා ඇතැයි ප්‍රධාන මෝටර් රථ පරීක්ෂක හේමන්ත ප්‍රේමචන්ද්‍ර මහතා පවසයි.අයදුම් පත් හතළිස් හයදාස් තිස්හතක් ලැබී තිබු අතර එයින් ලිඛිත පරික්ෂණයට අයදුම්කරුවන් තිස්හයදාස් පන්සිය පහළොවක් යොමුකොට ඇත.වර්ෂය තුල රියදුරු බලපත් අලුත් කිරීම හා රියදුරු බලපත් පිටපත් ලබා ගැනීම සඳහා ඉදිරිපත් කළ අයදුම්කරුවනට තාවකාලික බලපත් දොලොස් දහස් හාරසිය තිස්තුනක් නිකුත් කොට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032123</link>
    <topic>මත්තලට ඉහළින් ලොව සුවිසල් ගුවන් යානා ගුවන්තොටුපොළේ ආදායම ශීඝ්‍රයෙන් ඉහළට</topic>
    <author>@ සුභාෂිණී සේනානායක</author>
    <content>ලෝකයේ විශාලතම ගුවන් යානා වන A380 ගුවන් යානා හම්බන්තොට මත්තල ජාත්‍යන්තර ගුවන් තොටුපොළ උඩින් පියාසර කිරීම වැඩිවීම හේතුවෙන් හ්‍රී ලංකාව උපයන ආදායම ද ඉහළ ගොස් තිබේමත්තල ජාත්‍යන්තර ගුවන් තොටුපොළේ A380 ගුවන් පථයක් තිබෙන නිසා A380 ගුවන් යානා ජාත්‍යන්තරව සිදුකරන ගමන්වල දී මත්තල ජාත්‍යන්තර ගුවන් තොටුපොළ උඩින් පියාසර කිරීම මේ වනවිට වැඩිකර තිබෙන බව සිවිල් ගුවන් සේවා සමාගමේ සභාපති ප්‍රසන්න වික්‍රමසූරිය මහතා ප්‍රකාශ කළේය.මෙම ගුවන් යානා යම් කිසි කාල සීමාවක් ඇතුළත තම ගමනාන්තවලට ගමන් කිරීමට සැලසුම් කර ඇති බවත් එවිට ඔවුන්ගේ ගුවන් මාර්ගය තීරණය කරන්නේ A380 ගුවන් පථ හරහා බවත් පවසන සභාපතිවරයා මෙලෙස මත්තල ජාත්‍යන්තර ගුවන් තොටුපොළට ගොඩ බසින්නේ නැතිව උඩින් ගියත් ශ්‍රී ලංකාවට ආදායමක් ලැබෙන බවත් කියයි. වසරක කාලයක දී මත්තල ගුවන් තොටුපොළේ ගුවන් ගමන් 1900කට වැඩි ගණනක් සිදුකර තිබෙන බවත් මගීන් 50,000 කට වැඩි ප්‍රමාණයක් ගුවන් තොටුපොළ හරහා ගමන් කර තිබෙන බවත් හෙතෙම වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=n14032124</link>
    <topic>වාහනයක් ගෙන්වා දෙන බව කියා ලක්ෂ 50ක් වංචා කරලා</topic>
    <author>කන්තලේ සමූහ</author>
    <content>ලක්ෂ 50ක වාහනයක් ජපානයෙන් ගෙන්වා දෙන බවට පො‍රොන්දු වී ව්‍යාපාරිකයෙකුගෙන් රුපියල් ලක්ෂ 20ක් රැගෙන එය නොදී වංචා කළ පුද්ගලයකු අත්අඩංගුවට ගැනීමට පරීක්ෂණ ආරම්භ කොට ඇතැයි කන්තලේ පොලිසිය කියයි.ත්‍රිකුණාමලය නගරයේ ප්‍රසිද්ධ ව්‍යාපාරිකයෙකු වන පවර් හවුස්හි පදිංචි මුරුගයියා ආනන්දන් යන අය කන්තලේ පොලිසියේ විශේෂ අපරාධ විමර්ශන අංශයට කළ පැමිණිල්ලේ මෙසේ සඳහන් වේ.සැකකරු වන ත්‍රි / මලය නගරයේ ජීවත් වන කීනපුල්ලේ මහේන්ද්‍ර රාජා යන අය මා හොඳින් හඳුනනවා. ඔහු වාහන බ්‍රෝකර්වරයෙක්. මට ලක්ෂ 50කට ටොයෝටා හයිලූක්ස් වර්ගයේ කාර් එකක් ගෙන්වාදීමට හැකි බව පවසා රුපියල් ලක්ෂ 20ක් කන්තලේදී ලබා ගත්තා. ඒත් කාලයක් ගත වුවද ඉතිරි මුදල් නොඉල්ලා වාහනය ලබාදීම ප්‍රමාදවීම නිසා මම මේ බව විමසුවා. ඔහු කියා සිටියේ වාහනය ලබාදීමට නොහැකි අතර මුදල් ආපසු දෙන්නම් කියාය. පසුව ඔහුගේ බිරිඳගේ නමින් ඩී.එස්.සී. බැංකුවෙන් මාරු කර ගැනීමට චෙක් එකක් දුන්නා. ඒත් බැංකුවේ මුදල් නෑ. ඒක අගුරු එකක් වුණා. දැන් මොහු කට්ටි පනිමින් සිටිනවා.කන්තලේ පොලිසිය සිද්ධිය සම්බන්ධයෙන් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r1403211</link>
    <topic>සුළු වැරැදිවලට දඬුවම් ලබන රැඳවියන් දැන් රට නඟන මෙහෙවරේ</topic>
    <author>සබරගමුව සමූහ</author>
    <content>කෑගල්ල මහේස්ත්‍රාත් අධිකරණයෙන් සුළු වැරැදි සඳහා දඬුවම් ලබන ආඥාලාභීන් මෙවර ඔවුන්ගේ ශ්‍රමදායකත්වයෙන් අසරණ පවුලකට ස්ථිර නිවෙසක් ඉදිකරදීමේ සද් ක්‍රියාවකට දායක වෙමින් සිටිති.ප්‍රජා විශෝධන දෙපාර්තමේන්තුවේ කොමසාරිස් ඩී. එල්. සන්තසූරිය මහත්මියගේ උපදෙස් පරිදි කෑගල්ල මහේස්ත්‍රාත් අධිකරණයේ ප්‍රජා විශෝධන නිලධාරී අජිත් ජයමාන්න, වැඩ පරීක්ෂක සෝමරත්න මහත්වරුන් ආඥාලාභින් සමඟ මේ නිවෙස ඉදිකරනු ලබන්නේ කෑගල්ල ප්‍රාදේශීය ලේකම් කොට්ඨාසයේ කවුඩුගම ග්‍රාම නිලධාරී වසමේ දීය.මේ නිවාසලාභියා වන්නේ හෙට්ටිමුල්ල මිනුවන්ගමුව පදිංචි මංජුල පුෂ්පකුමාර සහ රේණුකා මල්කාන්ති නම් යුවළකි. මේ නිවෙස ඉදිකිරීමට මගපෙන්වූ කෑගල්ල ප්‍රාදේශීය ලේකම් නාලිකා පියසේන මහත්මිය අදහස් දක්වමින් - දැයට කිරුළ 2014 සංවර්ධන වැඩ සටහන යටතේ මේ වසරේ කෑගල්ල කොට්ඨාසයේ එක් ග්‍රාම නිලධාරි වසමක අඩු ආදායම් ලාභී එක් පවුලකට මූල්‍ය ආධාර ලබාදී ස්ථිර නිවාස ඉදිකිරීමේ ව්‍යාපෘතියක් ආරම්භ කළා.අඩු ආදායම් මෙන්ම පවත්නා රෝග තත්ත්වයන්ට අනුව මේ නිවැසියන්ට ස්ථිර නිවෙසක් සාදා ගැනීම සිහිනයක් බව එම ග්‍රාම නිලධාරී වසමේ ග්‍රාම නිලධාරී ආසිරි මහතා කීවා.ඒ නිසා මා මේ පිළිබඳව කෑගල්ල අධිකරණයේ ප්‍රජාවිශෝධන නිලධාරී අජිත් ජයමාන්න මහතාට දැනුම්දී කළ හැකි යම් උපකාරයක් වේ දැයි විමසුවා. ඒ මහතා ආයතනයෙන් අවසර ගෙන ඒ සඳහා එකඟතාවක් දැක්වූ නිසා ගොඩනැඟිලි ද්‍රව්‍ය ටික සපයා ගැනීමට කටයුතු කළා.මේ සඳහා කෑගල්ල නගරයේ මාර්ග සංවර්ධනයට එක්ව සිටි මාගා ආයතනය ඉදිරිපත් වුණා. ශ්‍රමදානයට එන පිරිසට තේපැන් සංග්‍රහ ලබාදීමට කවුඩුගම ග්‍රාම නිලධාරී මහතා සමඟ ගම්වාසීන් එක්වුණා. නිවෙස ඉදිකිරීමේ වැඩ පටන් අරන් මේ වනවිට මාස දෙකක් වෙනව. අප තව ඉතා කෙටි කලකින් මේ නිවෙසේ වැඩ අවසන් කර නිවැසියන්ට සතුටින් භාරදෙනවා.කෑගල්ල මහේස්ත්‍රාත් අධිකරණයේ ප්‍රජා විශෝධන නිලධාරි අජිත් ජයමාන්න මහතා - අපි ගිය වසරේදී කෑගල්ල ප්‍රාදේශීය ලේකම් කොට්ඨාසයේ කැතිපිටිය ගම්වාසීන්ට පුවක්දෙනිය ප්‍රදේශයට යාමට ඇති ගමන් මාර්ගය කොන්ක්‍රීට් කරදීමේ ශ්‍රමදානයකට එක්වුණා.මේ වසරේදීත් කෑගල්ල ප්‍රාදේශීය ලේකම් ‍තුමියගේ ඉල්ලීමට අනුව අසරණ පවුලකට ස්ථිර නිවෙසක් සාදා දීමට එක්වුණා. දිගින් අඩි 29 ½ ක් හා පළලින් අඩි 22 ½ ක් වන මේ නිවෙස රුපියල් ලක්ෂ 12 පමණ වටිනාකමක් ඇතැයි සිතනවා.සුළු වැරැදිකරුවන් ලෙස අධිකරණයෙන් දඬුවම් ලබන ආඥාලාභින්ට ලබාදෙන සිරදඬුවම හෝ මුදල් දඩ ගෙවීම් වෙනුවට ඔවුන්ගේ ශ්‍රමය රටේ සංවර්ධනයට එක්කර දීමට ලැබීම ගැන අද එම පිරිස්ද සතුටට පත්වෙනවා.ප්‍රජා විශෝධන දෙපාර්තමේන්තුව කොමසාරිස්තුමිය ජනාධිපතිතුමාගේ සහ රජයේ නව වැඩසටහන් තුළින් වැරැදිකරුවන් ඔවුන්ගේම පරිසරයේම ජීවත්වෙමින් පවුලේ සාමාජික වගකීම්ද ඉටුකරමින් සතියක පහසු දින දෙකක් තම ශ්‍රමදායකත්වයෙන් මෙවැනි වැඩ සටහනකට එක් කිරීමට අප විසින් කටයුතු කරනවා. මෙහිදී ඔවුන්ගේ හැකියාවන් අනුව ස්වයංරැකියාවක යෙදී නව යහපත් ජීවන ගමන් මඟකට අපි ඔවුන් සම්බන්ධ කරනවා. විවිධ ක්ෂේත්‍රවල පුහුණු ශ්‍රමිකයන් දැන් අප හා එකතුවී මේ පිරිස්වලට තම හැකියාවන්, දැනුම, අත්දැකීම් ලබාදීමට එක් වෙමින් සිටිනවා.මේ වසරේ තවත් මෙවැනි වැඩසටහන් එකක් දෙකක් සඳහා ඉල්ලීම් ආවත් ඒ පිළිබඳව සලකා බැලීමට තරම් මානව සම්පත් ශ්‍රම ශක්තියක්ද අපට තිබෙනවා. මෙහිදී අප විශේෂ ස්තුතිය පුදකරන්නේ අපට නිරන්තර උපදෙස් හා යහ මඟ පෙන්වන කෑගල්ල මහේස්ත්‍රාත් අධිකරණයේ විනිසුරුවරුන්, රෙජිස්ට්‍රාර්වරුන් ඇතුළු කාර්ය මණ්ඩලයන් වෙතය.ඡායාරූප - සබරගමුව සමූහ .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r1403212</link>
    <topic>සිගරට් බොන මෝඩ රැළට අනේ මෙව්ව පෙනෙනවනම්...</topic>
    <author>වාද්දුව සමූහ එස්.ආර්. පියදාස</author>
    <content>සෞඛ්‍ය සතිය නිමිත්තෙන් පාණදුර සෞඛ්‍ය වෛද්‍ය නිලධාරී කාර්යාලය මොල්ලිගොඩ මහජන සෞඛ්‍ය පරීක්ෂක නිශ්ශංක විජේකෝන් මහතා මොල්ලිගොඩ කනිටු විදුහලේ සිසුන් සම්බන්ධ කෙරෙන දුම්වැටි විරෝධී පාගමනක් සංවිධානය කර තිබුණි.මොල්ලිගොඩ කනිටු විදුහලේ සිසුන්ගේ මවුපියන්, විදුහලේ ආදි සිසුන්, ගමේ වෙනත් සංවිධාන සහ වාද්දුව ඩයමන්ඩ් සිංහ සමාජයද මීට එක්ව සිටි අතර රාජ්‍ය ආයතන වශයෙන් කළුතර ප්‍රාදේශීය සෞඛ්‍ය අධ්‍යක්ෂ කාර්යාලය, පාණදුර සෞඛ්‍ය වෛද්‍ය නිලධාරී කාර්යාලය, මොල්ලිගොඩ ආයුර්වේද රෝහල, පාණදුර සුරාබදු පරීක්ෂක කාර්යාලය, වාද්දුව පොලිසිය සහ පාණදුර ප්‍රාදේශීය සභාව ආදීහි සේවක මහත්වරුද මීට සම්බන්ධ වී සිටියහ.මොල්ලිගොඩ කනිටු විදුහලේ ශිෂ්‍ය ශිෂ්‍යාවෝ දුම්වැටි විරෝධී පෝස්ටර් අතදරාගෙන ගාලු පාර ඔස්සේ වාද්දුව නගරය දක්වා ගමන් කරමින් මඟ දෙපස වෙළෙඳසල්වලින් දුම්වැටි අලෙවි නොකරන ලෙස ඉල්ලා සිටියහ. ඡායාරූපය - වාද්දුව සමූහමේ අවස්ථාවට එක්ව සිටි කළුතර ප්‍රාදේශීය සෞඛ්‍ය සේවා අධ්‍යක්ෂ වෛද්‍ය උදය රත්නායක මහතා මේ පා ගමනේ සමාරම්භක අවස්ථාව අමතමින් දුම්බීම නිසා ශ්‍රී ලංකාවේ දිනකට පුද්ගලයන් 20,000ක් දෙනා රෝගීන් වන බවත් ලක්ෂ 6ක් දෙනා වසරකට මියයන බවත් කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r1403213</link>
    <topic>දශක දහයකින් සංවර්ධනය නොවූ මුලටියන - කොටපොළ මාර්ගයට කාපට්</topic>
    <author>මාකඳුරේ ධර්මසිංහ</author>
    <content>දශක දහයකටත් අධික කාලයක් නිසි ප්‍රතිසංස්කරණයකට ලක් නොවූ මුලටියන ‍- කොටපොළ ප්‍රධාන මාර්ගය රුපියල් ලක්ෂ තිස් අට දහසක වියදමින්, පුළුල් කොට කාපට් කිරීම ලබන නොවැම්බර් මාසය වන විට අවසන් වන බව, ආයෝජන, ප්‍රවර්ධන ඇමැති ලක්ෂ්මන් යාපා අබේවර්ධන මහතා පවසයි.මුලටියන සිට කොටපොළ දක්වා ඉතා දුෂ්කර වූ මේ ප්‍රධාන මාර්ගය අධික වංගු සහිත වන අතර මාර්ගයේ ඇතැම් ස්ථාන තනි දොරේ බස් රථයක් පවා ගමන් ගැනීමේදී දැඩි අවදානම් සහිතව ධාවනය කරවීමට සිදුවී ඇත්තේ, මාර්ගය ඉතා පටු සහ අධික වංගු සහිත බැවින් යුතු වීම නිසාය.තේ, රබර්, පොල්, කුරුඳු ආදී කෘෂි අපනයන භෝග නිෂ්පාදනය කරනු ලබන සහ ඒ ආශ්‍රිත කර්මාන්ත ඇති ප්‍රදේශ හරහා මේ මාර්ගය වැටී තිබෙන අතර, සිය ආර්ථික භෝග අස්වැන්න අදාළ ස්ථාන වෙත ගෙන යෑමේදී වගාකරුවන්හට දැඩි අපහසුතාවට මුහුණ පෑමට සිදුවිය.කිලෝමීටර් 45ක් දුර මුලටියන - කොටපොළ ප්‍රධාන මාර්ගය පිළිබඳව විශේෂ අවධානය යොමු කළ ආයෝජන, ප්‍රවර්ධන ඇමැති ලක්ෂ්මන් යාපා අබේවර්ධන මහතා රුපියල් ලක්ෂ තිස් අට දහසක වියදමින් මේ මාර්ගය, විධිමත්ව පුළුල් කොට කාපට් ඇතිරීම සඳහා අවශ්‍ය මූල්‍ය ප්‍රතිපාදන ලබාදී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r1403214</link>
    <topic>දෙණියාය හොරගල කනිටු විදුහලේ  අඩුපාඩු නිමක් නැ</topic>
    <author>@ අකුරැස්ස සමූහ - තේජා විද්‍යාරූප</author>
    <content>දෙණියාය අධ්‍යාපන කලාපයේ අති දුෂ්කර පාසලක් වන මාර/උඩ හොරගල කනිටු විදුහලේ අඩුපාඩු නිමක් නැත. මීට වසර ගණනකට පෙර වසා දැමීමට යෝජනා වී තිබු මේ පාසල ප්‍රදේශවාසීන්ගේ හා ගුරුවරුන්ගේ කැපවීම මත දිගටම පවත්වාගෙන යාමට හැකිවී තිබේ.1958 වසරේ ජනවාරි 6දා ආරම්භ කර ඇති මේ විදුහල වරල්ල නගරයේ සිට කිලෝ මීටර් හතරක් පමණ දුරින් කදු ප්‍රදේශයක පිහිටා ඇත. මේ විදුහලට යෑම සඳහා කිසිම පොදු ප්‍රවාහන පහසුකමක් නැති නිසා වරල්ල නගරයේ සිට විදුහලට යෑමට සිදුවී ඇත්තේ පා ගමනින්ය.එක වසරේ සිට අට වසර දක්වා පන්ති පැවැත්වෙන මේ විදුහලේ කාර්යාල ගොඩනැගිල්ලක්,ගුරු විවේකාගාරයක් නැති අතර තිබු ගුරු නිවාසයද ගරා වැටී ඇත.ගොඩනැගිලිවල වහලවල් පවා අබලන් තත්ත්වයේ පවතී.ගොඩනැගිලිවල වහලයේ යට ලී කුරුමිණියන් විදීම නිසා කොයි මොහොතේ කඩා වැටේදැයි කිව නොහැකි අතර තැනින් තැන උළු කැටද බිදී ඇත.පාසලට පුස්තකාලයක්,ගේට්ටුවක් හා විධිමත්ව සැපයෙන ජල පහසුකම්ද නැත.කුඩා ළමුන් සඳහා විධිමත් සෙල්ලම් මිදුලක්ද නැති අතර තිබෙන ක්‍රීඩා පිටියද වැසි දිනවලට මඩ වගුරකි.ක්‍රීඩා පිටිය වටා කාණු පද්ධතියක් සකස් විය යුතු බව මවුපියෝ කියති.මේ විදුහලේ දැනට සිසුන් 88දෙනෙකු අධ්‍යාපනය ලබන අතර ගුරුවරු පහළොස් දෙනකු සේවය කරයි.ගුරුවරුන්ගෙන් වැඩි පිරිසක් මාතර,ගාල්ල හා වැලිගම වැනි දුර බැහැර ප්‍රදේශවල සිට පැමිණේ.පොදු ප්‍රවාහන පහසුකම් නැති නිසා මේ ගුරුවරුන්ට නියම වේලාවට පාසලට ඒම දුෂ්කර කටයුත්තක් වී ඇති අතර ඔවුනට දුෂ්කර දීමනාද තවම ලැබී නැති බව පවසයි.දුෂ්කර පාසලක් වුවත් මෙම විදුහලෙන් පසුගිය වසරේ පහ ශිෂ්‍යත්ව විභාගයට පෙනී සිටි සිසුන් එකෙලොස් දෙනාගෙන් දෙදෙනෙකු සමත්වී ඇති අතර හත් දෙනකු ලකුණු සියයට වඩා ලබාගෙන ඇත.විදුහලේ වත්ත අලංකාර කිරීමේ අවශ්‍යතාවයක් හා ශබ්ද විකාශන කට්ටලයක අවශ්‍යතාවක් තිබෙන බවද විදුහල්පතිවරයා පවසයි.ඡායාරූප -අකුරැස්ස සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r1403215</link>
    <topic>මහනුවර කොට්ඨාස රථවාහන ඒකකයේ කොස්තාපල් බීමතින් රිය පදවා කහ ඉර මතදී ත්‍රීවිලරයක් හප්පලා</topic>
    <author>අසේල කුරුළුවංශ සහ මහනුවර දකුණ විශේෂ</author>
    <content>මහනුවර කොට්ඨාස මහාමාර්ග රථවාහන ඒකකයේ පොලිස් කොස්තාපල්වරයකු බීමතින් රිය පදවා මහනුවර මහ රෝහල ඉදිරිපිට කහ ඉර මතදී අනතුරක් සිදුකිරීමෙන් පුද්ගලයකුට බරපතළ තුවාල සිදුව ඇත.කහ ඉර මතදී මෙම පොලිස් නිලධාරියා මාර්ගයේ වැරදි දෙසින් ඉස්සර කැර ත්‍රිරෝද රථයක් හප්පා ඇති අතර අනතුරින් තුවාල ලත් එහි රියැදුරු මහනුවර මහ ‍රෝහලට ඇතුළත් කැර තිබේ.අනතුරින් තුවාල ලත් වැරැල්ලගම පදිංචි ලයනල් පෙරේරා නැමැති අය රෝහලේ වාට්ටු අංක 10 ප්‍රතිකාර ලබමින් සිටින අතර සැකකාර පොලිස් නිලධාරියා අත්අඩංගුවට ගෙන ඇත.අදාළ පොලිස් නිලධාරියා රාජකාරි නිමවී මිතුරන් පිරිසක් සමඟ මත්පැන් පානය කැර මෝටර් රථයකින් ගමන් කරමින් සිටියදී අනතුර සිදුව තිබෙන බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r1403216</link>
    <topic>අඩි 9ක් දිග බට නලාව</topic>
    <author>@ හැටන් සමුහචන්දන ජයවීර</author>
    <content>බටනලාවවාදනය කිරිම තරමක් අපහසු කරුණක් වුවද සංගීත රසකාමින් විශේෂයෙන් ඇළුම්කරන මෙම සංගීත උපකරණය වස්දණ්ඩ ලෙසද හදුන්වයි.ඔබ මෙතෙක් දැක නොමැති විශාල බටනලාවක් නිර්මානය කිරිමට නුවරඑළිය දිස්ත්‍රික්කයේ වලපනේ හරස්බැද්ද මහා විද්‍යාලයේ සංගීත ආචාර්යවරයා සමත්වී තිබේඹහුගේ නම ඩි.ජේ අමරදාස ය.ඔහු නිර්මාණය කළ මෙම බටනලාවේ දිග අඩි 9 යි.අගල් 7.5 කි.එහි සිදුරු 31 කි.නව සංගීත භාන්ඩ නිර්මාණය කිරිමට ඇල්මක් දක්වන අමරදාස මහතා සංගීත භාන්ඩ නිර්මානය වෙනුවෙන් ජනාධිපති සම්මාන ලාභියෙකි 2012 දැයට කිරුල ප්‍රදර්ශනයසදහා ඔහු විසින් නිර්මාණය කළ සංගිත භාණ්ඩප්‍රදර්ශනය කිරිමෙන් සම්මාන ලබා ඇත.1990 වර්ශයේ ප්‍රාථමික ගුරුවරයකු ලෙස ගුරු වෘත්තියට ප්‍රවේශවූ අමරදාස මහතා අඹන් ඇල්ල විද්‍යාලයේ මුලින්ම සේවයේ නිරක විය.2000 වර්ශයේ දි ගිරාගම සෞන්දර්ය ගුරු විද්‍යාලයේ සංගිත ගුරුවරයෙකු ලෙස පුහුණු ලබා සුවහසක් දරුදැරියන්ගේ සංගීත ඥානය පුබුදුවාලිමේ නිරතව සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r1403217</link>
    <topic>අනියම් බිරිය ගිනිතබා මැරූ විත්තිකරු පෝරකේට</topic>
    <author/>
    <content>කාලයක්ම අනියමින් පවුල් කෑ බිරිය හා ඇති කර ගත් බහින් බස් විමකින් පසු ඇයගේ සිරුරටරට භුමිතෙල් දමා ගිනි තැබිමේ සිද්ධියක්සම්බන්ධයෙන් පවරා තිබු නඩුවක් විභාග කිරිමෙන් පසු එම චෝදනාවට වරදකරුවු විත්තිකරුවකුට පුත්තලම මහාධිකරණ විනිසුරු ප්‍රියන්ත ප්‍රනාන්දු මහතා විසින් මරණීය දඩුවම නියම කරනු ලැබිය.මෙසේ දඩුවම් ලැබුවේ හිගුරක්ගොඩ මැදිරිගිරියේ පදිංචිකරුවෙකි2008 අප්‍රියෙල් මස අට වන දින හෝ ඊට ආසන්න දිනයකදි පුත්තලම මහාධිකරණ බල සීමාවේ ආණමඩුව නවගත්තේගම වෙලේවැව විසු දසනායක මුදියන්සේලාගේ සුනීතා කුමාරි ( 36 ) නමැති කානක්තාවගේ සිරුරට භුමිතෙල් හලා ඇගේ සිරුරට ගිනි තබා ඇගේ මරණය සිදු කිරිමේ චෝදනාව යටතේ මෙම නඩුව පුත්තලම මහාධිකරණ‍ය හමුවේ විභාගයට ගැනුණි.මෙම සිද්ධිය වු කාල වකවානුවෙි දි මියගිය කාන්තාව හා විත්තිකරුඅනියමින් පවුල් කෑ අතර ඔවුන් දෙදෙනාඅතර නිතකර අඩදබර ආරාවුල් ඇතිවු බවත් මෙම සිද්ධිය වු දින රාත්‍රිඔවුන්ගේ නිවෙස දෙසින් මියගිය කාන්තාව කෑගසමින් නැගු විලාපය නිසා අසල් වාසින් කුමක්දැයි බැලු විට විත්තිකරුමියගිය කාන්තාවගේ සිරුරට භුමිතෙල් හලා ගිනි තැබු බව දුටු සාක්කිකරුවන්ද මෙම නඩු විභාගයේ දි සාක්කි දෙමින් අනාවරණය කරන ලදි.පැමිණිල්ලේ සාක්කි වලින් විත්තිකරු මෙම මරණය සිදු කර ඇති බව සැකයෙන් තොරව සනාථ කර ඇති නිසාඔහු වරදකරු කළ විනිසුරැ ප්‍රියන්ත ප්‍රනාන්දු මහතා ඔහුට මරණ දඩුවම නියම කළේය.පැමිණිල්ල ඉදිරිපත් කළේ රජයේ අධිනිතිඥ පද්මාල් වීරසිංහ මහතා විසිනි. විත්තිකරු වෙනුවෙන් නිතිඥ ඉන්දික තෙන්කෝන් මහතා පෙනි සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r1403218</link>
    <topic>පුතා මවගේ ගෙට ගිනි තියලා</topic>
    <author>@ ලංකින්ද නානායක්කාර ඉමදුව සමුහ</author>
    <content>හබරාදුව කොග්ගල ප්‍රදේශයේ තම මවගේ නිවෙස ගිනිතැබූ පුතෙකු හබරාදුව පොලිසියේ උප පොලිස් පරීක්ෂක එම් . නිමල් ඇතුළු පොලිස් කණ්ඩායමක් විසින් අත්අඩංගුවට ගනුලැබ ඇත.සිද්ධියට සම්බන්ද මව තනිව තාවකාලිකව සාදා ගත් ලෑලි නිවෙසක ජීවත් වී ඇති අතර ගින්නෙන් නිවෙසේ තිබු සියලු ලියකියවිලි ඇතුළු වටිනා භාණ්ඩ ගිනිගෙන ඇති බව පොලිසියට කළ පැමිණිල්ලේ සදහන් වෙයි.සිද්දිය සම්බන්ධයෙන් අත්අඩංගුවට ගත් පුතු 43 හැවැරිදි වියේ පසුවන අතර මුලික පොලිස් පරීක්ෂණ වලදී හෙළිවී ඇත්තේ මෙම පුත්‍රයා මන්ද මානසිකත්වයකින් පසුවන බවයි. සිද්ධිය සම්බන්දයෙන් හබරාදුව පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r1403219</link>
    <topic>අලි පැටවුන් අල්ලන ජාවාරමක්දැයි සැකයක්</topic>
    <author>@ රාජා වෛද්‍යසේකරතිස්සමහාරාම විශේෂ</author>
    <content>අලි පැටවුන් අල්ලා විශාල මිල ගණන් වලට අලෙවි කිරිමේ ජාවාරමක්දැයි සැක සිතෙන තරමට උගුල් යොදා අලි පැටවුන් ඇල්ලීම හම්බන්තොට දිස්ත්‍රීක්කයේ කැලෑබද ප්‍රදේශවලින් අණාවරනය වන බව වනජීවි නිලධාරිහු පවසති.පසුගියදා හම්බන්තොට වන ජීවී නිලධාරින්ට ලැබුණු තොරතුරකට අනුව හම්බන්තොට ජූල් පැලැස්ස වැව ආශ්‍රීත කළ මෙහෙයුමකදී අලි පැටවුන් ඇල්ලීම පිළිබඳ අනාවරණය වී ඇත.දඩයම් කරුවන් විසින් අටවන ලද උගුල් වලට හසු වු අලි පැටවුන් දෙදෙනෙකු නිදහස් කර ගැනීමට පසුගියදා වනජීවී නිලධාරීන්ට අවස්ථාව ලැබුණි.හම්බන්තොට වනජීවී කාර්යාලයේ අඩවි ආරක්ෂක ඩබ්.එම්.ඊ.ගුණතුංග විජය කුමාර තුෂරපාල නිලධාරිහු මෙම වැටලීමසිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=r14032110</link>
    <topic>සුරාබදු වැටලීම්වලින් 1265000ක දඩ ආදායම්</topic>
    <author>@ දිලීප් නිශ්ශංක - බළපිටිය සමූහ</author>
    <content>මේ වසරේ ජනවාරි පෙබරවාරි මාස දෙක තුළ දකුණු පළාතේ සිදු කළ සුරාබදු වැටලීමෙන් රුපියල් දොළොස් ලක්ෂ හැටපන්දහසක දඩ මුදලක් අය කර ගත් බව දකුණු පළාත් සුරාබදු ඒකකය පවසයි.මෙම දඩ මුදල අය කර ගත්තේ ගාල්ල, මාතර, හම්බන්තොට යන ප්‍රදේශ වල සංචාරක හෝටල් අවන්හල්, අරක්කු සහ ගංජා විකුණූ ස්ථාන වැටලීමෙන් බව සුරාබදු සහකාර කොමසාරිස් ජී. නිමල් සිල්වා මහතා පැවසීය.බලපත්‍ර බලපත්‍රයක් නොමැතිව පවත්වාගෙන ගිය මත්ද්‍රව්‍ය විකුණුම් ස්ථාන වැටලීමේ මෙහෙයුමට සුරාබදු සහකාර කොමසාරිස් ජී. නිමල් සිල්වා මහතාගේ උපදෙස් මත නිලධාරීහු කණ්ඩායමක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=s1403211</link>
    <topic>‘ සීගිරිය රැළි ක්‍රොස් ’ ධාවන තරගාවලිය 23දා</topic>
    <author>ෆවුස් මොහොමඩ්</author>
    <content>මෙරට මෝටර් රථ හා යතුරුපැදි ධාවන තරග ක්ෂේත්‍රයට නව අත්දැකීම් රැසක් එකතු කළ සීගිරිය රැළි ක්‍රොස්' මෝටර් රථ හා යතුරුපැදි ධාවන තරගාවලිය ලබන 23වැනිදා සීගිරිය ගුවන් හමුදා ධාවන පථයේ දී පැවැත්වේ.ශ්‍රී ලංකා ගුවන් හමුදාව හා ශ්‍රී ලංකා මෝටර් රථ ක්‍රීඩා ධාවකයන්ගේ සංගමය (SLADA) එක්ව සංවිධානය කරනු ලබන සීගිරිය රැළි ක්‍රොස් තරගාවලියට දේශීය මෝටර් රථ හා යතුරුපැදි ධාවන තරග ක්ෂේත්‍රයේ සුප්‍රකට ක්‍රීඩකයන් ඇතුළුව 150කට අධික සංඛ්‍යාවක් සහභාගිවීමට නියමිතය. මෙවර තරගාවලියට තරග ඉසව් 20ක් ඇතුළත් වන අතර තරගාවලියේ දක්ෂතම මෝටර් රථ ධාවන ශූරයාට හා දක්ෂතම යතුරුපැදි ධාවන තරග ශූරයාට ගුවන් හමුදා අභියෝගතා කුසලාන පිරිනැමේ.මේ තරගාවලිය ශ්‍රී ලංකා මෝටර් රථ ක්‍රීඩා ධාවකයන්ගේ සංගමයේ වාර්ෂික ශූරතාවලිය වන සියැට් ස්ලාඩා ශූරතාවලියේ පළමුවැන්න ද වේ.සීගිරිය ගුවන් හමුදා ධාවන පථය තුළදී වේගය මත පදනම් වූ ධාවන රටාවකින් පමණක් නොව තම හැකියාවත්, අත්දැකීමත් සංකලනය කරමින් උපායශීලිව තරග වැදීමේ අවස්ථාව තරගකරුවන්ට හිමිවේ. මේ ධාවන පථයේ කොටසක් තාර යොදා සකස් කර ඇති අතර තවත් කොටසක් දුෂ්කර බාධක සහිතව සකස් කර තිබීමෙන් තරගකරුවන්ට මෙන්ම ක්‍රීඩාලෝලීන්ට ද ත්‍රාසය හා කුතුහලය පිරුණු තරගාවලියක අත්දැකීමක් ලැබෙනු ඇත.තරගාවලියේ සියලු ආදායම් ගුවන් හමුදා සේවා වනිතා ඒකකයේ සුබසාධන කටයුතු සඳහා යොදවන බව සීගිරිය රැළි ක්‍රොස් සම්බන්ධව පසුගියදා ගුවන් හමුදා මූලස්ථානයේ පැවැති මාධ්‍ය හමුවේ දී ගුවන් හමුදා මෝටර් රථ ධාවන තරග සංගමයේ සභාපති එයාර් කොමදෝරු සංජීව් විජේමාන්න මහතා ප්‍රකාශ කළේය.මෙවර තරගාවලියේ ප්‍රධාන අනුග්‍රාහක ලෙස සියැට් ශ්‍රී ලංකා ආයතනය කටයුතු කරන අතර සීමාසහිත එක්සත් ප්‍රවෘත්ති පත්‍ර සමාගම (ලේක් හවුස්) මුද්‍රිත මාධ්‍ය අනුග්‍රාහකත්වය දරනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=s1403212</link>
    <topic>විස්සයි20 සුපිරි තරග වටය අරඹමින් ඉන්දියාව හා පාකිස්තානය අද තරග වදිති</topic>
    <author/>
    <content>විස්සයි20 ලෝක කුසලාන තරගමාලාවේ ප්‍රධාන තරගාවලිය වන සුපිරි රටවල් 10 තරග වටය අද (21) බංග්ලාදේශයේ දී ආරම්භ කෙරේ. දෙවැනි කාණ්ඩය යටතේ පැවැත්වෙන මේ තරගය අද ශ්‍රී ලංකාවේ වේලාවෙන් පස්වරු 7.00ට ඇරැඹේ. විස්සයි20 තරග මුහුණුවරේ ඉදිරියෙන්ම සිටින විශිෂ්ටතම තුන්ඉරියව් ක්‍රීඩකයකු වන මොහොමඩ් හෆීස්ගේ නායකත්වයෙන් පාකිස්තානය තරග බිමට පිවිසෙන අතර ඉන්දියාව තරගමාලාවට එක්වන්නේ මහේන්ද්‍ර සිං දෝනිගේ නායකත්වය යටතේය.විස්සයි20 තරග බිමේ පසුගිය කාලය පුරා සමබර සාර්ථකත්වයක් පෙන්නුම් කළ පාකිස්තාන පිලට කමරන් අක්මාල් හා සොයිබ් මලික් අවසන් මොහොතේ එක්වීමෙන් කණ්ඩායමේ ශක්තිමත්භාවය ඉහළ මට්ටමක පවතී.ඉහත කී ක්‍රීඩකයන් දෙදෙනා සමග තුන් ඉරියව් ක්‍රීඩකයන් සිවුදෙනකු පාකිස්තාන පිලට ඇතුළත්ය. ඉන් ක්‍රීඩකයන් තිදෙනකුම දඟපන්දු යවන්නන් වීම කැපී පෙනේ. ෂහීඩ් අෆ්රිඩි ඒ අතර ඉදිරියෙන්ම පසුවෙයි. පසුගිය විස්සයි20 තරගමාලාවෙන් පසුව විස්සයි20 තරග 5කට පමණක් සහභාගි වූ ඉන්දියාව අද තරග බිමට පිවිසෙන්නේ සිය දක්ෂතා උරගා බැලීමේ අරමුණින් යුතුවය.කෙසේවෙතත් අයි.පී.එල්.තරගාවලිය හේතුවෙන් සිය කණ්ඩායමට විස්සයි20 තරග අත්දැකීම් බහුලව ඇතැයි නායක දෝනි විශ්වාසය පළ කරයි.විශේෂයෙන් ශිකර් ධවාන් හා රෝහිත් ෂර්මා වේගයෙන් පන්දුවට පහරදෙන පිතිකරුවන් ලෙස නම් දරා සිටින අතර විරාත් කෝලි සටන්කාමී පිතිකරුවකු ලෙසින් සිය වගකීම් සම්භාරය ඉටු කරනු ඇතැයි ඔහු බලාපොරොත්තු වෙයි.පිතිකරණ අංශය හා බැලූ විට ඉන්දියාවේ පන්දු යැවීමේ දස්කම් ඉහළ මට්ටමක පවතී. විශේෂයෙන් දඟපන්දු යවන රවිචන්ද්‍රන් අශ්වින් හා රවීන්ද්‍ර ජඩේජා අද තරගයේ දී පාකිස්තාන පිතිකරුවන්ට ප්‍රබල තර්ජනයක් එල්ල කරනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=s1403213</link>
    <topic>නාවික හමුදා පිල අවසන් පූර්ව වටයට‍</topic>
    <author/>
    <content>ගම්පහ සියනෑ තරු වොලිබෝල් තරගාවලියේ අවසාන පූර්ව වටය සඳහා සුදුසුකම් ලබා ඇත්තේ වරාය අධිකාරිය යුද හමුදාව ගුවන් හමුදාව සහ නාවික හමුදා යන කණ්ඩායම් ය.දුම්රිය දෙපාර්තමේන්තු කණ්ඩායම අවසන් පූර්ව වටය සඳහා සුදුසුකම් ලබා ඇති බවට ඊයේ (20) පළවූ ප්‍රවෘත්තිය ප්‍රමාද දෝෂයකින් සිදු වූවකි.අවසන් පූර්ව තරගය 22 සෙනසුරාදා ද අවසාන මහා තරගයට 23 ඉරුදින ගම්පහ ඔරුතොට පාරේ සියනෑ තරු ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=s1403214</link>
    <topic>ශ්‍රී ලංකා කාන්තා ක්‍රිකට් පිලට ලකුණු 49ක ජයක්</topic>
    <author/>
    <content>විස්සයි20 ලෝක කුසලාන තරගමාලාවේ කාන්තා තරගාවලිය නියෝජනය කරන ශ්‍රී ලංකා කාන්තා ක්‍රිකට් පිල හා අයර්ලන්ත කාන්තා පිල අතර ඊයේ බංග්ලාදේශයේ පැවැති පුහුණු තරගයෙන් ලකුණු 49ක විශිෂ්ට ජයක් වාර්තා කිරීමට ශ්‍රී ලංකා කාන්තා පිල සමත්විය.නායිකා ශෂිකලා සිරිවර්ධනගේ හා දීපිකා රසාංගිකාගේ පිතිහරඹ දස්කම් මත පළමුව පන්දුවට පහරදුන් ශ්‍රි ලංකාව ඕවර 20 අවසානයේ කඩුලු 5ක් දැවී ලකුණු 170ක් රැස් කළේය. පන්දු 31කට මුහුණදුන් රසාංගිකා හතරේ පහර 7ක් සමග ලකුණු 50ක් රැස් කළ අතර නායිකා ශෂිකලා පන්දු 28කදී හතරේ පහර5ක් සහ හයේ පහර2ක් සමග නොදැවී ලකුණු 50ක් වාර්තා කිරීමට සමත්වූවාය.පිළිතුරු ඉනිම ක්‍රීඩා කළ අයර්ලන්ත ක්‍රීඩිකාවෝ ඕවර 20 අවසානයේ කඩුලු 9ක් බිඳ වැටී ලකුණු 121ක් ලබා ගත්හ.අයර්ලන්තය වෙනුවෙන් සිසිලියා ජෝයිස් ලකුණු 41ක් රැස් කළ අතර පන්දු යැවීමේදී ‍ඉනෝකා රණවීර හා චන්දිමා ගුණරත්න අතර කඩුලු 2බැගින් බෙදී ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=s1403215</link>
    <topic>ත්‍රි’මලේ මලල ක්‍රීඩා 22-23</topic>
    <author/>
    <content>ත්‍රිකුණාමල දිස්ත්‍රික් මලල ක්‍රීඩා සංගමය සංවිධාන කරන වාර්ෂික මලල ක්‍රීඩා ශූරතාවලිය මේ මස 22-23 දෙදින ත්‍රිකුණාමලය එබ්‍රාහම් ක්‍රීඩාංගණයේදී පැවැත්වේ. මේ තරගාවලියට දිස්ත්‍රික්කයේ ක්‍රීඩා සමාජ හා පාසල් නියෝජනය කරමින් ක්‍රීඩක ක්‍රීඩිකාවන් 800ක් පමණ සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=s1403216</link>
    <topic>නීතිඥ පවිත්‍රා වන්නිආරච්චි අභියෝග ශූරතා සැහැල්ලු පන්දු ක්‍රිකට් පැල්මඩුල්ලේ දී</topic>
    <author/>
    <content>පැල්මඩුල්ල රිල්හේන පුබුදු ක්‍රීඩා සමාජය, සබරගමුව පළාත් සභා සභාපති කංචන ජයරත්න මහතා සමග එක්ව සංවිධාන කරන නීතිඥ පවිත්‍රා වන්නිආරච්චි අභියෝග ශූරතා සැහැල්ලු පන්දු ක්‍රිකට් තරගාවලිය හෙට (22) හා අනිද්දා දෙදින රිල්හේන පුබුදු ක්‍රීඩාංගණයේදී පැවැත්වේ.විදුලිබල හා බලශක්ති ඇමැතිනි නීතිඥ පවිත්‍රා වන්නිආච්චි මහත්මිය හා කංචන ජයරත්න මහතාගේ ප්‍රධානත්වයෙන් ඇරැඹෙන තරගාවලියේ ශූරතාවට කුසලානය සමගින් රු.30000ක් හා අනුශූරතාවට රු.20000ක් පිරිනැමෙන අතර තෙවැනි හා සිවුවැනි ස්ථානවලට පිළිවෙළින් රු.10000ක් හා රු.5000ක් පිරිනැමෙන බව සංවිධායකයෝ පවසති.තරගාවලිය අවසානයේ මහා සංගීත රාත්‍රියක්ද පැවැත්වීමට කටයුතු යොදා ඇති බව සංවිධායකයෝ දන්වා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=s1403217</link>
    <topic>ගුවන් හමුදා පාපැදි සවාරියේ පළමු දිනයේ ජය සමන්තට</topic>
    <author/>
    <content>දේ ශීය පාපැදි තරග ක්ෂේත්‍රයේ ප්‍රබලතම තරගකරුවන් එක්වන 15වැනි ගුවන් හමුදා පාපැදි සවාරියේ පළමු දිනය වූ ඊයේ වැඩි‍ ගෞරව අත් කර ගනිමින් පළමු, දෙවැනි හා තුන්වැනි ස්ථාන ලබාගැනීමට සත්කාර ගුවන් හමුදාවේ ක්‍රීඩකයන් සමත්වූහ.ගුවන් හමුදාපති එයාර් මාෂල් කොලිත ගුණතිලක මහතාගේ ආරම්භක සංඥාවෙන් කොළඹ ගුවන් හමුදා මූලස්ථානය අසළින් ඊයේ පෙරවරු ආරම්භ වූ මේ තරගයේ පළමු අදියර කොළඹ සිට දඹුල්ල දක්වා පැවැත්විණි.එහිදී කිලෝමීටර් 147.9කින් යුත් පළමු අදියරේ ජය හිමිවූයේ ගුවන් හමුදා 'ඒ' කණ්ඩායමේ සමන්ත ලක්මාල්ට හිමිවූ අතර දෙවැනි ස්ථානය දිනාගනු ලැබුවේ ගුවන් හමුදා 'බී' කණ්ඩායමේ මධුසංක පෙරේරා විසිනි.බුද්ධික වර්ණකුලසූරිය තුන්වැන්නා වශයෙන් තරගය නිමා කළේය. ගුවන් හමුදාවේ 63වැනි සංවත්සරයට සමගාමීව පැවැත්වෙන මේ තරගයේ දෙවැනි අදියර අද දඹුල්ල සිට වවුනියාව දක්වා කිලෝමීටර් 120.2ක් ආවරණය වන පරිදි පැවැත්වේ. ශ්‍රී ලංකා පාපැදි සම්මේලනයේ අධීක්ෂණය යටතේ පැවැත්වෙන මේ තරගයේ අවසන් දිනයේ දී වවුනියාවේ සිට යාපනය දොරේ අප්පා ක්‍රීඩාංගණය දක්වා තරගය පැවැත්වීමට නියමිතය.පිරිමි තරගයට සමගාමීව පැවැත්වෙන කාන්තා තරගය 22වැනිදා යාපනය දොරේඅප්පා ක්‍රීඩාංගණයේ සිට පේදුරුතුඩුව හරහා නැවත යාපනය දක්වා කිලෝමීටර් 82.1ක දුරක් ආවරණය වන පරිදි පැවැත්වේ.අබාන්ස් සමාගමේ පූර්ණ අනුග්‍රහයෙන් පැවැත්වෙන ගුවන් හමුදා පාපැදි සවාරියට එක්වන සියලුම තරගකරුවන්ට දිනකට රුපියල් දෙදහසක පාරිතෝෂික දීමනාවක් හිමිවේ. කාන්තා තරගයට සහභාගි වන ක්‍රීඩිකාවන්ට යාපනයේ නවාතැන් පහසුකම් සැපයීමට ගුවන් හමුදාව කටයුතු යොදා ඇත.තරගයේ ත්‍යාග ප්‍රදානෝත්සවය 22 දා පස්වරුවේ ගුවන් හමුදාපති එයාර් මාෂල් කෝලිත ගුණතිලක මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=s1403218</link>
    <topic>වයඹ පළාත් ප්‍රා.ලේ.කොට්ඨාස අන්තර් ක්‍රීඩා සමාජ තරග 22දා සිට</topic>
    <author>බී.ඒ.එන්.එස්.කුමාර-කටුපොත විශේෂ</author>
    <content>වයඹ පළාත් ක්‍රීඩා අමාත්‍යාංශය මෙහෙයවන ‍ගනේවත්ත ප්‍රාදේශීය ලේකම් කොට්ඨාසයේ අන්තර් ක්‍රීඩා සමාජ මලල ක්‍රීඩා තරගාවලිය මේ මස 22වැනිදා ගනේවත්ත එස්.බී.හේරත් ජාතික පාසල් ක්‍රීඩාංගණයේදී පැවැත්වේ.රස්නායකපුරරස්නායකපුර ප්‍රාදේශීය ලේකම් කොට්ඨාස අන්තර් සමාජ මලල ක්‍රීඩා තරගාවලිය මේ මස 22 වැනිදා රස්නායකපුර මධ්‍ය මහා විද්‍යාලයීය ක්‍රීඩාංගණයේදී පැවැත්වේ. තරගාවලිය රස්නායකපුර ප්‍රාදේශීය ලේකම් ජි.වී.‍එස්.ජේ.සොයිසා මහතාගේ උපදෙස් මත ක්‍රීඩා නිලධාරී ඩබ්.එම්.එස්.වන්නිනායක මහතා විසින් සංවිධානය කරයි.නිකවැරටියනිකවැරටිය ප්‍රාදේශීය ලේකම් කොට්ඨාස අන්තර් මලල ක්‍රීඩා තරගාවලිය මේ මස 23වැනිදා නිකවැරටිය මහසෙන් ජාතික පාසල් ක්‍රීඩාංගණයේදී පැවැත්වේ. මේ අතර නිකවැරටිය අධ්‍යාපන කලාප නෙට්බෝල් තරගාවලිය මේ 24 වැනිදා කොබෙයිගනේ සියඹලාගස්වැටිය මහා විද්‍යාලයීය ක්‍රීඩාංගණයේදී පැවැත්වේ.වාරියපොළ යෞවන ක්‍රීඩාවාරියපොළ ප්‍රාදේශීය ලේකම් කොට්ඨාසය හා ජාතික තරුණ සේවා සභාවේ කුරුණෑගල දිස්ත්‍රික් සහකාර අධ්‍යාක්ෂ කාර්යාලය සංවිධාන කරන යෞවන සමාජ වොලිබෝල් තරගාවලිය මේ 22 ඥානෝදය ම.ම.විද්‍යාලයේදීත්, මලල ක්‍රීඩා මේ 29වැනිදා වාරියපොළ ශ්‍රී සුමංගල ම.ම.විද්‍යාලයේදීත් පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=f1403211</link>
    <topic>දත මැද මුහුණ සෝදා නිය කපා හොඳ ළමෝ සිටිති ඒ ලෙස සිනා පපා</topic>
    <author>අන් දොස් හොයන්නේ</author>
    <content>අධිවේගී මාර්ගයේ දෙවැනි අදියර ජනාධිපති මහින්ද රාජපක්ෂ මහතා පසුගියදා ජාතියට තිළිණ කළේ ය. කොග්ගල හෝටලයක සූදානම් කර තිබූ දිවා භෝජන සංග්‍රහයට ජනාධිපතිතුමා, රාජිත සේනාරත්න, චන්දිම වීරක්කොඩි මහත්වරු එක්වී සිටියහ.සර් බලපිටියෙත් වැලි පිරිලා යැයි චන්දිම වීරක්කොඩි මහතා කීවේය. එහෙනම් ඒකෙත් මම ඉවත්කරවන්නම් යැයි සේනාරත්න මහතා ජනාධිපතිවරයා දෙස බලමින් කීය. පැමිණි රථය කාර්මික දෝෂයකට ලක්වූ බව කියමින් ප්‍රමාද වී පැමිණි නාමල් රාජපක්ෂ මන්ත්‍රීවරයා දෙස බැලූ ජනාධිපතිවරයා දැන් කොහොම හරි වෙලාවට ආවානේ යැයි කීය.ශ්‍රී ලාංකික අධිවේගී මාර්ග ඉතිහාසයට ස්වර්ණමය පිටුවක් පෙරළමින් නාමල් රාජපක්ෂ මහතා දක්ෂිණ අධිවේගී මාර්ගයේ පින්නදූව අන්තර් හුවමාරුවෙන් ජනාධිපතිතුමා කැටුව සිය රථය පදවාගෙන ඉදිරියට පැමිණියේ පිරිත් සජ්ඣායනා මධ්‍යයේ ඓතිහාසික අවස්ථාව සනිටුහන් කරමින්ය.ඉමදුව පිවිසුම අසලට සේන්දු වූ ජනාධිපතිතුමා රැගත් රථයට ජනතා උපහාරයේ අඩුවක් නොවීය. කුඩා ළමයින්ගේ ඝෝෂාවත් සමඟ ජනාධිපතිතුමා ඒ දෙස බලමින් දෑත් ඔසවා ආචාර කළේ ය. හයිවේ තියෙන්නේ ඇවිදින්න නොවේ. හයිවේවල පයින් යෑම නීතිවිරෝධියි ජනාධිපතිතුමා කීය.එහෙත් කුඩා දරුවන්ගේ හ‍ඬේ අඩුවක් නොවීය. ජනාධිපතිතුමා අධිවේගී මාර්ගයේ මීටර් 200ක් පමණ ඇවිද යමින් කුඩා දරුවන් අසලට ගියේ දරුවන් ප්‍රීති ඝෝෂා කරද්දී ය. ඌරුබොක්ක පාසලේ දරුවන් ද ජනාධිපතිතුමා දැක එතුමා ඇල්ලීමට පොරකද්දී එක් කුඩා දරුවෙක් පැමිණ ජනාධිපතිතුමා සුරතගෙන තදින් අල්ලා ගත්තේ ය.දරුවාගේ නියට ජනාධිපතිවරයාගේ අත සීරි ගියේ ය. ‍ෙව්දනාවෙන් අත සෙල වූ ජනාධිපතිතුමා පුංචි දරුවන්ගේ අතේ නියපොතු තියෙනවා නේද කියමින් නිය කපන්නේ නැද්දැයි ලක්ෂ්මන් යාපා ඇමැතිවරයා දෙස බලමින් ඇසීය.ජනාධිපති මහින්ද රාජපක්ෂ මහතා පසුගිය සිකුරාදා හෙලිකොප්ටර් යානයකින් ගාල්ලට පැමිණියේ ගාල්ල දිස්ත්‍රික්කයේ පැවැති උත්සව කිහිපයකට සහභාගි වීම සඳහා ය.ඉතා සතුටු සිතින් මුව සරසාගෙන සිටි ජනාධිපතිතුමා සජින් වාස් ගුණවර්ධන හා මනූෂ නානායක්කාර මන්ත්‍රීවරු විසින් පිළිගත්තේ මහත් හරසරින් ය.නගර සභා ශාලාව දෙස බැලූ ජනාධිපතිතුමා මේකේ වැඩ ඉක්මනින් නිම කරන්න ඕනෑ යැයි මනූෂට කීය. නාගරික සංවර්ධන අධිකාරියේ නිලධාරියෙක් සම්බන්ධ කරන ලෙස ආරක්ෂක අංශයට දැනුම් දුන් ජනාධිපතිතුමා එම නිලධාරියාට ද ඒ පිළිබඳ දැනුම් දුන්නේ ය. ජනාධිපතිතුමා සමඟ විජේදාස රාජපක්ෂ, ලක්ෂ්මන් යාපා අබේවර්ධන මහත්වරුන් ද ගාල්ල ජාත්‍යන්තර බෞද්ධ මධ්‍යස්ථානයේ පැවැති කණුමුල්දෙනියේ ශ්‍රී චන්ද්‍රවිමල හිමියන්ට අක්තපත්‍ර ප්‍රදානෝත්සවයට එක්වූහ.කණුමුල්දෙනිය චන්ද්‍රවිමල හිමියෝ ජනාධිපතිතුමා දෙසට හැරෙමින් මනූෂ මන්ත්‍රීතුමා මේ වැඩ ටික කරන්න ගොඩාක් මහන්සි වුණා යැයි කීය. මනූෂට බාර දෙන ඕනෑම වැඩක් එයා හරියටම කරනවා යැයි ජනාධිපතිතුමා මනූෂ දෙස බලමින් සිනාසෙමින් කීය.ගාල්ල තනිපොල්ගහ ප්‍රදේශයේ දී පැවැති මුස්ලිම් ප්‍රජාව හමුවේදී ජනාධිපතිතුමාට උණුසුම් පිළිගැනීමක් ලැබිණි. පළාත් අපේක්ෂක ආරියතිලක මහතා දුටු ජනාධිපතිතුමා ගාල්ල රැලියේ දී ස්ටේජ් එකෙන් ඔයා බැහැලා ගිය එක වැරැදි යැයි චෝදනා කළේය.ජනාධිපතිතුමා සභාව අමතමින් සිටියදී මුස්ලිම් ජනතාව හදිසියේ ම දහවල් 12.00ට ආගම ඇදහීමට යාඥා කළහ. ජනාධිපතිතුමා සිය කතාව නවතා හිස පහත් කර ගනිමින් මුස්ලිම්වරුන්ගේ යාඥාවට ගෞරවය දැක්වීය.අනතුරුව හික්කඩුව හෝටලයක පැවැති ව්‍යාපාරික හමුවට පැමිණි ජනාධිපතිතුමාට විශාල ජනතා ප්‍රතිචාරයක් ලැබුණි. රටේ ජනතාවට නිදහසේ ජිවත්වීමට අවකාශය සැලසූ ඔබතුමා වැනි නායකයකු හමුවීමට ලැබීම ගැන දෙවියන්ට තුති පුද කරන බව ව්‍යාපාරිකයෙක් කීවේ දෙනෙතට සතුටු කඳුළු පිරෙද්දීය.වයඹ මහ ඇමැති දයාසිරි ජයසේකර මහතා පසුගිය ඉරිදා හම්බන්තොට බලා නික්ම ගියේ නාමල් රාජපක්ෂ මන්ත්‍රීවරයා විසින් සංවිධානය කර තිබූ ජනහමු කිහිපයකට සහභාගි වීම සඳහා ය. මහ ඇමැතිවරයා තංගල්ල කාල්ටන් නිවසට ගියේ ඔහුගේ පෞද්ගලික කාර්ය මණ්ඩලයද සමඟය.මහ ඇමැතිවරයා දුටු නාමල් මන්ත්‍රීවරයා, ආ එන්න එන්න අයියා කියමින් මහ ඇමැතිවරයා පිළිගත්තේය. නාමල් මන්ත්‍රීතුමා මේ මගේ මාධ්‍ය ලේකම් කියමින් මහ ඇමැතිවරයා ප්‍රසන්ත අධිකාරි මහතා පෙන්වීය. මීට පෙර හමුවෙලා තියෙනවා නේද යැයි මන්ත්‍රීවරයා ඇසීය. ඔව් සර් අපි මීට පෙර හමුවෙලා තියෙනවා යැයි අධිකාරි කීවේය.ජිනීවා සමුළුවට එරෙහිව මෙයාලා නියම වැඩක් කරන්න යනවා යැයි දයාසිරි පෞද්ගලික කාර්ය මණ්ඩලය පෙන්වමින් කීය. ඒ මොකක්ද ඒ යැයි මන්ත්‍රීවරයා විමසිල්ලෙන් ඇසීය. සර් අපි සර්ව ආගමික නායකයෝ වයඹ ශ්‍රවණාගාරයට වැඩමවා ජිනීවා යෝජනාවට එරෙහි ආගමික එකඟතාවයක් ඇති කිරීමට සැලැසුම් කර තිබෙනවා යැයි ප්‍රසන්ත අධිකාරි කීය. නියම කන්සෙප්ට් එකක්නෙ යැයි නාමල් මන්ත්‍රීවරයා සිනා සෙමින් කීවේය. සර් අපි සර්ව ආගමික නායකයෝ ශ්‍රවණාගාරයට පැමිණෙන අවස්ථාවේ දේශීය තම්මැට්ටම්, තබ්ලා, බටනලා ආදී භාණ්ඩ වාදනයට ද සැලැසුම් කර තිබෙනවා.ඒ වගේම සාමයේ පහනක් ද දල්වනවා යැයි අධිකාරි කීය. පිරිස ජනරැලියට පැමිණෙන විටත් උ‍ෙප්ක්ෂා ස්වර්ණමාලි මන්ත්‍රීවරිය සභාව අමතමින් සිටියාය. ඇය කතාව නිමවා මහ ඇමැතිවරයා අසලින් අසුන් ගත්තේ කොහොමද අයියා යැයි අසමින්ය. සුහද කතාබහකට සූදානම් වූ උපේක්ෂා මන්ත්‍රීවරියට ගීතයක් ගායනා කිරීමට නිවේදකයා ඇරයුම් කළේය.මට දයා අයියා මීට් වුණේ ගොඩ කාලයකින් එයා එක්ක කතා කරන්න හැදුවා විතර යැයි නෝක්කාඩු කියමින් නැඟී සිටි ඇය මවු ගුණ ගීතයක් ගායනා කළාය. මම එමින් ගමන් හම්බන්තොට වරාය බලන්න ගියා. මම විපක්ෂයේ ඉන්න කාලේ ඒකෙ ගලක් තියෙනවා. නැව් එන්නේ නැහැයි කීවා. නමුත් දැන් ඒකේ ගලක් නෑ නැව් එනවා. භාණ්ඩ නැව් විතරක් නෙමේ මගී ‍නෞකා ද දැන් එනවා යැයි මහ ඇමැතිවරයා සිනාසෙමින් කීවේය. දැන් අපේ ජනාධිපතිතුමාට සහෝදරයන් සිව් දෙනෙක් ඉන්නවා. වැඩිමහල් සහෝදරයා කථානායක චමල් රාජපක්ෂ මහතා.එතුමා පාර්ලිමේන්තුවේ දී ශක්තිමත් ආණ්ඩුවක් පවත්වාගෙන යනවා. අනිත් සහෝදරයා බැසිල් රාජපක්ෂ මහතා. ගම් බිම් නඟා සිටුවා රට සංවර්ධනය කරනවා. ගෝඨාභය රාජපක්ෂ මහතා නාගරික සංවර්ධනය කරමින් අලංකාර රටක් නිර්මාණය කරනවා. සිව්වැනි සහෝදරයා කවුද කියා ඔයාලා දන්නවා දැයි අසද්දී මන්ත්‍රීවරිය නැහැ යැයි හිස වනමින් කීවාය. ඒ තමා රනිල් රාජපක්ෂ මහතා එයා එජාපය දියාරු කරමින් මන්ත්‍රීවරු 65 දෙනෙක් ඇමැතිවරු කරමින් ආණ්ඩුව ශක්තිමත් කරනවා යැයි මහ ඇමැතිවරයා පවසද්දී මුළු සභාවම එකම හිනා හඬක් බවට පත්විය.උදය ගම්මන්පිල මහතාගේ ප්‍රදීපය ග්‍රන්ථය පසුගිය බදාදා ශ්‍රී ලංකා පදනම් ආයතනයේ දී එළිදැක්වූයේ බැසිල් රාජපක්ෂ ඇමැතිවරයාගේ ප්‍රධානත්වයෙන් ය. ජ්‍යෙෂ්ඨ ඇමැති රත්නසිරි වික්‍රමනායක, ගාමිණි ලොකුගේ, බන්දුල ගුණවර්ධන ආදී ඇමැතිවරු රැසක් ඊට එක් වී සිටියහ. මවුපියන්ට ග්‍රන්ථය පිළිගැන්වීමෙන් අනතුරුව ගම්මන්පිල මහතා ඇමැති බැසිල් රාජපක්ෂ මහතාට ග්‍රන්ථය පිළිගැන්වීය.ගම්මන්පිල ඒකීය රටක් වෙනුවෙන් හඬ නැඟූ පුද්ගලයෙක්. මම බස්නාහිර මහ ඇමැති කවුද කියා දැන් කතා කරන්නේ නැහැ. ගම්මන්පිලට ගියවරටත් වඩා වගකීම් ලැබේවා කියා මම ප්‍රාර්ථනා කරනවා යැයි හෙතෙම කීය.උතුරු පළාත් සභාව පසුගිය අඟහරුවාදා යාපනයේ රැස්විය. ජිනීවා සමුළුවෙන් සභාව රත්විය. විපක්ෂයේ ප්‍රධාන සංවිධායකවරයා දිගින් දිගටම කියා සිටියේ ජාත්‍යන්තර බලපෑම් අපට අවශ්‍ය නැහැ යන්නය. අපිට රජය සාධාරණය ඉටුකර නැහැ. අපිට ප්‍රශ්න තිබෙනවා යැයි ටී.එන්.ඒ. මන්ත්‍රීවරු දෝෂාරෝපණය කරද්දී සභාවේ උණුසුම් තත්ත්වයක් ඇති විය. අපි අපේ ප්‍රශ්න අපේ රටේ දී විසඳා ගමු, කොන්දේසි විරහිතව ජනාධිපතිතුමා හමුවී මේ ප්‍රශ්න විසඳා ගමු යැයි විපක්ෂ‍ය යෝජනා කරද්දී ටී.එන්.ඒ. මන්ත්‍රීවරු ද ඊට එකඟත්වය පළ කළහ.මොනරාගල දිස්ත්‍රික් ප්‍රාදේශීය සභා හා පළාත් සභා මන්ත්‍රීවරුන්ගේ හමුවක් පසුගිය ඉරිදා මොනරාගල නගර ශාලාවේ දී පැවතුණේ එජාප සභාපති කබීර් හෂීම්ගේ ප්‍රධානත්වයෙන්ය. රනිල් වික්‍රමසිංහ මහතාගේ නායකත්වය යටතේ පක්ෂයට ඉදිරි අනාගතයක් නැති බව පක්ෂ ප්‍රාදේශීය ක්‍රියාකාරීන් එක හඬින් පවසද්දී කබීර් හෂීම් මහතා ද උන්හිටි තැන් අමතක වී වටපිට බැලී ය.අවසානයේ එම ප්‍රකාශය නිවැරැදි බව පිළිගනිමින් ඔව් මමත් ඒ ප්‍රකාශය පිළිගන්නවා යැයි කබීර් හෂීම් කීවේ පිරිසගේ අත්පොළසන් මධ්‍යයේ ය. විදේශ සංචාරයක නිරතව සිටි රවි කරුණානායක මහතා හදිසියේ ම මාදුළුවාවේ සෝභිත හිමියන් බැහැ දැකීමට ගියේ යම් රහස් සාකච්ඡාවක් සඳහා ය. සාකච්ඡාවෙන් අනතුරුව කරුණානායක මහතා රංජිත් මද්දුමබණ්ඩාර මහතාට කීවේ ඉදිරි ජනාධිපතිවරණයේ දී සෝභිත හාමුදුරුවෝ පොදු අපේක්ෂකයා කළොත් අපිට දිනන්න පුළුවන් බව ය. හාමුදුරුවෝ කැමැති දැයි රංජිත් මද්දුමබණ්ඩාර සිනාසෙමින් ඇසීය.දේශපාලන ප්‍රචාරක වැඩපිළිවෙළේ නිරතව සිටි විපක්ෂ නායකවරයා සහ මහලේකම් තිස්ස අත්තනායක මහත්වරු පසුගිය සඳුදා රාත්‍රී මාතලේ බලා ගියේ හදිසියේ අභාවප්‍රාප්ත සංජීව කවිරත්න මහතාගේ දේහයට අවසන් ගෞරව දැක්වීම සඳහා ය.පාර්ල‍ි‍ෙම්න්තු ආපන ශාලාවේ දී ලොහාන් රත්වත්තේ හා සුජීව සේනසිංහ මන්ත්‍රීවරු අසුන්ගෙන සිටි මේසය අසලට විපක්ෂ නායකවරයා ද පැමිණියේ ය. ඔයාලා බර කතාවක දැයි විපක්ෂ නායකවරයා ඇසීය. නෑ සර් අපි මේ මැච් එක ගැන කතා කළා යැයි ලොහාන් සිනාසෙමින් කීය.සර් මේ ගමන මැච් එකේදී ට්‍රිනිටිය රෝයල් එකට පරදිනවා යැයි සුජීව කීවේ ය. බලමු බලමු සුජීව යැයි විපක්ෂ නායකවරයා කීය. ජිනීවා සමුළුවේ දී එල්.එල්.ආර්.සී. වාර්තාවට පරිබාහිර රටේ බො‍හෝ දේවල් ගැන අවධානය යොමු වෙලා නේද යැයි ලොහාන් ඇසීය. දැන් එසේ යුද්ධය අමතක කරලා අධිකරණයේ ස්වාධීනත්වය ආදී ප්‍රශ්න ගැන සොයන්න පටන්ගෙන යැයි වික්‍රමසිංහ මහතා සිනාසෙමින් පැවැසීය.මොකද සුජීව ඔයාලා ඔක්කොම හම්බන්තොටට බර දාලා තියෙන්නේ? මොකද බයේ දැයි විපක්ෂ නායකවරයා කට කොනින් සිනාසෙමින් ඇසීය. නෑ සර් එහෙම දෙයක් නැහැ යැයි සුජීව බිම බලාගනිමින් කීය.පසුගිය බදාදා මිනුවන්ගොඩ පැවැති බස්නාහිර පළාත් හිටපු ප්‍රධාන ඇමැති ප්‍රසන්න රණතුංග මහතාගේ ජනහමුවට මහ ඇමැතිවරු පස්දෙනෙක් පැමිණියේ ජනතා ඔල්වරසන් මධ්‍යයේ ය. වයඹ මහ ඇමැති දයාසිරි ජයසේකර, උතුරුමැද මහ ඇමැති එස්. එම්. රංජිත්, සබරගමුව මහ ඇමැති මහීපාල හේරත්, ඌව මහ ඇමැති ශෂින්ද්‍ර රාජපක්ෂ හා මධ්‍යම මහ ඇමැති සරත් ඒකනායක මහත්වරු පැමිණියේ රණතුංග මහතාට සහය දැක්වීම සඳහා ය. මෙහිදී බැසිල් රාජපක්ෂ මහතා මහ ඇමැති ගැන කියමින් මම මේ සැරේ කට වරද්දා ගන්නේ නැහැ යැයි කීවේ ජනතාවගේ සිනාහඬ මධ්‍යයේ ය.සන්ධාන අපේක්ෂකයන් මැතිවරණයේ දී ජනතාවට නොයෙක් දේ බෙදන බවට චෝදනා නැඟූ එජාප මැතිවරණ අපේක්ෂකයන් මෙවර නොයෙකුත් දේ ජනතාවට බෙදමින් සිටී. පසුගියදා මාතර පැවැති ජනහමුවකට එක් වූ චතුර ගලප්පත්ති එජාප අපේක්ෂකයා බේසම් බෙදා දුන්නේ ජනතාවගේ දැඩි උද්‍යෝගය මධ්‍යයේ ය. පත්ලේ අපේක්ෂක අංකය ඇතුළු විස්තර සහිත ස්ටිකරය දුටු ජනතාවට සිනහ පහළ විය.ජවිපෙ බේරුවල කාර්යාලයට පැමිණි මුස්ලිම් ජාතිකයන් කිහිපදෙනෙක් රැස්වීමක් සඳහා බේරුවල මරදාන ප්‍රදේශයට එන ලෙස ඉල්ලීමක් කළහ. ඒ අනුව ටිල්වින් සිල්වා ඇතුළු නායකයන් ජනහමුවට පැමිණියේ ය. ටිල්වින්ගේ දුරකථනයට ඇමතුමක් ලැබිණි. සහෝදරයා ඔබතුමා පෙළපාළියකින් එන්න ඕනෑලු. ඒ නිසා ඔබතුමා ටිකක් ඉන්න යැයි කියූ මුස්ලිම් ජාතිකයෙක් ත්‍රිරෝද රථ හා මෝටර් සයිකල් පෙළපාලියකින් ටිල්වින් උත්සව භූමියට කැඳවාගෙන එනු ලැබු‍ෙව්ය. පසුගිය බදාදා මරදාන ජුම්මා මස්ජිද් වීදියට පැමිණෙන ලෙස ලාල් කාන්ත හා සුනිල් වටගලට ආරාධනා ලැබුණි. එහි ගිය ඔවුන්ට උණුසුම් පිළිගැනීමක් ලැබිණි.ජවිපෙ නායකත්වයේ වෙනස දෙස් විදෙස් කතාබහට ලක්වී තිබේ. ඒ අනුව දෙස් විදෙස් ආධාරකරුවන් ජවිපෙ අන්තර්ජාලයට දිනපතා කෙටි පණිවිඩ එවමින් ඒ පිළිබඳ ඔවුන්ගේ අදහස් පළ කරන බවද සැලය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=f1403212</link>
    <topic>ගුරුවරයා ශිෂ්‍යයාගේ දෙලොවම දියුණු කළ යුතුයි</topic>
    <author>සංවාදය</author>
    <content>මෙලොව පහළවූ ශ්‍රේෂ්ඨතම ගුරුවරයා වන බුදු රජාණන් වහන්සේ පවා ආදර්ශවත්, නිහතමානි ගුරුවරයකු වූවා නම් පෘථග්ජනයන් වන අපට ඒ ගුණාංග ජීවිතයට සමීප කර ගත නොහැක්කේ මන්දැයි දෙමටගොඩ විසුද්ධාරාම ත්‍රිපිටක මූලික පිරිවෙනේ පරිවේණාධිපති  හල්විටිගල ආනන්ද හිමියන් මෙසේ විමසා සිටියේ මැතක සිට පාසල් පද්ධතියේ මතුව ඇති ගැටලු වෙත අවධානය යොමු කරමිනි.පුද්ගලයකුගේ ජීවිතය නඟාසිටුවන්නෙ මාපියන්. හිරු කිරණින් ලෝකය ආලෝකවත් වන හෙයින් මාපිය - දූදරු සබඳතාව නැ‍ඟෙනහිර දිශාවට සමාන කළා. ගුරු - ශිෂ්‍ය සබඳතාව දකුණු දිශාවට සමාන කළේ හුරු බව මූලික කරගෙන. දකුණ බොහෝ දෙනාට හුරු දිශාවයි.ඒ නිසාම දකුණු දිශාව ගුරු - ශිෂ්‍ය සබඳතාවට සමාන කළා. ශිෂ්‍යයකු තුළ යහපත් හුරු පුරුදු ඇති කරවන්නේ ගුරුවරුන්. ගුරුවරයාගේ කාර්යභාරය ශිෂ්‍යයාගේ දෙලොව අභිවෘද්ධිය සලසාදීමයි. ශිෂ්‍යයා දුර්වලතාවන්ගෙන් පිරුණු කෙනෙක්. ඔහුගේ දුර්වලතා පෙන්වා දී ඔහුට අභිවෘද්ධිය සලසාදීම උතුම් ගුරුවරයකුගේ වගකීමයි.'අහිංසක' නම් නම ඇති‍, සැබැවින්ම අහිංසක පුද්ගලයෙක් ගුරුවරයාගේ අයහපත් චර්යාව නිසා දරුණු පුද්ගලයකු වූ කතාවක් ශාසන ඉතිහාසයේ සඳහන් වෙනවා. ගුරුවරයකුට ශිෂ්‍යයාගේ කුලය, ගෝත්‍රය, ධනය ආදිය කිසිවක් අදාළ නැහැ. ගුරුවරයාගේ පරමාර්ථය විය යුත්තේ ශිෂ්‍යයා සමාජමය වශයෙන් වටිනා පුද්ගලයකු බවට පත්කිරීමයි. දරුවාට හොඳ හුරුපුරුදු ලබාදෙන්නේ ගුරුවරයා නිසා දකුණු දිශාවට ගුරු - ශිෂ්‍ය සබඳතාව සමාන කළා.ගුරුවරයා පන්ති කාමරය තුළදී ශිෂ්‍යයාට ශිල්ප ලබාදෙන්නා වන අතර ඉන් පිටතදි ශිෂ්‍යයාගේ ආරක්ෂකයා විය යුතුයි. එසේම ගුරුවරයා පන්තිකාමරයෙන් පිටත දී සිසුවාගේ මඟපෙන්වන්නා බව ඔහු සිහි තබා ගත යුතුය. මෙය සිඟාලෝවාද සූත්‍රයේදී ගුරුශිෂ්‍ය යුතුකම් සහ අයිතිවාසිකම් යනුවෙන් පෙන්වාදී ඇත.ගුරුවරයා විසින් මනාසේ හික්මවීම, හොදින් ඉගැන්වීම, දන්නා සියලු ශිල්ප කියාදීම, හිතමිතුරන්ට හඳුන්වාදීම, ආරක්ෂාව සලසාදීම යන කරුණු පහෙන් ශිෂ්‍යයා වෙත සංග්‍රහ කිරීමේදී ශිෂ්‍යයන් විසින් ගුරුවරයන්ට යුතුකම් පහකින් සංග්‍රහ කළ යුතුවේ.දැක හුනස්නෙන් නැගිටීම, උවටැන් කිරීම, මැනවින් අසා සිටීම, වතාවත් කිරීම, හොඳින් ඉගෙන ගැනීම යන යුතුකම්වලින් සංග්‍රහ කිරීමේදී ගුරුවරයාගේ අයිතිවාසිකම් ආරක්ෂා වන අතර ගුරු - ශිෂ්‍ය සබඳතා මනාව තහවුරු වේ.ගුරුවරයා විසින් යුතුකම් පහකින් ශිෂ්‍යයාට සංග්‍රහ කිරීමේදී ශිෂ්‍යයාගේ අයිතිවාසිකම් ආරක්ෂා වේ. ශිෂ්‍යයින් තම යුතුකම් ගුරුවරයා වෙත ලබාදීමේදී ගුරුවරයාගේ අයිතිවාසිකම් ආරක්ෂා වේ.සිසුවෙක් අතින් වැරැද්දක් සිදුවූවිට ගුරුවරයා මුලින් එය සිදුවූ ආකාරය සොයා බැලිය යුතුයි. දරුවාට ආදරයෙන් වැරැද්ද පෙන්වා දිය යුතුයි. එසේ නොමැතිව ගුරු මණ්ඩලය ඉදිරිපිටදී හෝ වෙනත් සිසුන් ඉදිරියේ මානසික පීඩාවට පත්වන අන්දමින් දඬුවම් කිරීම කළ යුතු නොවෙයි. බුදු හාමුදුරුවො දේශනා කරලා තියෙනවා විසඳුම් දියයුත්තේ හේතුවට මිස ඵලයට නොවන බව.කිසිදු වගවිභාගයකින් තොරව ක්ෂණික තීරණ ගැනීම ගුරුවරයකු විසින් කිසිවිටෙකත් නොකළ යුතුයි. ශිෂ්‍යයා අතින් එම වැරැද්ද සිදුවූයේ යම් අයකුගේ පෙලඹීමක් මත හෝ නොදැනුවත්භාවය නිසා විය හැකියි.සිදුවීම පිළිබඳ කරුණු සොයාබලා ශිෂ්‍යා වැරදිකරුනම් ශිෂ්‍යයාට දඬුවම් කිරීම ගුරුවරයා විසින් කළ යුතුයි. යම් අවස්ථාවන්වලදී ගුරුවරයාට දරුවන්ගේ දෙමාපියන්ගෙ කාර්යභාරය ඉටුකිරීමට සිදුවේවි. ඒ නිසා ‍යම් සිදුවීමක් දෙස මධ්‍යස්ථව සිතා බලා කටයුතු කිරීම ඉතා වැදගත්.ශිෂ්‍යයකු වරදක් කළවිට ගුරුවරයකුට ඔහු ඉන් මුදා ගන්න යහපත් ක්‍රියාමාර්ග තිබෙනවා. එහෙත් කිසියම් ගුරුවරයකු ඒවා අනුගමනය නොකොට විකල්ප ක්‍රියාමාර්ග භාවිතා කරනවානම් එය අතිභයානකයි. වර්තමානයේ ඇතිවී තිබෙන්නේ ඒ තත්වයයි. දෙපාර්ශ්වයෙන් ඉටුවිය යුතු යුතුකම් ඉටුනොවන විටදි මේ තත්වයන් උදාවෙනවා.ශිෂ්‍යයාට ආදරෙන් කියලා දෙන්න පුළුවන් ඒ වරද කරන්න එපා කියලා. එහෙම නැතිව කෑකෝ ගහලා ශිෂ්‍යා තවත් වරදකට පොලඹවන එක යහපත් ගුරුවරයකුගේ ලක්ෂණයක් නොවෙයි. එයින් ගුරුවරයා පිළිබඳ ශිෂ්‍යා තුළ වැරදි අවබෝධයක් ඇතිවෙනවා. වෛරයක් ඇතිවනවා.සාකච්ඡාවකින් අනතුරුව ගැටලු විසඳා ගන්න පුළුවන්. එහෙත් වර්තමානයේ සිදුවී තිබෙන්නේ ඇතැම් ගුරුවරුන් පවා මනා හික්මීමකින් තොරව කටයුතු කිරීමයි. ඒ නිසා දරුවන්ගේ අධ්‍යාපනයත් ගුරු වෘත්තීයේ කීර්ති නාමයත් කෙලෙසනවා මිස එයින් සිදුවෙන කිසිදු යහපතක් නැහැ. ගුරුවරයා ශිෂ්‍යයන් සමඟ කටයුතු කිරීමේදී සිදුවන සෑම දෙයක් පිළිබඳ මධ්‍යස්ථව සිතා බලා කටයුතු කිරීම ඉතා වැදගත්.ගුරුවරයා පන්තිකාමරය තුළ ඔහුගේ රංගනය ඉතා හොඳින් ඉටුකරනවානම් විවිධ කළහකාරී තත්වයන් ගුරු-ශිෂ්‍ය දෙපාර්ශ්වය අතර සිදුවන්නේ නැහැ. පාසල් ගුරුවරයා සාධාරණ විය යුතුයි.හැම ගුරුවරයෙක් ම නරකයි කියලා කියන්න කිසිවකුට බැහැ. අතීතයේ සිට මේ දක්වා ම යම් දෙයක් ඉගෙනගත් සියලු දෙනාම ඒවා ඉගෙන ගත්තෙ ගුරුවරුන්ගෙන්. ඒත් මේ සමාජයේ ඉන්න හැම කෙනෙක් ම අපරාධකාරයො නෙමෙයි. ඒ නිසාම හැම ගුරුවරයෙක් ම වැරදිකාරයෝ නෙවෙයි.යම් පාසලක ගුරුවරයෙක් වැරදිකරනවානම් පරිපාලන ව්‍යූහය තුළ ඔහුට දඬුවම් කළ හැකියි. එවැනි ගුරුවරයෙක් උතුම් ගුරු වෘත්තියේ තබා නොගත යුතුයි. ගුරුවරයා නිතරම ආදර්ශමත් විය යුතුයි. මෙලොව පහළවූ ශ්‍රේෂ්ඨතම ගුරුවරයා වූ බුදු රජාණන් වහන්සේ පවා ආදර්ශමත්, නිහතමානි ගුරුවරයකු වූවානම් පෘථග්ජනයන් හැටියට අපද ඒ ගුණාංග ජීවිතයට සම්බන්ධ කරගත යුතුයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=f1403213</link>
    <topic>ගලහිටියාව-තෝලංගමුව තෙවන මැදි මහ සටන අද පල්ලෙකැලේදී</topic>
    <author/>
    <content>ශ්‍රී ලංකා පාසල් ක්‍රිකට් වංශ කතා ඉතිහාසයේ රන් අකුරින් ලියැවෙන සැබෑ මහත්වරුන්ගේ ක්‍රීඩා කෞෂල්‍ය විදහා දක්වන ගලහිටියාව මධ්‍ය විද්‍යාලය සහ තෝලංගමුව ඩඩ්ලි සේනානායක මධ්‍ය විද්‍යාලය අතර තෙවැනි මැදි මහ සටන අද (21) මහනුවර පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.මෙරට කීර්තිමත් හා ප්‍රසිද්ධ විද්‍යාල අතර පැවැත්වෙන මහ ක්‍රිකට් තරඟ රැල්ලට හසු නොවී මධ්‍ය විද්‍යාලයීය ක්‍රිකට් තරඟ සංස්කෘතියක් ඇතිකරලීමට අඩිතාලම දමමින් “මැදි මහා සටන” ට සුබ පතමින් දෙවිදුහල් හි වංශ කතා ඉතිහාසය පිළිබඳ ස්මරණය කිරීමට මෙය අවස්ථාවක් කර ගනිමු.කෑගල්ල දිස්ත්‍රික්කයේ ඓතිහාසික දැදිගම් පුරවරයේ තෝලංගමුව නම් වූ සුන්දර ගම් පියසේ පිහිටි තෝලංගමුව ඩඩ්ලි සේනානායක මධ්‍ය විද්‍යාලය ආචාර්ය සී. ඩබ්ලිව්. ඩබ්ලිව්. කන්නන්ගර මහතාගේ සංකල්පයක් මත 1945 වසරේ බිහි විය. මුලින් විජයබා මධ්‍ය මහා විද්‍යාලය නමින් හැඳින්වූ අතර වර්තමානයේ මේ විදුහල් මාතාව ඩඩ්ලි සේනානායක මධ්‍ය විද්‍යාලය නමින් දෙස් විදෙස් හි ප්‍රචලිතව ඇත.මේ වකවානුව තුළ විදුහල් මාතාව විසින් රටට වැඩදායී දූ දරුවන් රැසක් බිහිකරලීමට සමත්ව ඇත. මේ විදුහල් මාතාව කෑගලු දිස්ත්‍රික්කයේ පමණක් නොව ලක් මව්ගේ ප්‍රමුඛතම පාසලක් වෙමින් අධ්‍යාපන ක්ෂේත්‍රයේ හා ක්‍රීඩා හා විෂය සමගාමී යන අංශවලින් අඛණ්ඩ ප්‍රගතියක් පෙන්වා ඇත.1997 එවකට විදුහල්පතිව සිටි කේ. ජී. ජයතිලක මහතාගේ මූලිකත්වයෙන් ක්‍රිකට් ක්‍රීඩාව ආරම්භ වූ අතර එහි ප්‍රථම කණ්ඩායම් භාර ආචාර්යවරයා වශයෙන් එස්. එච්. එම්. ජේ. කේ. සමරසිංහ හා චන්ද්‍ර කොඩිසිංහ යන ආචාර්යවරුන්ගේ මඟපෙන්වීම හා නායකත්වය යටතේ අඛණ්ඩව සාර්ථකව මෙහෙය වීය.සී. ඩබ්ලිව්. ඩබ්ලිව්. කන්නන්ගර මැතිතුමාගේ මැදි විදුහල් සංකල්පය තුළින් 1944 මැයි මස 16 දින ගලහිටියාව මැදි විදුහල ආරම්භ වී ඇත. මේ විද්‍යාලය මුලින්ම ආරම්භ වූයේ හේමමාලි මහා විද්‍යාලය පිහිටි ස්ථානයේ කුඩා ගොඩනැගිල්ලකය.මේ වන විට රටට වැඩදායී දූ පුතුන් බිහිකර ඇති මෙම විදුහලේ වර්තමානය වන විට මලල ක්‍රීඩා, ක්‍රිකට්, මල්ලවපොර, නෙට්බෝල්, වොලිබෝල්, පාපන්දු, එල්ලේ, චෙස්, පිහිනුම්, කරාතේ, බැඩ්මින්ටන්, බොක්සිං වැනි ක්‍රීඩා ද ආරම්භ කොට පවත්වාගෙන යනු ලබයි.1960 වර්ෂයේ ක්‍රිකට් කණ්ඩායමේ ප්‍රථම නායකයා ලෙස වර්තමාන ජ්‍යෙෂ්ඨ ආදි ශිෂ්‍ය සංගමයේ ප්‍රබල ආදි ශිෂ්‍යයකු වූ නාගහවත්ත මහතා එවකට විශිෂ්ට දක්ෂතා දක්වා ඇත.නැවත වතාවක් කැපී පෙනෙන දක්ෂතාවයන් කණ්ඩායම් භාර ආචාර්යවරුන් ලෙස කටයුතු කළ ආචාර්යවරුන් වන පුෂ්පකුමාර මහතා හා කීර්ති මහතා යටතේ දක්වා ඇත. 1986 වර්ෂයේ කුලතුංග මහතාගේ මූලිකත්වයෙන් ක්‍රිකට් ක්‍රීඩාව කැපී පෙනෙන වර්ධනයක් පෙන්වා ඇත.මුල්වරට ඉන්දික සහ අමරසිංහ මහත්වරුන්ගේ පුහුණුව යටතේ 19 න් පහළ ක්‍රිකට් කණ්ඩායමක් 1995 – 1996 වර්ෂවල දී පාසල් ක්‍රිකට් සංගමය විසින් පවත්වනු ලබන තරඟවලට සහභාගි වී ඇත. මෙම තරගාවලියේ දී තරඟ රැසක්ම ජය ලබා ඇත.කණ්ඩායමේ නායකයා ලෙස අසංක සම්පත් විසින් මෙහෙයවන ලදී. වර්තමානයේ මේ විදුහලේ සෑම කටයුත්තකදීම මූලිකත්වය ගෙන කටයුතු කරනු ලබන්නේ විදුහල්පති එම්. එච්. එන්. ජී. තිසේරා මහතාය.නිදහස් අධ්‍යාපනයේ පියා ලෙස සලකන ආචාර්ය සී. ඩබ්. ඩබ්. කන්නන්ගර මැතිතුමාගේ සංකල්පයක් මත බිහිවුණු මධ්‍ය විද්‍යාල විසිහතරෙන් දෙකක් වන ගලහිටියාව මධ්‍ය විද්‍යාලය හා තෝලංගමුව මධ්‍ය විද්‍යාලය අතර පවත්වන්නට යෙදෙන තෙවෙනි මහා ක්‍රිකට් තරඟය වෙනුවෙන් සමරු කලාපයට පණිවුඩයක් නිකුත් කිරීමට ලැබීම මා භාග්‍යයක් කොට සලකමි.ප්‍රෞඪ ඉතිහාසයකට උරුමකම් කියන අභිමානනීය දරු පරපුරක් රටට දැයට දායාද කළ මෙම විදුහල් දෙකෙහි අතීත දූ පුතුන් අතර සුහදත්වය වර්ධනය වන හා අන්තර් සම්බන්ධතා ගොඩනැ‍ඟෙන පසුබිමක් නිර්මාණය වන දිනයක් ලෙස මෙම මහා ක්‍රිකට් තරගය හැඳින්විය හැක.මෙවන් වූ මහා ක්‍රිකට් තරඟයකදී මෙම විද්‍යාලයන්හි වත්මන් සිසු දරු දැරියන්ට මෙන්ම ඇදුරු මඬුල්ලට ද ඔවුනොවුන් අතර දැන හැඳුනුම්කම් මත ඇතිවන මිතුදම අනාගත සබැඳියාවකට මෙන්ම සම්පත් හුවමාරු කර ගැනීමට මංපෙත් විවර වන තෝතැන්නක් වනු ඇතැයි යන්න මාගේ විශ්වාසයයි.මෙතෙක් පවත්වන ලද පළමුවන හා දෙවන මහා ක්‍රිකට් තරග මෙන්ම තෙවන මෙම තරගය ද සුවිශේෂී වන්නේ විද්‍යාල පිහිටි දිස්ත්‍රික්ක දෙකෙන් බැහැර වෙනත් දිස්ත්‍රික්කයක මහා ක්‍රිකට් තරග පැවැත්වීමයි. මහනුවර දිස්ත්‍රික්කයේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ අද දින පවත්වනු ලබන මෙම මහා ක්‍රිකට් තරගය මෙතෙක් පවත්වන ලද මහා ක්‍රිකට් තරඟ මෙන්ම ක්‍රීඩාවේ යෙදෙන දරුවන්ගේ විවිධ දක්ෂතා ඉස්මතු වන එසේම විනය උපරිමව පවත්වා ගනිමින් කටයුතු කරන ආදර්ශමත් පාසල් දෙකක් ලෙස පළමුවත්, දෙවනුවත් මධ්‍ය විද්‍යාල ක්‍රිකට් ඉතිහාසයට එක් කළ තෙවනුවත් එසේ පෙන්වන මහා ක්‍රිකට් තරඟයක් ලෙස සනිටුහන් වනු දැකීම අප සැමගේ බලාපොරොත්තුවයි.මෙවර සත්කාරක පාසල වශයෙන් කටයුතු කරන තෝලංගමුව මධ්‍ය විද්‍යාලයේ විදුහල්පතිතුමිය ඇතුළු ඇදුරු මඬුල්ලටත්, පාසල් සංවර්ධන සමිතියටත් විශේෂයෙන් ආදි ශිෂ්‍ය සංගමයටත් මාගේ හද පිරි ස්තූතිය පිරිනමන අතර අප විද්‍යාලයේ පාසල් සංවර්ධන සමිතිය ද ජ්‍යෙෂ්ඨ ආදි ශිෂ්‍ය සංගමයේ ලේකම්තුමා ඇතුළු ජ්‍යෙෂ්ඨ හා කනිෂ්ඨ ආදි ශිෂ්‍ය සංගම්වල සියලුම නිලධාරී මහත්ම මහත්මීන් හා මෙනෙවියන් ද ගෞරවයෙන් සිහිපත් කරමින් 2014 මාර්තු මස 21 වන අද දින පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන තෙවන මහා ක්‍රිකට් තරඟය සාර්ථකත්වයෙන් සාර්ථකත්වයට පත්වේවා යැයි සුභාශිංසනය කරමි.2014 මාර්තු 21 දින පල්ලෙකැලේ ජාත්‍යන්තර ක්‍රීඩාංගණයේදී ගලහිටියාව මැදි විදුහල හා තෝලංගමුව ඩඩ්ලි සේනානායක මැදි විදුහල අතර පැවැත්වෙන තෙවන මැදි මහ සටන වෙනුවෙන් ‍පණිවිඩයක් නිකුත් කරන්නට ලැබීම සතුටට කරුණකි.2012 වර්ෂය අප විද්‍යාල දෙකටම ක්‍රිකට් ක්‍රීඩාවේ ඓතිහාසික වූ සන්ධිස්ථානයක් වනවා ඇත. අප දෙපාර්ශ්වය විසින් කථිකා කරගෙන ආරම්භ කරන ලද මැදි මහ සටනේ සුවිශේෂී අරමුණු කිහිපයක් විය. එම අරමුණු ඉටුකර ගන්නට අප විසින්ම යොදාගත් උපාය මාර්ග කිහිපයකි.එම සුවිශේෂී අරමුණු වූයේ,1. කන්නන්ගර මැතිඳුන්ගේ සංකල්පයට හානියක් නොවන ලෙස අප දරුවන්ගේ සුවිශේෂී දක්ෂතා මතුකර ගැනීම.2‍. රටටම ආදර්ශයක් වන මහා ක්‍රිකට් තරගයක් පැවැත්වීම.3. කන්නන්ගර දූ පුතුන් වන දෙවිදුහල්වල ආදි සිසුන් ගුරුවරුන් හා වත්මන් සිසුන් අතර සුහදතාවය වර්ධනය කර ගැනීම.මේ සඳහා උපාය මාර්ග වූයේ,1. ආදි ශිෂ්‍ය සංගමය, පාසල් සංවර්ධන සමිතිය හා ආචාර්ය මණ්ඩලය එක්ව ඉහළ මට්ටමේ සංවිධානයක් ඇතිකර ගැනීම.2. පාසල් දෙකටම අයත් නොවන පිට පළාතක ජාත්‍යන්තර මට්ටමේ ක්‍රීඩාංගණයක තරඟය පැවැත්වීම.3. තරඟයට පෙරාතුව විදුහල් 2 ආචාර්ය මණ්ඩල කාන්තා හා පිරිමි වශයෙන් ද, ආදි ශිෂ්‍ය ශිෂ්‍යාවන් ජ්‍යෙෂ්ඨ හා කනිෂ්ඨ වශයෙන් ද තරගාවලියක් පැවැත්වීම.පළමු හා දෙවන තරඟවලින් අපගේ මෙම අරමුණු ඉෂ්ට වූවා යැයි විශ්වාස කරමි. පසුගිය තරඟයේදී ඛෙත්තාරාම ජාත්‍යන්තර ක්‍රීඩාංගණයේදී මගේ පාසලේ 19 න් පහළ ක්‍රිකට් කණ්ඩායමේ නායකයා වන ගයාන් හර්ෂ කුමාර ශතකයක් වාර්තා කරමින් දක්ෂතා දැක්වීමත්, විදුහල් දෙකේම දක්ෂතා ඇති ක්‍රීඩකයින් හඳුනා ගැනීමට ලැබීමත් අපේ අරමුණු මල්ඵල ගැන්වීමකි. තෙවන වසර වන විටත් අපගේ මුල් අරමුණුවලට කිසිදු හානියක් වී නැත. මෙම වසරේ ද ඉතා ඉහළ මට්ටමෙන් එම අරමුණු සඵල වී ඉදිරියට ගෙන යාමට හැකි වෙතැයි මම බලාපොරොත්තු වෙමි.2012 වසරේදී ක්‍රිකට් ක්‍රීඩාව වෙනුවෙන් මෙම ඓතිහාසික අඩිතාලම දමන්නට මට හැකිවීම ගැනත්, වසර තුනක් එම කාර්යයට නායකත්වය දීමට හැකිවීම ගැනත් මා වඩාත් සතුටුවන අතර, අතිඅප විදුහල හා ගලහිටියාව ක්‍රිකට් කණ්ඩායම් නායකයා ඇතුළු සියලුම ක්‍රීඩකයන්ට ද මාගේ උණුසුම් සුබ පැතුම් පිළිගන්වමි.ආචාර්ය සී. ඩබ්. ඩබ්. කන්නන්ගර ශ්‍රීමතාණන්ගේ නිදහස් අධ්‍යාපන සංකල්පය යටතේ බිහිවූ මුල්ම මධ්‍ය විද්‍යාල 54 න් දෙකක් වූ අප විදුහල් දෙක අතර වාර්ෂික ක්‍රිකට් මහා සංග්‍රාමය තෙවන වරටත් 2014 මාර්තු මස 21 වෙනි දින පල්ලෙකැලේ ජාත්‍යන්තර ක්‍රී‍ඩාංගණයේ පැවැත්වීම සහ ඒ වෙනුවෙන් නිකුත් කරන සමරු කලාපයට පණිවුඩයක් ඉදිරිපත් කිරීමට අවස්ථාව ලැබීම මහත් සේ අගයමි.ජාතික තලයට මධ්‍ය විද්‍යාලවලින් ක්‍රීඩකයින් බිහිකරලීම සඳහා අප විද්‍යාලයන් විසින් සහෝදර බැම්මකින් යුතුව ආරම්භ කළ මෙම සුහද මහා ක්‍රිකට් ගැටුම පසුගිය වසරේ කොළඹ ඛෙත්තාරාම ආර්. ප්‍රේමදාස ජාත්‍යන්තර ක්‍රීඩාංගණයේදී උත්කර්ෂවත් ලෙස අප විද්‍යාලය මගින් සංවිධානය කිරීමත් සමඟ මෙම තරඟය අඛණ්ඩව ජාත්‍යන්තර ක්‍රීඩා පිටියක පැවැත්වීමට දෙපාර්ශ්වය එකඟවීම කාලෝචිත වේ.ඉතාමත් ආදර්ශවත් ලෙස සුහදතාවයෙන් අවසන් වූ පසුගිය තර‍ඟයන් දෙකටත් වඩා උණුසුම් අන්දමින් ජාත්‍යන්තර මට්ටමේ තරඟයක් ජාත්‍යන්තර ක්‍රීඩාංගණයේදී නැරඹීමට බලාපොරොත්තු වන අතර “මහත්වරුන්ගේ ක්‍රීඩාව” අභිමානවත් ලෙස මහත්වරුන් ලෙස ප්‍රදර්ශනය කරනු ඇතැයි යන්න අපගේ බලාපොරොත්තුවයි.කණ්ඩායම් දෙකටම අප ආදි ශිෂ්‍ය සංගමයේ උණුසුම් සුබ පැතුම්!වසර 1997 දී විවිධ දුෂ්කරතාවයන්ට මුහුණ දෙමින් තෝලංගමුව මධ්‍ය විද්‍යාලයට හඳුන්වා දුන් ලෙදර් බෝල් ක්‍රිකට් ක්‍රීඩාව ඉතා කෙටි කාලයක් තුළදී ජයග්‍රාහී මාවතට අවතීර්ණව, වර්තමානයේ දී වාර්ෂික මහා ක්‍රිකට් තරගයක් පැවැත්වීම දක්වා පියවරෙන් පියවර ඉදිරියට පිය නැඟීම, එදා සිට මේ දක්වා මෙම මහඟු කාර්යයට උර දුන් අප සියලු දෙනාගේම ඉමහත් සතුටට හේතුවකි.පසුගිය වසර දෙකෙහිදීම අප පැවැත්වූ “මැදි මහ සටන” තරඟ දෙකම ඉතා උසස් සහෝදරත්වයකින් යුතුව සුහදතාවය වර්ධනය කර ගනිමින්, අන් සියලු පාසල්වලට ආදර්ශවත් ‍වන පරිදි නව ක්‍රිකට් සංස්කෘතියක් හඳුන්වා දෙමින් පැවැත්වීමට ලැබීම පිළිබඳව ගලහිටියාව මධ්‍ය විද්‍යාලයේ ගරු විදුහල්පතිතුමාට, ආචාර්ය මණ්ඩලයට, එම ආදි ශිෂ්‍ය සංගමය හා සියලු සිසු දරු දැරියන්ටත්, තෝලංගමුව මධ්‍ය විද්‍යාලයේ විදුහල්පතිනි ලුති/කර්නල් ජී. ගමආරච්චි මහත්මියට, ආචාර්ය මණ්ඩලයට, ආදි ශිෂ්‍ය ශිෂ්‍යාවන්ට සහ සියලු සිසු දරු දැරියන්ටත් මාගේ හද පිරි ස්තූතිය පිරිනැමේ.අප සහෝදර පාසල් දෙක විසින් මෙවර පවත්වනු ලබන “මහත්වරුන්ගේ ක්‍රීඩාව” ඉතා අභිමානවත් ලෙස පවත්වා ආචාර්ය සී. ඩබ්. ඩබ්. කන්නංගර මැතිඳුන්ගේ සංකල්පය යටතේ බිහිවූ උදාර මිනිසුන් අප බව මුළුමහත් සමාජයටම පෙන්වීමට අදිටන් කර ගනිමු.ඒ සඳහා මෙහෙයවන දිරිය ලබා දෙන ඔබ සියලු දෙනාටත් අද දින සටන් බිමට පා තබන පාසල් දෙකෙහිම අභීත පුතුන්ටත් මාගේ උණුසුම් සුබ පැතුම් පුද කරමි. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>21</day>
    </date>
    <link>http://www.dinamina.lk/2014/03/21/_art.asp?fn=f1403214</link>
    <topic>මට මගේ ජීවිතය නැවත ලබා දුන්නට කුස්වල හාමුදුරුවන්ට සදා ණයගැතියි</topic>
    <author>සටහන</author>
    <content>දෙකෝටි විසි ලක්ෂයක් පමණ වූ මෙරට ජනතාවගෙන් කොපමණ ප්‍රමාණයක් බෝ නොවන මාරාන්තික රෝගයන්ගෙන් පීඩා විඳින්නේ ද යන්න රෝහල් කරා ඇදී එන සෙනඟ කන්දරාවෙන්ම හිතා ගන්නට පුළුවන. තාක්ෂණයේ දියුණුව, කාර්මීකරණය මෙන්ම වැරැදි ආහාර රටාව හේතුවෙන් සිරුරට ලැබෙන ව්‍යායාමයන්හි අඩුව පිරිමහන්නට වන්නේ අප රටේ වෛද්‍යවරුන්ට ය. සීමිත වෛද්‍යවරුන් පිරිසක් ළඟට අසීමිතව පැමිණෙන රෝගීන් නිසා වෛද්‍යවරුන්ගේ වැඩ වැඩි කරමින් ප්‍රතිකාර ගන්නට එන රෝගීහු පොරොත්තු ලේ්ඛනවල සිරවී වසර ගණන් අපා දුක් විඳිති. නොඑසේ නම් මෙලොව හැර යති.සටහනේ ආරම්භය සනිටුහන් කරන්නේ බටහිර වෛද්‍ය ක්‍රමය සිහියේ තබාගෙන ය. එහෙත් දේශීය වෛද්‍ය ක්‍රමයේ ඇති හාස්කම් මඟින් බටහිර වෙදකමට ද අභියෝග කරන හිමි නමක වන කුස්වල වෙද හාමුදුරුවන්ගේ ප්‍රතිකාරවලින් පූර්ණ සුවය ලද හදවත් රෝගියකු වූ කොච්චිකඩේ බෝලවත්ත වයලට් ඉන්ද්‍රාණි මහත්මිය තමාට ඇති වූ දරුණු හදවත් රෝගය පිළිබඳ අප සමඟ කතා කළාය.වයලට් ඉන්ද්‍රාණි බෝලවත්ත කම්මල උපත ලැබූ කාන්තාවක වූවා ය. නිසි වයසේ දී සිය අධ්‍යාපන කටයුතු ඇරැඹි ඕ, අ.පො.ස සා/පෙළ දක්වා කොච්චිකඩේ මහා විද්‍යාලයෙන් අධ්‍යාපනය ලැබුවා ය. යමක් කමක් ඇති පවුලක කෙනෙකු නොවූ ඉන්ද්‍රාණි පාසල් දිවියට සමුදී ප්‍රදේශයේ ඇඟළුම් කම්හලක සුළු රැකියාවකට ගියා ය. නිසි කල පැමිණි ඉන්ද්‍රාණි රංජිත් ප්‍රනාන්දු සමඟ යුද දිවියට එළැඹුණි.වෘත්තියෙන් වඩු කාර්මිකයකු වූ ප්‍රනාන්දු සිය යුග දිවිය සතුටින් ගත කළේ ය. කාලය කෙමෙන් ගෙවී යද්දී පවුල් දිවියේ ආර්ථික අපහසුතා ද ඇති විය. ගමේ අහල පහළ සිටි කාන්තාවන්ට මෙන්ම ඉන්ද්‍රාණි ට ද රට රැකියාවකට යාමේ වුවමනාව ඇති වූයේ ආර්ථික අපහසුතාවලින් මිදෙන්නට ය.ඒ අනුව ඉන්ද්‍රාණි ද ඩුබායි රටේ ගෘහ සේවය සඳහා පිටත් වූවා ය. වසර 04ක් ඩුබායි රටේ ගෘහ සේවිකාවක ලෙස රැකියාව කළ ඉන්ද්‍රාණි, නැවත මවුබිමට පැමිණියා ය. පසුව ඈ සයිප්‍රස් රටේ රැකියාවකට පිටත් වූවා ය. එක දිගට වසර 07 ක් රට රැකියාවන් හි සිටිය ද ඉන්ද්‍රාණිට ඉහෙන් බහින රෝගයක් තිබුණේ නැත. ඉන්ද්‍රාණි සෞඛ්‍ය සම්පන්න නිරෝගී දිවියක් ගත කළා ය. එහෙත් හිතා ගන්නට බැරි විදියට හිටි හැටියේ ඉන්ද්‍රාණි රෝගී වූවා ය.“ ..... මුලින්ම මට දරාගන්න බැරි තරමේ හිසේ අමාරුවක් ආවා... කරකැවිල්ල , ක්ලාන්තය, වමනෙ යාම නිතරම හැදුනා. හිස පහත් කරගෙන නැඟිටින්න බැහැ. අඩි දෙකතුනක්වත් ඇවිද ගන්න බැරුව එක තැනම මම නවතිනවා. හුස්ම ගන්න බැහැ. පපුව හිර කරනවා වගේ දැනුණා. මේ තත්ත්වය මට එක දිගටම දින දෙක තුනක් තිබුණා.පස්සෙ ප්‍රයිවෙට් ඩිස්පැන්සරියකින් බෙහෙත් ගත්තා. බෙහෙත් බොන වෙලාවට හොඳයි. පස්සෙ ආයෙම ලෙඩේ හැදෙනවා. ඊට පස්සෙ මාසයක් විතර බෙහෙත් බීලා හොඳ වෙන පාටක් නැති නිසා අපි වෙන දොස්තර නෝනා කෙනෙක් ළඟට ගියා. මුලින් බෙහෙත් ගත්ත ඩොක්ටර් අපිට කීවෙ සෙම අමාරුවක් කියලා.ඒ වුණාට පස්සෙ චැනල් කරපු ඩොක්ටර් මට තියෙන්නෙ සෙම අමාරුවක් නෙවේ. හදවතේ නහරයක් බ්ලොක් වෙලා ඒ නිසා ඔළුවට ලේ ගමන් කරන්නෙ නැහැ. ඉක්මනට රෝහල් ගතවෙන්න කියලා තුණ්ඩුවක් දුන්නා...”ඉන්ද්‍රාණිගේ රෝගී තත්ත්වය නිර්ණය කරගන්නට බටහිර වෛද්‍යවරුන් දෙදෙනකු ළඟට යන්නට සිදු විය. ඒ වන විටත් ඉන්ද්‍රාණිට නිතර නිතර ක්ලාන්ත වීම, කරකැවිල්ල, පපුවේ මහන්සිය ඉතා උත්සන්නව පැවතුණි. මුලින්ම සාමාන්‍ය සිරුරක් තිබුණු ඉන්ද්‍රාණි දෙතුන් ගුණයකින් තරබාරු සිරුරක් ඇත්තියක වූවාය.“ මාසෙන් දෙකෙන් මට මමවත් අඳුරගන්න බැරි විදියට තඩිස්සි වුණා. ඒක මහතක් නෙවේ. ශරීරය ඉදිමුණා. මට හිතුනා මට මගේ ජීවිතය බේරාගන්න බැරිවෙයි කියලා... ගෙදර හැමෝම හරිම කලකිරීමකින් හිටියේ. පස්සෙ අපි ඩොක්ටර් කෙනෙක් චැනල් කළා. එයා අපිට කීවේ බයිපාස් සැත්කමකින් හොඳ කරන්න පුළුවන්, ලක්ෂ 2 1/2ක් විතර යනවා.හැබැයි 2015 වෙනකම් ඉන්න වෙනවා කියලයි. ඒ වෙනකොටත් අපි සෑහෙන මුදලක් අනවර්තෙ වියදම් කරලයි තිබුණෙ. ඔය අතරෙ දේවස්ථානවලට ගිහින් පල්ලි පන්සල්වලට භාර හාර එහෙමත් කළා. දෙවියන්ටත් කන්නලව් කළා. මාව සනීප කරල නැවත මගේ ජීවිතය මට දෙන්න කියලා...”එහෙත් ඉන්ද්‍රාණිට කිසිදු පිහිටක් ලැබුණේ නැත. 2015 වනතුරු සිය මරණ වරෙන්තුව අවලංගු කරගන්නට ද නොහැකි ය. ලක්ෂ 2 1/2ක තරම් මුදලක් ඉන්ද්‍රාණිට වියදම් කරන්නට ආර්ථික ශක්තියක් ද නැත. අනේක විද දුක් කම්කටොලු මැද්දේ දිවි ගෙවූ ඉන්ද්‍රාණිට සිය සොයුරියකගේ මාර්ගයෙන් සැනසිලිදායක ආරංචියක් ලැබුණි. ඒ කුස්වල වෙද හාමුදුරුවන් ගැන ය.“මගේ මුළු පවුලෙම අය ලෙඩේ ගැන හරිම කම්පාවකින් හිටියේ. කවුරුත් බැලුවෙ කොහොම ද මම සනීප කරන්නෙ කියලා... ඔය අතරේ දවසක් අපේ අක්කා හාමුදුරු නමකගෙ ටෙලිෆෝන් නම්බර් එකයි එඩ්‍රස් එකයි ගෙනල්ල දුන්නා. අපි ඒ නම්බර් එකට කතා කළාම පහුවදාම එන්න කියලා අපට කීවා.අපි කුස්වල වෙද හාමුදුරුවෝ හම්බවෙන්න කුස්වල පන්සලට ගිහින් සේරම විස්තර කීවා. මට දුන්න රිපෝට් ටිකත් හාමුදුරුවන්ට පෙන්නුවා. හාමුදුරුවො ඒවා බලලා සනීප කරල දෙන්නම්... හැබැයි කට පරිස්ම් කර ගන්න කිව්වා.”තරමක් කටකාර එකියක වූ ඉන්ද්‍රාණි ට වෙද හාමුදුරුවන් එසේ කියන්නට ඇත්තේ ඇගේ කටකාර කම නිසාම නොවේ. උපතින්ම කිතුනු භක්තිකයකු වූ ඉන්ද්‍රාණිට මස් මාංශ අනුභවය ද තම දෛනික ආහාර වේලේ සාමාන්‍ය දෙයක් වූ නිසාත්, ඈ පළමු වරට කුස්වල වෙද හාමුදුරුවන් හමුවන්නට ගියේ 2013 නත්තල් සමයේ නිසාත් මස් මාංශ තෙල් සහිත ආහාරවලින් වැළකී සිටින ලෙස කළ දැනුම් දීමත් නිසා ය.හාමුදුරුවෝ මට කීවේ මස් මාංශ තෙල් සහිත ආහාරවලින් සම්පූර්ණයෙන්ම වැළකී ඉන්න කියලා. මම බෙහෙත් ගත්්ත දා ඉඳල කිසිම මාංශයක් මාළු කෑල්ලක් කෑවෙ නැහැ. කෑම කෑවෙත් බොහොම දියාරුවට තෙල් කිරි දාන්නෙ නැතිවයි...මේ විදියට පත්තියම් වූ ඉන්ද්‍රාණි මාසයකට දෙවරක් කුස්වල වෙද හාමුදුරුවන්ගෙන් බෙහෙත් ගන්නට ගියා ය. පළමු බෙහෙත් වඩියෙන්ම ඉන්ද්‍රාණිට මහත් සැනසිලිදායක සුවයක් දැනුණි.මම බෙහෙත් ගන්න ගිය මුල් දවසෙම හාමුදුරුවො ගැන විශාල පැහැදීමක් ඇති වුණා. උන්වහන්සේ කියපු දේවල් මම නිතර නිතර මෙනෙහි කළා. දුන්නු බෙහෙත් ඒ විදියටම පාවිච්චි කළා. අරිෂ්ඨ, කල්ක, ගුලි, මේවා කොහොමද මම බොන්නෙ කියල හිතුවත් ඒවයෙ කිසිම අප්‍රිය බවක් තිබුණෙම නැහැ. බෙහෙත් ආසාවෙන් බීවා. මුල්ම බෙහෙත් වඩිය බොනකොට මට හුස්ම ගැනීමේ අපහසුව ටිකක් අඩු වුණා. අඩියක් දෙකක් යා ගන්න බැරිව හිටපු මට අඩි 7, 8 ක් ඉතා ලේසියෙන් ඇවිදගෙන යන්න පුළුවන් වුණා.මටත් හරිම සතුටුයි, අපෙ පවුලේ හැමෝටම පුදුම විශ්වාසයක් උන්වහන්සේ කෙරෙහි ඇති වුණා. ඒ විශ්වාසය නිසාම මගේ ජීවිතය බේරෙයි කියන විශ්වාසයක් මට තිබුණා. සති දෙකෙන් දෙකට හාමුදුරුවො හමුවෙනකොට ඒ විශ්වාසය තවත් තහවුරු වුණා. මුලු පවුලෙම අයට කුස්වල හාමුදුරුවො ගැන පුදුම භක්තියක් ඇති වුණා. ගමේ ඉන්න යාළුවො හිතවතුනුත් ලෙඩක් නැතත් මේ හාමුදුරුවො බලල එන්න යන්න තරම් උන්වහන්සේ ගැන පැහැදීමක් ඇති වුණා.හදවත් සැත්කම සිදුකර ගන්නට අවුරුදු 3 කුත් මාස ගණනක් බලා සිටි ඉන්ද්‍රාණිට ඒ ගැන වෙහෙස නොවී කුස්වල වෙද හාමුදුරුවන් සොයා යාම දෛවය ඇයට දුන් ආශීර්වාදයක් බඳු විය. තමා විදෙස්ගතව හරි හම්බ කරගත් මුදලින් කාටත් බරක් නොවී ඉන්නට පැතූ ඉන්ද්‍රාණි අවසානයේ හදවත් සැත්කම සඳහා රුපියල් ලක්ෂ 2 1/2ක් වෙන් කරන්නට සිදු විය. එහෙත් කුස්වල වෙද හාමුදුරුවන්ගේ පිහිටෙන් ඇයට සැත්කමක් නොකරම සිය ජීවිතය බේරාගන්නට හැකි විය.“... මම ගත්ත පළමු බෙහෙත් වඩියේ ඉඳන්ම ගුණ ලැබුණා. විශේෂයකට කළේ කෑමෙන් පරෙස්සම් වෙන එක විතරයි. එළවළු පලතුරුවලින් තමයි වැඩිපුරම ආහාර වේල පිරිමසා ගත්තෙ. මගේ ශරීරයේ මහත එන්න එන්නම අඩු වුණා. කකුල්, මුහුණ හා අත් පාවල තිබුණ ඉදිමුම අඩුවෙන්න පටන් ගත්තා. අවුරුද්දයි මාස 3ක් විතර බෙහෙත් ගත්ත මට හොඳටම හොඳ වුණා.”සැලසුමකට අනුව ජීවිතය ගොඩනඟාගත් ඉන්ද්‍රාණිට ඇති වූ මාරාන්තික හදවත් රෝගය නිසා ජීවිත‍ෙය් යම් තරමක පසු බසින්නට සිදු විය. නොසැලෙන අධිෂ්ඨානයෙන් එයට මුහුණ දුන් ඇය ජීවිතය ජය ගත්තාය. ඉන්ද්‍රාණිට ම කියා මනරම් පරිසරයක ඉදිවූ නව නිවසකුත් ඇයටම පෑහෙන ගුණ යහපත් සැමියෙකුත් ලබන්නට ඇය වාසනාවන්ත වූවා ය.... මගේ අසනීප තත්ත්වය නිසා අපි දරුවන් ගැන හිතුවෙ නැහැ. එහෙම වුණා නම් මගෙන් ඉපදෙන දරුවාගෙත් ජීවිත අනතුරුදායක තත්ත්වයක වැටෙන්න තිබුණා. දැන් මට හොඳටම හොඳයි. කුස්වල වෙද හාමුදුරුවො මගෙන් ඇහුවා බෙහෙත් නවත්වන්න ද කියලා. මම හාමුදුරුවන්ට කිව්වා මට දැන් කිසිම අමාරුවක් නැහැ හාමුදුරුවනේ හොඳටම හොඳයි කියලා.එහෙම කිව්වට හාමුදුරුවෝ මට කිව්වා ලේ රිපෝට් එකකුයි, මුත්‍රා රිපෝට් එකකුයි ගේන්න කියලා. මම හාමුදුරුවන්ට ඒ දෙකම ගිහින් දුන්නා. හාමුදුරුවො ඒ රිපෝට් බලල කිව්වා දැන් හොඳටම හොඳයි ආයෙ බෙහෙත් ගන්න ඕනැ නැහැ කිව්වා. මට සනීප වුණත් මට පුළුවන් හැම වෙලාවෙම මම උන්වහන්සේ බැහැ දැකලා එන්න හරි යනවා. උන්වහන්සේ ගැන අපරිමිත භක්තියක් තියෙන්නෙ. මට මගේ ජීවිතය දුන්න නිසා.අපි දරුවෙක් හදන්න බැරිව බොහොම වේදනාවෙන් හිටියෙ. ඒ දුක ටිකක් හරි තුනී වුණේ ඉතාලියේ ඉන්න අපෙ නංගිගෙ දරුවො දෙන්නා අපේ ළඟ ඉන්න නිසා. දැනට අපි මේ දරු දෙන්නා රැකබලාගෙන සතුටින් ඉන්නවා. ඉතාලියේ ඉන්න මගේ සහෝදරයෝ දෙන්නා හරියට අපිට උදවු කළා. දැන් අපිට පුළුවන් අපේම දරු පවුලක් හදාගෙන අපේම කියල මේ දරුවො දෙන්නත් හදා වඩාගෙන සැනසිල්ලෙ ජීවත් වෙන්න.”මම දන්න හැම කෙනෙකුටම කියනවා කුස්වල වෙද හාමුදුරුවො ගැන. උන්වහන්සේ හමුනොවෙන්න මම අද ජීවතුන් අතර නැහැ.මම කතෝලික වුණත් මම උන්වහන්සේට දෙවියන්ගේ ආශීර්වාදය නිතරම ප්‍රාර්ථනා කරනවා.අපේ ආයුෂත් අරගෙන උන් වහන්සේ ජීවත් වේවා කියලා ප්‍රාර්ථනා කරනවා. එහෙම වුණහම, මම වගේ ජීවිතය ගැන හෙටක් නැති තවත් බොහෝ පිරිසකට උන්වහන්සේ වාසනාවන්ත හෙටක් අත්කර දෙයි කියලා මට ලොකු විශ්වාසයක් තියෙනවා.”.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032213</link>
    <topic>ජගත් මානව හිමිකම් කවුන්සලය ඉදිරිපිට දී ජිනීවා යෝජනාවලට එරෙහි දැවැන්ත වි‍රෝධතාවක්</topic>
    <author>මහින්ද අලුත්ගෙදර</author>
    <content>සාමය සහ සංවර්ධනය සමඟ ඉදිරියට ගමන් කරන ශ්‍රී ලංකාවට යුද අපරාධ චෝදනා එල්ල කරමින් සිදුකරන ක්‍රියාකාරකම් වහාම නවත්වන්නැයි අමෙරිකා එක්සත් ජනපදය සහ බ්‍රිතාන්‍යය ඇතුළු බටහිර රටවලට බලකරන දැවැන්ත වි‍රෝධතා ව්‍යාපාරයක් ජිනීවා හි පිහිටි ජගත් මානව හිමිකම් කවුන්සලය ඉදිරිපිට දී පැවැත්වීමට යුරෝපයේ වෙසෙන ශ්‍රී ලාංකිකයෝ පියවර ගෙන ඇත.ශ්‍රී ලංකාවේ ස්වාධීනත්වයට සහ ස්වෛරීත්වයට බලපෑම් කරමින් එම රටවල් විසින් ජගත් මානව හිමිකම් කවුන්සලය වෙත ඉදිරිපත් කරන යෝජනාවට විරෝධය පළකරමින් පැවැත්වෙන මේ දැවැන්ත විරෝධතා ව්‍යාපාරය එළඹෙන 24 දා පෙරවරු 11ට ආරම්භ වන අතර ඒ සඳහා යුරෝපයේ වෙසෙන ශ්‍රී ලාංකිකයෝ 5,000කට වැඩි පිරිසක් සහභාගි වීමට නියමිත බව ජනාධිපති මාධ්‍ය අංශය පවසයි.ශ්‍රී ලංකාව සම්බන්ධයෙන් ජගත් මානව හිමිකම් කවුන්සලයට ඉදිරිපත් කරන යෝජනාව සඳහා ඡන්දය ලබා නොදෙන්නැයි මානව හිමිකම් කවුන්සලයේ සාමාජික රටවලට බලකරන මේ සඳහා යුරෝපයේ වෙසෙන සිංහල, දෙමල හා මුස්ලිම් සියලු ශ්‍රී ලාංකිකයෝ සහභාගි වෙති.ත්‍රස්තවාදීන්ට එරෙහිව ශ්‍රී ලංකාවේ පැවැති මානුෂීය මෙහෙයුම් අවසන් අදියරේ දී සිදුවූ බව පවසන මානව හිමිකම් කඩවීම් සම්බන්ධයෙන් ජගත් මානව හිමිකම් කවුන්සලය වෙත ගෙනඒමට නියමිත යෝජනාවන්ට විරෝධය පාමින් යුරෝපය පුරා විසිරී සිටින ශ්‍රී ලාංකික එකමුතුව දැවැන්ත උද්ඝෝෂණ මාලාවක් සංවිධානයකර තිබෙන අතර එහි එක් අදියරක් වශයෙන් මෙය සංවිධානයකර ඇත.ඉදිරි දින කිහිපය ඇතුළත දැවැන්ත විරෝධතා රැසක් පැවැත්වීමට යුරෝපයේ වෙසෙන ශ්‍රී ලාංකිකයෝ පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n1403221</link>
    <topic>මහින්දෝදය තාක්ෂණ විද්‍යාගාරවලින් උපරිම ප්‍රයෝජන ලබා ගන්න</topic>
    <author>මහින්ද අලුත්ගෙදර</author>
    <content>අපේ දරුපරපුරේ හෙට දවසට අත්වැලක් සපයමින් රටපුරා පාසල්වල ඉදිකරන මහින්දෝදය තාක්ෂණ විද්‍යාගාරයන්ගෙන් උපරිම ප්‍රයෝජන ලබා ගන්නා ලෙස ජනාධිපති මහින්ද රාජපක්ෂ මහතා ශ්‍රී ලාංකීය සිසු පරපුරෙන් ඉල්ලීමක් කරයි.මේ රටේ අනාගතය බාර ගන්නා දරු දැරියන් වෙත සුබ පැතුම් එක්කරන ඒ මහතා මහින්දෝදය විද්‍යාගාර විවෘත කිරීමට හැකිවීම සම්බන්ධයෙන් බෙහෙවින්ම සතුටට පත්වන බවද කියා සිටී.ජනාධිපතිවරයා මේ බව සඳහන් කෙළේ ගම්පහ දිස්ත්‍රික්කයේ කැලණිය එච්.කේ ධර්මදාස මහා විද්‍යාලයේ සහ මහර එස්.කේ සූරියආරච්චි විද්‍යාලයේ ස්ථාපිත කළ මහින්දෝදය විද්‍යාගාර විවෘත කිරීමේ අවස්ථාවට සහභාගි වෙමිනි.ජනප්‍රිය පාසල් කිහිපයකට පමණක් සීමාවී තිබූ විශේෂිත අධ්‍යාපන පහසුකම් රටේ සියලු දරුවන් වෙත ලබාදීමේ අරමුණින් මේ වැඩසටහන ක්‍රියාත්මක කැර තිබෙන අතර ඒ යටතේ මේ තාක්ෂණ විද්‍යාගාර ඉදිකැර තිබේ.ශ්‍රී ලාංකේය අධ්‍යාපනයේ දැවැන්ත හැරවුම, මහින්දෝදය පාසල් දහස යටතේ මේ වැඩසටහන ක්‍රියාත්මක කැර තිබෙන අතර අධ්‍යාපන අමාත්‍යාංශයේ පූර්ණ අධික්ෂණය යටතේ නිර්මාණය කළ අංග සම්පූර්ණ ගණිතාගාරයකින්, පරිගණක 25 කින් සමන්විත භාෂාගාරයකින්, පරිගණක 40 කින් සමන්විත පරිගණකාගාරයකින් සහ දුරස්ථ ඉගෙනුම් මධ්‍යස්ථානයකින් ඒ සියල්ල සමන්විත වෙයි.ජනාධිපති මහින්ද රාජපක්ෂ මහතාගේ සංකල්පයකට අනුව මහින්ද චින්තන ඉදිරි දැක්ම යටතේ පාසල් සිසුන්ට මහින්දෝදය තාක්ෂණ විද්‍යාගාර පහසුකම පිරිනමන අතර එම එක් තාක්ෂණ විද්‍යාගාරයක් වෙනුවෙන් ආණ්ඩුව වැයකරන මුදල රුපියල් ලක්ෂ 150කි.මේ අවස්ථාවට සහභාගි වූ අධ්‍යාපන ඇමැති බන්දුල ගුණවර්ධන මහතා සඳහන් කෙළේ,වරප්‍රසාද ලත් සුළු පිරිසකට පමණක් සීමා වී තිබූ ජනප්‍රිය පාසල් ක්‍රමය රටේ සෑම ප්‍රදේශයකම ව්‍යාප්ත කරන්නට ජනාධිපති මහින්ද රාජපක්ෂ මහතා ප්‍රමුඛ වත්මන් ආණ්ඩුව පියවර ගෙන තිබෙනවා. එදා මේ රටේ බහුතර දෙමාපියන්ගේ දරුවන්ට ජනප්‍රිය පාසල් උරුම වුණේ නැහැ. ඒ නිසාම ඔවුන්ට අවශ්‍ය පහසුකම් තිබුණේ නැහැ.ජනාධිපති මහින්ද රාජපක්ෂ මහතා බලයට පත්වන විට මේ රටේ ප්‍ර දේශීය ලේකම් කොට්ඨාශ 27 ක උසස් පෙළ විද්‍යා විෂයන් තිබුණේ නැහැ. ඒ නිසාම එම ප්‍රදේශයන්හි දරුවන්ට කැමැත්තෙන් හෝ අකමැත්තතෙන් කලා විෂයයන් ඉගෙන ගන්නට සිදුවුණා.සාමාන්‍ය පෙළ සහ උසස් පෙළ විභාග වලින් පසුව මේ රටේ තරුණ තරුණියන් ලක්ෂ ගණනක් සමාජයට එකතු වෙනවා. නමුත් ඔවුන්ට රැකියාවක් ගන්නට බැහැ.එයින් පිරිසකට ගණිතය අසමත්වීම හේතුවෙන් රැකියාවකට යන්නට අවස්ථාව ලැබෙන්නේ නැහැ. පුද්ගලික අංශයේ හෝ රැකියාවක් සොයා ගන්නට සිදුවෙනවා. නමුත් ඒ අයට රැකියාව සඳහා අවශය කරන දැනුම පාසල් පද්ධතියෙන් නිර්මාණය කැර නැහැ. අද වනවිට රෝහල් ක්ෂේත්‍රයේ පවතින රැකියාවන්ගෙන් සියයට 40ක් සම්පූර්ණ කිරීමට නොහැකි වී තිබෙනවා. උසස් පෙළ විභාගයට විද්‍යා විෂයන් සඳහා පෙනී නොසිටීම ඊට හේතුව වෙනවා. පසුගිය කාලයේ විවිධ හේතූන් මත උතුරු හා දකුණු තරුණයක් පවතින ආණ්ඩුවට එරෙහිව කැරැලි ගැසුවා. ගුරුවරු, විදුහල්පතිවරු මරා දැම්මා.නිදහස් අධ්‍යාපනයේ දරුවන් මිනීමරුවන් බවට පත්වුණා. එවැන්නක් සිදුවුණේ රටට අවශ්‍යකරන ආකාරයෙන් නායකයෙක් බිහි නොවුණ නිසයි. නමුත් අපිට මේ වනවිට අපේ රට ආසියාවේ ආශ්චර්ය කරා ගෙන යාහැකි නායකයෙක් බිහිවී සිටිනවා.ජනාධිපති මහින්ද රාජපක්ෂ මහතා බලයට පැමිණෙන විට මේ රට ත්‍රස්තවාදයෙන් වෙලී තිබුණා. එය නිමාකර බියෙන් සැකයෙන් තොරව ජීවත් වන්නට රටක් නිර්මාණය කරන්නට ඒ මහතාට හැකි වුණා. මීට පෙරද රට පාලනය කළ රාජ්‍ය නායකයන් ත්‍රස්තවාදය අවසන් කරන්නට හමුදාව ඉදිරියට යොමු කළා. නමුත් විදේශ රටවලින් පැමිණි බලවේග හමුවේ එම ක්‍රියාදාමයන් නතර කරන්නට සිදුවුණා. නමුත් වත්මන් ජනාධිපති මහින්ද රාජපක්ෂ මහතා මේ රටේ පැවැති යුද්ධය අනාගත පරපුර ඉති නොකර එය අවසන් කරන්නට අවශ්‍ය පියවර ගත්තා.විශ්වසයට සම්පතක් වශයෙන් මේ දරුවන් නිර්මාණය කළයුතු වෙනවා. නවලෝකයේ සභාපති දේශමාන්‍ය එච්.කේ ධර්මදාස මහතා මේ රටට ආදර්ශමත් පුද්ගලයෙක් වුණා. ඒ මහතා කැළණිය එච්.කේ ධර්මදාස මහා විද්‍යාලය ගොඩනැඟිම වෙනුවෙන් විශාල කැපකිරීම් කැර තිබෙනවා. මේ විද්‍යාලයට රුපියල් ලක්ෂ 150 කට වැඩි සම්පත් ප්‍රමාණයක් අද දිනයේදී ලබාදෙනවා. දරුවන්ගේ හෙට දවසට තොරතුරු තාක්ෂණය අවශ්‍ය වෙනවා. පාසලකට පරිගණක දෙකක් තුනක් ප්‍රමාණවත් නැහැ. ඒ නිසා පරිගණක 40කින් සමන්විත අංග සම්පූර්ණ පරිගණක විද්‍යාගාරයක් ලබාදී තිබෙනවා.දැයේ දරුවන්ගේ හෙට දවස අලෝකමත් කිරීම සහ එළඹෙන 2016 වනවිට ශ්‍රී ලංකාවේ තොරතුරු තාක්ෂණ සාක්ෂරතාව සියයට 75 දක්වා ඉහළ මට්ටමට ගෙන ඒමේ අරමුණින් මෙවැනි වැඩසටහන් රැසක් රටපුරා ක්‍රියාත්මක කර තිබෙන අතර අධ්‍යාපන අමාත්‍යාංශය, උසස් අධයාපන අමාත්‍යාංශය, ආර්ථික සංවර්ධන අමාත්‍යාංශය, යෞවන කටයුතු හා නිපුණතා සංවර්ධන අමාත්‍යාංශය සහ විදුලි සංදේශ හා තොරතුරු තාක්ෂණ අමාතයාංශය ඒකාබද්ධව එය ක්‍රියාත්මක කරයි.මහින්ද චින්තන ඉදිරිදැක්ම තුළින් හඳුන්වා දී තිබෙන පංචබල‍ කේන්ද්‍රීය සංවර්ධනය තුළ දැනුම කේන්ද්‍රීය සංවර්ධනය ගමෙන් ආරම්භ කැර තිබෙන අතර නිදහස් අධ්‍යාපනයේ දැවැන්ත හැරවුම භාෂාගාරය, ගණිතාගාරය, උසස් පෙළ විද්‍යාගාරය, පරිගණකාගාරය හා නැණස දුරස්ථ අධ්‍යාපන ඒකකය යන ඒකකවලින් සමන්විත මහින්දෝදය තාක්ෂණික විද්‍යාගාර ඉදිවීම හා උස්ස පෙළ තාක්ෂණික විෂයධාරාව ආරම්භ වීමත් සමඟ සිදුවීම මේ රටේ වේගවත් සංවර්ධනයට අවශ්‍ය පසුබිම නිර්මාණය කරයි.කැළණිය එච්.කේ ධර්මදාස විද්‍යාලයේ විදුහල්පති පූජ්‍ය ඌරපොල ප්‍රේමසිරි, ආර්ථික සංවර්ධන ඇමැති බැසිල් රාජපක්ෂ, මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා, පළාත් සභා සහ පළාත් පාලන නියෝජ්‍ය ඇමැති ඉන්දික බණ්ඩාරනායක, ඉදිකිරීම් ඉංජිනේරු සේවා නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහත්වරුන්ද පාර්ලිමේන්තු මන්ත්‍රීනී උපේකෂා ස්වර්ණමාලී මහත්මිය ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n1403222</link>
    <topic>අස්සන් දස ලක්ෂයක පෙත්සමක්එක්සත් ජාතීන්ට බාර දෙයි</topic>
    <author>මහින්ද අලුත්ගෙදර සහ අනුර ප්‍රේමලාල්</author>
    <content>බිම්බෝම්බ, මර උගුල් මෙන්ම මරාගෙන මැරෙන බෝම්බ ප්‍රහාර ආදියෙන් භීතියට පත් ශ්‍රී ලාංකික ජාතිය නිදහස්, නිවහල් ජාතියක් බවට පත්කැරදුන් උදාර නායකත්වයට සහ උතුම් මාතෘභූමියට එරෙහිව අමෙරිකාව සහ බ්‍රිතාන්‍යය ප්‍රමුඛ බටහිර ජාතීන් එල්ල කරන චෝදනා වහාම නතර කරන්නැයි ලොවටම බලකරමින් ශ්‍රී ලාංකිකයෝ දස ලක්ෂයක් අස්සන් කළ පෙත්සම එක්සත් ජාතීන්ගේ සංවිධානය වෙත බාර දෙයි.දේශප්‍රේමී ශ්‍රී ලාංකිකයන් දස ලක්ෂයක් අස්සන් කළ එම පෙත්සම ඒකාබද්ධ වෘත්තීය සමිති සන්ධානය සහ සහකාර ලේකම් (කම්කරු සබඳතා) වරුන්ගේ සංගමයේ නියෝජිතයෝ ඊයේ (21) පස්වරුවේ දී කොළඹ පිහිටි එක්සත් ජාතීන්ගේ කාර්යාලයට බාර දුන්හ.ශ්‍රී ලංකාවේ මානව හිමිකම් කඩවූ බවට පවසමින් අමෙරිකා එක්සත් ජනපදය සහ බ්‍රිතාන්‍යය ප්‍රමුඛ බටහිර රටවල් ජගත් මානව හිමිකම් කවුන්සලය වෙත ඉදිරිපත් කරන යෝජනාවට එරෙහිව මෙලෙස ශ්‍රී ලාංකිකයන් දස ලක්ෂයක් අත්සන් කරන ලද අතර "ශ්‍රී ලංකාවේ ස්වෛරීත්වයට එරෙහි ජිනීවා කුමන්ත්‍රණය පරදවමු" බටහිර කුමන්ත්‍රණයන්ට එරෙහිව අත්සන් දස ලක්ෂයක් ලබා ගැනීමේ "ජනබල නැඟුම" වැඩසටහන ඒකාබද්ධ වෘත්තීය සමිති සන්ධානය සහ සහකාර ලේකම් (කම්කරු සබඳතා) වරුන්ගේ සංගමය එක්ව සංවිධානය කෙළේය. එම අත්සන් ලබා ගැනීමේ වැඩසටහන පසුගිය 14 දා තංගල්ලෙන් ආරම්භ විය.ජාති, ආගම්, දේශාපාලන ආදී කිසිඳු භේදයකින් තොරව සියලු ශ්‍රී ලාංකිකයන් මේ වෙනුවෙන් සහාය දැක්වූ අතර ඒ සඳහා සිංහල, දෙමල හා මුස්ලිම් සියලු ජනකොටස් තම මාතෘභූමිය විදෙස් බලවේගයන්ගෙන් බේරා ගැනීමේ උතුමු අරමුණින් යුතුව අත්සන් කළහ. "ජනබල නැඟුම" අත්සන් දස ලක්ෂයක් ලබා ගැනීමේ වැඩසටහනේ දෙවැනි අදියර පිටකොටුව බෝධිය අසළදී ඊයේ (21) පෙරවරු 7.00 ට පමණ ආරම්භ වූ අතර පසුය එය කොටුව දුම්රිය පොළ අසලට පැමිණියේය.පෙරවරු 8.45ට කොටුව ටෙලිකොම් මූලස්ථානය ආසන්නයට පැමිණි "ජනබල නැඟුම" ප්‍රචාරක රථය එයින් අනතුරුව ලංකාවේ සීමාසහිත එක්සත් ප්‍රවෘත්තිපත්‍ර සමාගම අභියසට සේන්දු විය. මේ සඳහා ලේක්හවුස් අයතනයේ සමස්ත කාර්ය මණ්ඩලය අත්සන් තැබිය.අභිමානවත් සිංහ ධජය පෙරටු කරගත් මෙම ප්‍රචාරක රථ පෙරහැර පසුව ලංකා විදුලි මණ්ඩලය, දේශීය ආදායම් දෙපාර්තමේන්තුව, මහජන බැංකුව, ලිපිකරු සංගම් මූලස්ථානය, නිවාස සංවර්ධන අධිකාරිය, නවලෝක රෝහල, පළාත් සභා සහ පළාත් පාලන අමාත්‍යාංශය ආදි ආයතන අභියසින් ගමන් ගත් අතර පස්වරු 12.30 ට කොළඹ නගර ශාලාව ඉදිරිපිට විහාර මහාදේවී උද්‍යානය අසලට පැමිණ එහිදී සත්‍යග්‍රහයක්ද පැවැත් වූහ.පියවරෙන් පියවර ඉදිරියට ගමන් කළ "ජනබල නැඟුම" ප්‍රචාරක රථ පෙරහරට දේශප්‍රේමී ශ්‍රී ලාංකිකයන්ගෙන් උණුසුම් පිළිගැනීමක් ලැබුණු අතර සත්‍යග්‍රහය වෙනුවෙන්ද ඉහළ ජනතා ප්‍රතිචාරයක් ලැබීම විශේෂත්වයකි.එම සත්‍යග්‍රහය අවසානයේදී අත්සන් ලබාගත් පෙත්සම එක්සත් ජාතීන්ගේ කාර්යාලය වෙත බාරදීමට පියවර ගත් අතර ශ්‍රී ලංකාවේ ස්වෛරීභාවය සහ භෞමික අඛණ්ඩතාවය වෙනුවෙන් ලොව කිසිඳු රටකින් බලපෑම් නොකරන ලෙසට පසක්කර දුන්හ.ත්‍රස්තවාදීන්ට එරෙහිව ශ්‍රී ලංකාවේ පැවැති මානුෂීය මෙහෙයුම් අවසන් අදියරේදී සිදුවූ බව පවසන මානව හිමිකම් කඩවීම් සම්බන්ධයෙන් ජගත් මානව හිමිකම් කවුන්සලය වෙත ගෙනඒමට නියමිත යෝජනාවන්ට විරෝධය පාමින් මෙම "ජනබල නැඟුම" අත්සන් දස ලක්ෂයේ වැඩසටහන සංවිධානය කරන ලද අතර මානුෂීය මෙහෙයුම අවසානයේ සිදුවූ ක්‍රියාකාරකම් සම්බන්ධයෙන් පමණක් නොව යුද ගැටුම් පැවැති කාල සමය සම්බන්ධයෙන්ම අවධානය යොමු නොකරන්නේ මන්දැයි ශ්‍රී ලාංකිකයෝ ප්‍රශ්න කරති.තම දේශපාලන අරමුණු මුදුන් පමුණුවා ගැනීම වෙනුවෙන් බටහිර රටවල වෙසෙන කොටි හිතවාදින් සතුටු කරමින් ක්‍රියාකරන අමෙරිකා එක්සත් ජනපදය, බ්‍රිතාන්‍යය ප්‍රමුඛ බටහිර රටවලට තම විරෝධනය පළකරන බවද කිසි විටෙකත් ශ්‍රී ලංකාවට ඇඟිලි ගැසීමට ඉඩ නොදෙන බවද ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n1403223</link>
    <topic>ජනාධිපති ප්‍රධානත්වයෙන්ජනරැලි දෙකක්අද කළුතර දී සහ පිළියන්දල දී</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>එළඹෙන පළාත් සභා මැතිවරණය සඳහා එක්සත් ජනතා නිදහස් සන්ධානයෙන් තරග කරන අපේක්ෂකයන්ගේ ජය තහවුරු කෙරෙන ජනරැලි දෙකක් ජනාධිපති මහින්ද රාජපක්ෂ මහතාගේ ප්‍රධානත්වයෙන් කළුතර දී සහ පිළියන්දල දී අද (22) පැවැත් වෙයි.එම මැතිවරණය සඳහා කළුතර දිස්ත්‍රික්කයෙන් ඉදිරිපත් වන අපේක්ෂකයන්ගේ ජය තහවුරු කෙරෙන ජනරැලිය කළුතර වර්නන් ප්‍රනාන්දු ක්‍රීඩාංගණයේදී පැවැත්වෙන අතර කොළඹ දිස්ත්‍රික්කයෙන් ඉදිරිපත්වන අපේකෂකයන්ගේ ජය තහවුරු කෙරෙන ජනරැලිය පිලියන්දල නගරසභා ක්‍රීඩාංගණයේදී පැවැත්වීමට කටයුතු සංවිධානය කැර ඇත.පළාත් සභා මැතිවරණය වෙනුවෙන් ඉදිරිපත් වන අපේක්ෂකයන් මෙන්ම ඒ ඒ ප්‍ර දේශයන්හි ජනතා නියෝජිතයන්ද විශාල පිරිසක් මේ සඳහා සහභාගිවීමට නියමිතයි.ජාත්‍යන්තරයෙන් අපේ රටට එල්ලවන අභියෝග ජයගැනීම සඳහා මෙවර පැවැත්වෙන මැතිවරණයේ ජයග්‍රහණය අතිශයින්ම තීරණාත්මක වන අතර දකුණු සහ බස්නාහිර පළාත් හි දේශප්‍රේමී ජනතාව මෙවරද එක්සත් ජනතා නිදහස් සන්ධානය ජයග්‍රහණය කරමීමේ සූදානමින් පසුවෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n1403224</link>
    <topic>ශ්‍රී ලංකා යූත් දෙවැනි පාර්ලිමේන්තුවේහත් වැනි සැසි වාරය අද-හෙට</topic>
    <author>චමීර ඇල්ලදෙණිය</author>
    <content>ශ්‍රී ලංකා යූත් දෙවැනි පාර්ලිමේන්තුවේ හත් වැනි සැසි වාරය මහරගම ශ්‍රී ලංකා යූත් මධ්‍යස්ථානයේ දී අද (22) සහ හෙට (23) පැවැත්වේ.‘ලෝක තරුණ සමුළුවේ ප්‍රකාශනය, ගෝලීය සංවර්ධනය කෙරෙහි ඇති කරන බලපෑම, වත්මන් තරුණ පරපුර ලෙස ඔබ දකින ආකාරය‘ යන තේමාව යටතේ මෙහිදී විවාද කිරීමට කටයුතු යොදා ඇත.22 වැනි දින සුවිශේෂි ආරාධිත අමුත්තා ලෙස මැතිවරණ කොමසාරිස් මහින්ද දේශප්‍රිය මහතා සහභාගීවන අතර 23 වැනිදා විශේෂ ආරාධිත අමුත්තා ලෙස සෞඛ්‍ය ඇමැති මෛත්‍රීපාල සිරිසේන මහතා සහභාගීවීමට නියමිතය.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා, ජාතික තරුණ සේවා සභාවේ සභපති නීතීඥ ලලිත් පියුම් පෙරේරා යන මහත්වරුද මෙම අවස්ථාවට සහභාගී වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n1403225</link>
    <topic>පළාත් තුනකට අප්‍රේල් 1 වැනිදා සිට නව ධාවන කාලසටහක්</topic>
    <author>නිමල් රාජපක්ෂ</author>
    <content>මාවනැල්ල-මහනුවර, කෑගල්ල-මහනුවර, කෑගල්ල, කොළඔ යන මාර්ගවල අප්‍රේල් පළමු වැනිදා සිට නව ධාවන කාලසටහනක් ක්‍රියාවට නංවන බව ජාතික ගමනා ගමන කොමිෂන් සභාව පවසයි.මෙසේ නව ධාවන කාල සටහනක් සකස් කිරීමට තීරණය කැර ඇත්තේ අදාළ මාර්ගවල දීර්ඝ කාලයක් තිස්සේ බස්රථ ධාවනයේ දී පැවැති ගැටලු වලට විසඳුමක් වශයෙන් බව ජාතික ගමනා ගමන කොමිෂන් සභාවේ සභාපති රොෂාන් ගුණවර්ධන මහතා පවසයි.වේලා සටහන්කරුවන් අයථා ලෙස බස්හිමියන්ගෙන් මුදල් ලබා ගන්නා බවට තොරතුරු ලැබී ඇති බැවින් මින් ඉදිරියට එසේ නොවීමට වග බලා ගන්නා බවත් , හදිසියේවත් එවැනි ක්‍රියාවක් සිදුවුවහොත් පොලීසිය මැදිහත් කැර ගනිමින් එය වැලැක්වීමට පියවර ගන්නා බවත් රොෂාන් ගුණවර්ධන මහතා පැවැසීය.මෙවැනි තීරණයකට එළඔ තිබුයේ පෙරේදා ජාතික ගමනා ගමන කොමිෂන් සභාවේදි බස්රථ ධානවයේදී පැවැති ගැටලු සම්බන්ධයෙන් සබරගමුව පළාත් මාර්ගස්ථ මගී ප්‍රවාහන අධිකාරියේ සභාපති සංජය සේනාරත්න , මධ්‍යම පළාත් මාර්ගස්ථ මගි ප්‍රවාහන අධිකාරියේ සභාපතිනි අ‍නෝමා පොල්වත්ත මහත්මිය ප්‍රමුඛ අදාළ මාර්ගවල බස්රථ ධාවනයින් ජාතික ගමනාගමන කොමිසන් සභාවේ සභාපතිවරයා සමග පැවැති සැකච්ජාවකදීය.මෙහිදී මහනුවර -මාවනැල්ල මාර්ගයේ ඉලුක්වත්ත ප්‍රදේශයට දුරගමන් සේවා බස්නැවතුම් ස්ථානයක් ස්ථාපිත කරන ලෙස බස්හිමියන් ඉල්ලා සිටි අතර එයට කඩිනමින් විසදුමක් ලබාදීමටද රොෂාන් ගුණවර්ධන මහතා බලධාරීන්හට උපදෙස් දී තිබේ.ජාතික ගමනා ගමන කොමිසන් සභාවේ ක්‍රියාකාරී අධ්‍යක්ෂ කේ. බුද්ධදාස, අධ්‍යක්ෂ ජෙනරාල් (වැ.බ.) විජිතා විරසිංහ, අධ්‍යක්ෂ සැලසුම් විපුල හේවාවලිමුණි යන මහත්ම මහකත්මින් ඇතුළු පළාත් මාර්ගස්ථ මගී ප්‍රවාහන අධිකාරිවල නිලධාරීන් සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n1403226</link>
    <topic>බංග්ලාදේශයෙන් ඖෂධ මිලදී ගැනීමට ශ්‍රී ලංකාව සූදානම්</topic>
    <author/>
    <content>රජයකින් රජයකට ඖෂධ මිලදී ගැනීමේ වැඩපිළිවෙළ අනුව ශ්‍රී ලංකාවට අවශ්‍ය ඖෂධ මිලදී ගැනීම සඳහා බංග්ලාදේශ ආණ්ඩුව එකඟතාව ඵල කැර තිබේ.ඖෂධ සමාගම්වල පවතින ඒකාධිකාරිය බිඳ දැමීම සඳහා විකල්ප වැඩපිළිවෙළක අවශ්‍යතාව තේරුම් ගත් සෞඛ්‍ය ඇමැති මෛත්‍රීපාල සිරිසේන මහතා ඒ සඳහා රජයකින් රජයකට ඖෂධ මිලදී ගැනීමේ වැඩපිළිවෙළ සඳහා යොමු විය යුතු බවට තීරණය කෙළේය. ඒ අනුව මෙම වැඩපිළිවෙළ ක්‍රියාත්මක කරන ලදී.වරින්වර රෝහල්වල ඇතිවන ඇතැම් ඖෂධවල හිඟ තත්ත්වයන්ට ප්‍රධාන හේතුව වන්නේ ඇතැම් ඖෂධ සමාගම් ඖෂධ සැපයීම සඳහා ටෙන්ඩර් ලබාගත්තත්, එම ඖෂධ නිසි කලට අවශ්‍ය ප්‍රමාණයන්ගෙන් සැපයීමට පියවර නොගැනීමයි.ඇතැම් සමාගම් හිතාමතාම සමහර අවස්ථාවල දී ඖෂධ සැපයීම ප්‍රමාද කරවයි. මේ නිසා බොහෝ විට ඖෂධ හිඟයක් ඇතිවිය හැකි අතර ඒ සඳහා විකල්පයක් වශයෙන් හදිසි මිලදී ගැනීම් යටතේ ඖෂධ මිලදී ගැනීමට සෞඛ්‍ය අමාත්‍යාංශයට සිදු විය. එවිට එම සමාගම ම ටෙන්ඩරයේ මිලට වඩා කිහිප ගුණයකින් වැඩි මිලකට ඖෂධ සැපයීමට පියවර ගනී.පසුගිය වසරේදී සෞඛ්‍ය අමාත්‍යවරයා බංග්ලාදේශ ජනාධිපතිනි ශික් හෂීනා මහත්මිය හමුවී එම කාරණය සම්බන්ධයෙන් සාකච්ඡා කෙළේය. එම සාකච්ඡාවලට අනුව පසුගියදා බංග්ලාදේශ රජය නියෝජනය කරමින් විශේෂ නියෝජිත කණ්ඩායමක් ශ්‍රී ලංකාවට පැමිණියේය. එම නියෝජිත පිරිසත්, ශ්‍රී ලංකා රජයේ සෞඛ්‍ය බලධාරීනුත් අතර සාකච්ඡාවක් සෞඛ්‍ය අමාත්‍යාංශයේදී පැවැත්විණි.එම සාකච්ඡාවට බංග්ලාදේශ ආණ්ඩුව නියෝජනය කරමින් එහි සෞඛ්‍ය ලේකම් මොහොමඩ් නීෂුදීන් මිය, Mr. Md. Neazuddin Miah, Major General Jahangir Hossan Mollik, Dr. Mohomed Khairul Hassan යන මහත්වරුද ශ්‍රී ලංකා රජය නියෝජනය කරමින් සෞඛ්‍ය අමාත්‍ය මෛත්‍රිපාල සිරිසේන, සෞඛ්‍ය ලේකම් වෛද්‍ය නිහාල් ජයතිලක, රාජ්‍ය ඖෂධ සංස්ථාවේ සභාපති මහාචාර්ය එස්.ඩී. ජයරත්න, අතිරේක ලේකම් වෛද්‍ය අමල් හර්ෂ ද සිල්වා යන මහත්වරු ඇතුළු පිරිසක් සහභාගී වූහ.මෙහිදී කරන ලද සාකච්ඡාවට අනුව ශ්‍රී ලංකා ආණ්ඩුවේ ඉල්ලීම පරිදි බංග්ලාදේශ ආණ්ඩුව ශ්‍රී ලංකාවේ රජයේ රෝහල්වලට අවශ්‍ය ඖෂධ රජයකින් රජයකට වශයෙන් ලබාදීමේ වැඩපිළිවෙළ ක්‍රියාත්මක කිරීම සඳහා එකඟත්වය පළ කරනු ලැබීය. එමෙන්ම මේ සඳහා වන ද්විපාර්ශ්වික අවබෝධතා ගිවිසුම ලබන අප්‍රේල් මාසයේදී අත්සන් තැබීමට තීරණය කරනු ලැබීය. මෙම අවබෝධතා ගිවිසුම යටතේ ශ්‍රී ලංකා රජය සෘජුවම ඖෂධ මිලදී ගන්නේ බංග්ලාදේශ රජයෙනි. එහිදී ඖෂධ සමාගම් සමග කිසිදු සම්බන්ධතාවයක් පවතින්නේ නැත.මේ අන්දමින් ඉදිරි කාලය තුළ තායිලන්තය හා මැලේසියානු ආණ්ඩුව සමඟ සාකච්ඡා කැර එම රටවල් වලිනුත් ශ්‍රී ලංකාවට අවශ්‍ය ඖෂධ මිලදී ගැනීම සඳහා සාකච්ඡා කිරීමට නියමිත බවත් විශේෂයෙන්ම ඇතැම් ඖෂධ සමාගම් ඖෂධ සැපයීමේදී සිදුකරන ඒකාධිකාරය මෙන්ම ශ්‍රී ලංකා ආණ්ඩුව දැඩි අපහසුතාවයට පත් කිරීම් සැලකිල්ලට ගනිමින් බංග්ලාදේශ, තායිලන්ත, මැලේසියා ආදි රටවල සෘජුවම රජය හරහා ශ්‍රී ලංකා රජයට ඖෂධ ලබාගැනීමේ වැඩපිළිවෙළ ආරම්භ කරන බවද සෞඛ්‍ය ඇමැතිවරයා කීය.ශ්‍රී ලංකාවට අවශ්‍ය ඖෂධ බංග්ලාදේශ ආණ්ඩුව මඟින් ලබාදීමට එකඟතාව පළ කිරීම සම්බන්ධයෙන් බංග්ලාදේශ ජනාධිපතිනි ශික් හෂීනා මහත්මිය ඇතුළු බංග්ලාදේශ ආණ්ඩුවට තම කෘතඥතාවය පළ කරන බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032212</link>
    <topic>ජනාධිපති ලේකම් හිටපු ජනාධිපතිනියගේචෝදනාවලට ප්‍රතිචාර දක්වයි</topic>
    <author/>
    <content>නීති විරෝධී සෝදිසි කිරීම් මඟින් තමාට හිරිහැර කරන්නේ යයි හිටපු ජනාධිපතිනී චන්ද්‍රිකා බණ්ඩාරනායක කුමාරතුංග මහත්මිය රජයට නඟා ඇති චෝදනාවලට ජනාධිපති ලේකම් ලලිත් වීරතුංග මහතා ලිපියකින් ප්‍රතිචාර දක්වා තිබේ.“ඔබේ ලිපියෙන් මෙරට රජයට, පොලීසියට සහ බුද්ධි සේවාවනට නඟා ඇති චෝදනා බොහොමයක්, ඒවායේ බරපතළ ස්වභාවය සළකන කල, සනාථ කිරීමට කුමන හෝ සාධකයක් නැතැයි අතිගරු ජනාධිපතිතුමා සටහන් කරයි” යනුවෙන් වීරතුංග මහතා සිය ලිපියෙන් කියා සිටී.“ඔබේ දුරකථන හා ඊ-මේල් සන්නිවේදන සහ ඔබේ කොළඹ සහ හොරගොල්ලේ නිවාස කිසිසේත්ම සෝදිසි නොකරන බවට ඔබට සහතික වන ලෙස අතිගරු ජනාධිපතිතුමා දැනුම් දෙයි”, ලිපියේ තවදුරටත් සඳහන් වෙයි.ජනාධිපති ලේකම් හිටපු ජනාධිපතිනියට යැවූ ලිපිය.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n1403227</link>
    <topic>රටේ ඒකීය භාවය ආරක්ෂා කිරීමට උදය ගම්මන්පිල කටයුතු කළා</topic>
    <author>උපාලි කරුණාරත්න</author>
    <content>රටේ ඒකීය භාවය ආරක්ෂා කිරීමට බස්නාහිර පළාත් හිටපු ඇමැති නීතිඥ උදය ගම්මන්පිල මහතා කටයුතු කළ බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය.ඇමැතිවරයා එසේ ප්‍රකාශ කළේ නීතිඥ උදය ගම්මන්පිල මහතා විසින් රචිත ප්‍රදීපය ග්‍රන්ථය එළි දැක්වීමේ අවස්ථාවට සහභාගි වෙමිනි. මෙම උත්සවය පසුගියදා ( 19 ) කොළඹ ශ්‍රී ලංකා පදනම් ආයතනයේදී පැවැත්විණ..උදය ගම්මන්පිල , පාඨලී චම්පික රණවක ජනාධිපතිතුමා සමග එකම මතයක සිටි දේශපාලන සඟයින්. ජනාධිපතිතුමාගේ ජයග්‍රහණය සඳහා එදා වගකිවයුතු තනතුරු රැසක් දරමින් උදය කටයුතු කළා. ඒ වගේම මහින්ද චින්තනය ලේඛනගත කිරීමේදී එයට ප්‍රබල සහයක් දැක්වූ පුද්ගලයෙක් වශයෙන් ද උදය ගම්මන්පිල හඳුන්වන්න පුළුවන්.බස්නාහිර පළාත් සභාවේ ඇමැතිවරයෙකු වශයෙන් සිටිමින් මොහු පළාත් සභාවට පමණක් නොව රටටත් විශාල කාර්යය භාරයක් කළා. විශේෂයෙන් රටට එරෙහිව ජාත්‍යන්තර බලපෑම් පැමිණි අවස්ථාවලදී ජනාධිපතිවරයාට රජයට විශාල ශක්තියක් වුණා. රටේ ඒකීය භාවය රැක ගැනීමට උසාවියට පවා ගොස් කටයුතු කළා.13 සංශෝධනය උපයෝගිකර ගෙන ප්‍රභාකරන් ආයුධ වලින් කරන්න උත්සාහ කළ දේ නීතිය උපයේගී කර ගනිමින් කිරීමට උත්සාහ කරද්දී ඒවා වැලැක්විමට ප්‍රබල කාර්යයක් කළා. . ඉතා දූරදර්ශීව කටයුතු කරන පුද්ගලයෙකු වහයෙන් උදය ගම්මන්පිල මහතා හැදින්විය හැකි බවද මෙහිදී ඇමැති බැසිල් රාජපක්ෂ මහතා පැවසීය.යහපාලනය සහ යටිතල පහසුකම් පිළිබඳ ජ්‍යෙෂ්ඨ ඇමැති රත්නසිරි වික්‍රමනායක මහතා - ප්‍රදීපය ග්‍රන්ථයේ තිබෙන්නෙ ගම්මන්පිල මහතාගේ දර්ශනය. මොහු පිළිබඳව කිසිම ලජ්ජාවක් නැතුව කතා කරන්න පුළුවන්. උදය කියන්නෙ හොඳ මහත්මයෙක්.අපි බස්නාහිර සහ දකුණු පළාත් සභා ඉහළින් ජයග්‍රහණය කරන්න ඕනෙ. මෙම රජයට දේශීයව මෙන්ම විදේශීයව ද විවිධ බලපෑම් තිබෙනවා.අධ්‍යාපන අමැති බන්දුල ගුණවර්ධන - මම අද ගුරුවරයෙක් ලෙස සතුටක් ලබනවා. මොකද අතීතයේ දක්ෂ කොලුගැටයෙක් ලෙස උදය සිටියා මට මතකයි.ලාංකීය දේශපාලනයේ විවිධ යුගවලදී තරුණයන් තම දක්ෂතා උපයෝගි කර ගනිමින් රටට විවිධාකාරයෙන් යුතුකම් ඉටු කළා. රටට යුතුකම් ඉටු කරන එවැන්නෙකු ලෙස උදය හැඳින්විය හැකියි. තම ලේඛන හැකියාව මගින් නොදන්නා , අවධානයට යොමුවි යුතු බොහෝ දේ ඔහු ජනතාවට කියා දුන්නා. රටේ පවතින ගැටලු , ඊලාම් වාදීන්ගේ ක්‍රියා කලාපය පිළිබඳව මොහු කතා කලා. මහින්ද චින්තනය ඉදිරි දැක්ම ප්‍රායෝගික යථාර්ථයක් කරන්නයි උදය ගම්මන්පිලලා කටයුතු කරන්නෙ.තාක්ෂණ හා පර්යේෂණ ඇමැති පාඨලී චම්පික රණවක - මේ ප්‍රදීපය ග්‍රන්ථය දේශපාලනයේ නවකයින්ට මෙන්ම ජ්‍යෙෂ්ඨයින්ටද එකසේ ප්‍රයෝජනවත්. ආර්ථික, සමාජ , දේශපාලන ගැටලු කලින් කල විවිධ ආකාරයෙන් මතුවෙනවා. රජුන් තනන්නන්ගේ සහය නැතිව ආණ්ඩු පිහිටුවන්න නොහැකියි යන අතීත මතය වර්තමානයේ බිඳ දමා තිබෙනවා. එම වෙනසට සහය දැක්වූයෙක් තමා උදය ගම්මන්පිල. මොහු ප්‍රායෝගිකවයි රටට සේවය කළේ. වර්තමානයේ ක්‍රියාත්මක වන දෙමළ නාසිවාදය පරාජය කිරීමට උදය ගම්මන්පිල වැනි දේශපාලනඥයින් අවශ්‍යයි.මහාචාර්ය ඉඳුරාගාරේ ධම්මරතන හිමි - කඩදාසි අඩුවෙන් පාවිච්චි කරන අමාත්‍යාංශයක් ලෙස බස්නාහිර පළාත් සභාවේ උදය ගම්මන්පිල මහතා මෙහෙයවූ අමාත්‍යාංශය හැඳින්විය හැකියි. පරිගණක උපයෝගී කර ගෙනයි ඔහු කටයුතු කළේ. තාක්ෂණය යොදා ගනිමින් වේගයෙන් කටයුතු කරන්නෙක් වශයෙන් මොහු හඳුන්වන්න පුලුවන්.හිටපු පළාත් සභා ඇමැති නිතිඥ උදය ගම්මන්පිල මහතා - අතීතයේ තිබුනෙ අහිංසක දෙමළ බෙදුම්වාදය , පසුව ත්‍රස්තවාදී බෙදුම්වාදය පැමිණියා.දැන් ජාත්‍යන්තර බලපෑම් හරහා එන බෙදුම්වාදය තිබෙනවා. විග්නේෂ්වරම්ලට මුහුණ දෙන්න ඉංග්‍රීසි බස හොඳින් හැසිරවිය හැකි ජාත්‍යන්තරය පිළිබඳව හොඳින් හැදෑරූ නායකයින් දකුණෙන් බිහි කරන්න ඕනෙ.මෙවිට ජාත්‍යන්තර දෙමළ බෙදුම්වාදයට සාර්ථකව මුහුණ දිය හැකියි.මෙම අවස්ථාව සඳහා නායක හිමිවරුන් ඇතුලු මහා සංඝරත්නය ජ්‍යෙෂ්ධ ඇමැති ඒ .එච් .එම් ෆවුසි , ඇමැති ගාමිණී ලොකුගේ , නියෝජ්‍ය ඇමැති මොහාන් ලාල් ග්‍රේරෝ මහත්වරුන් විද්වතුන් ජාතික හෙළ උරුමයේ ජාතික සංවිධායක සහ මෙවර පලාත් සභා මැතිවරණයේ එක්සත් ජනතා නිදහස් සන්ධානයේ කොළඹ දිස්ත්‍රික් අපේක්ෂක නිශාන්ත ශ්‍රී වර්ණසිංහ මහතා ගම්මන්පිල මහතාගේ දෙමවුපියන් ඇතුලු විශාග පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n1403228</link>
    <topic>ලොරියක හැපුණ පුද්ගලයකුට බරපතළයි</topic>
    <author>මාතලේ දිස්ත්‍රික් සමුහ ඒ.ඒ.එල්.ඩයස්</author>
    <content>දඹුල්ල-හබරණ මාර්ගයේ ඉනාමළුව මංසන්ධිය අසලදී ඉකුත් බ්‍රහස්පතින්දා සවස ලොරියක හැපි බරපතළ ලෙස තුවාල ලැබු පුද්ගලයකු දඹුල්ල මූලික රෝහලට ඇතුළත් කිරීමෙන් පසු තත්ත්වය වඩාත් බරපතළ වූයෙන් ඔහු මහනුවර මහ රෝහල වෙත යවා ඇත.මෙසේ රෝහල් ගතකර ඇත්තේ සියඹලාවැව, දිගංපතහ පෙදෙසේ පදිංචි රනතුංග ආරචිචිලාගේ ජයලත් ජයවික්‍රම(30) නැමැත්තෙකි. මේ සම්බන්ධයෙන් සිද්ධියට අදාළ රියදුරු සහ ලොරිය අත්අඩංගුවට ගෙන ඇති අතර සීගිරිය පොලිසිය වැඩිදුර පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n1403229</link>
    <topic>හම්බන්තොට වැඩබලන ග්‍රාම නිලධාරිවරයාඅල්ලස් මුදලක් ගත්තැයි රිමාන්ඩ්</topic>
    <author>සිරන්ජනි කුමාරි</author>
    <content>නව නිවසට විදුලිය ලබා ගැනීමට නිර්දේශ ලබා දීමට රුපියල් 25,000ක අල්ලස් මුදලක් ලබා ගත් බව කියන හම්බන්තොට ප්‍රාදේශිය ලේකම් කාර්යාලයේ වැඩබලන ග්‍රාම නිලධාරිවරයා මේ මස 27 වන දින දක්වා රක්ෂිතබන්ධනාගාරගත කරන ලෙස කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (20) නියම කළේය.මෙසේ බන්ධනාගාරගත කරනු ලැබුවේ වැවගාවත්ත ,උඩමලල ,හම්බන්තොට පදිංචි බතීගම ගම්ආචාරීගේ කුලරත්න නැමැත්තාය. සිද්ධිය සම්බන්ධ විමර්ශන අවසන් නොමැති බවත් හම්බන්තොට ප්‍රාදේශිය ලේකම් කාර්යාලයේ නිලධාරින්ගේ ප්‍රකාශ ලබා ගත යුතුව ඇති බවට සැරයන් චන්ද්‍රසිරි මහතා අධිකරණයට දැක්වු කරුණු සළකා බලමින් මහෙස්ත්‍රාත්වරයා මේ නියෝගය කළේය.තිස්සපුර ,නාගරවැව ,හම්බන්තොට පදිංචි කුරුප්පුආරච්චි ලියනගේචන්ද්‍රරත්න නැමැත්තා මේ සිද්ධියේ පැමිණිලිකරු වේ.සිය නව නිවසට විදුලිය ලබා ගැනීම සඳහා නි‍ර්දේශ ලබා දීමට සැකකරු විසින් රුපියල් 50,000ක අල්ලස් මුදලක් ඉල්ලු බවත් පසුව එය රුපියල් 25,000දක්වා අඩු කළ බවට පැමිණිල්ළේ සඳහන්ය.සිය ජංගම දුරකතනය ක්‍රියා විරහිත කරන ලෙස පවසමින් මේ ගනුදෙනුව සම්බන්ධයෙන් සැකකරු තමා සමඟ කතා කළ බව පවසන පැමිණිලිකරු ඒ සම්බන්ධයෙන් අල්ලස් කොමිසම වෙත පැමිණිලි කිරීමෙන් පසු කොමිසම ඉකුත් 6 වන දින ග්‍රාමසේවක නිලධාරියා සිය නිවසේ දී අත්අඩංගුවට ගෙන තිබිණ.ඉකුත් 7 වන දින හම්බන්තොට මහෙස්ත්‍රාත් අධිකරණය වෙත ඉදිරිපත් කිරිමෙන් අනතුරුව සැකකරු ඊයේ කොළඹ ප්‍රධාන මහෙස්ත්‍රාත් අධිකරණය වෙත ඉදිරිපත් කොට තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032210</link>
    <topic>හුණුපිටියේ මිනීමැරුම් නඩුවේ විත්තිකරුවන් තිදෙනාට මරණ දඬුවම</topic>
    <author>මීගමුව විශේෂ එච්. ප්‍රනාන්දු</author>
    <content>වත්තල හුණුපිටිය ගෝඨාභය මාවතේ මිනීමැරුම් නඩුවේ වරදකරුවන් වූ විත්තිකරුවන් තිදෙනාට මීගමුව මහාධිකරණ විනිසුරු එම්. එච්. ඒ. ගෆූර් මහතා පෙරේදා (20) මරණීය දඬුවම නියම කළේය.එම විත්තිකරුවෝ වරදකරුවන් වූයේ ත්‍රිරෝද රථ රියැදුරෙකුට පිහියකින් ඇන මරා දැමීම සම්බන්ධයෙනි.මරණීය දඬුවම නියම වූයේ කැලණිය වනවාසල පදිංචි එච්. සිරිල් පියරත්න නොහොත් ලොක්කා (49), හුණුපිටිය ගෝඨාභය මාවතේ පදිංචි පී. සජීව ප්‍රියන්ත නොහොත් රංග (39) සහ හුණුපිටිය සීවලී මාවතේ පදිංචි බී. ඒ. නන්දපාල පෙරේරා (59) යන තිදෙනාටයි.ඔවුහු 2001 ජනවාරි මස 9 වැනි දින හෝ ඊට ආසන්න දිනකදී වත්තල හුණුපිටිය ගෝඨාභය මාවතේ පදිංචිව සිටි එම්. විනෝද් ඉඳුනිල් ක්‍රිෂාන්ත නමැති තරුණයාට පිහියකින් ඇන මරා දමන ලදැයි මෙම නඩුවෙන් චෝදනා ලැබ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032211</link>
    <topic>මේ මැතිවරණ ක්‍රමය නිසා අපේක්ෂකයෝ ඉතාමත් අසරණ භාවයට පත්වනවා</topic>
    <author/>
    <content>අද පවතින මැතිවරණ ක්‍රමය අනුව අපේක්ෂකයන් ඉතාමත් අසරණ භාවයට පත්වන බවත්, මෙම ක්‍රමය නිසි ලෙස ක්‍රියාත්මක කිරීමේදී අපේක්ෂකයන් වෙනුවෙන් පහසුකම් ලබා නොදෙන බවත්.ඒ නිසා අපේක්ෂකයන් හා නීතිය ක්‍රියාත්මක කරන පොලිසිය අතර ගැටුම් ඇතිවන බවත්,ප්‍රවාහන ඇමැති කුමාර වෙල්ගම මහතා පැවැසීය.මැතිවරණ දෙපාර්තමේන්තුවේ ඇතැම් ක්‍රියාදාමයන් නිසා පොලිස් දෙපාර්තමේන්තුව අද හෑල්ලුවට ලක්ව ඇති බවත්, ඇමැතිවරයා සඳහන් කළේය.ඇමැතිවරයා මේ අදහස් පළකළේ මෝටර් රථ දෙපාර්තමේන්තුවේ කලුතර ශාඛා කාර්යාලයේ පැවැති උත්සවයකදීය.පළාත් සභාවේ හෝ වේවා මහමැතිවරණයක දී හෝ වේවා ඡන්ද අපේක්ෂකයකන් පක්ෂය, සලකුණ, අංකය, ප්‍රදර්ශනය කළ යුතු බවත්, දිස්ත්‍රික්කයේ සියලු ජනතාව අපේක්ෂකයන් හඳුනන්නේ නැති නිසා තමන්ගේ පක්ෂය, අංකය සලකුණ පිළිබඳ ජනතාව දැනුවත් කළ යුතු බවත් ඇමැතිවරයා කියයි.අපේක්ෂකයන් මේ සඳහා යොදා ගන්නේ පෝස්ටර්, බැනර්, කටවුට්, පුවත්පත් දැන්වීම් , ගුවන් විදුලි හා රූපවාහිනි නාලිකා බවත්, ඒත් හැමෝටම විද්යුත් මාධ්‍ය යොදා ගැනීමට බැරි බවත්, ඒ සඳහා රුපියල් ලක්ෂ ගණනින් වැය වන බවත්, පළාත් සභා ඡන්දයට පවා එක් අපේක්ෂකයකුට රුපියල් ලක්ෂ 3 ක් පමණ වැය වන බවත්, එය සැම කෙනකුටම කළ නොහැකි නිසා ඒ අය කටවුට්.බැනර් යොදා ගන්නා බවත්, වෙල්ගම මහතා පැවැසීය.එසේ ප්‍රදර්ශනය කරන පොස්ටර්, බැනර්, කටවුට් පොලිසිය ගලවන බව පැවසු ඇමතිවරයා එවිට එම අපේක්ෂකයන්ට තමන්ගේ සලකුණ අංකය ජනතාවට දැනුම් දීමට නොහැකිවන බවත්, ඇමැතිවරයා සඳහන් කළේය.එම කටවුට් බැනර් ගැලවිමට මැතිවරණ දෙපාර්තමේන්තුව පොලිසියට උපදෙස් දෙන නමුත් දෙපාර්තමේන්තුව මැතිවරණ අපේක්ෂකයන්ට කිසිදු පහසුකමන් සලසා නැතැයි ද, දියුණු රටවල විද්යුත් මාධ්‍යවල ගුවන් කාලයක් වෙන්කර දෙන බවත් අපේ මැතිවරණ දෙපාර්තමේන්තුව එවැනි කිසි පහසුකමක් සලසා නැතැයිද මේ මැතිවරණ ක්‍රමයට තමා පුද්ගලිකවම විරුද්ධ බවත් ඇමැතිවරයා සඳහන් කළේය.මැතිවරණ දෙපාර්තමේන්තුව පොලිසියේ අභිමානය පවා නැතිකර ඇති බව පැවසූ ඇමැතිවරයා පොලිසිය අපේක්ෂකයන්ගේ කටවුට් බැනර් ගැලවීම නිසා අපේක්ෂකයන් ඡන්දය දිනුවා‍ට පසුව පොලිස් නිලධාරින්සමග අමනාප බව ද, සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032214</link>
    <topic>දළදා මාලිගාව ඉදිරිපිට එල්ලුම් ගස ස්ථාපිත කළ අය අද ආගමික සංහිඳියාව පිළිබඳ ප්‍රශ්න කරනවා</topic>
    <author>ධනුෂ්ක ගොඩකුඹුර සහ හෝමාගම සංචාරක, මීගොඩ සමූහ</author>
    <content>එදා දළදා වහන්සේට අපහාස කරන්නට දළදා මාලිගාව ඉදිරිපිට එල්ලුම් ගස ස්ථාපිත කළ අය අද අපගෙන් ආගමික සංහිඳියාව පිළිබඳ ප්‍රශ්න කරන බව ජනාධිපති මහින්ද රාජපක්ෂ මහතා ප්‍රකාශ කළේය. අප රටේ මානව හිමිකම් පිළිබඳ කථා කරන්නේ එදා වයස අවුරුදු 16ට වැඩි සියලු දෙනා ඝාතනය කරන්නට අණ දුන් අය බව පෙන්වා දුන් ජනාධිපතිවරයා ඔවුන් එදා අපට සැලකුවේ ඒ ආකාරයට වුවත් අප සිතන්නේ වෙනස් ආකාරයකට බව පෙන්වා දුන්නේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ බන්ධනාගාර රැඳවියන්ගේ අධ්‍යාපනය උදෙසා ඉදි කළ හෝමාගම සුනීත විද්‍යාලය විවෘත කිරීමේ අවස්ථාවට ඊයේ (21) එක්වෙමිනි.බන්ධනාගාර ගතව සිටින රැඳවියන් වෙනුවෙන් ඉදි කළ ප්‍රථම පාසල වන සුනීත විද්‍යාලය විවෘත කළ ජනාධිපතිතුමා එහි පන්ති කාමර සහ අනෙකුත් පහසුකම් නිරීක්ෂණය කළේය.වරදක් කළ අයකු සැමදා වැරැදිකරුවකු කර තැබිය නොහැකි බව පෙන්වා දුන් ජනාධිපතිවරයා ඔවුන් සැමදා සිරගත කර ගෙන නොසිට පුනරුත්ථාපනය කොට සමාජයට එක් කළ යුතු බවත් ප්‍රකාශ කළේය.අප ඝාතනය කරන්නට පැමිණි මරාගෙන මැරෙන බෝම්බකරුවන් පවා පුනරුත්ථාපනය කොට සමාජයට එක් කිරීමට පසුගිය කාලයේ කටයුතු කළ බවත් ජනාධිපතිවරයා පැවැසීය.ඉතා සුළු වැරැදිවලට බන්ධනාගාර ගත වී වසර ගණන් සිටින දරුවන් දෙස බැලීමේ දී එක්දහස් නවසිය හතළිස් ගණන්වල හඳුන්වා දී තිබෙන නීතිය හා ආඥා පනත් අදට ගැලපෙනවාද යන ගැටලුව මතු වන බවත් ජනාධිපතිවරයා පැවැසීය.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර, අධ්‍යාපන ඇමැති බන්දුල ගුණවර්ධන මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032215</link>
    <topic>චීන ව්‍යාපාරිකයෝ පිරිසක් මෙරටට පැමිණෙති</topic>
    <author>බුද්ධිකා ඉඹුලාන</author>
    <content>ශ්‍රී ලංකාවේ ධීවර සහ වෙනත් ව්‍යාපාරික කටයුතු සංවර්ධනයට දායක වීම අරමුණු කර ගනිමින් චීන ව්‍යාපාරිකයන් පිරිසක් පසුගියදා මෙරටට පැමිණියහ.ධිවර හා ජලජ සම්පත් සංවර්ධන නියෝජ්‍ය ඇමැති සරත් කුමාර ගුණරත්න මහතාගේ ආරාධනාවකට අනුව පැමිණි මෙම ව්‍යාපාරිකයින් කථානායක චමල් රාජපක්ෂ මහතාද හමුවී විහේෂ සාකච්ඡා පැවැත්වීමද සිදු කරන ලදි.මෙරට ධීවර ක්ෂේත්‍රයේ මෙන්ම කෘෂිකාර්මික ,කර්මාන්ත මහාමාර්ග ,නාගරික සංවර්ධන ක්ෂේත්‍රයේද ආයෝජනය කිරීමට තමනට ඇති හැකියාව ඔවුන් මෙහිදී කථානායක වරයා මහුවේ පවසා ඇත.සාමය උදාවිමෙන් පසු ශ්‍රී ලංකාව සීඝ්‍ර සංවර්ධනකට ලක් වෙමින් පවතින බැවින් තමන් ශ්‍රී ලංකාවේ ආයෝජනනයට කැමැත්ත ළඟ තරන බවද එම පිරිස කතානායකවරයා හමුවේ පෙන්වා දී තිබේ.එම දුත පිරිස මෙහිදී කතානායකවරයා හමුවේ ප්‍රකාශයක් කරමින් චීනය හා ශ්‍රී ලංකාව අතර සෘජු ගුවන් ගමන් ඇරැඹීමට පියවර ගන්නා විශේෂ ඉල්ලීමක් කළහ. එය දෙරට අතර සංචාරක ව්‍යාපාරයට මෙන්ම ඉදිරි ආයෝජනයට පහසු වනු ඇතැයි ද ඔවුහු පෙන්වා දුන්හ.මෙහිදී එම පිරිස වෙත අදහස් දැක්වු කතානායක චමල් රාජපක්ෂ මහතා චීනය සහ ශ්‍රී ලංකාව අතර පවතින මිතු දම ඉතා දීර්ඝ කාලීන මිතු දමක් බවත් ඉදිරියේදී ක් එම මිතු දම නොබිඳී පවතිනු ඇති බවත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032216</link>
    <topic>චිලී ජනපතිනියටජනපතිගෙන් සුබ පැතුම්</topic>
    <author/>
    <content>දෙවැනි වරටත් ජනාධිපති ධුරයට පත්වීම චිලී ජනතාව මිෂෙලි බැෂිලේ මහත්මිය කෙරෙහි දක්වන පිළිගැනීම හා විශ්වාසය පිළිබඳ ප්‍රකාශනයක් බව ජනාධිපති මහින්ද රාජපක්ෂ මහතා පවසයි.චිලී රාජ්‍යයේ නව ජනාධිපති මිෂෙලි බැෂිලේ මහත්මිය වෙත සුබ පැතුම් පණිවිඩයක් නිකුත් කරන ජනාධිපතිවරයා වැඩිදුරටත් මෙසේ ද සඳහන් කරයි. ජනාධිපති මහින්ද රාජපක්ෂ මැතිතුමා චිලී රාජ්‍යයේ නව ජනාධිපතිනි මිෂෙලි බැෂිලේ මැතිනිය වෙත සුබ පැතුම් පණිවිඩයක් යවා තිබේ.පසුගිය වසරේ දෙසැම්බර් මස පැවති ජනාධිපතිවරණයෙන් ජයගත් බැෂිලේ මැතිනිය පසුගිය සතියේ සිය ධුරයේ දිවුරුම් දුන්නාය. “චිලී දේශ‍ය ඔබතුමියගේ නායකත්වය යටතේ ඉහළ වර්ධනයක් සහ සමෘද්ධියක් සහිත තවත් යුගයකට පිවිසෙනු ඇති බව මට විශ්වාසයි” ජනාධිපති රාජපක්ෂ මැතිතුමා සිය පණිවිඩයේ සඳහන් කරයි.දෙරට අතර පවත්නා සමීප හා සුහද සබඳතා ගැන සිහිපත් කරන ජනාධිපති රාජපක්ෂ මැතිතුමා, චිලී නව ජනාධිපතිනියගේ ධුර කාලය තුළ සබඳතා තවදුරටත් ශක්තිමත් කර ගැනීමේ අභිලාෂය පළකර සිටී.බැෂිලේ මැතිනිය චිලී රාජ්‍යයේ ජනාධිපති ධුරයට පත්ව සිටිනුයේ දෙවැනි වරට ය. එතුමියගේ ප්‍රථම ධුර කාලය 2006 සිට 2010 දක්වා විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032217</link>
    <topic>බස්නාහිර-දකුණ සටනට28දා එම පාසල් වැසේ</topic>
    <author>සුභාෂිනී සේනානායක</author>
    <content>දකුණ සහ බස්නාහිර පළාත් සභා මැතිවරණය වෙනුවෙන් එම පළාත් දෙකෙහි සියලුම පාසල් ලබන 28 වැනිදා වසා තැබීමට අධ්‍යාපන අමාත්‍යාංශය තීරණය කර ඇත.ලබන 29 දා පැවැත්වෙන එම මැතිවරණය වෙනුවෙන් විදුහල්පතිවරුන් හා ගුරුවරුන් මැතිවරණ රාජකාරිවල නියැළීමත්, පාසල් ඡන්ද මධ්‍යස්ථාන සඳහා යොදාගැනීමත් හේතුවෙන් මෙම පාසල් වසා තැබීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032218</link>
    <topic>ලෝක තරුණ සමුළුව ශ්‍රී ලංකාවේ දී</topic>
    <author>බන්ධුල ගුණසේකර</author>
    <content>ජනපති යෝජනාවෙන් ලෝක තරුණ සමුළුව ලබන මැයි මස 06 - 10 දක්වා ශ්‍රී ලංකාවේදී පැවැත්වීමට සියලු විධි විධාන යොදා ඇති බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.ජනාධිපති මහින්ද රාජපක්ෂ මහතා එක්සත් ජාතීන්ගේ 66 වැනි මහා මණ්ඩළ සැසියේදී කළ යෝජනාවකට අනුව ලෝක තරුණ සමුළුව මෙරටදී පැවැත්වීමට අවස්ථාව උදාවූ බවද ඇමැති වරයා අනාවරණය කරයි.මෙම යොවුන් සමුළුව සඳහා ලොව පුරා තරුණ කටයුතු සම්බන්ධ ඇමැතිවරුන්, එක්සත් ජාතීන්ගේ නියෝජිතයින්, සමාජ සංවිධාන,රාජ්‍ය තාන්ත්‍රිකයින්, මාධ්‍ය වේදීන් හා තරුණ නියෝජිතයින් දහසකට අධික පිරිසක් සහභාගි ෙවති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=n14032219</link>
    <topic>බෝගම්බර එල්ලුම් ගස කඳුළකින් තෙත්වෙයි</topic>
    <author>ඡායාරූපය- අසේල කුරුළුවංශ</author>
    <content>මහජන ප්‍රදර්ශනය සඳහා වසර 138 කට පසු විවෘත කෙරුණු බෝගම්බර බන්ධනාගාරය නැරඹීමට ඊයේ (21) රන් මැණිකා පැමිණියාය. ඇය තම සැමියා වූ සිරිපාල හෙවත් මරුසිරා බෝගම්බර දී එල්ලා මරණ ලද 1975 අගෝස්තු මස 04 වන දින‍ට පෙරදින පැමිණි පසු මෙවර පැමිණියේ වසර 39 කට පසුවය.එසේ පැමිණි රන් මැණිකා සිරිපාල එල්ලා මැරූ පෝරකය අභියස‍ට ගොස් හඬා වලපුණු අයුරු ඡායාරූපයේ වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r1403221</link>
    <topic>මිතුරාගේ යතුරු පැදිය උකස්කරබූරුවා ගහලා</topic>
    <author>ඇඹිලිපිටිය සංචාරක ඩබ්ලිව් . විදානපතිරණ</author>
    <content>මිතුරාගේ යතුරු පැදිය මිතුරාට හොරෙන් රුපියල් පනස් දහසකට උකස් කර එම මුදල්වලින් බූරුව ගසා පරාද වූ පුද්ගලයකු ඇඹිලිපිටිය පොලිසියේ අපරාධ අංශයට යතුරු පැදිය සොරකම් කිරීම පිළිබඳ කරන ලද පැමිණිල්ලකට අනුව පරීක්ෂණ පැවැත්වූ පොලිසිය යතුරු පැදිය හා පැමිණිලිකරු ඇඹිලිපිටිය මහේස්ත්‍රාත් අධිකරණය වෙත ඉදිරිපත් කිරීමෙන් පසු පැමිණිලිකරු විසින් බොරු පැමිණිල්ලක් කළ බවට තහවුරු වූයෙන් පැමිණිලිකරුට රුපියල් විසිපන්දහසක ශරීර ඇපමත මුදාහැර තිබේ.රුපියල් එක්ලක්ෂ තිස්දාහක් පමණ වටිනා මේ යතුරු පැදිය මොරකැටිය හබරත්තවල ප්‍රදේශයේ අයෙකුට රුපියල් පනස් දහසකට යතුරු පැදිය අයිතිකරුට හොරෙන් උකස්කර ඒ මුදලින් සූදු කෙළියේ දී පරාදවීමෙන් පසුව ඉහත පැමිණිල්ල බොරුවට කරන ලද එකක් බවත් තහවුරු වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r1403222</link>
    <topic>වාහන උස්සා කොටස් කර අලෙවි කිරීමේ මහා පරිමාණ ජාවාරමක් කඩුවෙල නිවෙසක</topic>
    <author>සමන්ති මිරියගල්ල - කඩුවෙල සමූහ</author>
    <content>වාහන සොරකම් කර කොටස් කර අලෙවි කිරීමේ ජාවාරම්කරුවකු සමඟ සොරාගත් වාහන 6ක් නවගමුව පොලිසියේ අපරාධ අංශය මගින් අත්අඩංගුවට ගෙන ඇත. මේ වාහන ජාවාරමේ ප්‍රධාන සැකකරු ඉහළ බෝමිරියේ පදිංචි වයස අවුරුදු 42 ක විවාහකයෙකි.නවගමුව පොලිසියේ අපරාධ අංශයට ලැබුණු තොරතුරක් මත ප්‍රධාන සැකකරු අත්අඩංගුවට ගෙන ඇති අතර, කඩුවෙල නිවෙසක ගාල්කර තිබී සොරකම් කරන ලද වාහන හා කොටස් හමුවී තිබේ.මේ වාහන අතර ශෙල් වර්ගයේ වෑන්රථ 2ක්, ලයිටේස් වෑන් රථයක්, අශොක් ලේලන්ඩ් ලොරි රථයක් සහ මෝටර් රථයක්ද තිබී හමුවී ඇත.වසර 10 ක පමණ කාලයක් තිස්සේ මේ වාහන ජාවාරම සිදුවී ඇති බවට තොරතුරු අනාවරණය වී තිබේ.එම නිවෙස සැක කරු විසින් මීට මාස 4කට පමණ ඉහතදී කුලියට ගෙන ඇති අතර සොරාගත් වාහන කූලී ප්‍රවාහනය හා පෞද්ගලික පරිහරණය සඳහා ද යොදාගෙන තිබේ.සෙසු වාහනවල කොටස් කැබලි කර, වටිනා කොටස් විකුණා ඇති අතර, මල්වාන, දොම්පෙ, වැල්ම්පිටිය ප්‍රදේශවල යකඩ බඩු වෙළෙඳ සල් සඳහා විකුණා ඇති බවද හෙළිව ඇත.අත්අඩංගුවට පත් ප්‍රධාන සැකකරු හා ගැනුම්කරුවන් කඩුවෙල මහේස්ත්‍රාත් අධිකරණය වෙත ඉදිරිපත් කිරීමට නියමිතය.බස්නාහිර දකුණ භාර නියෝජ්‍ය පොලිස්පති සුමිත් එදිරිසිංහ, ජ්‍යෙෂ්ඨ පොලිස් අධිකාරි මර්වින් වික්‍රමසිංහ සහකාර පොලිස් අධිකාරි නුගේගොඩ, III විජිත ගුණවර්ධණ මහත්වරුන්ගේ අධික්ෂණය යටතේ නවගමුව පොලිස් ස්ථානාධිපති හා ප්‍රධාන පොලිස් පරීක්ෂක එම්. එල්. මහගෙදර මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක අලෝක බණ්ඩාර සේනානායක මහතාගේ මෙහෙයවීමෙන් නිලධාරින් කණ්ඩායමක් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r1403223</link>
    <topic>කුඩු පැකට් තබාගත් කතක් රිමාන්ඩ්</topic>
    <author>කේ. චන්ද්‍රරත්න - මහනුවර දිසා සමූහ</author>
    <content>මත්කුඩු පැකට් හතළිහක් ළඟ තබා ගෙන සිටි කාන්තාවක් මහනුවර මහේස්ත්‍රාත් වසන්ත කුමාර මහතා වෙත ඉදිරිපත් කිරීමෙන් පසු ලබන 25 වැනිදා දක්වා රක්ෂිත බන්ධනාගාර ගත කිරීමට නියෝග කෙළේය.‍කටුගස්තොට පොලීසියේ දූෂණ මර්දන අංශයේ නිලධාරින් පිරිසක් විසින් අත්අඩංගුවට ගත් මේ කාන්තාව කටුගස්තොට නගරයේ තරුණයින් අතරේ මත් කුඩු බෙදා හැරීම දිගු කලක පටන් ක්‍රියාකර ති‍ෙබන බවද පොලීසිය කියයි‍‍..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r1403224</link>
    <topic>ගාල්ලේ බාල වයස්කාරස්ත්‍රී දූෂණ පනස් නවයක්</topic>
    <author>දකුණු පළාත් සංචාරක - එස් දීයගහගේ</author>
    <content>ගාල්ල පොලිස් අධිකාරි කොට්ඨාසයේ පසුගිය වසරේදි බාල වයස්කාර ස්ත්‍රී දූෂණ පනස් නවයක් සිදුවී ඇතැයි වාර්තාවේ. මේ දැරියන්ගෙන් සමහර අය ජංගම දුරකතන ඔස්සේ නොහඳුනන පුද්ගලයන් සමඟ ඇතිකරගත් සම්බන්ධතා නිසා අතවරයට පත්ව ඇති අතර තවත් දැරියන් අතවරයට පත්ව ඇත්තේ තම පෙම්වතුන් සහ පවුලේ ඥාතීන්ගෙන් බවද අනාවරණයවී ඇත.එමෙන්ම කාන්තාවන් විසිහතර දෙනකු අපරාධවලට මුහුණපා ඇතැයිද වාර්තාවේ. එම වාර්තාවලට අනුව කාන්තාවන් දොළොස් දෙනකු දූෂණයට ලක්ව ඇති අතර තවත් තිදෙනකු බරපතළ ලිංගික අතවරවලට ලක්ව තිබේ.කාන්තාවන් තිදෙනකු පැහැර ගෙනයැමට ලක්ව ඇත. මීට අමතරව කාන්තාවන් හයදෙනකුට පහරදිම් සහ තුවාල කිරීම් සිදුකර ඇතැයිද පොලිස් වාර්තා අනුව හෙළි වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r1403225</link>
    <topic>ඥාති සොහොයුරියටඅතවර කළැයි අත්හිටවූ සිර දඬුවම්</topic>
    <author>දකුණු පළාත් සංචාරක එස් දියගහගේ</author>
    <content>හත් හැවිරිදි ඥාති සොහොයුරියකට අතවර කිරීමේ අධි චෝදනාවට වරද පිළිගත් විත්තිකරුවකුට ගාල්ල මහාධිකරණ විනිසුරු කේ බී කේ හිරිඹුරේගම මහතා බරපතළ වැඩසහිත වසර දෙකක සිර දඬුවමක් නියම කොට එම දඬුවම වසර දහයකට අත්හිටුවා රුපියල් පන් දහසක දඩයක්ද නියම කෙළේය.ඊට අමතරව අතවරයට පත්වු දැරියට රුපියල් විසිපන් දහසක වන්දියක්ද නියම කළ මහාධිකරණ විනිසුරුවරයා එය නොගෙවන්නේ නම් තවත් මාස හයක සිර දඩුවමක්ද දඩය නොගෙවන්නේ නම් තවත් මාස දෙකක සිර දඩුවමක්ද නියම කෙළේය.2008 අප්‍රේල් 4 වැනි දින සිට 2009 ජනවාරි 13 වැනි දින දක්වා කාලය තුලදී හත් හැවිරිදි බාල වයස්කාර දැරියකට ලිංගික අතවර කිරීම සම්බන්ධයෙන් විත්තිකරුට එරෙහිව ගාල්ල මහාධිකරණයේ අධිචෝදනා ගොනුකර තිබුණි.විත්තිකරු අතවරයට පත් දැරියගේ පියාගේ පළමු විවාහයේ පුතකු බවත් දැරියට අතවර කරන විට විත්තිකරුගේ වයස අවුරුදු දහසයක් බවත් නඩු විභාගයේදී අනාවරණය විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r1403226</link>
    <topic>ගුරු පුහුණු තරුණියට හදිකරන්නට නිවෙසට පැන්න සල්ලාලයා මාට්ටු</topic>
    <author>ඇඹිලිපිටිය සංචාරක ඩබ්ලිව්. විදානපතිරණ</author>
    <content>කොලොන්න පොලිසියට ලැබුණු පැමිණිල්ලකට අනුව කොලොන්න ප්‍රදේශයේ පදිංචි ගුරු විද්‍යාපීඨ පුහුණුව ලැබූ තරුණියක් සිය මව සමඟ තම නිවෙසේ සිටියදී රාත්‍රී එම ප්‍රදේශයේ පදිංචි පුද්ගලයකු තේ ගස් කප්පාදු කරන පිහියක් ද රැගෙන නිවසට ඇතුළු වී එම තරුණියට අතවර කරන්න ගොස් එය ව්‍යාර්ථ වීමෙන් පසුව රැගෙන පැමිණි පිහිය ද දමා පලාගොස් සැඟවී සිටිය දී ඇඹිලිපිටිය මූලස්ථාන පොලිසියේ නිල සුනඛයකු සැකකාර පුද්ගලයා පොලිසියට කොටුකර දී තිබේ.අත්අඩංගුවට පත් සැකකරු ඇඹිලිපිටිය මහේස්ත්‍රාත් අධිකරණය වෙත ඉදිරිපත් කිරීමෙන් පසුව 27 දින දක්වා රක්ෂිත බන්ධනාගාර ගත කර තිබේ.මේ සිද්ධිය පිළිබඳ කොලොන්න පොලිස් ස්ථානාධිපති පොලිස් පරීක්ෂක සිල්වා මහතාගේ උපදෙස් මත අපරාධ අංශයේ ස්ථානාධිපතිවරයා ඇතුළු නිලධාරීන් කණ්ඩායමක් හා ඇඹිලිපිටිය පොලිසියේ නිල සුනඛ රොකී හා රොකී භාරව කටයුතු කරන පො.කො.75428 ඩබ්. බී. ටී. සම්පත් මහතා ද කටයුතු කළ අතර, වැඩිදුරටත් පරීක්ෂණ කටයුතු ද සිදුකරති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r1403227</link>
    <topic>මෙහෙයුමකින් වරෙන්තුකරුවන් 91ක් දැලේ</topic>
    <author>ඉන්දික පොල්කොටුව</author>
    <content>මාත‍ලේ දිස්ත්‍රික්කයේ පැය 05ක කාලයක් තුළ රාත්‍රී සිදුකළ විශේෂ මෙහෙයුමකදී වරෙන්තුකරුවන් ඇතුළු විවිධ සිද්ධීන්වලට සම්බන්ධ පුද්ගලයන් 91 දෙනකු අත්අඩංගුවට ගෙන රථවාහන වැරැදි සම්බන්ධයෙන්, තවත් පුද්ගලයන් 294 දෙනකු පොලිසිය මඟින් හසුකැර ගෙන තිබේ.පොලිස් ස්ථාන දහයක් තුළ මේ මෙහෙයුම ක්‍රියාත්මක කළ අතර එහිදී අධිකරණය මගහරිමින් සිටි වරෙන්තුකරුවන් 172, මත්පැන් හා මත්ද්‍රව්‍ය වැටලීම්වලින් සැකකරුවන් 25ක්, බීමත්ව අශෝභන ලෙස හැසිරුණූ පුද්ගලයන් 30ක්, බීමතින් රිය පැදවූ පුද්ගලයන් 5ක් සැකපිට තවත් පුද්ගලයන් 14ක් වශයෙන් අත්අඩංගුවට ගත් බව මාතලේ කොට්ඨාස භාර පොලිස් අධිකාරි ඒ. පී. ජේ. චන්ද්‍රකුමාර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r1403228</link>
    <topic>කෑගල්ල දිස්ත්‍රික්කයේලාදුරු හිස ඔසවයි</topic>
    <author>සබරගමුව සමූහ</author>
    <content>කෑගල්ල දිස්ත්‍රික්කයේ 2013 වසරේ ලාදුරු රෝගීන්ගේ ගණන 32යි. මේ වසරේ මාර්තු 17 වන විට හඳුනාගත් රෝගීන් 10කි. කෑගල්ල දිස්ත්‍රික්කයේ පැතිර යන ලාදූරු රෝගීන්ගේ වැඩිවීම අවම කර ගැනීමට මහජන සහාය ලබා දෙන්න යැයි කෑගල්ල මහ රෝහලේ චර්මරෝග වෛද්‍ය විශේෂඥ ශ්‍රියානි සමරවීර මහත්මිය කෑගල්ල දිස්ත්‍රික් ප්‍රාදේශීය සෞඛ්‍ය සේවා අධ්‍යක්ෂ කාර්යාලයේ පැවති වැඩසටහනකදී පැවසුවාය.කෑගල්ල දිස්ත්‍රික්කයේ ප්‍රාදේශීය මාධ්‍යවේදීන් ලාදුරු රෝගය පිළිබඳව දැනුවත්කිරීම වෙනුවෙන් පැවති මෙම වැඩසටහනේදී තවදුරටත් රෝගය පිළිබඳ දැනුවත් කරමින් ඒ මහත්මිය මෙසේද පැවැසුවාය.“ සම සහ ස්නායු වල ඇතිවන බැක්ටීරියා ආසාදනයකින් ඇතිවන කල්පවත්නා රෝගයක් වන මෙය නිට්ටාවට සුවකළ හැකියි. රෝගියා ආබාධිතයෙක් වීම සමාජයෙන් කොන්වීම නිසි ප්‍රතිකාර ගැනීමෙන් සම්පූර්ණයෙන් වළක්වා ගත හැකියි.ලාදුරු රෝගය බෝවීම බො‍්නොවීම තීරණය වන්නේ රෝගියා තුළ පවතින ප්‍රතිශක්තිය අනුවයි. මෙම රෝගය බෝවන වර්ගය මෙන්ම බෝනොවන වර්ගයේ වර්ග දෙකකට බෙදනවා.සංවේදනය නොදැනීම, සමේ ලප ඇති වීම, වියළි රෝම අඩුවීම ඝනවූ ස්නායු රෝග ලක්ෂණ වෙනවා.අත්ල හා පතුල්වල හිරිය, මුහුණේ ස්වරූපය වෙනස්වීම, සම ඝනකම වීම, නාසයේ හැඩය වෙනස්වීම රෝග ලක්ෂණ වෙනවා. කෙසේ වෙතත් පළපුරුදු වෛද්‍යවරුන්ට රෝගීන් හදුනාගැනීම එතරම් අපහසු නොවන නිසා රජයේ වෛද්‍යවරයෙකු මුණගැසීම ප්‍රතිකාර ගැනීමේ හොඳම පිළිවෙතයි.කෑගල්ල දිස්ත්‍රික්කයේ සෞඛ්‍ය වෛද්‍ය නිලධාරි කොට්ඨාස 11න් පසුගිය වසරේ හඳුනාගත් රෝගීන් සංඛ්‍යාව 32යි. බෝවන වර්ගයේ ලාදුරු රෝගීන් ඒ අතරින් 15 දෙනෙක්ද බෝනොවෙන රෝගීන් 17ක්ද හමුවී තිබෙනවා. මේ වසරේ මාර්තු මාසය වන විට හඳුනාගත් රෝගීන් 10ක් වන බවද පැවසීය.කෑගල්ල දිස්ත්‍රික් වංසගත රෝග විශේෂඥ වෛද්‍ය සුජීව බණ්ඩාර, මහජන සෞඛ්‍ය පරීක්ෂක ගුණරත්න මහත්වරුද වැඩමුළුවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r1403229</link>
    <topic>ගම්පහ ඇතැම් පෞද්ගලික බස්වලින් ටිකට් නෑ</topic>
    <author>යක්කල විශේෂ - රුවන් සමන්ත අධිකාරි</author>
    <content>යක්කල, කිරිඳිවැල, නිට්ටඹුව, කඩුවෙල ප්‍රදේශ සඳහා ගම්පහ නගරයේ සිට ගමන් ආරම්භ කරන ඇතැම් පෞද්ගලික බස්රථවල ගමන් කරන මගීන්ට ගෙවූ මුදලට නියමිත ‍ප්‍රවේශ පත්‍ර ලබා නොදෙන බවට මගීහු චෝදනා කරති.මාර්ගස්ථ මගී ප්‍රවාහන අධිකාරිය මගින් ප්‍රවේශ පත්‍රයක් නොමැතිව ගමන් කිරීම දඬුවම් ලැබිය හැකි වරදක් බවට සඳහන් දැන්වීම් බස් රථය පුරා අලවා ඇතිමුත්, ඇතැම් කොන්දොස්තරවරුන් එම නීතිය ප්‍රසිද්ධියේ උල්ලංඝනය කරන බව පෙන්වා දෙන ඔව්හු ප්‍රවේශ පත්‍රවලට අමතරව ඉතිරි මුදල් ද නිසියාකාරව ලබා නොදෙන බවට චෝදනා කරන අතර, මේ සඳහා පියවර ගන්නා ලෙස ඔව්හු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=r14032210</link>
    <topic>පාදුක්ක රෝහලට අධිකරණ වෛද්‍යවරයෙක් නෑ</topic>
    <author>මීගොඩ සමූහ - ඩබ්ලිව්. ඩී. ජයතිස්ස</author>
    <content>පාදුක්ක මූලික රෝහලට අධිකරණ වෛද්‍යවරයකු නොමැතිවීම නිසා ප්‍රදේශවාසීහු දැඩි අපහසුතාවකට පත් වී සිටිති.හදිසි මරණ සම්බන්ධයෙන් පශ්චාත් මරණ පරීක්ෂණ පැවැත්වීමට අවිස්සාවේල්ල හෝ කළුබෝවිල හෝ ‍රෝහල්වලට මෘත ශරීර යැවීමට ප්‍රදේශවාසීන්ට සිදු වී ඇත.මීට පෙර මෙම රෝහලේ සේවය කළ ‍දිස්ත්‍රික් වෛද්‍ය නිලධාරීන් එම මෘත දේහ පරීක්ෂා කොට වාර්තාව ලබාදුන්නත් වත්මන් දිස්ත්‍රික් වෛද්‍ය නිලධාරියා එය තමන්ගේ රාජකාරියක් නොවන බව පවසමින් පැහැරහරින බව ප්‍රදේශවාසීහු පවසති.මේ නිසා මෘත ශරීර එහා මෙහා රෝහල්වලට ගෙන යාමේදී විශාල මුදලක් වැය කිරීමට සිදු වී ඇති බව පෙන්වා දෙන ජනතාව, පාදුක්ක රෝහලට අධිකරණ වෛද්‍ය නිලධාරියකු ලබා දෙන ලෙස සෞඛ්‍ය බලධාරීන්ගෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s1403221</link>
    <topic>ශ්‍රී ලංකාව අද තරග බිමට</topic>
    <author>වර්නන් ගුණසේකර බංග්ලාදේශයේ සිට</author>
    <content>විස්සයි20 ලෝක කුසලාන අනු ශූරයන් වන ශ්‍රී ලංකාව ශූරයන් වීමේ මෙහෙයුම ආරම්භ කරමින් අද දකුණු අප්‍රිකාව සමග තරගයට පිවිසෙයි.බංග්ලාදේශයේ දෙවැනි නගරය වන චිතගොං හිදී තරගය පැවැත්වෙයි.දිනේෂ් චන්දිමාල්ගේ නායකත්වය යටතේ තරග වදින ශ්‍රී ලංකා ක්‍රීඩකයන් මෙවර තරගාවලියට විශේෂත්වයක් දෙමින් එය ජයග්‍රහණය කිරීමට සෑම උත්සාහයක්ම දැරිය යුතු වෙයි.මන්ද යත්, මේ තරගාවලිය ශ්‍රී ලංකා සුපිරි පිතිකරු යුගළයක් වන මහේල ජයවර්ධන හා කුමාර් සංගක්කාරගේ අවසන් විස්සයි20 තරග බිම වන බැවිණි. ශ්‍රී ලංකා කණ්ඩායමට අමිල මෙහෙවරක් කළ මේ ක්‍රීඩකයන් දෙදෙනාට දිය හැකි හොඳම සමුගැනීමේ ත්‍යාගය මේ විස්සයි20 ලෝක කුසලානය යි.මේ තරගාවලියට සූදානම් වීම පිණිස පෙරහුරු තරග දෙකක් ශ්‍රී ලංකා කණ්ඩායමට ලැබිණි. එහිදී ඉන්දියාව පැරදවූ ශ්‍රී ලංකාව බටහිර ඉන්දීය කොදෙව්වන් හමුවේ පරාජය විය. මේ පරාජය අමතක කර ඊට පෙර ලැබූ ජයග්‍රහණය පමණක් මනසේ රඳවා ගෙන ජයග්‍රාහී අරමුණ පමණක් පෙරදැරි කර ගෙන තරගවලට මුහුණ දීමට දිනේෂ් චන්දිමාල්ගේ කණ්ඩායම වග බලා ගත යුතු වෙයි.ශ්‍රී ලංකාව හා දකුණු අප්‍රිකාව මෙතෙක් පැවැති විස්සයි20 තරග ඉතිහාසයේ එකිනෙක මුණගැසී ඇත්තේ එක් වතාවකදී පමණක් විම විශේෂත්වයකි.2012 වසරේ ශ්‍රී ලංකාවේ පැවැති සිවුවැනි විස්සයි20 ලෝක කුසලාන තරගාවලියේ දෙපිල හමුවූ අතර එහිදී ශ්‍රී ලංකාව දකුණු අප්‍රිකාව හමුවේ පරාජයට පත්විය.එහෙත් එතෙක් මෙතෙක් විස්සයි20 ලෝක කුසලාන තරග ඉතිහාසයේ වැඩිම ගෞරවය හිමිවී ඇත්තේ ශ්‍රී ලංකාවටය. ඔවුන් 2009 හා 2012 තරගාවලියේ අනුශූරයන් වූ අතර 2010 තරගාවලියේ අවසන් පූර්ව තරගයට සුදුසුකම් ලබා ගත්තේය. දකුණු අප්‍රිකාව මෙතෙක් කිසිදු විස්සයි20 ලෝක කුසලාන තරගමාලාවක අවසන් පූර්ව වටයට පිවිසී නැත.ඒ අනුව මෙතෙක් පැවැති විස්සයි20 ලෝක කුසලාන තරගමාලාවන් හී දී ශ්‍රී ලංකාව තරග 25කට සහභාගි වී තරග 17ක් ජයගෙන ඇති අතර තරග 8ක් පරාජයට පත්වී ඇත. දකුණු අප්‍රිකාව තරග 21කට සහභාගි වී ඇති අතර ඉන් තරග 13ක් ජයගෙන තරග 8ක් පරාජයට පත්වී තිබේ. විස්සයි20 ලෝක කුසලාන තරගමාලාව ඇතුළුව ශ්‍රී ලංකාව මෙතෙක් දකුණු අප්‍රිකාව සමග විස්සයි20 තරග 4කට සහභාගි වී ඉන් ජයගෙන ඇත්තේ එක් තරගයක් පමණි. ඉතිරි තරග තුනම ජයගැනීමට දකුණු අප්‍රිකාව සමත්විය.ඉන්දියාව හා පාකිස්තානය අතර තරගයෙන් මෙවර විස්සයි20 ලෝක කුසලාන තරගාවලියේ ‘සුපිරි දහය’ වටය ඊයේ ආරම්භ විය. එම වටයේ දෙවැනි දිනය වන අදට නියමිත අනෙක් තරගය එංගලන්තය හා නවසිලන්තය අතර පැවැත්වෙනු ඇත.හෙට ඉරිදා පාකිස්තානය සමග ඔස්ට්‍රේලියාවත්, බටහිර ඉන්දීය කොදෙව් පිල සමග ඉන්දියාවත් තරග වදිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s14032211</link>
    <topic>ඉන්දියාව කඩුලු 7කින් පාකිස්තානය පරදවයි</topic>
    <author/>
    <content>විස්සයි20 ලෝක කුසලාන තරගමාලාවේ ප්‍රධාන තරගාවලිය වන සුපිරි රටවල් 10 තරග වටය ආරම්භ කරමින් පාකිස්තානය සමග ඊෙය් මීර්පූර් හිදී පැවැති තරගයෙන් කඩුලු 7ක පහසු ජයක් හිමිකර ගැනීමට ඉන්දියාව සමත්විය.දෙවැනි කාණ්ඩය යටතේ පැවැති තරගයේ පළමුව පන්දුවට පහරදුන් පාකිස්තානය කඩුලු 7කට ලකුණු 130ක් රැස්කළ අතර කඩුලු 3ක් බිඳ වැටී පන්දු 9ක්ද ඉතිරිව තිබියදී තරගය ජයගැනීමට ඉන්දියාවට හැකිවිය.රෝහිත් ශර්මා සමගින් ඉන්දීය ඉනිම ඇරැඹු ශිකාර් ධවාන් පළමු කඩුල්ලට ලකුණු 54ක් එක් කළේය. ධවාන්ගේ ඉනිම පන්දු 28කදී හතරේ පහර 5ක් සමගින් ලකුණු 30කට සීමා විය. ලකුණු 64දී ශර්මාද දැවී ගියේය. තවත් එක් ලකුණක් තුළ යුවරාජ් සිං (1) තෙවැනි කඩුල්ල ලෙස පිටියෙන් ඉවත්විය.ලකුණු 65කට කඩුලු 3ක් බිඳ වැටී තිබියදී විරාට් ‍කෝලි සමගින් සිවුවැනි කඩුල්ල එක්වු සුරේෂ් රයිනා ලකුණු 66ක නොබිදුණු සබඳතාවක් ගොඩනගමින් ඉන්දියාව ජයග්‍රහණය කරා ගෙන ගියේය. විරාට් කෝලි ලකුණු 36ක් හා රයිනා ලකුණු 35ක් රැස් කළේය. කෝලිගේ ඉනිමට පන්දු 32ක් ඇතුළත් වු අතර රයිනා පන්දු 32කට මුහුණදී තිබිණි. මේ පිතිකරුවන් දෙදෙනාම හතරේ පහර 4 ක් හා හයේ පහරක් බැගින් එල්ල කර තිබිණි.බිලාවල් භාටි, උමාර් ගුල් හා සහීඩ් අජ්මාල් අතරේ එක් කඩුල්ල බැගින් බෙදී ගියේය.ඉන්දීය පිලේ ආරාධනයෙන් පළමුව පන්දුවට පහරදුන් පාකිස්තාන ඉනිමේ පළමු කඩුල්ල ලකුණු 9දී බිඳ වැටිණි. කම්රන් අක්මාල් (8) පළමු කඩුල්ල ලෙස පිටියෙන් ඉවත් වු අතර ‍නායක මොහොමඩ් හෆීස් (22) හා අහමඩ් ෂෙසාඩ් (15) දෙවැනි හා සිවුවැනි කඩුලු ලෙසින් ලකුණු 44 හා 47දී දැවී ගියේය. පස්වැනි කඩුල්ලට ලකුණු 50ක් එක් කිරීමට උමාර් අක්මාල් සමග එක්වු සොයබ් මලික් සමත්විය.මලික් ලකුණු 18කට දැවී යෑමෙන් එම සබඳතාව බිඳ වැටුෙණ් ලකුණු 97දීය. ලකුණු 103දී ඉනිමේ වැඩිම ලකුණුලාභියා වු උමාර් අක්මාල්ද දැවී ගියේය. එම කඩුල්ල මොහොමඩ් සමීගේ මංගල විස්සයි 20 කඩුල්ල ලෙස සටහන් විය. උමාර් පන්දු 30කදී ලකුණු 33ක් රැස්කර තිබිණි. සහීඩ් අෆ්රිඩි ලකුණු 8ක්, සොයිබ් මක්සූඩ් ලකුණු 21ක් රැස් කළේය.පන්දු යැවීමේදී අමිත් මිෂ්රා කඩුලු 2ක් බිඳ දැමු අතර බුවනේෂ්වර් කුමාර්, මොහොමඩ් සමී හා රවින්ද්‍ර ජඩේජා එක් කඩුල්ල බැගින් දවාලුහ. තරගයේ වීරයා ලෙස අමිත් මිෂ්රා නම් කෙරිණි.පාකිස්තානය - 130/7 (ඕවර 20) උමාර් අක්මාල් 33, අහමඩ් ෂෙසාඩ් 22, සොයිබ් මක්සූඩ් 20 (අමිත් මිෂ්රා 22/2)ඉන්දියාව - 131/3 (ඕවර 18.3) විරාට් කෝලි නොදැවී 36, සුරේෂ් රයිනා නොදැවී 35, ශිකාර් ධවාන් 30.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s1403228</link>
    <topic>සිම්බාබ්වේ කඩුලු 5කින් ජයගනී</topic>
    <author/>
    <content>එල්ටන් චිකුම්බුරාගේ සුපිරි පිතිහරඹය හේතුවෙන් විස්සයි20 ලෝක කුසලාන ක්‍රිකට් තරගාවලියේ මූලික වටයේ බී කාණ්ඩයෙන් එක්සත් අරාබි එමීර් රාජ්‍යය සමග පැවැති තරගයෙන් කඩුලු 5ක විශිෂ්ට ජයක් හිමිකර ගැනීමට සිම්බාබ්වේ කණ්ඩායම සමත්විය.සිල්හෙට් ක්‍රීඩාංගණයේ දී ඊ‍යේ පෙරවරුවේ පැවැති තරගයේ පළමුව පන්දුවට පහරදුන් එක්සත් අරාබි එමීර් රාජ්‍ය පිල කඩුලු 9කට ලකුණු 116ක් රැස්කළ අතර ජයග්‍රාහී ඉලක්කය ඕවර 13.4කදී සපුරාලීමට සිම්බාබ්වේ පිලට හැකිවිය.සිම්බාබ්වේ පිල ජයග්‍රහණය කරාගෙන ගිය එල්ටන් චිකුම්බුරා පන්දු 21කදී නොදැවී ලකුණු 53ක් රැස්කිරීමට සමත්විය. ඊට හතරේ පහර 6ක් හා හයේ පහර 3ක් ඇතුළත් විය. ඔහුට අනගි සහයක් ලබාදුන් ටෙමේසි මරුමා නෙදැවී ලකුණු 22ක් රැස් කළේය. ඔවුන් දෙදෙනා අතර හයවැනි කඩුල්ලට ලකුණු 55ක නොබිදුණු සබඳතාවක් ගොඩනැගුණි.ඊට පෙර චිකුම්බුරා හා වාසි සිබන්ඩා (16) අතර පස්වැනි කඩුල්ලට ලකුණු 29ක් එක්වුයේ ලකුණු 34කට කඩුලු 4ක් බිඳ වැටී තිබීමෙන් පසුවය. පන්දු යැවීමේදී ශ්‍රී ලංකා ක්‍රීඩකයකු වන මංජුල ගුරුගේ කඩුලු 2ක් දවාගත්තේය.සිම්බාබ්වේ ආරාධනයෙන් පළමුව පන්දුවට පහරදුන් එමීර් රාජ්‍ය පිල ලකුණු 116කට සීමාවිය.නායක කුරාම් ඛාන් ලකුණු 26ක් හා ස්වප්නිල් පටෙල් ලකුණු 30ක් රැස්කිරීමට සමත්වුයේ තෙවැනි කඩුල්ලට ලකුණු 58ක් එක් කරමිනි. සංදීප් සිල්වා නොදැවී ලකුණු 13ක් රැස් කළේය. පන්දු යැවීමේදී සේන විලියම්ස් කඩුලු 3ක් දවාගත් අතර ටෙන්ඩි චට්රා හා ශිකන්දර් රාෂා අතර කඩුලු 2 බැගින් බෙදී ගියේය. තරගයේ වීරයා ලෙස එල්ටන් චිකුම්බුරා නම් කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s14032210</link>
    <topic>නෙදර්ලන්තය සුපිරි වටයට</topic>
    <author/>
    <content>ලෝක කුසලාන ක්‍රිකට් තරගාවලියේ මූලික වටයේ අවසන් තරගයෙන් අයර්ලන්තයට ‍එරෙහිව කඩුලු 6ක විශිෂ්ට ජයක් වාර්තා කළ නෙදර්ලන්තය සුපිරි තරග වටයට සුදුසුකම් ලබාගත්තේය.සිල්හෙට් හිදී ඊයේ පැවැති තරගයේ පළමුව පන්දුවට පහරදුන් අයර්ලන්තය කඩුලු 4කට ලකුණු 189ක් රැස්කළ අතර ජයග්‍රාහී ඉලක්කය ඕවර 13.5කදී සපුරාලීමට නෙදර්ලන්තයට හැකිවිය. ඒ සඳහා ඔවුන්ට අහිමිවුයේ කඩුලු 3ක් පමණි.තරගයේ වීරයා වු මයිබ්‍රර්ග් ලකුණු 63ක් රැස්කළේ පන්දු 23කට පමණක් මුහුණ දෙමිනි. ඊට හතරේ පහර 4ක් හා හයේ පහර 7ක් ඇතුළත් විය. නෙදර්ලන්ත ජයග්‍රහණයට අනගි සහයක් ලබා ටිම් කූපර් පන්දු 15කින් ලකුණු 45ක් රැස් කළේ එක් හතරේ පහරක් හා හයේ පහර 6ක් සමගිනි. වෙස්ලි බර්රෙයි පන්දු 22කින් නොදැවී ලකුණු 40ක් රැස් කළේය.පළමුව පන්දුවට පහරදුන් අයර්ලන්තය වෙනුවෙන් ඇන්ඩෘ පොයිටර් පන්දු 38කින් ලකුණු 57ක් රැස්කළ අතර විලියම් පොටර්ෆිල්ඩ් ‍ලකුණු 47ක් හා කෙවින් ‍ඕබ්‍රයන් නොදැවී ලකුණු 42ක් වාර්තා කිරීමට සමත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s1403223</link>
    <topic>බංග්ලාදේශය සුපිරි වටයට</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලියේ මුලික වටයේ චිතගොං හිදී පෙරේදා පැවැති ඒ කාණ්ඩය අවසන් තරගයෙන් සත්කාරක බංග්ලාදේශ පරදා කඩුලු 2 තියුණු ජයක් හිමිකර ගැනීමට හොංකොං පිල සමත්විය.කෙසේ වෙතත් තරග 2ක් ජයගෙන සිටි බංග්ලාදේශයට දළ ලකුණු ලබාගැනීමේ වේගය මත සුපිරි තරග වටය සඳහා ඒ කාණ්ඩයෙන් සුදුසුකම් ලබාගැනීමට හැකිවිණි. පෙරේදා පැවැති තරගයේ බංග්ලාදේශය ලබාදුන් ලකුණු 109ක ජයග්‍රාහී ඉලක්කය හඹාගිය හොංකොං පිල ඕවර 19.2කදී කඩුලු 8ක් පමණක් අහිමිකර ගනිමින් තරගයේ ජය හිමිකර ගත්තේය.ජයග්‍රාහී ඉලක්කය හඹාගිය නේපාල ඉනිම මුනීර් අහමඩ්ගේ වේගවත් පිතිහරඹයෙන් වර්ණවත් විය. මුනීර් පන්දු 27කදී හතරේ පහර 3ක් හා හයේ පහරක් සමගින් ලකුණු 36ක් රැස් කළේය. ඉර්ෆාන් අහමඩ් ලකුණු 34ක් රැස් කළ අතර මුල් කඩුලු 5 ලකුණු 50ක් තුළ බිඳ වැටිණි. විශිෂ්ට පන්දු යැවීමක නිතරවු ෂකිබ් අල් හසන් ලකුණු 9කට කඩුලු 3ක් දවාගත්තේය.කාසියේ වාසිය දිනාගනිමින් බංග්ලාදේශයට පළමුවට පන්දුවට පහරදීමේ අවස්ථාව ලබාදුන් හොංකොං පිලට සාර්ථක ආරම්භයක් ලබාදීමට ටන්වීර් අෆ්සාල් සමත්විය. ඔහු ක්‍රියාත්මක කළ ඉනිමේ පළමු ඕවරයෙන් ටම්මි ඉක්බාල් (0) හා ශබීර් රහ්මාන් (2) දැවී ගියේය.තෙවැනි කඩුල්ලට අනාමුල් හක් ලකුණු 26කට දැවී ගිය අතර ඉනිමේ වැඩිම ලකුණුලාභියා වු ෂකිබ් අල් හසන් පන්දු 27කින් ලකුණු 34ක් රැස් කළේය. ඊට හතරේ පහර 6ක් ඇතුළත් විය. නායක මුෂ්ෆිකර් රහීම් ලකුණු 23කට පස්වැනි කඩුල්ල ලෙස දැවී ගියේය. බංග්ලාදේශ අවසන් කඩුලු 4 ලකුණු 7ක් තුළ බිඳ වැටිණි. පන්දු යැවීමේදී නදීම් අහමඩ් කඩුලු 4ක් දවාගත් අතර නිෂකට් ඛාන් කඩුලු 3ක් දවාගත්තේය.නේපාලයට ජයමේ අතර පෙරේදා රාත්‍රියේ ඇෆ්ගනිස්තානය සමග පැවැති තරගයෙන් ලකුණු 9ක තියුණු ජයක් හිමිකර ගැනීමට නේපාලය සමත්විය. පළමුව පන්දුවට පහරදුන් නේපාලය කඩුලු 5ක් දැවී ලකුණු 141ක් රැස්කළ අතර පිළිතුරු ලෙස ඇ‍ෆ්ගනිස්තානයට ඕවර 20 තුළදී කඩුලු 8ක් දැවී රැස්කළ හැකිවුයේ ලකුණු 132ක් පමණි.ජයග්‍රාහී නේපාල කණ්ඩායම වෙනුවෙන් සුභාෂ් ඛාකුරල් ලකුණු 56ක් හා ශාර්ද් වෙසව්කාර් ලකුණු 37ක් රැස්කරමින් පිත්තෙන් දස්කම් දැක්වු අතර තරගයේ වීරයා වු ජිතේන්ද්‍ර මුකියා කඩුලු 3ක් දවාගත්තේය.ඇෆ්ගනිස්තාන ඉනිමට අස්ගර් ස්ටැනික්සායි ලකුණු 49ක් එක් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s1403222</link>
    <topic>නෙට්බෝල් සංචිතයටහිටපු නායිකාවන් දෙදෙනෙක්</topic>
    <author>ප්‍රින්ස් ගුණසේකර</author>
    <content>සිංගප්පූරුවේදී පැවැත්වෙන ආසියානු නෙට්බෝල් ශූරතාවලිය ඉලක්ක කර ගනිමින් තෝරාගත් ක්‍රීඩිකාවන් 21කගෙන් සමන්විත සංචිතයට හිටපු නායිකාවන් දෙදෙනකු එක්වෙයි. තෝරාගත් ක්‍රීඩිකාවන් 21ට අමතරව ආබාධ තත්ත්වයන් මත ක්‍රීඩිකාවන් ‍තිදෙනකු හා අධ්‍යාපන හේතුමත ක්‍රීඩිකාවක් වෙනම නම් කිරීමට නෙට්බෝල් සම්මේලනය පියවර ගෙන ඇත.අලුත් සංචිතයට තෝරාගෙන ඇති හිටපු නායිකාවන් ‍වන්නේ ශෂිකා සමරසිංහ හා කුමරිනී ද සිල්වා වේ. මේ දෙදෙනාම වසර කිහිපයකට පෙර ශ්‍රී ලංකා පිලෙන් ඉවත්ව සිටි ක්‍රීඩිකාවන් දෙදෙනෙකි. ආසියානු කුසලාන තරගාවලියේදී ශ්‍රී ලංකා පිල හොඳින් මුහුණදීමට නම් පළපුරුදු ක්‍රීඩිකාවන් කිහිපදෙනකුගේ අවශ්‍යතාව මත මේ තෝරා ගැනීම සිදුව ඇතැයි පැවැසේ.ක්‍රීඩිකාවන් 21කගෙන් 13ක්ම ත්‍රිවිධ හමුදා නියෝජනය ක්‍රීඩිකාවන් වීමද විශේෂත්වයකි. ශ්‍රී ලංකා පොලිස් නෙට්බෝල් පිලේ ක්‍රීඩිකාවක්ද තෝරා ගෙන ඇත.මේ සංචිතය මැයි මාසයේ නැවැත තෝරා ගැනීමේ පරික්ෂණයකට යොමු කෙරෙන අතර එයින් ක්‍රීඩිකාවන් 18ක් ප්‍රකාශයට පත් කිරීමට නියමිතය.අබාධ තත්ත්වයේ සිටින ක්‍රීඩිකාවන්ට මැයි මාසයේ පැවැත්වෙන තේරීම් පරික්ෂණය අනිවාර්යවන අතර එහිදී සහභාගී නොවන ක්‍රීඩිකාවන් ආසියානු ශූරතාවලියට සහභාගී නොකිරීමට තීරණය වේ.ශ්‍රී ලංකා නෙට්බෝල් සංචිතය - ශෂිකා සමරසිංහ, කුමරිනී ද සිල්වා, දර්ශිකා අබේවික්‍රම, හංසි බණ්ඩාර (හැටන් නැෂනල්), ෂෙරීන් නුගේරා, කාංචනා ජයවීර, නවුජලී රාජපක්ෂ (යුද), රධීකා ගයානි (පොලිස්), තිසාලා අල්ගම (විශාඛා), ලක්මිණී බණ්ඩාර, සෙව්වන්දි රත්නායක, දීපිකා අබේකෝන්, හසිතා මෙන්ඩිස්, ජී.අරෙවිනී (නාවික), යුරේඛා කුමාරි, තිවංකා පෙරේරා, චතුරාංගනී මල්කාන්ති, සමන්ති නිලුක්ෂිකා, තිළිණි වත්තේගෙදර (ගුවන්), දුලාංජලී වන්නිතිලක, මරීෂා ප්‍රනාන්දු.ආබාධිත ක්‍රීඩිකාවන් - තර්ජනී සිවලිංගම්, ගයනි දිසානායක, සෙමිණි අල්විස්.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s1403224</link>
    <topic>රිදීගම කොට්ඨාස ක්‍රීඩා ශූරතාව දෙඩම්ගස්ලන්ද මධ්‍ය මහා විදුහලට</topic>
    <author>කටුපොත විශේෂ</author>
    <content>රිදීගම අධ්‍යාපන කොට්ඨාස අන්තර් පාසල් මලල ක්‍රීඩා තරගාවලියේ ශූරතාව අත්කර ගැනීමට දොඩම්ගස්ලන්ද මධ්‍ය මහා විද්‍යාලය සමත්විය. තරගාවලියේ අනුශූරතාව කවිසිගමුව ම.ම.විද්‍යාලයට හිමිවු අතර තෙවැනි ස්ථානය දොඩම්ගස්ලන්ද රාජකීය විද්‍යාලයට හිමිවිය.තරගාවලිය පසුගියදා කවිසිගමුව මධ්‍ය මහා විදුහල් ක්‍රීඩාංගණයේදී පැවැත්වුණි.කණ්ඩායම් තරග ප්‍රතිඵළ-එල්ලේ බාලක - 1.කවිසිගමුව ම.ම.වි, 2.දොඩම්ගස්ලන්ද ම.ම.වි, බාලිකා-1.දොඩම්ගස්ලන්ද ප්‍රතිරාජදේව ම.වි, 2.බලවත්තල වි.ක්‍රිකට් බාලක - 1.රිදිවිහාර ම.වි, 2.දොඩම්ගස්ලන්ද ප්‍රතිරාජදේව ම.වි.වොලිබෝල් 19න් පහළ බාලක - 1.කවිසිගමුව ම.ම.වි, 2.රම්බඩගල්ල ම.ම.වි, බාලිකා-1.දොඩම්ගස්ලන්ද ම.ම.වි, 2.දොඩම්ගස්ලන්ද රාජකීය වි, 17න් පහළ බාලක-1.දොඩම්ගස්ලන්ද අල් අෂ්රෆ් මුස්ලිම් වි, 2.රම්බඩගල්ල ම.ම.වි, බාලිකා-1.දොඩම්ගස්ලන්ද රාජකීය වි, 2.දොඩම්ගස්ලන්ද ම.ම.වි, 15න් පහළ බාලක-1.රම්බඩගල්ල ම.ම.වි, 2.දොඩම්ගස්ලන්ද අල් අෂ්රෆ් මුස්ලිම් වි, බාලිකා-1.දොඩම්ගස්ලන්ද රාජකීය වි, 2.රම්බඩගල්ල ම.ම.වි,නෙට්බෝල් 19න් පහළ - 1.රම්බඩගල්ල ම.ම.වි,2.දොඩම්ගස්ලන්ද ම.ම.වි , 17න් පහළ-1.දොඩම්ගස්ලන්ද ම.ම.වි, 2.රම්බඩගල්ල ම.ම.වි, 15න් පහළ-1.දොඩම්ගස්ලන්ද ම.ම.වි, 2.ගෝනිගොඩ ම.වි.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s1403225</link>
    <topic>ශිෂ්‍යභ‍ට බළකා ක්‍රීඩා උළෙල අද</topic>
    <author/>
    <content>ශ්‍රී ලංකාව පුරා විසිරී සිටින ශිෂ්‍යභට බළකා 24ක බාලක බාලිකාවන් සහභාගි වන අන්තර් බලඇණි ක්‍රීඩා උළෙල කොළඹ සුගතදාස ක්‍රීඩාංගණයේදී අද (22) ආරම්භ වෙයි.ජාතික ශිෂ්‍යභට බළකාය විසින් සංවිධාන කරන තරගාවලිය හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්වේ. මේ අවස්ථාවට ශිෂ්‍යබට බළකායේ අධ්‍යක්ෂ මේජර් ජනරාල් එච්.එම්.එච්.ඒ හේරත් මහතාද එක්වීමට නියමිතය.බාලක බාලිකාවන් 1,500 ක් පමණ සහභාගිවන මෙහිදී සරඹ සංදර්ශන, සම්මාන මුර හා සංස්කෘතික අංග රැසක් ද ක්‍රීඩා උළෙලට සමගාමීව පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s1403226</link>
    <topic>රන්මුතු ක්‍රීඩා සමාජයට ශූරතාවක්</topic>
    <author>තලාතුඔය විශේෂ</author>
    <content>පාහහේවාහැට අන්තර් ක්‍රීඩා සමාජ තරගාවලියේ සමස්ත ශූරතාව දිනාගැනීමට පින්නගොල්ල රන්මුතු ක්‍රීඩා සමාජය සමත්විය. රන්මුතු ක්‍රීඩා සමාජය ලකුණු 129ක් රැස්කරගත් අතර ලකුණු 114ක් ලබාගත් තලාතුඔය ලකී ස්ටාර්ස් ක්‍රීඩා සමාජය මලල ක්‍රීඩා ශූරතාව හිමිකර ගත්තේය.පාතහේවාහැට මධ්‍ය විද්‍යාලයීය ක්‍රීඩා පිටියේදී පැවැති තරගාවලියේ දක්ෂතම ක්‍රීඩකයා ලෙස එස්.කේ.රත්නායක සම්මාන දිනාගත් අතර දක්ෂතම ක්‍රීඩිකාව ලෙස ඉරේෂා අබේසේකර සම්මාන ලැබුවාය. මේ‍ දෙදෙනාම තලාතුඔය ලකී ස්ටාර්ස් ක්‍රීඩා සමාජය නියෝජනය කිරීම විශේෂත්වයකි.තරගාවලියේ ප්‍රධාන ආරාධිතයා ලෙස මධ්‍යම පළාත් සභා සභාපති මහින්ද අබේකෝන් මහතා සහභාගිවු අතර මේ අවස්ථාවට පාතහේවාහැට ප්‍රාදේශීය ලේකම් මධුපානි පියසේන, පළාත් ක්‍රීඩා අධ්‍යක්ෂ පි.කේ.ඩී.නිශ්ශංක, මහනුවර දිස්ත්‍රික් ක්‍රීඩා නිලධාරි ඩි.කේ.එන්.ඩී.නානායක්කාර මහත්ම මහත්මින් සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s1403227</link>
    <topic>දඹුලු ක්‍රිකට් අද</topic>
    <author>මාතලේ දිස්ත්‍රික් සමුහ</author>
    <content>රංගිරි දඹුල්ල ක්‍රීඩා සමාජය සංවිධාන කරන සය සාමාජික ක්‍රිකට් තරගාවලියක ‍අද (22) සහ හෙට දෙදින දඹුලුගම ක්‍රීඩාංගණයේදී පැවැත්වේ‍තරගයන්ගෙන් ජය ලබන ප්‍රථම, දෙවන සහ තෙවන ස්ථාන සදහා ත්‍යාග පිරිනැමෙන බවද සංවිධායක කමිටුව පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s1403229</link>
    <topic>බදුල්ල දිස්ත්‍රික් ඒකල චෙස් තරගාවලියේ දී විහාර මහා දේවි බාලිකාවන්ගෙන් වැඩි දස්කම්</topic>
    <author>බදුල්ල දිස්ත්‍රික් සමූහ ජයසේන විජේනායක</author>
    <content>බදුල්ල දිස්ත්‍රික් චෙස් සංගමය සංවිධාන කළ දිස්ත්‍රික් ඒකල චෙස් තරගාවලිෙය් බාලිකා අංශයෙන් වැඩි දස්කම් දැක්වීමට බදුල්ල විහාර මහා දේවි බාලිකා විද්‍යාල‍යේ කණ්ඩායම සමත්විය.බණ්ඩාරවෙල මධ්‍ය මහා විද්‍යාලයේදී පසුගියදා පැවැති තරගාවලියේ අවුරුදු 9 න් පහළ තරගයේ වැඩිම ලකුණු ලබා ගනිමින් බදුල්ල විහාර මහා දේවී බාලිකා විද්‍යාලයේ කෞශල්‍යා මධුහංසි, මනුමි අසේල්‍යා, සුභාග්‍යා සිත්මිණි පදක්කම් තුනම දිනා ගැනීම කැපී පෙනුණි.අවු.7න් පහළ අංශයේද වැඩි පදක්කම් ප්‍රමාණයක්ද දිනාගැනීමට විහාර මහා දේවි බාලිකා කණ්ඩායමට හැකිවිණි. එම විද්‍යාලයේ පුහුණුකරු ලෙස රංජිත් දිසානායක මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s14032212</link>
    <topic>අත්පන්දු තරගාවලිය හෙට</topic>
    <author/>
    <content>යක්කල විශේෂහිටපු අමාත්‍ය අභාවප්‍රාප්ත රෙජී රණතුංග මහතා අනුස්මරණය කිරීම සඳහා සංවිධානය කරනු ලැබූ අත්පන්දු තරගාවලිය හෙට (23) පෙ.ව 9.00සිට දොරණාගොඩ යුනයිටඩ් ක්‍රීඩා පිටියේ දී පැවැත්වේ.ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග මහතාගේ ප්‍රධානත්වයෙන් පැවැත්වෙන මේ තරගාවලියට ශ්‍රී ලංකා යුද හමුදාව, නාවික හමුදාව, ගුවන් හමුදාව, පොලීසිය, වරාය අධිකාරිය, දුම්රිය දෙපාර්තුමේන්තුව, තරුණ සේවා සභාව, ගම්පහ සියනෑතරු, රදාවන ගෝල්ඩන් බර්ඩ්ස්, ලීනියා ඇක්වා, මිනුවන්ගොඩ බ්‍රැන්ඩික්ස් සහ දොරණාගොඩ යුනයිටඩ් කණ්ඩායම් තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s14032213</link>
    <topic>කරාටේ ශූරතාවලිය දෙල්ගොඩ දී</topic>
    <author>දෙල්ගොඩ සමූහ</author>
    <content>ජීතුකුකායි කරාටේ ශූරතාවලිය හෙට (23) පෙ.ව.8.00 සිට දෙල්ගොඩ ජීතුකුකායි ශාලාවේදී පැවැත්වේ. ක්‍රීඩක ක්‍රීඩිකාවන් 250දෙනකු සහභාගීවන තරගාවලිය ජීතුකායි සංගමයේ ශ්‍රී ලංකා නියෝජිත, ලෝක හා ආසියානු අවසරලත් පුහුණුකරු මහේෂ් කුමාර මහතා විසින් සංවිධානය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s14032214</link>
    <topic>සය සාමාජික ක්‍රිකට් තලගල දී</topic>
    <author/>
    <content>යසපාල කෝර‍ලගේ අභියෝගතා කුසලාන සය සාමාජික සැහැල්ලු පන්දු ක්‍රිකට් තරගාවලිය අද (22) තලගල ප්‍රගති ක්‍රීඩාංගණයේදී පැවැත්වේ.තරගාවලියේ ශූරතාව සඳහා රු.30000ක් හා අනුශූරතාවට රු.20000ක් පිරිනැමෙන බව සංවිධායකයෝ පවසති. මේ පිළිබඳ වැඩි විස්තර දු.ක.0777175350 හා 0775107449 ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=s14032215</link>
    <topic>සල්පිටි රයිගම් කෝරළ හටන 24-25 පාණදුර දී</topic>
    <author>ධර්මසිරි සුරවීර කැස්බෑව සංචාරක</author>
    <content>සල්පිටි-රයිගම් කෝරළ හටන ලෙස හැඳින්වෙන පිළියන්දල මැදි විදුහල හා හොරණ තක්ෂිලා මැදි විදුහල අතර 13වැනි මහා ක්‍රිකට් තරගය මේ මස 24-25 දෙදින පාණදුර නගර සභා ක්‍රීඩාංගණයේදී පැවැත්වේ.පිළියන්දල පිල තෙවැනි වසරේ වර්ණලාභී තරංග අමිලදරගේ නායකත්වයෙන් තරග වදින අතර උපනායකයා ලෙස වසිත් විමුක්ති කටයුතු කරයි. සිවුවැනි වසරේ වර්ණලාභී රොෂාන් දමින්ද සම්පත් හොරණ තක්ෂිලා පිල නායකයා ලෙස කටයුතු කරන අතර විනෝද් කාවින්ද උපනායකයා වේ.මෙතෙක් පැවැති තරග 12න් 3ක් ජයගැනීමට පිළියන්දල විදුහල සමත්ව සිටී. අනෙක් තරග ජය පරාජයෙන් තොරව නිමාවට පත්වී ඇත‍.‍ පිළියන්දල විදුහල් පිලේ ක්‍රිකට් භාර ආචාර්යය ලෙස පවිත්‍ර චතුරංග මහතාද, ප්‍රධාන පුහුණුකරු ලෙස බිමල් අමරසිංහ මහාතද කටයුතු කරයි. කමල් සුජීව මහතා තක්ෂිලා විදුහල් කණ්ඩායමේ පුහුණුකරු මෙන්ම ක්‍රිකට් භාර ආචාර්යවරයාද වේ.පිළියන්දල විදුහල් කනිෂ්ඨ ආදි ශිෂ්‍ය සංගමය මෙවර තරගයේ සංවිධාන කටයුතු සිදුකරන අතර තරගයට සමගාමීව 1948වසරේ පිළියන්දල මැදි විදුහල් ක්‍රිකට් ක්‍රීඩාව ආරම්භ කළ කණ්ඩායමේ ක්‍රීඩකයන් සිවුදෙනකුට උපහාර පිදීමක්ද සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=f1403221</link>
    <topic>වෙස් මුහුණු දාගෙන ජනතාව රවටන්න බෑ</topic>
    <author>සාකච්ඡා කළේ උදිත ගුණවර්ධන</author>
    <content>* ඉදිරි සතියේ දී පැවැත්වීමට නියමිත පළාත් සභා මැතිවරණය පිළිබඳ උණුසුම හා කතාබහ මේ වනවිට වැඩිවෙමින් තිබෙනවා. මෙහිදී නැඟෙන ප්‍රබලම චෝදනාව වන්නේ මැතිවරණ නීතිරීති උල්ලංඝනය වීම් මේ වනවිට ඉහළ ගොස් ඇති බවයි. මේ ගැන ඔබේ අදහස පැහැදිලි කළ හැකිද?මේ චෝදනාව ගැන මට ලබාදීමට ඇති පිළිතුර වන්නේ එවැනි තත්ත්වයක් නොමැති බවයි. මැතිවරණයක දී යම් යම් සිදුවීම් ඇති වෙනවා. ඒක සාමාන්‍ය දෙයක්‍. මෙවර මැතිවරණය සමස්තයක් විදිහට ගත්තම සාමකාමී මැතිවරණයක් විදිහට හඳුන්වාදීමේ වරදක් නැහැ. ඇතැමුන්ට පෝස්ටරයක් ඇලවීම මහ වරදක් කියලා නීත්‍යානුකූලව බැලීමේ දී පෙනෙන්නට පුළුවන්. ඒත් මැතිවරණයක දී මේ ව‍ගේ පෝස්ටර් ගැසීම් සිදුවෙනව. එහෙම නොවනවානම් තමයි පුදුමය වන්නේ.අනෙක පෝස්ටර ගැසීම වරදක් නම් ඒ වරද ආණ්ඩු පක්ෂ විතරක් නොවෙයි විපක්ෂය විසින් ද සිදුකරනු ලබනවා. ඒ නිසා ආණ්ඩුවට විතරක් මේ ගැන චෝදනා එල්ල කිරීම සුදුසු දෙයක් නෙවෙයි. ඒත් දේශපාලන ද්වේෂයෙන් ඇතිව කටයුතු කරන අය තමයි මේ චෝදනා එල්ල කරන්නේ. අද අපට පුළුවන් වෙලා තිබෙනවා ප්‍රජාතන්ත්‍රවාදී මැතිවරණ ව්‍යාපාරයක් සිදුකිරීමට. අපගේ බලාපොරොත්තුව වෙලා තිබෙන්නේ ඉදිරි දින කිහිපය තුළත් සාමකාමී හා නීත්‍යානුකූල මැතිවරණ ව්‍යාපාරයක් මඟින් එක්සත් ජනතා නිදහස් සන්ධානයේ ජයග්‍රහණය තහවුරු කිරීමයි.* ඔබ එක්සත් ජනතා නිදහස් සන්ධානයේ ජයග්‍රහණය ගැන එතරම්ම විශ්වාසයකින් කතා කරන්නේ මොන විදිහේ පදනමක් ඇතිවද?අප ජයග්‍රහණය ගැන කතා කරන්නේ ආවාට ගියාට නොවෙයි. යම්කිසි තර්කානුකූල පදනමක් ඇතිවයි. අප ආණ්ඩුවක් විදිහට ජනතාව වෙනුවෙන් විශාල වැඩ කොටමසක් කර තිබෙනවා. සංවර්ධනය පැත්තෙන් ගත්තොත් ගම් මට්ටමට පමණක් නොවෙයි නාගරික තලයටත් විශාල කාර්ය භාරයක් ඉෂ්ටකර තිබෙනවා. රටේ ආර්ථිකය ශක්තිමත් කළ හැකි වැඩපිළිවෙළක් ද අප ඇති කර තිබෙනවා. අධිවේගී මාර්ග, වරාය, ගුවන් තොටුපොළ ඉදිකිරීම් ද සිදුකර තිබෙනවා. මේ අප අතිශයෝක්තියෙන් කියන දෙයක් නොවෙයි, ජනතාව තුළ මේ ගැන විශාල විශ්වාසයක් ගොඩනැගිලා තිබෙනවා. ඇතැමුත් මේ විදිහේ සංවර්ධන ව්‍යාපෘති ගැන එක් එක් ආකාරයෙන් විවේචන එල්ල කරන්න පුළුවන්. ඒත් මේ විවේචනවලට කිසිදු පදනමක් නැහැ. ද්වේෂය හා කුහකත්වය ඇතිවයි මේ විවේචන එල්ල කරන්නේ.* ඔබ මේ සංවර්ධන ව්‍යාපෘති ගැන කතා කළත් විපක්ෂය කියන්නේ මේවායේ ප්‍රතිලාභ ජනතාව වෙත ලැබී නොමැති බවයි. මේ ගැන ඔබේ අදහස පැහැදිලි කළ හැකිද?එවැනි චෝදනා එල්ල කරන සුළුතරයක් ඉන්නවා. ඒත් බහුතරයක් එහෙම නොවෙයි. ජනතාව දන්නවා. මේ ව්‍යාපෘතිවලින් ඔවුන් වෙත විශාල ප්‍රතිලාභ ප්‍රමාණයක් ලබාගැනීමට පුළුවන් කියලා. ගුවන් තොටුපොළක් ඉදිකිරීම, වරාය ඉදිකිරීම, අධිවේගී මාර්ග ඉදිකිරීම රටකට අත්‍යාවශ්‍ය දෙයක්. ඒවායේ ප්‍රතිඵල එක් රැයකින් ලබාගැනීමට බැහැ. එයට යම්කිසි කාලයක් අවශ්‍ය කරනවා. මේ විදිහේ මහා පරිමාණයේ ව්‍යාපෘතිවලට මහා පරිමාණ මුදල් ප්‍රමාණයක් වැය වෙනවා. මුදල් වැය නොකර මේ විදිහේ ව්‍යාපෘති සිදුකිරීමට බැහැ. ඒත් මේ මහා පරිමාණ ව්‍යාපෘති රටේ අනාගතයට සිදුකරන හොඳ ආයෝජන විදිහට පෙන්වාදීමට පුළුවන්.ඒත් ආණ්ඩුව සිදුකරන හැමදේකටම විරුද්ධ වෙන පිරිසක් ඉන්නවා. ඔවුන්ට අවශ්‍ය කරන්නේ මොන දේ කළත් විවේචනය කරන පිරිසක්. ඒත් මේ විවේචනවලට කිසිඳු පදනමක් නැහැ. ඔවුන්ට අවශ්‍ය කරන්නේ මොකක් හෝ කරුණක් අල්ලාගෙන ආණ්ඩුව විවේචනය කිරීමයි.* එක්සත් ජාතික පක්ෂය, ජනතා විමුක්ති පෙරමුණ හා ප්‍රජාතන්ත්‍රවාදී පක්ෂය වැනි විපක්ෂයේ දේශපාලන පක්ෂ මැතිවරණයට මුහුණදීමට ඔවුන‍්ගේ ප්‍රතිපත්ති හා නායකත්වයේ වෙනස්කම් සිදුකර තිබෙනවා. මේ තත්ත්වය විපක්ෂයේ ඡන්ද ව්‍යාපාරයට මොන විදිහේ වාසියක් සලසයිද?එක්සත් ජාතික පක්ෂය නායකත්ව මණ්ඩලයක් පත්-කර තිබෙනවා. ජනතා විමුක්ති පෙරමුණත් තම නායකයා වෙනස් කර තිබෙනවා. ප්‍ර‍ජාතන්ත්‍රවාදී පක්ෂයත් අලුත් මුහුණුවරකින් මැතිවරණයට තරග කරනවා. ඒත් මේ තරග කිරීම් මඟින් ආණ්ඩුවට කිසිඳු බලපෑමක් බැහැ. බලපෑම් එල්ල කිරීමට තරම් ශක්තියක් නැහැ. ඒ විදිහේ දේශපාලන පක්ෂවලට ජනතාවට අවශ්‍ය කරන විදිහේ ප්‍රතිපත්ති ක්‍රියාත්මක කරන්න නැහැ. පටු පරමාර්ථ හා අවස්ථාවේදී දේශපාලන ප්‍රතිපත්තිවල සිටයි ඔවුන් කටයුතු කරන්නේ. එජාපයේ නායකත්ව මණ්ඩලය පත්කළාට එම මණ්ඩලයට කිසිඳු බලතලයක් නැහැ. නායකයා විදිහට රනිල් වික්‍රමසිංහ මහතා ඒකාධිපති විදිහටයි කටයුතු කරන්නේ. ඔහුට අවශ්‍ය කර තිබෙන්නේ විවිධ උපක්‍රම හා කුමන්ත්‍රණ මඟින් තම නායකත්වය ආරක්ෂා කර ගැනීමයි. ඒ හැර එජාප නායකයාට එජාපය ජයග්‍රහණය කරවීමට කිසිඳු අවශ්‍යතාවයක් නැහැ.එක්සත් ජාතික පක්ෂය සමඟ අත්වැල් බැඳගෙන සිටි හැටකට අධික පිරිසක් අද එජාපය අතැර ආණ්ඩුවට සම්බන්ධ වෙලා. පළාත් සභා මන්ත්‍රීවරු ද, ප්‍රාදේශීය සභා මන්ත්‍රීවරුද විශාල ප්‍රමාණයක් එජාපය අතහැර ගිහින් තිබෙනවා. මේ විදිහේ පක්ෂයකට ජනතාව අතර පිළිගැනීමක් ඇතිකර ගැනීමට බැහැ.ජනතා විමුක්ති පෙරමුණු නායකයා මාරු වුණා කියලා ඔවුන්ගේ ප්‍රතිපත්ති හෝ වැඩපිළිවෙළ වෙනස් කරගෙන නැහැ. මේ විදිහේ ප්‍රතිපත්ති වෙනස් නොකර ගත්ත, වැඩපිළිවෙළ වෙනස් නොකරගත්ත දේශපාලන පක්ෂවලට ජනතාව ඉදිරියට ගිහින් සාර්ථකත්වයක් ලබා ගැනීමට බැහැ. අනෙක ජනතා විමුක්ති පෙරමුණ මොන මුහුණුවරකින් ආවත් ඡන්ද දායකයා රැවටීමට බැහැ. ප්‍රජාතන්ත්‍රවාදී පක්ෂය කියන්නේ දේශපාලන අනාථයන්ගේ අනාථාගාරයක් වෙලා.එජාපයෙන් එළියට විසිවුණු වෙනත් පක්ෂවලින් කැපුණ දේශපාලන වශයෙන් අතරමං වූ පිරිස් මේ පක්ෂයට සම්බන්ධ වෙලා සිටින්නේ. ඔවුන්ට කිසිම ආකාරයකින් අලුත් ප්‍රවේශයක්, අලුත් මාවතක් විවෘත කර ගැනීමට බැහැ. සුළු ඡන්ද ප්‍රමාණයක් ලබා ගත්ත ද ඒ ඡන්ද ප්‍රමාණය දීර්ඝකාලීනව පවත්වාගෙන යාමට පුළුවන්කමක් ලැ‍ෙබන්නේ නැහැ. කොහොමත් අද විපක්ෂයට ජනතාව තුළ කිසිඳු පදනමක් හෝ විශ්වාසයක් නැහැ. ඒ විදිහේ විපක්ෂයක් රටේ බලය ලබා ගැනීමකට තියා තමන්ගේ ඡන්ද දායකයන් ටික හෝ ආරක්ෂා කර ගැනීමට බැහැ.අනෙක රටක විපක්ෂයක් වුණාම වගකිව යුතු විදිහට කටයුතු කළ යුතුයි. ඒත් එජාපය හෝ විපක්ෂයේ සෙසු පක්ෂ මේ වගකීම හඳුනාගෙන කටයුතු කරන බවක් නම් පෙනෙන්නට නැහැ.* ඒත් සමහර විචාරකයන්ගේ අදහසක් තිබෙනවා ආණ්ඩුව ජයග්‍රහණය කළද පසුගිය වතාවට සාපේක්ෂව මෙවර ආණ්ඩුව ලබාගන්නා ඡන්ද ප්‍රතිශතය පහළ යන බවට‍‍. මේ ගැන පළපුරුදු දේශපාලනඥයකු විදිහට ඔබේ මතය මොන ව‍ගේද?මේ විදිහේ විචාරකයෝ ඉන්නේ කොහෙද කියන එකත් ප්‍රශ්නයක්. මගේ ගණන් බැලීම අනුවනම් එක්සත් ජනතා නිදහස් සන්ධානය ලබාගන්නා ඡන්ද ප්‍රතිශතය පසුගිය වතාවට වඩා ඉහළ යනවා. ඒ ගැන අපිට විශාල විශ්වාසයක් තිබෙනවා. මට ඒ විශ්වාසය ඇතිවෙලා තිබෙන්නේ නිකම්ම නොවෙයි. මේ ආණ්ඩුව පසුගිය අවුරුදු කිහිපයේ දී විශාල කාර්යභාරයක් ඉෂ්ට කළා. යුද්ධය නිමාකර රට තුළ ස්ථාවර සාමයක් හා දේශපාලන ස්ථාවරත්වයක් ඇති කළා. මේ සියල්ල ගැනම ජනතාව තුළ විශ්වාසයක් තිබෙනවා. ඒ සියලු කරුණු ගෙන බැලුවම ආණ්ඩුව පසු ගියපාර ලැබූ ජයග්‍රහණ මෙවර මැතිවරණයේ දී විජයග්‍රහණයක් බවට පත්වෙනවා.* මානව හිමිකම් චෝදනා පිළිබඳව මෙරටට එරෙහිව අන්තර් ජාතික පීඩනයක් ඇතිවෙමින් තිබෙනවා. මේ තත්ත්වයට මුහුණදීමට ආණ්ඩුවට ශක්තියක් තිබෙනවාද?අනිවාර්යයෙන්ම ආණ්ඩුවට ශක්තියක් පමණක් නොවෙයි මේ තත්ත්වය ජයග්‍රහණය කිරීමට සැලසුම් සහගත වැඩපිළිවෙළක් ආණ්ඩුවට තිබෙනවා. අපේ විදේශ ඇමැතිතුමා ඇතුළු පිරිස ජනාධිපතිතුමාගේ උපදෙස් පිට කටයුතු කරමින් සිටිනවා.ඒත් අද විපක්ෂයට ඕනෑකර තිබෙන්නේ මේ ජිනීවා ගැටලුවට මෙරට පටලවා රට අමාරුවේ දැමීමටයි.මේක විපක්ෂයේ අතිශය කුහක ප්‍රතිපත්තියක් ලෙස හඳුන්වා දීමට පුළුවන්.* මානව හිමිකම් ගැන ආණ්ඩුවට දිගින් දිගටම චෝදනා එල්ලවීමට මොන විදිහේ හේතුවක් ද බලපා තිබෙන්නේ?මේ රටවල්වලට ඕනෑ කර තිබෙන්නේ තමන්ගේ න්‍යාය පත්‍රවලට අනුව වැඩකරන ආණ්ඩුවක් පත්කර ගැනීමටයි. මේ ආණ්ඩුව හෝ ජනාධිපතිතුමා බටහිර ර‍ටවල න්‍යාය පත්‍රවලට කටයුතු කරන්නේ නැහැ.ඒ නිසා තමයි මේ විදිහේ අන්තර් ජාතික පීඩාවකට ලක් කිරීමට කටයුතු කර තිබෙන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=f1403222</link>
    <topic>කළුගංතොට ගොඩනංවන දෙවැනි පරපුරෙන් සෙනල් වෙල්ගම</topic>
    <author>රංගන ශිල්පී ජානක හාල්පන්දෙනිය ඇතුළු බේරුවල ජනතාවගේ සුබපැතුම්</author>
    <content>සැබෑ දේශපාලනඥයා ජන හද ගැහෙනා රාවය හොඳින් හඳුනයි. එසේ වන්නේ ඔහු ජනතාව අතර හැදී වැඩී ජනතාව අතරින්ම මතුවී ජනතාවත් සමඟම ජීවත්වන බැවිනි. ජනහද ගැස්ම හඳුනාගැනීම හා නොගැනීම පිළිබඳ උදාහරණ සොයා අතීතයට පියමං කළ යුතු නැත. වර්තමාන දේශපාලන ක්ෂේත්‍රය දෙස බැලීමෙන්ම එය මනාව පසක් කරගත හැකිය.දශක තුනකට වැඩි ප්‍රගතිශීලී ‍දේශපාලන ගමන්මග දෙස හැරී බලනවිට ජනප්‍රියත්වය හා ජනාදරය එන්න එන්නම වර්ධනය කරගත් එවැනි දේශපාලනඥයකු කළුගංතොටින් හමුවෙයි. ඔහු වත්මන් ප්‍රවාහන අමාත්‍යවරයා වන කුමාර වෙල්ගම මැතිඳුන්ය. පස්දුන් රට ජනතාවට නම් ‘කුමාර මහත්තයා’ ය.වෙල්ගම පරපුර, පස්දුන් රට මිනිසුන්ගේ වචනයෙන්ම කිවහොත් අත දිගහැර අනුන්ගේ යහපත වෙනුවෙන් වැඩ කළ පරපුරකි. කුමාර වෙල්ගම නම් පෙරළිකාර තරුණ දේශපාලනඥයා මීට දශක තුනකට එපිටදී නැති බැරි පොඩි මිනිසුන් වෙනුවෙන් දේශපාලනයට පිවිසෙන්නේ සිය පියා කියාදුන් පරාර්ථයේ ප්‍රායෝගික පාඩම් හොඳින් ඉගෙනගත් බැවිනි. එස්. ඒ. වෙල්ගම මැතිඳුන් දේශපාලනඥයකු නොවේ. එහෙත්, සිය ව්‍යාපාර තුළින් තමන් ඉපැයූ ධනයෙන් කොටසක් අනුන්ගේ යහපත උ‍ෙදසා ඵලදායීව යෙදවූ ආදර්ශවත් ව්‍යාපාරිකයෙකි.ගමේ දරුවන්ගේ අනාගතය පාදමින් හොරවල දියපත්තුගම කනිටු විදුහල එතුමන් විසින් ඉදිකරනු ලැබූවේ සිය පෞද්ගලික ධනය යොදවමිනි. මේ ආදර්ශවත් ව්‍යාපාරිකයාගේ ශාසනික මෙහෙවර සංකේතවත් කෙරෙන එක් නිදසුනක් වන්නේ දියපත්තුගම දිවියාලෝක විහාරයයි. වෑත්තෑවේ මාතෘ නිවාසය ගොඩනැගුවේ වයෝවෘද්ධ මවුවරුන් වෙනුවෙනි. ආමර්වීදියේ ව්‍යාපාරික කාර්යාලයේදී එස්. ඒ. වෙල්ගම මැතිඳුන්ගේ මේසය ඉදිරිපිට පස්දුන්රටින් සරසවියට ආ සිසුන් දැකගත හැකිවීම ඒ දිනවල සුලබ දසුනකි.ඔවුන් එහි යන්නේ අත මිට මුදල් හිඟ අවස්ථාවලදීය. කුමාර වෙල්ගම තරුණ දේශපාලනඥයාගේ ප්‍රතිරූපය ගොඩනැඟෙන්නේ පියාගෙන් ලැබුණු මාහැඟි ආදර්ශ, උපතින්ම ලැබුණු ධන සම්පත් හා පෙරළිකාරී තරුණ අදහස් ජන තලයත් සමඟ මුසුවීමෙනි. ගෙවීගිය දශක තුන තුළ කළුතර දිස්ත්‍රික්කයේ ඔහු නොගිය ගමක් බිමක් නැත. කළුගංතොට බොහෝ මිනිසුන් නමින් අමතන්නට තරම් ඔහු ඔවුන්ට සමීපය පොදු ජනයාගේ දුක-සැප ඔහු හොඳින් හඳුනයි. ජනතාවට ආදරය කළ කුමාර මහත්තයා පස්දුන් රට මිනිසුන්ගේ හදගැහෙනා රාවය හොඳහැටි සමීපය.1982 වර්ෂයේදී අගලවත්ත ආසනයේ ශ්‍රී ලංකා නිදහස් පක්ෂ සංවිධායක වශයෙන් පත්වීම් ලබමින් කුමාර වෙල්ගම තරුණ දේශපාලනඥයා සිය දේශපාලන ගමනට අත්පොත් තබන්නේ සිරිමාවෝ බණ්ඩාරනායක මැතිනියගෙනි. එතෙක් මෙතෙක් ගෙවීගිය දශක තුනකට වැඩි කාලසීමාව දෙස එකවිට හැරී බැලූවද ඔහුගේ දේශපාලන ගමන්මගේ සාර්ථකත්වය අපගේ නෙත් මානයට හසුවෙයි. අද ඔහු දේශපාලනයේ ජ්‍යෙෂ්ඨයෙකි. ශ්‍රී ලංකා නිදහස් පක්ෂයේ කළුතර දිස්ත්‍රික් නායකයා ඔහුය.කළුතර දිස්ත්‍රික් සම්බන්ධීකරණ කමිටුවේ සභාපතිවරයා ද ඔහුය. අතිගරු ජනාධිපතිතුමන් සභාපතිත්වය දරන ශ්‍රී ලංකා නිදහස් පක්ෂයේ උප සභාපතිවරයකු ලෙසද ඔහු පත් කෙරිණි. දේශපාලනඥයකු ලෙස ඔහු කළ වැඩ කොටස එලෙස ඇගැයීමට පාත්‍ර වෙද්දී 2010 මහ මැතිවරණයෙන් කළුගංතොට ආදරණීය මිනිසුන් ඔහු ඔසොවා තැබූවේ ඉහළින්මය. අද වනවිට, රටේ ප්‍රවාහන අමාත්‍යවරයා ලෙස කටයුතු කරමින් මහින්ද චින්තන ඉදිරි දැක්මට අනුව ප්‍රවාහන ක්ෂේත්‍රයේ නවෝදයක් ඇති කිරීම සඳහා ඔහු කැපවෙමින් සිටී. කුමාර වෙල්ගම මැතිතුමා පස්දුන් රට ජනතාව විසින් මුලින්ම පාර්ලිමේන්තුවට තෝරාපත්කර එවනු ලැබුවේ 1994 දීය.මේ වර්ෂයේදී එතුමාගේ පාර්ලිමේන්තු ජීවිතයට දශක දෙකක් සම්පූර්ණ වෙයි. එකී වකවානුව තුළ පාර්ලිමේන්තු මන්ත්‍රීවරයකු විදුලිබල නියෝජ්‍ය අමාත්‍ය, ප්‍රවාහන නියෝජ්‍ය අමාත්‍ය, කර්මාන්ත සංවර්ධන හා ත්‍රිවිධ හමුදා පොලිස් සුබසාධන අමාත්‍ය යන ධුර ගණනාවක් ඔහු හොබවා ඇත. ඒ ඔස්සේ තමන් තෝරාපත්කර එවූ ජනතාවටත්, රටටත් ඔහු විශාල වැඩකොටසක් සිදුකර තිබේ. කුප්පිලාම්පුවෙන් එළිය වූ කළුගංතොට බොහෝ මිනිසුන්ගේ නිවෙස් විදුලියෙන් ආලෝකවත් කරමින්, ඉවත දමන දුම්රිය චැසි යොදාගනිමින් පස්දුන් රට දුෂ්කර මාර්ගවල පාලම් ඉදිකරමින්, විරැකියාවෙන් පෙළුනු කළුගංතොට තරුණ පරපුරට රාජ්‍ය සේවයේ පමණක් නොව පෞද්ගලික අංශයේද දොරටු විවර කරමින් කළුගංතොට පමණක් නොව රට පුරා ග්‍රාමීය මාර්ගවලට ද ලංගම බස් රථ යොදවමින් ගතවූ කාලය තුළ තමාට ඡන්දය දුන් ආදරණීය මිනිසුන්ට ඔහු කෘතවේදී විය.ජනහද ගැස්ම හොඳින් හඳුනාගනිමින්, ජනතාවගේ දහදිය සුවඳට නාස්පුඩු හකුළා නොගනිමින් දේශපාලනයට මිනිස්කම මුසු කිරීමට ඔහුට හැකිවූයේ තරුණවියේ පටන් ලද මගපෙන්වී‍මත්, අතිගරු ජනාධිපතිතුමාගෙන් ලැබෙන මනා දේශපාලන පූර්වාදර්ශයත් හේතුවෙනි. ඇතැම් දේශපාලනඥයන්ට ගම මතක් වන්නේ මැතිවරණ කාලයේදී වුවද කුමාර මහත්තයාට කොහේ කොතැන ගියත් හැන්දෑවට හොරවලට එන පුරුද්දක් තිබේ. සිය උපන් දිනය ඔහු සැමරුවේ මහ හෝටල්වල සාජ්ජ දමා නොවේ. අහිංසක දුප්පත් පවුලකට හිසට සෙවණක් ලබාදෙමින් ඔහු ලැබුවේ විශාල සතුටකි. සිංහල අවුරුද්ද ඔහු ගත කළේ පිටරටවල නොවේ. ගම්වාසී ආදරණීය මිනිසුන්ගේ බුලත්හුරුල්ල භාරගනිමින් ඔවුන් පිළිගන්නට හොරවල ඩෙනිස්ටන් වත්තේ නිවසේ රැඳී සිටීම ඔහුගේ පිළිවෙතයි; සතුටයි.සෑම වර්ෂයකදීම කළුතර දිස්ත්‍රික්කයේ පළමු ශ්‍රේණියේ සියලු පාසල් දරු දැරියන්ට සිය පෞද්ගලික ධන පරිත්‍යාගයෙන් පාසල් උපකරණ ප්‍රදානය කිරීමේ ‘දිරි උදා’ වැඩසටහන පවත්වන්නේ අතිගරු ජනාධිපති මහින්ද රාජපක්ෂ මැතිතුමන්ගේ ප්‍රධානත්වයෙනි. රටේ ප්‍රවාහන ක්ෂේත්‍රයේ නවෝදයක් ඇති කිරීම සඳහා වෙහෙ‍ෙසමින් සිටින අතර, කළුතර දිස්ත්‍රික්කයේ පාසල් දරු-දැරියන්ගේ ප්‍රවාහන අවශ්‍යතා පහසුකරලමින් සිය පෞද්ගලික ධන පරිත්‍යාගයෙන් පාසල් 8කට පාසල් බස් රථ ලබාදීමටද කුමාර වෙල්ගම ඇමැතිතුමා කටයුතු කළේය. පාසල් සඳහා සිය පෞද්ගලික ධනයෙන් බස් රථ ලබාදීමේ වැඩපිළිවෙළ යටතේ මෙම 26 වැනිදා පයාගල පොතුවිල විද්‍යාලයටද පාසල් බස් රථයක් ලබාදීමට නියමිතව තිබේ. පොත-පතේ දැනුම පමණක් නොව බාහිර කුසලතා වර්ධනය කිරීමද අරමුණු කරමින් මතුගම කලාපයේ සියලු දරුවන් වෙනුවෙන් මතුගම ශාන්ත මේරි විද්‍යාලයේ ජාත්‍යන්තර මට්ටමේ පිහිනුම් තටාකයක් ඉදිකිරීමට ද වෙල්ගම ඇමැතිතුමා පියවර ගත්තේය.කලාකරුවන් උදෙසාද මහඟු මෙහෙවරක් කරමින් ආරම්භයේ පටන්ම ටෙලි නිර්මාණවේදීන්ගේ සංසදයට බලවත් අඩුපාඩුවක්ව පැවැති ඉඩමක අවශ්‍යතාව අතිගරු ජනාධිපතිතුමා විසින් සපුරා දෙන ලදී. ඒ ජානක හල්පන්දෙනියමහතාගේ ඉල්ලීම පරිදි කුමාර වෙල්ගම ඇමැති තුමාගේ මැදිහත් වීමෙනි. මේ අන්දමින් බලනවිට සැබෑ ජනතාවාදී දේශපාලනඥයකු ලෙස ඔහු මහඟු මෙහෙවරක් කළුගංතොට ජනතාවට පමණක් නොව රටේම ජනතාව උදෙසා ඉටුකර තිබේ.ඉදිරි පළාත් සභා මැතිවරණයේදී පත්වන බස්නාහිර පළාත් සභාව තුළින්ද කළුගංතොට ආදරණීය මිනිසුන් වෙනුවෙන් විශාල වැඩකොටසක් ඉටුකළ හැකි අලුත් මුහුණක් ඔහු දේශපාලනයට හඳුන්වාදී ඇත. ඒ, අමිත් සෙනල් වෙල්ගම නම් සිය දෙටුපුතණුවන් ය. සෙනල් වෙල්ගම නීතිවේදියෙකි. ගල්කිස්ස ශාන්ත තෝමස් විද්‍යාලයෙන් මූලික අධ්‍යාපනය ලැබූ සෙනල් වෙල්ගම ශ්‍රී ලංකා නීති විද්‍යාලයේ දීප්තිමත් ශිෂ්‍යයකු විය. ඔහු නීති වෘත්තියට අවතීර්ණ වූයේ එංගලන්තයේ බැරිස්ටර් විභාගය සමත් වෙමිනි. නීතිඥ සෙනල් වෙල්ගම, සිය පියාගේ දැවැන්ත දේශපාලන පෞරුෂයෙන් පන්නරයත් ආභාෂයත් ලබමින් දේශපාලනයට අවතීර්ණවන්නේ කළුගංතොට ගොඩනඟන දෙවන පරපුර නියෝජනය කරමිනි.සෙනල් වෙල්ගම නම් තරුණ දේශපාලනඥයාගේ දේශපාලන ගුරුවරයා වන්නේ කළුගංතොට ජනතාවගේ හදගැස්ම නිවැරදිව හඳුනාගත් ඔහුගේ පියාණන්ම ය. දේශපාලනයෙන් හරිහම්බ නොකළ, දූෂණ වංචා නොකළ, කොමිස් නොගැසූ සිය පියාගේ ආදර්ශවත් දේශපාලන චරිතය සෙනල්ගේ දේශපාලන අනාගතයට මඟපෙන්වන ආලෝකයයි. ඔහුට දේශපාලනය සමීප වූයේ උපන්දා පටන්මය. ජනතා සේවය ඔහුගේ ජානගත ලක්ෂණයක් බඳුය. ඔහු තරුණයකු ලෙස හැදී වැඩුණේ සිය පියාගේ දේශපාලන ගමන්මග සමීපව හා බුද්ධිමත්ව නිරීක්ෂණය කරමිනි. ඉන් ආදර්ශයක් ද උකහාගනිමිනි. දේශපාලනය සඳහා ඔහු සුදුස්සකු වන්නේ පිය උරුමය නිසා පමණක් නොවේ.මෙරට ‍දේශපාලනයට මනාව ගැළපෙන ගති ලක්ෂණ ඔහු කෙරෙන් ‍පෙන්නුම් කරන නිසාවෙනි. ජනතා මෙහෙවර ඉටු කිරීමට අවශ්‍ය කැපවීම හා උනන්දුව පිය උරුමය ඔස්සේ සිය පරපුරෙන්ම ලබා ඇති සෙනල් වෙල්ගම නම් තරුණ දේශපාලනඥයා සිය වෘත්තීයමයභාවය ඔස්සේ පෙන්නුම් කරන්නේ දේශපාලනයේ තරුණ නියෝජනය අර්ථාන්විතව සපුරාලිය හැකි බවයි. මවුබිම උතුම් බවත් මවුබිමේ මිනිසුන් උත්තරීතර බවත් ඔහුට උගන්වා ඇත්තේ පියාය. නීතිය හදාරන්නට එංගලන්තයට ගිය ඔහුට ධනය, බලය ආදී සියල්ල අඩු නැතිව තිබුණද එහි නතර නොවූයේ එබැවිනි. පිටරටකට වී සුරසැප විඳිනවාට වඩා කළුගං‍තොට ජනතාවගේ දහදිය සුවඳ හා මුසුවෙමින් ඒ ආදරණීය මිනිසුන්ගේ ජීවිත ආලෝකවත් කිරීම උතුම් බව ඔහු තේරුම් ගත්තේ සිය උරුමය ඔස්සේ යමිනි.ඔහුගේම වචනවලින් ඒ කියන්නේ නම්, 2014 පළාත් සභා මැතිවරණය සඳහා ඉදිරිපත්වූයේ නිදහස් අධ්‍යාපනය තුළින් තමන් උදෙසා රට කළ කැපකිරීම වෙනුවෙන් පෙරළා රටට වියයුතු යුතුකම් හා වගකීම් ඉටු කිරීමටයි. මේ වනවිට පළමු ප්‍රවිෂ්ටයෙන්ම කළුතර දිස්ත්‍රික්කය පුරා තරුණ ජවය තමා වටා ගොනුකර ගැනීමට මේ කඩවසම්, උගත්, බුද්ධිමත් තරුණ දේශපාලනඥයා සමත්වී ඇති බව නොරහසකි. දැවැන්ත දේශපාලන ප්‍රතිරූපයක ගුරු-හරුකම් ලබමින් සිය දේශපාලන හැඩතලය සකසමින් ඇති ඔහුගේ අනාගතය ඉතාමත් සුබදායක බව පැහැදිලිව කිවහැකි වෙයි. පියා විසින් හරිහම්බ කර දුන් මහා ජනගඟ නීතිඥ සෙනල් වෙල්ගමට දැවැන්ත ශක්තියක් වෙමින් ඔහු ජයග්‍රහණය කරා රැගෙනයමින් සිටී. කුමාර වෙල්ගම මෙන්ම සෙනල් වෙල්ගම ද කළුගංතොට ආදරණීය ජනතාව වෙනුවෙන් කැපවනු ඇත.ඔහුගේ ජයග්‍රහණය කළුගංතොට ධෛර්යසම්පන්න මිනිසුන්ගේ ජයග්‍රහණයක් වනු ඇත්තේ එබැවිනි. මහින්ද චින්තන ඉදිරි දැක්මට අනුව රටම ‍ගොඩනැ‍ඟෙනවිට කුමාර වෙල්ගම ඇමැතිතුමන් එම දැවැන්ත සංවර්ධන සංග්‍රාමය කළුතර දිස්ත්‍රික්කයේද ශක්තිමත්ව පෙරට ගෙනයමින් සිටී. නීතිඥ සෙනල් වෙල්ගම වැනි තරුණ බුද්ධිමත් දේශපාලනඥයන්ගෙන් ඊට තාරුණ්‍යයේ අදහස් මෙන්ම ආකල්පද එකතුවනු ඇත. දේශපාලනයේ තරුණ නියෝජනය පිළිබඳ අතිගරු ජනාධිපතිතුමන්ද නිතර පෙන්වාදී තිබේ. ගොඩනැඟුණු කළුගංතොට තාක්ෂණයෙන් පිරිපුන් ‍ක්ෂේමභූමියක් කිරීම නීතිඥ සෙනල් වෙල්ගම නම් තරුණ දේශපාලනඥයාගේ එක් ප්‍රධාන අරමුණකි. ඔහුගේ දැක්ම වී ඇත්තේ පියාගේ වැඩකටයුතු පහසුකර කළුගංතොට මිනිසුන්ට උපරිමයෙන් සේවය කිරීමයි.එකී දැක්ම හා අරමුණු ඔස්සේ පෙරට යාමට තමාට හැකි බව නීතිඥ සෙනල් වෙල්ගම මේදක්වා සිය භාවිතයෙන්ම පෙන්නුම් කර ඇත. ඇමැති පුතකු ලෙස මහජන අප්‍රසාදයටත්, අපහාස - උපහාසවලටත් ලක්වන කටයුතුවල ඔහු යෙදී නැත. පියාගේ දේශපාලන බලය ඇඟට ගනිමින් හයිකාරකම් පෙන්නන්නට ගොස් ද නැත. තමන්ට ඡන්දය දෙන අහිංසක මිනිසුන්ගේ බලය උත්තරීතර මෙන්ම ඒ මිනිසුන්ද උත්තරීතර බව ජනහදගැස්ම මනාව හඳුනාගත් දේශපාලනඥයකු වන කුමාර වෙල්ගම අමාත්‍යවරයා සිය ජ්‍යෙෂ්ඨ පුතණුවන්ට කියාදුන් ලොකුම දේශපාලන පාඩමයි. නීතිඥ සෙනල් වෙල්ගම තරුණ දේශපාලනඥයාගේ ඉදිරි දේශපාලන ජීවිතයේ ආදර්ශ පාඨයක් වශයෙන් ද තිබෙනු ඇත්තේ උතුම් දේශපාලන පාඩමයි.ත්‍රස්තවාදය පරාජය කරමින් තිස් අවුරුදු යුද්ධය නිමාකොට මවුබිම ලබාගත් විජයග්‍රහණයටත්, ඊට නායකත්වය ලබාදුන් අභීත රාජ්‍ය නායකයාටත්, රණවිරුවන්ටත් එරෙහිව ජිනීවා නුවරදී මානව හිමිකම්වලට මුවාවී නව අධිරාජ්‍යවාදී බලවතුන් උපාය උපක්‍රම තෝරමින් සිටින තීරණාත්මක අවස්ථාවක කෘතවේදී හා මව්බිමට ආදරය කරන මිනිසුන් ලෙස කළුගංතොට මිනිසුන් වන අප ලබන 29 වැනිදා ලෝකයට ලබාදිය යුතු පණිවිඩය රට බේරාගත් අභීත නායකත්වය සමඟ මේ රටේ ජනතාව කවර සතුරු බලවේගයක් හමුවේ වුවද එක පෙළට සිටගන්නා බවයි. 2005න් පසු පැවැති සෑම මැතිවරණයකදීම ඒ බැව් ඉහළින්ම තහවුරු කළ කළුගංතොට ආදරණීය ජනතාව ඉදිරි පළාත් සභා මැතිවරණයේදී ද එය නැවත වාර්තාගත අන්දමින් සනාථ කරනු ඇත.එක්සත් ජනතා නිදහස් සන්ධානය විශිෂ්ට ලෙස ජයග්‍රහණය කරවමින් දේශපාලනයේ තරුණ නියෝජනය ශක්තිමත් කළ යුත්තේ නීතිඥ සෙනල් වෙල්ගම වැනි මිනිසුන්ගෙන් බව කළුගංතොට ජනතාව 29 වැනිදා ජයග්‍රාහීව කියාසිටිනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=f1403223</link>
    <topic>අදට යෙදෙන ලෝක ජල දිනය නිමිත්තෙනි.</topic>
    <author>උමේෂා සිරිවර්ධන</author>
    <content>ස්වභාව ධර්මයෙන් දායාද වූ අමිල නිමැවුම් අතර “ජලය” ට හිමිවන්නේ ප්‍රමුඛස්ථානයකි. ලෝකයේ සමස්ත භූමි ප්‍රමාණයෙන් 2/3 ක් ජලයෙන් වැසී පැවතුණ ද, එම ප්‍රමාණයෙන් 97% ක් පවතින්නේ කරදිය වශයෙනි. 3% ක් වූ ඉතිරි ජලය ප්‍රමාණයෙන් 2% ක ප්‍රතිශතයක් උතුරු සහ දක්ෂිණ ධ්‍රැවයන්හි ඝනීභවනය වූ ජලය හෙවත් අයිස් කුට්ටි ලෙසින් පවතී.මේ ආකාරයෙන් මිනිසාගේ භාවිතයට සුදුසු ජලය පවතින්නේ 1% ක ප්‍රතිශතයක් පමණි.ජෛව ලෝකයේ ආරම්භය සිදුවූයේ ජලයෙනි. ජලය නොමැතිව විශ්වයේ ජීවියකු හට ගන්නේ නැත. මිනිසකුට දින 60 ක පමණ කාලයක් ජීවිතය පවත්වාගෙන යාම සඳහා ආහාර නොමැතිව සිටිය හැකි වුවද ජලය නොමැතිව දින කිහිපයකට වඩා වැඩි කාලයක් ජීවත්විය නොහැක.මේ වන විට ලෝක ජනගහනය බිලියන 7 ක් වන අතර දළ වශයෙන් වසරකට ලෝක ජල පරිභෝජනය ඝන කිලෝමීටර් 8000 ක් පමණ වේ.මේ ප්‍රමාණය වාර්ෂිකව ඝන මීටර් මිලියන 64 කින් වැඩිවන බව එක්සත් ජාතීන්ගේ සංවිධාන වාර්තා පෙන්නුම් කරනු ලබයි.ලෝකයේ ජල පරිභෝජනයෙන් 70% ක් පමණ කෘෂිකාර්මික කටයුතු සඳහා යොදාගනු ලබන අතර 20% ක් පමණ කාර්මික කටයුතු සඳහා යොදා ගනී. ඉතිරි 10% ක ප්‍රමාණය ගෘහස්ථ පරිභෝජනය සඳහා වේ.1993 වසරේ සිට මාර්තු 22 ලෝක ජල දිනය ලෙස එක්සත් ජාතීන්ගේ සම්මේලනයේ දී ප්‍රකාශයට පත්කරන ලදී. අන්තර්ජාතික වශයෙන් එදින ලෝක ජල දිනය ලෙස සමරනු ලබන අතර “ජලය සහ බලශක්තිය” තේමා කොටගනිමින් මෙවර ද අන්තර්ජාතික වශයෙන් ලෝක ජල දිනය සමරනු ලබයි.වර්තමානයේ ලෝක ජනගහනයෙන් ¼කට පමණ ප්‍රමාණවත් පරිදි පානීය ජලය නොලැබීමේ ගැටලුවක් පවතින අතර මෙය ඉදිරියේදී තවදුරටත් වර්ධනය විය හැකිය. ලෝකය සමඟ සසඳන විට ශ්‍රී ලංකාව ජලයෙන් පොහොසත් මට්ටමක සිටින බව පැහැදිලි කරුණකි.ආසියාතික රටක් ලෙස ශ්‍රී ලංකාවේ සංස්කෘතිය සමඟ ද “ජලය” ඉතා සමීප සබඳතාවක් පවත්වයි. සිංහල, බෞද්ධ සංස්කෘතිය තුළ සිදුවන සෑම සුබ කටයුත්තකදීම ජලයට හිමිවනුයේ ප්‍රමුඛස්ථානයකි.ශ්‍රී ලංකාවේ බොහෝ ප්‍රදේශවල නිවසට පැමිණෙන අමුත්තන් පිළිගන්නේ වතුර වීදුරුවක් පිළිගැන්වීමෙනි. එමෙන්ම නිවසට පැමිණෙන අමුත්තන්ට ආහාරපාන ගැනීමට ආරාධනා කරන්නේ ද වතුර වීදුරුවක් පිළිගැන්වීමෙනි.සුබ ගමනක් යාමට මඟට බසින විට වැඩිහිටියකු වතුර කලයක්, ගමන පිටත්වන්නා ඉදිරියට රැගෙන එමින් එම ගමනට සුබ පතයි. සුබ ගමනක් යාමට පිටත්වෙද්දී අහඹු ලෙස හෝ වතුර කලයක් රැගත් කාන්තාවක් ඉදිරියට පැමිණියහොත් එම ගමන ඉතා සාර්ථක වන බව පැරැණි විශ්වාසයයි.අතීතයේ දී මුතුන්මිත්තන් තම දූ දරුවන්ට දේපළ පවරා දීමේදී ද අතපැන් වත්කිරීම සිදුකර තිබේ. එමෙන්ම විවාහ මංගල උත්සවයකදී අතපැන් වත්කිරීම සිදු කරයි. මල්වර උත්සවයකදී දිය පිරුණු කලයකින් නැහැවීම, දිය පිරුණු භාජනයකින් මුහුණ බැලීමට සැලැස්වීම මගින් පිවිතුරු බව සංකේතවත් කිරීමට ජලය භාවිතා කරන ලදි.සිංහල අලුත් අවුරුදු චාරිත්‍රයකට අනුව නැකතට ළිඳක් සමඟ ගනුදෙනු කිරීම සිදු කරයි. මෙම ගනුදෙනුවේදී අඟුරු, පිරිසුදු කරගත් තඹ කාසි, කොස් දැව හා ඉඟිණි ඇට යොදාගත් මුලක් ළිඳට දැමීම සිදු කරයි. මෙම ද්‍රව්‍ය මඟින් ජලය පිරිසුදු වේ. අනතුරුව ළිඳට පිච්ච මල් මිටක් දමා ළිඳට වැඳ, අලුත් කලයකට ජලය පුරවා ගනු ලබයි.අවමංගල්‍යයකදී මෘත දේහය අසල දෙහි ගෙඩි කිහිපයක් කපා දැමූ ජල බඳුනක් තබා තිබෙනු දැකගත හැකිය. දෙහි ගෙඩියේ ඇති විෂබීජ නාශක ගුණය නිසා මෘත දේහ‍යෙන් පිටවන විෂබීජ පැතිරයාම පාලනය කිරීමක් සිදු කරයි.අවමංගල්‍ය අවස්ථාවකදී ජලය යොදාගෙන සිදු කරනු ලබන තවත් එක් චාරිත්‍රයක් ලෙස පැන් වැඩීම සිදුකරනු ලබයි.බෞද්ධයන් වන අප චාරිත්‍ර ඉටුකිරීමේදී ජලය ඉතා බහුලව භාවිතයට ගනු ලබයි. එහිදී ජලයට පූජනීයත්වයක් ලබාදීමේ අරමුණින් “පැන්” යන වචනය භාවිතා කිරීමට ද හුරු වී ඇත. පිරිත් දේශනයක් පැවැත්වන අවස්ථාවකදී ශබ්ද තරංග උපයෝගී කරගෙන පිරිත් පැන් මගින් ආශීර්වාද ලබාදීම මෙන්ම එයින් රෝග නිවාරණය වන බවට ද විශ්වාසයක් පවතී. එමෙන්ම හින්දු ජාතිකයෝ ඔවුන්ගේ චාරිත්‍රවලට අනුව දිව්‍යමය ආශීර්වාදය ලබාගැනීම සඳහා ජලය ස්නානය කිරීම අනිවාර්ය අංගයක් සේ සැලකූහ. ඊට අමතරව දේවරූප නැහැවීමට ද, සුවඳ බෙහෙත් ගල්වන ලද ජලය භාවිතා කරනු ලබයි.හින්දු පුද පූජාවන්හිදී ජලය ශුද්ධ වූ වස්තුවක් ලෙස සලකනු ලබයි. මහා භාරත පුරාණයේ සඳහන්ව ඇති පරිදි ගංඟා කුමරිය ජලයෙන් බිහිවී ඇත.ශුද්ධවූ බයිබලයට අනුව පීඩාවට පත්ව සිටි අසරණ ජනතාව එම පීඩිත රාජ්‍යයෙන් ඉවතට ගෙන යාමට ජේසුස් වහන්සේ මුහුද දෙබෑකරගෙන පැමිණි බව සඳහන් වේ. කතෝලිකයකු හට බෝවන රෝගයක් හෝ වෙනත් අසාධ්‍ය රෝගයක් ඇතිවූ විට සුවය ලැබීමෙන් අනතුරුව පල්ලියේ ළ‍ි‍ඳෙන් නෑම ද සිරිතක් ලෙස සිදුකළ බව සඳහන් වේ. මීට අමතරව අලුත උපන් දරුවකු බෞතිස්ම කිරීමේ දී මෙන්ම විවාහයේදී ද ආශීර්වාද පැන් ලෙස ජලය භාවිත කොට තිබේ.ඉස්ලාමීය ආගමට අනුව ජලය සඳහා විශේෂ ස්ථානයක් හිමිවන අතර බැතිමතුන් දෙවියන් ඇදහීමට පෙර දිනකට පස්වතාවක් අත්පා ශරීරය පිරිසුදු කළ යුතුය. සෑම ඉස්ලාම් පල්ලියකම අභ්‍යන්තරයේ මේ සඳහා ඉදිවූ පොකුණක් ඇත.එම පොකුණේ ඇති ජලය දේව ආශීර්වාද ලත් ශුද්ධ ජලය ලෙස ඉස්ලාමීය බැතිමතුන් සලකන ලදී.බොහෝ රජවරු අහසින් වැටෙන දිය පො‍දෙන් පවා උපරිම ප්‍රයෝජන ලබන්නට වැව් අමුණු ඉදිකර වූයේ එහි ඇති වටිනාකම නිසාය. ශ්‍රී ලංකාවේ සංස්කෘතික මහා මංගල්‍යය වන ශ්‍රී දන්ත ධාතූන් වහන්සේට උපහාර පිණිස වාර්ෂිකව දීර්ඝ කාලයක් පවත්වන දළදා පෙරහර මංගල්‍ය අවසන් කරනුයේ ද අති ගෞරවනීය දිය කැපීමේ උත්සව මංගල්‍යයෙනි. එමෙන්ම කතරගම පෙරහර මංගල්‍යය අවසන් වන්නේ ද එවැනිම දිය කැපීමකිනි.ඇතැම් බෞද්ධ නිකායන්වල සාමණේර භික්ෂූන් වහන්සේලාගේ අධිශීල සම්පන්න උපසම්පදා මහෝත්සව පවත්වන්නේ ද ජලයේ ඉදිකරන ලද පූජනීය සීමාමාලක මණ්ඩපයක් තුළ ය.සංවර්ධනය සඳහා වන මිනිසාගේ ක්‍රියාකාරකම්වලට ජලය වැඩි වශයෙන් යොදාගැනීම නිසා ජල දූෂණය මෙන් ම ජල හිඟයක් ද මතු වී තිබේ. කර්මාන්තශාලාවලින් පිටවන අපද්‍රව්‍ය මුදාහැරීම මෙන්ම ඒවායින් ‍වාතයට මුදාහරින රසායනික විෂ වායු මගින් ඉහළ අහසේ ඇතිකරන දූෂිත තත්ත්වයන් නිසා ස්වභාවිකව ලැබෙන වැස්ස පවා උවදුරට ලක්ව ඇත. මෙයින් ශාක සහ සත්ත්ව පැවැත්මට හානිකර තත්ත්වයක් උදා වී ඇත.ජල දූෂණය කොතරම් භයානක වී ද යන්නට උදාහරණයක් වශයෙන් වර්තමානයේ දැක්විය හැකි එක් සිදුවීමක් නම් එංගලන්තයේ කවීන් සහ සාහිත්‍යධරයන්ගේ වර්ණනාවන්ට භාජනය වූ චමත්කාරජනක ලන්ඩන් තේම්ස් නදියේ හංසයන්, අලංකාර මල් හා මත්ස්‍යයන් නොව වෙනත් කිසිදු ප්‍රාණියකු ද නැති දූෂිත වූ දිය දහරාවකි.ලෝක බල අරගලය වර්තමානයේ දී සිදුවන්නේ පොසිල ඉන්ධන හා බලශක්ති ප්‍රභවයන් අයත් කරගැනීමේ අරමුණෙනි. අනාගතයේ දී මෙය පණ රැකගැනීම සඳහා පිරිසුදු ජල බිංදුවක් සොයා ගැනීම දක්වා තීව්‍ර විය හැකිය. ජීවය රැකගැනීම සඳහා අවශ්‍ය වන හුස්ම පොද තරම්ම, ජල බින්දුව වටිනා සම්පතකි. මේ බව තේරුම් ගත් ලෝක ප්‍රජාව මෙය අවධාරණය කිරීම සඳහා වාර්ෂිකව දිනයක් නම් කොට එයට ජල දිනය යැයි නම්කොට ඇත.ජලයේ වැදගත්කම දත් අපේ පැරැන්නන් ජල සුරක්ෂිතතාවය, ජල කළමනාකරණය, ජල ගබඩා පිළිබඳ අවධානයට ලක්කරමින් “වැවයි දාගැබයි, ගමයි පන්සලයි” යන සෞන්දර්යාත්මක තේමාවෙන් ජන විඥානය පොහොසත් කර තිබුණි.වර්තමාන ලෝක ප්‍රජාව මෙය අවධාරණය කිරීමටත් පෙර ඓතිහාසික අපේ උරුමයේ මේ පිළිබඳව වැඩි අවධානයක් යොමුකර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>22</day>
    </date>
    <link>http://www.dinamina.lk/2014/03/22/_art.asp?fn=f1403224</link>
    <topic>හරයට පිටුපා නිරයට නොයමු</topic>
    <author>චන්දන එදිරිමාන්න (කෘෂිකර්ම දෙපාර්තමේන්තුවේ පතපොත ඇසුරින්)</author>
    <content>ජනතාවගේ දෛනික පරිභෝජනය සඳහා වගා කරන බෝග යැපුම් කෘෂිකර්මයට අයත් වේ. ශ්‍රී ලංකාවේ බහුතර ජනතාවගේ ප්‍රධාන ආහාරය වන්නේ බත් ය. එහෙයින් අපගේ යැපුම් කෘෂිකර්මයට අයත් බෝග අතරින් ප්‍රධාන ස්ථානය වී වගාවට හිමිවේ. පුරාණයේ පටන් වී වගාවට හැරුණු විට අතිරේක ආහාර බෝග වශයෙන් කුරක්කන්, බඩඉරිඟු, ව්‍යාංජන රසවත් කරන බෝග, රටකජු, තල හා කජු වගාව ශ්‍රී ලංකාවේ ව්‍යාප්තව පැවතිණි.ක්‍රි. පූ. 6 වන සියවසේ දී ශ්‍රී ලංකාවට පැමිණි ආර්යයන් ගංඟා ආශ්‍රිතව සිය ජනාවාස පිහිටුවා ගන්නට ඇත්තේ විශේෂයෙන් වී වගාවට හිතකර දේශගුණය හා ජල පහසුව සලසාගෙනය. මේ පරිද්දෙන් අතීතයේ සිටම ශ්‍රී ලංකාවේ ආර්ථික රටාවේ මුල් තැන හිමිවූයේ වී වගාවටය. කුඹුරු ගොවිතැන, හේන් ගොවිතැනින් සමන්විත වූ අපේ පැරැණි ගම්මාන ස්වයංපෝෂිත බවෙන් යුක්ත විය.පෙර සිංහල රජවරුන් අප රටේ වියළි කලාපයේ වැව් අමුණු සහ ඇළ මාර්ග ඉදිකරන ලද්දේ ප්‍රධාන වශයෙන් ම වී වගා බිම්වලට අවශ්‍ය ජලය සැපයීම සඳහාය. එම රාජ අනුග්‍රහය අප රට සහලින් ස්වයංපෝෂිත වීමට බෙහෙවින් ඉවහල් විය. එහෙත් 13 වන සියවසෙන් පසුව ඇති වූ විදේශ ආක්‍රමණ නිසා වී ගොවිතැන පරිහානියට පත් විය. ඒ හා සමඟම ජනතාව තෙත් කලාපයට සංක්‍රමණය වීම නිසා තෙත් කලාපයේ පවතින බිම්වල හා ගංඟා නිම්නවල වී වගාව ව්‍යාප්ත කෙරිණි. බටහිර ජනතාවගේ පැමිණීමත් සමඟ ජනතාව වෙ‍ෙළඳ ‍බෝග වගාවට නැඹුරුවීම නිසා වී වගාවට හිමි වූ ස්ථානය අහිමි විය.එහි ප්‍රතිඵලයක් වශයෙන් මෙරට ජනතාවට අවශ්‍ය ආහාර වර්ග පිටරටින් ගෙන්වා ගැනීමට සිදු විය. දේශීය ස්වයංපෝෂිත කෘෂි ආර්ථීකය ක‍ඩාවැටීමේ ආරම්භය මෙසේ සිදු විය.හෙළ රජ දවසේ අපගේ සිංහල රජවරුන් විසින් ඉතා දියුණු වාරි තාක්ෂණයක් සහිතව ඉතා උසස් වී වර්ග වගා කෙරිණ. එම වී වර්ග කෘමි සහ වල් උවදුරුවලට සාර්ථකව ඔරොත්තු දෙන ලද අතර සාරවත් අස්වැන්නක් ද ලැබිණ. මේ එසේ වගා කළ වී වර්ග කිහිපයකි.l කුරුලු තුඩඉතා ශක්ති ජනකය. වාජිකරණ ගුණ අතින් විශිෂ්ටය. සෙම මේදය නැති කරයි. සෙම් රෝග සුව කිරීමේ හැකියාවක් පවතී. කොලෙස්ටරෝල්, නහරගත මේදය ඇති අයට ඉතාමත් ගුණදායකය.l පච්චපෙරුමාල්මධු මේහයට දියවැඩියාවට විශිෂ්ටයි.l සුවඳැල්ශක්තිජනක, කටහඬ මිහිරි කරන, මුත්‍රා පිරිසිදු කරන, ශරීර වර්ණය ඇති කරන සුවඳැල් මදුමේහය ඇති අයටත් ඉතාමත් ගුණදායකය. ප්‍රණීත රසයෙන් හා සුවඳින් යුක්තය.l කළු හීනැටිප්‍රතිශක්තිය ඇතිකරයි. ශරීරයේ විස නැති කරයි. ශරීර බලය මානසික ශක්තිය වඩවයි.පුරාණයේ සී සෑම සඳහා ද වල් නෙළීම සඳහා ද කොළ මැඩීම, සුළං කිරීම සහ බැත ගෙන යාම සඳහා ගවයන් හා ලී නඟුල ගොවියන් විසින් යොදාගෙන ඇත.වර්තමානයේ යැපුම් කෘෂි ආර්ථිකයක් නොමැති අතර එහි ප්‍රතිඵලයක් වශයෙන් ස්වයංපෝෂිත ජීවන රටාවක් ද නොමැත. වී ගොවිතැන ව්‍යාපාරික වගාවක් වශයෙන් නිර්මාණය වී ඇත. ණය වී වගාකරන ගොවියා එම වී ටික විකුණා පාන් කඩෙන් මිලදී ගැනීමේ රටාවකට හුරු වී ඇත.ඉතා දියුණු රටවල්වල සිදුකරන ලද පර්යේෂණ අනුව සනාථ වී ඇති පරිදි බොහෝ දේශීය වී වර්ග වර්තමානයේ ඇති කෘමි උවදුරුවලට සාර්ථකව මුහුණ දීමේ හැකියාවක් ඇති බව සනාථ වී ඇත.වගා කරනු ලබන බෝගවලින් පලතුරු සහ වෙනත් කොටස් ප්‍රයෝජනයට ගෙන ශේෂය ගිනිබත් කිරීමට හෝ ප්‍රයෝජනයට නොගෙන දිරාපත් වීමට ඉඩ හැරීමට අපි පුරුදු වී සිටිමු. සත්ත්ව ශරීරවලින් ආහාරයට ගන්නා මාංශ කොටස් හැර සෙසු කොටස්වලින් ප්‍රයෝජනයට ගන්නේ ඉතා අල්ප වශයෙනි. කාබනික පොහොර යොදා වගාකරන ලද එළවළු සහ පලතුරුවලට අද විශාල ඉල්ලුමක් ඇත. ඒවාට කෘමි හා රෝග හානි වැලැඳීම අඩුය. එමනිසා කෘෂි රසායනික ද්‍රව්‍ය යෙදීමට සිදුවන්නේ කලාතුරකිනි. ඒවා ආරක්ෂාකාරී වේ. ස්වභාවික වේ. රසයෙන් හා ගුණයෙන් යුක්ත වේ. ඒ නිසා රෝග පීඩා දී බිය ද අඩු වේ.කාබනික පොහොරවල ප්‍රයෝජන1. පාංශු ජීවීන්ගේ වර්ධනය හා ක්‍රියාකාරීත්වය වැඩි වේ. ඒ නිසා ශාක පෝෂක වැඩි ප්‍රමාණයක් පැළෑටියට ලැබේ. ඊට අමතරව ප්‍රයෝජනවත් විවිධ රසායනික සංයෝගයක් ශාකයට ලැබේ.2. පාංශු වාතය වැඩි කරයි. මුල්වලට වැඩි වාතාශ්‍රයක් ලබා දෙයි. පස බුරුල් වෙයි.3. හොඳ ව්‍යුහයක් ඇති වී, මූල වර්ධනයට උපකාර වේ. මුල් පසේ ගැඹුරට ගමන් කරයි.4. පාංශු ජලයේ රඳවා තබාගැනීමේ හැකියාව වැඩි කරයි. ඒ නිසා පස වියළී යෑම අඩුවේ.බෝග වගාව සඳහා යොදාගත හැකි කාබනික පොහොර වශයෙන් භාවිතා කළ හැකි ද්‍රව්‍ය බොහෝ ඇත. ඒවා හඳුනාගැනීමේ පහසුව සඳහා මෙසේ වර්ග කළ හැක. බෝග ශේෂ, කොළ පොහොර, සතුන්ගේ මළ සහ මුත්‍රා, ගෘහස්ථ සහ නාගරික කසළ.වී වගාවේ දී පිදුරු භාවිතා කිරීමෙන් ප්‍රයෝජන රාශියක් ලබා ගත හැකිය. හෙක්ටයාරයකට පිදුරු ටොන් තුනකට වැඩි ප්‍රමාණයක් යොදන්නේ නම් නිර්දේශ කර ඇති පොටෑසියම් පොහොර ප්‍රමාණය සම්පූර්ණයෙන්ම නොයොදා වී ගොවිතැන් කළ හැකිය.අක්කරයකට වී බුසල් 80 ක් පමණ ලබාගන්නා කුඹුරකින් ලැබෙන පිදුරු ප්‍රමාණය එම කුඹුරට හෝ වෙනත් කුඹුරකට යෙදීම සඳහා ප්‍රමාණවත් වේ. මෙලෙස පිදුරු යෙදීමෙන් නිර්දේශිත නයිට්‍රජන් ප්‍රමාණයෙන් සියයට 10 ක් අඩු කළ හැකිය. මෙය යූරියා කි. ග්‍රෑ. 10 ක් පමණ වේ. ගොයම් කපා ගත් පසු පිදුරු කුඩා ගොඩවල් ලෙස ලියැද්ද තුළ තැන තැන ගොඩගසා දිරා යෑමට ඉඩ හැර පළමුවැනි බිම් හීයට පසු ලියද්ද පුරා විසුරුවා හැරිය යුතුය. ඒවා දෙවැනි හීය සමඟ මඩට යට කිරීමට පුළුවන. මෙසේ කිරීමෙන් වපුරන හෝ පැළ සිටුවන අවස්ථා‍ව එළඹීමේදී එයට බාධාවක් නොවන සේ පිදුරු දිරාපත් වී තිබෙනු දක්නට ලැබේ.දීර්ඝ කාලීනව පිදුරු භාවිතා කිරීමෙන් මහඟු ප්‍රයෝජන ලබාගැනීමට ගොවීන්ට හැකි වේ. සී සෑම් පහසුව, පස බුරුල් වීම, රසායනික පොහොරවලින් උපරිම ප්‍රතිඵල ලැබීම, වැඩි අස්වැන්නක් ලැබීම, රෝග සහ පළිබෝධකයින්ගෙන් ගොයමට වන හානි අඩු වීම. පිදුරු භාවිතයෙන් ලබාගත හැකි ප්‍රයෝජන කිහිපයකි. අනාදිමත් කාලයක සිට මිනිසුන් තමන්ගේ නිවස අවට එළවළු, පලතුරු, කුළුබඩු, ‍ඖෂධීය පැළෑටි, මල් සහ දැව ආදී ප්‍රයෝජනවත් හා අලංකාර ශාක වගා කොට පරිසරයට පිරිසිදුව හා අලංකාරව තබාගැනීමට ඉමහත් කැමැත්තක් දක්වන ලදී. නිවස අවට භූමියේ ප්‍රයෝජනවත් සහ අලංකාර ශාක වගාකිරීම ගෙවතු වගාව වශයෙන් හැඳින්විය හැකිය. ගෙවතු වගාව පවත්වාගෙන යෑම සඳහා ඉතා කුඩා ඉඩ ප්‍රමාණයක් වුවත් සෑහේ. තමන්ට අවශ්‍ය එළවළු හා පලතුරු ගෙවතු වගාව මගින් නිපදවා ගැනීමෙන් ලබාගත හැකි වාසි රාශියකි.* පවුලේ සාමාජිකයින්ට ප්‍රිය ජනක සමබර ආහාර වේලක් සකස් කර ගත හැකි වේ.* සීමිත සාධකයක් වන භූමියෙන් උපරිම ප්‍රයෝජන ලබාගත හැකි වේ.* නිවසේ හා ගෙවත්තේ අපද්‍රව්‍ය නැවත නැවත භාවිතා කිරීමට හැකිවීම නිසා ගෙවත්තේ පස සාරවත් වන අතර පරිසරය පිරිසිදු වේ.* ගෙවත්තක කෘෂිකාර්මික දැනුම පරපුරෙන් පරපුරට ද, අසල්වැසියන්ට ද බෙදාහරින පාසලක් බඳුය.* අවශ්‍ය විටක දී ඵල නෙළාගැනීමට හැකි වේ.* එළවළු, පලතුරු, දැව ඖෂධ සහ කුළු බඩු ආදී ශාක මගින් ආර්ථික වාසි රැසක් ලැබේ.* වස විසෙන් තොර, රස ගුණෙන් පිරි, පිරිසිදු, ආරක්ෂාකාරී අලුත් එළවළු සහ පලතුරු පරිභෝජනය කිරීමට අවස්ථාව සැලසේ.* ගතට ව්‍යායාම ද සිතට සතුට ද ලැබේ.කාර්මික සංවර්ධනය, නාගරීකරණය ආදී හේතු නිසා මෑත කාලයේ දී මිනිසුන් තම එදිනෙදා අවශ්‍යතා සපයා ගැනීම සඳහා වෙළෙඳපොළ වෙත යාමට පුරුදු වූ අතර එම ඉල්ලුම් සපුරාලීම සඳහා වානිජ මට්ටමේ බෝග නිෂ්පාදනය බිහි විය. අද ග්‍රාමීය ජනතාව පවා තම එළවළු හා පලතුරු අවශ්‍යතාව සපුරා ගැනීම සඳහා වෙළෙඳපොළ වෙත යෑමට පුරුදු වී ඇත. මේ හේතුවෙන් ඒ සඳහා ඇති ඉල්ලුම ඉහළ ගොස් ඇති අතර ඉල්ලුමට සරිලන සේ සැපයීම අපහසු වී ඇත. මේ නිසා මිලෙන් වැඩි, කෘෂි රසායනික ද්‍රව්‍ය යොදන ලද ගුණාත්මක බවින් අඩු හා පාරිභෝජනයට නුසුදුසු එළවළු හා පලතුරු වෙළෙඳපොළට ඉදිරිපත් වීම ආදී අහිතකර තත්ත්වයන්ට මුහුණදීමට පාරිභෝගිකයන්ට සිදු වී තිබේ.දේශීය යැපුම් කෘෂිකර්මයේ යථාර්ථය හඳුනාගත් වර්තමාන රජය දිවි නැඟුම වැඩසටහන වැනි සංවර්ධන ව්‍යාපෘති මගින් දේශීය ස්වයංපෝෂිත කෘෂිකර්මාන්තයක් නිර්මාණය කිරීමට කටයුතු කර ඇත. එමඟින් දේශීයව නිෂ්පාදනය කළ හැකි බෝග වර්ග වගාකර ඒවාට ආහාර ද්‍රව්‍ය ආනයනය අඩු කිරීමෙන් විදේශ විනිමය ඉතිරි කර ගැනීමට දායක වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n1403241</link>
    <topic>ජිනීවා ප්‍රශ්නය ගැන මල්වතු අස්ගිරි මහ නාහිමිවරු ප්‍රමුඛ සංඝ සභාව දැනුවත් කරන විශේෂ රැස්වීම අද</topic>
    <author>අසේල කුරුළුවංශ</author>
    <content>ජිනීවා ප්‍රශ්නය පිළිබඳ මල්වතු, අස්ගිරි උභය මහ විහාරීය මහ නායක ස්වාමින්ද්‍රයන් වහන්සේ දෙනම ප්‍රමුඛ විංශත්වර්ගික කාරක සංඝ සභාවේ නියෝජිත හිමිවරු දැනුවත් කිරීම සඳහා අද (24) පස්වරු 4ට මහනුවර ශ්‍රී දළදා මාලිගාවේ දී විශේෂ රැස්වීමක් පැවැත්වෙයි.මල්වතු අස්ගිරි මහ නායක හිමිවරු දෙනම ජනපති මහින්ද රාජපක්ෂ මහතාගෙන් කළ ඉල්ලීමකට අනුව අදාළ ප්‍රශ්නය පිළිබඳ මහා සංඝරත්න දැනුවත් කිරීමට ජනපතිතුමන් කඩිනමින් පියවර ගෙන මෙම සකැස්ම සූදානම් කළ බව අස්ගිරි පාර්ශ්වයේ ජ්‍යෙෂ්ඨ කාරක සංඝ සභික මැදගම ධම්මානන්ද හිමියෝ පැවසූහ.ජිනීවා සමුළුවේ කටයුතුවලට නිරන්තරයෙන් සම්බන්ධ වන විදේශ කටයුතු අැමැති ජී. එල්. පීරිස් මහතා හෝ වැවිලි කර්මාන්ත අමාත්‍ය මහින්ද සමරසිංහ මහතා මෙම අවස්ථාවට සහභාගි වීමට නියමිත බවද උන්වහන්සේ කීහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n1403242</link>
    <topic>අපි ගැන ඇති විශ්වාසය ජනතා තීන්දුවෙන් ලොවට පැහැදිලි වේවි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>අප රට පිළිබඳ ජිනීවාවල මොන තීන්දු ගත්තත් හිස නමන්නේ ජනතා තීන්දුවට පමණක් බව ජනාධිපති මහින්ද රාජපක්ෂ මහතා අවධාරණය කළේය.ඒ අය තීන්දු ගනිද්දී අපේ ජනතාවත් තීන්දුවක් ගන්නා බව පැවසූ ජනාධිපතිවරයා අප පිළිබඳ ඇති විශ්වාසය ජනතාව ඒ තීන්දුවෙන් ලොවට පැහැදිලි කර දෙනු ඇති බවත් පැවසීය.යුද්ධය නිමා කර රට සංවර්ධනය කරමින් ඉදිරියට යන විට යම් යම් ප්‍රශ්න මතු වන බව පෙන්වා දුන් ජනාධිපතිවරයා ඒ ප්‍රශ්න විසැඳීමට හැකියාව ඇත්තේ එක්සත් ජනතා නිදහස් සන්ධාන රජයට පමණක් බවත් සංවර්ධනය මෙන්ම රටේ අනෙකුත් ප්‍රශ්නත් විසැඳීමට තමා සූදානම් බවත් අවධාරණය කළේය.ජනාධිපති මහින්ද රාජපක්ෂ මහතා මේ අදහස් පළ කළේ බස්නාහිර හා දකුණු පළාත් සභා මැතිවරණයේ විජයග්‍රහණය වෙනුවෙන් එක්සත් ජනතා නිදහස් සන්ධානය සංවිධාන කරන ජන රැලි මාලවේ පිළියන්දල ජන රැලියට පෙරේදා (22) එක්වෙමිනි.ජනතාව හමුවට පැමිණීමට නොහැකි වී සිටින විපක්ෂය අද පිටරැටියන්ගේ සහාය පතන බව ප්‍රකාශ කළ ජනාධිපතිවරයා මේ ආණ්ඩුව එලවා දැමීමේ අරමුණින් ක්‍රියාත්මක වන ඔවුන් අප විදුලි පුටුවට ගෙන යාමට වුවද පසුබට නොවන බව ප්‍රකාශ කළේය. පිටරට මුදල්වලින් යැපෙන රාජ්‍ය නොවන සංවිධාන කිහිපයක් අපට එරෙහිව පිටරටට වාර්තා යවන්නට පටන් ගෙන ඇති බව පැවසූ ජනාධිපතිවරයා අපට ප්‍රවේසම් වන්නට සිදුව ඇත්තේ මේ අයගෙන් බවත් කියා සිටියේය.අපේ රටට ඇඟලි නොගසා තමන්ගේ වැඩක් බලා ගන්නා ලෙසට පණිවිඩය අපට විරුද්ධව කටයුතු කරන පිටරැටියන්ට ලබා දීමට මේ මැතිවරණයේ දී කටයුතු කරන ලෙසත් ජනාධිපතිවරයා ජනතාවගෙන් ඉල්ලා සිටියේය. මේ ආණ්ඩුව කියන දේ කරන කරන දේ කියන රජයක් බව පැවසූ ජනාධිපතිවරයා එදා 2005 දී ජනතාවට තමා පැවසූ අයුරින් ත්‍රස්තවාදය පරාජය කළ බවත් 2010 දී කී අයුරින් රට සංවර්ධනය කරා රැගෙන ගිය බවත් පැවසීය. අගමැති දි. මු. ජයරත්න, ඇමැතිවරුන් වන මෛත්‍රීපාල සිරිසේන, දිනේෂ් ගුණවර්ධන, බන්දුල ගුණවර්ධන, ගාමිණී ලොකුගේ, විමල් වීරවංශ, පාඨලී චම්පික රණවක මහත්වරුන් ද මෙහිදී අදහස් දැක් වූ අතර ජ්‍යේෂ්ඨ ඇමැති ඒ. එච්. එම්. ෆවුසි මහතා ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n1403243</link>
    <topic>ශ්‍රී ලංකා විරෝධී යෝජනාරට යළි පරිහානියටඇද දමන්න කරන වෑයමක්</topic>
    <author>අසේල කුරුළුවංශ</author>
    <content>ජිනීවා මානව හිමිකම් සමුළුව වෙත ශ්‍රී ලංකා විරෝධී යෝජනාවලියක් ඉදිරිපත් කිරීම අප රට යළි පරිහානිය වෙත ඇද දැමීමට යත්න දැරීමක් බව මල්වතු, අස්ගිරි මහනායක ස්වාමීන්ද්‍රයන් වහන්සේ දෙනම පවසති.මේ සමුළුව හරහා යළිත් වරක් සිරිලක ශාසනික, ජාතික, ආගමික, සාමාජික හා සංස්කෘතික සංහිඳියාව මහත් ප්‍රපාතයකට ඇද දැමීමට සැලැසුම් කිරීම මහා සංඝරත්නය ලෙස තමන්ට සතුටු විය නොහැකි බව ද උන්වහන්සේ දෙනම අවධාරණය කරති.මෙරට ජාතික ආගමික සාමාජීය හා සංස්කෘතික වශයෙන් මතුවන ගැටලු සහගත අවස්ථාවන්හිදී ඒවා සමනය කැර ගැනීමට අවශ්‍ය අනුශාසනා හා මාර්ගෝපදේශනය ලබාදීමේ ඓතිහාසික උරුමය මල්වතු අස්ගිරි උභය මහ විහාරයන්හී මහා සංඝරත්නය වෙත පැවරී ඇති බැවින් ඒ අනුව කටයුතු කිරීමට ජිනීවා ප්‍රශ්නය පිළිබඳ නිවැරදි අවබෝධයක් මහා සංඝරත්නයට ලබාදීම සඳහා රජයේ නියෝජිතයන් දෙදෙනකු යොමු කරන ලෙස මහනායක හිමිවරු දෙනම ජනාධිපතිවරයාගෙන් ඉල්ලීමක් කැර ඇත.විවිධ ජනමාධ්‍ය ඔස්සේ මේ වනවිට අදාළ ප්‍රශ්නය පිළිබඳව මතුවන පරස්පර විරෝධී අදහස් සම්බන්ධයෙන් නිසි අවබෝධයක් ලැබ එමඟින් මෙරට බෞද්ධ ජනතාවට මෙම ගැටලුව පිළිබඳව නිවැරදි අවබෝධයක් ලබාදී රටේ ස්වාධිපත්‍යය ආරක්ෂා කිරීම සඳහා ඔවුන් දැනුවත් කිරීමට මහා සංඝරත්නයට පෙරමුණු ගත හැකි බව ද මහනායක හිමිවරු මෙම ලිපියේ සඳහන් කැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n1403244</link>
    <topic>හිටපු ජනපතිනි චන්ද්‍රිකාගේ ක්‍රියා කලාපයදැඩි පිළිකුලෙන් හෙළා දකිනවා</topic>
    <author>මහින්ද අලුත්ගෙදර,අසේල කුරුළුවංශ සහ චූල බණ්ඩාර කුලසේකර</author>
    <content>ශ්‍රී ලංකාවට එරෙහිව ජගත් මානව හිමිකම් කවුන්සලයට යෝජනාවක් ඉදිරිපත්ව තිබෙන මෙවන් අවස්ථාවක ශ්‍රී ලංකාවේ හිටපු ජනාධිපතිනී චන්ද්‍රිකා බණ්ඩාරනායක කුමාරතුංග මහත්මියගේ ක්‍රියාකලාපය දැඩි පිළිකුළෙන් යුතුව හෙළා දකින බව මහ සඟරුවන ප්‍රමුඛ රජයේ මැති ඇමැතිවරු අවධාරණය කරති.ආගමික සිංහිඳියාවක් මෙරට නොමැති බවට ජාත්‍යන්තරයට අවශ්‍යය ප්‍රකාශ නිකුත් කිරීමට ප්‍රථම හිටපු ජනාධිපතිනිය කළ යුත්තේ එවැනි තත්ත්වයක් රටේ පවතින බව සාක්ෂි සහිතව ඔප්පු කර පෙන්වීම බව පේරාදෙණිය විශ්වවිද්‍යාලයේ ඉතිහාස අංශයේ මහාචාර්ය හඟුරන්කෙත ධීරානන්ද හිමියෝ පැවසූහ.අප රටට බලපෑම් කරන්නට මාන බලමින් සිටින කොටි හිතවාදී කණ්ඩායම්වලට පෙරළා අපට පහරදීමට අවශ්‍යය අවි ආයුධ සැපයීම හා සමාන තත්ත්වයක් හිටපු ජනපතිනියගේ ප්‍රකාශ තුළින් ඇතිවන බවද උන්වහන්සේ කීහ.සිංහල බෞද්ධයකු හා ඉස්ලාම් භක්තිකයකු ගුටි බැට හුවමාරුවක් කරගත් පමණින් රටේ ආගමික සංහිඳියාවක් නොමැති බව ප්‍රකාශ කිරීම බරපතළ වරදක් බවත් ආගමික ගැටුම් හා පෞද්ගලික ගැටුම් වෙන්වෙන්ව හඳුනා ගැනීමට මුලින් අපි සමත්විය යුතු බවත් ධීරානන්ද හිමියෝ ප්‍රකාශ කළහ.මෙරට ආගමික සංහිඳියාවක් නොමැති නම් මහනායක හිමිවරු හෝ වෙනත් ආගමික නායකයින් ඒ පිළිබඳ කිසිවක් කතා නොකර සිටීද යන්න හිටපු ජනපතිනිය ගෙන් ප්‍රශ්න කරන බවද උන්වහ්නසේ අවධාරණය කළහ.ජිනීවා මානව හිමිකම් සමුළුව පැවැත්වෙන කාල වකවානුව තුළ මෙවැනි මාතෘකා ගෙන එන්නේ සැලසුම් සහගතව රට අසීරුතාවට පත්කිරීම සඳහාද යන බරපතළ ගැටලුව පැනනගින බවද උන්වහන්සේ කීහ.ජ්‍යෙෂ්ඨ ඇමැති එස්. බී. නාවින්න- ආගමික සංහිඳියාව ගැන නැවත නැවත කතා කිරීම ඥානාන්විත ක්‍රියාවක් වන්නේ නැතැයි ජ්‍යෙෂ්ඨ ඇමැති එස්. බී. නාවින්න මහතා ප්‍රකාශ කළේය.තිස් වසරක යුද්ධය නිමා කොට ‍ලබාගත් අවසන් ප්‍රතිඵලයට මෙය නිගාවක් යැයි ද ඇමැතිවරයා කීය.වැඩිදුරටත් අදහස් දැක් වූ ඇමැතිවරයා මෙසේ ද සඳහන් කළේය. තිස් වසරක යුද්ධයෙන් පසු සිංහල, දෙමළ, මුස්ලිම්, බර්ගර් සියලු ජාතීන් සියලු ආගම් එකට එක්වුණා. එක රටක ශ්‍රී ලාංකිකයන් ලෙස එකම අරමුණක සිට කටයුතු කළා. මෙවන් ආගමික සංහිඳියාවකින් සිදුවන්නේ ආගම් අතර අනවශ්‍ය ඇවිස්සීමක්. සියලු ආගම්, සියලු ජාතීන් එක්වී රටේ ආගමික සංහිඳියාවක් ගොඩ නැගී තිබෙනවා. මේ ගැන නැවත නැවත කථා කිරීමට අවශ්‍ය නැහැ.ඇමැති තිස්ස කරල්ලියද්ද - අපේ රටට ආගමික සංහිඳියාවක් අලුතින් ස්ථාපිත කිරීමේ අවශ්‍යතාවක් නැතැයි කාන්තා හා ළමා කටයුතු ඇමැති තිස්ස කරල්ලියද්ද මහතා ප්‍රකාශ කළේය.ඇමැතිවරයා මෙසේ ද කීය.අපේ රටේ දැනටමත් ක්‍රමවත් ආගමික සංහිදියාවක් තිබෙනවා. අලුතින් එවැනි යෝජනාවක් අවශ්‍ය නැහැ. ජාත්‍යන්තරයට ඕනෑ ලෙස අපේ රට හැසිරවිය යුතු නැහැ. සිංහල, දෙමළ, මුස්ලිම් සියලු ජන කොටස් සර්ව ආගමික සමඟියකින් ජීවත් වෙනවා. නැති ප්‍රශ්න ඇති කළ යුතු නැහැ.ලෝකයේ රටවල්වලට අවශ්‍ය පරිදි අපේ රටට ආගමික සංහිඳියාවක් ගැන කතා කිරීම සුදුසු ක්‍රියාවක් නොවෙයි.උතුරුමැද මහ ඇමැති එස්.එම්. රංජිත් සමරකෝන් - ජිනීවා මෙහෙයුමේ හවුල්කාරියක වෙමින් චන්ද්‍රිකා කුමාරතුංග මහත්මිය ජනාධිපතිතුමාට නගා ඇති චෝදනාව ඇයගේ බංකොලොත්බාවය ප්‍රදර්ශනය කිරීමක් බව උතුරුමැද ප්‍රධාන ඇමැති එස්.එම්. රංජිත් සමරකෝන් මහතා සඳහන් කර සිටියි.ඇය පසුපස ඇයගේ තොරතුරු සෙවීමට ආණ්ඩුවට කිසිඳු අවශ්‍යතාවයක් නැතැයිද මේ රටේ ප්‍රතික්ෂේපවී ඇති ඈ පිළිබඳව අවධානය යොමු කර ගැනීමටත් ජිනීවා සඳහා රටේ නිදහසක් නොමැති බවට පෙන්වීමට ඇය දරනා මේ උත්සාහයන් වන්නේ ඇයගේම නිරුවත ප්‍රදර්ශනය වීමක් බවද රංජිත් සමරකෝන් මහතා පෙන්වා දෙයි.චන්ද්‍රිකා කුමාරතුංග මහත්මිය මේ සිදු කරන විහිළු ප්‍රකාශ හමුවේ ඇයගේ ඔළුව නරක්වීමක් සිදුවී ඇතැයි සමහරු ප්‍රකාශ කළත් ඇයගේ ඔළුව නරක්වූයේ 2005 මහින්ද රාජපක්ෂ මැතිතුමා ජයග්‍රහණය කිරීමෙන් පසුව බවද ප්‍රධාන ඇමැතිවරයා සඳහන් කර සිටියි.උසස් අධ්‍යාපන ඇමැති එස්.බී දිසානායක - ආණ්ඩුවේ ඔත්තු සේවා තමා පිළිබඳ දිඟින් දිඟටම සිදුකරන ඔත්තු බැලීම සහ තොරතුරු රැස් කිරීම හේතුවෙන් තමාගේ පෞද්ගලිකත්වයට බාධාවක් මෙන්ම ආරක්ෂාවට දැඩි තර්ජනයක් එල්ල වී තිබෙන බවට ඒ මහත්මිය විසින් ජනාධිපති මහින්ද රාජපක්ෂ මහතා වෙත ලිපියක් යොමුකර තිබෙන අතර එය නින්දා සහගත ක්‍රියාවක් බවද මෙවැනි අවස්ථාවක එවැනි ලිපියක් යොමු කිරීම හෙළා දකින බවද උසස් අධ්‍යාපන ඇමැති එස්.බී දිසානායක මහතා ප්‍රකාශ කරයි.මෙවැනි ලිපියක් යොමුකර තිබෙන්නේ ජගත් මානව හිමිකම් කවුන්සලයේදී ශ්‍රී ලංකාව සම්බන්ධයෙන් කතාබහට ලක්වන අවස්ථාවක බව පෙන්වාදෙන උසස් අධ්‍යාපන ඇමැතිවරයා හිටපු ජනාධිපතිවරියකටද රටේ ජීවත්වීමට නොහැකි තත්ත්වයෙන් ආරක්ෂාවට දැඩි තර්ජන පවතින බවට ලෝකය හමුවේ හුවා දැක්වීමට එමඟින් උත්සාහ කර තිබෙන බවද එය හුදෙක්ම රටට කළ ද්‍රෝහීකමක් බවද පෙන්වාදෙයි.මේ අතර ඇමැතිවරයා සදහන් කරන්නේ මේ ක්‍රියාව දෙමළ ජාතික සංධානය, මංගල සමරවීර, රනිල් වික්‍රමසිංහ මහත්වරුන් සමඟ එක්ව සංවිධානාත්මකව කළ ක්‍රියාවක් බවත් ඒ තත්ත්වය මේ රටේ බුද්ධිමත් ජනතාව නිවැරැදි ලෙස තේරුම්ගනු ඇති බවත්ය. ඇයගේ මෙවැනි ක්‍රියාකාරකම් ජිනීවාහි ජගත් මානව හිමිකම් කවුන්සලයට පොහොර දැමීමක් බව පෙන්වාදෙන ඇමැතිවරයා අපේ රටට එරෙහිව කඳවුරු බදින පිරිසක් වෙනුවෙන් සහාය පළකිරීමේ අරමුණින් මෙවැන්නක් කිරීම දේශද්‍රෝහී ක්‍රියාවක් බවද සඳහන් කරයි.වසර 11ක කාලයක් රට පාලනය කාලය තුළ කිසිඳු සේවය මේ රට වෙනුවෙන් සිදුනොකළ හිටපු ජනාධිපතිනී චන්ද්‍රිකා බණ්ඩාරනායක මහත්මිය අවසානයේ 2000 වර්ෂය වනවිට රටට දායාද කළේ සෘණ 1.4ක ආර්ථික වර්ධන වේගයක් බවද එම යුගය සහ වත්මන් ජනාධිපති මහින්ද රාජපක්ෂ මහතාගේ පාලන කාලය සමඟ සංසන්දනය කිරීමේදී ඒ මහත්මියට ලජ්ජා වියයුතු බවද සිහිපත් කරයි. ඊට අමතරව වැඩිදුරටත් අදහස් දක්වමින් ඒ මහතා ප්‍රකාශ කරන්නේ ශ්‍රී ලංකාවේ වත්මන් ජනාධිපති මහින්ද රාජපක්ෂ මහතා තම රට වෙනුවෙන් සිදුකර තිබෙන සේවාවෙන් ලක්ෂයෙන් එකක් හෝ හිටපු ජනාධිපතිනී චන්ද්‍රිකා බණ්ඩාරනායක මහත්මිය සිදුනොකළ බවයි.සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු - මේ සම්බන්ධයෙන් අදහස් පළකරමින් සමූපකාර හා අභ්‍යන්තර වෙළෙඳ ඇමැති ජේන්ස්ටන් ප්‍රනාන්දු මහතා ප්‍රකාශ කරන්නේ ඉතාම අපහසුවෙන් දිනාගත් සාමය විනාශ කිරීමට කවුරුන් හෝ උත්සාහ කරන්නේ නම් ඔහුට හෝ ඇයට එරෙහිව පරීක්ෂණ පවත්වන ලෙස රජයෙන් ඉල්ලීමක් කරන බවයි. පසුගිය 2005 වසරේ පැවැති ජනාධිපතිවරණයේදී චන්ද්‍රිකා බණ්ඩාරනායක කුමාරතුංග මහත්මිය සහාය දුන්නේ වත්මන් ජනාධිපති මහින්ද රාජපක්ෂ මහතාට නොව රනිල් වික්‍රමසිංහ මහතාට බවද ඒ මහතා සිහිපත් කරයි.හිටපු ජනාධිපතිනිය මෙවැනි ලිපියක් යොමුකිරීම අපේ මාතෘභූමිය ව්‍යාකූල කිරීමට උත්සාහ කරන ජාත්‍යන්තර ප්‍රජාවට පණිවුඩයක් ලබාදී තිබෙන බව පවසන ජොන්ස්ටන් ප්‍රනාන්දු මහතා රටේ ජාතික ආරක්ෂාව වෙනුවෙන් මූලිකත්වය දියයුතු බවද ජාතික ආරක්ෂාවට තර්ජනයක් වන කිසිඳු ක්‍රියාවක් සඳහා අවස්ථාව නොදිය යුතු බවද කියාසිටී.ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල- මේ අතර ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා ප්‍රකාශ කරන්නේ හිටපු ජනාධිපතිනී චන්ද්‍රිකා බණ්ඩාරනායක මහත්මිය තමන්ගේ රට සම්බන්ධයෙන් කිසිඳු සැළකිල්ලක් නොදක්වන බවත් ශ්‍රී ලංකාවට එරෙහි ජගත් මානව හිමිකම් කවුන්සල ක්‍රියාකාරකම් සම්බන්ධයෙන් රටේ සියලුම පුරවැසියන් අවධානය යොමුකළ යුතු බවත්ය. කලක් මේ රට පාලනය කළ ජනාධිපතිනිය වශයෙන් ඇයගේ ක්‍රියාකලාපය යෝග්‍ය නොවන බවද කෙහෙලිය රඹුක්වැල්ල මහතා කියාසිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n1403245</link>
    <topic>ප්‍රධාන සැකකරුවෝ දෙදෙනා අත්අඩංගුවට</topic>
    <author>විජයානි එදිරිසිංහ</author>
    <content>බොරැල්ල පොලිසියේ හිටපු පොලිස් ස්ථානාධිපති පොලිස් අධිකාරි ප්‍රසාද් සිරිවර්ධන මහතා ඝාතනය කිරීමේ සිද්ධියට සම්බන්ධ ප්‍රධාන සැකකරුවන් දෙදෙනා පෙරේදා (23) රාත්‍රියේ රහස් පොලිසිය මගින් අත්අඩංගුවට ගෙන තිබේ.මොවුන් දෙදෙනා එම අපරාධ සිද්ධියෙන් පසු පලාගොස් ත්‍රිකුණාමලය සහ රත්නපුර ප්‍රදේශවල සැඟව සිටිය දී මෙසේ අත්අඩංගුවට ගෙන තිබේ.ඉලංදාරි පේඩිගේ සරත් (51) සහ නුවරපක්ෂ පේඩිගේ නිමල් (33) යන හංවැල්ල තුන්නාන ප්‍රදේශයේ පදිංචිකරුවන් දෙදෙනෙක් මෙසේ අත්අඩංගුවට ගෙන ඇති අතර ප්‍රසාද් සිරිවර්ධන මහතාට මරු කැඳවූ ගස් කපා එම උද්ඝෝෂණය සැලැසුම් කර ක්‍රියාත්මක කර ඇත්තේ ‍ෙමාවුන් දෙදෙනා විසින් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පැවැසීය.සැකකරුවන් අද (24) අවිස්සාවේල්ල අධිකරණය වෙත ඉදිරිපත් කිරීමට නියමිත අතර රහස් පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n1403246</link>
    <topic>සන්ධාන කොළඹ දිසා විජයග්‍රාහී රැලිය මාලිගාවත්තේ දී අද ජනපති ප්‍රධානත්වයෙන්</topic>
    <author>ධනුෂ්ක ගොඩකුඹුර</author>
    <content>එක්සත් ජනතා නිදහස් සන්ධානයේ කොළඹ දිස්ත්‍රික් විජයග්‍රාහී තෙවැනි ජන රැලිය ජනාධිපති මහින්ද රාජපක්ෂ මහතාගේ ප්‍රධානත්වයෙන් මාලිගාවත්ත පී. ඩී. සිරිසේන ක්‍රීඩාගංණයේ දී අද (24) සවස හතරට පැවැත්වේ.එළැඹෙන බස්නාහිර හා දකුණු පළාත් සභා මැතිවරණයේ ජයග්‍රහණය තහවුරු කිරීමේ අරමුණින් එක්සත් ජනතා නිදහස් සන්ධානය මැතිවරණය පැවැත්වෙන දිස්ත්‍රික් හයේ මෙම වියජග්‍රාහී ජන රැලි මාලාව පවත්වනු ලබයි. අගමැති දි. මු. ජයරත්න මහතා ප්‍රමුඛ එක්සත් ජනතා නිදහස් සන්ධාන සහෝදර පක්ෂ නායකයන්, මැති ඇමැතිවරුන් ඇතුළු පිරිසක් මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n1403247</link>
    <topic>ජිනීවා යෝජනා ඉවත දමන්නැයිජගත් සංවිධානයකින් ඉල්ලීමක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව ඉදිරිපත්කර ඇති යෝජනාව ප්‍රතික්ෂේප කරන ලෙස ශ්‍රී ලංකාවේ සාමය සඳහා ලෝක සංවිධානය විසින් එක්සත් ජාතීන්ගේ මානව හිමිකම් කවුන්සිලයෙන් විශේෂ ඉල්ලීමක් කර තිබේ.ලෝකයේ විවිධ රටවල වෙසෙන සිවිල් සමාජ සංවිධාන සහ ක්‍රියාකාරීන් පනස් එක් දෙනකුගෙන් සමන්විත මෙම සංවිධානය විසින් එම ඉල්ලීම සිදුකර ඇති බව වාර්තා වෙයි.එක්සත් ජාතීන්ගේ සංවිධානයේ මහ ලේකම්වරයාගේ විශේෂඳ කමිටු වාර්තාව සහ බ්‍රිතාන්‍ය චැනල් 4 වීඩියෝපටය පාදක කරගනිමින් ශ්‍රී ලංකාවට එරෙහි යෝජනාව ඉදිරිපත් කර ඇති බව එම සංවිධානය පෙන්වා දී තිබෙන අතර එමඟින් ශ්‍රී ලංකාවට සිදුවන හානි දායක තත්ත්වය සම්බන්ධයෙන් ද කරුණු දක්වා තිබේ. කෙසේ වුවද ඔවුන් පවසන්නේ අදාළ මූලාශ්‍ර පිළිගත නොහැකි බවයි.එමෙන්ම මානව හිමිකම් කඩවීම් සම්බන්ධයෙන් විමර්ශනයක් සිදුකිරීමට මානව හිමිකම් කාර්යාලයට තනිව ඉදිරිපත්වීමේ හැකියාවක් ව්‍යවස්ථානුකූලව නොමැති බව ද සාමය සඳහා ලෝක සංවිධානය පෙන්වා දී ඇත.එබැවින් මෙම තත්ත්වය එක්සත් ජාතීන්ගේ ප්‍රතිපත්තීන් බිඳ දැමීමක් බව පවසන ශ්‍රී ලංකාවේ සාමය සඳහා ලෝක සංවිධානය චැනල් 4 නාලිකාවේ වීඩියෝපටයට ප්‍රතිචාර වශයෙන් ස්විස්ටර්ලන්තය මූලික කරගත් 'යුනිටි ෆෝ යුනයිටඩ් ශ්‍රී ලංකා' නමැති සංවිධානය විසින් 'ද ලාස්ට් පේස්' නමැති කෙටි චිත්‍රපටය මානව හිමිකම් කවුන්සිලයේ ක්‍රියාකාරීන් හා නියෝජිතයින් හමුවේ ප්‍රදර්ශනය කිරීමට පියවර ගෙන ඇති බව වාර්තා වෙයි.මානව හිමිකම් කවුන්සිලයට ඉදිරිපත්ව ඇති යෝජනාවට එරෙහිව බ්‍රිතාන්‍යය, ප්‍රංශය සහ ඉතාලියේ වෙසෙන ශ්‍රී ලාංකිකයින් පසුගිය දින කිහිපයේ දී විරෝධතා ව්‍යාපාරවල නිරත වූ අතර අදාළ යෝජනාවලියට සහයෝගය ලබානොදෙන ලෙස බලකරමින් මානව හිමිකම් කවුන්සිලය අභියස දී යුරෝපයේ වෙසෙන ශ්‍රී ලාංකිකයින්ගේ සහභාගීත්වයෙන් අද(24) දිනයේ දැවැන්ත උද්ඝෝෂණයක් සංවිධානය කර ඇති බව ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n1403248</link>
    <topic>විදෙස් ශ්‍රී ලාංකිකයෝ 5000ක්අද ජිනීවාවලට රොක් වෙති</topic>
    <author>පණ්ඩුක සමරසේකර</author>
    <content>රටට එරෙහි ජිනීවා යෝජනා යුක්තිසහගත නොවන හෙයින් ඒවා හකුලාගන්නා ලෙස බල කරමින් විදෙස් ගත ශ්‍රී ලාංකිකයෝ 5000 ක් අද (24) ජිනීවාහි එක්සත් ජාතීන්ගේ මානව හිමිකම් මූලස්ථානය ඉදිරිපිටදී දැවැන්ත විරෝධතා රැලියක් පවත්වති.එක්සත් රාජධානිය, නෝර්වේ, ස්වීඩනය, ඔස්ට්‍රේලියාව සහ කැනඩාව යන රටවල ශ්‍රී ලාංකීය පිරිසක් මෙම දැවැන්ත විරෝධතා රැලියට එක්වෙති. යුරෝපයේ එක්සත් ශ්‍රී ලාංකීය සංවිධානය විසින් මෙම විරෝධතා උද්ඝෝෂණය මෙහෙයවති.මීට පෙරද යුරෝපා රටවල වෙසෙන ශ්‍රී ලාංකීය ජනතාව ජිනීවා යෝජනාවලට එරෙහිව දැවැන්ත උද්ඝෝෂණ සංවිධානය කළ අතර එහි ප්‍රථම උද්ඝෝෂණය පැවත්වූ‍ෙය් ලන්ඩන්හි පිහිටි බ්‍රිතාන්‍ය අගමැතිවරයාගේ නිල නිවස ඉදිරිපිටදීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n1403249</link>
    <topic>ආණ්ඩුවට එරෙහි මාධ්‍ය ප්‍රචාරයටඑක්තරා එම්බසියකින් මිලියන දස දහසක්</topic>
    <author/>
    <content>ශ්‍රී ලංකා ආණ්ඩුවට එරෙහිව දැවැන්ත මාධ්‍ය ප්‍රචාරක මෙහෙයුමක් ක්‍රියාත්මක කිරීමට එක්තරා තානාපති කාර්යාලයක් රුපියල් මිලියන දස දහසකට වැඩි මුදලක් මෙරට තිබෙන ප්‍රධාන පෙළේ ප්‍රචාරක ආයතන කිහිපයකට ලබා දී ඇති බව ද මේ සඳහා ම එම දැන්වීම් ප්‍රචාරක ආයතන කිහිපය එකට එකතු කර තාවකාලික එක් ප්‍රචාරක ආයතනයක් නිර්මාණය කර ඇති බව ද ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා කරුණු අනාවරණය කරයි.මෙම රුපියල් මිලියන දස දහසකට අධික මුදල ඔවුන් ලබා දී ඇත්තේ ඉහත සඳහන් ප්‍රචාරක ආයතන සියල්ලටම එක ලෙස බෙදී යන ආකාරයට බවත් ඒ තුළින් ඔවුන් බලාපොරොත්තු වන්නේ වත්මන් රජය කෙරෙහි මහජනයා තුළ ඇති විශ්වාසය බිඳ දැමීම බවත් ඇමැතිවරයා අවධාරණය කරයි.රුපියල් මිලියන 110ක පමණ වියදමින් ප්‍රතිසංස්කරණය කරන ලද කොළඹ 14, ග්‍රෑන්ඩ්පාස් “සමගිපුර” මහල් නිවාස ව්‍යාපෘතිය ජනතා අයිතියට පත්කිරීම සඳහා ඊයේ (23) පැවැති උත්සවයේ දී ඇමැති විමල් වීරවංශ මහතා මෙම තොරතුරු අනාවරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n14032410</link>
    <topic>ජාතික හා ජාත්‍යන්තර දේශපාලන දැනුමමහජන නියෝජිතයන්ට අවශ්‍යයි</topic>
    <author>උපාලි කරුණාරත්න</author>
    <content>ජාතික හා ජාත්‍යන්තර දේශපාලන දැනුම මහජන නියෝජිතයන්ට අවශ්‍ය බව මෙවර පළාත් සභා මැතිවරණයට එක්සත් ජනතා නිදහස් සන්ධානයෙන් කොළඹ දිස්ත්‍රික්කයට ඉදිරිපත්ව සිටින මල්ෂා කුමාරණතුංග මහත්මිය ප්‍රකාශ කරයි.එවැනි උගත් මහජන නියෝජිතයන් මැතිවරණ වලින් තෝරා පත් කර ගැනීමෙන් රටට යහපතක් සිදු වන බව කී කුමාරණතුංග මහත්මිය විදේශයන්ගෙන් රටට එල්ල වන අයහපත් බලපෑම් වලට නිසි පිළිතුරු ලබා දීමට දක්ෂයන් පෙරමුණ ගත යුතු බවද පැවසීය.ඇය මේ අදහස් පළ කළේ පසුගියදා අවිස්සාවේල්ල ප්‍රදේශයේ පැවැති මහජන රැළියකට සහභාගි වෙමිණි.අද අපේ රට ඉතා තීරණාත්මක අවස්ථාවකට පැමිණිලා තිබෙනවා. අපගේ විරුද්ධවාදීන් ජිනීවා සමුළුව හරහා අපව දැඩි පීඩනයකට පත් කරන්නටයි උත්සාහ කරන්නෙ. අප ඔවුන්ගේ ප්‍රහාර වලට නිවැරැදිව මුහුණ දිය යුතුයි.වසර තිහක ත්‍රස්තවාදය අවසන් කිරීමට නායකත්වය ලබා දුන් ජනාධිපතිතුමාව අප ආරක්ෂා කර ගන්න ඕනෙ. විදේශ බලපෑම් වලට යට නොවී එතුමා අභීතව ත්‍රස්තවාදය විනාශ කිරීමට තීන්දු කළ නිසා අද සිංහල , දෙමළ , මුස්ලිම් ජනතාව නිදහසේ බියෙන් සැකෙන් තොරව ජීවත් වෙනවා. කවුරු මොනවා කීවත් ජනාධිපතිතුමා නිවැරැදි ස්ථාවරයේ සිටි නිසා තමයි ආරක්ෂක හමුදාවන්ට ත්‍රස්තවාදය විනාශ කිරීමට හැකි වුණේ.ඉදිරියේදී පැවැත්වෙන බස්නාහිර සහ දකුණු පළාත් සභා මැතිවරණ ප්‍රතිඵලය දෙස ජිනීවා සිට ජාත්‍යන්තර ප්‍රජාව දැඩි විමසිල්ලෙන් බලා සිටිනවා. එම විරුද්ධවාදීන් උත්සාහ කරන්නෙ රට ජයග්‍රාහීව පෙරට ගෙන යන මහින්ද රාජපක්ෂ මැතිතමාගේ රජය පෙරළා දමන්නයි. ජිනීවාවල එම උත්සාහයට අප කිසි සේත්ම ඉඩ නොතැබිය යුතුයි. ජිනීවා සිට ක්‍රියාත්මක වන එම කණ්ඩායමට දිය හැකි හොඳම පිළිතුර තමා මෙවර පළාත් සභා මැතිවරණයෙන් එක්සත් ජනතා නිදහස් සන්ධානයට අති විශිෂ්ට ජයග්‍රහණයක් ලබා දීම. එවිට ඔවුන් තේරුම් ගනීවි රටේ ජනතාව මේ රජය සමඟ ශක්තිමත්ව බැඳී සිටින බව පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n14032411</link>
    <topic>මහීගර්ජනාරාම පුරාණ ශ්‍රී මහා විහාරයේ 44 රියන් බුද්ධ ප්‍රතිමා වහන්සේ නිරාවරණය කිරීමේපුණ්‍යෝත්සවය ජනාධිපතිගේ සහභාගිත්වයෙන්</topic>
    <author>මහින්ද අලුත්ගෙදර</author>
    <content>වාද්දූව, පොහද්දරමුල්ල මහීගර්ජනාරාම පුරාණ ශ්‍රී මහා විහාරයේ අභිනවයෙන් ඉදිකරන ලද 44 රියන් බුද්ධ ප්‍රතිමා වහන්සේ නිරාවරණය කිරීමේ පුණ්‍යෝත්සවය ජනාධිපති මහින්ද රාජපක්ෂ මහතාගේ සහභාගිත්වයෙන් පෙරේදා (22) පස්වරුවේ සිදු කෙරිණි.වසර 700ක පමණ ඉතිහාසයකට උරුමකම් කියන මේ විහාරස්ථානය පෞරාණික වටිනාකම් රැසකින් සමන්විත වන අතර එය මේ රටේ සම්බුදු සසුන වෙනුවෙන් අමිල මෙහෙවරක් ඉටුකරයි.එම විහාරස්ථානය වෙත ගිය ජනාධිපති මහින්ද රාජපක්ෂ මහතා පළමුව ආගමික වතාවත්වල නිරතව ආශිර්වාද ලබා ගත් අතර ප්‍රථම මල් පූජාව ද සිදුකෙළේය. එම විහාරස්ථානයේ නව බුද්ධ ප්‍රතිමා වහන්සේ නිරාවරණය කිරීම වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා අතින් සිදුවිණි.විහාරාධිපති කළුතර පළාතේ උප ප්‍රධාන සංඝනායක පූජ්‍ය පොහද්දරමුල්ලේ ශාන්තාලෝක හිමිපාණන් වහන්සේ බැහැ දුටු ජනාධිපති මහින්ද රාජපක්ෂ මහතා උන් වහන්සේගේ සුවදුක් විමසා සමරු තිළිණයක් ද පිළිගැන්වීය.ශ්‍රී ලංකා අමරපුර මහා සංඝ සභාවේ උත්තරීතර මහ නායක භාෂාත්තර විශාරද අග්ගමහා පණ්ඩිත අතිපූජ්‍ය දවුල්දෙන ඤාණිස්සර හිමිපාණන් වහන්සේටද සමරු තිළිණයක් පිළිගැන්වීම මෙහිදී සිදු කෙරිණි.අමරපුර මූලවංශික මහා නිකායේ පූජ්‍ය කොස්ගොඩ සරණංකර තිස්ස මහා නායක හිමිපාණන් වහන්සේ, විහාරාධිකාරී පූජ්‍ය කිරම ආනන්ද හිමිපාණන් වහන්සේ ප්‍රමුඛ මහා සංඝරත්නය, ප්‍රවාහන ඇමැති කුමාර වෙල්ගම මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n14032412</link>
    <topic>හම්බන්තොට දුප්පත්කම එහෙමමයි කියන සජිත්ගේ ඇස් අන්ධ වෙලාද?</topic>
    <author>වීරකැටිය සමූහ</author>
    <content>හම්බන්තොට දිස්ත්‍රික්කයේ තිබුණ දුප්පත්කම තාමත් ඒ විදියටම තියෙනවා කියා සජිත් ප්‍රේමදාස මහත්තයා කියන්නෙ එයාගෙ ඇස්දෙක පොට්ට වෙලාද දන්නේ නැතැයි ආපදා කළමනාකරණ ඇමති මහින්ද අමරවීර මහතා පැවසීය. මෙවර දකුණු පළාත් මැතිවරණය සඳහා එජනිසයෙන්හම්බන්තොට දිස්ත්‍රික්කයට ඉදිරිපත් වී සිටින අපේක්ෂකයින්ගේ ජය තහවුරු කිරීම සඳහා අඟුණකොළපැලැස්ස තලම්පෝරුව මංසන්ධියේදී පැවති මැතිවරණ ප්‍රචාරක රැස්වීමක් අමතමින් ඇමතිවරයා එසේ පැවසීය.එහිදී තව දුරටත් කථා කළ ඇමති මහින්ද අමරවීර මහතා මෙසේද කීය. 1994 ට පෙර මේ ගම්මාන තිබුණේ කොහොමද කියා මා අමුතුවෙන් කියන්න ඕන නැහැ එදා මේ ගම්වලට ජලය තිබුණේ නැහැ.හරි හැටි මාර්ග තිබුණේ නැහැ. ඉස්කෝලවල තිබුණේ පොල් අතුසෙවිලි කළ ගොඩනැගිලියි. වීරකැටිය ඉඳල අඟුණකොලයට යන කොට උලු සෙවිලි කළ ගෙවල් කීයද තිබුණේ. අද උලු නැති ගෙවල් කීයද කියල තමයි අහන්න වෙන්නෙ.අපි ඉස්කෝලෙ යන කාලෙ කාපට් පාරවල් දකින්න නම් මාතරින්එහා හෝ රත්නපුරයෙන් එහා යන්න ඕනෑ.අද දරුවන් ගෙදරින් එළියට බහින්නේ කාපට් පාරට. මහින්ද රාජපක්ෂ ජනාධිපති තුමාගෙ ආණ්ඩුව රට සංවර්ධනය කරන්න පටන් ගත්තෙ යුද්ධය තිබෙන කාලයෙදී මයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n14032413</link>
    <topic>බාල වයස් ළමයින් 9ක් සිඟමනේ යොදවාදවසට දහස් ගණනක් සොයන කාන්තාවක් දැලේ</topic>
    <author>විජයානි එදිරිසිංහ</author>
    <content>බාලවයස්කාර ළමයින් 9 දෙනෙකු සිඟමනේ යොදවා දිනකට රුපියල් දහස් ගණනක ආදායමක් උපයන ජාවාරම්කාර කාන්තාවක් සමඟ එම ළමයින් 9 දෙනා දඹුල්ල පොලිසිය මඟින් පෙරේදා (22) අත්අඩංගුවට ගෙන තිබේ.මේ කාන්තාව එම ජාවාරම කරගෙන ගොස් ඇත්තේ එම දරුවන්ගේ මාපියන්ගේද සහාය ඇතිව බවට ලැබුණු තොරතුරු මත ඔවුන් ද පොලිසිය වෙත කැඳවා ප්‍රශ්න කර ඇත. මේ එක් දරුවෙක් දිනකට රුපියල් දහසකට වැඩි මුදලක් උපයන අතර ඔවුන්ගේ මාපියන්ට සුළු මුදලක් දී ඉතිරි මුදල මෙම ජාවාරම්කාර කාන්තාව තමා සන්තකයේ තබා ගනී. දිනපතා එම දරුවන් ත්‍රිරෝද රථයකින් පූජනීය ස්ථාන, බස් නැවතුම්පොළ ඇතුළු මහජනයා ගැවසෙන ස්ථානවලට රැගෙන ගොස් බස්සවා ඔවුන්ට සිඟමන් යැදීමේදී කරනු ලබන පාඨද උගන්වා ඇතැයි පැවසේ.දඹුල්ල පොලිසියට ලැබුණු තොරතුරක් මත වැටලීම් සිදුකර ඇය අත්අඩංගුවට ගෙන ඇත. මේ ජාවාරම පිළිබඳ පොලිසිය ළමාරක්ෂක අධිකාරිය ද දැනුවත් කර තවදුරටත් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n14032414</link>
    <topic>හාරිස්පත්තුවේ අරියවංශාලංකාර හිමිගේ අපවත්වීමසම්බුද්ධ ශාසනයට පිරිමැසිය නොහැකි පාඩුවක්</topic>
    <author>ඉන්දික පොල්කොටුව</author>
    <content>සම්බුද්ධ ශාසනයේ චිරස්ථිතිය උදෙසා අනුපමේය මෙහෙවරක නිරත වූ හරිස්පත්තුවේ අරියවංශාලංකාර හිමියන්ගේ අපවත්වීම සම්බුද්ධ ශාසනයටත්, රටටත්, ජාතියටත් පිරිමැසිය නොහැකි පාඩුවක් බව මහනුවර දිස්ත්‍රික් පාර්ලිමේන්තු මන්ත්‍රී ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පවසයි.උතුම් ශාසනික මෙහෙවරක නිරත වූ උන්වහන්සේ වචනයේ පරිසමාප්ත අර්ථයෙන්ම සංඝ පීතෘවරයකු බව ඇමැතිවරයා කියා සිටියේය.විදේශීය නිල සංචාරයක් සඳහා සහභාගිවී සිටින ඇමැතිවරයා ජපානයේ සිට උන්වහන්සේගේ අපවත්වීම පිළිබඳව ශෝක පණිවුඩයක් නිකුත් කරමින් මේ බව සඳහන් කරයි.අධ්‍යාපනඥයකු, කථිකාචාර්යවරයකු, ධර්මදේශකයකු මෙන්ම වියත් හිමිනමක්, මහා පඬිරුවනක්, සුමධුර ධර්ම දේශකයාණන් හිමිනමක් ලෙස ලෝක ජනතාව ඉදිරියේ නමක් දිනා ගත්තේය.සිංහල, දෙමළ, මුස්ලිම් ජනතාව සිය ඥාතිවරුන් ලෙස ආමන්ත්‍රණය කළ අරියවංශාලංකාර හිමියෝ කන්ද උඩරට මහනුවර හාරිස්පත්තු‍ෙව් ජන්මලාභය ලබා හාරිස්පත්තුව කන්ද උඩරටටම පහනක් වූ බව ඇමැතිවරයා කීය.උන් වහන්සේ ගිහි ජීවිතය හා පැවිදි ජීවිතය තුළ පෙන්වූ ආදර්ශය සමස්ත ගිහි පැවිදි ජනතාවගේ ජීවිතවලට ආදර්ශය වූ බව ඇමැතිවරයා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=n14032415</link>
    <topic>ධීවර අමාත්‍යාංශයෙන් ‘මාළු සුප්’ කැටයක්</topic>
    <author/>
    <content>ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ උපදෙස් පරිදි මේ වන විටත් ධීවර අමාත්‍යාංශය මාළු සුප් කැටයක් සකස් කිරීම ආශ්‍රිතව පර්යේෂණාත්මක අත්හදා බැලීම් කිරීමට කාර්මික තාක්ෂණ ආයතනයට (ITI) භාරදී තිබේ.මෙම මාළු සුප් කැටය නිෂ්පාදනයේදී ලබාගත යුතු අමුද්‍රව්‍ය, රසායන ද්‍රව්‍ය හා කළ යුතු රසායනාගාර පර්යේෂණ හා විෂ්ලේෂණ සහිතව සුප් කැටය නිර්මාණය සඳහා රු. ලක්ෂ 3 ½ක් පමණ වැය වේ. ඒ සඳහා අත්තිකාරම් මුදලක් මේ වන විටත් අමාත්‍යාංශය මඟින් ගෙවා ඇත.මෙහිදී මාළු සුප් කැට නිර්මාණය සඳහා මාළු වර්ග කීපයක් ඇසුරින් පර්යේෂණ පැවැත්වෙන අතර එහි ජලයේ ද්‍රව්‍ය බව හා එහි ඉන්ද්‍රිය ගෝචර බව, සුප්කැට කල් තබාගැනීමේ ක්‍රමවේද හා පෝෂණ අගය නිර්ණය කිරීමද කාර්මික තාක්ෂණ ආයතනයේ පර්යේෂණ වලදී සිදු කෙරේ.එකී පර්යේෂණ කටයුතු අවසන් කළ වහාම මෙම මාළු සුප් කැටය වෙළෙඳපළට හඳුන්වා දීමට ධීවර අමාත්‍යාංශය බලාපොරොත්තු වේ.මෙහිදී අදහස් දක්වමින් කතා කළ ඇමැති වෛද්‍ය රාජිත සේනාරත්න මහතා මෙසේද පැවසීය.අපේ ර‍ටේ ජනතාවට අවශ්‍ය සත්ව ප්‍රෝටීන් වලින් සියයට 66ක්ම ලබාදෙන්නේ මාළු පරිභෝජනයෙනුයි. එම නිසා මත්ස්‍ය නිෂ්පාදනය වැඩිකිරීම තුළින් මෙරට ජනතාවගේ ප්‍රෝටීන් ඌනතාවය අවම කර, මන්දපෝෂණය දුරු කිරීමට හැකිවෙනවා. මේ නිසා අප රටේ ඒකපුද්ගල ප්‍රෝටීන් පරිභෝජනය සඳහා ප්‍රධානතම සාධකයවී තිබෙන්නේ මාළු මඟින් ප්‍රෝටීන් අවශ්‍යතාව සම්පූර්ණ කර ගැනීමයි. එය ප්‍රතිශතයක් ලෙස ගත් කළ සියයට 66ක් වෙනවා. ඒ වගේම සියට 27ක් මස් අනුභවය තුළින්ද සියයට 22ක් කිරි පානය තුළින්ද තවත් සියයට 7ක් බිත්තර අනුභවයෙන්ද තම ප්‍රෝටීන අවශ්‍යතාව සපුරා ගන්නවා. මේනිසා මම කල්පනා කළා මාළු ප්‍රෝටීන් වලින් පරිපූර්ණ වූ සුප්කැටයක් නිර්මාණය කරන්න. ඒ සඳහා අපට කාර්මික තාක්ෂණ ආයතනය සහයෝගය ලබා දෙනවා. මෙහි පර්යේෂණ කටයුතු අවසන් වූ වහාම අපි මේ මාළු ප්‍රෝටීන් සපිරි සුප් කැටය වෙළෙඳ පොළට නිකුත් කරනවා. එය ඕනෑම අයකුට ඉතාමත් පහසු මිලට අරගෙන වතුර දමා සුප් එකක් ආකාරයට සකස් කරගෙන පානයට ගන්න පුළුවන්.මේ මඟින් මාළු පාරිභෝජනය වැඩි කර 2016 වන විට මෙරට පවතින මන්දපෝෂණ තත්ත්වය අවම මට්ටමට ගෙන ඒමට මම බලාපොරොත්තු වෙනවා යැයි පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=r1403241</link>
    <topic>මිනුවන්ගොඩට අංග සම්පූර්ණ මූලික රෝහලක්</topic>
    <author>මිනුවන්ගොඩ සමූහසිරිසේන අත්තනායක</author>
    <content>මිනුවන්ගොඩ දිසා රෝහල මූලික රෝහලක් බවට පත්කිරීමට සෞඛ්‍ය අමාත්‍යාංශය පියවර ගෙන ඇත. මේ සදහා බස්නාහිර පළාත් සභා සෞඛ්‍යසේවා දෙපාර්තමේන්තුව අවශ්‍ය මූලික කටයුතු සකස් කර ඇත.මේ රෝහල සදහා ශල්‍යාගාර සංකීරණයක්, ලේ බැංකුවක්ද ඉදිකිරීමට සහ දස ලක්ෂන 150ක මුදලක් ස්ථාපිත කර ඇත. අවශ්‍ය ගොඩනැගිලි ඉදිකොට අවසන් කර ඇති අතර ප්‍රසව හා නාරිවේදහි ළමා රෝග විශේෂඥයින් අනුයුක්ත කර අවට මූලික රෝහල්වල තදබදය අඩු කිරීමට පියවර ගෙන ඇත.බස්නාහිර හිටපු ප්‍රධාන ඇමැති ප්‍රසන්න රණතුංග මහතාගේ මැදිහත්වීම මත ‍මේ රෝහල නවීකරණය කීරීම සිදුවිය.ඡායාරූපයෙන් දැක්වෙන්නේ ශල්‍යාගාර සහිත නව රෝහල් ගොඩනැල්ලයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=r1403242</link>
    <topic>ගොවි විශ්‍රාම වැටුප් ප්‍රදානය බඩල්ගමදී</topic>
    <author>දිවුලපිටිය විශේෂ</author>
    <content>“කිසි දිනක අමුඩ නොගහපු අය අමුඩ ගසාගෙන ගොවි විශ්‍රාම වැටුප් ඉල්ලා කොළඹ උද්ඝෝෂණ කරනවා මා දුටුවා” යැයි ආර්ථික සංවර්ධන නියෝජ්‍ය ඇමැති හා විශේෂ කැබිනට් ඇමැති ඇස්.ඇම්. චන්ද්‍රසේන මහතා දිවුලපිටියේ බඩල්ගමදී පැවැසීය.ඒ මහතා එසේ පැවැසුවේ ‍බඩල්ගම ගොවිජනසේවා කාර්යාලයේ පැවැති ගොවි විශ්‍රාම වැටුප් ප්‍රදානය කිරීමේ උත්සවයකදීය.වැඩිදුරටත් කරුණු දැක්වූ ඇමැතිවරයා, 95,000ක පමණ ගොවි පිරිසකට පසුගිය කාලයේදී එය ලබා ගැනීමට නොහැකි වුණා. ඒ ගොවීන්ගෙන් සුළු පිරිසක් විපක්ෂයේ අසත්‍ය ප්‍රචාරවලට රැවටුණා. ඒ රැවටුන අයයි උද්ඝෝෂණ කළේ.ගොවි විශ්‍රාම වැටුප ආරම්භ කළේ 1987දී. එයට රුපියල් දස ලක්ෂ 1500ක් වෙන් කළ යුතු වුවත් දුන්නේ රුපියල් දස ලක්ෂ 750යි. මුලදී මසකට රුපියල් 250යි ගෙව්වේ. රණසිංහ ප්‍රේමදාස ජනාධිපතිතුමාගේ කාලෙදී එම විශ්‍රාම වැටුප රුපියල් 500ක් දක්වා වැඩි කළත් භාණ්ඩාගාරයෙන් මුදල් දුන්නෙ නැහැ. චන්ද්‍රිකා ජනාධිපතිතුමියගේ කාලෙදි එම වැටුප රුපියල් 1,000ක් කළත් ඒකටත් භාණ්ඩාගාරයෙන් මුදල් ලැබුණේ නැහැ. මේ හේතු නිසයි මේක කඩා වැටෙන තත්ත්වයට පත් වුණේ. ජනාධිපතිතුමා ගොවි විශ්‍රාම වැටුප ලබා දෙන්න භාණ්ඩාගාරයෙන් රුපියල් ලක්ෂ 1000ක් සහ ගොවි සෙත ලොතරැයියෙන් රුපියල් ලක්ෂ 13,500ක් ලබා දුන්නා. රක්ෂණ බාරකාර අරමුදලෙන්ද මුදල් ලබා දුන්නා.මේ අලුත් වැඩපිළිවෙළට අනුව වයස අවුරුදු 60–63 අතර අය සඳහා රුපියල් 1000ක්ද, අවුරුදු 63ට වැඩි අයට රුපියල් 5,000 දක්වා ලැබෙනවා. අද ජනවාරි මාසයේ වැටුප ප්‍රදානය කරනවා. අනෙක් මාසවල වැටුපත් තැපැල් මගින් ලබා දෙනවා. අප්‍රේල් වැටුප කලින් ෙදනවා. මෙහිදී 800ක පමණ ගොවි පිරිසකට විශ්‍රාම වැටුප් ලැබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=r1403243</link>
    <topic>ශ්‍රි ලංගම විශ්‍රාමිකයන් 188කටදස ලක්ෂ 70ක පාරිතෝෂික මුදල්</topic>
    <author>පිළියන්දල විශේෂ ෂෙල්ටන් විදිසිංහ</author>
    <content>අද ශ්‍රි ලංගම සේවය කොට විශ්‍රාම ලබා ඇති සේවකයන් 188 දෙනකු සදහා රුපියල් දස ලක්ෂ 70ක පාරිතෝෂික සදහා චෙක්පත් ලබා දෙන බව කම්කරු හා කම්කරු සබඳතා ඇමැති ගාමිණි ලොකුගේ මහතා පැවැසුවේය.ඇමැතිවරයා එසේ පැවැසුවේ පසුගියදා කම්කරු මහලේකම් කාර්යාලිය ශ්‍රවනාගාරයේදි ශ්‍රි ලංකා ගමනාගමන මණ්ඩලයේ සේවකයින් සදහා පාරිතෝෂික මුදල් ලබාදිමේ අවස්ථාවට සහභාගිවෙමිනි.වැඩිදුරටත් ඒ පිළිබඳ අදහස් දැක්වූ ඇමැතිවරයා - ලංගම සේවය කොට විශ්‍රාම ලැබු බොහෝ දෙනෙක් පසුගිය කාලයේ පාරිතෝෂික මුදල් ලබාගැනිමට නොහැකිව ඉතා දුෂ්කරතාවකට පත් වූවා‍. මේ ගැන අවධානය යොමුකල ජනාධිපතිතුමා කැබිනට් පත්‍රිකාවක් ඉදිරිපත් කර ලංගම සේවක මහතුන්ගේ පාරිතෝෂික මුදල් ගෙවිම කම්කරු දෙපාර්තමේන්තුවට පැවරුවා. නැතිම් එම මුදල් ලංගම නිලධාරීන් බස්රථ, ටයර් හා වෙනත් දේ මිලදී ගන්න යොදවන‍වා. මේ මුදල් ගෙවිමටත් ලංගම නිලධාරීන් විරුද්ධයි. ඔවුන්ගෙන් කොටසක් ගෙවීම් නතරකරන ලෙසට උසාවියෙන් තහනම් නියෝගයක් ගත්තා. ජනාධිපතිතුමා නිතිපති දෙපාර්තමේන්තුව සමග සාකච්චා කිරීමේ ප්‍රථිපලයක් ලෙස කොට කම්කරු දෙපාර්තමේන්තුවෙන් මේ පාරිතෝෂික ගෙවිමට මහා භාණ්ඩාගාරය අනුමත කළා. මේ වන විට විශ්‍රාම ගිය 4212කට ගෙවීම් කර අවසන්. ජනතාකරනය කිරිමේදි එම සේවක මහත්වරුන් ලංගම සේවයට බැදුන දින සිට සේවා කාලය ගණනය කර ගෙවිම් කළා. එමෙන්ම පළමුව 2010-2011 වර්ෂවල විශ්‍රාම ගිය අයට ගෙවිම් කළා. මේ වන විට මිය ගිය අය සිටින බැවින් ඔවුන්ටද ඉදිරියේදී ගෙවිම් කරනවා. තවත් 2000ක් පමණ සේවක පිරිසකට ගෙවිමට ඇති බැවින් ඒවාද ඉදිරියේදි ගෙවිමට කටයුතු කරනවා. මේ වන විට දස ලක්ෂ 4210ක් ගෙවා අවසන්‍. අද දින දස ලක්ෂ 70ක් ගෙවීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=r1403244</link>
    <topic>අපරාධ රැසකට සම්බන්ධ ලියාපදිංචිඅපරාධකාරියක් අත්අඩංගුවට</topic>
    <author>අතුරුගිරිය විශේෂ වික්‍රම සමරසිංහ</author>
    <content>අපරාධ නඩු රැසකට සම්බන්ධ කාන්තාවක් හොර බඩුත් සමඟ මීගමුව කුරන ප්‍රදේශයේදී අතුරුගිරිය පොලිසිය විසින් අත්අඩංගුවට ගෙන ඇත. ඇය සැමියාගෙන් සහ 24 වියැති පුතාගෙන් වෙන්ව තනිව ජීවත් වූ මැදිවියේ කාන්තාවකි.අතුරුගිරිය කහන්තොට ප්‍රදේශයේ ව්‍යාපාරිකයකුගේ නිවසක සේවයට පැමිණ දින 5ක් තුළදි එම නිවසේ තිබූ රුපියල් 635,000ක රන්භාණ්ඩ ඇතුළු දේපළ හොරා ගෙන ගොස් ඇති බවට පසුගියදා අතුරුගිරිය පොලිසියට ලද පැමිණිල්ලක් අනුව මෙසේ අත්අඩංගුවට ගෙන ඇත. නිවසින් ඇය ගත් බඩු අතර රන්මාල, රන් වළලු, මංගල මුදුව, ඩිජිටල් කැමරාවක් සහ වටිනා මැණික් ගලක්ද වේ.ගෘහ සේවිකාවන් සහ සාත්තු සේවිකාවන් සපයන කොට්ටාව ප්‍රදේශයේ රැකියා ඒජන්සි ආයතනයක් මගින් ඇය එම නිවසට පැමිණ ඇත. ඇය විවිධ දුරකථන සමාගම්වලින් ලබාගත් දුරකථන සිම් 25ක් භාවිතා කර ඇත. හොරකමෙන් පසුව එම දුරකථන ඇය විසන්ධි කර ඇත. ඒවා ගත් ලිපිනය වූයේ පන්නිල, උතුරු මිල්ලව, ලිහිරියා ගම වුවද එහි ඇය නොසිටි බැවින් ඇයගේ ජාතික හැදුනුම්පතේ ලිපිනයට අනුව මීගමුව පොලිසිය කුරන ප්‍රදේශයේදී අවස්ථා කිහිපයකදී සොයා තිබේ.රන්බඩු විකුණා සුව පහසු ජීවිතයක් පවත්වාගෙන ගිය ඇය ලියාපදිංචි කාන්තා අපරාධකාරියකි. ඇය අවිස්සාවේල්ල පොලිසියටද අපරාධ වෙනුවෙන් සොයමින් සිටින අතර ඇයට ගාලු මහේස්ත්‍රාත් අධිකරණයේ නඩු 3ක්ද, ගංගොඩවිල මහේස්ත්‍රාත් අධිකරණයේ නඩුවක්ද, නිට්ටඹුව උසාවියේ නඩුවක්ද, ගල්කිස්ස උසාවියේ නඩුවක්ද කඩුවෙල උසාවියේ නඩුවක්ද, මීගමුව උසාවියේ නඩුවක්ද ඇති අතර ඇය ඒවාට පෙනී නොසිට සැඟවී සිට ඇත. අතුරුගිරිය පොලිසියේ ස්ථානාධිපති පොලිස් පරීක්ෂක සංජීව මහානාම මහතාගේ උපදෙස් පිට අපරාධ අංශ ස්ථානාධිපති උප පොලිස් පරීක්ෂක ලලිත් වන්නිආරච්චි මහතා ඇතුළු නිලධාරීන් ඇය කඩුවෙල මහේස්ත්‍රාත් අධිකරණයට යොමු කර රක්ෂිත බන්ධනාගාර ගතකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=s1403241</link>
    <topic>ශ්‍රී ලංකාව අද නෙදර්ලන්තය සමඟ සටනට</topic>
    <author/>
    <content>නෙදර්ලන්ත කණ්ඩායම කිසිසේත්ම අඩුවෙන් තක්සේරු නොකරන බවත් තරගය ජයග්‍රහණය කළ හැකි හොඳම කණ්ඩායම යොදවන බවත් ශ්‍රී ලංකා විස්සයි20 ක්‍රිකට් නායක දිනේෂ් චන්දිමාල් කියයි.බංග්ලාදේශයේ පැවැත්වෙන විස්සයි20 ලෝක කුසලාන තරගාවලියේ ශ්‍රී ලංකාව අද ඔවුන්ගේ දෙවැනි තරගයට පිවිසෙමින් නෙදර්ලන්තය සමග තරග වදියි.තරගය පැවැත්වෙන චිතගොං නුවර සහුර් අහමඩ් චවුද්රි ක්‍රීඩාංගණයේ ඊයේ පැවැති මාධ්‍ය හමුවේදී අදහස් දැක්වූ චන්දිමාල්, නෙදර්ලන්තය පමණක් නොව වෙනත් ඕනෑම කණ්ඩායමක් ශ්‍රී ලංකාව විසින් අවතක්සේරු නොකරන බව පවසා සිටියේය.ශ්‍රී ලංකාව පසුගිය තෙමස තිස්සේ බංග්ලාදේශයේ ක්‍රිකට් ක්‍රීඩා කරමින් සිටියද පෙරේදා දකුණු අප්‍රිකාව සමග පැවැති තරගය සඳහා ලැබුනේ සම්පූර්ණයෙන් වෙනස් තණතිල්ලක් බව චන්දිමාල් කියා සිටියේය.“විකට්ටුවේ තණකොළ තිබුනට පන්දුව පරණ වුනායින් පස්සේ වේග පන්දු යවන්නන්ට එතරම් සහායක් තිබුණේ නැහැ. පන්දුවේ ඉපිළීමකුත් තිබුණා” චන්දිමාල් කීවේය. ශ්‍රී ලංකාව ජය ගත් පෙරේදා තරගය අවසන් අවස්ථාවේදී තියුණු මුහුණුවරක් ගත්තේය. “තරගය ජය ගැනීමට හැකිවීම ගැන හරිම සතුටුයි. කුසල් හා ඇන්ජි හොඳින් ක්‍රීඩා කළා.”නෙදර්ලන්තය දක්ෂ කණ්ඩායමක් බව චන්දිමාල් පිළිගත්තේය. “නමුත් අපි ගාව තුරුම්පු තියෙනවා. හොඳ පිතිකරුවන් ඉන්නවා. හොඳ පන්දු යවන්නන් ඉන්නවා.”අද තරගය සඳහා යොදවන ශ්‍රී ලංකා කණ්ඩායම පිළිබඳව තවමත් සිතා නැති බවත් එහෙත් තරගය ජයගත හැකි හොඳම කණ්ඩායමට යොදවන බවත් ඔහු ප්‍රකාශ කළේය.පෙරේදා තරගයේදී කුසල් ජනිත්ගේ ශරීරයට පන්දුවක් වැදුනු බවත් එහෙත් ඔහු දැන් සම්පූර්ණ සුවය ලබා සිටින බවත් චන්දිමාල් පවසා සිටියේය.“කුසල්ට දැන් හොඳයි. කණ්ඩායමේ අනෙක් ක්‍රීඩකයනුත් හොඳ ක්‍රීඩා යෝග්‍යතාවයෙන් ඉන්නවා. ආබාධ කිසිවක් නැහැ.”කුසල් ජනිත් පෙරේරා ශ්‍රී ලංකා කණ්ඩායමට ඉතාමත් වැදගත් ක්‍රීඩකයෙක් බවද ශ්‍රී ලංකා විස්සයි20 ක්‍රිකට් නායකයා කියා සිටියේය.“කුසල් ප්‍රධාන ක්‍රීඩකයෙක්. තරගයේ ස්වරූපය වෙනස් කරන්නෙක්. දක්ෂ ක්‍රිකට් ක්‍රීඩකයෙක්. මේ තරගාවලිය පුරාම එයා පිත්තෙන් දස්කම් දක්වාවි කියා මා අපේක්ෂා කරනවා.”තිලකරත්න ඩිල්ෂාන්ගේ ඇඟිල්ලේ ආබාධය දැන් සම්පූර්ණයෙන්ම සුව වී ඇතැයි ප්‍රකාශ කළ චන්දිමාල්, “එයා පන්දු යවන්න පුළුවන් තත්ත්වයක ඉන්නවා. අවශ්‍ය වුනොත් අපි එයාට පන්දුව බාර දෙනවා” යනුවෙන්ද පවසා සිටියේය.ඩිල්ෂාන් පිතිකරණයේ අසාර්ථක වීම පිළිබඳව නැගුනු ප්‍රශ්නයකට චන්දිමාල් පිළිතුරු දුන්නේ සැහැල්ලුවෙනි. “ඒක මේ ක්‍රීඩාවේ හැටියි. පිතිකරුවෙකුට ඒ වගේ අවස්ථා තියෙනවා.”නෙදර්ලන්තය සතුව වේගවත් පිතිකරු පෙලක් සිටින හෙයින් තම කණ්ඩායම ඒ ගැන විමසිලිමත්ව සිටින බව කී දිනේෂ් චන්දිමාල් නෙදර්ලන්තය හා අයර්ලන්තය අතර පැවැති මූලික වටයේ තරගය තමා නැරඹූ බව සඳහන් කර සිටියේය.නෙදර්ලන්තය මෙවර තරගාවලියේ ‘සුපිරි දහය’ වටයට පිවිසියේ විස්සයි20 ක්‍රිකට් ක්‍රීඩාවේ හොඳම ලකුණු හඹා යාමක් ප්‍රදර්ශනය කරමිණි. ඕවර 13 යි පන්දු 3කදී ඔවුන් ලකුණු 190ක් හඹා ගියේ ප්‍රතිවාදී අයර්ලන්තය මෙන්ම ‘සුපිරි දහය’ වටයට පිවිසීමට පෙරුම් පුරමින් සිටි සුදුසුකම් ලබා ගැනීමේ වටයේ ‘බී’ කොටසේ අනෙක් ප්‍රතිවාදියා වූ සිම්බාබ්වේ කණ්ඩායමේද හදවත් බිඳ දමමිණි.ඒ තීරණාත්මක තරගයේදී අයර්ලන්තය කඩුලු 4කට ලකුණු 189ක දැවැන්ත මුළු ලකුණු සංඛ්‍යාවක් ලබා ගෙන සිටියේය. ‘බී’ කොටසේ ලකුණු ලබා ගැනීමේ වේගය අතින් අංක 3 සිට අංක 1 ට පැනීමට නම් නෙදර්ලන්තය ඕවර 14 යි පන්දු 2ක් ඇතුළත මේ ඉලක්කය සපුරා ගත යුතුව තිබිණි. ඒ අනුව ඔවුන් පළමු පන්දුවේ සිටම අධි වේගයෙන් ලකුණු රැස්කර ගත යුතුව තිබිණි.මේ ඉලක්කය හඹා යා හැකි බවට නෙදර්ලන්ත කණ්ඩායමට විශ්වාසයක් ලබා දෙමින් ස්ටීවන් මයිබර්ග් ‘විදුලි වේගයෙන්’ ලකුණු 50ක් ලබා ගත්තේය. ඉන්පසුව ටොම් කූපර් හයේ පහර හයක් සමග ලකුණු 45ක් රැස් කළේය. අවසානයේ වෙස්ලි බැරසි, පන්දු තුනක් ඉතිරිව තිබියදී දැවැන්ත හයේ පහරක් එල්ල කරමින් නෙදර්ලන්තයට ‘සුපිරි දහය’ වටයේ ස්ථානයක් තහවුරු කර දුන්නේය. ශ්‍රී ලංකාව අද තරගයේදී විශේෂයෙන් මේ පිතිකරුවන් ගැන අවධානය යොමු කිරීම වටී.මෙවැනි ආකාරයේ ක්‍රීඩාවක් කිරීමට අද තරගයේදී තම කණ්ඩායම බලාපොරොත්තු වන බව නෙදර්ලන්ත නායක පීටර් බෝරන් ඊයේ මාධ්‍යවේදීන් හමුවේ කියා සිටියේය. “විස්සයි20 ක්‍රිකට් ක්‍රීඩාවේදී ඕනෑම දෙයක් සිදුවිය හැකියි. සුපිරි දහය වටයට පිවිසීමම ලොකු දක්ෂතාවක්. තරගාවලියේ මෙතරම් දුරක් හෝ පැමිණීම ගැන අපි ආඩම්බර වෙනවා.”නෙදර්ලන්ත කණ්ඩායමට බංග්ලාදේශ ක්‍රිකට් ලෝලීන්ගෙන් ඉහළ ප්‍රතිචාරයක් ලැබී තිබේ.“ඉස්සරහටත් එයාලා අපිට ‘සපෝට්’ කරාවි කියලා මම බලාපොරොත්තු වෙනවා” යැයි බෝරන් කියා සිටියේය.“අපි ශ්‍රී ලංකා-දකුණු අප්‍රිකා තරගය බැලුවා. ශ්‍රී ලංකාව මේ තරගාවලියේ සිටින ඉතාමත් දක්ෂ කණ්ඩායමක්” යැයි නෙදර්ලන්ත නායකයා වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=s1403242</link>
    <topic>සමස්ත ශූරයා බුද්ධික : ශූරිය නිලූකා ශ්‍යාමලී</topic>
    <author/>
    <content>ශ්‍රී ලංකා ගුවන් හමුදාවේ 63වැනි සංවත්සරයට සමගාමීව 15වැනි වරටත් පැවැති ගුවන් හමුදා පාපැදි සවාරියේ සමස්ත ශූරතාව අත්කර ගැනීමට ගුවන් හමුදා 'ඒ' කණ්ඩායමේ බුද්ධික වර්ණකුලසූරිය සමත්විය. එහි දෙවැනි හා තුන්වැනි ස්ථාන ද ගුවන් හමුදාවේ සමන්ත ලක්මාල් හා තිළිණ නිරන්ත දිනා ගත්හ.‍ සමස්ත පිරිමි තරගයේ ජයග්‍රාහකයාට රුපියල් ලක්ෂ තුනක ත්‍යාග මුදලක් හිමිවිය.ශ්‍රී ලංකා පාපැදි සම්මේලනයේ අධික්ෂණය යටතේ අදියර තුනකින් යුතුව පැවැති මේ තරගයේ පළමු අදියර කොළඹ සිට දඹුල්ල දක්වාත්, දෙවැනි අදියර දඹුල්ලේ සිට වවුනියාව දක්වාත් පැවැති අතර අවසන් අදියර වවුනියාවේ සිට යාපනය දක්වා පැවැත්විණි. සමස්ත පිරිමි තරගය කිලෝමීටර් 411කින් සමන්විත විය. අවසන් අදියරේ ජය හිමිකර ගනු ලැබුවේ ගුවන් හමුදාවේ මධුසංඛ පෙ‍රේරා විසිනි. දෙවැනි ස්ථානය හිමිවූයේ ගුවන් හමුදාවේ සමන්ත ලක්මාල්ටය.දෙහිවල ගල්කිස්ස නගර සභාවේ ගාමිනී ජයවර්ධන තුන්වැනි ස්ථානය දිනා ගත්තේය. මේ අතර පිරිමි තරගයට සමගාමීව කිලෝමීටර් 82.1ක් ආවරණය වන පරිදි පැවැති කාන්තා තරගයේ ජයග්‍රහණය හිමිකර ගැනීමට දෙහිවල ගල්කිස්ස නගර සභාවේ නිලූකා ශ්‍යාමලී සමත්වූවාය. යාපනය සිට පේදුරුතුඩුව හරහා නැවතත් යාපනය දක්වා පැවැති මේ තරගයේ ජයග්‍රාහිකාවට රුපියල් පනස්දහසක ත්‍යාග මුදලක් හිමිවිය. මෙහි දෙවැනි ස්ථානය නාවික හමුදාවේ යූ.ඩී.ශ්‍රියාලතාට හිමිවූ අතර ගුවන් හමුදාවේ දිනේෂා දිල්රුක්ෂි තුන්වැනි ස්ථානය අත්කර ගත්තාය.අබාන්ස් සමාගමේ පූර්ණ අනුග්‍රහයෙන් පැවැත්වෙන ගුවන් හමුදා පාපැදි සවාරියේ ත්‍යාග ප්‍රදානෝත්සවය ගුවන් හමුදාපති එයාර් මාෂල් කෝලිත ගුණතිලක මහතාගේ ප්‍රධානත්වයෙන් පැවැත්විණි.උතුරු ප්‍රදේශයේ පාපැදි තරගකරුවන්ට දේශීය පාපැදි පිටියේ දස්කම් දැක්වීමට දිරිගැන්වීමක් ලෙස උතුරු පළාතේ ස්ටෑන්ඩර්ඩ් වර්ගයේ කාන්තා පාපැදි තරගයක් ද පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=s1403243</link>
    <topic>ඩක්වර්ත්-ලුවිස් ක්‍රමවේදයෙන්නවසිලන්තයට ලකුණු 9ක ජයක්</topic>
    <author/>
    <content>එංගලන්තය හා නවසිලන්තය අතර චිතගොංහි පෙරේදා පැවැති අනෙක් ලෝක කුසලාන තරගයෙන් නවසිලන්තයට ඩක්වර්ත් – ලුවිස් ක්‍රමවේදයට අනුව ලකුණු 9ක ජයක් හිමි විය.මේ තරගයේ පළමුව පන්දුවට පහර දුන් එංගලන්තය කඩුලු 6කට ලකුණු 172ක් රැස්කර ගත් අතර නවසිලන්තය ඕවර 5යි පන්දු 2කදී එක් කඩුල්ලක් පමණක් දැවී ලකුණු 52ක් ලබා ගෙන සිටියදී වැසි ඇද හැලිනි. ඒ වන විට ඩක්වර්ත් – ලුවිස් ක්‍රමවේදයට අනුව නවසිලන්තය ලකුණු ලබා ගැනීමේ වේගය අතින් එංගලන්තයට වඩා ඉදිරියෙන් සිටි බැවින් ඔවුනට මේ ජයග්‍රහණය අත්විණි.ලකුණු 32කට කඩුලු 2ක් ලබා ගැනීමට අමතරව දක්ෂ පන්දු රැකීමකද නිරත වෙමින් උඩ පන්දු දෙකක් රැක ගත් නවසිලන්තයේ කොරී ඇන්ඩර්සන් තරගයේ වීරයා ලෙස නම් කෙරිණි.තරගය නතර වන විට නවසිලන්ත පිලේ කේන් විලියම්සන් හා නායක බ්‍රෙන්ඩන් මැකලම් පිළිවෙලින් ලකුණු 24ක් හා 16ක් ලබා ගෙන නොදැවී ක්‍රීඩා කරමින් සිටියහ. මාටින් ගප්ටිල් ලකුණු 11කට දැවී ගොස් සිටියේය.එංගලන්තය වෙනුවෙන් මයිකල් ලම්බ් ලකුණු 33ක්ද, මොයීන් අලි ලකුණු 36ක්ද, ජොස් බට්ලර් ලකුණු 32ක්ද, රවි බොපාරා නොදැවී ලකුණු 24ක්ද ලබා ගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=s1403244</link>
    <topic>කුසල්ගේ පිතිහරඹයෙන් ශ්‍රී ලංකාවට ජයග්‍රාහී ආරම්භයක්</topic>
    <author/>
    <content>දර්ශනීය පිතිහරඹයක නියැලෙමින් ‘තරගයේ වීරයා’ කුසල් ජනිත් පෙරේරා ලබා දුන් සාර්ථක ආරම්භය මත ශ්‍රී ලංකාව විස්සයි20 ලෝක කුසලාන තරගාවලියේ ජයග්‍රාහී ආරම්භයක් ලබා ගනිමින් දකුණු අප්‍රිකාව ලකුණු 5කින් පෙරේදා පරාජය කළේය.බංග්ලාදේශයේ චිතගොං නුවර සහුර් අහමඩ් චවුද්රි ක්‍රීඩාංගණයේ පැවැති තරගයේ ශ්‍රී ලංකාව කඩුලු 7ක් දැවී ලබා ගත් ලකුණු 165 හඹා ගිය දකුණු අපි‍්‍රකාවට අවසානයේ රැස්කර ගත හැකිවූයේ කඩුලු 8කට ලකුණු 160කි.තරගයේ පළමු ඕවරයේදීම ලකුණු 15ක් රැස්කර ගත් කුසල් ජනිත් වේගවත් පිතිකරඹයක යෙදෙමින් පන්දු 40කින් ලකුණු 61ක් ලබා ගත්තේ හතරේ පහර හයක් හා හයේ පහර තුනක් එල්ල කරමිණි. ඉන්පසුව ඇන්ජලෝ මැතිව්ස් පන්දු 32කින් ලකුණු 43ක් රැස් කළ අතර හතරේ පහර 3ක් හා හයේ පහරකින් ඔහුගේ ඉනිම හැඩවී තිබිණි.මැතිව්ස් හා නායක දිනේෂ් චන්දිමාල් පස්වැනි කඩුල්ල වෙනුවෙන් ඕවර 3.2ක් ඇතුළත ලකුණු 31ක් එක් කළද චන්දිමාල්ට මේ තරගයේ ලබා ගැනීමට හැකිවූයේ ලකුණු 12ක් පමණි. ජ්‍යෙෂ්ඨ පිතිකරුවන් වන තිලකරත්න ඩිල්ෂාන් බින්දුවකටත්, මහේල ජයවර්ධන ලකුණු 9කටත්, කුමාර් සංගක්කාර ලකුණු 14කටත් දැවී ගියහ.කාසියේ වාසිය දිනා ගෙන පළමුව පන්දුවට පහර දෙමින් ශ්‍රී ලංකාව වාර්තා කළ කඩුලු 7 ට ලකුණු 165 ඔවුන් දකුණු අප්‍රිකාවට එරෙහිව ජාත්‍යන්තර විස්සයි20 තරග බිමේ ලබා ගත් වැඩිම මුළු ලකුණු ප්‍රමාණය විය. මීට පෙර ශ්‍රී ලංකාව දකුණු අප්‍රිකානුවන්ට එරෙහිව ලබා ගෙන තිබූ වැඩිම මුළු ලකුුණු සංඛ්‍යාව 164ක් විය. ඒ පසුගිය වසරේ හබ්බන්තොටදීය.කුසල් ජනිත් ශ්‍රී ලංකා ඉනිමට ආරම්භයක් ලබා දුන්නේ කස පුපුරන්නාක් මෙන් දැවැන්ත පහර එල්ල කරමිණි. ඩේල් ස්ටෙයින් යැවූ තරගයේ පළමු ඕවරයේදී කුසල් ජනිත් හතරේ පහර 2ක් හා හයේ පහරක් එල්ල කළේය. එහෙත් අනෙක් අන්තයෙන් සිදුවූයේ නොසිතූ දෙයකි. ස්ටෙයින්ගේ පන්දුව කෙළින්ම කඩුල්ලේ වැදීමෙන් තිලකරත්න ඩිල්ෂාන් ඔහු මුහුණ දුන් පළමු පන්දුවෙන්ම දැවී ගියේය. පන්දුව ගැටීමෙන් ඩිල්ෂාන්ගේ පිට ඉන්න ගැළවී ගියේය. ඒ අනුව තරගයේ පළමු ඕවරයේ අවසන් පන්දුවෙන් ශ්‍රී ලංකා පළමු කඩුල්ල බිඳ වැටුනු අතර ඒ වන විට මුළු ලකුණ සංඛ්‍යාව 17ක් විය.සංගක්කාර හා කුසල් ජනිත් තෙවැනි කඩුල්ල වෙනුවෙන් ඕවර 5.3කදී ලකුණු 41ක සබඳතාවක් ගොඩනැගූහ. ඉම්රාන් ටහිර්ගේ පන්දුවට ‘ෂෝට් තර්ඩ් මෑන්’හි පන්දු රකිමින් සිටි ලොන්වබෝ සොසෝබෙ වෙත උඩ පන්දුවක් දෙමින් සංගක්කාර දැවී ගිය අතර ශ්‍රී ලංකා ඉනිමේ අඩක් නිමා වන විට ඔවුන් කඩුලු 3කට ලකුණු 84ක් ලබා ගෙන සිටියහ.කුසල් ජනිත් ඊළඟට දැවී ගියේද ටහිර්ගේ පන්දුවකටය. ‘මිඩ් ඕෆ්’හි ඒ.බී.ඩි විලයර්ස් වෙත උඩ පන්දුවක් දෙමින් කුසල් සිවුවැනි කඩුල්ල ලෙසින් දැවී යන විට මුළු ලකුණු ප්‍රමාණය 106ක් විය.හයේ පහරක් එල්ල කිරීමට ගත් උත්සාහය ව්‍යර්ථ වෙමින් තිසර පෙරේරා 19 වැනි ඕවරයේ තෙවැනි පන්දුවේදී ලකුණු 8කට දැවී යන විට මුළු ලකුණු ප්‍රමාණය 152ක් විය. අනතුරුව මැතිව්ස්, නුවන් කුලසේකර (7) හා සචිත්‍ර සේනානායක (1) එක්ව ශ්‍රී ලංකාව 165ක මුළු ලකුණු සංඛ්‍යාවක් කරා ගෙන ගියහ.කලවේ නහරයක ආබාධයක් හේතුවෙන් නායක ෆැෆ් ඩු ප්ලේසි මේ තරගයට ක්‍රීඩා නොකළේය. ඕවර 10 අවසානයේ කඩුලු 3කට ලකුණු 84ක් ලබා ගෙන සිටි ශ්‍රී ලංකාවට එරෙහිව දකුණු අප්‍රිකාව ලබා ගත්තේ ලකුණු 75කි. ඔවුන් ශ්‍රී ලංකා මුළු ලකුණු ප්‍රමාණයේ සමීපයට පැමිණියේ 15 වැනි ඕවරය අවසානයේය. ඒ වන විට ඔවුන් කඩුලු 3කට ලකුණු 115ක් රැස්කර ගෙන සිටි අතර ශ්‍රී ලංකාව ඔවුන්ගේ ඉනිමේ මේ අවස්ථාව වන විට කඩුලු 4ක් අහිමිව ලකුණු 117ක් ලබා ගෙන සිටියේය. එහෙත්, ඒ වන විට ආක්‍රමණශීලී පිතිහරඹයක් දියත් කරමින් සිටි ජීන් පෝල් ඩුමිනි 16 වැනි ඕවරයේදී දවා ගැනීම තරගයේ හැරවුම් ලක්ෂ්‍යය විය.දකුණු අප්‍රිකානු ඉනිමේ පස්වැනි ඕවරයේදී පන්දු යැවීමට පැමිණි ලසිත් මාලිංග ඔහුගේ තෙවැනි පන්දුවෙන් ඩුමිනිගේ කඩුල්ල බිඳ දැමුවේය. ඒ සමගම ඩුමිනි හා හෂිම් අම්ලාගේ ලකුණු 32ක ආරම්භක කඩුලු සබඳතාවට ‘තිත’ වැටිණි. අම්ලා ලකුණු 23කට දැවී ගියේය. කෙසේ වෙතත් අම්ලා දැවී යාමට පෙර ඔහු සහ ඩුමිනි ඕවර 6.2ක් ඇතුළත ලකුණු 50ක් දෙවැනි කඩුල්ල වෙනුවෙන් එක් කර තිබිණි.ජයග්‍රහණය සඳහා අවසාන ඕවර දෙකේදී ලකුණු 19ක් දකුණු අප්‍රිකාවට අවශ්‍යව තිබිණි. ඒ සඳහා තවත් කඩුලු 5ක්ද ඔවුනට ඉතිරිව තිබිණි. එහෙත් 19 වැනි ඕවරයේදී ඔවුනට රැස්කර ගත හැකිවූයේ ලකුණු 4ක් පමණි. අවසාන ඕවරයේදී ලකුණු 15ක් ලබා ගැනීමට අවශ්‍යව තිබුනද එම ඉලක්කය කරා යාමේ උත්සාහයේදි දකුණ අප්‍රිකානු කඩුලු දෙකක් බිඳ වැටිණි. මාලිංග යැවූ එම ඕවරයේදී මේ කඩුලු බිඳ වැටුනේ කඩුලු අතර දිව යාමේදීය. අන්තිම පන්දුවට ඉම්රාන් ටහිර් හයේ පහරක් එල්ල කළද එයින් තරගයේ ප්‍රතිඵලයට වෙනසක් ඇති නොවිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=s1403245</link>
    <topic>පාකිස්තානයට - ඉන්දියාවට ජය</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලියේ ඊයේ මීර්පූර්හිදී පැවැති දෙවැනි කොටසේ තරගවලින් ජයග්‍රහණ හිමිකර ගැනීමට පාකිස්තානය හා ඉන්දියාව සමත්විය‍.ඊයේ පස්වරුවේ පැවැති තරගයෙන් පාකිස්තානය හමුවේ ඔස්ට්‍රේලියාව ලකුණු 16කින් පරාජයට පත්වු අතර රාත්‍රියේ පැවැති තරගයෙන් බටහිර ඉන්දීය කොදෙව් පිලට එරෙහිව කඩුලු 7ක ජයක් ඉන්දියාවට හිමිවිය.උමාර් අක්මාල්ගේ විශිෂ්ට පිතිහරඹය හේතුවෙන් ඊයේ ඔස්ට්‍රේලියාව සමග පැවැති තරගයේ පළමුව පන්දුවට පහරදුන් පාකිස්තානය කඩුලු 5කට ලකුණු 191ක් රැස්කිරීමට සමත්විය.උමාර් අක්මාල් පන්දු 54කින් ලකුණු 94ක් රැස්කළේ හතරේ පහර 9ක් හා හයේ පහර 4ක් සමගිනි. උමාර් තෙවැනි කඩුල්ලට කම්රන් අක්මාල් සමග එක්ව ලකුණු 96ක සබඳතාවක් පිහිටුවමින් පාකිස්තානයට වැඩි ලකුණුකරා යෑමට මග පැදුවේය. කම්රන් ලකුණු 31ක් රැස්කළේය.පිළිතුරු ඉනිම ඇරැඹු ඔස්ට්‍රේලියානු පිලේ මුල් කඩුලු 2 ලකුණු 8ක් තුළ බිඳ වැටිණි. එරන් ‍ෆින්ච් සමග තෙවැනි කඩුල්ලට එක්වු ග්ලෙන් මැක්ස්වෙල් ලකුණු 118ක සබඳතාවක් පිහිටුවමින් තරගයේ ජය ඔස්ට්‍රේලියාව දෙසට හරවා ගත්තද පසු පෙළ පිතිකරුවන් අසාර්ථක වීමෙන් එම උත්සාහය අපතේ ගියේය.පන්දු 33කදී හතරේ පහර 7ක් හා හයේ පහර 3ක් සමගින් ලකුණු 74ක් ලබාසිටි මැක්ස්වෙල් දැවී යෑමෙන් තෙවැනි කඩුලු සබඳතාව ලකුණු 126දී බිඳ වැටිණි.ඔස්ට්‍රේලියානු අවසන් කඩුලු 6 ලකුණු 30ක් තුළ බිඳ වැටුණු අතර එරන් ෆින්ච් ලකුණු 65කට 7වැනි කඩුල්ල ලෙස පිටියෙන් ඉවත්විය. මැක්ස්වෙල් හා ෆින්ච් හැරෙන්නට සෙසු පිතිකරුවන්ට ලකුණු 10 සීමාවට ලගාවිමට නොහැකිවිය. ෆින්ච්ගේ ඉනිම පන්දු 54කදී හතරේ පහර 7ක් හා හයේ පහර 2ක් ඇතුළත් විය. ලකුණු 146දී කඩුලු 4ක් බිඳ වැටුණු ඔස්ට්‍රේලියාව අවසානයේ ලකුණු 175කට සීමාවිය.මේ අතර ඊයේ රාත්‍රි පැවැති තරගයේ කාසියේ වාසිය දිනාගත් ඉන්දියානු පිලේ ආරාධනයෙන් පළමුව පන්දුවට පහරදුන් කොදෙව් පිල කඩුලු 7ක් දැවී ලකුණු 129ක් රැස් කළේය. ජයග්‍රාහී ඉලක්කය තවත් පන්දු 2ක් ඉතිරිව තිබියදී සපුරාගත් ඉන්දිය පිලට අහිමි වුයේ කඩුලු 3ක් පමණි.රෝහිත් ශර්මා සමග දෙවැනි කඩුල්ලට එක්වු විරාට් කෝලිගේ ලකුණු 106ක සබඳතාවත හේතුවෙන් ලකුණු 130ක ඉලක්කයට යාමට ඉන්දියාවට පහසු විය. ඉන්දීය ඉනිමේ පළමු කඩුල්ල ලෙස ශිකර් ධවාන් ලකුණු ලබාගැනීමට පෙර දැවී ගියේ මුළු ලකුණු සංඛ්‍යාව එකක් වෙද්දීය. ශර්මා හා කෝලි ලකුණු පුවරුවු 107දක්වා ඉදිරියට ගෙන ගියේය.ලකුණු 54ක් ලබාසිටි කෝලි දැවී යෑමෙන් එම සබඳතාව බිදී ගියේය. පන්දු 41කට මුහුණදුන් කෝලි හතරේ පහර 5ක් හා හයේ පහරක් එල්ලකර තිබිණි. රෝහිත් ශර්මා නොදැවී ලකුණු 62ක් රැස්කළේ පන්දු 55කනි. ඊට හතරේ පහර 5ක් හා හයේ පහර 2ක් ඇතුළත් විය. බටහිර ඉන්දීය කොදෙව් ඉනිමේ වැඩිම ලකුණුලාභියා වු ක්‍රිස් ගේල් පන්දු 33කින් ලකුණු 34ක් රැස්කළේය. . පන්දු යැවීමේදී රවීන්ද්‍ර ජඩේජා කඩුලු 3ක් දවාගත් අතර තරගයේ වීරයා වු අමිත් මිෂ්රා ඕවර 4කදී ලකුණු 18කට කඩුලු 2ක් බිඳ හෙලීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=f1403241</link>
    <topic>ජිනීවා අරමුණ උතුරට අන්තර්වාර පාලනයක් ගෙන ඒමයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>එක්සත් ජාතීන්ගේ මානව හිමිකම් කවුන්සිල සැසිවාරය ජිනීවාහි දී පැවැත්වෙන අතර වාරයේ පසුගිය දිනවල කොටි හිතවාදී බලවේගවල ක්‍රියාකාරිත්වය හොඳ හැටි දකින්න තිබුණා. වේලුපිල්ලේ පිරබාහරන්ගේ පිංතූර ප්‍රදර්ශනය කරමින් මේ අය ජිනීවා යෝජනාවට සුබ පැතුවා. මේ යෝජනාව නිසා ප්‍රමෝදයට පත්ව සිටින ටී. එන්. ඒ එකත් අමෙරිකාවේ යෝජනාවට සුබ පැතුවා. ටී.එන්.ඒ කියන්නෙ එල්.ටී.ටී.ඊ දේශපාලන අංශය. එතකොට, ඇයි මේ ප්‍රමෝදය? ශ්‍රී‍ ලංකාව යුද අපරාධ කළා කියලා මේ වතාවේ යෝජනා සම්මත කරගත්තොත් දෙවන දෙමළ ඊළාම් මෙහෙයුම ආරම්භ කරන්න පුළුවන් වෙන නිසයි. යුද අපරාධ චෝදනා ගැන හරි විදුලි පුටුව තියෙන්නෙ කොහෙද කියන එක ගැන හරි මෙහෙ වාද විවාද කර කර ඉන්න එක නෙවෙයි ප්‍රශ්නය. ශ්‍රී ලංකාව යුද අපරාධ කළ බවට මෙවර යෝජනා සම්මත කරගෙන අනාගතයෙදි එක්සත් ජාතීන්ගේ මහා මණ්ඩලයට යෝජනාවක් ඉදිරිපත් කරමින් උතුර සහ නැ‍ඟෙනහිර පළාත් ඒකාබද්ධ කර අන්තර්වාර පාලනයක් ගොඩනැඟිය යුතු බවට යෝජනාවක් සම්මත කර ගැනීමට දරන ප්‍රයත්නය තමයි සැබෑ ප්‍රශ්නය. මන්නාරම රදගුරු රායප්පු ජෝෂප් පියනම වගේ අය ඒ ඉල්ලීම පෙරට දමමින් ඉන්නෙ. එක්සත් ජාතීන්ගේ සමීප අධීක්‍ෂණය යටතේ එවැනි අන්තර්වාර පාලන අධිකාරියක් ඇති කළ යුතු බව ඔවුන් කියනවා.මේ වුවමනාව ඉෂ්ට කර ගන්න නම් වර්තමාන පාලනය එළවා දැමිය යුතු බව දන්නා නිසා මේ බලවේග ඊට උපරිම දහිරිය දමමින් සිටිනවා. තමන්ගේ ඉල්ලීම අවි ආයුධවලින් ඉෂ්ට කරගන්න බැරිවුණු තැන දැන් ඔවුන් මාන බලන්නෙ එක්සත් ජාතීන්ගේ හරි බටහිර රටක හරි උදව්වෙන් මේ මෙහෙයුම ජයගැනීම ගැනයි. l තමන්ගේ වෑයම සාර්ථක කර ගැනීම සඳහා රට තුළ යම් යම් ප්‍රශ්න ඇතිකිරීමේ වැඩපිළිවෙළක මේ බලවේග යෙදී සිටින බවක් පෙනෙනවා. මේ ගැන ඔබ මොනව ද කියන්නෙ?චන්ද්‍රිකා බණ්ඩාරනායක කුමාරතුංග හිටපු ජනාධිපතිනිය තමන්ගේ ජීවිතයට තර්ජන ඇතැයි කියමින් ජනාධිපති තුමාට ලිපියක් යවනවා. ඇයි මේ වෙලාවේ එවැනි ලිපියක් යවන්නෙ? කොටි හිතවාදීන්ට කාරණාමය වශයෙන් අවි සැපයීමක් නෙ ඔය කරන්නෙ. හිටපු ජනාධිපතිනියගේ තත්ත්වය මේක නම් දෙමළ ජනයාගේ තත්ත්වය කොහොම වෙන්න පුළුවන් ද? කියන ප්‍රශ්නය අහන්න අවශ්‍ය පසුබිම තමයි ඔය හදල දෙන්නෙ. හිටපු ජනාධිපතිනිය මේක මෙහෙම කරද්දි තව තව අය වෙනත් විදිහකින් එය කරනවා. විපක්‍ෂය, ඇතැම් විදේශීය තානාපති කාර්යාල, රාජ්‍ය නොවන සංවිධාන සහ විදේශීය ඔත්තු සේවා මෙහි දී නොයෙක් චරිත රඟ දක්වනවා.පොළොවේ නොයෙක් තැන්වල දී ජලයේ පී.එච්. අගය වෙනස්. ඒකට නොයෙක් භූගෝලීය සාධක බලපානවා. මේ කරමින් යන්නෙ කම්හල් ළඟින් ජල සාම්පල් අරන් ඒවායේ පී.එච් අගය වෙනස් කියල හඬ නඟන එකයි. එමඟින් කම්හල් වසා දැමීමට මහජනතාව කුලප්පු කරනවා. මේ සිද්ධි දෙකේ දී ම ඔය කම්හල් රබර් කර්මාන්තය ආශ්‍රිත ඒවා. දැන් මේ ඇතිවුණු තත්ත්වය නිසා අපේ රබර්වලට තිබුණු හොඳ මිල නැති වුණා. ඒකෙන් ආර්ථිකයට බලපෑමක් කරන එක තමයි මේ උදවියගෙ ඇත්ත වුවමනාව. හැබැයි, ඒ ඇතුළාන්ත අරමුණ මහජනයා දකින්නෙ නෑ. ඔවුන් දකින්නේ මතුපිටින් පෙන්වන පාරිසරික ප්‍රශ්නය විතරයි. ඔය බලවේගවලට අවශ්‍ය වෙලා තියෙන්නෙ අප වැනි රටවල ප්‍රශ්න, ප්‍රශ්න, ප්‍රශ්න කියමින් දිගින් දිගටම ප්‍රශ්නවලට හිරකරල තියන්න. ඒ විදියේ ප්‍රශ්න මානසිකත්වයක් හැදුවාම තමන්ගේ අරමුණු ඉෂ්ට කරගන්න පහසු බව ඔවුන් දන්නවා. මේ නිසා අපි කළ යුත්තේ සමස්ත චිත්‍රය මහජනතාවට පෙන්වීමයි. එතකොට මහජනතාව මේක හරියට තේරුම් ගන්නවා.ඒ අඩු-පාඩුව හොඳටම පේනවා. අපි මේ මුළු පිංතූරයම රටට පෙන්වන්න අවශ්‍යයි. නැතුව අතක්-කකුලක් වගේ කෑලි කෑලි පෙන්වමින් ඉඳල තේරුමක් නෑ. ඒ නිසා ඒ අඩු-පාඩුව අපට හදාගන්න වෙනවා.l මේ රටේ බෙදුම්වාදී ත්‍රස්තවාදී යුද්ධයක් තිබුණු බව අපි කවුරුත් දන්නවා. දැන් එය අවසන්. ඒ හැරුණු විට වාර්ගික සංහිඳියාව හෝ ආගමික සංහිඳියාව බිඳවැටීමක් වෙලා කියල කියන්න පුළුවන් ද?චන්ද්‍රිකා බණ්ඩාරනායක ජනාධිපතිතුමියගේ කාලයේ දී නිවාස ආශ්‍රිතව පවත්වාගෙන ගිය ඇතැම් ක්‍රිස්තියානි මධ්‍යස්ථානවලට පහර දුන් බව අපට මතකයි. ඒවා පොලිස් පැමිණිලි පොත්වලත් ඇති. එහෙම බැලුවාම ඒවා වැඩියෙන් තිබුණේ එතකොට. හැබැයි, ඒ කාලයේ මේ කියන ආගමික සංහිඳියාව ගැන මතක් වුණේ නෑ. දැන් හිටි ගමන් ඒක මතක් වෙන්නෙ ඇයි? ජිනීවා යෝජනාවේ එක් කාරණයක් තමයි, ලංකාවේ ආගමික සංහිඳියාවක් නෑ කියන එක.මෙහෙම තියෙද්දි තමයි සමහර සේනාවල් මුස්ලිම් විරෝධයක් අවුළවන්න හදන්නෙ. හකීම්ලා බලාගෙන ඉන්නෙ ඒක වෙනකල්. මුස්ලිම් සමාජයේ අමිර්තලිංගම් වෙන්න හකීම්ට හැකි වෙන්නෙ එතකොට යි. චන්ද්‍රිකා බණ්ඩාරනායක හිටපු ජනාධිපතිනියත් මේ ක්‍රියාදාමයේ කොටසක් තමයි ඉෂ්ට කරමින් ඉන්නෙ. නොර්වේ වගේ රටවල් ඔය සමහර බල සේනාවලට උදව් කරන්නෙත් මේකටම යි.ආගමික සංහිඳියාව නැති කරන්න හදන අයට වගේම ඇතිකරන්න හදන අයටත් සල්ලි පොම්ප කරන්නෙ මේ එකම කට්ටිය කියන එක අපි තේරුම් කර ගන්න ඕන. යුරෝපය ගත්තොත් කොපමණ මුස්ලිම් විරෝධයක් තියෙනව ද? මුස්ලිම් පල්ලි කීයකට ගහනවාද? හැබැයි ඒවා බටහිර මාධ්‍ය ඔස්සේ වාර්තා වෙන්නෙ නෑ.උතුරු පළාත් සභාව හැදුණොත් විදේශ බලවේගවල තිප්පොළක් බවට උතුර පත්වෙයි කියල අපි කලින් ම කිව්වෙ ඒකයි. උතුරේ මහ ඇමැතිගේ භූමිකාවෙන් අද පැහැදිලි වෙන්නෙ මොකක්ද? අපි මේ ගැන කල්තබා අනතුරු ඇඟෙව්වෙ ඔය අනතුර, අවදානම දැකපු නිසා. යුද්ධයෙන් දිනාගන්න බැරිවුණු ඊළාමය වෙන ක්‍රමයකින් හරි දිනාගන්න පුළුවන් ද කියල තමයි ඔය බලන්නෙ. මුස්ලිම් කොන්ග්‍රසය බලාගෙන ඉන්නෙ ඊළඟ මැතිවරණයේ දී ටී.එන්.ඒ එකත් එක්ක එකතුවෙලා තරග කරන්න. ඒ මැතිවරණය දිනාගත්තොත් උතුර සහ නැ‍ඟෙනහිර යළි එකතු කිරීම තමයි ඔවුන්ගේ සැලැස්ම. උතුර සහ නැ‍ඟෙනහිර පළාත් සභාවලින් ඒකට අවශ්‍ය පසුබිම හදාගෙන ජාත්‍යන්තර බලවේගවලත් සහාය ඇතිව අන්තර් පාලනයක් උතුර – නැඟෙනහිර ඒකාබද්ධව ගොඩනැඟීම තමයි ඔවුන්ගේ අරමුණ. මේ අනතුර ඉක්මනින්ම හඳුනාගෙන මේ ප්‍රයත්නය පරාජය කළ යුතු වෙනවා.එතැනින් එහාට තියෙන්නෙ අලුත් පරිච්ඡේදයක්. ජනාධිපතිතුමා පළමු වරට ජනවරම ලබාගෙන එම පළමු ධුර කාලය තුළ රටට සාමය දිනා දුන්නා. දෙවන වරටත් විශාල ජනවරමකින් බලයට පත්වෙලා. එම ධුර කාලය තුළ රටේ දැවැන්ත සංවර්ධනයක් ඇති කරමින් රට ගොඩනඟමින් සිටිනවා. ඊළඟ පරිච්ඡේදයෙදි අපි සුදානම් විය යුත්තේ ආර්ථික නිදහස දිනා ගැනීමටයි. ඒ සඳහා කුඩා පරිමාණ ව්‍යවසායකයාගේ පටන් දේශීය ව්‍යවසායකයා සවිබල ගැන්විය යුතුයි. නව ව්‍යවසායක ජාලයක් ගොඩනඟා දේශීය ව්‍යවසායක පරපුරක් බිහි කළ යුතුයි. කොස් ඇටෙන්, කොස් මදුලෙන්, විවිධ නිෂ්පාදන කරන කුඩා පරිමාණ ව්‍යවසායකයන් අපට සිටිනවා. ඔවුන් දිරිගැන්විය යුතුයි. එම නිෂ්පාදනවලට ඉල්ලුමක් ඇති කළ යුතුයි. මේ දේශීය ව්‍යවසායක පරපුර මඟින් රටේ ආර්ථිකය සවිබල ගන්වා ක්‍රමයෙන් ණය උගුලෙන් ද රට එළියට ගැනීම ඊළඟ ජනාධිපතිවරණයෙන් පසු අප හමුවේ ඇති කාර්යභාරය යි. එසේ කිරීමට පුළුවන් වුණොත් ආර්ථික අභියෝගයටත් ඉතා හොඳින් මුහුණ දීමට අපිට හැකි වෙනවා.අතිගරු ජනාධිපතිතුමාගේ නායකත්වය යටතේ මේ ජනතාව වෙනුවෙන් වර්ෂ 2015 වනවිට නිවාස විසි දහසක ඉලක්කයක් සම්පූර්ණ කිරීමට ඉලක්ක කෙරෙනවා. දැනට මේ අඩු පහසුකම් ඇති නිවාසවල සිටින ජනයා අතර මොන ක්‍රමයකින් හරි තට්ටු දෙකේ ගෙවල් හදාගත්ත පිරිසකුත් ඉන්නවා. අලුතෙන් ලැබෙන මහල් නිවාසවල වර්ග අඩි ගණන මදි කියල පොඩි අසහනයක් ඇතිවෙලා තියෙන්නෙ ඔය පිරිසට යි. විපක්‍ෂය මේ වැඩපිළිවෙළ කඩාකප්පල් කරන්න පාවිච්චි කරන්නෙත් ඔය පිරිසම තමයි. නමුත් මේ නිවාසවල සිටින බහුතර මිනිසුන් තමන්ගේ දරුවන්ගේ අනාගතය ගැන කල්පනා කරනවා. ඔවුන් වැඩි පහසුකම් ඇති මහල් නිවාසවලට යන්න කැමැතියි.දකුණ සහ බස්නාහිර එක්සත් ජනතා නිදහස් සන්ධානය ස්ථිර වශයෙන්ම දිනනවා. ඒ බව විපක්‍ෂයත් දන්නවා. 29 වැනිදා ගතයුතු තීරණය කුමක් ද කියලා දකුණේ සහ බස්නාහිර ජනතාව දන්නවා. ඔවුන් ඒ පණිවිඩය ලෝකයට දැනුම් දේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=f1403242</link>
    <topic>ලොක්කගෙ ඔළුවට ගැහුවාඅනෙත් අය දිව්වා</topic>
    <author>සංවාද සටහන - උපාලි කරුණාරත්න ඡායාරූප - මංජුල හිරිපිටිය (හෝමාගම සංචාරක)</author>
    <content>මාස්ටර් ඔයාමා ලෝකයේ බිහිවූ අති ප්‍රබල කරාතේ සටන් ශිල්පියෙකි. එසේම දක්ෂ සටන් ගුරුවරයෙකි. ඔහුගේ දක්ෂතා පිළිබඳ ලෝකයේ සිටින කරාතේ සටන් ශිල්පීන් පමණක් නොව විවිධ සටන් ශිල්ප ප්‍රගුණ කරන්නන් නිරන්තරව කතා බහ කරති. තම ගෝලයන්ට කියා දෙති. ගුස්ති පිටුවට අද එක්වන්නේ මාස්ටර් ඔයාමා යටතේ කරාතේ සටන් ශිල්පය හැදෑරූ මෙරට සිටින අති ප්‍රබල කරාතේ ගුරුවරයකු, ශිල්පියකු වන ෂිහාන් ටී නන්ද සිරිවර්ධනයි.කියෝකුෂින් ශෛලිය. මේක අති ප්‍රබල සටන් ක්‍රමයක් ලෙස හඳුන්වන්න පුළුවන්. මෙහි නිර්මාතෘවරයා තමයි මාස්ටර් මෂුටට්සු ඔයාමා.කියෝකුෂින් පළමුවන ලෝක මහා ශූරතාවයට සහභාගිවීමට මම ජපානයට ගියා. මේක සංවිධානය කළේ ප්‍රබල සටන් කාමී මෂුටට්ෂු ඔයාමා යි. ඔහු මුළු ලෝකයටම අභියෝග කළා ඕනෑම සටන් ක්‍රමයක් හදාරන්නෙකුට මේ අවස්ථාවට සහභාගි වී කියෝකුෂින් කරාතේ ශෛලිය හැකිනම් පරද්දන්න කියා. සහභාගිවීමට පැමිණෙන අයට නොමිලේ ගුවන් ටිකට් පත් දෙනවා කීවා. පහසුකම් සපයනවා කීවා. 1975 වර්ෂයෙයි මෙය පැවැත්වුණේ.මම එහිදී හොඳට සටන් කළා. ශූරතාවලිය අවසානයේ පළ වූ විශේෂ සමරු කලාපයේ මගෙ පිංතූරයක්ද තිබෙනවා. කියෝකුෂින් ශූරතාවලිය සඳහා අනුග්‍රහය දැක්වූයේ ජපානයේ ප්‍රබල ව්‍යාපාරික සමාගම්. මාත් සමඟ ලංකාවෙන් තවත් පිරිසක් මේ ශූරතාවලියට සහභාගි වුණා. මම නැවැත ලංකාවට පැමිණ ඔයාමා මාස්ටර්ට ලිව්වා කියෝකුෂින් ශෛලිය තව දුරටත් හැදෑරීමට අවශ්‍ය බව. පසුව ඔහු මට ජපානයට පැමිණ විශේෂ පුහුණුවට සම්බන්ධ වන ලෙසට ආරාධනා කළා.ෂිහාන් ඩී . ඒ වෙල්ගම සහ ෂිහාන් මැල්කම් අතපත්තු. මොවුන් එදා කරාතේ පිළිබඳ ජාත්‍යන්තර ශාඛාවක් මෙරට පිහිටෙව්වා. වෙල්ගම මහතායි මාව කියෝකුෂින් පළමුවන ලෝක ශූරතාවයට තෝරා ගත්තෙ.ජපානයේ ටෝකියෝ නුවර ඉකෙබුකුරෝ කියන ස්ථානයේයි ප්‍රධාන කියෝකුෂින් මූලස්ථානය තිබෙන්නෙ. මේ පුහුණු ස්ථානයේ නම ‘තරුණ සිංහයන්ගේ නිවහන'යි.මෙහි පුහුණුව ඉතාමත්ම කර්කෂයි. ඉතා අමාරුයි. උදේ 5.00ට අවදි විය යුතුයි. ඉන් පසුව කිලෝ මීටර් හයක් දුවන්න ඕනෙ. මම මේ පුහුණුව ආරම්භ කළේ ශීත සෘතුවේදී. ඒ අභියෝගයත් මම කෙසේ හෝ ජය ගත්තා.දුවලා පැමිණි පසුව විශේෂ ව්‍යායාම් කරනවා. සිටගැනීම සහ ඉඳගැනීමේ ව්‍යායාමය දහසක් කරන්න ඕනෙ. මේක කිරීමේදී නවත්වන්නත් බැහැ. පළමු දිනවලදී මට එම ව්‍යායාමය දහසක් කරන්න බැරි වුණා. නමුත් මම පන්සීයකට වැඩිය කෙරුවා. පසුව ක්‍රමයෙන් දහසක් කිරීමට පුහුණු වුණා. එකවර ඩිප්ස් සීයක් ගහන්න ඕනෙ. එය කීප වතාවක් කිරීමටත් සිදු වුණා. පළමුව මට ඩිප්ස් 75-80ත් අතර ප්‍රමාණයකුයි ගහන්න හැකි වුණේ.ඊට පසුව උදර ප්‍රදේශයට කරන ව්‍යායාමය තුන්සීය වාරයක් කරනවා. තාරාවා වගේ ඇවිදින්නත් සිද්ධ වුණා. පසුව තවත් ව්‍යායාම් ගණනාවක් සිදු කර උදෑසන පුහුණුව අවසන් කරනවා.උදේ පුහුණුවෙන් පස්සෙ ටික වේලාවකට පසුව වැසිකිලි පිරිසිදු කළ යුතුයි.ඉන් පසුව ස්නානය කිරීමට අවස්ථාව ලබා දෙනවා. ඒ සඳහා ලබා දෙන්නෙ විනාඩි දෙකක කාලයක්. ස්නානය කිරීමට පෙර ‘මම ජලය ප්‍රවේශමෙන් පාවිච්චි කරමි. ජලය ලැබීම පිළිබඳ ස්තුතිවන්ත වෙනවා’ කියා පවසන්න ඕනෙ. මාස්ටර් ඔයාමා විනයගරුකව හැසිරීම පිළිබඳ ඉතා තදින් සොයා බැලුවා.විනාඩි දෙකක කාලයක් ස්නානය කිරීමට ලබා දීම තුළින් දුන් පණිවිඩය තමයි ජලය ප්‍රවේශමෙන් පාවිච්චි කරන්න කියන එක. අප කෙසේ හෝ විනාඩි දෙකෙන් ස්නානය කරනවා. බැරිම වුණොත් විනාඩි දෙක හමාරක් ගන්නවා. ස්නානයෙන් පසුව උදෑසන ආහාරය ගන්නවා.මේ ආහාරයට පෙරද , අපි හොදින් හැසිරෙනවා , ව්‍යායාම් නියමාකාරයෙන් කරනවා , හොඳින් පුහුණුවීම් වල යොදෙනවා , කරාතේ සටන් ක්‍රමයෙන් අප ශක්තිය ලබා ගන්නවා , කියෝකුෂින් කරාතේ ශෛලිය ආරක්ෂා කරනවා , අප ඉගෙන ගත් සටන් ක්‍රමයෙන් සමාජයට කිසිදු හානියක් කරන්නෙ නැහැ ආදී වශයෙන් ප්‍රකාශ කළ යුතුයි. මේ පොරොන්දු සිංදුවක් වගෙයි කියන්නෙ. ඉන් පසුව ආහාර ගන්නවා.බොහෝ කර්කශ දේවල් තමා මේ ආහාරයට ලැබෙන්නෙ. රස ආහාර ලැබෙන්නෙ නැහැ. මෙහිදී අමු බිත්තරයක් එක්ක කොළ මැල්ලුමක් ලැබෙනවා. හරිම තිත්තයි. හොද්දක් සහ බත් ලැබෙනවා. ආහාර අනුභවයෙන් පසුව බත් ඇටයක්වත් ඉතුරු වී තිබෙන්න බැහැ. ඊට පසුව කෑම ගත් භාජනය හොදින් සෝදා තැබිය යුතුයි.උදේ 9.00 සිට 11.00 දක්වා මේ පුහුණුව පැවැත්වෙනවා. එහිදී කියෝකුෂින් කරාතේ පුහුණුවීම් කරනවා. දිවා ආහාරය දහවල් 12.00 ට ගැනීමෙන් අනතුරුව ඊළඟ පුහුණුවීම් පස්වරු 3.00 සිට 5.00 දක්වා පැවැත්වෙනවා. සටන් ශිල්පීය උපක්‍රම පුහුණුව මෙහිදී සිදු වෙනවා. මේ පුහුණුවට සිටීමට නොහැකි නම් රාත්‍රී 7.00 සිට 9.00 දක්වා සහභාගි විය හැකියි. දහවල් ආහාර ගැනීමේදීත් උදේ ආහාරයේදී මෙන් පොරොන්දු දිය යුතුයි.දහවල් ආහාරයටත් බත් , එළවළු , මස් මාළු හෝ බිත්තර ලැබෙනවා.රාත්‍රී පුහුණුවෙන් පසු ආහාර ගෙන දවසේ පුහුණු කටයුතු අවසන් කරනවා. මින් පසුව පොත් කියවන්න පුළුවන්. මේ පුහුණු කඳවුරේ හොඳ පුස්තකාලයක් තිබෙනවා. කරාතේ ඇතුළු විවිධ සටන් ක්‍රම , යෝගී ව්‍යායාම්, ශරීර ශක්තිය වර්ධනය කරගැනීම ආදී විවිධ කරුණු පිළිබඳ වටිනා ග්‍රන්ථ එහි තිබෙනවා.එතුමා සෑම සිකුරාදා දවසකම අපත් සමඟ රාත්‍රී ආහාරය ගැනීමට පැමිණෙනවා. එහිදී ඔහු බලනවා අපට ෙකතරම් ආහාර අනුභව කරන්න පුළුවන්ද කියා. එහිදී ඔහු අපට විශාල ලෙස ආහාර බෙදනවා. කන්න බැරිනම් කියෝකුෂින් කරාතේ කරන්න බැහැ කියලයි ඔහු කියන්නෙ.විවිධ දඬුවම් ලබා දෙනවා. පසුවදා උදෑසන ව්‍යායාම් වලදී ගැසිය යුතු ඩිප්ස් ප්‍රමාණය වැඩි කරනවා. වැසිකිලි සේදීමට සිදු වෙනවා. මම නම් කවදාවත් දඬුවම්වලට ලක් වුණේ නැහැ. හමුදා කඳවුරක පුහුණුවක් වගෙයි මේ පුහුණුව සිද්ධ කළේ.ඇඟිලි තුනෙන්, ඇඟිලි දෙකෙන් සහ ඇඟිල්ලෙන් කරනවා.මේ ලෝකේ කිසිම කෙනකුට දැඩි දරා ගැනීමේ ශක්තියක් නොමැති නම් , දැඩි පුහුණුවක් නොමැති නම් දක්ෂ සටන් කරුවකු වෙන්න බැහැ. සටන් කරුවන් කියන්නෙ විශේෂ කොට්ඨාශයක්.විශේෂ පුහුණුවට කාන්තාවන් නොමැති වුණාට ඔවුන්ට කියෝකුෂින් කරාතේ පුහුණු වෙන්න පුළුවන්.බහුතරයක් සිටියේ ජපන් ජාතිකයෝ. මේ පුහුණුවට ගන්නෙ සම්මුඛ පරීක්ෂණයක් තියල. ඒ සඳහා 3000 - 4000 ක පමණ පිරිසක් පැමිණෙනවා. තෝරා ගන්නෙ විසි දෙනයි. මමත් සමඟ විදේශිකයන් දෙතුන් දෙනෙක් සිටියා. ඉන් එක් කෙනෙක් තමා ඕස්ට්‍රේලියාවේ කැමරන් ක්වින්.ඔයාමා මාස්ටර් ඉපදුනේ කොරියාවේ. ඒ කාලෙ අවුරුදු 20න් පසුව හමුදා පුහුණුව ලබන්න ඕනෙ. පසුව ඔහු යුද සේවය සඳහා ජපානයට පැමිණියා. ඔහු ටයිකොන්ඩෝ , කොරියන් කෙම්පො , චීන සටන් ක්‍රම , මල්ලවපොර , ජූඩෝ ත් ඉගෙන ගෙන තිබෙනවා. ඔහු ඉගෙන ගත් කරාතේ සටන් ක්‍රම හා ඉහත සඳහන් කළ සටන් ක්‍රම එකතු කර තමයි මාස්ටර් ඔයාමා කියෝකුෂින් කරාතේ නිර්මාණය කරන්නෙ. කියෝකුෂින් ශෛලියේදී තදින් පහරදීම සිදු කරනවා. මාස්ටර් ඔයාමා මේ වන විට මිය ගිහින්.සම්පූර්ණ අනන්ත වූ සත්‍ය.මම ඒ සම්බන්ධයෙන් කිසිසේත්ම කථා කරන්න යන්නෙ නැහැ. ඒ ඒ ශෛලීන්ට කැමැති පුද්ගලයන් ඒවා හදාරපුවාවේ.යම් කරාතේ ශෛලියක් හැදැරුවාට පසුව අප කල්පනා කරන්න ඕනෙ එම ශෛලියෙන් සැබෑ සටන් කරන්න පුළුවන්ද කියා. සටනකදී බේරෙන්න පුළුවන්ද කියා. කියෝකුෂින් ශෛලියෙන් නම් අාධ්‍යාත්මික ශක්තිය ලබා ගන්නවා වගේම පාරේ ගහගන්නත් පුළුවන්. දක්ෂ කියෝකුෂින් සටන් කරුවකු විශේෂ බළකායෙ සාමාජිකයෙක් වගේ.මම විවිධ අභියෝග කර තිබෙනවා.වරක් මට මහා රණවිරුවකු වූ සෙන්පති කොබ්බෑකඩුව මැතිතුමාව මුණ ගැසුණා. එහිදී ඔහු මට පැවසුවේ , නන්දෙ අපේ කොල්ලන්ට කියෝකුෂින් කරාතේ උගන්වන්න ඕනෙ කියායි. එතුමා කියෝකුෂින් කරාතේ පිළිබඳ හොඳ අධ්‍යනයක් කරලා එම ඉල්ලීම කළා කියලයි මම හිතන්නෙ.එම සටන් ශිල්පයන්ට මා ඉතා ගරු කරනවා. අති ප්‍රබල කුංග්ෆු සටන් ශිල්පියෝ චීනයේ සිටිනවා.තරුණ පිරිස් සටන් ශිල්ප හැදෑරීම , එම ශිල්ප උගන්න ගුරුවරුන් බවට පත් වීම මා අගය කරනවා. ඔවුන්ට මම කියන්නෙ සහතිකවලට සීමා නොවී , මුදල් පසු පසම ගමන් කරන්නෙ නැතිව දැඩි කැපවීමෙන් සටන් ශිල්ප හදාරන්න කියායි. වර්මානයේ ව්‍යාජ සටන් ශිල්පීන්ද ඉන්නවා කියල අප මතක තබා ගන්න ඕනෙ.මම යෝගා කිරීම සමහරුන්ට ගැටලුවක් වෙලා.මේ වන විට මා යෝගා හැදෑරීම ආරම්භ කර අවුරුදු තිස් ගණනක් වෙනවා. ලතා මංගෙශ්කාර් අදත් යෝගී ව්‍යායාම් උපකාරී කරගෙන තම කට හඬ ඉතා හොදින් පාලනය කර ගන්නවා. යෝගා ශිල්පය බොහෝ කලාවන්ට දර්ශනයන්ට අතහිත දුන්නා.මම රාවණා රජ්ජුරුවන්ට ඉතාමත්ම ගරු කරනවා. එතුමා සටන් කලාව ඇතුළු විෂයන් ගණනාවක් ඉතා ගැඹුරට හදාරපු කෙනෙක්.නැහැ. ඒක අති ප්‍රබල සටන් ක්‍රමයක්.මුහුණ දී තිබෙනව. මම වරක් ඉන්දියාවේ තරඟාවලියකට ගියා. මේක විවෘත තරඟාවලියක්. කල්කටාවලයි මෙය පැවැත්වුණේ. එයට සහභාගිවීමට නේපාලයේ සිට සටන් ශිල්පීන් කණ්ඩායමක් පැමිණ සිටියා. ඔවුන් සටන් ක්‍රම ගණනාවක් හදාරා තිබුණා. තරඟාවලියට පෙර දින කැමැති ෙකනකුට සටනට පැමිණෙන ලෙස ඔවුන් අභියෝග කළා. එම තරඟය සංවිධානය කළ නියෝජිතයා මගෙන් ඇසුවා ඒ අභියෝගය භාර ගන්න පුළුවන්ද කියා. මම එය බාර ගත්තා . මේක නිත්‍යානුකූල සටනක් නොවෙයි. අභියෝග කළ කණ්ඩායමේ නායකයා පළමුව පැමිණියා. ඔහු බොහොම උස මහත කෙනෙක්. මම ඔහුගෙන් ඇසුවා කණ්ඩායමම මාත් සමඟ සටන් කරනවාද එක එක්කෙනා සටන් කරනවාද කියා. ඔහු කීවා එක එක්කෙනා සටන් කරනවා කියා.නායකයා පළමුව මා හා සටනට පැමිණියා. මම ඔහුගේ හිසට කික් එකක් දුන්නා. එය දුටු අනෙක් සාමාජිකයන් අභියෝගය අත් හැරියා.මාස්ටර් ඔයාමාත් කියෝකුෂින් හැදුවෙ විවිධ සටන් ක්‍රම එක්කරලා. මමත් යෝගා ක්‍රම එකතු කරනවා. යෝගාවල ප්‍රබල ස්වසන ව්‍යායාම තිබෙනවා. මාස්ටර් ඔයාමාත් අපට පුහුණුවීම් කරද්දි යෝගා ව්‍යයාම් යොදා ගත්තා.ඔහු සටනට හුරු කළ ගවයන් එක්ක සටන් කර කියෝකුෂින්වල බලය පෙන්නුවා. එහිදී මාස්ටර් ඔයාමා ගවයා අල්ලා නවා පහරදී අඟ ගලවා දැම්මා. යුද සමයේදී මාස්ටර් ඔයාමා අවන්හලකට ගොස් තිබෙනවා. එහිදී ඔහු දැක තිබෙනවා ජපන් තරුණියන්ට අතවර කිරීමට උත්සාහ කරන් එක්සත් ජනපද සොල්දාදුවන් කණ්ඩාමක්. එය දුටු මාස්ටර් ඔයාමාට දැඩි ලෙස කේන්ති ගොස් මේසයක් මත තිබූ බියර් බෝතලයකට වේගවත් අත් පහරක් එල්ල කර තිබෙනවා. ඒ අවස්ථාවේ බෝතලයේ උඩු කොටස පමණක් කැඩී විසිවී තිබෙනවා. මේක දුටු සොල්දාදුවො හොඳටම බය වෙලා.මෙම අලුත් උපක්‍රමය මාස්ටර් ඔයාමාත් මීට පෙර අත්හදා බලා නැහැ. පසුව ඔහු බෝතල්වලට දිගින් දිගටම පහර දුන්නත් උඩ කොටස කැඩී විසිවී නැහැ. එක්තරා දවසක අවන්හලේ වූ සිද්ධිය සිහිපත් කරමින් දැඩි කේන්තියෙන් බෝතලයකට අත් පහරක් එල්ල කර තිබෙනවා. එම අවස්ථාවේ බෝතලයෙන් කොටසක් කැඩී විසිවී ගොස් තිබෙනවා. සිතේ බලයේ ශක්තිය එමගින් පෙන්නුම් කරනවා. මාස්ටර් ඔයාමට අසීමිත බලයක් තිබුණා.සිරිවර්ධන , අදට වඩා හෙට තවත් ප්‍රබල ලෙස පුහුණු වීම් කරපන් කියා පවසනවා.පස් වන ශ්‍රේණියේ. කියෝකුෂින්වල මේ ශ්‍රේණිය ලබා ගැනීමට අවුරුදු 25 ක් වත් පුහුණුවීම් කරල තිබෙන්න ඕනෙ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>24</day>
    </date>
    <link>http://www.dinamina.lk/2014/03/24/_art.asp?fn=f1403243</link>
    <topic>අමෙරිකාවේමානව හිමිකම් විහිළුව</topic>
    <author>ජනතා මිත්‍ර</author>
    <content>2002 වර්ෂයේදී එක්සත් ජාතික පක්ෂ ආණ්ඩුව රට පාලනය කළ අවධියේ එවකට අග්‍රාමාත්‍ය රනිල් වික්‍රමසිංහ මහතා එම වස‍ෙර් ජූලි මාසයේ දී අමෙරිකානු ජනාධිපති ජෝර්ජ් බුෂ් මහතාගෙන් ලිඛිතව ඉල්ලීමක් කළේය. එය එසේ මෙසේ ඉල්ලීමක් නොවේ. එය රටේ ජාතික ආරක්ෂාවට සෘජුව බලපාන ඉල්ලීමකි. රනිල් වික්‍රමසිංහ මහතා අමෙරිකානු ජනාධිපතිවරයාගෙන් ඉල්ලා සිටියේ ශ්‍රී ලංකාවේ යුද ශක්තිය ගැන විශ්ලේෂණයක් සිදුකරන ලෙසටයි.එම ඉල්ලීමට එකඟත්වය පළ කළ අමෙරිකාව, ඔවුන්ගේ හමුදාව මෙරටට එවා රටේ යුද ශක්තිය ගැන විශ්ලේෂණයක් කළේ හොර රහසේය. එම විශ්ලේෂණයේදී ශ්‍රී ලංකාවේ රාජ්‍ය ආරක්ෂක අමාත්‍යාංශයට අයත් සියලු රහස් තොරතුරු ලබා ගැනීමට ද අමෙරිකානු හමුදා සටකපට විය. රටක යුද ශක්තිය ගැන විශ්ලේෂණයක් සිදු කරන ලෙස වෙනත් බලවත් රටකින් ඉල්ලීම් කරන විට එහි වාසි මෙන්ම අවාසි ද ඇති බව හොඳින් සිහි තබා ගත යුතුය.ශ්‍රී ලංකාවේ යුද ශක්තිය ගැන සෙවීමට අමතරව කොටි සංවිධානයේ යුද ශක්තිය ගැන සොයා බලා ශ්‍රී ලංකා රජය වෙත වාර්තාවක් ඉදිරිපත් කිරීමට ද අමෙරිකානු හමුදා සාමාජිකයන් තීරණය කර තිබුණි. කොටි සංවිධානයේ යුද ශක්තිය ගැන විශ්ලේෂණය කළ අමෙරිකාව එහි වාර්තාවක් රාජ්‍ය ආරක්ෂක අමාත්‍යාංශය වෙත ලබා දුන්නේය. “කෆීර් ගුවන් යානාවලින් පොකුරු බෝම්බ හෙළන්නේ නැතිව කොටි සංවිධානය කිසිදු ආකාරයකින් පරාජය කරන්න බැහැ” යනුවෙන් අමෙරිකාවේ ආරක්ෂක අංශවල නිර්දේශ ඉදිරිපත් කර තිබුණි. එදා අමෙරිකාව එසේ ප්‍රකාශ ක‍ළද අපේ රට පාලනය කළ කිසිදු රජයක් අමෙරිකාව කියූ පරිදි පොකුරු බෝම්බ හෙළීමට ක්‍රියා කළේ නැත.එසේ පොකුරු බෝම්බ හෙළන ලෙසට නිර්දේශ කරන ලද අමෙරිකාව අද ජිනීවා මානව හිමිකම් කවුන්සිලයට ගොස් මානව හිමිකම් ගැන කිඹුල් කඳුළු හෙළීම මොන තරම් විහිළුවක් ද? කොටි සංවිධානය පරාජය කිරීම සඳහා පොකුරු බෝම්බ හෙළන ලෙස නිර්දේශ කරන ලද අමෙරිකාව දැන් කියන්නේ කුමක් ද? අමෙරිකාවේ නිර්දේශ අනුව පොකුරු බෝම්බ හෙළන්නේ නැතිව සිටි ශ්‍රී ලංකාවට අමෙරිකාව දෙන පිළිතුර කුමක් ද? එමනිසා කබරගොයා, තලගොයා කර ගැනීමේ න්‍යාය අමෙරිකාව විසින් ඉතා සැලසුම් සහගතව ක්‍රියාත්මක කරන බව රහසක් නොවේ.ඇෆ්ගනිස්ථානයට තවමත් බෝම්බ දමන අමෙරිකාව ඉරාකයට, ලිබියාවට සිදුකළ විනාශයන් ගැන අමුතුවෙන් කිව යුතු නොවේ. අමෙරිකානු අධිරාජ්‍යවාදයට අවශ්‍ය තව දුරටත් ශ්‍රී ලංකාව හුදෙකලා කොට තබා ගැනීමටය. එමඟින් රට අරාජික කර දේශපාලන වාසි අනුව ඔවුන්ගේ න්‍යාය පත්‍රය ක්‍රියාත්මක කිරීමටය. කොටි ත්‍රස්තවාදය මුළුමනින්ම පරාජය කළ පසුව තව දුරටත් කොටි අවතාර හොල්මන් කරනු පිණිස අවශ්‍ය වාතාවරණය සකස් කරමින් සිටින්නේ කොටි සංවිධානයට හිතවත් බෙදුම්වාදී බලවේග විසිනි.කිසිදු සාධාරණ නඩු විභාගයකින් තොරව ඉරාක ජනාධිපති සදාම් හුසේන් එල්ලා මරන විට, ලිබියාවේ ජනාධිපති ගඩාෆි වෙඩි තබා ඝාතනය කරන විට, අල්කයිඩා නායක ඔසාමා බින් ලාඩ්න් වෙඩි තබා ඝාතනය කරන විට ඔවුන්ගේ මානව අයිතිවාසිකම් සුරැකුණා ද කියා අමෙරිකාවෙන් ඇසීමට ලෝක ප්‍රජාව වහාම ක්‍රියාත්මක විය යුතුයි.ලෝකයේම භයානක ත්‍රස්තවාදී කණ්ඩායමේ නායක වේළුපිල්ලේ ප්‍රභාකරන් ඝාතනය කරන විට පමණක් අමෙරිකාව ඇතුළු රටවල් කිහිපයකට මානව හිමිකම් ගැන නින්දෙන් අවදි වූ කෙනෙකු සේ මතක් වී තිබීම කනගාටුවට කරුණකි. ප්‍රභාකරන්ගේ උපදෙස් අනුව කොපමණ ජීවිත, දේපළ විනාශ කර තිබෙන්නට ඇතිද? කොටි සංවිධානයේ ඝාතන සංස්කෘතියෙන් බේරීමට නොහැකි වූ අයගේ මානව හිමිකම් ගැන කතා වුණාද?ශ්‍රී ලංකාවේ මානව හිමිකම් ගැන මහ ලොකුවට කතා කරන බෙදුම්වාදී බලවේගවලට අවශ්‍ය ආකාරයෙන් තොරතුරු ජාත්‍යන්තරයට ලබා දුන්නේ මෙරට විරුද්ධ පක්ෂය බව අමුතුවෙන් කිව යුතු නොවේ. එදා 2002 වසරේදී අග්‍රාමාත්‍යවරයා වශයෙන් සිටියේ රනිල් වික්‍රමසිංහ මහතාය. කොටි සංවිධානය මුළුමනින්ම පරාජය කිරීමට නම් පොකුරු බෝම්බ ‍ගුවනින් හෙළිය යුතු බව අමෙරිකාව එදා ප්‍රකාශ කළේ රනිල් වික්‍රමසිංහ මහතාටය. මෙවර ජිනීවා සමුළුවට මෙම කතාව රට වෙනුවෙන් ඉදිරිපත් කිරීමට රනිල් වික්‍රමසිංහ මහතා කටයුතු කළේ නම් එය මොන තරම් වටිනා ක්‍රියාවක් ද? නමුත් එවැනි කතාවක් වෙනුවට රනිල් වික්‍රමසිංහ මහතා හිටපු ජනාධිපතිනි චන්ද්‍රිකා බණ්ඩාරනායක කුමාරණතුංග මහත්මිය සමඟ එක්ව ප්‍රකාශ කරන්නේ මෙරට තුළ සංහිඳියාවක් නොමැති බවයි. හිටපු අග්‍රාමාත්‍යවරයකු හා හිටපු ජනාධිපතිනියක එක් වී මෙවැනි කතාවක් ප්‍රකාශ කිරීමට පෙර එමඟින් රටට සිදුවන හානිය ගැන කෙතරම් දුරකට කල්පනා කළ යුතු ද? නමුත් ඔවුන්ට අවශ්‍ය රට ගැන නොසිතා තමන් ගැනම සිතීමේ දේශපාලන න්‍යාය පත්‍රය අනුව ක්‍රියා කිරීමයි.තමන්ට නොහැකි වූ දේ මහින්ද රාජපක්ෂ ජනාධිපතිවරයා ඉටුකිරීම ගැන රනිල්ට හා චන්ද්‍රිකාට ඇත්තේ මාරාන්තික වෛරයකි. මෙහිදී වැඩි වෛරයක් හටගෙන ඇත්තේ චන්ද්‍රිකාට ය. ශ්‍රී ලංකා නිදහස් පක්ෂයේ හිටපු නායිකාව හා හිටපු රාජ්‍ය නායිකාව වශයෙන් චන්ද්‍රිකා බණ්ඩාරනායක කුමාරණතුංග මහත්මිය එක්සත් ජාතික පක්ෂයේ නායකයා සිටින තැනට යාම එතරම් යහපත් ක්‍රියාවක් නොවේ. රනිල් වික්‍රමසිංහ මහතා හිටපු ජනාධිපතිනිය සිටින ස්ථානයට පැමිණියේ නම් එය එතරම් ගැටලුවක් නොවේ. නමුත් සිදුවූයේ එහි අනෙක් පැත්තයි. අනෙක් කරුණ හිටපු ජනාධිපතිනියට එක්වරම සංහිඳියාව මතක් වී තිබෙන්නේ ජිනීවා මානව හිමිකම් සමුළුව ආරම්භ වූ නිසා ය.ශ්‍රී ලංකා මුස්ලිම් කොංග්‍රසයේ නායක රවුෆ් හකීම් අමාත්‍යවරයා ජිනීවා සමුළුවට ඉදිරිපත් කළේ යයි කියන වාර්තාවක් සම්බන්ධයෙන් ද මේ වන විට දේශපාලන කරළිය උණුසුම් වී තිබේ. මෙරට ආගම් අතර සංහිඳියාවේ යම් යම් ගැටලු තිබෙන බව මේ වාර්තාවෙන් ඉදිරිපත් කර ඇති බවට තොරතුරු වාර්තා වේ. මුස්ලිම් ජාතිකයන්ට මෙන්ම ඉස්ලාම් භක්තිකයන්ට වැඩිම සාධාරණයක් ඉටුවූයේ මහින්ද රාජපක්ෂ ජනාධිපතිවරයාගේ පාලන කාලයේ දී බව මුස්ලිම් ජනතාවම ප්‍රකාශ කරති. පසුගිය දිනවල මුස්ලිම් ජනතාව වැඩිපුර ජීවත්වෙන ප්‍රදේශවල පැවති රැස්වීම්වලදී ජනාධිපතිතුමාට ලැබුණු ප්‍රතිචාරවලින් ම ඒ බව මනාව පැහැදිලි වේ. බෞද්ධාගම ඇතුළු සියලු ආගම්වලට මෙතරම් ගරු කරන රාජ්‍ය නායකයෙකු මීට පෙර සිටියේ නැත. ඒ බව ප්‍රකාශ කරනු ලබන්නේ සර්ව ආගමික නායකයන් වීම තවත් විශේෂත්වයකි.කොටි ත්‍රස්තවාදී සංවිධානයේ ක්‍රියා නිසා මෙරට සංහිඳියාවට බරපතළ තර්ජන එල්ල වූ බව නොරහසකි. ආගමික නායකයන් සිය ගණනක් අමු අමුවේ ඝාතනය කළේ ලේ පිපාසිත ප්‍රභාකරන් ය. අරන්තලාවේ භික්ෂු ඝාතනය, අනුරාධපුර ජය ශ්‍රී මහා බෝධිය වන්දනා කිරීමට පැමිණි බැතිමතුන්ට එල්ල කරන ලද ප්‍රහාරය, මහනුවර ඓතිහාසික ශ්‍රී දළදා මාලිගාවට එල්ල කරන ලද ප්‍රහාරය, කාත්තන්කුඩිය මුස්ලිම් පල්ලියේ යාච්ඤා කරමින් සිටි බැතිමතුන්ට එල්ල කරන ලද ප්‍රහාරය මින් කිහිපයක් පමණි.මේ ප්‍රහාරවලදී විනාශ වූ සංහිඳියාව, කඩ වූ මානව හිමිකම් ගැන අමෙරිකාවට නොපෙනීම, නවනීදන් පිල්ලේ නෝනාට නොපෙනීම කනගාටුවට කරුණකි. ඔවුන්ට නිතරම පෙනෙන්නේ දෙමළ ඩයස්පෝරාව විසින් පෙන්නුම් කෙරෙන මානව හිමිකම් උල්ලංඝනය වීම් පමණකි. එමනිසා රනිල් වික්‍රමසිංහ, චන්ද්‍රිකා බණ්ඩාරනායක කුමාරණතුංග, රවුෆ් හකීම් යන මහත්ම මහත්මීන්ට කොටි සංවිධානය විසින් සිදුකරන ලද විනාශයන් අමතක වීම තුළින් පෙන්නුම් කරන්නේ ඔවුන් කිසිදු වගකීමකින් තොරව ක්‍රියා කරන බවක් නොවේද? මේ තත්ත්වය ගැන මේ රටේ පොදු මහජනතාව දැඩි අවධානයක් යොමු කිරීම ඉතා වැදගත් සේම ඉතා කාලෝචිත වන්නේය. එමනිසා ත්‍රස්තවාදය මුළුමනින්ම පරාජය කිරීමෙන් පසු මෙරට ඇතිවෙමින් පවතින සංහිඳියාව නැතිකිරීමට උල්පන්දම් නොදී, දායක නොවී සිටීම රටට ආදරය කරනු ලබන සියලු දෙනාගේම වගකීමකි.ත්‍රස්තවාදය මුළුමනින්ම පරාජය කිරීමෙන් වසර දෙකකට පසුව 2011 වසරේදී ජූනි මාසයේදී කොළඹ දී පැවති ආරක්ෂක සමුළුවට මුලු ලෝකයේම අවධානය යොමු වී තිබුණි. විදේශ රටවල් රැසක හමුදා ප්‍රධානීන් මෙම සමුළුවට පැමිණ සිටීමද විශේෂත්වයකි. ඉන්දියාවේ යුද හමුදාවේ මේජර් ජෙනරාල් අශෝක් මේතා මහතාත් මේ අවස්ථාවට සහභාගි වී තිබුණි. අශෝක් මේතා මහතා මීට පෙර ඉන්දීය සාම සාධක හමුදාව සමඟ ශ්‍රී ලංකාවට පැමිණි නිලධාරියෙකි. “සුදු කොඩි කතාව ඇත්තක් ද?” කියලා අශෝක් මේතා මහතා මෙහිදී ජෙනරාල් ශවේන්ද්‍ර සිල්වා මහතාගෙන් විමසුවේය. ශවේන්ද්‍ර සිල්වා මහතා ඊට පිළිතුරු ලබා දීමට හදන විටම ඊට පිළිතුරු ලබා දීමට සූදානම් වූයේ අමෙරිකානු යුද හමුදාවේ ලෙ‍ෆ්ටිනන් කර්නල් ලෝරන්ස් ස්මිත් මහතාය. තමන් මේ ප්‍රශ්නයට පිළිතුරු දෙන්නද? කියා ස්මිත් මහතා ශවේන්ද්‍ර සිල්වා මහතාගෙන් විමසා සිටියේය. ඊට ශවේන්ද්‍ර සිල්වා මහතා අකමැත්තක් ප්‍රකාශ කළේ නැත. “ඔය සුදු කොඩි කතාවේ කිසිදු සත්‍යතාවයක් නැහැ කියලා මට ඉතා වගකීමෙන් කියන්න පුළුවන්. යුද්ධය අවසන් කාලයේදී මං හිටියේ ශ්‍රී ලංකාවේ. ඒ නිසා ඒ ගැන මට ඉතා වගකීමෙන් කියන්න පුළුවන්” යනුවෙන් අමෙරිකානු හමුදාවේ ලෙෆ්ටිනන් කර්නල් ලෝරන්ස් ස්මිත් මහතා ප්‍රකාශ කළේය.‍අමෙරිකානු හමුදාවේ ලෙෆ්ටිනන් කර්නල් ලෝරන්ස් ස්මිත් මහතාගේ ප්‍රකාශය ගැන අමෙරිකාව ප්‍රකාශ කරන්නේ කුමක්ද? එදා 2002 වර්ෂයේදී අමෙරිකාව ප්‍රකාශ කළේ කෆීර් ගුවන් යානාවලින් බෝම්බ හෙළන්නේ නොමැතිව කොටි සංවිධානය කිසිසේත්ම පරාජය කළ නොහැකි බවයි. ඒ වගේම 2011 වර්ෂයේදී කොළඹ දී පැවති ආරක්ෂක සමුළුවේදී මතුවුණු කරුණකදී අමෙරිකානු හමුදාවේ ලෙෆ්ටිනන් කර්නල් ලෝරන්ස් ස්මිත් මහතා ප්‍රකාශ කරන්නේ “සුදු කොඩි කතාව” අසත්‍යයක් බවයි. අමෙරිකාව සම්බන්ධ මේ කරුණු දෙක ගැන ඉතා ගැඹුරින් සාකච්ඡා කිරීම ඉතා වැදගත් ය. මේ පිළිබඳ ආණ්ඩුව වගේම විරුද්ධ පක්ෂයේත් අවධානය යොමු විය යුතුය. එහෙත් ඒ ගැන සාකච්ඡා කරනවා වෙනුවට වගකිවයුතු විරුද්ධ පක්ෂයක් ලෙස එක්සත් ජාතික පක්ෂය හා ජනතා විමුක්ති පෙරමුණ ක්‍රියා කරන ආකාරය ගැන කිසිසේත්ම සෑහීමකට පත්විය නොහැකි ය.ජනතා විමුක්ති පෙරමුණේ නව නායක අනුර කුමාර දිසානායක මහතා දිගට හරහට ආණ්ඩුව විවේචනය කිරීමට පටන්ගෙන ඇත. ඔහු නව නායකයා ලෙස දේශපාලනය ආරම්භ කර ඇත්තේ ඉතා වෛරී ස්වරූපයෙනි. වෛරී ස්වරූපයෙන් දේශපාලනය කිරීමට ගිය සරත් ෆොන්සේකා මහතාට අත්වූ ඉරණම අනුර දිසානායක මහතා සිහි තබා ගත යුතුයි.නව නායකත්වයට පත් වූ අනුර කුමාර දිසානායක මහතාට ජනාධිපතිතුමා සුබ පැතූ බව ඔහු ප්‍රසිද්ධ වේදිකාවේ ප්‍රකාශ කළේ, ජනාධිපතිතුමාට අපහාස වන ආකාරයෙනි. අනුර කුමාර දිසානායක මහතා සිතාගෙන සිටින්නේ ජනතා විමුක්ති පෙරමුණේ නිර්මාතෘ රෝහණ විජේවීර මහතාටත් වඩා තමන් සියල්ල දත් පරිදි ය. එහෙත් වාමාංශික දේශපාලනයේ ඉතිහාසය ගැන මීට වඩා ගැඹුරින් අනුර කුමාර දිසානායක මහතා අධ්‍යයනය කළ යුතුය.1977 දී එක්සත් ජාතික පක්ෂය බලයට පත්වීමෙන් පසු විවෘත ආර්ථිකය දැඩිව ක්‍රියාත්මක කළත් එවකට සිටි වාමාංශික ව්‍යාපාරයේ දැවැන්තයන් වන ඇන්. ඇම්. පෙරේරා, පීටර් කෙනමන් මහත්වරුන් ඇතුළු වාමාංශික ව්‍යාපාරයේ දැවැන්තයන් ජේ. ආර්. ජයවර්ධන ජනාධිපතිතුමා සමඟ ඉතා සුහදව සාකච්ඡා කළහ. එය ප්‍රතිපත්තිමය කරුණු මුල්කරගත් සුහද සාකච්ඡා විය. එක් අවස්ථාවකදී මේ වාමාංශික නායකයන් ඉදිරිපත් කළ ගැටලු ප්‍රායෝගිකව විසැඳීම සඳහා වාමාංශික නායකයන් මහවැලි ව්‍යාපාරය නැරැඹීමට ගියේ ජේ. ආර්. ජයවර්ධන ජනාධිපතිවරයා සමඟ ය. අනුර කුමාර දිසානායක මහතා වාගේ ඔවුන් එදා හිටපු ජනාධිපතිතුමාට විරුද්ධව යටිගිරියෙන් කෑමොර දුන්නේ නැත. එහෙත් අනුර දිසානායක මහතා සිතා සිටින්නේ යටිගිරියෙන් කෑගහන විට ඉදිරියේදීත් විසිල් පාරවල් වදිනු ඇති කියාය. ජනතාවට දැන් අවශ්‍ය වන්නේ ගැලරි ටෝක්ස් නොවේ. ඔවුන්ට අවශ්‍ය වී තිබෙන්නේ ඉතා අසීරුවෙන් වසර 30 කට අධික කාලයකට පසුව ත්‍රස්තවාදයෙන් මුළුමනින්ම නිදහස් කරගත් රට ආරක්ෂා කර ගැනීමටය. රටේ සංවර්ධනය තවදුරටත් වේගවත් කර ගැනීමටය. එම ඉලක්කය ජනතාවට ලබාදෙමින් ආණ්ඩුව ගමන් කරන විට ජනතා විමුක්ති පෙරමුණ කළ යුත්තේ සාධාරණ විවේචන එල්ල කොට එම අඩුපාඩු සකස් කිරීමට ආණ්ඩුවේ අවධානය යොමු කිරීමයි. එහෙත් සිදුවන්නේ එය නොවේ. සිදුවන්නේ හැම විටම ආණ්ඩුව පෙරළීම අරමුණු කරගෙන සෑම මාතෘකාවකටම ජනතා විමුක්ති පෙරමුණ පිවිසීමයි. සෑම මාතෘකාවකින්ම දේශපාලන වාසි ලබාගැනීම සඳහා විවිධ න්‍යාය පත්‍රය අනුව ක්‍රියාකිරීම නිවැරැදි නොවේ. එමඟින් ජනතාවට වාගේම ජනතා විමුක්ති පෙරමුණට ද අත්වන වාසියක් නැත.ආණ්ඩුවේ ඔත්තු සේවා තමා ගැන ඔත්තු බලනවා යනුවෙන් චන්ද්‍රිකා බණ්ඩාරනායක කුමාරතුංග හිටපු ජනාධිපතිනිය මහින්ද රාජපක්ෂ ජනාධිපතිවරයාට ලිපියක් මගින් දැනුම් දී ඇත. පසුගිය කාලයේදී ජිනීවා මානව හිමිකම් සමුළුව ආරම්භ වීමත් සමඟම නව ක්‍රමයකට දේශපාලන කරළියට පැමිණීමට හිටපු ජනාධිපතිනිය ක්‍රියා කළාය. ආගමික සංහිඳියාව ඇතිකිරීම සඳහා බව පවසමින් ඇය සිදුකරන ලද ඇතැම් ප්‍රකාශ දෙබරයකට ගල් ගැසීමක් බඳු විය. හිටපු ජනාධිපතිනියට අවශ්‍ය වී ඇත්තේ යළි දේශපාලන කරළියට පිවිසීමටය. එය ඇය සමඟ සිටින කිහිපදෙනෙනකු විසින් සිදුකරනු ලබන සූක්ෂ්ම වැඩපිළිවෙළකි. මංගල සමරවීර මහතා තිරය පිටුපස සිට මේ සඳහා විශාල දායකත්වයක් ලබා දේ. ජිනීවා මානව හිමිකම් සැසිවාරයේදී ශ්‍රී ලංකාවට එරෙහිව දැඩි පියවරක් ගනු ඇතැයි කියා සිතන හිටපු ජනාධිපතිනිය උත්සාහ ගන්නේ ඉන්පසු රටේ යම් අස්ථාවර තත්ත්වයක් ඇතිවුවහොත් එමඟින් දේශපාලන වාසි ලබාගැනීමටය. ඒ සඳහා දැන් සිටම යම් ආකාරයකින් දේශපාලන කරළියට පිවිසිය යුතුය. ඒ සඳහා ඇය මුට්ටිය මේ වන විට දමා ඇත. ආගමික සංහිඳියාව ඇතිකිරීමට බව පවසමින් කරළියට පැමිණි හිටපු ජනාධිපතිනිය දැන් ප්‍රකාශ කරන්නේ තමන් පිටුපස ඔත්තු සේවාව ක්‍රියාත්මක වන බවයි. තමාගේ ආරක්ෂාවට ද දැඩි තර්ජනයක් එල්ල වී ඇති බව ඇය පවසන්නීය. සංහිඳියා කතාවෙන් ජිනීවාවලට පණිවිඩයක් යැවූ හිටපු ජනාධිපතිනිය තමන් ගැන ඔත්තු බලනවා යනුවෙන් ප්‍රකාශ කරමින් තවත් පණිවිඩයක් ජිනීවාවලට යැවීමට සූදානම් වේ. රටක වගකිවයුතු පුද්ගලයෙකු වන හිටපු ජනාධිපතිනිය තමාගේ පක්ෂය ආණ්ඩු බලය ලබාගෙන සිටි මේ අවස්ථාවේදී මෙසේ සිදුකරන චෝදනාව සාධාරණ ද? මේ අවස්ථාවේදී රටට එරෙහිව මෙසේ චෝදනා නඟන්නේ ඇයි? අමාත්‍ය මණ්ඩල රැස්වීමේදී ඔත්තු බැලීමට හිටපු ජනාධිපතිනිය කැමරාවක් අත්බෑගයේ දමාගෙන පැමිණි බවට එදා චෝදනා කළ එක්සත් ජාතික පක්ෂයේ අය සමඟ චන්ද්‍රිකා මහත්මිය මෙදා එක්වී තිබෙන්නේ ඇයි ද? කියා සිතා ගැනීම අපහසු නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n1403251</link>
    <topic>දිස්ත්‍රික්ක හයෙන්ම විශිෂ්ට ජයග්‍රහණයක්</topic>
    <author>සිතාරා සේනානී සහ නුවන් කොඩිකාර</author>
    <content>බස්නාහිර හා දකුණු පළාත් සභා මැතිවරණයේදි එක්සත් ජනතා නිදහස් සන්ධානය මෙතෙක් ලබාගෙන ඇති ඡන්ද ප්‍රතිශතය තවදුරටත් ආරක්ෂා කරගනිමින් සියයට 65 ත් 67 ත් අතර ඡන්ද ප්‍රතිශතයක් ලබාගනිමින් දිස්ත්‍රික්ක හයෙන්ම විශිෂ්ට ජයග්‍රහණයක් අත්කර ගන්නා බවට සමීක්ෂණ වාර්තාවලින් හෙළිවී ඇතැයි ශ්‍රි ලංකා නිදහස් පක්ෂයේ භාණ්ඩාගාරික, යෞවන කටයතු හා නිපුණතා සංවර්ධන ඇමැති ඩලස් අලහප්පෙරුම මහතා පැවැසීය.එහිදි එක්සත් ජාතික පක්ෂයට ලබාගත හැකි වන්නේ සියයට 25 කට අඩු ප්‍රතිශතයක් බවද එකී සමීක්ෂණයෙන් අනාවරණය වී ඇතැද හෙතෙම කීවේය.පළාත් සභා මැතිවරණයන්හි වත්මන් තත්ත්වය පිළිබඳ පැහැදිළි කිරීම සඳහා එක්සත් ජනතා නිදහස් සන්ධානය විසින් ශ්‍රි ලංකා නිදහස් පක්ෂ මූලස්ථානයේ ඊයේ (24) පැවැත් වු මාධ්‍ය සාකච්ඡාවේදි ඇමැතිවරයා එසේ ප්‍රකාශ කෙළේය.උගතුන්, බුද්ධිමතුන් හා වෘත්තීයවේදින්ගෙන් සැදුම්ලත් කණ්ඩායමක් විසින් මේ මස 03 වැනිදා සිට 07 වැනිදා දක්වා බස්නාහිර හා දකුණු පළාත් දෙකෙහි පුද්ගලයින් තුන්දහසක් පාදක කරගනිමින් මෙම සමීක්ෂණය සිදුකර ඇති බවත් එහිදි සියයට 83.8 ඡන්දය පාවිච්චි කරන බවත් සියයට 16 .2 ක් ඡන්දය භාවිතා කිරීම ගැන මේ වෙන තෙක් අවසන් තීරණයකට එළඹි නැති බවටද එම සමීක්ෂණ වාර්තාවලින් පෙන්වා දී ඇති බවත් අලහප්පෙරුම මහතා කියා සිටියේය.කොළඹ හැර අනෙක් දිස්ත්‍රික්ක පහේදි එක්සත් ජාතික පක්ෂයට සියයට 30 ඡන්ද ප්‍රතිශතයකට හෝ කිට්ටු වීමට නොහැකි බව පැවැසු ඒ මහතා එක්සත් ජනතා නිදහස් සන්ධානය පසුගිය බස්නාහිර හා දකුණු පළාත් සභා මැතිවරණයන්හිදි ලබාගත් ඡන්ද ප්‍රතිශතය ආරක්ෂා කරගනිමින් තුනෙන් දෙකේ බලයක් අත්කර ගන්නා බව පැවැසීය.ඒ අනුව හම්බන්තොට දිස්ත්‍රික්කයෙන් එක්සත් ජනතා නිදහස් සන්ධානය සියයට 65.49 ක් හා එක්සත් ජාතික පක්ෂය 21.23ක්, මාතර දිස්ත්‍රික්කයෙන් එජනිස සියයට 65.71 ක් හා එජාප 23.05 ක්, ගාල්ල දිස්ත්‍රික්කයෙන් එජනිස සියයට 63.23 ක් හා එජාප 24. 31 ක්, කළුතර දිස්ත්‍රික්කයෙන් එජනිස සියයට 65. 45 ක් හා එජාප 23. 47 ක්, ගම්පහ දිස්ත්‍රික්කයෙන් එජනිස සියයට 66. 37 ක් හා එජාප 24. 14 ක් හා කොළඹ දිස්ත්‍රික්කය එජනිස සිට 51. 92 ක් හා 29.25ක් හිමි කරගන්නා බවද සමීක්ෂණ වාර්තාවෙන් හෙළිකර ඇති බව ඩලස් අලහප්පෙරුම මහතා කීවේය.මැතිවරණය පැවැත්වෙන පළාත් දෙකෙහි මැතිවරණ කොට්ඨාශ 57 ක් ඇති බවත් ඉන් 53 ක බලය නියත වශයෙන් එක්සත් ජනතා නිදහස් සන්ධානය අත්කර ගන්නා බවත් තුනක බලය දුෂ්කර සටනකින් පසු විපක්ෂයට හිමිකර ගැනීමට හැකියාව ඇති බවත් තවත් එක් කොට්ඨාශයක බලය අවිනිශ්චිතව පවතින බවත් ඇමැතිවරයා ප්‍රකාශ කෙළේය. පළාත් සභා විසුරුවා හැරි දිනයේ සිට මේ වෙන තෙක් එක්සත් ජාතික පක්ෂය ඇල්මැරුනු ස්වරූපයෙන් මැතිවරණ ව්‍යාපාරයේ නිරත වු බව පැවැසු ඒ මහතා අවසන් පැය කිහිපයේ හෝ සක්‍රීය මැතිවරණ ව්‍යාපාරයක නිරත වෙන්නැයි එක්සත් ජාතික පක්ෂයෙන් ඉල්ලා සිටින බව කියා සිටියේය.රජරට විශ්වවිද්‍යාලයේ කථිකාචාර්ය මංජුල රණගලගේ, නීතිඥ බුද්ධික ඉද්දමල්ගොඩ, වෛද්‍ය වසන්ත දේශප්‍රිය හා පර්යේෂණ සහකාර මනෝජ් මිහිරංග මහත්වරු මේ සමීක්ෂණයට දායක වූහ.මේ අවස්ථාවට ඇමැතිවරුන් වන නිමල් සිරිපාල ද සිල්වා, සුසිල් ප්‍රේමජයන්ත මහත්වරුන්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n1403252</link>
    <topic>විග්නේෂ්වරන්ට එරෙහි විජයලක්ෂ්මිගේ පෙත්සම විභාගය‍ට ගැනීමට ශ්‍රේෂ්ඨාධිකරණය තීරණය කරයි</topic>
    <author>ශිරෝමි අබයසිංහ</author>
    <content>උතුරු පළාත් මහ ඇමැති සී.වී.විග්නේෂ්වරන් මහතා එම තනතුරට පත් වූ දිනයේ සිටම තම ධූරයට ඇඟිලි ගසමින් ඇය ඉන් ඉවත් කිරීමට ගන්නා උත්සාහය වළක්වන ලෙස ඉල්ලමින් උතුරු පළාත් සභාවේ ප්‍රධාන ලේකම් විජයලක්ෂ්මි රමේෂ් මහත්මිය ඉදිරිපත් කර තිබූ මූලික අයිතිවාසිකම් පෙත්සම ජූලි 14 දා විභාගය‍ට ගැනීමට ශ්‍රේෂ්ඨාධිකරණය ඊයේ (24) තීරණය කළේය.ආණ්ඩු ක්‍රම ව්‍යවස්ථාව මඟින් ඇයට හිමි බලතලවලට බාධා කරමින් ඇය මහ ඇමතිවරයාගේ යටතට ගැනීමට 2014 .02.15 දින මහ ඇමතිවරයා නිකුත් කර ඇති ස්ථාවර උපදෙස් මාලාව පෙත්සම විභාග කර අවසන් වන තුරු ක්‍රියාත්මක වීම වළකාලන අතුරු තහනම් නියෝගයක් ද ශ්‍රේෂ්ඨාධිකරණය නිකුත් කළේය.අග විනිසුරු මොහාන් පිරිස්, කේ.ශ්‍රීපවන් සහ සත්‍ය හෙට්ටිගේ විනිශ්චය මණ්ඩලය මෙම නියෝගයන් නිකුත් කළේය.සි.වී.විග්නේෂ්වරන්, ජනාධිපති ලේකම් ලලිත් විරතුංග, උතුරු පළාතේ ආණ්ඩුකාර ජී.ඒ.චන්ද්‍රසිරි, රාජ්‍ය සේවා කොමිෂන් සභාවේ සභාපති ආචාර්ය දයාසිරි ප්‍රනාන්දු මහත්වරුන් සහ කොමිසමේ සියලුම සාමාජිකයන් සහ නිතීපතිවරයා වගඋත්තරකරුවන් ලෙස නම් කරමින් පෙත්සම ඉදිරිපත් කර තිබූ අතර මහ ඇමති විග්නේෂ්වරන් මහතා හැර ‍අනෙකුත් වගඋත්තරකරුවන් වෙනුවෙන් නීතීඥවරු අධිකරණයේ පෙනී සිටියේ ය.සියලුම වගඋත්තරකරුවන්ට පෙත්සම සහ අනෙකුත් ලියකියවිලි ඇතුළු නොතිසි යැවූ බවට අදාළ තැපැල් රිසිට්පත් පෙත්සම්කරු වෙනුවෙන් පෙනී සිටි නීතීඥ ගෝමින් දයාසිරි මහතා අධිකරණයට ඉදිරිපත් කළේය. බලය වැරදි ලෙස යොදවා ආණ්ඩු ක්‍රම ව්‍යවස්ථාව ‍සහ අනෙකුත් නීතීන් නීතී විරෝධි ලෙස ක්‍රියාත්මක කීරීම පාලනය කිරිම අධිකරණයේ වaගකීම බව මෙම නියෝගයන් නිකුත් කරමින් අග විනිසුරුවරයා සඳහන් කළේය. ආණ්ඩු ක්‍රම ව්‍යවස්ථාවේ 12(1) සහ 14(1)ජී ව්‍යවස්ථාවන් යටතේ පෙත්සම විභාගයට ගැනීමට නියම විය.පෙත්සම්කාර රමේෂ් මහත්මිය අධිකරණයට පැමිණ සිටි අතර ඇය වෙනුවෙන් පෙනී සිටි නීතීඥ දයාසිරි මහතා අධිකරණය අමතමින් පවසා සිටියේ පළාත් සභා ප්‍රධාන ලේකම්වරිය පත් කිරිමට සහ ඉවත් කිරීමට බලය ඇත්තේ ජනාධිපතිවරයාට බවත් ඇයගේ එදිනෙදා කටයුතු ශ්‍රී ලංකා පරිපාලන සේවය යටතට වැටෙන අතර ඇයගේ රාජකාරිවලට ඇඟිලි ගැසීමට හෝ පාලනය කිරීමට මහ ඇමැතිවරයාට බලයක් නොමැති බවයි.13 වැනි ආණ්ඩු ක්‍රම ව්‍යවස්ථා සංශෝධනය අනුව මහ ඇමැතිවරයාට බලය ඇත්තේ පළාත් සේවයේ පොලිස් සහ අධ්‍යාපන සේවය සම්බන්ධයෙන් පමණක් බවත් අනෙකුත් සියලුම රජයේ සේවකයන් රාජ්‍ය සේවා කොමිසම යටතට ගැනෙන බවත් සඳහන් කළේය. නීතිය එසේ වුවත් මහ ඇමතිවරයා නිකුත් කර ඇති ස්ථාවර උපදෙස් මාලාව අනුව පෙත්සම්කාරිය‍ගේ බලතල කප්පාදු කිරිමට උත්සාහ ගෙන ඇති බව ද සඳහන් ‍කළේය. ඒ අනුව පළාතෙන් පිටතට යෑම සහ මාධ්‍යවලට අදහස් ප්‍රකාශ කිරිමට ද මහ ඇමතිවරයාගේ අවසරය ලබා ගත යුතු බවට නියම කර ඇතැයි ද ‍දයාසිරි මහතා කීය.ජනාධිපති ලේකම්වරයා සහ රාජ්‍ය සේවා කොමිෂන් සභාව වෙනුවෙන් රජයේ නීතීඥ නෙරින් පුල්ලේ මහතා පෙනී සිටියේය. කපිල ගමගේ මහතාගේ උපදෙස් මත ගෝමින් දයාසිරි‍ මහතා පෙත්සම්කාරිය වෙනුවෙන් පෙනී සිටියේය. උතුරු පළාත් ආණ්ඩුකාරවරයා‍ වෙනුවෙන් නීතීඥ රඛිත අබේගුණවර්ධන මහතා ද පෙනී සිටියේය.සිය ධූරයේ කටයුතුවලට ඇඟිලි ගසමින් තමන් ඉවත් කිරීමට මහ ඇමතිවරයා ගන්නා උත්සාහය නීති විරෝධි, අසාධාරණ සහ නීතිය හමුවේ අසමාන ලෙස සැලකීමක් බව සඳහන් කරන පෙත්සම්කාරිය ආණ්ඩු ක්‍රම ව්‍යවස්ථාවේ 12(1), 12(2) ,14(1) සහ 14(1)ජී ව්‍යවස්ථාවන් තමන් සම්බන්ධයෙන් උල්ලංඝණය වී ඇතැයි ප්‍රකාශයට පත් කරන ලෙස අධිකරණයෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032516</link>
    <topic>අවසන් දින කිහිපය පමණක් නොවෙයි: යුද්ධයේ මුල සිටම පරීක්ෂණයකට සූදානම්</topic>
    <author>ධනුෂ්ක ගොඩකුඹුර</author>
    <content>කිහිප දෙනකු ආරක්ෂා කර ගැනීමේ අරමුණින් යුද්ධයේ අවසන් දින කිහිපය පිළිබඳ පමණක් සොයා බැලීමට ඇතැමුන් යෝජනා කළත් අවසන් දින කිහිපය නොව යුද්ධයේ ආරම්භයේ සිටම කෙරෙන පරීක්ෂණයකට තමා සූදානම් බව ජනාධිපති මහින්ද රාජපක්ෂ මහතා පැවැසීය.ත්‍රස්තවාදය පරාජය කළේ 2005 දී ජනතාව තමාගෙන් කළ එකම ඉල්ලීමට අනුව බව පැවසූ ජනාධිපතිවරයා ජාතියේ උන්නතිය උ‍දෙසා හිතට එකඟව තමන් කළ දේ වගකීම භාර ගැනීමට තමා නොපැකිලෙන බවත් අවධාරණය කළේය.රට සංවර්ධනය කරමින් ඉදිරියට යන විට ජිනීවාවල ගැටලු ඇති වන බව පෙන්වා දුන් ජනාධිපතිවරයා ජිනීවාවල ඡන්දයෙන් කුමක් සිදු වුවත් අප ජයග්‍රාහීව ඉදිරියට ගෙන යාමට මේ රටේ ජනතාව සූදානම් බවත් ජිනීවාවල දිනුම පැරැදුම පිළිබඳ තමා තුට්ටුවකටවත් සළකන්නේ නැති බවත් ප්‍රකාශ කළේය.ජනාධිපතිවරයා මේ අදහස් පළ කළේ එක්සත් ජනතා නිදහස් සන්ධානයේ මැද කොළඹ ජන රැලියට මාලිගාවත්ත පී. ඩී. සිරිසේන ක්‍රීඩාංගණයේ දී ඊයේ (24) එක්වෙමිනි.ත්‍රස්තවාදීන් මේ රටේ ආගමික ස්ථානවලට පහර දෙන විට නිහඬව සිටි ඇතැමුන් අද ආගම්වාදය ඇවිස්සවීමට කටයුතු කරමින් සිටින බවත් පිටරටට ආවඩා හෝ බලය ලබා ගැනීමට ඇතැමුන් උත්සාහ කරන බවත් ජනාධිපතිවරයා ප්‍රකාශ කළේය.සමහර බංකොළොත් දේශපාලනඥයන් මඩ ප්‍රහාර දියත් කරමින් සිටියත් රටත් ජාතියත් ඒවාට හසු නොවන බවත් ජනාධිපතිවරයා ප්‍රකාශ කළේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජ්‍යෙෂ්ඨ ඇමැතිවරුන් වන ඒ. එච්. එම්. ෆවුසි, මහාචාර්ය තිස්ස විතාරණ, ඇමැතිවරුන් වන මෛත්‍රීපාල සිරිසේන, සුසිල් ප්‍රේමජයන්ත, බැසිල් රාජපක්ෂ, පවිත්‍රා වන්නිආරච්චි, වාසුදේව නානායක්කාර, විමල් වීරවංශ, නියෝජ්‍ය ඇමැති ෆයිසර් මුස්තාෆා මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032517</link>
    <topic>ෆොන්සේකාගේ කුරිරු පාලනය අපට කොහෙත්ම දරාගන්න බෑ</topic>
    <author>පණ්ඩුක සමරසේකර</author>
    <content>නායකත්වයේ කුරිරු පාලනය දරාගත නොහැකිව මෙවර පළාත් සභා අපේක්ෂකත්වයෙන් ඉවත් වීමට තීරණය කළ බව ප්‍රජාතන්ත්‍රවාදී පක්ෂයේ අපේක්ෂකයෝ පිරිසක් ඊයේ (24) කොළඹ දී පැවැති මාධ්‍ය හමුවක දී ප්‍රකාශ කළහ.ඒ අනුව බොරැල්ල ආසනයේ සංවිධායක ලෙස කටයුතු කරමින් අංක 26යෙන් තරග කළ ලක්මාල් ඩයස්, අංක 27න් කෝට්ටේ ආසනය සඳහා තරග කළ නලින් රාජපක්ෂ අංක 33 බොරැල්ලෙන් තරග කළ එම්. ජේ. එම්. ඉර්ෂාඩ් සහ අංක 32න් තරග කළ මොහාන් වික්‍රමසිංහ යන අපේක්ෂකයෝ මෙවර පළාත් සභා මැතිවරණයෙන් ඉවත් වීමට තීරණය කර ඇත.ප්‍රජාතන්ත්‍රවාදී පක්ෂයේ නායක සරත් ෆොන්සේකා මහතා යුද මානසිකත්වයෙන් හමුදා පාලනයක් පක්ෂය තුළ ක්‍රියාත්මක කර ඇති බවත් පක්ෂයේ ක්‍රියාකාරීන්ට ඉතා පහත් අන්දමින් කතා කරන බවත් ජනාධිපතිතුමා සහ ආරක්ෂක ලේකම්වරයා සමඟ වෛරී දේශපාලනයක් ක්‍රියාත්මක කරන බැවින් ඔහුගේ පක්ෂය තුළ කිසිදු ප්‍රජාතන්ත්‍රවාදී පාලනයක් ක්‍රියාත්මක නොවන බවත් මෙම මාධ්‍ය හමුවට එක් වූ ප්‍රජාතන්ත්‍රවාදී පක්ෂයේ ක්‍රියාකාරීහු ප්‍රකාශ කළහ.පක්ෂයේ සියලු තනතුරුවලින් ඉවත් වුවද කිසිදු විටෙක පක්ෂ සාමාජිකත්වයෙන් ඉවත් නොවන බවත් පක්ෂයේ නායකත්වයට අනෝමා ෆොන්සේකා මහත්මිය හෝ ජයන්ත කැටගොඩ මහතා ඉදිරිපත් වන්නේ නම් පමණක් නැවත පක්ෂයේ ක්‍රියාකාරීන් ලෙස සිය කැපවීම් ඉදිරියටද සිදු කරන බවද මෙම මාධ්‍ය හමුවේදී ප්‍රකාශ කළහ.මෙම මාධ්‍ය හමුව ඊයේ (24) පස්වරුවේ කොළඹ නිපොන් හෝටලයේ පැවැති අතර ඒ සඳහා පක්ෂයේ අපේක්ෂකයන් වන නලින් රාජපක්ෂ, එම්.ජේ.එම්. ඉර්ෂාඩ්, මොහාන් වික්‍රමසිංහ සහ ලක්මාල් ඩයස් යුද හමුදා කපිතාන් ඩී.එම්. පී. රුවන්පුර, සංජීව සමරසිංහ යන මහත්වරුන් එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032518</link>
    <topic>ජිනීවා යෝජනා එපා: යුරෝපයේ ශ්‍රී ලාංකිකයෝ දැවැන්ත වි‍රෝධතාවක</topic>
    <author>මහින්ද අලුත්ගෙදර</author>
    <content>සාමය සහ සංවර්ධනය සමඟ ඉදිරියට ගමන් කරන ශ්‍රී ලංකාවට යුද අපරාධ චෝදනා එල්ල කරමින් සිදුකරන ක්‍රියාකාරකම් වහාම නවත්වන්නැයි අමෙරිකා එක්සත් ජනපදය සහ බ්‍රිතාන්‍යය ඇතුළු බටහිර රටවලට බලකරමින් යුරෝපයේ වෙසෙන ශ්‍රී ලාංකිකයෝ 5,000ක් පමණ සහභාගි වූ දැවැන්ත වි‍රෝධතා ව්‍යාපාරයක් ජිනීවා හි පිහිටි ජගත් මානව හිමිකම් කවුන්සලය ඉදිරිපිට දී ඊයේ (24) පැවැත්විණි.මාතෘ භූමියේ ස්වෛරීභාවයට හා ස්වාධීනත්වයට කිසිලෙසකින් හෝ හානි නොකරන ලෙස ලොවටම බල කරමින් පැවැති මේ දැවැන්ත විරෝධතා ව්‍යාපාරය සඳහා දේශප්‍රේමී ශ්‍රී ලාංකික සිංහල, දෙමල සහ මුස්ලිම් සියලු ජන කොටස් සම්බන්ධ වූ බව වාර්තා වෙයි.ශ්‍රී ලංකාවේ අභ්‍යන්තරයට බලපෑම් කරමින් බටහිර රටවල් විසින් ජගත් මානව හිමිකම් කවුන්සලය වෙත ඉදිරිපත් කරන යෝජනාවට විරෝධය පළකරමින් පැවැති මේ දැවැන්ත විරෝධතා ව්‍යාපාරය සඳහා ප්‍රංශය, ඉතාලිය, ජර්මනිය, බෙල්ජියම, බ්‍රිතාන්‍යය ඇතුළු යුරෝපා රටවල වෙසෙන ශ්‍රී ලාංකිකයෝ 5,000කට වැඩි පිරිසක් සහභාගි වූහ.මෙහිදී ශ්‍රී ලාංකික විරෝධතාකරුවන් ජගත් මානව හිමිකම් පිළිබඳ මහකොමසාරිස් නවනීදන් පිල්ලේට සහ වැඩබලන අධ්‍යක්ෂ ජනරාල් මයිකල් මොලර් වෙත අමතන ලද සන්දේශයකින් ප්‍රකාශකර ඇත්තේ එක්සත් ජාතීන්ගේ ප්‍රඥප්තීන්ට අනුකූලව කටයුතු කරන රටක් වශයෙන් ශ්‍රී ලංකාවට ‍එරෙහිව ඊනියා මානව හිමිකම් චෝදනා නඟමින් යෝජනාවක් ඉදිරිපත් කිරීම සම්පූර්ණයෙන්ම වැරැදි බවයි.ශ්‍රී ලංකාව ජාත්‍යන්තරය සමඟ සාමකාමී සහ සුහඳශීලී අයුරින් කටයුතු කරන බව ද එක්සත් ජාතීන්ගේ ආයතනයක් මෙරටට වෙනස්කම් කිරීම බලවත් අසාධාරණයක් බව ද ශ්‍රී ලාංකිකයෝ පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n1403253</link>
    <topic>රටේ සිදුවෙන දැවැන්ත සංවර්ධනයෙන් දිළිඳුකම අඩු වී ජනතාවගේ ජීවන මට්ටම ඉහළ ගොස් තිබෙනවා</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>ජනතාවගේ ජීවන වියදම් ප්‍රශ්නයත් විසැඳිය හැක්කේ යුද්ධයත් සංවර්ධනයත් ජයග්‍රහණය කරා රැගෙන ගිය එක්සත් ජනතා නිදහස් සන්ධාන ආණ්ඩුවට පමණක් බව ජනාධිපති මහින්ද රාජපක්ෂ මහතා අවධාරණය කළේය.රට පුරා සිදු කෙරෙන දැවැන්ත සංවර්ධනය නිසා දිළිඳුකම අඩු වී ජනතාවගේ ජීවන මට්ටම ඉහළ ගොස් තිබෙන බව පෙන්වා දුන්  ජනාධිපතිවරයා ජීවන වියදම් ප්‍රශ්නයක් මතු ව ඇත් නම් එසේ වී ඇත්තේ මධ්‍යම පන්තිය පුළුල් වී ජනතාවගේ අවශ්‍යතා වෙනස් වීම හේතුවෙන් බව ප්‍රකාශ කළේය.විපක්ෂයේ සිටින ඕනෑ කණ්ඩායමක් සටන් පාඨය කර ගන්නේ ජීවන වියදම බවත් තමා විපක්ෂයේ සිටියදීත් ජීවන වියදම ගැන කථා කළ බවත් කී ජනාධිපතිවරයා එදා ජිවන වියදම වැඩි වුණේ අද මෙන් රටේ සංවර්ධනයක් නොමැතිව බව පැවසීය.ජනාධිපති මහින්ද රාජපක්ෂ මහතා මේ අදහස් පළ කළේ බස්නාහිර පළාත් සභා මැතිවරණයේ ජයග්‍රහණය තහවුරු කරන ගම්පහ දිස්ත්‍රික් දෙවැනි විජයග්‍රාහී ජන රැලියට සීදුව කටුනායක නගර සභා ක්‍රීඩාංගණයේ දී පෙරේදා (24) එක්වෙමිනි.ජිනීවාවල පැවැත්වෙන ඡන්දයෙන් ජයග්‍රහණය කළ හැකි බවට ඇතැමුන් උදම් අනමින් සිටියත් එම දිනයේම පැවැත්වෙන අපේ ඡන්දයෙන් අපි විශිෂ්ට ජයග්‍රහණයක් ලබන බවත් ජනාධිපතිවරයා ප්‍රකාශ කළේය.ත්‍රස්තවාදය පරාජය කළේ වැඩි ජනතාවගේ ඉල්ලීම මත බවත් බහුතර ජනතාවගේ මතය ත්‍රස්තවාදයට යටත්ව ජීවත් වීම නොව ත්‍රස්තවාදය පරාජය කිරීම බවත් ජනාධිපතිවරයා පැවසීය.ත්‍රස්තවාදය සමඟ ගිවිසුම් ගැසීමට තමා කිසිවිට සූදානමින් නොසිටි බවත් ගිවිසුම් ගැසීමට නම් ආයුධ බිම තබා යටත් විය යුතුයැයි යන ස්ථාවරයේ තමා සෑම විට සිටි බවත් පෙන්වා දුන් ජනාධිපතිවරයා මේ කරුණු ඕනෑම කොමිසමක් හමුවේ කියන්නට බිය නොමැති බව අවධාරණය කළේය.සටන ආරම්භ කළේ ආණ්ඩුව නොව මාවිල් ආරු සොරොව්ව වසා ජනතාවට ගොවිතැනට, පානය කිරීමට ජලය අහිමි කළ කොටි සංවිධානය විසින් බව පැවසූ ජනාධිපතිවරයා සොරොව්ව විවෘත කරන තුරු ආණ්ඩුව දින හතක්ම බලා සිට ජනතාවගේ මූලික මිනිස් අයිතියක් වන ජලය ලබා දීමට ආණ්ඩුව සතු යුතුකම ඉටු කළ බව පැවසීය.කොළඹ වරාය ආසන්නයේ තැනෙන දූපතට ටෙන්ඩර් කැඳවූවාදැයි ප්‍රශ්න කරන අය එදා මහවැලිය වැනි දැවැන්ත ව්‍යාපෘති එකකටවත් ටෙන්ඩර් කැඳවූයේ නැති බවත් ලෝක වෙළෙඳ මධ්‍යස්ථානය, ත්‍රිකුණාමලය පිටි කම්හල, රුහුණු විශ්වවිද්‍යාලය හැදුවේ ටෙන්ඩර් කැඳවලා දැයි ප්‍රශ්න කළේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් අගමැති දි. මු. ජයරත්න, ඇමැතිවරුන් වන බැසිල් රාජපක්ෂ, අනුර ප්‍රියදර්ශන යාපා, එස්. බී. දිසානායක, දිනේෂ් ගුණවර්ධන, ෆීලික්ස් පෙරේරා, පවිත්‍රා වන්නිආරච්චි, පියංකර ජයරත්න, නියෝජ්‍ය ඇමැතිවරුන් වන සරත් කුමාර ගුණරත්න, ලසන්ත අලගියවන්න, එම්. කේ. ඒ. ඩී. එස් ගුණවර්ධන, පාර්ලිමේන්තු මන්ත්‍රීවරුන් වන සුදර්ශිනී ප්‍රනාන්දුපුල්ලේ, මාලනී ෆොන්සේකා, උපෙක්ෂා ස්වරණමාලි, වසන්ත සේනානායක මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n1403254</link>
    <topic>කිසිවකුගේ කැමැත්ත බලෙන් ලබා ගන්න බෑ</topic>
    <author/>
    <content>ඡන්දය යනුවෙන් අදහස් කරන්නේ කැමැත්ත බවත්, කිසිවෙකුගේ කැමැත්ත බලෙන් ලබා ගත නොහැකි නිසා මැතිවරණ නිතැතින්ම සාධාරණ හා ස්වාධීන වන බවත් මැතිවරණ කොමසාරිස් මහින්ද දේශප්‍රිය මහතා අවධාරණය කළේය.නිදහස් හා සාධාරණ මැතිවරණය, ස්වාධීන මැතිවරණ කොමිෂම වැනි කාරණාවලට තමා එක සේ විරුද්ධ වන බව ද හෙතෙම කීවේය.ලෝකයේ බොහෝ රටවල නිදහස් හා සාධාරණ මැතිවරණ ක්‍රියාත්මක නොවන නිසා මෙවැනි වචන නිර්මාණය වී තිබෙන බවද ඒ මහතා සඳහන් කළේය.ශ්‍රී ලංකා යොවුන් දෙවන (02) පාර්ලිමේන්තුවේ හත් (07) වන සැසි වාරයේ ආරාධිත දේශනය කරමින් මහින්ද දේශප්‍රිය මහතා මේ බව ප්‍රකාශ කළේය. යොවුන් පාර්ලිමේන්තුවේ හත් (07) වන සැසි වාරය පසුගිය (23) සහ (22) දෙදින ශ්‍රී ලංකා යූත් පරිශ්‍රයේ විශේෂයෙන් සකසන ලද පාර්ලිමේන්තු සභා ගර්භය තුළ පැවැත්විණි.යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතාගේ මෙහෙයවීම මත, අප රටට පරමාදර්ශී දේශපාලන පාර්ලිමේන්තු ක්‍රමවේදයක් සැකසිම සඳහා වූ පූර්ව පුරෝගාමී ආයතනයක් ලෙස ශ්‍රී ලංකා යොවුන් පාර්ලිමේන්තුව ස්ථාපිත කර තිබේ.මෙහිදී තව දුරටත් අදහස් දැක්වූ මහින්ද දේශප්‍රිය මහතා මෙසේද කීය.අද අපේ රටේ ක්‍රියාත්මක වන්නේ සමානුපාතික ඡන්ද ක්‍රමයයි. මේ ක්‍රමය අපහසුතා රැසක් සහිත විවිධ අනර්ථයන්ගෙන් පිරි මැතිවරණ ක්‍රමයක් බව කියනවා. 1978 ට පෙර පැවතියේ කේවල ඡන්ද ක්‍රමයයි. එහි ගැටලු සහගත තත්ත්වයන් පිළිබඳත් එදා කතා වුණා. කොහොම වුණත් ව්‍යවස්ථාදායකය විසින් සකස් කර දෙන ක්‍රමයට මැතිවරණ පැවැත්වීම මැතිවරණ දෙපාර්තමේන්තුවේ වගකීම වෙනවා. ඒ නිසා මැතිවරණ ක්‍රම පිළිබඳව හොඳ නරක කතා කරන්න මා බලාපොරොත්තු වන්නේ නැහැ.නමුත් වඩාත්ම හොඳ සමානුපාතික හා කේවල මිශ්‍ර ක්‍රමයක් බව ලෝකය පිළිගෙන තිබෙනවා. අපේ රටේ නීතිය වන්නේ ආණ්ඩුක්‍රම ව්‍යවස්ථාවයි. ආණ්ඩුක්‍රම ව්‍යවස්ථාව තුලින් රටේ අයිතිය ජනතාව සතු කර තිබෙනවා. දොන් ජුවන් ධර්මපාල රජතුමා රට පෘතුගීසීන්ට පවරා දුන්නා. උඩරට රජවරු ඉංග්‍රීසීන්ට දුන්නා. මේ රාජාණ්ඩු ක්‍රමය අනුව රටේ අයිතිය රජතුමා සතු වූ නිසා එසේ කල හැකි වුණා. දැන් එවැන්නක් කළ හැක්කේ ජනමත විචාරණයක් මඟින් රටේ ජනතාවගේ කැමැත්ත ලබාගැනීමෙන් පසුවයි. නමුත් රටේ පාලන බලතල විධායකය, ව්‍යවස්ථාදායකය හා අධිකරණයට පවරලා තිබෙනවා.1931 සිට 1978 දක්වා පැවතියේ කේවල ඡන්ද ක්‍රමයයි. 1979 සිට සමානුපාතික ඡන්ද ක්‍රමය ක්‍රියාත්මක වෙනවා. සමානුපාතික ඡන්ද ක්‍රමය තුල එකිනෙකාට වෙනස් ඡන්ද ක්‍රම තුනක් (03) පවතින ලෝකයේ එකම රට බවට ශ්‍රී ලංකාව පත්ව තිබෙනවා. ජනාධිපතිවරණයේ පළමු කැමැත්ත, දෙවන කැමැත්ත හා තෙවන කැමැත්ත විමසනවා. පාර්ලිමේන්තු හා පළාත් සභා මැතිවරණ වල පක්ෂයට ඡන්දයත්, අපේක්ෂකයන් තිදෙනෙකුට මනාපයක් ළකුණු කරනවා. පළාත් පාලන මැතිවරණයේ එකම අපේක්ෂකයාට මනාප තුනක් (03) ප්‍රකාශ කළ හැකියි.1947 සිට අපේ රටේ ඡන්දය පැන්සලෙන් ළකුණු කරනවා. වෙනත් රටවල ඡන්ද පත්‍රිකාව ඇණයකින් සිදුරු කිරීම හෝ මුද්‍රාවක් තැබීමයි සිදු කරන්නේ. අපේ රටේ සාක්ෂරතාවය ඉහළ මට්ටමක පැවතීම නිසයි, ඇඟිලි වලින් පැන්සල අල්ලලා ළකුණු කරන්නේ. අපේ රටේ මේ වන විට දේශපාලන පක්ෂ 64 ක් ලියාපදිංචි වී තිබෙනවා. වසර 03 ක් අවම වශයෙන් දේශපාලනයේ් නිරත වූවායින් පසුවයි පක්ෂයක් ලියාපදිංචි කරන්නේ. මේ දකුණු හා බස්නාහිර පළාත් සභා මැතිවරණය අවසන් වූවායින් පසුවත් අපිට දේශපාලන පක්ෂ ලියාපදිංචි කළ නොහැකියි. ඒ පුදුකුඩුඉරිප්පු සහ මුහුදුබඩපත්තු ප්‍රාදේශීය සභා මැතිවරණ අධිකරණ නියෝගයක් මඟින් කල්දමා තිබෙන නිසයි.බොහෝ අය නිදහස් හා සාධාරණ මැතිවරණ පැවැත්විය යුතු බව කියනවා. ස්වාධීන මැතිවරණ කොමිෂමක් තිබිය යුතු බවත් කියනවා. මේ වචන දෙකටම මම විරුද්ධයි. ඡන්දය කියන්නේ කැමැත්ත. කැමැත්ත කාගෙන්වත් බලෙන් ලබාගන්න බැහැ. ඒ නිසා කොහොමත් මැතිවරණ සාධාරණයි. එය අමුතුවෙන් කිව යුතු නැහැ.ලෝකයේ බොහෝ රටවල නිදහස් හා සාධාරන මැතිවරණ නොමැති නිසා මෙවැනි වචන නිර්මාණය වී තිබෙනවා. ලංකාවේ සිටි සියලුම මැතිවණ කොමසාරිස්වරු ස්වාධීනව කටයුතු කර තිබෙනවා. අපි කාටවත් දිනන්න පුළුවන් ආකාරයට ඡන්ද තියලා නැහැ. විපක්ෂයේ අපේක්ෂකයින් ජයග්‍රහණය කර තිබෙන්නේ ඒ නිසයි. ඈත යුගයේ අදට වඩා මැතිවරණ අක්‍රමිකතා සිදුවෙලා තියෙනවා. බියවැද්දීම්, පහරදීම් තුලින් ඡන්ද පොලට එන එක නවත්වලා තිබෙනවා. බීමත් පිරිමින් නිරුවතින් පාරේ නැටවීම හරහා කාන්තාවන් ඡන්ද පොළට ඒම වලක්වා තිබෙන බවටද තොරතුරු තිබෙනවා.අපේ රටේ ඉතාම දූෂිත මැතිවරණ තුනක් (03) පිළිබඳවත් මම කියන්න කැමතියි. 1981 යාපනය සංවර්ධන සභා ඡන්දය, 1982 ජනමත විචාරණය වගේම 1998 වයඹ පළාත් සභා මැතිවරණය අපේ රටට ජාත්‍යන්තරයේ පවා කලු පැල්ලම් එක් කළා. අනෙක් මැතිවරණ වලත් යම් යම් කාරණා සිදුවුණත්, මේ මැතිවරණ තුන කිට්ටුවටත් එන්නට ඒවාට පුළුවන් වුණේ නැහැ. 1981 සංවර්ධන සභා ඡන්දය පසුකාලීනව එල්.ටී.ටී.ඊ. සංවිධානය ශක්තිමත් වන්නට පවා හේතු වුණා.එදා වැඩිහිටියන් හිතුවා ඡන්ද වලින් වැඩක් නැහැ, කොල්ලෝ කරන දේ හරියි කියලා. ඒ නිසාම උතුරේ බැලට් එක විසිවෙලා බුලට් එක තහවුරු වුණා. 1982 ජනමත විචාරණය හේතුවෙන් දකුණේ සටන් කණ්ඩායමකට පාර්ලිමේන්තු ක්‍රමයට ඇතුල්වීමට තිබූ අවස්ථාව අහිමි වුණා. ඊට පසුව ඔවුන් මහත් විනාශකාරී සටන් ක්‍රමයකට අවතීර්ණ වුණා. දේශපාලන පක්ෂ සඳහා ලාංඡන ලබාදීම ආරම්භ කළේ 1956 දීයි. ඊට පෙර එ.ජා.ප.ය අත ළකුණින් සහ ලංකා සම සමාජ පක්ෂය අලියා ළකුණින් පවා තරග කර තිබෙනවා.ඡන්දදායකයින්, දේශපාලනඥයින්, නීතිරීති හා නඩු තීන්දු සාධාරණ මැතිවරණ ක්‍රමයක් සඳහා උපකාරී වෙනවා. ඡන්දය ප්‍රකාශ කිරීමයි ඉතා වැදගත් වෙන්නේ. මැතිවරණ සඳහා පෝස්ටර් කටවුට් ප්‍රදර්ශනය කිරීම නීති විරෝධී වෙනවා. නමුත් අපි ගෙන් ගෙට යෑමට අවසර ලබාදී තිබෙනවා. රාජ්‍ය ආයතන වල පෝස්ටර් අලවන්න ඉඩ දෙන්නේ නැහැ. ඒ වගේම පෞද්ගලික ආයතන, නිවාස වල පෝසටර් ඇලවීමටත් ඒවායේ අයිතිකරුවන් ඉඩ නොදිය යුතුයි. විදුලිබල මණ්ඩලයේ ලයිට් කණුවල අලවන පෝස්ටර් ඉවත් කිරීම හෝ ඒවායේ අලවන්න ඉඩ නොදීම ඔවුන්ගේ වගකීමක් විය යුතුයි. අනෙක් ආයතන වලත් එහෙම විය යුතුයි.ඡන්දය ප්‍රකාශ කිරීමට ඇති අයිතිය සුරැකිම ජාතික යොවුන් පාර්ලිමේන්තුවේ වගකීම විය යුතුයි. මැතිවරණ නීතිරීති වලිනුත් එය බලාත්මක කර තිබෙනවා.ජාතික යොවුන් පාර්ලිමේන්තුවේ මහනුවර සෙනෙට් මන්ත්‍රී, ශිරන්ත ඇතුලත්මුදලී මහතා පිළිගැනිමේ කතාව කල අතර අම්පාර සෙනෙට් මන්ත්‍රී ඒ.ආර්. එම්. ෆවුසාන් මහතා ස්තූති කතාව කළේය.යෞවන කටයුතු සහ නිපුණතා සංවර්ධන අමාත්‍ය, ඩලස් අලහප්පෙරුම, ජාතික තරුණසේවා සභාවේ සභාපති, නීතිඥ, ලලිත් පියුම් පෙරේරා යන මහත්වරුන් ඇතුළු පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n1403255</link>
    <topic>රටට එරෙහි බටහිර බලවේග ගැන විපක්ෂයේ ක්‍රියාපිළිවෙත කනගාටුවට කරුණක්</topic>
    <author>ඉන්දික පොල්කොටුව</author>
    <content>දශක තුනක කාලයක් ත්‍රස්තවාදීන් රටට කළ මහා ම්ලේච්ඡ විනාශය විනාශයක් සේ නොදැක ඔවුන්ගේ කුරිරු, ම්ලේච්ඡ, සාහසිකත්වය පිළිබඳ වචනයක් හෝ කතා නොකර රටේ වගකිව යුතු විපක්ෂයක් ලෙස මේ ‍මොහොතේ එජාපය මුනිවත රැකීම කනගාටුවට කරුණක් බව සියම් මහා නිකායේ අස්ගිරි පාර්ශ්වයේ අනුනායක ගලගම ශ්‍රී අත්ථදස්සි හිමියෝ පවසති.ප්‍රභාකරන් ප්‍රමුඛ එල්. ටී. ටී. ඊ. නඩයේ ම්ලේච්ඡත්වය ලොවට කියා දීමට අද මෙරට විපක්ෂයට හොඳ අවස්ථාවක් සැලැසී ඇතැයි ද එහෙත් එම අවස්ථාව ඔවුන් මගහරිමින් සිටින්නේ යැයි ද උන් වහන්සේ පැවසූහ.එ.ජා.ප. නායකයන් එවකට ත්‍රස්තවාදීන් විසින් සාහසික ලෙස ඝාතනය කළා පමණක් නොව එජාප යුගයේ ත්‍රස්තවාදීන් විසින් මිලේච්ඡ සාහසික ක්‍රියා රැසක් සිදු කළද අද ඔවුන් ඒ පිළිබඳව කතා නොකිරීම කනගාටුවක් බවද අත්ථදස්සි අනුනාහිමියෝ කීහ.පටු දේශපාලන අරමුණු ඉවතලා පළමුව ද දෙවනුවද තෙවනනුවද රට ගැන සිතා මේ මොහොතේ රටට එරෙහි ජාත්‍යන්තර බලවේග පරාජය කිරීමට එජාපය ප්‍රමුඛ විපක්ෂය ක්‍රියා කළ යුතුව ඇතැයිද උන්වහන්සේ පවසති.මේ රටේ වගකිව යුතු විපක්ෂය ලෙස වත්මන් විපක්ෂය කුමක් කරන්නේදැයි ජාත්‍යන්තරය අවධියෙන් සිටින බවත් එවැනි මොහොතක විපක්ෂයේ ක්‍රියාකාරකම් රටට හා රටේ අනාගතයට බලපානු ඇති බවත් ගලගම ශ්‍රී අත්ථදස්සි අනුනාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n1403256</link>
    <topic>ත්‍රෛනිකායික මහා සංඝරත්නය දළදා මාලිගාවේ අධිෂ්ඨාන පූජාවක</topic>
    <author>අසේල කුරුළුවංශ</author>
    <content>ජිනීවා සමුළුව හරහා මාතෘ භූමියට එරෙහිව ක්‍රියාත්මක වන ‘සතුරු බලවේග පරදවමු මව්බිම සුරකිමු’ යන මැයෙන් ත්‍රෛනිකායික මහා සංඝරත්නයේ සහභාගීත්වයෙන් හෙට (26) පස්වරු 4.30ට ඓතිහාසික ශ්‍රී දළදා මැදුර අබියස මහමළුවේ දී අධිෂ්ඨාන පූජාවක් හා ජයපිරිත් දෙසුමක් පැවැත්වෙයි.මහනුවර කැප්පෙටිපොළ ශාලාව අබියසින් මහා සඟරුවන පෙරටුව පෙරහරින් පිරිස මහමළුව වෙත ගමන් ගැනීමට නියමිතය.මහනුවර දිසාවේ සියලු ශාසනාරක්ෂක මණ්ඩල හා ‍බෞද්ධ සංවිධාන එකමුතුව මෙම අධිෂ්ඨාන පූජාව හා ජයපිරිත් දෙසුම සංවිධානය කරනු ලබයි.ඓතිහාසික කන්ද උඩරට ත්‍රෛනිකායික මහා සංඝරත්නය හා බෞද්ධ ජනතාව මාතෘ භූමියේ ආරක්ෂාව හා අභිවෘද්ධිය වෙනුවෙන් අතීතයේ සිට පෙරමුණ ගෙන ක්‍රියාකළ බවත් රටට එරෙහිව සතුරු බලවේග ජිනීවා සමුළුව හරහා ක්‍රියාත්මක වන මෙම මොහොතේ ද එම ඓතිහාසික ‍ වගකීම ඉටුකරලීමට කන්ද උඩරට ජනතාව පෙළ ගැසෙන බවත් අස්ගිරි පාර්ශ්වයේ ජ්‍යෙෂ්ඨ කාරක සංඝ සභික මැදගම ධම්මානන්ද හිමියයෝ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n1403257</link>
    <topic>ජනපතිගේ ප්‍රධානත්වයෙන් සන්ධාන රැලිය අද අකුරැස්සේදී</topic>
    <author>ධනුෂ්ක ගොඩකුඹුර</author>
    <content>එක්සත් ජනතා නිදහස් සන්ධානයේ මාතර දිස්ත්‍රික් විජයග්‍රාහී ජන රැලිය ජනාධිපති මහින්ද රාජපක්ෂ මහතාගේ ප්‍රධානත්වයෙන් මාතර අකුරැස්සේදී අද (25) සවස හතරට පැවැත්වේ.එළැඹෙන බස්නාහිර හා දකුණු පළාත් සභා මැතිවරණයේ ජයග්‍රහණය තහවුරු කිරීමේ අරමුණින් එක්සත් ජනතා නිදහස් සන්ධානය මැතිවරණය පැවැත්වෙන දිස්ත්‍රික් හයේ මේ වියජග්‍රාහී ජන රැලි මාලාව පවත්වනු ලබයි.අගමැති දි. මු. ජයරත්න මහතා ප්‍රමුඛ එක්සත් ජනතා නිදහස් සන්ධාන සහෝදර පක්ෂ නායකයන්, මැති ඇමැතිවරුන් ඇතුළු පිරිසක් මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n1403258</link>
    <topic>ශ්‍රී ලංකාවට එරෙහි යෝජනාව ගැන මානව හිමිකම් කවුන්සල සාමාජිකයන් අතර දැඩි බෙදීමක්</topic>
    <author>මහින්ද අලුත්ගෙදර</author>
    <content>මානව හිමිකම් උල්ලංඝනය වීම් සිදුව ඇතැයි සඳහන් කර ශ්‍රී ලංකාව පිළිබඳ ජගත් මානව හිමිකම් කවුන්සලයට ඉදිරිපත් කිරීමට නියමිත යෝජනාව සම්බන්ධයෙන් කවුන්සල සාමාජිකයන් අතර දැඩි බෙදීමක් පවතින බව රජය අවධාරණය කරයි.එහි ප්‍රතිඵලයක් වශයෙන් අදාළ යෝජනාව පරාජයට පත්කොට ශ්‍රී ලංකාවට ජයග්‍රහණය කිරීමේ අවස්ථාව තිබෙන බවද වැවිලි කර්මාන්ත ඇමැති මහින්ද සමරසිංහ මහතා ප්‍රකාශ කරයි.ශ්‍රී ලංකාවේ මානව හිමිකම් උල්ලංඝනය වීම් හා ඒ සම්බන්ධයෙන් අන්තර්ජාතික පරීක්ෂණයක් සිදුකළ යුතු බවට සහ තවත් කරුණු කිහිපයක් අන්තර්ගත කරමින් ඇමෙරිකා එක්සත් ජනපදය සහ බ්‍රිතාන්‍යය ඇතුළු රටවල් පහක් විසින් ශ්‍රී ලංකාවට එරෙහිව යෝජනාවක් ඉදිරිපත්කර තිබෙන අතර එම යෝජනාව සම්බන්ධයෙන් වන ඡන්ද විමසීම එළඹෙන 28 දා පැවැත්වීමට නියමිතව තිබේ.සාමකාමී පරිසරයක් උදා කරමින් පුරවැසියන්ට නිදහසේ ජීවත්වීමට අවශ්‍ය පරිසරය නිර්මාණය කර තිබීම මෙන්ම යටිතල පහසුකම් සංවර්ධනය, පුනරුත්ථාපනය කළ හිටපු එල්.ටී.ටී.ඊ සාමාජිකයන් සමාජගත කිරීම, සංහිඳියාව, නැවත පදිංචි කිරීම ඇතුළුව එක් එක් ක්සේත්‍රයන්හි සංවර්ධනය වෙනුවෙන් ගෙන තිබෙන ක්‍රියාමාර්ග සම්බන්ධයෙන් ජගත් මානව හිමිකම් කවුන්සලයේ සාමාජික රටවල් දැනුවත් කිරීමට ශ්‍රී ලංකා නියෝජිත කන්ඩායම පියවර ගෙන තිබෙන අතර එහි ප්‍රතිඵලයක් වශයෙන් රටවල් රැසක සහාය ශ්‍රී ලංකාවට හිමිවෙනු ඇතැයි ඇමැතිවරයා විශ්වාසය පළකරයි.ජිනීවාහි පිහිටි ජගත් මානව හිමිකම් මූලස්ථානයේදී එහි සාමාජික රටවල් රැසක් හමුවී ශ්‍රී ලංකාවේ වත්මන් තත්ත්වය පැහැදිලිකර දුන් බව සඳහන් කරන ඇමැති මහින්ද සමරසිංහ මහතා ඔවුන්ගේ සහාය ශ්‍රී ලංකාවට ලබාදෙන බවට සහතික වී තිබෙන බවද කියාසිටී. මේ අතර ඒ මහතා පෙන්වා දෙන්නේ ශ්‍රී ලංකාවේ වත්මන් තත්ත්වය පැහැදිලි කරදීමට හැකිවීමත් සමඟ එම කවුන්සලයේ සාමාජික රටවල් අතර බෙදීමක් ඇතිව තිබෙන බවයි.සාමාජික රටවල් වැඩි ප්‍රමාණයකට ඇමෙරිකාව බලපෑම් කරන බව පෙන්වාදෙන මහින්ද සමරසිංහ මහතා ඔවුනට ස්වාධීන තීරණයක් ගැනීමට ඇති ඉඩකඩ අවම මට්ටමේ තිබෙන බවද බො‍හෝ රටවල් දේශපාලනික වශයෙන් දැඩි බලපෑම්වලට යටත්ව තිබෙන බවද කියාසිටී. ශ්‍රී ලංකාවට එරෙහි යෝජනාව අයහපත් පූර්වාදර්ශයක් සපයන බවද අද ශ්‍රී ලංකාව මුහුණදෙන තත්ත්වට හෙට දවසේ වෙනත් රටක් මුහුණ දියහැකි බවද අවධාරණය කරන ඇමැතිවරයා මෙය ශ්‍රී ලංකාවට එරෙහිව ඉදිරිපත්වන තෙවැනි යෝජනාව බවද කියාසිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n1403259</link>
    <topic>අපේ රට පෙරදිග ධාන්‍යාගාරයක් කිරීමටඅවශ්‍ය සෑම ක්‍රියාමාර්ගයක්ම ගන්නවා</topic>
    <author>මහින්ද අලුත්ගෙදර</author>
    <content>කෘෂි වගාව යළි නඟා සිටුවමින් ශ්‍රී ලංකාව යළිත් වරක් පෙරදිග ධාන්‍යාගාරය බවට පත්කිරීම සඳහා අවශ්‍ය සෑම ක්‍රියාමාර්ගයක්ම ගන්නා බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි. යටත් විජිත සමයේ විනාශ කරන ලද ශ්‍රී ලංකාවේ කෘෂි වගාව යළි නඟා සිටුවා පෙරදිග ධාන්‍යාගාරය බවට අපේ රට යළි පත්කිරීම සඳහා රජය කටයුතු කරන අතර ජලය, භූමිය, වායුව ඇතුළු පාරිසරික සම්පත් ආරක්ෂා කර ගනිමින් එය සිදුකිරීම වත්මන් රජයේ අරමුණ බවද ඒ මහතා පෙන්වාදෙයි.ගොවි ජනතාවගේ භාරකරුවන් වෙමින් ඔවුන් ආරක්ෂා කරගෙන තිරසාර සංවර්ධනයේ අරමුණු සපුරාලීම සඳහා ඉකුත් අයවැයෙන් ගොවිජන සංවර්ධන මධ්‍යස්ථාන දියුණු කිරීමට විශාල ප්‍රතිපාදනයක් වෙන්කළ බව සිහිපත් කරන බැසිල් රාජපක්ෂ මහතා ගොවි ජනතාව නඟා සිටුවීමට පියවර ගන්නා බවද කියා සිටී.ඇමැතිවරයා මේ බව ප්‍රකාශ කළේ ගොවිජන සංවර්ධන දෙපාර්තමේන්තුවේ සේවකයන්ට ගොවිජන සංවර්ධන නිලධාරින් ලෙස උසස්වීම් ලබාදීම නිමිත්තෙන් පැවති උත්සවය අමතමිනි.මෙහිදී කෘෂිකාර්මික පර්යේෂණ නිෂ්පාදන සහකාර, කෘෂි නිෂ්පාදන ව්‍යාපෘති සහකාර, ගොවි බැංකු ව්‍යෘපෘති සහකාර, සංවර්ධන සහකාර මධ්‍යස්ථාන ලිපිකරු ලෙස සේවය කළ අය තරග විභාගයකින් පසු මෙසේ උසස්වීම් ලබාගන්නා ලදී.වසර 1957 ඔක්තෝබර් මස ඇරඹුණු ගොවිජන සංවර්ධන දෙපාර්තමේන්තුවට අයත් ගොවිජන සේවා මධ්‍යස්ථාන 557ක ගොවිජන සේවා නිලධාරින් 375 දෙනකු සේවය කරනු ලබන අතර ගොවිජන සේවා මධ්‍යස්ථාන යටතේ ක්‍රියාත්මක වන ගොවිජන පනතට අදාළ ක්‍රියාකාරකම්, ගොවින් ශක්තිමත් කිරීම, කෘෂිකාර්මික ඉඩම් කළමනාකරණය, පුරං කුඹුරු අස්වැද්දීම, සුළු වාරිමාර්ග ප්‍රතිසංස්කරණය, ගොවි ජනතාවගේ ආර්ථිකය නඟාසිටුවීම වැනි වැඩසටහන් මේ ගොවිජන සේවා නිලධාරින් විසින් සිදුකරයි. දැනට ගොවිජන සංවර්ධන දෙපාර්තමේන්තුවේ සේවක පිරිස 12,000කට ආසන්න වෙයි.මෙහිදී වැඩිදුරට‍ත් අදහස් දක්වමින් බැසිල් රාජපක්ෂ මහතා සඳහන් කළේ ගොවිජන සේවා දෙපාර්තමේන්තුවේ යාන්ත්‍රණය ඉතා විශාලවන අතර එය රටපුරා සෑම ග්‍රාමසේවා වසමක් යටතේම ක්‍රියාත්මක වන බවත් ගොවි ජනතාවට අවශ්‍ය සියලු සේවා සපයන ස්ථාන ලෙස ගොවිජන සේවා මධ්‍යස්ථාන නඟා සිටුවීම රජයේ අරමුණ බවත්ය.විශේෂ ව්‍යාපෘති ඇමැති එස්.එම්. චන්ද්‍රසේන, ගොවිජන සේවා කොමසාරිස් සුනිල් වීරසිංහ ආර්ථික සංවර්ධන අමාත්‍යාංශයේ අතිරේක ලේකම් ප්‍රියත්න මායාදුන්නේ, ගොවිජන සේවා දෙපාර්තමේන්තුවේ මානව සම්පත් කොමසාරිස් තරුණි ගමගේ මහත්ම මහත්මීහු ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032510</link>
    <topic>ශ්‍රී ලංකාවේ පරිගණක දරුණු වෛරස් 2කට ගොදුරුවෙලා</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ භාවිත වන පරිගණක දරුණු ට්‍රොජන් හා සැලිට් යන වෛරස් දෙකකට දරුණු ලෙසින් ගොදුරුවී ඇතැයි ආරක්ෂණ මුදෘකාංග සැපයුම් සමාගමක් වන ඉසෙට් ආයතනය පවසයි.ශ්‍රී ලංකාව සඳහා නිකුත් කරන ලද නවතම අන්තර්ජාතික වෛරස් අනතුරු වාර්තාව මඟින් මේ කරුණු අනාවරණය කර තිබේ.ශ්‍රී ලංකාව් සෑම පරිගණක සියයකින් පරිගණක හතකට ට්‍රෝජන් වෛරසය ආසාධනය වී ඇති බව ඉසෙට් ආයතනය සිදු කළ සමීක්ෂණයකින් හෙළිවී ඇත. පරිගණකයේ ගොනුවල සිට පරිගණකයේ ක්‍රියා පද්ධතිය දක්වා සියලු අංශයන්ට බරපතළ ලෙස හානී කිරීමට මේ වෛරසයට හැකියාව ඇත. මේ වෛරසය නිසා ඉන්ටර්නෙට් බ්‍රවුසය වෙනත් ස්ථානයකට යොමු කරන අතර එමඟින් අනවසරයෙන් පරිගණකයට ඇතුළුවී තොරතුරු ලබා ගත හැක.සැලිට් වෛරසය මඟින් වින්ඩෝස් පරිගණක ක්‍රියා පද්ධතියට විශාල ලෙස හානි කරන අතර, එය විශාල වශයෙන් මෙරට පරිගණක වලට ආසාධනය වී ඇති බවද එම සමීක්ෂණයේදී හෙළි වී ඇත. මෙමඟින් ඊමේල් පණිවුඩ විවෘත කිරීමේ හැකියාව විවෘතව පවතින බවද අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032511</link>
    <topic>ජිනීවාහිදී කුමන තීරණයක් ගත්තද මාතෘභූමිය වෙනුවෙන් පෙනී සිටිනවා</topic>
    <author>සුභාෂිණි සේනානායක</author>
    <content>ශ්‍රී ලංකාවට එරෙහිව ජිනීවාහීදී කුමන තීරණයක් ගත්තද තම මාතෘභූමිය වෙනුවෙන් ඕනෑම අවස්ථාවක පෙනී සිටින බව මැලේසියාවේ වෙසෙන ශ්‍රී ලාංකික සේවකයන්ගේ සුබසාධක සංගමය අවධාරණය කරයි.විදේශගත වූවද තම මාතෘභූමියට ආදර‍ය කරන බව පවසන එම සංගමයේ සභාපති දොන් මහින්ද ජයසූරි මහතා මවුබිම බේරා ගැනීමේ ඕනෑම අවස්ථාවක ජනපවුරක් සේ ජනාධිපති මහින්ද රාජපක්ෂ මහතාට අවශ්‍ය ශක්තිය ලබා දෙන බවද කියා සිටී.‍‍‍ වසර තිහක් පුරා මේ රටේ ඇවිලී ගිය යුද ගිනි දැල් නිවා දැමු ජනාධිපති මහින්ද රාජපක්ෂ මහතා ඉතිහාස පොතට එක් වී අවසන් බව පවසන ජයසූරිය මහතා, මැලේසියා රාජ්‍ය සේ ශ්‍රී ලංකාවේ අධීවේගී මාර්ග , මංමාවත්වල සංවර්ධනය දැක තමන් මවිතයට පත් වූ බවද කියා සිටී.‍රට පාවා දෙමින් තම උපන් මවුබිම ආරාජික කරමින් කාලකන්නි සතුටක් ලබන සුලුතරයට ශ්‍රී ලාංකිකයන් නිවැරදි තීන්දුවක් ලබා දෙමින් විශිෂ්ටතම ජනවරමක් ජනාධිපතිතුමා වෙත ලබා දී ඇතැයි කී ජයසූරිය මහතා හෙට උපදින දරුවාට පවා මේ රටේ සංවර්ධනයේ ප්‍රතිඵල භුක්ති විඳීමට හැකි වන බවත් මෙරට පාලනය කළ කිසිදු රාජ්‍ය නායකයකු මෙතරම් වැඩකොටසක් සිදු නොකළ බවත් කියා සිටී.මේ අවස්ථාවට එම සංගමයේ අනුශාසක මැලේසියාවේ මලක්කා මහා විහාරයේ විහාරාධිපති භූටාවත්තේ සරණංකර නාහිමියන්, එම සංගමයේ ලේකම් මහින්ද තම්මිටගේ ,මේජර් ජනරාල් ලලිත් දවුලගල, දොන් අනුර ජයසූරිය යන මහත්වරුන් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032512</link>
    <topic>තිස් අවුරුදු යුද්ධයේ ඉතිහාසය පූර්ණ විමර්ශනයක් කොට පරි පූර්ණ අපක්ෂපාතී වාර්තාවක් සකසන්න ජිනීවා සමුළුවට සන්දේශයක් යොමුකරනවා</topic>
    <author>අසේල කුරුළුවංශ හාඉන්දික පොල්කොටුව</author>
    <content>යුද්ධයේ අවසන් දින තුන පමණක් පිළිබඳ අවධානය යොමුකැර ශ්‍රී ලංකා රජය අපහසුතාවට පත් කිරීම ඉලක්ක කැර ගනිමින් ඒකපාර්ශ්වීය වාර්තා සකස් නොකර තිස්වසරක යුද ඉතිහාසය පූර්ණ විමර්ශනයකට ලක්කර මුල මැද අග සහිත අපක්ෂපාතී වාර්තාවක් සකස් කරන ලෙස ඉල්ලමින් ත්‍රෛනිකායික මහානායක ස්වාමින්ද්‍රයන් වහන්සේ ජිනීවා මානව හිමිකම් සමුළුවට සංදේශයක් යොමුකිරීමට නියමිතය.මහනුවර ශ්‍රී දළදා මාලිගාවේ ඓතිහාසික රන් ආයුධ මණ්ඩපයේදී ත්‍රෛනිකායික මහා සංඝරත්නයේ සහභාගිත්වයෙන් පැවැති රැස්වීමකදී මෙම තීරණයට එළඹිණි.ජිනීවාහි දී ශ්‍රී ලංකාවට එරෙහිව ඉදිරිපත් කිරීමට නියමිත මානව හිමිකම් කඩ කිරීම් චෝදනා සම්බන්ධව මල්වතු අස්ගිරි මහානායක ස්වාමීන්ද්‍රයන් වහන්සේ වරක් ප්‍රමුඛ විංසත් වර්ගික කාරක සංඝ සභාව දැනුම්වත් කරන ලෙස මහානාහිමිවරු දෙනම ජනපතිවරයාගෙන් කරන ලද ඉල්ලීමට අනුව විදේශ කටයුතු අමාත්‍ය ජී.එල්. පීරිස් මහතා සංඝයා වහන්සේ දැනුම්වත් කිරීම සඳහා මෙහි පැමිණ සිටියේය.දොරේ අප්පා ඝාතනයේ සිට එල්.ටී.ටී.ඊ. ය සිදුකළ මිලේච්ඡ ඝාතන සියල්ල අමතක කැර සකස් කළ වාර්තා ඒකපාර්ශ්වීය බව මෙහිදී මහා සංඝරත්නයේ අවධානයට ලක්විය.රජය දේශීය වශයෙන් ජාතික හා ආගමික සංහිඳියාව ගොඩනගමින් විශාල කාර්යභාරයක් සිදුකරමින් සිටියදී බාහිර පාර්ශ්වයක් සිදුකරන මෙවැනි මැදිහත්වීමක පදනම කුමක්ද, අදාළ විමර්ශනයට නවනීදන් පිල්ලේ සුදුසු වන්නේ කෙසේද යන්න ඇතුළු කරුණු ගණනාවක් පිළිබඳ අවධානය යොමුකර මෙම සංදේශය සකස් කිරීමට නියමිතය.රටේ දේශපාලන වෙනසක් සිදුකිරීමේ අවශ්‍යතාව මත ක්‍රියාත්මක ඩයස්පෝරාවේ නියෝජිතයින් ඒ සඳහා තම මුදල් යහමින් වැයකර බලගතු බටහිර රටවල් මෙහෙයවන බවත් ප්‍රජාතන්ත්‍රවාදී රාමුව තුළ පිහිටා මැතිවරණ මගින් එය කළ නොහැකි බව සක්සුදක් සේ දන්නා ඔවුන් අභූත චෝදනා එල්ලකර රට අවුල් කැර ඔවුන්ගේ ඉලක්ක වෙත ළඟාවීමට උත්සාහ කරන බවත් මෙහිදී අමාත්‍ය ජී.එල්. පීරිස් මතහා පැවසීය.ඔවුනට අවශ්‍ය නොවන නායකයින් ඝාතනය කිරීම, නොඑසේ නම් පාලනයට එරෙහිව ජනතා නැගිටීම් නිර්මාණය කිරීම, වැනි ක්‍රියාමාර්ග ඔස්සේ අදාළ වැඩපිළිවෙළ මොවුන් දියත් කරන බවත් ශ්‍රී ලංකාවට එරෙහිව මානව හිමිකම් චෝදනා එල්ල කිරීමත් එහි එක් පියවරක් ලෙස අනුමත කළ හැකි බවත් හෙතෙම කීය.මානව හිමිකම් යනු තවදුරටත් නීතියට හා සාධාරත්වයට යටත්ව ක්‍රියාත්මක වන්නක් නොවන බවත් එය අද බටහිර ප්‍රබල රටවල් දේශපාලන ආයුධයක් ලෙස දියුණු වෙමින් පවතින රටවලට එරෙහිව භාවිත කරන බවත් හෙතෙම පැවසුවේය.ජනතාව රජය සමඟ සිටින තෙක් කිසිදු ජාත්‍යන්තර බලවේගයකට ඔවුනට අවශ්‍ය පරිදි ක්‍රියාත්මක විය නොහැකි බවද ඒ මහතා කීය.අද ඇමරිකාව ඇතැම් රටවලට බලපෑම් කැරමින් ශ්‍රී ලංකාවට එරෙහිව ඡන්දය ලබා ගැනීමේ මෙහෙයුමක් දියත් කැර තිබෙන බවත් මෙම රටවල් අපට එරෙහි වන්නේ මෙරට සැබෑ තත්ත්වය පිළිබඳ නිවැරදි තක්සේරුවකට පැමිණ නොව ඇමරිකාවේ හිත දිනාගෙන ඔවුනගේ රටවල්වලට කිසියම් වාසියක් අත්කර ගැනීමේ අරමුණින් බවත් ඇමැතිවරයා පැවසීය.මෙම අවස්ථාවට අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත, රාමඤ්ඤ මහ නිකායේ මහානායක අතිපූජ්‍ය නාපාන පේමසිරි යන නාහිමිවරුද මල්වතු පාර්ශ්වයේ අනුනායක පූජ්‍ය නියංගොඩ විජිතසිරි, අමරපුර මහ නිකායෝ අනුනායක කොටුගොඩ ධම්මාවාස යන හිමිවරු ප්‍රමුඛ මහා සංඝරත්නයද ශ්‍රී දළදා මාලිගාවේ දියවඩන නිලමේ ප්‍රදීප් නිලංග දෑල මහතාද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032513</link>
    <topic>ශ්‍රී ලංකා - චීන නීති වෘත්තිකයන් අතර හුවමාරු වැඩසටහන්</topic>
    <author/>
    <content>ශ්‍රී ලංකා - චීන නීති වෘත්තික මිත්‍රත්ව සංසදයේ සභාපති හා ASLCSCC සාමාජික නීතිවේදී රසාංග හරිස්චන්ද්‍ර මහතා සිය චීන සංචාරයේදී ඉකුත් 14 දා බීජිං නීතිවේදීන්ගේ සංගමය වෙත හොඳහිත පෑමේ සංචාරයක නිරත විය.මෙහිදී ශ්‍රී ලංකා - චීන නීති වෘත්තිකයන් අතර මිත්‍රත්වය ප්‍රවර්ධනය කිරීම අරභයා ඔහු බීජිං නීතිවේදීන්ගේ සංගමයේ බාහිර කටයුතු පිළිබඳ කමිටුවේ අධ්‍යක්ෂක වෑන් වෙයිදොං සමග ඵලදායී සාකච්ඡාවක යෙදිණ.තවද බීජිං නීතිවේදී සංගමය වෙත හරිස්චන්ද්‍ර මහතා විසින් නීති විෂයික සඟරා,කොලඹ නීති සංගම් ප්‍රකාශන හා වෙනත් අදාල ප්‍රකාශනයන් පිරිනමන ලදී . පැවති සාකච්ඡා වලදී දෙරටේම නීති වෘත්තිකයන් අතර හුවමාරු වැඩසටහන් ක්‍රියාත්මක කිරිමටද දෙපාර්ශවයම එකඟතාවයක් ඇතිකර ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032514</link>
    <topic>අල්පේච්ඡ දිවියක් ගතකළ අපවත්වී වදාළ හාරිස්පත්තුවේ අරියවංශාලංකාර හිමි</topic>
    <author/>
    <content>අතිශය අල්පේච්ඡ දිවියක් ගෙවූ අපවත් වී වදාළ හාරිස්පත්තුවේ අරියවංශාලංකාර නාහිමියෝ මෑත කාලයේ මෙරට විසූ කාගේත් ගෞරවාදරයට පාත්‍ර වූ යතිවරයාණන් වහන්සේ නමක යැයි ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ ඇමැති සහ මුදල් හා ක්‍රමසම්පාදන නියෝජ්‍ය ඇමැතිි ආචාර්ය සරත් අමුණුගම මහතා කියා සිටියි.හාරිස්පත්තුවේ හිමියන්ගේ අපවත්වීම සම්බන්ධයෙන් නිවේදනයක් නිකුත් කරමින් අමුණුගම මහතා එසේ කියා සිටියි.එම නිවේදනය මෙසේය.ජාත්‍යන්තර විපස්සනා භාවනා මධ්‍යස්ථානාධිපතිව වැඩ විසූ ආචාර්ය ත්‍රිපිටකාචාර්ය කම්මට්ට නාචාර්ය පූජ්‍ය හාරිස්පත්තුවේ අරියවංශාලංකාර නාහිමිගේ අභාවය අසා මම බලවත් කම්පනයට පත්වීමි. උන්වහන්සේ සමඟ මම ඉතා දීර්ඝ කාලයක් සමීපව ඇසුරු කළෙමි. නුගවෙල මගේ ගෙදරට ආසන්නයේ පිහිටි නුගවෙල විද්‍යාලයේ උන්වහන්සේ ගිහි කල මාගේ මෑණියන් සමඟ එහි ආචාර්ය මණ්ඩලයේ එකට සේවය කළහ. එසේම උන්වහන්සේ මාගේ පියාණන්ගේ ආදරණීය ශිෂ්‍යයකු වූ බවද මේ මොහොතේ මට සිහිපත් වේ.එදා බ්‍රහමචාරී ආරියතිලක නම් වූ එම විනයගරුක ආදර්ශමත් ගුරුවරයා සුදෝ සුදු ජාතික ඇඳුම ඇඳගෙන පාසලට උගැන්වීමට එන යන අයුරු මට සිහියට එන්නේ ඒ කාලයේ මට උන්වහන්සේ නිතර හමුවූ නිසාය. වචනයේ පරිසමාප්ත අර්ථයෙන්ම ගුරුවරයෙකු වූ උන්වහන්සේ සිසුන්ට හා ගුරුවරුන්ට මාහැඟි ආදර්ශයක් විය.උන්වහන්සේ ගේ ජීවිතය නූතන සිසුන්ට හා ගුරුවරුන්ට තම ජීවිත හැඩ ගස්වා ගැනීමට මනා ආදර්ශයක් සපයන බව මෙහිදී සඳහන් කරන්නේ අතිශයෝක්තියකින් නොවේ. හාරිස්පත්තුව ප්‍රදේශයේ අස්සක් මුල්ලක් නෑර පීරමින් ගොස් දහම් දෙසූ අයුරු එම ගම්බද ජනතාවට අදද නොමැකෙන මතක සටහනකි. ඒ තරමටම කැපවීමකින් යුතුව උන්වහන්සේ එම ක්‍රියාවේ නිතර විය.උන්වහන්සේ පැවිදිවීමට පෙර උපාසක දිවියක් ගෙවමින් තම මෑණියන්ට ඇප උපස්ථාන කළ අයුරු ද සිහිපත් කරමි. තම මෑණියන්ට ඇප උපස්ථාන කිරීමට තිබූ නිසා උන්වහන්සේට පමාවී පැවිදි බිමට ඇතුළත්වීමට සිදුවිය. අපේ අරියවංශාලංකාර නාහිමිපාණන් වහන්සේ ශ්‍රී ලංකාවේ ජීවත් වූ ආදර්ශමත්ම යතිවරයාණන් වහන්සේ නමකි.උන් වහන්සේ ශ්‍රී ලංකාවේ ගම් නියම්ගම්වල වැඩම කරමින් විවිධ මාධ්‍ය ඔස්සේ ධර්ම සාකච්ඡා පවත්වමින්, ධර්ම දේශනා කරමින් ජනතාවට, රටට ඉමහත් සේවයක් සැපයීය. කිසිම පටු ලාභාපේක්ෂා වෙනුවෙන් පෙනී සිටියේ නැත. එසේම ජාති ආගම් භේද අනුව ක්‍රියා නොකළ අතර එයකාටත් ආදර්ශයක් සපයයි.උන්වහන්සේ නුගවෙල විද්‍යාලයේ ආචාර්වරයෙකු ලෙස පමණක් නොව ශාරිපුත්ත හා මහවැලි විද්‍යාපීඨවල ජ්‍යෙෂ්ඨ කථිකාචාර්යවරයෙකු ලෙසද විශිෂ්ට සේවයක නිරතවිය. එසේම 2013 වසර දක්වා අමද්‍යප මහ සභාවේ සභාපති තනතුරුද හොබවා ඇත. එමෙන්ම 2000 වසරේ කොළඹ විපස්සනා භාවනා මධ්‍යස්ථානාධිපති තනතුරටද පත්විය.අපේ නාහිමිපාණන් වහන්සේ “සසර දුක නිවන මග” යනුවෙන් අගනා ග්‍රන්ථයක් ද සම්පාදනය කර ඇත. එසේම විවිධ සඟරා, පොත්පත් හා පුවත් පත් වලට සාරගර්භ ලිපි සපයා තිබේ. මේ හැම මාවතකින්ම උන්වහන්සේ රටත් ජනතාවත් යහ මගට ගැනීමට උත්සාහ දැරීය. අතිශය අල්පේච්ඡ දිවියක් ගෙවූ උන්වහන්සේ මෑත භාගයේ මෙරට විසූ කාගෙත් ගෞරවාදරයට පාත්‍ර වූ යතිවරයාණන් වහන්සේ නමකි.උන් වහන්සේ වැනි ශික්ෂාකාමී උගත් විනයධර විචිත්‍ර ධර්ම දේශකයාණන් වහන්සේ නමක් අපවත් වීමෙන් සංඝ සමාජයට හා රටට වන පාඩුව බොහෝ කාලයක් යන තුරු තදින්ම දැනෙනවා ඇත. අපේ අරියවංශාලංකාර නාහිමිපාණන් වහන්සේට නිවන් සුව පතමි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032515</link>
    <topic>කිතුල් ප්‍රවර්ධන හා පාරිභෝජන සතිය ලෙස අප්‍රේල් මස පළමු සතිය ප්‍රකාශ කෙරේ</topic>
    <author>චින්තා රණසිංහ</author>
    <content>අප්‍රේල් මාසයේ පළමු සතිය කිතුල් ප්‍රවර්ධන හා පරිභෝජන සතිය ලෙස රජය විසින් ප්‍රකාශයට පත් කර තිබේ.සාම්ප්‍රදායක කර්මාන්ත හා කුඩා ව්‍යවාසය සංවර්ධන ඇමැති ඩග්ලස් දේවානන්දා මහතාගේ සංකල්පයක් මත කිතුල් කර්මාන්තයේ සංවර්ධනය උදෙසා කිතුල් ප්‍රවර්ධන පරිභෝජන සතියක් ප්‍රකාශයට පත් කිරීම ඇතුළුව යෝජනා කිහිපයක් ජනාධිපති මහින්ද රාජපක්ෂ මහතාගේ සහ අමාත්‍ය මණ්ඩලයේ අනුමැතිය පිණිස ඉදිරිපත් කිරීමෙන් අනතුරුව රජය මේ තීරණය ගෙන ඇත.පැණිරස කාරක සදහා ආදේශකයක් ලෙස කිතුල් නිෂ්පාදන යොදා ගැනීම දැනුවත් කිරීම, නිල රැස්වීම්වලදී කිතුල් හකුරු සහ තේ පැන් පිළිගැන්වීම, කිතුල් සතියේ දී ශ්‍රී ලංකන් ගුවන් සේවයේ මගීන් හා සංචාරකයන්ට කිතුල් ආශ්‍රිත ආහාර පිළිගැන්වීම, පාසල් හා විශ්වවිද්‍යාල සිසුන් කිතුල් මිශ්‍ර ආහාර සෞඛ්‍යාරක්ෂිත බවට දැනුවත් කිරීම යන යෝජනා ද ඇමැති මණ්ඩලයට ඉදිරිපත් කිරීමට ඇමැතිවරයා කටයුතු කර තිබේ.පක්ෂ භේදයකින් තොරව සියලු දෙනාම එම යෝජනාවලට අනුමැතිය පළ කර ඇත.කිතුල් පැණි හා හකුරු ඇතුළුව කිතුල් මිශ්‍රිත ආහාර පාන අතිශය සෞඛ්‍යාරක්ෂිත පෝෂ්‍යදායී බව සමීක්ෂණවලින් හෙළ වී ඇති අතර එය ජනතාවගේ පරිභෝජනයට වඩාත් සමීප කරවීමේ අරමුණින් මේ විශේෂ පියවර රැසක් ගෙන ඇති බව ද රජය මෙවර කිතුල් කර්මාන්තයේ සංවර්ධනය සදහා රුපියල් මිලියන 25 ක් ලබා දී ඇති බව ද ඇමැතිවරයා සදහන් කළේ ය.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය මඟින් පවත්වනු ලබන‘කිතුලක වරුණ‘ ජාතික ප්‍රදර්ශනය හා අළෙවි පොළට සමගාමීව කිතුල් ප්‍රවර්ධන පරිභෝජන සතිය ප්‍රකාශයට පත් කළ බව ඇමැති දේවානන්දා මහතා රජයේ ප්‍රවෘත්ති දෙපාර්තමේන්තුවේ පැවැති මාධ්‍ය හමුවක දී පසුගිය 21දා ප්‍රකාශ කළේ ය.සිංහල සහ හින්දු අලුත් අවුරුදු මාසයේ ප්‍රථම සතියේ දී වාර්ෂිකව මේ ‘කිතුලක වරුණ‘ ප්‍රදර්ශනය පැවැත්වෙන බවත් මෙවර ද අප්‍රේල් 01 වැනි දින සිට 06 වැනි දින දක්වා ‘කිතුලක වරුණ‘ ප්‍රදර්ශනය කොළඹ බණ්ඩාරනායක අනුස්මරණ සම්මන්ත්‍රන ශාලාව ඉදිරිපිට සුදර්ශි ශාලාවේ දී පැවැත්වීමට සියලුම කටයුතු යොදා ඇති බව ද ඇමැතිවරයා පැවැසීය.දිවයින පුරා දිස්ත්‍රික්ක 18 ක කිතුල් ගස් මිලියන 03 ක ප්‍රමාණයක් ඇති අතර ඉන් ගස් 600000 පීදෙන අවධියේ ද 120000 ක් කිතුල් රා මදින තත්ත්වයේ පවතින බවට වාර්තා වී තිබේ. කිතුල් කර්මාන්තය ජීවනෝපාය කරගත් පවුල් සංඛ්‍යාව 2587 කි. ගස් මදින්නන් සංඛ්‍යාව 34,652 කි. පීදුනු මලක් මැදීමෙන් රුපියල් 20,000 ක් 30,000 ක් අතර ආදායමක් උපයා ගත හැකි බවට ගණන් බලා ඇත.2011 වර්ෂයේ දී රුපියල් මිලියන 26 ක් ද 2012 වර්ෂයේ දී රුපියල් මිලියන 58 ක් ද 2013 වර්ෂයේ දී රුපියල් මිලියන 68 ක් ද කිතුල් ආශ්‍රිත ද්‍රව්‍ය අපනයනය කොට ලබා ගත් වාර්ෂික ආදායම ලෙස වාර්තා වී ඇති බව මේ අවස්ථාවට සහභාගී වූ අමාත්‍යාංශ ලේකම් වී.ශිවඥානසෝති මහතා ප්‍රකාශ කළේ ය.අනෙක් අපනයන ක්ෂෙත්‍රවලට වඩා කිතුල් කර්මාන්තය ආශ්‍රිත නිෂ්පාදන ක්ෂෙත්‍රෙය් 100%ක වර්ධනයක් පෙන්නුම් කරන බව ද ඒ මහතා පැවැසීය.කිතුල් හකුරු, පැණි මෙන්ම කිතුල් මිශ්‍රිත අයිස්ක්‍රීම්, මාමයිට්, චොක්ලට්, බීම වර්ග හා තවත් නිෂ්පාදන රැසක් හදුන්වා දීමට ජාතික කිතුල් සංවර්ධන ව්‍යාපෘතිය යටතේ පියවර ගත් බවත් හෙතෙම කීය.මේ රටේ සුළු කර්මාන්ත කෙරෙහි දැක් වූ අඩු අවධානය සම්පූර්ණයෙන් වෙනස් කොට ඉතා ඉහළ ස්ථානයක් රටේ ඇති කිරීමට සාම්ප්‍රදායක කර්මාන්ත හා කුඩා ව්‍යසාය සංවර්ධන අමාත්‍යාංශය පියවර ගෙන ඇති බව පාර්ලිමේන්තු මන්ත්‍රී ඒ.එච්.එම්.අස්වර් මහතා ප්‍රකාශ කළේ ය.ඇමැති දේවානන්දා මහතා මේ රටේ සුළු කර්මාන්ත කෂේත්‍රය ඉතා දියුණු මාවතකට ගෙනවිත් ඇති බව ද කිතුල් කර්මාන්තය කෙටි කාලයක් තුළ ජනතාව අතර ජනප්‍රිය වූ කර්මාන්තයක් බවට පත් වී ඇති බව ද හෙතෙම පැවැසීය.ජාතික කිතුල් සංවර්ධන ව්‍යාපෘති භාර සුසන්ත ද සිල්වා, ආසියානු සංවර්ධන බැංකුවේ හිටපු අධ්‍යක්ෂ ආචාර්ය රිචාර්ඩ් වෝක්ස් මහතා ද මෙහි දී අදහස් පළ කළේ ය.සෞඛ්‍යාරක්ෂිත කිතුල් ආශ්‍රිත ආහාර පාන වශයෙන් ප්‍රයෝජනයට ගැනීම පිළිබදව පාසල් හා විශ්ව විද්‍යාල සිසුන්ගේ දැනුවත් කිරීමේ වැඩසටහන් පැවැත්වීම, සංචාරකයින් ව්‍යාපාරිකයන් සහ පොදු ජනතාව දැනුවත් කිරීමේ වැඩසටහන් පැවැත්වීම සදහා අමාත්‍යාංශය යටතේ ඇති ජාතික කිතුල් සංවර්ධන ව්‍යාපෘතිය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032519</link>
    <topic>සිතාසිය භාර ගැනීම ප්‍රතික්ෂේප කළ සිහළ රාවය ජාතික සංවිධානයේ මහ ලේකම්ට වරෙන්තු</topic>
    <author>සිරන්ජනි කුමාරි</author>
    <content>අධිකරණය මඟින් නිකුත් කළ සිතාසිය භාර ගැනීම ප්‍රතික්ෂේප කළ සිහළ රාවය ජාතික සංවිධානයේ මහලේකම් වන මැඩිල්ලේ පඤ්ඤාලෝක හිමිට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (24) වරෙන්තු නිකුත් කෙළේය.නීති විද්‍යාලය ඉදිරිපිට පැවැත්වු විරෝධතාවයක් සම්බන්ධයෙන් කෙසෙල්වත්ත පොලිසිය වෙත පැමිණ ප්‍රකාශ ලබා දීම හිමිවරු පස්නමක් දිගින්දිගටම මඟ හළ බවට පොලිසිය අධිකරණයට දැක්වු කරුණු සළකා මහේස්ත්‍රාත්වරයා ඉකුත් 21 වන දින හිමිවරු වෙත සිතාසි නිකුත් කොට තිබිණ.ඒ අනුව එම සිතාසි භාරදීමට ගිය පොලිස් නිලධාරින්ට බැණ වැදී සිතාසි භාර ගැනීම හිමිනම ප්‍රතික්ෂ්‍රේප කළ බවට පොලිසිය අධිකරණයට දැක්වු කරුණු සළකා බලා මහෙස්ත්‍රාත්වරයා මෙසේ වරෙන්තු නිකුත්කෙළේය.මැඩිල්ලේ පඤ්ඤාලෝක හිමි,යටිනුවර සිවලී හිමි ,සුනන්ද හිමි,යක්කලමුල්ලේ පවර හිමි හා ශිලවිමල හිමි වෙත මෙසේ නොතිසි නිකුත් කොට තිබිණ.නීතිවිද්‍යාලයේ කටයුතුවලට බාධා කැර අයුතු ඇතුළු වී සපරාධි බිය වැද්දු බව පවසමින් නීතිවිද්‍යාලයේ නියෝජ්‍ය විදුහල්පති තේරේසා රාජකුමාරි පෙරේරා මහත්මිය පොලිසිය වෙත පැමිණිල්ලක් ඉදිරිපත් කොට තිබිණ.2013 වසරේ නීතිවිද්‍යාල ප්‍රවේශයේ සිසුන් එකතුව හා සිංහල රාවය ජාතික සංවිධානය විසින් 2/24 වන දින පෙරවරු 9.00ට කොළඹ අලුත්කඩේ නීතිවිද්‍යාලය ඉදිරිපිට විරෝධතාවයක් සිදු කළ බවට පැමිණිල්ලේ සඳහන්ය.විභාගයේ අක්‍රමිකතා හා බඳවා ගැනීම් ගැටළලු ඇතුළුව කරුණු කිහිපයක් මුල්කරගනිමින් විරෝධතාවය පළ කිරීම සඳහා සිංහල රාවය ජාතික සංවිධානයේ සභාපති පුජ්‍ය අක්මීමන දයාරතන හිමි ප්‍රදානත්වයෙන් නීති සිසු එකමුතුවේ කැඳවුම්කරු වන්නිගමගේ හා ලේකම් දමින්ද හෙට්ටිආරච්චි යන අයගේ මෙහෙයවිමෙන් විරෝධතාවය පැවැත්වු බවට තොරතුරු හෙළි වී ඇති බවට පොලිසිය අධිකරණයට කරුණු වාර්තා කොට තිබිණ.මිහිඳු මාවත අවහිර කොට උද්ඝෝෂණය පැවැත්වු අතර නීතිවිද්‍යාලයේ නියෝජ්‍ය විදුහල්පති සමඟ සාකච්ඡාකිරීමට ලබාදුන් අවස්ථාවකදී අමරසිංහ පතිරණගේ චන්දීම ජගත් අමරසිංහ යන අය දිවගොස් ගසෙක නැඟ පසුව නීතිවිද්‍යාලයේ වහළයට නැඟුණු බවට පොලිසිය අධිකරණය හමුවේ පැවසීය.අනතුරුව වැඩබලන අගවිනිසුරුවරිය වන ශිරාණි තිලකවර්ධන මහත්මිය පැමිණ උපවාසකරු වහළයෙන් බැස්සවීමට ක්‍රියාකළ බව පැවසූ පොලිසිය මෙම සම්බන්ධයෙන් පොලිසියට හිතාමතා ප්‍රකාශ ලබා දීම මඟහරින හිමිවරුන්ට නොතිසි නිකුත් කරන ලෙස අධිකරණයෙන් ඉල්ලීම් කොට තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032520</link>
    <topic>විශ්‍රාමික පාරිතෝෂිතය කැමැතිනම් බැංකුවෙන් නැතිනම් පරණ ක්‍රමයට ගත හැකියි</topic>
    <author>උදුලා පීරිස්</author>
    <content>විශ්‍රාම ගිය දිනට පසු දිනම රාජ්‍ය බැංකු හරහා විශ්‍රාම වැටුප් පාරිතෝෂිතය ලබා ගැනීමට අකමැති විශ්‍රාමිකයින්ට පැරණි ක්‍රමයට එය ලබා ගැනීමට අවස්ථාව සලසාදීමට ආණ්ඩුව පියවර ගෙන තිබේ.නමුත් විශ්‍රාම වැටුප් පාරිතෝෂිකය ගෙවීමේ පැරණි ක්‍රමයට අනුව එම මුදල ලබාගැනීමට මාස 6කට අධික කාලයක් ගත වන බව මුදල් අමාත්‍යාංශයේ ලේකම් පී. බී. ජයසුන්දර මහතා කීය.රජයේ විශ්‍රාම වැටුප් පාරිතෝෂිකය බැංකු මඟින් ලබාදීමේ නව ක්‍රම‍ෙව්දය හා විශ්‍රාම වැටුප් සම්බන්ධව විවිධ පාර්ශ්වවලින් එල්ල වන අදහස් පිළිබඳව කරුණු පැහැදිලි කිරීම සඳහා ඊයේ (27) රජයේ ප්‍රවෘත්ති දෙපාර්තමේන්තුවේ පැවැති මාධ්‍ය හමුවේදී ජයසුන්දර මහතා මේ බව පැවැසීය.මුදල් අමාත්‍යාංශයේ ලේකම්වරයා මෙසේ ද කීය.නව ක්‍රමය අනුව රාජ්‍ය බැංකු මඟින් විශ්‍රාම පාරිතෝෂික මුදල ලබාදීම සඳහා දැනට විශ්‍රාම ගෙන ඇති විශ්‍රාමිකයින් වෙනුවෙන් කටයුතු කිරීමට විශ්‍රාම වැටුප් දෙපාර්තමේන්තු‍ව කටයුතු කරනවා. මෙතැන් සිට විශ්‍රාම ලබන්නන් සඳහා විශ්‍රාම ලැබීමට පෙර අදාළ බැංකු සමඟ නියමිත ගිණුම් විවෘත කැර තමන්ට හිමි පාරිතෝෂික මුදල පසු දිනට ලබාගැනීමේ හැකියාව සලසා තිබෙනවා.විශ්‍රාම වැටුප් පාරිතෝෂිකය යනු විශ්‍රාමිකයන්ගේ මාසික වැටුප මෙන් විසි හතර ගුණයක් බැවින් මේසා විශාල මුදලක් කඩිනමින් ලබාගැනීම නිසා සිදුවන ආර්ථික වාසි ද ඒමහතා මෙහි දී පැහැදිලි කළේ ය.නව ක්‍රමය මඟින් මේ පාරිතෝෂිකය අයකර ගැනීමේ දී විශ්‍රාමිකයාගෙන් කිසිදු පොලියක් අය නොකෙරෙන අතර පැරණි ක්‍රමයට අනුව වසර 10 කින් ගෙවන පරිදි පාරිතෝෂිකය ලබාගත හොත් විශ්‍රාමිකයාගෙන් 60%ක පොලියක් හා රජයෙන් 40%ක ‍ෙපාලියක් අය කරනවා.නව ක්‍රමය මඟින් විශ්‍රාම වැටුප් පාරිතෝෂිකය අවුරුදු 18 ගෙවීමේ ක්‍රමයට ලබාගත‍ෙහාත් සම්පූර්ණ පොලී මුදල රජයෙන් බැංකුවට ගෙවනවා.ලංකා බැංකුව, මහජන බැංකුව හා ජාතික ඉතිරිකිරීමේ බැංකුව මේ නව විශ්‍රාම වැටුප් පාරිතෝෂිකය ගෙවීමේ ක්‍රමයට එකඟත්වය පළකැර තිබෙනවා. බැංකුව අදාළ පාරිතෝෂිකය සැපයීමේදී අදාළ බැංකුව සමඟ විශ්‍රාම වැටුප් ගිණුම ක්‍රියාත්මකවීම පමණක් අවශ්‍ය වන බවත් වෙනත් කිසිදු ඇපයක් අවශ්‍ය නොවන බවත් ඒ මහතා කීය.වර්තමානයේ පවතින විවිධ පරිපාලන දුර්වලතා හා වාර්ෂික විශ්‍රාම ලබන සංඛ්‍යාව ඉහළ යාම නිසා පාරිතෝෂික ගෙවීම ප්‍රමාද වී ඇති බවත් මේ වනවිට පොරොත්තු ලේඛනයේ 14000කට ආසන්න විශ්‍රාමිකයින් සංඛ්‍යාවක් සිටින බව මෙයට පිළියමක් ලෙස රජය විශ්‍රාම වැටුප් ගෙවීමේ නව ක්‍රමය හඳුන්වා දුන් බවත් ජයසුන්දර මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032521</link>
    <topic>මධ්‍යම පළාතේ අධ්‍යාපනය කඩා වැටීමේ වගකීම ගුරුවරු බාරගත යුතු වෙනවා</topic>
    <author>ඉන්ද්‍රානි තෝරදෙණිය</author>
    <content>මධ්‍යම පළාත් අධ්‍යාපනය ශ්‍රී ලංකාවේ හත්වැනි තැනට කඩා වැටීමේ වගකීම විදුහල්පතිවරුන් ඇතුළු ගුරු මණ්ඩලය බාරගත යුතු බවත් උපකාරක පන්තිවල ගුරුවරුන්ට දරුවන්ගේ වගකීම් බාරදී නිදහස් අධ්‍යාපනය වළපල්ලට ඇද දැමිය යුතු නැතැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවැසීය.ආණ්ඩුකාරවරයා මේ බව සඳහන් කළේ පෙරේදා (23) ගන්නෝරුව පැලෑටි ජාන සම්පත් මධ්‍යස්ථානයේ පැවැති උසස් පෙළ සමත් සිසු සිසුවියන් සඳහා සම්මාන ප්‍රදානෝත්සවයේදීය.වැඩිදුරටත් අදහස් දැක්වූ කොබ්බෑකඩුව මහතා මෙසේ ද කීය. මධ්‍යම පළාත ශිෂ්‍යත්ව, අ.පො.ස. (සා.පෙළ) සහ උසස් පෙළ විභාග ඉතා ඉහළින් සමත් වූ සිසු සිසුවියන් විශාල ප්‍රමාණයක් සිටිනවා. පළාතක් විදියට එම ප්‍රමාණයෙන් අපිට සතුටු විය නොහැකියි. ප්‍රතිඵල අනුව බස්නාහිර පළාතට පමණක් දෙවැනි වු මධ්‍යම පළාත අද පළාත් නවයෙන් හත්වැනි තැනට වැටී තිබෙනවා. මෙම තත්ත්වය ඉතා කනගාටුදායකයි. අපි සමස්ත සිසු සිසුවියන් දෙසම අවධානය යොමු කළ යුතුයි. අද රටේ අධ්‍යාපනයට සුවිශාල මුදලක් වෙන් කොට තිබෙනවා. විද්‍යාගාර ඇතුළු සියලු පහසුකම් සපිරි පාසල් දහසක් රට පුරා ස්ථාපිත කරමින් පවතිනවා. පළාත් මට්ටමින් අධ්‍යාපනය නඟාසිටුවීමට විශාල වැඩ කොටසක් සිදුකෙරෙනවා. ජනාධිපති මහින්ද රාජපක්ෂ මහතා අධ්‍යාපනයට මේ තරම් අවධානයක් යොමු කොට කටයුතු කරන්නේ සමස්ත දරු පරපුරම ඉදිරියට ගෙන යාමේ අරමුණ ඇතිව.උපකාරක පන්තිවලට දරුවන් වැඩිපුර යොමුවීම තුළින් රට මේසා විශාල මුදල් ප්‍රමාණයක් වියදම් කරමින් දූ දරුවන්ට ලබා දෙන නිදහස් අධ්‍යාපනය ඵලක් නැති දෙයක් බවට පත්වෙනවා. දෙමවුපියන් තම දු දරුවන්ගේ අධ්‍යාපනය ගැන දැඩි අවධානයකින් සිටිය යුතුයි.මර බියෙන් ජීවත්වුණ යුගයට දැන් තිත තබා අවසන්. මෙරටට සාමය උදාවී තිබෙනවා. ජාත්‍යන්තරයේ සමහර අය අපේ රටට කෙනෙහෙලිකම් කරනවා. ලබාගත් නිදහස රැකගෙන රට සංවර්ධනයක් කරා ගෙන යාමට අපේ දරු පරපුර දැනුමෙන් ගුණයෙන් ශක්තිමත් විය යුතුයි. උගත් බුද්ධිමත් පරපුරක් විය යුතුයි.මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ සංකල්පයකට අනුව සෑම වසරකම මෙම සිසු ඇගැයීම් වැඩපිළිවෙළ සංවිධානය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=n14032522</link>
    <topic>කාල්ටන් සුව උදාන</topic>
    <author>ඡායාරූපය- ලලිත් වැලිවිටිගොඩ</author>
    <content>“කාල්ටන් සුව උදාන” සෞඛ්‍ය පෝෂණ සමාජ සත්කාරක වැඩසටහනේ 22 වැනි වැඩසටහන ජනාධිපති ආර්යා ශිරන්ති වික්‍රමසිංහ රාජපක්ෂ මැතිනියගේ ප්‍රධානත්වයෙන් බෙලිගල්ල රත්නායක වැඩිහිටි නිවාසයේදී පෙරේදා (23) පැවැත් විණි. කාන්තාවන්ගේ හා ළමයින්ගේ සෞඛ්‍ය හා පෝෂණ තත්ත්වය ඉහළ නැංවීම අරමුණු කැර ගෙන ජනාධිපති ආර්යාවගේ සංකල්පයකට අනුව කාල්ටන් සුව උදාන වැඩසටහන ක්‍රියාත්මක කෙරෙන අතර මෙහිදී ශිරන්ති වික්‍රමසිංහ රාජපක්ෂ මැතිනිය කුඩා දරුවකුගේ සුවදුක් විමසා බැලූ අයුරුයි මේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=r1403251</link>
    <topic>බැංකුවක සවිකළ CCTV කැමරාවකින් මාතර වෙරළේ කාමාතුරයා කොටුකර ගනී</topic>
    <author>මාතර සමූහ - ඩබ්ලිව්. පී. ධර්මසේන</author>
    <content>මාතර ‍මුහුදු වෙරළේ පෙම්සුව විඳින පෙම්වතුන්ට පොලිස් පාට් දමා ‍තරුණියන් පැහැරගෙන ගොස් දූෂණය කරන වෛද්‍යවරියකගේ සැමියෙක් මාතර ළමා හා කාන්තා කාර්යාංශය විසින් අත්අඩංගුවට ගෙන ඇත.මේ සැකකරු වලස්මුල්ල ප්‍රදේශයේ දිස්ත්‍රික් වෛද්‍ය නිලධාරිනියකගේ සැමියා වන බරවකුඹුක ප්‍රදේශයේ පදිංචි 39 හැවිරිදි දෙදරු පියෙකි. තරුණියන් පැහැරගෙන යෑමට යොදාගන්නා වෛද්‍යවරියට අයත් මෝටර් රථයද පොලිසිය විසින් අත්අඩංගුවට ගෙන ඇත.මාතර, කැකනදුර ප්‍රදේශයේ පදිංචි තරුණයෙක් හා අකුරැස්ස පිටබැද්දර ප්‍රදේශයේ පදිංචි තරුණියක් මාතර තානායම පිටුපස මුහුදු වෙරළේ පෙම්සුව විඳිමින් සිට ඇත.මෙම අවස්ථාවේ ඉහත කී සැකකරු එම ස්ථානයට පැමිණ ඔහු පොලිස් පරීක්ෂකවරයකු බව පවසා මේ ස්ථානවල අශෝභන ලෙස හැසිරීම වරදක් බව පවසා මාතර පොලිසියට ගෙනයෑමට ඔහුගේ මෝටර් රථයට නඟින ලෙස දන්වා ඇත.ඒ අනුව මේ පෙම් යුවළ මෝටර් රථයට ගොඩවූ පසු දුම්රිය පොළ අසලට පදවාගෙන ‍පැමිණ ඇති සැකකරු තරුණයාට මෝටර් රථයෙන් බැස පිටුපස නොබලා දුවන ලෙස දන්වා තරුණිය රැගෙන තංගල්ල ප්‍රදේශයේ පාළු ස්ථානයකට ගෙන ගොස් දූෂණය කර ඇත. තරුණිය මාතර රෝහලට ඇතුළත් කර ඇත.මේ සිද්ධිය පිළිබඳව මාතර කොට්ඨාස ළමා හා කාන්තා කාර්යංශයට පැමිණිල්ල ලැබීමත් සමඟ මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් පරිදි සැකකරු අත්අඩංගුවට ගැනීම සඳහා පොලිස් පරීක්ෂක වරුණි බෝගහවත්ත මහත්මිය ඇතුළු පොලිස් කණ්ඩායම වහාම පරීක්ෂණ ආරම්භ කරනු ලැබීය.ඒ අනුව පොලිස් පරීක්ෂකවරිය මාතර සිට තංගල්ල දක්වා ව්‍යාපාරික ස්ථානවල ඇති සී.සී.ටී.වී. කැමරා පරීක්ෂා කිරීමේදී මාතර හැටන් නැෂනල් බැංකුවේ කැමරා පද්ධතියේ මේ වාහනය රූගතවී තිබීම නිසා ඒ අනුව වාහනය සොයා මෙහෙයුමක් දියත්කර ඇතත් එය අසාර්ථකවී ඇත. පසුව පුද්ගලයකු මාතර වෙරළ තීරයේ මේ මෝටර් රථය තිබෙන බව දැන්වීමෙන් පසු මේ වාහනය සොයා මාතර වෙරළ පාරට පිවිසෙන විට එම වාහනය ගමන් කරනවා දැක වාහනය පසුපස හඹාගොස් මෝටර් රථය සමඟ සැකකරු අත්අඩංගුවට ගෙන ඇත.මේ අවස්ථාවේ සැකකරු වෛද්‍යවරයකු බව පවසමින් පොලිසියේ රාජකාරි කටයුතුවලට බාධාවෙන ලෙස හැසිරී ඇත. වාහනය පරීක්ෂා කිරීමේදී වාහනයේ කොන්ඩම්, කෑම බීම, ඇඳුම් පැලඳුම් ද තිබී සොයාගෙන ඇත.සැකකරුගෙන් ප්‍රශ්න කිරීමේදී ඔහු බරවකුඹුක ප්‍රදේශයේ සිට ලොතරැයියක් ගැනීමට මාතරට පැමිණි බව පවසා ඇත. ඔහුගේ බිරිය වන වෛද්‍යවරිය පවසා ඇත්තේ මේ ගැන කිසිවක් නොදන්නා බවත්, සැමියා මාතර යන බව පවසමින් නිවෙසින් පිටත්වන බවයි.සැකකරු මාතර මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=r1403252</link>
    <topic>සීගිරියම මවිතකළ බයිසිකල් කරනම්...</topic>
    <author>ඡායාරූප - සීගිරිය විශේෂ</author>
    <content>ශ්‍රී ලංකා ගුවන් හමුදාව වාර්ෂිකව සංවිධානය කරනු ලබන මෝටර් රථ හා යතුරු පැදි ධාවන තරගාවලිය ඊයේ සීගිරි ගුවන් හමුදා පථයේදී පැවැත්විණි. මෙම තරග නැරඹීම සඳහා ජනාධිපති මහින්ද රාජපක්ෂ මහතා ද පැමි‍ණියේය.‍ගුවන් හමුදාපති එයාර් මාෂල් කෝලිත මහතාගේ ප්‍රධානත්වයෙන් තරග ආරම්භ විය. දිවයිනේ දක්ෂ මෝටර් පැදි ධාවන තරගකරුවන් 300ක් පමණ මෙහිදි තරග වැදුණු බව ශ්‍රී ලංකා ගුවන් හමුදාව කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=r1403253</link>
    <topic>ඉස්කෝලේ යන ගැටවු දෙන්නෙක් මුදල් රන් බඩු උස්සලා</topic>
    <author>@ අනුරාධපුර මධ්‍යම විශේෂ</author>
    <content>දිවා කාලයේ නිවෙස්වලට ඇතුළු වෙමින් එහි තිබූ රන් ආභරණ සොරකම් කළ පල්ලිකුඩා ප්‍රදේශයේ පාසල් අධ්‍යාපනය ලබන බාල වයස්කරුවන් දෙදෙනකු පුනරින් පොලිසියේ අපරාධ විමර්ෂණ අංශය මගින් අත්අඩංගුවට ගෙන අදිකරණයට ඉදිරිපත් කිරීමෙන් අනතුරුව අප්‍රේල් මස 24 වැන දින තෙක් යාපනය අරියාලේ රජයේ පාසලේ රදවා තබන ලෙස කිලිනොච්චිය දිසා මහේස්ත්‍රාත් අහමඩි ආබිදීන් මහතා නියෝග කලේය.මෙසේ රදවා තැබීමට නියෝග කෙරුණේ වයස අවු 12-14 වියේ පසුවන 4 කණුව , හෙට්ටියාතරවේලි පල්ලිකුඩා ප්‍රදේශයේ පදිංචි පාසල් සිසුන් දෙදෙනෙකි.සිද්ධිය සම්බන්ධයෙන් අධිකරණයට කරුණු දැක් වු පුනරීන් පොලීසිය අධිකරණයට කියා සිටියේ පල්ලිකුඩා ප්‍රදේශයේ පිහිටි නිවෙසකට සැකකරුවන් දෙදෙනා හොර රහසේ ඇතුළු වී එම නිවසේ තිබූ රුපියල් දෙලක්ෂ 58000ක් වටිනා පවුම් 6ක පමණ බරකින් යුතු වළලු 4ක් ගෙල බදින රන් මාලයක් අත්පළදනා දෙකක් කාන්තා මුදු 3ක් හා රුපියල් 500ක කාසි තොගයක් රැගෙන පළාගොස් ඇති බවයි.මේ නිවසේ පදිංචිව සිටි කාන්තාව දිය නෑමට ගොස් සිටි අවස්ථාවේ සැකකාර බාල වයස්කරුවන් දෙදෙනා සුනාමි කුඩාරමක් තුළ සඟවා ගිය යතුරු කැරැල්ල රැගෙන දොර විවෘත කර නිවෙසට ඇතුළු වී එහි අල්මාරියක තිබූ රන් ආභරණ තොගය හා කාසි තොගය සොරාගෙන ගොස් ඇති බව පොලිසිය අධිකරණයට දැන්වීය.සොරා ගත් සියළු භාණ්ඩ හා මුදල් පොලිසිය සොයාගෙන ගත් බවත් සැකකරුවන්ගෙන් දීර්ඝ වශයෙන් ප්‍රශ්ණ කරද්දි මීට දින දෙකකට පමණ ඉහතදීත් අසල වූ නිවෙසකට ඇතුළු වී එහි තිබූ රුපියල් 22000ක් වටිනා රන් කරාබු ජොඩුවක් හා රුපියල් 1700ක මුදලක් සොරාගත් බව ඔවුන් පැවසු බවද පොලීසිය අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=r1403254</link>
    <topic>අනේ මේ යකඩ ගොඩට කරන අපරාධයක්</topic>
    <author>කල්පිටිය සමූහ</author>
    <content>නැවකින් ගිලිහී ගිය බාර්ච් නම් උපකරණයක්, මීට වසර එක හමාරකට පෙර එනම් 2012 වසරේ සැප්තැම්බර් මාසයේ දී කල්පිටි සයුරට පාවී ආවේය. මෙය අඩි හාර සියයකින් පමණ දිගින් හා පළලින් අඩි එකසිය පනහක් පමණ වූ විශාල ලෝහමය මෙවලමකි.එම මෙවළම ඉන්පසු කල්පිටිය සිවිල් ආරක්ෂක බළකායට අයත් වෙරළ තීරයේ වැලි අතර රැදී නතර විය.ලෝහමය බර්ච් මෙවළම පිළිබඳව මේවන විට කාට කාටත් අමතකය.එහෙත් මේ මෙවලමේ ලෝහ කැබැලි සෑහෙන ප්‍රමාණයක් කපා ඉවත් කොට ගෙන ඇත.ඉවත්කර ගැනීමට කපන ලද ලෝහ තොගයක්ද සිවිල් ආරක්ෂක බළකායට අයත් බිම් කඩේ දැකිය හැකිය.මේ දැවැන්ත මෙවළම අසළම සිවිල් ආරක්ෂක බළකා මුර කුටියක් ද වේ.එම බිම පුරා ඇතුල්වීම තහනම් බැව් දැක්වෙන සහ අන්ත්රාදායක බව දැක්වෙන පුවරුද වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=r1403255</link>
    <topic>ඓතිහාසික බතලේගල අසුපිණි ඇල්ල සංචාරක කලාපය සංවර්ධනයට</topic>
    <author>මාවනැල්ල සමූහ - පී. සෙනෙවිරත්න</author>
    <content>ඓතිහාසික බතලේගල අසුපිණි ඇල්ල ආශ්‍රිතව ආරම්භ කෙරෙන අරණායක සංචාරක කලාපයේ යටිතල පහසුකම් වර්ධනය කිරීම පිණිස සබරගමුව පළාත් සංචාරක අමාත්‍යාංශය විසින් රුපියල් ලක්ෂ හැටපහක මුදල් ප්‍රතිපාදනයක් වෙන්කර ඇති බව පළාත් සභා මහ ඇමැති මහීපාල හේරත් මහතා පවසයි.මේ වනවිට දෙස් විදෙස් සංචාරය පිරිස් මේ සංචාරක කලාපය වෙත ගෙන්වා ගැනීමට කටයුතු සිදුකෙරෙන අතර පින්නවල අසුපිණි ඇල්ල හා වෙනත් සංචාරක මධ්‍යස්ථානවල ඇති පහසුකම් සියල්ල ඉහළ තලයකට නැංවීමට ද පියවර ගෙන තිබේ.මේ සංචාරක ප්‍රවර්ධන වැඩසටහන සඳහා අරණායක ප්‍රාදේශීය සභාවේ සභාපති දිනේශ් ගුණරත්න මහතා ඇතුළු ආණ්ඩු පක්ෂ මන්ත්‍රීවරුද, විපක්ෂ මන්ත්‍රී පිරිස්ද එක්ව දේශපාලන භේදයකින් තොරව වැඩකටයුතු සිදු කරගෙන යනු ලබන බව උප සභාපතිවරයා සඳහන් කළේය. අසුපිණි ඇල්ල ආශ්‍රිත ප්‍රදේශයේ අක්කර 28ක භූමි භාගයක් මේ සංචාරක කලාපයට වෙන් කෙරෙන බවද එම ව්‍යාපෘතිය සඳහා රුපියල් ලක්ෂ 40ක මුදල් ප්‍රතිපාදනයක් වෙන්කර ඇති බවද සභාපතිවරයා සඳහන් කළේය.බතලේගල ප්‍රදේශයේ සංචාරක ප්‍රවර්ධන වැඩසටහන සඳහා ද රුපියල් ලක්ෂ 25ක මුදල් ප්‍රතිපාදනයක් වෙන්ව ඇති බවත් හෙතෙම වැඩිදුරටත් පැවැසීය.අරණායක ප්‍රාදේශීය සභා බල ප්‍රදේශයේ සංචාරක ප්‍රවර්ධන වැඩසටහන දියත් කිරීමේදී ප්‍රාදේශීය සභාවේ සභාපති දිනේශ් ගුණරත්න මහතා වෙත ප්‍රාදේශීය සභාවේ විපක්ෂ මන්ත්‍රී පිරිස්ද එක්ව දෙනු ලබන සහාය පිළිබඳව අරණායක බල ප්‍රදේශයේ ගම් නියම්ගම්වල ජනතාවගේද ප්‍රණාමය එම පිරිස් වෙත පළකර සිටින අතර මෑත කාලයේ අරණායක ප්‍රාදේශීය සභා බල ප්‍රදේශයේ පිටිසර බද ගම්මානවල සිදු කෙරෙන සංවර්ධනය පිළිබඳව විපක්ෂ මන්ත්‍රී කණ්ඩායමේ ප්‍රාදේශීය සභා මන්ත්‍රීවරු විවෘතවම තම සතුට පළකර සිටිති.අරණායක සංචාරක පුරවර වැඩසටහනට පෞද්ගලික සමාගම්වල නායක පිරිස්ද සහයෝගය ලබාදෙන්නට ද මේ වනවිට ඉදිරිපත්ව සිටින බවද වාර්තා වෙයි. අරණායක ආණ්ඩුපක්ෂ ප්‍රධාන සංවිධායක නියොජ්‍ය සෞඛ්‍ය ඇමැති ලලිත් දිසානායක මහතාද දිවා රෑ මේ වැඩසටහනට සහාය දෙනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=r1403256</link>
    <topic>අනේ දෙයියනේ මේකෙන් කවදා සල්ලි ගන්න ලැබෙයි ද?</topic>
    <author>සටහන් සහ ඡායාරූපය කෝට්ටේ මධ්‍යම සමූහ නන්ද. ඒකනායක</author>
    <content>ලංකා බැංකුවේ බත්තරමුල්ල ශාඛාවට අනුයුක්තව ඇති ඒටීඑම් යන්ත්‍රය නිතර නිතර ක්‍රියාවිරහිතවීම නිසා පාරිභෝගිකයන් ඉමහත් අපහසුතාවන්ට ලක්වීම කාලයක සිටම සිදුවෙමින් පවතී.මෙය එහි ස්ථාපිත කර වසර 10කට ආසන්න කාලයක් ගතවී ඇත. සෙත්සිරිපාය ඇතුළු අමාත්‍යාංශ, පෞද්ගලික ආයතන ඇතුළුව, සෙත්සිරිපායේ දෙවැනි මහල් ගොඩනැගිල්ලද විවෘතව තිබේ.අලුත් ඒටීඑම් යන්ත්‍රයක අවශ්‍යතාව දැඩිව පවතින අතර බත්තරමුල්ලේ ඇති සමහර බැංකුවල ඒටීඑම් යන්ත්‍ර දෙක බැගින්ද තිබේ. ලංකා බැංකුවටත් ඒ අන්දමින් පහසුකම් ලබාදෙන ලෙස පාරිභෝගිකයෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=s1403251</link>
    <topic>ශ්‍රී ලංකාව ලෝක වාර්තා පිහිටුවමින් නෙදර්ලන්තය පරදවයි</topic>
    <author>වර්නන් ගුණසේකර බංග්ලාදේශයේ සිට</author>
    <content>විස්සයි20 ලෝක කුසලානයේ මෙන්ම විස්සයි20 ක්‍රිකට් ඉතිහාසයේ අඩුම මුළු ලකුණු සංඛ්‍යාවකට නෙදර්ලන්තය දවාලූ ශ්‍රී ලංකාව ඊයේ බංග්ලාදේශයේ චිතගොං නුවරදී කඩුලු 9ක පහසු ජයක් වාර්තා කළේය.ශ්‍රී ලංකා පන්දු ප්‍රහාරය හමුවේ නෙදර්ලන්තය ඕවර 10 යි පන්දු 3ක් ඇතුළත ලකුණු 39කට දැවී ගියේය. ඉන්පසුව ශ්‍රී ලංකාව එක් කඩුල්ලක් පමණක් අහිමි කරගෙන, ඕවර පහළොවක් ඉතිරි කරගෙන, ලකුණු 40ක් රැස්කර ගෙන තරගය ජයග්‍රහණය කළේ ජාත්‍යන්තර විස්සයි20 ක්‍රිකට් තරග බිමේ වඩාත්ම කෙටිම තරගය වාර්තා පොතට ඇතුළත් කරමිණි.නෙදර්ලන්තය ලබා ගත් ලකුණු 39 ජාත්‍යන්තර විස්සයි20 ක්‍රිකට් ක්‍රීඩාවේ වාර්තා වූ අඩුම මුළු ලකුණු සංඛ්‍යාව වෙයි. මීට පෙර අඩුම මුළු ලකුණු ප්‍රමාණය වී තිබුනේ කෙන්යාවේ ලකුණු 56යි. ඒ, ඇෆ්ගනිස්තානය සමග 2013 වසරේ සාජා හි පැවැති තරගයකදීය.තරගයේ වීරයා ලෙස නම් කෙරුණු ඇන්ජලෝ මැතිව්ස් ලකුණු 16කට කඩුලු 3ක් ලබා ගත් අතර ලසිත් මාලිංග ලකුණු 5කට කඩුලු 2ක්ද, අජන්ත මෙන්ඩිස් ලකුණු 12කට කඩුලු 3ක්ද, නුවන් කුලසේකර ඕවර දෙකක් යවමින් කිසිම ලකුණක් ලබා නොදී එක් කඩුල්ලක්ද ලබා ගත්හ.නෙදර්ලන්ත ඉලක්කය හඹා යාමේදී කුසල් ජනිත් පෙරේරා දෙවැනි ඕවරයේ අවසන් පන්දුවට මයිකල් ස්වෝට් වෙත උඩ පන්දුවක් ලබා දෙමින් ලකුණු 14කට දැවී ගියේය. පන්දු 10කට මුහුණ දුන් කුසල් හතරේ පහරක් හා හයේ පහරක් එල්ල කළේය. තිලකරත්න ඩිල්ෂාන් හතරේ පහර දෙකක් එල්ල කරමින් පන්දු 11කින් නොදැවී ලකුණු 12ක්ද, මහේල ජයවර්ධන හතරේ පහර දෙකක් සමග පන්දු 10කින් නොදැවී ලකුණු 11ක්ද ලබා ගත්හ.කාසියේ වාසිය දිනා ගෙන පළමුව පන්දු යැවීමට තීරණය කළ ශ්‍රී ලංකාව තරගයේ පළමු පන්දු 11 ඇතුළත එක් ලකුණක් පමණක් ලබා දෙමින් කඩුලු 3ක් දවා ගැනීමට සමත් විය.නුවන් කුලසේකර පළමු ඕවරයේ තෙවැනි පන්දුවෙන් ස්ටීවන් මයිබර්ග්ගේ කඩුල්ල ලබා ගත්තේය. ඊළඟ ඕවරයේදී ඇන්ජලෝ මැතිව්ස් පිට පිට කඩුලු දෙකක් ලබා ගත්තේය. මයිකල් ස්වෝට්, කඩුලු රකින කුමාර් සංගක්කාර අතට උඩ පන්දුවක් දෙමින් දැවී ගිය අතර වෙස්ලි බැරසි, ‘කවර්’ ස්ථානයේ දිනේෂ් චන්දිමාල් අතට උඩ පන්දුවක් දෙමින් දැවී ගියේය. ඉන්පසුව ක්‍රීඩාංගණයේ විදුලි ආලෝක පද්ධතිය ක්‍රියා විරහිත වූ බැවින් මිනිත්තු නවයක කාලයක් ක්‍රීඩාව ඇනහිටිනි.තරගය යළි ආරම්භ වීමෙන් පසුව නෙදර්ලන්ත නායක පීටර් බොරන්, මැතිව්ස්ගේ පන්දුවට කඩුල්ල මුවා කරමින් දැවී ගියේය. එය තරගයේ සිවුවැනි ඕවරයේ අවසන් පන්දුව විය. කුලසේකර මේ තරගයේදී ඕවර දෙකක් පමණක් යවමින් කිසිම ලකුණක් ලබා නොදී කඩුල්ලක්ද ලබා ගැනීමට සමත් විය.නවවැනි ඕවරයේදී ටොම් කූපර් ලකුණු 16කට දැවී ගිය අතර නෙදර්ලන්ත කණ්ඩායමේ වැඩිම ලකුණු ලබා ගත් පිතිකරුවා ඔහු විය. ටොම් දැවී ගියේ අජන්ත මෙන්ඩිස්ගේ පන්දුවට කඩුල්ල මුවා කරමිණි. 10 වැනි ඕවරයේදී මාලිංගගේ පන්දුවලට වැන් බීක් හා මුඩාසර් බක්හරි දැවී ගියහ. මෙන්ඩිස් යැවූ තරගයේ 11 වැනි ඕවරයේ පළමු පන්දුවට පීටර් සීලාර්, මැතිව්ස් වෙත උඩ පන්දුවක් දෙමින් දැවී ගිය අතර තෙවැනි පන්දුවට කඩුල්ල මුවා කිරීමේ වරදට අසාන් ජමිල් හසුවීමත් සමග නෙදර්ලන්ත ඉනිම අවසන් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=s1403252</link>
    <topic>ශ්‍රී ලංකා රගර් කණ්ඩායම හොංකොං සෙවන්ස් යයි</topic>
    <author>ෆවුස් මොහොමඩ්</author>
    <content>ආරක්ෂාකාරි ක්‍රමවේදයක් අනුගමනය කිරීමට වඩා අභියෝගාත්මක ක්‍රීඩා රටාවක නිරතවී ඉදිරි වටයට සුදුසුකම් ලබා ගැනීම තම අරමුණ බව ශ්‍රී ලංකා සත් සාමාජික රගර් කණ්ඩායමේ නායක ෆසීල් මරිජා 'දිනමිණ'ට ප්‍රකාශ කළේය. ලෝක සත් සාමාජික රගර් පිටියේ විශිෂ්ඨතම තරගාවලියක් වන හොංකොං සෙවන්ස් තරගාවලියට සහභාගිවීමට ඊයේ හොංකොං රාජ්‍යය බලා පිටත්ව යාමට පෙර මරිජා මේ අදහස් පළ කළේය.'අපිට මෙවර මූලික වටයේ දී තරග වැදීමට සිදුවී ඇත්තේ ඉතා ශක්තිමත් කණ්ඩායම් වන ෆිජී, වේල්ස් හා කෙන්යා කණ්ඩායම් සමගයි. ඒ නිසා ආරම්භ‍යේ සිටම අභියෝගාත්මක ක්‍රීඩා රටාවකට යොමුවීමටයි අපි බලාපොරොත්තු වෙන්නේ. ආරක්ෂාකාරී ක්‍රමවේදයක් අනුගමනය කරනවාට වඩා ඒක අපේ ක්‍රීඩකයන්ට වාසිදායකයි.'ඒ' කාණ්ඩය යටතේ පැවැත්වෙන මේ තරග වටයේ පළමු තරගයේ දී අපි කෙන්යාව සමගත්, ඊළඟට ෆිජී කණ්ඩායම සමගත් තරග වදිනවා. මූලික වටයේ අවසන් තරගය වේල්ස් කණ්ඩායම සමග තරගයයි.' ශ්‍රී ලංකා කණ්ඩායමේ නායකයා කීවේය. පසුගිය වසරේ ආසියානු සත් සාමාජික රගර් පි‍ටියේ තුන්වැනි ස්ථානය අත්කර ගැනීම හේතුවෙන් හොංකොං සෙවන්ස් තරගාවලියට සුදුසුකම් ලැබීමට ශ්‍රී ලංකාව සමත්විය. ශ්‍රී ලංකා කණ්ඩායම හොංකොං සෙවන්ස් තරගාවලිය නියෝජනය කරනු ලබන්නේ වසර 5කට පසුවය.අවසන් වරට හොංකොං සෙවන්ස් කණ්ඩායම නියෝජනය කළ ශ්‍රී ලංකා පිලට එක්ව සිටි ක්‍රීඩකයන් සිවුදෙනකු මෙවර තරගාවලියට ද සහභාගි වීම විශේෂත්වයකි. නායක මරිජා, ගයාන් වීරරත්න, දිනූෂ චතුරංග හා සාලිය කුමාර ඒ ක්‍රීඩකයන් වෙති. මෙවර ෆිජී කණ්ඩායමට ශ්‍රී ලංකාවේ පැවැති කාල්ටන් සුපර් සෙවන්ස් තරගාවලියට එක්වූ ක්‍රීඩකයන් රැසක්ම ඇතුලත් වී සිටින අතර එම ක්‍රීඩකයන් ශ්‍රී ලංකා පිලට හුරුපුරුදු බැවින් ‍ෆිජී කණ්ඩායම සමග තරගය ශ්‍රී ලංකාවට වාසිදායක වනු ඇතැයි ද මරිජා විශ්වාසය පළ කළේය.හොංකොං සෙවන්ස් තරගාවලිය ලබන 28වැනිදා සිට 30දින දක්වා පැවැත්වේ. ශ්‍රී ලංකා පිලේ පුහුණුකරු ලෙස නිලූෆර් ඉබ්‍රාහිම් කටයුතු කරන අතර රොහාන් චින්තක කළමනාකරු ලෙස කටයුතු කරයි. කණ්ඩායමේ භෞතචිකිත්සක ලෙස අමිත් ජයසේකර සංචාරයට එක්වී සිටී.ශ්‍රී ලංකා කණ්ඩායම මෙසේය - ෆසීල් මරිජා (නායක- මහනුවර ක්‍රී.ස.), යෝෂිත රාජපක්ෂ, දිනූෂ චතුරංග (නාවික), ධනුෂ්ක රංජන්, සඳුන් හේරත්, ෂෙනාල් ඩයස්, මිතුන් හපුගොඩ, සුදර්ශන මුතුතන්ත්‍රී (හැව්ලොක්ස්), සාලිය කුමාර, ගයාන් වීරරත්න, (මහනුවර ක්‍රී.ස.), නයිජල් රත්වත්ත, ශ්‍රීනාත් සූරියබණ්ඩාර (අප්කන්ට්‍රි ලයන්ස්).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=s1403253</link>
    <topic>දකුණු අප්‍රිකාවට තියුණු ජයක්</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලියේ චිතගොං හිදී නවසීලන්තය සමග ඊයේ පැවැති පළමු කොටසේ තර‍ගයෙන් ලකුණු 2ක තියුණු ජයක් හිමිකර ගැනීමට දකුණු අප්‍රිකාව සමත්විය.පළමුව පන්දුවට පහරදුන් දකුණු අප්‍රිකාව කඩුලු 6ක් දැවී ලකුණු 170ක් රැස්කළ අතර ජයග්‍රාහී ඉලක්කය හඹාගිය නවසීලන්තයට කඩුලු 8ක් දැවී ලබාගත හැකිවුයේ ලකුණු 168ක් පමණි.පිළිතුරු ඉනිමේදී නවසීලන්තයට ජයග්‍රහණයේ බලාපොරොත්තු ඇතිකළ කේන් විලියම්සන් පන්දු 35කින් ලකුණු 51ක් රැස්කළ අතර රෝස් ටේලර් පන්දු 37කින් ලකුණු 62ක් රැස්කළේය. අවසන් ඕවරයේදී නවසීලන්තයට ජයග්‍රහණය සඳහා ලකුණු 7ක් අවශ්‍යව තිබු අතර එම ඕවරයේදී කඩුලු 3ක් බිඳ වැටීමෙන් දකුණු අප්‍රිකාවට ජයහිමිවිය. පන්දු යැවීමේදී ‍ඩැලේ ස්ටෙන් ලකුණු 17කට කඩුලු 4ක් දවාගත්තේය‍.පළමුව පන්දුවට පහරදුන් දකුණු අප්‍රිකානු ඉනිමේ සාර්ථකම පිතිකරුවා වු ජේපී ඩුමිනි නොදැවී ලකුණු 86ක් රැස් කළේය. ඔහුගේ ඉනිම පන්දු 43කදී හතරේ පහර 10ක් හා හයේ පහර 3ක් ඇතුළත් විය. හසීම් අම්ලා ලකුණු 41ක් රැස් කළේය.දකුණු අප්‍රිකාව -170/6 (ඕවර 20) ජේපී ඩුමිනි නොදැවී 86, හසීම් අම්ලා 41නවසීලන්තය -168/8 (ඕවර 2) රෝස් ටේලර් 62, කේන් විලියම්සන් 51 (ඩැලේ ස්ටෙන් 17/4).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=s1403254</link>
    <topic>ක්‍රිකට් පිටියක් නැති වරාය අධිකාරිය පළමු පෙළේ වීර චාරිකාවක</topic>
    <author>ප්‍රින්ස් ගුණසේකර</author>
    <content>ශ්‍රී ලංකා වරාය අධිකාරී ක්‍රිකට් සමාජය පිළිබඳ ක්‍රීඩා ක්ෂේත්‍රයේ වැඩි අවධානයක් යොමු වෙමින් පවතී. වසර 2011දී පිහිටවූ වරාය අධිකාරි ක්‍රිකට් සමාජය ඉතා කෙටි කලක් තුල දී දක්ෂතා දක්වමින් ශ්‍රී ලංකා ක්‍රිකට් පළමු පෙළ තරගාවලියට ක්‍රීඩා කරයි.වසර 2011/12 ශ්‍රී ලංකා ක්‍රිකට් 'බී' කොටසේ ශූරතාව දිනා ගත් වරාය අධිකාරි ක්‍රිකට් පිලේ ශානුක දිසානායක තුන් ඉරියව් දක්ෂතා වෙනුවෙන් 'සියැට්' සම්මානයට පාත්‍රවීම විශේෂත්වයකි.මේ වසරේ දී ශ්‍රී ලංකා ක්‍රිකට් පළමු පෙළ තරගාවලියේ දී වරාය අධිකාරී ක්‍රිකට් ක්‍රීඩකයෝ මෙතෙක් තරග 6කට සහභාගි වී පූර්ණ ජයග්‍රහණ 2ක් අත්කරගෙන සිටිති.වරාය අධිකාරී ක්‍රිකට් නායක අශාන් ප්‍රියංජන ශ්‍රී ලංකා පිලට එක්වී පාකිස්තානයට එරෙහිව ලකුණු 74ක් ලබා මංගල එක්දින තරගයකදී වැඩිම ලකුණු වාර්තා කළ ශ්‍රී ලංකා ක්‍රීඩකයා ලෙස වාර්තාවක් බිහි කිරීම ද කැපී පෙනුණි.පළමු පෙළ තරගාවලියේ දී ගයාන් මනීෂාන්, මහේල උඩවත්ත, සචිත්‍ර සේරසිංහ හා ගයාෂාන් වීරසේකර වැනි ක්‍රීඩකයන් ලකුණු අතරට පැමිණ සිටින අතර චානක කොමසාරු, ඉසුරු උදාන හා චමින්ද බණ්ඩාර පන්දු යැවීමෙන් දස්කම් දක්වති.එහෙත් වරාය අධිකාරී ක්‍රිකට් පිලට ස්ථීර ක්‍රීඩා පිටියක් නොමැති අතර එම අඩුව සම්පූර්ණ කර ගැනීමට වරාය ක්‍රිකට් සමාජයේ සභාපති ප්‍රියාත් බන්ධු වික්‍රම හා ලේකම් නලීන් අපොන්සු යන මහත්වරු ඇතුලු නිලධාරීහූ මේ දිනවල බලවත් පරිශ්‍රමයක පසුවෙති.දැනට ජිම්කානා ක්‍රිකට් සමාජය සමග එක්ව අවබෝධතා ගිවිසුමකින් අවශ්‍ය පහසුකම් සපුරා ගැනීමට වරාය අධිකාරි ක්‍රිකට් සමාජය පියවර ගෙන ඇත. පසුගියදා වරාය අධිකාරී ක්‍රිකට් සමාජයේ නිලධාරී මණ්ඩලය අලුතින් පත්වූ අතර උප සභාපතිවරුන් ලෙස කපිතාන් නිහාල් කැප්පෙටිපොල හා ජානක කුරුකුලසූරිය යන මහත්වරු පත්වූහ.භාණ්ඩාගාරික අගිල ‍හේවාගීගන, උප ‍ලේකම් ප්‍රියන්ත තිසේරා, උප භාණ්ඩාගාරික කපිල ලියනගමගේ, ක්‍රීඩා පිටි ලේකම් කපිතාන් අතුල හේවාවිතාරණ, උප ක්‍රීඩා පිටි ලේකම් හර්ෂ පීරිස් හා කමිටු සාමාජිකයන් ලෙස මේජර් ජෙනරාල් සනත් කරුණාරත්න හා විජිත අබේසුන්දර යන මහත්වරු තේරී පත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=s1403255</link>
    <topic>නීතිවිරෝධී පන්දු යවන්නන් ගැන සොයන්න මුරලි-වාස්-චම්පික සමඟ විමර්ශන කමිටුවක්</topic>
    <author>ප්‍රින්ස් ගුණසේකර</author>
    <content>පන්දු යවන්නන්ගේ නීතිවිරෝධී ඉරියව් සෙවීමට හිටපු ටෙස්ට් ක්‍රිකට් ක්‍රීඩකයන් තිදෙනකුගෙන් සමන්විත විමර්ශන කමිටුවක් පත් කරයි. මේ කමිටුව මගින් ශ්‍රී ලංකා පාසල් ක්‍රිකට් තරගාවලියේ හා අන්තර් ක්‍රීඩා සමාජ තරගාවලියේ නීති විරෝධී යැයි සැක කළ හැකි පන්දු යවන්නන් නිරීක්ෂණය කරනු ඇත.එලෙස නිරීක්ෂණය කරනු ලබන ක්‍රීඩකයන් විමර්ශනය කමිටුව හමුවට කැඳවා කරුණු පැහැදිලි කිරීමටත්, එම ඉරියව්ව නිවැරැදි කිරීමටත් අවශ්‍ය උපදෙස් ලබාදීමටත් පියවර ගැනේ. මෙම කමිටුවේ සභාපති ලෙස සබීර් අස්ගර් අලි මහතා කටයුතු කරන අතර මුත්තයියා මුරලිදරන්, චමින්ද වාස්, චම්පික රාමනායක හා ප්‍රියා පරණවිතාන යන මහත්වරු සාමාජිකයන් වෙති.මෙවැනි කමිටුවක් ශ්‍රී ලංකා ක්‍රිකට් යටතේ මෙයට කලෙකට පෙර පැවැතියද එය නිසි පරිදි ක්‍රියාත්මක නොවූයෙන් නව කමිටුවට වගකීම් රැසක් පැවැරී ඇතැයි ක්‍රිකට් ප්‍රකාශකයකු 'දිනමිණ'ට පැවැසීය.පාසල් ක්‍රීඩා ක්ෂේත්‍රයේ නීති විරෝධී පන්දු යැවීම් පිළිබඳ බොහෝ පැමිණිලි ලැබෙන හෙයින් විමර්ශන කමිටුව එම ක්ෂේත්‍රය කෙරෙහි වැඩි අවධානයක් යොමු කරනු ඇතැයි එම ප්‍රකාශකයා පැවැසීය.මේ අතර ටෙස්ට් වරම් දිනා ගැනීමට පෙර හිටපු ශ්‍රී ලංකා ක්‍රිකට් ක්‍රීඩකයන්ගේ සුබ සාධනය වෙනුවෙන් අරමුදලක් පිහිටුවීමට ද ශ්‍රී ලංකා ක්‍රිකට් විධායක සභාව තීරණය කොට ඇත. ඔවුන්ගේ රෝගී තත්ත්වයන්වලට ප්‍රතිකාර ප්‍රතිකාර ලබාදීම ඇතුලු කාලීන අවශ්‍යතා සොයා බලා උපකාර කිරීම මේ අරමුදල පිහිටුවීමේ අපේක්ෂාව වී තිබේ.මෙතෙක් ක්‍රියාත්මක වූ 23න් පහළ ක්‍රිකට් තරගාවලිය ශ්‍රී ලංකා ක්‍රිකට් යොවුන් තරගාවලිය ලෙස නම් කිරීමට ද තීරණය වී ඇත. එම යොවුන් ක්‍රිකට් පිලට 19න් පහළ ක්‍රීඩකයන් දෙදෙනකු, 21න් පහළ ක්‍රීඩකයන් දෙදෙනකු අනිවාර්යයෙන් එක් කරගත යුතු බවට කොන්දේසියක් පැනවීමට ද කටයුතු යොදා ඇත.මේ වසරේ කොරියාවේ ඉඩියොන් නුවරදී පැවැත්වෙන 17න් වැනි ආසියානු ක්‍රීඩා උළෙලේ දී ශ්‍රී ලංකා ක්‍රිකට් පිලක් නියෝජනය කළ යුතු බවට ද තීරණය වී තිබේ. විස්සයි20 ක්‍රිකට් තරගාවලියක් වන මෙයට කාන්තා හා පිරිමි කණ්ඩායම් දෙකක් සහභාගි කරවීමට අපේක්ෂා කරයි.ආසියානු ක්‍රීඩා උළෙලේ ක්‍රිකට් තරගාවලියට රටවල් 15කින් කණ්ඩායම් සහභාගී වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=s1403256</link>
    <topic>ඉසිපතනයට තියුණු ජයක්</topic>
    <author>ෆවුස් මොහොමඩ්</author>
    <content>ඉසිපතන විදුහල් ක්‍රීඩකයන්ගේ සටන්කාමී ක්‍රීඩා රටාව හේතුවෙන් සිංගර් ලීග් අවුරුදු 20න් පහළ අන්තර් පාසල් පළමු කොටසේ රගර් තරගාවලියේ රාජකීය විදුහල් පිල සමග පැවැති තරගයෙන් ලකුණු 15-14ක තියුණු ජයක් වාර්තා කිරීමට ඉසිපතනය සමත්විය. සී.ආර්.පිටියේ පෙරේදා පැවැති මේ තරගයේ පළමු භාගය නිමාවනවිට ලකුණු 11-10ක් ලෙස පෙරමුණ ගැනීමට රාජකීය විදුහල් පිල සමත්වූවද දෙවැනි භාගයේ දී තරගයේ වාසිය සියතට ගත් ඉසිපතනය දෙපිල අතර වාර්ෂිකව හුවමාරු වන මිල්රෝයි ප්‍රනාන්දු කුසලානය අත්කර ගත්තේය. ජයග්‍රාහී ඉසිපතන විදුහල් පිල උත්සාහක දිනුම් තුනක් වාර්තා කළ අතර රාජකීය විදුහල් පිල උත්සාහක දිනුමක් හා දඬුවම් පහර තුනක් මගින් සිය ලකුණු සංඛ්‍යාව සම්පූර්ණ කළේය.මේ අතර සාන්ත අන්තෝනි විදුහල් පිල සමග විද්‍යා විදුහල් ක්‍රීඩා පිටියේ පැවැති තරගයෙන් ලකුණු 29-8ක පහසු ජයක් අත්කර ගැනීමට විද්‍යා විදුහල් පිල සමත්විය. ජයග්‍රාහී විද්‍යා විදුහල් කණ්ඩායම ගෝල් 3ක්, උත්සාහක දිනුමක් හා දඬුවම් පහරක් මගින් සිය ලකුණු සංඛ්‍යාව සම්පූර්ණ කළ අතර සාන්ත අන්තෝනි විදුහල් පිල රැස් කළේ උත්සාහක දිනුමක් හා දඬුවම් පහරක් පමණි. තරගයේ පළමු භාගය නිමාවනවිට විද්‍යා විදුහල් පිල ලකුණු 15-3කින් පෙරමුණ ගත්තේය.පසුගිය වසරේ ලීග් ශුරයන් වන ධර්මරාජ විදුහල ලකුණු 30-15කින් පරාජය කිරීමට ගල්කිස්ස සාන්ත තෝමස් විදුහල සමත්විය. තරගයේ පළමු භාගය නිමාවනවිට ලකුණු 10-5කින් පෙරමුණ ගත් සාන්ත තෝමස් විදුහල් පිල සිය ලකුණු සංඛ්‍යාවට ‍ගෝල් 2ක්, උත්සාහක දිනුම් 2ක් හා දඬුවම් පහර 2ක් ඇතුළත් කළ අතර ධර්මරාජ විදුහල් පිල ගෝලයක්, උත්සාහක දිනුමක් හා දඬුවම් පහරක් එල්ල කළේය. පසුගිය සති අන්තයේ පැවැති සෙසු තරගවලදී වෙස්ලි විදුහලට එරෙහිව ලකුණු 20-10ක ජයක් වාර්තා කිරීමට සාන්ත ජෝශප් විදුහල සමත්වූ අතර ඩී.එස්.සේනානායක විදුහලට එරෙහිව ලකුණු 61-0ක දැවැන්ත ජයක් අත්කර ගැනීමට ත්‍රිත්ව විදුහල් පිල සමත්විය. කිංග්ස්වුඩ් සහ සාන්ත පීතර විදුහල අතර පැවැති තරගය දෙපිලම ලකුණු 14බැගින් ලබා ජයපරාජයෙන් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=s1403257</link>
    <topic>පාණදුර සා.අන්තෝනි-ගල්කිස්ස ලලිත් ඇතුලත්මුදලි වාර්ෂික ක්‍රිකට් ගැටුම අද මොරටුවේ දී</topic>
    <author>පාණදුර උතුර සමූහ</author>
    <content>පාණදුර සාන්ත අන්තෝනි (පිරිමි) විදුහල සහ ගල්කිස්ස ලලිත් ඇතුලත්මුදලි විද්‍යාලය අතර දෙවැන වරට පැවැත්වෙන වාර්ෂික එක්දින ක්‍රිකට් තරගය අද (25) මොරටුව ද සොයිසා ක්‍රීඩාංගණයේදී පැවැත්වේ. සාන්ත අන්තෝනි කණ්ඩායමේ නායකයා ලෙස ටිෂාන් තාමර කටයුතු කරන අතර දුමිදු එරංග උපනායකයා වේ.ගිහාන් මහේෂ්ගේ නායකත්වයෙන් ලලිත් ඇතුලත්මුදලි විදුහල තරගයට එක්වන අතර උපනායකයා ලෙස මලිඳු කනිෂ්ක කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>25</day>
    </date>
    <link>http://www.dinamina.lk/2014/03/25/_art.asp?fn=f1403251</link>
    <topic>චන්ද්‍රිකා අද කරන්නේ තමන්ගේ දේශපාලන නිරුවත ප්‍රදර්ශනය කිරීමයි</topic>
    <author/>
    <content>දකුණ සහ බස්නාහිර පළාත් සභා මැතිවරණයේදී, විපක්ෂයේ හැසිරීම, චන්ද්‍රිකා කුමාරතුංග මහත්මියගේ ක්‍රියාකලාපය සහ උතුරු මැද සිදුවන පරිවර්තනය පිළිබඳ උතුරු මැද පළාත් මහ අැමැති එස්. එම්. රංජිත් සමරකෝන් මහතා සමඟ කළ සාකච්ඡාවකි.මේ වනවිට උතුරුමැද පළාත් සභාව සියලුදෙනාගේ පළාත් සභාවක් බවට පත් කර තිබෙනවා. මේ පරිවර්තනය හරහා පළාතේ සියලු සහෝදර ඇමැතිවරු මන්ත්‍රීවරු ජනතා සේවය සාර්ථකව ඉටු කරමින් සිටිනවා. විශේෂයෙන් මේ වනවිට ජනාධිපති මහින්ද රාජපක්ෂ මැතිතුමාගේ යෝධ සංවර්ධන වැඩපිළිවෙළත් එක්ක අද විශාල වෙනසක් සිදුකරමින් සංවර්ධනය වෙනවා. මේ කාලය රටේ මෙන්ම උතුරු මැද පළාත දිනෙන් දින වේගයෙන් ඉදිරියට යන කාලයක්.උතුරු මැද පළාතේ අපිට අද ස්වභාවධර්මයාගෙන් ඇතිවී තිබෙන යම් නියං තත්ත්-වය නිසා ගැටලු සහගත තත්ත්වයට මුහුණ දෙන්න සිදුවෙලා තියෙනවා. මීට අවුරුදු දෙක තුනකට කලින් දැඩි නියඟයක් ඇතිවුණා. ඊට පසු බරපතළ ගංවතුර තත්ත්වයක් ඇතිවුණා. නැවත බරපතළ ගංවතුර තත්ත්වයක් ඇති වූවා. නැවත මේ මහ කන්නයේ දී ඒ වාගේ දැඩි නියං තත්ත්වයකට මුහුණ දෙන්න සිදුවෙලා තියෙනවා. ඊට මුහුණදීම සඳහා අවශ්‍ය කටයුතු මේ වනවිට සූදානම් කරලා තිබෙනවා.නියඟයට මුහුණ දී සිටින සියලු ජනතාවට මමත් අනුරාධපුර දිස්ත්‍රික් නායක එස්. එම්. චන්ද්‍රසේන ඇමැතිතුමත් ජනාධිපතිතුමා සමඟ සාකච්ඡා කොට අවශ්‍ය විසඳුම් ලබාදීමට සහ ජනතාවට ආධාර කිරීමට අවශ්‍ය පියවර ගනිමින් සිටිනවා. ඒ වාගේම වගා කටයුතු සඳහා ජලය නොමැතිව සිඳී ගොස් ඇති වැව් කොන්ත්‍රාත් ක්‍රමයෙන් බැහැරව එම වැව් යටතේ ජීවත් වූ ගොවීන්ට එම මුදල සහනාධාරයක් ලෙස ලබාදීමට මම පියවර ගෙන තිබෙනවා. එය ලබන සතියේ සිට ක්‍රියාත්මක වෙනවා. එමෙන්ම ආර්ථික අපහසුතාවට පත්ව සිටින ජනතාවට බැසිල් රාජපක්ෂ ඇමැතිතුමා සමඟ සාකච්ඡා කර කඩිනම් සහන ලබාදීමේ වැඩපිළිවෙළක් ක්‍රියාත්මක කළා.මේ 29 වැනිදා මැතිවරණය එක්සත් ජනතා නිදහස් සන්ධානය ජයග්‍රහණය කරන්නේ පෙර තිබූ මැතිවරණවලින් සන්ධානය ජයග්‍රහණය කළාටත් වඩා විශිෂ්ට අයුරින්. එජාපයට මැතිවරණයක් ජයග්‍රහණයක් තබා අද ඔවුන්ගේ කණ්ඩායමවත් දිනාගන්න ජයග්‍රහණය කර ගන්න බැරිවයි ඉන්නේ. ප්‍රධාන විපක්ෂය වන එජාපය මේ මැතිවරණ ව්‍යාපාරයේ දී බරපතළ විදියට අතරමංවෙලා සිටින්නේ. ඔවුන්ට අද ජනතාවට දෙන්න පණිවුඩයක් නැතිව අතරමංවෙලා ඉන්නවා. ඔවුන්ට නිවැරැදි ප්‍රතිපත්තියක් ඉදිරිපත් කරන්න බැරිව අතරමංවෙලා සිටිනවා. නිසි වැඩපිළිවෙළක් සමඟ නායකත්වයක් ගන්න නායකත්වයක් දෙන්න නොහැකිව අතරමංවෙලා සිටිනවා. අද එජාපය ඉදිරි වැඩපිළිවෙළක් නැතිව ගොළුවෙලා සිටින්නේ.අද විපක්ෂයේ කිසිම කෙනෙක් ජයග්‍රහණයක් පිළිබඳ කතා කරන්නේ නැතිව සන්ධානයේ මහ ඇමැති කවුද කියලා අසමින් සිටිනවා. ඒකෙන්ම පේන්නේ මහලේකම්තුමාලගේ පාක්ෂිකයින් සේරම සන්ධානයේ මහ ඇමැති වෙන්නේ කවුද කියලා දැනගන්න ආශාවෙන් සිටිනවා කියන එකයි. සන්ධානයේ ජයග්‍රහණය සියල්ලෝ අද පිළිඅරගෙන ඉන්නේ. මේ මැතිවරණයෙන් එජාපය ලබන්නේ ඉතිහාසයේ ලැබූ බරපතළම පරාජයයි.දැන් බලන්න 2005 දී ජනාධිපතිතුමා ජයග්‍රහණය කළේ එක් ලක්ෂ අසූදාහකින් (180000). ඉන් පස්සේ තැබූ පළාත් පාලන, පළාත් සභා, මහ මැතිවරණය, ජනාධිපතිවරණය ඇතුළු මැතිවරණ 26 කදී සන්ධානය කෙරේ ජනතා විශ්වාසය දිනෙන් දින වැඩිවී තිබෙනවා. ඒ අතිගරු ජනාධිපතිතුමා ‍කෙරේ ජනතාව තබන විශ්වාසය සහතික කිරීමයි.අපි බලමු 1948 ඉඳලා තිබුණ මැතිවරණවලට මොකද වුණේ කියලා. 48 ඩී. එස්. සේනානායක මහතා අගමැති වෙලා 52 දී බණ්ඩාරනායක මහතා එජාපයෙන් ඉවත් වෙලා 1956 බලය ගත්තා. 1960 එජාපය ජයගෙන රාජාසන කථාවෙන් පරාජය වී නැවත 1960 සිරිමාවෝ මැතිනිය ජයගෙන 65 දක්වා පාලනය කළා. 65 දී නැවත එජාපය ජයගෙන ඩඩ්ලි සේනානායක මහතා 70 දක්වා රට පාලනය කළා. 70 දී සිරිමාවෝ මැතිනිය ජයගෙන 72 දී සෝල්බරි සාමි යටතේ තිබූ රැජිනගේ පාලනයෙන් ඉවත්වී 77 දක්වා රට පාලනය කළා. ජේ. ආර්. ජයවර්ධන මහතා හයෙන් පහක (5/6) බලයක් 77 ලබාගෙන මැතිවරණවලට මුහුණ දෙන්න බැරිව මැතිවරණ සිතියම අකුලලා ඉතිහාස ගතවුණා.අද විපක්ෂයට තම ශක්තිය උරගා බැලීම සඳහා මැතිවරණ ලබා දෙන්න මහින්ද රාජපක්ෂ මැතිතුමා අවංක වෙලා තිබෙනවා.චන්ද්‍රිකා කුමාරතුංග මහත්මිය 94 දී ප්‍රධාන අපේක්ෂකයා මියගොස් සිටියදී ජයගත් ඡන්ද ප්‍රමාණය 99 දී ගන්න පුළුවන් වුණාද? නමුත් මහින්ද රාජපක්ෂ කියන චරිතය මැතිවරණයෙන් මැතිවරණ ජයග්‍රහණය වැඩි කර ගන්නවා. දිනෙන් දින ජන ප්‍රසාදය දිනා ගන්නවා. එතුමා පියවරෙන් පියවර ජනතාවට ළඟාවෙනවා මිසක් අනෙක් පාලකයින් මෙන් ජනතාවගෙන් ඈත්වන්නේ නෑ.ජනාධිපතිතුමාට මේ ඇතිවන ජනප්‍රියතාව විශ්මයජනකයි. ආශ්චර්යයි. එතුමාට පක්ෂ විපක්ෂ ආගම් කුල වර්ග ජාති පාට භේදයෙන් තොරව රටේ සෑමදෙනාම ආදරය කරනවා. මේ රටේ ජනතාව මෙතෙක් බිහිවූ නායකයින්ගෙන් ඔවුන්ගේ පක්ෂ නායකයා නොව එකම ජාතික නායකයා මහින්ද රාජපක්ෂ මැතිතුමා බව පිළිගන්නවා. එතුමා යුද්ධය අවසන් කරන ගමන් ඒ මානුෂීය මෙහෙයුමට උතුරේ සහ නැ‍ඟෙනහිර ක්‍රියාත්මක කරමින් සමගාමීව ඒ කාලයේත් රටේ දැවැන්ත සංවර්ධනයක් කළා.මේ 2014 වර්ෂයේ පැවැති නිදහස් උත්සවයේ දී ජාතිය අමතමින් එතුමා කිව්වා ගමේ තිබූ අතිසුන්දර පරිසරය නගරයට රැගෙන ගිහින් නගරයේ තිබූ සංවර්ධනය ගමට ගෙන යාමට හැකිවූ බව. ඒ ජනතාව බලාපොරොත්තු නොවූ යෝධ සංවර්ධනයක ආරම්භයක් වෙනවා. රටේ මොනම මැතිවරණයක් ප්‍රකාශයට පත් කළත් එයත් අභියෝගයක් නොවී මැතිවරණය ජයග්‍රහණයකින් අවසන් වන බව ජනතාව තීන්දු කරනවා. එම මානසිකත්වයෙනුයි අද විපක්ෂයට මැතිවරණයට මුහුණදෙන්න වෙලා තියෙන්නේ. තව අවුරුදු 25 – 30 ක් යනතුරු විපක්ෂයට බලයක් ලබාගැනීම ගැන හිතන්නවත් බෑ.රටට ජනතාවට හෙන ගැහුවත් කමක් නෑ බලය ගන්න තියෙනවා නම් හොඳයි කියලා කුරුමානම් අල්ලන රනිල්, ෆොන්සේකා යන අයට ජරාව එකතු කරන්න අද චන්ද්‍රිකාත් උදව් කරමින් සිටිනවා. අද චන්ද්‍රිකා ආගමික සහජීවනයක් ගැන කතා කරනවා. මේ එන්නේ කුමටද කියා ජනතාව දන්නවා. ආගමික හෝ සාමාජීය සහජීවනයක් ගැන කථා කරන්න චන්ද්‍රිකාට ඇති අයිතිය කුමක්ද? රටේ සියලු ජනතාව යුද්ධය වෙනුවෙන් පෙළ ගැසී සිටින අවදියේ විපක්ෂය කකුලෙන් අදිද්දී රටේ ජනතාව ශක්තිය දෙද්දි මහින්ද රාජපක්ෂ මැතිතුමාට රටට ශක්තිය දෙද්දි රටෙන් පැනලා ගිය චන්ද්‍රිකා මහත්මිය මේ රටේ දැන් සිදුවන යෝධ සංවර්ධනයට රටේ පිබිදීමට ඊර්ෂ්‍යා කර නැවත මේ රට අරාජික කිරීමේ චන්ද්‍රිකාගේ අසාර්ථක උත්සාහය තමන්ගේ හෙළුව ජනතාව පෙන්වීමට දරන උත්සාහයක් ලෙසටයි මම දකින්නේ. එය කවුරු මොනවා කිව්වත් මාර්තු 29 දා වෙනකොට අතිගරු ජනාධිපතිතුමා වෙනුවෙන් ජනතාව විජයග්‍රහණයට ශක්තිය ලබා දෙනවා නියතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n1403262</link>
    <topic>බස්නාහිර හා දකුණසියලු පාසල් 28දා නිවාඩු</topic>
    <author>සුභාෂිණී සේනානායක</author>
    <content>බස්නාහිර හා දකුණ පළාත් සභා ඡන්ද විමසීම් හේතුවෙන් පළාත් දෙකේ පිහිටි සියලුම පාසල්වලට ලබන 28 වැනිදා නිවාඩු ලබාදීමට අධ්‍යාපන අමාත්‍යාංශය තීරණය කර තිබේ.ඡන්ද මධ්‍යස්ථාන වශයෙන් පාසල් යොදා ගැනීම හා මැතිවරණ රාජකාරී සඳහා විදුහල්පතිවරුන් හා ගුරුවරුන් විශාල ප්‍රමාණයක් යොදා ගැනීමට සිදු වන බැවින් මැතිවරණය පැවැත්වෙන පාසල් වසා තැබීමට තීරණය කර ඇත.කොළඹ දිස්ත්‍රික්කයේ ඡන්දය ගණන් කිරීමේ මධ්‍යස්ථාන ලෙස යොදා ගන්නා කොළඹ 7 රාජකීය විද්‍යාලය, කොළඹ 5 ඉසිපතන විද්‍යාලය හා කොළඹ 7 ඩී.එස්. සේනානායක විද්‍යාලය හෙට (26) පාසල් කාලයෙන් පසුව හා අනිද්දා සහ (27) හා 28 දෙදින වසා තැබේ.ගම්පහ ඡන්ද මධ්‍යස්ථානයක් ලෙස යොදා ගන්නා වේයන්ගොඩ බණ්ඩාරනායක මධ්‍ය මහා විද්‍යාලය සහ සියනෑ අධ්‍යාපන පීඨය පෙරේදා (24) දින සිට අප්‍රේල් 2 දක්වා වසා තැබේ.හම්බන්තොට දිස්ත්‍රික්කයේ ඡන්ද ගණන් කිරීමේ මධ්‍යස්ථානයක් ලෙස යොදා ගන්නා සුචි ජාතික පාසල හෙට (26) අනිද්දා ( 27) සහ 28 තෙදින වසා තැබෙනු ඇත.බස්නාහිර පළාත් සභා ඡන්ද විමසීමේ කටයුතුවලට සහභාගීවීමට නියමිත වෙනත් දිස්ත්‍රික්කයන් හි කාර්ය මණ්ඩලය වෙනුවෙන් තාවකාලික නවාතැන් පහසුකම් සඳහා හාපිටගම ජාතික අධ්‍යාපන විද්‍යාපීඨය 27 දින සිට30 වැනි දින දක්වාද ගාල්ල දිස්ත්‍රික්කයේ ඡන්ද ගණන් කිරීමේ මධ්‍යස්ථානයක් ලෙස යොදා ගන්නා ගාල්ල සවුත්ලන්ඩ්න් බාලිකා විදුහල 24 වැනි දින සිට 30 වන දින දක්වා වසා තැබෙනු ඇත.ඡන්ද පෙට්ටි නිකුත් කිරීම, භාර ගැනීම, හා ගණන් කිරීමේ මධ්‍යස්ථාන වශයෙන් යොදා ගන්නා ස්ථානවල ගොඩනැඟිලි සකස් කිරීම, විදුලිය, ජලය හා දූරකතන පහසුකම් සැලසීම හා ඒවා යථා තත්ත්වයට පත්කිරීම වෙනුවෙන් ඡන්ද විමසීමේ දිනට පෙර හා පසු දින කිහිපයක් යොදා ගැනීමට සිදු වන බවට ද ඉල්ලීම් කර තිබේ.මෙසේ පාසල් වසා තැබෙන දින වෙනුවෙන් හිලව් සැසි වාර පැවැත්වීමට විදුහල්පතිවරුන්ට උපදෙස් ලබාදෙන ලෙස ද අමාත්‍යාංශය පළාත් අධ්‍යාපන අධ්‍යක්ෂවරුන් දැනුවත් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n1403263</link>
    <topic>මැතිවරණ ප්‍රචාරක කටයුතු අද මධ්‍යම රාත්‍රියෙන් අවසන්</topic>
    <author>රක්ෂණ ශ්‍රියන්ත සහ පණ්ඩුක සමරසේකර</author>
    <content>බස්නාහිර හා දකුණු පළාත් ඡන්ද විමසීමේ මැතිවරණ ප්‍රචාරක කටයුතු අද (26) මධ්‍යම රාත්‍රී 12න් අවසන් වන බව මැතිවරණ කොමසාරිස් මහින්ද දේශප්‍රිය මහතා අවධාරණය කරයි.ඒ අනුව අද දින මධ්‍යම රාත්‍රියෙන් පසු මැතිවරණයට සම්බන්ධ කිසිදු ප්‍රචාරක දැන්වීමක් , පෝස්ටරයක්, සැරසිලි හෝ ඡන්ද දායකයන් කුළුගන්වන සුළු කිසිදු ප්‍රචාරක කටයුත්තක යෙදීම ඡන්ද නීතියට පටහැනි බව කොමසාරිස් වරයා සියළු ඡන්ද අපේක්ෂකයන්ට දන්වා සිටී.ඡන්ද කොට්ඨාශ මට්ටමින් දැනට පිහිටුවා ඇති ඡන්ද කාර්යාල මෙම 27 දින මධ්‍යම රාත්‍රිය තෙක් පවත්වාගෙන යාහැකි නමුත් ඒ වායේ ප්‍රචාරක කටයුතු අද( 26)දින මධ්‍යම රාත්‍රියෙන් පසු පවත්වාගෙන යානොහැකි බවද මැතිවරණ කොමසාරිස් වරයා පෙන්වා දෙයි.මැතිවරණ නීති උල්ලංඝනය කරන්නන් පිළිබදව විමර්ශනය කිරීම සදහා දිස්ත්‍රික් හා ප්‍රාදේශීය මුලස්ථානවල පොලිස් නිලධාරීන්ගේ හා විමර්ශන නිලධාරීන්ගෙන් යුත් කණ්ඩායම් මෙම 27 දින පෙරවරුවේ සිට යොදවා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n1403264</link>
    <topic>ජනපතිගේ සහභාගීත්වයෙන්දෙවිනුවර මහා අධිෂ්ඨාන පූජාවක්</topic>
    <author>ධනුෂ්ක ගොඩකුඹුර සහ මාතර දිසා විශේෂ දෙවිනුවර සිට</author>
    <content>මාතෘ භූමියට එරෙහි විදෙස් කුමන්ත්‍රණ පරාජය කර රට ඉදිරියට ගෙන යාමට ත්‍රිවිධ රත්නයේත් ශ්‍රී උප්පලවන්ණ විෂ්ණු දිව්‍යරාජයාගේත් ආශිර්වාද පතා කෙරෙන මහා අධිෂ්ඨාන පූජාව සහ ජයපිරිත් සජ්ඣායනයක් ජනාධිපති මහින්ද රාජපක්ෂ මහතාගේ සහභාගීත්වයෙන් මාතර දෙවිනුවර ශ්‍රී උප්පලවන්ණ විෂ්ණු දේව මන්දිරය අභියස දී ඊයේ (25) පැවැත්විණි.මළගිය ත්‍රස්තවාදයට නැවත පණ දෙන්නට ජිනීවා නුවර සිට අර අඳින දෙමළ ඩයස්පෝරාව ඇතුළු බටහිර බලවතුන්ගෙන් අපේ රටත් දැයත් රාජ්‍ය නායකයාත් ආරක්ෂා කර ගැනීමේ උතුම් පරමාර්ථයෙන් යුක්තව මාතර දිස්ත්‍රික්කයේ විහාරස්ථාන 583ක, පිරිවෙන් 67ක මහා නායක හිමිවරුන්, අනු නායක හිමිවරුන්, විහාරාධිපති හා පරිවෙණාධිපතිවරුන් ප්‍රමුඛ මහා සංඝරත්නය දහස් නමකට අධික සංඛ්‍යාවක් මේ පුණ්‍යකර්මය උදෙසා එක් ව සිටියහ.දෙවිනුවර ශ්‍රී උප්පලවන්ණ විෂ්ණු දේව මන්දිරය වෙත ඊයේ උදෑසන සපැමිණි ජනාධිපතිතුමා එහි අභිනවයෙන් ඉදි කෙරුණු වළාකුළු බැම්ම විවෘත කළේය. ක්‍රිස්තු වර්ෂ 660දී උප්පලවන්ණ දෙවියන් වෙනුවෙන් කරවූ මේ දේවාලයේ වහල තඹ උළුවලින් සෙවිලි කොට තිබී ඇති අතර පසුකලෙක පෘතුගීසීන් මෙම දේවාලය කොල්ල කා විනාශ කර දමා තිබිණ.පැරැණි රජ දවස අනුව යමින් මේ දේවාලයේ වහල නැවතත් තඹ උළුවලින් සෙවිලි කිරීමට ජනාධිපති කාර්ය මණ්ඩල ප්‍රධානී ගාමිණී සෙනරත් මහතාගේ දායකත්වයෙන් කටයුතු කර ඇති අතර ජනාධිපතිතුමා එම වහලය උප්පලවන්ණ දෙවිඳුන් වෙත පූජා කළේය.අනතුරුව මහා සංඝරත්නයේ ජයපිරිත් සජ්ඣායනය ආරම්භ කෙරිණි. දහසකට අධික මහා සංඝරත්නය සමඟ දේවාල භූමිය වෙත පැමිණ සිටි සැදැහවතුන් ද රටත් ජාතියත් දින වූ නායකයා රකින්නට ජන පවුරක් සිටින බව ලොවටම කියා පාමින් ආශිර්වාද ගාථා ගායනයෙහි යෙදුණාහ.පිරිවෙන් ශිෂ්‍ය භික්ෂූන් වහන්සේලාට ශිෂ්‍යාධාර ප්‍රදානය කිරීම සංකේතවත් කරමින් ජනාධිපතිතුමාගේ අතින් ශිෂ්‍යත්ව කිහිපයක් පිරිනැමුණු අතර මහා සංඝරත්නය වෙත සපිරිකර සහිත සංඝගත දක්ෂිණාවක් ද පැවැත්විණි.දෙවිනුවර සිරි සුනන්ද හිමියන් ප්‍රමුඛ මහා සංඝරත්නයත් දකුණු පළාත් ආණ්ඩුකාර කුමාරි බාලසූරිය මහත්මිය සහ ඇමැතිවරුන් වන ඩලස් අලහප්පෙරුම, ලක්ෂ්මන් යාපා අබේවර්ධන, නියෝජ්‍ය ඇමැතිවරුන් වන හේමාල් ගුණසේකර, සනත් ජයසූරිය, දෙවිනුවර ශ්‍රී උප්පලවන්ණ විෂ්ණු දේවාලයේ බස්නායක නිලමේ ඉෂාන් වික්‍රමරත්න ගුණසේකර මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032612</link>
    <topic>මුස්ලිම් ජනයාට කොටි කළ කෙනෙහෙළිකම් මානව හිමිකම් කොමිසම සොයා බැලුවේ නෑ</topic>
    <author>චමීර ඇල්ලදෙණිය</author>
    <content>උතුරු පළාතේ මුස්ලිම් ජනතාවට කොටි ත්‍රස්තවාදීන් කළ කෙනෙහෙළිකම් පිළිබඳ ඉන්දියාව, අමෙරිකාව හෝ ජිනීවා මානව හිමිකම් කොමිසම සොයා නොබැලූ බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා චෝදනා කරයි.මුස්ලිම් පල්ලි79ක්, පාසල් 60ක් හා මුස්ලිම් ජනතාවගේ නිවාස 20,000ක් කොටි ත්‍රස්තවාදීන් සම්පූර්ණයෙන් විනාශ කරන විට කතා නොකළ අය අද මානව හිමකම් කියමින් බඩගොස්තරවාදී ක්‍රියාවක් කරමින් සිටින බව ද ඇමැතිවරයා කීවේය.ඇමැති නිළ නිවෙසේ පැවැති විශේෂ මාධ්‍ය හමුවකට ඊයේ (25) එක්වෙමින් බදියුදීන් මහතා මේ බව ප්‍රකාශ කළේය.නැවත පදිංචි කිරීම යටතේ දෙමළ මුස්ලිම් සිංහල ජනතාව පදිංචි කිරීමට රජය පියවර ගෙන ඇති බව ද හෙතෙම කීය.උතුරු පළාතේ සිටි මුස්ලිම් ජනතාව පැය 48ක් ඇතුළත එම පළාතෙන් එළවා දැමූ අවස්ථාවේ එම ජනතාව ගැන සොයා නොබැලූ අය අද දේශප්‍රේමී ලෙස හැසිරෙමින් කටයුතු කිරීම කනගාටුදායක කරුණක් බව ද බදුයුදීන් මහතා පැවැසීය.උතුරේ මුස්ලිම් ජනතාව 30%ක් පමණක් නැවත පදිංචි කර ඇති බව හෙළ කළ ඇමැතිවරයා ඒ සියලු පදිංචි කිරීම් නීත්‍යානුකූලව සිදු කර ඇති බව ද වැඩිදුරටත් අවධාරණය කළේය.උතුරු පළාත් සභා මන්ත්‍රී වී ජයතිලක මහතා ද මෙහිදී කතා කළේය.වන්නි දිස්ත්‍රික් මන්ත්‍රී හුනයිස් ෆාරූක් , නැගෙනහිර පළාත් සභා මන්ත්‍රී අමීර් අලී මහත්වරු ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n1403265</link>
    <topic>ඇඟළුම් ඉතිහාසයේ වැඩිම ආදායම ඩො.බිලියන 4.3ක මුදල 2013 වසරේ දී</topic>
    <author>චමීර ඇල්ලදෙණිය</author>
    <content>ඇඟළුම් ක්ෂේත්‍රයේ ඉතිහාසයේ වැඩිම ආදායම වන ඩොලර් බිලියන 4.3ක මුදල 2013 වසරේ දී ලබා ගත් බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා අනාවරණය කෙළේය.2016 වන විට ඇමරිකානු ඩොලර් බිලියන 10 ක ඇඟළුම් අපනයන ආදායමක් උපයා ගැනීමේ ඉලක්කයක් ලඟා කර ගැනීමට බලාපොරොත්තු වන බවද ඇමැතිවරයා කීවේය.ශ්‍රී ලංකාවේ ඉදි කළ නවීන තාක්ෂණයෙන් යුතු පළමු වන සම්භාණ්ඩ හා පාවහන් පුහුණු අංශය හා නවතම ඉංජිනේරු අංශය පසුගිය දා (21 දා) විවෘත කරමින් ඇමැතිවරයා මේ බව කීය.වැඩි දුරටත් අදහස් දක්වමින් ඇමැතිවරයා මෙසේ ද කීය.ශ්‍රී ලංකාව 2016 වන විට ඇමෙරිකානු ඩොලර් බිලියන 10 ක ඇඟළුම් අපනයන ආදායමක් උපයා ගැනීමේ ඉලක්කයක් ලඟා කර ගැනීමට බලාපොරොත්තු වෙනවා. එසේම 2020 වන විට ඇඟළුම් නිෂ්පාදනය කරන හා අපනයනය කරන ලෝකයේ හොඳම රටවල් 10 අතරට ඒමේ ඉලක්කය ද හඹා යමින් සිටිනවා.පසුගිය වසරේ දී අප ඇමරිකානු ඩොලර් බිලියන 4.3ක වාර්තාගත ආදායමක් ලැබුවා. මහින්ද චින්තන ඉදිරි දැක්ම ප්‍රතිපත්තිය අපගේ රටට මෙවැනි ඉලක්ක ලබා ගැනීමට හොඳ මාර්ගයක් විවෘත කර තිබෙනවා.ඇඟළුම් ක්ෂේත්‍රයට පිවිසෙන ආධුනිකයන් හට විශිෂ්ඨ සේවාවක් සපයන ශ්‍රී ලංකා පේෂකර්ම හා ඇඟළුම් ආයතනය මේ වන විට 30 වසරක සේවා කාලයක් සම්පූර්ණ කර ඇති අතර වසරකට 185 කට අධික පාඨමාලා ප්‍රමාණයකින් පුහුණුලාභීන් 3500ක් පමණ බිහි කරයි.ඇඟළුම් කර්මාන්තයේදී කුඩා ප්‍රමාණයේ ඇඟළුම් ප්‍රමාණයක් (කෑලි 2000කට අඩු) නිෂ්පාදනය කිරීමේදී ලෝකයේ පිළිගත් වඩාත්ම කාර්යක්ෂම හා ඵලදායීම ක්‍රමය වන JTI (Just in Time) ක්‍රමය ශ්‍රී ලංකාවට හඳුන්වා දෙනු ලැබුවේද ශ්‍රී ලංකා පේෂකර්ම හා ඇඟළුම් ආයතනය විසිනි.අන්තර්ජාතික මට්ටමේ පිළිගත් පර්යේෂණාගාර වලින් සමන්විත වන ශ්‍රී ලංකා පේෂකර්ම හා ඇඟළුම් ආයතනය මේ වසරේදී තම පාඨමාලා සඳහා සම්භාණ්ඩ හා පාවහන් නිෂ්පාදන තාක්ෂණය නව විෂයක් ලෙස ඇතුළත් කිරීමට බලාපොරොත්තු වනවා. මේ අවස්ථාවට කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n1403266</link>
    <topic>ජනපති අමතන අවසන් ජන රැලි අද අම්බලන්ගොඩ සහ දෙබරවැවදී</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>බස්නාහිර සහ දකුණ පළාත් සභා මැතිවරණයේ එක්සත් ජනතා නිදහස් සන්ධානයේ ජයග්‍රහණය තහවුරු කෙරෙන අවසන් විජයග්‍රාහී ජන රැලි ජනාධිපති මහින්ද රාජපක්ෂ මහතාගේ ප්‍රධානත්වයෙන් අම්බලන්ගොඩ සහ දෙබරවැවදී අද (26) සවස පැවැත්වේ.සතුටයි නිදහසයි දිනවමු තේමාව යටතේ පළාත් සභා මැතිවරණයට තරග වැද සිටින එක්සත් ජනතා නිදහස් සන්ධානය ජනාධිපතිවරයාගේ ප්‍රධානත්වයෙන් මේ විජයග්‍රාහී ජන රැලි මාලාව මැතිවරණය පැවැත්වෙන පළාත් දෙකේ දිස්ත්‍රික්ක හයේම පවත්වනු ලැබීය.අගමැති දි. මු. ජයරත්න මහතා ප්‍රමුඛ මැති ඇමැතිවරුන් එක්සත් ජනතා නිදහස් සන්ධාන සහෝදර පක්ෂ නායකයන් ඇතුළු පිරිසක් මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032624</link>
    <topic>කොළඹ මහා නගර සභාවඑකම ගාල ගෝට්ටියක් වෙයි</topic>
    <author>නිරූෂි විමලවීර සහ වයිමන් හෙට්ටිආරච්චි</author>
    <content>කොළඹ මහා නගර සභාවට රුපියල් කෝටි ගණනක් වටිනා වාහන 35 ක් මිලදි ගැනිමට අදාළ 2013 සම්මුතියට පටහැනිව ඊයේ (25) පැවැති මහා සභා රැස්වීමට අලුතින් සංශෝධිත යෝජනාවක් ගෙන ඒමෙන් සභාව එකම ගාල ගෝට්ටියක් බවට පත් විය.සභාවේ ඇති වු එකම ගාලගෝට්ටිය හේතුවෙන් සංශෝධිත යෝජනාව න්‍යාය පත්‍රයෙන් ඉවත් කර ගැනිමට නගරාධිපති ඒ .ජේ .එම් මුසම්මිල් මහතාට සිදු විය.සභාවේ නොසන්සුන්තාව හේතුවෙන් නගරාධිපතිවරයා කල් වේලා ඇතිව දිවා විවේකය සදහා සභාව කල් තැබු අතර ප්‍රශ්නය සමතයකට පත් කර ගැනිම සදහා නගරාධිපතිවරයා කැදවු පක්ෂ නායක සාකච්ඡාව විපක්ෂය වර්ජනය කෙළේය.දිවා විවේකයෙන් පසු නියෝජ්‍ය නගරාධිපති යු .එල් .ටයිටස් පෙරේරා මහතා සභාව මෙහෙය වුවද විපක්ෂය සභාව වර්ජනය කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n1403267</link>
    <topic>ජිනීවා කුමන්ත්‍රණවලින් රට යළිවහල්භාවයට පත් කිරීමට ඉඩ දෙන්නේ නෑ</topic>
    <author>සූරියවැව සමූහ පී. එස්. ගුණසේකර</author>
    <content>කාලයක් තිස්සේ පැවැති කුරිරු යුද්ධය නිමා කර සංවර්ධනය කරා පිය නඟන යුගයක ජිනීවා කුමන්ත්‍රණයෙන් නැවත රට වහල් භාවයට පත්කිරීමට මේ රටේ පොදු මහජනතාව කිසිවිටෙකත් ඉඩ නොදෙන බව අගමැති දි. මු. ජයරත්න මහතා පැවසීය.අගමැති දි. මු. ජයරත්න මහතා එසේ ප්‍රකාශ කළේ හම්බන්තොට සූරියවැව බෝගහඉඳිවැවදී පෙරේදා (24) පැවති ජනහමුවකදීය. මෙහිදී වැඩදුරටත් අදහස් දැක්වූ අගමැතිවරයා මෙසේද කීය.දස මහා යෝධයන් බිහිවූ මේ රුහුණු දේශයෙන් රටට දායාද කළ ශ්‍රේෂ්ඨ ජන නායක මහින්ද රාජපක්ෂ ජනාධිපතිතුමාට පින්සිදු වන්නට මේ රට ආගාධයෙන් ගොඩ ගත්තා.යුද්ධයෙන් පසුව රට වේගවත් සංවර්ධන ගමනකට එක්වී සිටින මෙවන් යුගයක එම සංවර්ධන වැඩ අඩපන කරන්නට ඉඩ දෙන්නට බැහැ. රට ජාතිය පාවා දෙමින් තමන්ගේ මඩිය තරකර ගන්නා දේශද්‍රෝහීන් ඕනෑම රටක ඉන්නවා.එවැනි දේශද්‍රෝහීන්ගේ කුමන්ත්‍රණවලින් නැවත රට අගාධයට ඇද දමන්නට කිසි විටෙකත් ඉඩ දෙන්න බැහැ.දකුණු පළාත් සභාවේ හම්බන්තොට දිස්ත්‍රික් අපේක්ෂක ඩී. වී. උපුල් (එ.ජ.නි.ස.) මහතාද මෙහිදී කතා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n1403268</link>
    <topic>ගොවීන් 128000කගේ පෙබරවාරි විශ්‍රාම වැටුපඅද දින තැපැල් කාර්යාලයෙන්</topic>
    <author/>
    <content>මෙරට 1,28,000ක් වූ ගොවි විශ්‍රාම වැටුප්ලාභීන්ගේ පෙබරවාරි මස විශ්‍රාම වැටුප අද (26) දින අදාළතැපැල් කාර්යාලයෙන් ලබාගත හැකි බව කෘෂිකර්ම හා ගොවිජන රක්ෂණ මණ්ඩලයේ අධ්‍යක්ෂ ජනරාල් පණ්ඩුක වීරසිංහ මහතා ප්‍රකාශ කරයි.ඒ අනුව ගොවි විශ්‍රාම වැටුපට දායක වූ ගොවි ගෙවිලියනට ‍රුපියල් 1000 සිට 5000 දක්වා මාසික විශ්‍රාම වැටුපක් ලෙස ලැබෙන මෙම මුදල සිය තැපැල් කාර්යාලයෙන් ලබාගත හැකියි.ගොවි විශ්‍රාම වැටුප් ගෙවීම නියමාකාරයෙන් සිදු නොවන බවට ඇතැම් මාධ්‍යයන් ඔස්සේ ප්‍රචාරය කළ නමුත් මෙම ක්‍රමය අඛණ්ඩව නියමිත ආකාරයෙන් ක්‍රියාත්මක කෙරෙන බව නිවේදනයක් නිකුත් කරමින් පණ්ඩුක වීරසිංහ මහතා ප්‍රකාශ කරයි.මෙම නිවේදනයට අනුව පෙබරවාරි මාසය සඳහා ගොවි විශ්‍රාම වැටුප් ගෙවීමට මේ වන විට රුපියල් මිලියන 170ක මුදලක් මුදා හැර ඇති බවද වීරසිංහ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n1403269</link>
    <topic>පැළ ලබා දෙන මුවාමෙන් මුදල් ගසා කන ජවාරමක්</topic>
    <author>සකුන්තලා ජයසිංහ</author>
    <content>හොඳ එලදාවක් ලබා දෙන ඉස්තරම් තත්ත්වයේ පැළ වර්ග ලබා දෙන බවට පවසමින් ජනතාවගෙන් අත්තිකරම් මුදල් ලබා ගන්නා ජාවාරමක් පිළිබඳ අඹන්පොළ පොලිසියට තොරතුරු වර්තා වේ.ගෙන් ගෙට යමින් උසස් තත්ත්වයේ පොල් සහ වෙනත් පැළ වර්ග පහසු මිලට ලබා ගත හැකි බවට පවසන මේ ජාවාරම්කරුවන් අත්තිකාරම් මුදලක් ලබා දීමෙන් පසු නිවෙසටම ඒවා රැගෙනවිත් දෙන බවද පවසයි.අඹන්පොළ කොට්ඨාසයේ ගම් රැසකටම මේ කණ්ඩායම ගොස් ඇති බවට තොරතුරු ලැබී ඇති අතර ඇතැමුන්ගෙන් රුපියල් සියය දෙසිය වශයෙන් අත්තිකාරම් ලෙස මුදල් ලබා ගෙන ඇති බවටත් පැමිණිලි ලැබී ඇත.මේ ජාවරම මහජනතාව මුලා කරවන තවත් කූට ව්‍යාපාරයක් බැව් පෙන්වා දෙන පොලිසිය මෙවැනි පුද්ගලයන්ට හසු නොවන ලෙසත් මේ ව්‍යාපාරයට සම්බන්ධ පුද්ගලයන් පිළිබඳ යම් තොරතුරක් දන්නේ නම් වහාම පොලිසිය දැනුවත් කරන ලෙසත් දැනුම් දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032610</link>
    <topic>ගින්නකින් කල්පිටිය- තලවිලධීවර වාඩි 19ක් දැවී අළුවෙයි</topic>
    <author>කල්පිටිය සමූහ</author>
    <content>කල්පිටිය, තලවිල ශාන්ත ආනා දේවස්ථානය අසල ධීවර තොටුපළේ ඊයේ (25) මධ්‍යයනයේ ඇතිවූ හදිසි ගින්නකින් ධීවර වාඩි 19ක් මුලුමණින්ම දැවී අළුවී ගොස් ඇති බව වාර්තා වේ.මෙම වාඩි තුළ තිබූ එංජින් අටක්,විදුලි උත්පාදක යන්ත්‍ර 20ක්,දැල් පන්න,පන්නා පෙට්ටි ආදි සියල්ලම ගින්නෙන් දැවී ගොස් ඇත. මෙම විනාශ වූ දේපළවල වටිනාකම රුපියල් ලක්ෂ සියය ඉක්මවන බව ධීවරයෝ පවසති.ගින්න ඇතිවීමට හේතුව මෙතෙක් අනාවරණය වී නැතත්,අසල වත්තක කසළ ගොඩක ඇවිලුණු ගිනි සුළගින් පැතිරී ගින්න ඇතිවූ බවට ධිවරයෝ සැක කරති.කල්පිටිය පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032611</link>
    <topic>කිලෝ විසිපන්දහසක පරිභෝජනයට නුසුදුසු දොඩම් තොගයක් චීනයෙන් ගෙන්වලා</topic>
    <author>විජයානි එදිරිසිංහ</author>
    <content>පරිභෝජනයට නුදුසුදු නරක් වූ කහ පැහැති දොඩම් තොග චීනයෙන් මෙරටට නැව් පිටින් ගෙන්වා අලෙවිකර පාරිභෝගිකයාට වස විස කවන මහා පරිමාණ ජාවාරමක් සොයාගත් පාරිභෝගික අධිකාරිය ඊයේ (25) අලුයම එම පලතුරු කිලෝ විසිපන්දහසක තොගයක් වෙළෙඳුන් අතර බෙදාදෙමින් සිටියදී කොටුකර ගෙන තිබේ. පිටකොටුව ගුණසිංහපුර ප්‍රදේශයේදී මේ දොඩම් තොග වෙළෙඳුන් අතර බෙදාහැරී තිබිණි.ගම්පහ ප්‍රදේශයේ 'කොලිටි පුඩ්ස්' නමැති ප්‍රසිද්ධ පලතුරු ආනයනයකරන ව්‍යාපාර ආයතනයක් මඟින් ගෙන්වා ඇති ‍එම දොඩම් තොගය එම ර‍ටේදීම පරිභෝජනයට නුසුදුසු ඒවා ලෙස ඉවත් කර තිබූ ඒවා වෙයි.ඒවා නැව් පිටින් මෙරටට ගෙන්වා මෙරටදී ඉතා අඩු මිල ගණන් වලට අලෙවි කරති. සුළු වෙළෙඳුන් ඒවා ලබාගෙන හොඳ දොඩම් ගෙඩි කීපයක් අතරට දමා රුපියල් සියයට පහ සියයට හතර ආදී වශයෙන් අලෙවි කිරීම සිදු කෙරේ.ආනයනික ව්‍යාපාරිකයා වසර ගණනාවක් තිස්සේ එම ජාවාරම කරගෙන ගොස් ඇති අතර දුරබැහැර පළාත්වල සිට කොළඹට එන පිරිස් මෙම කූට වෙළෙඳුන්ට හසුවන අතර කොළඹ පලතුරු බීම නිෂ්පාදිත වෙළෙදසැල් විශාල ප්‍රමාණයක්ද ඒවා මිලදී ගනිති. දිනපතා උදේ 5 - 6 වන විට වෙළෙඳුන් අතර එම දොඩම් තොග අලෙවි කර අවසන් වෙයි.‍සමුපකාර හා අභ්‍යන්තර වෙළෙඳ අමාත්‍යාංශයේ මාධ්‍ය ලේකම් නිපුන් ඒකනායක මහතාට ලැබුණු තොරතුරක් මත ඒ මහතා ඇමැතිවරයා දැනුවත් කර පාරිභෝගික අධිකාරියේ නිලධාරීන්ද යොදවා වැවටලීම සිදු කිරීමට ක්ෂණිකවම පියවර ගත් නිසා කාලයක් තිස්සේ සිදුවූ මේ මහා පරිමාණ ජාවාරමට තිත තැබීමට හැකි විය.මේ ආනයනික ව්‍යාපාරිකයා කර ඇති එම වංචාවට එරෙහිව නීති මඟින් ක්‍රියා කර ඔහුට දැඩි දඬුවම් ලබාදීමට කටයුතු කරන ලෙස අමාත්‍යාවරයා උපදෙස් දී තිබේ. පාරිභෝගික අධිකාරියේ බස්නාහිර දිසාව භාර වැටලීම් ස්ථානාධිපති ප්‍රදීප් කලුතර ආරච්චි මහතා ප්‍රමුඛ කණ්ඩායමක් වැටලීම සිදු කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032613</link>
    <topic>ඩයස්පෝරාවේ මතවාදය පරාජය කිරීමට ජාත්‍යන්තර මෙහෙයුමක් අරඹා තිබෙනවා</topic>
    <author>චමීර ඇල්ලදෙණිය</author>
    <content>රට තුළ කොටි ත්‍රස්තවාදය පරාජය කළාසේම, කොටි හිතවාදී දෙමළ ඩයස්පෝරාවේ මතවාදය පරාජය කිරීම සඳහා ජාත්‍යන්තර මෙහෙයුමක් අරඹා ඇති බව, විදුලිබල හා බලශක්ති ඇමැති පවිත්‍රා වන්නිආරච්චි ප්‍රකාශ කළාය.ජනාධිපති මහින්ද රාජපක්ෂ මහතා ආරම්භ කර ඇති ජාත්‍යන්තර මෙහෙයුම ශක්තිමත් කිරීම සඳහා එළඹෙන මැතිවරණයේ දී ජනතාව සන්ධාන රජයට විශිෂ්ට ජයක් හිමිකර දීමට පෙළගැසිය යුතු බව ද ඇමැතිවරිය පෙන්වා දුන්නාය.එක්සත් ජනතා නිදහස් සන්ධාන ජය තහවුරු කිරීම වෙනුවෙන් ඔබේසේකරපුර දී ඊයේ (25) පැවැති රැලියක් අමතමින් වන්නිආරච්චි මහත්මිය කීවාය. ජාත්‍යන්තරයේ ඇතැම් පාර්ශ්වයන්ට අවශ්‍ය වී තිබෙන්නේ රට තුළ දුර්වල නායකත්වයක් නිර්මාණය කර, කොටි හිතවාදී දෙමළ ඩයස්පෝරාවේ වුවමනාවන් ඉටුකිරීමට බව ද ඇමැතිවරිය ප්‍රකාශ කළාය.එහිදී වැඩිදරටත් අදහස් දැක්වූ ඇමැතිවරිය මෙසේද කීය."ජාත්‍යන්තරය අපට චෝදනා එල්ල කිරීම නොව, කළයුත්තේ රටතුළ පවතින සංවර්ධනය දෙස බලා ඊට සහාය දැක්වීමයි. ජාත්‍යන්තරය, ශ්‍රී ලංකාව සම්බන්ධයෙන් විනිවිද භාවයකින් දැකීමට උත්සාහ ගන්නේ නැහැ. මානව හිමිකම් ගැන ජාත්‍යන්තරය අපට පාඩම් කියා දෙන්න අවශ්‍ය නැහැ. අපේ රටේ ඉතිහාසයේ සිටම මානව හිමිකම් රැකුණා.මේ වනවිට රට තුළ මනා සංවර්ධනයක් ඇතිවී තිබෙනවා.මේ වසර තුළ විදුලිය සැපයුම 100% දක්වා ගේනවා. ඒ සඳහා අපට සැලැස්මක් තිබෙනවා. අද කොළඹ සංවර්ධනයට සමගාමීව ඉදිවන මහා පරිමාණ ගොඩනැගිලි, හෝටල් සංකීර්ණ සඳහා විදුලිය ධාරිතාව ඉහළ දැමීමට පියවර ගෙන තිබෙනවා.එදා අපි කාපට් පාරවල් දකින්න ආසාවෙන් හිටපු යුගයක් තිබුණා. දැන් රටේ සෑම ප්‍රධාන හා අතුරු මාර්ගයක්ම කාපට් අතුරලා තියෙනවා. යුද්ධය අවසන් වුනාට පස්සේ රට තුළ පැහැදිළි සංවර්ධනයක් ඇති වී තිබෙනවා.මෙවැනි මොහොතක අපට ජාත්‍යන්තරයෙන් එල්ල්වන බාධක තුළින් පෙනි යන්නේ අපේ ගමන අඩපණ කිරිම සඳහා ගන්නා උත්සාහයන් විතරයි. ලෝකයේ දියුණු රටවල ආර්ථිකය බිඳවැටෙන විට අපගේ ආර්ථිකය සුරක්ෂිතව ඉදිරියට පවත්වාගෙන යන්න තරම් අපට ශක්තියක් තිබුණා. දැන් ජාත්‍යන්තරයට අවශ්‍ය අපේ රට හිරකරන්නයි. ඒ සඳහා අප ඉඩදිය යුතු නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032614</link>
    <topic>අඩු වියදමින් ගෙයක් හදන්න NERDසහාය ලබාගන්න</topic>
    <author>උපාලි කරුණාරත්න සහ චමීර ඇල්ලදෙණිය</author>
    <content>අඩු වියදමින් නිවෙසක් ඉදිකිරීමේ නව තාක්ෂණයක් ජාතික ඉංජිනේරු පර්යේෂණ හා සංවර්ධන මධ්‍යස්ථානය (NERD) මඟින් හඳුන්වා දී ඇත.වියදම් පිරිමැසුම් ගොඩනැගිලි ඉදිකිරීමේ තාක්ෂණය නමින් රටට හඳුන්වාදී ඇති මේ තාක්ෂණය මඟින් සාම්ප්‍රදායික ක්‍රමයෙන් බැහැරව, නිර්දේශිත ප්‍රමිතියකින් යුත් අමුද්‍රව්‍ය භාවිතය සමඟ ශ්‍රම සම්පත් කාර්යක්ෂම ලෙස යොදාගත හැක.තාක්ෂණ හා පර්යේෂණ පරමාණුක ශක්ති අමාත්‍යාංශයේ උපදෙස් මත මෙම නව තාක්ෂණය හඳුන්වාදී ඇති අතර ශක්තිමත් හා අනර්ඝ නිවෙසක් එමඟින් ඉදිකරගැනීමට හැකියාව තිබේ.නර්ඩ් ඉදිකිරීම් තාක්ෂණය භාවිතය සඳහා මධ්‍යස්ථානය මඟින් ස්ථීර බලපත්‍ර ලබාදී ඇති කර්මාන්තකරුවන් අදාළ ඉදිකිරීම් කටයුතු නිර්දේශිත තාක්ෂණ ප්‍රමිතීන්ට අනුව සිදු කරනු ලබයි.මෙම ස්ථීර බලපත්‍රලාභීන්ගේ තොරතුරු නර්ඩ් මධ්‍යස්ථානය විමසීමෙන් හෝ www.nerdc.lk වෙබ් අඩවියට පිවිසීමෙන් දැනගත හැකිවේ.NERD ආයතනයෙන් මේ පිළිබඳ පුහුණුවක් ලබාදෙන අතර පුහුණුව සාර්ථකව අවසන් කරන අයහට මධ්‍යස්ථානයේ බලපත්‍රලාභීන් වශයෙන් ලියාපදිංචි වී, වියදම් පිරිමැසුම් ගොඩනැගිලි ඉදිකිරීමේ තාක්ෂණය භාවිතයෙන් ඉදිකිරීම් කාර්යන්හි නියැලීම සඳහා අවස්ථාව උදාකර තිබේ.තාක්ෂණික පුහුණුව සඳහා සහභාගීවීමට උනන්දුවක් දක්වන අය 0112236384/0112236284 දුරකතන අංක ඇමතීමෙන් වැඩිදුර තොරතුරු ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032615</link>
    <topic>නාරංතොට හේවගේ තමිල් අජිත්ගේදේපළ තහනම් කරමින් නියෝගයක්</topic>
    <author>සිරන්ජනි කුමාරි</author>
    <content>විදේශිකයන් සමඟ එක්ව මෙරට මත්ද්‍රව්‍ය ජාවාරම මෙහෙ‍ය වූ විදේශගත ව සිට මෙරටට පැමිණෙන අවස්ථාවේ දී අත්අඩංගුවට පත් වූ දකුණේ පාතාල නායක නාරංතොට හේවගේ තමිල් අජිත් නමැත්තා නීතිවිරෝධි ආකාරයෙන් ඉපැයු කෝටිගණන් වටිනාකමින් යුතු දේපළ තහනම් කරමින් කොළඹ අතිරේක මහෙස්ත්‍රාත් මෙහොමඩ් සහබ්දීන් මහතා ඊයේ(25) තහනම් නියෝගයක් නිකුත් කළේය.මත්ද්‍රව්‍ය ජාවාරමෙන් ඉපැයු මුදල්වලින් මිල දී ගත් බව කියන මාතර ප්‍රදේශයේ ඉඩම් 14ක ඔප්පු විකිණීම අන්සතු කිරීම හා පැවරීම තහනම් කරමින් මාතර ඉඩම් රේජිස්ටාර් කාර්යාලය වෙත නියෝගයක් නිකුත් කළ මහෙස්ත්‍රාත්වරයා ඔහු සතු ට්‍රෝලර් යාත්‍රා හා බෝට්ටු හතක් අන්සතු කිරීම විකිණීම හා පැවරීම තහනම් කරමින් ධීවර දෙපාර්තමේන්තුවේ අධ්‍යක්ෂ ජනරාල් වෙත නියෝග නිකුත් කරනු ලැබිය.තවද මොහුගේ බිරියට අයත් ටොයෝටා ප්‍රිමියර් වර්ගයේ කාර් රථය හා spki-6447 හමර් වර්ගයේ ජිප් රථය අන්සතු කිරීම පැවරීම හා විකිණීම තහනම් කරමින් මොටර් රථ දෙපාර්තමේන්තුවේ කොමාසාරිස් ජනරාල් වෙත ද තහනම් නියෝගයක් නිකුත් කරනු ලැබිණ.නො .61බී ගල්හේන පාර ,සමඟි මාවත,දෙවිනුවර පදිංචි නාරංතොට හේවගේ තමිල් අජිත් කුමාර නමැත්තා හෙරොයින් ජාවාරම්කරුවකු වන සේල් වසන්ත නොහොත් වසන්ත කුමාර මෙන්ඩිස් සමඟ සම්බන්ධ වී සංවිධානාත්මකව වසර කිහිපයක් තිස්සේ මත්ද්‍රව්‍ය ජාවාරමේ යෙදුණු බවට තොරතුරු අනාවරණය වි ඇතැයි රහස් පොලිසියේ මුල්‍ය විමර්ශන ඒකකයේ ස්ථානාධිපති පොලිස් පරික්ෂක සමන් වීරසිංහ මහතා අධිකරණය හමුවේ පැවසීය.මෙම සැකකරුට එරෙහිව මාතර මහෙස්ත්‍රාත් අධිකරණයේ නඩුවත් පවතින බව පැවසූ පොලිසිය හොර රහසේ විදේශගත ව සැඟව සිට නැවත මෙරටට පැමිණිමේ දී අත්අඩංගුවට ගෙන දැනට සැකකරු රහස් පොලිසියේ රැඳවුම් නියෝග මත රඳවා සිටින බව පැවසීය.මෙසේ නීතිවිරෝධිව උපයන ලද මුදල් මඟින් මෙම දේපළ උපයා ගෙන ඇති බව පැවසු පොලිසිය එය තහනම් කරමින් නියෝගයක් නිකුත් කරන ලෙස අධිකරණයෙන් ඉල්ලා සිටියේය.රහස් පොලිසියේ මුල්‍ය විමර්ශන ඒකකයේ ස්ථානාධිපති පොලිස් පරික්ෂක සමන් වීරසිංහ මහතා අධිකරණය වෙත කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032616</link>
    <topic>බොදුබල සේනාවේ චෝදනා අසත්‍යයි</topic>
    <author>චමීර ඇල්ලදෙණිය</author>
    <content>විල්පත්තුවේ නැවත පදිංචි කළ මුස්ලිම් ජනතාව සම්බන්ධයෙන් බොදුබල සේනා සංවිධානය විසින් තමන්ට නඟන චෝදනා අසත්‍ය බව කර්මාන්ත හා වාණිජ කටයුතු ඇමැති රිෂාඩ් බදියුදීන් පවසයි.එම ප‍්‍රකාශවලින් තමන්ට සිදුවූ අපහාසයට වන්දි ලෙස රුපියල් මිලියන 500ක් ලබාදෙන ලෙස එම සංවිධානයට එන්තරවාසියක් යවා ඇති බව ද ඒ සඳහා බොදුබල සේනා සංවිධානයට සති දෙකක කාලයක් ලබා දී තිබෙන බව ද ඇමැතිවරයා කීවේය.විල්පත්තුව අභයභූමියේ උතුරු දිශාවේ මොල්ලිකුලම ප‍්‍රදේශයේ නීති විරෝධී ලෙස කැළෑ එළි පෙහෙලි කර මුස්ලිම් පවුල් 300ක් පදිංචි කර ඇති බවට බොදුබල සේනා සංවිධානය චෝදනා කිරීමට එරෛහිව මේ ක්‍රියා මාර්ගය ගත් බව ද හෙතෙම කීවේය.විල්පත්තු අභයභූමියේ එක බිම් අඟලක් ලබගත් බවට හෝ උතුරු පළාතේ ජීවත් නොවූ මුස්ලිම්වරයෙක් පදිංචි කර ඇති බව ඔප්පු කළහොත් තමා ඇමැතිධුරයෙන් ඉල්ලා අස්වීමට සූදානම් බව ද ඇමැතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032617</link>
    <topic>ජගත් මානව හිමිකම් කවුන්සලයට කරුණු දැක්වීම අද</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් ජිනිවා හි ජගත් මානව හිමිකම් කවුන්සලය වෙත ඉදිරිපත් කරන ලද යෝජනාවට අදාළව ජගත් මානව හිමිකම් කවුන්සලය හමුවේ කරුණු දැක්වීම අද (26) සිදුවන බව රජය පවසයි.ශ්‍රී ලංකාවේ පැවති මානුෂීය මෙහෙයුමේ අවසන් කාලයේ දි සිදුවු බව පවසන මානව හිමිකම් කඩවීම සම්බන්ධයෙන් අමෙරිකාව, බ්‍රිතාන්‍යය, මොන්ටිනේග්‍රෝ, මැසිඩෝනියාව සහ මුරිසිය යන රටවල් විසින් ශ්‍රී ලංකාව සම්බන්ධයෙන් වන යෝජනාව ජගත් මානව හිමිකම් කවුන්සලය වෙත ඉදිරිපත් කර තිබෙන අතර ඊට අදාළව මෙලෙස කරුණු දැක්වීමට නියමිත බව ජිනීවාහි ශ්‍රී ලංකා නිත්‍ය නියෝජිත කාර්යාලය පවසයි.ශ්‍රී ලංකාව සම්බන්ධයෙන් ජගත් මානව හිමිකම් කොමසාරිස් කාර්යාලය යටතේ ජාත්‍යන්තර පරීක්ෂණයක් සිදුකිරීම අනිවාර්ය කිරීම හා එය නියමිත කාල වකවානුවකට යටත් කිරීම අදාළ යෝජනාවේ අන්තර්ගත කර තිබෙන අතර ඊට අමතරව තවත් කරුණු කිහිපයක් අන්තර්ගත කර ඇත.එක්සත් ජාතීන්ගේ සංවිධානයේ ජිනීවා හි ශ්‍රී ලංකා නිත්‍ය නියෝජිත හා තානාපති රවිනාථ ආරියසිංහ මහතා විසින් මෙහිදී ශ්‍රී ලංකාව වෙනුවෙන් කරුණු දැක්වීම සිදුවනු ඇති අතර මෙවැනි යෝජනාවක් ඉදිරිපත් කිරීමෙන් සිදුවන හානිදායක තත්ත්වය මෙන්ම වර්තමානයේ ශ්‍රී ලංකාව එක් එක් ක්ෂේත්‍රයන්හි ලබා තිබෙන ප්‍රගතිය ආදිය සම්බන්ධයෙන් කරුණු දැක්වීමට නියමිතව තිබේ.කෙසේ වෙතත් අදාළ යෝජනාව සම්බන්ධයෙන් වන ඡන්ද විමසීම එළඹෙන 27 දා හෝ 28 දා පැවැත්වීමට නියමිතයි. කෙසේ වෙතත් මේ වනවිට අදාළ යෝජනාව සම්බන්ධයෙන් විවිධ පාර්ශව විසින් විවිධ අදහස් පළ කරමින් සිටින අතර මෙරට වත්මන් තත්ත්වය පිළිබඳව කිසිඳු සැලකිල්ලක් නොදක්වමින් අදාළ වාර්තාව සකස් කර ඇති බවට රජය ප්‍රකාශ කරයි.අදාළ යෝජනාව සම්බන්ධයෙන් ශ්‍රී ලංකාවට විරුද්ධව ඡන්දය භාවිතා කිරිමට සූදානම් වන රටවල් දැනුවත් කිරිමේ කටයුතු දිගින් දිගටම සිදුකරන බව විදේශ කටයුතු අමාත්‍යංශය සඳහන් කරයි. මේ අතර බ්‍රිතාන්‍ය අගමැති ඩේවිඩ් කැමරන් පවසන්නේ ශ්‍රී ලංකාව සම්බන්ධයෙන් ජිනිවා මානව හිමිකම් කවුන්සිලයට ඉදිරිපත් කළ යෝජනාවට යුරෝපා සංගමයේ සම්පූර්ණ සහය හිමිවනු ඇති බවයි. ඒ සඳහා මේ දක්වා ඉන්දියාවේ ස්ථාවරය ප්‍රකාශකර නොමැත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032618</link>
    <topic>‘නීති විරෝධී ධීවර කටයුතු වැළැක්වීමට ශ්‍රී ලංකාව ක්‍රියාමාර්ග රැසක් අරගෙන’</topic>
    <author>මහින්ද අලුත්ගෙදර</author>
    <content>නීති විරෝධී අයුරින් ධීවර කටයුතුවල නිරතවීම වැළැක්වීමට ශ්‍රී ලංකාව සැළකිය යුතු මට්ටමේ ක්‍රියාමාර්ග රැසක් ගෙන තිබෙන බව යුරෝපා සංගමය අවධාරණය කරයි.කාම්බෝජය, ගිනියා, බෙලයිස් සහ ශ්‍රී ලංකාව ඇතුළු ලෝකයේ රටවල් 8ක් නීති විරෝධී ධීවර කටයුතු සම්බන්ධයෙන් යුරෝපා සංගමයේ අවධානයට ලක්ව ති‍බෙන බව ද ශ්‍රී ලංකාව මෙන්ම පැනමාව, ෆීජි, ටෝගෝ සහ වනුඅටා යන රටවල් මේ වනවිටත් නීති විරෝධී අයුරින් ධීවර කටයුතුවල නිරතවීම වැළැක්වීම සඳහා ක්‍රියාමාර්ග ගෙන තිබෙන බව ද එම සංගමය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032619</link>
    <topic>විශ්වවිද්‍යාල පද්ධතියේ ක්‍රියාකාරීත්වය ජාලගත තොරතුරු පද්ධතියකට</topic>
    <author>සමන්මලී ප්‍රියශාන්ති</author>
    <content>ශ්‍රී ලංකාවේ විශ්වවිද්‍යාල පද්ධතියේ සමස්ත ක්‍රියාකාරීත්වය ජාලගත කළමනාකරණ තොරතුරු පද්ධතියක් (cloud sased management information system) මගින් ස්වංක්‍රීය කිරීමට උසස් අධ්‍යාපන අමාත්‍යාංශය පියවර ගෙන ඇත.ශිෂ්‍ය තොරුතරු හා අධ්‍යයනය, මානව සම්පත් කළමනාකරණය, සැපයුම් හා පහසුකම්, ගිණුම් හා මුල්‍ය, තොග ලේඛන පාලනය, ස්ථාවර වත්කම්, වැටුප්, පුස්තකාල කළමනාකරණය යන ප්‍රධාන අංශ 9 ක් යටතේ මේ තොරතුර පද්ධතිය ක්‍රියාත්මක කෙරේ.අමාත්‍යාංශ යටතේ ක්‍රියාත්මක වන සියලු සරසවි හා අධ්‍යයන ආයතන මෙන්ම ශිෂ්‍ය සහ අධ්‍යයන තොරතුරු, මානව සම්පත් කළමනාකරණය, ගිණුම්, මුල්‍ය සහ පුස්තකාල කළමනාකරණය වැනි විවිධ ක්‍රියාකාරකම් වඩාත් කාර්යක්ෂමව බල ගැන්වීමට මෙම කළමනාකරණ තොරතුරු පද්ධතිය මඟින් හැකියාව ලැබෙන බව අමාත්‍යාංශය පවසයි.මේ සඳහා ගිවිසුම් අත්සන් කිරීම පසුගිය දා අමාත්‍යාංශයේ දී උසස් අධ්‍යාපන ඇමැති එස්.බී.දිසානායක මහතාගේ ප්‍රධානත්වයෙන් සිදු කෙ‍රිණි.අමාත්‍යාංශ ලේකම් ආචාර්ය සුනිල් ජයන්ත නවරත්න, අතිරේක ලේකම් පි.ජී.ජයසිංහ, ව්‍යාපෘති අධ්‍යාක්ෂවරුන් වන අමිත් දංගල්ල, එස්.ටී. නන්දසාර මහත්ම මහත්මීහු ද මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032620</link>
    <topic>වැල්ලම්පිටිය OIC යළිරක්ෂිත බන්ධනාගාරයට</topic>
    <author>සිරන්ජනි කුමාරි</author>
    <content>හෙරොයින් සිද්ධියක් සම්බන්ධයෙන් රක්ෂිත බන්ධනාගාරගතව සිටින වැල්ලම්පිටිය පොලිසියේ ස්ථානාධිපතිවරයා සම්බන්ධයෙන් නීතිපති උපදෙස් මෙතෙක් නොලැබීම නිසා සැකකරු තවදුරටත් ලබන මස 01 දින දක්වා තවදුරටත් රක්ෂිත බන්ධනාගාරගත කිරීමට කොළඹ අතිරේක මහෙස්ත්‍රාත් නිරෝෂා ප්‍රනාන්දු මහත්මිය ඊයේ (25) නියම කළාය.සැකකරු මහාධිකරණය වෙත යොමු කොට ඇති ඇප අයඳුම්පත ඉදිරි දිනයේ කොළඹ මහාධිකරණ‍ය හමුවේ කැඳවිමට නියමිත බව පැවසූ පොලිසිය සැකකරුට ඇප ලබා දීම සම්බන්ධයෙන් පොලිස් තිරණය නීතිපතිවරයා වෙත ඉදිරියේ දී දැනුම් දෙන බව පැවසීය.සිද්ධිය ඊයේ යළි කැඳවු අතර බන්ධනාගාර අධිකාරිවරයා විසින් සැකකරුවන් අධිකරණය වෙත ඉදිරිපත් කොට තිබිණ.සිද්ධිය සම්බන්ධයෙන් කොළඹ අපරාධ කොට්ඨාශය වැඩිදුර වාර්තාවක් ඉදිරිපත් කරමින් පැවසූවේ පස්වන සැකකාරිය වන රෝෂිණි චන්ද්‍රකාන්ති නැමැත්තිය ඇප මත මුදා හැර ඇති බවත් ඇය අප්‍රේල් මස 29වන දින අධිකරණය වෙත පැමිණිමට නියෝග කර ඇති බවත් සැකකරුවන්ට හෙරොයින් ළඟ තබා ගැනීම හා ජාවාරම සම්බන්ධයෙන් චෝදනා ගොනු කිරිමට උධෘත සී .ආර් . 3 101 /14 යටතේ නීතිපති වෙත ගොනු කළ බවය.වැල්ලම්පිටිය ස්ථානාධිපතිවරයා සතුව තිබි අත්අඩංගුවට ගනු ලැබු හෙරොයින්වල තිබු අනෙක් රසායනික ද්‍රව්‍ය කවරේද ? යන්න සම්බන්ධයෙන් පරික්ෂණ පැවැත්වීමට තරම් ප්‍රමාණවත් පහසුකම් නොමැති බවට රජයේ රස පරික්ෂක කාර්යාලය ඉකුත් නඩු දිනයේ දී වාර්තාවක් අධිකරණය වෙත යොමු කොට තිබිණ.මීට අමතරව හතරවන සැකකරු රජ‍යේ සාක්කිකරුවෙකු කිරීම සම්බන්ධයෙන් නීතිපතිවරයා කරුණු සළකා බලමින් සිටින බව පැවසූ පොලිසිය හතරවන සැකකරු ලක්ෂයක මුදල් හා ලක්ෂ පහ බැඟින් වු ශරීර ඇප මත මුදා හැර ඇති බව පැවසීය.අදාළ කරුණු සළකා බැලු මහෙස්ත්‍රාත්වරිය‍ සැකකරුවන් ලබන මස 01වන දින දක්වා තවදුරටත් රක්ෂිත බන්ධනාගාරගත කිරීමට නියම ක‍ළාය.සංඛ මධුරංග, ෆාතිමා ෆරිඩා හා ස්ථානාධිපති බණ්ඩාර මුණසිංහ නැමැති සැකකරුවෝ මෙසේ රක්ෂිත බන්ධනාගාරගත විණ.පැමිණිල්ල වෙනුවෙන් කොළඹ අපරාධ කොට්ඨාශයේ ස්ථානාධිපති ප්‍රධාන පොලිස් පරික්ෂක නේවිල් සිල්වා පොලිස් පරික්ෂක සෝමතිලක යන අය පෙනී සිටී අතර සැකකරුවන් වෙනුවෙන් නීතිඥ ගුණරත්න වන්නිනායක, සංජය ගමගේ, ඇන්ටන් සේනානායක හා නීතිඥ සදුන් පියතිලක පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032621</link>
    <topic>උත්සව අත්තිකාරම් රු.15000 දක්වා වැඩිකර දෙන්න</topic>
    <author>අනුර ප්‍රේමලාල්</author>
    <content>රජයේ සේවක අප්‍රේල් වැටුප කලින් නොගෙවා නියමිත දිනට ලබාදී උත්සව අත්තිකාරම් මුදල රුපියල් පහළොස් දහස දක්වා වැඩි කර දෙන ලෙස රාජ්‍ය සේවා වෘත්තීය සමිති සම්මේලනය රජයෙන් ඉල්ලා සිටියි.මේ සම්බන්ධයෙන් රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතාට මුදල් අමාත්‍යාංශ ලේකම් ආචාර්ය පී. බී. ජයසුන්දර හා රාජ්‍ය පරිපාලන අමාත්‍යාංශයේ ලේකම් පී. බී. අබේකෝන් යන මහත්වරුන් දැනුවත් කිරීමේ ලිපි යවමින් මේ ඉල්ලීම කරන එම සම්මේලනයේ සභාපති ඩබ්ලිව්. එම්. පියදාස මහතා අලුත් අවුරුදු උත්සව සමය හේතුවෙන් රජයේ සේවකයන්ගේ අප්‍රේල් මස වැටුප කලින් ගෙවීම නිසා මැයි මස අවසානය තෙක් වැටුපක් නොලබන රජයේ සේවකයෝ බොහෝ ආර්ථික දුෂ්කරතාවලට පත්වෙති.මාර්තු මස වැටුප රුපියල් පන්දහසේ උත්සව අත්තිකාරම් දීමනාව සහ අප්‍රේල් මස වැටුප එකවර ගෙවීම සඳහා මුදල් සොයන්නට සිදුවීම නිසා භාණ්ඩාගාරය ද විවිධ දුෂ්කරතාවලට පත්වේ.එබැවින් රජයේ සේවක අප්‍රේල් මස වැටුප කලින් නොගෙවා නියමිත දිනට ලබාදී උත්සව අත්තිකාරම් මුදල රු. 15000 දක්වා වැඩිකර දෙන ලෙස ඉල්ලා සිටියි.මේ යෝජනාව අපි 2014 වසරේ අයවැය යෝජනාවලටද ඉදිරිපත් කර තිබෙන බව මෙහිදී පියදාස මහතා වැඩිදුරටත් පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032622</link>
    <topic>ජිනීවා යෝජනාවට එරෙහි සර්වාගමික සමුළුවක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>ජිනීවා යෝජනාවට එරෙහිව වයඹ පළාත පුරා විසිරී සිටින සර්වාගමික සමුළුවක් වයඹ ප්‍රධාන ඇමැති දයාසිරි ජයසේකර මහතාගේ ප්‍රධානත්වයෙන් පෙරේදා (24) වයඹ පළාත් සභා ශ්‍රවණාගාරයේදී පැවැත්විණ.කුරුණෑගල නගර සභා භූමියට රැස්වූ සියලුම ආගමික නායකයින් පෙරටුකොටගත් නගරාධිපති ගාමිණී පෙරමුණගේ මහතා ඇතුළු නාගරික මන්ත්‍රීවරු එතැන් සිට පා ගමනින් පළාත් සභා ශ්‍රවණාගාරය වෙත කැඳවාගෙන යනු ලැබීය.ආගමික කටයුතු පිළිබඳ ජනාධිපති උපදේශක වෑඋඩ විල්ලි හත්පත්තුවේ ප්‍රධාන අධිකරණ සංඝනායක රැකව ජිනරතන හිමියන් ප්‍රමුඛ හින්දු, ක‍තෝලික, ඉස්ලාම් සහ ක්‍රිස්තියානි ආගම් නියෝජනය කරමින් 700 කට ආසන්න පිරිසක් මේ අවස්ථාවට සහභාගි වී සිටියහ.ඔවුන්ගේ එකම බලාපොරොත්තුව වූයේ ජිනීවා මානව හිමිකම් සමුළුව හරහා අප රටේ ආගමික හා ජාතිකත්ව ගැටලු දැනට ඇතිවෙන ආකාරයේ යෝජනා ගෙන ඒම මගින් බොහෝ ජීවිත කැපකර දිනාගත් නිදහසටත්, ජාතීන් අතර ගොඩනැ‍ඟෙමින් පවතින සහෝදරත්ව‍ෙය් බැඳීමටත් බාධා පැමිණෙන ජිනීවා යෝජනාව පරාජය කරන ලෙසට ඉල්ලා සිටිමු යන තේමාව යටතේ මෙම සමුළුව කැඳවූ බැව් පිළිගැනීමේ කතාව කළ ප්‍රධාන ඇමැති දයාසිරි ජයසේකර මහතා මෙහිදී කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032623</link>
    <topic>නවිපිල්ලේගේ විමර්ශනකැකිල්ලේ තීන්දුවක් විය හැකියි</topic>
    <author/>
    <content>එල්. ටී. ටී. ඊ. හිතවාදී ඇතැම් බටහිර රටවලට අවශ්‍ය පරිදි ශ්‍රී ලංකා රජය කටයුතු නොකිරීම නිසා ශ්‍රී ලංකාවේ ආණ්ඩුව වෙනස් කිරීමට ඔවුනට අවශ්‍යව ඇති බවත්, ප්‍රජාතන්ත්‍රවාදීව පවත්නා සෑම මැතිවරණයකින්ම රජය ජයගන්නා හෙයින් මැතිවරණ මගින් රජය වෙනස් කිරීමට නොහැකි බැවින් ජිනීවා හිදී “මානව හිමිකම්” දේශපාලන අවියක් වශයෙන් යොදාගනිමින් රටට එරෙහි වීමට එම රටවල් පියවර ගන්නා බව විදේශ කටයුතු ඇමැති මහාචාර්ය ජී. එල්. පීරිස් මහතා පැවසීය.ආරක්ෂක ගිවිසුම් මගින් අමෙරිකාව සමඟ බැඳී ඇති සහ එරටින් ණය ආධාර ලබාගන්නා රටවලට බලපෑම් කරමින් ජිනීවාහිදී ශ්‍රී ලංකාවට එරෙහිවීමට එල්. ටී. ටී. ඊ. හිතවාදී බලවත් යුරෝපීය රටවල් ගන්නා උත්සාහය කනගාටුදායක බව ද ඇමැතිවරයා වැඩිදුරටත් පැවසීය.ජිනීවා යෝජනා හා එහි ඇතුලාන්තය සම්බන්ධයෙන් හම්බන්තොට දිස්ත්‍රික්කයේ රජයේ නිලධාරීන් දැනුවත් කිරීම සඳහා කතානායක චමල් රාජපක්ෂ මහතාගේ ප්‍රධානත්වයෙන් පසුගියදා (23) හම්බන්තොට සිංගප්පූරු ශාලාවේදී පැවැති රැස්වීමක් අමතමින් ඇමැතිවරයා එම අදහස් පළ කළේය.ජිනීවා හිදී ශ්‍රී ලංකාවට එරෙහිව ගෙන එන යෝජනාවට එකඟත්වය පළකරනු ලබන බොහෝ රටවල් අමෙරිකාව සමඟ ආරක්ෂක මූල්‍ය හා ණය ආධාර වැනි ගිවිසුම් මගින් එරට හා බැඳී ඇති බැවින් අමෙරිකාවට එරෙහිව ශ්‍රී ලංකාවට පක්ෂව ඡන්දය දීමට ඔවුනට අකමැත්තෙන් වුව ද සිදු වී ඇති බැව් එම රටවල් පවසන බව සඳහන් කළ පීරිස් මහතා ශ්‍රී ලංකාව සමඟ කිසිදු අහිතක් හෝ ද්වේශයක් ඔවුන් තුළ නොමැති බැව් ඔවුන් ශ්‍රී ලංකා රජයට පවසා සිටින බව ද කියා සිටියේය.නවි පිල්ලේගේ විමර්ශනය තවත් කැකිල්ලේ තීන්දුවක් වනු ඇති බැව් සඳහන් කළ පීරිස් මහතා රටේ ජනතාව, ජනාධිපති මහින්ද රාජපක්ෂ මහතා ප්‍රමුඛ රජය සමඟ බැව් ජාත්‍යන්තරයට විශේෂයෙන්ම ශ්‍රී ලංකාවට එරෙහිව ඇති රටවලට පෙන්වා දීම සඳහා ඇති සුදුසුම අවස්ථාව එළඹෙන දකුණු හා බස්නාහිර පළාත් සභා මැතිවරණය බව ද පැවසීය.කතානායක චමල් රාජපක්ෂ, දේශීය වෛද්‍ය ඇමැති සාලින්ද දිසානායක යන මහත්වරුන් ඇතුළු ප්‍රදේශයේ රජයේ සේවකයින් හා ජ්‍යෙෂ්ඨ නිලධාරීහු ද මේ රැස්වීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=n14032625</link>
    <topic>පොල් අක්කර පනහක් ගින්නෙන් විනාශයි</topic>
    <author>මුන්නේශ්වරම සමුහ ඊ.සි.ප්‍රනාන්දු</author>
    <content>හලාවත මයික්කුලම පනන්කුඩාව ප්‍රදේශයෙහි ඊයේ පස්වරු 2.30ට පමණ හදිසියේ ඇතිවූ ගින්නකින් එම ප්‍රදේශයේ පොල් අක්කර පනහකට ආසන්න ප්‍රදේශයක් පුරා මහ විනාශයක් සිදුවූ බව හලාවත පොලිසිය කියයි.එකවරටම ගින්න මතුවී ප්‍රදේශය පුරා විහිද ගිය අතර අසරණ වු ප්‍රදේශවාසින් වහාම හලාවත පොලිසියට දැන්වු පසු හලාවත මුලස්ථාන ප්‍රධාන පොලිස් පරික්ෂක මනෝජ් රණගල මහතා විසින් නිලධාරීන් පිරිසක් සමඟ එම ප්‍රදේශයට පැමිණ වහාම හලාවත නගර සභා බවුසරයකින් ජලය ගෙන්වා ගෙන ගින්න නිවා දැමූහ. ඊට ප්‍රදේශවාසින් ද එක්ව සිටිනු පෙනුණි.මෙම ප්‍රදේශයෙහි විශාල පොල් වතු ගණනාවක්ම පසුගිය කාලයේ දි කොටස් කර අලෙවි කළ අතර එම ඉඩම් කට්ටි වට කම්බි ගසා තිබු නිසා ගින්න මෙල්ල කිරීමේ දී ප්‍රශ්න පැන නැගුණු බව දැක ගත හැකිවිය.මෙම දිනවල පවතින දැඩි නියගය නිසා මුළු ප්‍රදේශයම වියළී ගොස් තිබූ නිසා ගින්න මෙල්ල කිරීමට දැඩි ‍වෙහෙසක් දැරීමට ද සිදු විණි. මෙම ගින්න නිසා වයඹ පළාත් සභා මන්ත්‍රි වරයකුට අයත් බව කියන අක්කර විස්සක පමණ ඉඩමකට ද හානි වි තිබුණි. වෙනත් දෙපළ හානියක් හෝ කිසිවකු තුවාල වු බවක් වාර්තා නොවිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=r1403261</link>
    <topic>හෝමාගම මධ්‍ය මහා විදුහලේමහින්දෝදය විද්‍යාගාරය සිසු අයිතියට</topic>
    <author>හෝමාගම සංචාරක මංජුල හිරිපිටිය</author>
    <content>මහින්දෝදය විද්‍යාගාර 1000ක් ඉදිකිරීමේ වැඩසටහන යටතේ හෝමාගම අධ්‍යාපන කලාපයේ ඉදිකළ 3 වැනි මහින්දෝදය විද්‍යාගාරය සිසු අයිතියට පත්කිරීම අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් හෝමාගම මධ්‍ය මහ විදුහලේදී පසුගියදා සිදු කළේය.රුපියල් ලක්ෂ 200ක මුදලක් වැයකරමින් ඉදිකළ මේ විද්‍යාගාරයට පරිගණක 40ක්, භාෂාගාරයක්, විද්‍යාගාරයක්, නැණැස අධ්‍යාපන වැඩසටහන් හැදෑරීමට ශාලාවක් ඇතුළත් වේ.මෙහිදී අදහස් දැක්වූ අධ්‍යපන ඇමැති බන්දුල ගුණවර්ධන මහතා - සිසුවෙකුට පාසලේ අධ්‍යාපන හෝ වෙනත් බාහිර කටයුතුවල යෙදී සිටියදී වරදක් කළවිට දඬුවමක් දිය යුතුයි. ගුරුවරයකු සිසු දරුවකුට දඬුවම් දෙන්නේ තරහින් හෝ වෛරයකින් නොවේ.එම දරුවා වැරැද්දෙන් මුදා ගැනීමටයි. සිසු දරුවකු කළ වරදකට දඬුවම් දුන්විට එම ගුරුවරයාට හෝ විදුහල්පතිවරයාට විරුද්ධව දෙමාපියන් මානව හිමිකම් යනවා නම් පාසලක විනය පවත්වාගෙන යන්නේ කොහොමද?හෝමාගම අධ්‍යාපන කලාපයේ පාසල් 13කට මහින්දෝදය විද්‍යාගාර ලැබෙනවා.මෙහිදී හෝමාගම කලාප අධ්‍යාපන අධ්‍යක්ෂ පාලිත වීරසූරිය, හෝමාගම මධ්‍ය මහ විදුහල්පතිනි ප්‍රියන්ති සමරසිංහ යන මහත්ම මහත්මීන් අදහස් දැක්වූහ.මේ අවස්ථාවට හෝමාගම ප්‍රාදේශීය ලේකම් පී. එස්. කේ. කන්නන්ගර, හෝමාගම කොට්ඨාස අධ්‍යාපන අධ්‍යක්ෂිකා කාන්ති මල්ලිකා, ප්‍රා/සභා මන්ත්‍රීවරුන් වන රංජිත් හේවාවසම්, කමල් චන්දන, කැළුම් ප්‍රියංකර, නීලකාන්ති සමරවික්‍රම යන මහත්ම මහත්මීන් සහභාගිවූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=r1403262</link>
    <topic>හෙට්ටිමුල්ල තැපැල් කාර්යාලයට ස්ථානාධිපතිවරිය පමණයි</topic>
    <author>කෑගල්ල සමූහ පී. ඇම්. පී. පොල්වත්ත</author>
    <content>කෑගල්ල හෙට්ටිමුල්ල නගරයේ ඇති දෙවන ශ්‍රේණියේ තැපැල් කාර්යාලයේ සේවය කිරීමට සිටින්නේ තැපැල් ස්ථානාධිපතිවරියක් පමණක් නිසා නොයෙකුත් අපහසුතා මධ්‍යයේ සේවය කරගෙන යාමට ඇයට සිදු වී ඇත‍.මෙහි සේවය කළ නිලධාරියා විශ්‍රාම ගොස් දැනට මාස ගණනක් ගත වී ඇතත් මේ දක්වා නිලධාරියෙක් එවා නොමැත.මේ තැපැල් කාර්යාලයෙන් ගම් 32ක පමණ ජනතාව සේවය ලබා ගනියි.මේ ප්‍රදේශයේ හෙට්ටිමුල්ල බණ්ඩාරනායක මහා විද්‍යාලය, කණිෂ්ටය සහ නව කණිෂ්ට යන විදුහල්ද, මිනුවන්ගමුව උඩුවගම විද්‍යාලද, දික්ඇල්ල විද්‍යාලය ඇතුලු පිරිවෙන් කීපයක්ද වෙයි.ප්‍රදේශයේ විශ්‍රාම වැටුප්, විදුලි සහ ජල බිල්පත්, මුදල් ඇනවුම් නිකුත් කිරීම, සහනාධාර දීමනා (පිං පඩි) ඇතුලු විවිධ කාර්යයන් ගණනාවක් නොයෙකුත් දුෂ්කරතා මධ්‍යයේ මේ තැපැල් ස්ථානාධිපතිවරියට කිරීමට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=r1403263</link>
    <topic>කැලණිය විශ්වවිද්‍යාලයෙන් පුස්තකාල ප්‍රවර්ධනට වැඩමුළුවක්</topic>
    <author>වතුරුගම සමූහ</author>
    <content>මහජන පුස්තකාල මඟින් ජනතාවට වඩාත් ඵලදායි සේවාවක් ලබාදීමට පාලනාධිකාරිය කටයුතු කළ යුතු යැයි කැලණිය විශ්වවිද්‍යාලයේ මහාචාර්ය එම්. ඒ. පී. වීරසිංහ මහතා බියගම-මාකොළ පැවැති ගම්පහ දිස්ත්‍රික්කයේ පුස්තකාල අධිපතින් හා කාර්යමණ්ඩල පුහුණු වැඩමුළුවකදී පැවැසීය.කැලණිය විශ්වවිද්‍යාලය පුස්තකාල විඥාපන අධ්‍යයන අංශයේ මෙහෙයවීමෙන් සංවිධානය කළ මහජන පුස්තකාල ප්‍රවර්ධන වැඩමුළුව බියගම ප්‍රාදේශීය සභාවේ මානව සම්පත්, ප්‍රජා සංවර්ධන අංශය මඟින් සංවිධානය කර තිබුණි.තවදුරටත් කථා කළ මහාචාර්ය වීරසිංහ මහතා, ශ්‍රී ලංකාවේ මහජන පුස්තකාල අතරින් කෞතුකාගාර පුස්තකාලය විශාලම පුස්තකාලයයි. පොත්පත් ලක්ෂ 14ක් විතර තිබෙනවා. සෑම පළාතකම මහජන පුස්තකාල තිබෙනවා.නමුත් පාඨකයාට සිදුවන සේවය අල්පයි. ප්‍රාදේශීය සභා, නගර සභා, පළාත් පාලන ආයතන ප්‍රධානීන් හමුවෙලා, සාකච්ඡා කර මෙයට පිළිවෙළක් සකස් කළ හැකියි.රටක සංවර්ධනයටද මහජන පුස්තකාලය බලපානවා. දැනීම, ආකල්ප, බුද්ධිය වර්ධනය පොතපතින් ලැබෙනවා.ආපදා කළමනාකරණ නියෝජ්‍ය ඇමැති ඩුලිප් විජේසේකර, කැලණිය විශ්වවිද්‍යාලයේ ජ්‍යෙෂ්ඨ කථිකාචාර්ය අංශාධිපති ටිකිරි හේරත් ගුණතිලක, කථිකාචාර්ය කේ. ඒ. ටී. චාමර, ආචාර්ය ඒ. රත්නායක, බියගම ප්‍රාදේශීය සභා සභාපති ආනන්ද ගනේපොළ, බියගම ප්‍රාදේශීය සභා මානව සම්පත් ප්‍රජා සංවර්ධන නිලධාරිනි මල්කාන්ති විජේවර්ධන යන මහත්ම මහත්මීහු කථා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=r1403264</link>
    <topic>ජර්මන් කාර්මික ආයතනයේබොරැල්ල ශාඛාවට සිසුන් ගනී</topic>
    <author>මහරගම විශේෂ වේහැල්ලේ පියතිලක</author>
    <content>විද්‍යාව හා තාක්ෂණය මතයි ලෝකයේ නිර්මාණ සිදුකෙරෙන්නේ. එය ගහට පොත්තත් පොත්තට ගසක් වැනි එකින් එක වෙන් කළ නොහැකි දෙකකි. විද්‍යාව යනු යමක් සොයා ගැනීමයි. එසේ සොයාගත් සාධකය නිර්මාණයක් වන්නේ තාක්ෂණය අනුවය. තරුණ කටයුතු හා නිපුනතා සංවර්ධන වැඩබලන ඇමැති මොහාන් ලාල් ග්‍රේ‍රෝ මහතා පැවැසීය.වැඩබලන ඇමැතිවරයා මේ අදහස් පළ කළේ ඉකුත්දා ලංකා ජර්මන් කාර්මික ආයතනයේ බොරැල්ල ශාඛාවට 2014-2016 පාඨමාලාවට අභ්‍යාසලාභීන් බඳවා ගැනීමේ උත්සවයේදීය.තවදුරටත් අදහස් දැක්වූ වැඩබලන ඇමැතිවරයා මෙසේ ද පැවැසීය. විද්‍යාඥ මයිකල් පැරස් විදුලිබලය සොයා ගත් පසු එයට තාක්ෂණය මුසුකළ අද අප කතා කරන ශබ්ද විකාශන යන්ත්‍රය නිර්මාණය කර ඇත.සොයා ගත් මූලධර්ම තාක්ෂණය හා මුසු නොවුණහොත් එම මුලධර්මය එසේම තිබෙනු ඇත. එයින් ලෝක සංවර්ධනයට එතරම් පිටුවහලක් නැත. විද්‍යාව හා තාක්ෂණය එක්වූ විට සමාජ ප්‍රවර්ධනයට භාණ්ඩ නිර්මාණය වේ.එම තාක්ෂණය මිනිසාට ලබාගත හැක්කේ මෙවැනි කාර්මික ආයතනවලිනි. මේ ආයතනයෙන් තාක්ෂණයේ ආලෝකය ලැබූ දහස් ගණනක් අද දේශීය හා විදේශීය වශයෙන් සාර්ථකව ගත කරති. මෙම තාක්ෂණ ආයතනයෙන් හුරුව ලබන අයට විදේශවලද ඉල්ලුම ඇත. එමඟින් අපේ රටට උපයා එන විදේශ විනිමය රටේ ආර්ථිකය ප්‍රවර්ධනය කිරීම වාසනාවකි.අධ්‍යාපනය හරහා උපාධි සහතික ලත් අය රැකියාවක් ලැබෙන තුරු වසර ගණන් සිටියත් මෙවැනි තාක්ෂණ ආයතනවලින් පුහුණුව ලබන අයට රැකියා පෝලිම්වල නොසිට ස්වයංරැකියාවල යෙදීමට හැකිය.මේ ආයතනයේ අධ්‍යක්ෂ විදුහල්පති ශාන්ත කරුණාරත්න මහතා පිළිගැනීමේ කතාව ක‍ෙළ්ය. නව පාඨමාලාව සඳහා තරුණ තරුණියන් 60 දෙනෙක් බඳවා ගනු ලැබීය. තරුණ හා නිපුනතා සංවර්ධන අමාත්‍යාංශයේ ලේකම් බී. විජේරත්න සහ බොරැල්ල ශාඛා‍ෙව් විදුහල්පති සිඩ්නි දාබරේ යන මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=r1403265</link>
    <topic>පොතුහැර වදාකඩ මහපිටිය හන්දිය අඳුරේ</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර වදාකඩ ප්‍රධාන මාර්ගයේ මහපිටිය මංසන්ධියේ සිංහකුලුන ඉදිරිපිට වීදිලාම්පුව වසරක පමණ කාලයක් මුළුල්ලේ සිට කැඩී බිඳී ක්‍රියා විරහිතවීම නිසා මංසන්ධිය රාත්‍රි කාලයට අඳුරේ පවතින බව ප්‍රදේශවාසීහු පවසති.දියුණු වෙමින් පවතින මේ මංසන්ධියේ මහපිටිය රජයේ මහවිදුහල, උපතැපැල් කාර්යාලය ඇතුළු හෝටල් හා වෙළෙඳසැල් රැසක් පිහිටා ඇති අතර දිනපතා රැකියා හා වෙනත් අවශ්‍යතා සඳහා ගොස් රාත්‍රීකාලයට බස් රථවලින් ආපසු එන විශාල පිරිසකට මේ ස්ථානයෙන් බැස අඳුරේ යාමට සිදුව තිබේ.ක්‍රියා විරහිත වීදිලාම්පුව අලුත්වැඩියාකර හෝ ඒ වෙනුවට අලුතින් වීදි ලාම්පුවක් ලබාදෙන ලෙස ප්‍රදේශවාසීන් ඉල්ලයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=r1403266</link>
    <topic>පරණගම තැපැල් පෙට්ටියේ දොර නෑ</topic>
    <author>අලුත්නුවර සමූහ ඒ. ඇම්. ටිකිරි බංඩාර</author>
    <content>මාවනැල්ල පරණගම රංජන වෙළෙඳ සැලේ තබා තිබෙන තැපැල් පෙට්ටියයි මේ. දැනට මාස කීපයක සිට මේ පෙට්ටියේ යතුරු තහඩුව කැඩී ඇත. තැපැල් පෙට්ටියට පිටු පසට හරවා තිබෙන්නේ ඒ නිසායි.වෙළෙඳ සල අයිතිකරු විසින් දෙවනගල තැපැල් කාර්යාලයේ තැපැල් ස්ථානාධිපතිනිය වෙත මෙයට පිළියමක් යොදන ලෙස දැන්වුවද මෙතෙක් කිසිදු පිළියමක් යොදා නොමැත.පරණගම තුඹල්ගම මැදගොඩ ප්‍රදේශවාසීන්ට මේ නිසා විශාල අපහසුතාවක් සිදුවී ඇත. හැකි ඉක්මනින් යතුරු තහඩුවක් දමා තැපැල් පෙට්ටිය විවෘත කර දෙන ලෙස ප්‍රදේශවාසීන් තැපැල් දෙපාර්තමේන්තුවේ බලධාරීන්ගෙන් ඉල්ලයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s1403261</link>
    <topic>මූලික වටය දැඩි අභියෝගයක්</topic>
    <author>ෆවුස් මොහොමඩ්</author>
    <content>ලෝක සත් සාමාජික රගර් තරග බිමේ විශිෂ්ඨතම තරගාවලියක් වන හොංකොං සෙවන්ස් තරගාවලියේ මූලික වටයේ සිටම ශ්‍රී ලංකාවට දැඩි අභියෝග රැසකට මුහුණදීමට සිදුවනු ඇත.මෙවර තරගාවලිය නියෝජනය කරන රටවල් කාණ්ඩ ගත කිරීමේ දී ශ්‍රී ලංකාව 'ඒ' කාණ්ඩයට ඇතුළත් වන අතර පසුගියදා නිමාවට පත්වූ ජපාන සෙවන්ස් තරගාවලියේ ශූරතාව දිනූ ෆීජි කණ්ඩායම ද ඊට ඇතුළත්ය.මීට අමතරව කෙන්යාව හා වේල්ස් කණ්ඩායම් ද 'ඒ' කාණ්ඩයට එක්වී සිටිති. මෙවර තරගාවලිය නි‍යෝජනය කරන ශ්‍රී ලංකා ක්‍රීඩකයන් පසුගිය වසරේ ශ්‍රී ලංකාවේ පැවැති කාල්ටන් සුපර් සෙවන්ස් තරගාවලියේ සිටම අවිවේකි තරග කාලසටහනකට එක්වී සිටි බවත්, එය එක් අතකින් ක්‍රීඩකයන්ගේ ක්‍රීඩා කුසලතා වර්ධනය වීමට මෙන්ම ඔවුන්ගේ ශාරිරික යෝග්‍යතාව තරමක් දුරට පිරිහීමට ද බලපෑ බැව් ජාතික පුහුණුකරු නිලූෆර් ඉබ්‍රාහිම් පවසයි.'අපි තවම සත් සාමාජික රගර් පිටියේ එවැනි අවිවේකි තරග කාලසටහනකට හුරුපුරුදු වී නෑ. ඒ නිසා මෙවර තරගාවලිය සඳහා තෝරාගත් කණ්ඩායමට නියමිත පුහුණුවීම් වාර ගණන අවම කිරීමට මා කටයුතු කළා. විශේෂයෙන් සංචාරය සඳහා සහභාගි වන දිනයට පෙර දින 2ක විවේකයක් ඔවුන්ට ලබාදුන්නා.එමගින් ඔවුන්ගේ ශාරිරික මට්ටම මෙන්ම මානසික මට්ටමත් ඉහළට නැංවීමයි මම බලාපොරොත්තු වුණේ.' හොංකොං සෙවන්ස් තරගාවලිය සඳහා පිටත්ව යාමට පෙර නිලූෆර් 'දිනමිණ'ට ප්‍රකාශ කළේය.හොංකොං සෙවන්ස් තරගාවලියේ මූලික වටයේ දී ඉහළ දස්කම් දක්වා දෙවැනි වටයට සුදුසුකම් ලැබීම තම අරමුණ බව කී නිලූෆර්, කාල්ටන් සෙවන්ස් තරගාවලියට එක්වූ ෆීජී ක්‍රීඩකයන් රැසක්ම මෙවර ඔවුන්ගේ කණ්ඩායම නි‍යෝජනය කරන බැවින් ශ්‍රී ලංකා පිලට එම තරගය තරමක වාසිදායක එකක් වනු ඇතැයි ඔහු විශ්වාසය පළ කළේය.මෙවර ශ්‍රී ලංකා කණ්ඩායම යොවුන් ක්‍රීඩකයන්ගෙන් මෙන්ම අත්දැකීම් බහුල ජ්‍යෙෂ්ඨ ක්‍රීඩකයන්ගෙන් ද සමන්විතය. ආසියානු සත් සාමාජික රගර් තරගමාලාවට එක් නොවූ යෝෂිත රාජපක්ෂ හා ශෙනාල් ඩයස් වැනි ප්‍රබල ක්‍රීඩකයන් ද මෙවර කණ්ඩායම නියෝජනය කරන අතර හැව්ලොක්ස් ක්‍රීඩා සමාජයේ ධනුෂ්ක රංජන් පළමු වරට කණ්ඩායමට එක්වී සිටියි.ලබන 28දින සිට 30 දක්වා දින තුනක් පුරා පැවැත්වෙන මේ තරගාවලියේ දී දකුණු අප්‍රිකාව, ඔස්ට්‍රේලියාව, ප්‍රංශය හා ස්පාඤ්ඤය 'බී' කාණ්ඩයෙන් තරග වදිති. 'සී' කාණ්ඩයෙන් එංගලන්තය, කැනඩාව, ආජන්ටිනාව හා පෘතුගාලය තරග වදින අතර 'ඩී' කාණ්ඩය යටතේ නවසීලන්තය, අමෙරිකාව, ස්කොට්ලන්තය හා සැමෝවා කණ්ඩායම තරගාවලියට එක්වී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s14032610</link>
    <topic>කොදෙව්වන්ට ලකුණු 73ක පහසු ජයක්</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලියේ මීර්පූර්හිදී ඊයේ පැවැති තරගයෙන් සත්කාරක බංග්ලාදේශය පරදා ලකුණු 73ක ජයක් හිමිකර ගැනීමට බටහිර ඉන්දීය කොදෙව් පිල සමත්විය. ලකුණු 172 ජයග්‍රාහී ඉලක්කය හඹාගිය බංග්ලාදේශ පිල ඕවර 19.1කදී ලකුණු 98කට සීමා කිරීමට සැමුවෙල් බඩ්රි ප්‍රමුඛ කොදෙව් පන්දු යවන්නෝ සමත්වුහ.පිළිතුරු ඉනිම ඇරැඹු බංග්ලාදේශ ඉනිමේ පළමු කඩුල්ල ලෙස ටම්මි ඉක්බාල් ලකුණු 5කට දැවී ගියේය. ලකුණු 14දී පළමු කඩුල්ල බිඳ වැටුණු අතර තවත් ලකුණු 2ක් ඉනිමට එක්වෙද්දී ක්‍රිස්මර් සැන්ටොකි ක්‍රියාත්මක කළ ඉනිමේ සිවුවැනි ඕවරයේ පිට පිට පන්දු දෙකකින් අනාමුල් හක් (10) හා සකීබ් අල් හසන් (0) දැවී ගියේය.තම දක්ෂතම පන්දු යැවීම ඊයේ වාර්තා කරගත් සැමුවෙල් බඩ්රි ඉනිමේ 11වැනි ඕවරයේ දී බංග්ලාදේශ පිතිකරුවන් තිදෙනකු දවාගැනීම කොදෙව් පිලේ ජයග්‍රාහී සාධකය විය. මහමුදුල්ලා 7වැනි කඩුල්ල ලෙස දැවී යනවිට මුළු ලකුණු සංඛ්‍යාව 57ක් විය.9වැනි කඩුල්ල ලෙස දැවී ගිය මෂ්රෆ් මොර්ටාසා ලකුණු 19ක් රැස් කළේය. ඕවර 19.1කදී බංග්ලාදේශ ඉනිම ලකුණු 98කට සීමාවිය.පන්දු යැවීමේදී සැමුවෙල් බඩ්රි කඩුලු 4ක් හා ක්‍රිස්මර් සැන්ටොකි කඩුලු 3ක් දවාගත්තේය.‍තරගයේ වීරයා වු ඩ්වේන් ස්මිත් හා ක්‍රිස් ගේල් පළමු කඩුල්ලට එක්කළ ලකුණු 97ක සබඳතාව හේතුවෙන් බංග්ලාදේශයේ ආරාධනයෙන් පළමුව පන්දුවට පහරදුන් කොදෙව් පිලට ලකුණු 171ක් රැස් කිරීමට හැකිවිය.ඕවර 19ක් අවසන් වනවිට කඩුලු 3කට ලකුණු 167ක් ‍කොදෙව්වන් ඉදිරියේ සටහන් වු අතර කඩුලු 4ක් ලකුණු 5ක් තුළ බිඳ වැටීමෙන් ඔවුන් 171කට සීමාවිය. අල් අමීන් හුසේන් යැවු අවසන් ඕවරයේදී බිඳ වැටුණු කඩුලු 4න් පිතිකරුවන් තිදෙනකුම ලකුණු නොලබා යළි ක්‍රීඩාගාරයට ගියේය. ඉනිමේ පළමු කඩුල්ල ලෙස ඩ්වේන් ස්මිත් ලකුණු 72කට දැවී ගියේය.පන්දු 43කදී හතරේ පහර 10ක් හා හයේ පහර 3ක් එල්ල කළ ස්මිත් තම හොඳම ඉනිම ලෙස මෙය සටහන් කර ගත්තේය. දෙවැනි කඩුල්ල (ලෙන්ඩ් සීමන්ස් 0) ලකුණු 98දී බිඳ වැටිණි. පන්දු 48කදී ලකුණු 48ක් රැස්කළ ක්‍රිස්ගේල් තෙවැනි කඩුල්ල ලෙස දැවී ගියේය. අල් අමීන් හුසේන් ලකුණු 21කට කඩුලු 3ක් දවාගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s1403262</link>
    <topic>කාන්තා පිලට ජය</topic>
    <author/>
    <content>විස්සයි20 කාන්තා ලෝක කුසලාන ක්‍රිකට් තරගාවලියේ ඉන්දියාව සමග පෙරේදා පැවැති තරගයෙන් ලකුණු 22ක ජයක් හිමිකර ගැනීමට ශ්‍රී ලංකා ක්‍රීඩිකාවෝ සමත්වුහ. බංග්ලාදේශයේ සිලාත්හීදී ඊයේ පැවැති තරගයේ පළමුව පන්දුවට පහරදුන් ශ්‍රී ලංකා පිල කඩුලු 8ක් දැවී ලකුණු 128ක් රැස් කළේය.ජයග්‍රාහී ඉලක්කය හඹාගිය ඉන්දීය පිලට ඕවර 20තුළදී කඩුලු 9ක් දැවී රැස්කළ හැකි වු‍යේ ලකුණු 106ක් පමණි.පිළිතුරු ඉනිමේ වැඩිම ලකුණුලාභිනිය වු ශික්කා පාන්ඩේ ලකුණු 22ක් රැස්කළාය.සුපිරි පන්දු යැවීමක නිතරවු උදේශිකා ප්‍රබෝධිනි ඕවර 4තුළදී ලකුණු 9කට කඩුලු 2ක් දවාගත් අතර අනගි සහයක් ලබාදුන් මධුරි සමුද්ධිකා හා ඉනෝකා රණවීර කඩුලු 2 බැගින් බිඳ දැමුවාය. කාසියේ වාසිය දිනා පළමුව පන්දුවට පහරදුන් ශ්‍රී ලංකා පිලට චමරි අතපත්තු ලකුණු 43ක් හා ඒෂානි කෞශල්‍යා ලකුණු 34ක් එක් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s1403263</link>
    <topic>නෙදර්ලන්තයට එරෙහි ජයග්‍රහණයලකුණු ලබාගැනීමේ වේගයට වාසියක්</topic>
    <author/>
    <content>නෙදර්ලන්ත ක්‍රිකට් කණ්ඩායම අවතක්සේරුවකට ලක් නොකළ බැවින් ශ්‍රී ලංකාවට පහසුවෙන් තරගය ජය ගැනීමට හැකිවූ බව ශ්‍රී ලංකා විස්සයි20 ක්‍රිකට් නායක දිනේෂ් චන්දිමාල් ප්‍රකාශ කරයි.බංග්ලාදේශයේ පැවැත්වෙන විස්සයි20 ලෝක කුසලාන ක්‍රිකට් තරගාවලියේ පෙරේදා පැවැති තරගයේදී ශ්‍රී ලංකාව විසින් නෙදර්ලන්තය කඩුලු 9කින් පරාජය කරනු ලැබුවේ ලෝක වාර්තාද පිහිටුවමිනි.මේ තරගයේදී නෙදර්ලන්තය ඕවර 10 යි පන්දු 3ක් ඇතුළත දැවී යාම ජාත්‍යන්තර විස්සයි20 ක්‍රිකට් ක්‍රීඩාවේ වාර්තා වූ අඩුම මුළු ලකුණු සංඛ්‍යාව වෙයි. ශ්‍රී ලංකාව එම ඉලක්කය ඕවර පහක කෙටි කාලයකින් ජය ගැනීමද ලෝක වාර්තාවකි. මේ ජයග්‍රහණය තරගාවලියේ ලකුණු ලබා ගැනීමේ වේගය ගණනයේදී ශ්‍රී ලංකාවට වැදගත් වනු ඇතැයිද චන්දිමාල් කියා සිටියේය.චිතගොං නුවර සහුර් අහමඩ් චවුද්රි ක්‍රීඩාංගණයේදී තරගයෙන් පසුව මාධ්‍යවේදීන් හමුවූ ශ්‍රී ලංකා විස්සයි20 ක්‍රිකට් නායකයා මෙසේද කියා සිටියේය. “මෙය ඉතාමත් හොඳ ජයග්‍රහණයක්. ලකුණු ලබා ගැනීමේ වේගයට මේ ජයග්‍රහණය හොඳින් බලපාවි.”නෙදර්ලන්තය සමග පෙරේදා තරගය මෙතරම් පහසු වනු ඇතැයි ශ්‍රී ලංකාව කළින් නොසිතන්නට ඇත. ඒ, නෙදර්ලන්ත කණ්ඩායම ‘සුපිර දහය’ වටයට පිවිසීම සඳහා අයර්ලන්තයේ ලකුණු 190ක දැවැන්ත ඉලක්කයක් ඕවර 13 යි පන්දු 3කින් ජය ගෙන සිටි නිසාවෙන් විය හැක.විස්සයි20 ලෝක කුසලාන තරගාවලියේ ‘සුපිරි දහය’ වටයේ සහභාගි වූ තරග දෙකෙන්ම දිනේෂ් චන්දිමාල්ගේ කණ්ඩායම දැන් ජය ගෙන සිටී. දකුණු අප්‍රිකාව සමග තියුණු අවසානයකට ගිය පළමු තරගය ලකුණු 5කින් ජයග්‍රහණය කිරීමට ශ්‍රී ලංකාව සමත් විය.‘සුපිරි දහය’ වටයේ තවත් තරග දෙකක් ශ්‍රී ලංකාවට දැන් ඉතිරිව තිබේ.ඒ, එංගලන්තය හා නවසිලන්තය සමගය. එංගලන්තයට එරෙහි තරගය හෙට (27) පැවැත්වෙන අතර නවසිලන්තයට එරෙහි තරගය ලබන 31 වැනිදා පැවැත්වෙනු ඇත. “ඉදිරි තරග දෙකේම අපේ ප්‍රතිවාදී කණ්ඩායම් බොහොම ප්‍රබලයි. ඔවුන් සමග තරග කිරීමේදී මෙතෙක් ලැබූ ජයග්‍රහණ අපට වැදගත් වේවි” චන්දිමාල් පවසයි.එංගලන්ත කණ්ඩායම මෙතෙක් මේ තරගාවලියේ සහභාගි වී ඇත්තේ එක් තරගයකට පමණි. නවසිලන්තය සමග පැවැති ඒ තරගයේදී එංගලන්තය ලකුණු 9ක පරාජයක් ලැබීය. නවසිලන්තය මේ තරගයට අමතරව දකුණු අප්‍රිකාව සමගද තරග වැදුනි. එම තරගයේ අවසන් පන්දුවේදී නවසිලන්තය ලකුණු 2කින් පරාජය විය.අද (26) තරගාවලියේ විවේක දිනයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s1403269</link>
    <topic>ගල්කිස්ස සා.තෝමස් විදුහල් ක්‍රීඩා පිටියට නව ලකුණු පුවරුවක්</topic>
    <author>තුෂාන් ජයසූරිය</author>
    <content>ගල්කිස්ස සාන්ත තෝමස් විදුහල් ක්‍රීඩා පිටියේ නව ලකුණු පුවරුව පසුගියදා සිසු අයිතියට පැවැරිණි. නව ලකුණු පුවරුව සාන්ත තෝමස් විදුහල් ආදි සිසු සංගමයේ මහා බ්‍රිතාන්‍ය ශාඛාව හා මැලිබන් බිස්කට් සමාගමේ එකමුතුවෙන් පරිත්‍යාග කරනු ලැබුවකි.නව ලකුණු පුවරුව විදුලි බලයෙන් ක්‍රියාත්මක වන අතර එහි සටහන් වන ලකුණු ඒ අවස්ථාවේදිම වෙබ් අඩවිවලට යාවත්කාලීන කෙරේ. එහි තොරතුරු www.livescoreboard.lk වෙබ් අඩවියට පිවිසීමෙන් දැකබලා ගත හැකිය.සාන්ත තෝමස් විදුහලේ ආදි සිසුවකු වන පාර්ලිමේන්තු මන්ත්‍රී නාමල් රාජපක්ෂ මහතාගේ අනුග්‍රහයෙන් එම විදුහල් ක්‍රීඩා පිටියේ ආරක්ෂාව සඳහා තනන ලද ආරක්ෂක වැට ද මීට සමගාමීව විවෘත කෙරිණි.සාන්ත තෝමස් විද්‍යාලාධිපති මහාචාර්ය ඉන්ද්‍ර ද සොයිසා මහතා ලකුණු පුවරුව විවෘත කරමින්. මැලිබන් බිස්කට් සමාගමේ ප්‍රධාන විධායක නිලධාරී රවී ජයවර්ධන, සාන්ත ‍තෝමස් ආදි සිසු සංගමයේ (මහා බ්‍රිතාන්‍ය ශාඛාව) සභාපති ශිවා රාජන් මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s1403264</link>
    <topic>තායිලන්තයේ දී රන් පදක්කම් දිනූ විශේෂ කාර්ය බළකායේ තුෂාර</topic>
    <author/>
    <content>තායිලන්තයේ බංගාවා ක්‍රීඩාංගණයේ දී රටවල් 22ක සහභාගිත්වයෙන් පසුගියදා පැවැති ප්‍රවීනයන්ගේ මලල ක්‍රීඩා උළෙලේ රන් පදක්කම් දෙකක් දිනා ගැනීමට පොලිස් විශේෂ කාර්ය බලකායේ සැරයන් තුෂාර ප්‍රේමකීර්ති සමත්විය.ඔහුට රන් පදක්කම් හිමිවූයේ කවපෙත්ත හා යගුලිය වීසිකිරීමේ තරග ඉසව්වලිනි. මීට පෙර සිංගප්පූරුවේ පැවැති ප්‍රවීනයන්ගේ මලල ක්‍රීඩා උළෙලේ දී ද එම තරග ඉසව්වල රන් පදක්කම් දිනාගැනීමට තුෂාර සමත්වීය.දැනට හොරණ ශ්‍රීපාලී විද්‍යාලයේ මලල ක්‍රීඩා පුහුණුකරු ලෙස කටයුතු කරන තුෂාර ප්‍රවීනයන්ගේ දේශීය ක්‍රීඩා ක්ෂේත්‍රයේ ද කැපී පදක්කම් රැසක් දිනාගෙන තිබේ.සිය ක්‍රීඩා කුසලතා වර්ධනය කරගැනීමට නිරතුරුවම සහය දෙන පොලිස් විශේෂ කාර්ය බලකායේ අණදෙන නිලධාරී නියෝජ්‍ය පොලිස්පති ආර්.ඩබ්.එම්.සී‍.රණවන මහතා ද, විශේෂ කාර්ය බලකා පුහුණු පාසලේ අධ්‍යක්ෂ ‍ජ්‍යෙෂ්ඨ පොලිස් අධිකාරී මද්දුම බණ්ඩාර මහතා ඇතුලු සියලුම නිලධාරීන්ටත්, තම පවුලේ සාමාජිකයන්ටත් ඔහු හෘදයාංගම ස්තූතිය පළ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s1403265</link>
    <topic>බාලක-බාලිකා ක්‍රිකට් අඟුණකොළපැලැස්සේ දී</topic>
    <author>වීරකැටිය සමූහ</author>
    <content>අඟුණකොළපැලැස්ස අධ්‍යාපන කොට්ඨාසයේ‍ අන්තර් පාසල් බාලක බාලිකා ක්‍රිකට් සහ එල්ලේ තරගාවලිය අද (26) අඟුණකොළපැලැස්ස මහානාග ජාතික පාසල් ක්‍රීඩාංගනයේදී පැවැත්වේ.තංගල්ල අධ්‍යාපන කලාපයේ ක්‍රීඩා හා ශාරීරික අධ්‍යාපන විෂය භාර සහකාර අධ්‍යාපන අධ්‍යක්ෂ ඊ ඒ සමන් කීර්ති මහතාගේ මූලිකත්වයෙන් මෙම තරගාවලිය සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s1403266</link>
    <topic>කරුණාජීව අනුස්මරණ කුසලානයමහජන බැංකුවේ බටහිර කලාපයට</topic>
    <author/>
    <content>මහජන බැංකුවේ ඩබ්ලිව්. කරුණාජීව මහතා අනුස්මරණය කරමින් පැවැති ක්‍රිකට් තරගාවලියේ කුසලානය මහජන බැංකු බටහිර කළාප අංක 1 කණ්ඩායම දිනාගත්තේය.මහජන බැංකු කළාප 11ක් නියෝජනය කරමින් පැවැති තරගාවලියේ අනුශූරතාව දකුණු කළාප කණ්ඩායමට හිමිවූ අතර තෙවැනි ස්ථානය බටහිර කළාප අංක 2ට හිමිවිය.තරගාවලියේ වීරයා සම්මානය දකුණු කළාපයේ තරිඳු චන්ද්‍රසිරි, හොඳම පිතිකරු බටහිර 1 කළාපයේ තිළිණ වෛද්‍යනාථ හා හොඳම පන්දු යවන්නා බටහිර 1 කළාපයේ ඒ.වී.පී‍.ඉරුක දිනා ගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s1403267</link>
    <topic>බස්නාහිර චෙස් තරගාවලියට අයැදුම්පත් කැඳවයි</topic>
    <author/>
    <content>කඩුවෙල නයිට් රේන්ජර්ස් චෙස් පාසල සිවුවැනි වරටත් සංවිධානය කරනු ලබන බස්නාහිර පළාත් චෙස් තරගාවලිය අප්‍රේල් මස 5වැනිදා පෙරවරු 8.00සිට පිට්ටුගල යසෝධරා මහා විද්‍යාලයේ දී පැවැත්වේ.මේ තරගාවලියට අවුරුදු 7න් පහළ, 9න් පහළ, 11න් පහළ, 13න් පහළ සහ 15න් පහළ යන වයස් කාණ්ඩවල තරග පැවැත්වීමට නියමිතය. තරගාවලියේ ජයග්‍රාහකයන්ට වටිනා සහතික පත් ප්‍රදානය කෙරෙන බව සංවිධානය මණ්ඩලය දැනුම් දෙයි.තරගාවලිය සඳහා ක්‍රීඩක ක්‍රීඩිකාවන් ලියාපදිංචි කිරිම අප්‍රේල් මස 4වැනිදා පස්වරු 2.30සිට පස්වරු 6.00දක්වා යසෝධරා මහා විද්‍යාලයේ දී සිදුකෙරේ. වැඩි විස්තර 0714776177 හෝ 0776772104 දුරකතන අංක මගින් ලබා ගත හැකි බව ද සංවිධායක මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=s1403268</link>
    <topic>පල්ලේගම පාපැදි සවාරිය අද</topic>
    <author/>
    <content>ආපදා කළමනාකරණ නි‍යෝජ්‍ය ඇමැති ඩුලිප් විජේ‍සේකර මහතාගේ පූර්ණ සහයෝගය ඇතිව ශ්‍රී ලංකා පාපැදි සම්මේලනයේ අධීක්ෂණය යටතේ පල්ලේගම එකමුතු තරුණ සංසදය දෙවැනි වරටත් සංවිධානය කරනු ලබන විවෘත ස්ටෑන්ඩර්ඩ් පාපැදි සවාරිය අද පෙරවරු 9.00ට කිරිඳිවැල පල්ලේගම දී පැවැත්වේ.කිලෝමීටර් 125ක් දුරැති මේ පාපැදි සවාරියේ ජයග්‍රාහකයන්ට රුපියල් ලක්ෂ තුනක මුදල් ත්‍යාග පිරිනැමෙන බව සංවිධායක මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=f1403261</link>
    <topic>රටේ සංවර්ධනය නවත්වන්න ජිනීවාවට බෑ</topic>
    <author>සාකච්ඡා කළේ චන්දන ජයවීර ඡායාරූප රංජිත් අසංක</author>
    <content>* යූ. ඇන්. පියේ මැතිවරණ ප්‍රකාශනය ගැන ඔබේ අදහස කුමක්ද?1994 සිට එ. ජා. පය මැතිවරණ විසි ගණනක් පරාජවී තිබෙනවා. මැතිවරණ ප්‍රකාශන හය හතක් ඉදිරිපත් කර තිබුණත් ගැලපෙනම මැතිවරණ ප්‍රකාශනය ඉදිරිපත් කළේ මේ වතාවෙහි.“බල පෙරළියට කොළ එළියක්” කියන තේමාවෙන් එජාපයේ අර්බුදය මැතිවරණ ප්‍රකාශනයටත් ඇවිත් තිබෙන බව පෙනෙනවා. ඔවුන් යූ. ඇන්. පියේ නායකත්වයේ වෙනස් කිරීමට මෙවර මැතිවරණයෙන් ආරම්භ කළ යුතු බව “බල පෙරළියක්” ගැන කතා කිරීමෙන් පෙනෙනවා. එජාපයෙන් කැඩීගිය පිරිසක් නායකත්වයේ වෙනසක් ඇති කිරීමට වෙනම ඡන්දය ඉල්ලනවා. ඒ නිසා එජාපය ඡන්දය ඉල්ලන්නේ ජයග්‍රහණයක් බලාපො‍ෙරාත්තුවෙන් නොවන බව ඉතාම පැහැදිලියි.* දකුණු පළාත් ඡන්දයේ ප්‍රතිඵලය කුමක් වෙයිද?දකුණු පළාත් සභාවේ අපේ බලය 93ට වඩා 94දී වැඩි වුණා. 99 දී 94ට වඩා මන්ත්‍රී සංඛ්‍යාවක් ලැබුණා. ඊට වඩා බලයක් 2004දී ලැබුණා. මේ හැම අවස්ථාවකටම වඩා වැඩි බහුතර බලයක් 2010දී ලැබුණා. මේ අනුව බැලුවහම දකුණේ කෘතවේදි ජනතාව පසුගිය වතාවට වඩා වැඩි බලයක් මෙවර ලබාදෙන බවට කිසිම සැකයක් නැහැ.* ආණ්ඩුවේ බලය දිනෙන් දින වැඩි වෙන්න හේතුව කුමක්ද?ත්‍රස්තවාදයෙන් රට බේරාගත්තේ මේ ආණ්ඩුවයි. ඒ වගේම පසුගිය පළාත් සභාවේ සිට මේ පළාත් සභාව දක්වා අතර කාලය තුළ දකුණේ සුවිශේෂ සංවර්ධන ව්‍යාපෘති රැසක් ක්‍රියාත්මක වුණා.දකුණට වරායක්, අධිවේගී මාර්ගයක්, ගුවන්තොටුපොළක් ලැබුණේ මේ කාලය තුළදී. දියුණු පාසල් පද්ධතියක් ලැබුණා. සංචාරක ව්‍යාපාරයේ දියුණුවක් ඇති වුණා. කරාපිටිය මහ රෝහ‍ල දියුණු කරන අතර ඊට අමතරව ගොඩගම, මාතර, හම්බන්තොට මහ රෝහල් අලුතින් ඉදි කළා.දක්ෂිණ අධිවේගී මාර්ගය මේ වනවිට ගාල්ල සිට මාතර දක්වා දීර්ඝ කර තිබෙනවා. පැයයි විනාඩි විස්සෙන් මාතරට එන්න පුළුවන්. මේ මාර්ගය ඉදිරියේදී හම්බන්තොට දක්වා දීර්ඝ වෙනවා. එහි වැඩ කටයුතු කරගෙන යනවා. මේ විදිහට විශාල සංවර්ධනයක් දකුණට ලැබී තිබෙන මොහොතක බුද්ධිමත් හා කෘතවේදී ජනතාවක් හැටියට අපේ මිනිස්සු මේ වතාවේ වැඩි නියෝජනයක් ලබා දෙන්න පැකිළෙන්නේ නැහැ.* 94දී දකුණේ ‍ජනතාව ආණ්ඩු මාරුවක් ඇති කළ ආකාරයට මෙවරත් පළාත් සභා මැතිවරණ ප්‍රතිඵලය වෙනසකට මුල පිරීමක් වෙයිද?දකුණේ ජනතාව එවැනි වෙනසක් ඇති කළේ ජීවත්වීමේ අයිතිය නැති කර තිබූ වටපිටාව තුළයි. රටට ආදරය කළ වටිනා තරුණ තරුණියන් දස දහස් ගණනකගේ ජීවිත යූ. ඇන්. පී. පාලකයෝ නැති කළා. මේ උදවිය අද මානවහිමිකම් ගැන කතා කරනවා. එදා හේමා ප්‍රේමදාස මහත්මිය දැල්පන්දු සෙල්ලම් කරන ඡායාරූපයක් ගත්ත මාධ්‍යවේදියාවත් මැරුවා. නාට්‍ය පිටපතක් ලිව්වයි කියලා රිචඩ් ද සොයිසව මැරුවා. එදා ආණ්ඩුවට විරුද්ධව කුඩා හෝ ‍අදහසක් දක්වන්න ජනමාධ්‍යයක් තිබුණේ නැහැ. ප්‍රවෘත්ති කීමේ නිදහසක් පෞද්ගලික ගුවන් විදුලි හෝ රූපවාහිනී නාළිකාවලට තිබුණේ නැහැ.රටේ තත්ත්වය ඒ විදිහට වෙද්දි යූ. ඇන්.පිය දකුණේ ජනතාවට සැලකුවේ ඊටත් වඩා අන්ත විදිහකට. හැඳුනුම්පතක දකුණේ ලිපිනයක් තිබුණොත් ඒක මරණ වරෙන්තුවක් වගේ. සංවර්ධනයේදිත් දකුණට දැක්වූවේ කුඩම්මාගේ සැලකිලි. දකුණේ ජනතාවට හැමදාම තිබුණේ සංවර්ධනය ගැන හීන විතරයි. ඒ හීන හැබෑ කළේ මහින්ද රාජපක්ෂ ආණ්ඩුවයි.* ආණ්ඩුවේ සංවර්ධන වැඩසටහන විපක්ෂ මැතිවරණ වේදිකාවේදී අගය කෙරුණත්, මේ ව්‍යාපෘති ඇති වන්නේ කොමිස් ලබා ගැනීමට කියලා විවේචනයක් තිබෙනවා නේද?යූ. ඇන්. පියට කියන්න දෙයක් නැති හින්දා මේ වගේ කතා කියනවා. අපි විතරක් නෙමෙයි දියුණු වෙන හැම රටක්ම සංවර්ධන ව්‍යාපෘති සඳහා ණය ලබා ගන්නවා. අපි ණය ලබාගෙන කළ සංවර්ධන කටයුතු පෙනෙන්න තිබෙනවා. ජනතාව එහි ප්‍රතිඵල බුක්ති විඳිනවා. එක්සත් ජාතික පක්ෂය බලයේ හිටිය කාලෙත් ණය ලබාගත්තා. නමුත් මිනිස්සුන්ට ප්‍රයෝජනවත් වැඩ මොනව ද කළේ.එක්සත් ජාතික පක්ෂ රජය යටතේ හිල්ටන් හෝටලය හදපු ආකාරය අද ඔවුන්ට අමතකයි. ජයවර්ධන හිටපු ජනාධිපතිතුමාගේ පවුලේ උදවිය හොර රහසේ ඒකෙන් ප්‍රතිලාභ ලබා ගත්තා. රජයේ වටිනා ඉඩම් වෙනුවට ඔවුන්ගේ නිසරු ඉඩම් මාරු කර ගත්තා. එහෙම නැත්නම් රුපියල් 10ට 15ට රජයේ ඉඩම් ලබාගත්තා. හරියට තමන්ගේ බූදලය වගේ රජයේ දේපළ නිකන් දන් දුන්නා.අපේ ආණ්ඩුව කාලේ කොතැනක හෝ එවැනි සිද්ධියක්වෙලා තිබෙනවා නම් ඉදිරිපත් කරන්න. කවුරුන් හෝ වංචාවක්, දූෂණයක්, කොමිස් මුදලක් ලබාගෙන තිබෙනවා නම් සාධක සහිතව පෙන්වන්න එහෙම නැතිව කටට ආ පළියට චෝදනා කරන්න එපා.යටිතල පහසුකම් හදන්නේ නැතිව ආයෝජන ගෙනෙන්න බැහැ. ආයෝජන ගෙනෙන්න අවශ්‍ය පරිසරය අපි නිර්මාණය කර තිබෙනවා.* ජිනීවාවල විදුලි පුටුව පෙන්වලා මෙහේ ඡන්ද එකතු කරන බවට විපක්ෂය කරන චෝදනාව ගැන කියන්න තියෙන්නේ කුමක්ද?අපි ඡන්ද තියන්නේ ජිනීවා දිහා බලාගෙන නෙමෙයි. හැබැයි විපක්ෂය නම් ඡන්දෙ කරන්නේ ජිනීවා දිහා බලාගෙන. ජනතා ඡන්දයෙන් බලයට එන්න බැරි විපක්ෂය උත්සාහ කරන්නේ විදේශ බලවේගවල පිහිටෙන් බලයට එන්නයි.කවදා හෝ බලයට එන්න බලාපොරොත්තුවක් තියෙනවනම් ඔවුන් මැතිවරණ තියන එක ගැන සතුටු විය යුතුයි. විදුලි පුටුව එහෙම නැත්නම් මානව හිමිකම් පෙන්වලා මැතිවරණ දිනනවා වගේ බංකොළොත් කතා කීමෙන් විපක්ෂය විහිළුවක් වෙනවා.* ජිනීවා අභියෝගයට මුහුණදීම සඳහා සමස්ත රාජ්‍ය යාන්ත්‍රණය මෙහෙය විය යුතු මොහොතක ආණ්ඩුව දේශපාලන වාසි ලබා ගැනීමට ඡන්දයක් කැඳවා තිබෙන බවට විපක්ෂයෙන් නැ‍ඟෙන තවත් චෝදනාවක්?මේ චෝදනාවෙන් කියවෙන්නේ මැතිවරණයට මුහුණ දෙන්න විපක්ෂයේ තිබෙන නොහැකියාවයි. රට ත්‍රස්තවාදයට ගොදුරුව තිබුණ මොහොතේත් අපි සංවර්ධන වැඩ කටයුතු කළා. ඡන්ද තිබ්බා. ජිනීවාවලට රටේ සංවර්ධනය හෝ ප්‍රජාතන්ත්‍රවාදය අඩස්සිගත කරන්න දෙන්න බැහැ.විපක්ෂය අපිට කියන්නේ ජනතාවට ඡන්දයකට මුහුණදීමට තිබෙන අවශ්‍යතාව නැතිකර ජිනීවා දිහා බලා ඉන්න කියලද? මේවා දෙකොන පත්තු වෙච්ච විපක්ෂය කියන හතරබීරි කතා.* ආණ්ඩුව ප්‍රජාතන්ත්‍රවාදය හා මානව හිමිකම් ගරු කරන්නේ නම් උතුරට ගිය මානව හිමිකම් ආරක්ෂකයින්ට බාධා එල්ල වූයේ ඇයි?උතුරු, නැ‍ඟෙනහිර ජනතාවගේ ජීවත්වීමේ අයිතිය නැතිවූ මොහොතේ විදේශ බලවේගයන්ට එය පෙනුණේ නැහැ. සාමය ස්ථාපිතව තිබෙන මොහොතක විවිධ කුමන්ත්‍රණ ඇතිකර රටේ ස්ථාවරත්වය නැති කිරීමට කවුරුන් හෝ කටයුතු කරන්නේ නම් නීතිය ක්‍රියාත්මක කළ යුතුයි. එතැනදී ඉස්සරහට දාගෙන එන්නේ මානව හිමිකම් වෙන්න පුළුවන් වෙනත් දෙයක් වෙන්න පුළුවන්. ඔවුන්ට විරුද්ධව රටේ නීතිය ක්‍රියාත්මක කළ යුතුයි.අපිට ප්‍රධාන ශක්තීන් තුනක් තිබෙනවා. ආණ්ඩුවේ ස්ථාවරත්වය, රටේ සුරක්ෂිතභාවය හා ජනතාවගේ විශ්වාසය. සෑම මැතිවරණයකදීම සිදුවුණේ මේ ශක්තීන් තුන තව තවත් එකට එකතුවීමයි.ලෝකයේ වෙනත් ‍රටවල, විශේෂයෙන්ම දකුණු ආසියානු කලාපීය රටවල් ගත්විට වෙන කිසිම රටක ලංකාවේ වගේ දේශපාලන ස්ථාවරත්වයක් නැහැ. ඒක සමහරක් විදේශ බලවේගවලට ඔවුන්ගේ ගැත්තන්ට අමිහිරි වෙන්න පුළුවන්. නමුත් එය සමස්ත ජනතාව වෙනුවෙන් රජය කළ යුතු වගකීමක්. යුතුකමක්.* ජිනීවාවල ශ්‍රී ලංකාවට විරුද්ධව චෝදනා නැ‍ඟෙන මොහොතක හිටපු ජනාධිපතිවරිය ආගමික සංහිඳියාව ගැන ප්‍රශ්න කිරීම ඔබ දකින‍්නේ කෙසේද?ශ්‍රී ලංකා නිදහස් පක්ෂය රටේ ඒකීයභාවය හා සුරක්ෂිතභාවය වෙනුවෙන් පෙනී සිටින පක්ෂයක්. ශ්‍රී ල. නි. ප. පාක්ෂිකයන්ගේ සහයෙන් රටේ නායකත්වයට පත්වූ තැනැත්තියක් හැටියට ඇය රටට එරෙහි යමක් නොකරනු ඇතැයි බලාපො‍ෙරාත්තු වෙනවා. දේශපාලනයෙන් ඉවත්වුවත් රටට වින කරන ආකාරයෙන් කටයුතු නොකර ජනතා බලාපොරොත්තු ඉදිරියට ගෙනයාමට ඇය සහය වේ යැයි සිතනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=f1403262</link>
    <topic>අභිමානයෙන් පෙරට එන දකුණු ලක අග නගරය</topic>
    <author>විස්තර හා ඡායාරූප දකුණු පළාත් විශේෂ ප්‍රභාත් විතානච්චි</author>
    <content>දකුණු ලකේ අගනගරේ - ගාලු පුරේ සිරි කෙසේ කියන්දෝ... ගාලු සිරි වනම්දෝ... චිත්‍රා සෝමපාල, පී. එල්. ඒ. සෝමපාල විසින් ගායනා කරන ලද ගීතය අද ගාලු ප්‍රදේශයට පැමිණෙන කුඩා, තරුණ, මහළු සෑම අයෙකුටම නිසි දැක බලා ගැනීමට හැකි වනු ඇත.උගතුන් බුද්ධිමතුන් රටට දායාද කරන්නට තෝතැන්නක් වූ ගාලු පුරවරය ඓතිහාසික ස්ථාන හා අපේ උරුමයන්ගෙන් පරිපූර්ණ වී තිබේ. මේ අතරින් පෘතුගීසීන් විසින් ඉදිකොට පසුව ලන්දේසීන් විසින් නව­ිකරණය කර ඇති ගාලු කොටුව ගාල්ලට මහත් අභිමානයක් ගෙන දේ.අද දෙස් - විදෙස් සංචාරකයින්ගේ පුරවරයක් බවට පත්ව ඇති ගාල්ල කොටුව, ඉදිකිරීම ආරම්භ කර ඇත්තේ 1958 දී පෘතුගීසීන් විසිනි. ලංකාවේ වෙරළබඩ බලකොටු තැනුණේ, වෙරළබඩ කලාපය තුළ පෘතුගීසි බලය තහවුරු කර ගැනීමටය. ගාල්ල කොටුව තැනුනේද එලෙසිනි.තමනට අවටින් සපයා ගත හැකි ගල්, අමුද්‍රව්‍ය, යොදා ගනිමින් පෘතුගීසීහු අර්ධද්වීපික හැඩයෙන් යුක්තව ස්වාභාවිකව පිහිටි ගාල්ල කොටුව ප්‍රදේශයේ ගොඩබිමට හා සම්බන්ධකොට ප්‍රධාන පරිපාලන මධ්‍යස්ථානය කොට ලංකාවේ වෙරළබඩ පාලනය කිරීමට ලන්දේසීන් උත්සාහ ගත්තේ ගාල්ල කොටුව සැලසුම්සහගත බලකොටු නගරයක් ලෙස නිර්මාණය කරමිනි.වර්තමාන රජය විසින් ගාලු කොටුව අති නවීකරණය කර තිබේ. ඓතිහාසික වටිනාකමක් ලබාදී ඇත. මුළු ගාලුකොටුවේ. මාර්ග ගල් යොදා නවීකරණය කර ඇත. විදේශිකයින් දිනෙන් දින වැඩි වැඩියෙන් පැමිණීම නිසා විදේශ විනිමය වැඩි වීම පමණක් නොව සෘජු සහ වක්‍ර රැකියා මාර්ග ගාල්ලට පමණක් නොව මුළු දකුණු පළාතටම හිමි වී ඇත.2004 වසරේදී පැවති සුනාමි සැඩපහරින් මුළු ගාලු පුරවරයම පොළොවට සමතලාවි යැයි කිව්වත් නිවැරදියි. මිනිසුන්ගේ ජීවන රටාව උඩු - යටිකුරු කරන්නට හැකි වූ මෙම ඛේදවාචකය නිසා ජන ජීවිත සියල්ල අඩපණ විය.එහෙත් එදා අගමැතිව සිටි අද වත්මන් ජනාධිපති මහින්ද රාජපක්ෂ මැතිතුමාට මෙය අභියෝගයක් වූවා දැයි සැක සහිතය. මුළු රටම නැවත ගොඩනගන්නට ශක්තිය දෙන්නට එතුමාට හැකි විය. එ මගින් නැවත ක්‍රම ක්‍රමයෙන් ජන ජීවිතය සුපුරුදු ලෙස ගොඩනැගෙන්නට විය. නැති වූ උරුමයන් නැවත ලබා ගැනීම නිසා ගාලු නගරය නැවත ගොඩනැගිණි.රුපියල් ලක්ෂ ගණනක් වියදමින් ගාල්ල ප්‍රධාන බස් නැවතුම්පොළ ඉදිවිය. ගාල්ලට ආවේනික ලෙස පෞරාණික බව ඉස්මතු වන ආකාරය හා නැවත සුනාමි ආපදාවකට ලක් වුවහොත් එයින් ජන ජීවිතයට අනතුරක් නොවන ආකාරයට මෙය ඉදිවීම විශේෂත්වයකි. සුනාමියෙන් තම නිවාස අහිමි වූ ජනතාවට නිවාස ඉදිවිය. සුනාමියෙන් විනාශ වූ වෙළඳ ආයතන වලට නව වෙළඳ ආයතන ඉදිවිය.මුළුමනින්ම විනාශවූ ගාල්ල නැවත ගොඩනගා ගැනීමට හැකි විය. ජපානයේ හිරෝෂිමා නගරය විනාශ වී ඉතා කෙටිකලකින් ජපනුන්නට නැඟී සිටින්නට හැකි වූවා සේ සුනාමියෙන් විනාශ වී ගිය ගාලු ජනතාවට ක්‍රම ක්‍රමයෙන් නැගී සිටින්නට විය.මීට අමතරව ගාල්ල දිස්ත්‍රික්ය පුරා යටිතල පහසුකම් සංවර්ධනය වීමේදී මාර්ග, විදුලිය, සෞඛ්‍ය හා අධ්‍යාපනය මූලිකව අති විශාල දියුණුවක් වර්තමානයේ දක්නට ඇත. බස්නාහිර පළාත හා දකුණු පළාත යා කරමින් ඉදි වූ බෙන්තොට පාලම දකුණු ලකට අභිමානයක් ගෙන දී ඇත. හිනිදුම පනන්ගල උඩුගම - මාපලගම, ජනතාව ඉතා අපහසුතාවට මේ නිසා ලක් විය.එහෙත් රුපියල් දශ ලක්ෂ 183 වියදමින් නව තාක්ෂණික ක්‍රම උපයෝගී කරගෙන ඉතා අලංකාර ලෙස මෙම පාලම් නැවත ඉදිකිරීම විශේෂත්වයකි. මේ අනුව මාජුවාන, කැට‍ෙගාඩ, ඇහැලකන්ද, පාතවැලිපිටිය, මාපලගම, ගිංගල්ගොඩ, බොරුපනාව, ආදී ස්ථාන වල ඉදිකර ඇති මෙම පාලම් හා බෙන්තොට පාලම ඉදිකිරීම ඉදිකිරීම් හා ඉංජිනේරු සේවා අමාත්‍යාංශයට අයත් රාජ්‍ය සංවර්ධන හා නිර්මාණ නීතිගත සංස්ථාව මඟින් සිදු විය.දකුණු ලකේ අගනගරේ, ගාලු පුරේ සිරි, චිත්‍රා සෝමපාල පී.එල්. ඒ. සෝමපාල ගායනා කිරීමේදී ගාල්ලේ සුන්දරය පමණක් නොව මුළු පළාතේම සුන්දරත්වය ගැන සිතාය. එම සුන්දරත්වයට අද නවීන තාක්ෂණය මුසු වීමෙන් ගාල්ල දිස්ත්‍රික්කය පුරා සංවර්ධනයේ අරුනළු ද විදහා දක්වයි. මහින්දෝදය විද්‍යාගාර ගාල්ල දිස්ත්‍රික්කය තුළ ඉදිකර ඒ තුළින් දරුවන්ගේ නැණ පහන දැල්වීම ප්‍රගුණ කර ඇත.දරුවන්ගේ නැණ නුවණ සංවර්ධනය මූලික විය යුතු බව රටේ නායකයාණන්ගේ අදහසයි. ‍එම අදහස යථාර්ථයක් බවට පත් කිරීමට දකුණු පළාත් අධ්‍යාපන අමාත්‍යාංශය, දකුණු පළාත් අධ්‍යාපන දෙපාර්තමේන්තුව සැදී පැහැදී ඇත. මේ සියලු සත් කාර්යක්ම මූලිකත්වය දෙන ක්‍රියාකරන මුළු පළාතේම නිලධාරීන් මෙහෙයවන දකුණු පළාත් ප්‍රධාන ලේකම් ඩබ්.කේ. අතුකෝරල මහත්මිය හා දිස්ත්‍රික් ප්‍රධාන ලේකම් රවීන්ද්‍ර හේවාවිතාරණ මහතා ගේද ‍ සේවාව හා කැපවීම ද සඳහන් කළ යුතුමය.ගාල්ල දිස්ත්‍රික්කය ප්‍රධාන කොට සෞඛ්‍ය සේවාවේදී විශාල දියුණුවක් ලබා ඇත. “නිරෝගිමත් සම්පත්තියෙන්, සෞභාග්‍යවත් දකුණ අභිමානයෙන් ඉදිරියට ගෙන යාම” තේමාව කොට ගෙන, දකුණු පළාත් සෞඛ්‍ය ප්‍රතිපත්ති ක්‍රියාවට නන්වමින් කිසිදු භේදයකින් තොරව කායිකවත් මානසිකවත්, නිරෝගිමත් පුද්ගලයන් සමාජයට දායාද කිරීම මුඛ්‍ය පරමාර්ථය බව දකුණු පළාත් සෞඛ්‍ය ලේකම් සමාජ දර්ශන පාඩිකෝරාල මහතා පවසයි. ලේකම්තුමා පවසන ආකාරයට රෝග සුව කිරීමට මෙන්ම රෝග නිවාරණය කටයුතු සදහා ප්‍රමුඛත්වය ලබාදෙමින් සංවර්ධනය සැලසුම් ක්‍රියාත්මක කරන බවයි.ගාලු පුරේ සිරි නරඹනවාසේම රාජ්‍ය නිලධාරීන් හා දකුණු පළාත් සභාවේ මැදිහත් වීම මත දකුණු ලක අගනගරයේ දිස්ත්‍රික්කය පුරාම විහිදී යන ආකාරයට සංවර්ධනයේ අරුනළු ලැබෙමින් පවතී. පළාතේ දරුවන්ට ලස්සන හෙට දවසක් නිර්මාණය වී තිබීම ජතියේ පිනට පහළ වූ ආඩම්බරකාර තාත්තාගේ බලාපොරොත්තු ඉටුවීමක් බවද පෙනේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=f1403263</link>
    <topic>ප්‍රවාහනය නව මඟකට</topic>
    <author>සුරාජි කරුණාතිලක රජයේ ප්‍රවෘත්ති දෙපාර්තමෙන්තුව</author>
    <content>පිබිදෙන ආර්ථිකයක සංවර්ධන ගමන් මඟ වේගවත් කිරීමට ප්‍රවාහන සේවය විසින් සපයනු ලබන දායකත්වය සුවිශේෂී වනු ඇත. යුද්ධයේ නිමාවත් සමඟ වත්මන් රජය රටේ ආර්ථිකය කඩිනම් සංවර්ධනයක් කරා යොමුකරලීමට විවිධ සංවර්ධන ක්‍රමෝපායන් කෙරෙහි යොමු විය.රට තුළ යෝධ සංවර්ධන ව්‍යාපෘති මෙන්ම ජාතික හා ප්‍රාදේශීය මට්ටමේ විවිධ ස්ථරවල ක්‍රියාත්මක වන මධ්‍යම පරිමාණ හා කුඩා පරිමාණ සංවර්ධන ව්‍යාපෘති වේගවත් කර එහි ප්‍රතිඵල මහජනතාවට අත්කරදීමට ප්‍රවාහන ක්ෂේත්‍රයේ දියුණුව ද අත්‍යවශ්‍ය වේ.මහින්ද චින්තන ඉදිරි දැක්ම ඔස්ෙස් දකුණු ආසියාවේ ආශ්චර්ය කරා යන ගමනේදී ප්‍රවාහන ක්ෂේත්‍රයේ දායකත්වය අතිශයින් ම තීරණාත්මක සාධකයක් බවට පත්වේ. නිෂ්පාදන සුරක්ෂිතව හා කාර්යක්ෂමව වෙළඳපළ කරා ප්‍රවාහනය කිරීමට මෙන්ම ශ්‍රම බලකායට නිසි වේලාවට සුවපහසු ලෙස සේවා ස්ථාන වෙත ළඟාවීමට අවශ්‍ය ප්‍රවාහන පහසුකම් සැපයීමත් මෙහිදී අතිශයින් වැදගත් වනු ඇත.ජල හා ගුවන් මාධ්‍ය මඟින් ප්‍රවාහනයට ලැබෙන දායකත්වය අප රට තුළ ඉතා අඩු නමුත් ගොඩබිමින් කෙරෙන ප්‍රවාහනය ප්‍රමුඛස්ථානයක් ගනු ඇත. ගොඩබිම ප්‍රවාහන මාධ්‍ය වන දුම්රිය හා මහා මාර්ග ප්‍රවාහනයේ කාර්යක්ෂමතාවය වැඩිකරලීමට මේ වන විට පියවර රැසක් ගෙන ඇත.දුම්රිය ප්‍රවාහනය වැඩි දියුණු කිරීම සඳහා නව බලවේග කට්ටල, සුඛෝපභෝගී දුම්රිය මැදිරි ආනයනය කිරීම මෙන්ම දුම්රිය මාර්ග නවීකරණය හා සංඥා පද්ධති වැඩිදියුණු කිරීමේ කටයුතු ද ක්‍රියාත්මක කෙරෙමින් පවතියි. මාර්ග ප්‍රවාහනයේ දී මගී ප්‍රවාහනය සඳහා රාජ්‍ය අංශය මෙන්ම පුද්ගලික අංශය ද එකසේ දායකත්වය සපයන අතර රාජ්‍ය අංශය යටතේ ශ්‍රී ලංකා ගමනා ගමන මණ්ඩලය ශක්තිමත් කරමින් කාර්යක්ෂම ලෙස මගී ජනතාවට ප්‍රවාහන පහසුකම් සැපයීමට දායක වී ඇත.පෞද්ගලික රථවාහන පාලනය සඳහා මෝටර් රථ පනත සංශෝධනය කරමින් නව රියදුරු බලපත්‍ර සඳහා වෛද්‍ය සහතික ලබාදීමේ කටයුතු ව්‍යාප්ත කරමින් පොදු ජනතාවට වඩාත් කාර්යක්ෂම සේවයක් ලබාදීමට කටයුතු කර තිබේ. ආර්ථික සංවර්ධනයට සමගාමීව ප්‍රවාහනයට ඇති ඉල්ලුම වැඩිවීමත් සමඟ වාහන තදබදය, රිය අනතුරු වැඩිවීම හා පරිසර දූෂණය වැනි ගැටලු සඳහා ද විසඳුම් ලබාදීමට ප්‍රවාහන අමාත්‍යාංශය කටයුතු කරමින් සිටියි.සමාජ ආර්ථික දියුණුවත් සමඟ තාක්ෂණයෙන් අනූන සුවපහසු කාර්යක්ෂම මෙන්ම විධිමත් වූ ප්‍රවාහන සේවයක අවශ්‍යතාව ඕනෑම රටක ප්‍රගමනය උදෙසා අත්‍යවශ්‍ය වූ අංගයක් වේ. ශ්‍රී ලංකාවේ විධිමත් ප්‍රවාහන සේවාවේ විකාශය යටත්විජිත යුගය දක්වා දිවෙන බව මනාව පැහැදිලි වන කරුණකි.ජනාධිපතිතුමන්ගේ උපදෙස් මත ප්‍රවාහන අවශ්‍යතාවන් සපුරාලීම උදෙසා ප්‍රවාහන ක්ෂේත්‍රයේ සංවර්ධනය වේගවත් කිරීමට අවශ්‍ය පියවර රැසක් ප්‍රවාහන අමාත්‍යාංශය විසින් ක්‍රියාත්මක කර ඇත. ශ්‍රී ලංගමයට නව බස් රථ දහස් ගණන් එක් කිරීම, දුම්රිය ප්‍රවාහනය සඳහා අතිනවීන බලවේග කට්ටල යෙදවීම, නව දුම්රිය මාර්ග සංවර්ධනය හා යුද ගැටුම් හේතුවෙන් විනාශයට පත්වූ උතුරු පළාතේ සියලුම දුම්රිය මාර්ග නැවත ඉදිකිරීමට ද කටයුතු කර තිබේ.මෑතකදී විදේශීය තාක්ෂණික ආධාර මත ප්‍රවාහන අමාත්‍යාංශය විසින් ආරම්භ කරන ලද නාගරික හා තදාසන්න පෙදෙස් සඳහා වූ ප්‍රවාහන සැලැස්මක් සකස් කිරීමේ ව්‍යාපෘතිය මඟින් නාගරික වාහන තදබදය විධිමත්ව කළමනාකරණය කිරීමට හැකිවනු ඇත.ප්‍රවාහන ඉතිහාසයේ අමරණීය සිහිවටනයක් තබමින් කොළඹ ‍ කොටුව කේන්ද්‍ර කර ගනිමින් පිහිටුවීමට අ‍ෙප්ක්ෂිත සංකල්පීය ප්‍රවාහන පරිපාලන සංකීර්ණය හා කොටුව මධ්‍යම බස් නැවතුම සමඟින් කොටුව දුම්රිය ස්ථානය ඒකාබද්ධ කර ඉදිකිරීමට යෝජිත ජාතික ප්‍රවාහන පර්යන්තය (Transport Hub) පිළිබඳ සංකල්පීය ප්‍රවාහන සැලැස්ම යථාර්ථයක් බවට පත් කිරීම නුදුරු අනාගතයේදී සිදු කෙරෙනු ඇත.ශ්‍රී ලංකාව ආශ්චර්යක් කරා යන ගමනේ එක් සන්ධිස්ථානයක් ලෙස කොළඹ සහ නාගරික ප්‍රදේශ සංවර්ධනය කිරීමේ වසර 25ක ප්‍රවාහන සැලැස්ම රජය විසින් ජයිකා ආයතනය සමඟ එක්ව සැලසුම් කරමින් පවතියි. මෙහි එක් සන්ධිස්ථානයක් වන දුම්රිය බස් ඒකාබද්ධ පර්යන්තය හා මොනෝ රේල් ව්‍යාපෘතිය ඉදිරියේදී ස්ථාපිත කිරීමට නියමිතය.මෙම ව්‍යාපෘතිය යටතේ මොරටුව, කැස්බෑව, හෝමාගම, බදුල්ල, ගම්පහ හා මීගමුව යන ප්‍රදේශවල සිට කොළඹට මගී ජනතාව පැමිණෙන ප්‍රධාන මාර්ග 06ක් ද මොරටුව, හෝමාගම, ගම්පහ හා මීගමුව සිට කොළඹට මගී ජනතාව පැමිණෙන දුම්රිය මාර්ග 04ක් ද සංවර්ධනය කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=f1403264</link>
    <topic/>
    <author>මහින්ද අබේසුන්දර</author>
    <content>වේලාව රාත්‍රී 10ට පමණ ඇත. මම දවස කන්තෝරුවේ ප්‍රවෘත්ති අංශයේ ප්‍රවෘත්ති වාර්තා කීපයක් බලමින් සිටියෙමි. මා ඉදිරිපිට උප කර්තෘ අංශයේ ලාල් පසුදින සවස පත්‍රයේ පිටුවල ලිපි සකස් කරමින් සිටියේය. කවුරුත් ඔහු අමතන්නේ ‘ලාල්’ කියා ය. ඔහු සිරිලාල් කොඩිකාර ය.කම්මැලිකමත්, නිදිමතත් යන්නට මම ලාල් ළඟට ගියෙමි. අසල පුටුවේ වාඩි වුණෙමි.“කොහොමද මස්සිනා” ඔහු මට කතා කළේය.“මොනවද ලාල් කවි තෝරනවා වගෙයි” මම ඇසුවෙමි.“ඔයත් කවි කාර­‍ෙයක් නේ! හොඳයි මං මළොත් ඔයා මං ගැනත් කවි පෙළක් ලියනව නේ. හොඳයි ඔයා ලියන කවි ටිකෙන් එක කවියක් කියන්නකෝ.”ලාල් පෑන පසෙකින් තැබුවේය. සුදු ජාතික ඇඳුමේ අත්දෙක උඩට ඇකිලුවේය. කට රවුම් කළේය.“කවි නේද! උඹ ගැන ලියන කවියක එක පදයක් කියන්නම්. අහගනින්”“දුරුවිය අහෝ ලොව පැවතුන ගන අඳුර”කවිපදය අසාගෙන මා එතැනින් පිටවූයේ සිනාසෙමිනි.ලාල් රසිකයෙකි. වැඩ කරන විට වැඩ කරන්නේ කලබල නැතිව ය. රාත්‍රී වැඩ දවසට ඔහු රාත්‍රී දොළහ එක වනතුරු වැඩය. උදේ පාන්දරින්ම ගෙදර යන ඔහු නාගෙන රුවුල බාගෙන, දවල් 12ට පමණ යළි කාර්යාලයට එන්නේ කිරි කොකා වගේය.ලොක්කා එහා කෙ‍ළවරේ කොටුව ඇතුළේ වාඩිවී පත්තරයක් බලමින් සිටී. ලොක්කා කන්තෝරුවට ඇහෙන්න “ලාල්” කී විට ලාල් ලොක්කා ළඟට යනවා නොවේ. දුවනවාය. එදා පත්තරේ තුන් වන පිටුවේ තීරු හතරක ප්‍රවෘත්තියක් පළවිය. එහි හෙඩිම හෙවත් මාතෘකාව වූයේ “එක එක වෘත්තීයට එක එක සමිතියක්” යන්නය. අප කවුරුත් හෙඩිම ඒ විදියට කියෙව්වත් ලොක්කා එහි අමුත්තක් දුටුවේය.“ලාල් මේවා රාජකීය ඒවද?” ලොක්කා ලාල්ගෙන් ප්‍රශ්න කළේය. ලාල්ගේ අත වේවලන්නට වූයේ හෙඩිම ඉතා ඕනෑකමින් කියැවූ විටය. කන්තෝරුවේ මුද්‍රණ අංශයට අලුතින් “ලඩ්ලෝ” අකුරු ආවේය. වයසක බාස් උන්නැහේ කෙනෙක් මැෂිමේ වැඩ කළේය. “එක එක වෘත්තියට එක එක සමිතියක්” යන්නෙහි ‘එ’ යන්න වෙනුවට මුද්‍රණය වී තිබුණේ මහප්‍රාණ “ප” යන්න ය. කුණුහරුප හෙඩිම නිසා වයසක බාස්ට ගෙදර යන්නට සිදු විය.එදා දවස කන්තෝරුවේ පාලකයන් වමට එරෙහිව පෙළ ගැසුණ නිසා අපට කිසියම් තීන්දුවකට එළැඹෙන්නට සිදුවිය. සමසමාජ පක්ෂයට දවස අයිතිකාරයන් විරුද්ධ වූයේ පාසල් පොත් මුද්‍රණය ගුණසේන සමාගමෙන් ගිලිහී ගිය නිසාය. ආචාර්ය ඇන්.ඇම්. පෙරේරා පාසල් පොත් මුද්‍රණය රජයේ මුද්‍රණාලයට භාර දුන්නේය. පොඩි එවුන්ට ඉතා අඩු මිලට පොත් දෙන්නට හැකි වූයේ එවිටය.මේ තත්ත්වය යටතේ සමසමාජ පක්ෂයට, ශ්‍රී ලංකාවේ කොමියුනිස්ට් පක්ෂයට හා 1964 සමඟි පෙරමුණ රජයට දවස පත්‍රය එරෙහි වූ නිසා එදා දවස කන්තෝරුවේ සේවය කළ මාධ්‍යවේදීන් දහහතරක් එළියට බැස්සා හ. සිරිලාල් කොඩිකාර ‘ඇත්ත’ පත්‍රයේ උපකර්තෘ කෙනෙක් විය. මම “ජනදින”ට ගියෙමි. ඊට කලින් ඇත්ත පත්‍රයේ ද මාස හයක් විතර වැඩ කළෙමි.උපකර්තෘ සිරිලාල් කොඩිකාර ජනදාස පීරිස්ගේ නම සහිත ලිපියක් මුද්‍රණ අංශයට යැවීය. අකුරු අමුණන බාස් උන්නැහේ අකුරු අමුණන පිත්තල තහඩුවද අතැතිව ලාල් හමුවට ආවේය.“අන්න මහත්තයා අර නමක් වැරැදියට ලියලා තිබුණා. මං ඒක හරියට හැදුවා” බාස් කීවේය.“මොකක්ද වැරැදි නම?”ලාල් ඇසීය. අර ජිනදාස පීරිස් කියන නම ලියැවිලා තිබුණේ ජනදාස පීරිස් කියලා” බාස් කීය. “අන්න බලන්න ඉතින් බාස් උන්නැහේ හිටපු නිසා ඒක හරියට හැදුවා. හරි හරි බොහොම ස්තූතියි.” ලාල් කීවේය. ලාල් ඒ නම බාස්ට හොරා ජනදාස පීරිස් කියා යළි නිවැරදි කළේය.ලාල් ඇසුරු කරන පිටස්තරයෝද ලාල් වගේම රසිකයෝ වූහ. ඇත්ත කන්තෝරුව ඉදිරිපිට පාර අයිනේ ටේලර් සාප්පුවක් විය. ලාල් එතැනට නිතර නිතර ගොස් ටේලර් සමඟ විහිළු තහළු කරමින් පැයක් දෙකක් කල් ගෙවන්නට පුරුදුව සිටියේය. එක දවසක් මම ටේලර් සාප්පුවට ගොඩවීමි.“හා කොහොමද? වාඩි වෙන්නකෝ!” එසේ කී ටේලර් “කෝ අර වාහේ” කියා ඇසුවේය.වාහේ කීවේ ලාල්ට ය.‘මට ඔය මිනිහා පේන්න බෑ. අද තාම ආවේ නෑ” ටේලර් සිනාසෙමින් කීවේය. එසේ කියන කොටම ලාල් ආවේය.“අයියෝ මහත්තයා මංදැන් මතක් කළා විතරයි. මහත්තයා දකින්න නැතුව හරි පාළුවෙන් හිටියේ. දෙතුන් පළකින් ඉඳගන්න කෝ” ටේලර් කියද්දී මට සිනා ගියේය.“ලාල් සුන්දර පත්තරකාරයෙකි. ඔහු ඇසුරු කරන්නට ලැබීම පෙර වාසනාවකි. අනූ විය පසුකරන ලාල්ට දීර්ඝායු ලැබේවා! .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=f1403265</link>
    <topic/>
    <author>සංවාදය - කාංචනා අමිලානි සේයාරුව - සිරිපාල හල්වල</author>
    <content>* ‘මරියා සිලොනිකා වස්තුව’ කියන නමේ තේරුම මොකක්ද ?මේ නවකතාවේ ප්‍රධාන චරිතය වුණ කරුණාපාල, මරියා මග්ඩලේනා කියන නාට්‍යය පරිවර්තනය කරනවා. ඒක ජර්මන් නාට්‍යයක්. හෙබෙල් මේ නාට්‍යය කරලා තියෙන්නේ 1800 ගණන්වල. ඒක ඒ තරම්ම පරණ නාට්‍යයක්. ඒ කාලෙ ජර්මනිය ඒ තරම්ම ඔද්දල් වෙලා ගිය රටක්. රටක් ඔද්දල් වුණාම තියෙන මූලික ගුණය තමයි හැමදාම රටෙන් යමක් ලබාගන්න පුළුවන් වෙන්නෙ නින්දිත වෙච්ච මිනිස්සුන්ට විතරයි. රටක් ඔද්දල් වුණාම හැටි එහෙම තමයි. හෙබෙල්, මරිය මග්දලේනා නාට්‍යයේ ඒක හොඳට පෙන්නනවා.හෙබෙල් මරියා මග්දලේනා කියලා නාට්‍යයට නම දැම්මට ඒකෙ මරියා කියලා චරිතයක් කොහේවත් නෑ. මරියා කියලා නම දාන්න හේතුව තමයි නව තෙස්තමේන්තුව. ඒකෙ ඉන්නවා මරියා කියලා චරිතයක්.මරියාගේ ඊළඟ ගුණය තමයි මරියා විටෙක වෛශ්‍යාවක්. විටෙක යේසුස්ගේ බිරිඳ හැටියටත් පිළිගන්නවා. යේසුස් වහන්සේ ඇණ ගහන වෙලාවෙත් මරියා ඉන්නවා,නැවත නැගිටින කොටත් ඉන්නවා. ඒ වගේම ගුප්ත බවකුත් තියෙනවා මේ චරිතයේ. ඒ වගේම එඩිතරබවකුත් තියෙනවා.ඒ එක පැත්තකින්. අනෙක් පැත්තෙන් මරියා කියනවා බිලවුඩ් කියන අර්ථයට පාවිච්චි කරනවා. සමහර භාෂාවලින් මරියා කියන නම පිරිමින්ටත් යොදනවා. එතකොට අපට පුළුවන් කරුණාපාලටත් මරියා කියන නම දාගන්න.නමුත් මරියා මග්දලේනා කියන්නෙ මැඩ්ගලේනයෙන් ආපු මරියා කියනවටයි. පුරාවිද්‍යාවේදී ලංකාවෙන් ලබාගත් සෙල්ලිපිවලට කියනවා සෙලොනිකා කියලා. ජීව විද්‍යාවේදී සෙලොනිකා කියලා දානවා ලංකාවට උරුම වෙච්ච කියන බව පෙන්වන්න. ගහකොළවලට සෙලොනිකා කියලා නම් කරනවා අග්ගිස්සට. පොතෙත් සෙලොනිකා කියලා තමයි හරි නම් එන්න ඕනේ. නමුත් කටට හුරු වෙන්න තමයි සිලොනිකා කියලා යෙදුවේ.* වාමාංශික දේශපාලනයේ පෙත්තක්ද ඔබ මේ පෙන්නන්න උත්සාහ කරන්නේ?මුලු ලෝකයේම දක්ෂිණාංශික මිනිස්සු නරක නෑ, හොඳ මිනිස්සුත් ඉන්නවා. අපි තව විදිහකට ගත්තොත් සියලු බෞද්ධයෝ හොඳ නෑනේ. සියලු අබෞද්ධයොත් නරක නෑනේ. වාමාංශික චරිත විතරක් නෙවෙයි, දක්ෂිණාංශික චරිතත් තියෙනවා ලෝකයට සේවය කරපු. නමුත් අපි පොදුවේ බලපුවාම වමට බර වෙච්ච මිනිස්සු ළඟ තියෙනවා මානව හිතවාදී ගතියක්. මේ කරුණාපාල කියන මනුස්සයත් මානව හිතවාදී කෙනෙක්. ජවිපෙන් මිදිලා ආපු වාමංශිකයෙක්. එයා ජවිපෙන් මිදුණට එයා මාක්ස්වාදයෙන් මිදෙන්නෑ. ඒ නිසා මාක්ස්වාදයේ තියෙන මානව ගුණ එයාගෙ අර‍ටුවෙ තියෙනවා. ඒකයි උත්තරය.* ඉතාමත් ප්‍රබෝධමත් ආරකින් පටන් ගන්න ‘මරියා සිලොනිකා වස්තුව’ කරුණාපාලගේ දේශපාලන දර්ශනය හුවා දක්වන්න ගිහින් යම් දේශනා ශෛලියක ඡේද ගණනාවකින් කියැවීමේ වේගය බාල කරනවා කියලා මං චෝදනා කළොත්?ඒක හරි වැදගත් දෙයක්. මොකද ඒක එහෙම තමයි. දැන් පොතක් සීයට සීයක්ම රීඩබල් නම් හොඳයි තමයි. නමුත් ලෝකයේ එහෙම සියයට සියයක්ම කියවන්න බැරි වුණ පොත් තියෙනවා . මිනිස්සු බාගෙට කියවලා අයින් කරපු පොතුත් තියෙනවා. උදාහරණයක් කියන්නම්කො. දැන් මංම පරිවර්තනය කරපු නවකතාවක් තියෙනවා බිලවුඩ් කියලා. බිලවුඩ් ලේසියෙන් කියවන්නෑ කවුරුවත්. ඒක මුල් පි‍ටු 10-15ක් කියවලා අයින් කරන පොතක්. ඒ තරමට නීරස ගතියක් ඒකෙ තියෙනවා. හරිම ව්‍යාකූලයි. උම්බර්තෝ ඉකෝ ගෙ ‘ද නේම් ඔෆ් ද රෝස්’ කියන පොතත් ඒ වගේ. ඒක සිංහලට පරිවර්තනය වෙලා තියෙනවා. ඒකෙ දිගින් දිගටම දෙබස් හරහා පල්ලියෙ නිකාය බෙදීම ගැන කියනවා. ඉතිං නීරසයි තමයි.දැන් ලෝකෙ හොඳම පොත් ගත්තහම සමහර පොත් තියෙනවා බාගෙට කියවලා අයින් කරපු පොත්. උදාහරණයක් හැටියට ‘යුලිසස්’ ගැන කියන්න පුළුවන්. ලෝකයේ අද වෙනකොට ශාස්ත්‍රීය ගණනයේ හොඳම පොත කියලා ගණන් ගන්නවා. මම සාමාන්‍යයෙන් හොඳ සංයමයෙන් පොත් කියවන්න පුරුදු වෙච්ච කෙනෙක්. මටත් මාස හතරක්,පහක් ගියා පොත කියවලා ඉවර කරන්න. කියවන්න හිතෙන්නෙ නෑ. එක,එක ආකෘති ගොඩයි. නාට්‍යමය ආකෘති තියෙනවා,කාව්‍යමය ස්වරූපයකුත් තියෙනවා,ඉතාම හොඳට පැහැදිලිව ගලාගෙන යන ගතියකුත් තියෙනවා. සමහර පොත් තියෙනවා කියවන්න ටිකක් අසීරුයි,ඒත් කියවා ගත්තහම කසායක් බිව්වා වගේ තමයි.‘බිලවුඩ්’ පොතත් ඒ වගේ තමයි. හැබැයි මම කියන්නෑ මගෙ පොත හොඳ පොතක් කියලා. ඔයා කරපු චෝදනාව සමහර කෙනෙකුට හොඳ වෙන්නත් පුළුවන්,තවත් කෙනෙකුට නරක වෙන්නත් පුළුවන්. විටෙක කර්තෘ මැදිහත් වෙලා වගේ පේන්න පුළුවන්. විටෙක කියන්න පුළුවන් මොකක් හරි දේශපාලන මතයක් මේ පොත අස්සෙ ගහන්න හදනවා කියලා. කොහොම වුණත් ඒක පාඨකයාගේ දුර්වලතාවක් නෙවෙයි. රචකයාගේ දුර්වලතාවකුත් නෙවෙයි. එහෙමත් පොත් තියෙනවා.* එතකොට ඔබ කියන්නේ පොතක් නීරස වීමෙත් යම් වාසියක් තියෙනවා කියලද?නීරස වීමේ වාසියක් කවදාවත් ලබන්න බෑ. ඒත් පොත ලියාගෙන යද්දි සමහර විට නීරස වෙන්න පුළුවන්. දැන් අපි දරුවන්ට හොඳ දේ කියනවා. ඒත් ඒවා ඒ අයට නීරස වෙන්න පුළුවන්. පළවෙනි වටයේදී ඒ අයට හිතෙන්නෙ නීරස දෙයක් හැටියට. ඒත් පස්සෙ බැලුවම ඒක එහෙම නෑ.* ඔබත් සම්මාන දඩයමේ යෙදෙන්නෙක්ද? ස්වර්ණ පුස්තකය ඉලක්ක කරගෙනද නවකතා ලියන්නේ?ඉන්දියාවෙ අරුන්දතී රෝයි ගමුකෝ. අරුන්දතී රෝයි එයාගෙ පළමු පොත ලිව්වෙ ලෝකෙම ප්‍රසිද්ධ වෙන්න හිතාගෙන නෙවෙයිනේ. එයාට බුකර් සම්මානය ලැබුණට එයා බූකර් බලාගෙන ලිව්වා නෙවෙයිනේ. මම හිතන්නේ අරුන්දතී රෝයි බූකර් බලාගෙන ලිව්වා නම් පොත ඔය වගේ හොඳ වෙන්නෑ. මොකද සම්මානෙ නිර්ණායක අනුවනේ එතකොට ලියන්නේ.දැන් එක නිර්ණායකයක් තමයි ඔය කියන මොකක් හරි සම්මාන උළෙලක් ඉලක්ක කරගෙන ලියන එක. එහෙම පරමාර්ථයක් නෑ. තව දුරටත් කියනවා නම් කොහෙත්ම සම්මාන නොලැබුණත් කමක් නෑ. මොකද මට ඕන කරන දේ වෙලා තියෙනවා. මොකද කෙටිකතා තමයි මං කැම­ැතිම මාධ්‍යය. එක්තරා දුරකට පිරිසක් අතරට ගිහින් තියෙනවා නම් ඒ ඇති. එහෙම යන්නෙ නැති එකනෙ ප්‍රශ්නේ.* නවකතාවට නව ආකෘතියක් අවශ්‍යයි කියලා හිතෙන්නේ නැද්ද? වර්තමාන ලාංකේය නවකතා කලාව එකම තැනක දෝලනය වෙමින් පවතිනවා නේද? මං අහන්නේ අපේ නවකතාකරුවන් මේ සමාජය ඇතුළේ මීට වඩා නිර්භීත නැත්තෙ ඇයි කියලා?දැන් අපිට හුරු වෙලා තියෙන්නෙ A to Z කතා. තව විදිහකින් කිව්වොත් සරල රේඛීයව දුවන කතා. මේ එකම වට්ටෝරුවෙ කතා ලියැවෙන්න හේතුව තමයි කියවන්නෙ නැතිකම. මට හිතෙන හැටියට අද වෙනකොට ලංකාවෙ ලියැවෙන නවකතා එක තලයක දුවන්න පුරුදු කරලා තියෙන්නේ. මම හුඟක් විස්වාස කරන්නේ තල කිහිපයක නවකතාවක් දිවෙන්න ඕනා කියලයි. මොකද හේතුව තල කිහිපයක දිවෙව්වොත් පාඨකයාට එපා වෙන්නෙ නෑ. කියවන්නාට එතකොට තේරෙනවා මේක අස්සෙ කතන්දර කිහිපයක් දුවනවා කියලා. මෝස්තරයක් වගේ, රටාවක් වියනවා වගේ.නමුත් ඕක හඳුන්වාදීමක් ලංකාවට වෙලා නෑ කියලයි මට නම් හිතෙන්නේ. ලංකාවෙ මාර්ටින් වික්‍රමසිංහ මහත්තයා නවකතා ලියන කාලෙ වෙනකොටත් නැත්නම් ඩබ්ලිව්.ඒ.සිල්වා මහත්තයා නවකතා ලියන කාලෙ වෙනකොටත් ලෝකයේ නවකතා ගොඩක් දුර ගිහිල්ලයි තිබ්බේ. ඒ කාලෙ වෙනකොට මාර්ටින් වික්‍රමසිංහ,ඩබ්ලිව්.ඒ. සිල්වා මහත්තයට හිතෙන්න ඇත්තේ ලෝකයේ දුවන විදිහට නවකතා ලිව්වොත් පාඨකයෝ පිළිගන්නෙ නැති වෙයි කියලයි.අලුත් වුණාම පාඨකයෝ ප්‍රතික්ෂේප කරයි කියන ගැටලුව තියෙන්න ඇති කියලා මං හිතනවා. මාර්ටින් වික්‍රමසිංහ මහත්තයා කියන්නේ බොහෝ ඇසූ පිරූ තැන් ඇති මනුස්සයෙක්නේ. එයා ගොඩක් පොත්පත් කියවපු කෙනෙක්. ඒත් එයා වුණත් හිතන්න ඇති එක පාරට අලුත් වෙන එකෙන් හානියක් වෙයි කියලා.හැබැයි වෙන අතකින් ගත්තොත් ‘ජොයිස්'ගේ පොත්වල ආකෘතික හරඹ තියෙනවා. වචන හරඹ තියෙනවා. නමුත් ලංකාවට ඒවා එන්නේ හරි හෙමින්. ඒත් එන්නෙම නෑ කියලා කියන්න බෑ. ඉතාම හෙමිහිටයි මේවා එහෙන් මෙහෙට මාරු වෙන්නේ.* දැන් සාහිත්‍ය අන්තර්ජාලයට විතැන් වෙලා තියෙනවා. බ්ලොග් ලිවීම මේ අතර විශේෂයි. එහෙම බැලුවම පාඨකයන් ලේඛකයන්ට වඩා ඉදිරියෙන් ඉන්නෙ කියලා කියන්නත් පුළුවන්. මේ වාතාවරණය ඇතුළේ පාඨකයන් ජය ගන්න මීට වඩා දෙයක් කරන්න ඕනා නේද?ලේඛකයන්ට වඩා පාඨකයෝ ඉස්සරහින් ඉන්නේ. ඒකනේ කියවන්නෝ ස්වතන්ත්‍ර පොත් මිලදී ගන්නෙ නැත්තේ. ඒ අය පරිවර්තන පස්සෙම යන්නේ ඒකනේ. පරිවර්තන මිලදී ගන්න පාඨකයෝ කැමැතියි. කියවන අය කැමැති නෑ එකම විදිහෙ,එකම ආකෘතියේ පොත් ආයෙ ආයෙ කියවන්න. අපට අලුත් දෙයක් නෑ මේවගේ කියලා ඒ අයට හිතෙනවා ඇති. අපි ඉස්සරහට යාවි. හැබැයි හෙමිහිට. මොකද ලංකාවෙ හැමදේම වෙන්නෙ හෙමිහිටනේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>26</day>
    </date>
    <link>http://www.dinamina.lk/2014/03/26/_art.asp?fn=f1403266</link>
    <topic>අඩසියවසක ග්‍රාමීය බැංකුව</topic>
    <author>සරත් ඒකනායක මධ්‍යම පළාත් ප්‍රධාන අමාත්‍ය සහ සමුපකාර අමාත්‍ය</author>
    <content>සමුපකාර ක්‍රමයේ භාවිතය, මිනිස් ශිෂ්ටාචාරයේ ආරම්භක යුගයෙන් ඈතට විහිදී ගියද, නූතන සමුපකාර ව්‍යාපාරයේ ආරම්භය ලෙස සලකනු ලබන්නේ රොබට් ඕවන් විසින් 1844 වර්ෂයේදී එංගලන්තයේ රොව්ඩේල්හිදී අරඹන ලද “රොව්ඩේලා පුරෝගාමීන්ගේ සමුපකාර සමිතිය’යි. එවකට පැවැති කාර්මික විප්ලවයේ ආදීනව නිසා, පීඩාවට පත්වූ කම්කරුවන්ගේ ආර්ථික අවශ්‍යතා සහ දරිද්‍රතාවයට පිළියමක් ලෙස සමුපකාර ක්‍රමය ආරම්භ විය.මෙරට සමුපකාර ව්‍යාපාරය ආරම්භවන්නේ කන්ද උඩරට තෙල්දෙනියේ ‘දුම්බර සමුපකාර ණය දෙන සමිතිය’ ආරම්භ වීමත් සමඟය. එකී සංසිද්ධියට වසර එකසිය දහයක් ගතවී ඇත. සමුපකාර ව්‍යාපාරයට රාජ්‍ය මැදිහත්වීමක් සිදුවන්නේ 19 වන ශතවර්ෂයේ සමුපකාර ආඥාපනත සම්මතවීමත් සමඟය. එමගින් එයට නීතිමය පිළිගැනීමක් ලැබිණි. එපමණක් නොව 1914 දී ආණ්ඩුකාර රොබට් චාමස්ගේ ප්‍රධානත්වයෙන් මහනුවර රජගෙදරදී සමුපකාර සම්මේලනයක් පවත්වා ඇත.සමුපකාර ව්‍යාපාරයේ පුරෝගාමින්සාකච්ඡාවට බඳුන් වන ප්‍රථම ග්‍රාමීය බැංකුවේ ආරම්භය හා එහි පුරෝගාමින් පිළිබඳ ආවර්ජනය කිරීම ඔවුනට කරන කෘතගුණ සැලකීමක් වනු ඇත. මහජන බැංකුවේ ප්‍රථම සභාපතිවරයාවූත්, මෙරට සමුපකාර ව්‍යාපාරයේ පුරෝගාමියකුවූත් වින්සන්ට් සුභසිංහ මහතා, ඉන්දියාවේ කළ සංචාරයකදී ඉන්දියාවේ මදුරෙයි ප්‍රදේශයේ සමුපකාර මධ්‍යම බැංකු ක්‍රමය හා සමුපකාර ණය දෙන සමිති පිළිබඳ අත්දැකීමක් ලැබූ බවත්, එම අත්දැකීම් පදනම් කොටගත් අදහසක් එවකට ආහාර හා සමුපකාර ඇමැතිව සිටි ටී. බී. ඉලංගරත්න මහතා වෙත ඉදිරිපත් කළ බවත් එහි ප්‍රතිඵලයක් ලෙස සමුපකාර බැංකු ක්‍රමය ආරම්භ වූ බවත් සඳහන් ය.සමුපකාර බැංකු ක්‍රමය එවකට ගම්බද ගොවීන්ගේ මුදල් දුෂ්කරතා සමනය කිරීමේ අදහසින් ආරම්භ කළ අතර, කෘෂිකාර්මික නිෂ්පාදනය සඳහා පමණක් නොව, ඒවා වෙළෙඳපොළ දක්වා ප්‍රවාහනයට, කල්තබා ගැනීමට, ණය පහසුකම් සැපැයූ බව පෙනේ.මා මුලින් සඳහන් කළ ආකාරයට පළමුවන ග්‍රාමීය බැංකුව 1964 මාර්තු 26 දින මැණික්හින්නේදී ටී. බී. ඉලංගරත්න, අමාත්‍යතුමන් අතින් විවෘත කෙරිණ. පළාතේ මන්ත්‍රී තැන්පත් යූ. පී. වයි. ජිනදාස මහතා සමුපකාරිකයකු වූ බැවින් ඔහුගේ නොමද සහාය ලැබිණ. දෙවන බැංකුව එම අවුරුද්දේම අප්‍රේල් මස 19 දින ඉලංගරත්න මහතාගේ ඡන්ද කොට්ඨාසය වූ ‍හේවාහැට, හේනවිස්සේදී ද තුන්වන බැංකුව එම අවුරුද්දේම මැයි 7 දින නාත්තන්ඩියේ දී විවෘත කෙරිණ.එක්දහස් නවසිය අසූවේදී වින්සන් සුභසිංහ මහතා පුවත්පතකට ප්‍රකාශ කරන ලද්දේ “තෙමසක් යන්නට පෙර මෙසේ බැංකු තුනම විවෘත කරන්නට හැකිවීම ගැන, එම අදහස ක්‍රියාත්මක කළ කෙනෙකු ලෙස මම මහත්සේ සතුටු වෙමි. එමෙන්ම එදා සුළු වශයෙන්ඇරැඹූ ව්‍යාපාරය අද ලක්දිව සිව්දෙස පැතිරෙමින් තව හාරසීයක් දක්වා වැඩිවී තිබෙන අතර, තව තවත් ඒවා ආරම්භ කිරීමට සූදානම් වීම ගැනද අතිශයින් සතුටු වෙමි” යනුවෙනි. එදා මැණික්හින්නෙන් ආරම්භ කළ සමුපකාර බැංකු ක්‍රමය, ශීඝ්‍ර දියුණුවක් ලබා ඇත. දිවයින පුරා ග්‍රාමීය බැංකු 2004ක් හා අනුබද්ධිත මූල්‍ය සමුපකාර ආයතන 5444කි.ග්‍රාමීය බැංකුවලින් පමණක් රැස්කළ තැන්පත් ප්‍රමාණය රුපියල් මිලියන 29319කි. සාමාජික නොවන තැන්පත් මිලියන 84700කි. සාමාජිකයන්ට ලබාදී ඇති ණය ප්‍රමාණය මිලියන 20,243කි. මැණික්හින්න ග්‍රාමීය බැංකුවේ පමණක් 2013 වර්ෂය වන විට තැන්පත් රු: මිලියන 767කි. දී ඇති ණය මිලියන 709කි. 2013 වර්ෂය වනවිට බැංකුවේ ශුද්ධ ලාභය මිලියන 277කි. ග්‍රාමීය මහජන බැංකුව ප්‍රදේශයේ ජනතාව වෙනුවෙන් උපකාර කිරීම සඳහා සුබසාධන ව්‍යාපාරයක් ද පවත්වාගෙන යනු ලබයි.රාජ්‍ය අනුග්‍රහයසමුපකාර ව්‍යාපාරයට රාජ්‍ය අනුග්‍රහය ලැබූ සෑම අවධියකම, එම ව්‍යාපාරය සංවර්ධනය විය. වර්තමාන රජයේ එක් සංවර්ධන ප්‍රවේශයක් ලෙස සමුපකාරය පිළිගෙන ඇත. වර්තමාන රජය මේ වනවිට මිලියන 2000කට වැඩි රාජ්‍ය මූල්‍ය ප්‍රතිපාදන ව්‍යාපාරය වෙත ලබාදී ඇත.සමුපකාර බැංකු ක්‍රමය වඩා ඵලදායී ව්‍යාපාරයක් ලෙස පවත්වාගෙන යාම සඳහා මධ්‍යම රජයේ අනුග්‍රහය ඇතිව “ග්‍රාමීය බැංකු නියාමන ඒකකයක්” මේ වනවිටත් ක්‍රියාත්මක වේ.සමුපකාර ව්‍යාපාරයේ පුරෝගාමින් විසින් ගොඩනගන ලද මෙම ජනතා ව්‍යාපාරය සාර්ථක ලෙස මෙහෙයවීම, වත්මන් සමුපකාර ව්‍යාපාරයේ නායකයන්ගේ අත්හල නොහැකි සමාජ වගකීමක් බව පෙන්වා දෙමින් මෙම ඓතිහාසික අවස්ථාවේදී සාර්ථක සමාජ මෙහෙවරක් සඳහා සියලුම සමුපකාර ප්‍රජාව වෙත ශුභාසිංසන පිරිනැමීමට මධ්‍යම පළාත් සමුපකාර අමාත්‍යවරයා ලෙස මෙය අවස්ථාවක් කරගනිමි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n1403271</link>
    <topic>ශ්‍රී ලංකාව යළි යටත් විජිතයක් කිරීමටජනතාව සූදානම් නැහැ</topic>
    <author>ධනුෂ්ක ගොඩකුඹුර අකුරැස්ස සහ දෙබරවැව සිට</author>
    <content>එදා ඉංග්‍රීසි ජාතිකයන්ට අප රට යටත් කර ගන්නට හැකි වුණේ අපේම අය කළ පාවාදීම් නිසා බව පෙන්වා දුන් ජනාධිපතිවරයා දේශපාලනයට වඩා වෛරය, ක්‍රෝධය සිතේ තබා ගෙන සිටින ඇතැමුන් අදත් ඒ වෙනුවෙන් පාවිච්චි කරමින් තිබෙන බවත් ශ්‍රී ලංකාව යළිත් යටත් විජිතයක් කිරීමට ඉඩ තැබීමට මේ රටේ ජනතාව සූදානම් නොමැති බවට පණිවිඩය මාර්තු 29 වැනිදා ලබන ඵෙතිහාසික ජයග්‍රහණයත් සමඟින් ලෝකයටම ප්‍රකාශ කළ යුතු බව ජනාධිපති මහින්ද රාජපක්ෂ මහතා පැවසීය.ජිනීවාවල පැවැත්වෙන ඡන්දයෙන් අප පැරැදුණත් 29 වැනිදා මැතිවරණය ජයග්‍රහණය කළ යුතුම බව පැවසූ ජනාධිපතිවරයා ඒ ලබන ජයග්‍රහණය මේ මාතෘ භූමියේත් ජනතාවගේත් විජයග්‍රහණයක් බව අවධාරණය කළේය. රටවල් 48ම අපට විරුද්ධව ජිනීවාවල ඡන්දය ප්‍රකාශ කළත් විදේශිකයන්ට මේ මාතෘ භූමිය යටත් කර ගන්නට ඉඩ නොතබන බව අවධාරණය කළ ජනාධිපතිවරයා දිනුවත් පැරැදුණත් අප වරදක් කර නොමැති බැවින් කිසිදු ප්‍රශ්නයක් නොමැති බව පැවසීය.ජනාධිපති මහින්ද රාජපක්ෂ මහතා මෙම අදහස් පළ කළේ එක්සත් ජනතා නිදහස් සන්ධානයේ විජයග්‍රාහී ජන රැලි අකුරැස්ස සහ ෙදබරවැව නගරවලදී ඊයේ (26) සහ පෙෙර්දා (25) එක්වෙමිනි.බස්නාහිර පළාත් සභා මැතිවරණයේ ජයග්‍රහණය වෙනුවෙන් එක්සත් ජනතා නිදහස් සන්ධානය සතුටයි නිදහසයි දිනවමු තේමාව ඔස්සේ මැතිවරණය පැවැත්වෙන දිස්ත්‍රික්ක හයේ මෙම විජයග්‍රාහී ජන රැලි මාලාව සංවිධාන කර තිබේ.පිටරට මුදල්වල මේ රට පාවා දීමට ඉඩ තැබීමට පුළුවන්කමක් නොමැති බවත් අපි ඉපැදුණු, හැදෙන වැඩෙන මාතෘ භූමිය රැක ගැනීම සියලු දෙනාගේම යුතුකම හා වගකීම බවත් ජනාධිපතිවරයා අවධාරණය කළේය.ශ්‍රී මහා බෝධිය අසළ ඝාතන කරන විට, මුස්ලිම් ජනතාව යාපනයෙන් එළවා දමන විට ආගමික සංහිඳියාව පිළිබඳ කථා කරන්නට කිසිවෙක් නොසිටි බව පැවසූ ජනාධිපතිවරයා රටට සාමය උදා කර සංවර්ධනය කරමින් ඉදිරියට යන විට ආණ්ඩුව පෙරළා දමන්නට උත්සාහ කරන බව පැවසීය. අකුරැස්ස රැළියේදී මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ඇමැතිවරුන් වන ජ්‍යෙෂ්ඨ ඇමැති ඩිව් ගුණසේකර, ඩලස් අලහප්පෙරුම, නිමල් සිරිපාල ද සිල්වා, සුසිල් ප්‍රේමජයන්ත, මහින්ද යාපා අබේවර්ධන, ලක්ෂ්මන් යාපා අබේවර්ධන, ඩිලාන් පෙරේරා, චන්ද්‍රසිරි ගජධීර, මහින්දානන්දු අලුත්ගමගේ, නියෝජ්‍ය ඇමැතිවරුන් වන ප්‍රේමලාල් ජයසේකර, හේමාල් ගුණසේකර, සනත් ජයසූරිය, පාර්ලිමේන්තු මන්ත්‍රී ශාන්ත බණ්ඩාර මහත්වරුන් ඇතුළු පිරිසක් ද මේ අවස්ථාවට එක් වූ අතර ෙදබරවැව රැළිෙය්දී ඇමැතිවරුන් වන මහාචාර්ය ජී. එල්. පීරිස්, මහින්ද අමරවීර, ජොන්ස්ටන් ප්‍රනාන්දු, මර්වින් සිල්වා, පවිත්‍රා වන්නිආරච්චි, සුමේධා. ජී. ජයසේන, නියෝජ්‍ය ඇමැති නිරූපමා රාජපක්ෂ, පාර්ලිමේන්තු මන්ත්‍රීවරුන් වන නාමල් රාජපක්ෂ, ශාන්ත බණ්ඩාර, රොෂාන් රණසිංහ, එරික් වීරවර්ධන මහත්ම මහත්මීහු ඇතුළු පිරිසක් ද දෙබරවැව අවසන් රැලියට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n1403272</link>
    <topic>අවුරුද්දට පෙර විශ්‍රාම පාරිතෝෂිතයරාජ්‍ය බැංකුවලින් ලබාගත හැකියි</topic>
    <author>උදුලා පීරිස්</author>
    <content>විශ්‍රාම පාරිතෝෂිතය සියලුම විශ්‍රාමිකයන්ට අලුත් අවුරුද්දට පෙර සියලු රාජ්‍ය බැංකුවලින් ලබා ගත හැකි බව මුදල් අමාත්‍යාංශ ලේකම් පී. බී. ජයසුන්දර මහතා පැවසීය.විශ්‍රාම ගිය දිනට පසු දිනම රාජ්‍ය බැංකු හරහා විශ්‍රාම වැටුප් පාරිතෝෂිතය ලබා ගැනීමට අකමැති විශ්‍රාමිකයින්ට පැරණි ක්‍රමයට එය ලබා ගැනීමට අවස්ථාව සලසාදීමට ආණ්ඩුව පියවර ගෙන තිබේ.රජයේ විශ්‍රාම වැටුප් පාරිතෝෂිතය බැංකු මඟින් ලබාදීමේ නව ක්‍රම‍ෙව්දය හා විශ්‍රාම වැටුප් සම්බන්ධව විවිධ පාර්ශ්වවලින් එල්ල වන අදහස් පිළිබඳව කරුණු පැහැදිලි කිරීම සඳහා ඊයේ (27) රජයේ ප්‍රවෘත්ති දෙපාර්තමේන්තුවේ පැවැති මාධ්‍ය හමුවේදී ජයසුන්දර මහතා මේ බව පැවැසීය. මුදල් අමාත්‍යාංශයේ ලේකම්වරයා මෙසේ ද කීය.නව ක්‍රමය අනුව රාජ්‍ය බැංකු මඟින් විශ්‍රාම පාරිතෝෂික මුදල ලබාදීම සඳහා දැනට විශ්‍රාම ගෙන ඇති විශ්‍රාමිකයින් වෙනුවෙන් කටයුතු කිරීමට විශ්‍රාම වැටුප් දෙපාර්තමේන්තු‍ව කටයුතු කරනවා. මෙතැන් සිට විශ්‍රාම ලබන්නන් සඳහා විශ්‍රාම ලැබීමට පෙර අදාළ බැංකු සමඟ නියමිත ගිණුම් විවෘත කැර තමන්ට හිමි පාරිතෝෂික මුදල පසු දිනට ලබාගැනීමේ හැකියාව සලසා තිබෙනවා.විශ්‍රාම වැටුප් පාරිතෝෂිකය යනු විශ්‍රාමිකයන්ගේ මාසික වැටුප මෙන් විසි හතර ගුණයක් බැවින් මේසා විශාල මුදලක් කඩිනමින් ලබාගැනීම නිසා සිදුවන ආර්ථික වාසි ද ඒමහතා මෙහි දී පැහැදිලි කළේ ය. නව ක්‍රමය මඟින් මේ පාරිතෝෂිකය අයකර ගැනීමේ දී විශ්‍රාමිකයාගෙන් කිසිදු පොලියක් අය නොකෙරෙන අතර පැරණි ක්‍රමයට අනුව වසර 10 කින් ගෙවන පරිදි පාරිතෝෂිකය ලබාගත හොත් විශ්‍රාමිකයාගෙන් 60%ක පොලියක් හා රජයෙන් 40%ක ‍ෙපාලියක් අය කරනවා. නව ක්‍රමය මඟින් විශ්‍රාම වැටුප් පාරිතෝෂිකය අවුරුදු 18 ගෙවීමේ ක්‍රමයට ලබාගත‍ෙහාත් සම්පූර්ණ පොලී මුදල රජයෙන් බැංකුවට ගෙවනවා.ලංකා බැංකුව, මහජන බැංකුව හා ජාතික ඉතිරිකිරීමේ බැංකුව මේ නව විශ්‍රාම වැටුප් පාරිතෝෂිකය ගෙවීමේ ක්‍රමයට එකඟත්වය පළකැර තිබෙනවා. බැංකුව අදාළ පාරිතෝෂිකය සැපයීමේදී අදාළ බැංකුව සමඟ විශ්‍රාම වැටුප් ගිණුම ක්‍රියාත්මකවීම පමණක් අවශ්‍ය වන බවත් වෙනත් කිසිදු ඇපයක් අවශ්‍ය නොවන බවත් ඒ මහතා කීය.වර්තමානයේ පවතින විවිධ පරිපාලන දුර්වලතා හා වාර්ෂික විශ්‍රාම ලබන සංඛ්‍යාව ඉහළ යාම නිසා පාරිතෝෂික ගෙවීම ප්‍රමාද වී ඇති බවත් මේ වනවිට පොරොත්තු ලේඛනයේ 14000කට ආසන්න විශ්‍රාමිකයින් සංඛ්‍යාවක් සිටින බව මෙයට පිළියමක් ලෙස රජය විශ්‍රාම වැටුප් ගෙවීමේ නව ක්‍රමය හඳුන්වා දුන් බවත් ජයසුන්දර මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n1403273</link>
    <topic>පළාත් ඡන්දයෙන් ජනතාව ලබා දෙන සංඥාවඅමෙරිකාව ඇතුළු අනුබල දෙන රටවල් තේරුම් ගත යුතුයි</topic>
    <author>සිතාරා සේනානි සහ නුවන් කොඩිකාර</author>
    <content>බස්නාහිර සහ දකුණු පළාතේ ජනතාව ලබන 29 වැනිදා ඡන්ද පොළට යන්නේ ජිනීවා ඡන්ද ප්‍රතිඵලය ලැබීමෙන් පසුව බැවින් පළාත් සභා ඡන්ද ප්‍රතිඵලයෙන් ජනතාව ලබා දෙන දේශපාලන සංඥාව තේරුම් ගන්නැයි ශ්‍රී ලංකාවට එරෙහි යෝජනාව ඉදිරිපත් කළ අමෙරිකාව සහ ඊට අනුබල දෙන රටවලින් ඉල්ලා සිටින බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි. ඇමැතිවරයා මේ බව පැවැසුවේ එක්සත් ජනතා නිදහස් සන්ධානයේ මෙහෙයවීමෙන් ශ්‍රී ලංකා නිදහස් පක්ෂ නව ශ්‍රවණාගාරයේ ඊයේ (26) පැවැති මාධ්‍ය හමුවේදී ය.එක්සත් ජාතීන්ගේ මානව හිමිකම් කොමිසම අද වනවිට බලවත් රාජ්‍ය තමන්ට අවනත නොවන කුඩා රාජ්‍ය මෙහෙයවීමේ මෙවලමක් ලෙස පාවිච්චි කරමින් සිටින බවත් ඇමැතිවරයා පෙන්වා දුන්නේය.ශ්‍රී ලංකාවට එරෙහි යෝජනාවෙන් සිදුකැර ඇත්තේ තමන්ගේ ආකෘතියට පිටින් ගොස් ත්‍රස්තවාදය පරාජය කළ රටවලට බලවත් රටවල් අනතුරු ඇඟවීමක් යැයි ද හෙතෙම මෙහිදී වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n1403274</link>
    <topic>දුලාංජලීට හොර නෝට්ටු දුන්ඇඟලුම් හිමියාගේ නි‍ෙවසේ තවත් ව්‍යාජ නෝට්ටු</topic>
    <author>විජයානි එදිරිසිංහ</author>
    <content>දුලාංජලී ප්‍රේමදාස මහත්මියට රුපියල් ලක්ෂ 20 ක ව්‍යාජ පන්දහසේ නෝට්ටු දී තිබූ පුද්ගලයාගේ නිවෙසේ තිබී තවත් රුපියල් ලක්ෂ 20 ක ව්‍යාජ පන්දහසේ නෝට්ටු සමඟ මුද්‍රණය කිරීමට සූදානම් කර තිබූ ව්‍යාජ නෝට්ටු ද, ඒවා මුද්‍රණයට යොදාගන්නා තාක්ෂණික උපකරණ ආදිය ද ‍සොයාගෙන තිබේ. ප්‍රිශාන්ත රෝලන්ඩ් පෙරේරා (48) නමැති මෙම පුද්ගලයා බත්තරමුල්ල ප්‍රදේශයේ ඇඟලුම් කර්මාන්ත ශාලාවක් ද හිමි මහා බ්‍රිතාන්‍යයේ ව්‍යාපාර කළමනාකරණය පිළිබඳ උපාධියක් ලබා ඇති කෝටිපති ව්‍යාපාරිකයෙකි.මෙම සැකකරුව ඊයේ රහස් පොලිසිය විසින් කොළඹ ප්‍රධාන මහේස්ත්‍රාත් ගිහාන් පිලපිටිය මහතා වෙතට ඉදිරිපත් කිරීමෙන් පසු ලබන 3 වැනිදා දක්වා රක්ෂිත බන්ධනාගාර ගතකර ඇත.දුලාංජලී ප්‍රේමදාස මහත්මියගේ පවුලේ හිතවතකු වන මොහුගේ ඇඟලුම් කර්මාන්ත ව්‍යාපාරයට දුලාංජලී මහත්මිය ද මුදල් ආයෝජනය කර ඇත. එහි ලාභයේ කොටසක් වශයෙන් ඇයට ලැබිය යුතු කොටස මෙම පුද්ගලයා ගෙවා ඇත්තේ එම පන්දහසේ හොර නෝට්ටුවලින් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පැවසීය.දුලාංජලී මහත්මියට ලක්ෂ දහය බැගින් වූ මුදල් බණ්ඩල් දෙකක් ලබා දී ඇත්තේ පෙරේදා (26) උදෑසනය. ඇය එම මුදල් ගණන් නොකර කුරුඳුවත්ත ප්‍රදේශයේ පෞද්ගලික බැංකුවක තැන්පත් කර තිබේ. එහි ලක්ෂ 20 ට අමතරව තවත් පන්දහසේ කොළ තුනක් වැඩියෙන් තිබී ඇත. බැංකුවේ සේවිකාවක් ඒවා ව්‍යාජ නෝට්ටු බව දැනගෙන ඇයට ද දැනුම් දී අනතුරුව රහස් පොලිසියට දැනුම් දී තිබේ.රහස් පොලිසිය එම ස්ථානයට යාමට පෙර දුලාංජලීට මුදල් දුන් පුද්ගලයා එම බැංකුවට පැමිණ දුලාංජලී විසින් පෞද්ගලික සමාගමකින් ලබාගෙන ඇති නිවසක් වෙනුවෙන් තවත් රුපියල් ලක්ෂ 20 ක මුදල් චෙක්පතක් තැන්පත් කිරීමට කටයුතු කර තිබේ.දුලාංජලී මහත්මිය මෙහිදී මෙම සිද්ධිය සම්බන්ධව අත්අඩංගුවට නොගැනීමට හේතුව වශයෙන් පොලිස් මාධ්‍ය ප්‍රකාශකවරයා පෙන්වා දුන්නේ ඇය තුළ එම ව්‍යාජ මුදල් පිළිබඳ දැනුවත් බවක්, කූට චේතනාවක් නොතිබූ බව පෙනී යන නිසාත් නියම සැකකරු අත්අඩංගුවට ගත් නිසාත්, ඇය අත්අඩංගුවට නොගත් බවයි.මේ සම්බන්ධව දුලාංජලී ප්‍රේමදාස මහත්මියගෙන් රහස් පොලිසිය පැය 9 ක් ප්‍රශ්න කර තිබේ.දුලාංජලී මහත්මියගේ ප්‍රකාශවල ඇතුළත් තොරතුරු සම්බන්ධව මේ වන විට රහස් පොලිස් කණ්ඩායම් තුනක් පරීක්ෂණ කරගෙන යයි.මේ වන විට රට පුරා රුපියල් පන්දහසේ නෝට්ටු දෙදහසක් පමණ ද, දහසේ නෝට්ටු පන්දහසක්, දෙදහසේ නෝට්ටු පන්දහසක් පමණ ද මහජනයා අත ගැවසෙමින් පවතී. මේවා පිළිබඳ දැනගතහොත් ළඟම ඇති පොලිසියට දන්වන ලෙස පොලිසිය ඉල්ලා සිටියි.ඊට අමතරව දුලාංජලී මහත්මියට ව්‍යාජ මුදල් ලබා දුන් පුද්ගලයා විසින් මුද්‍රණය කර නිකුත් කළ දැනට රට පුරා සංසරණය වෙමින් පවතින පහත සඳහන් අංක සහිත මුදල් නෝට්ටු ගනුදෙනුකරුවන් අතට පත්වුවහොත් වහාම දැනුම් දෙන ලෙස ද ඉල්ලා සිටියි.අංක R/8-763216 අංක R/2-563286 අංක R/11-126904 අංක R/6-915796 අංක R/4-173787 අංක R/16-502107 අංක R/11-653764 අංක R/16-223695 අංක R/15-274760 අංක R/11-327321 අංක R/4-056918 අංක R/15-569025 අංක R/4-730176 අංක R/7-919782 අංක R/2-846160 අංක R/13-048119 අංක R/16-454759 අංක R/16-076694 අංක R/5-037145 අංක R/16-247362 අංක R/11-470930 අංක R/9-724345 අංක R/6-780615 අංක R/3-075518 අංක R/14-667233 අංක R/15-274760 අංක R/11-470930 අංක R/16-247362 අංක R/5-037145 අංක R/16-076694.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n1403275</link>
    <topic>මැතිවරණ රාජකාරිවලට26000ක පොලිස් කණ්ඩායමක්</topic>
    <author>විජයානි එදිරිසිංහ</author>
    <content>බස්නාහිර සහ දකුණ පළාත් සභා ඡන්දයේ ආරක්ෂක කටයුතු වෙනුවෙන් පොලිසියේ විසිහයදහසක පිරිසක් ආරක්ෂක කටයුතු සඳහා යොදවා තිබේ. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා ප්‍රකාශ කළේ හෙට (28) උදේ 9.00 ට ඔවුන් රාජකාරි කටයුතුවලට වාර්තා කළ යුතු බවයි.ඊයේ රාත්‍රී 12 න් පසු සියලුම මැතිවරණ ප්‍රචාරක කටයුතු අවසන් කළ යුතු විය.ඡන්ද මධ්‍යස්ථාන 4266 සහ ගණන් කරන ස්ථාන 14 ක ආරක්ෂාව වෙනුවෙන් පොලිසිය කටයුතු කරන අතර පොලිස් මාර්ග බාධක 156 ක්, ජංගම සේවා 900 ක් ද යොදවා තිබේ.ඡන්දයෙන් පසුවද පෙළපාලි, අනවශ්‍ය රැස්වීම්, කැරළි ගැසීම් ආදී මහජන ආරක්ෂාවට බාධා වන සෑම දෙයක්ම තහනම් බව ද පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032719</link>
    <topic>ලෝක නාට්‍ය දිනය අදයි</topic>
    <author>නිරූෂි විමලවීර</author>
    <content>ලෝක නාට්‍ය දිනය අද (27)ට යෙදී තිබේ.ලෝක නාට්‍ය දිනයේ සැමරුම් උළෙල නෙළුම් පොකුණ රඟහලේ දී අද සවස 3ට සංස්කෘතික හා කලා කටයුතු ඇමැති ටී .බී ඒකනායක මහතාගේ ප්‍රධානත්වයෙන් පැවැත්වේ.මෙහිදී නාට්‍ය හා රංග කලාව පිළිබඳ විශේෂ දේශනයක් සෞන්දර්ය විශ්වවිද්‍යාලයේ ජ්‍යෙෂ්ඨ කතිකාචාර්ය ප්‍රසන්ජිත් අබේසුරිය මහතා විසින් පැවැත්වීමට නියමිතය . 2014 රාජ්‍ය නාට්‍ය උළෙලේ දී හොඳම නාට්‍ය ලෙස තේරී පත් වූ පරාක්‍රම නිරිඇල්ල මහතාගේ හුණු වටයේ කථාව මෙහිදි ප්‍රදර්ශනය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032720</link>
    <topic>නිවාසලාභීන් 450කටහිමිකම් ප්‍රදානය අද</topic>
    <author/>
    <content>කොළඹ දිස්ත්‍රික්කයේ නිවාසලාභීන් 450 දෙනෙකු සඳහා නිවාස හිමිකම් පත්‍ර ප්‍රදානය කිරීම ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ මහතාගේ ප්‍රධානත්වයෙන් අද (27) දින ප.ව. 1.30ට මාලිගාවත්ත ප්‍රදීපා ශාලාවේ දී (විශාල ශාලාව) සිදුකෙරේ.මේ යටතේ කොළඹ නාගරික බල ප්‍රදේශයේ පදිංචි අඩු කුලී නිවාසලාභීන් 300 දෙනෙකු සඳහා බදු ගිවිසුම් පත්‍ර ප්‍රදානය කෙරෙන අතර එමගින් අඩු කුලී නිවාසවලට අදාළ හිමිකම සම්බන්ධයෙන් වූ නෛතික වටිනාකමක් මෙම නිවාසලාභීන්ට හිමිවීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n1403276</link>
    <topic>ජිනීවා නුවර පැවැත්වෙන ඡන්දයෙන් මොකක් වුවත්දිනාගත් දේශය විදේශිකයන්ට පාවා දෙන්නේ නෑ</topic>
    <author>ධනුෂ්ක ගොඩකුඹුර සහ මාකඳුරේ ධර්මසිංහ, අකුරැස්ස මධ්‍යම විශේෂ අකුරැස්ස සිට.</author>
    <content>ජිනීවා නුවර පැවැත්වෙන ඡන්දයෙන් කුමක් සිදු වුවත් මේ රට යළිත් විදේශිකයන්ට පාවා දෙන්නට ඉඩ නොතබන බව ජනාධිපති මහින්ද රාජපක්ෂ මහතා ප්‍රකාශ කළේය. අප රට සංවර්ධනය කරමින් ඉදිරියට යන විට මෙවැනි අභියෝග එල්ල වන බව පැවසූ ජනාධිපතිවරයා අප රටට බලපෑම් කරන්නට එපා කියන පණිවිඩය මේ මස 29 වැනිදා ලබන ජයග්‍රහණයෙන් ලෝකයටම ලබා දෙන බවත් පැවසීය. ජනාධිපති මහින්ද රාජපක්ෂ මහතා මෙම අදහස් පළ කළේ එක්සත් ජනතා නිදහස් සන්ධානයේ මාතර දිස්ත්‍රික් විජයග්‍රාහී ජන රැලියට මාතර, අකුරැස්ස නගරයේදී පෙරේදා (25) එක්වෙමිනි.බස්නාහිර පළාත් සභා මැතිවරණයේ ජයග්‍රහණය වෙනුවෙන් එක්සත් ජනතා නිදහස් සන්ධානය සතුටයි නිදහසයි දිනවමු තේමාව ඔස්සේ මැතිවරණය පැවැත්වෙන දිස්ත්‍රික්ක හයේ මෙම විජයග්‍රාහී ජන රැලි මාලාව සංවිධාන කර තිබේ.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය.අද මේ ජන ගංගාව දෙස බලපුවාම මෙයින්ම ජනතා මතය ලෝකයට අද ඉදිරිපත් කර තිබෙනවා. අද මම මෙතැනට එන්න පෙර දෙවිනුවර දේවාලයට ගිහින් ආශිර්වාද ලබාගත්තා. ඉන්පසු මම මගේ පරණ මිත්‍රයෙක් වුණු මහින්ද විජේසේකර මහතා බලන්න ගියා. ඒ සමගම අපි ගොඩපිටිය මුස්ලිම් පල්ලියටත් ගියා. ඒ ප්‍රහාරයෙන් පසු ඒ ස්ථානයට යන්න බැරිවුණු නිසා. අදට ඒ ප්‍රහාරය සිදුවෙලා වසර පහකට වැඩි කාලයක් ගත වෙලා. එදා විශාල පිරිසක් මිය ගියා. තුවාල ලැබුවා.එයින් මාස තුනකට පසු අපට පුළුවන් වුණා මේ රටේ හිටපු ත්‍රස්තවාදී නායක ප්‍රභාකරන් ඇතුළු සියලු ත්‍රස්තවාදීන් විනාශ කරන්න . අපි බොහොම පැහැදිලිව කියනවා අපි සටන් කළේ උතුරේ දෙමළ ජනතාවට හෝ මේ රටේම සිටින දෙමළ ජාතීන්ට විරුද්ධව නෙවෙයි. අපි ත්‍රස්තවාදයට එරෙහිවයි සටන් කළේ. අපි ඒ ත්‍රස්තවාදය විනාශ කළා . 2005 ජනාධිපතිවරණයට පෙර අපි කතා කරන කොට ජනතාව අපෙන් ඉල්ලුවේ මේ ත්‍රස්තවාදය අවසන් කරලා දෙන්න කියලා.අපි එය සිදුකරනවා කියලා ජනතාව ඉදිරියේ පොරොන්දුවක් දුන්නා. 2005 දී ඔබ මට බලය දුන්නා. අපි ත්‍රස්තවාදය අවසන් කළා. ඉන්පසු ඔබලා මට දීපු වගකීම මම භාරගත්තා. ඔබ දන්නවා ඉස්සර හිටපු නායකයින් මැතිවරණවලට හරි බයයි. ඒ අය මැතිවරණයක් එනකොට ඒවා කල්දාන්නයි හැදුවේ. සමහරු මාස ගණන්, අවුරුදු ගණන් කල් දානවා වගේම සමහරුන් මැතිවරණ සිතියම සම්පූර්ණයෙන්ම අකුලා දමපු අවස්ථාත් තිබුණා. ඒ නිසා අපට අවුරුදු 17 ක් පැරදෙන්න සිදුවුණා. අපි ඉවසාගෙන වැඩ කළා. වසර 17 ක් ගියාට පසු තමයි අපි ආපසු බලයට ආවේ.අපි ජනතාවට දුන් පොරොන්දු ඉටුකළා. අපි මැතිවරණවලට බය වුණේ නැහැ. අපි 2010 මැතිවරණය පැවැත්වූයේ තව වසර දෙකක කාලයක් ඉතිරිවෙලා තිබියදී. අපි ඉදිරියට සියලු මැතිවරණ නියමිත දිනට පවත්වනවා. 2010 දි අපි මහින්ද චින්තනය ඉදිරිපත් කරලා මේ රට සංවර්ධනය කරනවා කිව්වා. අපි බොහොම පැහැදිලි මැතිවරණ ප්‍රතිපත්ති ප්‍රකාශනයක් ඉදිරිපත් කළා. අපි එය අදියරෙන් අදියර ක්‍රියාත්මත කරනවා. අපිට අවශ්‍ය රට සංවර්ධනය කරන්න.අප ඒ සංවර්ධන වැඩපිළිවෙළ ක්‍රියාත්මක කර තිබෙනවා. එකින් එක ඉටුකරනවා. අද කොළඹට පමණක් නොවෙයි මේ ගම්වලත් හැම පැත්තකම කාපට් පාරවල් තිබෙනවා. ඒ තත්ත්වයට අපි ඇවිත් තිබෙනවා. අපි එතැනින් නතර වෙලා නැහැ. අද මහාමාර්ග, අධිවේගී මාර්ග මේ රටේ ඉදිකර තිබෙනවා. එදා ගමේ ඉඳලා කොළඹට යන්න පැය ගණනක් ගත වුණා. අද පැය එක හමාරකින් පමණ ඒ ගමන යන්න පුළුවන්. ඒ නිසා අද රට කුඩා වෙලා කියලා අපට හිතෙනවා.අද විපක්ෂ නායකතුමාත් කියනවා මම රට පොඩි කරලා කියලා. එදා පැය ගණන්වලින් ගිය ගමන අද මිනිත්තු ගණන්වලින් යනවා. අද මෙහේ ඉඳලා ගාල්ලට යන්න ගතවෙන්නේ විනාඩි 20 යි. මෙයයි වෙනස. අපි මේ ගමන් මාර්ගයේ දිගටම යනවා.අපි අලුතෙන් වරායක් හැදුවා. අද ඒ අය කියනවා හම්බන්තොට වරායට නැව් එන්නේ නැහැ කියලා. නමුත් දකුණු ආසියාවේ වැඩිපුරම වාහන ගෙන්වන හා ආපසු පටවන වරාය බවට පත්වෙලා තිබෙන්නේ හම්බන්තොට වරාය. අද හදපු ඉඩ ප්‍රමාණය පවා මදිවෙලා. ඒක තමයි වෙනස. අද මේ තත්ත්වය ඇතිවෙලා තිබෙනවා.නැව්වලට අපේ තරුණයෝ බැඳෙනවා. අලුත් ව්‍යාපාර ආරම්භ වෙනවා. මේ රට එක්කහු කරනවා අපි . මම ඉපදුනේ මාතර. හැදුණේ රුහුණේ. අපට මේ තැන් අලුත් නැහැ. අපි මෙතැනින් එහාට ගිහින් රට සංවර්ධනය කරගෙන යනකොට අපට මඩ ගසනවා. අපිව ජිනීවාවලට රැගෙන යනවා. අප ජිනීවාවලදී පැරදුණත් විදේශිකයින්ට මේ රට යටත් කරගන්න, මවුබිම පාවාදෙන්න ඉඩ තබන්නේ නැහැ. කියුබාවට විරුද්ධව 60 වතාවක් යෝජනා ගෙනැත් තිබෙනවා.තවත් රටවලටත් ගෙනැත් තිබෙනවා. හැමදාම ගෙනෙනවා. ඒවායින් සමහරු දිනනවා. සමහරු පැරදෙනවා. අපි වරදක් කර නැහැ. අද ආගමික සංහිඳියාව ගැන කතා කරනවා. අද මේ වේදිකාවෙත් ඒ සංහිඳියාව තිබෙනවා. හැම ආගමකම පූජ්‍ය පක්ෂයේ අය මෙතැන ඉන්නවා. පසුගිය කාලයේ නාගදීපයට වඳින්න යන්න පුළුවන් කමක් තිබුණේ නැහැ. ශී‍්‍ර මහා බෝධියට පහර දුන්නා. ඝාතනය කළා. අරන්තලාවේ ස්වාමීන්වහන්සේලා ඝාතනය කළා.මුස්ලිම්වරුන්ට පැය දෙකක් තුළ උතුරු පළාතෙන් පිටත් වෙන්න කිව්වා. සිංහල ජනතාව ඊට පෙර එළවා දැමුවා. ඒකයි ඇත්ත. ඒ කාලයේ කිසිවෙක් සංහිඳියාව ගැන කතා කළේ නැහැ. දැන් තමයි සංහිඳියාව මතක් වෙලා තිබෙන්නේ. ශ්‍රී මහා බෝධීන්වහන්සේට පහර දෙන කොට සංහිඳියාව ගැන කතා කළේ නැහැ. ඒ සියල්ල නතර කරලා, රට සමගි කරලා, සංවර්ධනය කර ගමනක් යනකොට අපට පහර ගහනවා. එතකොට තමයි ඒ අයට ආණ්ඩුව එළවන්න ඕනෑ.මේ රටට ආදරය කරන ජනතාවක් මේ රටේ ඉන්නේ. අප මේ රටේ ඉපදිලා, ජීවත් වෙලා, මිහිදන් කරන මේ භූමියට අපි ගෞරව කරන්න ඕනෑ. එයයි අපේ ශක්තිය. අවශ්‍යතාව. අවුරුදු එකසිය ගණනක් අපව යටත් කරගෙන හිටපු බ්‍රිතාන්‍යයට, නැත්නම් පෘතුගීසීන්ට, ලන්දේසීන්ට මේ රට අල්ලාගෙන ඉන්න බැරිවුණා. අපේ නායකයින්ගේ වරදින් එක්වරක් අපට කන්ද උඩරට රාජධානිය අහිමි වුණා. ඒ උපක්‍රමශීලිව. අදත් කරන්න හදන්නේ ඒ දේ. අපේම අය මේ රටේ දේශපාලනය කරනවාට වඩා වෛරය හා ක්‍රෝධය භාවිතා කරනවා.විදේශ මුදල්වලට, රාජ්‍ය නොවන සංවිධාන හදාගෙන මේ රටට විරුද්ධව ගතු කියන්න ඔවුන් සූදානම් වෙනවා. මේවාට යටත් වෙන්න අපට පුළුවන්කමක් නැහැ. අද අපි හැම ක්ෂේත්‍රයකින්ම රට සංවර්ධනය කරනවා. සමහරු ජීවන වියදම ගැන කතා කරනවා. වසර තිහක ත්‍රස්තවාදය අවසන් කරන්න පුළුවන් වුණේ මේ ආණ්ඩුවට නම්, රට සංවර්ධනය කරන්න හැකිවුණේ මේ ආණ්ඩුවට නම් මේ ජීවන වියදම් ප්‍රශ්න විසඳන්න හැකිත් මේ ආණ්ඩුවට පමණයි කියලා බොහොම පැහැදිලිව අපි කියනවා. ඒක වෙන අයට බැහැ.අද අලුතෙන් හැදෙන අක්කර 500 ක භූමි භාගය හදන්න ටෙන්ඩර් කැඳෙව්වේ නැහැ කියනවා. මේ දරුවන්ට භූගෝලය කරනකොට අනාගතයේදී වෙනම අලුතෙන් දූපතක් අඳින්න වෙනවා. ඒ වෙනස මේ රටේ ඇතිකරලා තියනවා. හැබැයි මහවැලිය හදනකොට එක ටෙන්ඩරයක්වත් නැහැ, රුහුණු විශ්ව විද්‍යාලය හදනකොට ටෙන්ඩර් කැඳෙව්වද. නැහැ. මමත් ලැයිස්තුව හදල තියෙන්නේ ඉදිරිපත් කරන්න මෙයාලා කොහොමද කරලා තියෙන්නේ කියලා.එදා හැව්ලොක් ටවුවේ ඉඩම් නිකං දුන්නේ. එහෙම තමයි මේ අය කළේ. කියන්න දෙයක් නැති වෙනකොට මේ විදිහට අපහාස කරන්න තමයි පුළුවන්. අනාගත පරපුර වෙනුවෙන් අපි මේ රට ගොඩනඟන්න ඕනෑ. අනාගත ලෝකය දිනන්න ඕනෑ. මේ රට ඇතුළට වෙලා ඉන්න පුළුවන්කමක් අපට නෑ දැන්. අපි ඒකෙන් එහාට ගිහිල්ලා මේ ලෝකය දිනාගන්න පුළුවන් පරපුරක් ගොඩනඟන්න ඕනෑ. ඒකට තමයි අපි අධ්‍යාපනය කෙරෙහි විශේෂ අවධානයක් යොමු කර තියෙන්නේ. අලුත් තාක්ෂණ විෂය ධාරාව හඳුන්වලා දීලා තියෙන්නෙ. ඒ සමඟම අත්වැල් බැඳ ගන්න. අද ගමේ අධ්‍යාපනය දියුණු වෙලා. අපි ඒ වෙනස ඇති කර තියෙනවා.29 වැනිදා අප ලබන ජයග‍්‍රහණයත් එක්ක මේ රටේ ජනතාව යළිත් මේ රට යටත්විජිතයක් කරන්න ඉඩ දෙන්නේ නැහැ කියන පැහැදිලි පණිවිඩය අපි ලෝකයට ලබා දෙනවා. ඒ වගේම අපට බලපෑම් කරන්න එපා කියන පණිවිඩය මේ රටේ ජනතාව එදාට මුළු ලෝකයටම කියනවා. 29 වැනිදා අප ලබන ජයග්‍රහණය මේ රටේ ජනතාවගේ දිනුමයි. මාතෘ භූමියේ දිනුමයි කියන එක මම නැවත මතක් කරනවා.එක්සත් ජනතා නිදහස් සන්ධානයේ මහලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා - ජනාධිපතිතුමාගේ නායකත්වයෙන් අපි 2005දී ජනතාවට දුන් පොරොන්දුව අනුව යුද්ධය නිමා කර රටට සාමය ගෙනාවා. අවසන් වතාවට පැවැති මධ්‍යම හා වයඹ පළාත් සභා මැතිවරණයෙන් අපි තුනෙන් දෙකක ජයක් ලැබුවා. පළාත් පාලන ආයතනවලින් බහුතරයක බලය තිබෙන්නේ අපටයි. අද අපි ජාත්‍යන්තර අභියෝගවලට මුහුණ දෙන්නේ මෙවැනි පසුබිමකයි.අපි පුවත්පත් සාකච්ඡාවේදී හෙළි කළා විද්‍යාත්මක සමීක්ෂණ වාර්තාවක්. මාතර දිස්ත්‍රික්කයේ සියයට 66ක ජයග්‍රහණයක් අපි ලබනවා. ඒක සති තුනකට කලින් කළ සමීක්ෂණයක්. සති තුනක් තුළ එම ජයග්‍රහණය තවත් ඉදිරියට ගොස් තිබෙනවා.වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා -මාතර දිස්ත්‍රික්කයේ ජයග්‍රහණය උද්දීපනය කරන මැතිවරණ රැලියයි අද පැවැත්වෙන්නේ. මීට දින කිහිපයකට පෙර මම සිටියේ ජිනීවා නුවර. ජිනීවා නුවර අපේ ශ්‍රී ලාංකිකයන් පන්දහසකට වැඩි පිරිසක් ඇවිත් එක්සත් ජාතීන්ගේ මූලස්ථානය ඉදිරිපිට සිට උද්ඝෝෂණය කළා. අපේ රටට අත නොතබව් කියලා. මාතර තමුන්නාන්සේලා මේ මැතිවරණයෙන් දකුණු පළාත් සභාවට අපේක්ෂකයන් පත් කරන අතරම ඊටත් වඩා පණිවිඩයක් ජාතියටත් ජාත්‍යන්තරයටත් ලබා දිය යුතුයි.එදා 2005දී මහින්ද රාජපක්ෂ මහතා ජනාධිපතිවරණයට ඉදිරිපත් වූ අවස්ථාවේ තමුන්නාන්සේලා ඉල්ලා සිටියේ එකම එක දෙයයි. එනම් රුදුරු ත්‍රස්තවාදය නිමා කර අපට නිදහසේ ජීවත් වෙන්නට අවස්ථාව ලබා දෙන්න කියලයි.ජනාධිපතිතුමා ඒ යුතුකම අකුරටම ඉටු කළා. අපට නිදහසේ ජීවත්වීමේ අයිතිය ලබා දුන්නා. හරි නම් ජාත්‍යන්තරය එතුමාට නොබෙල් සාම ත්‍යාගය ලබා දිය යුතුයි. නමුත් අද ඒ වෙනුවට අපේ කකුලෙන් අදිනවා. අපේ රට අස්ථාවර කරන්නට උත්සාහ ගන්නවා. ඒ තුළින් අපේ රජය පෙරළා දමන්නට කටයුතු කරනවා. ශ්‍රී ලංකාව තුළ අපේ රජය පෙරළන්නට සමතෙක් නැහැ. අපේ ආණ්ඩුව ජනතා හිතවාදී ආණ්ඩුවක්. අද අපේ රටේ ඉහළ ආහාර සුරක්ෂිතතාවක් තිබෙනවා. සෞඛ්‍ය ක්ෂේත්‍රයේ දර්ශක අතින් අප ඉහළින්ම සිටිනවා. මේවා නිකම් ලැබුණු දේ නොවෙයි.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා - අකුරැස්ස කියන ගම අපි ඉතිහාසයේ හඳුනා ගෙන තිබෙන්නේ දොස්තර වික්‍රමසිංහ මහත්තයාගේ ආසනය ලෙසයි. වර්තමානයේ අපි අකුරැස්ස හඳුනා ගත්තේ එල්ටීටීඊ ත්‍රස්තවාදීන්ගේ අවසන් බෝම්බය පිපිරුණු නගරය ලෙසයි.අද පටන් අකුරැස්ස ශ්‍රී ලංකා දේශපාලනයට එකතු වෙනවා දැවැන්තම ජන රැලිය පැවැත් වූ නගරය ලෙස. මේ මහා ජන ගඟෙන් කොටසක් පමණයි මේ ක්‍රීඩාංගණයේ ඉන්නේ. අති විශාල ජනතාවක් තවත් මාර්ගවල සිටිනවා. මේ මැතිවරණයේ ප්‍රතිඵලය පැහැදිලියි. මේ මාතර එක්සත් ජනතා නිදහස් සන්ධානයට අතිවිශිෂ්ට ජයග්‍රහණයක් ලබා දිස්ත්‍රික්කයට වඩා එක්සත් ජාතික පක්ෂයට අවම ඡන්ද ප්‍රමාණයක් ලැබෙන දිස්ත්‍රික්කයක් බවට පත් වී තිබෙනවා.මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා. - පළාත් සභා මැතිවරණයේ අවසන් දින කිහිපය මේ ගෙවෙමින් තිබෙන්නේ. 1988 පළමු පළාත් සභා මැතිවරණයේ සිටම අපි හැම මැතිවරණයකටම අකුරැස්සට පැමිණ ජයග්‍රහණ ලබා ගත්තා. අපි මේ මැතිවරණයේ දී ඉල්ලා සිටින්නේ රට හමුවේ තිබෙන අභියෝගවලට 29 වැනිදා තීන්දුවක් ලබා දෙන ලෙසයි. අපි බලයට පත් වුණේ 2005දීයි. එදා සිට අපේ ආණ්ඩුවෙන් කරපු සේවය බලන්න. දැන් වසර 9ක් අපි රට පාලනය කර තිබෙනවා. අපිට ජාත්‍යන්තර හා ජාතික වශයෙන් ගැටලු රැසක් තිබුණා.කෘෂිකර්ම ඇමැති මහින්ද යාපා අබේවර්ධන මහතා - අපේ ජනාධිපතිතුමා තක්සේරු කරපු විදියටම ඉතාමත් ඉහළින් මේ මැතිවරණය ජයග්‍රහණය කරන්නට අපේ ආණ්ඩුවට ශක්තිය තිබෙනවා. අපේ රටට විරුද්ධව වසර තිහක කාලයක් තිබුණු ත්‍රස්තවාදය ජනාධිපතිතුමා විසින් මේ රටින් තුරන් කර දැම්මා. දැන් රට සංවර්ධනය කරා රැගෙන යමින් තිබෙනවා. මේ ඕනෑම කෙනකුට පෙනෙනවා මේ රටේ මොනතරම් සංවර්ධනයක් වෙලා තිබෙනවාද කියලා. මේ සංවර්ධන වැඩපිළිවෙළ අනාගත දරු පරපුරට තිළිණ කරන්නට ජනාධිපතිතුමා කටයුතු කරනවා.විදෙස් රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා - අද මාතර දිස්ත්‍රික්කයේ 2014 පළාත් සභා මැතිවරණ සටනට අපේ රටට සාමය කැන්දාගෙන ආ නායකයා එන දවසයි. මාතර දිස්ත්‍රික්කයේ පසුගිය මාස එකහමාරක පමණ කාලයක් මැතිවරණ කටයුතුවල නියැළුණු කෙනකු ලෙස මාතර මේ මැතිවරණ සටන තිබෙන්නේ එක පක්ෂයක පමණයි. මේ මැතිවරණය එජනිස ජයග්‍රහණය කරන මැතිවරණයක්. ඒ ජයග්‍රහණයට හේතු තමුන්නාන්සේලා හොඳින් දන්නවා.ත්‍රස්තවාදය පරාජය කරලා, නගරයට සීමා වූ සංවර්ධනය ගමට ගෙනැල්ලා, ජලය, විදුලිය, මාර්ග සංවර්ධනය කරලා අපේ ආණ්ඩුව විශාල වැඩකොටසක් සිදු කර තිබෙනවා.දැන් ඊළඟ ජනාධිපතිවරණයටත් පොදු අපේක්ෂකයෙක් හොයනවා. අපේ හාමුදුරුවන් ළඟට ගොස් වැඳ වැටෙනවා පොදු අපේක්ෂකයා ලෙස වඩින්න කියලා. මේ රටේ මිනිස්සු තීරණය කරලා ඉවරයි ත්‍රස්තවාදය පරාජය කර සංවර්ධනය කරන්න ඕනේ නම් තෝරා ගත යුත්තේ අපේ ජනාධිපතිතුමාගේ නායකත්වයෙන් යුත් එක්සත් ජනතා නිදහස් සන්ධානය බව. මේ 29දා තමුන්නාන්සේලා ඡන්ද පොළට ගිහින් බුලත් කොළය ඉදිරියේ කතිරය ගහනවා. මේ ආදරණීය අපේක්ෂකයන් 20 දෙනාගෙන් කැමැති අය පළාත් සභාවට තෝරා ගන්නවා.ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා - ජනාධිපතිතුමා 2005 දී බලයට පත් වූ පසු වසර හතරක් ඇතුළත මේ රට නිදහස් කර ගත්තා. රටම ඒ නිසා නව පිබිදීමකට ලක් වුණා. 2005ට කලින් අපි ජිවත් වුණේ කොහොමද කියලා අපි කල්පනා කළ යුතුයි. මේ නිදහස අපට ලබා දෙන්නට පහසු වුණේ නැහැ.මේ රටේ දශක ගණනාවක් තිබුණු යුද්ධය නිමා කරන්නට රාජ්‍ය නායකයන් කාටවත් බැරි වුණා. පළමු විධායක ජනාධිපති වූ ජේ. ආර්. ජයවර්ධන මහතාට ඉන්දීය බලපෑම් නිසා අතරමඟ නතර වෙන්නට සිදු වුණා. ආර්. ප්‍රේමදාස මහත්තයාට ජීවිතයත් නැති වුණා. චන්ද්‍රිකා මැතිණියට, ඩී. බී. විජේතුංග මහතාට යුද්ධය අවසන් කරන්නට බැරි වුණා. රනිල් වික්‍රමසිංහ මහත්තයාට බැරි වුණා.නමුත් අපේ ජනාධිපතිතුමාගේ සෘජු තීන්දු නිසා මේ රටට නිදහස ලැබුණා. අද අපි ඒ නිදහස භුක්ති විඳිනවා. රටට සංවර්ධනය උදා වී තිබෙනවා. ජිනීවාවල අරමුණ මොකක්ද? ඇයි මේ රටට එරෙහිව යෝජනාවක් ගේන්නේ? මේවා අපි කල්පනා කළ යුතුයි.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර, ක්‍රීඩා ඇමැති මහින්දානන්ද අලුත්ගමගේ, පාර්ලිමේන්තු මන්ත්‍රී ශාන්ත බණ්ඩාර, හිටපු පාර්ලිමේන්තු මන්ත්‍රී එච්. ජී. සිරිසේන යන මහත්වරුද මෙහිදී කතා කළහ. මහා සංඝරත්නය ප්‍රමුඛ සර්වාගමික පූජ්‍ය පක්ෂයත් නියෝජ්‍ය ඇමැතිවරුන් වන ප්‍රේමලාල් ජයසේකර, හේමාල් ගුණසේකර, සනත් ජයසූරිය මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n1403277</link>
    <topic>ලෝක අභියෝග ජයගැනීමට සන්ධානය ජයග්‍රහණය කරවීම ජනතාව සතු වගකීමක්</topic>
    <author>මංජුල හිරිපිටිය හෝමාගම සංචාරක</author>
    <content>අප රටේ පැවති ත්‍රස්තවාදය නැතිකර ගත් දා සිටම ලෝක අභියෝග රැසක් එල්ල වී තිබෙනවා. රටක් වශයෙන් මේ අභියෝග වලට මුහුණ දිය යුතුයි. මෙයට පාට පක්ෂ වැඩක් නැහැ.මේ අවස්ථාවේදී රට ජාතිය හා රටේ අනාගතය ගැන සිතා ලෝක අභියෝග ජයගැනීමට නම් බස්නාහිර හා දකුණු පළාත් සභාවල සන්ධානයේ ජයග්‍රහණය විශිෂ්ට ජයග්‍රහණයක් කරවීමයි ජනතාව සතු වගකීම බව අගමැති දි.මු. ජයරත්න මහතා පැවසීය.අගමැතිවරයා එසේ පැවසුවේ හෝමාගම නගරයේ පැවති එක්සත් ජනතා නිදහස් සන්ධානයේ මැතිවරණ ප්‍රචාරන රැස්වීමකදීය. රැස්වීමට හිටපු බස්නාහිර පළාත් සභා මන්ත්‍රී ගාමිණී තිලකසිරි මහතා විසින් සංවිධානය කර තිබු අතර මෙහිදී අදහස් දැක්වු අගමැතිවරයා මෙසේද පැවසීය.අද මේ ර‍ටේ දේශපාලන පක්ෂ ගණනාවක් තිබුණත් රටට විශාල සේවයක් කළ පක්ෂය ශ්‍රී ලංකා නිදහස් පක්ෂය බව කවුරුත් පිළිගන්නවා. 1952 වසරේදී බණ්ඩාරනායක මහතා සහ ඩී.ඒ. රාජපක්ෂ මහතා ඇතුළු හයදෙනකුගෙන් ආරම්භ කළ ශ්‍රී ලංකා නිදහස් පක්ෂය මේ රටේ දැවැන්ත පක්ෂය බවට පත් වී තිබෙනවා.අප පක්ෂය ප්‍රධාන රටට හිතවත් තවත් පක්ෂ ගණනාවක් ඒකරාශි කරගනිමින් වසර විස්සක කාලයක පටන් සන්ධානය ජනතා කැමැත්තෙන් රට පාලනය කරගෙන යනවා. පක්ෂ රැසකින් සමන්විත එක්සත් ජනතා නිදහස් සන්ධානය ශක්තිමත්ව ඉදිරියට යන නිසා පැණි මුට්ටියට කූඹින් එන්නට වාගේ අද විපක්ෂයේ පිරිස් සන්ධානය වටා ඒකරාශි වෙමින් සිටිනවා.අද මේ රටේ විපක්ෂය කටයුතු කරන්නේ එහි කාර්ය නෙවෙයි. ඒ නිසා විපක්ෂයෙන් ජනතාව ඈත්වෙමින් සිටිනවා. ජනතා‍වගේ හදගැස්ම හඳුනන්නේ අපියි. ඒකයි සන්ධානයට එක්වන්නේ.හිටපු අගමැති සිරිමාවෝ බණ්ඩාරනායක මැතිනිය මෙරටට ඒකීය භාවය ගෙනඒමට කටයුතු කළා. ජනාධිපති මහින්ද රාජපක්ෂ මහතා රටේ වසර තිහක් වැනි දීර්ඝ කාලයක් පැවති යුද්ධය නැතිකර රටට සාමය උදා කර දුන්නා.අපේ රටේ දහස් ගණන් ජනතාවක් ඝාතනය කළ ප්‍රභාකරන් මරා දැමු එක වැරැදි කියලා ලෝකයේ ප්‍රබල රටවල් කියන්නට පටන් ගෙන තිබෙනවා.අද අපේ රටේ සාමය ගොඩනැඟිලා වේගවත් ආර්ථික සංවර්ධනයක් ආරම්භ වී තිබෙනවා. අප වැනි නිදහස් රටවල් ලෝකයේ ඇත්තේ කීපයයි. මේ නිසා අප වැනි රටවල්වල නැති වරදවල් පෙන්වා රට අස්ථාවර කරන්නට හදනවා. ලෝකයේ දියුණු යැයි කියන ප්‍රධාන රටවල් අප වැනි රටවල් හුරා කන්නට හදනවා.මේ කුමන්ත්‍රණ වලින් රට බේරා ගෙන ඉදිරියට යාම අවශ්‍යයි. අප රටේ විපක්ෂය ජනතාවට මේවා කියන්නේ නැහැ. රට ගැන හිතන්නේ නැහැ. ඒගොල්‍ලන් හිතන්නේ ඡන්ද ගොඩ ගැන පමණයි. නමුත් ජනතාව දන්නවා විපක්ෂයේ අය කරන බොරුව සහ ජනතා මුලාව ගැන. ඒ නිසාමයි ජනතාව විපක්ෂයෙන් ඈත්වෙලා සිටින්නේ.ශ්‍රී ලංකා නිදහස් පක්ෂයේ නායකත්වය හොදයි. පක්ෂයත් හොදයි. ජනතාවගේ හදගැස්ම හොදින් හඳුනන නායකයෙක් ජනාධිපති මහින්ද රාජපක්ෂ මහතා. එමනිසාමයි ජනතාවට සහන රැසක් ලබාදෙමින් රට සංවර්ධනය කරගෙන යන්නේ. මෙවැනි නායකයන්, පක්ෂ රැකීම ජනතාවගේ යුතුකමක් වෙනවා.මෙහිදී හිටපු පළාත් සභා මන්ත්‍රී ගාමිණී තිලකසිරි මහතා අදහස් දැක්වු අතර මධ්‍යම පළාත් මහඇමැති සරත් ඒකනායක, පාර්ලිමේන්තු මන්ත්‍රීවරුන් වන තිලංග සුමතිපාල, ජානක වක්කුඹුර, ‍ෂෙහාන් සේමසිංහ යන මහත්වරුන් ඇතුළු විශාල පිරිසක් මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n1403278</link>
    <topic>මුස්ලිම් ජනතාව පක්ෂ භේදයෙන් තොරව ආණ්ඩුව සමඟ එක්විය යුතුයි</topic>
    <author>ඉන්දික පොල්කොටුව</author>
    <content>එල්. ටී. ටී. ඊ. හිතවාදී බටහිර රටවල් අප රටට එරෙහිව ක්‍රියා කරද්දී අපත් සමඟ සිටින සියලු මුස්ලිම් රාජ්‍යන්ට මේ මොහොතේ රටක් ලෙස අපට දිය හැකි ඉහළම ගෞරවය වන්නේ ජනාධිපතිතුමන් සමග උපරිමයෙන් මේ රටේ මුස්ලිම් ජනතාව සිටින බවට එම රාජ්‍යයන්ට පෙන්වා දීමයැයි පරිසර හා පුණර්ජනනීය බලශක්ති නියෝජ්‍ය ඇමැති ඒ. ආර්. එම්. අබ්දුල් කාදර් මහතා පැවසීය.ලබන 30දා පැවැත්වෙන බස්නාහිරව දකුණ පළාත් සභා මැතිවරණය ඒ සඳහා මුස්ලිම් ජනතාවට කදිම අවස්ථාවක් කැර ගත හැකියැයිද ඒ මහතා කීය.ඕනෑම මොහොතක මුස්ලිම් රාජ්‍යයන් අප රටට ඔවුන්ගේ උපරිම සහාය ලබා දෙන බවත් එනිසා මෙරට මුස්ලිම් ජනතාවද පක්ෂ බේදයෙන් තොරව රජයත් සමඟ එක්විය යුතු බවත් නියෝජ්‍ය ඇමැතිවරයා පැවසීය.මෙවර මැතිවරණයෙන් මුස්ලිම් ජනතාව ආණ්ඩුවට ලබා දෙන ඉහළම ඡන්ද ප්‍රතිශතය වාර්තා වන්නේයැයිද එය මෙරට දේශපාලනයේ ඉතිහාස ගතවනු ඇතැයිද හෙතෙම කීය.බස්නාහිර දකුණ 70%න් එහා ගිය බලයකින් ජයගන්නා විට මුස්ලිම් ජනතාව එහි සාඩම්බර කොටස්කරුවන් විය යුතු බවත් ඒ සඳහා ලබන 30දා තම යුතුකම ඔවුන් ඉටු කරනු ඇති බවත් කාදර් මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n1403279</link>
    <topic>පුවත්පත් කලාව හා සංනිවේදන අධ්‍යයනය පිළිබඳ ඩිප්ලෝමා පාඨමාලාව</topic>
    <author/>
    <content>ශ්‍රී ලංකා පුවත්පත් මණ්ඩලය සංවිධානය කළ පුවත්පත් කලාව හා සංනිවේදන අධ්‍යයනය පිළිබඳ ඩිප්ලෝමා පාඨමාලාව හැදෑරූ සහ නව පාඨමාලාව ආරම්භ කිරීම හා සහතික පත්‍ර ප්‍රදානය කිරීම ඊයේ (26) ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතාගේ ප්‍රධානත්වයෙන් ජනමාධ්‍ය අමාත්‍යාංශයේදී සිදුවිය. එහිදී මේ පාඨමාලාව හැදෑරූ සිසුවියක් සඳහා ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත් මහතා විසින් සහතික පත්‍රය ප්‍රදානය කළ අයුරු. ඡායාරූපය - රුවන් ද සිල්වා.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032710</link>
    <topic>‘අනේ මාමේ අපේ ටීචර් අපිට දෙන්න’</topic>
    <author/>
    <content>සිය ගුරුතුමිය හදිස්සියේ මාරු කර ඇති බැවින් ඇයව ආපසු ලබා දෙන ලෙස ඉල්ලමින් ගොයිගම නාගාරාම විද්‍යාලයේ පළමු ශ්‍රේණියේ දරු දැරියන් 25 දෙනකු හා ඔවුන්ගේ මවුපියන් හිටපු මහ ඇමැති ප්‍රසන්න රණතුංග මහතාගේ නිවෙසට ඊයේ (26) පැමිණියහ.එම දරුවන් දුටු හිටපු මහ ඇමැති ප්‍රසන්න රණතුංග මහතා ඔවුන් ළඟට ගොස් “ඇයි පුතේ” යැයි විමසූ අතර දරු දැරියන් එක හඬින් “අනේ මාමේ අපේ ටීචර් අපට ‍ෙදන්න” යැයි කීහ. පසුව මවුපියන්ගෙන් තොරතුරු විමසූ රණතුංග මහතා කීවේ පළාත් සභාව විසුරුවා හැර ඇති බැවින් ඊට තමාට මැදිහත් විය නොහැකි බවය. එහෙත් දරුවන්ගේ ඉල්ලීම කලාප අධ්‍යාපන අධ්‍යක්ෂවරයා වෙත යොමු කරන බවද ඔහු කීවේය.“පුතාලා ඉස්කෝලේ යන්න. මම ඒ ගැන බලන්නම්” යැයි කියූ රණතුංග මහතා දරුවන් මදක් ඉවතට යවා මවුපියන් අසළට කැඳවා කීවේ දරුවන් රැගෙන මෙලෙස පැමිණීම වරදක් බව ය. අසාධාරණයක් වූයේ නම් එය වෙනම විසඳා ගත යුතු බව පැවසූ හිටපු මහ ඇමැතිවරයා දරුවන් හරහා ඉල්ලීම් දිනා ගැනීමේ පටු ක්‍රියා මාර්ගයට තමන් කිසිසේත්ම එකඟ ‍නැතැයි කීවේය. එහෙත් දරුවන්ගේ ඉල්ලීම සළකා බලා තමා නැවත මහ ඇමැති වූ වහාම ඒ පිළිබඳව කටයුතු කරන බවටද හිටපු මහ ඇමැතිවරයා ප්‍රතිඥා දුන්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032711</link>
    <topic>ගුණදාස ලියනගේ මාධ්‍යයට විශිෂ්ට සේවාවක් ඉටු කළා</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>එක් එක් උසස් අයගේ චරිත කතා විවිධ රටාවන් ඔස්සේ ලිවීමට දක්ෂයකු වූ මහා පත්‍රකලාවේදී ඩී. බී. ධනපාල මහතාගෙන් පසු ඒ ආකාරයෙන්ම ලිවීමට උපන් අති දක්ෂයකු ‍වශයෙන් අභාවප්‍රාප්ත ගුණදාස ලියනගේ සූරීන් හැඳින්විය හැකි යැයි මහාචාර්ය බෙල්ලන්විල විමලරතන නාහිමියෝ පැවසූහ.කිසිවෙකුගේ බලකිරීමකට හෝ වරදානවලට යට නොවී නිදහස්වත් අදීනවත් ලිවීමට නොසැලෙන ආත්ම ශක්තියක් තිබූ ඔහු රටක යහපැවැත්ම ප්‍රබල මාධ්‍ය සදාචාරයක් තිබිය යුතුය යන්න මැනවින් තම ක්‍රියාකාරීත්වය මගින් පරමාදර්ශී වී යැයි ද උන්වහන්සේ කීහ.පුවත්පත් - සඟරා කතුවරයෙකු හා ගත්කතුවරයෙකු වූ කලාසූරී ගුණදාස ලියනගේ මහතා අභාවප්‍රාප්ත වී වසර 16 ක් සපිරීම නිමිත්තෙන් කොළඹ නිදහස් චතුරශ්‍රයේ පිහිටි ජාතික පුස්තකාල ප්‍රලේඛන ශාලාවේදී පැවැති ගුලි ගුණ සුවඳ සමරු උළෙලේ මුලසුන හෙබැවූ විමලරතන නාහිමියෝ එසේ කීහ.කලාසූරී ගුණදාස ලියනගේ සමරු පදනම මගින් මෙම උත්සවය සංවිධානය කර තිබුණි. ලියනගේ පිළිරුවට මල්දම් පැලඳවීම කලාභූෂණ චන්ද්‍රලතා ලියනගේ මහත්මියත්, ශ්‍රීමත් ඉන්ද්‍රජිත් ලියනගේ මහතාත් අතින් සිදුවිය.විමලරතන නාහිමියෝ මෙසේ ද කීහ. පුවත්පත් මාධ්‍යයෙත් හා ගුවන් විදුලි මාධ්‍යයෙත් අලුත් අලුත් නිර්මාණශීලී අංගවලින් රසබර හා අරුත්බර මංපෙත් ලියනගේ මහතා වෙතින් බිහිවුණ අතර අද එම කලාව විවිධ නාලිකා හා මාධ්‍ය ක්ෂේත්‍රවලට විහිදී ගිහින්. එදා පොත් ලිවීමට රජවරුන් ආරාධනා කළේ මහ සඟරුවනට වුවත් වත්මන් යුගයේ සංඝරත්නය විසින් දක්ෂ ගිහි ලේඛකයනට එම ඇරියුම් කරනු ලබයි.ගුණදාස ලියනගේයන් ද එබඳු ආරාධනා ලැබූවෙකි. මම ද පෞද්ගලිකව එබඳු ආරාධනයක් එතුමාණන්ට කළා. එමඟින් හොඳ නිර්මාණශීලී කෘති බිහිකරන්න ගුලි පෙළඹුණා. ‍ඔහු ලියූ නිර්මාණය කළ හැම කෘතියක්ම හැම අංගයක්ම අර්ථවත් වුණා. හරවත් වුණා. එමඟින් ඒ ඒ ක්ෂේත්‍රවලට විශිෂ්ට සේවාවක් සිදුකිරීමට ඔහු සමත් වුණා. මාධ්‍ය භූමිකාව පිළිබඳව අද පවතින්නේ විකෘති ස්වභාවයක්. බලපෑමකින් තොරව මාධ්‍ය චින්තනය මෙහෙයවන්න එදා නිදහස තිබුණා. අද එයට හිමිව ඇත්තේ වෙනස් තත්ත්වයක්.සර්වෝදය නායක ආචාර්ය ඒ. ටී. ආරියරත්න මහතා - බලපෑම්වලින් තොරව අදීනව ලිවීම පිළිබඳව ගුලි මෙන් හැම ලේඛකයෙකුටම තෘප්තිමත් වන්න බැහැ. අපේ සර්වෝදය ශ්‍රමදාන වැඩවලට ලියනගේ සූරීන් මා සමඟ රට වටේ ගියා.එම වැඩ ගැන ඔහු පුවත්පත් සඟරාවලට ලිව්වේ කවුරුත් නොලියන අපූරු ශෛලියකිනුයි. අද ගුලි හිටිය නම් ඒ විදියට ලිව්ව නම් වැඩිකල් පණපිටින් ඉන්න ලැබෙන්නේ නැහැ. ඔහු නැති පාඩුව අද මාධ්‍ය ලෝකයට හොඳට දැනෙනවා. ඔහු සතුව තිබූ දැක්ම හැම ලේඛකයකුටම, මාධ්‍යකරුවකුටම ලබන්න බැහැ. ඩී. බී. ධනපාල මහතාත් ගුලිත් සර්වෝදය වැඩවලට ලබා දුන් අනූපමේය මෙහෙවර අමතක කරන්න බැහැ. ගුලිගෙ එම සේවය තම දරුවන් කීපදෙනාගෙන් බොහෝදුරට ඉටුවෙනවා.මහාචාර්ය සුනන්ද මහේන්ද්‍ර මහතා - මගේ හොඳම වීරෝධාර අසල්වැසියා වූයේ ගුණදාස ලියනගේ මහතායි. ඔහු අපේ ගෙවල් අතර ඉන්නවා ඉන්නවා වාගෙයි. තමන් විසින්ම ප්‍රකාශන ආයතනයක් ඇතිකරන්න ගුලිට වුවමනා තිබුණා. ඒ හිතවත් ලේඛකයනට අලුතෙන් එම පරපුරට එක්වන අයට අතහිත දෙන්නට තිබූ බලවත් ආශාව නිසයි. පරිවර්තන, ස්වතන්ත්‍ර ආදී හැම අංශයකදීම ගුලි දස්කම් පෙන්වූවා. ඔහුට හොඳ “රැස් වළල්ලක්” තිබුණා. ඔහු පොත් කන්දරාවක් ලිව්වා.සුමිත්‍රා රාහුබද්ද මහත්මිය - ගුලි මගේ නිර්මාණශීලී ජීවිතය ඔපවත් කරන්න හැම විටකම හිතවත්ව සහයෝගය දැක්වූවා. මගේ අනාගතය හැඩගසා ගන්න හැම විටම අතහිත දුන්නා. ඔහු රළු විචාරකයෙක් වූවේ නැහැ. හොඳ ලේඛිකාවක් වන්න සන්නිවේදිකාවක් වන්න මඟ විවර කළා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032712</link>
    <topic>මම ජීවිත බේරාගන්නා වෛද්‍යවරයෙක්මගේ ජීවිතය විනාශවීමට ඉඩ දෙන්න එපා</topic>
    <author>කොච්චිකඩේ විශේෂඩී. මිහිඳුකුල</author>
    <content>“මම කවදාවත් මිනියක් මරලා නැහැ. නොකළ වරදකටයි මට මේ චෝදනා කරන්නේ. මම මිනිසුන්ගේ ජීවිත බේරාගන්න වෛද්‍යවරයෙක්. අනේ මගේ ජීවිතය විනාශවීමට ඉඩ දෙන්න එපා” යැයි මීගමුව මහ රෝහලේ හය වැනි මහලෙන් තරුණියක බිමට තල්ලු කර මරා දැමීමේ චෝදනා ලැබ සිටි සැකකාර වෛද්‍යවරයා වන ඉන්දික සුදර්ශන බාලගේ මහතා ඊයේ (26) මීගමුව මහාධිකරණය හමුවේදී ප්‍රකාශ කළේය.මීගමුව මහාධිකරණ විනිසුරු එච්. එච්. ඒ. ගෆුර් මහතා ඉදිරියේ නඩු විභාගය පැවැත්වුණි.මීගමුව මහ රෝහලේ ශල්‍ය වෛද්‍ය ඒකකයේ වෛද්‍යවරයකු වශයෙන් සිටි මරදන්කඩවල ප්‍රදේශයේ පදිංචි ඉන්දික සුදර්ශන බාලගේ නැමැති ‍වෛද්‍යවරයා මේ සිද්ධියට චෝදනා ලැබ සිටියේ ය.දඹගල්ල කටුකුරුමණ්ඩිය පදිංචිව සිටි දිසානායක මුදියන්සේලාගේ චමිලා දිසානායක නම් (එවකට) 22 හැවිරිදි වියේ පසුවූ ඇඟලුම් සේවිකාවක් බලහත්කාරයෙන් දූෂණය කර මීගමුව රෝහලින් බිමට තල්ලු කර මරා දමන ලදැයි සැකකාර වෛද්‍යවරයාට එරෙහිව ගොනු කර තිබූ පැමිණිල්ලේ සඳහන්ය.සැකකාර වෛද්‍යවරයා විවෘත අධිකරණයේ දී තවදුරටත් මෙසේ පැවැසීය.මම පදිංචි මරදන්කඩවල. අම්මා විශ්‍රාමික ගුරුවරියක්. පියා රියැදුරු මහතෙක්. මම 5 වැනි වසරේ ශිෂ්‍යත්ව විභාගයෙන් පාස්වෙලා නුවර ධර්මරාජ විද්‍යාලයට ඇතුළු වුණා. කැලණිය විශ්වවිද්‍යාලයට අනුබද්ධිත රාගම වෛද්‍ය පීඨයට ඇතුළු වී එම්.බී.බී.එස්. වෛද්‍ය උපාධිය ලබා ගත්තා. 2006.10.23 දා මීගමුව රෝහලේ සීමාවාසික වෛද්‍යවරයෙක් ලෙස වැඩ බාර ගත්තා. මීගමුව රෝහලේ 6 වැනි මහලේ කාමරයක මමත් බිරියත් සමඟ නේවාසිකව සිටියා. බිරිය හෙදියක් ලෙස රාගම රෝහලේ ‍රාජකාරි කළා. ඇය මීගමුව සිට රාගම රෝහලට රාජකාරියට ගියා. මගේ කාමරය අසල දුරකතන ක්‍රියාකරුගේ කාමරයත් තිබුණා.මට රෝහලේ සුළු සේවකයන්ගේ උදව් ලැබුණා. ප්‍රාථමික වෛද්‍ය ඒකකයේ මම වැඩ කරන විට ඇතැම් සුළු සේවකයන්ට මම අවවාද කර තිබෙනවා. 2007.11.08 දා බිරියත් සමඟ මම ගමට ගියා. නැවත 11 දා සවස 6.00 පමණ රෝහලේ කාමරයට ආවා. මට ගමේ අය අමතන්නේ ඉන්දික පුතා කියලා. ගමේ වැඩිහිටියෝ කියනවා මාව පෙන්වලා “ඉන්දික පුතාව” ආදර්ශයට ගෙන ගමේ තරුණයන්ට හැදෙන්න කියලා.ශල්‍ය වෛද්‍ය ඒකකය පිහිටා තිබෙන්නේ පළවැනි මහලේ. එහිදී රතු නොම්බර 20 ක් ද, නිල් නොම්බර 45 ක් ද දෙනවා. රතු කියන්නේ අලුත් රෝගීන්ට දෙන නොම්බර. නිල් කියන්නේ කලින් බෙහෙත් ගත්තු අය සඳහා දෙන නොම්බර. එදා මමත් සමඟ වෛද්‍ය ඉන්දිකත් හිටියා. රතු නොම්බර වෛද්‍ය ලසන්ත හා වෛද්‍ය ඉරේෂා කෙරුවා. විශේෂඥ ශල්‍ය වෛද්‍යවරයාට උදව්වට වෛද්‍ය පරාක්‍රම හා වෛද්‍ය බස්නායක හිටියා. මම එදා උදේ 8.00ට පමණ සායනයට ගියා. එවිට වෛද්‍ය ඉන්දික මහතා පැමිණ සිටියේ නැහැ. මෙම කාමරයට යන කොට බිරිය කාමරයේ හිටියා කම්මුල් ගාය හැදිලා. රාගම රෝහලේ ප්‍රේමලතා හෙදි නිලධාරිනියට බිරිය නිවාඩුව නිල වශයෙන් දැනුම් දුන්නා.සායනය වැඩ බහුල ස්ථානයක්. රෝගීන් පරීක්ෂාව බෙහෙත් අනුමත කිරීම, විශේෂඥ වෛද්‍යවරුන් වෙත රෝගීන් යොමු කිරීම, වෛද්‍ය සහතික ලබාදීම, පටක පරීක්ෂණ වාර්තා ලබා ගැනීමට කටයුතු කිරීම සිදුකරනවා.පෙ.ව.8.30ට පමණ වෛද්‍ය ඉන්දික ආවා. 9.30ට පමණ මම 6 වැනි මහලේ කාමරයේ වැසිකිළියට ගියා. බිරිය කාමරයේ හිටියා. මට කෝපි දෙන්ඩද කියලා බිරිය ඇසුවා. මම එපා කිව්වා. මම නැවත 10.30ට පමණ සායනයට ගොස් වෛද්‍ය ධම්මිකට උදව් කළා.‍මේ අවස්ථාවේ වෛද්‍ය ශිෂ්‍යයෙක් සිතාර කියන ගෑනු ළමයෙක්ව සායනයට (පරීක්ෂණය සඳහා) කැඳවාගෙන ආවා. මම කිව්වා රතු නොම්බරයක් ගන්න කියලා. ඊට පසු මම එම රෝගියාව පරීක්ෂා කළා. ඇය හයිප තයිරොක්ෂිඩ් රෝගයෙන් පෙළෙන අයෙක් බව පෙනුණා. ඇය මේ සඳහා මීට පෙර බෙහෙත් අරගෙන නවත්වන ලද අයෙක්.නැවත එම රෝග මතුවෙලා මම ඒ ගැන ඇගේ සායන පොතේ සටහන් කළා. විශේෂඥ වෛද්‍යවරයාට පෙන්වන තුරු එළියේ සිටින ලෙස ඇයට මම උපදෙස් දුන්නා. ටික වේලාවකින් මම බැලුවා ඇය එතන සිටියේ නැහැ. පහළ මහලයට ගිහිල්ලා බැලුවා. එහෙත් නැහැ. මම කැන්ටිමෙන් කෝපි කෝප්පයක් බීලා නැවත සායනයට ආවා. එවිට එම තරුණියව විශේෂඥ වෛද්‍යවරිය වෙත යවන ලද බව කිව්වා.සුළු සේවක කැමිලස් අප්පුහාමි සාක්ෂි දෙන විට කී පරිදි සායනයේ වැඩ කටයුතු ඉවර වුණාට පස්සේ විශේෂඥ වෛද්‍ය ධම්මික, මටත් තවත් කීපදෙනෙකුට සීමාවාසික වෛද්‍ය පුහුණුව ඉවර වෙලා නිසා එදා රෑ තිබුණ පාටියට ඒමට කිව්වා. එවිට බිරියත් කැඳවාගෙන ඒමට කිව්වා.විශේෂඥ වෛද්‍යවරයා බැලූ තරුණියට T.4 T.S.H. පරීක්ෂණය කරන්ඩ කියලා තුණ්ඩුවේ ලියලා තිබුණා. එයා මගෙන් ඇසුවා මේක කොහෙන්ද කරන්ඩ පුළුවන් කියලා. පිටින් කරන්ඩ පුළුවන්ද කියලා මගෙන් ඇසුවා. මම කිව්වා පිටින් කරනවා නම් රු.1700ක් විතර යයි කියලා. තුණ්ඩුව ඒ ළමයාට දුන්නා. පුළුවන්කමක් තියනවා නම් කරන්ඩ කියලා.මම දවල් කෑමට කැන්ටිමට ගියා. මම බිරියට ෂෝටිස් හා යෝගට් එකක් අරගෙන ආවා. බිරිය කාමරයේ හිටියේ නැහැ. බිරියගේ දුරකථනයට කතා කළා. ඇය බැංකුවට හා මගේ පශ්චාත් උපාධිය සම්බන්ධ ලියවිලි වගයක් සකස් කර ගැනීමට මීගමුව ටවුමට ගිය බව කිව්වා. බිරියට මේ වනවිට තරමක සුවයක් තිබුණා. ඇය ඉක්මනට එනවා කියලා මට කිව්වා.මම 6 බී වාට්ටුවට කතා කරලා අලුතෙන් ඇතුළු වීමට රෝගීන් ඉන්නවද කියලා ඇසුවා. 2.00ට පමණ එනවා කිව්වා. මම ශල්‍යාගාරයට එවන්ඩ කිව්වා.මම ශල්‍යාගාරයේ සිට කාමරයට ඇවිත් නැවත 2.30ට පමණ ශල්‍යාගාරයට ගියා. එහිදී ඔළුව තුවාල වුණු කාන්තාවක් කොළඹට යැවූ බව දැන ගත්තා.මම ශල්‍යාගාරයේ සිටින විට බිරිය දුරකථනයෙන් කතා කළා. මම එයාට එන්ඩ කියලා කාමරයේ යතුර දුන්නා. නැවත 3.30ට පමණ මම කාමරයට ගියා.මට දත්වල ආබාධයක් තිබුණා. මම දන්ත විශේෂඥ වෛද්‍යවරයෙක් හමුවීමට ගියා. 2007.11.16 වෛද්‍ය ධම්මික මහතාට පොළොන්නරුවට යාමට මාරුවක් ලැබ තිබුණා. ඔහුට සිහිවටනයක් දීමට මම ටවුමට ගියා. නැවත කාමරයට ආවා.කාමරය අසල පොලිසියෙන් සිටියා. ගෑනු කෙනෙක්ව වැටිලා මැරිලා කියලා පොලිසිය කිව්වා. පොලිසිය කිව්වා මගේ කාමරය පරීක්ෂා කිරීමට අවශ්‍ය බව. මම මේ සම්බන්ධව වෛද්‍ය අධිකාරි ඇන්ටන් තිසේරා මහතාගෙන් දුරකථනයෙන් විමසුවා. ඔහු කිව්වා පොලිස් පරීක්ෂණවලට සහාය දෙන්න කියලා. පොලිසිය කාමරය පරීක්ෂා කළා. මට රෝහල් පොලිසියට එන්ඩ කිව්වා. එහිදී මාව එම කාන්තාවගේ මරණය සම්බන්ධව සැක පිට අත්අඩංගුවට ගත්තා.මට මුකුත් අදහගන්න බැරිවුණා. මුළු රෝහලේම අය බලන් සිටිනවිට මාව ජීප් එකට දාගත්තා. මගේ බිරිය ජීප් එක ළඟට ඇවිත් කිව්වා” ඔයා වරදක් කරලා නැහැනේ හිත හදාගෙන ඉන්න කියලා.”මාව පොලිසියට ගෙනියලා අත්දෙක බැඳලා ඇඟිලිතුඩුවලින් එල්ලලා මට ගැහැව්වා. ඇත්ත කියපන් නැත්නම් මුහුදු වෙරළට ගෙනියලා වෙඩි තියලා මරනවා කිව්වා. අලුයම 4.00 වනතුරු ප්‍රශ්න කළා. අලුයම 5.00ට පමණ සිර කූඩුවට දැම්මා. අපේ තාත්තා මට කිව්වේ පුතේ ඔයා මගේ පන කියලයි. ගමේ අය මම විශේෂඥ වෛද්‍යවරයෙක් ලෙස පාස්වෙලා ඇවිල්ලා ගමට එනකන් බලන් සිටියා. මම පටියකින් බෙල්ල තද කරගෙන මැරෙන්න හැදුවා. මැරුනේ නැහැ. මම ඇඳගෙන සිටි ටීෂර්ට් එකෙන් ඇදගෙන ගිහිල්ලා පොලිසිය මට ගැහැව්වා. පවිත්‍රතා අංශයේ බියට්‍රිස් ද එම ස්ථානයේ සිටියා. මාව හිර ගෙදරට දැම්මා.මම කිව්වා පොලිසියේ දී වුණ දෙයනම් මෙහි දී කරන්ඩ එපා කියලා. මාව හඳුනා ගැනීමේ පෙරෙට්ටුවකට ඉදිරිපත් කළා. පවිත්‍රතා අංශයේ බ්‍රියටිස් නැමැත්තිය සාක්කිකාරිය වශයෙන් ඉදිරිපත් වුණා. මම කිව්වා බියට්‍රිස් මාව රෝහලේ දී දන්න නිසා මම එම පෙරෙට්ටුවට විරුද්ධ වුණා.මම කවදාවත් මිනියක් මරලා නැහැ. නොකළ වරදකටයි මට මේ චෝදනා කරන්නේ. මම මිනිසුන්ගේ ජීවිතය බේරා ගන්නා වෛද්‍යවරයෙක්. අනේ මගේ ජීවිතය විනාශවීමට ඉඩ දෙන්න එපා. සැකකාර වෛද්‍යවරයා අවසාන වශයෙන් පැවැසීය.ශ්‍රීලාල් ප්‍රනාන්දු මහතා සමඟ අනූජ ප්‍රේමරත්න මහතා හා තනුජන තුරුසිංහ මහත්මිය පෙනී සිටි අතර අගතියට පත් පාර්ශ්වය වෙනුවෙන් ජනාධිපති නීතිඥ ප්‍රසන්න ලාල් ද අල්විස් හා නීතිඥ තුසිර මැලව්වෙ තන්ත්‍රි යන මහත්වරු ඉදිරිපත් වූහ. රජයේ ජ්‍යෙෂ්ඨ නීතිඥ සුභර්ෂී හේරත් මහත්මිය පැමිණිල්ල මෙහෙයවීය. නැවත විභාගය ජූනි 5ට කල් තබන ලද අතර සැකකාර වෛද්‍යවරයා යළි රක්ෂිත බන්ධනාගාර ගත කරන ලෙස මහාධිකරණ විනිසුරුවරයා නියම කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032713</link>
    <topic>ජනපතිට අභියෝග කළ හැකි නායකත්වයක් තවම බිහිවී නැහැ</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>විපක්ෂය ජනාධිපතිවරයාට එරෙහිව විවිධ අවලාද නැගුවත්, ජනාධිපතිතුමාට එරෙහිව අභියෝග කළ හැකි නායකත්වයක් රටේ තවම බිහිවී නොමැති බව, ශ්‍රී ලංකා නිදහස් පක්ෂයේ ලේකම් හා සෞඛ්‍ය ඇමැති මෛත්‍රීපාල සිරිසේන මහතා පැලවත්තේ අරුප්පිටියේ පැවැති රැස්වීමක දී කියා සිටියේ ය.කොළඹ දිස්ත්‍රික්කයෙන් බස්නාහිර පළාත් සභාවට තරග කරන හෙක්ටර් බෙත්මගේ මහතාට සහයෝගය ලබාදීම සඳහා මේ රැස්වීම පැවැත්විණි.එහිදී අමාත්‍ය සිරිසේන මහතා වැඩිදුරටත් මෙසේ ද කීය.බෙත්මගේ මහතා ශ්‍රී ලංකා නිදහස් පක්ෂයේ පැරණි සාමාජිකයෙක් වගේම සෑම අවස්ථාවකදී ම පක්ෂය වෙනුවෙන් කැපවී වැඩ කළ බස්නාහිර පළාත් සභාවේ ඇමැතිවරයෙක් බවද කිව යුතුයි.අද රටේ ජනතාවට දෛනික ප්‍රශ්න තිබෙන බව රජය දන්නවා. ඒවා හැකි පමණ විසඳීමට කටයුතු කර තිබෙනවා. නමුත් රටේ සංවර්ධනය වෙනුවෙන් රජය කැපවී සිටිනවා. පැලවත්ත බත්තරමුල්ල ප්‍රදේශය අද අප නගරයේ ම කොටසක් වෙලා තිබෙනවා.වැඩිම මනාපයකින් සන්ධානය ජයග්‍රහණය කරනවා. ඊට හේතුව රටේ සංවර්ධනයයි. එදා කඩුවෙල ප්‍රදේශය කොහොමද තිබුණේ. ඒ නිසා මැතිවරණය පිළිබඳ රජයට කිසිම සැකයක් නැහැ. තව මැතිවරණයට ඇත්තේ සතියයි. ඡන්දය දෙන්න ඕනෑ පක්ෂය හා පුද්ගලයින් ගැන ජනතාව දැනටම තීන්දු කරලා අවසානයි.පෞද්ගලික ප්‍රවාහන සේවා ඇමැති සී. බී. රත්නායක මහතා, බටහිර රටවල් කිහිපයක් ලංකාව පිළිබඳ වැරදි චිත්‍රයක් මවාපාන්නට කටයුතු කරමින් සිටින නමුත්, ත්‍රස්තවාදය මුළුමනින්ම අතුගා දැමීම පිළිබඳව සියලුම ආසියාතික රටවල් ලංකාවට සහයෝගය දීමට ඉදිරිපත්වී සිටින බව ද කීය.පළාත් සභා අපේක්ෂක හෙක්ටර් බෙත්මගේ මහතා කඩුවෙල මැතිවරණ කොට්ඨාසයේ ශ්‍රී ලංකා නිදහස් පක්ෂ සාමාජික, සාමාජිකාවන් සමඟ හැමවිටම එකට එක්වී කටයුතු කළ නිසා ජයග්‍රහණය පිළිබඳව කිසිදු සැකයක් නැතැයි කීය.නාගරික මන්ත්‍රී මනෝජ් බෙත්මගේ මහතා ද මෙහිදී කතා කළහ.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032714</link>
    <topic>පරිභෝජනයට නුසුදුසු දොඩම් කිලෝ 25000ක් ළඟ තබාගත්තාට රු.75000ක් දඩ</topic>
    <author>සිරිසේන රාජපක්ෂ</author>
    <content>චීනයෙන් ආනයනය කරන ලද පාරිභෝජනයට නුසුදුසු දොඩම් ගෙඩි කිලෝ විසිපන්දහසක් අලෙවිය සඳහා ළඟ තබාගත් පිටකොටුවේ වෙළෙඳ සමාගමක විධායක නිලධාරියකුට මාලිගාකන්ද අතිරේක මහේස්ත්‍රාත් රෂන්ත ගොඩවෙල මහතා විසින් රුපියල් හැත්තෑපන්දහසක (75000/-) දඩයක් නියම කරන ලදී.ලැබුණ ඔත්තුවකට අනුව ක්‍රියාත්මක වූ පාරිභෝගික අධිකාරිය මගින් කරන ලද වැටලීමකදී මෙම නරක් වූ චීන දොඩම් තොගය සමඟ අදාළ සැකකරු අත්අඩංගුවට ගෙන තිබේ.පාරිභෝගික අධිකාරිය මගින් මෙම සැකකරු මාලිගාකන්ද මහේස්ත්‍රාත් අධිකරණය වෙත ඉදිරිපත් කළ අවස්ථාවේ ඔහු වෙනුවෙන් පෙනී සිටි නීතිඥ ඩී. පී. අතුකෝරළ මහතා අධිකරණය වෙත කරුණු දක්වමින් අදාළ දොඩම් තොගය අලෙවි කිරීමට තබා නොතිබුණ බවත්, ඒවා අයින් කර තිබූ බවත්, අදාළ චෝදනාවට තම සේවාදායකයා වරද පිළිගන්නා බව පවසමින් ඔහුට සහනයක් ලබා දෙන ලෙස ඉල්ලා සිටියේය.නීතිඥ මහතාගේ ඉල්ලීමට අනුව මහේස්ත්‍රාත්වරයා විසින් චුදිතට ඉහත කී දඩය නියම කරන ලදී.  .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032715</link>
    <topic>විශේෂඥ වෛද්‍යවරු 67ක් සිටිය යුතු ශික්ෂණ රෝහලේ 94ක්</topic>
    <author> සන්ධ්‍යා කරුණාරත්න</author>
    <content>විශේෂඥ වෛද්‍යවරු 67 දෙනකු සිටිය යුතු ශික්ෂණ රෝහලේ 94 දෙනකු සිටීම සෞඛ්‍ය අමාත්‍යාංශයේ වෛද්‍ය පරිපාලනයේ පවතින අක්‍රමිකතාවලට තිබෙන හොඳම උදාහරණයක් බව රාජ්‍ය සේවා එක්සත් හෙද සංගමය පවසයි.එක්තරා ශික්ෂණ රෝහලක සිටිය යුතු විශේෂඥ වෛද්‍යවරු, වෛද්‍යවරු සංඛ්‍යාවට වඩා වැඩි පිරිසක් එම රෝහලේ සේවය කරන අතර එක් විෂයක් සම්බන්ධයෙන් වෛද්‍යවරු දෙදෙනකුට වඩා එක් වාට්ටුවක සේවය කරන බව ද සංගමය අවධාරණය කරයි. නාරාහේන්පිට අභයාරාම විහාරස්ථානයේ පැවැති මාධ්‍ය හමුවක් අමතමින් (25) එම සංගමය මඟින් මේ තොරතුරු හෙළි කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032716</link>
    <topic>රට සියලු ඝාතකයන්ගෙන් ජනපති නිදහස් කර දුන්නා</topic>
    <author>මංජුල හිරිපිටිය හෝමාගම සංචාරක</author>
    <content>වසර තිහක කාලයක් කොටි ත්‍රස්තවාදීන් අප ර‍ටේ සිංහල දෙමළ හා මුස්ලිම් ජනතාවගේ මුලික මිනිස් අයතිවාසිකම් කඩකරමින් ඔවුන්ව කෘර ලෙස ඝාතනය කළා. රටේ දේපල විනාශ කළා. තවත් පිරිසක් දේශපාලන පක්ෂයකට මුවා වී පාරක් පාරක් ගානේ මිනිසුන් ඝාතනය කර ජනතාවගේ නිදහස නැතිකර දැම්මා.අද රට මේ සියලු ඝාතකයන්ගෙන් නිදහස් කර ගැනීමට ජනාධිපතිතුමාට හැකි වු බවත් ඒ වෙනුවෙන් අපගේ නායකයන් හා රණවිරැවන් දහස් ගණනක් ජීවිත පුජා කළ බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවැසීය.ඒ මහතා එසේ පැවසුවේ කොළඹ දිස්ත්‍රික්කයෙන් මෙවරත් එක්සත් ජනතා නිදහස් සන්ධානයෙන් තරඟවදින ශ්‍රී ලංකා නිදහස් පක්ෂ කොළඹ දිස්ත්‍රික් තරුණ බලමණ්ඩලයේ සභාපති අධිනීතිඥ ජනක වැලිවත්ත මහතාට ආධාර පිණිස හෝමාගම නගරයේ පැවැති ජනහමුවකදී ය. මෙහි දී වැඩිදුරටත් අදහස් දැක්වු පා.මන්ත්‍රී නාමල් රාජපක්ෂ මහතාරටක් ජාතියක් විදිහට අපට එල්ල වී ඇති තර්ජනය අද රටේම ජනතාව දන්නවා. වසර දෙදහස් පන්සියයකට වඩා ඉතිහාසයක් ඇති අප රට රැක ගැනීම ජනතාව සතු වගකීමක් වෙනවා. අද ලිබියාවට යුක්රේනයට මොකද වෙලා තියෙන්නේ. එම රටේ පටු දේශපාලන වාසි හා කෙටි මාර්ග ඔස්සේ බලයට ඒමට සිතා සිටි පිරිස් ඒ රට විනාශ කළා. අද එම රටවල් සෑම අංශයකින්ම කඩා වැටිලා.අද අපේ රට ත්‍රස්ථවාදයෙන් මුදාගෙන රට කඩිනම් සංවර්ධනයකට යොමු වී ඇති නිසා මේවා කඩාකප්පල් කර රට නැවත අස්ථාවර කිරීමට රටතුල හා පිටත ඉන්නා පිරිසක් විශාල උත්සාහයක් ගන්නවා. මෙහි එක් ප්‍රධාන කොටසක් අපි මානව හිමිකම් කඩකල බවට අසත්‍ය චෝදනා එල්ල කර ඒ සම්බන්ධයෙන් මෙවර ජිනීවා මානව හිමිකම් රැස්වීමට යෝ‍ජනාවක් ගෙන තිබෙනවා. මේ කාගේ උවමනාවකටද. උවමනාව රට අස්ථාවර කර ඒ තුලින් බලයට ඒමයි. මේවා ජනතාව දැනගත යුතුයි.මේ අවස්ථාවට අධිනීතිඥ ජනක වැලිවත්ත හෝමාගම ශ්‍රී ලංකා නිදහස් පක්ෂ ප්‍රධාන සංවිධායක අධ්‍යාපන ඇමති බන්දුල ගුණවර්ධන පාර්ලිමේන්තු මන්ත්‍රීවරැන් වන දුමින්ද සිල්වා ෂෙහාන් සේමසිංහ ශාන්ත බණ්ඩාර හෝමාගම ප්‍රා.සභාවේ වැ.බ. සභාපති ඉන්දික කෝරළගේ හෝමාගම නීතිඥ සංගමයේ සභාපති අධිනීතිඥ මංජුල මාකුඹුර යන මහත්වරැන් සමඟ ප්‍රාදේශීය සභා මන්ත්‍රීවරැන් හා වරියන් ඇතුළු විශාල ජනතාවක් සහභාගි වුහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032717</link>
    <topic>විශ්‍රාමිකයන් අතකොළුවක් කර ගැනීමේ සැලැස්මක් බංකොළොත් දේශපාලන පක්ෂ ක්‍රියාත්මක කරලා</topic>
    <author>උදුලා පීරිස්</author>
    <content>මැතිවරණයක් ආසන්නයේ තමන්ගේ ජන්ද ගොඩ වැඩිකර ගැනීමට විශ්‍රාමික ප්‍රජාව අතකොළුවක් කර ගැනීමේ සැලැස්මක් බංකොලොත් දේශපාලන පක්ෂ විසින් දියත් කර ඇතිබව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහතා පවැසයි ‍.ඇමැතිවරයා මේ බව පැවසූවේ රජය ‍විශ්‍රාම වැටුප් පාරිතෝෂිකය කප්පාදු කිරීමට යන බවට පලවන අසත්‍ය ප්‍රකාශ සම්බන්ධව වෘත්තීය සමීති නියෝජිතයන් පිරිසක් දැනුවත් කිරීම සදහා රාජ්‍ය පරිපාලන හා ස්වදේශ කටයුතු අමාත්‍යාංශයේදී සංවිධානය කර තිබූ සාකච්ඡාවකදි ය.වැ‍‍ඩිදුරටත් අදහස දක්වමින් ඇමැතිවරයා මෙසේ ද කීය.විශ්‍රාමික පාරිතෝෂිකය කියන්නෙ ‍රාජ්‍ය සේවයේ දීර්ඝ කාලයක් රට වෙනුවෙන් සේවය කිරීම වෙනුවෙන් රජය විසින් රාජ්‍ය සේවකයා වෙත සපයන සුවිශේෂී වරප්‍රසාදයකි.රජය මේ වරප්‍රසාදය විශ්‍රාමිකයාට වඩා වාසි සහගත ලෙස අප්‍රමාද ව ලබාදීමට යන අවස්ථාවක ඇතැම් පාර්ශවයන්ට එය දරාගන්න බැරිවෙලා. ඔවුන් රිසි සේ විශ්‍රාමිකයන් මේ අවස්ථාවේ පොළඔවා ගන්න උත්සාහයක යෙදෙමින් සිටිනවා . අද උපාධිධාරීන් වෙනුවෙන් රජයේ රැකියා අවස්ථා ලබාදී ඇතිනිසා ඹවුන් අපේ පැත්තේ නිසා ඒ වෙනුවට විශ්‍රාමිකයන් බොරුවෙන් අවුස්සන්න හදනවා.එසේම ආණ්ඩුව අප්‍රසාදයට පත් කරන්න හදනවා.එසේම අපේ රජය උසස් පෙළ සමතුන් රැසකට කළමණාකරන සහකාර තනතුරු හා ග්‍රාම නිලධාරී පත්වීම් ලබාදී තරුණ අසහනය රටින් තුරන් කර තියෙනවා. මේසා විශාල ‍වරප්‍රසාද හිමිකිිරදීම මත ඔවුන්ට රජයට විරුද්ධව නැඟී සිටින්න බැරි තත්ත්වයක් උදා වෙලා. අපේ රජය රාජ්‍ය සේවය ගැන විශාල විශ්වාසයකින් කටයුතු කරන අතර සෑම වසරකම රාජ්‍ය සේවය සදහා ලක්ෂයක පමණ පිරිසක් බඳවා ගැනීමක් සිදු කරනවා.ඒ වගේම වසරින් වසර විශ්‍රාම යන පිරිස වැඩිවීමක් පෙන්නුම් කරනවා . මේ වන විට පන්ලක්ෂ තිස්පන් දහසක් (535000) විශ්‍රාම වැටුපට හිමිකම් කියනවා.ඒ වගේම විශ්‍රාම වැටුප් පාරිතෝෂිකය ගන්න 15000ක් පොරොත්තු ලේඛනයේ සිටිනවා. මේ මුදල් ගෙවන්න රජය බැදී සිටිනවා. වසරින් වසර මේ පිරිස වැඩිවෙමින් පවතිනවා. අද වන විට මේ මුදල ගෙවන්න රුපියල් බිලියන හතක් පමණ මුදලක් අවශ්‍ය වෙනවා.මට මතකයි විශ්‍රාම වැටුප බැංකු හරහා ගෙවන්න රජය තීරණය කළ විටත් ඇතැම් වෘත්තීය සමීති එයට විරුද්ධව නැඟී සිටියා . එහෙත්ඒ ක්‍රමය තුළින් විශ්‍රාමිකයා කිසිදු රස්තියාදුවකින් තොරව තමන්ට අවශ්‍ය වෙලාවක සිය විශ්‍රාම වැටුප ලබාගැනීමේ අවකාශ සැලසී තියෙනවා. විශ්‍රාම පාරිතෝෂිකය ගැන කියන්න තියෙන්නෙත් මට ඔය ටිකමයි.අද මේ සදහා සමාජයේ මතු කරන සියලු තර්ක දේශපාලන අවශ්‍යතා මත කෙරෙන තර්ක මිස කිසිදු සත්‍යතාවයක් නොමැති ඒවා බවද මේ රජය ජනතාවාදී රජයක් නිසා ජනතාවට අහිතකර කිසිදු තීරණයක් නොගන්නා බව තමාට හොදින්ම විශ්වාෂ බව ද ඇමැතිවරයා වැඩි දුරටත් කියා සිටියේය.රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පී.බී. අබේකෝන්, අතිරේක ලේකම් ජගත් චන්ද්‍රසිරි, විශ්‍රාම වැටුප් අධ්‍යක්ෂක ජනරාල් සුනිල් හෙට්ටිආරච්චි යන මහත්වරු මෙම අවස්ථාවට සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032718</link>
    <topic>අත්‍යවශ්‍ය ඖෂධ සියලුම රජයේ රෝහල්වලට</topic>
    <author> සන්ධ්‍යා කරුණාරත්න</author>
    <content>අත්‍යවශ්‍ය ඖෂධ ලැයිස්තුව සියලුම රජයේ රෝහල් ඇතුළු සෞඛ්‍ය ආයතනවලට අද (27) සිට බෙදා හරින බව ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.මෙරට පවතින ඖෂධ හිඟය තුරන් කිරීම සඳහා මේ ලැයිස්තුව සකස් කර සෞඛ්‍ය ඇමැති මෛත්‍රීපාල සිරිසේන මහතාට බාර දුන් බව ද ඒ මහතා කීය.මෙවර අත්‍යවශ්‍ය ඖෂධ ලැයිස්තුවේ ඖෂධ වර්ග 384 ක් අඩංගු වේ.රටක ඖෂධ කළමනාකරණය මණින දර්ශකය ලෙස අත්‍යවශ්‍ය ඖෂධ ලැයිස්තුව භාවිතා කරන අතර විද්වතුන් කණ්ඩායමක එකතුවෙන් මේ ලැයිස්තුව සකස් ක‍ළ බව ද හෙතෙම පැවැසීය.වසර තුනකට වරක් මේ ලැයිස්තුව සකස් කළ යුතු අතර ලෝක සෞඛ්‍ය සංවිධානයේ ආකෘති ලැයිස්තුවට අනුව අත්‍යවශ්‍ය ඖෂධ ලැයිස්තුව සකස් කළ යුතු ය.ලෝක සෞඛ්‍ය සංවිධානයේ ප්‍රතිපාදන මඟින් මේ ලැයිස්තුව මුද්‍රණය කළ බවත් අත්‍යවශ්‍ය ඖෂධ ලැයිස්තුව සකස් කිරීම සඳහා විශේෂඥ විද්වත් මණ්ඩලයක සහාය ලබා ගත් බවත් වෛද්‍ය බෙනරගම මහතා කීය.රටක ජනතාවගෙන් වැඩි පිරිසකට වැළඳෙන රෝගවලට ලබාදෙන ඖෂධ වර්ග අත්‍යවශ්‍ය ඖෂධ ලෙස හඳුන්වන අතර එවැනි ඖෂධ වර්ග නොකඩවා ලබාදීම රජයක වගකීම බව ලෝක සෞඛ්‍ය සංවිධානය අත්‍යවශ්‍ය ඖෂධ සම්බන්ධයෙන් අර්ථකථනයක් ද ලබා දී ඇත.වරින් වර මෙරට ඇති වන ඖෂධ හිඟය තුරන් කිරීමට අත්‍යවශ්‍ය ඖෂධ ලැයිස්තුවක් අනිවාර්ය බවත් ජාතික ඖෂධ අධිකාරියේ අධ්‍යක්ෂවරයා ලෙස වසර පහක සේවා කාලය තුළදී මෙවැනි ලැයිස්තු දෙකක් සකස් කළ බවත් වෛද්‍ය බෙනරගම මහතා ප්‍රකාශ කළේය.මහාචාර්ය සේනක බිබිලේ මහතා‍ විසින් මේ ලැයිස්තුව ලෝකයට හඳුන්වා දුන්නේ යැයි ද ඒ මහතාට කරන ගෞරවයක් ලෙස මෙවැනි ඖෂධ ලැයිස්තුවක් මෙරට ක්‍රියාත්මක කිරීම අනිවාර්ය යැයි ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032721</link>
    <topic>මානව හිමිකම් සමුළුවට ඉදිරිපත් කළපිල්ලේගේ ‍වාර්තා තරයේ ප්‍රතික්ෂේප කරනවා</topic>
    <author>අසේල කුරුළුවංශ</author>
    <content>මෙරට පවත්නා ජාතික ආගමික සහජීවනය පිළිබඳව කිසිදු අවධානයක් යොමු නොකර නවනීදන් පිල්ලේ මහත්මිය එක්සත් ජාතීන්ගේ මානව හිමිකම් සමුළුවට ශ්‍රී ලංකාව සම්බන්ධයෙන් ඉදිරිපත් කළ වාර්තාවේ අඩංගු චෝදනා තරයේ ප්‍රතික්ෂේප කරන බව දන්වා ත්‍රෛනිකායික මහානායක ස්වාමීන්ද්‍රයන් වහන්සේලාගේ අත්සනින් යුතු ලිපියක් ජිනීවා මානව හිමිකම් සමුළු සභාපතිවරයාට යොමුකර ඇත.විදේශ කටයුතු අමාත්‍යාංශය මගින් මෙම ලිපිය ඊයේ (26) ජිනීවා නුවරට යවා තිබේ.ප්‍රජාතන්ත්‍රවාදී රාජ්‍යයක් වන ශ්‍රී ලංකාවේ ස්වාධීනත්වයට, ‍ස්වෛරී භාවයට බටහිර රටවල් කිහිපයක් එකතු වී සිදුකරන අසාධාරණය සම්බන්ධව විරෝධය පළකරන බව ද මහනාහිමිවරු ලිපියේ සඳහන් කර ඇත. තිස් වසරක් පුරා රට තුළ ක්‍රියාත්මක වූ ත්‍රස්තවාදයෙන් මෙරට සිංහල, දෙමළ, මුස්ලිම් සියලු ජනකොටස් එක ලෙස පීඩා විඳි බවත්, යුද්ධයේ අවසන් දින කිහිපය තුළ සිදුවූ සිදුවීම් කිහිපයක් පදනම් කැරගෙන ඒකපාර්ශ්වීයව සැකසූ වාර්තා පදනම් කරගෙන ශ්‍රී ලංකාව සම්බන්ධ ජාත්‍යන්තර පරීක්ෂණ සිදුකිරීම මෙරට සමස්ත ජනතාව එකහෙළා ප්‍රතික්ෂේප කරන බව ද මහා නාහිමිවරු මානව හිමිකම් සමුළු සභාපතිවරයාට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032722</link>
    <topic>නෝර්වීජියානු GSP+ සහනය ශ්‍රී ලංකාවට ලබාදීමට පියවර</topic>
    <author>චමීර ඇල්ලදෙණිය</author>
    <content>නෝර්වීජියානු ජී එස් පී බදු සහනය ඉදිරි වසර තුන සඳහා ශ්‍රී ලංකාවට ලබාදීමට නෝර්වේ රජය තීරණය කර ඇත.ශ්‍රී ලංකාවේ නිෂ්පාදන බොහෝමයක් සඳහා නෝර්වේ හි වෙළදපොළ අවස්ථා පවතින බවත්, මේ බදු සහනය හේතුවෙන් ඒ සඳහා වඩා හොද ප්‍රවේශයක් හිමිවෙනු ඇති බවත් ශ්‍රී ලංකාවේ නෝර්වේ තානාපතිනී, ග්‍රේට් ලෝචෙම් මහත්මිය පැවසුවාය.ශ්‍රී ලංකාවේ නෝර්වේ තානාපතිනී, ග්‍රේට් ලෝචෙම් මහත්මියගේ ප්‍රධානත්වයෙන් දේශීය අපනයනකරුවන් සඳහා පහසුකම් සැලසීම වෙනුවෙන් ශ්‍රී ලංකා අපනයන සංවර්ධන මණ්ඩලය සංවිධානය කර තිබූ වැඩමුඵවකදී මේ කරුණු අනාවරණය විය.දීර්ඝ යුද්ධයක් අවසන් කිරීමෙන් අනතුරුව ශ්‍රී ලංකාවේ ආර්ථිකයේ වේගවත් දියුණුවක් දක්නට ලැබෙන බවකී තානාපතිවරිය නෝර්වේ  GSP+ බදු සහනය හේතුවෙන් එම දියුණුව තව තවත් වේගවත් වනු ඇති බවද පෙන්වා දුන්නාය.නෝර්වීජියානු GSP+ බදු සහනය යටතේ ශ්‍රී ලංකාවේ භාණ්ඩ රැසක් සඳහා තීරුබදු සහන හිමිවේ. ශ්‍රී ලංකාවේ ප්‍රමුඛ නිෂ්පාදනයන් වන තේ, සහල් හා ඇගලුම් නෝර්වේ තුළ නිෂ්පාදනය නොකරන බැවින් ශ්‍රී ලංකාවට මෙහිදී සුවිශේෂී අවස්ථාවන් හිමිවනු ඇත. ඉහළ ක්‍රය ශක්තියක් (මිලදී ගැනීමේ හැකියාවක්) සහිත ජනතාවක් වෙසෙන නෝර්වේ, ලොව වැඩිම ඒකපුද්ගල ආදායම හිමි රටවල් අතුරින් තෙවැනි ස්ථානයේ පසුවන රටකි. නෝර්වීජියානු  GSP+ යනු, යුරෝපා සංගමය ලබාදුන් GSP+බදු සහනය නොවේ.පසුගිය පස් වසර තුළ නෝර්වේ රාජ්‍යය සමඟ ද්වීපාර්ශ්වික වෙළදාම 26% කින් වර්ධනය වී තිබේ. එහි සමස්ත වටිනාකම අමෙරිකානු ඩොලර් මිලියන 31.8 ක් වේ. නෝර්වීජියානු  GSP+ බදු සහනය හේතුවෙන් 2020 දී අපගේ අපනයන ඉලක්කය වන ඇ.ඩො.බිලියන 20 වෙත ළඟවීම සඳහා පිටිවහලක්වේ. මේ වැඩමුළුවේදී අදහස් දැක්වූ කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා:-1972 වසරේ සිට නෝර්වීජියානු සාමාන්‍ය  GSP+ බදු සහනය අප වෙත හිමිව තිබුණත්, මෙවර GSP+ බදු සහනය හිමිවීම අප රටට ඉතා වාසිදායක කරුණක්. මේ නිසා අපගේ භාණ්ඩ විවිධාංගීකරණයකින් යුතුව අපනයනයටත්, ජාත්‍යන්තර වෙළදපොළ හා තිබූ තරගකාරීත්වයට මුහුණදීමටත් අවස්ථාව හිමිවෙනවා.ශ්‍රී ලංකා අපනයන සංවර්ධන මණ්ඩලයේ සභාපති සහ ප්‍රධාන විධායක, බන්දුල එගොඩගේ මහතා:-ඩොලර් බිලියන 100ක වෙළඳපොළක් නෝර්වේ හි පවතින බවත්, ස්වීඩනය, ඩෙන්මාර්කය හා පින්ලන්තය ඇතුඵ ස්කැනේඩ්යානු රටවල්වලට ඇතුඵ වීමට නෝර්වේ රාජ්‍යය හොද ප්‍රවේශයක් වෙනවා. එමනිසා මේ ස්වර්ණමය අවස්ථාවෙන් ශ්‍රී ලාංකික අපනයනකරුවන් ප්‍රයෝජන ගනු ඇති වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032723</link>
    <topic>බංකොළොත් පක්ෂ කුමක් පැවසුවත්විශ්‍රාම පාරිතෝෂිතය නියමිත පරිදි දෙනවා</topic>
    <author>මහින්ද අලුත්ගෙදර, බලපිටිය සමූහ දිලිප් නිශ්ශංක, අම්බලන්ගොඩ සමූහඥාණදාස</author>
    <content>බංකොළොත් දේශපාලන පක්ෂ කුමක් පැවසුවද මේරටේ ශ්‍රමිකයන්ට හිමි විශ්‍රාම වැටුප සහ පාරිතෝෂිකය නියමිත පරිදි ලබාදෙන බව ජනාධිපති මහින්ද රාජපක්ෂ මහතා පැවැසීය.වත්මන් රජය කම්කරු ජනතාවගේ අයිතිවාසිකම් කිසිවිටෙකත් කප්පාදු නොකරන බව පෙන්වා දුන් ජනාධිපතිතුමා ජනතාවට දියයුතු සහන එලෙසින්ම ලබාදෙන බවද අවධාරණය කළේය. කුමන අභියෝග පැමිණිය ද සංවර්ධනය සමඟින් ඉදිරියට ගමන් කරන අපේ රටේ ඉදිරි ගමන කිසිවිටෙකත් ආපස්සට හැරවීමට සූදානම් නැතැයි ජනාධිපති මහින්ද රාජපක්ෂ මහතා අවධාරණය කරයි.රට සංවර්ධනය කර ඉදිරියට ගමන් කරන බව පෙන්වාදෙන ඒ මහතා මේ සියල්ල සිදුකරන අතරතුර අපේ දරුවන්ගේ අනාගතයට යහපත් රටක් නිර්මාණය කරන බව ද සදාචාරය යහපත් කොට වඩා හොඳ රටක් නිර්මාණය කිරීම මෙන්ම හොඳ ජන සමාජයක් බිහි කිරීමට අවශ්‍ය පසුබිම නිර්මාණය කරන බව ද සඳහන් කරයි.ජනාධිපති මහින්ද රාජපක්ෂ මහතා මේ බව සඳහන් කළේ අම්බලන්ගොඩ නගරසභා ක්‍රීඩාංගණයේ දී ඊයේ (26) පස්වරුවේ පැවැති ජන රැලියකට සහභාගි වෙමිනි. එළඹෙන පළාත් සභා මැතිවරණය සඳහා එක්සත් ජනතා නිදහස් සන්ධානයෙන් ගාල්ල දිස්ත්‍රික්කයට තරග කරන අපේක්ෂකයන්ගේ ජය තහවුරු කිරීමේ අරමුණින් මේ ජනරැලිය සංවිධානය කෙරිණි.එහිදී වැඩිදුරටත් අදහස් පළකරමින් මහින්ද රාජපක්ෂ මහතා සඳහන් කළේ, වත්මන් රජය රට සංවර්ධනය කරගෙන යන බවත් ඒ කෙරෙහි ජනතාවගේ විශ්වාසය තබන ලෙසත්ය. අපේ අනාගත පරපුරට හොඳ රටක් නිර්මාණය කරදිය යුතු බවද ඒ සඳහා රජය කැපවී කටයුතු කරන බව ද ඒ මහතා සඳහන් කළේය.අද ඇතැමුන්ට කතා කිරීමට කිසිවක් නොමැති තැන විවිධ ප්‍රචාරයන් ගෙන යන බව ද ඒවාට රැවටිය යුතු නැතැයි ද පෙන්වාදුන් ඒ මහතා යම් කාර්යයක් කරන විට එය විවේචනය කිරීමට බොහෝ පිරිසක් සිටින බව ද එහි ප්‍රතිඵල ලබන විට ඊෂ්‍යාවෙන් බලන බව ද සඳහන් කළේය.රට දිනා ලෝකය දිනන තැනැට අපේ දරුවන් රැගෙන යන බවද එය අපෙන් ඉටුවිය යුතු යුතුකමක් බව ද ඒ මහතා සිහිපත් කළේය. මේ අතර ජනාධිපති මහින්ද රාජපක්ෂ මහතා පෙන්වා දුන්නේ අද වනවිට සියලු ක්ෂේත්‍රයන්හි දියුණුවක් ලබා තිබෙන බවත් ජනතාව වෙනුවෙන් ඒ කාර්යය කරගෙන යන බවත්ය.ජ්‍යෙෂ්ඨ ඇමැතිවරුන් වන මහාචාර්ය තිස්ස විතාරණ, පියසේන ගමගේ, ඇමැතිවරුන් වන නිමල් සිරිපාල ද සිල්වා, සුසිල් ප්‍රේමජයන්ත, ගුණරත්න වීරකෝන්, වෛද්‍ය රාජිත සේනාරත්න, වාසුදේව නානායක්කාර, නියෝජ්‍ය කතානායක චන්දිම වීරක්කොඩි, නියෝජ්‍ය ඇමැතිවරුන් වන නිශාන්ත මුතුහෙට්ටිගම, හේමාල් ගුණසේකර, පාර්ලිමේන්තු මන්ත්‍රීවරුන් වන මනූෂ නානායක්කාර, වෛද්‍ය රමේෂ් පතිරණ මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032724</link>
    <topic>ජිනීවා සමුළුවේ තීරණය කුමක් වුවත් එම අභියෝගයට මුහුණ දීමට අප රට සූදානම්</topic>
    <author>මානෙල් පුෂ්ප කුමාරි</author>
    <content>ජිනීවා සමුළුව ශ්‍රී ලංකාව සම්බන්ධයෙන් ඉදිරිපත් කරන තීරණය කුමක් වුවත් එම අභියෝගය මුහුණ දීමට අප රට සූදානම් බව ජාතික හෙළ උරුමයේ මහ ලේකම් සහ තාක්ෂණ හා පර්යේෂණ ඇමැති පාඨලී චම්පික රණවක මහතා ප්‍රකාශ කළේය." සංශෝධිත ජිනීවා කෙටුම්පත සහ එම ජන්දය සම්බන්ධයෙන් " ඊයේ (26) බත්තරමුල්ල ජාතික හෙළ උරුම පක්ෂ මූලස්ථානයේ පැවැති මාධ්‍ය හමුවේ දී ඇමැතිවරයා මේ බව ප්‍රකාශ කළේ ය. අප රජයට යෝජනා කරනවා උගත් පාඩම් හා ප්‍රතිසන්ධාන කොමිසම් යාන්ත්‍රණයට ‍යට නොවී අප රටේ සාමය කඩවිම, ජනතාව පළවා හැරීම යන කරුණු සම්බන්ධයෙන් විධිමත් පරික්ෂණයක් කරන ලෙස. මේ යෝජනාවේ "ඉම්පියුරිටි" කියන වචනය භාවිත කර ඇත. ඒ නිසා මේ සම්බන්ධයෙන් අපි විශේෂයෙන් විධිමත් දේශීය පරික්ෂණයක් ආරම්භ කළ යුතුයි.එක්සත් ජාතික පක්ෂ නායක රනිල් වික්‍රමසිංහ මහතාගේ කාලයේ එල්.ටී.ටී.ඊ. සම්ප්‍රේෂණ පද්ධතියක් අපේ වරාය හරහා ඔවුන්ට ලබාදුන්නා.විග්නේෂ්වරන් මහතා අද උතුරේ සිංහලකරණය නතර කරන ලෙස ප්‍රකාශ කරයි. නමුත් ඔහු මේ වන විටත් කොළඹ පදිංචි වී සිටියි. කොළඹ දිස්ත්‍රික්කයේ ජනගහනයෙන් 250,000 ක් සිටින්නේ දෙමළ ජනතාවයි. ඒ කියන්නේ සියයට 33 ක් දෙමළ ජනගහනය කොළඹ පදිංචි වී සිටින බවයි. විග්නේෂ්වරන් මහතා මේ ක්‍රමයේ දිගටම නියැළෙමින් පදිංචි වී සිටින සිංහල, මුස්ලිම් ජනතාවට හිරිහැර කරනවා නම් ඔහුට විරුද්ධව ක්‍රියා කළ යුතු බවත් ඇමැතිවරයා කීය.මෙවැනි සමුළු මඟින් අප රටට එරෙහිව තර්ක විතර්ක ගොඩනඟන්නේ නම් මෙරට පැවැති යුද කටයුතු සඳහා ගුවන්යානා. යුද ටැංකි, කාලතුවක්කු ආදී යුද උපකරණ ලංකාවට ආවේ කෙසේද යන්න පූර්ණ විමර්ශනයක් කළ යුතු බව ද හෙතෙම පැවැසීය‍.වසර 1978 සිට ඉන්දියාවට යාමට සිටි දෙමළ පිරිස 150000 ක් මෙරට පදිංචි කළේ ජෝන් වෙස් බර්ග් මහතාගේ ප්‍රධානත්වයෙන් යුත් රෙඩ් බානා ව්‍යාපාරයයි. මේ සඳහා නෝර්වේ රජය ලබාදුන් වරදාන මොනවාද?ප්‍රතිපාදන මොනවාද? කියා විමසිය යුතුයි. පාර්ලිමේන්තු මන්ත්‍රී අතුරලියේ රතන හිමියෝද මෙහි දී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032725</link>
    <topic>විපක්ෂයේ ප්‍රකාශය තරයේ ප්‍රතික්ෂේප කරනවා</topic>
    <author>සිතාරා සේනානී සහ නුවන් කොඩිකාර</author>
    <content>එක්සත් ජනතා නිදහස් සන්ධානය විසින් විපක්ෂයේ දේශපාලනඥයන් මුදලට ගනු ලබන බවට කරන ලද ප්‍රකාශය තරයේ පිළිකුලෙන් යුතුව ප්‍රතික්ෂේප කරන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවැසීය.ප්‍රවෘත්ති සාකච්ඡාවකට සහභාගී වූ සන්ධානයේ සියලුම නායකයන් ද මේ ප්‍රකාශය තරයේ ප්‍රතික්ෂේප කරන බව හෙතෙම කීවේය. දුලාංජලී ප්‍රේමදාස මහත්මිය විසින් බැංකුවක තැන්පත් කරන්න ගෙන ගිය ව්‍යාජ මුදල් නෝට්ටු සම්බන්ධයෙන් මාධ්‍යවේදියකු නැගූ ප්‍රශ්නයකට පිළිතුරු දුන් ඇමැතිවරයා දේශපාලන ඇසකින් මේ දෙස බලන්න සූදානම් නැති බවත් මේ පිළිබඳ ඉදිරි පරික්ෂණ සිදු වන නිසා එම පරීක්ෂණ නිමවන තුරු කිසිවක් කිව නොහැකි බවත් ප්‍රකාශ කළේය.ශ්‍රී ලංකා නිදහස් පක්ෂ මූලස්ථානයේ ඊයේ (26) පැවැති මාධ්‍ය හමුවට එක්වෙමින් ඇමැතිවරයා එසේ පැවැසීය. කරු ජයසූරිය, ජස්ටින් ගලප්පත්ති මහත්වරුන් රජයට එක් වු අවස්ථාවේ ඔවුන්ට විපක්ෂය විසින් විවිධ චෝදනා එල්ල කළ බව පැවැසු ඒ මහතා එහෙත් නැවත විපක්ෂය හා එක්වෙද්දි ඒ පිළිබඳ කිසිවක් නොකියා නිහඩව සිටින බව කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032726</link>
    <topic>බස්නාහිර සංවර්ධනයට 2014දී මිලියන 14000ක් වැය කළා</topic>
    <author>ජයසිරි මුණසිංහ</author>
    <content>වසර 2005 දී බස්නාහිර පළාතේ දියුණුව ඇති කිරීම උදෙසා වැය කළ රුපියල් මිලියන 6304 වූවත්, වසර 2014 දී ඒ සඳහා රුපියල් මිලියන 14,000 මුදලක් වැය කොට ඇතැයි මුදල් හා ක්‍රමසම්පාදන අමාත්‍යාංශය ප්‍රකාශ කරයි.කොළඹ, ගම්පහ සහ කළුතර දිස්ත්‍රික්ක තුනෙන් සැදුම්ලත් වර්ග කිලෝමීටර් 4968 බිමේ ජීවත්වෙන පනස් අට ලක්ෂ තිස්හය දහස් දෙසිය අනූහතර දෙනාගේ ජීවිත සුඛිත මුදිත කිරීමට මේ මුදල් වැය කොට ඇතැයි ද මුදල් අමාත්‍යාංශය පවසයි.දකුණු පළාත් සභා බල ප්‍රදේශයට අයත් වර්ග කිලෝමීටර් 5544ක් තරම් විශාල ගාල්ල, මාතර, හම්බන්තොට දිස්ත්‍රික්ක තුනේ යටිතල පහසුකම් නංවාලීමට රජය දේශීය අරමුදල් ලෙස රුපියල් මිලියන 7000 ක මුදලක් වසර 2005 දී වැය කොට ඇත. මේ මුදල වසර 2014 දී මිලියන 13700 ක් ලෙස ඉහළට දමා ඇතැයි ද මුදල් හා ක්‍රමසම්පාදන අමාත්‍යාංශයේ ජාතික අයවැය දෙපාර්තමේන්තුව පවසයි.විසිහතර ලක්ෂ හැටපන් දහස් හයසිය විසිහයක් වන ‍දකුණේ ජනතාවගේ ජීවිත ආලෝකමත් කිරීමට මේ මුදල් යොදවා තිබේ.බස්නාහිර සහ දකුණු පළාත් සභා බල ප්‍රදේශ දෙකේ අධ්‍යාපන, සෞඛ්‍ය, මාර්ග, වාරිමාර්ග, ජලසම්පාදන, ප්‍රාදේශීය යටිතල පහසුකම් සහ ග්‍රාමීය ප්‍රදේශ හා පළාත් පාලන ආයතන ජාලය ශක්තිමත් කරලීමට වැඩිම මුදලක් වියදම් කළ පාලන කාලය ජනාධිපති මහින්ද රාජපක්ෂ මහතාගේ නායකත්වයෙන් යුතු පාලන කාලය වේ. බස්නාහිර පළාත් සභාවට මන්ත්‍රීවරු 104ක් සහ දකුණු පළාත් සභාවට මන්ත්‍රීවරු 38ක් පත් කර ගැනීමේ මැතිවරණය මේ මස 29 වැනිදා පැවැත්වේ. මේ පළාත් සභා බල ප්‍රදේශවල ජීවත්වෙන ජනතාවගේ සුබසාධනය සංවර්ධනය හා ආරක්ෂාව සහතික කරලීමට රජය ඉතා ඉහළ ප්‍රමුඛතාවයක් හැමදාකම ලබාදී ඇත. ඒ නිසා ආරම්භයේ පටන් මේ පළාත් සභාවල ජනතාව සංවර්ධනයේ ප්‍රතිලාභ හිමිකරගෙන තිබෙනුයේ එක්සත් ජනතා නිදහස් සන්ධානයේ පාලනයක් සහිත පාලන කාලසීමාවලදීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=n14032727</link>
    <topic>ලෝක නාට්‍ය දිනය අදයි</topic>
    <author>සාකච්ඡා කළේ සමන්මලී ප්‍රියශාන්ති ඡායාරූප - රොෂාන් පිටිපන</author>
    <content>අදට (27) යෙදී ඇති ලෝක නාට්‍ය දිනය නිමිත්තෙන් ශ්‍රී ලංකා කලා මණ්ඩලයේ සභාපති, සෞන්දර්ය කලා විශ්වවිද්‍යාලයේ පශ්චාත් උපාධි අධ්‍යයන කේන්ද්‍රයේ අධ්‍යක්ෂ ජෙෂ්ඨ මහාචාර්ය මුදියන්සේ දිසානායක මහතා සමඟ කරන ලද සාකච්ඡාවකි මේ.ශ්‍රී ලංකා කලා මණ්ඩලයේ සභාපති තනතුර ඔබතුමා පත්වෙලා තවමත් මාස කිහිපයක කාලයක් පමණයි. මේ කාලය තුළ ඔබ කලා මණ්ඩලය වෙනුවෙන් ඉටු කර තිබෙන කාර්ය භාරය ගැන සඳහන් කළොත්.......?ශ්‍රී ලංකා කලා මණ්ඩලයේ සභාපතිවරයා ලෙස පත් වුණේ පසුගිය ඔක්තොම්බර් මාසයේදියි‍. මා එම තනතුරට පත් වෙන විට කලා මණ්ඩලය සතුව අනුමණ්ඩල 5 ක් තිබුණා. ශ්‍රී ලංකා කලා මණ්ඩලය ස්වාධීන මණ්ඩලයක්‍. මෙය පාර්ලිමේන්තු පනතකින් අනුමත වුවක්. සංස්කෘතික කටයුතු පිළිබඳ අමාත්‍යාංශය යටතේ මෙය පවත්වාගෙන යනවා.මා මෙහි සභාපති තනතුරට පත් වු පසු සංස්කෘතික කටයුතු ඇමැති ටී.බී. ඒකනායක මහතා සමඟ සාකච්ඡා කර අනුමණ්ඩල 11 ක් දක්වා එය වැඩි කළා. පෙර තිබු අනුමණ්ඩලවලින් ආවරණය වුනේ විෂය ක්ෂේත හතක් අටක් වගේ ප්‍රමාණයක් නමුත් අනුමණ්ඩල ගණන වැඩි කිරීමත් සමඟ ප්‍රබල විෂය ක්ෂේත්‍ර ගණනක් ආවරණය වන පරිදි සාධාරණයක් ඉටු කරන්නට අපට හැකියාව ලැබෙනවා.රාජ්‍ය නර්තන මුද්‍ර නාට්‍ය හා රූකඩ රූපන අනුමණ්ඩලයක් තිබුණා. මේකට නර්තන, මුද්‍ර, රූකඩ යන සියලු ක්ෂේත්‍රයන් එකතු වෙලා තිබුණේ. එවිට එම එක් එක් ‍ක්ෂේත්‍ර ප්‍රවර්ධනය කිරීමේ ගැටලු තිබුණා. නමුත් දැන් නර්තන , මුද්‍ර හා රූකඩ රූපන ක්ෂේත්‍ර තුනට වෙන වෙනම අනුමණ්ඩල තිබෙනවා. මේ විදිහට අනුමණ්ඩල 11 ක් හැදුවේ ඒ ඒ විෂය ක්ෂේත්‍ර වෙන වෙනම ප්‍රවර්ධනය කිරීම සඳහායි.ඒ අනුව දැන් රාජ්‍ය නර්ථන අනුමණ්ඩලය, රාජ්‍ය මුද්‍ර නාට්‍ය අනුමණ්ඩලය, රාජ්‍ය රූකඩ රූපන අනුමණ්ඩලය, රාජ්‍ය චිත්‍ර මුර්ති අනුමණ්ඩලය, රාජ්‍ය ජනශ්‍රැති හා ජන සංගීත අනුමණ්ඩලය, රාජ්‍ය රූපවාහිනි කලා අනුමණ්ඩලය, රාජ්‍ය සාහිත්‍ය අනුමණ්ඩලය, රාජ්‍ය නාට්‍ය අනුමණ්ඩලය, රාජ්‍ය ඡායාරූප අනුමණ්ඩලය, රාජ්‍ය අංගම් ශිල්ප සටන් අනුමණ්ඩලය යනුවෙන් සකස් කර තිබෙනවා.මා සභාපතිවරයා වු පසු මේ වන විට රාජ්‍ය උත්සව කිහිපයක් පැවැත්වුවා. රූපවාහිනි රාජ්‍ය උත්සවය, රාජ්‍ය චිත්‍ර මුර්ති උත්සවය, රාජ්‍ය නාට්‍ය උළෙල පැවැත්වුවා.අපි ජාතීන් අතර ජාතික සමගිය, සංහිදියාව ඇති කිරීම සඳහා විශේෂයෙන් උගත් පාඩම් හා ප්‍රතිසංධාන කොමිසන් සභාව කිව්වත් නොකිව්වත් ඒ නිර්දේශ ඉටු කළා. මේ වෙන විට යාපනය, කිලිනොච්චිය, මඩකලපුව, අම්පාර වැනි උතුරු නැ‍ඟෙනහිර ප්‍රදේශවල නාට්‍ය වැඩමුළු ගණනාවක් පැවැත්වුවා.කලා මණ්ඩලයේ මැදිහත් වීමෙන් සංස්කෘතික අමාත්‍යාංශයේ සංස්කෘතික දෙපාර්තමේන්තුවේ අනුග්‍රහය ඇතිව අපි මේ දේවල් සිදු කළා. ඉදිරියේදීත් වැඩමුළු රැසක් පැවැත්වීමට කටයුතු සුදානම් කර තිබෙනවා. රාජ්‍ය නර්තන උළෙල ඉදිරියේදී යානයේ පැවැත්වීමට තීරණය කර තිබෙනවා. දකුණෙන් උතුරට නෑගම් යන වැඩපිළිවෙළක් අවුරුද්දට ක්‍රියාත්මක කරන්න බලාපොරොත්තු වෙනවා.දෙසැම්බර් මාසයේදී සංස්කෘතික ඇමැතිවරයාගේ මැදිහත් වීමෙන් කලා මණ්ඩලයේ කලා කරුවන් 60 ක් එකතු වෙලා කොළඹ සිට විශේෂ දුම්රිය මැදිරියකින් කිලිනොච්චියට ගොස් තෛපොංගල් උත්සවය පැවැත්වුවා එහි දමිළ ජනතාව සමඟ එක් වෙලා.මම මේ තනතුරට පත් වි ඉටු කළ මෙහෙවර ගැන ඉතාමත් තෘප්තිමත් වෙනවා. වගේම ඉදිරි‍යේදී මගේ උපරිම සේවය මා මේ ක්ෂේත්‍රවල දියුණුවට ලබා දෙනවා. මේ තනතුර මට ලබාදුන්නු සංස්කෘතික ඇමැතිවරයාට මම ස්තූතිය පළ කරනවා. කලා මණ්ඩලය ජාති, ආගම්, කුල, මල බේදවලින් තොරයි.‍ සියලු සංස්කෘතීන්ට, ජාතීන්ට ගරු කරමින් කලාව දියුණු කරන්නට එකාවන්ව කටයුතු කළ යුතුයි කරමු කියන හැඟිමෙන් මා කටයුතු කරනවා. ‍දැන් මේ බිහි කළ අනුමණ්ඩල තුළත් විවිධ ජාතීන් නියෝජනය කරනවා.ලෝක නාට්‍ය දිනය අදට යෙදී තිබෙනවා. ලෝක නාට්‍ය දිනය අපේ රටේත් සමරනවා. එම දිනය ගැන ‍හැදින්වීමක් කළොත්.?1948දී යුනෙස්කෝ සංවිධානය පිහිට වූ පසු ජාත්‍යන්තර රංග කලා ආයතනය 1961දී තීන්දු කරනවා ලෝක නාට්‍ය දිනය සැමරිය යුතු බව. ඒ අනුව මාර්තු 27 ලෝක නාට්‍ය දිනය සඳහා යොදා ගන්නවා. 1962 සිට ලෝකය පුරා නාට්‍ය දිනය සමරමින් විවිධ වැඩසටහන් ක්‍රියාත්මක කෙරෙනවා. අපේ රටෙත් මීට වසර කීපයකට පෙර ලෝක නාට්‍ය දිනය සමරමින් විවිධ ක්‍රියාකාරකම් කරන්න පටන්ගෙන තිබෙනවා. ඒ අනුව ශ්‍රී ලංකා කලා මණ්ඩලය හා රාජ්‍ය නාට්‍ය අනුමණ්ඩලය දායකත්වයෙන් ලෝක නාට්‍ය දිනය මෙම 27 නෙළුම් පොකුණ මහින්ද රාජපක්ෂ රඟහලේදි පැවැත්විමට කටයුතු යොදා තිබෙනවා.2014 රාජ්‍ය නාට්‍ය උළෙලේදී හොඳම නාට්‍ය ලෙස සම්මාන ගත් පරාක්‍රම නිරිඇල්ලගේ නවතම නිෂ්පාදනය වූ හුණුවටයේ කථාව මෙදින ප්‍රදර්ශනය කරනවා. නාට්‍ය පිළිබඳ සම්මන්ත්‍රණ කිහිපයක්ද පැවැත්වෙනවා. ජාත්‍යන්තර රංග කලා ආයතනය සෑම වසරකම ලෝකයේ කොහේ හෝ සිටින ප්‍රබුද්ධ ජාත්‍යන්තර තලයේ නාට්‍යක‍රුවෙක් තෝරාගෙන ඔහුගේ හෝ ඇයගේ පණිවිඩයක් ලොව පුරා බෙදා හරිනවා. මෙවර තෝරාගෙන ඇත්තේ බ්‍රේට් බේයිලි (Brett Bailey) යන පුද්ගලයයි.ඔහුගේ ප්‍රකාශයක් මෙවර ප්‍රචාරය වෙනවා. ඔහු පණිවිඩය ආරම්භ කරන්නේ ගහක් යට ඉඳගෙන හෝ දියුණුම රංග ශාලාවක ඉඳගෙන හෝ කලාකරුවෝ කරන්නේ නාට්‍ය මඟින් මානුෂීය වූ මානව හැඟීම් ප්‍රකාශ කිරීමයි යනුවෙන්. මම මතක් කරන්න කැමැතියි මෙරට නාට්‍ය කලාවේ පුනරුදයක් ඇතිකළ නාට්‍ය කලාවේ මුදුන් මල්කඩ ලෙස හැඳින්වෙන එදිරිවීර සරත්චන්ද්‍රයන්ගේ ජන්ම සත සංවත්සරය මේ වර්ෂයේදී පැවැත්වෙනවා. සංස්කෘතික අමාත්‍යාංශය මේ සඳහා වැඩසටහන් රැසක් දියත් කර තබෙනවා.ඊට අමතරව කොළඹ ජාත්‍යන්තර පාසල මඟින් රංග කලා ‍උළෙලක් සංවිධානය කර තිබෙනවා. ශ්‍රී ලංකාව, ජර්මනිය, මෙක්සිකෝව, ඉන්දියාව, නේපාලය වැනි රටවල් මේ සඳහා සහභාගී වෙනවා. මේ මාර්තු 28 සිට අප්‍රේල් 2 දක්වා බ්‍රිතාන්‍ය ජාත්‍යන්තර පාසලේදී මෙය පැවැත්වෙනවා. ලෝක නාට්‍ය දිනය සැමරෙන මේ වකවානුවේ මෙරට නාට්‍ය කලාවේ මුදුන් මල්කඩ සේ සැලකෙන සරත්චන්ද්‍රයන් සැමරීම ඉතාම වටිනවා. ‍ඔබ ප්‍රකාශ කළා මේ උගත් පාඩම් ප්‍රතිසන්ධාන කොමිසමේ නිර්දේශ වලට අනුව මෙරට ජාතීන් අතර සංහිඳියාව හා සාමය ගොඩනැඟීමට විශාල වැඩ කොටසක් කළ බව. ඔබ ක්‍රියාත්මක කළ වැඩ කොටසින් මේ අරමුණ කොතෙක් දුරට ඉටුවි තිබෙනවාද?‍ඉතාම හොඳ ප්‍රතිචාර ලැබි තිබෙනවා. 42 වැනි වරට පැවැත්වූ 2014 රාජ්‍ය නාට්‍ය උළෙලේ ප්‍රථම වටයට දමිළ දිගු නාට්‍ය 7ක් ද 2013 උළෙලට දමිළ දිගු නාට්‍ය 28ක්ද සම්බන්ධ වුණා. මෙවැනි ප්‍රමාණයක් රාජ්‍ය නාට්‍ය උළෙලට සම්බන්ධ වුණේ වසර 30කට පසු විම විශේෂත්වයක්. මේ නිසා කලාව යනු‍ සිංහල දෙමළ සහෝදර ජනතාවගේ සාමය, සහෝදරත්වය වර්ධනය කරන උතුර දකුණ යා කෙරෙන පාලමක් ලෙස හඳුනාදෙන්නත් පුළුවන්. විශේෂයෙන් මේ නාට්‍ය විනිශ්චය සඳහා දමිළ නාට්‍යවේදීන් සම්බන්ධ කර ගත්තා.රාජ්‍ය නාට්‍ය උළෙලේදී දමිළ නාට්‍යකරුවන් විශාල ප්‍රමාණයක් සම්මාන ලබා ගත්තා. එපමණක් නොව සමහරු හොඳම පිටපත හොඳම අධ්‍යක්ෂණය හොඳම රඟපෑම ආදි වශයෙන් සම්මාන ගත්තා. විශේෂයෙන් මෙවර රාජ්‍ය නාට්‍ය උළෙලේදී සිංහල නාට්‍ය ගීත කලා ක්ෂේත්‍රයට අමිල මෙහෙවරක් ඉටු කළ මර්සි එදිරිසිංහ සහ දමිළ නාට්‍ය ක්ෂේත්‍රයට විශාල මෙහෙවරක් ඉටු කළ මහාචාර්ය මවුන ගුරු යන දෙදෙනාට ජීවිතයේ එක් වරක් පමණක් නාට්‍ය කලාකරුවන්ට ලැබෙන නාට්‍ය කීර්ති යන විශේෂ සම්මානය ප්‍රදානය කළා. දමිල නාට්‍ය ක්ෂේත්‍රයේ ප්‍රවීනයකුට මෙවැනි සම්මානයක් ලැබුණු ප්‍රථම අවස්ථාව මෙයයි.ලෝක නාට්‍ය දිනය සමරන මේ අවස්ථාවේදී අපේ රටේ නාට්‍යකරුවන් අතින් ජාත්‍යන්තරයට යා හැකි නාට්‍ය නිර්මාණය වෙනවාද කියලා ගැටලුවක් පවතිනවා. මේ සම්බන්ධයෙන් ඔබේ අදහස කුමක්ද?නුතන නාට්‍ය නිර්මාණකරුවන් දෙස බැලු විට ජාත්‍යන්තර තලයට යන්න පුලුවන් නාට්‍ය නිර්මාණය වනවා. ඒ වගේම ජාත්‍යන්තරතලයට යන්න පුලුවන් මට්ටමේ රංගන ශිල්පීන්, අධ්‍යක්ෂවරුන් ඉන්න බව මෙවර රජ්‍ය නාට්‍ය උළෙල දෙස බැලු අයට තීන්දු කර ගන්න පුලුවන්. විශේෂයෙන් මෙතැනදී සිදු කළ යුතු වන්නේ නාට්‍යයක් ප්‍රේකෂකයාට ගෙන යන ප්‍රධාන වාහකය වන භාෂාව ගැන නොසිතා මේ නාට්‍ය විදේශ රටවල ප්‍රදර්ශනය කිරීම හරිම වැදගත් වෙනවා.දැනටමත් අපේ රටේ නාට්‍යකරුවන් අපේ රටේ නිර්මාණ රැගෙන ලෝකයේ බොහෝ රටවල විශේෂයෙන් සිංහල ප්‍රේක්ෂකයින් උදෙසා නාට්‍ය රඟ දක්වනවා. මේ තත්ත්වය ඉතාම හොදයි. නමුත් අප උත්සහ ගත යුතු වන්නේ පිටරටවල වෙසෙන අපේ ම ප්‍රජාවට පෙන්වනවා මෙන්ම විදේශීය රසිකයින්ද විදේශීය නාට්‍යවේදීන්ද අපේ නාට්‍ය කෙරෙහි ආශක්ත කර ගැනිමට කටයුතු කිරිමට යැයි මා කල්පනා කරනවා.කලා මණ්ඩලය සම්මාන උළෙලකට පමණක් සීමා වුවක් බව සමහරු කියනවා. ඇත්තෙන්ම කලා මණ්ඩලයේ කාර්ය භාරය එයද? ඉන් ඔබ්බට ක්‍රියාත්මක වන වැඩසටහන් තිබෙනවාද?ඇත්තෙන්ම බොහෝ දෙනා ඉන්නේ කලා මණ්ඩලය සම්මාන ලබා දිම සඳහා කියන මතයේ තමයි. ඒ කියන්නේ කලා මණ්ඩලය ආවරණය කරන විෂය ක්ෂේත්‍රවල ප්‍රවීනයින්ට වර්ෂයක් පසා සම්මාන පිරිනැමීම කලා මණ්ඩලයේ එක් වගකීමක් තමයි. එහෙත් මේ පරමාර්ථයෙන් ඔබ්බට ගිය පරමාර්ථ රාශියක් අපට තිබෙනවා. ඒ ගැන සඳහන් කළොත් ඒ ඒ විෂය ක්ෂේත්‍ර දියුණු කිරීම, ප්‍රවර්ධනය කිරිම, ශිල්පීන් දිරි ගැන්වීම, නව පර්යේෂණ, නව නිර්මාණ කිරීම, නව සොයා ගැනීම් සමාජයට හඳුන්වා දිම, ආධාර අනුබල දීම, ජාතීන් අතර සංහිඳියාව, සාමය වර්ධනය කිරිම ආදි කටයුතු ගණනාවක් ‍කලා මණ්ඩලයෙන් සිදු කෙරෙනවා. ජාති, ආගම්, කුල, මල බේදයෙන් තොරව ඒ ඒ කලා කටයුතු වල නියැලී සිටින විවිධ ප්‍රවීනයන් ඇඟයීම ආදී පුළුල් පරමාර්ථ අපට තිබෙනවා. මේ නිසා තමයි සම්මන්ත්‍රණ, වැඩමුළු, සුහද හමු හා ඇඟයීම් උළෙල ආදිය පවත්වන්නේ‍.ඔබ ප්‍රකාශ කළා ඔබ අනුමණ්ඩල 11 ඇති කළ බව. එහි එක් අනුමණ්ඩලයක් වන්නේ අංගම් සටන් කලාව බවත් කීවා. මෙය මින් පෙර කලා මණ්ඩලය තුළ අසා නැති දෙයක්. අංගම් සටන් කලා අනුමණ්ඩලයක් සකස් වන්නේ කුමන පදනමකින්ද?ඇත්තෙන්ම අංගම් සටන් කියන්නේ අපේ පරම්පරාගත සටන් කලාවක්. මේ සටන් කලාව අප අතරින් අභාවයට යන ලකුණු තිබුණේ ඊට හරි හමන් දායකත්වයක් නොමැති නිසයි. නමුත් දැන් සංස්කෘතික ඇමැතිතුමා අංගම් සටන් කලාවේ ප්‍රගමනය උදෙසා අංගම් සටන් ගම්මානයක් සකස් කර ගෙන යනවා.අංගම් සටන් කලාව ජනතාව අතර ප්‍රචලිත කිරීම අපේ අරමුණ වෙනවා. මේ වන විට විවිධ විදේශීය සටන් කලාවන් අපේ රටේ පවතිනවා. වසංගතයක් වගේ පැතිර යන මේ විදේශීය සටන් කලාවන් මර්ධනය කර අපේ මී මුත්තන්ගෙන් අපට උරුම වු අංගම් සටන් කලාව ජාත්‍යන්තරයට හදුන්වා දීමයි අපේ අරමුණ. අංගම් සටන් කලාව ප්‍රගුණ කළ හා දන්න අය හදුනා ගැනීමේ වැඩපිළිවෙළක් මේ වන විට ගෙන යන අතර ඉන් පසු තරඟ ආදිය සංවිධාන කිරිමට සම්මාන ලබා දිමට කටයුතු යොදනවා. නව නාට්‍ය කලාව ගැන අද ප්‍රේක්ෂකයින්ගේ වැඩි කැමැත්තක් නැති බවක් පේනවා.විශේ‍ෂයෙන් අතීතයේදී වේදිකා නාට්‍ය නරඹු තරම් ප්‍රේක්ෂකයින් පිරිසක් අද නැහැ. නව නාට්‍ය සංස්කෘතිය හරහා නාට්‍ය කලාව නාය යෑමක් මෙන්ම ප්‍රේක්ෂක රසඥතාවය ‍පහළ යාමක් සිදු වි තිබෙනවා කියා චෝදනා කළොත්.?බොහෝ නාට්‍යවල උඩු පෙළ හා යටි පෙළ වශයෙන් සමාජයට යම් පණිවිඩයක් ගෙන යනවා. මේ පණිවිඩය ආදර්ශය ඉතාම වටිනවා. කළක් පැවතුනු සිනා රැල්ලේ නාට්‍ය නිසා ප්‍රේක්ෂක රසඥතාවය යම් තරමකට පහත වැටී තිබුණත් නුතනයේ නිර්මාණය වන බොහෝ නාට්‍යවලින් ප්‍රේක්ෂක රසඥතාවය ඉහළ ස්ථානයකට ගෙන ඒමට හැකි වී තිබෙන බව මගේ අදහසයි.අද බොහෝ නාට්‍යවල නම පිළිබඳ ප්‍රේක්ෂකයින්ට ගැටලු ‍තිබෙන්න පුලුවන්. නමුත් ඒ නාට්‍ය ඇතුළේ තිබෙන දේ ඉතාමත් වටිනවා.අද බොහොමයක් දේශපාලනමය ප්‍රහසන නිර්මාණය වෙනවා. මේ ප්‍රහසනවලින් ඇතැම් විට රජය, රජ‍යේ ඇමැතිවරු, නායකයින්‍ මෙන්ම සමාජයේ ඇතැම් පිරිස් හාස්‍යයට ලක් කරනවා. මේ සම්බන්ධයෙන් වාරණ හෝ තහංචි පැමිණෙන අවස්ථා තිබෙනවාද?නැහැ. කවදාවත් නාට්‍ය සම්බන්ධයෙන් රජය හෝ රජයේ කිසිම අයෙක් තහංචි සීමා පනවා නැහැ. රජය කිසිදු නාට්‍යයකට හෝ නිර්මාණයකට මෙතෙක් කිසිඳු ඇඟිලි ගැසීමක්, බලපෑමක් එල්ල කර නැහැ. මා විශ්වාස කරන්නේ නැහැ එවැනි බලපෑමක් එල්ල වෙයි කියලා. අපේ දේශපාලන නායකත්වයට එවැනි වුවමනාවක් ඇතැයි කියාවත් මා සිතන්නේ නැහැ. මක් නිසාද යත් විශේෂයෙන් අතිගරු ජනාධිපතිතුමා ද කලාකරුවකු විම හා විවිධ කලාකරුවන් ළගින් ඇසුරු කරන රසවතෙකු නිසා.බර්ටෝල් බ්‍රෙස්ට් ජර්මනියේ සිට ජර්මන් රජය විවේචනය කරමින් විවිධ නිර්මාණ කළා. ඒ නිර්මාණවලට ජර්මන් රජය බලපෑම් කළේ නැහැ. ඒ හැකියාවන් වර්ධනය කර ගන්නට ඉඩ දුන්නා. නිදහස දුන්නා. ඒ වගේම අද අපට ඕනෑම නිර්මාණයක් කරන්න නිදහස තිබෙනවා.අද නාට්‍ය කලාව හා එදා නාට්‍ය කලාව අතර පැහැදිලි වෙනසක් තිබෙනවා. වත්මන් රජය නාට්‍ය කලාවේ උන්නතියට විශාල වශයෙන් දායකත්වයක් ලබා දෙන බව පෙනෙනවා. ඒ සම්බන්ධයෙන් ඔබේ අදහස කුමක්ද?අතීතයට සාපේක්ෂව වර්තමානය සාපේක්ෂව වර්තමානය සළකා බලන විට වර්තමාන රජය තරම් නාට්‍ය ක්ෂේත්‍රයට මෙතරම් සේවයක් කරන රජයක් පැවතුණේ නැහැ. උදාහරණයක් ලෙස ගත හොත් නෙළුම් පොකුණ මහින්ද රාජපක්ෂ රඟහල, මහනුවර ඉදිකෙරෙන සාර්ක් කලාපිය රංග ශාලා සංකීර්ණය, හම්බනතොට රන්මිණිතැන්න අතුලු දිවයිනේ ප්‍රධාන නගර සියල්ලකම පාහේ අද අලුතින් නවීන තාක්ෂණයෙන් යුතු රංග ශාලා ඇති කිරීමට ජනාධිපතිතුමා කටයුත කර තිබෙනවා.කොළඹ ජෝන් ද සිල්වා රඟහල, ලුම්බිණි රගහල නවීන තාක්ෂණයෙන් යුතුව යළි සංවර්ධනය කිරීමට රජය කටයුතු කරමින් සිටිනවා. විවිධ කලාකරුවන්ට විවිධාකාරයේ අනුග්‍රහයන් දක්වමින් සිටිනවා. වෙනකක් තබා අබල දුබල භාවයට පත් ව රෝගීව සිටින කලාකරුවන්ට අතහිත දිමට විවිධ ක්‍රියාමාර්ග ගෙන තිබෙනවා. ඒ නිසා මේ රජය තරම් කලාකරුවන් ගැන හිතන රජයක් තවත් නැහැ. ‍මම මේ බව කිවේ පාක්ෂිකයෙක් ලෙස නෙවෙයි. හදවතට අවංකවමයි.ශ්‍රී ලංකාවේ නාට්‍ය කලාව ඇතුලු සකලවිධ කලාවන්ගේ අභිවෘර්ධිය ඇති වී එය ජාත්‍යන්තර තලයට ගෙන යාමට අපි සියලු දෙනා අධිෂ්ඨාන කර ගත ගනිමු යැයි මා සියලු දෙනාගෙන් ඉල්ලිමක් කරන්නට මේ අවස්ථාව කර ගන්නවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r1403271</link>
    <topic>කෑගල්ල මාබෝපිටිය අඩිදුණුපාලමපිළිසකර කර ජනතා අයිතියට</topic>
    <author>සබරගමුව සමූහ</author>
    <content>කෑගල්ල ප්‍රාදේශීය ලේකම් කොට්ඨාසයට අයත් පැරණි මාබෝපිටිය අඩිදුණු පාලම ප්‍රතිසංස්කරණය කර නැවත මහජනතාවගේ ප්‍රයෝජනය පිණිස පසුගියදා විවෘත කරනු ලැබිණි.ගංතුන කඳුමුදුනේ සිට ගලා එන ගුරුගොඩ ඔයට ඉහළින් මාබෝපිටිය ගම්මානයේ ඉදිකර ඇති දිගින් අඩි සියයක් පමණ වන මෙම පාලම සම්පුර්ණයෙන්ම යකඩින් නිමවා තිබුණද එහි පතුළට ලෑලි යෙදීම නිසා විටින් විට එවා දිරායාමෙන් ඒ තුළින් යෑම අවදානම් තත්ත්වයක් ඇති කර තිබුණි.කෑගල්ල - මාබෝපිටිය ප්‍රදේශවාසීන්ගේ ඉල්ලීම පරිදි මෙවර මෙම පාලමේ පතුළට ගලවා ඉවත්කරන ලද පැරණි පාලමක යකඩ තහඩු යොදා‍ෙගන නවීකරණය කරදීමට මූල්‍ය ප්‍රතිපාදන ලබාදීම කෘෂිකර්ම නියෝජ්‍ය ඇමැති වයි. ජී. පද්මසිරි මහතාගේ මූලිකත්වයෙන් සිදුකර දී තිබිණි.ඈත අතීතයේ ගමනා ගමන අපහසුතා පැවති කෑගල්ල ප්‍රාදේශීය ලේකම් කොටසේ තියඹරාහේන, කම්මල්වත්ත, තෙලිජ්ජගොඩ, හිග්ගොඩ ආදී ගම්වාසීන්ට ගමන් පහසුව සලසා දීම වෙනුවෙන් මෙම අඩිදුණු පාලම 1897 වසරේදී රජයේ ඉංජිනේරු ඊ. සී. ඩේවිස් මහතාගේ ප්‍රධානත්වයෙන් රජයේ කර්මාන්ත ශාලාවේදී නිපදවා මෙහි ස්ථාපිත කළබව තවමත් නොසැලී පවතින එහි සිහිවටන පුවරුවක සඳහන්ව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r1403272</link>
    <topic>මාපුටුගල-කොස්හේන මාර්ගයට ලක්ෂ 260ක වියදමින් කාපට්</topic>
    <author>ඉංගිරිය සමූහ කුමාරිගමගේ</author>
    <content>වසර ගණනාවක් තිස්සේ කිසිදු අලුත්වැඩියාවකට ලක් නොවීම නිසා ඉතා අබලන් තත්ත්වයේ පැවැති මාපුටුගල කොස්හේන මාර්ගය ප්‍රතිසංස්කරණ කටයුතු ආරම්භ කෙරිණි.මෙම මාර්ගය අබලන්වීම නිසා හෝමාගම ඩිපෝව මඟින් පාදුක්ක සිට පනංගලවත්ත මාපුටුගල කොස්හේන හරහා ඉංගිරිය දක්වා ධාවනය වූ “ගැමි සරිය” බස් රථයද මේ වන විට ධාවනයෙන් ඉවත් කර තිබිණි. මේ හේතුවෙන් ගමනාගමන කටයුතුවලදී ප්‍රදේශවාසීන්ට දැඩි දුෂ්කරතාවට මුහුණපෑමට සිදුවිය.හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතාගේ ඉල්ලීම මත පළාත් සභා සන්ධාන අපේක්ෂක, ලලිත් වර්ණකුමාර මහතාගේ මැදිහත්වීම මත මහා මාර්ග ව්‍යාපෘති ඇමැති නිර්මල කොතලාවල මහතා විසින් මෙම මාර්ගය කාපට් යොදා සකස් කිරීම සඳහා ලබා දී ඇති මුදල රුපියල් ලක්ෂ 260කි.මෙම අවස්ථාවට බස්නාහිර පළාත් සභා අපේක්ෂකයින් වන යසපාල කෝරළගේ, ලලිත් වර්ණකුමාර, හොරණ නගරාධිපති ග්‍රැන්විල් රාජපක්ෂ , හොරණ ප්‍රාදේශීය සභා සභාපති යාමිත් චන්දන හතුරුසිංහ, මන්ත්‍රී ප්‍රියන්ත රත්නසේකර මහත්වරු සහ ප්‍රදේශවාසීන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r1403273</link>
    <topic>කළුතර පොලිස් විද්‍යාලයේඅර්ධ වාර්ෂික පරීක්ෂණයදා...</topic>
    <author>නාගොඩ විශේෂ එන්. විජේරත්න</author>
    <content>2013 අර්ධ වාර්ෂික පෙළපාලි පරීක්ෂණය කළුතර ශ්‍රී ලංකා පොලිස් අභ්‍යාස විද්‍යාලයීය අළුවිහාරේ ක්‍රීඩාංගණයේදී පැවැත්විණි.කළුතර ශ්‍රී ලංකා පොලිස් අභ්‍යාස විද්‍යාලයේ අධ්‍යක්ෂ ජ්‍යෙෂ්ඨ පොලිස් අධිකාරි සංජීව ධර්මරත්න මහතාගේ ප්‍රධානත්වයෙන් යුතුව හා තවත් උසස් පොලිස් නිලධාරින්ගේ සහභාගිත්වයෙන් එම කටයුතු සිදුකෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r1403274</link>
    <topic>තුන්කෝටි තිස් ලක්ෂයකින්සංවර්ධන වැඩ</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>මෙම වසර තුළදී කෑගල්ල නගර සභාව මඟින් රුපියල් තුන්කෝටි තිස්ලක්ෂයක් පමණ මුදලක් වැය කරමින් නගරයේ සංවර්ධන වැඩ රැසක් කිරීමට පියවර ගෙන ඇති බව සභාපති ජී. කේ. සමරසිංහ මහතා පැවසීය.මේ අනුව වෙළෙඳ සංකීර්ණය සඳහා රුපියල් එක්කෝටි හැටලක්ෂයක් ද ඕලගම පිහිනුම් තටාකය සඳහා ලක්ෂ 50ක් ද, මාර්ග සංවර්ධනය සඳහා එක්කෝටි තිස්ලක්ෂයක් ද වැය කරන බව සභාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r1403275</link>
    <topic>කළුතර ඡන්ද මධ්‍යස්ථාන613ක්</topic>
    <author>නාගොඩ විශේෂ</author>
    <content>මාර්තු 29 වැනි දින පැවැත්වෙන බස්නාහිර පළාත් සභා මැතිවරණය සඳහා කළුතර දිස්ත්‍රික්කය තුළ ඡන්ද මධ්‍යස්ථාන 613 පිහිටුවීමට කටයුතු කෙරේ.ඒ අනුව මැතිවරණ කොට්ඨාස අනුව කළුතරට 77ක් ද, බේරුවලට 76ක් ද, මතුගමට 72ක් ද, අගලවත්තට 92ක් ද, බුලත්සිංහලට 58ක් ද, පානදුරට 73ක් ද, බණ්ඩාරගමට 89ක් ද සහ හොරණට 76ක් ද වශයෙන් ඡන්ද මධ්‍යස්ථාන පිහිටුවනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r1403276</link>
    <topic>ගම්පහ වාරි යෝජනා ක්‍රමපිළිසකර කිරීම අරඹයි</topic>
    <author>ගම්පහ මධ්‍යම සමූහ වී.ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ වී ගොවිතැනට අවශ්‍ය වාරිජලය කලට වේලාවට ලබාදීම අරමුණු කරගෙන ගම්පහ දිස්ත්‍රික්කයේ මහා පරිමාණ මධ්‍යම පරිමාණ වාරිමාර්ග යෝජනා ක්‍රම පුනරුත්ථාපනය කිරීමේ වැඩසටහනක් ගම්පහ දිස්ත්‍රික් වාරිමාර්ග කාර්යාලය ක්‍රියාත්මක කරගෙන යයි.ඒ අනුව මුරුතවෙල යෝජනා ක්‍රමය උකුවෙල ඇනිකට්එක පුනරුත්ථාපනය කිරීමට වාරිමාර්ග කාර්යාලය කටයුතු යොදා ඇත. මේ සඳහා ඇස්තමේන්තු ගත මුදල රුපියල් හැට දෙලක්ෂ අනූදහසකි. 2013 නොවැම්බර් මස අවසානය වන විට රුපියල් තිස්පන්ලක්ෂයක මුදලක් වැයකර ඉදිකිරීම සිදුකර ඇත.මේ වනවිට එම යෝජනා ක්‍රමයෙන් සියයට 90ක භෞතික ප්‍රගතියක් අත්කර ගෙන ඇතිබව ගම්පහ දිස්ත්‍රික් වාරිමාර්ග කාර්යාලයේ නිලධාරීහු පවසා සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r1403277</link>
    <topic>කඩුවෙල ‘සිරිපියස’ යෝජනා ක්‍රමයේ161වැනි නිවෙස අතුරුගිරියේ අසරණ මවකට</topic>
    <author>අතුරුගිරිය විශේෂ -වික්‍රම සමරසිංහ</author>
    <content>නිවාස නැති දුගී ජනතාවට නිවාස දාහක් නොමිලේ සාදවා දීම මාගේ අරමුණයි.කඩුවෙල නගරාධිපති ජී. එච්. බුද්ධදාස මහතා පැවසීය.කඩුවෙල නගරසභා බල ප්‍රදේශයේ නිවාස නැති දුගී දුප්පත් ජනතාව කොපමණවත් සිටිනවා. එවැනි අය සඳහා නව නිවාස දාහක් සාදා නොමිලේ පරිත්‍යාග කිරීමට මා සූදානම්. එසේ පරිත්‍යාග කරන නිවාස සඳහා වරිපනම් බදු මුදලින්ද එම අය නිදහස් කරනවා යැයි හෙතෙම කීය.කඩුවෙල නගර සභාවෙන් ක්‍රියාත්මක වන සිරි පියස නිවාස යෝජනා ක්‍රමය යටතේ 161 වන ‘සිරිපියස නිවස’ භාරදීමේ උත්සවයට සහභාගී වෙමින් එම නිවෙස අතුරුගිරිය, මැදගොඩලන්ද පාර, අංක 511/7 ලිපිනයන් එම්. ටී. මේරිනෝනා මහත්මියට ප්‍රදානය කෙරුණි.එහිදී බුද්ධදාස මහතා මෙසේද කීවේය.අප නගර සභාවෙන් ‍පොදු ජනතාවට උපරිම සේවය සපයන්න සූදානම්.මේ නිවාස තැනීමේදී නගර සභාවෙන් ලක්ෂ දෙකහමාරක් මුදල් යොදනවා. ඊට අමතරව මිනිස් ශ්‍රමය ලබා ගන්නවා. නිවෙසක අයිතියක් නැති සැබෑ සුදුස්සන් තෝරා පක්ෂ, පාට බේදවලින් තොරව මේ වැඩසටහන අප කරගෙන යනව. මේ සඳහා මාගේ මන්ත්‍රී කණ්ඩායම කැපවීමෙන් සේවය කරනව..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r1403278</link>
    <topic>හාරිස්පත්තුව සංවර්ධන වැඩට දසලක්ෂ 500ක ප්‍රතිපාදන</topic>
    <author>ගාමිණී බී. දිසානායක - හාරිස්පත්තුව මධ්‍යම විශේෂ</author>
    <content>හාරිස්පත්තුව මැතිවරණ බලප්‍රදේශයට 2014 වසර සඳහා ගම නැඟුම යටතේ සිදුකෙරෙන විවිධ සංවර්ධන කටයුතු ක්‍රියාත්මක කිරීමට ආර්ථික සංවර්ධන අමාත්‍යාංශය රුපියල් මිලියන පන්සිය විසිඑකක (රු: මි. 521ක) මුදල් ප්‍රතිපාදන ලබාදී ඇත.මේ මුදල් ප්‍රතිපාදන හාරිස්පත්තුව, පූජාපිටිය සහ අකුරණ යන ප්‍රාදේශීය ලේකම් කොට්ඨාස ආවරණය කෙරෙන ගම්මාන එකසිය අසූහතක් වෙත ගමක එක් වැඩක් තේමාවට සමගාමීව රුපියල් ලක්ෂ 10 බැගින් ලබා දෙයි.මේ ප්‍රතිපාදනවලට අමතරව ග්‍රාමසේවා වසම් දෙක තුනක් ආවරණය කෙරෙමින් විශේෂිත පොදු සංවර්ධන ව්‍යාපෘති ක්‍රියාත්මක කිරීමට ද යෝජිතව ඇත. මේ ප්‍රතිපාදන යටතේ රු: මි. 20ක් ලබාදී ඇත්තේ ව්‍යවසායකයන්ගේ වෘත්තිමය ව්‍යාපෘති වැඩිදියුණු කරගැනීම සඳහා ණය ආධාර ලබාදීමටය. මේ අනුව පිළිගත් ව්‍යවසායකයන්ට රුපියල් තිස්දහසක උපරිමයකට යටත්ව මුදල් ලබාදීම සිදුකෙරේ.මේ මුදල් ප්‍රතිපාදන මඟින් අඩු ආදායම්ලාභි පවුල්වල සිසුන් ඉ‍ෙගනුම ලබනා පාසල්වල අධ්‍යාපන ගොඩනැගිලි, විදුහල්පති කාර්යාලය, ගේට්ටු ආදී සෑදීම සඳහා ඉල්ලීම් කළ පාසල් වෙත ප්‍රමුඛතාවය මත මුදල් ප්‍රතිපාදන ලබාදීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r1403279</link>
    <topic>‍පොල්ගහවෙල-කෑගල්ල ප්‍රධාන මාර්ගයටළඟදීම ගුවන් පාලමක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොල්ගහවෙල දුම්රිය ස්ථානය අසළ වැටී ඇති කෑගල්ල හරස්මාර්ගයට කඩිනමින් ගුවන් පාලමක් ඉදි‍කරන බව පොල්ගහවෙල මැතිවරණ කොට්ඨාස සම්බන්ධීකරණ කමිටු සභාපති පාර්ලිමේන්තු මන්ත්‍රී නිල්වලා විජේසිංහ මහතා පැවැසීය.මේ දුම්රිය මාර්ගයේ ගේට්ටුව නිතර වැසීමෙන් පොල්ගහවෙල කෑගල්ල ප්‍රධාන මාර්ගයේ ගමනා ගමනයට බාධා ඇතිවේ.දිනකට පැය හයක් පමණ මේ ගේට්ටුව වැසෙන නිසා වාහන ගමනා ගමනයට බාධා ඇතිවන හෙයින් මේ ගුවන් පාලම ඉදිකරන බව විජේසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=r14032710</link>
    <topic>දිස්ත්‍රික් මට්ටමින් ද්විභාෂා සහන කවුළු ඉදිවෙයි</topic>
    <author>නාගොඩ විශේෂ එන්. විජේරත්න</author>
    <content>ජාතික භාෂා හා සමාජ ඒකාබද්ධතා අමාත්‍යාංශය මඟින් දිස්ත්‍රික් මට්ටමින් දිවිභාෂා සහන කවුළු ඉදිකිරීමට පියවර ගෙන තිබේ.ඒ අනුව පාර්ලිමේන්තු පනතක් මඟින් ප්‍රධාන රාජ්‍ය භාෂා ක්‍රියාත්මක කිරීමේ බලය දිස්ත්‍රික් ලේකම්වරුනට පවරාදී ඇත.ඉතා සාර්ථකව රාජ්‍ය භාෂා ප්‍රතිපත්තිය ක්‍රියාත්මක කිරීම සඳහා වන කළුතර දිස්ත්‍රික්කයේ ද්විභාෂා සහන කවුළුව කළුතර දිස්ත්‍රික් ලේකම් යූ.ඩී.සී. ජයලාල් මහතාගේ ප්‍රධානත්වයෙන් කළුතර දිස්ත්‍රික් ලේකම් කාර්යාලීය පහත මාලයේදී විවෘත විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=s1403271</link>
    <topic>ශ්‍රී ලංකා -එංගලන්ත සටන අදයි</topic>
    <author>වර්නන් ගුණසේකර බංග්ලාදේශයේ සිට...</author>
    <content>බංග්ලාදේශයේ පැවැත්වෙන විස්සයි20 ලෝක කුසලාන ක්‍රිකට් තරගාවලියේ ආරම්භ කළ ජයග්‍රාහී ගමනේ ඉදිරියටම යාමේ අරමුණින් යුතුව ශ්‍රී ලංකාව අද චිතගෙං නුවරදී එංගලන්තය සමග ගැටෙයි.ශ්‍රී ලංකාව අද තරගයට මුහුණ දෙන්නේ තරගාවලියේ ජයග්‍රහණ දෙක මත ගොඩනගා ගත් ප්‍රබල ආත්ම විශ්වාසයකින් යුතුවය. එංගලන්තය මෙතෙක් මුහුණ දුන් එකම තරගයෙන් (නවසිලන්තය සමග) පරාජය විය.“දකුණු අප්‍රිකාව සමග පළමු තරගය අපට ඉතාමත් වැදගත් වුණා. ඒක ජයගත්ත නිසා අපට බලයක් ලැබුණා. දෙවැනි තරගයේදී (නෙදර්ලන්තය සමග) අපි කවුද කියලා ලොවට පෙන්නුවා. තව එක තරගයක් දිනුවොත් අපට අවසන් පූර්ව වටයට යන්න බොහෝ දුරට ඉඩ තියෙනවා” යැයි ශ්‍රී ලංකා විස්සයි20 ක්‍රිකට් නායක දිනේෂ් චන්දිමාල් ඊයේ පැවැති මාධ්‍ය හමුවේදී කියා සිටියේය.“ඉදිරි තරග දෙකම (එංගලන්තය හා නවසිලන්තයට එරෙහිව) ජය ගැනීමේ මානසික තත්ත්වයක අපි ඉන්නවා. අපි ලොව අංක එකේ විස්සයි20 කණ්ඩායමයි. අපි තරග කරන්න ඕනේ දිනන්නයි.”එංගලන්තය මේ තරගාවලියේ සිටින දක්ෂ කණ්ඩායමක් බවත් නමුත් ඔවුන් වෙනුවෙන් ශ්‍රී ලංකා කණ්ඩායමට තරග සැලැස්මක් තිබෙන බවත් චන්දිමාල් ප්‍රකාශ කළේය.“එංගලන්තයට විස්සයි20 විශාරදයන් ඉන්නවා. ඉයන් මෝගන් වැනි පිතිකරුවන් ඉන්නවා. නමුත් අපිටත් පිතිකරණයේ මෙන්ම පන්දු යැවීමේද විශාරදයන් ඉන්නවා. අපේ කණ්ඩායමේ සෑම ක්‍රීඩකයෙකුම හොඳ ක්‍රීඩා යෝග්‍යතාවකින් සිටිනවා. විශේෂයෙන් පන්දු යවන්නන් හොඳින් පන්දු යවමින් සිටිනවා” චන්දිමාල් කීවේය.ලොව විස්සයි20 ශ්‍රේණිගත කිරීම්වල එංගලන්තය සිටින්නේ අංක 8 ස්ථානයේයි. “ඒත් අපි කිසිම කණ්ඩායමක් අඩුවෙන් තක්සේරු කරන්නේ නැහැ” චන්දිමාල් පැවසීය.මේ දිනවල බංග්ලාදේශයට රාත්‍රියේ වැසි ඇද හැලෙන බව කාළගුණික වාර්තා සඳහන් කරයි. ශ්‍රී ලංකාවේ ඉතිරි තරග දෙකම පැවැත්වෙන්නේ රාත්‍රි කාලයේයි. ඒ වේලාවේ තණතිල්ලේ තත්ත්වය මත කණ්ඩායම කුමක්දැයි තීරණය කරන බව චන්දිමාල් කියා සිටියේය.නෙදර්ලන්තය සමග තරගය එතරම්ම පහසු වුනේ කෙසේදැයි එංගලන්ත මාධ්‍යවේදියෙකු නැගූ ප්‍රශ්නයට චන්දිමාල් පිළිතුරු දුන්නේ මඳ සිනහවකින් යුතුවය.“හෙටත් (එංගලන්තය සමග තරගය) එහෙම වෙන්න ඉඩ තියෙනවා!”ලසිත් මාලිංග ඉතාමත් දක්ෂ පන්දු යවන්නෙක් බවත් ජාත්‍යන්තර විස්සයි20 ක්‍රිකට් ක්‍රීඩාවේ ශ්‍රී ලංකාවේ සාර්ථකත්වයේ යතුර මාලිංග බවත් චන්දිමාල් කීවේය.මාලිංග මානසිකව දුර්වල කිරීමේ සැලැස්මක් එංගලන්ත කණ්ඩායම තුළ තිබෙන බවක් එරට මාධ්‍යවේදීන් ඊයේ මාධ්‍ය හමුවේදී නැගූ ප්‍රශ්න කිහිපයකින් හෙළිවන බවට කෙනෙකුට අනුමාන කළ හැක. මේ එවන් එක් ප්‍රශ්නයකි.“මාලිංගගේ පළමු පන්දුවටම හයේ පහරක් එල්ල කිරීමේ හැකියාවක් තියෙනවාද?”එයට ශ්‍රී ලංකා විස්සයි20 ක්‍රිකට් නායකයා දුන් පිළිතුර මෙයයි.“මාලිංගට හයේ පහරක් ගහන්න මටවත් බැහැ. එයාගෙ පළමු පන්දුවට හයේ පහරක් ගහන කෙනෙක් මගේ ක්‍රීඩා දිවිය තුළ මා දැක නැහැ. මම කරන්නේත් මාලිංගගේ පන්දුවලට හතරේ පහර ගහන්න උත්සාහ කිරීම පමණයි.”මාලිංග හා මෙන්ඩිස්ට කළින් මුහුණ දී සිටින නිසා අපට ප්‍රශ්නයක් නැහැ-රවි බොපාරාලසිත් මාලිංග හා අජන්ත මෙන්ඩිස්ට මුහුණ දී නැති පිතිකරුවන්ට ඔවුන් දෙදෙනා බියකරු පන්දු යවන්නන් විය හැකි නමුත් එංගලන්ත පිතිකරුවන් මීට පෙර ඔවුන්ගේ පන්දු ප්‍රහාරයන්ට මුහුණ දී ඇති බැවින් එය ප්‍රශ්නයක් නොවන බව එංගලන්ත විස්සයි20 ක්‍රීඩක රවි බොපාරා පවසයි.චිතගොං නුවර සහුර් අහමඩ් චවුද්රි ක්‍රීඩාගාරයේ ඊයේ පැවැති මාධ්‍ය හමුවට එංගලන්ත කණ්ඩායම වෙනුවෙන් පැමිණියේ මැද පෙළ පිතිකරුවකු මෙන්ම මඳ වේග පන්දු යවන්නෙකුද වන බොපාරා ය. ශ්‍රී ලංකාව සමග පැවැත්වෙන තරගය සම්බන්ධයෙන් සිය අදහස් දක්වමින් බොපාරා මෙසේ කියා සිටියේය.“මාලිංග හා මෙන්ඩිස් කියන්නේ ගණුදෙනු කිරීමට අසීරු පන්දු යවන්නන් දෙදෙනෙකි. ඔවුන්ගේ පන්දුවලට මීට කළින් මුහුණ දී නැති පිතිකරුවන්ට මේ පන්දු යවන්නන් දෙදෙනා ඉමහත් අභියෝගයකි. නමුත් අපි මේ දෙන්නාට මීට කළින් මුහුණ දීලා තියෙනවා. ඒ නිසා අපට ප්‍රශ්නයක් නැහැ.නවසිලන්තය සමග පැවැති තරගාවලියේ එංගලන්ත කණ්ඩායමේ පළමු තරගය පරාජය වීම අවාසනාවකැයි බොපාරා කීවේය.“හෙට (අද) ශ්‍රී ලංකාව සමග තරගය අප දිනිය යුතුම තරගයකි. එංගලන්තය මේ තරගය ජය ගත යුතුමයි. ශ්‍රී ලංකාව වැනි කණ්ඩායමක් පරාජය කිරීමෙන් මේ තරගාවලියේ ඉදිරියට යාමට අපේ කණ්ඩායම තුළ ප්‍රබල විශ්වාසයක් ඇති වෙනවා” බොපාරා ප්‍රකාශ කළේය.නවසිලන්තය හමුවේ ලත් පරාජයෙන් පසුව එංගලන්ත කණ්ඩායම බොහෝ දේවල් සාකච්ඡා කළ බවත් ක්‍රීඩකයන් දැන් ඔවුන්ගේ හැකියාවන් වඩාත් ඔපමට්ටම් කරගෙන සිටින බවත් බොපාරා සඳහන් කළේය.“අපේ කණ්ඩායමේ බොහෝ දෙනෙක් ඉන්දියා උප මහාද්වීපයේ ක්‍රීඩා කර තියෙනවා. ඒ නිසා මෙහි (බංග්ලාදේශය) ක්‍රීඩා තත්ත්වයන් ගැන අපට දැනුමක් තියෙනවා.”ශ්‍රී ලංකාව මේ තරගාවලියේ සිටින දක්ෂතම කණ්ඩායමක් බව 28 හැවිරිදි රවි බොපාරා පිළිගත්තේය.2007 වසරේ සිට ලෝක කුසලාන තරගාවලියන් දෙකක හා විස්සයි20 ලෝක කුසලාන තරගාවලියන් දෙකකදී එංගලන්තය සමග තරගය ජයගත් සෑම අවස්ථාවකම ශ්‍රී ලංකාව එම තරගාවලියන්හි අවසාන තරගයට පිවිස තිබේ. අද තරගය ජයග්‍රහණය කළහොත් ශ්‍රී ලංකාව මෙවර තරගාවලියේ අවසන් පූර්ව වටය ළඟටම පිවිසෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=s1403272</link>
    <topic>තරගාවලියට සාර්ථකව මුහුණදීමේ අරමුණින්ශ්‍රී ලංකාවට හොංකොං හී දී පුහුණු සැසියක්</topic>
    <author>ෆවුස් මොහොමඩ්හොංකොං රාජ්‍යයේ සිට...</author>
    <content>අභියෝගාත්මක තරගාවලියක් ලෙස සැලකෙන හොංකොං සෙවන්ස් තරගාවලිය ඇරැඹීමට පෙර ශ්‍රී ලංකා කණ්ඩායම පුහුණු සැසි කීපයකට සහභාගි වූ බැව් ශ්‍රී ලංකා පිලේ පුහුණුකරු නිලූෆර් ඉබ්‍රාහිම් ප්‍රකාශ කළේය. කණ්ඩායමේ මානසික ඒකාග්‍රතාව මෙන්ම ශාරීරික යෝග්‍යතාව ද එක මට්ටමක පවත්වාගනිමින් තරගාවලියට එක්වීමේ අරමුණින් මේ පුහුණු සැසි කීපය පැවැත්වූ බව නිලූෆර් වැඩි දුරටත් කීවේය.ලෝක රගර් සංගමයේ (අයි.ආර්.බී.) වාර්ෂික තරග කැලැන්ඩරයේ ප්‍රධානතම තරගාවලිය වන ‘වර්ල්ඩ් සෙවන්ස් සීරිස්’ තරගමාලාවේ 7වැන්න ලෙස හොංකොං සෙවන්ස් තරගාවලිය හෙට (28) ආරම්භ කිරීමට නියමිතය.වසර 5කට පසුව හොංකොං සෙවන්ස් තරගාවලියට එක්වී සිටින ශ්‍රී ලංකාව ‘ඒ’ කාණ්ඩය යටතේ කෙන්යාව, වේල්සය හා ෆීජී කණ්ඩායම සමග මූලික වටයේ දී ගැටෙති. ශ්‍රී ලංකාව සමග කාණ්ඩ ගතවී සිටින ෆීජී රාජ්‍යය මෙවර ලෝක සත් සාමාජික තරගමාලාවේ මෙතෙක් පැවැති තරගාවලි අතරින් ඩුබායි සෙවන්ස් හා ජපෑන් සෙවන්ස් ශූරතා අත්කර ගැනීමට සමත්විය. සෙසු තරගමාලා අතරින් දකුණු අප්‍රිකාවට හා නවසීලන්තයට ශූරතා 2බැගින් හිමිවිය.ඒ අනුව ශ්‍රී ලංකාවට මූලික වටයේ සිටම අතිදක්ෂ කණ්ඩායම් හමුවේ තරග වැදීමට සිදුවී තිබේ. මීට වසර 37කට පෙර එනම් 1976 වසරේ ඇරැඹූ හොංකොං සෙවන්ස් තරගාවලියේ එතෙක් මෙතෙක් වැඩිම වාර ගණනකදී ශූරතාව දිනූ කණ්ඩායම වන්නේ ද ෆිජී කණ්ඩායමය.ඔවුන් 14 වතාවක දී හොංකොං සෙවන්ස් ශූරතාව දිනා ගත්හ. මේ තරගාවලියේ වත්මන් ශූරයන් වන්නේ ද ෆිජී කණ්ඩායමය. 2012 හා 2013 වසරවල පිට පිටම හොංකොං සෙවන්ස් ශුරතාව අත්කර ගැනීමට ඔවූහූ සමත්වූහ. මෙවර තරගාවලිය නියෝජනය කරන ෆීජී කණ්ඩායමට කාල්ටන් සුපර් සෙවන්ස් තරගාවලියට එක්ව සිටි ක්‍රීඩකයන් රැසක්ම ඇතුළත්ව සිටිති.ශ්‍රී ලංකාව අවසන් වරට හොංකොං සෙවන්ස් තරගාවලිය නියෝජනය කරනු ලැබුවේ 2009 වසරේදීය. එහිදී මූලික වටයේ සියලු තරග පරාජයට පත්වූ ශ්‍රී ලංකාව බඳුන ශූරතා අවසන් පූර්ව වටයේදී ජපානය හමුවේ පරාජයට පත්විය. මීට පෙර 1984 දී හොංකොං සෙවන්ස් බඳුන ශූරතාව දිනා ගැනීමට ශ්‍රී ලංකාව සමත්විය.මෙවර තරගාවලිය අදියර 2කින් යුතුව පැවැත්වෙන අතර රටවල් 16ක් තරග වදින ප්‍රධාන තරගාවලියට ශ්‍රී ලංකාව ඇතුළත්ව සිටී. ලබන වසරේ හොංකොං සෙවන්ස් තරගාවලියට සුදුසුකම් ලබන තරගාවලියක් ද මෙහිදී පැවැත්වේ. එම තරගාවලියට රටවල් 12ක් එක්වී සිටින අතර ඊට ජපානය හා සත්කාරක හොංකොං කණ්ඩායම එක්වී සිටිති. ඒ අනුව හොංකොං සෙවන්ස් නියෝජනය කරන රටවල් ප්‍රමාණය 28කි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=s1403273</link>
    <topic>ගම්පහ ක්‍රිකට් තරගාවලියට අයැදුම්පත් කැඳවයි</topic>
    <author>කටාන සමූහ</author>
    <content>ගම්පහ දිස්ත්‍රික් ක්‍රිකට් සංගමය සංවිධාන කරන සභාපති කුසලාන ලෙදර් පන්දු ක්‍රිකට් තරගාවලිය සඳහා අයැදුම්පත් භාර ගැනීම මේ මස 28 වැනිදා දක්වා සිදු කෙරේ. තරගාවලියේ ජයග්‍රාහී කණ්ඩායමට ශ්‍රී ලංකා ක්‍රිකට් ආයතනයේ තෙවැනි කොටසේ තරගාවලියට ඉදිරිපත් වීමේ අවස්ථාව හිමිවේ.අයැදුම්පත් හා විස්තර දු.ක.0773856545 හෝ 0772346540 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=s1403274</link>
    <topic>තර්ස්ටන්-ඉසිපතන විස්සයි20 ගැටුම අද</topic>
    <author>නිරෝෂාන් ප්‍රියංකර</author>
    <content>කොළඹ තර්ස්ටන් විදුහල සහ ඉසිපතන විදුහල අතර 7 වැනි වරට පැවැත්වෙන විස්සයි20 ක්‍රිකට් තරගය අද (27) තර්ස්ටන් විදුහල් පිටියේදී පැවැත්වේ.දෙපිළ අතර 51වැනි වරට පැවැත්වෙන මහා ක්‍රිකට් තරගය ලබන මස 4-5 දෙදින එස්.එස්.සී ක්‍රීඩාංගණයේදීත්, 34වැනි එක්දින තරගය 6 වැනිදා පී.සරවනමුත්තු පිටියේදීත් පැවැත්වීමට කටයුතු යොද තිබේ. කාමින්ද ධනංජයගේ නායකත්වයෙන් ඉසිපතන කණ්ඩායමත්, කවිඳු කුලසේකරගේ නායකත්වයෙන් තර්ස්ටන් කණ්ඩායමත් තරගයට එක්වෙති.කණ්ඩායම් දෙකේ උපනායකයන් ලෙස කැලුම් බැස්ටියන් හා මින්හාජ් ජලීල් කටයුතු කරති. දේශිය පාසල් මහා ක්‍රිකට් තරග ඉතිහාසය වෙනස් කළ තර්ස්ටන්-ඉසිපතන තරගය මෙවරත් සාර්ථකව පැවැත්වීමට කටයුතු යොදා ඇති බව ඉසිපතන විද්‍යාලයේ විදුහල්පති ඒ.සී‍.පෙරේරා මහතා පවසයි.පසුගිය වසර 3ක පමණ කාලයේදී විදුහල් දෙක අතර තරගය සාමකාමීව ආදර්ශමත් ලෙසින් පැවැති බවත්, සුහදත්වය වර්ධනය කිරීමේ අරමුණින් පැවැත්වෙන තරගයක් බැවින් එසේ කළ හැකිවු බවත් ඒ මහතා පැවැසුවේ කොළඹ බී.ආර්.සී ක්‍රීඩා සමාජයේ පසුගියදා පැවැති මාධ්‍ය දැනුවත් කිරීමේ හමුවේදීය.තර්ස්ටන් විද්‍යාලයේ විදුහල්පති දයා බණ්ඩාර මහතාද මෙහිදී අදහස් දැක්වුහ. මේ සඳහා ආදි ශිෂ්‍යයන් ඇතුලු පිරිසක් එක්ව සිටියේය. තරගයට සමගාමීව විවිධ වැඩසටහන් රැසක් ක්‍රියාත්මක වන අතර පසුගිය වසරවල විදුහල් දෙක වෙන වෙනම සංවිධාන කළ පාපැදි පෙළපාලිය මෙවර එක පෙළපාලියක් ලෙස සංවිධානය කිරීමටද කටයුතු යොදා ඇති අතර එය ලබන මස 2 වැනිදා පෙ.ව.8.00ට තර්ස්ටන් විදුහල අසලින් ආරම්භ වේ.දෙදින ක්‍රිකට් තරගයේ පළමු ප්‍රවේශ පත්‍රය තර්ස්ටන් විද්‍යාලයේ කීර්තිමත් ආදි සිසුවකු වු ජනාධිපති මහින්ද රාජපක්ෂ මහතා වෙත පිරිනැමීම විද්‍යාල දෙකේ විදුහල්පතිවරුන් අතින් පසුගියදා සිදු කෙරිණි.තර්ස්ටන් විදුහල් ආදි ශිෂ්‍ය සංගමය සත්කාරකත්වය දරණ මෙවර තරගාවලියේ අනුග්‍රාහකයන් ලෙස ශ්‍රී ලංකා ටෙලිකොම් හා නෙස්ලේ ලංකා සමාගම් කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=s1403275</link>
    <topic>රවිඳුගෙන් විශිෂ්ට පන්දු යැවීමක්</topic>
    <author>කැලණිය විශේෂ</author>
    <content>රවිඳු සුපුන්ගේ විශිෂ්ට පන්දු යැවීම හේතුවෙන් ඊරියවැටිය ශ්‍රී සුමංගල විද්‍යාලය සමග පැවැති එක්දින තරගයෙන් ලකුණු 113ක ජයක් හිමිකර ගැනීමට කැලණි විද්‍යාලය සමත්විය.කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැති තරගයේ පළමුව පන්දුවට පහරදුන් කැලණි විද්‍යාලය ලකුණු 187ක් රැස්කළ අතර සුමංගල විදුහලට සියල්ලන් දැවී ලබාගත හැකිවුයේ ලකුණු 74ක් පමණි. සුමංගල ඉනිම බිඳ දැමු රවිඳු සුපුන් ලකුණු 10කට කඩුලු 8ක් දවාලමින් විශිෂ්ට පන්දු යැවීමක නිරත විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=s1403276</link>
    <topic>රුක්මිණි කෝදාගොඩ අනුස්මරණ කනිෂ්ඨ ගොල්ෆ් අප්‍රේල් 7දා සිට</topic>
    <author>ෆවුස් මොහොමඩ්</author>
    <content>දේශීය කනිෂ්ඨ ක්‍රීඩක ක්‍රීඩිකාවන්ට ගොල්ෆ් ක්‍රීඩාවේ විවිධ තරග මුහුණුවර යටතේ ක්‍රීඩා කිරීමේ අවස්ථාව උදාවන රුක්මිණි කෝදාගොඩ අනුස්මරණ කනිෂ්ඨ ගොල්ෆ් තරගාවලිය ලබන අප්‍රේල් මස 7වැනිදා සිට 10 දක්වා කොළඹ රාජකීය ගොල්ෆ් පිටියේ දී පැවැත්වේ.පළමු වරට පැවැත්වෙන මේ තරගාවලිය වයස් කාණ්ඩ තුනක් යටතේ පැවැත්වීමට නියමිතය. ඒ අනුව අවුරුදු 15-17 අතර රන් පදක්කම සඳහා ද, 11-14 අතර රිදී පදක්කම සඳහා ද තරග පැවැත්වෙන අතර අවුරුදු 10 හා ඊට අඩු වයස් කාණ්ඩයේ තරග ඉසව්වක් ද ලෝකඩ පදක්කම සඳහා පැවැත්වේ.අදාළ වයස් කාණ්ඩයේ දස්කම් දක්වන හොඳම ක්‍රීඩකයන් 8 දෙනා බැගින් තෝරා ඔවුන් අතර පිළිමලුන් පිටුදැකීමේ ක්‍රමයට ප්‍රධානතම තරග ඉසව්ව පැවැත්වේ.රුක්මිණි කෝදාගොඩ අනුස්මරණ කුසලානය හිමිවන්නේ එම තරග ඉසව්වේ සමස්ත ශූරයාටය. 1979 වසරේ ආධුනික ගොල්ෆ් ශූරිය වූ රුක්මිණි ගොල්ෆ් ක්‍රීඩාවෙන් මෙන්ම ටෙනිස් ක්‍රීඩාවෙන් ද ජාතික මට්ටමේ දක්ෂතා දැක්වූ ක්‍රීඩිකාවක් ලෙස ප්‍රකටව සිටියාය. රුක්මිණී කෝදාගොඩ අනුස්මරණ කුසලාන කනිෂ්ඨ ගොල්ෆ් තරගාවලිය ඉදිරියේ දී වාර්ෂිකව පැවැත්වෙන බව තරගාවලිය සම්බන්ධව පසුගියදා කොළඹ රාජකීය ගොල්ෆ් පිටියේ පැවැති මාධ්‍ය හමුවේ දී ශ්‍රී ලංකා ගොල්ෆ් සභාපති ලාල් ඩයස් මහතා පැවැසීය.උප සභාපති ප්‍රියාත් ප්‍රනාන්දු, ලේකම් ආනා පුංචිහේවා සහ රාජකීය ගොල්ෆ් ක්‍රීඩා සමාජයේ නායක නිමල් පියරත්න මහතා ද මේ මාධ්‍ය හමුවට එක්වූහ. තරගාවලිය සඳහා පූර්ණ අනුග්‍රාහකත්වය සපයනු ලබන්නේ රුක්මිණී කෝදාගොඩ මහත්මිය එකළ සේවය කළ පෙරේරා සහ පුත්‍රයෝ ආයතනය විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=f1403271</link>
    <topic>බීමට ගන්නා ජලයේ භීතිකාව</topic>
    <author>රාමන්</author>
    <content>ශ්‍රීලංකාව වැනි රටවල ඉදිරි සංවර්ධනය වෙනුවෙන් විදේශ ආයෝජන හා විදේශ විනිමය සොයාගත යුතු වෙනවා. නොඑසේ නම් අප වැනි රටවල විරැකියාවට හා ජනතාවගේ ජීවන මට්ටම ඉහළ දැමීමට හැකියාවක් ලැබෙන්නේ නැහැ.හැම දෙයක් ම අපේ රටින් ම සොයාගෙන නුතන ලෝකයට මුහුණ දීම පහසු කටයුත්තක් නොවෙයි. එහෙම කරන්නත් බැහැ. විශේෂයෙන් ම ඉන්ධන වැනි ඛනිජ සම්පත් නොමැති රටකට එය කිසිසේත් ම කළ නොහැකියි. අපේ රටට අවශ්‍ය ඉන්ධන සඳහා වැය වන මුදල විදේශ රැකියාවල නියුතු වූවන් මේ රටට එවනු ලබන මුදලට සමානයි. ඉන්ධන පමණක් නොව යන්ත්‍ර සූත්‍ර ඇතුළු අපට අවශ්‍ය බොහෝ දෑ විදේශ රටවලින් ආනයනය කළ යුතු බව පැහැදිලියි. මේ නිසා වත්මන් ගෝලීය වටපිටාව තුළ විදේශ විනිමය නොමැතිව අපට පැවැත්මක් නැහැ.එසේ නම් විදේශ විනිමය සොයා ගත යුතු මාර්ග කල්තියාම හඳුනා ගෙන ඒ සඳහා අයෝජන රට තුළට කැඳවා ගත යුතුයි. අපේ රට ඉදිරියට ගමන් කරමින් සිටින්නේ ප්‍රධාන අංශ තුනක් යටතේ යි. කෘෂිකර්මය, කර්මාන්ත හා සේවා එම අංශ තුනයි. මෙහි දී ප්‍රධාන වශයෙන් ම ඉදිරියට ගමන් කර තිබෙන්නේ සේවා අංශයයි. විදේශ රැකියා, සංචාරක ආදී අංශ අයත් වන්නේ මේ ක්ෂේත්‍රයට. ඊට අමතර ව කර්මාන්ත අංශය ද යම් ප්‍රමාණයකින් ඉදිරියට ගොස් තිබෙනවා.මෙවන් පසුබිමක ලෝකය පුරා සැරිසරන ප්‍රාග්ධනය ආයෝජන ලෙස යොදා ගැනීමට අපට සිදු වෙනවා. විශේෂයෙන් ම සංවර්ධිත රටවල්, කර්මාන්ත සඳහා යොදනු ලබන තම ආයෝජන තුන් වැනි ලෝකයේ රටවල ස්ථානගත කිරීමට වැඩි කැමැත්තක් දක්වනවා.ඊට හේතුව සංවර්ධිත රටවල පවතින කම්කරු හා පරිසර නීති නිසා වැඩි පිරිවැයක් දැරීමට සිදු වීමයි. මේ නිසා ලාභ ශ්‍රමය හා ලිහිල් පරිසර නීති යටතේ තුන් වැනි ලෝකයේ රටවල ආයෝජනය කරමින් තම නිෂ්පාදන සංවර්ධිත රටවල අලෙවි කිරීමෙන් වැඩි ලාභයක් අපේක්ෂා කරන බව පැහැදිලි සමහර ආයෝජන ආශ්‍රිත කම්හල් ශ්‍රී ලංකාව වැනි රටවල ස්ථානගත වන්නේ මෙවන් පසුබිමකයි.එහෙත් අපට ආවේණික නීතිරිති යටතේ ඒවා ස්ථානගත කිරීමට අපේ වගකීමක්. 2011ට සාපේක්ෂ ව අපේ කාර්මික ක්ෂේත්‍රයේ අපනයනය 2012 දී අඩු වී තිබෙනවා.රබර් ආශ්‍රිත කාර්මික අපනයනය ද 2011 ට සාපේක්ෂව 2012 දී අඩු වෙලා. එසේ ම රබර් ආශ්‍රිත අත්වැසුම් පිටරට යවා ශ්‍රී ලංකාව උපයා ගෙන තිබෙන විදේශ විනිමය රු. කෝටි 2300ක් පමණ වෙනවා. රතුපස්වල හා තුන්නානේ රබර් අත් වැසුම් කර්මාන්ත ශාලාවලට එරෙහි ව මහජන විරෝධය පැන නඟින්නේ මෙවන් පසුබිමක.අදාළ මහජන විරෝධවලට ඉඩ දෙමින් මේ කර්මාන්ත ශාලාව වැසීමෙන් මේ රටේ ආයෝජනවලට සිදු වන්නේ කුමක් ද? විදේශ විනිමය ගෙන එන උල්පත් සිදී යෑම නොවේ ද? එසේ නම් ආයෝජනත් රැකගෙන ජනතාවත් ආරක්ෂා වන ක්‍රමවේදයකට යා යුතු වෙනවා. එම ක්‍රමවේදය කදුළු ගෑස්, බැටන් පොලු සංග්‍රහවලින් හා ගස් කොළන් කපා දමා පොලිස් නිලධාරීන් ඝාතනය කිරීමෙන් සොයා ගත හැකි වන්නේ නැහැ.බීමට ගන්නා ජලය සම්බන්ධයෙන් ජනතාව තුළ දක්නට ලැබෙන්නේ සැකමුසු භීතියක්. එය සෑම තැනකදීම සාධාරණ වන්නේ නැහැ. එහෙත් රජරට පුරා දරුණු ලෙස පැතිරී යන වකුගඩු රෝගය නිසා මේ සැකය හා භීතිය වැඩි වෙලා. මේ වන විට වකුගඩු රෝගය රජ රටට පමණක් නොව වෙනත් ප්‍රදේශවල ද පැතිර යෑමේ අවදානමක් ඇති වෙලා. ඊට හේතුව අධික ලෙස සිදු වන රසායනික පොහොර හා කෘමි රසායනික භාවිතය බව පැහැදිලියි.මෙවන් පසුබිමක දිවයිනේ විවිධ ප්‍රදේශවල පිහිටි කර්මාන්ත ශාලා හා ඉන් පිට කරනු ලබන අපද්‍රව්‍ය සම්බන්ධයෙන් ද ඒවා අවට ජීවත් වන ජනතාව සැකයෙන් බැලීමට පුරුදු වීම ස්වාභාවිකයි. පසුගිය වසර අග භාගයේ දී රතුපස්වලත් මේ ඊයේ පෙරේදා තුන්නානේ ද දක්නට ලැබුණේ මේ සැකය නිසා හටගත් විරෝධතාවක්. රතුපස්වල කම්හල මේ වන විට වෙනත් ස්ථානයක පිහිටුවීමට තීන්දුවක් අර ගෙන. තුන්නානේ විරෝධතාව මතු වන්නේ ද කම්හල ඉවත් කර ගැනීමට බලපෑම් කරමින්.බීමට ගන්නා ජලයේ PH අගය අඩු වීම කම්හල්වල අපද්‍රව්‍ය නිසා ම සිදු වන්නක් නොවෙයි. ඉතා සමීපව සිදුවන නිවාස ඉදිවීමේ දී ඒ හා සමානව වැසිකිළි ඉදිවිමද සිදු වේ. එවන් වැසිකිළි රැසක මල අපද්‍රව්‍ය භූගත ජලයේ PH අගය අඩු කිරීමට හේතු වෙනවා. කර්මාන්ත ශාලා නිසා මෙය සිදු වෙනවා යැයි නිගමනයට පැමිණ සිටින අය, තම තමන්ගේ වැසිකිළි මඟින් භූගත ජලයට සිදු වන හානි සම්බන්ධයෙන් කල්පනා කරන්නේ නැහැ.ඊට හේතුව බාහිර පුද්ගලයන් මඟින් ඔවුන් දැනුවත් වී සිටින්නේ කම්හල නිසා එය සිදු වන බව ප්‍රකාශ කිරීමටයි. මෙවන් පසුබිමක ඊට වෙනස් මතවාදයක් පිළිගැනීමට ඔවුන් සූදානම් නැහැ. තන්නානේ කම්හල සම්බන්ධයෙන් නිකුත් කර ඇති පරිසර වාර්තාවලට අනුව පිට කරනු ලබන අපද්‍රව්‍යවල නම් ප්‍රශ්නයක් නැහැ.එහෙම නම් ප්‍රශ්නය ඇත්තේ කොතැන ද? මෙම කම්හල මඟින් එකතුවන අප ද්‍රව්‍යය ”ෆිල්ටර් කිරීමට” නැති නම් පෙරා ඉවත් කිරීමට එක් ”ෆිල්ටරයක්” පෙරණයක්. ප්‍රමාණවත් නොවීමයි.මේ සඳහා අඩු මට්ටමින් එවන් ”ෆිල්ටර්” 6ක් වත් අවශ්‍ය යැයි රබර් පර්යේෂණ නිලධාරියෙක් මීට ඉහත දී මේ පිළිබඳ ව පැවැති සාකචිඡාවක දී පැවසූ බව උද්ඝෝෂණයේ නිරත ව සිටි අය සඳහන් කරනවා. පවතින ෆිල්ටරයට අමතර ව ඉතිරි පිරිසිදු නො කරන ලද ජලය වර්ෂාව පවතින අවස්ථාවලදී හා බවුසර් මඟින් හොර රහසේ පිට කරනු ලබන බවයි සමහර ගම්වාසීන් සඳහන් කරන්නේ.මේ කිසිවක් සම්බන්ධයෙන් ප්‍රදේශීය දේශපාලන බලවතුන් දැනුවත් වී නොමැති බවක් බැලූ බැල්මට පෙනෙන නමුත් එය ද සත්‍යයක් නොවෙයි. ඔවුන් ද දැනුවත් වෙමින් ඒ සම්බන්ධයෙන් ක්‍රියාත්මක නොවී සිට ඇති බවක් මෙහි දී දක්නට ලැබෙනවා. අදාළ ප්‍රදේශයට ඍජු ව වගකියන දේශපාලන නියෝජිතයන් නොසිටීම ද ප්‍රශ්නයක්. කෙසේ හෝ ජනතාව ගස් කොළන් කපා දමමින් පාරට බසින තුරු මේවා සම්බන්ධයෙන් අදාළ දේශපාලන බලධාරින් ක්‍රියාත්මක වී නැති බවයි බැලූ බැල්මටම පෙනෙන්නේ. ඔවුන් ක්‍රියාත්මක වුණා නම් ඒ අයගේ ඉල්ලීමට ජාතික මට්ටමේ බලධාරීන් සවන් දී නැහැ.මේ සියලූ කාරණා සමස්ත අර්බුදය තුළම දක්නට ලැබෙනවා. බොහෝ අය අවදිවන්නේ ද කරුණු කාරණා සම්බන්ධයෙන් දැනුවත් වන්නේ ද අදාළ සිදුවීමේ ප්‍රතිඵලය සමඟයි. එහෙත් ඊට හේතු භූත වූ පසුබිම සම්බන්ධයෙන් තැකීමක් කර නැහැ.මේ නිසා අප හැම ප්‍රශ්නයක් දෙස ම බැලීමට පුරුදු වී සිටින්නේ ඔළුව වෙනුවට වලිගයෙන් එය අල්ලා ගැනීමෙන්. මෙය එතරම් යහපත් වන්නේ නැහැ.අදාළ ආයෝජකයන් ලවා පරිසර නීති අඩුපාඩු සහිත ව නොව නිවැරදිව ක්‍රියාත්මක කරවා ගැනීම මේ ක්ෂේත්‍රයේ බලධාරීන්ගේ වගකීමක්. එම වගකීම රතුපස්වල දි හා තුන්තානේ දී. නිසි පරිදි ඉටු වී නැහැ. හෙට දවසේ දී වුව ද එම යුතුකම අපේ බලධාරීන් අතින් ඉටු නොවනතාක් කල් තව තව රතු- පස්වල හා තුන්නානේ සිදුවීම් ඇති විය හැකියි. දැන්වත් මේ සම්බන්ධයෙක් කල්පනා කිරීම වැදගත්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=f1403272</link>
    <topic>කොළඹ ජාත්‍යන්තර නාට්‍ය උළෙලමගේ තනි වැඩක්  නොවෙයි</topic>
    <author>සංවාදය චන්දන ජයවීර</author>
    <content>කොළඹ ජාත්‍යන්තර නාට්‍ය උළෙල මෙම මස 28දා (හෙට) සිට අප්‍රේල් 02දා දක්වා කොළඹ බ්‍රිතාන්‍ය පැසැල් ශ්‍රවණාගාරයේදි පැවැත් වේ. මෙවර නාට්‍ය උළෙල වෙන් වන්නේ ශ්‍රී ලාංකේය නාට්‍ය කලා ක්ෂේත්‍රයට සුවිශේෂ මෙහෙවරක් කළ නාට්‍යකරුවෙක් වන මහාචාර්ය එදිරිවීර සරච්චන්ද්‍රයන් වෙනු වෙනි.ශ්‍රී ලංකාවට අමතරව ජර්මනිය, නේපාලය, මෙක්සිකෝව, ඉන්දියාව යන රටවල නාට්‍ය කණ්ඩායම් 9ක් මෙවර නාට්‍ය උළෙලට සහභාගි වෙයි. නාට්‍යවේදී එම්. සෆීර්, ෙම් උෙළල පිළිබඳ දැක් වූ අදහස්ය.සෆීර් හුදෙකලා සටන්කරුවෙක් නොවී විකල්ප වෙනුවෙන් පෙනී සිටින නාට්‍යකරුවෙකි. ඔහු විකල්ප ගොඩ නඟන්නෙකි. හඳුන්වාදීම් කරන්නෙකි.කෙටියෙන්ම කිවහොත් ඔහු පර්යේෂකයෙකි. නිමැවුම්කරුවෙකි. ඔහු බ්ලැක් බොක්ස්, කොළඹ ජාත්‍යන්තර නාට්‍ය උළෙල වැනි නවතම කාර්යයන්ට මුල පුරන්නේත් මේ හේතුව නිසාය.මුලින්ම ඔහු අදහස් දක්වා සිටියේ තෙවන වසර සපුරන කොළඹ ජාත්‍යන්තර නාට්‍ය උ‍ෙළල ගතවූ කාලය තුළ ලබා ගත් වර්ධනය පිළිබඳවය.ආරම්භයේදී අපිට පූර්වාදර්ශ ගන්න තැනක් තිබුණේ නැහැ. මුල් වතාවෙ නාට්‍ය උළෙලට අයදුම්පත් ලැබුණේ හරිම අඩුවෙන්. දොළහක්වත් ආවේ නැහැ. නමුත් අපි සාර්ථක නාට්‍ය උ‍ෙළලක් පැවැත්වූවා. එහි ප්‍රතිඵලයක් හැටියට තෙවන අවුරුද්දෙදි රටවල් 22කින් අයදුම්පත් 28කට වඩා ආවා. මේ වසර වන විට අයදුම්පත් 48ක් ලැබුණා. එයින් 12ක් ඉන්දියාවෙන්. ඒ පැත්තෙන් විශාල වර්ධනයක් ලබා තිබෙනවා.අනිත් පැත්තෙන් බැලුවහම අනුග්‍රාහකයෙක්ට ලිපියක් ඉදිරිපත් කළ විට එකවර කුණු කූඩයට දානවා වෙනුවට කතාබහ කරන ස්වරූපයක් තිබෙනවා. මේ සියල්ලටම හේතුව මාධ්‍ය සහයෝගයයි. ලේක්හවුස් ආයතනය උලෙළේ මාධ්‍ය අනුග්‍රහාක වුවත් අනෙකුත් මාධ්‍ය පවා සද්භාවයෙන් අපිට උදව් කළා.එතකොට තුන් අවුරුද්ද වෙනකොට නාට්‍ය උලෙළ මුල්‍යමය වශයෙන් ස්ථාවරද? “මම ඔහුට නැව­ැතත් පැනයක් යොමු කළෙමි”. ඒ පැත්ත හැර අනෙක් සියල්ල සීයට දාහක් ස්ථාවරයි. නාට්‍යකලාව පැෂන් ෂෝ එකක් හෝ කානිවල් එකක් වගේ ජනප්‍රිය අංගයක් නොවෙයි.ඒ නිසා සම්ප්‍රදායික ව්‍යාපාරිකයන් මේ වගේ දේකට අනුග්‍රහය දැක්වීමෙන් ඔවුන්ට වාසියක් වෙයි කියලා හිතන්නේ නැහැ. එහෙම කල්පනා නොකරන ආයතන කිහිපයක් අනුග්‍රහය දක්වනවා. අපි බලාපොරොත්තු වන සියල්ල අවුරුදු තුනකින් වෙන්නේ නැහැ. නමුත් ඉදිරියේදී මේ උළෙල කලාපීය වශයෙන් වැදගත් අත්දැකීමක් වෙන ලකුණු දැඩිව පෙන්වා තිබෙනවා.ජාත්‍යන්තර නාට්‍ය උ‍ෙළල ආරම්භයේදී රාජ්‍ය අංශයෙන් දක්වන දායකත්වය අඩු බවට සෆීර් අ‍රෝවක් නැගුවා. ඒ තත්ත්වය මේ වන විට වෙනස්ව ඇත්දැයි විමසා සිටි විට ඔහු මෙසේ හඬ අවදි කළා. පසුගිය අවුරුදු දෙකේම සංස්කෘතික කටයුතු අමාත්‍යාංශය යම් යම් මට්ටම් වලින් දායක වුණා”. මෙවර ‍උළෙලට සමගාමීව අන්තර්ජාතික නාට්‍ය අධ්‍යක්ෂවරුන් සඳහා දින තුනක සම්මේලනයක් ද පැවැත්වෙනවා.එය ශ්‍රී ලංකාවේ අපට නැවුම් අත්දැකීමක්. එවැනි සමුළුවක ස්වභාවය ගැන මා ඔහුගෙන් විමසා සිටියා. ඊට සෆීර් පිළිතුරු දුන්නේ මෙසේයි. 'ජාත්‍යන්තර නාට්‍යකරුවන්ගේ සමුළුවකට සහභාගීවීම මගේ හීනයක්. මම එවැනි සමුළු කිහිපයකට සහභාගීව තිබෙනවා.තනිවම විඳගත් හීනය රටේ අනෙකුත් නාට්‍යකරුවන්ටත් විඳින්න අවස්ථාව ලබාදීම මේ සමුළුව සංවිධානය කිරීමේ පරමාර්ථයයි. ඒත් කියන්න කනගාටුයි මම මේ ගැන නාට්‍යකරුවන් දැනුවත් කළත් හොඳ ප්‍රතිචාරයක් නාට්‍යකරුවන් පහළොස්දෙනෙක්ගෙන්වත් ලැබුණේ නැහැ.ඔවුන් කුමන අදහසින් සමුළුවට එක් වෙන්නේ නැද්ද දන්නේ නැහැ. නමුත් මම හිතන්නේ මෙවැනි සමුළුවකින් මෙරට නාට්‍ය ක්ෂේත්‍රයේ දියුණුවට ලබා ගන්න පුළුවන් දායකත්වය අතිමහත්. නාට්‍යකරුවන්ගේ ගැටලු, ක්‍රමවේද, ශිල්පීය ක්‍රම, අත්හදා බැලීම් වගේ බොහෝ දේවල් උකහාගත හැකියි. නමුත් අපේ නාට්‍ය කලාව කාලයක් තිස්සේ යල් පැන ගොස් තිබෙන නිසා අපේ නාට්‍යකරුවන් ජාත්‍යන්තරය සමඟ ගනුදෙනු කරන්න මැළිකමක් දක්වනවා.'ඊළඟට මම ඔහුගෙන් ඇසුවේ පසුගිය වසරේ ඔහු සහභාගී වූ වැඩමුළුවක් හා නාට්‍ය සම්මන්ත්‍රණයක් පිළිබඳවයි. එයට සෆීර් දුන් පිළිතුරත් සමඟ අපේ සාකච්ඡාව වෙනත් මානයකට පිවිසුණා.මම පසුගිය වසරේ ජර්මනියේදී සහභාගී වූ වැඩමුළුව ඕනෑම නාට්‍යකරුවෙක්ට ලැබෙන්නේ ජීවිත කාලයටම එක් වරක් පමණයි. එහිදී ජාත්‍යන්තර නාට්‍යකරුවන් රාශියක් හඳුනාගැනීමට අවස්ථාව ලැබුණා. ඔවුන්ගෙන් සමහර දෙනෙක් මෙවර නාට්‍ය උළෙලටත් සහභාගී වෙනවා. ඉන්දියාවේදී පුනේ නාට්‍ය පාසලෛ්දී මම එරට සිසුන් 15 දෙනෙක් වෙනුවෙන් නාට්‍ය වැඩමුළුවක් පැවැත්වූවා. ඔවුන් ඉන්දියාවේ ප්‍රාන්ත 15ක් නියෝජනය කරන සිසුන්. ඔවුන් කතා කරන්නේ භාෂා 15ක්.නාට්‍ය විශ්ව භාෂාවක්. භාෂා 15ක් කතා කරන සිසු පිරිසක් සමඟ සිංහල මවු බස හැටියට සලකන මුසල්මානුවෙක් වන එම්.සෆීර්ට ඔවුන් සමඟ ගනුදෙනු කිරීම ගැටලුවක් වන්නේ නැහැ. සෆීර් භාෂා බාධකයෙන් මිදුණු නාට්‍ය කලාවක් වෙනුවෙන් කාලාන්තරයක සිට වෙහෙසෙන්්නෙක්' මම විශ්වාස කරන්නේ නාට්‍යකරුවෝ ඒ බාධකය ජයගන්නත් ගෝලීය භාෂාවක් සොයාගත යුතුයි. මම මෙයට වසර 15කට පෙර ත්‍රි භාෂා නාට්‍ය තුළින් කරන්න හැදුවේ අපේ රටේ ජාතීන් අතර නාට්‍ය කලාව එකට විඳින්න හුරු කරන්නයි.මම හිතන්නේ යුද්ධයට හේතුවත් භාෂා නොදැනුමයි. අපිට අනෙකා කතා කරන දෙය නොතේරෙනවා නම් ඔහු පෙනෙන්නේ ත්‍රස්තවාදියෙක් හැටියටයි. සෆීර් දීර්ඝකාලීන අරමුණක් වෙනුවෙන් අද දවසේ වෙහෙසෙන්නෙක්.ඔහුගේ ඉදිරි අරමුණ වෘත්තීය නාට්‍ය කණ්ඩායමක් ගොඩනැඟීමයි. එය දුෂ්කර අභියෝගයක් නොවන බව ඔහුගේ අදහසයි. එහෙත් වෘත්තීය නාට්‍ය කලාවක් ගොඩනැඟීමේ අභියෝගය තනි තනි නාට්‍යකරුවන්ගේ උරහිස මත තබනවාට වඩා රාජ්‍ය මට්ටමින් විසැඳිය යුතු ප්‍රශ්නයක්ය යන්න ඔහුගේ අදහසයි.ප්‍රාදේශීය වශයෙන් නාට්‍ය කලාව ගොඩනැඟීම පළාත් පාලන ආයතනවල වගකීමක් ලෙස ඔහු ඉදිරිපත් කරන්නේ වෙනත් රටවල් අත්දැකීම් ගෙනහැර දක්වමින්.'පළාත් පාලන ආයතන නඩත්තු කරන්නේ ප්‍රදේශයේ ජනතාව. යටිතල පහසුකම් වගේම ජනතාවගේ සංස්කෘතික ජීවිතයත් සංවර්ධනය කළ යුතුයි කියලා පිළිගන්නවා නම් අපි කියන්නේ අයවැයෙන් එක දශමයක් නාට්‍ය කලාවවෙනුවෙන් වෙන් කරන්නයි කියලයි. ඒක සුළු දෙයක් වුවත් නාට්‍ය කලාවට ලොකු හයියක් ඉන් ලැබෙනවා.'මේ නාට්‍ය උළෙල සෆීර්ගේ වැඩක් ලෙස සමහර නාට්‍යකරුවන් කල්පනා කරනවා නේදැයි අපි විමසා සිටියා. 'ඔව් සමහරුන්ට එහෙම හිතෙන්න පුළුවන්. මම ක‍ළේ අපිට පරම්පරා‍වකට කලින් හිටිය නාට්‍යකරුවන් කළ යුතු වැඩක්.මේක මගේ තනි වැඩක් කියලා හිතන්න එපා. එකක් නෙවෙයි මේ වගේ නාට්‍ය උ‍ෙළල කිහිපයක් අද ලංකාවට අවශ්‍යයයි. කවුරුහරි නාට්‍යකරුවෙක් මුදල් ප්‍රශ්නයක් නිසා මේ නාට්‍ය උළෙලට සහභාගී නොවී ඉන්නේ එය බාධාවක් කරගන්න එපා. ඒ වගේම මම නාට්‍යලෝලී ප්‍රේක්ෂකයන්ගෙන් ඉල්ලා සිටින්නේ මෙවර නාට්‍ය උළෙලේදී සරච්චන්ද්‍රයන්ගේ සිට ශේක්ෂ්පියර්, බ්‍රෙල්ච්, හෑන්ස් ක්‍රිස්ට්‍රියන් ඇන්ඩර්සන් දක්වා පුළුල් ක්ෂේත්‍රයක නිර්මාණකරුවන් ඔබට හමුවේවි.'මා ඔහුගෙන් සමුගත්තේ හෙට නැවත වරක් බ්‍රිතාන්‍ය ජාත්‍යන්තර පාසල් ශ්‍රවණාගාරයේදී හමුවන පොරොන්දුව මතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=f1403273</link>
    <topic>බයිසිකල් රංගය අපටත් අලුත් අත්දැකීමක්</topic>
    <author>සටහන චතුරිකා ගමගේ</author>
    <content>අදට යෙදී ඇති ලෝක නාට්‍ය දිනය සමරමින් ලෝකයේ බොහෝ රටවල මෙන්ම ශ්‍රී ලංකාවේද නොයෙකුත් වැඩසටහන් ක්‍රියාත්මක වේ. එම සැමරුම් අතර මෙරට නාට්‍ය කලාවට ආදරය කරන ඒ වෙනුවෙන් කැපවී සිටින අපේ කලාකරුවන් පිරිසක් නවතම නාට්‍ය කලාවක් ද හඳුන්වා දී තිබේ. මේ ඒ පිළිබඳව ප්‍රවීණ රංගන ශිල්පී ජයලාල් රෝහණ මහතා සමඟ කළ සංවාදයකි.මෙවර ලෝක නාට්‍ය දිනයට සමගාමීව හඳුන්වා දෙන නවතම නාට්‍ය කලාව කුමක්ද?එය නම් කරලා තිබෙන්නේ Cycle play නමින්. මෙය අලුත්ම නාට්‍ය කලාවක්. මෙමගින් අපි කරන්නේ ඈත ගම්වලට ගිහින් ප්‍රේක්ෂකයන් පිරිසක් ඒකරාශී කරගෙන නොමිලේ නාට්‍ය රඟදැක්වීම. මෙහි මංගල දර්ශනය අපි අද මධුරන්කුලිය ප්‍රදේශයේදී පෙන්වනවා.මේ නාට්‍ය කලාව Cycle play ලෙසින් නම් කළේ ඇයි?අපි නාට්‍ය අරගෙන ගමින් ගමට යන්නේ පාපැදිවලින්. Cycle play ලෙස මෙය නම් කළේ ඒ නිසයි. සියලුම රංග භාණ්ඩ, ඇඳුම් පැළදුම්, වේදිකා සැරසිලි යන මේ සියල්ලම අරගෙන අපේ ශිල්පීන් පාපැදිවලින් ගම්වලට යනවා. එහෙම ගිහින් ප්‍රේක්ෂකයන් ඒකරාශී කරගෙන විනාඩි තිහක පමණ කෙටි නාට්‍ය රඟ දක්වනවා.ඒ කියන්නේ මෙම නාට්‍ය කලාවත් වීදි නාට්‍ය කලාවේම විකාශනයක්ද?මෙය තවත් වීදි නාට්‍යයක් නොවෙයි. අපේ රටේ වීදි නාට්‍ය කලාව අද බොහොම අසරණ වෙලා. ව්‍යාපාරික, දේශපාලනික අරමුණු වලින් ක්‍රියා කරන කණ්ඩායම් නිසා අපේ වීදිනාට්‍ය කලාව හෑල්ලුවට ලක්වෙලා.නමුත් අපි හඳුන්වා දෙන Cycle play නාට්‍ය පොදුවේ සියලුම දෙනාටම නරඹා රස විඳින්න පුළුවන්. ඒ වගේම මේ නාට්‍යවලට තේමා කරගෙන තිබෙන්නේ සමාජයට යම් පණිවිඩයක් ගෙන යන තේමාවන්. එම නිසා අපේ නාට්‍ය සඳහා ප්‍රසිද්ධ රැඟුම් පාලන මණ්ඩලයෙන් අනුමැතියත් ලැබුණා. නාට්‍ය සඳහා අපි තෝරා ගත්තේ පරිවර්තන, අනුවර්තන වැනි දේශිය රසික සංකල්ප ගොඩනැඟිය හැකි තේමාවන් වීමත් විශේෂයි.නාට්‍ය කලාවෙන් ඈත් වී යන ප්‍රේක්ෂකයන් නැවත වේදිකාව වෙත ගෙන්වා ගැනීමට මෙමඟින් හැකි වෙයි කියලා බලාපොරොත්තු වෙනවද?මෙය අලුත් නාට්‍ය සම්ප්‍රදායක්. මේ පර්යේෂණය මඟින් අපි උත්සාහ ගන්නේ ප්‍රෙක්ෂකයන්ට නාට්‍යයේ වටිනාකම පෙන්වා දී ඔවුන් නැවැත වේදිකාව වෙත යොමු කර ගැනීමයි. එය එකවරම කළ හැකි දෙයක් නොවෙයි. අද ප්‍රේක්ෂකයන්ගේ රසිකත්වයේ අඩුවක් අපි දකිනවා. ඒ සඳහා විශේෂයෙන් බලපා තිබෙන්නේ විද්‍යුත් මාධ්‍ය. ඒ නිසා වගකිවයුත්තන් මැඳිහත්වී ප්‍රේක්ෂකයන්ගේ රසිකත්වය සංවර්ධනයට කටයුතු කරනවා නම් හොඳයි.මෙතෙක් වේදිකාවකට කොටු වී නාට්‍ය නැරැඹූ ප්‍රේක්ෂකයන්ට මෙය කුමන අන්දමේ අත්දැකීමක් වෙයිද?ප්‍රේක්ෂකයන්ට පමණක් නොවෙයි මෙය අපිටත් අලුත් අත්දැකීමක්. විකල්ප ධාරාවේ නාට්‍ය කලාවක් ලෙස මෙය මුලින්ම ප්‍රේක්ෂකයන් මායිම් කරන එකක් නැහැ. නමුත් ආර්ථික අපහසුතා නිසා මෙතෙක් නාට්‍ය කලාවෙන් ඈත් වී සිටි ප්‍රේක්ෂකයන්ට මෙය හොඳ අවස්ථාවක්. බොහෝ නාට්‍ය නගරවල රග දැක්වුවත් ගම්වලට යන අවස්ථා අඩුයි. ඒ නිසා අපි උත්සාහ කරන්නේ ප්‍රේක්ෂකයා අසලටම ගොස් නොමිලේ නාට්‍ය පෙන්වා ප්‍රේක්ෂකයාගේ රසිකත්වය සංවර්ධනය කිරීමටයි.ඉදිරියේදී මේ නාට්‍ය ලංකාවේ අනෙකුත් ප්‍රදේශවල ජනතාවටත් නැරැඹීමේ අවස්ථාව ලැබෙනවද?ඔව්, මේ සඳහා සරත් කොතලාවල, රංජිත් සිල්වා, ජනක රණසිංහ සහ තවත් ශිල්පීන් පහළොවක් පමණ සම්බන්ධ වෙනවා. අපි කිසිම කෙනෙක් මෙයට සම්බන්ධ වුණේ ආර්ථික ප්‍රතිලාභ බලාපොරොත්තුවෙන් නොවෙයි. දැනටමත් අපිට නොයෙකුත් දුෂ්කරතා වලට මුහුණ දෙන්න සිදු වෙනවා. නමුත් කුමන දුෂ්කරතා පැමිණියත් උපරිම කැපවීමෙන් මෙම නාට්‍ය ශෛලිය තවදුරටත් ව්‍යාප්ත කරමින් ලංකා‍ව පුරා ගෙනයන්න අපි බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=f1403274</link>
    <topic>අජන්තාවට දෙවෙනි නොවෙන්නලුම්බිණියේ චිත්‍ර ඇන්දා</topic>
    <author>- චන්දන</author>
    <content>‘ප්‍රේමපුරාණය’ චිත්‍ර ප්‍රදර්ශනය අප්‍රේල් 4 - 6 ලයනල් වෙන්ට්ඩ්හිදිආචාර්ය ජයසිරි සේමගේ මෙරට ප්‍රකාශන චිත්‍රයේ හා විහාර චිත්‍ර කලා කර්මාන්තයේ ස්වකීය අනන්‍යතාව ප්‍රකට කළ චිත්‍ර ශිල්පියෙකි. මෙතෙක් ගැමි දිවියේ සුන්දරත්වය නිරූපණය කිරීම සඳහා වෙන්වු ඔහුගේ චිත්‍ර කලා ආර මෙවර යොමුව ඇත්තේ ඉතිහාස පුවත්හී එන ප්‍රේමනීය අවස්ථා චිත්‍රණය කිරීම වෙතය. සිය නවතම චිත්‍ර ප්‍රදර්ශනය ‘ප්‍රේම පුරාණය’ ගැන ඔහු දැක් වූ අදහස් මෙසේය.ඔබේ අනෙකුත් ප්‍රදර්ශනවලට වඩා ‘ප්‍රේම පුරාණය’ සුවිශේෂ වෙන්නෙ කොහොමද?මෙතෙක් මගේ චිත්‍රයට විෂය වුණේ ගැමි ජීවිතයේ ලාලිත්‍යයි. මෙවර එය රාජරාජ මහාමාත්‍යාදීන්ගේ ප්‍රේමය නිරූපණය කිරීමක් ලෙස වෙනස්ව තිබෙනවා. ගැමි ජීවිතය වෙනුවට මහේශාඛ්‍ය ජීවිත දිහා මේ වතාවේ මගේ අවධානය යොමු වුණා. නොදැනුවත්වම වගේ මේ ‍වතාවෙ ලාලිත්‍ය හා ශෘංගාරය පෙරට වඩා ඉදිරියට ඇවිත්. ඒක නිරායාසයෙන්ම වෙන දෙයක්.එක්ටැම් ගෙයක සිර කර සිටි චිත්‍රාට පෙම් කළ දීඝ ගාමිණීගෙ කතාව එහෙම නැත්නම් රජකම අතහැර සැඩොල් තරුණියකට පෙම් කළ සාලියගේ ප්‍රවෘත්තිය අපේ ඉතිහාසයේ රමණීය, ප්‍රේමණීය සිද්ධීන්. අන්තඃපුර ස්ත්‍රීන් පිරිවරාගෙන කුවේරයෙක් වැනි අතිශය කෙළිලොල් ජීවිතයක් ගත කළ කාශ්‍යප රජු තව පැත්තකින් මේ ඉතිහාසය විචිත්‍ර කරනවා. දස්කොන් - ප්‍රමිලා ආදර අන්දරය තවත් ආකාරයක කතාවක්. මෙවැනි ප්‍රේම කතා ගොන්නක් හමු වන්නේ අපේ ඉතිහාසයේ පමණයි.ඔබේ චිත්‍රයේ අනන්‍යතාව බවට අවිහිංසකත්වය හා සෞම්‍ය වර්ණ භාවිතා කිරීම සඳහා යොමුවීමට හේතුව කුමක්ද?මම හිතන විදිහට අඬ දබර, කෝලාහල හා ප්‍රචණ්ඩත්වය සෞන්දර්යයේ සීමාවට අයිති නැහැ. රසිකයාගේ සිතේ කරුණාව, ශාන්ත රසය ඇති කරන්න පුළුවන් නම් එය වැදගත්. මනුෂ්‍ය ඝාතන, ලේ හැළුණ දර්ශන ඇඳීමෙන් මිනිස්සුනගේ හිත් දූෂ්‍ය කරන්නේ ඇයි කියලා මම හැමවිටම කල්පනා කළා. නූතනවාදී සිත්තරුන් භීෂණය, ත්‍රස්තවාදය, ඝාතන වැනි දේවල් විෂය කර ගන්නවා මම දැක තිබෙනවා. එවැනි සමහර චිත්‍ර ලේ රූරා වැටෙන ආකාරයට එහෙම නැත්නම් චිත්‍රයේ කොටසක් පිලිස්සී ගිය ආකාරයට ඇඳ තිබෙනවා. මම හිතන්නේ එය නූතනවාදය වැලඳ ගැනීම නිසා සිදුවූ දෙයක්.අපේ ඉතිහාසයේ ප්‍රේමණීය අවස්ථා වගේම රාජ්‍යත්වය උදෙසා කැරැලි කෝලාහල ඇතිවූ අවස්ථාද දකින්න ලැබෙනවා. ඉතිහාසය සිත්තම් කිරීමේදී සෞන්දර්ය ඉස්මතු කිරීමේ අභියෝගය ජය ගන්නේ කොහොමද?මම කවදාවත් චිත්‍රය ප්‍රචණ්ඩත්වය මතු කර නැහැ. මේ ප්‍රදර්ශනයට තබා ඇති චිත්‍ර අතර වුවත් දුටුගැමුණු රජ යුද්ධය කළ අවස්ථාව, කැලණිතිස්ස රජු කටාරමේ දමා රහතුන් පිළිස්සූ අවස්ථාව වැනි බියකරු අවස්ථා ඇඳ තිබෙනවා. නමුත් ඒ කිසි අවස්ථාවක මම ප්‍රචණ්ඩත්වයට ඉදිරියට එන්න ඉඩක් දුන්නේ නැහැ. එවැනි අවස්ථා සිත්තම් කිරීමේදී පවා මම ලාලිත්‍ය හා සෞන්දර්ය ඉස්මතු කරන්න සැළැකිලිමත් වුණා.ජොර්ජ් කිට් වැනි පූර්වගාමී සිත්තරුන් චිත්‍රය අලංකාර කිරීම සඳහා විචිත්‍ර ලෙස ලියවැල් භාවිතා කර තිබුණත් එය ප්‍රමුඛ අංගයක් බවට පත් වන්නේ ඔබ අතින්. මේ සඳහා බලපෑ හේතු මොනවාද?ජොර්ජ් කිට්ගේ චිත්‍රය අපේ චිත්‍ර කලාවේ වර්ධනීය අවස්ථාවක්. ඔහු පිකාසෝගේ චිත්‍රයෙන් ආභාෂයක් ලබා ගත්තත් එයට හින්දුත්වය මුල් කරගත් පෙරදිග මුහුණුවරක් ආදේශ කළා. ලියවැල පෙරදිග චිත්‍ර කලාවේ වෙන් කළ නොහැකි අංගයක්.ඔහු එය චිත්‍රය ඇතුළට ගෙනාවා. නමුත් එතරම් මටසිලිටු ලෙස භාවිතා කළේ නැහැ. ලියවැල, ලියපොට, අරිම්බුව වැනි දේශීය ලක්ෂණ චිත්‍රයට ගෙනෙන්න අනෙක් ශිල්පීන් කිසිවෙක් උනන්දුවක් දැක්වූයේ නැහැ. මගේ චිත්‍රයට වුණත් ලියවැල ආවේ 80 දශකයෙන් පස්සේ. හැමදාම එකම දේ අඳින්න බැහැනේ. අලුත් දෙයක් ඉටු කළ යුතුයි කියලා මම ලියවැල ගෙනාවා. දැන් මගේ චිත්‍රයෙන් වැඩි ඉඩක් ලියවැල ගන්නවා.කාලානුක්‍රමිකව බැලුවහම ඔබේ චිත්‍ර කලා ආර තුළ, ලියවැල ලාලිත්‍ය මතු කරන ප්‍රමුඛ අංගයක් වෙන්නේ විහාර චිත්‍ර කර්මාන්තයට පිවිසීමත් සමඟ නේද?සිංගප්පුරුවේ මංගල විහාරයේ චිත්‍ර ඇදීමේදී ලියවැල මම භාවිතයට ගත්තේ අඩුවෙන්. ලියවැල යොදා ගත්තේ බිත්ති සැරැසීමට පමණයි. චිත්‍රය ඇතුළට ලියවැල ආවේ පසුව. දිවුලපිටියේ බෝධිරාජාරාමයේ චිත්‍ර අඳින ‍විට මම ලියවැල සංකීර්ණ විදිහට භාවිතා කළා.ලියවැල මගේ මනසේ සෑහෙන්න ඔඩු දුවලා. දැන් මම එයට කොතරම් ආශක්තද කිව්වොත් සමහර විට මම ඉදිරි විහාර කර්මාන්තයකදී ලියවැල්වලින්ම මිනිස් රූපත් අඳින්න පුළුවන්. ඒක විහාර කර්මාන්තයේ වෙනස්ම අවස්ථාවක් වේවි. ඊළඟට මම ඉදිරි විහාරයෙදි අලුත් වර්ණ සංයෝජනයකට යොමු වෙන්නත් අදහස් කරනවා.ඔබ නිර්මාණය කළ විහාර චිත්‍ර අතරින් ඉන්දියාවේ ලුම්බිණි විහාරයේ චිත්‍ර වැදගත් වෙන්නේ ඇයි?සිද්ධාර්ථ කුමාරෝත්පත්තිය සිදුවූ ස්ථානය නිසා ලුම්බිණිය බෞද්ධයන් හැටියට අපිට වැදගත්. එහෙම වුණත් විහාර චිත්‍ර කර්මාන්තයේ නිරතවන චිත්‍ර ශිල්පියෙක්ට වැදගත් වෙන තවත් හේතුවක් තිබෙනවා. ඒ ලුම්බිණියේ අල්ලපු වැටේ අජන්තාව පිහිටා තිබීම. ඒක ලොකු අභියෝගයක්. මම එයට සාර්ථකව මුහුණ දුන්නා. ඉතාම දුෂ්කරතා විඳගෙන ඇන්දෙ. නමුත් ලුම්බිණියට යන බෞද්ධයන් විහාරය වැඳගන්න උනන්දුවක් නොදැක්වීම ගැන කනගාටුයි.චීනය, ජපානය, කොරියාව, තායිවානය වගේ සෑම බෞද්ධ රටකටම අයත් පන්සල් ලුම්බිණියේ තිබුණා. නමුත් ලංකාවේ පන්සලක් නැහැ. ඒ අඩුව වටහාගෙන ලුම්බිණි විහාරය ඉදි කිරීමේ කටයුත්තට මූලික වූයේ වත්මන් රජයයි.ඔබේ සම්ප්‍රදාය අනුකරණය කරන චිත්‍ර ශිල්පී පරපුරක් බිහිවීම ගැන හිතෙන්නේ කුමක්ද?එයට හේතු දෙකක් බලපා තිබෙනවා. මගෙන් චිත්‍ර කලාව ඉගෙනගත් විශාල සිසුන් පිරිසක් ඉන්නවා. ඔවුන් බොහෝ දෙනෙක් මගේ චිත්‍රයට දැඩි ඇල්මක් දක්වන අය නිසා ඒ සම්ප්‍රදායම පවත්වාගෙන යනවා. මගේ චිත්‍රවලට වෙළඳ වටිනාකමක් ලැබී තිබෙනවා. එහි වාසිය ලබා ගන්නත් සමහරු මම වගේ අඳිනවා. ඒක මට පමණක් මුහුණ දීමට සිදුවූ දෙයක් නෙමෙයි. මගේ චිත්‍රය එක තැන නවතින්නෙ නැහැ. එය දිනෙන් දින වර්ධනය වෙනවා. මාව අනුකරණය කරන අයට සේමගේ කොහොමද අඳින්නෙ කියලා වටහාගන්න බැරි ඒ නිසයි. රසිකයෝ අත්සන නැතිව වුණත් මගේ චිත්‍රයක හා අනුකරණයක වෙනස දන්නවා.ඔබේ චිත්‍රවල මුද්‍රිතපිටපත් නිකුත්වීම නිසා චිත්‍ර කලාව හදාරන්නට සේවයක් වුවත් එයින් අනුකරණය කරන්නන්ටත් වාසි ලැබෙනවා නේද?කලාකරුවෙක් හැටියට මට අනුකරණය කරන්නන් හෝ ව්‍යාජ පිටපත් නිෂ්පාදනය කරන්නන් ප්‍රශ්නයක් නොවෙයි. එය ගැටලුවක් වෙන්නේ ව්‍යාපාරයකදී. නැවත කල්පනා කළ විට මගේ ජීවන වෘත්තිය සිත්තර කලාව නිසා ව්‍යාජ පිටපත් නිෂ්පාදනය කිරීම ගැටලුවක් තමයි.එසේ තිබියදී මම මේ දිනවල චිත්‍ර කලාව ගැන පොතක් ලියනවා. එය මගේ චිත්‍ර කලා ගමන් මගේ හරස්කඩක් පුළුවන්. නිකුත් කරපු දවසට පහුවෙනිදම මේකෙ ඡායා පිටපත් වෙළෙඳපලට එයි. ඒ වුණත් මම හිතන්නේ මෙවැනි පොතක් ලිවීම මගෙන් ඉටු විය යුතු යුතුකමක්. මගේ වයසේ හැටියට මම මෙතෙක් උපයා ගත් දෙයක් තියෙනවා නම් එය අනාගත පරපුරට ඉතිරි කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>27</day>
    </date>
    <link>http://www.dinamina.lk/2014/03/27/_art.asp?fn=f1403275</link>
    <topic>නිදහසේ පර්යේෂණ කරන්න මම වඩාත්ම කැමතියි</topic>
    <author>ඉරෝෂිණී දීපිකා</author>
    <content>ගංගාරාමයේ ලේක් ක්‍රෙසන්ට් දෙසින් ඇදී ආ මොරිස් මයිනර් කාරය, විශාඛා විද්‍යාලය ඉදිරිපිට නතර කළා. කාරයෙන් බැස අප්පච්චිගේ සුළැඟිල්ලේ එල්ලුණු ක්ෂණිකා ප්‍රධාන ගේට්ටුවෙන් පාසලට ඇතුළු වුණා.‘අ’ යනු ‘ආ’ යනු කියමින්, අත්පුඩි ගසමින් හුරතල් ලෙස කවි කිය කියා සිටි අනෙක් සිසුවියන් අතරින් ගොස් ඇය පළමු ශ්‍රේණියේ පන්තියේ වාඩි වුණා. පුංචි සිතේ අලුත් බලාපොරොත්තු ගොන්නක් පිරිලා. කවි කියන්න, සෙල්ලම් කරන්න, කතා කියන්න, රූප පොත් හදන්න, නටන්න මේ හැමදේම කරන්න දැන් යහළුවො ගොඩක් ඉන්නවා.ඈ සතුටින් ඉපිල ගියා. ඒත් යාළුවොත් එක්ක ඈ තනිකරලා අප්පච්චි පාසලෙන් නික්ම යද්දි, නෙතු කොන කඳුළු කැට සඟවා ගනිමින්, ඔහු යන දෙස ඈ පන්තියේ දැල් කවුළු අතරින් බලා සිටියා. පාසල නිමවෙලා ඈ නිවෙසට කැඳවාගෙන යාමට අප්පච්චි නැවත එන විට, හිතේ උතුරා ගිය සතුට නිම්හිම් නැති වුණා. බරාඳයේ නැවතුණු කාරයෙන් බැසගත් ක්ෂණිකා, ගේ ඇතුළට දිවගොස් සිදුවුණ හැමදේම අම්මත් එක්ක කිව්වෙ, පුංචි සිතේ ඉපැදුණු සංතෝෂය නිසාමයි.සන්නස් මුදියන්සේලාගේ ක්ෂණිකා කුමාරි, එහෙමත් නැත්නම් මුළු රටම හඳුනන මහාචාර්ය ක්ෂණිකා හිරිඹුරේගම සිය පාසල් දිවියේ පළමු දවස වෙත අප කැඳවාගෙන ගියේ ඒ ආකාරයටයි.1958 පෙබරවාරි මාසයේදී කොළොම්පුරයේ ජන්ම ලාභය ලැබූ ක්ෂණිකාට, අක්කලා තිදෙනෙක් සහ නැගණියක් සිටිනවා. ඇගේ අප්පච්චි ආචාර්ය පුංචි බණ්ඩාර සන්නස්ගල. මව නාලිනි රත්නායක. මේ හැමගේම ආදර ගෞරවයට පාත්‍ර වෙමින් සරල ජීවිතයක් ගත කළ ක්ෂණිකා, කුඩා කාලයේ සිට ම අප්පච්චිගේ වැඩ කටයුතු දිහා බලාගෙන හිටියෙ හරිම උනන්දුවෙන්.මගේ පියා, ආචාර්ය පුංචිබණ්ඩාර සන්නස්ගලයන් මුළු රටම දන්නා කෙනෙක්. සිංහල, සිංහල සාහිත්‍ය, පාලි හා සංස්කෘත ආදී භාෂා පිළිබඳ හසල දැනුමක් තිබුණු කෙනෙක් නිසා එයා නිරන්තරයෙන් ම පොත් ලිව්වා. ඒ වගේ පවුල් පරිසරයක් අපට තිබුණු නිසා අප නිතරම හිටියෙ ඉගෙනීමත් එක්කයි. එදිනෙදා වැඩ එදිනෙදා ම කළා. ඒ නිසා අම්මගෙන්වත්, අප්පච්චිගෙන්වත් කිසිම වෙලාවක දඬුවම් විඳින්න සිදුවුණේ නෑ.”මාපියන්ගේ ආදර රැකවරණය නොමඳව ලැබූ ක්ෂණිකා, ඒ කාලයේදී හරි ම නිහඬ චරිතයක්. අධ්‍යාපනයට මුල් තැන දුන්නත්. එහිම ඇලී ගැලී ඉන්න නම් කොයි වෙලා‍වකවත් හිතුවෙ නෑ. හරි ම නිදහස් ජීවිතයක් ගත කරන්න තමයි ඈ හැම විටෙකම උත්සහ කළේ. පාසලේ දී ක්‍රීඩාවට ඇය ගියේ නෑ. ඒත් උසස් පෙළ කරද්දි නම්, පාසලේ පවත්වපු විද්‍යා ප්‍රදර්ශනයේ සංවිධාන කටයුතුවලට සම්බන්ධ වුණා. ශිෂ්‍ය නායිකාවන් වුණ ඇය, පාසලේ නංගිලා, අක්කලා එක්ක හරි ම සහයෝගයෙන් කටයුතු කළා.“මගේ අම්මා හරි ම නිහඬ චරිතයක්. එයා හරිම ඉවසිලිවන්තයි. අම්මා අපට කෑගහනවා අහලා තිබුණෙ, මුලු ජීවිත කාලයට ම දවස් දෙකයි. අම්මා පවුලෙ හැමෝම ගැන සොයා බැලුවා. හැමෝගෙම ඉදිරි ජීවිත ලස්සන කරන්න එයා පුදුම කැපවීමක් කළා.අපේ ජීවිත ආලෝකවත් කරන්න අප්පච්චියි අම්මයි කළේ මොනවගේ කැපවීමක් ද කියලා හිතෙන්නෙ, ඒ දෙ‍න්නා සදහටම අපෙන් වෙන්ව ගියාට පස්සෙයි.”ක්ෂණිකා පාසලේ මොන බාහිර වැඩවලට නොගියත් භක්ති ගීත කියන්න යන්න නම් හරිම කැමැතියි. ඒකට හේතු වුණේ ඇය සිංදු අහන්න වගේ ම ගයන්නත් කැමැති කෙනෙක් වුණ නිසයි. උසස් පෙළ කරලා ප්‍රතිඵල එනකම් ගෙදරට වෙලා හිටිද්දි වෙසක් කාලෙට භක්ති ගීත කියමු කියලා යෙහෙළියො ටික එක්තරා දවසක කතිකා කරගත්තා. ඒ අනුව හැමෝම එකතුවෙලා භක්ති ගීත කියන්න පුරුදු පුහුණු වුණා. වෙසක් දවස් ‍එළැඹුණා. කට්ටියම එක්ක සවස් කාලයේදී දැන හඳුනන අයගේ නිවෙස්වලට ගිහින් භක්ති ගීත ගායනා කළා.ඒ සෑම ‍නිවෙසකම අය, තම තමන්ගේ නිවෙස්වලට මේ අය ඇවිදින් භක්ති ගීත ගායනා කිරීමේ ප්‍රීතිය නිමිත්තෙන් මුදල්වලින් ත්‍යාග පිරිනැමුවා. ඒ විතරක් යෑ, ගායනා අවසන් වුණාට පස්සෙ කරන භෝජන සංග්‍රහ. ඒවත් භුක්ති විඳලා මේ අය නැවත නිවෙස්වලට යනවා.කොහොම කොහොම හරි මේ විදිහට භක්ති ගීත ගායනා කරලා ලැබුණු මුදල්වලින් යම්කිසි වැඩදායී දෙයක් කළ යුතු යැයි මේ අයට හැඟුණා. එහි ප්‍රතිඵලයක් විදිහට ඔවුන් මේ මුදල් එකතු කරලා මහරගම පිළිකා රෝහල වෙත ප්‍රදානය කළා.මං උසස් පෙළ කළේ විද්‍යා විෂය ධාරාවෙන්. මම වැඩිය පාඩම් කරන්න කැමැති කෙනෙක් නෙමෙයි. පාඩම් පොතේම ඉන්න අකමැති වුණත්, ඉගෙන ගන්න දේ මං ඒ වෙලාවෙම හොඳින් ධාරණය කර ගත්තා. ඉගෙන ගන්න දේ ගැන ගැටලුවක් ඇතිවුණොත්, මං නිතරම අහගත්තෙ මගේ තුන්වැනි අක්කගෙන්. කොහොම වුණත් මට උසස් පෙළ හොඳින් ම සමත් වෙන්න හැකි වුණා.විභාගයේ උසස් ප්‍රතිඵල මත 1977 දී ක්ෂණිකා කොළඹ විශ්වවිද්‍යාලයේ උද්භිද විද්‍යා අංශයට එක්වෙනවා. ඇය උද්භිද විද්‍යා විශේෂවේදී උපාධිය හදාරනවා. එහිදී ඇගේ තනි නොතනියට අප්පච්චි සිටීම ඇයට මහත් අස්වැසිල්ලක් වුණා.“මගේ අප්පච්චිට තිබුණෙ මොරිස් මයිනර් කාර් එකක්. හැමදාම උදේ අප්පච්චිත් එක්ක විශ්වවිද්‍යාලයට ආවෙ මේ වාහනෙන්. දවල් දොළහට කෑම වෙලාවට අප්පච්චි නැවත නිවෙසට යනවා.මාත් අප්පච්චි එක්ක ගිහින් දහවල් ආහාරය අරගෙන නැවත විශ්වවිද්‍යාලයට එනවා. ආයෙමත් අප්පච්චි හවස හතරට මාවත් එක්කගෙන නිවෙසට යනවා. විශ්වවිද්‍යාලයේ රැස්වීම් පැවැත්වෙන දවසට අප්පච්චි මාව එක්කගෙන යන්න එන්නෙ පරක්කු වෙලා. ඒ වගේ දවස්වලට මට හරිම සතුටුයි. අනෙක් දවස්වලට යාළුවොත් එක්ක කතා කර කරා, විහිළු තහළු කර කරා ඉන්න ලැබෙන්නෙ නැති නිසා, මේ වගේ දවසක් ආවහම මට අමුතුම සතුටක් දැනෙනවා.උද්භිද විද්‍යා විශේෂවේදී උපාධිය ලබාගත් ක්ෂණිකා, පේරාදෙණිය විශ්වවිද්‍යාලයේ පශ්චාත් උපාධි ශිෂ්‍යත්වයකට ඇරියුම් කරනවා. සිසුන් තෝරාගැනීම සඳහා සම්මුඛ පරීක්ෂණයකට කැඳවුම් ලැබෙනවා.එම සම්මුඛ පරීක්ෂණය වෙන්වුණේ ගවයන්ට පිදුරු දීම සම්බන්ධයෙනුයි. අදාළ දිනය එළැඹුණා. අප්පච්චිත් සමඟ ක්ෂණිකා පේරාදෙණිය විශ්වවිද්‍යාලයේ සම්මුඛ පරීක්ෂණයට යන්න සූදානම් වුණා. මේ ගමන අතරවාරයේදී ඇයගේ හිතට විවිධාකාරයේ ප්‍රශ්න පැන නැඟුණා. ඇය අප්පච්චිගෙන් ඒ ප්‍රශ්න අහලා පිළිතුරු ‍දැනගත්තා. “එළ හරක් පිදුරු කන්න හරි කැමැතියි. පිදුරුවලට ලුණු දැම්මහම උන් හොඳට කනවා.”ක්ෂණිකා නැඟූ එක් පැනයකට අප්පච්චි පිළිතුරු දුන්නෙ ඔය විදිහටයි.පරීක්ෂණයට භාජනය වන අවස්ථාව එනතුරු ඇඟිලි ගනිමින් සිටි ඇයට, ඒ මොහොත උදා වුණා.“පරීක්ෂක මණ්ඩලය මගෙන් තොරතුරු අහලා දැනගෙන ඊට පස්සෙ මගෙන් පැනයක් ඇහුවා. එළ හරක් පිදුරු කනවද? කියන එක තමයි ඒ ප්‍රශ්නෙ. අප්පච්චිත් එක්ක එන ගමන් මේ ගැන කතාබහ කර කර ආව නිසා, පිදුරුවලට ලුණු දාලා දුන්නහම එළ හරක් හොඳට කනවා කියලා අප්පච්චි කිව්ව වචනම, පරීක්ෂක මණ්ඩලයට මං කිව්වා.කොහොම වුණත් අවසානයේ මට ශිෂ්‍යත්වය ලැබුණා. ඒ, එදා මං දුන්න පිළිතුර නිසයි. පේරාදෙණිය විශ්වවිද්‍යාලයේ පශ්චාත් උපාධි ආයතනයෙන් කෘෂි විද්‍යා විෂය ධාරාව යටතේ මේ උපාධිය මං හැදෑරුවා. 1985 වසරේදී දර්ශනපති උපාධිය ලබා ගත්තා.”එම උපාධිය අවසන් කළ ගමන් ම 1985 වසරේදී ම බෙල්ජියමේ කැතලික් විශ්වවිද්‍යාල‍යට බැඳුණු ක්ෂණිකා, ආචාර්ය උපාධිය හැදෑරුවා. එහෙ ගෙවූ ඒ කාලපරිච්ඡේදය ඇගේ දිවියට අපූරු අත්දැකීම් එක්තැන් කිරීමට සමත් වුණා. කැපවීම, ධෛර්යය තියෙනවා නම්, තමන්ට ජයග්‍රහණය කරා යන්න පුළුවන් බව ඇය කැතලික් විශ්වවිද්‍යාලයේදී ඔප්පු කර පෙන්වූවා.‘නිදහසේ පර්යේෂණවල නියැළී සිටින්න මං බොහොම කැමතියි. බෙල්ජියමේ ගතකළ කාලයේදී මට ඒ විදිහට කටයුතු කරන්න අවස්ථාව ලැබුණා. මං බෙල්ජියමේ හිටිද්දී කෙසෙල් පිළිබඳව තමයි මගේ පර්යේෂණ කටයුතු කළේ. මගේ සුපවයිසර්වරයා වුණේ ඩෙලන්ගි කියන මහාචාර්යවරයා. එයා තමයි ඒ කාලෙ කෙසෙල් පිළිබඳ හිටිය හොඳම විශේෂඥයා. පර්යේෂකයා. ඔහු බොහෝවිට හිටියේ ප්‍රංශයේ පිහිටි අන්තර්ජාතික කෙසෙල් පර්යේෂණායතනයෙ.මහාචාර්ය ඩෙලන්ගි හරිම සැර පරුෂ කෙනෙක්. එයත් එක්ක වැඩ කරන්න නම් ඉවසීම හොඳට ප්‍රගුණ කරලා තියෙන්න ඕනෑ. හැමදේට ම සැරෙන් තමයි එයා කතා කළේ. එයත් එක්ක පර්යේෂණ කරන්න ආව හැම කෙනෙක්ම ටික දවසකින් ආපහු යනවා.ඒ අය ආචාර්ය උපාධිය අමතක කරලා තමයි ආපහු යන්නෙ. මාත් එක්කම ආචාර්ය උපාධිය කරන්න ආව අප්‍රිකානු ජාතික ශිෂ්‍යයෙක් හිටියා. මහාචාර්ය ඩෙලන්ගි එක්ක වැඩ කරන්න බැරිම තැන එයත් යන්න ගියා. එතුමා යටතේ ආචාර්ය උපාධිය නිම කළ පළමුවැනියා බවට පත්වීමට මට හැකි වුණා. ඒ, මං හැම අවස්ථාවකම කැපවීමෙන් කටයුතු කළ නිසයි.බෙල්ජියමේ නැවතී සිටි ස්ථානයේ සිට විශ්වවිද්‍යාල භූමිය වෙත පයින් ම එන ක්ෂණිකා, අවට සිරි නරඹමින් ඒ ගමන එන්න හරිම කැමැතියි. ක්ෂණිකා එන මේ ගමනේදී ඇයට අතරමඟ කිතුනු පල්ලියක් හමුවෙනවා. ඉරිදා දිනවල ඇය එතැනින් එන විට බොහෝ පිරිසක් මේ ස්ථානයේ එක්රැස්වෙලා. ඉටිපන්දම් පත්තු කරලා ඔවුන් ඔවුන්ගේ ආගමානුකූල චාරිත්‍රවල නිරතවෙනවා. එය දුටු ක්ෂණිකා, ප්‍රංශ ප්‍රෑන්ක් පහක් දී ඉටිපන්දමක් මිලදීගෙන, එය දල්වා, තමාගේ ආගම සිහිකර ඉන් නික්මෙනවා.කාලය කෙමෙන් කෙමෙන් ගෙවී ගියා. එදා ක්ෂණිකාට තීරණාත්මක දවසක්. ඇයට උපාධිය ලබා දීමට සුදුසු ද? නැද්ද? යන්න තීරණය කළේ ඒ දවසෙදියි. මේ පරීක්ෂණ මණ්ඩලයට ප්‍රංශ විද්‍යාඥයෙක් ද එක්ව සිටීම විශේෂත්වයක් වුණා. ක්ෂණිකා එම පරීක්ෂණයට නොබියව මුහුණ දුන්නා. ඇය ඉන් සමත් වුණා.ක්ෂණිකා විවාහ වුණේ කැතලික් විශ්වවිද්‍යාලයට ඇතුළුවී වසරක් ගෙවෙන විටයි. ඒ, ඇය පේරාදෙණිය විශ්වවිද්‍යාලයට ඇතුළත්ව පර්යේෂණවල නිරතව සිටි සමයේදී ම, එම විශ්වවිද්‍යාලයේ පර්යේෂණවල නිරතව සිටි විජය කුමාර හිරිඹුරේගම සමඟයි.ක්ෂණිකා බෙල්ජියමට ගිය පසු ඇයත් සමඟ විදේශගත වූ ඔහු, වෙනත් විශ්වවිද්‍යාලයක සිට පර්යේෂණවල නිරත වුණා. 1989 වසරේදී දෙදෙනාම ශ්‍රී ලංකාවට පැමිණියා. එම වසරේ දීම කොළඹ විශ්ව විද්‍යාලයේ උද්භිද විද්‍යා දෙපාර්තමේන්තුවේ ජ්‍යෙෂ්ඨ කථිකාචාර්යවරියක ලෙස ඇය පත්වෙනවා, .“අපි මුල් කාලයේදී ජීවත් වුණේ අපේ මවුපියන් එක්ක. ඒ අය මගෙ පුතුන් දෙදෙනා බලාගත්ත නිසා, මට පර්යේෂණවල නිරත වෙන්න වගේ ම, දේශනවලට සහභාගි වීමත් පහසු වුණා. ඒ නිසා අවුරුදු 36 දී සහාය මහාචාර්යවරියක් බවට පත්වීමටත් හැකියාව ලැබුණා.මගේ අප්පච්චි මට අවුරුදු 38 දී අප අතරින් ‍සදහටම වෙන්වුණා. මං අප්පච්චිව බලන්න රෝහලට ගියෙ මහාචාර්ය තනතුර වෙනුවෙන් ලබාදිය යුතු පර්යේෂණ කෘතිය අධ්‍යයන අංශයට බාරදීලයි. මං අප්පච්චි ළඟට ගිය ගමන්ම ඒ ගැන කිව්වා. “සාදු සාදු. ඒත් ඒ තනතුර ඔයාට ලැබෙනකොට මං ජීවතුන් අතර නෑ” කියලා එයා කිව්වා.මං අවුරුදු 38 දී පූර්ණ මහාචාර්ය ධුරයට පත් වුණා. අවුරුදු 48, 49 වගේ වෙනකොට ජ්‍යෙෂ්ඨ මහාචාර්යවරියක් බවට පත් වුණා. අවසානයේදී උපකුලපති තනතුර දක්වා යාමට හැකිවීම, මගේ ජීවිතයේ මං ලද භාග්‍යයක්.”ඇය කොළඹ විශ්වවිද්‍යාලයේ උප කුලපතිනිය ලෙස වැඩ බාරගනු ලැබුවේ 2008 වසරේ ජනවාරි දෙවැනිදායි. 2013 ජනවාරි 31 වැනිදා දක්වා එම තනතුරේ කටයුතු කරනු ලැබුවා. එදා මෙදාතුර භාරධූර වගකීම් රැසක් දැරූ ඇය, මේ වන විට විශ්වවිද්‍යාල ප්‍රතිපාදන කොමිසමේ සභාපතිනිය ලෙස ක්‍රියා කරනවා.“අපි හරි සරල විදියට තමයි ජීවත් වෙන්නෙ. පසුගිය පෙබරවාරි මාසෙදි මගේ අම්මත් අපෙන් සදහට ම වෙන්ව ගියා. දියණියක් විදිහට මගේ හිතට දැඩි වේදනාවක්, දුකක් දැනුණා. මගේ අම්මා අප වෙනුවෙන් වින්ද දුක් වේදනා කොපමණද? එයා නැති අඩුව අපට හරියට දැනෙනවා.ඒ කාලෙ අප්පච්චියි, අක්කලයි, නංගියි, ‍මමයි රෑ කෑම මේසෙ වාඩිවෙලා එකට කෑවා. අම්මා අපිත් එක්ක එකට කන්න එන්නෙ නැතිව කෑම මේසෙ අඩුපාඩු හොයා බැලුවා. අප්පච්චිට අත හෝදන්න වතුර කෝප්පෙ පවා අම්මා ළඟට ගෙනත් දුන්නා. එයා කෑවෙ අපි කෑවට පස්සෙ තනියම.එදා අපිට එහෙම කද්දි අම්මා තනියෙන් නේද කන්නෙ කියන හැඟීම ආවෙ නෑ. ඒත් අද වෙනකොට ඒ වගේ දේවල් මතක් වුණහම හිතට දැනෙන්නෙ විශාල දුකක්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n1403281</link>
    <topic>එකම නඩුවකින් වැඩිම පිරිසකට මරණ දඬුවම් නියම වූ පළමු අවස්ථාව</topic>
    <author>සමන්ති වීරසේකර - මහනුවර</author>
    <content>මෙයට වසර දහයකට පෙර රත්තොට කෝවිලක් අසල දී දෙපිරිසක් අතර ඇති වූ ආරවුලක දී පොලුවලින් පහර දී පුද්ගලයකු ඝාතනය කිරීම සම්බන්ධයෙන් මිනී මැරීමේ අධිචෝදනාවලට වරදකරු වූ විත්තිකරුවන් දස දෙනෙකු (10) මහනුවර මහාධිකරණ විනිසුරු මනිලාල් වෛද්‍යතිලක මහතා ඊයේ (27) මරණ දඬුවම නියම කළේය.මෙම නඩුවෙන් අධි චෝදනා ලබා සිටි විත්තිකරුවන් 14 දෙනා ගෙන් තිදෙනකු නඩු විභාගය අවසානයේ දී විනිසුරුවරයා විසින් නිදහස් කළේය. එක් අයකු මියගොස් ඇත.මෑත කාලයේ දී මිනිමැරීමේ සිද්ධියකට අදාළව විත්තිකරුවන් දස දෙනකුට මරණීය දඬුවම නියම වූ ප්‍රථම අවස්ථාව මෙය බව පැවසේ. මධ්‍යම පළාතෙ විත්තිකරුවන් 10 දෙනකු එකම නඩුවකින් එල්ලුම් ගහට නියම වූ ප්‍රථම අවස්ථාව මෙය බව මහනුවර මහාධිකරණය වාර්තා සඳහන් කරයි.පිටු 52කින් යුත් මෙම නඩු තීන්දුව ප්‍රකාශයට පත් කළ මහාධිකරණ විනිසුරු මහිලාල් වෛද්‍යතිලක මහතා පැමිණිල්ල සාධාරණ සැකයෙන් තොරව අධිචෝදනා ඔප්පු කර ඇති බව සඳහන් කළේය. මෙ‍ෙස් මරණ දඬුවම නියම වූයේ, රත්නායක මුදියන්සේලාගේ තිස්ස බණ්ඩාර (40), ආරච්චි රත්නායක මුදියන්සේලාගේ විජේබණ්ඩාර නොහොත් චූලේ බාස් (38), නාගලිංගම් පුණ්‍යමූර්ති නොහොත් වයිටා (32) ලෙච්චමනම් විජේකාන්ත් නොහොත් පේමිණි නොහොත් සිඟිති (31) කරුපයියා යෝගේෂ්වරම් නොහොත් සිලක්කු (30), හේවපොරඹගේ රංජිත් ජිනසිරි නොහොත් පුංචි අයියා (39), ලෙච්චමනම් යෝගරාජා නොහොත් ඒලි (31), ගිවසාමි ශිවා නොහොත් කරාටේ සිවා (30), රාමනාදන් අබ්දුල්ලා (36), රාජතුරේ ඉලේරාජා නොහොත් සෝකු (32) යන විත්තිකරුවන්ට ය.රත්තොට නාගල මාඩුපට්ටිය ප්‍රදේශයේ දී කෝවිලක් අසල පැවැති තේරු සාදයක දී තරුණ පිරිසක් අතර ඇති වූ බහින්බස් වීමක් දුර දිග යාමෙන්, විසි අට හැවිරිදි තරුණයකු පොලුවලින් පහර දී මරා දැමීමේ සිද්ධිය සම්බන්ධයෙන් මෙම විත්තිකරුවන්ට එරෙහිව මේ නඩුව පවරා තිබුණි.නඩු විභාගයකින් අනතුරුව මෙම නඩුව සම්බන්ධයෙන් අධි චෝදනා ලැබ සිටි විත්තිකරුවන් අතුරින්, සුප්පයියා වඩිවේල් නොහොත් වාඩියා (39), සින්නයියා ක්‍රිෂ්ණ කුමාර් නොහොත් ෆලීම් (33) සහ සන්නාසි රාමලිංගම් (38) නැමැති අය සියලු චෝදනාවලින් නිදොස් කර නිදහස් කෙරිණි.වසර 2004 අප්‍රේල් 8 දින රත්තොට පදිංචි වඩු කාර්මිකයකු වන අයියා වූ මුතුත් කුමාර් (29) නැමැති අය ඝාතනය කිරීම සම්බන්ධයෙන් නීතිපතිවරයා විසින් අධි චෝදනා 5ක් යටතේ මෙම විත්තිකරුවන්ට එරෙහිව මෙම නඩුව ගොනුකැර තිබිණි.තුවාල කිරීම පොදු අරමුණ කරගනිමින් නීති විරෝධි රැස්වීමක දී සාමාජිකයන් ලෙස කටයුතු කිරීම, පොලුවලින් පහර දී තුවාල සිදුකිරීම සහ මියයන තෙක් පහරදීම යන කරුණු මත අධිචෝදනා ගොනු කර තිබුණි. පුරා සති දෙකක් තිස්සේ දිනපතාම නඩුව විභාගයට ගැනිණි. රජයේ නීතිඥ චාරක ධර්මසිරි මහතා නීතිපතිවරයා වෙනුවෙන් පැමිණිල්ල මෙහෙයවීය. මොහාන් වීරකෝන්, වර්ණන් ගුණසේකර නීතිඥ මහත්වරුන් සහ නීතිඥ සුනන්දා විතානගේ මහත්මිය විත්තිකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n1403282</link>
    <topic>සංවර්ධනයේ අරුණලු රට පුරා පතුරුවා අතීත ශ්‍රී විභූතිය යළි උදා කරනවා</topic>
    <author>ධනුෂ්ක ගොඩකුඹුර.</author>
    <content>සංවර්ධනය අතින් පෙරට ඇදෙන වත්මන් යුගය අතීත ශ්‍රී විභූතිය යළි රටට උදා කරන යුගය බව ජනාධිපති මහින්ද රාජපක්ෂ මහතා ප්‍රකාශ කළේය.රටේ සංවර්ධනයත්, සමාජ සංවර්ධනයත් එක සේ ගොඩනඟා අනාගත පරපුර යහපත් පරපුරක් බවට පත්කිරීමට රජය කැපවී සිටින බවත් ජනාධිපතිවරයා පැවසීය. ජනාධිපතිවරයා මේ අදහස් පළ කළේ අමරපුර සද්ධම්ම යුක්තික මාතර මහා නිකායේ අනුනායක පදවියෙන් පිදුම් ලැබූ උයන්වත්තේ සද්ධාරාම මාහිමිපාණන් වහන්සේට අක්ත පත්‍ර පිළිගැන්වීමට ඊයේ (27) පෙරවරුවේ හම්බන්තොට නැදිගම්විල රජමහා විහාරස්ථානයේ පැවතී පුණ්‍යෝත්සවයට එක් වෙමිනි.1953 ඔක්තෝබර් 31වන දින මාතර උයන්වත්ත ග්‍රාමයේ ජන්ම ලාභය ලැබූ උන්වහන්සේ 1962 වසරේ දී උතුම් පැවිදි බිමට පත් වූහ. තිස්සමහාරාම දෙබරවැව දීපංකර පිරිවෙනෙන් මූලික අධ්‍යාපනයත්, මාතර සුදර්ශි පිරිවෙනින් ද්විතියක අධ්‍යාපනයත් ලබා ගත්හ.1979 ජූනි 19 වන දින මොරකොළ ගංගාරාම මහා විහාරයේදී උපසම්පදා භූමියට පත් වූ උන්වහන්සේ 1982 පේරාදෙණිය විශ්ව විද්‍යාලයෙන් ශාස්ත්‍රවේදි උපාධිය ලබාගත්හ. ඉන්පසුව රජයේ ගුරු සේවයට සම්බන්ධව අවට පාසල්වලට නායකත්වය දෙමින් ප‍්‍රදේශයේ අහිංසක දූ දරුවන්ගේ අධ්‍යාපනය මෙන්ම සදාචාරයත් දියුණු කිරීමට ඉමහත් කැපවීමකින් කටයුතු කළහ. 2001 වර්ෂයේදී අමරපුර සද්ධම්යුක්තික මාතර මහා නිකායේ කාරක සංඝ සභාවට තේරි පත් වූ උන්වහන්සේ 2003 වර්ෂයේ දී අමරපුර සිරි සද්ධම්මයුක්තික මාතර මහා නිකායේ හම්බන්තොට දිසාවේ අධිකරණ සංඝනායක පදවියටද තේරි පත් වූහ.2003 වර්ෂයේ දී තම ගුරු දේවයන් වහන්සේගේ නමින් ශ්‍රී නාරද පිරිවෙන ආරම්භ කළ අතර ප‍්‍රදේශයේ ගැමි දරුවන් පැවිදි කරමින් ඔවුන්ගේ අනාගතය උදෙසා මෙම අධ්‍යාපනය ආයතනය මැනවින් යොදා ගැනීමට උන්වහන්සේ කැපවී කටයතු කළහ.එතැන් සිට ස්වකීය ජාතික, ආගමික, සංස්කෘතික හා සමාජයීය සේවාවන් පුළුල් කළ උන්වහන්සේ විහාරස්ථානය සියලු අංගවලින් සම්පූර්ණ උතුම් පූජනීය ස්ථානයක් බවට පත්කිරීමට කටයුතු කළහ.උන්වහන්සේගේ උතුම් ශාසනික සහ සමාජයීය සේවාව ඇගයීමට ලක් කළ අමරපුර සිරි සද්ධම්ම යුක්තික මාතර මහා නිකයේ මහානායක ශාස්ත්‍රවේදී නාකුළුගමුවේ ප්‍රේමතිලක මහානායක හිමිපාණන් වහන්සේ ප්‍රමුඛ ගරුතර කාරක මහා සංඝ සභාව විසින් අමරපුර සිරි සද්ධම්ම යුක්තික මාතර මහා නිකායේ අනුනායක පදවියත්, ඥානවිමල ඝනමොක්චරිය ශ්‍රී සෝමාලෝක නාරද වංශ ප්‍රදීප ධර්මධජ යන ගෞරව උපාධිය සහිත නාමයත් උන්වහන්සේ වෙත පිරිනමන ලදී.අභිනව අනු නායක හිමිපාණන් වහන්සේ වෙත සමරු තිළිණයක් ජනාධිපතිවරයාගේ අතින් පිළිගැන්ණි. උන්වහන්සේ වෙත අක්තපත්‍ර පිළිගැන්වීමේ අමරපුර සිරි සද්ධම්ම යුක්තික මාතර මහා නිකායේ මහානායක හිමිපාණන් වහන්සේ අතින් සිදු කෙරුණු අතර විජිනිපත පිළිගන්වන ලද්දේ අමාත්‍ය මහින්ද අමරවීර මහතා විසිනි.නැදිගන්විල පුරාණ විහාරයේ ඉදිකරන ලද සියලු අංගවලින් සමන්විත දෙමහල් සංඝාවාසයද අද ජනාධිපතිතුමා අතින් විවෘත කෙරිණි.අනුනායක හිමිපාණන් වහන්සේ සිදු කරන ශාසනික සහ සමාජයීය මෙහෙවර මෙහිදී අගය කළ ජනාධිපතිතුමා එම වැඩපිළිවෙල ඉදිරියටම ගෙන යාමට උන්වහන්සේට ශක්තිය, ධෛර්යය සහ නිරෝගි සුවයද ප්‍රාර්ථනා කළේය.තිස්සමහාරාම සඳගිරි උභය රජමහා විහාරාධිපති දේවාලේගම ධම්මසේන නායක හිමිපාණන් වහන්සේ, සිතුල්පව්ව රජමහා විහාරාධිපති මැටරඹ හේමරතන නායක ස්වාමින් වහන්සේ ප්‍රමුඛ මහා සංඝරත්නයත් නියෝජ්‍ය ඇමැති සනත් ජයසූරිය මහතා ඇතුළු පිරිසක්ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n1403283</link>
    <topic>මාගම්පුර වරාය අවට කම්හල් ඉදිකරන්න ඩොලර් මිලියන 1750ක ආයෝජන</topic>
    <author>රාජා වෛද්‍යසේකර - තිස්සමහාරාම විශේෂ</author>
    <content>මාගම්පුර මහින්ද රාජපක්ෂ අන්තර්ජාතික වරාය අවට කම්හල් ඉදිකිරීමට ඩොලර් මිලිය 1750ක ආයෝජන සිදු කිරීමට ජාත්‍යන්තර පිළිගැනීමට ලක් වු සමාගම් 12ක් එකඟතාව පළ කර ඇත.මෙමගින් ඍජු රැකියා අවස්ථා 50,000ක් හා වක්‍රව රැකියා අවස්ථා 50,000ක් ජනනය කිරීමට නියමිතය. දේශිය ව්‍යාපාරිකයන් රාශියක් ද මාගම්පුර වරාය ආශ්‍රීතව සිය කර්මාන්තවල ශාකා පිහිටු වීමට දේශීය ආයෝජකයන් කැමැත්ත පළ කොට ඇති බව වරාය ආරංචි මාර්ග පවසයි.   .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n1403284</link>
    <topic>රු. 5000-2000 හොර නෝට්ටු  දකුණේ හුවමාරුව වැඩියි</topic>
    <author/>
    <content>රට පුරා විවිධ ප්‍රදේශවල මේ දිනවල හොර මුදල් නෝට්ටු සංසරණය වන බැවින් ඒ පිළිබඳ විමසිල්ලෙන් සිටින ලෙස පොලිසිය මහජනතාවට දැනුම් දෙයි.විශේෂයෙන්ම රුපියල් 5000 සහ 2000 හොර නෝට්ටු මෙරට දකුණු ප්‍රදේශයේ හම්බන්තොට දිස්ත්‍රික්කයේ වැඩිපුර සංසරණය වන බව වාර්තා වී ඇති අතර එබැවින් එම මුදල් නෝට්ටු පිළිබඳ වැඩි වශයෙන් අවධානය යොමු කරන ලෙස ආරක්ෂක ‍අංශ ඉල්ලා සිටී.හිටපු ජනාධිපති රණසිංහ ප්‍රේමදාස මහතාගේ දියණිය වන දුලාංජලී ප්‍රේමදාස මහත්මියට රුපියල් ලක්ෂ 20 ක ව්‍යාජ මුදල් නෝට්ටු ලබාදීමේ සිද්ධියෙන් පසු ව්‍යාජ මුදල් නෝට්ටු පිළිබඳ සමාජයේ දැඩි කතාබහට ලක්විය. කුරුඳුවත්ත ප්‍රදේශයේ පෞද්ගලික බැංකුවක තැන්පත් කිරීම සඳහා රැගෙන ගොස් තිබියදී මෙම ව්‍යාජ මුදල් නෝට්ටු තොගය හසු වූ අතර මේ පිළිබඳ පරීක්ෂණ කටයුතු තවමත් සිදුවෙමින් පවතී. මහ බැංකුව විසින් රුපියල් 5000 මුදල් නෝට්ටුව හඳුන්වා දීමෙන් පසු පන්දහසේ ව්‍යාජ නෝට්ටු විශාල ප්‍රමාණයක් එකවර හමු වූ ප්‍රථම අවස්ථාව මෙය බව පොලිසිය පවසයි.මීට අමතරව මෑත කාලයේදී ව්‍යාජ මුදල් නෝට්ටු කිහිප අවස්ථාවකදීම පොලිසියට හසුවූ අතර එම සිද්ධීන් පිළිබඳ පරීක්ෂණ පවත්වා සැකකරුවන් අත්අඩංගුවට ගැනීමට පොලිසිය සමත් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n1403285</link>
    <topic>බැංගලෝරයට පැන්නීමට ගෙනා රන් මාල තොගයක් රේගු දැලේ</topic>
    <author>සුභාෂිණී සේනානායක සහ නිමල් රාජපක්ෂ</author>
    <content>ඉන්දියාවේ බැංගලෝර් වෙත රැගෙන යාමට තැත් කළ රුපියල් 8,090,000ක් වටිනා කිලොග්රෑම් එකයි ග්රෑම් 618ක් බරැති රන් මාල තොගයක් ශ්‍රී ලංකා රේගුව මගින් පෙරේදා (26) අත්අඩංගුවට ගෙන ඇත. මෙම රන් තොගය රැගෙන යාමට තැත් කර ඇත්තේ ගම්පොළ පදිංචි 43 හැවිරිදි සහ 41 හැවිරිදි මුස්ලිම් ජාතිකයන් දෙදෙනෙකි.මෙම පුද්ගලයන් අතට රන්මාල 10 භාර දී ඇත්තේ පොලිස් මත්ද්‍රව්‍ය නාශක අංශයේ අයකු බවට රේගු ආරංචි මාර්ගවලට තහවරු වී ඇත.රන් මාල ඇති බවට ගුවන්තොටුපළ ආරක්ෂක අංශය මගින් තහවුරු කර සීසීටීවී කැමරා සටහන් ලබා ගනිද්දී එම කැමරා සටහන්වල රේගු මත්ද්‍රව්‍ය නාශක අංශයේ පුද්ගලයන් ඇතුළුවීමට ඇති හදිසි දොරටුවෙන් ඇතුළට විත් මෙම පුද්ගලයාට මේ රන්භාණ්ඩ සහිත පාර්සලය ලබා දී ඇති බවට සටහන්ව ඇත.මේ සම්බන්ධයෙන් සිදු කළ පරීක්ෂණයෙන් අනතුරුව ඉහත පුද්ගලයන් දෙදෙනොට රුපියල් 80,000ක දඩ මුදලක් නියම කර ඇත‍.සිද්ධිය සම්බන්ධයෙන් රේගුව විශේෂ පරීක්ෂණයක් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n1403286</link>
    <topic>පිළිකා රෝගීන්ට ඖෂධ ගැනීමේ වගකීම මහරගම පිළිකා රෝහලට</topic>
    <author>සන්ධ්‍යා කරුණාරත්න</author>
    <content>පිළිකා රෝගීන්ට අවශ්‍ය ඖෂධ මිල දී ගැනීමේ සියලු වගකීම් මහරගම ජාතික පිළිකා රෝහලට පැවැරීමට සෞඛ්‍ය අමාත්‍යාංශය තීරණය කර ඇත.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි මේ වගකීම එම රෝහලට පවරා ඇති බව සෞඛ්‍ය අමාත්‍යාංශය පවසයි‍.පිළිකා රෝගීන්ට අවශ්‍ය ඖෂධ මිල දී ගැනීමේ දී සිදුවන ප්‍රමාදය වැළැක්වීමේ අරමුණෙන් මෙතෙක් වෛද්‍ය සැපයීම් අංශය සතුව පැවැති එම වගකීම ජාතික පිළිකා රෝහල වෙත පැවරූ බව අමාත්‍යාංශය දැනුම්දෙයි.සෞඛ්‍ය ඇමැතිවරයා, භාණ්ඩාගාර ලේකම්වරයා මේ සම්බන්ධයෙන් සාකච්ඡා කර ඖෂධ මිලදී ගැනීම සඳහා අවශ්‍ය මූල්‍ය ප්‍රතිපාදන වෙනම ලබාදීමට ද රජය තීරණය කර තිබේ.වාර්ෂිකව පිළිකා රෝගීන්ට අවශ්‍ය ඖෂධ මිලදී ගැනීම සඳහා රජය රුපියල් කෝටි 150 ක් වැයකෙරේ. මේ වසරේ පළමු මාස හය තුළදී ඖෂධ මිලදී ගැනීමට අවශ්‍ය රුපියල් කෝටි 75 ක මුදලක් ලබාදීමට මේ වන විට භාණ්ඩාගාරය පියවර ගෙන තිබේ.සෑම වර්ෂයකදීම පිළිකා රෝගීන් 25,000 ක් අලුතින් රෝගී ලැයිස්තුවට එක් වන අතර ඇතැම් රෝගීන්ගේ නමින් විශේෂිත ඖෂධ මිලදී ගැනීම සඳහා සෞඛ්‍ය ඇමැතිවරයා සතියකට ලිපිගොනු 50 ක් පමණ අත්සන් කරන බව සෞඛ්‍ය අමාත්‍යාංශය පවසයි.ඒ අනුව ඇතැම් අවසථාවලදී එක් රෝගියකුට ප්‍රතිකාර ලබාදීම සඳහා රුපියල් ලක්ෂ 96 ක් වටිනා ඖෂධවලට අත්සන් තැබීමට සෞඛ්‍ය ඇමැතිවරයාට සිදුවේ.පිළිකා රෝගීන්ට ලබාදෙන ඖෂධ මිල අධික වුවද රජය මඟින් නොමිලේ ඖෂධ ප්‍රතිකාර ලබාදෙන බව අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n1403287</link>
    <topic>බොරු වාර්තා වෙනුවට ස්වාධීන සාධාරණ පරීක්ෂණයක් කරන්න</topic>
    <author>මහින්ද අලුත්ගෙදර</author>
    <content>අසත්‍ය තොරතුරු පදනම් කරගෙන වාර්තා නිකුත් කරනවා වෙනුවට හැකි නම් අපේ රට සම්බන්ධයෙන් ස්වාධීන සහ සාධාරණ පරීක්ෂණයක් සිදුකර වාර්තාවක් ඉදිරිපත් කරන්නැයි ශ්‍රී ලංකාව ජගත් මානව හිමිකම් කවුන්සලයට දැනුම් දෙයි. ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත ඉදිරිපත් කර තිබෙන වාර්තාව පක්ෂපාතී මෙන්ම ආසාධරණ එකක් බව එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත සහ තානාපති රවිනාථ ආරියසිංහ මහතා ප්‍රකාශ කරයි.ජගත් මානව හිමිකම් පිළිබඳ මහ කොමසාරිස් නවනීදන් පිලිලේ විසින් නිකුත්කර තිබෙන වාර්තාව දුටු වහාම තම නියෝජිත කණ්ඩායම මවිතයට පත් වූ බව සඳහන් කරන ශ්‍රී ලංකා තානාපතිවරයා එහි ‍බොහෝ කරුණු අසාධාරණ, ඒකපාර්ශවීය මෙන්ම එක් පක්ෂයකට පක්ෂපාතීව ඉදිරිපත් කර තිබෙන බවද පෙන්වා දෙයි.ශ්‍රී ලංකාවේ පැවැති යුද්ධය අවසන්වීමෙන් පසුව නවනීදන් පිල්ලේ 2009 වසරේ මැයි මස 26 දා පළමු වරට ශ්‍රී ලංකාවට පැමිණි බවද එයින් අනතුරුව පසුගිය 2013 වසරේ දී සතියක කාලයක් වෙනුවෙන් අපේ රටට පැමිණි බව සිහිපක් කරන රවිනාථ ආරියසිංහ මහතා එහෙත් අපේ රටේ කරුණු සම්බන්ධයෙන් අධ්‍යයනය කිරීමට සතියක් වැනි කාලයක් ප්‍රමාණවත් නොවන බවද පෙන්වා දෙයි.මේ වාර්තාව සකස් කරන කාලයේ අපේ ඉල්ලීම මත එහි වැරැදි නිවැරැදි කළ වාර ගණන 30ට වැඩි බව පෙන්වා දෙන තානාපති රවිනාථ ආරියසිංහ මහතා ශ්‍රී ලංකාව යනු නිදහස් හා ස්වෛරී රටක් බවද මෙවැනි වාර්තාවන් ඉදිරිපත් කිරීම හරහා ශ්‍රී ලාංකිකයන්ගේ නිදහස මෙන්ම මානව අයිතීන් උල්ලංඝණය වන බවද කියා සිටී. චනල් 4 වීඩියෝ පටය මෙන්ම අපේ රට පිළිබඳ අසත්‍ය ප්‍රචාර ගෙනයන පුද්ගලයන්ගේ අවශ්‍යතාවන් ඉටු නොකරන ලෙසද හෙතෙම ජගත් මානව හිමිකම් පිළිබඳ මහ කොමසාරිස්වරියගෙන් ඉල්ලීමක්කර තිබේ.මේ අතර ඒ මහතා සඳහන් කරන්නේ ශ්‍රී ලංකාවේ සංහිඳියාව ඇති කිරීම සඳහා‍ කාලවකවානු තීරණය කිරීමෙන් එම වැඩපිළිවෙලට බාධා සිදුවන බවද ඒ සියල්ල වෙනුවට ශ්‍රී ලංකාව සම්බන්ධයෙන් ඇත්ත තත්ත්වය පැහැදිලි ලෙස ලොවට හෙළි කරන්නැයි ඉල්ලීමක් කරන බවද ඒ මහතා අවධාරණය කරයි.මේ අතර අදාළ වාර්තාව සම්බන්ධයෙන් ජගත් මානව හිමිකම් කවුන්සලයේදී විවාදය ආරම්භ වූ පෙරේදා (26) දිනයේදී ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ සඳහන්කර ඇත්තේ ශ්‍රී ලංකාවේ සිදුවීයයි කියනු ලබන මානව හිමිකම් උල්ලංඝණය කිරීම්වලට අදාළව ජාත්‍යන්තර පරීක්ෂණයක් සිදුකිරීමේ අවශ්‍යතාවක් මෙන්ම හැකියාවක් පවතින බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n1403288</link>
    <topic>රටට සෙත්පතන ජ්‍යෙෂ්ඨ පුරවැසි අධිෂ්ඨාන පූජාව අද</topic>
    <author>බන්ධුල ගුණසේකර සහ  මාකඳුරේ ධර්මසිංහ</author>
    <content>එල්.ටී.ටී.ඊ හිතවාදී දෙමළ ඩයස් පෝරාව සහ බටහිර බලවේග ශ්‍රී ලාංකිකයන් යුද අධිකරණයට ගෙන ඒමට ගෙන යන කුමන්ත්‍රණකාරී අභූත චෝදනා පරාජය කොට ලක් රජය සහ ආරක්ෂක හමුදාවට සෙත් පැතීමේ ආශීර්වාදාත්මක අධිෂ්ඨාන පූජාවක් අද (28) දිවයින පුරා ආගමික සිද්ධස්ථානවල දී පැවැත්වීමට ශ්‍රී ලංකා ජ්‍යෙෂ්ඨ පුරවැසි සංවිධානය කටයුතු යොදා තිබේ.රට දැය රැක ගැනීමට දිවි හිමියෙන් ක්‍රියා කළ ආරක්ෂක හමුදා සාමාජිකයන් ජනාධිපති මහින්ද රාජපක්ෂ මැතිතුමා ආරක්ෂක ලේකම් ඝෝඨාභය රාජපක්ෂ මහතා ඇතුළු රණවිරුවන් යුද අධිකරණය හමුවට ගෙන යාමට දරණ උත්සාහය පරාජය කිරීමට අවශ්‍ය ශක්තිය හා ධෛර්ය ලබාදීම වෙනුවෙන් පැවැත්වෙන මෙම ආශීර්වාද පූජාව සඳහා දස ලක්ෂයකට අධික ජ්‍යෙෂ්ඨ පුරවැසි සාමාජිකයන් පිරිසක් සහභාගී වෙන බව ජ්‍යෙෂ්ඨ පුරවැසි සංවිධානයේ අධ්‍යක්ෂ ජනරාල් වජිර ඉරුගල් බන්ඩාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n1403289</link>
    <topic>ඡන්දය ප්‍රකාශ කරන්න ප්‍රමාණවත් නිවාඩු දෙන්න</topic>
    <author/>
    <content>බස්නාහිර හා දකුණු පළාත් සභා ඡන්ද වීමසීමේ දී ඡන්දය ප්‍රකාශ කිරීමේ හිමිකම් ඇති සියලුම සේවකයන්ට හෙට (29) දින ඡන්දය ප්‍රකාශ කිරීමට හැකි වන පරිදි සේවායෝජකයා විසින් ප්‍රමාණවත් යැයි සළකනු ලබන ( පැය 4 කට නොඅඩු කාලයක) වැ‍ටුප් සහිත නිවා‍ඩු ලබා දෙන ලෙස පෞද්ගලික අංශයේ සියලුම ආයතනයන්හී සේවා යෝජකයන්ගෙන් කම්කරු හා කම්කරු සබඳතා ඇමැති ගාමිණි ලොකුගේ මහතා ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032810</link>
    <topic>වාහක රෝග ඉහළ යාමේ අවදානමක්</topic>
    <author>සන්ධ්‍යා කරුණාරත්න</author>
    <content>ඉදිරි කාලය තුළ දී වාහක රෝග ඉහළ යාමේ අවදානමක් පවතින බව ලෝක සෞඛ්‍ය සංවිධානය අනතුරු අඟවා ඇත. ගෝලීය උෂ්ණත්වය ඉහළ යාමත් සමඟ රෝග බෝ කරන වාහකයින්ගේ වැඩි වීමේ ප්‍රවනතාවක් පවතින බව ලෝක සෞඛ්‍ය සංවිධානය පවසයි.ලෝක සෞඛ්‍ය සංවිධානයේ ශ්‍රී ලංකාවේ නියෝජිත එෆ්.ආර්. මෙහෙතා මහතා ඇතුළු සංවිධානයේ පිරිසක් සෞඛ්‍ය ඇමැති මෛත්‍රීපාල සිරිසේන මහතා සමඟ වාහක රෝග ව්‍යාප්ත වීම සම්බන්ධයෙන් සාකච්ඡාවක් ද පවත්වනු ලැබිණි.කුඩා ජීවින් කොටසකට වාහකයින් ලෙස හැඳින්වුවත් රෝග බෝ කිරීමේ දී එම සතුන් මිනිසාට විශාල අභියෝගයක් එල්ල කර ඇති බව සෞඛ්‍ය අමාත්‍යාංශය පවසයි.වාහකයන් බෝ කරන රෝගවලින් ලෝක ජනගහනයෙන් මිලියනයක් වාර්ෂිකව මරණයට පත් වන බවත් ලෝක ජනගහනයෙන් හරි අඩක් වාහකයින් නිසා අවදානමට ලක්ව පවතින බවත් ලෝක සෞඛ්‍ය සංවිධානය ප්‍රකාශ කරයි.මදුරුවන්, වැලි මැස්සන්, මැක්කන් පොදු වාහකයන් ලෙස හඳුනාගෙන ඇති අතර මැලේරියාව, ඩෙංගු, ලිෂ්මේනියාසිස්, ලයිම් ඩිෂීස් (කිණිතුල්ලන් සහ මැක්කන් සපාකෑම නිසා ඇති වන රෝග තත්ත්වයක්), කහ උණ, ජැපනීස් එන්සෙපලයිටිස් වැනි රෝග මේ වාහකයින් මඟින් ව්‍යාප්ත වේ.වර්තමානය වන විට මෙරටින් බහුලව වාර්තා වන ඩෙංගු රෝගය සහ ප්‍රදේශ කිහිපයකින් වාර්තා වන ලිෂ්මේනියාසීස් රෝගය ජනතාවට විශාල තර්ජනයක් එල්ල කර ඇත.මිනිසා ආශ්‍රිත පරිසරය තුළ මේ වාහකයන් ජීවත් වන අතර වාහක රෝග අඩු කර ගැනීම සඳහා මහජනතාව දැනුවත් කිරීමේ පුළුල් වැඩපිළිවෙළක් ආරම්භ කරන ලෙස ලෝක සෞඛ්‍ය සංවිධානය පවසයි. එම වැඩපිළිවෙළෙහි ප්‍රථම අදියර ලෙස ලබන මස 01 වැනිදා මාධ්‍ය සම්මන්ත්‍රණයක් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032811</link>
    <topic>රටක් හිනැස්සූ බර්ටිට ජනපතිගෙන් නව නිවෙසක්</topic>
    <author>ධනුෂ්ක ගොඩකුඹුර.</author>
    <content>විනෝද සමයෙන් රටක් ප්‍රමෝදයට පත් කළ ප්‍රවීණ කලාකරු බර්ටි ගුණතිලක මහතාගේ ඉල්ලීම ඵල දරමින් ජනාධිපති මහින්ද රාජපක්ෂ මහතා මුණගැසී කථා බහ කරන්න ඊයේ (28) අවස්ථාව හිමි විය.නිරිඳුනි අසනු මැන බර්ටිගේ ඉල්ලීම මැයෙන් ජනවාරි මස 23වැනි දා සරසවිය පුවත්පතට කර තිබූ ප්‍රකාශය දුටු ජනාධිපතිතුමා රත්නපුර දිස්ත්‍රික් පාර්ලිමේන්තු මන්ත්‍රී ටී. රංජිත් ද සොයිසා මහතා අමතා වහාම ගුණතිලක මහතා තමා හමුවට කැඳවා ගෙන එන ලෙස උපදෙස් දී ඇත.ඒ අනුව රටක් දිනූ රාජ්‍ය නායකයාත් රටක් හිනැස්සූ ප්‍රවීණ කලාකරුවාත් අතර හමුව තංගල්ල කාල්ටන් නිවසේ දී ඊයේ පැවැත්විණ. මෙම වයෝවෘද්ධ කලාකරුවා සමඟ සුහද කථා බහක නියැළුණු ජනාධිපතිතුමා ඔහුගේ දුක සැප විමසා සිටි අතර තිළිණයක් ද ප්‍රදානය කළේය.තමාට තිබෙන අසනීප තත්ත්වයට ප්‍රතිකාර පිණිස සති දෙකකට වරක් කොළඹ පැමිණීමට සිදු ව තිබෙන අතර එසේ පැමිණි විට නවාතැන් ගැනීමට තැනක් නොමැති වීම බරපතළ ගැටලුවක් බව ගුණතිලක මහතා ජනාධිපතිතුමා සමඟ ප්‍රකාශ කළේය. ඒ අනුව වහාම ක්‍රියාත්මක වූ ජනාධිපතිතුමා ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා සමඟ කථා බහ කර නිවසක් ලබා දීමට කටයුතු කරන ලෙස රංජිත් සොයිසා මන්ත්‍රීවරයාට උපදෙස් දුන්නේය.දහසක් රාජකාරී මධ්‍යයේ වුවද අසරණ කලාකරුවකුගේ ඉල්ලීමක් වෙනුවෙන් සිය කාලය කැප කළ ජනාධිපතුමන් වෙත බර්ටි ගුණතිලක මහතා සිය කෘතවේදීත්වය පළ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032812</link>
    <topic>මත්තල ගුවන් තොටුපළ සහ හම්බන්තොට වරාය ජාත්‍යන්තරයට විවෘතයි</topic>
    <author>@ රාජා වෛද්‍යසේකරතිස්සමහාරාම විශේෂ</author>
    <content>මත්තල රාජපක්ෂ ජාත්‍යන්තර ගුවන් තොටුපළ හා හම්බන්තොට රාජපක්ෂ අන්තර්ජාතික වරාය හේතුවෙන් හම්බන්තොට දිස්ත්‍රික්කය ලොවට විවෘතව ඇති ගුවන් තොටුපළ හා ගුවන් සේවා අධිකාරී සභාපති ප්‍රසන්න වික්‍රමසූරිය මහතා පවසයි.මත්තල ගුවන් තොටුපළ ශ්‍රී ලංකාවට අත්‍යවශ්‍යව තිබූ විකල්ප ගුවන් තොටුපළක අවශ්‍යතාව සපුරා ඇතැයි සභාපතිවරයා වැඩිදුරටත් පවසයි.මේ නොබෝදා බණ්ඩාරනායක අන්තර්ජාතික ගුවන්තොටුපළේ අයහපත් කාලගුණික තත්ත්වය හේතුවෙන් එහි ගොඩභාන්නට තිබූ ගුවන්යානා දෙකක් මත්තල දක්වා පැමිණ එය ගොඩභාන ලද අතර විකල්ප ගුවන්තොටුපළක අවශ්‍යතාවය එදා පළමු වරට දැනිණ.මේ සිද්ධිය වුයේ මත්තල ගුවන් තොටුපළක වසරක් පිරීම නිමිත්තෙන් පැවැති පිරිත් දෙසුම දිනයෙදීය.මත්තල ගුවන් තොටුපළ නොතිබූයේ නම් ඒවා ගොඩභානුයේ ඉන්දියාවේ හා සිංගප්පුරුවේය. එමගින් රටට අහිමිවීමට තිබූ ආදායම අහිමිවී යයි.මේ ගුවන් තොටුපළ හේතුවෙන් බලාපොරොත්තු නොවු සංවර්ධනයක් හම්බන්තොට සිදු වූ අතර දෙස් විදෙස් ආයෝජකයන්ට මෙහි විවිධ ක්ෂේත්‍රවල ආයෝජන අවස්ථා පවතී.වැඩිදුරටත් අදහස් දැක්වූ සභාපතිවරයා මෙහි ළඟදීම ගුවන්යානා නඩත්තු හා අලුත් වැඩියා කිරීමේ ඒකකයක් ද ගුවන් නියමුවන් පුහුණු කිරීමේ ආයතනයක්ද පිහිටූ වීමට නියමිත බව පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032813</link>
    <topic>ඉතාලියේ අන්තර්ජාතික OASiS ඡායාරූප තරගයෙන් නාවික හමුදාවේ විශේෂඥ වෛද්‍ය ලලිත්ට සම්මාන</topic>
    <author>පණ්ඩුක සමරසේකර</author>
    <content>ඉතාලියේ වාර්ෂිකව පැවැත්වෙන අන්තර්ජාතික OASiS ඡායාරූප තරගයේ දී (2013) ශ්‍රී ලංකා නාවික හමුදාවේ වෛද්‍ය අධ්‍යක්ෂ විශේෂඥ වෛද්‍ය රියර් අද්මිරාල් ලලිත් ඒකනායක මහතා විසින් ඉදිරිපත් කරන ලද ඡායරූප දෙකක් අයි සම්මානයට පාත්‍ර වී ඇත.මෙවැනි සම්මානයක් ලද පළමු ශ්‍රී ලාංකිකයා වන්නේ ද ලලිත් ඒකනායක මහතාය.මින් පෙර අවස්ථා කිහිපයකදීම අන්තර්ජාතික ඡායාරූප තරගවලදී සම්මානයට පාත්‍ර වී ඇති ඒකනායක මහතා ඉන්දියාවේ SANCTUARY ASIA 2013, වනජීවී ඡායාරූප තරගයේ ප්‍රථම ස්ථානයද 2011දී එම තරගයේම තුන්වැනි හා සිවුවැනි ස්ථානයන්ද 2012 වසරේ UPI රන් සම්මානයද PSSL ලෝකඩ සම්මානයද හිමිකරගෙන ඇත. ඊට අමතරව මහා බ්‍රිතාන්‍යයේ WEXAS ඡායාරූප තරගයේ දෙවැනි ස්ථානයද ඕස්ට්‍රියාවේ TRIERENBERH SUPER CIRCUIT තරගයේ ලෝකඩ පදක්කම හා NATIONAL GEOGRAPHIC ඡායාරූප තරගයේ සංකාරක තේරීම ආදී සුවිශේෂී ජයග්‍රහණ අත්කරගෙන ඇත.වනජීවී මෙන්ම කලාත්මක ඡායාරූපකරණයේ සුවිශේෂී වූ AFIAP නාම ධාරියකුද වන ඒකනායක මහතා කායික හා ආන්ත්‍රික රෝග පිළිබඳ පළමු ශ්‍රී ලාංකීය විශේෂඥ වෛද්‍ය වරයාද වේ.තවද ශ්‍රී ලංකාවේ සිටින එකම කිමිදුම් විශේෂඥ වෛද්‍යවරයාද වන ඒකනායක මහතා පවසන්නේ දැඩි අවදානමකට ලක්ව ඇති ශ්‍රී ලංකාවේ වනජීවීන් සංරක්ෂණ උදෙසා සිය දායකත්වය ලබා දීමට බලාපොරොත්තු වන බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032814</link>
    <topic>නාලන්දා ජලාශයේ ජලය වැව් 200කට රැගෙන යන යෝධ ඇළකැපීම ඇරැඹේ</topic>
    <author>@ එම්.ඒ.ආර්.මනුකුලසූරිය, හිරියාල සමූහ</author>
    <content>මාතලේ දිස්ත්‍රිත්තයේ පල්ලේපොල හා නාඋල ප්‍රාදේශීය ලේකම් කොට්ඨාස දෙක අතර පිහිටි නාලන්දා ජලාශයේ ජලය කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස පහක පිහිටි වැව් 200ක් කරා රැගෙන යාම සඳහා යෝධ ඇළක් කැපීමේ කටයුතු වාරිමාර්ග දෙපාර්තමේන්තුව මඟින් ආරම්භ කර තිබේ.කුරුණෑගල දිස්ත්‍රික්කයේ පොල්පිතිගම ,අඹන්පොල ,ඇහැටුවැව ,මහව සහ ගල්ගමුව යන ප්‍රාදේශීය ලේකම් කොට්ඨාස පහ හරහා එම වාරි ඇළ කැපීමට නියමිතය.මෙම වාරි ව්‍යාපාරයේ වැඩ නිමවූ විට හක්වටුනා ඔය ව්‍යාපාරය ඇතුළු හෙක්ටෙයාර් 12,000ක වගා කටයුතු සඳහා ජලය සැපයීමට සැලසුම් කර තිබේ. එම ප්‍රදේශයන්හි ගම්මාන රැසක පානීය ජල ප්‍රශ්නය විසදීමටද එමගින් හැකිවන බැව් වාරිමාර්ග නිලධාරීහු පවසති.ආසියානු සංවර්ධන බැංකුව මඟින් මේ ජල යෝජනා ක්‍රමය සඳහා රුපියල් මිලියන 12,000ක මූල්‍යාධාර සපයයි.ඇළ ඉදිකෙරෙන මාර්ගයේ පස් පරීක්ෂා කිරීමේ කවයුතු මේ වනවිට නිමාවට පත්ව තිබේ.ඇළ මාර්ගයන්ට අයත්වන ප්‍රදේශයන්හි ඉඩම් අත්පත් කර ගැනීම පිළිබඳව ගලේවෙල ප්‍රාදේශීය ලේකම් කොට්ඨාසයේ ග්‍රාම නිලධාරීන් දැනුවත් කිරීම පසුගියදා සිදුකෙරිණ.මෙම ජල යෝජනා ක්‍රමය යටතේ බෙදා හැරෙන ජල ප්‍රමාණය ඝන මීටර් මිලියන තිස්පහකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032816</link>
    <topic>ජිනීවා ඡන්දය රට පාවාදෙන්නන්ගේ ජයක්</topic>
    <author>මහින්ද අලුත්ගෙදර</author>
    <content>විවිධ රටවල් හමුවේ අනුගමනය කරන තම දෙබිඩි පිළිවෙත යළිත් වරක් ලොවටම ප්‍රදර්ශනය කරමින් ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත ඉදිරිපත් කළ යෝජනාව දැඩි පරිශ්‍රමයකින් යුතුව සම්මත කර ගැනීමට අමෙරිකා එක්සත් ජනපදය සමත් වුවද රටවල් 24ක් එම යෝජනාව අනුමත කර නොමැත.එම යෝජනාවට පක්ෂව අමෙරිකා එක්සත් ජනපදයට ඡන්ද 23ක් ලැබුණු අතර ශ්‍රී ලංකාවට පක්ෂව එක එල්ලේම රටවල් 12 ඡන්දය ලැබුණි. ඊට අමතරව තවත් රටවල් 12ක් ඡන්දය පාවිච්චි කිරීමෙන් වැළකී සිටියහ.ලෝකයේ විවිධ රටවල සිටින ත්‍රස්ත හිතවාදී කණ්ඩායම් සතුටු කරමින් තම දේශපාලන අවශ්‍යතාවය මත අමෙරිකා එක්සත් ජනපදය ප්‍රමුඛ කොටි හිතවාදී රටවල් පහක් ශ්‍රී ලංකාවට එරෙහිව ඉදිරිපත් කළ මෙම යෝජනාවට විරෝධය පළකරමින් ශ්‍රී ලංකාවට සහාය පිණිස ඇල්ජීරියාව, චීනය, කොංගෝව, කියුබාව, කෙන්යාව, මාලදිවයින, පාකිස්තානය, රුසියාව, සවුදි අරාබියාව, එක්සත් අරාබි එමීර් රාජ්‍යය, වෙනිසියුලාව සහ වියට්නාමය ඡන්දය ප්‍රකාශ කළහ.මේ අතර බර්කිනා ෆාසෝ, ඉතියෝපියාව, ගැබොන්, ඉන්දියාව, ඉන්දුනීසියාව, ජපානය, කසකස්තානය, කුවේටය, මොරොක්කෝව, නැම්බියාව, පිලිපීනය හා දකුණු අප්‍රිකාව යන රටවල් ඡන්දය ලබාදීමෙන් වැළකී සිටි අතර ආර්ජන්ටිනාව, ඔස්ට්‍රියාව, බෙනින්, බොස්ට්වානා, බ්‍රසීලය, චිලී, කොස්ටරිකා, කොට්ඩිවෝරියා, චෙක්, එස්ටෝනියා, ප්‍රංශය, ජර්මනිය, අයර්ලන්තය, ඉතාලිය, මෙක්සිකෝව, මොන්ටෙනේග්‍රෝ, පේරු, කොරියානු ජනරජය, රුමේනියාව, සියෙරා ලියෝන්, මැසිඩෝනියා, එක්සත් රාජධානිය සහ ඇමෙරිකා එක්සත් ජනපදය යෝජනාවට පක්ෂව ඡන්දය පාවිච්චි කර ඇත.පසුගිය වර ශ්‍රී ලංකාව සම්බන්ධයෙන් යෝජනාවක් ඉදිරිපත් කළ අවස්ථාවේ ඉන්දියාව ඇමෙරිකානු යෝජනාවට පක්ෂය ඡන්දය ලබාදුන්නද මෙවර යෝජනාව සඳහා ඡන්දය ලබාදීමෙන් වැළකී සිටීමද විශේෂත්වයකි.සාමය සහ නිදහස සමඟ සංවර්ධනය අතින් ඉදිරියට ගමන් කරන ශ්‍රී ලංකාවේ ස්වෛරීභාවයට සහ භෞමික අඛණ්ඩතාවයට බලපෑම් කිරීමේ අරමුණද සහිතව ඇමෙරිකා එක්සත් ජනපදය ප්‍රමුඛ කොටි හිතවාදී බටහිර රටවල් විසින් මේ යෝජනාව ඉදිරිපත්කර තිබෙන අතර ඔවුන්ගේ වාර්තාව සම්මතකර ගැනීම සඳහා ජගත් මානව හිමිකම් කවුන්සලයේ සාමාජික රටවල් වෙත දැඩි බලපෑම් එල්ලකර තිබෙන බවද ඇමෙරිකාවට තිබෙන බිය හමුවේ ඒ වෙනුවෙන් ඡන්දය ලබාදීමට සිදුව තිබෙන බවද වාර්තා වෙයි.රටවල් 47ක් ජගත් මානව හිමිකම් කවුන්සලයේ සාමාජිකත්වය උසුළන අතර අප්‍රිකානු රටවල් 13ක්, ආසියා - පැසිෆික් කලාපීය රටවල් 13ක්, ලතින් ඇමෙරිකානු සහ කැරිබියන් රටවල් 8ක්, බටහිර යුරෝපීය සහ වෙනත් රටවල් 7ක් සහ නැඟෙනහිර යුරෝපීය රටවල් 6ක් ඊට අයත් වෙයි.ශ්‍රී ලංකාවට එරෙහිව එල්ල වී ඇති මානව හිමිකම් චෝදනා පිළිබඳ පුළුල්, ස්වාධීන විමර්ශනයක් පැවැත්වීම සඳහා වර්ෂයක කාලසීමාවක් ඇතුළත් කොට අමෙරිකා එක්සත් ජනපදය ප්‍රමුඛ බ්‍රිතාන්‍යය, මොන්ටිග්‍රේරෝ, මොරිසස් සහ මැසිඩෝනියාව විසින් සකස් කළ නව සංශෝධිත කෙටුම්පත ඊයේ 27 ජගත් මානව හිමිකම් කවුන්සලය වෙත ඉදිරිපත් කරන ලද අතර එම යෝජනාව පෙරේදා (26) කවුන්සලය වෙත ඉදිරිපත් කෙරිණි. අදාළ කෙටුම්පත සම්බන්ධ විවාදය දින දෙකක කාලයක් මානව හිමිකම් කවුන්සලයේදී පැවැත්විණි.සංශෝධිත කෙටුම්පතින් යෝජනා කර ඇත්තේ, දෙපාර්ශ්වය විසින්ම සිදුකරනු ලැබූ බව පවසන බරපතළ මානව හිමිකම් උල්ලංඝණය කිරීම් හා ඊට සම්බන්ධ අපරාධ පිළිබඳව පුළුල්, ස්වාධීන විමර්ශනයක් එක්සත් ජාතීන්ගේ මානව හිමිකම් පිළිබඳ මහ කොමසාරිස්වරිය යටතේ සිදුකරන ලෙසත් ශ්‍රී ලංකාවේ මානව හිමිකම් තත්ත්වය නිරීක්ෂණය කර අදාළ අභ්‍යන්තර ක්‍රියවළින් පිළිබඳව ප්‍රගතිය අඛණ්ඩව තක්සේරු කරන ලෙසත්ය.මේ අතර එම විමර්ශනය, උගත් පාඩම් හා ප්‍රතිසන්ධාන කොමිසමේ විමර්ශනයට ලක්වූ කාලය එනම් සටන් විරාම ගිවිසුම අත්සන් කළ දිනයේ (2002 වසරේ) සිට මානුෂීය මෙහෙයුම් අවසන් කළ පසුගිය 2009 වසර දක්වා වන කාලය ආවරණය කරමින් පැවැත්විය යුතු බවට ඇමෙරිකානු යෝජනාව මඟින් සඳහන්කර තිබෙන අතර එම කාලසීමා නිර්ණය කිරීම සිදුකර ඇත්තේ ඉන්දියාවේ බලපෑම මත බවද වාර්තා වෙයි.මෙම යෝජනාව සම්බන්ධයෙන් වන ඡන්ද විමසීමට ප්‍රථම ශ්‍රී ලංකාව වෙනුවෙන් එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත හා තානාපති රවිනාථ ආරියසිංහ මහතා විශේෂ ප්‍රකාශයක් සිදුකළ අතර එයින් අනතුරුව පාකිස්තානය, ඉන්දියාව, කියුබාව, වෙනිසියුලාව, කොංගෝව ඇතුළු රටවල් රැසක් ජගත් මානව හිමිකම් කවුන්සලය හමුවේ කරුණු දැක්වීය.ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත ඉදිරිපත් කෙරෙන තෙවැනි යෝජනාව මෙය වන අතර එය අවස්ථා තුනකදී සංශෝධනය වී තිබේ. කරුණු 25කින් සහ නිර්දේශ 10කින් සමන්විත මෙම යෝජනාවේ ඇතැම් ඡේද මුළුමනින්ම වෙනස් කොට ඇති අතර, ඇතැම් වගන්ති ද මෙරටට දැඩි බලපෑම් එල්ල කළහැකි සේ ඇමෙරිකානු අවශ්‍යතාවය මත වෙනස් කොට තිබේ.මේ අතර ශ්‍රී ලංකාවේ ස්වෛරීභාවය, නිදහස, ඒකීයභාවය සහ භෞමික අඛණ්ඩතාවය පිළිගන්නා බව සඳහන් කර තිබෙන ඇමෙරිකා එක්සත් ජනපදය ප්‍රමුඛ කොටි හිතවාදී බටහිර රටවල් තවදුරටත් පෙන්වා දී තිබෙන්නේ ජනතාව විසින් මානව හිමිකම් භුක්ති විදින බවට තහවුරු කිරීම රජයේ වගකීම බවත් ත්‍රස්තවාදය පිටුදැකීම සඳහා ගනු ලබන සෑම පියවරක්ම ජාත්‍යන්තර නීතියට අනුකූල වියයුතු බවත්ය.අදාළ යෝජනා කෙටුම්පත මඟින් ජාත්‍යන්තර නීතිය උල්ලංඝණය කිරීමේ චෝදනා සම්බන්ධයෙන් ස්වාධීන හා විශ්වසනීය පරීක්ෂණයක් පැවැත්විය යුතු බවට ශ්‍රී ලංකා රජයෙන් ඉල්ලීමක් කර තිබෙන අතර ස්වාධීන හා විශ්වසනීය පරීක්ෂණයක් පවත්වා වගවිය යුත්තන් හඳුනා ගතයුතු බවද පෙන්වාදී ඇත.අවසන් ගැටුම් සමයේ මෙරට තුළ දෙපාර්ශ්වයෙන්ම සිදුවූ බව කියන යුද අපරාධ, මානව හිමිකම් උල්ලංඝනය වීම් පිළිබඳ සම්පූර්ණ විස්තර සහිත වාර්තාවක් ඉදිරිපත් කළ යුතු බවට මෙහි සඳහන් කර තිබේ. ශ්‍රී ලංකාවේ මානව හිමිකම් තත්ත්වය පිළිබඳව කෙරෙන විමසා බැලීම්වලින් අනතුරුව 27 වන සැසියේදී වාචික වාර්තාවක් ද 28වන සැසියේදී සවිස්තර වාර්තාවක් ද ඉදිරිපත් කර යෝජනාව ක්‍රියාවට නැංවීම පිළිබඳව සාකච්ඡාවක් පවත්වන ලෙසද එහි සඳහන් කර ඇත.ඊට අමතරව ඔවුනගේ යෝජනා කෙටුම්පතින් ශ්‍රී ලංකා ආණ්ඩුවෙන් ඉල්ලා සිටින්නේ මාධ්‍යවේදීන්, මානව හිමිකම් ක්‍රියාකාරීන්, සුළුතර ආගමික කණ්ඩායම් සහ අනෙකුත් සිවිල් ක්‍රියාකාරීන්ට එරෙහිව පුද්ගලයින් හා කණ්ඩායම් විසින් ප්‍රහාර එල්ල කිරීම පිළිබඳ සියලු චෝදනා සම්බන්ධයෙන් පරීක්ෂණයක් පවත්වා වගකිව යුත්තන් සම්බන්ධයෙන් නීතිය ක්‍රියාත්මක කර ඉදිරියේදී එවැනි සිද්ධීන් වැළැක්වීමට ක්‍රියාමාර්ග ගතයුතු බවයි.ජගත් මානව හිමිකම් කවුන්සලයේ 25වැනි සැසිවාරය පසුගිය 3දා ආරම්භ කෙරුණු අතර එදින සිට ශ්‍රී ලංකාවේ වත්මන් තත්ත්වය සහ ඒ වෙනුවෙන් රජය ගෙන තිබෙන ක්‍රියාමාර්ග සම්බන්ධයෙන් සාමාජික රටවල් දැනුවත් කිරීමට ඇමැතිවරුන් වන මහාචාර්ය ජී.එල් පීරිස්, මහින්ද සමරසිංහ, නිමල් සිරිපාල ද සිල්වා, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් ක්ෂෙනුකා සෙනෙවිරත්න සහ එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත හා තානාපති රවිනාථ ආරියසිංහ මහත්ම මහත්මීහු පියවර ගත් අතර ඔවුන් තම මාතෘභූමිය වෙනුවෙන් ජිනීවා හි සිට ඉටුකළ කාර්යාභාරය කෘතවේදීව සිහිපත් කළයුතුය. එහිදී ශ්‍රී ලංකාවේ අභ්‍යන්තර වශයෙන් අවතැන් වූවන් නැවත පදිංචි කිරීම, බිම් බෝම්බ ඉවත් කිරීම, පුනරුත්ථාපනය හා සමාජගත කිරීම, සංහිඳායාව හා යටිතල පහසුකම් ගොඩනැඟීම ඇතුළු සෑම ක්ෂේත්‍රයක් සම්බන්ධයෙන්ම කරුණු දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032817</link>
    <topic>කළකම් පලදෙනවා</topic>
    <author>පණ්ඩුක සමරසේකර</author>
    <content>මෙරට දැවැන්ත සංවර්ධනයේ දී ආර්ථික මර්මස්ථාන ලෙස වරාය, ගුවන් තොටුපළ, අධිවේගී මාර්ග ඉඳිකරන විට රාජපක්ෂ පවුල එයින් මුදල් ගසා කන බවට වේදිකාවක් ගානේ නින්දා‍ අපහාස කරමින් ගිය සජිත් ඇතුළු ප්‍රේමදාස පවුලට ම අද දේව දඬුවම් ලැබී ඇතැයි සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා ප්‍රකාශ කරයි.රුපියල් 5000/- ව්‍යාජ මුදල් නෝට්ටු 400ක් සමඟ කොළඹ අපරාධ විමර්ශන කොට්ඨාසයට කොටු වූ දුලාංජලී ප්‍රේමදාස මහත්මිය සම්බන්ධයෙන් දිනමිණට ප්‍රකාශයක් කරමින් ඇමැතිවරයා මේ බව ප්‍රකාශ කළේය.මුදල් වංචාව අසු වූ සැණින් සජිත්, දුලංජලී හේමා මේ ප්‍රේමදාස පවුලම ජනාධිපතිතුමාට දුරකථනයෙන් කතා කරමින් සිද්ධිය ගැන පිළිසරණක් ඉල්ලා සිටි අවස්ථාවේ ජනාධිපතිතුමා එයට ඇහුම්කන් දුන් බව තමාට දැන ගන්නට ලැබුණු බවත්, ප්‍රේමදාස සමයේ රාජපක්ෂ පවුල මෙවන් වංචාවකට හසු වුණා නම් වෙන දේ බලාගන්නට තිබුණ බවත් ජොන්ස්ටන් ප්‍රනාන්දු මහතා දිනමිණ කළ විමසීමකදී පැවැසීය. අපේ ජනාධිපතිතුමාගේ මනුස්සකම දැන්වත් තේරුම් ගත යුතු බවත් හිත උණුවෙන නායකයෙක් නිසා කිසිදු රජයේ මාධ්‍යයකින් මෙම ප්‍රවෘත්තිය වාර්තා කිරීම නතර කළ බවත් පැවැසූ ඇමැතිවරයා කළ වැරදිවලට ප්‍රසිද්ධියේ සමාව නොගතහොත් දේව දඬුවමත් සමඟ ජනතා දඬුවම ද පැටලී එන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032818</link>
    <topic>පළාත් මැතිවරණයට ඡන්දය දෙන්න සුදුස්සෝ 5,898,427ක්</topic>
    <author>නිරූෂි විමලවීර සහ අනුර ප්‍රේමලාල්</author>
    <content>බස්නාහිර හා දකුණ පළාත් සභා මැතිවරණයේ දී ඡන්දදායකයන් පනස් අට ලක්ෂ අනූ අට දහස් හාරසිය විසි හත් දෙනෙක් හෙට (29) ඡන්ද මධ්‍යස්ථාන 4253ක දී ඡන්දය ලබා දීමට සුදුසුකම් ලබා සිටිති. මන්ත්‍රි ධුර 159ක් තෝරා පත් කර ගැනීමට අදාළ ඡන්ද විමසීම සඳහා පළාත් දෙකට අයත් දිස්ත්‍රික් හයෙන් පක්ෂ හා ස්වාධීන කණ්ඩායම් නියෝජනය කරමින් අපේක්ෂකයන් තුන් දහස් හත් සිය අනු හතර (3794) දෙනෙක් තරග කරන බව නියෝජ්‍ය මැතිවරණ කොමසාරිස් එම්.එම් මොහමඩ් මහතා ප්‍රකාශ කෙළේය.මෙවර මැතිවරණ රාජකාරි සඳහා රාජ්‍ය සේවකයන් හැත්තෑ දහසක (70,000) පිරිසක් යොදවා ඇතැයි ද ඔවුන් සිය රාජකාරි කටයුතු අකුරටම ක්‍රියාත්මක කරන බව ද ඒ මහතා සඳහන් කෙළේය. හෙට දින සවස 4ට ඡන්ද විමසීමේ කටයුතු නිමා කිරීමෙන් අනතුරුව ගණන් කිරීමේ මධ්‍යස්ථාන 608ක දී ඡන්දය ගණන් කිරීමේ කටයුතු ඇරඹෙන බවත් හෙතෙම පැවැසීය. බස්නාහිර පළාතේ ගණන් කිරීමේ මධ්‍යස්ථාන 420ක දීත් දකුණු පළාතේ මධ්‍යස්ථාන 188ක දීත් ගණන් කිරීමේ කටයුතු සිදු කෙරෙන බව නියෝජ්‍ය මැතිවරණ කොමසාරිස්වරයා කිය‍. මෙවර ඡන්ද මධ්‍යස්ථාන වැඩිම ප්‍රමාණයක් පිහිටා ඇත්තේ‍ කොළඹ දිස්ත්‍රික්කයෙන් බවත් එය 1062 ක් බව කි හෙතෙම මෙවර ඡන්ද මධ්‍යස්ථාන අඩුම ප්‍රමාණයක් පිහිටා ඇත්තේ‍ හම්බන්තොට දිස්ත්‍රික්කයෙන් බවත් එය 411ක් බවත් ඒ මහතා පැවැසීය.කොළඹ දිස්ත්‍රික්කයෙන් මන්ත්‍රි ධුර 40ක් ද ගම්පහ දිස්ත්‍රික්කයෙන් මන්ත්‍රිධුර 40හා කළුතර දිස්ත්‍රික්කයෙන් මන්ත්‍රිධුර 22ක් හා ප්‍රසාද මන්ත්‍රි ධුර 02 සමගින් මන්ත්‍රිධුර 104ක් බස්නාහිර පළාතට හිමිවන බව හෙතෙම කීය. ගාල්ල දිස්ත්‍රික්කයට මන්ත්‍රි ධුර 22ක්ද ගාල්ල දිස්ත්‍රික්කයෙන් මන්ත්‍රිධුර17හා හම්බන්තොට දිස්ත්‍රික්කයෙන් මන්ත්‍රිධුර 14ක් හා ප්‍රසාද මන්ත්‍රි ධුර 02 සමගින් මන්ත්‍රිධුර 53 ක් ද දකුණු පළාතට හිමිවන බව හෙතෙම කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032819</link>
    <topic>රූප මාධ්‍යයේ ඩිජිටල් තාක්ෂණ අවකාශය පුළුල් කිරීමට තීන්දු තීරණ රැසක් ගත්තා</topic>
    <author>ස්වර්ණා විජේකෝන්,</author>
    <content>රූප මාධ්‍ය ක්ෂේත්‍රයේ ඩිජිටල් තාක්ෂණ අවකාශය පුළුල් කිරීම වෙනුවෙන් මෙම වසරේදී තින්දු තීරණ රැසක් ගන්නා බව ජනමාධ්‍ය අමාත්‍යාංශ ලේකම් ආචාර්ය චරිත හේරත් මහතා පවසයි.රුපවාහිනි මාධ්‍ය ජාල හා සම්බන්ධ වෙමින් අපගේ රූපවාහිනි මාධ්‍ය සඳහා ඩිජිටල් තාක්ෂණය වැඩි වැඩියෙන් භාවිත කිරීමට අවශ්‍ය රාජ්‍ය මැදිහත්වීම සිදුකරන ලෙසට ජනාධිපති මහින්ද රාජපක්ෂ මහතා නියෝග කර ඇතැයිද හේරත් මහතා ප්‍රකාශ කෙළේය.ඒ අනුව ඩිජිටල් තාක්ෂණය මෙරට රූපවාහිනි සඳහා උපයෝගි කර ගැනීම වෙනුවෙන් තීන්දු තීරණ රැසක් මෙම වසරේදි ගන්නා බව ද හේරත් මහතා සඳහන් කෙළේය.මෙරට චිත්‍රපට ප්‍රක්ෂේපණය සඳහාද ඩිජිටල් තාක්ෂණය දැනටමත් යොදා ගන්නා අතර නව ලෝකයට අවැසි වෙනස්කම් වෙනුවෙන් අවශ්‍ය රාජ්‍ය මැදිහත් විම සිදු කිරීමට ආඩුණ්ව සෑම මොහොතකම සූදානම් බවද හේරත් මහතා පැවසීය.ආචාර්ය චරිත හේරත් මහතා මේ බව සඳහන් කෙළේ ශ්‍රී ලංකා පුවත්පත් මණ්ඩලය යටතේ ඩිප්ලෝමා හැදෑරු පිරිසක‍ට සහතික පිරිනැමීම වෙනුවෙන් රජයේ ප්‍රවෘත්ති දෙපාර්තමේන්තුවේදි පෙරේදා (26) පැවැති උත්සවයක‍ට සහභාගී වෙමිනි.එහිදි වැඩිදුරටත් අදහස් දැක්වූ චරිත හේරත් මහතා මෙසේද කීවේය. පුවත්පත් මණ්ඩලය පිහිටුවීමේ පරමාර්ථ රැසක් තිබෙනව.ඒ අතර පුහුණු පාඨමාලා පැවැත්වීම ඉතා වැදගත්.ජනමාධ්‍ය කළාපයේ වපසරිය අද තවත් පුළුල් වෙලා.ලෝක පැවැත්ම ජනමාධ්‍ය සමඟ බැඳී පවතිනවා. ඒ වගේම දේශපාලනය, ආර්ථිකය, අධ්‍යාපනය ආදී සියලු කලාප ජනමාධ්‍ය සමඟ බැඳී පවතිනවා.මාධ්‍ය වපසරියේ ඇති පුළුල් බව නිසා මාධ්‍යයට පුළුල් තැනක් හිමිවී තිබෙනවා. .මාධ්‍ය නියාමනය ඉතා වැදගත්. නමුත් නියාමනය, වාරණය යන අරුතින් තේරුම් ගැනීම සාධාරණ නැහැ. නියාමනය යටතේ මාධ්‍ය නෛතික බැඳීමකට ලක්වෙනවා. එවැනි නෛතික බැඳීමකට වඩා ආචාර ධර්මීය එකඟතාව වැදගත් බව අප විශ්වාස කරනවා. ඒ නිසා මාධ්‍යවේදීන්ට හා මාධ්‍ය ආයතනවලට ආචාර ධර්මීය එකඟතාවක් තිබීම වැදගත්. නීතියෙන් බැඳීම හා ආචාර ධර්මීය බැඳීම අතර වෙනසක් තිබෙනවා. ජනමාධ්‍ය කලාපයෙහි ආචාර ධර්මීය එකඟතා ඇතිවීම දියුණු සමාජයක ලක්ෂණයක්. ඒ නිසා ජන මාධ්‍ය ආචරධර්ම සම්බන්ධයෙන් වැඩි අවධානයක් යොමු කළ යුතුයි. ඒ වගේම මාධ්‍යවේදීන්ගේ පුහුණුව ඉතා වැදගත්. පුහුණුවක් ලැබීම මඟින් ශක්තිමත්ව නැඟී සිටීමට පුළුවන්. සමාජ මාධ්‍ය පිළිබඳ පුළුල් කථිකාවක් ඇතිවී තිබෙනවා. සමාජ මාධ්‍ය සම්බන්ධයෙන් මැදිහත්වීම් මීට වඩා අපි සිදු කළ යුතුයි.. සමාජ මාධ්‍යයේ ප්‍රබලත්වය, වේගවත්බව ඉතා වැදගත්. එබැවින් සමාජ මාධ්‍ය හරහා සමාජයට කළ යුතු බලපෑම, කාර්යභාරය මීට වඩා පුළුල් කර ගත යුතුයි. ඒ වගේම ඩිජිටල්කරණය සම්බන්ධයෙන් ද අද කථිකාවක් ගොඩනැඟී තිබෙනවා. අලුත් ලෝකයට ඇවැසි නව වෙනස්කම් සඳහා රාජ්‍ය මැදිහත්වීම 2014 වසරේදී ආණ්ඩුව සිදුකරනවා. ඒ සඳහා ජනාධිපති මහින්ද රාජපක්ෂ මහතාගෙන් උපදෙස් ලැබී තිබෙනවා.කැලණිය විශ්ව විද්‍යාලයේ ජන සන්නිවේදන අධ්‍යයන අංශයේ අංශාධිපති මහාචාර්ය රෝහණ ලක්ෂ්මන් පියදාස මහතා- සමාජ මාධ්‍ය සම්බන්ධයෙන් දැඩි කථිකාවක් සමාජයෙහි ඇතිව තිබෙනවා. අන්තර්ජාලය නිවැරැදිව යොදන බවක් පෙනෙන්නට නැහැ. අන්තර්ජාලය වඩාත් ඵලදායී ලෙස යොදවන්නට කටයුතු නොකරන්නේ ඇයි? සමාජ මාධ්‍ය හේතුවෙන් පසුගිය කාලයේ යම් යම් සිද්ධි ඇති වුණා. දිවි නසා ගැනීම් සිදුවුණා.ජනමාධ්‍ය හා ප්‍රවෘත්ති අමාත්‍යාංශයේ හා ශ්‍රී ලංකා පුවත්පත් මණ්ඩලයේ නිලධාරීහු ද, විශ්ව විද්‍යාල ආචාර්යවරු, පුවත්පත් කතුවරු, මාධ්‍යවේදීහු ඇතුළු පිරිසක් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032820</link>
    <topic>සෙන්ට්‍රල් ඉන්වෙස්ට්මන්ට් ඇන්ඩ් ෆිනෑන්ස් ආයතනයේ සභාපති අත්අඩංගුවට ගන්න</topic>
    <author>සිරන්ජනි කුමාරි</author>
    <content>සෙන්ට්‍රල් ඉන්වෙස්ට්මන්ට් ඇන්ඩ් ෆිනැන්ස් හි පී .එල්. සී. ආයතනයේ තැනැපත්කරුවන්ගේ මිලියන 800 ක මුදලක් සාවද්‍ය පරිහරණය කළ බව කියන දැනට විදේශ ගතව සිටින එම ආයතනයේ සභාපතිවරයා අත්අඩංගුවට ගැනීම සඳහා ජාත්‍යන්තර පොලිසිය හරහා රතු නිවේදනය ලබා ගත් බවට රහස් පොලිසිය ඊයේ(27) කොළඹ ප්‍රධාන මහේස්ත්‍රාත් ගිහාන් පිලපිටිය මහතා වෙත කරුණු වාර්තා කරමින් සඳහන් කෙළේය.මල්ලවආරච්චිගේ දීප්ති පෙරේරා නමින් පෙනී සිටි මොහුගේ නියම නම චූලක ගුණවර්ධන බව පැවසු ‍රහස් පොලිසිය පෙරේරා නමින් ගුවන් ගමන් බලපත්‍රයක් භාවිතා කොට 2013/9/2 වැනි දින තායිලන්තය බලා පිටත් ව ගොස් ඇති බැවින් ඔහුගේ විදේශ ලිපිනය ද දන්නා බැවින් රතු නිවේදන සහිත ජාත්‍යන්තර විවෘත වරෙන්තුවක් නිකුත් කරන ලෙසට පසුගිය නඩුවාරයේදී රහස් පොලිසිය අධිකරණයෙන් ඉල්ලා සිටියේය.ඒ අනුව අධිකරණය නිකුත් කළ විවෘත වරෙන්තුව හරහා ජාත්‍යන්තර පොලිසිය මඟින් ඉකුත් 22 වැනි දින රතු නිවේදන සහිත විවෘත වරෙන්තුව ලබා ගත් බවට පොලිසිය ඊයේ අධිකරණයට කරුණු වාර්තා කෙළේය.මොහු 2003 වසරේ යුද හමුදාවෙන් පලා ආ සෙබළෙකු බව පැවසු පොලිස් පරික්ෂක වීරසිංහ මහතා පාසැල්වියේ ඔහුගේ මිතුරන් ආශ්‍රයෙන් දෙමව්පියන් පිළිබඳව තොරතුරු සොයා බලමින් පවතින බව පැවසීය.දැනට සැකකරු තායිලන්ත බැංකොක් නගරයේ සිටින බවත් මෙම මුල්‍ය ආයතනයේ කැන්පත් මුදල් අයථා පරිහරණය සම්බන්ධයෙන් විගණන කටයුතු සිදු කළ ගණකාධිකාරිවරුන්ගේ ප්‍රකාශ ලබා ගන්නා බවට රහස් පොලිසිය අධිකරණයට දැනුම් දුන්නේය.තුසිත සමන්ත නන්දරත්න .ප්‍රවින් සේනක පිරිස් .චමිපිකා දමයන්ති විතානගේ.දමිත් ශාන්ත දසනායක.දමිත් චන්දිම පෙරේරා.රෝෂිණි ජයවර්ධන.අචින්ත්‍යා ඉන්දීවරී නැලිගම.එරල් ග්‍රෙගරි ස්මිත් හා චමින්ද නිශාන්ත පල්ලේවල යන අධ්‍යක්ෂක මාණ්ඩලිකයන් වෙත මීට පෙර අධිකරණය විදේශ ගමන් තහනමක් ද පැනවීයමහ බැංකුවේ බැංකු නොවන මුල්‍ය ආයතන අධීක්ෂණ දෙපාර්තමේන්තු‍වේ නිලධාරි එම් ඒකනායක මහතා මෙම සිද්ධියේ පැමිණිලිකරු වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032821</link>
    <topic>අර්තාපල්, ලොකුළුණු හා වියලි මිරිස් සඳහා අයවැය මඟින් යෝජිත සහතික මිලක්</topic>
    <author>මහින්ද අලුත්ගෙදර</author>
    <content>අර්තාපල්, ලොකුළුණු හා වියලි මිරිස් සඳහා අයවැය මඟින් යෝජිත සහතික මිල ක්‍රමය ක්‍රියාත්මක කිරීමට රජය තීරණය කරයි.දේශීය කෘෂි නිෂ්පාදනය පුළුල්කිරීම, දේශීය කෘෂි නිෂ්පාදනයේ අතිරික්තයක් ඇතිකිරීම, ජාතික ආහාර සුරක්ෂිතතාව තහවුරු කිරීම, කෘෂි නිෂ්පාදන සඳහා සාධාරණ මිලක් සහතික කිරීම සහ අගය එකතු කළ කෘෂි නිෂ්පාදනයන්ට දේශීය හා විදේශීය තරඟකාරී වෙළඳෙපොළ වෙත බාධා රහිතව ප්‍රවේශවීමේ ඉඩ ප්‍රස්ථා නිර්මාණය කිරීම තුළින් 2016 වසර වනවිට දේශිය කෘෂිකාර්මික අංශයේ වර්ධනය සියයට 10 දක්වා ඉහළ නැංවීම රජයේ අරමුණ බව මුදල් හා ක්‍රමසම්පාදන අමාත්‍යාංශය පවසයි.වගාබිම් ප්‍රමාණය වැඩිකිරීම, ඉහළ ඵලදායිතාවයක් සහිත බීජ භාවිතය, කාර්යක්ෂම ජල කළමනාකරණ ක්‍රම හදුන්වාදීම, ප්‍රවාහනයේදී සිදුවන අපතේ යාම් අඩුකිරීම හා නවීන ගබඩා පහසුකම් ඇතිකිරීම යන උපක්‍රම ක්‍රියාවට නැංවීම තුළින් ඉහත අරමූණු වෙත පහසුවෙන් ළඟාවිය හැකි බව තහවුරු වී තිබෙන අතර ඒ අනුව සහල්, බඩ ඉරිඟු, උඳු, මුං, කව්පි, සෝයා බෝංචි වැනි ධාන්‍ය වර්ග මෙන්ම කුකුළු මස්, බිත්තර වැනි සත්ත්ව නිෂ්පාදනවල ස්වයංපෝෂිත ඉලක්ක ඉක්මවා ආහාර ආනයන ආර්ථිකයක සිට ආහාර අපනයන ආර්ථිකයට මාරුවීම රජයේ ඉලක්කගත අපේක්ෂාව බවද එම අමාත්‍යාංශය පෙන්වා දෙයි.මෙරට ප්‍රධානතම ආහාර බෝග නිෂ්පාදනයන් වන අර්තාපල්, ලොකු ලූණූ හා වියළි මිරිස් රටෙහි සමස්ත පරිභෝජනයට ප්‍රමාණවත් පරිදි දේශීය වශයෙන් නිෂ්පාදනය නොකෙරෙන බැවින් අධික විදේශ විනිමය ප්‍රමාණයක් වැයකරමින් මේ වනවිට ආනයන කිරීමට සිදු වී ඇත.2013 වර්ෂයේ දී අර්තාපල්, ලොකු ලූණූ හා වියළි මිරිස් ආනයන සඳහා රුපියල් මිලියන 19,104 ක් වැයකර තිබෙන අතර මෙම කරුණු සැලකිල්ලට ගනිමින් ආහාර ආනයන ආර්ථිකයක සිට ආහාර අපනයන ආර්ථිකයට මාරුවීමේ ආරම්භක පියවර ලෙස එළඹෙන 2015 වසර වනවිට අර්තාපල්, ලොකු ලූණූ හා වියළි මිරිස් නිෂ්පාදනයෙන් සියයට 50 ක ස්වයංපෝෂිතභාවයක් ළඟාකර ගැනීමටද 2020 වසර වනවිට අතිරික්ත නිෂ්පාදනයන් අපනයනය කිරීමේ තත්ත්වයට ළඟාවීමට ද අවශ්‍ය වැඩපිළිවෙල ක්‍රියාත්මක කිරීමට රජය පියවර ගෙන ඇත.මෙමඟින් අදාළ භෝග වගාවන්හි නිරත ගොවීන්ගේ ආදායම තුන් ගුණයකින් පමණ වැඩි කිරීමටත්, එම භෝග ආනයනය සඳහා දළ වශයෙන් වාර්ෂිකව වැයවෙන ඇමරිකානු ඩොලර් මිලියන 148 ක විදේශ විනිමය ප්‍රමාණයක් ඉතිරිකර ගැනීමටත් බලාපොරොත්තු වන අතර මෙම ඉලක්ක කරා ළඟාවීමට නම් ගොවි නිෂ්පාදන සඳහා ස්ථාවර මිලක් නොලැබීම, ගුණාත්මක බීජ රෝපණ ද්‍රව්‍ය හිඟකම හා ඒවායේ මිල අධික වීම වැනි කෘෂි භෝග නිෂ්පාදනයේදී ගොවීන් මුහුණ දෙන ප්‍රධාන ගැටළු විසදීමට ප්‍රමුඛතාවය දිය යුතුය.ඒ අනුව, දේශිය අර්තාපල්, ලොකු ලූණූ හා වියළි මිරිස් නිෂ්පාදන සඳහා සහතික මිල ක්‍රමයක් හදුන්වාදීම තුලින් ගොවීන්ගේ නිෂ්පාදන සඳහා ස්ථාවර මිලක් ලබාදීමට රජය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032822</link>
    <topic>මානව හිමිකම් කවුන්සලයට ගෙනා යෝජනා රටවල් රැසක දැඩි දෝෂ දර්ශනයට ලක් වේ</topic>
    <author>මහින්ද අලුත්ගෙදර</author>
    <content>අමෙරිකා එක්සත් ජනපදය සහ බ්‍රිතාන්‍යය ඇතුළු රටවල් පහක් ශ්‍රී ලංකාවට එරෙහිව ජගත් මානව හිමිකම් කවුන්සලය වෙත යෝජනාවක් ඉදිරිපත් කිරීම සම්බන්ධයෙන් එම මානව හිමිකම් කවුස්ලයේ සාමාජික රටවල් රැසක දැඩි දෝෂ දර්ශනයට ලක්ව තිබේ.ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ ශ්‍රී ලංකාවට එරෙහිව ඉදිරිපත් කළ වාර්තාව සම්බන්ධ‍යෙන් ජිනිවාහි මානව හිමිකම් මණ්ඩල අන්තර් ක්‍රියාකාරිත්ව සංවාදයේදී ‍රුසියාව හා චීනය ඇතුළු රටවල් කීපයක් ශ්‍රී ලංකාවට පක්ෂව කරුණු දක්වු බව ජිනීවා හි ශ්‍රී ලංකා නිත්‍ය නියෝජිත කාර්යාලය පවසයි.පසුගිය අගෝස්තු මාසයේ දී නවනීදන් පිල්ලේගේ කරුණු සොයා බැලිමේ ශ්‍රීලංකා සංචාරය පදනම් කැර ඇය ඉදිරිපත් කළ වාර්තාව හෙළා දකිමින් රුසියාව, චීනය, කියුබාව, පකිස්තානය, වෙනිසියුලාව, බෙලෝරුස් හා සිම්බාබ්වේ යන රටවල් ශ්‍රී ලංකාවට ප්‍රබල සහයෝගයක් පළකළ බවද ශ්‍රී ලංකා නිත්‍ය නියෝජිත කාර්යාලය කියයි.පිල්ලේගේ වාර්තාව ඇයට හිමි බලතල ඉක්මවා යාමක්‍ සේම අසමතුළිත වූවක් බවද ඔවුන් පෙන්වා දි තිබේ. මෙහිදී පිල්ලේගේ වාර්තාව ඇයට පැවරී ඇති බලතල ඉක්මවා යමින් ශ්‍රී ලංකාවේ අභ්‍යන්තර කටයුතු වලට ඇඟිලිගැසීමක් බව පවසන රුසියාව එහෙයින්ම එහි අන්තර්ගතය පිළිගත නොහැකි බවද පෙන්වා දී තිබේ.තවද පසුගිය පස්වසරේදි බෝම්බ පිපිරිම් හෝ සිවිල් වැසියන් ඝාතනය නොවිම ගැන විශේෂයෙන් සලකා බැලිය යුතු බවද දේශපාලන අරමුණු සපුරා ගැන්මට හෝ දේශපාලන වාසි අත්කරගැන්මට හෝ මානව හිමිකම් යොදා නොගතයුතු බවද ප්‍රකාශ කැර තිබේ.පිල්ලේගේ වාර්තාව මානව හිමිකම් සම්බන්ධ අන්තර්ජාතික සහයෝගීතාව බිඳදමන්නක් බව පවසමින් චිනයද එය දැඩිව විවේචනයට ලක්කැර තිබේ. චීන නියෝජිතයා මෙහිදී ප්‍රකාශ කැර ඇත්තේ ශ්‍රී ලංකාවේ ජාතික ස්වාධීනත්වය හා ස්වෛරීත්වය ආරක්ෂා කිරීමට සහාය පළ කරන බවයි. ඒ සමගම මානව හිමිකම් පිළිබඳ මහකොමසාරිස් වරිය ඇයට හිමි බලතල යටතේ පමණක් කටයුතු කළ යුතුයැයිද ඔහු අවධාරණය කර තිබේ.ප්‍රතිසංධාන ක්‍රියාවලිය තහවුරු කෙරෙන ජයග්‍රහණයන් සම්බන්ධයෙන් වාර්තාවේ කිසිවක් සඳහන් නොවන බවත් මානව හිමිකම් ප්‍රශ්න සම්බන්ධයෙන් දැඩි අසමතුළිතතාවක් පවත්නා බවත් කියුබාව මෙහිදි ප්‍රකාශ කැර ඇති අතර තවද යෝජිත අන්තර්ජාතික පරික්ෂණය ශ්‍රී ලංකා ප්‍රතිසංධාන ක්‍රියාවලිය කෙරෙහි අහිතකර ලෙස බලපානු ඇතැයිද එම නියෝජිතයා පවසා ඇත.පකිස්තානය මෙහිදී කියා සිටියේ ශ්‍රීලංකාවෙන් ත්‍රස්තවාදය අතුගා දැමිමට එරෙහිව එරටට දඬුවම් නොකල යුතු බවය.මේ අතර ශ්‍රී ලංකාවේ යුද්ධයට ගොදුරු ප්‍රදේශවල සිදු කැර ඇති සංවර්ධන ක්‍රියාවලිය හා යළි පදිංචි කිරීම් ක්‍රියාවලිය ප්‍රසාදයට ලක් කළද එක්සත් ජනපදය හා එක්සත් රාජධානිය පිල්ලේගේ වාර්තාව හෙළා දැක්මකට ලක්කැර නැත. ඒ වෙනුවට ඔවුන් එය ප්‍රසාදයට ලක්කැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032823</link>
    <topic>රට තුළ ගොඩනැඟී ඇති සහෝදරත්වය සහජීවනය විනාශ කිරීමට බටහිර රටවල් උත්සහ කරනවා</topic>
    <author>සමන්මලී ප්‍රියශාන්ති</author>
    <content>ජාති, ආගම්, කුල බේදයෙන් තොරව රටේ දියුණුවට හා සංවර්ධනයට සියලු දෙනා එකා මෙන් කටයුතු කරන මේ අවස්ථාවේ එම දියුණුව අඩාල කිරීමට හා ජනතාව අතර ඇති ව තිබෙන සහෝදරත්වය සහජීවනය විනාශ කිරීමට බටහිර රටවල් ශ්‍රී ලංකාවට මානව හිමිකම් චෝදනා ඉදිරිපත් කරන බව විශ්වවිද්‍යාල උපකුලපතිවරු අවධාරණය කරති.මෙවන් අවස්ථාවක ගෙන එන මෙම චෝදනා පිළිකුළෙන් යුතුව හෙළා දකින බව ද ඔවුහු කියති.විශ්වවිද්‍යාල ප්‍රතිපාදන කොමිසන්සභාවේ පැවැති මාධ්‍ය හමුවකට එක් වෙමින් එහි සභාපති මහාචාර්ය ක්ෂණිකා හිරිඹුරේගම මහත්මිය මෙසේ ප්‍රකාශ කෙළේය. අමෙරිකාව ඇතුලු බටහිර රටවල් කිහිපයක් ගෙන එන මෙම යෝජනාව රටේ ස්වෛරීභාවයට මෙන්ම සංවර්ධනයටද විශාල බාධාවක් බව පෙන්වා දුන්නේය.ජනාධිපතිවරයා රටේ පැවැති විශාල ප්‍රශ්නයක් විසඳා ජන ජීවිතය සාමකාමී කළ බවත් අද වන විට උතුරේ ජනතාවද සාමකාමී ජීවිතයකට හැඩ ගැසී තිබෙන බවත් ඇය පැවසුවාය. වසර තිහක් නොතිබුණු සංවර්ධන කාර්යයන් රැසක් අද ක්‍රියාත්මක වන බව කී ඒ මහත්මිය සෑම අංශයකින් ම රට ඉදිරියට යන මේ අවස්ථාවේ බටහිර රටවල් ශ්‍රී ලංකාවට බාධා කිරීම ඉතාමත් අසාධාරණයක් බවත් ඇය සඳහන් ක‍ළාය..ශ්‍රී ලංකාව ප්‍රජාතන්ත්‍රවා දී ස්වෛරී රාජ්‍යයක් වන අතර මොන බාධක ආවත් අප ඉදිරියට යා යුතු බවත් රටේ බහුතරය සිටින්නේත් එම මතයේ බවත් ඒ මහත්මිය වැඩි දුරටත් කීවාය.විශ්වවිද්‍යාල ප්‍රතිපාදන කොමිසන් සභාවේ උපසභාපති මහාචාර්ය රංජිත් සේනාරත්න මහතා- ශ්‍රී ලංකාව වසර තිහක දරුණු ත්‍රස්තවාදයකින් පීඩා විඳි රටක්. අද අපි සීඝ්‍රයෙන් සංවර්ධනය වෙනවා. උතුරු පළාතේ තමයි විශාල වශයෙන් සංවර්ධනයක සිදු වන්නේ. මෙවර උසස් පෙළ විභාගයෙන් වැඩිම ප්‍රතිශතයක් සමත් වී ඇත්තේත් උතුරු පළාතෙන්.. ‍‍ සිංහල, දෙමළ, මුස්ලිම්, බර්ගර් අපි සියලු දෙනා අද ශ්‍රී ලාංකීය ජාතියක් ලෙස ඉදිරියට යන වෙලාවේ විදේශ බලවේග මේ යෝජනාව ගේන්නේ ජාතීන් අතර අසමගිය ඇති කිරීමටයි. මෙවැනි ක්‍රියා අපි තරයේ ප්‍රතික්ෂේප කරනවා.මොරටුව විශ්වවිද්‍යාලයේ උපකුලපති මහාචාර්ය ආනන්ද ජයවර්ධන මහතා- අමෙරිකාවේ යෝජනා ගැන අපි මේ රටේ උගතුන් ලෙස ඉතාමත් කළ කිරිමට පත් වෙනවා. .ලංකාව වැනි මහන්සියෙන් දියුණු වන මහන්සියෙන් සාමය ඇති කරගෙන නැඟී සිටින රටකට මේ විදිහට චෝදනා කිරීම අසාධාරණයි. රටේ දියුණුවට රටේ සංවර්ධනයට සියලු දෙනා එක්ව කටයුතු කරන මේ අවස්ථාවේ මානව හිමිකම් චෝදනා ඉදිරිපත් කරමින් බටහිර රටවල් කුමන්ත්‍රණය කරන්නේ රටේ ජාතික සමගිය සහජීවනය විනාශ කිරිමටයි.අද විශ්වවිද්‍යාල තුළත් අපි දෙමළ සිසුන්ට සිංහල පාඨමාලා, සිංහල සිසුන්ට දෙමළ පාඨමාලා හදුන්වා දී තිබෙනවා. මහන්සියෙන් දියුණුවන රටවල්වලට උදව් කිරීම විනා එම රටවල් වල දියුණුවට අකුල් හෙළිම විශ්වවිද්‍යාල උපකුලපතිවරු වන අපි හෙළා දකිනවා.රජරට විශ්වවිද්‍යාලයේ උපකුලපති මහාචාර්ය රංජිත් විජේවර්ධන මහතා-අපි මේ මානව හිමිකම් චෝදනා සම්බන්ධයෙන් ජාතික හා ජාත්‍යන්තර වශයෙන් මුහුණ දෙනවා. ශ්‍රී ලංකාවට හිතැති සුබවාදී ආකල්ප දරණ රටවල් ලෝකයේ බොහොමයක් තිබෙනවා. ඒ අය ඒකරාශි කරගෙන මේ යෝජනාවලියේ අහිතකර තත්ත්වය ගැන පහදා දිය යුතු වෙනවා. මේ අවස්ථාවේදී දේශපාලන අවශ්‍යතාව පසෙක ලා රටේ දියුණුවට එකා මෙන්ම කටයුතු කළ යුතු බවට ජනතාව දැනුවත් කළ යුතුයි. ජීනිවා ප්‍රශ්නයට අනුග්‍රහ දක්වන අපේ රටේ කාණ්ඩ තුනක් ඉන්නවා. .එක පිරිසක් දේශපාලන වාසි ලබා ගන්නා පිරිසයි. අනෙක් පිරිස මුදල් ලබා ප්‍රයෝජන බලාගෙන කටයුතු කරන පිරිසයි. අනෙක් පිරිස ජාතිවාදය පෝෂණය කරන පිරිසයි. මේ අය ඉතා සුලු පිරිසයි. මේ අය අදත් හෙටත් ඉන්නවා. මේ අයගේ කුමන්ත්‍රණ මැද තමයි අපට ඉදිරියට යන්න සිදු වෙන්නේ.සෞන්දර්ය කලා විශ්වවිද්‍යාලයේ උපකුලපති මහාචාර්ය ජයසේන කෝට්ටගොඩ මහතා- එදා යුද්ධය සමයේදී සිංහල ද ‍දෙමළ ද මුස්ලිම් ද කියලා නැහැ අපේ ජනතාවගේ මානව හිමිකම් අයිතිවාසිකම් කඩවුණා. මේ ගැන සොයා බලන්න එදා කවුරුත් හිටියේ නැහැ. රටේ රාජ්‍ය නායකයින් ගණනාවක් හිටියා. අපි මරණ සහතිකය අතේ තියාගෙනයි පාරට බහින්නේ. මේවා ගැන කවුරුත් වාර්තා හැදුවේ නැහැ. මරණ බියෙන් සිටි වසර තිහක් අවසන් කෙළේ වත්මන් ජනාධිපතිතුමායි. එතුමා කෙළේ වික්‍රමයක්. අපට මේ රටට හානි කරන විට අහක බලාගෙන ඉන්න බැහැ.මේ අවස්ථාවේදී නැඟෙනහිර විශ්වවිද්‍යාලයේ උපකුලපති මහාචාර්ය මොහොමඩ් ඉස්මයිල් මහතාද අදහස් දැක්වීය. කැලණිය විශ්වවිද්‍යාලයේ උපකුලපති මහාචාර්ය සුනන්ද මද්දුමබණ්ඩාර, පේරාදෙණිය විශ්වවිද්‍යාලයේ උපකුලපති මහාචාර්ය අතුල සේනාරත්න, ඌව වෙල්ලස්ස විශ්වවිද්‍යාලයේ උපකුලපති මහාචාර්ය රංජිත් ප්‍රේමලාල් ද සිල්වා, වයඹ විශ්වවිද්‍යාලයේ උපකුලපති මහාචාර්ය සුමිත්ත ජයසේකර මහත්වරු අතුළු පිරිසක් මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032824</link>
    <topic>නවක මන්ත්‍රීන්ට වසර 25 කින් පාර්ලිමේන්තු සම්ප්‍රදාය පිළිබඳ පුහුණුවක් දී නැහැ</topic>
    <author/>
    <content>නවක පාර්ලිමේන්තු මන්ත්‍රීවරුන් පාර්ලිමේන්තු සම්ප්‍රදාය පිළිබඳ පුහුණු කිරීම සඳහා පසුගිය වසර 25 තුළ දී කිසිදු පුහුණු වැඩමුළුවක් නොපැවැත්වීම ඔවුන්ගේ ගුණාත්මකභාවය හා ප්‍රමිතිය අඩුවීමට හේතු වී ඇතැයි සෞඛ්‍ය ඇමැති, ශ්‍රී ලංකා නිදහස් පක්ෂයේ මහලේකම්, මෛත්‍රීපාල සිරිසේන මහතා පවසයි.යොවුන් පාර්ලිමේන්තු සැසිවාරය අමතමින් මහරගම තරුණ මධ්‍යස්ථානයේ දී ඇමැතිවරයා පසුගියදා (22) මේ බව ප්‍රකාශ කෙළේය. ඇමැතිවරයා මෙසේ ද පැවැසුවේය. ශ්‍රී ලංකාවේ වර්තමාන දේශපාලනය පිළිබඳ අවධානය යොමු කිරීමේ දී දීර්ඝ කාලීන අත්දැකීම් තිබෙන දේශපාලනඥයෙක් විදිහට අද තිබෙන බරපතළම ප්‍රශ්නයක් තමයි දේශපාලනයට එන අයගේ තිබිය යුතු ගුණාත්මකභාවය සහ ප්‍රමිතිය පිළිබඳ තිබෙන ප්‍රශ්නය. බාල බෙහෙත් පාවිච්චි කරපුවාම ලෙඩ රෝග සනීප වෙන්නේ නැහැ. සමහර වෙලාවට වෙනත් අසනීප හැදෙනවා. ආණ්ඩුවට පාඩු වෙනවා. ගෙන්වන අයට, බෙදාහරින අයට විශාල අපකීර්තියක් ඇති වෙනවා. දේශපාලනයට එන අය නව පරපුරෙන් වෙන්න පුළුවන් වයස් සීමාවක් නැතිව දේශපාලනයට එන ආධුනිකයෙක් වෙන්න පුළුවන්.තමන්ට වඩා අත්දැකීම් ඇති කෙනෙක් සමඟ සාකච්ඡා කළත්, ඒ වගේම පරිණත වූ ඥානාන්විත වූ පුද්ගලයන්ගේ ඇසුරත්, ජීවිත හැඩගස්සවා ගන්න උදවු වෙනවා. ඒත් බලාපොරොත්තු වූ දේ සිදු නොවෙනවා නම්, ඉෂ්ඨ නොවෙනවා නම් එයින් ඇතිවන විපාක, ප්‍රතිවිපාක, ඛේදවාචික ශෝචනීයයි. මගේ ජීවිත කාලය තුළ ලංකාවේ දේශපාලන පක්ෂ 02ක වැඩ කරලා තිබෙනවා. අවුරුදු 15 දී 16 දී මම වැඩ කෙළේ කොමියුනිස්ට් පක්ෂයත් එක්ක. ඒ කාලේ කම්කරුවා පත්තරේ සිට සෑම මාක්ස්වාදී පත පොතක් ම කියවලා තමයි 1968 දී ශ්‍රී ලංකා නිදහස් පක්ෂයේ සාමාජිකත්වය මම ගත්තේ ඒ අවුරුද්දේ තමයි මම සාමාන්‍ය පෙළ විභාගයට ලිව්වේ. එතකොට මගේ වයස අවුරුදු 16 යි. ගමේ පන්සලේ, ප්‍රජා මණ්ඩලයේ, තරුණ සමිතියේ වැඩ කරලා රෑ වෙලා ගෙදර එනකොට මගේ තාත්තා මගෙන් අහනවා උඹ මේ වැඩ කරන්නේ කවුන්සිලයට යන්න ද කියලා. ඒ කාලේ කවුන්සිලය කිව්වේ පාර්ලිමේන්තුවට. හැබැයි මම වැඩ කළේ කවුන්සිලේ ඔළුවේ තියාගෙන නෙවෙයි.1968 මැයි 01 දා කොළඹ මැයි රැලියකට ඇවිල්ලා ආපසු ගෙදර යනකොට මා ළඟ තිබුණේ රුපියල් 10 යි. ඒකෙන් පිටකොටුව කඩේකට ගිහින් පරිප්පුත් එක්ක පාන් කාලක් කෑවා. පොළොන්නරුවට යන්න බස් එකක් නොතිබුණ නිසා ත්‍රිකුණාමලයට යන බස් එකක නැගලා හබරනින් බැස්සා. හැබැයි එතකොට මා ගාව තිබුණේ සත පනහයි. පොළොන්නරුවට යන්න රුපියලක් ඕන. එදා රෑ කඩපිලක අයිනේ මගේ කමිසේ ගලවලා බිම එලාගෙන වකුටු වෙලා නිදාගත්තා. උදේ නැගිටලා කඩේකින් සත පනහක් ඉල්ලපුවාම මාව එළව ගත්තා. මේක ඇත්ත කතාවක්. පස්සේ සත පනහක් හොයා ගන්න ඒ ක‍ෙඩ්ට 45 බැරල් දෙකක් කපපු කඳකින් මම ඒ කඩේට වතුර ඇද්දා. එහෙමයි මම දේශපාලනයට එන්න පෙර කට්ට කෑවේ.දේශපාලනයේ ප්‍රමිතිය හා ගුණාත්මකභාවය ඇතිකර ගැනීම අවශ්‍ය වෙනවා. කොහොමද ප්‍රශ්නවලට මුහුණ දෙන්නේ. අද බොහෝ වෙලාවට පත පොත කියවීම අඩුයි. සමහර වෙලාවට පොත්පත් කියෙව්වත් දේශපාලන විෂය පිළිබඳ අවධානය අඩුයි. මම පුභූ පවුලකින් දේශපාලනයට ආපු කෙනෙක් නොවෙයි. ඒ වගේම මම ධනවත් පවුලකින් ආපු කෙනෙකුත් නොවෙයි. මම ආචාර්ය මහාචාර්ය වෙලා දේශපාලනයට ආපු කෙනෙකුත් නොවෙයි. මගේ අම්මා තාත්තා ශ්‍රී ලංකා නිදහස් පක්ෂයේ කියලා මම පරම්පරා දේශපාලනයෙන් ආපු කෙනෙකුත් නොවෙයි. අවුරුදු 15 – 16 ඉඳලා මාක්ස්වාදය හොඳට කියවලා ඒ යුගයේ හැටියට ශ්‍රී ලංකා නිදහස් පක්ෂය සුදුසුයි කියලා තේරුම් ගත්ත නිසයි මම දේශපාලනයට ආවේ. සෑමවිටම දේශපාලනඥයා දේශමාමකයෙක් විය යුතුයි. මානව හිතවාදියෙක් විය යුතුයි. රටට ආදරය කළ යුතුයි. මිනිසුන්ට සැබෑ ලෙස ආදරය කළ යුතුයි.අපි බොහෝ වෙලාවට දේශපාලනය සරළව සුමටව හා සුන්දරව ගලා යන දෙයක් කියලා හිතනවා. නමුත් දේශපාලනය කියන්නේ සරළ හෝ සුන්දර හෝ සුමට හෝ දෙයක් නොවෙයි. දේශපාලනය කටුක වූ තරමට, අභියෝග වැඩි වූ තරමට, මානසික වේදනා වැඩි වූ තරමට දේශපාලනයේ ගුණාත්මකභාවය, ප්‍රමිතිය වැඩිකර ගන්න පුළුවන්. දේශපාලන පන්නරය හදාගන්න පුළුවන්. අද යම් සිද්ධියක් වුණාම සමහර තරුණ දේශපාලනඥයන් ඒවා දරාගන්න බැරුව මහා භීතියක් ඇති කර ගෙන සියලු දේ පැත්තක දාලා අයින් වෙලා යන්න ඕනි කියලා හිතනවා. 1989 මහ මැතිවරණය වෙන කොට 87 ඉඳලා අවුරුදු දෙකක දී මම පොළොන්නරු දිස්ත්‍රික්කයේ හැම ගෙදරකටම පයින් ඇවිදලා ගෙවල්වලට ගොඩවෙලා තිබුණා. එක ගෙදරක ගොවි මහත්තයෙක් ප්‍රබල ශ්‍රී ලංකා නිදහස් පක්ෂ සාමාජිකයෙක් හම්බවෙලා මම කිව්වා මට උදව් කරන්න කියලා. ඒ වෙලාවේ ගොවි මහත්තයා කිව්වා “අසාර්ථක සංවිධායක. උඹ කොහොමද මේ ධනවත් අනිත් අපේක්ෂකයෝ එක්ක හැප්පෙන්නේ. ඒ හින්දා ආපහු හැරිලා පලයන්. අපේ කාලේ කන්නේ නැතුව” කියලා. මට ඒ කාලේ තිබුණා කබල් ජීප් එකක්. මං ඒකේ නැගපුවාම ඒක ස්ටාර්ට් වුණේ නැහැ. මං අර ගොවි මහත්තයාට කිව්වා චුට්ටක් තල්ලු කරන්න කියලා. එයා “අසාර්ථක සංවිධායකගේ කැඩිච්ච ජීප් එක” කියලා උපහාසයෙන් හිනාවෙලා ජීප් එක තල්ලු කළා. ඒ මහ මැතිවරණයෙන් ඡන්ද 13,000 ක් අරගෙන මම ජයග්‍රහණය කළා. දැන් අවුරුදු 25ක් පොළොන්නරුවේ ජනතාවට පිංසිද්ධ වෙන්න ‍මම පාර්ලිමේන්තුවේ අඛණ්ඩව නියෝජනය කරනවා. අර ගොවි මහත්තයා දැන් මගේ හොඳ හිත‍වතෙක්.අපි ඡන්ද දායකයා පැහැදිලිවම තේරුම් ගත යුතුයි. සමාජය තුළ විවිධ මත දරන්නන් ඉන්නවා. සමහරු කියනවා දේශපාලනයට එන්නේ කිසිම දෙයක් කළ නොහැකි අයයි කියලා. හැබැයි විද්‍යාගාරයක් තුළ වැඩ කරන විද්‍යාඥයා මනස ඒකාග්‍රව පවත්වා ගනිමින් ඒ විද්‍යාගාරයට සීමා වූ දේවල් සමඟ සිය වගකීම් ඉටු කරනවා. පරිපාලනය, ඉංජිනේරු, වෛද්‍ය කියන ඕනෑම ක්ෂේත්‍රය කෙනෙක් ඒ වගකීම ඉටුකරනවා. හැබැයි දේශපාලනඥයා කියන්නේ ඊට වඩා බොහෝ වෙනස් කෙනෙක්. ඒකයි ජවහර් ලාල් නේරුතුමා කිව්වේ ඉන්දියාවේ ජීවත්වන හැම මිනිහෙක්ම මට ප්‍රශ්නයක් කියලා. මොකද මිනිස්සු කෝටියක් කියලා කියන්නේ ප්‍රශ්න කෝටියක්. ඒකේ සංකීර්ණ බව දැනෙන්නේ දේශපාලනඥයාට මිස අන් අයට නොවෙයි.අද වර්තමානයේ යහපත් මිනිස්සුන්ගේ නිහඬතාවත්, අයහපත් මිනිසුන්ගේ පුහු ඝෝෂාවත් සමාජ ප්‍රගමනයට, ඉදිරි පැවැත්මට බරපතළ ගැටලුවක් ඉතිරිකර තිබෙනවා. අයහපත් මිනිසුන්ගේ පුහු ඝෝෂාව නැවැත්වීමට නම් බුද්ධිමතුන් සහ උගතුන්ගේ හඬ අවදි කළ යුතුයි. ඒ නිසා සමාජයට සෑමවිටම දායක වන්නේ උගත් බුද්ධිමතුන් මෙන්ම සැබෑ මානව හිතවාදීන් බව අපි තේරුම් ගැනීම අවශ්‍යයයි. 1989 මුලින්ම මම පාර්ලිමේන්තුවට ආපු වෙලාවේ ඒ කාලයේ හිටපු කතානායක එම්. එච්. මොහොමඩ් මහත්මයා එතුමාගේ යෝජනාවක් අනුව පාර්ලිමේන්තුවට අලුතෙන් ආව සියලුදෙනාට දින 04ක පුහුණු වැඩමුළුවක් පැවැත්වූවා. ඒ වැඩමුළුවේ දේශන පැවැත්වූවේ විශ්‍රාමික මහලේකම්වරු, පාර්ලිමේන්තුවේ ඒ කාලේ ජ්‍යෙෂ්ඨයින් සහ විශ්‍රාමික දේශපාලනඥයන්. ඒ පුහුණුවෙන් පාර්ලිමේන්තුවේ කතා කරන්නේ කොහොම ද, ස්ථාවර නියෝග, උපදේශක සභා, තේරීම් කාරක සභා, පෙත්සම් ඉදිරිපත් කිරීම, දුක්ගන්නා රාළ, පනත් ඉදිරිපත් කිරීම, පනත් සම්මත කිරීම, අයවැය විවාද, විශ්වාසභංග යෝජනා වැනි කරුණු කාරනා ගැන පුහුණුවක් දුන්නා.හැබැයි ගරු කතානායක තුමනි, ඊට පස්සේ පසුගිය අවුරුදු 25 ක කාලය තුළ එවැනි පුහුණු වැඩමුළු පවත්වලා නැහැ. අලුතෙන් මන්ත්‍රීවරයෙක් විදිහට එන කෙනෙකුට උගත යුතු බොහෝ දේ තිබෙනවා.ගමේ ඉඳලා පාර්ලිමේන්තුවට ආපුවාම හුඟාක් අයට ගම අමතක වෙනවා. ඇඳුම වෙනස් වෙනවා. අලුත් යාළුවෝ හැදෙනවා. තමන්ට‍ නොගැලපෙන සංස්කෘතීන්ට එකතු වෙනවා. අසංවර දේවල්වලට ආදරය කරන්න පටන් ගන්නවා. ඡන්දයට විතරක් ගමට ගිහින් අන්තිමට ඡන්දය පැ‍රදෙනවා. මගේ මිත්‍ර එක්සත් ජාතික පක්ෂයේ හිටපු ම‍හලේකම් ගාමිණී අතුකෝරළ මහත්මයා මට දවසක් කිව්වා “මෛත්‍රී පාර්ලිමේන්තුවට එන හුඟාක් අයගේ පළවෙනි වතාවම අවසාන වතාව” කියලා. දේශපාලන බලයත් එක්ක වැඩ කරන කොට ඒ බලයත් එක්ක එකතු වෙන අය ඉන්නේ බලය තියෙන කල් විතරයි. බලය වටා එක් වුන අය මිනිසුන්ට ආදරය කරන්නේ නැහැ. බලය වටා රොක්වන අය කටයුතු කරන්නේ තමන්ගේ පෞද්ගලිකත්වය සඳහා පමණයි. ඒ නිසයි බොහෝ දෙනෙක් බලය අයුතු ලෙස පාවිච්චි කරන්නේ.බලය හැමවිටම තහවුරු කර ගැනීම සඳහා නොව, අන් අයට බෙදීම සඳහා පාවිච්චි කළ යුතුයි. බලය තමන් අතින් බෙදන තරමට තමන්ගේ බර අඩු වෙනවා. තනි පුද්ගලයෙක් වශයෙන් තමන් කළ යුතු කාර්යය සාමුහික වගකීමක් බවට පත්වෙනවා. සාමුහික වගකීම තුළ තමයි තීන්දු තීරණ ගැනීම, ක්‍රියාකිරීම කළ යුත්තේ. සාමුහිකත්වය නොමැති පුද්ගලයා පරිහානියට පත්වෙනවා. සාමුහිකත්වයෙන් ඈත්වුණ කෙනා සමාජයෙන් ඈත් වෙනවා. සාමුහිකත්වයෙන් ඈත්වුණ කෙනා බලයට ළංවෙනවා. සාමුහිකත්වය නොදකින කෙනා අවසානයේ සියලු දේවලින් ප්‍රතික්ෂේප වෙනවා යැයි ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=n14032825</link>
    <topic>රාජ්‍ය පරිපාලනයට ලැබී ඇති පැමිණිලි වැඩි සංඛ්‍යාවක් ප්‍රාදේශීය ලේකම්වරුන්ට</topic>
    <author>උදුලා පීරිස්</author>
    <content>රාජ්‍ය පරිපාලන හා ස්වදේශ කටයුතු අමාත්‍යාංශයේ විමර්ශන අංශය වෙත ලැබී ඇති පැමිණිලිවලින් වැඩිම ප්‍රමාණයක් ලැබී ඇත්තේ ප්‍රාදේශීය ලේකම්වරුන්ට විරුද්ධව බවත් දෙවනුව වැඩිම පැමිණිලි සංඛ්‍යාවක් ලැබී ඇත්තේ ග්‍රාම නිලධාරිවරුන්ට විරුද්ධව බවත් අනාවරණය වෙයි.මීට අමතරව රාජ්‍ය කළමනාකරණ සහකරුවන්, ඉඩම් නිලධාරින්, ගණකාධිකාරිවරු, දිස්ත්‍රික් ලේකම්වරුන් හා වෙනත් නිලධාරින්ද චෝදනා ලැබූවන් අතර වෙති.වරදකරුවන් බව තහවුරු වූ නිලධාරින් 06 දෙනෙකු වෙත ස්ථාන මාරුවීම් ද ලඝු විනය ක්‍රියාමාර්ග (අවම දඬුවම්) 11 ක්ද චෝදනා පත්‍ර (විනය ක්‍රියාමාර්ග) 23 ක් ද ලබාදී ඇති අතර ග්‍රාම නිලධාරින් 13 දෙනකුට එරෙහිව දැඩි විනය ක්‍රියාමාර්ග ගෙන තිබේ.විමර්ශන අංශය වෙත ලැබුණු සමස්ත පැමිණිලි 680න් 452ක් විසඳා අවසන් කැර ඇතැයි ද විමර්ශන අංශය කියයි.මීට අමතරව රාජ්‍ය කළමනාකරණ සහකරුවන්, ඉඩම් නිලධාරින්, ගණකාධිකාරිවරු, දිස්ත්‍රික් ලේකම්වරුන් හා වෙනත් නිලධාරින් චෝදනා ලැබූවන් අතර වේ.අකාර්යක්ෂමව කටයුතු කිරීම, දූෂණ වංචා අක්‍රමිකතාවල යෙදීම, අනිසි ලෙස තම නිලතල භාවිතය යන කරුණු මුල්කරගෙන ආයතන සංග්‍රහයට අනුව මේ නිලධාරින්ට විරුද්ධව විනය ක්‍රියාමාර්ග ගෙන තිබේ. විමර්ශන අංශය වෙත ලැබුණු සමස්ත පැමිණිලිවලින් නාමිකව පැමිණිලි 547 ක් ද නිර්නාමිකව 133 ක් ද ලැබී ඇති අතර පැමිණිලි අතරින් බොහෝමයක් පැමිණිලි පෞද්ගලික හේතුමත ඉදිරිපත් කරන ලද ව්‍යාජ පැමිණිලි බව විමර්ශන අංශය තහවුරු කරගෙන ඇත. විමර්ශන අංශය වෙත ලැබුණු පැමිණිලි 228ක් තවමත් විමර්ශන මට්ටමේ පවතිනු ඇත.කාර්යක්ෂම හා ඵලදායි රාජ්‍ය සේවයක් වෙනුවෙන් ක්‍රියාකරන රාජ්‍ය පරිපාලන හා ස්වදේශ කටයුතු අමාත්‍යාංශයේ විමර්ශන අංශයට ලැබෙන පැමිණිලි අතර ව්‍යාජ හා ද්වේශසහගත පැමිණිලි ද රැසක් වාර්තාවී ඇතැයිද විමර්ශන අංශය අනාවරණය කර සිටී. එසේම අධිකරණ තීන්දුවලට යොමුවී ඇති අවස්ථාවල දී විමර්ශන නිර්දේශ ඉදිරිපත් කිරීමට නොහැකිවීම, දුරබැහැර ප්‍රදේශ සම්බන්ධ ක්ෂණික මෙහෙයුම් ක්‍රියාත්මක කිරීමට ඇති අපහසුව වැනි විවිධ හේතු මත ඇතැම් විමර්ශන කටයුතු ප්‍රමාද වී ඇතැයි ද එහෙත් විනිවිද භාවයකින් කටයුතු කිරීමට මේ විමර්ශන අංශයට බලය පවරා ඇතැයි ද රාජ්‍ය පරිපාලන හා ස්ව‍ෙද්ශ කටයුතු අමාත්‍ය ඩබ්ලිව්. ඩී. ජේ. සෙනෙවිරත්න මහතා පවසයි. එසේම රාජ්‍ය සේවය සම්බන්ධ විමර්ශන හා මෙහෙයුම් සිදුකරන්නේ රාජ්‍ය නිලධාරින්ගෙන් පළි ගැනීමකට නොවන බවත් රාජ්‍ය සේවය පිළිබඳ ජනතාව තබා ඇති විශ්වාසය තවදුරටත් ශක්තිමත් කිරීමට බවත් අමාත්‍යවරයා විමර්ශන අංශයේ ප්‍රගති සමාලෝචන රැස්වීම අමතමින් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r1403281</link>
    <topic>සූරියපාළුව වෙල්වැටිය වෙල්යායේ අස්වනු නෙළයි</topic>
    <author>ගම්පහ මධ්‍යම සමූහ පී. ඒ. ඔලිවර්</author>
    <content>ප්‍රජා පාදක විශෝධන දෙපාර්තමේන්තුවේ විශේෂ ව්‍යාපෘති යටතේ මහර මහේස්ත්‍රාත් අධිකරණ ප්‍රජා විශෝධන කාර්යාලයේ පුරන් කුඹුරු අස්වැද්දීමේ ව්‍යාපෘතිය යටතේ කඩවත සූරියපාළුව වෙල්වැටිය වෙල්යාය වගා කිරීමෙන් අනතුරුව එහි අස්වැන්න නෙළීමේ කටයුතු පසුගිය දා සිදුකෙරිණි.අධිකරණ ප්‍රජා විශෝධන නියෝගය ලැබුවන් මේ සඳහා යොදා ගන්නා අතර බන්ධනාගාර ගත කිරීම වෙනුවට විකල්ප දඬුවම් ක්‍රමයක් ලෙස ප්‍රජා විශෝධන නියෝග වැරදිකරුවන්ට ලබාදෙයි.ප්‍රජා විශෝධන නියෝගය ලැබූවන්ගේ ශ්‍රමය වඩා ඵලදායි කටයුතු සඳහා යෙදවීම වී වගාව පිළිබඳ ඔවුන්ගේ දැනුම හා ආකල්ප වර්ධනය කිරීම සහ පුරන්ව ගිය කුඹුරු යළි වගා කටයුතු සඳහා යොදා ගැනීම මෙම ව්‍යාපෘතියේ මූලික අරමුණ බව මහර මහේස්ත්‍රාත් අධිකරණයේ ප්‍රජා විශෝධන නිලධාරි කේ. ඩබ්ලිව්. තිස්ස ප්‍රියංකර මහතා පැවැසීය.මේ සඳහා අවශ්‍ය කෘෂි තාක්ෂණ දැනුම සූරියපාළුව ගොවිජන සේවා මධ්‍යස්ථානයේ කෘෂි උපදේශක නිලධාරින් වන බුද්ධිකා රන්දුනුගේ මහත්මිය සහ චන්ද්‍රසිරි මහතා විසින් ලබාදී ඇත.මෙම කටයුතු සාර්ථකව සිදුකිරීම සඳහා මහර මහේස්ත්‍රාත් අධිකරණයේ ප්‍රධාන මහේස්ත්‍රාත් දර්ශිකා විමලසිරි මෙනෙවිය ප්‍රජා පාදක විශෝධන දෙපාර්තමේන්තුවේ ප්‍රජා විශෝධන කොමසාරිස් සහ මහර මහේස්ත්‍රාත් අධිකරණයේ ප්‍රජා විශෝධන අංශ වැඩ පරීක්ෂක නිලධාරි කේ. එච්. එම්. සංජීව මහතා විසින් අවශ්‍ය උපදෙස් ලබාදෙන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r1403282</link>
    <topic>කෑගල්ල-මාවනැල්ල-අරනායක ‍ෙගාවීන් 7000කට විශ්‍රාම වැටුප් හිමිකම්</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසා බල ප්‍රදේශයේ ගම්මානවල වෙසෙන ගොවි ජනතාවට විශ්‍රාම වැටුප් ලබා දෙන්නට සුදුසුකම් ලබා ඇති හත් දහසක් තෝරාගෙන මේ වනවිට කෑගල්ල කෘෂිකාර්මික හා ගොවිජන සේවා රක්ෂණ මණ්ඩලය විසින් විශ්‍රාම වැටුප් ප්‍රදානය කිරීම ක්‍රියාත්මක කැර තිබේ.මෙම වැඩසටහනෙහි පළමුවැන්න කෑගල්ල මහ දිසාපති තුසිත පී. වනිගසිංහ මහතාගේ ප්‍රධානත්වයෙන් කෑගල්ල මහ විදුහලේදී පවත්වා දෙවන වැඩසටහන අරණායක මාවනැල්ල උස්සාපිටිය ශ්‍රී රංග ශාලාවේ දී නියෝජ්‍ය සෞඛ්‍ය ඇමැති ජ්‍යෙෂ්ඨ අධිනීතිඥ ලලිත් දිසානායක මහතාගේ ප්‍රධානත්වයෙන් අරණායක බල ප්‍රදේශයේ ගොවි ජනතාවට විශ්‍රාම වැටුප් ප්‍රදානය කෙරිණි.අරණායක හා කෑගල්ල කෘෂිකර්ම අංශ නිලධාරිහු විශ්‍රාම වැටුප හිමිව ඇති ගොවීන්ට එම විශ්‍රාම වැටුප් ලබා දෙන්නට ලේඛන සකස් කළ අතර එහි දී රුපියල් 1000/- සිට රුපියල් 2500/- දක්වා වාරික චෙක්පත් ලබා දුනි. ගොවි විශ්‍රාම වැටුප් අධ්‍යක්ෂ ආර්. ඒ. විජේකෝන්, නියෝජ්‍ය අධ්‍යක්ෂ එල්. පී. බී. හිස්සැල්ල මහත්වරුන්ගේ අධීක්ෂණය හා මෙහෙයවීම මත දිසා නිලධාරි පිරිස්වන එෆ්. ජී. සිරිසෝම, එච්. දීගොඩ, ආර්. එම්. එන්. ප්‍රනාන්දු රත්නායක, රසිකා ප්‍රනාන්දු කුමාරි රත්නායක යන මහත්ම මහත්මීහු ද මෙම වැඩසටහන ඇරඹීමට සහාය වූහ.මාවනැල්ල දිසා හා මහේස්ත්‍රාත් අධිකරණයේ වැඩ බලන විනිසුරු මේඝසූරිය මැණිකේ මහත්මියද අරණායක කෘෂිකර්ම ප්‍රාදේශීය නිලධාරි පිරිස් ද මෙම අවස්ථාවට එක්ව සිටියහ.ජනහමුව අමතා විශේෂ දේශනය කළ නියෝජ්‍ය සෞඛ්‍ය ඇමැතිවරයා මෙසේ ද කීය.ශ්‍රී ලංකා ඉතිහාසයේ ගොවි ජනතාවට විශ්‍රාම වැටුප් ප්‍රදානයක් කිරීමට මහින්ද චින්තනය මතින් ක්‍රියාත්මක කරනු ලබන මෙම වැඩසටහන ඉතාමත්ම අත්‍යවශ්‍ය කාර්යයක් ලෙසට අද සකළ ශ්‍රී ලංකාවාසී ගොවි ජනතාව පිළිගෙන තිබෙනවා. එම නිසා ගමින් ගම ගොවි ජනතාව මෙවන් අවස්ථාවකට සහභාගි වන්නේ මහින්ද චින්තනය මතින් මෙම වැඩසටහනට මංපෙත් සලසා දෙන ලද මහින්ද රාජපක්ෂ මහතාට සකළ ගොවි ජනතාව උපහාර පුදන බව කිව යුතුයි.මෙම උත්සවයට අරණායක ප්‍රාදේශීය සභාවේ සභාපති දිනේෂ් ගුණරත්න, නියෝජ්‍ය සෞඛ්‍ය අමාත්‍යවරයාගේ සම්බන්ධීකරණ ලේකම් ඉන්දික පුෂ්පකුමාර බණ්ඩාර මහතා ඇතුළු ප්‍රාදේශීය සභා මන්ත්‍රීවරු ද ඇතුළු ප්‍රභූන් රැසක් ද සහභාගි වුහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r1403283</link>
    <topic>කටානේ බටපත්තල සුපිරි නිවෙසක සාලයේ බිම් ගෙයක් කපා මහ පරිමාණයෙන් කසිප්පු පෙරලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කටාන බටපත්තල අලුතෙන් සාදන ලද නිවෙසක් තුළ ඉතා රහසිගත ස්ථානයක සාදා තිබූ බිම් ගෙයක ළඟ එන අවුරුදු සමය සඳහා බෙදා හැරීමට කලෙක සිට පවත්වාගෙන ගිය නීතිවිරෝධී මත්පැන් පෙරන ස්ථානයක් 26 දා කොච්චිකඩේ පොලිසිය විසින් වටලා එක් සැකකරුවකු සමඟ ලක්ෂ 10ක් පමණ වටිනා නීතිවිරෝධී මත්පැන් හා පෙරීමේ උපකරණ තොගයක් අත්අඩංගුවට ගෙන ඇත.අත් අඩංගුවට පත්ව ඇත්තේ දංකොටුව බුජ්ජම්පොළ පදිංචි පුද්ගලයෙකි.නීති විරෝධී මත්පැන් ස්ප්‍රීතු ඩ්‍රෑම්ස් 40000 (බෝතල් 500), ගෝඩා ඩ්‍රෑම්ස් 29400 (බැරල් 16), ගෑස් ලිප්, ගෑස් සිලින්ඩර, තඹ දඟර හා හට්ටි මුට්ටි ඇතුළත් පෙරීමේ උපකරණ අත්අඩංගුවට ගත් දේ අතර විය.පොලිසිය එම ස්ථානයට ළඟා වන විට මත්පැන් පෙරමින් සිට තිබේ. මත් පැන් ඇසුරුම්වල “අවුරුදු සමය සඳහා විශේෂයෙන් පෙරන ලද අරක්කු” යනුවෙන් සඳහන් කර තිබූ බව කියයි.කොට්ඨාස භාර පොලිස් අධිකාරි ජයන්ත ලියනගේ හා සහකාර පොලිස් අධිකාරි 1, අරුණ ප්‍රේමශාන්ත මහත්වරුන්ගේ උපදෙස් මත කොච්චිකඩේ පොලිසියේ ස්ථානාධිපති ප්‍රධාන පොලිස් පරීක්ෂක ලලින්ද්‍ර කළුආරච්චි මහතාගේ අධීක්ෂණය යටතේ දූෂණ මර්දන අංශයේ ස්ථානාධිපති උප පොලිස් පරීක්ෂක ඩබ්ලිව්. ඩී. ජේ. පී. සම්පත්, පොලිස් සැරයන් 7000 එම්. එම්. ප්‍රියශාන්ත, පොලිස් කොස්තාපල්වරුන් වන 63503, ආර්. එම්. එන්. කේ. රත්නායක, 89417 ජී. පී. ඩී. සමරවීර, පොලිස් කොස්තාපල් රියදුරු 15808 ‍ෙස්නාරත්න නිලධාරින් මෙම වැටලීම කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r1403284</link>
    <topic>බේරුවල දී අමානුෂිකව පහර දීලා</topic>
    <author>කළුතර මධ්‍යම සමූහ</author>
    <content>පොලිස් විශේෂ කාර්ය බළකායේ සෙබළුන් දෙදෙනෙකුට පෙරේදා (26) බේරුවල දීනගොඩ ප්‍රදේශයේ දී නාඳුනන පිරිසක් අමානුෂික ලෙස පහර දී ඇතැයි බේරුවල පොලිසිය කියයි.පහර කෑමට ලක් වූ සෙබළුන් දෙදෙනා බේරුවල දුම්රිය ස්ථානය අසල දමා ගොස් තිබිය දී ජංගම මුර සංචාරයේ යෙදෙමින් සිටි පොලිස් නිලධාරීන්ට හමු වී ඇත.ඉන්පසු එම සෙබළුන් දෙදෙනා බේරුවල රජයේ රෝහලට ඇතුළත් කරන ලදුව එතැනින් කළුතර නාගොඩ මහ රෝහලට මාරුකර යවා තිබේ.ගෝනහේන පොලිස් විශේෂ කාර්ය බළකා කඳවුරේ සේවය කරන මෙම සෙබළුන් බේරුවල අඹේපිටිය ප්‍රදේශයේ පැවැති අවමංගල්‍යය උත්සවයකට සහභාගී වී ආපසු නිවෙස් බලා යමින් සිටියදී මෙම ප්‍රහාරයට ලක්ව ඇතැයි පොලිසිය කියයි.ද්‍රවිඩ භාෂාවෙන් කතා කළ පිරිසක් තමන්ට පහර දුන් බව එම සෙබළුන් පොලිසියට ප්‍රකාශ කර ඇත.කළුතර කොට්ඨාස භාර පොලිස් අධිකාරි රොෂාන්ද සිල්වා මහතාගේ උපදෙස් මත බේරුවල පොලිස් ස්ථානාධිපති පොලිස් පරීක්ෂක දුමින්ද රාජපක්ෂ මහතාගේ මෙහෙයවීම යටතේ මේ පිළිබඳව වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r1403285</link>
    <topic>දක්ෂිණ අධිවේගී මාර්ගයේ මරුකපොල්ල ගැන අවධානයක් නෑ</topic>
    <author>@ දිලීප් නිශ්ශංක - බළපිටිය සමූහ</author>
    <content>දක්ෂිණ අධිවේගී මාර්ගයේ කොට්ටාවේ සිට ගොඩගම දෙසට තිබෙන 55.3 එළිකණුව අසල වර්ෂා කාලයට අනතුරු සිදුවන බව කුරුඳුගහ පිවිසුම් පොළ පොලීසිය පවසයි.වර්ෂා කාලයට මේ කණුව අසල වතුර රැදී තිබීම නිසා මේ වන වි අනතුරු දහයකට වඩා සිදු වී ඇති බවද පොලීසිය කියයි.ඉකුත්දා වර්ෂා කාලයේ කොට්ටාවේ සිට ගොඩගම දෙසට ගමන් කරමින් තිබූ නැනෝ වර්ගයේ මෝටර් රථයක් මේ වතුර රැඳී තිබෙන ස්ථානයේදී ලිස්සා ගොස් යකඩ වැටේ වැදී අනතුරට පත් වූ බව පොලීසිය කීය.මේ ස්ථානයේ වර්ෂා කාලයට වතුර රැඳී තිබීමෙන් අනතුර සිදුවන බවට මාර්ග සංවර්ධන අධිකාරියට දන්වා ඇතත් මෙතෙක් කිසිදු පියවරක් ගෙන නැතවතුර රැඳී තිබීමෙන් සිදුවන අනතුරු වලින් ජීවිත හා දේපල වලට සිදුවන හානි වළක්වා ගැනීමට කඩිනමින් මේ ස්ථානය සකස් කර දෙන ලෙස පොලීසිය අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r1403286</link>
    <topic>OIC ගේ කාමරයේ තිබූ ඩීවීඩී යන්ත්‍රය හොරු අරන්</topic>
    <author>@ දිලීප් නිශ්ශංක - බළපිටිය සමූහ</author>
    <content>කොස්ගොඩ පොලිස් ස්ථානාධිපතිතුමාගේ කාමරයේ තිබූ ඩී.වී.ඩී. යන්ත්‍රය පසුගියදා සොරකම් කර ගෙන ගොස් ඇති බවට ස්ථානාධිපතිවරයා පොලීසියට පැමිණිල්ලක් කර තිබේ.පොලීසියේම නතරව සිටින ස්ථානාධිපතිවරයාගේ කාමරයට ඇතුළු වූ පුද්ගලයකු රුපියල් හත්දහසක් පමණ වටිනා ඩී.වී.ඩී. යන්ත්‍රය සොරකම් කර ඇත. සිද්ධිය සම්බන්ධයෙන් ස්ථානාධිපතිවරයා පොලීසියට කරන ලද පැමිණිල්ල මත අම්බලන්ගොඩ පොලීසියේ නිල සුනඛයා කැඳවා පරික්ෂා කළත් සොරකම සිදු කළ පුද්ගලයා අත් අඩංගුවට ගැනීමට නොහැකි වී තිබේ.මේ සොරකම් සිදුව දින කිහිපයක් ඇතුළත පොලිස් ස්ථානයේ නතර කර තිබූ ස්ථානාධිපතිවරයාගේ මෝටර් රථයට ඇණ තැබීම නිසා මෝටර් රථයට හානි සිදු වූ බව දැන ගන්නට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r1403287</link>
    <topic>කුරුණෑගල දිස්ත්‍රික්කයේ ළමා අපයෝජන ඉහළට</topic>
    <author>වයඹ පළාත් සංචාරකසේන ඉදිරිසිංහ</author>
    <content>ඉකුත් වසරේ කුරුණෑගල දිස්ත්‍රික්කය තුළින් ළමා අපයෝජන පැමිණිලි විශාල සංඛ්‍යාවක් ලැබී ඇති බව දිස්ත්‍රික් මනෝ සාමාජික නිලධාරිනි එම්. කාංචනා සුබසිංහ මහත්මිය පැවසුවාය.ජාතික ළමා ආරක්ෂක අධිකාරියේ 1929 ළමා උපකාරක දුරකථන සේවාවට විශාල වශයෙන් ළමා අපයෝජන පැමිණිලි වාර්තා වන බවද තොරතුරු අනාවරණය කරයි.කුරුණෑගල දිස්ත්‍රික් ළමා ආරක්ෂක නිලධාරින් විසින් පැමිණිලි 300කට වැඩි සංඛ්‍යාවක් විමර්ශනය කර ළමයින්ගේ සුබසාධනයට අවශ්‍ය මැදිහත්වීම් කර ඇත.ළමයින් අපයෝජනයට ගොදුරු කර ගැනීමට බොහෝ දෙනා බලා සිටී. එවැනි පුද්ගලයින් අතර ළඟම හිතවතුන් හෝ ඥාතීන්ට පුළුවන. ළමයින් වැඩි වශයෙන් අපයෝජනයට ලක්වන්නේ සමීප අයගෙනි. එහෙත් නොදන්නා අයගෙනුත් ළමයින් අපයෝජනයට ලක්විය හැකිය.එම නිසා විමසිලිමත්ව සිටීම ඉතාම වැදගත්ය.ළමා අපයෝජන පිළිබඳවත් එවැනි ක්‍රියා කරන පුද්ගලයන් පිළිබඳවත් දැනුවත් වීම ඉතාම වැදගත්ය.මවුපියන් උපකාරක පන්ති යන දරුවන් පිළිබඳව විමසිල්ලෙන් සිටිය යුතු අතර “ෆේස් බුක්” භාවිත කරන තම දරුවන් පිළිබඳව මවුපියන් සැළකිලිමත්වීමත් යහපත් දේ ඔවුන්ට මඟ පෙන්වීමත් මව්පියන්ගේ වගකීමක් බවත් සුබසිංහ මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r1403288</link>
    <topic>පිටකොටුව මධ්‍යම බස්පොළේ වැසිකිළි ගාස්තුව රුපියල් 15යි</topic>
    <author>@ කතරගම සමූහ</author>
    <content>පිටකොටුවේ මධ්‍යම බස් රථ පොළේ පිහිටි වැසිකිළියට ශරීර කෘත්‍ය කිරීමට ගිය කතරගම සිට පැමිණි ගැමියන් දෙදෙනෙකුගෙන් රුපියල් 30 ක මුදලක් වැසිකිළිගාස්තු වශයෙන් අය කර ගෙන ඇති බව ඔවුහුපැවසූහ. මේ දෙදෙනා කොළඹ මහරෝහලේ රෝගියෙක් බැලීමට ගොස් කතරගමට පැමිණීම සදහා අගහරුවාදා (25) දවල් 11 ට පමණ ශරීර කෘත්‍ය සදහා මෙම වැසිකිළියට ගොස් ඇති අතර එක් අයකුගෙන් රුපියල් 15 බැගින් රුපියල් 30 ක් දෙදෙනාගෙන් අය කර ගෙන ඇත.මෙහිදී එක් පුද්ගලයකු “ඇයි මේ වෙන තැන්වල රුපියල් 10 නෙ අය කරන්නෙ මොකද මෙහෙ විතරක් මෙච්චර වැඩි ගාණක් අයකරන්නේ යයි ඇසූ කල වැසිකිළි භාරකරු වශයෙන් සිටි තරුණයා පවසා ඇත්තේ මේ ලොකු උන්නැහැ තමුසෙලා මේ වැඩේ කරන්නේ නොමිලේ බැද්දට ගිහිල්ල අපිට මේ වැසිකිළි නඩත්තු කරන්න සල්ලි උවමනා බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r1403289</link>
    <topic>සිර මැදිරියකින් හෙරොයින් ග්‍රෑම් 12ක්</topic>
    <author>කළුතර මධ්‍යම සමූහ</author>
    <content>කළුතර බන්ධනාගාරයේ ‘ඩී’ වාට්ටුවේ සිර මැදිරියක සඟවා තිබියදී සොයාගත් හෙරොයින් ග්‍රෑම් 12ක් උතුරු කළුතර පොලිසිය මඟින් පෙ‍රේදා (25) රාත්‍රී අත්අඩංගුවට ගෙන ඇත.බන්ධනාගාර නිලධාරීන් සිර මැදිරි පරීක්ෂා කිරීමේදී මෙම මත්කුඩු සොයාගෙන තිබේ.බන්ධනාගාර සිර මැදිරිය තුළට මත් කුඩු ගිය ආකාරය සොයාබැලීම සඳහා පොලිසිය විශේෂ පරීක්ෂණයක් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=r14032810</link>
    <topic>හොඳ පරිසරයක් පවත්වාගෙන යන්න ගෙයින් ගෙට ගොස් ජනතාවට දැනුම</topic>
    <author>අතුරුගිරිය විශේෂ වික්‍රම සමරසිංහ</author>
    <content>එක ඩෙංගු රෝගියකු හෝ ඇති නොවීම සඳහා ඩෙංගු උවදුර සම්පූර්ණයෙන් මැඬලීමට සහ හොඳ සෞඛ්‍ය පරිසරයක් ඇතිකිරීමට රාජ්‍ය නිලධාරින් සහ ස්වේච්ඡා සංවිධාන ක්‍රියාකාරීන් ‍එක්ව සාර්ථක වැඩසටහන් 490ක් අතුරුගිරිය සහ අතුරුගිරිය දකුණු ග්‍රාම නිලධාරි වසම් දෙකෙහි පසුගියදා සිදුකළහ.මහජන සෞඛ්‍ය පරීක්ෂක වන්නිආරච්චි සමරවික්‍රම, ග්‍රාම නිලධාරි නිමල් පත්මසිරි සහ පියරත්න මල්ලිකාආරච්චි යන අයගේ මූලිකත්වයෙන් ප්‍රදේශයේ සංවර්ධන නිලධාරින්, සිවිල් ආරක්ෂක කමිටු ක්‍රියාකාරීන්, කඩුවෙල මහ නගර සභාවේ ඩෙංගු මර්දන විහිදුම් බළකායේ ක්‍රියාකාරීහු සහ සිවිල් සංවිධාන සාමාජිකයෝ මෙයට එක්වූහ.එහිදී මහජන සෞඛ්‍ය පරීක්ෂක වන්නිආරච්චි මහතා උපදෙස් දෙමින් විමසා සිටියේ ඩෙංගු මදුරුවන් බෝවීමේ වරදට ජනතාවට විරුද්ධව නඩු දා දඩ මුදල් අය කර ගැනීම අයෝග්‍ය හෙයින් ඉන් වැළකී රාජ්‍ය සේවකයන් හා ප්‍රදේශයේ ජනතාව එක්ව විවිධ ක්‍රම ක්‍රියාත්මක කර ඩෙංගු මර්දනය කිරීමත් යහපත් සෞඛ්‍ය පරිසරයක් ඇති කිරීමත් කළ යුතු බව ය.මෙම වැඩසටහනේ දී ප්‍රදේශයේ ජනතාව දැනුවත් කිරීම, ඔවුන්ගේ සෞඛ්‍ය ගැටලු විමසා පිළියම් යෙදීම, ගෙයින් ගෙට ගොස් නිවාස පරිසරය සහ ගෙවතු පරීක්ෂා කර බැලීම, ඩෙංගු කීටයන් විනාශ කිරීම, ඩෙංගු බෝවන ස්ථාන සොයා බලා පිළියම් යෙදීම, හිතකර සෞඛ්‍ය පරිසරයක් ඇති කිරීමට කටයුතු යෙදීම වැනි පියවර රැසක් ක්‍රියාත්මක කළහ. එම නිලධාරින් කණ්ඩායම් වශයෙන් ගෙයින් ගෙට ගොස් එම කාර්යයන් සිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s1403281</link>
    <topic>‘හොංකොං සෙවන්ස්’ අද ඇරැඹේ</topic>
    <author>ෆවුස් මොහොමඩ් හොංකොං රාජ්‍යයේ සිට...</author>
    <content>ලෝක සත් සාමාජික රගර් පිටියේ තීරණාත්මක තරගාවලියක් වන හොංකොං සෙවන්ස් රගර් තරගාවලිය අද (28) හොංකොං හී දී ආරම්භ වේ. වසර 5කට පසුව හොංකොං සෙවන්ස් තරගාවලියට එක්වූ ශ්‍රී ලංකාව අද ‘ඒ’ කාණ්ඩයෙන් කෙන්යාව සමග තරග බිමට පිවිසෙයි. එම තරගය ශ්‍රී ලංකා වේලාවෙන් පස්වරු 5.00ට පැවැත්වේ.මූලික වටයේ දී ශ්‍රී ලංකාව ෆිජී දූපත් පිල හා වේල්සය සමගත් තරග වැදීමට නියමිතය. එම තරග හෙට (29) පස්වරුවේ පැවැත්වේ. ෆිජී දූපත් පිල සමග තරගය හෙට පෙරවරු 11.00ට ආරම්භ කෙරෙන අතර වේල්සය සමග තරගය හෙට පස්වරු 1.50ට ආරම්භ කෙරේ.මෙවර හොංකොං සෙවන්ස් තරගාවලිය රටවල් 28ක් සමග අදියර දෙකකින් පැවැත්වේ. ප්‍රධානතම තරගාවලියට රටවල් 16ක් ද, ලබන වසරේ හොංකොං සෙවන්ස් සුදුසුකම් ලැබීමේ තරගාවලියට රටවල් 12ක් ද තරග වැදීමට නියමිතය.හොංකොං සෙවන්ස් තරගාවලියට සහභාගි වන ශ්‍රී ලංකා කණ්ඩායමේ නායකත්වය ෆසීල් මරිජාට හිමිවී ඇති අතර පසුගිය ආසියානු සෙවන්ස් තරගමාලාවේ විශිෂ්ට දස්කම් දැක්වූ ක්‍රීඩකයන් රැසක් කණ්ඩායමට ඇතුළත්ය. ඒ අතර ශ්‍රීනාත් සූරියබණ්ඩාර, සාලිය කුමාර හා සඳුන් හේරත් කැපී පෙනේ.එහෙත් ආසියානු සෙවන්ස් තරගමාලාවේ කැපී පෙනෙන ක්‍රීඩකයන් බවට පත්වූ සජිත් සාරංග, චූල සුසන්ත හා ජේසන් දිසානායක ආබාධවලට ලක්ව සිටීම හේතුවෙන් මෙවර හොංකොං සෙවන්ස් තරගාවලිය අහිමිවීම කනගාටුදායක කරුණකි.ඔවුන්ගේ අඩුව පුරවාලීමට ජාතික සත් සාමාජික කණ්ඩායමේ හිටපු නායක යෝෂිත රාජපක්ෂ, ගයාන් වීරරත්න හා ශෙනාල් ඩයස් කණ්ඩායමට එක්වී සිටිති. වැඩිදුර අධ්‍යාපනය සඳහා කලක් විදෙස් ගතව සිටි ශෙනාල් පසුගිය ආසියානු සත් සාමාජික රගර් තරගමාලාවට ක්‍රීඩා කළේ නැත. හැව්ලොක්ස් ක්‍රීඩා සමාජයේ ධනුෂ්ක රංජන් පළමු වරට ජාතික රගර් පිල නියෝජනය කරමින් මේ තරගාවලියට සහභාගිවීම විශේෂත්වයකි.අන්තර්ජාතික සත්සාමාජික රගර් ශ්‍රේණිගත කිරීම්වල මේ වනවිට පෙරමුණේ පසුවන දකුණු අප්‍රිකාවත්, දෙවැනි ස්ථානයේ සිටින නවසීලන්තයත්, තුන්වැනි තැන රැඳී සිටින ෆිජී දූපත් කණ්ඩායමත් අතර මෙවර හොංකොං සෙවන්ස් තරගාවලියේ ශූරතාව දිනාගැනීමේ ආසන්නතම කණ්ඩායම් ලෙස විචාරකයන් හඳුන්වති.මේ වනවිට නිමාවට පත්වූ ලෝක ශූරතා තරගාවලි 6කින් ඉහත කී කණ්ඩායම් තුනම ශූරතා 2බැගින් දිනාගැනීමට සමත්ව සිටිති. කෙසේවූවත් පසුගිය වසර 2දීම හොංකොං සෙවන්ස් කිරුළ දිනාගනු ලැබුවේ ෆිජී දූපත් පිල විසිනි.ශ්‍රී ලංකා සත් සාමාජික රගර් කණ්ඩායම - ෆසීල් මරිජා (නායක- මහනුවර ක්‍රී.ස.), යෝෂිත රාජපක්ෂ, දිනූෂ චතුරංග (නාවික), ධනුෂ්ක රංජන්, සඳුන් හේරත්, ෂෙනාල් ඩයස්, මිතුන් හපුගොඩ, සුදර්ශන මුතුතන්ත්‍රී (හැව්ලොක්ස්), සාලිය කුමාර, ගයාන් වීරරත්න, (මහනුවර ක්‍රී.ස.), නයිජල් රත්වත්ත, ශ්‍රීනාත් සූරියබණ්ඩාර (අප්කන්ට්‍රි ලයන්ස්).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s14032810</link>
    <topic>ශ්‍රී ලංකාව අන්දමන්ද කරවමින් එංගලන්තය ජය ගනී</topic>
    <author/>
    <content>මහේල ජයවර්ධන හා තිලකරත්න ඩිල්ෂාන්ගේ ප්‍රහාරාත්මක පිතිහරඹය අභිබවා ඇලෙක්ස් හේල්ස් හා ඔයින් මෝගන්ගේ වේගවත් පිතිහරඹය ඉස්මතු වීම මත එංගලන්තය බංග්ලාදේශයේ චිතගොං නුවර සහුර් අහමඩ් චවුද්රි ක්‍රීඩාංගණයේදී ඊයේ පැවැති විස්සයි20 ලෝක කුසලාන තරගයේදී ශ්‍රී ලංකාවට එරෙහිව කඩුලු හයක ජයක් වාර්තා කළේය. මෙය ශ්‍රී ලංකා ක්‍රිකට් ලෝලීන් අන්දමන්ද කළ පරාජයක් විය. ලකුණු 190ක ජයග්‍රාහී ඉලක්කය හඹා යාමේදී එංගලන්තයේ මුල් කඩුලු දෙකක් මුළු ලකුණු බින්දුවේදී බිඳ වැටී තිබියදීත් හේල්ස් හා මෝගන් මුළු ලකුණු සංඛ්‍යාව 152 දක්වා ඉහළට ගෙන එමින් එංගලන්තය ජය මාවතට ගෙන ආහ. එංගලන්තය කඩුලු හතරක් පමණක් දැවී ඉලක්කය සපුරා ගත්තේ තරගයේ තවත් පන්දු හතරක්ද ඉතිරිව තිබියදීය.වේගවත් පිතිහරඹයක නිරත වූ හේල්ස් හතරේ පහර 11ක් හා හයේ පහර හයක් සමග පන්දු 64කින් නොදැවී ලකුණු 116ක් රැස් කිරීමට සමත් විය. මෝගන් ලකුණු 57ක් ලබා ගත්තේය.එංගලන්ත ඉනිමේ බිඳ වැටුනු කඩුලු හතරම ලබා ගත්තේ නුවන් කුලසේකරයි. ඒ, ලකුණු 32කටය. වැඩියෙන්ම ලකුණු ලබා දුන් පන්දු යවන්නා වූයේ අජන්ත මෙන්ඩිස් ය. ඔහු ලකුණු 52ක් ලබා දුන්නේය.ශ්‍රී ලංකා ඉනිමේදී මහේල හතරේ පහර 11ක් හා හයේ පහර 3ක් එල්ල කරමින් පන්දු 51කින් ලකුණු 89ක් රැස් කළ අතර කලකට පසුව නැවත වතාවක් ලකුණු අතරට පිවිසි තිලකරත්න ඩිල්ෂාන් හතරේ පහර 4ක් හා හයේ 2ක් සමග පන්දු 47කින් ලකුණු 55ක් වාර්තා කළේය. මේ පිතිකරු යුගළය ශ්‍රී ලංකා මුළු ලකුණු සංඛ්‍යාව 4 සිට 149 දක්වා ඉහළට ගෙන ඒමට සමත් වූහ.ශ්‍රී ලංකා ඉලක්කය හඹා ගිය එංගලන්ත ඉනිමේ පළමු ඕවරයේදීම ඔවුන්ගේ කඩුලු දෙකක් මුළු ලකුණු බින්දුවේදී බිඳ වැටිනි. මේ කඩුලු දෙක පිට පිට පන්දුවලින් ලබා ගත්තේ නුවන් කුලසේකරයි. ඔහුගේ පන්දුව කෙළින්ම මැද ඉන්නේ වැදීමෙන් මයිකල් ලම්බ් පළමුව දැවී ගිය අතර මොයීන් අලි, දෙවැනි ‘ස්ලිප්’ හි සචිත්‍ර සේනානායක අතට උඩ පන්දුවක් දෙමින් දෙවැනුව දැවී ගියේය. ඉන්පසුව කඩුල්ලේ එක්වූ ඇලෙක්ස් හේල්ස් හා ඔයින් මෝගන් ඉනිම ගොඩනගන්නට වූ අතර 10 වැනි ඕවරය අවසන් වන විට එංගලන්තය තරගයේ පෙරමුණට පිවිස සිටියේය. ඒ වන විට ඔවුන් කඩුලු 2කට ලකුණු 72ක් රැස්කර ගෙන සිටි අතර ශ්‍රී ලංකාව ඔවුන්ගේ පළමු ඕවර 10 අවසානයේ එක් කඩුල්ලක් දැවී ලකුණු 70ක් ලබා ගෙන සිටියේය.පහළොස් වැනි ඕවරයේදී ශ්‍රී ලංකාවට ලොකු පාඩුවක් සිදුවිණි. අජන්ත මෙන්ඩිස්ගේ එම ඕවරයෙන් තරගයේ වාසිය සම්පූර්ණයෙන් එංගලන්තය දෙසට පෙරැලිනි. එම ඕවරයේදී ඇලෙක්ස් හේල්ස්, මෙන්ඩිස්ට හොඳ හැටි බැට දෙමින් හයේ පහර 3ක් හා හතරේ පහරක් එල්ල කළේ ශ්‍රී ලංකා ක්‍රිකට් ලෝලීන්ගේ හදවත් කම්පා කරවමිණි. එංගලන්ත ලකුණු පුවරුවට එම ඕවරයේදී ලකුණු 25ක් එකතු විණි. 15 වැනි ඕවරය අවසන් වන විට එංගලන්ත මුළු ලකුණු ප්‍රමාණය කඩුලු 2 ට ලකුණු 142ක් විය. ශ්‍රී ලංකාව මේ අවස්ථාවේදී රැස්කර ගෙන සිටියේ එක් කඩුල්ලක් දැවී ලකුණු 130කි.17 වැනි ඕවරයේදී ශ්‍රී ලංකාවට මහත් අභියෝගයක්ව තිබුණු හේල්ස් – මෝගන් තෙවැනි කඩුලු සබඳතාව බිඳ වැටිනි. කුලසේකරගේ පන්දුවට ‘ලෝන්ග් ඕන්’ ස්ථානයට මෝගන් දුන් උඩ පන්දුව ඇන්ජලෝ මැතිව්ස් රැක ගැනීමත් සමග අනගි සබඳතාවක් නිමා විණි. හේල්ස් හා මෝගන් තෙවැනි කඩුල්ල වෙනුවෙන් ගොඩනැගූ ලකුණු 152ක (ඕවර 15.2) සබඳතාව ජාත්‍යන්තර විස්සයි20 ක්‍රිකට් තරග බිමේ නව වාර්තාවක් විය. 2007 වසරේ ඕක්ලන්ඩ්හිදී නවසිලන්තයේ මාටින් ගප්ටිල් හා කේන් විලියම්සන් සිම්බාබ්වේට එරෙහිව තෙවැනි කඩුල්ල වෙනුවෙන් රැස් කළ ලකුණු 137 මීට පෙර තිබූ වාර්තාව විය. එම ඕවරයේදීම තවත් කඩුල්ලක් බිඳ වැටෙමින් ජොස් බට්ලර් (2) ‘කවර්’ ස්ථානයේ දිනේෂ් චන්දිමාල් අතට උඩ පන්දුවක් දෙමින් මුළු ලකුණු 156දී දැවී ගියේය.අවසාන පන්දු හයෙන් ලකුණු හතක් එංගලන්තයට අවශ්‍යව තිබිණි. එම ඕවරය යැවූයේ මැතිව්ස්ය. පළමු පන්දුවට රවි බොපාරා එක් ලකුණක් ලබා ගත්තේය. දෙවැනි පන්දුවට හේල්ස් හයේ පහරක් එල්ල කළේය. එංගලන්තය තරගය ජය ගත්තේය.තරගයේ කාසියේ වාසිය හිමිකර ගත්තේ එංගලන්තයයි. ඔවුන් පළමුව පන්දු යැවීමට තීරණය කළහ.තරගයේ දෙවැනි ඕවරයේදී කුසල් ජනිත් පෙරේරා දැවී ගියේය. ඔහු මුහුණ දුන්නේ පන්දු හයකට පමණි. ලබා ගත්තේ ලකුණු 3ක් පමණි. මුළු ලකුණු 4 යි. ඉන්පසුව කඩුල්ලට පිවිසි මහේල ජයවර්ධන මුහුණ දුන් පළමු පන්දුව (ඩර්න්බැච්ගේ) ඔහුගේ පිත්තේ අගක වැදී ‘කවර්’ ස්ථානය දෙසට ගියේය. තමාට බොහෝ ඉදිරියෙන් පතිත වූ ඒ උඩ පන්දුව මයිකල් ලම්බ් ගුවනේ ඉදිරියට පනිමින් අල්ලා ගෙන තමා එම උඩ පන්දුව රැක ගත් බව අඟවා සිටියේය. එංගලන්ත ක්‍රීඩකයන්ද වහාම ලම්බ් වෙත දිව ගොස් ඔහු වටකරගෙන සුභ පැතූහ. සෑහෙන වේලාවක පරීක්ෂාවකින් පසුව තෙවැනි විනිසුරු එය දැවී යාමක් නොවන බව තීරණය කළේය.17 වැනි ඕවරයේදී ක්‍රිස් ජෝඩන්ගේ පන්දුව කෙළින්ම කඩුල්ලේ වැදීමෙන් මහේල දැවී යන විට මුළු ලකුණු සංඛ්‍යාව 149ක් විය. ඔහු සහ ඩිල්ෂාන් දෙවැනි කඩුල්ල වෙනුවෙන් ඕවර 15 යි පන්දු 2කදී ලකුණු 145ක අගනා සබඳතාවක් ගොඩනැගූහ.මහේලගේ දැවී යාමෙන් පසුව කඩුල්ලට පිවිසියේ තිසර පෙරේරා ය. ඊළඟ ඕවරයේදී ඩිල්ෂාන් දැවී ගියේය. ඩර්න්බැච්ගේ පන්දුවට ‘ඩීප් මිඩ් විකට්’ ස්ථානයේ පන්දු රකිමින් සිටි ජෝඩන් වෙත උඩ පන්දුවක් දෙමින් ඩිල්ෂාන් තෙවැනි කඩුල්ල ලෙසින් මුළු ලකුණු 156දී දැවී ගියේය. ඩිල්ෂාන්ගේ නික්ම යාමෙන් පසුව කුමාර් සංගක්කාර කඩුල්ලට පිවිසියේය.මහේල හා ඩිල්ෂාන්ගේ වේගවත් පිතිහරඹයේදී ඔවුන් කිහිප අවස්ථාවකම දැවී යාමෙන් බේරිණි. පස්වැනි ඕවරයේදී බ්‍රෙස්නන්ගේ පන්දුවට මහේල දුන් උඩ පන්දුව ‘මිඩ් ඕන්’ ස්ථානයේදී ඩර්න්බැච් අතහැරියේය. ඒ වන විට මහේල ලබා ගෙන සිටියේ ලකුණු 19ක් පමණි. අනතුරුව මහේල ලකුණු 80ක් රැස්කර ගෙන සිටියදී ඩර්න්බැච්ගේ පන්දුවට දුන් උඩ පන්දුව හතරේ සීමාව අසලදී බ්‍රෙස්නන්ගේ දෑතින් ගිලිහිණි. අට වැනි ඕවරයේ ඩිල්ෂාන් ලකුණු 21ක් ලබා ගෙන සිටියදී ස්ටුවර්ට් බ්‍රෝඩ්ගේ පන්දුවට එල්ල කළ පහරින් ඉහළ නැගි පන්දුව ‘ස්කුවෙයාර් ලෙග්’ හතරේ සීමාව අසලදී බ්‍රෙස්නන් අතහැරියේය.අවසාන ඕවරයේදී එංගලන්තය හතරවැනි උඩ පන්දුවත් අතහැරියේය. ඒ, තිසර පෙරේරාගේ පිත්තෙන් පැමිණි එකකි.කුමාර් සංගක්කාර ඊයේ ලකුණු ලබා ගත්තේ නැත. ඔහු පළමු පන්දුවටම (ක්‍රිස් ජෝඩන්ගේ) ‘වයිඩ් මිඩ් ඕන්’ හි ඇලෙක්ස් හේල්ස් වෙත උඩ පන්දුවක් දෙමින් මුළු ලකුණු 169දී දැවී ගියේය.තිසර පෙරේරා පන්දු 12කට මුහුණ දී හතරේ පහර 2ක් හා හයේ පහරක් එල්ල කර නොදැවී ලකුණු 23ක් ලබා ගත්තේය.ඇන්ජලෝ මැතිව්ස් (නොදැවී 11) බ්‍රෙස්නන් ට ‘ඩීප් මිඩ් විකට්’ ස්ථානයට ඉහළින් හයේ පහරක් එල්ල කරමින් ශ්‍රී ලංකා ඉනිම අවසන් කළේය. ශ්‍රී ලංකාව කඩුලු 4 යි. ලකුණු 189 යි.එංගලන්තය වෙනුවෙන් ඩර්න්බැච් හා ජෝඩන් කඩුලු 2 බැගින් ලබා ගත්හ.ශ්‍රී ලංකාව-189/4 (ඕවර 20) මහේල ජයවර්ධන 89, තිලකරත්න ඩිල්ෂාන් 55, තිසර පෙරේරා නොදැවී 23එංගලන්තය-190/4 (ඕවර 19.2) ඇලෙක්ස් හේල්ස් නොදැවී 116, ඔයින් මෝගන් 57 (නුවන් කුලසේකර 32/4).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s14032811</link>
    <topic>චෙන්නායි සුපර් කිංග්ස්ට රාජස්ථාන් රෝයල්ස්ට අයි.පී.එල් තහනම් ?</topic>
    <author/>
    <content>මේ වසරේ පැවැත්වීමට නියමිතය ඉන්දීය ප්‍රිමියර් ලීග් ක්‍රිකට් තරගාවලියේදී චෙන්නායි සුපර් කිංග්ස් හා ‍රාජස්ථාන් රෝයල්ස් යන කණ්ඩායම් සහභාගී කරගැනීමෙන් වළකින ලෙස ඉන්දීය ශ්‍රේෂ්ඨාධිකරණය එරට ක්‍රිකට් පාලක මණ්ඩලයට ඊයේ යෝජනා කළේය. පසුගිය වසරේ පැවැති අයි.පී.එල් තරගාවලියේදී මේ කණ්ඩායම් දෙකටම මුදලට තරග පාවාදීමේ චෝදනා එල්ලවී ඇති හෙයින් තරගාවලියේ විනිවිදභාවය ආරක්ෂා කරගැනීම සඳහා එසේ සිදුකරන ලෙස ශ්‍රේෂ්ඨාධිකරණය ප්‍රකාශ කර තිබේ.මේ සඳහා ප්‍රධාන හේතුවක් වී ඇත්තේ චෙන්නායි කණ්ඩායමේ කළමනාකාර අධ්‍යක්ෂවරයා ලෙස කටයුතු කළ ඉන්දීය ක්‍රිකට් පාලක මණ්ඩයේ සභාපති එන්.ශ්‍රීනිවාසන්ගේ බෑණාවන ගුරුනාත් මෙයියප්පන් තරග පාවාදීමේ සිද්ධියට වදරකරු වීමයි. මේ පරික්ෂණ වලට බාධාවන බැවින් එන්.ශ්‍රීනිවාසන් මහතාටද සිය තනතුරුවලින් ඉල්ලා අස්වන වන ලෙස ඉන්දීය ශ්‍රේෂ්ඨාධිකරණය විසින් පසුගියදා ඉල්ලා සිටි අතර ඊට ප්‍රතිචාර දක්වමින් ඔහු ඊයේ ක්‍රිකට් සභාපති තනතුරෙන් ඉල්ලා අස්වුනු බව ශ්‍රේෂ්ඨාධිකරණයට දැන්වීය.එරට ශ්‍රේෂ්ඨාධිකරණය වැඩි දුරටත් යෝජනා කරන්නේ ශ්‍රීනිවාසන් මහතාගේ ඉල්ලා අස්වීමෙන් පුරප්පාඩුවන ක්‍රිකට් සභාපති තනතුරට ඉන්දීය හිටපු ක්‍රිකට් සුපිරි ක්‍රිකට් ක්‍රීඩක සුනිල් ගවස්කාර් හෝ හිටපු ප්‍රවීණ ක්‍රිකට් ක්‍රීඩකයකු පත්කර ගන්නා ලෙසයි. ඉන්දීය ක්‍රිකට් පාලක මණ්ඩලය ඒ පිළිබඳ අවසන් තීරණය අද දිනයේ ගැනීමට නියමිත බව ක්‍රික්ඉන්ෆෝ වෙබ් අඩවිය සඳහන් කරයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s1403282</link>
    <topic>මහනුවර පාපන්දු අවසන් තරග 30දා</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර පාපන්දු ලීගය සංවිධාන කරන පාපන්දු තරගාවලියේ අවසන් මහා තරග මේ මස 30 වැනිදා ප.ව.1.30 සිට මහනුවර බෝගම්බර පිටියේදී පැවැත්වේ.තරගාවලියේ ප්‍රධාන ආරාධිතයා ලෙසින් ශ්‍රී ලංකා පාපන්දු සංගමයේ සභාපති රංජිත් රුද්‍රිගු මහතා සහභාගිවීමට නියමිතය. සියළු තරග මහනුවර පාපන්දු ලීගයේ සභාපති මහනුවර මහජන බැංකුවේ ජ්‍යෙෂ්ඨ කළමනාකාර කපිල දිසානායක මහතාගේ පූර්ණ අධීක්ෂණය යටතේ පැවැත්වේ. ඊ.ඩබ්ලිව්.බාලසූරිය සහ සමාගම තරගාවලියේ ප්‍රධාන අනුග්‍රහකයන් ලෙස කටයුතු කරයි.කණ්ඩායම් 26කගේ සහභාගිත්වයෙන් කාණ්ඩ තුනක් ය‍ටතේ ලීග් ක්‍රමයට පැවැති තරග අතුරින් අවසන් මහා තරගවලට සුදුසුකම් ලබාගැනීමට පහත කණ්ඩායම් සමත්විය.ඒ.කාණ්ඩය- ගෝල්ඩන් ස්ටාර්ස්-මහනුවර යෝර්කි, බී කාණ්ඩය- සන්ෂයින්-එවර්ග්‍රීන්, සී කාණ්ඩය- හන්තාන ක්‍රීඩා සමාජය-දිගන ක්‍රීඩා සමාජය.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s1403283</link>
    <topic>පොල්ගහවෙල අන්තර් සමාජ ක්‍රීඩා 30දා</topic>
    <author>පොල්ගහවෙල සමූහ</author>
    <content>පොල්ගහවෙල ප්‍රාදේශීය බල ප්‍රදේශයේ අන්තර් ක්‍රීඩා සමාජ මලල ක්‍රීඩා උළෙල මේ මස 30වැනිදා පොල්ගහවෙල මහජන ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s1403284</link>
    <topic>නෙදර්ලන්තය සටනක් දී දකුණු අප්‍රිකාවට පරදී</topic>
    <author>වර්නන් ගු ණසේකර බංග්ලාදේශයේ සිට</author>
    <content>දකුණු අප්‍රිකාවට එරෙහිව ඊයේ බංග්ලාදේශයේ චිතගොං නුවර පැවැති විස්සයි20 ලෝක කුසලාන ක්‍රිකට් තරගයේදී නෙදර්ලන්තයේ ආරම්භක පිතිකරු ස්ටෙෆාන් මයිබර්ග්  වේගවත් පිතිහරඹයක නියැලෙමින් ලබා ගත් අර්ධ ශතකය අපතේ යමින් ඔහුගේ කණ්ඩායම ලකුණු හයක පරාජයක් ලැබීය.ලකුණු 146ක ජයග්‍රාහී ඉලක්කයක් හඹා ගිය නෙදර්ලන්තය තරගයේ තවත් පන්දු අටක් ඉතිරිව තිබියදී ලකුණු 139කට දැවී ගියේය.නෙදර්ලන්ත පිළිතුරු ඉනිමේදී ඔවුන්ගේ පළමු කඩුල්ල ලබා ගැනීමට දැඩි වෙහෙසක් දැරීමට දකුණු අප්‍රිකාවට සිදුවිය. ඒ සඳහා ඔවුනට ඕවර පහයි පන්දු පහක්ම ගතවිය. මේ කාලය තුළ ස්ටෙෆාන් මයිබර්ග් හා මයිකල් ස්වෝට් ලකුණු 58ක් නෙදර්ලන්ත ඉනිමට එක් කළහ. මේ අගනා ආරම්භක කඩුලු සබඳතාව අවසානයේ බිඳ වැටුනේ නායක ෆැෆ් ඩු ප්ලේසි ‘මිඩ් ඕෆ්’ ස්ථානයේ සිට සෑහෙන දුරක් දිව එමින් දර්ශනීය අයුරින් උඩ පන්දුව අල්ලා ගැනීමෙනි. දැවී ගියේ ස්වෝට් ය. ඔහු ලබා ගත් ලකුණු ප්‍රමාණය 8කි.දඟ පන්දු යවන්නන්ගේ පැමිණීමත් සමග නෙදර්ලන්ත ඉනිමේ කඩුලු දෙකක් බිඳ වැටිණි. ආරම්භක කඩුලු සබඳතාවේ වැඩියෙන් ලකුණු ලබා ගනිමින් වේගවත් පිතිහරඹයක නියැළුනු මයිබර්ග් පළමුව දැවී ගියේය. ඔහු දැවී ගියේ පිට දඟ පන්දු යවන ජීන් පෝල් ඩුමිනිගේ පන්දුව කෙළින්ම කඩුල්ලේ වැදීමෙනි. අටවැනි ඕවරයේදී මයිබර්ග් දැවී යන විට මුළු ලකුණු සංඛ්‍යාව 80ක් විය. ඉතාමත් ආක්‍රමණශීලීව පිත්ත හැසිරවූ මයිබර්ග් හතරේ පහර 8ක් හා හයේ පහර 2ක් එල්ල කරමින් පන්දු 28කින් ලකුණු 51ක් ලබා ගත්තේය.ඊළඟ ඕවරයේදී පා දඟ පන්දු යවන ඉම්රාන් ටහිර් කඩුල්ලක් ලබා ගත්තේය. හතරේ හා හයේ පහරක් බැගින් එල්ල කර සිටි වෙස්ලි බැරසි කඩුල්ල මුවා කිරීමේ වරදට හසුව දැවී ගියේය. ඔහු පන්දු 9කින් ලකුණු 14ක් ලබා ගත්තේය.දහවැනි ඕවරය අවසන් වන විට නෙදර්ලන්ත කණ්ඩායම කඩුලු 3ක් දැවී ලකුණු 90ක් රැස්කර ගෙන සිටියේය. එතැන් පටන් තරගයේ අණසක පැතිරවීමට දකුණු අප්‍රිකානුවෝ සමත් වූහ. ඊළඟ ඕවර පහේදී නෙදර්ලන්ත කඩුලු 4ක් ලකුණු 30කට බිඳ වැටිනි. මින් කඩුලු තුනක්ම ලබා ගත්තේ ටහිර් ය.නායක පීටර් බොරන් ලකුණු 13කට දැවී ගිය අතර බෙන් හා ටොම් ඥාති සොහොයුරන් පිළිවෙලින් ලකුණු 5 හා 16කට දැවී ගියහ. පීටර් සීලාර් ලකුණු 2 යි. පහළොස් වැනි ඕවරය අවසන් වන විට නෙදර්ලන්තය කඩුලු 7කට ලකුණු 120ක් ලබා ගෙන සිටියේය.ඉන්පසුව තවත් ඕවර තුනයි පන්දු හතරක් ඇතුළත නෙදර්ලන්ත ඉතිරි කඩුලු 3 බිඳ වැටෙමින් ලකුණු 139කට ඔවුන්ගේ ඉනිම අවසන් විය. දකුණු අප්‍රිකාව වෙනුවෙන් ලකුණු 21කට කඩුලු 4ක් ලබා ගත් ඉම්රාන් ටහිර් තරගයේ වීරයා ලෙස නම් කෙරිණි.කාසියේ වාසිය දිනා ගත් නෙදර්ලන්තයේ කැඳවීම අනුව පළමුව පන්දුවට පහර දුන් දකුණු අප්‍රිකානු පිලේ පළමු කඩුල්ල පළමු ඕවරයේදීම බිඳ වැටිනි. කුයින්ටන් ඩි කොක් නැවත වතාවක් පිතිකරණයේ අසාර්ථක වෙමින් බින්දුවකට දැවී ගියේය. මුළු ලකුණු 3 යි.අනෙක් ආරම්භක පිතිකරු හෂිම් අම්ලාගෙන් ඊයේ දර්ශනීය පිතිහරඹයක් ප්‍රදර්ශනය විනි. මයිකල් ස්වෝට් යැවූ තරගයේ තෙවැනි ඕවරයේදී අම්ලා පිට පිට හතරේ පහර 4ක් හා හයේ පහරක් එල්ල කළේය. ‘වයිඩ්’ පන්දුවක්ද සමග එම ඕවරයේදී දකුණු අප්‍රිකානු ඉනිමට ලකුණු 23ක් එක්විණි. අම්ලා පන්දු 22කින් ලකුණු 43ක් රැස් කළේය. ඔහු සහ ෆැෆ් ඩු ප්ලේසි දෙවැනි කඩුල්ලට ඕවර 3.4කදී ලකුණු 42ක් එක් කළහ. නායක ප්ලේසි ලකුණු 24කට දැවී ගියේය. පන්දු 14ක ප්ලේසි ඉනිමට හතරේ පහර 3ක් හා හයේ පහරක් ඇතුළත්ව තිබිණි. ප්ලේසි හා ඒ.බී.ඩි විලියර්ස් තෙවැනි කඩුල්ල වෙනුවෙන් ඕවර 4.2ක් ඇතුළත ලකුණු 39ක සබඳතාවක් ගොඩනැගූහ. දකුණු අප්‍රිකානු ඉනිමේ පළමු ඕවර දහය නිමා වන විට ඔවුන් කඩුලු 3ක් අහිමි කරගෙන ලකුණු 92ක් ලබා ගෙන සිටියහ.එකොළොස් වැනි ඕවරයේ පළමු පන්දුවෙන් ඩි විලියර්ස් දැවී ගියේය. පන්දුවකට ලකුණක් බැගින් වන පරිදි ඔහු ලකුණු 21ක් රැස් කළේය. එක් හතරේ පහරක් ඒ ඉනිමේ සටහන්ව තිබිණි.අල්බි මොකල් ලකුණු 5කට දැවී ගිය අතර ආක්‍රමණශීලී පිතිකරු ජීන් පෝල් ඩුමිනිට ලබා ගත හැකිවූයේ ලකුණු 12ක් පමණි. ඔහු පන්දු 15කට මුහුණ දුන්නේය.ඕවර 15ක් අවසානයේ දකුණු අපි‍්‍රකාව කඩුලු 5ක් දැවී ලකුණු 114ක් රැස්කර ගෙන සිටියේය. 17 වැනි ඕවරයේ මුළු ලකුණු 127දී හත්වැනි කඩුල්ල බිඳ වැටෙමින් ඩේල් ස්ටෙයින් (5) දැවී ගියේය. අනතුරුව බෙවුරන් හෙන්ඩ්‍රිකස් (3) හා ඩේවිඩ් මිලර් (17) දහනව වැනි ඕවරයේදී දැවී ගිය අතර ඕවර 20 අවසන් වන විට දකුණු අප්‍රිකාව කඩුලු 9කට ලකුණු 145ක් රැස්කර ගෙන සිටියේය. ඔවූහු අවසන් ඕවර පහේදී ලකුණු 31ක් රැස්කර ගත්හ.නෙදර්ලන්ත කණ්ඩායමේ වඩාත්ම සාර්ථක පන්දු යවන්නා වෙමින් අශාන් මලික් ලකුණු 19කට කඩුලු 5ක් ලබා ගැනීමට සමත් විය. මේ දක්ෂතාවෙන් පසුව මලික් නෙදර්ලන්තයේ විස්සයි20 ක්‍රිකට් වැඩිම කඩුලුලාභියා බවට පත්විය.දකුණු අප්‍රිකාව-145/9 (ඕවර 20) හසීම් අම්ලා 43, ‍ෆ‍ෆ් ඩු ප්ලෙසිස් 24 (අශාන් මලික් 19/5)නෙදර්ලන්තය-139 (ඕවර 18.4) ස්ටීවන් බයිබර්ග් 51 (ඉම්රාන් තහීර් 21/4).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s1403285</link>
    <topic>ප්‍රතිවාදී කණ්ඩායම්වල කොඩි වැනීම බංග්ලාදේශ ක්‍රිකට් ලෝලීන්ට තහනම්</topic>
    <author>වර්නන් ගුණසේකර බංග්ලාදේශයේ චිතගොං නුවර සිට...</author>
    <content>විස්සයි20 ලෝක කුසලාන ක්‍රිකට් තරගාවලියේ ක්‍රීඩා කරන අනෙකුත් කණ්ඩායම්වල කොඩි වනන දේශීය ක්‍රීඩා ලෝලීන්ට තරග පැවැත්වෙන ක්‍රීඩාංගණවලට ඇතුල් වීම තහනම් කරන බවට තරගාවලියේ සත්කාරක රට වන බංග්ලාදේශය තර්ජනය කරයි.මේ තරගාවලියට පෙර බංග්ලාදේශයේ ම පැවැති ආසියානු කුසලාන ක්‍රිකට් තරගාවලියේදී දේශීය ක්‍රිකට් ලෝලීන් පාකිස්තාන කොඩි වනමින් සිටිනු දර්ශනය වීම මත හටගත් ජනරාවයෙන් පසුව බංග්ලාදේශ ක්‍රිකට් මණ්ඩලය මේ තීරණයට එළැඹ තිබේ. ඔවුන්ගේ මේ තීරණය ප්‍රකාශයට පත් කෙරුණේ පාකිස්තානයට එරෙහිව බංග්ලාදේශය යුද්ධයට අවතීර්ණ වූ දිනය සැමරීම සඳහා වන බංග්ලාදේශ 44 වැනි නිදහස් දිනයට පෙර දිනයේය. නිදහස් දිනය මාර්තු 26 වැනිදා සැමරිණි.බංග්ලාදේශය නිදහස ඉල්ලා 1971 වසරේ යුද වැදීමට පෙර එරට පාකිස්තානයේ කොටසක්ව තිබිණි. එම යුද්්ධයේදී මිලියන තුනක ජනතාවක් මරණයට පත්වූ බව බංග්ලාදේශය කියයි. මින් වැඩි දෙනා මියගොස් ඇත්තේ පාකිස්තාන යුද හමුදාව හා ඔවුන්ගේ සහායක හමුදාවන් අතින් බවද බංග්ලාදේශය කියයි.දේශීය ක්‍රීඩා ලෝලීන් පිරිසක් බංග්ලාදේශ ධජ නීතිය අවඥාවට ලක් කරමින් විදෙස් රටවල ධජ වනනු දැකීමෙන් පසුව මේ තීරණයට එළැඹි බව බංග්ලාදේශ ක්‍රිකට් මණ්ඩලය පවසයි.“මේ පිළිබඳව අපට උපදෙස් ලැබී තිබෙනවා. ඒ අනුව, ක්‍රීඩාංගණ ඇතුළට පිටරටවල කොඩි රැගෙන යාම හෝ ඒවා වැනීම බංග්ලාදේශ ක්‍රිකට් ලෝලීන් විසින් නොකරණ තැනට වගබලා ගන්නා ලෙසට ආරක්ෂක නිළධාරීන්ට හා ක්‍රීඩාංගණ මුරකරන්නන්ට අප නියෝග කර තිබෙනවා” යැයි බංග්ලාදේශ ක්‍රිකට් මණ්ඩලය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s1403286</link>
    <topic>රිච්මන්ඩ් විදුහලට ජය</topic>
    <author>ලංකින්ද නානායක්කාර ඉමදුව සමුහ</author>
    <content>ගාල්ල මහින්ද විද්‍යාලය හා රිච්මන්ඩ් විද්‍යාලය අතර පැවති වාර්ෂික එක්දින තරඟය ලකුණු 160 කින් ජය ගැනීමට රිචිමන්ඩ් විද්‍යලය සමත් විය. ගාල්ල ජාත්‍යන්තර ක්‍රිකට් ක්‍රීඩාංගණයේ දී පැවැති තරගයේ පළමුව පන්දුවට පහරදුන් රිච්මන්ඩ් පිල ලකුණු 291ක් රැස්කළ අතර මහින්ද විදුහල සියල්ලන් දැවී ලබාගත හැකිවුයේ ලකුණු 131ක් පමණිරිච්මන්ඩ් විද්‍යාලය-සියල්ලන් දැවී 291 (47.3) සිතාර ගිම්හාන 151, රවිදු හසරංග 47 (මලිත් මහේල 56/3, දුලාෂ් උදයංග 56/2, පසිදු ඩිල්ෂාන් 31/2)මහින්ද විද්‍යාලය-සියල්ලන් දැවී 131 (37.3) නිලංක ලක්සිරි 32 (සවීන් නානායක්කාර 36/3, භාණුක මදුරප්‍රිය 31/3, මලිදු මදුරංග 18/2).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s1403287</link>
    <topic>අඟුණකොළපෑලැස්ස යූත් ක්‍රීඩා අද</topic>
    <author>ඒ.ටී කහඳුගොඩවීරකැටිය සමූහ</author>
    <content>අඟුණකොළපෑලැස්ස ප්‍රාදේශීය ලේකම් කොට්ඨාසයේ ශ්‍රී ලංකා යූත් ප්‍රාදේශීය යෞවන ක්‍රීඩා උළෙල අද (28 ද) දවස පුරා ජඳුර විදුහල් ක්‍රීඩාංගණයේදී පැවැත්වේ. ජාතික තරුණ සේවා සභාවේ හම්බන්තොට දිස්ත්‍රික් සහකාර අධ්‍යක්ෂ සරත් කොඩිකාර මහතා ගේ මූලිකත්වයෙන් ක්‍රීඩා උළෙල සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s1403288</link>
    <topic>නිකවැරටිය කොට්ඨාස ශූරතාව මහසෙන් ජාතික පාසලට</topic>
    <author>කටුපොත විශේෂ</author>
    <content>නිකවැරටිය අධ්‍යාපන කොට්ඨාස අන්තර් පාසල් මලල ක්‍රීඩා තරගාවලියේ ශූරතාව දිනාගැනීමට මහසෙන් ජාතික පාසල් කණ්ඩායම සමත්විය.තරගාවලියේ අනුශූරතාව දිවුල්ලැගොඩ මහා විද්‍යායට හිමිවු අතර නිකවැරටිය ජයන්ති පාසල තෙවැනි ස්ථානයට පත්විය.තරගාවලියේ කණ්ඩායම් තරග ප්‍රතිඵල-එල්ලේ බාලක-1.තුඹුල්ල ම.වි, 2.නිකවැරටිය මහසෙන් ජා.පා, බාලිකා-1.නිකවැරටිය මහසෙන් ජා.පා, 2.නිරලියද්ද ක.වි.ක්‍රිකට් බාලක-1.නිකවැරටිය මහසෙන් ජා.පා, 2.නිකවැරටිය ජයන්ති පා, බාලිකා-1.නිකවැරටිය මහසෙන් ජා.පා, 2.කුඹුක්වැව ක.වි. වොලිබෝල් බාලක අවු.15න් පහළ බාලක-1.නිකවැරටිය මහසෙන් ජා.පා, 2.තුඹුල්ල ම.වි, බාලිකා-1.දණුඩුවාව ම.වි, 2.නිකවැරටිය මහසෙන් ජා.පා,17න් පහළ බාලක-1.නිකවැරටිය මහසෙන් ජා.පා, 2.නම්මුවාව මුස්ලිම් වි, බාලිකා-1.රන්දෙනිගම ම.වි, 2.වදුරැස්ස ක.වි,19න් පහළ බාලක-1.නිකවැරටිය මහසෙන් ජා.පා, 2.නම්මුවාව මුස්ලිම් වි, බාලිකා-1.දිවුල්ලැගොඩ ම.වි, 2.නිකවැරටිය මහසෙන් ජා.පා.නෙට්බෝල් අවු.15න් පහළ-1.දිවුල්ලැගොඩ ම.වි, 2.නිකවැරටිය මහසෙන් ජා.පා, 17න් පහළ-1.දිවුල්ලැගොඩ ම.වි, 2.වදුරැස්ස ක.වි, 19න් පහළ-1.දිවුල්ලැගොඩ ම.වවි. 2.නිකවැරටිය ජයන්ති ම.වි.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=s1403289</link>
    <topic>‘ඌව සාම සටන’ ක්‍රිකට් තරගාවලිය අද</topic>
    <author>ප්‍රසන්න බණ්ඩාරඌව පළාත් සමූහ</author>
    <content>බදුල්ල ජාතික පාසල සහ සරස්වතී ජාතික පාසල් අතර හයවැනි වරට පැවැත්වෙන ‘ඌව සාම සටන’ ක්‍රිකට් තරගාවලිය අද (28) සහ හෙට (29) දෙදින බදුල්ල ක්‍රිකට් ක්‍රීඩාංගණයේදී පැවැත්වේ. තරගාවලියට සමගාමීව හතරවැනි වරට පැවැත්වෙන එක්දින ක්‍රිකට් තරගය 31 වැනිදා එම ක්‍රීඩාංගණයේදීම පැවැත්වේ. බදුල්ල ජාතික පාසල් පිල සරණ වීරසිංහ විසින් මෙහෙයවන අතර සරස්වතී ජාතික පාසල් කණ්ඩායමේ නායකයා ලෙස එම්.එන්.මාජික් අහමඩ් කටයුතු කරයි.  .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=f1403281</link>
    <topic>ඡන්ද මගඩිවලට දැන් ඉඩක් නෑ</topic>
    <author>සාකච්ඡා කළේ</author>
    <content>අෙප් රටේ ඡන්දය පාවිච්චි කිරීමේ කා‍රණයේ දී විශාල අතීතයක් තිබෙනවා. අප රටට මූලිකව සර්ව ජන ඡන්ද බලය ලැබුණේ 1931 වර්ෂයේ දී යි. එතැන් සිට අප රටක් විදිහට දිගටම ඡන්දය පාවිච්චි කළා. මුලින් ම එක් එක් වර්ණයේ පෙට්ටියට ඡන්දය දැමීමෙන් තමයි ඡන්ද දායකයා තම කැමැත්ත පළ කළේ.ඉන්පසුව ඡන්ද පත්‍රිකා අනුව තම තමන්ගේ කැමැත්ත පාවිච්චි කිරීමට අවස්ථාව ලැබුණා. එදා සිට ම මෙරට ඡන්ද දායකයාට ඡන්දය පාවිච්චි කිරීම පිළිබඳව විශාල අත්දැකීමක් තිබුණා. ඔවුන් තුළ දීර්ඝ කාලීනව ප්‍රජාතන්ත්‍රවාදය පිළිබඳ විශාල විශ්වාසයක් තිබුණා. අද වුණත් ඒ විශ්වාසය ඡන්දදායකයාගෙන් ඉවත් වෙලා නැහැ.ඒ නිසා ඡන්දය පාවිච්චි කිරීම පිළිබඳවත් ඡන්දයේ වැදගත්කම පිළිබඳවත් අපේ මේ ඡන්ද දායකයාට විශාල අවබෝධයක් තිබෙනවා. ඒ නිසා අද ඡන්ද දායකයාට ඡන්දයේ වටිනාකම ගැන අමුතුවෙන් පහදාදීමට දෙයක් ඇතැයි මා සිතන්නේ නැහැ.ඒ විදිහේ අදහසක් තිබෙන්නට පුළුවන්. ඒත් මැතිවරණය පිළිබඳව උනන්දුව මැතිවරණයෙන් මැතිවරණයට වෙනස් වෙන්න පුළුවන්. මහ මැතිවරණයක දී, ජනාධිපතිවරණයක දී තිබෙන ඡන්දදායක උනන්දුව එක් ආකාරයක්.පළාත් මැතිවරණයක දී තිබෙන උනන්දුව තවත් ආකාරයක්. ඒ නිසා ජනතා උනන්දුව පිළිබඳව එක් එක් මැතිවරණයට සාපේක්ෂව බැලිය යුතුයි. ඇත්තෙන් ම මැතිවරණය ගැන උනන්දුවක් නැතැයි කිසිවකු කියනවා නම් ඒ තක්සේරුව වැරැදියි.ඡන්ද දුෂණ අක්‍රමිකතා සිදුවීමට පුංචි ඉඩක් හරි තිබෙනවා නම් ඒ සිදුරත් වසා දැමීමට අප කටයුතු කර තිබෙනවා. අද දූෂණයක් අක්‍රමිකතාවක් සිදුවීමට කිසිදු ඉඩක් නැහැ. මේ වනවිට ඡන්දය පාවිච්චි කිරීමට පිළිගත් හැඳුනුම්පතක් ඉදිරිපත් කිරීම අනිවාර්ය දෙයක්.මේ තත්ත්වය තුළ මැතිවරණ දිනයේ දී ‍හෝ ආශ්‍රිතව දූෂණ අක්‍රමිකතා සිදුවීමට ඉඩක් නැහැ. එවැනි තත්ත්වයක් ඇති නොවීමට සියලු ක්‍රියාමාර්ග මැතිවරණ කොමසාරිස් කාර්යාලය මඟින් අරගෙන තිබෙනවා.මගේ අරමුණ වෙලා තිබෙන්නේ, අපේ දෙපාර්තමේන්තුවේ අරමුණ වෙලා තිබෙන්නේ අතිශය සාධාරණ මැතිවරණයක් පැවැත්වීමයි.ජාතික හැඳුනුම්පත, විදේශ ගමන් බලපත්‍රය, රියැදුරු බලපත්‍රය, විශ්‍රාමික හැඳුනුම්පත, වැඩිහිටි හැඳුනුම්පත, පූජ්‍ය පූජක ලියාපදිංචි හැඳුනුම්පත භාවිතා කර ඡන්දය පාවිච්චි කිරීමට පුළුවන්. මේ ගැන අවධානය යොමු කිරීම තමයි ඡන්ද දායකයා මූලිකව සලකා බැලිය යුත්තේ. එමඟින් ඡන්ද දායකයාට සිදුවන අපහසුතා මඟහැරීම මෙන්ම නිදහස් සාධාරණ මැතිවරණයකට අවශ්‍ය පසුබිම සකස් කිරීමට පුළුවන්කම ලැබෙනවා.ජාතික හැඳුනුම්පතක් වුණත් එහි අකුරු ඇපැහැදිලි නම් ‍බොඳවෙලා ගිහින්නම් ඒ හැඳුනුම්පත පෙන්වා ඡන්ද දායකයාට ඡන්දය පාවිච්චි කිරීමට බැහැ. ආයතනයක් හෝ සමාගමක් මඟින් නිකුත් කර ඇති හැඳුනුම්පතකින් ඡන්දය පාවිච්චි කරන්න බැහැ.මේ විදිහේ හැඳුනුම්පත්වලට ඡන්ද පොළේ දී වලංගුභාවයක් ලැබෙන්නේ නැහැ. ඒ වගේම ජාතික හැඳුනුම්පතක් නිකුත් කිරීමට පෙර ලබා දෙන කුවිතාන්සිය පෙන්නලා ඡන්දය පාවිච්චි කරන්නත් බැහැ.ඔව්. මැතිවරණය නිරීක්ෂණය කිරීම සඳහා කණ්ඩායම් හයකට අවස්ථාව ලබාදී තිබෙනවා. ඒ අතර පැෆරල් හා කැෆේ සංවිධාන ඇතුළු සංවිධාන නිරීක්ෂණ කටයුතුවලට සහභාගි වෙනවා. මැතිවරණයේ තත්ත්වය පිළිබඳව නිරීක්ෂණය කිරීමට ඔවුන්ට අවශ්‍ය පහසුකම් ලබාදී තිබෙනවා.මත්පැන් මත්ද්‍රව්‍ය නිසා අධාරකරුවන්ගේ චර්යාවන්, ක්‍රිය­ාකාරීත්වය විකෘති වෙන්න පුළුවන්. ඒ නිසා අපේක්ෂකයන් ප්‍රතිපත්තිමය තීරණයනට ආ යුතුයි. තමන්ගේ ඡන්ද ව්‍යාපාරවලට මත්පැන්, මත්ද්‍රව්‍ය එක් නොකරගන්න. එවිට සාමකාමී මැතිවරණ ව්‍යාපාරයක් ඇතිකර ගැනීමට හැකියාව ලැබෙනවා.වැඩිහිටි අයට, රෝගී තත්ත්වයේ සිටින අයට, ගැබිනි මාතාවන්ට අත දරුවන් සමඟ පැමිණෙන මවුවරුන්ට පුළුවන් නිලධාරින් දැනුවත් කර පෝළිමෙන් පිට ගිහින් ඡන්දය පාවිච්චි කිරීමේ අවස්ථාව උදාකර ගැනීමට.අර්ථකථන ලබාදීම එක් එක් අය එක් විදිහට ලබා දෙන්න පුළුවන්. ඒත් මේ මැතිවරණ ක්‍රියාවලිය තුළ කිසිදු අයුතු ක්‍රියාවකට ඉඩක් ලැබෙන්නේ නැහැ. එවැනි වැරැදි ඇතිවීමට කිසිදු ඉඩක් ලබා ඇත්තේ නැහැ. ඒ නිසා වැරැදි අර්ථකථන ලබාදීමට පෙර අවධානය යොමු කළ යුතුයි.ඇත්තෙන් ම මේ දේවල් වැළැක්වීමට අප කටයුතු කළා. එවැනි කටයුතු සිදුකළ අය හා වාහන පිළිබඳව අවධානය යොමුකර අවශ්‍ය පියවර ගෙන තිබෙනවා.මේ පිළිබඳව දේශපාලන පක්ෂ රැසකින් හොඳ ප්‍රතිචාර ලැබී තිබෙනවා. දැනටමත් ප්‍රධාන පක්ෂ ‍අප වෙත වත්කම් බැරකම් ප්‍රකාශ ලබාදී තිබෙනවා. ඒ ගැන වැඩිපුර ප්‍රකාශ ඉදිරි කාලයේ දී සිදුකරනවා.අපි දැනටමත් මේ ගැන අවධානය යොමු කර තිබෙනවා. අද ලෝකයේ බොහෝ රටවලත් අසල්වැසි ඉන්දියාවෙත් ක්‍රියාත්මක වෙන්නේ ඉලෙක්ට්‍රොනික ඡන්ද ක්‍රමය. මගේ ධුර කාලය තුළ මේ කාර්ය ඉෂ්ට කිරීම තමයි අරමුණ වෙලා තිබෙන්නේ.අප දැනටමත් මැතිවරණය සඳහා අවශ්‍ය කරන සියලු විධිවිධාන සලසා අවසානයි. අ‍පගේ බලාපොරොත්තුව වෙලා තිබෙන්නේ ඉතාමත් සාමකාමී හා සාධාරණ මැතිවරණයක් පැවැත්වීමයි. අපගේ එම කාර්යයට දේශපාලන පක්ෂවල, අපේක්ෂකයන්ගේ, ආධාරකරුවන්ගේ වගේම ඡන්ද දායකයන්ගේ සහයෝගයත් බලාපොරොත්තු වෙනවා.තැපැල් ඡන්ද ගණනය කිරීම ප.ව. 4.15 ට පමණ ආරම්භ කිරීමට නියමිතව තිබෙනවා. මුල්ම තැපැල් ඡන්ද ප්‍රතිඵලය රාත්‍රී 9.00 ත් 10.00 ත් අතර නිකුත් කිරීමට නියමිතයි. ආසන මට්ටමින් ප්‍රතිඵල නිකුත් කිරීම මධ්‍යම රාත්‍රිය එළඹෙද්දි ආරම්භ කිරීමට පුළුවන්කමක් ඇතැයි අප විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=f1403282</link>
    <topic>සිංහල, දෙමළ, ඉංග්‍රීසි භාෂා තුනෙන්ම ගැසට් නිවේදනයක් පළවී වසර 200යි</topic>
    <author>නන්දික බැද්දේගම</author>
    <content>ශ්‍රී ලංකාවේ ප්‍රථම වරට සිංහලෙන් මුද්‍රණය කරන ලද පොතක් ප්‍රකාශයට පත්වන්නේ 1737 වසරේ දීය. මෙය ලන්දේසි පාලන සමයේ ජේකොබ් ක්‍රිස්ටීන් පිලාත් ආණ්ඩුකාරයා යටතේ ලන්දේසි තුවක්කු ගබඩාවේ බාසුන්නැහේ වූ ගාබ්රියල් ස්කාඩ් විසින් සිංහල අකුරු පිත්තල තහඩුවේ කපාගෙන මුද්‍රණය කළ සිංහල යාච්ඤා පොතයි. මේ මුද්‍රණ යන්ත්‍රාලය ගාල්ලේ පිහිටුවා තිබුණි.1796 මුහුදුබඩ ප්‍රදේශ ලන්දේසීන්ගෙන් ඉංග්‍රීසි අත්පත් කරගැනීමත් සමඟ මේ මුද්‍රණ යන්ත්‍රාලයත් ඉංග්‍රීසීන් අතට පත්විය. ලන්දේසි ගාබ්රියල් ස්කාඩ් ඒ වන විට සිංහල පන්සල් අකුරු මුද්‍රණයට කපා තිබූ අතර එම මුද්‍රණ අකුරු ද ඉංග්‍රීසීන් අතට පත් විය.එම ලන්දේසීන්ගේ මුද්‍රණ යන්ත්‍රාලය යොදාගෙන ඉංග්‍රීසීන් 1802 දී ඉංග්‍රීසීන්ගේ නිල ප්‍රකාශය වූ ගැසට් පත්‍රය ප්‍රකාශයට පත් කර ඇත.ඉංග්‍රීසි භාෂාවෙන් ප්‍රකාශයට පත් වූ මුල්ම ගැසට් පත්‍රය 1802 මාර්තු 15 නිකුත් වී ඇත. මෙය සම්පූර්ණයෙන්ම ඉංග්‍රීසි භාෂාවෙන් මුද්‍රණය වූ පිටු 2 කින් යුතු නිවේදනවලින් සමන්විත පත්‍රයකි. ශ්‍රී ලංකාව සම්පූර්ණයෙන්ම ඉංග්‍රීසින්ට යටත් වීමට පෙර නිකුත් වු ගැසට් පත්‍රයකි.1815ශ්‍රී ලංකාව ඉංග්‍රීසින්ට යටත්වීමෙන් පසු ඇති වූ කැරළි අවස්ථාවල ඇතැම් සිංහල ප්‍රධානින් ද්‍රේහින්ලෙස ගැසට් නිවේදනද නිකුත් කර ඇත.ගැසට් යනු රජයේ නිල ප්‍රකාශනයක් මගින් කෙරෙන නිවේදනය යන්නයි. ගැසට් පත්‍රයක් මුද්‍රණය කර බෙදාහරිනු ලබන්නේ රජයේ මුද්‍රණ යන්ත්‍රාලය මගිනි. දැනට මේ ගැසට් පත්‍රය අප දිනමිණ පුවත්පත සමඟින් ද රට වටා බෙදා හරී.ආරම්භයේ පිටු දෙකකට පමණක් සීමා වූ ගැසට් පත්‍රය දැන් කොටස් හයකින් සමන්විත වෙයි. රජයේ ආඥාවන්, නියෝගයන්, නියමයන්, ක්‍රියාත්මක වන්නේ රජයේ ගැසට් පත්‍රයේ ප්‍රසිද්ධ කළහොත් පමණි. විධායකයත්, ව්‍යවස්ථාදායකය හා අධිකරණයත් රටක පැවැත්මට හේතු භූත වන ප්‍රධාන මුල් තුන ය.ජනාධිපතිවරයාගේ පටන් සාමාන්‍ය පුරවැසියා දක්වා සියල්ලන්ටත් රට පුරා හැම ක්ෂේත්‍රයකටම හා හැම ස්ථානයකටමත් බලපාන කරුණු කාරණා පිළිබඳ රාජ්‍ය නිල ප්‍රකාශය ගැසට් පත්‍රය වන අතර එය රාජ්‍ය මුද්‍රාවක් බඳු ය.මුද්‍රිත හා විද්‍යුත් මාධ්‍යවලින් දිනපතාම විවිධ කරුණු කාරණා හෙළිදරව් කෙරෙන නමුත් අදාළ තොරතුරුවල රාජ්‍ය නිල ප්‍රකාශය වන්නේ ගැසට් පත්‍රයයි.සියවස් පහකට පමණ පෙර වැනිසියේ පළකළ පුවත්පත්වල මිල, ඒ අවදියේ සංසරණය වූ වටිනාකමින් අඩුම කාසිය වූ ගැෂෙටාවක් වූ බැවින් ඒ පත්‍රය හැඳින්වූයේ ගැෂෙට් යන නමිනි.ඉංග්‍රීසීන් ලංකාවේ මුහුදුබඩ ප්‍රදේශ අල්ලා ගැනීමෙන් පසු ඔවුන් 1802 මාර්තු 15 දින නිකුත් කළ ඔවුන්ගේ නිල ප්‍රකාශය වන Ceylon Goverment Gagetta ලංකා ආණ්ඩුවේ ගැසට් පත්‍රය නමින් හඳුන්වන්නට පටන් ගන්නා ලදී. මෙය මුලින්ම ප්‍රකාශයට පත්වූයේ ඉංග්‍රීසි භාෂාවෙන් වුවත් එහි දෙමළ භාෂාවෙන් ප්‍රථමවරට 1805 අගෝස්තු 14 දින නිවේදනයක් ඇතුළත් කළේය.1802 මාර්තු 15 දින නිකුත් කරන ලද ගැසට් පත්‍රයේ ප්‍රකාශකයා වී ඇත්තේ ප්‍රාන්ස්ඩ් බෲයින් නැමැත්තෙකි.සිංහල භාෂාවෙන් මුල්වරට නිවේදනයක් ඇතුළත් කරන්නේ 1814 ජනවාරි 12 වන දින මුතුකිමිදීමේ දැන්වීමක් පළකරමිනි. මේ දැන්වීම සිංහල, දෙමළ, ඉංග්‍රීසි භාෂා තුනෙන්ම එදින පළකර තිබේ.භාෂා තුනෙන්ම පළවූ ‍ප්‍රථම ගැසට් නිවේදනය මෙලෙස කොළඹ ජාතික ලේඛනාගාරයේ ඇති ගැසට් පත්‍ර පරීක්ෂා කිරීමේදී හෙළිවිය. මේ ගැසට් පත්‍රය නිකුත් වී 2014 වසරට වසර 200 කි. මෙහි ඇති සිංහල අකුරු එකල පන්සල්වල තිබූ සිංහල අකුරුය. 1737 ලන්දේසීන් මුද්‍රණය කළ යාච්ඥා පොතේ අකුරුවලට සමානතාවක් දක්වයි.මුල්ම යුගයේ ගැසට් පත්‍රවල එකල රටේ ප්‍රවෘත්ති ද ඇතුළත් වී ඇත. එහෙයින් ශ්‍රී ලංකාවේ මුල්ම ප්‍රවෘත්ති පත්‍රය ගැසට් පත්‍රය ලෙස සමහරු හඳුන්වනු ලබයි.සොල්බරි ව්‍යවස්ථාව යටතේ 1948 පෙබරවාරි 04 දින ශ්‍රී ලංකාව‍ට නිදහස ලැබුණ ද එය නාමමාත්‍රික නිදහසක් වූ බැවින් ගැසට් නම ද ඒ අයුරින් පැවතුණි. 1972 මැයි 22 දී ශ්‍රී ලංකාව ප්‍රජාතාන්ත්‍රික සමාජවාදී ජනරජය බවට පත්විය.සිරිමා බණ්ඩාරනායක මැතිනියගේ සමඟි පෙරමු‍ණු රජය ගෙනා ජනරජ ව්‍යවස්ථාවත් සමඟ “ශ්‍රී ලංකා ප්‍රජාතාන්ත්‍රික සමාජවාදී ජනරජයේ ගැසට් පත්‍රය” වශයෙන් හඳුන්වනු ලැබීය.මෙයට වසර 182 කට පෙර 1832 ජනවාරි 07 දින ශ්‍රී ලංකාවේ ප්‍රථම පුවත්පත වූ ද කළම්බු ජර්නල් පුවත්පත ආරම්භ විය. එහි ප්‍රථම ‍කතුවරයා ආණ්ඩුවේ සිවිල් සේවකයකු වූ ජොර්ලී නම් සිවිල් සේවකයෙකි. මෙම ඉංග්‍රීසි පුවත්පත වසරක කලක් පවත්වාගෙන ගොස් තිබේ.වර්ෂ 1832 සිට සිංහල සඟරා පළවූවද (මාසික තෑග්ග 1832, ලංකා නිධානය 1839, ශාස්ත්‍ර නිධානය 1846, ශාස්ත්‍රාලංකාරය 1853, යතලබ 1854) පළමුවරට සිංහල පුවත්පතක් පළවූයේ 1860 ජූනි මාසයේ දී ගාල්ලේ ලංකෝපකාර මුද්‍රණා‍ල‍ෙයනි. එහි ආරම්භ කර්තෘ විලියම් පෙරේරා රණසිංහ මහතාගේ සංස්කරණයෙන් “ලංකාලෝකය” නම් පත්‍රයයි.එකල ක්‍රිස්තියානි සඟරා මගින් බෞද්ධ ධර්මයට පටහැනිව ලියන ලද කරුණුවලට පිළිතුරු දීම සඳහා බුලත්ගම ධම්මාලංකාර හිමියන්ගේ ප්‍රධානත්වයෙන් මේ පත්‍රය පළවී ඇත.දෙසතියකට වරක් පළවූ මේ සඟරාව වසරකට පසු නැවතී ඇත. ලංකාලෝකය ප්‍රථම පුවත්පත වශයෙන් පිළිගැනුණ ද එය පුවත්පතක් ලෙස එකල ලියාපදිංචි වී නොමැත.බුලත්ගම ධම්මාලංකාර හිමියන් ගම්පළින් ගාල්ලට වැඩම කළ හිමිනමකි. ගාල්ලේ බෞද්ධ අධ්‍යාපනය හැදෑරූ ඒ භික්ෂූන් වහන්සේ වැඩිදුර ධර්ම අධ්‍යාපනයට තායිලන්තයට වැඩම කළ හිමිනමක් ලෙස සඳහන් වේ.තායිලන්ත රජු සමඟ සමීප සම්බන්ධයක් පැවැත්වූ ඒ හිමියන් මුද්‍රණ යන්ත්‍රය මිලදී ගැනීමට තායිලන්ත රජතුමාගෙන් කුරාම් දහසක අරමුදලක් එනම් පවුම් 212 සිලිම් 10 ක මුදලක් ලබාගැනීමට සමත් වී ඇත. එම මුද්‍රණ යන්ත්‍රය 1801 දී එංගලන්තයේ කාස්ලන් සමාගම විසින් නිපදවා ඇති යන්ත්‍රයකි.මෙය ලංකොපාකාර යන්ත්‍රාලය වශයෙන් හඳුන්වන ලදී. මේ යන්ත්‍රය මිලදී ගැනීමට සියම් රජු‍ට අමතරව ගාල්ලේ බෞද්ධයන් පිරිසක් ද දායක විය. එංගලන්තයේ නිපදවා බුරුමට රටටගෙන ගොස් පසුවමේ රටට ආනයනය කර ඇති බව පැවසේ. මේ යන්ත්‍රය මඟින් බෞද්ධ පොත් 40000 ක් පමණ ගාල්ලේ දී මුද්‍රණය කර ඇත.1860වසරක් පමණ ප්‍රකාශයට පත්කිරීමෙන් පසු ලංකාලෝකය පුවත්පත නැවතී ඇත. නැවතත් එය වසර 26කට පසු 1886 අගෝස්තු 4 වන දින ගාල්ලේ දී නැවත ආරම්භ වීය. මුල්ම ලංකාලෝකය පුවත්පතේ 1860 දී ප්‍රකාශක ඒ. ඩබ්ලිව්. කේ. ජයවර්ධන මහතායි.ප්‍රථම කර්තෘ නීතිඥ විලියම් පෙරේරා රණසිංහ මහතායි. එහි මිල පැන්ස හයකි. මේ ලංකාලෝකය මුද්‍රණ කළ යන්ත්‍රය අහංගම කතළුව රන්වැල්ල විහාරස්ථානයේ තිබී ගින්නකට හසුවී දැනට හානියට පත්ව ඇත.ද කොලම්බු ජර්නල් පුවත්පත 1833 දෙසැම්බර් 31 වසරක්ව පිරෙන විට නවතා දැමු බව ද පැවසේ. 1834 පෙබරවාරි 4 සිලොන් ඔබ්සවර් පුවත්පත ආරම්භ වූ අතර 1923 දී එම පුවත්පත ඩී. ආර්. විජේවර්ධන මහතා විසින් මිල දී ගන්නා ලදී.මේය2002වසර වනතුරු ලේක්හවුස් ආයතනය විසින් මුද්‍රණය කරණ ලදී.ශ්‍රී ලංකාවේ දීර්ඝ කාලයක් පළවු එකම පුවත්පත මෙයයි.ශ්‍රී ලංකාවේ ප්‍රථම දෙමළ පුවත්පත උදය තාරකා 1841 යාපනයශ්‍රී ලංකාවේ ප්‍රථම දෙමළ පුවත්පත උදය තාරකා පුවත්පත 1841 යාපනයේදී මුද්‍රණයකොට එළිදක්වා ඇත.ආශ්‍රීත ග්‍රන්ථඅන්තර්ජාලයේ විකිපීඩයා නිදහස් විශ්වකෝෂය කළු කොඳයාවේ ප්‍රඥාශෙඛර හිමිගේ සිංහල පුවත්පත් සඟරා ඉතිහාසය෴ ආචාර්ය සඳගෝමි කෝපරහේවාගේ සිංහල පුවත්පත් කලාවේ පුරෝගාමියෝ 2012 ෴,.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=f1403283</link>
    <topic>දිය මතුපිට රඟ දෙන්නා දිය ය‍‍ට වේ න‍‍ටවන්නා</topic>
    <author>සටහන සහ ඡායාරූප</author>
    <content>ලෝකයේ සහල් නිෂ්පාදනයෙන් පහෙන් තුනක් පමණ නිපදවෙන්නේ වියට්නාමයේ මීකොං ගඟ ආශ්‍රිත ඩෙල්ටා ප්‍රදේශ රතු ගඟ ආශ්‍රිත සශ්‍රික ප්‍රදේශවලය. මෙම පළාත් ලෝකයේ සහල් නිෂ්පාදනයට ලොව සාරවත්ම ප්‍රදේශ වේ.ඈත අතීතයේ සිටම වී ගොවිතැනෙහි නියැළුණු වියට්නාම් ජාතිකයෝ අස්වැන්න නෙළාගත් පසු සති කීපයක්ම විවේකයෙන් ගතකරති. මේ කාලයේදී සංස්කෘතික උත්සව පවත්වති. මේවාට ජන ගායනා, නාට්‍ය, ක්‍රීඩා, නැටුම් ආදිය ඇතුළත් වේ. මේ අතර එක් විශේෂිත අංගයක් අද වියට්නාමයේ ආදායම සරුකරන්නක් බවට පත්වී ඇත. එය හඳුන්වන්නේ ජල රූකඩ (Water Puppet) යන නමිනි.අස්වැන්න නෙළාගත් පසු කුඹූරේ එක් ලියැද්දකට ජලය පුරවා එකල මේ රූකඩ රඟ දක්වන ලදී. පුරවන ලද ජලය තුළට බැසගන්නා කලා ශිල්පියා දිගු උණ ලීයක ආධාරයෙන් මේ රූකඩ රඟදැක්වීම කරන අතර රූකඩය නටවන ශිල්පියා එහිදී බට පැලැල්ලකට මුවාවී මේ ක්‍රියාවේ නියැළේ.මෙම ‘ජල රූකඩ’ කලාව ප්‍රථ‍මයෙන්ම බිහිවූයේ උතුරු වියට්නාමයේ රතු ගඟ ඩෙල්ටා (Red River Delta) ප්‍රදේශයේ පිහිටි ‘තයි බින්හ’ පළාතෙනි. එය ක්‍රි. ව. 11 වැනි සියවස දක්වාම දිවයන පැරැණි කලාවක් විය. මෙම සියවසේ සිටි ‘ලූ නහන් තොං’ (Ly Nhan Tong) රජු මෙම කලාව දියුණු කිරීමට උත්සාහ ගෙන ඇත.රජ මාලිගාවේ රජුන්, බිසවුන්, කුමර කුමරියන් පිනවීම සඳහාත් ගම්වල පැවැති අස්වනු උත්සවවලදීත් ගමේ වෙනත් සැණකෙළිවලදීත් මේවා පවත්වනු ලැබීය. කුඹුරු අස්වද්දා තිබෙන විටදී මේ රූකඩ සංදර්ශන පැවැත්වීමට ඔවුහු වෙන ස්ථානයක පොළොව යටට හාරාගත් ජල තටාකයක් භාවිත කළහ.14 වැනි ශතවර්ෂයේදී මෙම රූකඩ කලාව දියුණු කිරීමට එකල වියට්නාමයේ සිටි පාලකවරුන් කටයුතු කළ අතර ගම්බදව පැවැති මෙම කලාව නගරයට ගෙනයෑමටත් එය ප්‍රචලිත කිරීමටත් ඔවුහු කටයුතු කළහ.කෙසේවුවද මෙම කලාව අද දක්වා පැවැතෙන අතර, එය පරම්පරාවෙන් පරම්පරාවට පැවැතෙන්නකි. මෙම ජල රූකඩ කලාව අද වනවිට කෙතරම් දියුණුවී ඇද්ද කියතොත් එය මේ වනවිට වියට්නාමයේ සංචාරකයන් අද්දවාගන්නා සරු ආදායම් මාර්ගයක් බවට පත්වී ඇත.වර්ෂ 1990න් පසු උතුරු වියට්නාමයේ ‘හැනෝයි’ අගනගරයේ නගර සභාව ‘Thang Long Water Puppet Company’ පිහිටුවා ජාතික රූකඩ රඟහල් කිහිපයක් ‘හැනෝයි’ හි පිහිටුවා ගත්තේය.මෙය ඉන්පසු දකුණු වියට්නාමයේ ‘හෝචිමිං’ නගරයට ද ව්‍යාප්ත විය. ජාත්‍යන්තර ආකර්ශනයක් ලබාගත් මෙය “Thang long Water Puppet Theatre” සහ “Golden Dragon Water Puppet Theatre” යන නම්වලින් ද වෙනත් බොහෝ නම්වලින්ද හඳුන්වමින් නගරයේ කිහිප තැනක ස්ථානගතවී ඇත.නවීන පහසුකමින් යුත් වායුසමීකරණය කරන ලද ශාලාවක්, සුවපහසු ආසන, චිත්තාකර්ෂණීය විදුලි පහන්, සුමිහිරි ශබ්ද විකාශනයන්ගෙන් මේවා සමන්විතය.රඟහල ඇතුළත ආසන 500ක් පමණ ඇත. පහළ ආසන හා සඳළුතල ආසනවලින් මේවා සමන්විතය. ප්‍රභූවරුන් සඳහා වෙනම ආසන ද සඳළුතලය දෙපැත්තේ ඇත.දැකුම්කලු රඟහලට ඇතුළුවී අසුන්ගත් පසු සරසන ලද ඉදිරිපස වේදිකාවේ දිස්වන්නේ ජලය පිරි තටාකයකි. රැඟුම් ඇරැඹීමට ප්‍රථම සජීවී සංගීතය සපයන කණ්ඩායම් දෙකක් වේදිකාවේ‍ දෙපසට පැමිණ අසුන් ගනී.වාදක කණ්ඩායම වියට්නාම් සම්ප්‍රදායානුකූල බෙර, කෛතාලම්, බටනළා, ලී සීනු වියට්නාම් සිතාරය ආදියෙන් සමන්විතය.රූකඩ පෙන්වන ජල තටාකය පිටුපස ඇති තිරය බට පැලලිය. ඒවා පිටුපස සිටින්නේ රූකඩ හසුරුවන ශිල්පීන්ය.ශාලාවේ විදුලි ආලෝකය නිවීගිය පසු කන්කලු සංගීතයක් වාදනය වෙයි. ඉන්පසු ඉංග්‍රීසි භාෂාවෙන් ජල රූකඩ කලාව ගැන කෙටි දෙසුමකට සවන්දීමට ප්‍රේක්ෂකයාට හැකිය.එයින් පසු රූකඩ සංදර්ශනය ආරම්භ වේ. පටන්ගත් තැන සිට අවසානය දක්වාම රූකඩ සංදර්ශනයේ සියලුම දේ (ගීත, කතා ආදිය) පවත්වන්නේ වියට්නාම් භාෂාවෙනි. එහෙත් භාෂාව ගැන ගැටලුවක් නැත. නරඹන්නාට සංදර්ශනය හොඳහැටියට තේරෙන විදියට මේවා රඟදක්වයි.මේවා වියට්නාම් ගැමිකතාය. මකරුන්ගේ පැමිණීම, වී ගොවිතැන, ළමා කතා, ධීවර කතා, ආදර කතා ආදියෙන් සමන්විතය. මාළු ඇල්ලීම, දිය යටදීත් කටින් ගිනි දළු පිටකරන මකරුන්, පාත්තයින් කෑමට පැමිණෙන කොටියා එළවීමට ගොවි මහතා ගන්නා උත්සාහය, රජතුමා සහ ගැමියෝ, ලස්සන මොනර කුකුළන් ආදින් ගැන කතා සිත් ඇදගන්නා ආකාරයෙන් ඉදිරිපත් කරයි.මේ අතර එම රූපරාමු සඳහා සජීවී සංගීතය සිත්ගන්නාසුලු ආකාරයෙන් සපයයි. ඒ අතර සංගීතය සපයන එක් කාන්තාවක වියට්නාම් ජාතික ගැමි ගී ගායනයක් සංදර්ශනයට එක්කරන්නේ සිත්ගන්නා ආකාරයටයි.ජලය මත මෙම රූකඩ නැටවීම වෙහෙසකර කටයුත්තක් බව පෙනේ. ලීයෙන් සාදා ලැකර්වලින් පාට කරන ලද මෙම රූකඩයක් කිලෝ 12ක් 15ක් පමණ බරය.බටපැලැල්ලට මුවාවී සිටින ශිල්පියා නරඹන්නාට නොපෙනෙන ලෙස ජලය තුළින් දිගු උණ බම්බුවක් අග රූකඩය රඳවා රඟ දක්වයි. රූකඩවල අතපය, ඔළුව ආදිය හරවමින් නටමින් කරන රංගනය චිත්තාකර්ෂණීය ය. ඒවා කෙරෙන්නේ කෙසේදැයි නරඹන්නාට සිතා ගැනීමටවත් ‍නොහැකි ලෙස ඉතා තාත්විකව මෙය ඉදිරිපත් කරයි.උණ බම්බුවේ අග අර්ධ වශයෙන් හුළං පුරවන ලද ටියුබයක් මෙන්ම ජලයේ පාවෙන රබර් කැබැල්ලක් අග රූකඩ සවිකර ඇත්තේ ජලය මත ඒවා පාවෙන නිසා ශිල්පියාට වෙහෙස නොවී ඒවා හැසිරවීමට හැකි ආකාරයටය. එහෙත් ඈත අතීතයේදී රබර් ටියුබ් භාවිතයක් නොතිබුණු නිසා එකල රූකඩ නැටවීමට ශිල්පියා මහත් වෙහෙසක් ගන්නට ඇත.පැයක කාලයක් මෙම සංදර්ශනය පැවැත්වේ. සංදර්ශනය අවසන්වූ පසු රූකඩ නටවන්නන් සහ නටවන්නියන් නරඹන්නන් ඉදිරියට පැමිණෙන්නේ ආචාර කිරීමටය. ඔවුන්ගේ ඉණ දක්වා වේදිකාවේ ජලය පිරී පවතී.එයින් තටාකයේ ඇති ජලධාරිතාව ගැන වටහාගැනීමට හැකිය. රූකඩ ශිල්පීන්ට ශාලාවේ සිටින විදේශීය නරඹන්නන්ගෙන් ලැබෙන්නේ ඉහළම ප්‍රතිචාරයකි. ජල රූකඩ හරිම ලස්සනයි කියා තම රටට ආපසු පැමිණිවිට ඔවුන් කියනු ඇත...</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>28</day>
    </date>
    <link>http://www.dinamina.lk/2014/03/28/_art.asp?fn=f1403284</link>
    <topic>ලෝකය නිවැරැදිව දකින්න සසර පුරුද්ද බලපානවා</topic>
    <author>සටහන හා ඡායාරූපය</author>
    <content>n සසරින් එතෙර වීමට අවශ්‍යය පාරමී ධර්ම කෙමෙන් කෙමෙන් ජීවිතයට ලඟා කර ගත යුතුය. සේනපුර, යාය 4, දික්වැව ශ්‍රී සුමංගලාරාම පුරාණ විහාරාධිපති කලුන්දෑගම සමිත හිමියන් ඒ සඳහා නිවැරැදි දැකීම ජීවිතයට සමීප කර ගත යුතු ආකාරය දක්වා සිටියේ මෙසේය.ලෝකය පිළිබඳ ඇත්ත අප ඇති සැටියෙන් දැකිය යුතුයි. එසේ සත්‍ය දැකීම 'සම්මා දිට්ඨිය' ලෙස සරලව හඳුන්වනවා. බුදුන් වහන්සේ විසින් දේශනා කරන ලද ධර්මයේ වැදගත්ම කාරණාව වශයෙන් දැක්වෙන්නේ ආර්ය අෂ්ටාංගික මාර්ගයයි. එහි එන කරුණු අතර සම්මා දිට්ඨිය වැදගත් කොට දක්වා තිබෙනවා.ලෝකය අවිද්‍යාවෙන් අන්ධකාරයෙන් වැසී ඇති තැනෙකදී ඒ දෙස නිවැරැදිව දකින්නට අපට උපකාර වන්නේ සම්මා දිට්ඨියයි. මැණිකක් යැයි සිතාගෙන වීදුරු කැබැල්ලක් ළඟ තබා කටයුතු කරන අයකුට එලෙස සිතනතාක් ඔහුට එය මැණිකක් ලෙසයි.නමුත් එය වීදුරුවක් බව ඔහු දන්නෙ නැහැ. රූප, වේදනා, සංඥා, සංකාර, විඥාන නමැති මේ පංචස්කන්දය අපි ලෝකය ලෙස සැලකුවහොත් දකින රූපය දෙසත්, සංස්කාර ධර්මයන් දෙසත්, ඇතිවන වේදනාවන් දෙසත් සංඥා හා විඥානය, නිමිත්ත දෙසත් අපි නිවැරදිව දැකිය යුතුයි.මේ සංසාරයේ මනුෂ්‍යයා අවිද්‍යාව තුළ දුකට පත්ව සිටින්නේ තෘෂ්ණාව නිසයි. නැවත නැවත ඉපදී දීර්ඝ සංසාර ගමනක ගමන් කරනා අපට නිර්වාණය අවබෝධ කොටගත හැක්කේ මෙකී තෘෂ්ණාව නැති කිරීමෙනුයි.“දුඃකෝ ලෝකේ පඨිත්ඨිතෝ” මුළු ලෝකයම තුළ දුක ඇති බව බුදුන් වහන්සේ චතුරාර්ය සත්‍ය තුළ දේශනා කොට තිබෙනවා. එලෙස දුක ඇතිව තිබෙන්නේ සත්ත්වයන් ලෝකය වැරදි ලෙස ග්‍රහණය කොටගෙන තිබීම නිසයි. නිවැරදිව ලෝකය නොදැක්ක අවස්ථාවකදී අප තුළ අවිද්‍යාවට පත්වනවා. තෘෂ්ණාව ඇතිවනවා. ඒ තුළින් දුකට වේදනාවට පත්වනවා. බුදුන් වහන්සේ රූප දැක්කා, ශබ්ද ඇහුවා, නාසයෙන් ගඳ සුවඳ වින්ඳා. ස්පර්ශය වින්ඳා. උන්වහන්සේ මේ මනසේ අරමුණු දැක්කා. ඒ අනුව කටයුතු කළා.නමුත් අපි රූපයක් දකිනවිට එය මමය මාගේය, මගේ ආත්මය ලෙස දැයි අස්මිමානයක් අප තුළ ඇතිකොට ගන්නවා. නික්ලේෂි උතුමන් වන බුදු, පසේබුදු, මහරහත් වහන්සේලා මේවා කෙරෙහි අලුණෙ නැහැ. ගැටුණෙ නැහැ. මුලාවට පත්වූයේ නැහැ. රූපයක් දුටු තැනදී එය රූපයක් පමණක්ම බව හඳුනාගත්තා.මේ නිවැරදි මාර්ගයට අවතීර්ණ වීමේ පළමුවැනි පියවර වන්නේ ශ්‍රැතියයි. එනම් ඇසීමයි. එලෙස අහන දේ ධාරණය කරගෙන කල්පනා කළ යුතුයි. නරක දේ බැහැර කොට හොඳ දේ ගත යුතුයි. නිර්වාණ මාර්ගයට යන මේ සම්මා දිට්ඨියේදී ශ්‍රද්ධාව ඉතාම වැදගත්.තුණුරුවන් කෙරෙහි අපමණ අවබෝධාත්මක විශ්වාසය ශ්‍රද්ධාවයි. ශ්‍රද්ධාව නැති අයකු තුළ සම්මා දිට්ඨිය ඇති වන්නේ නැහැ. මේ සඳහා උත්සාහ ගන්නා පුද්ගලයා හොඳින් ශ්‍රවණය කළ යුතුයි. හොඳින් ධාරණය කළ යුතුයි. ඒ අනුව කල්පනා කොට හැසිරිය යුතුයි. එවිට ශ්‍රද්ධාව ඇතිවනවා. ශ්‍රද්ධාව ඇතිවීමෙන් ප්‍රඥාව කරා සමීප වනවා.එවන් පුද්ගලයා ලෝකය නිවැරදිව දැකීමෙහි සමත් වනවා. කෙනෙක් පාට කණ්ණාඩි පැළැඳ යමක් දෙස බලන්නේ යම් සේද ඒ පාටින් එය පෙනෙනවා. ඒ නිසා ප්‍රඥාවෙන් ලෝකය දැකිය යුතුයි. නිවැරදිව ලෝකය දකින්න තෘෂ්ණාව නැති කළ යුතුයි. එසේ නම්, ඊට සම්මා දිට්ඨිය ඇති කරගත යුතුයි.මෙය කාරණා අටක් සමඟ අන්‍යෝන්‍ය වශයෙන් බැඳී තිබෙනවා. මේ නිසා නිවැරදි දැක්ම සඳහා සිත පුහුණු කළ යුතුයි. යථාර්ථය පසෙක ලා රසයම විඳීනම් යහපත් දැක්මක් ඇති කරගත නොහැකියි. මේ දෙතිස් කුණුපයන් ගැන නැවත නැවත හැරී බැලිය යුතුයි. අභිධර්මයට අනුව මේ කුණු ශරීරයේ නව දොරකින් කුණු වැගිරෙනවා. ආලේපන ගල්වන නිමේෂයක් පාසා මේ මෙනෙහි කළ යුතුයි. නිවැරදිව දැකිය යුතුයි. පියවි ඇසින් ඔබ්බට සිතාබැලිය යුතුයි.පෘතග්ජන භාවය නිසා මිනිසුන් බොහොමයක් දෙනා අසරණයි. ඒ වගේම අන්ධභාවයෙන් ජීවත් වන්නෙ. කටයුතු කරන්නේ අමූලිකා ශ්‍රද්ධාවකින්. කෙනෙක් කිවූ පමණින් දෙයක් පිළිගැනීමට අද සමාජය හුරුවෙලා. වීමංසාව නෑ. එහෙත් සම්මා දිට්ඨියට ළඟාවීමට නම් රූපය, හඬ වැදගත් වන්නේ නෑ.එනිසා නිතරම කල්පනා ලස්සන දේ දකින දේ ඔබ්බට විමසා යථාර්ථය අවබෝධ කරගත යුතුයි. ස්වාමියා භාර්යාව සමඟ කටයුතු කිරීමේදී ලෞකික සම්මා දිට්ඨිය අවශ්‍යයි. ගිහි ගෙදර යුග ජීවිතය ගත කරන කෙනා මේ සම්මා දිට්ඨිය තුළින් තමන්ගේ බිරිඳ නිවැරදිව තේරුම් ගන්නවා. තමන්ගේ ස්වාමියා නිවැරදිව තේරුම් ගන්නවා.ඒ අයගෙ යහපත් සිතුම් පැතුම් අවබෝධ කර ගන්නවා. යහපත් අවශ්‍යතා තේරුම් ගන්නවා. මගෙන් ස්වාමියාට ඉටුවිය යුතු යුතුකම් මොනවාද? බිරිඳ නිවැරදිව කල්පනා කරනවා. ඒ අනුව කටයුතු කරනවා. අද බොහෝ දෙනෙක් සම්මා දිට්ඨියේ ජීවත් වන්නෙ නැහැ. නිසි අධ්‍යාපනය මේ සඳහා අවශ්‍ය තවත් කාරණයක්. සිඟාලෝවාද, වසල සූත්‍රය ආදී සූත්‍ර දේශනාවලදී මේ කාරණා වැඩිදුර බෞද්ධ ධර්මයේ පහදා දී තිබෙනවා.සංසාරය නම් අචින්ත විෂයට අයිති ධර්ම කාරණයක්. ආරම්භය අවසානය සොයා ගත නොහැකියි. අපි සසර කළ කුසල අකුසල ධර්මතාවන් අනුව අපට මේ ජීවිතය ලැබී තිබෙනවා. ධර්මානුකූල අපි තේරුම් ගත යුත්තේ මේ ජීවිතය දකින්න හැකියාව ඇති වන්නේ සසරෙදි කළ පිං, පව් අනුව. පුරුදු අනුව. අනන්ත ප්‍රමාණයක් සිටින සත්ත්වයෝ අතර මිනිස්සු ටික දෙනයි.ඒ අතරත් බෞද්ධයෝ ටිකයි. උසස් මනසක් ඇති නිසා අපි “මනුස්” යැයි කියනවා. සසරෙදි කෙනෙක් තුළ පවතින ප්‍රඥා සම්පත්තිය මේ ලෝකය නිවැරදිව දකින්න අපට උපකාර වනවා. මේ ආත්මය නිවැරදිව දැකල කරගන්න කුසල අකුසල ධර්මතාවයන් සමඟ ඊළඟ ආත්මයට මේ සම්මා දිට්ඨිය ගමන් කරනවා. බෝධිසත්වයෝ පවා එකෙණෙහිම ජීවිතය නිවැරදිව දැක්කෙ නෑ.බෝධිසත්වයන් සාරාසංඛ්‍ය කල්ප ලක්ෂයක් පුරා මේ ජීවිතය දැක්කා. සංසාර චක්‍රයේ ගමන් කරමින් නිවැරදි දැක්මක් ඇති කරගත්තා. සම්මා දිට්ඨිය සර්ව සම්පූර්ණ කළේ බුදු වන ආත්මයේදීයි. මේ නිසා ටිකෙන් ටික අපි අපේ ජීවිතය යහපත්ව දකින්න හුරුවිය යුතුයි. අධ්‍යාපනය ලබන දරුවා, වැඩිහිටි තරුණ, මහළු සියලු දෙනාම තමන්ගේ ජීවිතය දෙස කරන කියන දේ දෙස නිවැරදි දැක්මකින් කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n1403291</link>
    <topic>ඉන්දීය ධීවරයන් 98ක් ධීවර යාත්‍රා 25ක්නිදහස් කරන්නැයි ජනපතිගෙන් නියෝග</topic>
    <author>බුද්ධිකා ඉඹුලාන සහ ධනුෂ්ක ගොඩකුඹුර</author>
    <content>ශ්‍රී ලංකා මුහුදු සීමාවට අනවසරයෙන් ඇතුළු වීම නිසා අත්අඩංගුවේ සිටින සියලුම ඉන්දීය ධීවරයන් සහ යාත්‍රා වහාම නිදහස් කරන ලෙස ජනාධිපති මහින්ද රාජපක්ෂ මහතා අදාළ නිලධාරීනට ඊයේ (28) නියෝග කෙළේය. ඒ අනුව ඉන්දීය ධීවරයන් 98 දෙනකු සහ ධීවර යාත්‍රා 25ක් නීතිමය ක්‍රියා මාර්ගවලින් අනතුරුව කඩිනමින් නිදහස් කෙරෙනු ඇත.ජනාධිපතිවරයාගේ උපදෙස් ලද වහාම මෙම ධීවරයන් නිදහස් කිරීමට අදාළ තොරතුරු නීතිපති දෙපාර්තමේන්තුව වෙත යැවීමට තමා කටයුතු කළ අතර එම දෙපාර්තමේන්තුව අධිකරණයට ඉදිරිපත් කරන නිර්දේශ මත ඔවුන් නිදහස් කිරීමට නියමිත බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ප්‍රකාශ කෙළේය.දිගු කලක් මුළුල්ලේ පවතින ඉන්දු ශ්‍රී ලංකා ධීවර ගැටලුව විසැඳීමට දෙරටේ ආණ්ඩු රාජ්‍යතාන්ත්‍රික මට්ටමේ සාකච්ඡා පවත්වමින් සිටින අතර එහි මුල් සාකච්ඡාව පසුගිය ජනවාරි මාසයේ දී නවදිල්ලි නුවර දී ඇමැති රාජිත සේනාරත්න මහතා සහ ඉන්දීය විදේශ ඇමැති සල්මන් කුර්ෂිඩ් හා කෘෂිකර්ම සහ ආහාර ඇමැති ශරාද් පවර් මහත්වරුන් අතර පැවැත්වි ණි.එම සාකච්ඡා සාර්ථකවිමෙන් පසුව තමිල්නාඩු ධීවරයන් 236ක් සහ යාත්‍රා 60ක් ද ශ්‍රී ලංකා ධීවර 129ක් හා යාත්‍රා 34ක් ද දෙරට ම නිදහස් කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n1403292</link>
    <topic>ඡන්දය ප්‍රකාශ කිරීම මධ්‍යස්ථාන 4253කදී අද පෙ.ව. 7 සිට</topic>
    <author>ඉමදූව සමූහ , ගාල්ල දිසා සමූහ , ගන්දර සමූහ සහ අහංගම සමූහ</author>
    <content>බස්නාහිර සහ දකුණ පළාත් සභා මැතිවරණයේ ඡන්දය ප්‍රකාශ කිරීම මධ්‍යස්ථාන 4253කදී අද (28) පෙරවරු 7 සිට පස්වරු 4 දක්වා සිදු කැරේ.මැතිවරණය පැවැත්වීම සඳහා අවශ්‍ය සියලු ආරක්ෂක විධිවිධාන මේ වනවිට තහවුරු කැර තිබෙන අතර ඡන්ද පොළ ආරක්ෂාව සඳහා පොලිස් නිලධාරීන් තිස්දහසක් පමණ සේවයේ යොදවා ති‍බේ.මීට අමතරව මැතිවරණ රාජකාරියෙහි යොදවා ති‍බෙන රාජ්‍ය නිලධාරීන් සංඛ්‍යාව හැත්තෑ දහසක් පමණ වේ. බස්නාහිර සහ සහ දකුණු පළාත් සභා දෙක සඳහා නියෝජිතයන් 159දෙනකු තෝරා ගැනීමට නියමිත ය.බස්නාහිර පළාතේ කෙළඹ සහ ගම්පහ සහ කළුතර දිස්ත්‍රික්කවලින් නියෝජිතයන් 101 දෙනකු සහ ප්‍රසාද මන්ත්‍රී ධුර දෙක සමඟ නියෝජිතයන් 104දෙනකු ද, දකුණු පළාතේ ගාල්ල, මාතර හා හම්බන්තොට දිස්ත්‍රික්කවලින් ප්‍රසාද මන්ත්‍රී ධුර ද ඇතුළුව නියෝජිතයන් 55දෙනකුද වශයෙන් මෙසේ තෝරා ගැනෙති.මෙම මන්ත්‍රී ධුර වෙනුවෙන් දේශපාලන පක්ෂ 24ක් සහ ස්වාධීන කණ්ඩායම් 42ක් නියෝජනය කරමින් අපේක්ෂකයෝ 3794 දෙනකු ඒ සඳහා තරග වදිති. මෙවර ඡන්දය ප්‍රකාශ කිරීම සඳහා බස්නාහිර පළාතෙන් ඡන්ද දායකයෝ 4,024,614 දෙනෙක් ද, දකුණු පළාතෙන් 1,873,804 දෙනෙක් ද සුදුසුකම් ලබා සිටිති.බස්නාහිර පළාතේ මධ්‍යස්ථාන 420ක් සහ දකුණු පළාතේ මධ්‍යස්ථාන 188ක් වශයෙන් මධ්‍යස්ථාන 608කදී ඡන්දය ගණන් කිරීමට නියමිත ය. ඡන්ද පෙට්ටි සහ ලිපි ද්‍රව්‍ය දිස්ත්‍රික් මැතිවරණ කාර්යාලවල සිට ඡන්ද මධ්‍යස්ථාන වෙත ගෙන යාම ඊයේ (28) පෙරවරුවේ සිට සිදු කැරිණි. ඡන්ද පෙට්ටි සමඟ ඡන්ද මධ්‍යස්ථාන භාර ජ්‍යෙෂ්ඨ නිලධාරීහු ද පිටත්ව යන බව මැතිවරණ මහ ලේකම් කාර්යාලය ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n1403293</link>
    <topic>ශ්‍රී ලංකාවේ වැදගත් ස්ථාන 30කසිනමාහල් 60ක්</topic>
    <author>රත්නසිරි පතිරණ -ජයසිරි මුණසිංහ</author>
    <content>දිවයිනේ වැදගත් ස්ථාන 30ක නවීන තම සිනමාහල් 60ක් ඉදිකිරීමේ ව්‍යාපෘතියක් ඇරඹීමට ශ්‍රීලංකාවේ ප්‍රමුඛ චිත්‍රපට නිෂ්පාදන සමාගමක් වන සෙනිත් නීතාන් මීඩියා ප්‍රොඩක්ෂන් පෞද්ගලික සමාගම සූදානම් වෙයි.සිංගප්පූරු ආයතනයක් සමග එක්ව ඒකාබද්ධ ව්‍යාපෘතියක් ලෙස මෙය ක්‍රියාවට නැංවීමට ඔවුන් සූදානම් වෙයි.මේ සමස්ත ව්‍යාපෘතියට රුපියල් මිලියන 850ක ආයෝජනයක් සිදු කෙරෙනු ඇතැයි අපේක්ෂිත අතර එය ක්‍රියාවට නැංවීම සම්බන්ධයෙන් දැන් සිංගප්පූරු සමාගම සමග සාකච්ඡා පැවැත් වෙන බව පවසන සෙනිත් නීතාන් මීඩියා ප්‍රොඩක්ෂන් සමාගමේ ප්‍රධානී ආචාර්ය අරෝෂ ප්‍රනාන්දු මහතා, යෝජිත සිනමාහල් සියල්ල අන්තර් ජාතික ප්‍රමිතියට අනුව දිවයිනේ වැදගත් ස්ථානවල ඉදිකිරීමට සැලසුමි කැර කෙරෙනු ඇත.ශ්‍රී ලංකාවේ දැනට පවත්නා සිනමාහල් 150 ක ප්‍රමාණයෙන් අතලොස්සක් හැර සෙසු සියල්ල නියමිත ප්‍රමිතියකට නොපවත්නා නමුත් මෙරට චිත්‍රපට කර්මාන්තය වාණිජ ව්‍යාපාරයක් ලෙස වර්ධනය විමේ හැකියාවෙන් යුක්ත වූවක් බව ඔහු අවධාරණය කරයි."සිනමා ක්ෂේත්‍රය ලාබ දායී කර්මාන්තයක් ලෙස නගාලීම සඳහා දැනට පවත්නා සිනමාහල් වැඩිදියුණු‍ කොට උසස් තත්ත්වයට පත්කිරිමට කාලය උදාවී තිබේ. දේශීය චිත්‍රපට නිෂ්පාදකයින් අන්තර්ජාතික වෙළෙඳ පොල සඳහාවන උසස් ගණයේ චිත්‍රපට නිෂ්පාදනය කරන්නේ නම් සිනමා ක්ෂේත්‍රය වර්ධනය වීමේ විශාල ඉඩකඩක් පවතිනවා'යැයි ආචාර්ය ප්‍රනාන්දු මහතා පවසයි.මෙරට නිෂ්පාදකයින් නිර්මාණාත්මක චිත්‍රපට නිෂ්පාදනය කරන්නේනම් දේශීය සිනමාවට අන්තර්ජාතික වෙළෙඳ පොළ ජයගැන්මේ හැකියාව පවතින බව ද ඔහු කීවේය. "එහෙත් අවාසනාවකට මෙන් අපේ නිෂ්පාදකයින් අන්තර් ජාතික වෙළෙඳ පොළට අවතිර්ණය වීමක් ගැන දැනුම්වත් වී නැතැයි"ඔහු සදහන් කරයි.'රූපාන්තරය' නම් ඔහුගේ සිනමා කෘතිය දැනට සිනමා ශාලාවල තිරගත වන අතර එය රටවල් ගණනාවක ප්‍රදර්ශනය කෙරෙන එකම දේශීය චිත්‍රපටය වනු ඇතැයිද ඔහු පැවසීය. ඒ අනුව ලබන මැයි මාසයේදී එය ඔස්ට්‍රෙලියාවේ හා නවසීලන්තයේ සිනමා ශාලා කීපයක ප්‍රදර්ශනය කෙරෙනු ඇත. ජූලි මස වනවිට එය මැදපෙරදිග යුරෝපය හා එක්සත් ජනපදයේ තිරගත කරන බවත් රටවල් 15 ක මේ රූපාන්තරය ප්‍රදර්ශනය කිරිමට සැලසුම් කැර ඇති බවත් ඔහු සදහන් කරයි.තවද ශ්‍රීලංකාව සෞන්දර්යාත්මක දර්ශනීය ස්ථානයන්ගෙන් අනූන බැවින් මෙරට සිනමාවට උචිත කලාපීය භු දර්ශන කේන්ද්‍රයක් ලෙස සංවර්ධනය කළ හැකි බවද ‍ඔහු කියා සිටියේය. මේ හැර අන්තර්ජාතික මට්මමින් සිනමාව නගාලීම සඳහා දේශීය නිෂ්පාදකයින් විදේශ නිෂ්පාදකයින් සමග ඒකාබද්ධව කටයුතු කළයුතු බවත් ඒ අනුව විදේශ විනිමය රටතුළට ගලා ඒමට අවස්ථාව සැලසෙනු ඇති බවත් ඔහු පැවසිය.අන්තර්ජාතික වෙළෙඳ‍ පොලට පිවිසීමට පැහැදිලි අවස්ථාවන් පවතින බැවින් නිවැරදි සිනමා මණ්ඩලයක චිත්‍රපටය තිරගත වන්නේද යන්න පමණක් නොව නිශ්චිත දින වකවානු දක්වා එම චිත්‍රපට ප්‍රදර්ශනය වන්නේද යන්න ගැන නිෂ්පාදකයින් අවධානය යොමුකළ යුතු බවද ඔහු සදහන් කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n1403294</link>
    <topic>බදු ගෙවීම මඟ හැරලාභය ඉන්දියාවට යැවූව්‍යාපාරිකයාට වැඩ වරදී</topic>
    <author>සිරන්ජනි කුමාරි</author>
    <content>කොළඹ ප්‍රධාන පෙළේ රෙදි පිළි අලෙවි සමාගම් සමූහයක අයිතිකරු බදුගෙවීම මඟහැරීම සඳහා සිය ආයතනවල ලාභය විශාල වශයෙන් නීතිවිරෝධී ලෙස ඉන්දියාවට ‍යැවීම පිළිබඳව පූර්ණ විමර්ශනයක් පවත්වන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා රහස් පොලිසියට නියෝග කෙළේය.රුපියල් ලක්ෂ 72ක මුදලක් වංචාකිරීම හා අගරු චෙක්පතක් නිකුත් කිරීම සම්බන්ධයෙන් එම සමාගම්වල සේවය කළ කළමනාකරුවකුට එරෙහිව ඉදිරිපත් කැර තිබූ පැමිණිල්ලක් පිළිබඳව අධිකරණය හමුවේ ඉදිරිපත් වූ කරුණු සලකා බලා මෙම නියෝගය කළ ප්‍රධාන මහේස්ත්‍රාත්වරයා නීතිවිරෝධී ලෙස මෙරටින් මුදල් බැහැර කරන ක්‍රමයක් වන උන්ඩියල් ක්‍රමයට සිදුකරන මූල්‍ය වංචාව ගැන පවත්වන විමර්ශනයට ශ්‍රී ලංකා මහ බැංකුවේ සහාය ලබා ගන්නා ලෙස ද නියම කෙ‍ළේය.රෙදිපිළි ව්‍යාපාරියකු කළ පැමිණිල්ලක් මත ඔහුගේ සමාගම්වල සේවය කළ ඒ. බාලේන්ද්‍රන් නමැති සැකකරු රහස් පොලිසිය මඟින් අත්අඩංගුවට ගෙන අධිකරණය වෙත ඉදිරිපත් කළ අවස්ථාවේදී ඔහු වෙනුවෙන් පෙනී සිටි නීතිඥ අතුල රණගල මහතා මෙම කරුණු හෙළි කෙළේය.මෙම කෝටිපති රෙදිපිළි ව්‍යාපාරිකයා ආදායම් බදු ගෙවීම පැහැර හැරීම සඳහා තම ව්‍යාපාරවල ආදායම නීතිවිරෝධීව ඉන්දියාවට බැහැර කරන බව අනාවරණය කළ නීතිඥ රණගල මහතා මෙම ව්‍යාපාරිකයා සිය ආයතනවල සේවකයින්ගේ නමට ගිණුම් ආරම්භ කැර රෙදි ලබා ගැනීමට අවශ්‍ය චෙක්පත් ඔවුන්ගේ නමට නිකුත් කරන බව කීය.පුරුද්දක් වශයෙන් සැකකරු මෙම ක්‍රියාව සිදුකරන බවත් දැනට රුපියල් කෝටි 15ක වටිනාකමින්යුතු චෙක්පත් නිකුත් කොට ඇති බවත් සඳහන් කෙළේය.ලක්ෂ 72ක මුදලක් වංචා කළ බව දක්වමින් එහි සේවකයකු වන ඒ. බාලේන්ද්‍රන් නැමැත්තා රහස් පොලිසිය විසින් අත්අඩංගුවට ගෙන අධිකරණය වෙත ඉදිරිපත් කොට තිබිණ.සැකකරු පවසා සිටියේ තමාගේ මස්සිනා කෙනකුගේ නමට ගිණුම් ආරම්භ කළ මෙම ආයතනවල හිමිකරු වන දුරෙයිසාමි නැමැත්තා භාණ්ඩ ලබා ගැනීම සඳහා මෙම චෙක්පත් නිකුත් කළ බවය.සැකකරු මේ මස 26 වැනි දින දක්වා රක්ෂිත බන්ධනාගාරගත කළ මහේස්ත්‍රාත්වරයා මේ සම්බන්ධයෙන් මධ්‍යස්ථ පරීක්ෂණයක් පවත්වන ලෙසට මූල්‍ය වංචා ඒකක 4 පොලිස් පරීක්ෂක අබේධීර මහතා වෙත නියම කරමින් මීට පෙර ගිණුම් ආරම්භ කළ සේවකයා සම්බන්ධයෙන් හා නීතිවිරෝධී ලෙස මුදල් ඉන්දියාවට බැහැර කිරීම සම්බන්ධයෙන් පරීක්ෂණයක් පවත්වා වාර්තා කරන ලෙස නියම කෙළේය.පැමිණිල්ල වෙනුවෙන් නීතිඥ කාවින්ද පැස්කුවෙල් හා සැකකරු වෙනුවෙන් නීතිඥ අතුර රණගල, නීතිඥ චන්ද්‍රසිරි රූපසිංහ හා නීතිඥ අමිල ඉන්දික යන අය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n1403295</link>
    <topic>මුළු මැතිවරණ පැමිණිලි ගණන 134යි</topic>
    <author>ඉන්දික පොල්කොටුව</author>
    <content>ඇතැම් සංවිධාන මැතිවරණ පැමිණිලි දහස් ගණනින් වාර්තා කළ ද පොලිස් මැතිවරණ කාර්යාලයට ඊයේ (28) දහවල් වන විට වාර්තා වී ඇති මුළු පැමිණිලි ප්‍රමාණය 134ක් බව ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා කියයි. මෙයට අමතරව මැතිවරණයට අදාළ පැමිණිලි සම්බන්ධයෙන් පුද්ගලයන් 136ක් හා වාහන 41ක් අත්අඩංගුවට ගෙන ඇත.පෙර මැතිවරණවලට සාපේක්ෂව මැතිවරණ ප්‍රචණ්ඩ ක්‍රියා හා පැමිණිලි අවම මට්ටමක පවතින බව වාර්තා වී ඇත. පැමිණිලි අතරින් වැඩිම ප්‍රමාණයක් වාර්තා වන්නේ නීති විරෝධී පෝස්ටර් ඇලවීම සම්බන්ධ පැමිණිලි, පක්ෂ කාර්යාලවලට පහරදීම් මෙන්ම නීති විරෝධී මැතිවරණ පක්ෂ කාර්යාල පවත්වාගෙන යාම පිළිබඳ පැමිණිලි බව ගාමිණී නවරත්න මහතා පෙන්වා දෙයි.මේ අතර මැතිවරණය අවසන් වී දින හතක් තුළ පෙළපාලි පැවැත්වීම තහනම් අතර වරෙන්තුවක් නොමැතිව එයට සම්බන්ධ පිරිස් අත්අඩංගුවට ගෙන අධිකරණයට ඉදිරිපත් කිරීමට නීතිය පවතින බවද ඒ මහතා පවසයි.එනිසා මැතිවරණය අවසන් වී ජය පරාජයන් සාමකාමීව භුක්ති විඳින ලෙස ජ්‍යෙෂ්ඨ නියෝජ්‍ය පොලිස්පතිවරයා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n1403296</link>
    <topic>මුදල් ලක්ෂ ගණනින් කොල්ල කෑමොරටුව විශ්වවිද්‍යාල ඉංජිනේරුවා රිමාන්ඩ්</topic>
    <author>සිරන්ජනි කුමාරි</author>
    <content>දකුණු අප්‍රිකානු ජාලගත අපරාධකරුවන් සමඟ එක්ව ශ්‍රී ලංකාවේ රාජ්‍ය හා ෙපෟද්ගලික විද්යුත් බැංකු සේවාවන්ට අනවසරව ප්‍රවිෂ්ඨ වී දත්ත සොරා ගෙන ගිණුම් හිමියන්ගේ මුදල් ලක්ෂ ගණනින් කොල්ල කෑ මොරටුව විශ්වවිද්‍යාල ඉංජිනේරුවා ‍ලබන මස 11 වැනි දින දක්වා රක්ෂිත බන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (28) නියම කෙළේය.ඊ -බැංකු සේවාවට ප්‍රවිෂ්ඨ වන සැකකරු බැංකුව ලෙස පෙනී සිටිමින් පාරිභොගිකයන් වෙත ඊ -මේල් පණිවිඩයක් මඟින් සිය මුර පදය (pass word) හා භාවිතනාමය ( user name) යාවත්කාලීන කැර ගන්නා ලෙස දන්වන බව පැවසු රහස් පොලිසිය ගිණුම් හිමියන් එසේ සිඳු කරන අවස්ථාවේ දී ඔහුන්ගේ මුර පද්ධතිය හා භාවිත නාමය සොරා ගන්නා බව පැවසීය.මෙසේ ගිණුම් හිමියන්ගේ තොරතුරු සොරා ගන්නා සැකකරු ඒ බව දකුණු අප්‍රිකානු කොල්ලකරුවන් වෙත දැනුම් දී ඔහුන්ගේ ආධාර ඇතිව මුදල් වෙනත් ගිණුම් වෙත මාරු කරන බවට පොලිසිය අධිකරණයට කරුණු වාර්තා කොට තිබිණ.සැකකරු මුදල් තැන්පත් කළ බැංකු ගිණුම් සම්බන්ධයෙන් විමර්ශනයක් කිරීමේ දී ඒවා මියගිය පුද්ගලයන්ගේ නමට ආරම්භ කරන ලද ගිණුම් බවට තොරතුරු අනාවරණය වී තිබේ.මාතර පදිංචි මෙහොමඩ් නිෂ්බා රාස් ෂෂිධරන් නැමැත්තා මෙසේ රක්ෂිත බන්ධනාගාරගත කරනු ලැබිණ.මොරටු විශ්වවිද්‍යාලයේ ඉංජිනේරුවකු වන මොහු අන්තර් ජාලයේ සයිබා අවකාශයේ සැරිසරන පුද්ගලයකු වන මොහුට ඕනෑම දුරකතන ජාලයකට ද ප්‍රවිශ්ට වීම මෙන්ම පරිගණක ජාලයන්ට ප්‍රවිශ්ටවීමේ පරිනත දැනුමක් ඇති බවට පොලිසිය අධිකරණය කරුණු වාර්තා කොට තිබිණ.තවද සැකකරු කොල්ලක කෑ මුදල් සම්බන්ධයෙන් විමර්ශන පවත්වන බවත් දැනටමත් රාජ්‍ය හා පුද්ගලික බැංකු පැමිණිලි ලැබෙමින් පවතින බවට පොලිසිය අධිකරණය හමුවේ පැවසීය. අදාළ කරුණු සළකා බැලු ‍මහේස්ත්‍රාත්වරයා සැකකරු ‍ලබන මස 11 වැනි දින දක්වා රක්ෂිතබන්ධනාගාරගත කරන ලෙස නියම කෙළේය. සැකකරු වෙනුවෙන් නීතිඥ රජිත කොඩිතුවක්කු හා රහස් පොලිසියේ පොලිස් පරික්ෂක සේනාරත්න මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n1403297</link>
    <topic>ශ්‍රී ලංකාවට එරෙහිව ගෙනා චෝදනා තරයේ හෙළා දකිනවා</topic>
    <author/>
    <content>අමෙරිකා එක්සත් ජනපදය පුමුඛ රටවල් කිහිපයක් එක්ව ශ්‍රී ලංකාවට එරෙහිව එක්සත් ජාතීන්ගේ සංවිධානයේ මානව හිමිකම් සමුළුවේ දී යෝජනාවක් සම්මත කැර ගැනීම සඳහා අනුගමනය කළ ක්‍රියාදාමය තරයේ හෙළා දකින බවත්, එය මුළුමනින්ම ප්‍රතික්ෂේප කරන බවත්, ශ්‍රී ලංකා නිදහස් පක්ෂය පවසයි.මෙවැනි යෝජනා ගෙන ඒමෙන් ශ්‍රී ලංකාවේ දේශපාලන අස්ථාවරත්වයක් ඇති කිරීමට මෙම රටවල් සිතන්නේ නම් එවැන්නක් කිසිසේත් සිදු නොවන බවද, එකී අසාධාරණ යෝජනාවට එරෙහිව අප රටේ ජනමතය කුමක් දැයි රටේ ජනගහනයෙන් 1/3ක් වන බස්නාහිර සහ දකුණු පළාත් සභා මැතිවරණයේ ප්‍රතිඵලවලින් මුළු ලෝකයට ම හොඳ හැටි දැක බලා ගත හැකි වනු ඇතැයිද එම පක්ෂය සඳහන් කරයි.ශ්‍රී ලංකා නිදහස් පක්ෂය නිකුත් කැර ඇති නිවේදනයේ මෙසේද සඳහන් වේ. දශක තුනක් තිස්සේ ඇදී ගිය යුද්ධයක් වසර තුනක් වැනි කෙටි කාලයක දී අවසන් කැර ඉන් අනතුරුව යුද්ධයෙන් බිඳ වැටුණු දේශය යළි ගොඩනැංවීමේ ක්‍රියාවලිය ඉතා සාර්ථකව ඉටු කරමින් ජාතික සංහිඳියාවක් ඇති කැර ගනිමින් සුබවාදී අනාගතයකට පියනඟන ශ්‍රී ලංකාවේ ඉදිරි ගමන බිඳ දමමින් එදා 1505 සිට 1948 දක්වා යටත් කැර ගෙන සිටි ආක්‍රමණිකයන් හෙවත් අධිරාජ්‍යවාදීන් ට  එල්.ටී.ටී.ඊ. ඩයස්පෝරාව දුන් වැරදි තොරතුරු මත පිහිටා අප රට අස්ථාවර කිරීමේ අරමුණින් හා ඇතැම් සුපිරි බලවතුන්ගේ පටු දේශපාලන වුවමනාවන් ඉටු කැර ගැනීමේ අරමුණින් වසර තුනක් තිස්සේ මෙවැනි යෝජනාවක් සම්මත කැර ගැනීමට කටයුතු කැර තිබේ.ජාත්‍යන්තර දේශපාලනයේ පිළිගත් ආචාරධර්ම උල්ලංඝනය කරමින් බලවත් රටවල් කිහිපයක් ශ්‍රී ලංකාවට එරෙහිව තම පිළට නම්මා ගැනීමට අයුතු බලපෑමක නිරත වූ බව රහසක් නොවේ. ඒ අනුව මෙවර ජිනීවා යෝජනාවේ ප්‍රතිඵලය අප දැන සිටි අතර, එය කිසිසේත් අනපේක්ෂිත එකක් වූයේ නැත. එහෙත් රටක් හැටියට අප මෙම අසාධාරණ පෙළ ගැසීමට එරෙහිව හැකි උපරිම අයුරින් සටන් කෙළෙමු.බහුතර ඡන්දයෙන් එය සම්මත වුවද යෝජනාවට විපක්ෂය ඡන්දය දුන් සහ ඡන්දය ප්‍රකාශ කිරීමෙන් වැළකී සිටි රටවල් ගණන සැලකිල්ලට ගත් විට මේ යෝජනාව පිළිබඳ ලෝකයේ බහුතර රටවල අනුමැතියක් නැති බව හොඳින් ම පැහැදිලි වේ. මේ අවස්ථාවේ ශ්‍රී ලංකාව සමඟ එකට හිඳිමින් යෝජනාවට ඡන්දය නොදුන් සහ ඡන්දය ප්‍රකාශ කිරීමෙන් වැළකී සිටි සියලුම රටවලට අපගේ ස්තුතිය ප්‍රකාශ කරන අතර ඔවුන් අපට දිගු කළ මිත්‍රත්වයේ හස්තය උණුසුම් හැඟීමෙන් යුතුව වැළඳ ගනිමු.මේ යෝජනාව සම්මත කැර ගෙන තිබෙන්නේ රටක් තවත් රටක අභ්‍යන්තර කටයුතුවලට මැදිහත් නොවිය යුතුය යන ජාත්‍යන්තර නීතියේ පිළිගත් මූලධර්මයට පටහැනිවයි. එසේම මෙම යෝජනාව අසාධාරණ වන්නේ මෙවැනි ගැටුම්වලට මුහුණ දුන් තවත් රටවල් බොහොමයක් තිබියදී ශ්‍රී ලංකාව පමණක් තනි කොට හුදෙකලා කොට උලුප්පා දැක්වීම නිසා ය.මෙය අයුක්ති සහගත වන්නේ මෙමඟින් මානව හිමිකම් විමර්ශනයකට බලය පවරා ඇති එහි කොමසාරිස්වරිය ශ්‍රී ලංකාව සම්බන්ධයෙන් පූර්ව නිශ්චිත ආකල්පවලින් යුක්ත අපක්ෂපාතී නොවන නිලධාරිනියක් බව බොහෝ කලකට පෙර සිටම ඔප්පු කරමින් සිටින නිසා ය.අයුක්තියට හා අසාධාරණයට එරෙහිව සටන් කිරීමේදී රටක ලොකු කුඩා බව නොවැදගත් ය යන පණිවුඩය රටටත් ලෝකයාටත් පහදා දෙමින් අප රටට විශිෂ්ට නායකත්වයක් ලබා දෙන අප පක්ෂයේ නායක ජනාධිපති මහින්ද රාජපක්ෂ මහතා සමඟ අප පක්ෂය ඇතුළු ලියලු ප්‍රගතිශීලී බල‍වේග එක හඬින් ඒකරාශීවී සිටින බව වැඩිදුරටත් සඳහන් කරමු...</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n1403298</link>
    <topic>බවුසරයක ඉන්ධන ගබඩා කැරහොරට වික්ක ජාවාරමක්</topic>
    <author>අසේල කුරුළුවංශ</author>
    <content>හැටන් කොටගල ඛනිජ තෙල් නීතිගත සංස්ථාවට අයත් පෙට්ට්‍රල් ප්‍රවාහනය කරන බවුසරයක රහසිගත ටැංකියක ඉන්ධන ගබඩා කැර ඉන්ධන පිරවුම් හල්වලට ඒවා අළෙවි කිරීමේ ජාවාරමක් සිදු කිරීමේ සිද්ධියක් සම්බන්ධයෙන් එම බවුසරයේ රිය සහායක පොලීසිය මගින් අත්අඩංගුවට ගෙන ඇත.ඉන්ධන පිරවුම් හල්වලට කොටගල ඛනිජතෙල් සංස්ථා ප්‍රාදේශිකයේ සි‍ට බෙදා හරිනු ලබන ඉන්ධන මෙම බවුසරයේ ප්‍රවාහනය කෙරෙන බවත් ඉන්ධන එම ස්ථානවලට නිකුත් කිරීමේදී මෙම බවුසරයේ රහසිගත ටැංකියක ඉන්ධන ඉතිරි වන බවත් පොලිස් පරීක්ෂන මගින් අනාවරණය වී තිබේ.මෙම බවුසරය මගින් කැප්පෙටිපොළ ප්‍රදේශයේ ඉන්ධන පිරවුම් හලකට ඉන්ධන ලීටර 3000 ක් රැගෙන ගොස් ආපසු එන අතරතුර ඊයේ (28) අලුයම 3.00 ට පමණ සෙන්ට්ක්ලේයා ර් ප්‍රදේශයේදී මෙහි රහසිගත ටැංකියේ තිබූ ඉන්ධන බූලිවලට පුරවමින් සිටියදී එහි රිය සහායක කොටගල පොලීසිය අත්අඩංගුවට ගනු ඇත.පොලීසිය අදාළ වැටලීම සිදු කළ අවස්ථාවේ සැකකරු ඉන්ධන ලීටර 25 ක් බූලිවලට පුරවා තිබූ බව පොලීසිය පවසයි.අදාළ සිද්ධිය සම්බන්ධයෙන් ඛනිජ තෙල් නීතිගත සංස්ථාවද පරීක්ෂණයක් පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n1403299</link>
    <topic>උඩවලව වන රක්ෂිතයේ කංසා හේනක් වටලයි</topic>
    <author>සුරියවැව සමූහ ජී. එස්. ගුණසේකර</author>
    <content>උඩවලව වන රක්ෂිතයේ වගා කරන ලද කංසා හේන්යායක් සමඟ සැකකරුවන් තිදෙනෙක්(03) ඇඹිලිපිටිය සුරාබදු ස්ථානයේ නිලධාරීන් විසින් අත්අඩංගුවට ගෙන තිබේ.පෙරේදා (27) අලුයම් කාලයේ මෙම වැටලීම සිදුකර ඇත. වෙන් වශයෙන් වගා කරන ලද හේන්යාය තුනක් සමඟ ඒවා රැකබලාගෙන සිටි සැකකරුවන් තිදෙනෙක් ද සුරාබදු නිලධාරීන් විසින් අත්අඩංගුවට ගෙන තිබේ.සැකකරුවන් තණමල්විල කහකුරුල්ලන් පැලැස්ස, සූරියආර ප්‍රදේශවල පදිංචිකරුවෝ වෙති. කංසා ගස් සියල්ල උදුරා විනාශ කරන ලදී. එහි වටිනාකම රු.කෝටියක් පමණ වන බවත් කියයි. සැකකරුවන් ඇඹිලිපිටිය මහේස්ත්‍රාත් අධිකරණය වෙත ඉදිරිපත් කරන ලදුව අතිරේක මහේස්ත්‍රාත් කාංචනා ද සිල්වා මහත්මිය විසින් රුපියල් තිස් දහසක (රු.30000) දඩ මුදල් නියම කරන ලදී.සුරාබදු අධිකාරී ප්‍රභාත් ජයවික්‍රම මහතාද මෙම වැටලීමට සහභාගී විය. සුරාබදු කොමසාරිස් වසන්ත හපුආරච්චි මහතාගේ උපදෙස් අනුව ඇඹිලිපිටිය සුරාබදු ස්ථානාධිපති කේ. පුෂ්ප කුමාර මහතා ඇතුළු නිලධාරීන් මෙම වැටලීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032910</link>
    <topic>කාන්තාවකගේ හිසට මෝල්ගහකින්පහර දී නිවස තුළම මරා දමලා</topic>
    <author>සීගරිය විශේෂ</author>
    <content>දඹුල්ල වෑවලවැව හුඹස්ගමුව ප්‍රදේශයේ කාන්තාවකගේ හිසට මෝල්ගසකින් පහර දී (27) දින පස්වරුවේ එම නිවස තුළදීම මරා දමා තිබියදී සොයාගත් බව දඹුල්ල පොලිසිය කියයි.මෙසේ මරණයට පත්ව ඇත්තේ ඩබ්ලිව්. ඇම්. මාලනී(57) නමැති දෙදරු මවකි. මියගිය තැනැත්තියගේ දරුවකුගේ මිතුරකු කලක් තිස්සේ එම නිවසේම රැඳී සිටිමින් මුදල් ගනුදෙනුවක් මත ඇය ඝාතනය කැර පලාගොස් ඇතැයි දඹුල්ල පොලිසිය සැක කරයි.මියගිය දෙදරු මවගේ මළ සිරුර ඊයේ (28) පෙරවරුව වන විටත් එම නිවසේ කාමරයේම තිබුණු අතර මහේස්ත්‍රාත් පරීක්ෂණයක් පැවැත්වීමට නියමිතව තිබිණි.මියගිය මාලනී මහතමිය‍ගේ සැමියා වන ජී. ජී. සුගතපාල(58) මහතා පොලිසියට කියා ඇත්තේ මරණයට සැක කරන තම පුතාගේ මිතුරා කලක් තිස්සේ දරුවකු මෙන් එම නිවසේ සිටි බවයි.විදේශ රැකියාවකට යෑම සඳහා තම බිරිඳගේ රුපියල් ලක්ෂ හතරකට ආසන්න රන් භාණ්ඩ උකස්කර ඔහුට මුදල් ලබා ගැනීමට දී තිබුණ බවත් ඒවා පොලිසියෙන් අල්ලා ගත් බවයි.එම මුදල් ඉල්ලීමත් සමඟ 27 දින දඹුල්ල අධිකරණයේ දී එම රන් භාණ්ඩ ලබා ගැනීමට එන ලෙස සැකකරු නිවසටම පැමිණ දැනුම් දී පිටව ගොස් ඇති අතර පසුව සුගතපාල මහතා බිරිඳට දඹුල්ලට එන ලෙස දන්වා උ‍දේම දඹුල්ල අධිකරණයේ රැඳී සිටි බවයි.එහෙත් එවැනි නඩුවක් හෝ තම දරුවාගේ මිතරාද එහි නොපැමිණි බව කියා සිටියේය. පසුව පස්වරුව වන තෙක් බලා සිය බිරිඳ නොපැමිණීම නිසා යළිත් නිවසටම ගොස් බැලීමේ දී තම බිරිඳ තුවාල සහිතව කාමරයේ වැටී සිටින දුටු බව දන්වා සිටියේය.පෙර තරුණයා ත්‍රිරෝද රථයකින් තම නිවසට පැමිණ මද වේලාවකින් පසුව නිවසින් පිටව යනු ප්‍රදේශවාසීන් දැක ඇති බවත් ඔහු ප්‍රදේශවාසීන් සමඟ කතාකොට ගිය බවත් පොලිසියට දැනුම් දී තිබේ.දඹුල්ල ප්‍රදේශයේ පදිංචි බව කියන සැකකරු මේ වනවිට අතුරුදහන් වී ඇතැයි පොලිසිය කියයි.දඹුල්ල සහකාර පොලිස් අධිකාරි පී. කේ. ඥාණසේන මහතාගේ උපදෙස් පරිදි දඹුල්ල මූලස්ථාන පොලිස් පරීක්ෂක එන්. ජේ. වීරසිංහ , පො.ප. වීරසේකර වසන්ත කුමාර මහතා ද පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032911</link>
    <topic>වල්ලපට්ටා ගෙන ගිය අයකුට රු. 25,000/- දඩයක්</topic>
    <author>ටී. කේ. ආරියදාස මාලිම්බඩ සමූහ</author>
    <content>බලපත්‍රයක් නොමැතිව නීති විරෝධී ලෙස වල්ලපට්ටා ගසක කොටස් ප්‍රවාහනය කිරීමේ චෝදනාවට වරද පිළිගත් අයකුට මාතර ප්‍රධාන මහේස්ත්‍රාත් සහ අතිරේක දිසා විනිසුරු රුවන් සිසිර කුමාර මහතා රුපියල් විසිපන්දහසක (රු. 25,000/-) දඩ නියම කළේය.මෙසේ දඩ නියම වූයේ දිවුලපිටිය විජය බෝපාරත්න අප්පුහාමිලාගේ දිල්රුක් නි‍රෝෂන් නමැත්තාටය.මාතර පොලිසියේ පොලිස් පරීක්ෂක සංජීව, උප පොලිස් පරීක්ෂක අමින්ද යන නිලධාරීහු පැමිණිල්ල වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032912</link>
    <topic>බාල වයස්කාර දැරිය ට නිදි පැදුරේදිම හදි කළ විසි හැවිරිදි තරුණයාට සිර දඩුවමි</topic>
    <author>රෝෂන් තුෂාර</author>
    <content>නිවසට පැමිණි බාල වයස්කාර දැරිය නිදි පැදුරේදිම දුෂණය කළ විසි හැවිරිදි තරුණයාට වසර දහයක බරපතල වැඩ සහිත සිර දඩුවමක් කොළඹ මහාධිකරණ විනිසුරු ‍කුමුදිනි වික්‍රමසිංහ මහත්මිය ඊයේ (28) නියම නියම කළාය.දීර්ඝ නඩු විභාගයකින් පසුව අවුරුදු 16 ට අඩු බාල වයස්කාර දැරියක දුෂණය කිරිමේ වරදට මෙසේ සිර දඩුවම් නියමවුයේ නුවන් සහබන්දු චුදිතටය.2004 වසරේදි විසි හැවිරිදි තරුණයකුව සිටි චුදිතගේ වයස් සීමාව සලකා බලා දියහැකි අවම දඩුවම නියම කරන බව දන්වා සිටි විනිසුරුවරිය අගතියට පත් දැරියට රුපියල් පනස්දහසක වන්දියක් ද, රුපියල් තුන් දහසක දඩයක්ද නියම කළාය.එක කාමරයේ නිදා සිටියදි මේ අතවරයට ලක් වු බව දැරිය සාක්ෂි දෙමින් සඳහන් කළාය.චුදිත නුවන් අයියා සමඟ එකම කාමරයක එකම පැදුරක සිටි බවත්,රාත්‍රි නින්දට යාමට පෙර කතා බහ කළ බවත්, නිදියන අතරතුරේදි මේ අතවරය කළ බවත් නිවසේ ඥාතින් සිටි බවත් දැරිය සාක්ෂි ලබා දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032913</link>
    <topic>මැතිවරණ නීති කැඩූ ජවිපෙ ක්‍රියාකාරීන් දෙදෙනාට ඇප</topic>
    <author>කපිල සෝමරත්න - පානදුර</author>
    <content>මැතිවරණ නීති උල්ලංඝනය කරමින් මහ වාද්දුව ප්‍රදේශයේ මැතිවරණ ප්‍රචාරණ කටයුතුවල යෙදී සිටියදී අත්අඩංගුවට ගත් ජනතා විමුක්ති පෙරමුණේ ක්‍රියාකාරීන් දෙදෙනාට රුපියල් 50000 බැගින් වූ ශරීර ඇප මත මුදාහරින ලෙස පානදුර මහේස්ත්‍රාත් රුචිර වැලිවත්ත මහතා ඊයේ (28) නියෝග කළේය.මෙසේ ඇප මත මුදාහරිනු ලැබුවේ දෙහිවල ලියනගේ දොන් ඩැලිස්ටන් හා අශෝක කුලසිරි යන දෙදෙනාය.මොවුන් වාද්දුව පොලිස් වසමේ මහ වාද්දුව ප්‍රදේශයේ දී ශබ්ද විකාශන යන්ත්‍ර භාවිතා කරමින් මැතිවරණ ප්‍රචාරණ කටයුතුවල යෙදී සිටියදී කළුතර සහකාර මැතිවරණ කොමසාරිස් කාර්යාලයේ නිලධාරීන් හා අළුත්ගම පොලිසියේ නිලධාරීන් අත්අඩංගුවට ගෙන වාද්දුව පොලිසියට භාර දී ඇත.සැකකරුවන් වාද්දුව පොලිසිය මගින් ඊයේ (28) අධිකරණය වෙත ඉදිරිපත් කළ පසු ඇප මත මුදාහැර ලබන මැයි 26 දිනට පැමිණිල්ල ගොනුකරන ලෙස මහේස්ත්‍රාත් වැලිවත්ත මහතා නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032914</link>
    <topic>කසළ තේ කිලෝ 15630 ක් අලවතුගොඩ දී දැලේ</topic>
    <author>මහානාම ගලහිටියාව මහනුවර උතුර විශේෂ</author>
    <content>පිටරට පැටවීමට සූදානම් කර තිබූ කසළ තේ කි. ග්‍රෑ. 15630 ක් අඩංගු තේ කොළ මලු 521 ක් අලවතුගොඩ 9 කණුව ප්‍රදේශයේදී ඉකුත් 27 (පෙරේදා) දින රාත්‍රියේදී අලවතුගොඩ පොලිසිය මඟින් අත්අඩංගුවට ගෙන ඇත.මෙම කසළ තේ තොගය සමඟ ඒවා පැටවීමට සූදානම් කර තිබූ කන්ටේනරයක් සහ එහි රියැදුරා ද, සැකකරුවන් 10 දෙනෙකු ද අත්අඩංගුවට ‍ගත් බව පොලිසිය පවසයි.අලවතුගොඩ වෙළෙඳ ව්‍යාපාරිකයෙකුට අයිති 9 කණුවේ පිහිටි ගොඩනැගිල්ලක කාමරයක් තුළ ගබඩා කර තිබූ මෙම කසළ තේ තොගය රැගෙන යාමට කන්ටේනරයක් පැමිණි අවස්ථාවේදී රාත්‍රියේ ජංගම මුර සේවයේ යෙදී සිටි පොලිස් නිලධාරීන් ක්‍රියාත්මක වී පරීක්ෂා කිරීමෙන් පසුව කසළ තේ බව හඳුනාගෙන එම ස්ථානයේදීම අත්අඩංගුවට ගෙන ඇත.මෙම පිරිස අත්අඩංගුවට ගන්නා අවස්ථාවේදී එක් සැකකරුවෙකු පැන ගොස් ඇති අතර, අනෙකුත් සැකකරුවන් කොළඹ, මහනුවර, කඩවත, වැල්ලම්පිටිය, ග්‍රෑන්ඩ්පාස් සහ රක්වාන යන ප්‍රදේශවල පදිංචිකරුවන් බවට හඳුනාගෙන ඇතැයි පොලිසිය සඳහන් කරයි.මේ සම්බන්ධයෙන් තේ කොමසාරිස්වරයා දැනුවත් කර ඇති අතර, සංවිධානාත්මක කල්ලියක් විසින් මෙම කසළ තේ පිටරට පැටවීමට සූදානම් කර ඇති බවට පොලිසිය විශ්වාස කරයි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, නියෝජ්‍ය පොලිස්පති ජී. බී. පෙරමුණේ, සහකාර පොලිස් අධිකාරි චාමික ප්‍රේමසිරි යන මහත්වරුන්ගේ උපදෙස් මත අලවතුගොඩ පොලිස් ස්ථානාධිපති පොලිස් පරීක්ෂක නිශාන්ත හෙට්ටිආරච්චි, උ. පො. ප. බණ්ඩාර. පො. සැ. (23938) රත්නායක, පො. කො. (12792) ලියනගේ, පො. කො. (40981) හේරත්, පො. කො. (66584) දොඩන්තැන්න, නියාමක (5568) තෙන්නකෝන් යන මහත්වරු මෙම වැටලීම සිදුකර ඇති අතර වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032915</link>
    <topic>පෙර වැරදි වාර්තාව නොකැඳවන්නසැරයන්වරයාට මුදල් දෙන්න හැදූ විත්තිකරු වසර 3 ක් හිරගෙට</topic>
    <author>සිරිසේන රාජපක්ෂ</author>
    <content>නඩුවකට අදාළ පෙර වැරදි වාර්තාවක් නොකැඳවන ලෙස ඉල්ලා උසාවි සැරයන්වරයාට රුපියල් තිස්පන්දහසක මුදලක් ලබා දෙන බව ප්‍රකාශ කිරීම සම්බන්ධයෙන් චෝදනාවට වරදකරු වූ විත්තිකරුවකුට මාලිගාකන්ද මහේස්ත්‍රාත් රෂාන්ත ගොඩවෙල මහතා විසින් වසර 3 සිර දඬුවමක් නියම කරන ලදී.එම සිරදඬුවමට අමතරව රුපියල් පන්දහසක දඩයක් ද එම චුදිතට නියම කළ අතිරේක මහේස්ත්‍රාත්වරයා දඩය නොගෙවන්නේ නම් ඒ වෙනුවට තවත් මාස පහක සිරදඬුවමක් ද ඔහුට නියම කළේය.මෙසේ සිරදඬුවම් හා දඩ නියම කෙරුණේ මරදානේ ලොග්ගේට් හි පදිංචි පී. ඒ. ඩී. චමින්ද චතුරංග නමැත්තකුටය.හෙරොයින් මිලිග්‍රෑම් තුන්සීයක් (300) ළඟ තබාගැනීම සම්බන්ධයෙන් කෙසෙල්වත්ත පොලිසිය මඟින් ඔහුට විරුද්ධව මාළිගාකන්ද මහේස්ත්‍රාත් අධිකරණය හමුවේ නඩු පවරා තිබිණ.නඩු විභාගයේදී ඔහු වරද පිළිගැනීමෙන් අනතුරුව ඔහුට දඬුවම් නියම කිරීම සඳහා ඔහු පිළිබඳ පෙර වැරදි වාර්තාවක් ඉදිරිපත් කරන ලෙස උසාවි සැරයන් ගමගේ මහතාට නියෝග කර තිබිණ.ඒ අතරතුර තමා පිළිබඳ පෙර වැරදි වාර්තා නොකරන ලෙස චුදිත විසින් උසාවි සැරයන්වරයා වෙත දන්වා ඒ වෙනුවෙන් රුපියල් තිස්පන්දහසක් දිය හැකි බවත් සැරයන්වරයාට දන්වා ඇත.උසාවි සැරයන් ගමගේ මහතා විසින් මේ බව අතිරේක මහේස්ත්‍රාත්වරයාට දන්වා සිටීමෙන් අනතුරුව මහේස්ත්‍රාත්වරයා විසින් ඔහුට මෙසේ සිරදඬුවම් නියම කරන ලදී.පසුගිය වසරේ මැයි මාසේ තමාගේ මාමාගේ කුඩු නඩුවක් වෙනුවෙන් වෙනත් අදාළ නිලධාරියකුට රුපියල් තිස්දහසක් දී පෙර වැරදි වාර්තා නොකර ඇඟිලි සලකුණු වෙනස් කරගත් බව ද චුදිත විසින් උසාවි සැරයන්වරයාට දන්වා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032916</link>
    <topic>දැඩි ඉඩෝරයෙන් ජනතාවට පීඩා</topic>
    <author>නිමල් විජේසිංහ</author>
    <content>මේ දිනවල බලපවත්නා දැඩි ඉඩෝරය නිසා අනුරාධපුර දිස්ත්‍රික්කයේ ප්‍රාදේශීය ලේකම් බල ප්‍රදේශ 22 ක ගොවි පවුල් 87432 විපතට පත්ව සිටිති. පුද්ගලයන් වශයෙන් ගත්කළ එම සංඛ්‍යාව 288827 කි. නියං තත්ත්වය පිළිබඳ දිනමිණට කරුණු දැක්වූ අනුරාධපුර දිසාපති මහින්ද සෙනවිරත්න මහතා මෙම තොරතුරු අනාවරණය කළේය.පූර්ණ වශයෙන් පවුල් 43320ක් ද මධ්‍යස්ථ වශයෙන් පවුල් 26671ක් ද අවම වශයෙන් පවුල් 14067ක් ද වගා හානි නිසා අසරණ තත්ත්වයට පත්ව සිටිනවා. දේශපාලන අධිකාරිය ද සමග සාකච්ඡා කොට විපතට පත්ව සිටින සෑම පවුලකටම උපරිම වශයෙන් සහන සලසා දීමට කටයුතු කරගෙන යනවා.අනුරාධපුර දිස්ත්‍රික්කයේ විශාල වශයෙන් නියගය බලපා ඇති ප්‍රදේශවලට වැව් අමුණු, ඇළ වේලි, කෘෂිකාර්මික මාර්ග ආදිය මිනිස් ශ්‍රමය යොදවා අලුත් වැඩියා කිරීමට කටයුතු කරන අතර මාසයේ දින 30 න් දින 22 ක් දිනකට පැය 04 බැගින් සේවයේ යෙදීමට නියගයෙන් විපතට පත් ජනතාවට අවකාශ ලැබෙන අතර දෛනිකව රුපියල් 500 ක් දීමනාවක් ද එක් පුද්ගලයකුට ගෙවීමට පියවර ගනු ලබනවා.මේ සියලු කටයුතු සඳහා ආපදා කළමනාකරණ අමාත්‍යාංශයෙන් අවශ්‍ය තරම් මුදල් ප්‍රතිපාදන ලැබෙන අතර අමාත්‍යාංශයේ අධීක්ෂණය යටතේ ප්‍රා දේශීය ලේකම්වරු ඇතුළු කේෂේත්‍ර නිලධාරින් විසින් නියං සහන ජනතාවට ක්‍රමානුකූලව සහ නිවැරදිව ලබා දීම පිණිස කටයුතු කරගෙන යනවා. යැයි ද දිසාපති වරයා වැඩිදුරටත් සදහන් කළේය.මේ අතර ලබන සතියේ සිට නියගය නිසා විපතට පත්ව සිටින පවුල් වලට පූර්ණ වශයෙන් හානියට පත්ව සිටින පුද්ගලයන් හට ප්‍රමුඛත්වය ලබා දෙමින් වියළි ආහාර සලාකයක් ලබා දීමට ද විධිවිධාන යොදාගෙන යයි.මේ යටතේ එක් පවුලකට සහල් පරිප්පු තිරිගු පිටි සීනි පොල්තෙල් සහ දියලුණු ඇතුළත් වියළි ආහාර මල්ලක් ලබාදෙන අතර පවුලේ සාමාජික සංඛ්‍යාව අනුව ආහාර සලාකයේ ප්‍රමාණය තීරණය කරනු ඇත. සමුපකාර දෙපාර්තමේන්තුවේ සහ ලෝක ආහාර වැඩ පිළිවෙලේ අනුග්‍රහය මෙම වියළි ආහාර සැපයීමේ වැඩසටහනට ලබා දී තිබේ.මේ අතර අනුරාධපුර දිස්ත්‍රික්කයේ වැව්වල මේ වන විට රැදී ඇති සීමිත ජල ප්‍රමාණය සලකා බලමින් වී වගාව සදහා ගොවීන් උනන්දු නොකොට මුං ඇට, කවුපි, සෝයා, බඩඉරිගු, කුරක්කන් සහ තල වගා කිරීමේ 2014 යල් කන්නයේ වැඩසටහන මේවන විට ක්‍රියාත්මක වෙමින් පවතී. දැනටමත් නාච්චාදූව වාහල්කඩ පදවිය මහවිලච්චිය , මහකනදරාව ඇතුළු අනුරාධපුර දිස්ත්‍රික්කයේ ජලාශ හා අදාළ කන්න රැස්වීම් පැවැත්වීම අවසන් කොට ඇතැයි ද සෙනවිරත්න මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032917</link>
    <topic>මහනුවර ත්‍රිත්ව විදුහලේ විදුහල්පතිට නොතීසි</topic>
    <author>පණ්ඩුක සමරසේකර,රක්ෂණ ශ්‍රියන්ත</author>
    <content>මහනුවර ත්‍රිත්ව විද්‍යාලයේ විදුහල්පතිවරයාට හා පාලක මණ්ඩලයට ලබන 04 වනදා අධිකරණයේ පෙනී සිටින ලෙස කොළඹ දිසා අධිකරණය ඊයේ නියෝග කළේය.දිසා විනිසුරුවරයා මේ බව දන්වා නොතීසි නිකුත් කරන ලෙස තවදුරටත් නියෝග කර ඇත්තේ මහනුවර ත්‍රිත්ව විද්‍යාලයේ සිසුවෙකුගේ පියෙක් ගොනුකළ පෙත්සමක් සලකා බැලීමෙන් අනතුරුවය.විදුහල්පතිවරයා සිය තනතුර දැරීමට අවශ්‍ය අධ්‍යාපනික හා වෘත්තීය සුදුසුකම් නොමැති බවට මෙම පෙත්සමේ දක්වා තිබේ. විදුහල්පතිවරයාගේ අධ්‍යාපනික හා වෘත්තීය සුදුසුකම් ව්‍යාජ ඒවා බව ද එම පෙත්සමේ සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032918</link>
    <topic>පළාත් 4කට තද වැසිසුළං සමඟ අකුණු අවධානමක්</topic>
    <author>උදුලා පීරිස්</author>
    <content>බස්නාහිර , දකුණ , සබරගමුව හා මධ්‍යම පළාත්වල අද (29) සවස තැනින් තැ න ගිගුරුම්සහිත වැසි හේතුවෙන් ඇතිවන දැ‍‍ඩි සුළං සමඟ අකුණු අවධානමක් ඇතිවනු ඇති බවකාලගුණ විද්‍යා දෙපාර්තමේන්තුව අනතුරු අගවයි.මේ තත්තවය මත අකුණු අනතුරු වළක්වා ගැනීමට අවශ්‍ය පියවර ගන්නා ලෙසද කාලගුණවිද්‍යාඥ චන්න රොද්‍රිගූ මහතා මහජනතාවට දැනුම් දෙයි.පසුගිය දින කිහිපයේ දීම අපර භාගයේ දී ඇති වු ගිගුරුම් සහිත වැසි අද (29) සිට ක්‍රමයෙන්පහව යන බවද පෙන්වාදෙන එම දෙපාර්තමේන්තුව නැඟෙනහිර හා හම්බන්තොටදිස්ත්‍රික්කවල වැසි ස්වල්ප වශයෙන් පවතිනු ඇතැයි ද කාලගුණ විද්‍යා දෙපාර්තමේන්තුවඅනාවර‍ණය කර සිටී.බස්නාහිර පළාතේ මුහුදු අවට ප්‍රදේශයේ සවස ගිගුරුම් සහිත වැසි ඇතිවනු ඇති බැවින්එම මුහුදු ප්‍රදේශ තරමක රළු ස්වභාවයක් ගන්නා බවත් කාලගුණ විද්‍යා දෙපාර්තමේන්තුව අනතුරු අගවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032919</link>
    <topic>මිල්ලනියේ බුරුසු කම්හලක ගින්නක්ලී තොගයක් විනාශයි</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනියේ බුරුසු කර්මාන්තශාලාවක ගින්නක් හටගෙන ඇතැයි මිල්ලනිය පොලීසිය පැවසීය.ඊයේ (28) දා දහවල් 11ට පමණ මෙම අනතුර සිදු වී ඇති අතර බුරුසු නිෂ්පාදනය සඳහා යොදා ගන්නා ලී තොගයක් විනාශ වී ඇත .අඩි 10ත් 15ත් වන ලී කැබලි කර්මාන්තශාලාවට පිටු පසින් ඇති ලි කුඩු පෝරණුවක අසුරා වියලා ගැනීම ඉක්මනින් සිදු කරගන්නා අතර මෙසේ වියලීමට කටයුතු කිරීමේ දී අපරික්ෂාකාරීත්වය මත ගින්න ඇති වී ඇති බව පරීක්ෂණවල දී අනාවරණය වී ඇත.සිදුවී ඇති අලාභය රුපියල් හැත්තෑපන්දහසක් පමණ වන බව පොලීසිය පවසයි.මිල්ලනිය පොලිස් ස්ථානාධිපති පොලිස් පරීක්ෂක උදයසිරි කරුණාරත්න මහතාගේ මූලිකත්වයෙන් වැඩිදුර පරීක්ෂණ පවත්වයි ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=n14032920</link>
    <topic>වරකාපොළදී ලොරි බස් ගැටෙයිදෙදෙනෙක් මරුට: 18ක් රෝහලට</topic>
    <author>ගලිගමුව සමූහ - සජිත් තුෂාර ප්‍රේමදාස</author>
    <content>කොළඹ - නුවර පාරේ වරකාපොළ පනාන ප්‍රදේශයේදී ඊයේ (28) රාත්‍රී පෞද්ගලික බස්රථයක් හා වැලි ලොරියක් එකට ගැටීමෙන් දෙදෙනෙක් එතැනම මරණයට පත්වූ අතර තවත් දහඅටදෙනෙක් තුවාල ලැබූහ.තුවාලකරුවන් අතරින් සිව්දෙනෙකුගේ තත්ත්වය බරපතල බැවින් ඔවුහු කෑගල්ල රෝහලට ඇතුලත් කළහ. සෙසු තුවාලකරුවෝ වරකාපොළ රෝහලට ඇතුලත් කළහ.කොළඹ සිට මහනුවර බලා යන පෞද්ගලික බස්රථයක් වැලි ලොරියේ ගැටී ඇති අතර මියගිය දෙදෙනාගෙන් එක් අයකු වැලිලොරියේ රියදුරු වන අතර අනෙක් පුද්ගලයා බස් රථයේ පැමිණි මගියෙකි.වරකාපොළ පොලිස් ස්ථානාධිපති නිහාල් කුලතුංග මහතා ඇතුළු නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r1403291</link>
    <topic>හක්ක පටස් ළඟ තබාගත් අයකු අත් අඩංගුවට</topic>
    <author>කරල්ලියද්ද සමුහ</author>
    <content>මේ දිනවල පවතින දැඩි නියඟයත් සමගම වන සතුන් පානීය ජලය සොයා ගම් වදින අවස්ථාවකදි ඇටවීමට යොදා ගන්නා ලද හක්ක පටස් හතරක් ළඟ තබා ගෙන සිටි සැකකරුවකු රංගල පොලිසිය විසින් පොද්දල්ගොඩ වෙලදරාඩ ප්‍රදේශයේදි පෙරේදා (27) අත්අඩංගුවට ගෙන ඇත.මෙලෙස අත්අඩංගුවට ගෙන ඇත්තේ පොද්දල්ගොඩ වෙලදරාඩ ප්‍රදේශයේ පදිංචිකරුවෙකි.සැකකරු තෙල්දෙණිය දිසා අධිකරණයට ඉදිරිපත් කිරීමට නියමිත බව රංගල පොලිසිය වැඩි දුරටත් කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r1403292</link>
    <topic>කොළඹදී ඉස්සූ වාහනවලට හොර පොත් සකසා උතුරට විකිණූ ජාවාරමක සුලමුල හෙළි වෙයි</topic>
    <author>අනුරාධපුර මධ්‍යම විශේෂ</author>
    <content>උතුරේ යුද සමයේ කොළඹ ඇතුළු තදාසන්න ප්‍රදේශවලින් මෝටර් රථ ඇතුළු රථ වාහන සොරකම් කර ව්‍යාජ ලිපි ලේඛන සකසා මෝටර් රථ කොමසාරිස් දෙපාර්තමේන්තුව මගින් ව්‍යාජ පොත්පත් සකසා උතුරු පළාතට විකිණීමේ ජාවාරමක තොරතුරු අනාවරණය කරගැනීමට උතුරුමැද පළාත භාර ජ්‍යෙෂ්ඨ නියෝජ්‍ය පොලිස් පතිවරයා යටතේ ක්‍රියාත්මක වන උතුරුමැද පළාත් විශේෂ විමර්ශන ඒකකයේ නිලධාරින්ට හැකිවී ඇත.ඒ අනුව සිදුකළ විමර්ශනවලදී ව්‍යාජ ලෙස ලියාපදිංචි කළ කැබ් රථයක් සහ එම රථය භාවිතා කළ ඖෂධ ප්‍රවර්ධක නිලධාරියකුද විශේෂ විමර්ශන ඒකකය මගින් අත්අඩංගුවට ගෙන ඇත. ඔහු පිළියන්දල ප්‍රදේශයේ පදිංචිකරුවකු වන අතර 2009 වර්ෂයේ කැබ්රථයක් මිලදී ගෙන භාවිතා කර ඇති අතර එම කැබ්රථයේ කොටස් බද්ධ කළ ඒවා බවද ,පොලිසිය අනාවරණය කරගෙන තිබේ.කොළඹ ප්‍රදේශයේ දේශපාලඥයකුගේ ඥාතියකු විසින් මෝටර් රථ සොරාගෙන එම මෝටර් රථ උතුරට අලෙවි කිරීමේ ජාවාරම සිදුකර ඇති බවත් ඒ සඳහා අනුරාධපුර ප්‍රදේශයේ පවුලක් ද සම්බන්ධ බව විශේෂ විමර්ශන ඒකකය පවසයි.තවද උතුරු පළාතට මේ මෝටර් රථ විකිණීම සදහා අනුරාධපුර බන්ධනාගාරයේ වෙනත් චෝදනාවකට බන්ධනාගාරව ගතව සිටින පුද්ගලයකු සම්බන්ධ අතර ඔහු අනුරාධපුර බන්ධනාගාරයේ බන්ධනාගාරගතව සිටින එල්ටීටීඊ ත්‍රස්ත සාමාජිකයන් සමග හවුල් වී මේ ජාවාරමට ආධාර අනුබල දී ඇති බවද විශේෂ විමර්ශන ඒකකය සදහන් කරයි.මේ මහා පරිමාණ ජාවාරම සඳහා සම්බන්ධ සියලුම පුද්ගලයන් ඉදිරියේ දී අත්අඩංගුවට ගන්නා බවද විශේෂ විමර්ශන ඒකකය වැඩිදුරටත් සදහන් කරයි.අත්අඩංගුවට ගත් කැබ්රථය සහ එහි වර්තමාන හිමිකරු ඊයේ (28) අනුරාධපුර ප්‍රධාන මහේස්ත්‍රාත් අධිකරණ හමුවට ඉදිරිපත් කිරීමට නියමිතව තිබුණි.උතුරුමැද පළාත භාර ජේයෂ්ඨ නියෝජ්‍ය පොලිස්පති රවී විජේගුණවර්ධන මහතාගේ විශේෂ උපදෙස් මත පළාත් විශේෂ විමර්ශන ඒකකයේ ස්ථානාධිපති පොලිස් පරීක්ෂක හර්ෂද සිල්වා මහතා ඇතුළු නිලධාරිහු සැකකරු අත්අඩංගුවට ගෙන තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r1403293</link>
    <topic>දකුණේ අපේක්ෂකයන්ගේ ගෝලයෝමහ රෑ හොර රහසේ ගෙවල්වලට ගිහින්</topic>
    <author>මාකඳුරේ ධර්මසිංහ</author>
    <content>දකුණු පළාත් සභා මැතිවරණ ප්‍රචාරක කටයුතු අවසන් වීමත් සමඟම නිහඬ මැතිවරණ ප්‍රචාරක ව්‍යාපාරයක් දකුණු පළාතේ ක්‍රියාත්මක වන බවට තොරතුරු ලැබී ඇත.මැතිවරණ ව්‍යාපාරය ඇරැඹීමත් සමඟම විවිධ ආයතන හා පුද්ගලයන් ඇතැම් අපේක්ෂකයන්ට පෞද්ගලික මට්ටමින් විවිධ භාණ්ඩ සහ ‍උපකරණ තොග වශයෙන් ලබා දී ඇති අතර ඒවා අපේක්ෂකයන් හරහා ඡන්දදායකයන් වෙත ලබාදීමට සැලසුම් කොට තිබුණි.මැතිවරණ නීති රීති තදින් ක්‍රියාත්මක වීම හේතුවෙන් ඒවා ඡන්දදායකයන් අතට පත්කිරීමට නොහැකිවීමෙන් එම අපේක්ෂකයන්ගේ බලාපොරොත්තු සුණුවිසුණු වී ගොස් තිබුණි.ඇතැම් අපේක්ෂකයන්, වක්‍ර මාර්ගයෙන් විවිධ උපක්‍රම අනුගමනය කරමින්, විවිධ උපකරණ හා භාණ්ඩ දකුණු පළාතේ විවිධ ස්ථානවලදී පසුගිය දිනවල රෑ යාමේ රහසිගතව බෙදා දීම සිදුකර ඇත.මේ සියල්ල මැතිවරණ ප්‍රචාරක කටයුතු සිදුකරන අතරතුර වූ සිදුවීම් වන අතර මැතිවරණ ප්‍රචාරක කටයුතු අවසන් වීමත් සමඟම නිහඬ මැතිවරණ ප්‍රචාරක කටයුත්තක් ද මේ වන විට සිදුවෙමින් පවතී.මේ යටතේ රෑ යාමේ නිවෙස්වල දොරගුළු දමා ඇති විට ඡන්දදායකයන්ගේ නිවෙස් වෙත යන පිරිස් පක්ෂ විපක්ෂ අපේක්ෂකයන්ගේ විස්තර පත්‍රිකා සමඟ රැකියා අයැදුම්පත් මෙන්ම පොලී රහිතව ලක්ෂ ගණන් ණය මුදල් ලබාදෙන බවට සකස් කරන ලද අයැදුම්පත් කොපි නිවෙස් හිමියන්ගේ දොර, ‍ජනෙල් අතරින් හොර රහසේම ගෙතුලට දමා ඡන්දදායකයන් නොමඟ යැවීමේ වැඩපිළිවෙළක් ක්‍රියාත්මක වන බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r1403294</link>
    <topic>කිරිපිටි පැකට්වල මිල වෙනස් කරඅලෙවි කළ වෙළෙඳසල් හිමියා මාට්ටු</topic>
    <author>නිමල් රාජපක්ෂ</author>
    <content>රුපියල් එක්ලක්ෂ දහසය දහසක් වටිනා කිරිපිටි පැකට් තොගයක් මිල වෙනස් කොට අලෙවි කළ වෙළෙඳසල් හිමියකු අම්පාර පාරිභෝගික කටයුතු පිළිබඳ අධිකාරියේ නිලධාරින් ඊයේ (27) දහවල් අත්අඩංගුවට ගෙන ඇත.අත්අඩංගුවට ගත් කිරිපිටි පැකට් තොගයේ ග්‍රෑම් 400 පැකට් 211ක් සහ කිලෝ එකේ පැකට් 36ක් තිබූ බව අම්පාර පාරිභෝගික කටයුතු පිළිබඳ අධිකාරියේ දිස්ත්‍රික් සම්බන්ධීකරණ නිලධාරි එච්. එල්. ඒ. බුද්දුස් මහතා පවසයි.අම්පාර සයිනමර්දු ප්‍රදේශයේ වෙළෙඳ සලක රුපියල් 325/- ග්‍රෑම් හාරසියයේ පිටි පැකට් වල මිල වෙනස් කොට රුපියල් 386/- මිලක් සහිත ස්ටිකරයක්ද, කිලෝ එකේ පැකට් එකක මිල රුපියල් 810/- මිල වෙනස් කොට රුපියල් 960/-ක ස්ටිකරයක් ද අලවා තිබියදී මෙසේ කොටු කර ගෙන ඇත.අත්අඩංගුවට ගත් වෙළෙඳසල් හිමියා ලබන 01 වැනි දින කල්මුණේ මහේස්ත්‍රාත් අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r1403295</link>
    <topic>අනාචාරයේ හැසිරුණු බිරියටඑරෙහිව සැමියා උසාවි ගිහින්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>අනාචාරයේ හැසිරෙන බිරියට එරෙහිව දරු දෙදෙනාගේ භාරකාරත්වය ඉල්ලා සැමියා විසින් කුරුණෑගල අතිරේක මහේස්ත්‍රාත් අධිකරණයේ පවරා තිබූ නඩුවේ තීන්දුව ප්‍රකාශයට පත්කළ මහේස්ත්‍රාත් ෂිලිනි පෙරේරා මහත්මිය දරුවන්ගේ භාරකාරත්වය නීත්‍යානුකූලව පියාට ලබා දෙන ලෙසට නියෝග කළාය.නීති විරෝධි ලෙස කසිප්පු තිප්පොළක් පවත්වාගෙන යමින් වෙනත් පුද්ගලයින් සමඟ අනාචාරයේ හැසිරෙනවායැයි කියනු ලබන ගොකරැල්ලේ නීරාමුල්ලේ කාන්තාවකට එරෙහිව ඇගේ සැමියා මේ නඩුව කුරුණෑගල අතිරේක මහේස්ත්‍රාත් උසාවියේ ගොනුකර තිබුණි.ගොකරැල්ල පොලිසියේ ද සහය ඇතිව පැමිණිල්ල ඉදිරිපත් කළ අධිනීතිඥ කීර්ති ජී. දුනුසිංහ මහතා මේ තැනැත්තිය නීති විරෝධී ලෙස කසිප්පු තිප්පොළක් පවත්වා ගෙන යන බවත් කසිප්පු බීමට ඇබ්බැහි වී සිටින පිරිස් සමඟ ඇය සැමියා ඉදිරියේ අනාචාරයේ හැසිරෙන බවත් දැනට තම සේවාදායකයා මැල්සිරිපුර ප්‍රදේශයේ පදිංචිව සිටින බවත් දරුවන් ඉදිරියේ මේ අකාරයෙන් හැසිරෙන ඇය ළඟ සිටින දරු දෙදෙනාගේ භාරකාරත්වය තමාට ලබා දෙන ලෙස ඉල්ලමින් මේ නඩුව ගරු අධිකරණයට යොමු කොට තිබෙන බවත් කියා සිටියේය.මෙහිදී විත්තිකාරියගේ අනාචාර හැසිරීම් සහ නීති විරෝධී මත්ද්‍රව්‍ය ජාවාරම ගැන සලකා බැලූ මහේස්ත්‍රාත්වරිය දරු දෙදෙනාගේ භාරකාරත්වය සැමියාට ලබාදෙන ලෙසට නියෝග කරනවාත් සමඟ දරු දෙදෙනා දුව ගොස් පියාගේ එල්ලී හඬා වැටෙන්න විය.විත්තිකාරිය වෙනුවෙන් නීතිඥ නලීන් විජේසූරිය මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r1403296</link>
    <topic>ත්‍රිරෝද රථ අනතුරින්පුද්ගලයකු මිය යයි</topic>
    <author>වලස්ගල සමූහ- ලක්ෂ්මන් කුමාරසිංහ</author>
    <content>දික්වැල්ල පොල්ගහමුල්ල ප්‍රදේශයේ දී සිදු වූ ත්‍රිරෝද රථ අනතුරින් පුද්ගලයකු මියගොස් ඇතැයි දික්වැල්ල පොලිසිය පවසයි.මෙසේ මියගොස් ඇත්තේ දික්වැල්ල රත්මලේ ප්‍රදේශයේ නිහාල් සමරසිංහ නමැති 54 හැවිරිදි දෙදරු පියෙකි.ඔහු පදවාගෙන ගිය ත්‍රිරෝද රථය වැලි ප්‍රවාහනය කරමින් තිබූ ටිපර් රථයක හැපී බරපතළ තුවාල ලබා ඇත. තුවාලකරු දික්වැල්ල රෝහලටත්, එතැනින් මාතර මහ රෝහලටත් අනතුරුව ගාල්ල කරාපිටිය රෝහලටත් මාරු කර යවා ඇත. එහිදී තුවාලකරු මියගොස් ඇත.මෘත ශරීරය කරාපිටිය රෝහලේ තැන්පත් කර ඇති අතර පශ්චාත් මරණ පරීක්ෂණය සිදුකිරීමට නියමිතය.ටිපර් රථයේ රියැදුරු දික්වැල්ල පොලිසිය මඟින් අත්අඩංගුවට ගෙන ඇති අතර මාතර අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r1403297</link>
    <topic>ට්‍රක් රථයක්කරනම් ගහලා</topic>
    <author>ඡායාරූපය - @ ජයසිරි පේදුරුආරච්චි ගන්දර සමූහ</author>
    <content>රන්න ප්‍රදේශයේ සිට දොඩන්දූව දක්වා ගඩොල් ප්‍රවාහනය කරමින් තිබූ ට්‍රක් රථයක දුනු කැඩීයෑම නිසා තලල්ල දකුණ කළපුව අසල අලුත් පාරේදී රෝද හතර උඩට හිටින සේ පෙරළී ගියද රථයේ රියැදුරුට හානියක් සිදු වූයේ නැත.ඊයේ දහවල් සිදුවූ අනතුරින් ට්‍රක් රථයට හා එහි තිබූ ගඩොල් වලට විශාල අලාභ හානියක් සිදුව තිබූ අතර රියැදුරුගේ ජීවිතය බේරී තිබුනේ අලුතින් ඉදිකර තිබූ බෝක්කු ගැට්ටේ ආධාරයෙනි. ඡායාරූපයෙන් දැක්වෙන්නේ ට්‍රක් රථය පෙරළී තිබූ ආකාරයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r1403298</link>
    <topic>මාවනැල්ල සහ අරණායක අවටවෙළෙඳ සල් හදිසි පරීක්ෂාවට</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල, අරණායක බල ප්‍රදේශවල සෞඛ්‍ය සේවා නිලධාරීන් විසින් කරනු ලැබූ වැටලීම්වලදී ආහාරයට නුසුදුසු ආහාර වර්ග අලෙවි කළ වෙළෙඳුන්ට එරෙහිව නඩු පවරා තිබේ.වේරගොඩ, හිඟුල හා අවට ප්‍රදේශවල වෙළෙඳ සල්වලින් මේ ආහාර වර්ග සොයාගෙන තිබේ.මෙහිදී කල් ඉකුත්වූ කේක් වර්ග, පාන්, බනිස්, බිස්කට්, බීම බෝතල් මුං ඇට, කඩල, කරවල හා තවත් ද්‍රව්‍ය රාශියක් සොයාගෙන ඇත. මේ පරීක්ෂණවලින් අනතුරුව මේ වනවිට වෙළෙඳ සල් හයකට විරුද්ධව නඩු පවරා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r1403299</link>
    <topic>දිස්ත්‍රික්ක පහකටකෙසෙල් සහ අන්නාසි</topic>
    <author>බුලත්කොහුපිටිය සමූහ - ඩබ්ලිව්. රෝහණ</author>
    <content>රබර් සංවර්ධන දෙපාර්තමේන්තුවේ කෑගල්ල ප්‍රාදේශීය කාර්යාලය විසින් කෑගල්ල, මහනුවර, ගම්පහ, කුරුණෑගල හා මාතලේ යන දිස්ත්‍රික්කවල රබර් වගාවේ අතුරු බෝගයක් ලෙස කෙසෙල් හා අන්නාසි වගා කිරීමට කටයුතු කර තිබේ.මේ යටතේ හෙක්ටයාර 110ක මේ පලතුරු වගා කෙරේ. මේ සඳහා රුපියල් මිලියන 347ක් වැය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r14032910</link>
    <topic>කොළඹ පාර දෙපස ගස් කපන්නනගර සභාවට බඳවා ගනී</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>කොළඹ නගරයේ වීදිවල, මාර්ග හා අතුරු මාර්ගවල ඇති අනවශ්‍ය හා අනතුරුදායක ගස් හා ගස්වල අතු ඉති කැපීම සඳහා ගස් කපන්නන් බඳවා ගැනීම පිණිස මහ නගර සභාව අයැදුම්පත් කැඳවා තිබේ.වාහනවලට මෙන්ම දේපළවලට හානිවිය හැකි අවදානම් සහිත කර්තව්‍යයන් විය හැකි බව සඳහන් කරන නගර සභාව සඳහා බඳවා ගැනෙන මෙම අය මෙම ක්‍රියාවන් සඳහා බෙහෙවින් පළපුරුදු සහ සෞඛ්‍ය සම්පන්න පුද්ගලයින් විය යුතු බව කියයි.සුදුසු සෞඛ්‍ය සම්පන්න බවට වෛද්‍ය සහතිකයක් ඉදිරිපත් කිරීම කළ යුතු වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r14032911</link>
    <topic>අරණායක ජලභීතිකා එන්නත්ලබාදීම විධිමත් නෑ</topic>
    <author>අරණායක විශේෂ</author>
    <content>අරණායක ප්‍රාදේශීය ලේකම් කොට්ඨාසයේ පිහිටි ගම්වල ජීවත්වන සුනඛයින් ජලභීතිකා රෝගයෙන් ආරක්ෂා කර ගැනීම සඳහා ලබාදෙන එන්නත ද විධිමත් ආකාරයෙන් සියලු සුනඛයින් සඳහා ලබා නොදීම ගැන ගැමියෝ බලවත් කනස්සල්ල පළකරති.මෙවැනි තත්ත්වයක් ඇතිවීමට හේතු වී ඇත්තේ පසු වර්ෂවලදී මෙම එන්නත ලබා දුන් ආකාරයෙන් බැහැරව ක්ෂණිකව ගම්මුන් අතර ප්‍රචාරයක් ලබා දී එක දිනකට වසම් අට, දහය ආවරණය වන පරිදි එක්රොක්වන සාමාන්‍ය සුනඛයින් සංඛ්‍යාවකට පමණක් මෙසේ එන්නත ලබාදීමයි.එපමණක් ද නොව එන්නත ලබාදෙන ස්ථානයේ පැයකට වඩා එන්නත ලබා දෙන නිලධාරියා රැඳී නොසිට ක්ෂණික වෙනත් ස්ථානයක් කරා කඩිනමින් පිටව යාම නිසා බොහෝ සුනඛයින් සංඛ්‍යාවකට මෙම එන්නත ලබාගැනීමේ හැකියාව මේ හේතුව මත ගිලිහී යන බව ද බොහෝදෙනා පවසති..</content>
  </post></root>