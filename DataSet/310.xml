<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av1409288</link>
    <topic>මා කැමැතිම කාන්තාවෝ</topic>
    <author>තුෂාරි නේරංජා වික්‍රමසිංහ</author>
    <content>මා කැමැතිම කාන්තාවෝමෙවර ‘මා කැමැතිම කාන්තාවෝ’ විශේෂාංගයට එක්වන්නේ මෙරට බයිලා ගීත කලාවේ ප්‍රවීණ ගායන ශිල්පියකු වන නිහාල් නෙල්සන් ය. මේ ඔහු ගේ කැමැතිම කාන්තාවන් පිළිබඳ මතකය අවදි කළ අයුරුයි. මගේ බිරිඳ - මාලි නෙල්සන්මා ගැන සොයන්න බලන්න ඇය තරම් දුරට වෙන කිසි­‍ෙවක් දන්නෙ නැහැ. ඇය තරම් එච්චර ආදරයකින් මට සලකන්න වෙන කාටවත් උවමනාවකුත් නැහැ. එනිසා ඇයට හැමදාමත් මම ආදරෙයි. මගේ දියණියමගේ පුතා ගේ බිරිඳ මට මගේ ම දියණියක්. දියණියකගෙන් පියෙකුට ලැබිය යුතු සියලු දෙයම නොවළහා ඇයගෙන් මට ලැබෙනවා. එනිසා ඇයට මම ආදරෙයි.ශිරන්ති රාජපක්ෂ මැතිනියරටක රාජ්‍ය නායකයකුට ඔහුගේ වැඩ කටයුතු කරගෙන යාමට අවැසි ශක්තියත්, ධෛර්යයත් ලබාදෙන, විශේෂයෙන් කුඩා දරුවන් කෙරෙහි විශාල ආදරයක් ඇති ඒ භාග්‍යවන්ත කාන්තාවට මම කැමැතියි.හේමා ප්‍රේමදාස මැතිනියඇය බොහොම කුලුපග, අවංක චේතනාවෙන් සමාජය සමඟ ඇසුරු කරන අපි වැනි කලාකරුවන්ට මවක් වැනි කාන්තාවක් වූ නිසාම මම ඇයට කැමැතියි.ලංකිකා පෙරේරාඇය මගේ ගමේ. ඒ වගේ ම ඇය හොඳ සමාජ සේවිකාවක්. ඕනෑම කෙනෙකුට හිතවත්ව සේවය කරන අනුන්ගේ දුක හඳුනන, ගුණ දම්වලින් පිරුණු කාන්තාවක් හැටියට මම ඇයට කැමැතියි.මල්කාන්ති නන්දසිරිකලාකරුවන් අතර සුහදතාව බෙදාහැරීමේ බැංකුවක් බඳු, ආදරය පිරී උතුරා ගිය හදවතක් ඇති, මිනිස් ගතිගුණ සියයට සියයකින් ම සම්පූර්ණ කාන්තාවක් නිසා මම ඇයට කැමැතියි.මැණික් චන්ද්‍රිකාපුංචි කාලේ ඉඳලම මාව දන්න, දැනගත් දා සිට ම අද වනතුරු තමන්ගේ ම සහෝදරයකුට වගේ මට සලකන කිසිම විටෙක ඕපාදූප කතා නොකරන තමන්ගේ රාජකාරිය නිසි ලෙස ඉටුකරන සුහද හදක් ඇති ජනප්‍රිය ගායිකාවක හැටියට මම ඇයට කැමැතියි.නීතා ආරියරත්නසමාජ සේවයේ අගතැන්පත්, එමෙන්ම දරු පරපුර පෝෂණය කිරීම සඳහා තමන් ගේ ශ්‍රමය කැප කරන, ‘සර්වෝදය’ වැනි ව්‍යාපාරයකින් සමාජ සේවයක් කරන්නා වූ ඒ.ටී. ආරියරත්නයන්ට එම සේවය කිරීමට දිරිය ලබා දෙන්නාවූ ශක්තිවන්ත කාන්තාවක් හැටියට මම ඇයට කැමැතියි.විමලා අමරදේවකලාවෙන් පිරිපුන්, මහා ගාන්ධර්වයන්ව ආරක්ෂා කරගෙන එතුමන්ගෙන් ගීත ක්ෂේත්‍රයට කලාකරුවනට ලැබිය හැකි දැනුම ලබාදීමට නිරතුරුව අමරදේවයන් පිටුපස සිටිමින් විමලා අමරදේව මහත්මිය ලබා දෙන සහයෝගය අති විශිෂ්ටයි. එනිසාම මම ඇයට කැමැතියි.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av1409289</link>
    <topic>හමුදාවෙන් මා අස්වුණු නිසා සංදර්ශන වේදිකාවේ ගී ගයනවා</topic>
    <author>සාකච්ඡා කළේ - ජීවනී පතිරණ</author>
    <content>හමුදාවෙන් මා අස්වුණු නිසා සංදර්ශන වේදිකාවේ ගී ගයනවා - සුභාෂිණි ගමගේ“රණවිරු රියල් ස්ටාර්” පළමු අදියරේ අවසන් තරගකරුවන් දස දෙනා අතර එකම කාන්තා නි‍යෝජනයක් ද වූයේ ඇයයි. තම කලා හැකියාව ඔස්සේ නිහඬ ගමනක් යන ඇය හදිසියේ ‘රසඳුන’ ට ගොඩ වූ අවස්ථාවක අපි ඇගේ තොරතුරු විමසන්නට අමතක නොකළෙමු.නමින් සුභාෂිණී ගමගේ වන ඇය සුහද කතාබහකට එක්වූයේ මේ අයුරිනි.ඉතින් සුභාෂිණී කාලෙකට පස්සේ?ඔව්, පසුගිය දිනවල ටිකක් කාර්ය බහුල වුණා. දැන් නම් මම ටිකක් නිදහස්. මොකද හමුදා සේවයෙන් විශ්‍රාම ගිහින් සිටින නිසා වෙන්න ඇති.ඔබේ පදිංචිය වෙනසක් වුණා නේද?ඔව් දැන් මම පදිංචිවෙලා ඉන්නෙ ගම්පහ.මොනවද පවුලේ විස්තර එහෙම?මම විවාහකයි. අවුරුදු 07 ක පුංචි පුතෙක් ඉන්නවා. මගෙ පවුලේ අම්මා, තාත්ත ජීවතුන් අතර නෑ. අක්කා, මල්ලී සිටින්නේ. අපේ පවුලේ මද්දුමී මම.‘දඟකාරී මා මද්දුම දෝනී’ ව‍ෙග් ද?කුඩා කාලේ අපි හැමෝම පොඩ්ඩක් දඟයි නේ. ඒ දඟකාරකම්, හුරතලේ මටත් තිබුණා.ඔබේ ගායන දිවියේ හොඳම ගුරුවරිය ඔබගේ මව කීවොත් මා නිවැරදිද?ඔව්. හරියටම හරි. මගේ ගායන හැකියාව හඳුනාගත් පළමු තැනැත්තා තමයි මගේ ආදරණීය අම්මා.යුද හමුදාවෙ රැකියාවයි ඔබේ ගායන හැකියාවයි අතර සම්බන්ධතාව ගොඩනැඟුණේ කොහොමද?හමුදා සේවයට යන්න ඇල්මක් තිබුණා. නමුත් ගෙදරින් කැමැත්තක් තිබුණේ නෑ. ඉන්පසු අහඹු අවස්ථාවකින් යුදහමුදා තූර්යවාදන කණ්ඩායමට සම්බන්ධ වෙන්න හැකිවුණා.මොකක්ද ඒ අහඹු සිදුවීම?ගුවන්විදුලි සංස්ථාවේ “පිබිදෙන ගායක පරපුර” තරගයට සහභාගි වී ප්‍රථම වටයෙන් ජය ලබා දෙවැනි වටයේ පටිගත කිරීම් සඳහා යුද හමුදා තූර්යවාදක කණ්ඩායමට යොමු කළා. එදා තමයි දැන ගත්තේ යුද හමුදාවට තූර්ය වාදක කණ්ඩායමක් තියෙනව කියලා. එතකොට මගේ වයස අවුරුදු 18 ක් වෙනවා. එදා යටගිය ආශාව නැවත ඉස්මතු කර ගැනීමට හැකිවූයේ මම යුදහමුදා පොදු සේවා බළකායේ තූර්ය වාදක කණ්ඩායමට නිත්‍ය ගායිකාවක් වශයෙන් සම්බන්ධ වීම නිසයි.ඉන්පසු-අවුරුදු 15 ක සේවා කාලයක් නිම කරමින් 2012 වර්ෂයේ මම හමුදා සේවයෙන් විශ්‍රාම ගත්තා.නැවත ඔබ රැකියාවකට සම්බන්ධ වුණා ද? මොනවගේ ප්‍රතිචාර ද ‘රණවිරු රියල් ස්ටාර්’ වැඩසටහනින් පසුව ලැබුණේ?රැකියාවකට සම්බන්ධ වුණේ නැහැ. මොකද තරගය හරහා ලැබෙන ප්‍රතිචාරත් එක්ක දෙස් විදෙස් සංදර්ශන වේදිකාවට බොහෝ ආරාධනා ලැබුණා. ඒ කාර්ය බහුලත්වයත් එක්ක ගායන කටයුතු පමණක් සිදු කරගෙන යනවා. අද වන විට මම විවිධ භාෂවන්ගෙන් ගීත ගායනා කරනවා.ඔබේ නවක නිර්මාණ ගැන කතා කරමු?විශේෂඥ වෛද්‍ය ඒ.එන්.ජී. රාජපක්ෂ සංගීතයෙන් හා පද රචන‍ෙයන් දායකත්වය දැක්වූ “මා ඔබේ නොවේ නම්” ගීතය ළඟදීම රූප රචනය සමඟින් ප්‍රචාරය වීමට නියමිතයි. දැනට එම ගීතය අන්තර්ජාලයෙන් රසවිදින්න පුළුවන්.ඊට අමතරව රාජ්‍ය ආරක්ෂක අමාත්‍යාංශය “රණවිරු රියල් ස්ටාර්” සීඩී තැටියක් එළිදැක්වූවා. එහි ඇතුළත් රෝහණ වීරසිංහයන් සංගීතවත් කරන ලද, සුනිල් ආර්. ගමගේ විසින් රචිත “පොන්මනී” (යුද කාලය අළලා නිර්මාණය වූ) යන ගීතයත් බ්‍රිගේඩියර් රාජිත අම්පෙමොහොට්ටි සමඟ ගායනා කළ “මුර අට්ටාලෙන්” යන ගීත දෙක නව නිර්මාණ අතර වෙනවා.ඊට අමතරව ‘රණවිරු රියල් ස්ටාර්’ ප්‍රථම අදියරේ දෙවන ස්ථානය ලබාගත් ඉන්දික අමරංග සමඟ යුග ගායනයක් (ප්‍රේම පාරාදීසයේ...) දැනටමත් විවිධ ගුවන් විදුලි නාළිකා ඔස්සේ ප්‍රචාරය වෙනවා.ඉදිරියේදී නිෂ්පාදනය වීමට නියමිත චිත්‍රපටයක තේමා ගීතය ගැයීම සඳහා තිළිණ ශ්‍රීකාන්ත සමඟ යුග ගායනයෙන් සම්බන්ධ වුණා.සාකච්ඡා කළේ - ජීවනී පතිරණඡායා - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092810</link>
    <topic>සිනමා හා රූපවාහිනිකරුවන්ට මාධ්‍ය ගැන න්‍යායික දැනුමක් නෑ</topic>
    <author>ජෝර්ජ් රොබ්සන් ද සිල්වා</author>
    <content>සිනමා හා රූපවාහිනිකරුවන්ට මාධ්‍ය ගැන න්‍යායික දැනුමක් නෑබර්ට්‍රම් නිහාල්ප්‍රවීණ ටෙලිනාට්‍ය අධ්‍යක්ෂ බර්ට්‍රම් නිහාල් විසින් ලියන ලද ග්‍රන්ථ 6 ක් පසුගියදා දොරට වැඩියේය. ‘සිනමාලංකාරය’, ‘රූපාංජලි’, ‘සිනාරියෝ’, ‘ශාස්ත්‍ර’, ‘සියැස’ සහ ‘තහනම් ගහේ ඇපල්’ (කෙටිකතා) එම පොත් හය වෙයි. මේ බර්ට්‍රම් සමඟ එම පොත් අළලා කළ කතාබහකි.* මුලින්ම මේ පොත් ‍හයේ අන්තර්ගතය ගැන යමක් කියන්න පුළුවන්ද?මේවා සිනමාව සහ සිනමාවේ සෞන්දර්ය, එහි වේද ශාස්ත්‍ර මෙන්ම වාර්තා චිත්‍රපටකරණය සහ එහි විධික්‍රම පිළිබඳව රචිත ඒවා. සිනමාව පිළිබඳ ගැඹුරින් හදාරන්නන්ට වගේම එම විෂයයන් පිළිබඳ උනන්දුවක් දක්වන්නන්ටත් මේවායේ අන්තර්ගත කරුණු ප්‍රයෝජනවත් වෙනවා.‘සිනමාලංකාරය’ සිනමාවේ සෞන්දර්යාත්මක පැතිකඩ, ලෝක සිනමාවේ පුනර්ජීවය සහ සිනමාවේද පිළිබඳ කෙරෙන විශ්ලේෂණයක්. දශක ගණනාවක් ලොව පුරා සිනමාව සහ ඒවායේ විවිධ සෞන්දර්ය සාධක පිළිබඳ ලියැවුණු පොත්පත් රාශියකින් උපුටාගත් විවිධ කරුණු කාරණා සහ මතිමතාන්තර මෙහි ඇතුළත් වෙනවා.ඒ වාගේම ‘රූපාංජලී’ ග්‍රන්ථය මගින් සිනමාවේ සිද්ධාන්ත සහ සිනමා රසවින්දනය පිළිබඳ ශාස්ත්‍රීය කරුණු රාශියක් හෙළිදරව් කරනවා. චිත්‍රපටයක් නැරඹීමේදී ප්‍රේක්ෂකයා දක්වන්නා වූ ප්‍රබල භාවමය ප්‍රතික්‍රියා ඇත්ත වශයෙන්ම එම චිත්‍රපටය හා බැඳුණු සෞන්දර්යාත්මක මෙන්ම තාක්ෂණික ක්‍රියාකාරකම්වලින් පැනනගින්නා වූ රස නිෂ්පත්තිය හේතුවෙන් ඇතිවන්නක්. මෙය සෞන්දර්යාත්මක විග්‍රහයේදී ඉතාමත් සියුම් අර්ථ විවරණ හරහා සිදුවන්නක්. රූපය බොහෝවිට අර්ථාන්විත බවෙන් සහ යථාර්ථමය ගුණයෙන් ආකර්ෂණීය විය යුත්තක්. රූප රාමුව තුළ වස්තු සහ චරිත පෙළගැස්වීමේදී පවා එහි අරුත සහ ප්‍රකාශනය කෙරෙහි බලපෑමක් ඇති කරන්න පුළුවන්. සිනමාවේ සියලු වියරණ, වේද ශාස්ත්‍ර සියල්ල රූපය (Image) සමඟ බැඳී පවතිනවා. රූපාංජලී ග්‍රන්ථය මේ සිද්ධාන්ත පිළිබඳවත් විවරණය කරනවා.‘සිනාරියෝ’ වාර්තා චිත්‍රපටකරණය පිළිබඳවත්, විත්ති කතා රචනය පිළිබඳවත් ශාස්ත්‍රීය කරුණු කාරණාවලින් සමන්විත ලිපි මාලාවක්. වෘත්තාන්ත සිනමාවේ බොහෝ සංඝටක වාර්තා සිනමාවටත්, වාර්තා සිනමාවේ අංගප්‍රත්‍යංග වෘත්තාන්ත සිනමාවේත් සුසංයෝගීව තිබෙන අයුරු ප්‍රත්‍යක්ෂ වන්නක්. නමුත් වාර්තා සිනමාවට ආවේණික සුවිශේෂ ගුණාංග, වෘත්තාන්ත සිනමාවෙන් වෙන් කර ගන්න පුළුවන්. වාර්තා සිනමාවේ ප්‍රධානතම ලක්ෂණය වෙන්නේ එය වෘත්තාන්තයෙන් තොර වීමයි. වාර්තා සිනමාවේ න්‍යායාත්මක පසුබිම පිළිබදවත්, වාර්තා නැතිනම් විත්ති කතා රචනය පිළිබඳවත් ‍මම ‘සිනාරියෝ’ කෘතිය මගින් අවධාරණය කරනවා.මේ ග්‍රන්ථ මාලාව අතුරින් සුවිශේෂ ග්‍රන්ථයක් වන්නේ ‘ශාස්ත්‍ර’ යි. මෙහි එන විවිධ විෂය කරුණු වර්තමාන සහතික මාධ්‍ය, විද්යුත් සන්නිවේදනය, ජනප්‍රිය සංස්කෘතිය, ඩිජිටල් තාක්ෂණය, චන්ද්‍රිකා සන්නිවේදනය, ටෙලිනාට්‍ය කලාව සහ ශ්‍රව්‍ය දෘෂ්‍ය මාධ්‍ය වැනි විෂය පරාස ඔස්සේ සාකච්ඡාවට බඳුන් කරනවා. ඒ වගේම මෙම ග්‍රන්ථය ආශ්‍රිත ලිපි ගෝලීයකරණය, පශ්චාත් නූතනවාදය, දෘෂ්ටිවාදය සහ තාක්ෂණික සංකල්ප මෙන්ම ඒ හා බැඳි මානව සිද්ධාන්ත පිළිබඳවත් විචාරාත්මක අධ්‍යයනයකට ලක් කරනවා.‘සියැස’ විවිධ අවස්ථාවලදී, විවිධ පුවත්පත් කලාවේදීන් විසින් මා සමඟ කරන ලද සම්මුඛ සාකච්ඡා ආශ්‍රිත ලිපි පෙළක්. වසර තිහක පමණ කාලයක් පුරාවට විවිධ පුවත්පත්වල පළවූ පුවත්පත් සාකච්ඡා දෙතුන් සියයකින් තෝරාගත් ශාස්ත්‍රීය කරුණු කාරණා අඩංගු සම්මුඛ සාකච්ඡා මාලාවක් මෙම ග්‍රන්ථයට අඩංගු වෙලා තියෙනවා. ශ්‍රව්‍ය දෘෂ්‍ය කලාව, සංගීත මාධ්‍ය, සෞන්දර්ය, සාහිත්‍ය කලා වැනි විෂය කාරණා මෙහිදී සාකච්ඡාවට බඳුන් වෙනවා.‘තහනම් ගහේ ඇපල්’ කෙටිකතා සංග්‍රහයක්. මේවායේ මූලයන් මා විසින් කාලාන්තරයක් තිස්සේ සිනමා නිර්මාණ සඳහා ආදේශ කරලීමට සකස් කරන ලද වස්තු විෂයන්වලින් පැන නගින්නා වූ සන්දර්භ මෙම කෙටිකතා මාලාව සම්මත කෙටිකතා ස්වරූපයෙන් ඔබ්බට ගිය විශේෂයෙන් අභූතරූපි ශෛලිය පාදක කෙටගෙන ලියන ලද්දක්. මෙහිදි මා විෂය කොට ගන්නේ ස්වභාවික ලෝකය සතු ආශ්චර්යමය සහ ප්‍රාතිහාර්යමය ගුණයයි. ඉන් අර්ථවත් වන්නේ අප ජීවත් වන තාත්වික ලෝකයට ඔබ්බෙන් පවත්නා වාදයට, බුද්ධියට ගෝචර නොවන සංකල්ප සහ අත්දැකීම් සමුදායයි.* ශ්‍රව්‍ය දෘෂ්‍ය කලාව නැතිනම් සිනමාව, රූපවාහිනිය වැනි විෂයක් පොත පත කියවා ඉගෙන ගන්න පුළුවන්ද?පොතපතින් පමණක් සිනමාව හෝ රූපවාහිනිය පිළිබඳ හදාරන්න බැහැ. මේවා ප්‍රායෝගික ක්‍රියාකාරකම් හා බැඳුණු විෂයන්. නමුත් ඕනෑම විෂයකට විද්‍යාත්මක හෝ සෛද්ධාන්තික පදනමක් තියෙනවා. එම වේද හෝ ශාස්ත්‍ර හදාරන්නේ නැතිව මේවා ප්‍රයෝගිකකරණයට යොමු කරන්න බැහැ. ඕනෑම විෂයක මූලික පදනම වැටිලා තියෙන්නේ න්‍යායාත්මක හේතු ප්‍රත්‍ය මතයි. මූලික සිද්ධාන්ත හෝ න්‍යාය හරිහැටි අවබෝධ කොට නොගෙන කිසිදු විෂයක් ප්‍රයෝගික තලයක ක්‍රියාත්මක කරන්න බැහැ. විද්‍යාත්මක සත්‍යය එයයි. මේවා කලින් කලට, විවිධ ස්වරූප ගත්ත ද ඒ සියල්ල සිදුවන්නේ පූර්ව නිශ්චිත නිගමනයන්ට අනුවයි. ශ්‍රව්‍ය දෘෂ්‍ය කලාවේ ද පදනම සැකසී ඇත්තේ එහි සිද්ධාන්ත මුල්කොට ගෙනයි. මෙම වියරණ ඔස්සේ ගොඩනඟන අංග ප්‍රත්‍යාංග, කලින් කලට, විවිධ හැඩතල, ස්වරූප ගත්ත ද ඒවායේ මූලයන්හි පැවැත්ම නොවෙනස්ව තියෙනවා. උදාහරණයක් ලෙස ගතහොත් සාමෝධානය, අන්තර් ඡේදනය, කැමරා රීති සහ සිනමාවේ කාලය සහ අවකාශය වැනි සෛද්ධාන්තික න්‍යායන් ඩී.ඩබ්. ග්‍රිෆීත්, වී.අයි. පුඩොව්කින්, සර්ජි අයිසන්ස්ටයින් යන අයගේ සිට අදටත් එලෙසම වලංගු වෙනවා. වර්තමානයේ අපේ බොහෝ සිනමා සහ රූපවාහිනිකරුවන්ට ශ්‍රව්‍ය දෘෂ්‍ය කලාවේ න්‍යායාත්මක පසුබිම පිළිබඳ අවබෝධයක් නැහැ. ඒ නිසාම ඔවුන්ගේ ප්‍රායෝගික ක්‍රියාකාරකම් අයාලේ යනවා.* දිනෙන් දින තාක්ෂණය අලුත් වෙනවා. විෂය හා බද්ධ වූ සංඝටක අලුත් මුහුණුවරක් ගන්නවා. පොතපතින් ලැබෙන දැනුම මෙහිදී යාවත්කාලීන (update) වෙනවාද?නව තාක්ෂණය බිහිවන්නේ විවිධ වූ ගෝලීය අරමුණු සාක්ෂාත් කර ගැනීම ඔස්සේයි. ගැටලුව තියෙන්නේ මේ තාක්ෂණයේ දියුණුවට සමගාමීව අපගේ නිපුණතා හෝ නිර්මාණශීලි ප්‍රතිභාව කෙතෙක් දුරට වර්ධනය වී ඇත්ද යන්නයි. මා කලින් සඳහන් කළ ආකාරයට තාක්ෂණය කෙතරම් දියුණු වුවත්, විවිධ ස්වරූපයෙන් ඒවා පෙනී සිටියත්, සියල්ල රඳා පවතින්නේ විද්‍යාත්මක තලයකයි. මේ විද්‍යාත්මක දැනුම සඳහා පොතපත පරිශීලනය අත්‍යාවශ්‍යයි. කෙනෙකුට ගුණාත්මක චිත්‍රපටයක් හෝ රූපවාහිනි වැඩසටහනක් නිපදවන්න හෝ නිර්මාණය කරන්න බැහැ, එහි විද්‍යාත්මක හෝ න්‍යායාත්මක පසුබිම නැතිව. ඒ සඳහා පොතපතින් ලබන දැනුම ඉතා වැදගත් වෙනවා. වර්තමාන පොතපත ලියන සෑම කෙනෙකුටම, ඒ ඒ ශාස්ත්‍ර හා බැඳී පැවති මුල් කාලීන පොතපතෙහි ආභාසය නොමඳව ලැබී තිබෙනවා. නවීන සිද්ධාන්තික කරුණු ගොනු වී තිබෙන්නේ අතීත වේද, ශාස්ත්‍ර, නෛතික හෝ සෛද්ධාන්තික සංඝටක ඔස්සේ. දැනුම පැරණි වෙනවා යැයි යන්නෙහි කිසිඳු සත්‍යයක් නැහැ. මේ සඳහා හොඳම උදාහරණ ලෙස මා දකින්නේ වත්මන් ලෝකයේ දේශපාලනය සඳහා වූ විද්‍යාත්මක අත්පොත ලෙස සැලකිය හැකි මැකියාවේලි ගේ ‘ද ප්‍රින්ස්’ (1532) නම් වූ වේද ග්‍රන්ථයෙන්. කාව්‍ය සහ නාට්‍ය ශාස්ත්‍රය පන්නරය ලබන්නේ ඇරිස්ටෝටල් ගේ ‘පොයෙටික්ස්’ (ක්‍රි.පූ. 335) සහ භරතමුනිගේ නාට්‍ය ශාස්ත්‍ර වැනි ග්‍රන්ථ ඇසුරෙන්. ශ්‍රව්‍ය දෘෂ්‍ය කලාවට පවා පදනම සැකසෙන්නේ සර්ජි අයිසන්ස්ටයින් ‘ෆිල්ම් ෆෝම්’ (1928) සහ ‘ද ෆිල්ම් සෙන්ස්’ (1942) වැනි හස්තසාර ග්‍රන්ථ ඇසුරෙනුයි.* මෙවැනි ශාස්ත්‍රීය පොත්පත් සඳහා වර්තමාන පාඨක ලෝකයේ සහ වෙළෙඳ ලෝකයේ පවතින ඉල්ලුම කෙබඳුද?ශ්‍රී ලංකාව වැනි රටක ශාස්ත්‍රීය ග්‍රන්ථකරණය සඳහා යොමුවීම තරමක දුෂ්කර ව්‍යායාමයක්. එක අතකින් මේ සඳහා ගතවන කාලය, ශ්‍රමය සහ මුල්‍යමය දුෂ්කරතා ආදියයි. අනික් අතින් ජනප්‍රිය කෘතිවලට තරම් වෙළෙඳපොළෙහි ඉල්ලුම නොමැති වීමයි. පොතේ වටිනාකමින් 40% ක්ම ගෙවන්න ඕන පොත් අලෙවි කරන වෙළෙඳ ආයතනය සඳහා. ශාස්ත්‍රීය ග්‍රන්ථයක පිටපත් 500 ක් අලෙවි වීමට වසරක පමණ කාලයක් ගතවෙනවා. මේ සියලු කරුණු කාරණා සලකා බලද්දී ශාස්ත්‍රීය ග්‍රන්ථකරණය ලාභ අපේක්ෂාවෙන් කළ හැකි කටයුත්තක් නෙමේ. ශ්‍රව්‍ය දෘෂ්‍ය කලාව හා ඒ ආශ්‍රිතව සිංහල මාධ්‍යයෙන් ලියැවුණු පොත්පත් ඉතාමත් සීමිතයි. මගේ අරමුණු සිනමාව, රූපවාහිනිය වැනි මාධ්‍ය හදාරන ඒ සඳහා උනන්දුවක් දක්වන පාඨකයින්ට නිවැරදි විෂය දැනුම සහිත ශාස්ත්‍රීය අධ්‍යයනයක් සඳහා ඔවුන්ගේ ඥානය අවදි කිරීමයි.* මෙබඳු කෘති රසවිඳීමට හෝ ඒවා ඇසුරු කිරීමට සුදුසු මානසික තත්වයක් වර්තමාන පාඨකයාට තියෙනවාද?වර්තමාන සමාජයේ ජීවිත ඉතාමත් සංකීර්ණයි. Face Book වැනි සමාජ මාධ්‍ය මගින් සංහතික මාධ්‍යවල මහා සම්ප්‍රදායන් පවා අභියෝගයට ලක් කරලා තියෙනවා. තාක්ෂණය දිනෙන් දින ඉතා ශීඝ්‍රයෙන් වර්ධනය වෙනවා. ඒ සමගාමීව මිනිසුන්ගේ චින්තනයේ වර්ධනයක් සිදුවන්නේ නැහැ. පරිභෝජන සමාජයක ප්‍රධාන ලක්ෂණය වන්නේ කුටිල බවයි. හුදකලා වූ පුද්ගල සන්තානය පොදු අර්ථ විග්‍රහවලට යොමුවන්නේ නැහැ. ගෝලීය ධනවාදී සංකල්ප සමඟ වෙනස් වන සංස්කෘතික ක්‍රියාවලිය තුළ පුද්ගලයා අවිඥානික සත්වයෙක්. සංස්කෘතිමය යන්ත්‍රණය තුළින් හා ඒවායේ සංකේතාත්මක යොදා ගැනීම් කා වැදී ඇත්තේ පූර්ණ විවිධතා සහිත ධනවාදී සංස්කෘතික නිෂ්පාදන වලටයි. මෙහි ප්‍රතිඵලය වී තිබෙන්නේ සාහිත්‍ය කලා හා මානව හැඟීම් පිළිබඳ නූතන අවබෝධය, ජන විඥානයෙන් බැහැර වීමයි. අධ්‍යාපනය විසින් කළ යුත්තේ ප්‍රතිසංස්කෘතිමය ක්‍රියාදාමයක් සඳහා රසඥතාව ඉහළ නංවමින් ජනතාව සවිඥානික කිරීමයි. එවිට ඔවුන් මේ පාරමානසිකත්වයෙන් මිදීම සඳහා සාහිත්‍ය, කලා වැනි දේ අගය කිරීමට පෙලඹෙනවා ඇති.ජෝර්ජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092811</link>
    <topic>කල්පන - වින්දන සිනමාගමනය 'ප්‍රේමය නම්' විය</topic>
    <author>ඉන්ද්‍රචාප</author>
    <content>කල්පන - වින්දන සිනමාගමනය 'ප්‍රේමය නම්' වියසමීපරූපය’ ට තරුණ සිනමාකරුවන් කිහිපදෙනෙකුගේ ම මුහුණු හසුවේ. ඉන්ද්‍රචාපට මොහොතකට සිතෙන්නේ, මේ නම් ශ්‍රී ලාංකේය සිනමාවේ වසන්ත සමයේ නව ඇරැඹුමක් ද කියායි. පතී, වසන්ත, ධර්මසිරි, අසෝක, ප්‍රසන්න, විමුක්ති, ඉනෝකා, පරාක්‍රම, සුදත්, සුනිල්, අනුරුද්ධ, ජයන්ත, ජැක්සන් හා තවත් සිනමාකරුවන්ගේ සමීප රූප සමග අප සිනමාවේ වරින්වර උදා වූ වසන්ත සමය සටහන් වී තිබෙනු ඉන්ද්‍රචාපට සිහිවේ. නිමා වූ කොළඹ අන්තර් ජාතික සිනමා උලෙළට සමගාමීව, ශ්‍රී ලාංකේය සිනමාවේ යොවුන් වසන්තයක් පිළිබඳ සුබ ලකුණු සටහන් කරන තරුණ සිනමාකරුවන් හා ඔවුන්ගේ චිත්‍රපට කිහිපයක් ‘සමීපරූපයෙහි’ ඇ‍ඳේ. නිලේන්ද්‍ර දේශප්‍රියගේ ‘තණ්හා රතී රඟා’, ප්‍රසන්න ජයකොඩිගේ ‘28’ නම් වූ නිර්මාණ ඉන්ද්‍රචාප‍ගේ සිත් ගනී.සිනමා වසන්තය සොඳුරු වූ වසන්තයක් ම වන බව සැක නොහැර පවසන අපූරු සිනමා සිත්තමක්, ඉන්ද්‍රචාපගේ ‘සමීප රූපයෙහි’ සටහන් වූයේ දින කිහිපයකට පෙරය. ප්‍රේමය නම් වූ සිනමා කාර්යය සමඟ, නිර්මාණශීලී තරුණ සිනමාකරුවන් දෙදෙනෙකුගේ ආගමනය සමීප රූප ද්වයක් ලෙස සටහන් වන්නේ 'ප්‍රේමය නම්' සිනමා සිත්තමෙහි තම රංගන ප්‍රතිභාව මැනැවින් විශද කළ, සමනලී ෆොන්සේකා හා ශ්‍යාම් ප්‍රනාන්දුගේ ‘සමීප’ රූපද සමඟිනි.මේ තරුණ සිනමාකරුවන් දෙදෙනා කවරහුද? ගේය පද රචනයෙහිලා කුලරත්න ආරියවංශගේ වතගොත සමීප රූපාවලියකම තිබෙන බව ඉන්ද්‍රචාප දනී. එහෙත් කල්පන හා වින්දන නම් මේ දෙසොහොයුරන් චිත්‍රපටකරණයෙහි දස්කම් විස්කම් පානා බවත් ඔවුන් පෙරකී කුලරත්න ආරියවංශ ගේ දෙ පුතුන් බවත් ‘සමීප රූපය’ ට හසුවූයේ ප්‍රේමය නමින් ශ්‍රී ලාංකේය සිනමාවට එක්වූ අපූරු නිර්මාණය ප්‍රදර්ශනය වීමෙන් අනතුරුවය.'ප්‍රේමය නම්' හි තේමාව, අන්තර්ගතය, සුපුරුදු සාම්ප්‍රදායික සිංහල චිත්‍රපට කතාපුවතකින් වෙනස් ය. Obsessive Compulsive Disorder (OCD) නම් වූ මනෝ ව්‍යාධියකින් පෙළෙන තරුණ විවාහකයෙකුගේ ජීවිතය දෙදරා යාම හා ඔහුගේ තරුණ බිරිඳ ඔහු හැර යාමත්, ඈ වෙනුවෙන් ඔහුගේ රෝගය සුවකර ගැනීම සඳහා මුහුණ දිය යුතු අවසාන ප්‍රතිකාරයට (Exposure therapy) යා නොදී රෝගී තත්වයම සමඟ ඔහු සමඟ ජීවත්වීමට ඇගේ ආදරය බලවත්වීමත් චිත්‍රපටයේ කූට ප්‍රාප්තිය වේ.තරුණ බිරිඳකගේ සියුම් හද ගැබෙහි ප්‍රේමය, ආදරය නම් සංකීර්ණ මානුෂීය හැඟීම් හා තම විවාහක සැමියා කෙරෙහි වන බැඳීම් හි සංකූලතා අතර සිර වූ බිරිඳකගේ ප්‍රේමණීය පරිත්‍යාගය පිළිබඳ අපූර්ව ජීවන අත්දැකීමක් තම ප්‍රශස්ත අධ්‍යක්ෂණයෙන් පරිසමාප්ත සිනමා කාර්යයක් බවට පත්කිරීමට කල්පන හා වින්දන සමත්ව සිටිති. නළුවරණය (Casting) විශිෂ්ටය. ඉතා කුඩා චරිතයක් තුළින් පවා උපරිම රංගන දක්ෂතා උකහාගෙන ඇත්තේ අධ්‍යක්ෂණයෙහි ප්‍රතිභාව නිසායි. හෙදිය, ඉනෝකා ලෙස රඟ පෑ සුරංගි ගේ රංග ප්‍රතිභාව ඊට මනා නිදසුනකි. කල්පන වින්දන දෙසොහොයුරන්ගේ සිනමාගමනය, කලාත්මක සිනමාවක් අපේක්ෂා කරන්නවුන්ගේ සිහින සැබෑ කරන්නක් සේ ඉන්ද්‍රචාපගේ ‘සමීප රූපයෙ'හි සටහන්වේ.ඉන්ද්‍රචාපකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092812</link>
    <topic>අපේ නිර්මාණවල අයිතිවාසිකම් එළිපිට කොල්ලකනවා</topic>
    <author>ජෝජ් රොබ්සන් ද සිල්වා</author>
    <content>අපේ නිර්මාණවල අයිතිවාසිකම් එළිපිට කොල්ලකනවාඇ. ලයනල් ද සිල්වාටක් ගානවා ටික් ගානවා ටිකක් කනවා දොර වහනවා හුනු කිල්ලොටයක් අරගෙන සීයා බුලත් විට හපනවා අනේ සීයෙ අමල් බිසෝ කතන්දරේ කියන්නකෝ...!  (ගැයුම - පේෂලා මෙන්ඩිස්) මෙරට ළමා ගීත ක්ෂේත්‍රයේ ප්‍රබෝධයක් ඇති වූ හැත්තෑව දශකයේ මුල් භාගයේ දී නිර්මාණය වූ ජනප්‍රිය ළමා ගීතයක් වන පේෂලා මෙන්ඩිස් ගයන “ටක් ගානවා ටික් ගානවා” ගීතයේ සංකල්පනාවේ හිමිකරු වන ඔහු ගී පද රචකයෙකි. ග්‍රන්ථ කතුවරයෙකි. කවුරුත් දන්නා හඳුනන පරිදි නම් “මල්පියලි” ගීත සඟරාවේ ප්‍රකාශක සහ ආරම්භක සංස්කාරකවරයා මෙන්ම සුප්‍රසිද්ධ “මල්පියලි” ප්‍රකාශකයෝ (පෞද්) සමාගමේ නිර්මාතෘවරයා ය. වයස අවුරුදු 49 දී විදුහල්පති ධූරයෙන් විශ්‍රාම ගත් ඔහු තවදුරටත් අධ්‍යාපන ක්ෂේත්‍රයට මෙහෙවරක් කිරීමේ අරමුණින් ඒ ඒ ශ්‍රේණිවල විෂය නිර්දේශයන්ට අනුව ගුරු අත්පොත් හා සිසු වැඩ පොත් නිර්මාණය කර පළ කිරීම ඇරඹුවේ ය. ඔහු නමින් ඇ. ලයනල් ද සිල්වා ය.ලයනල් සිය දිවි සැරියේ තතු අප සමඟ හෙළි කරමින් කළ පිළිසඳරකි මේ.“මම 1970 දී ‘මල්පියලි’ ගීත සඟරාව ඇරඹුවේ එක්තරා අභියෝගයකට මුහුණ දෙමින්. ඒ වන විට ගීත 4 ක් පමණක් එළිදක්වා සිටි ළමා ගායිකාවක වූ ශිරෝමි ප්‍රනාන්දු වෙනුවෙන් ‘මල්පියලි’ මංගල කලාපය පළ කිරීමේ අභියෝගයයි ඒ. එම අභියෝගය මම ජයගත්තා. ඉන්පසු අපේ ගීත ක්ෂේත්‍රයේ ජනප්‍රිය සියලුම ගායක ගායිකාවන් වෙනුවෙන් ‘මල්පියලි’ කලාප පළ කළා. ගී පද රචකයින් වෙනුවෙනුත් ‘මල්පියලි’ පළ වුණා. ආචාර්ය අජන්තා රණසිංහ වෙනුවෙන් පළ කළ ‘මල්පියලි’ 57 වැනි කලාපය එවැනි එක් කලාපයක්. එච්. ආර්. ජෝතිපාල ගායකයාණන් වෙනුවෙන් විශේෂ කලාප කිහිපයක්ම පළ කරන්න අපට සිදුවුණා. ඒ කාලේ කරු අයියා (කරුණාරත්න අබේසේකර) අජන්තා රණසිංහ ඇතුළු ජනප්‍රිය ගී පද රචකයින් ඔවුන්ගේ අත් අකුරින්ම අපට ඔවුන් ලියන ගී ‘මල්පියලි’ සඟරාවේ පළ කිරීමට එවුවා. ගීත ක්ෂේත්‍රයට කිසියම් මෙහෙවරක් ‘මල්පියලි’ සඟරාවෙන් එදා ඉටු කරන්න අපට හැකි වුණා කියා මං විශ්වාස කරනවා.”. අධ්‍යාපන ග්‍රන්ථ ප්‍රකාශනයට එක් වුණේ කොහොම ද...?“මම කලින්ම ‘සරල ඉංග්‍රීසි’ කියලා පොත් හතරක් ලිව්වා. ඊට පස්සේ ඉංග්‍රීසි පොත් 22 ක් ලිව්වා. මම ලියපු පොත් 300 ක් පළ කළා. ඊට අමතරව මගෙ උප විදුහල්පති වෙලා හිටපු ටී. බී. අරංගල්ල මහතාගේ පොත් 200 ක් පළ කළා. ඔයින් මෙයින් ඔක්කොම පොත් ජනප්‍රිය වුණා. හැබැයි ඔක්කොම අධ්‍යාපනික පොත්. පස්සේ නවකතා පොත් 200 ක් විතර පළ කළා. කුඩා කාන්තා පත්තරවලට ලියාපු දක්ෂ ලේඛිකාවන්ගෙ පොත් පළමු වරට පළ කළේ මමයි. අද ඉහළ තැන්වල ඉන්න බියංකා නානායක්කාර, මනෝරි සිලිකා වික්‍රමසිංහ, ගාමිණි වාසලසූරිය, මයිකල් ඇන්ජලෝ, ඇන්ටන් ප්‍රසාද් සමරනායක වගේ බොහෝ දෙනකුගේ පොත් ඔක්කොම පළ කළේ ‘මල්පියලි’ ආයතනයයි. මෙතැනදී අපේ කළමනාකාර ප්‍රීති නිශාන්තට ස්තූතිවන්ත වෙන්න ඕනෑ.”. ඔබේ ආයතනය ගැන කියනවා නම්...?“දන්කොටුවේ ‘මල්පියලි’ ආයතනය ඉතාම ප්‍රජාතන්ත්‍රවාදී පාලනයක් තියෙන ආයතනයක්. ඔක්කොම සහෝදරයො වගේ. දැන් පාලනය කරන්නේ මගේ පුතා ලසිත ශ්‍යාම්ලාල්. ගිණුම් කටයුතු කරන්නෙ මගෙ දුව සුසිතා චාමි විලාසිනී. පරිගණක කටයුතුවල ප්‍රධානියා රොශාන්ත ද සිල්වා.”. ඔබේ විවාහය...?“ගුරු පුහුණු විදුහලේ මගේ හොඳම යාළුවා ප්‍රැන්සිස් අප්පුහාමි. ඒ ගෙදර නිතර යන එන කොට ඔහුට හුරතල් නංගියෙක් හිටියා ‘ශාන්ති’ කියලා. එයාට අක්කෙක් හිටියා ‘ඇනිටා’ කියලා. එයාව තමා මම බැන්දෙ. පස්සෙ එයා ඇනිටා ද සිල්වා වුණා. දැන් අපට දරුවො තුන් දෙනෙක් ඉන්නවා. පුතාලා දෙන්නයි එක දුවයි.”. ජීවිතය ගැන ඔබට හිතෙන්නේ කෙසේ ද...?“මම පොත් 3000 කට වැඩියෙන් ලියා පළ කර තියෙනවා. ඉන්දියාවේ හයිද්‍රාබාද් හිදී මම ආචාර්ය උපාධිය ලබා ගත්තේ. දේශබන්දු, දේශමාන්‍ය, ශ්‍රමාභිමානි වැනි ගෞරව නාම මට ලැබිලා තියෙනවා. ඒත් හරිම චාමෙට තමා මම ජීවත් වෙන්නේ. මම විදුහල්පති කාලෙ අපේ ගෝනවිල විදුහල ලංකාවෙන්ම එල්ලේ ශූරයෝ වුණා. ඊට පස්සෙ ‘මල්පියලි’ ආයතනය ලංකාවෙම ක්‍රිකට් ශූරතාව දිනා ගත්තා. අපේ ආයතනය හොඳම ව්‍යාපාරික සම්මානය (රිදී) 11 වතාවක් දිනාගෙන තියෙනවා. ඉතින් තවත් මොනව ද? මේ ජයග්‍රහණ ගැන හිත හිතා සතුටු වෙවි කාලෙ ගෙවනවා.”. සංගීතයට විශේෂ ළැදියාවක් තියෙන කෙනෙක් වශයෙන් එම ක්ෂේත්‍රය වෙනුවෙන් ඔබ මොනව ද කරලා තියෙන්නෙ...?“මම ගීත 40 ක් පමණ රචනා කරලා තියෙනවා. ඒවා ජනප්‍රිය ගායක ගායිකාවන් ගයනවා. ශාන්ති මදුරප්පෙරුම නම් ගායකයාගෙ කැසට්පට 3 ක් කළා. දිවයින පුරා ‘මල්පියලි’ සංගීත සංදර්ශන 15 ක් කරලා තියෙනවා. ළඟදීම තවත් ගී පද රචකයෙක් සමඟ මම මගේ ගී සංකල්පනා ඇතුළත් ‘දෙහදක ගී’ පොත එළිදක්වනවා.පහන් එළිය හිරු කිරණ මොට ද මට ඔබෙන් මහද ගැබ එළිය කෙරෙන විට සහන් සිසිල දෙන සඳරැස් කුමට ද ස‍ඳෙන් ලැබෙන සොමිගුණ ළඟ ඇති විට...!  (ගැයුම - අබේවර්ධන බාලසූරිය). දැන් සංගීතය ගැන මොනව ද හිතෙන්නෙ?“දැන්නම් සංගීතයක් ඇත්තෙම නෑ. සින්දු කියලා මොනව ද තියෙන්නෙ? දැනට ලංකාවේ හොඳම ගායක ගායිකාවො 100 කට වඩා ඉන්නවා. එම ගායක ගායිකාවන්ගේ ගීතයක් මාසෙකට එක සැරයක්වත් ටීවී චැනල්වල යනව ද? ඒවාටත් සල්ලි කඩා වඩවා ගන්න ‘package’ හදලා. රජයෙන්වත් මේ අය ගැන ඇහැක් ඇරලා බලනව නම් හොඳයි කියලා හිතෙනවා. ගී පද රචකයින්ගේ හා ස්වර රචකයින්ගේ (සංගීතඥයින්ගේ) අයිතිවාසිකම් කොල්ලකෑම බහුලව සිදු වෙනවා. බුද්ධිමය දේපළ නීතිය නිසියාකාරව ක්‍රියාත්මක කරවා ගැනීමට ක්ෂේත්‍රයේ හැමෝම එකමුතුව කටයුතු කළ යුතුව තිබෙනවා.”. දැන් හැදෙන චිත්‍රපටි ගැන මොකද කියන්නෙ?“ඉඳලා හිටලා හොඳ චිත්‍රපටයක් හැදෙනවා. ඒත් ඒවා බලන්නෙ කවුද? අපි චිත්‍රපට බලපු කාලෙට සාපේක්ෂවයි මම කියන්නේ. ගැලරියෙ චිත්‍රපටයක්වත් බලන්න ඉස්සර කොච්චර පොර කනව ද? ටී වී එකත් මේවට වග කියන්න ඕනෑ.”. එසේ නම් සිනමා හා සංගීත ක්ෂේත්‍රයන්හි දියුණුව උදෙසා ගත හැකි ක්‍රියා මාර්ග මොනවා ද?“රට පුරා සිනමාහල් හදන්න ඕනෑ. ජනප්‍රිය ගායක ගායිකාවන්ගෙ අලුත් ගීත ප්‍රචාරය කරන්න රජයේ නාළිකාවවත් මුල් වෙන්න ඕනෑ. සියලුම ගීත ප්‍රචාරය කිරීමේදී ගී පද රචකයින්ගේ සහ සංගීතඥයින්ගේ නම් සඳහන් කිරීමටත් පියවර ගත යුතුයි. අතිදක්ෂ ගායක ගායිකාවන්ගේ ගීත සංරක්ෂණය කිරීමට වැඩ පිළිවෙළක් ඕනේ. කලාව වෙනුවෙන් ජීවිතය කැප කළ අය රැක ගන්න ස්ථිර වැඩ පිළිවෙළකුත් ඕනෑ.”අපට පුංචි රටක් ඇතේ පුංචි අපට රටක් ඇතේ පුංචි රටේ අනාගතේ පුංචි අපේ අතේ ඇතේ...!  (ගැයුම - ක්ලෝඩියා ප්‍රනාන්දු) ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092813</link>
    <topic>ජීවිතයේ හැටි කියාදුන් නාට්‍යකරුවා අලුත් පරම්පරාව රඟපෑම හදාරන්නේ නෑ</topic>
    <author>හේමාලි විජේරත්න</author>
    <content>ජීවිතයේ හැටි කියාදුන් නාට්‍යකරුවා අලුත් පරම්පරාව රඟපෑම හදාරන්නේ නෑදමයන්ති ෆොන්සේකාසිනමාවෙන්, වේදිකාවෙන්, ටෙලිනාට්‍යයෙන් දැකපු දමයන්ති ගැන අපි බොහෝ දේවල් දන්නවා. පුරා දශක ගණනාවක් ඈ නිර්මාණ වෙනුවෙන් ලබාදුන් දායකත්වය ගැනත් ඇගේ පෞද්ගලික ජීවිතේ බොහෝ තොරතුරුත් පත්තර පිටු සැරසු වාර ඕනෑ තරම්. කලාවට උරුම වූ පවුලකින් පැමිණ සිය සහකරු කලාවෙන්ම තෝරාගෙන කලාවේම ජීවත්වෙන දමයන්ති ෆොන්සේකා ගැන මෙවර අපේ කතා බහ වෙනස් වූ මාතෘකාවකට යොමු වුණා. කලා ජීවිතේ තමන් ලද අත්දැකීම් ඇසුරු කොට ගනිමින් අනාගත පරපුරට නිසි මඟ පෙන්වීමේ ගුරුවරියක ලෙසින් පසුගිය කාලය පුරාම ඇය ක්‍රියා කළා. එතැනින් නොනැවතී තමන්ගේ අධ්‍යාපනය ලද දූ දරුවන් සමඟ එක්වී වේදිකා නාට්‍යයක් නිර්මාණය කළ ඇය එළඹෙන ඔක්තෝබර් 05 වැනිදා එය දොරට වැඩීමේ බලාපොරොත්තුවෙන් මේ දිනවල කාර්ය බහුලව සිටින්නීය. එම නාට්‍ය පිළිබඳව පසුගිය දිනක ඇයත් සමඟ කළ කතා බහකි මේ.ඔබේ නවතම නාට්‍යය ‘ගාස්තුව කීය ද?’ පිළිබඳ මුලින්ම කතා කරමු.මේ නාට්‍යය රුසියානු ජාතික නාට්‍යකරුවකු වන ඇලෙක්සැන්ඩර් වැම්පිලොව් ගේ fare well in june නම් වූ නාට්‍යයේ පරිවර්තනයක්. මේ නාට්‍යය කරන්න මූලික වුණේ මට මුණ ගැසුණු තරුණ ළමයින් පිරිසකගේ ආරාධනයක් නිසයි. මේ ළමයි පිරිස මට ආරාධනයක් කළා රංගනය පිළිබඳ වැඩමුළුවක් කරන්න කියලා. ඒ වැඩමුළුව කරල ඉවර වුණාම ඔවුන්ම යෝජනා කළා වේදිකා නාට්‍යයක් කරමු කියලා. මේ වැඩමුළුවට සම්බන්ධ වූ දරුවන්ම නිෂ්පාදක වරුනුත් සොයා ගත්තා.මේ නාට්‍යය පරිවර්තනය කළේ කවුද?පරිවර්තනය සඳහා ජාතික මට්ටමින් ප්‍රථම ස්ථානය දිනාගත් ශිෂ්‍යයෙක් මේ වැඩමුළුවට සම්බන්ධ වුණා. ඔහු අමිල කුමාරගේ. ඔහු තමයි මේ නාට්‍යය පරිවර්තනය කළේ. ඔහු ඉතාම හොඳට එය කරලා තිබුණා.මේ නාට්‍යයේ ඔබත් රඟපානව ද?නැහැ. මට ඕන වුණේ මගේ වැඩමුළුවට සහභාගි වූ සියලුම දෙනා සම්බන්ධ කරගෙන නාට්‍යයක් කරන්න. මුල්ම කාලේ වැඩමුළුවට ළමයි 25 දෙනෙක් හිටියා. අවසානයේ මේ වැඩමුළුව පරිපූර්ණව අවසන් කළේ සිසුන් දොළොස් දෙනෙක් සමඟ. මේ දොළොස් දෙනාවම යොදාගෙන කිසියම් නිර්මාණයක් කරන්නයි මට අවශ්‍ය වුණේ. මේ පිටපත දිහා බැලුවම ඒක තේරුම් ගන්න බැරි බර පිටපතක් නොවෙයි කියලා දැනුණා. ඒ එක්කම මේ පිටපතේ චරිත 15 ක් තිබුණා. වැඩිහිටි පිරිමි චරිත දෙකකුත් තිබුණා. ඒ සඳහා වේදිකා නාට්‍ය ක්ෂේත්‍රයේ ප්‍රවීණයන් දෙදෙනෙක් වන චරිත් සේනානායක සහ ජගත් චන්ද්‍රසිරි තෝරා ගත්තා.මේ නාට්‍යයට පසුබිම් වෙන්නේ කුමන ආකාරයේ කතාවක් ද?රුසියානු විශ්ව විද්‍යාලයක අධ්‍යාපනය ලබන තරුණ තරුණියන් පිරිසක් වටා තමයි නාට්‍යය ගොඩනැ‍ඟෙන්නේ අධ්‍යාපනය, ආදරය, මානුෂීය හැඟීම් පදනම් කරගෙන ගොඩනැ‍ඟෙන මේ කතාව තුළ හැමදේටම මිලක් නියම වෙනවා. අධ්‍යාපනයට, ආදරයට, මනුස්සකමට මෙකී නොකී දේවලට මිලක් නියම වෙනවා. ඒ නිසා මේ නාට්‍යයට අපි “ගාස්තුව කීය ද?” කියන නම දැම්මා. නාට්‍යයේ මූලික සංකල්පය විදියට අපි ඉදිරිපත් කරන්නේ “මිලක් නියම කළ තාරුණ්‍යය” යන්නයි.ඔබ පසුගිය කාලයම කැප කර තිබෙන්නේ මේ කර්තව්‍යය වෙනුවෙන්. එම නිසා වෙනත් නිර්මාණ මඟ හැරුණ ද?ටෙලි නාට්‍ය දෙකකටත් පසුගිය කාලයේ දායකත්වය දැක්වූවා. එහෙත් මාස 06 ක් මම වැඩමුළුව වෙනුවෙනුත් මේ නාට්‍යයේ පුහුණුවීම් සඳහාත් කාලය කැප කළා. වෙනත් නිර්මාණ මඟ හැරුණා කියලා දෙයක් නෑ. මේ කරන්නෙත් නිර්මාණ කාර්යයක් නේ.ඔබට ඕනෑ තරම් නිර්මාණ සඳහා ආරාධනා හා අවස්ථා තිබියදී මෙවැනි කර්තව්‍යයකට අත ගහන්න හිතුවේ ඇයි?මම ටෙලි නාට්‍ය රංගනයේ යෙදිලා හිටියට රංගනයට අමතරව අධ්‍යක්ෂණ කාර්යයට නිතර උනන්දුවක් දක්වන කෙනෙක්. මීට පෙර මම වේදිකා නාට්‍යයකුත් කෙටි චිත්‍රපටයකුත් කරලා තිබෙනවා. මෙතැනදී මගේ වැඩි අවධානය යොමු වුණේ මුදල පිළිබඳ නොවෙයි. අද අපේ රටේ රූපවාහිනී නාළිකා නරඹද්දි නිතරම දකිනවා මේ රටට අවශ්‍ය ගායන ශිල්පීන් රංගන ශිල්පීන් කොතෙකුත් බිහි කරන අන්දම. නමුත් අපේ රටට, අපේ නිර්මාණවලට අවශ්‍ය රංගන ශිල්පීන් බිහි කරන ක්‍රමවේදයක් අපිට නෑ. අද රටේ කොයි තරම් චිත්‍රපට බිහි වෙනව ද? කොයි තරම් ටෙලි නාට්‍ය බිහි වෙනව ද? මේ සඳහා රංගන ශිල්පීන් අපට නිරන්තරයෙන්ම අවශ්‍යයි. අපේ අලුත් පරම්පරාව රංගනය හදාරන්නේ නෑ. ඒ සඳහා කැප වෙන්නේ නෑ. එවැනි යුගයක ඉන්න මම අඳුරට ශාප නොකර එක පහනක් හරි දල්වන්න ගන්න උත්සාහයකුයි මේ.ඔබේ සැමියා සම්මානලාභී වේදිකා නාට්‍ය අධ්‍යක්ෂවරයෙක් හා චිත්‍රපට අධ්‍යක්ෂවරයෙක්. මේ සඳහා ඔබට ඔහුගේ උපකාරයත් ලැබෙනව ද?ප්‍රසන්න මටත්, මම ප්‍රසන්නටත් සියයට දාහක නිදහසකින් යුක්තව අප දෙදෙනාගේ කලා කටයුතු කරගෙන යන දෙදෙනෙක්. එහෙම කැප කිරීම් නැතිනම් අපිට මේ ගමන මෙච්චර දුර එන්න බෑනේ. මේ වැඩේ කරනව කියත්දි ඔහු කිව්වේ ‘හොඳ අරමුණක්’ කියලයි. සමහර අවස්ථාවල පිටපත සකසද්දී යම් යම් උපදෙස් අපි ඔහුගෙනුත් ලබා ගත්තා.කවදද මේ නාට්‍යයේ මංගල දර්ශනය පැවැත්වෙන්නේ...ඔක්තෝබර් 05 වැනිදා සවස 3.30 ට සහ 6.30 ට බොරැල්ල නාමෙල් මාලිනි පුංචි තියටර් හිදී ඔක්තෝබර් 12 වැනිදා දෙහිවල එස්. ද එස්. ජයසිංහ ශාලාවේදීත් වේදිකාගත වෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092814</link>
    <topic>‘රසඳුන’ ආරම්භක කර්තෘ ධර්මසිරි ගමගේ සමුගෙන දස වසරයි</topic>
    <author>ඉසවි</author>
    <content>‘රසඳුන’ ආරම්භක කර්තෘ ධර්මසිරි ගමගේ සමුගෙන දස වසරයි‘රසඳුන’ ආරම්භක සංස්කාරක ධර්මසිරි ගමගේ මහතා සමුගෙන පසුගියදාට දසවසරක් සපිරුණි. ප්‍රවීණ පුවත්පත්කලාවේදියකු, ගීත රචකයකු, තිරකතා රචකයකු සහ චිත්‍රපට අධ්‍යක්ෂවරයකු වූ ගමගේ මහතා ‘ගමන් විත්ති’ ලේඛන කලාවේ සුවිශේෂ දක්ෂතා ප්‍රකට කළ ලේඛකයෙක් ද වූයේය.ගමගේ මහතා ගේ ඇසුරේ ලද අත්දැකීම් අළලා විවිධ පුද්ගලයන් ලියූ ලිපි එකතුවක් මේ දිනවල රන්ජන් අමරකීර්ති පලිහපිටිය සංස්කරණය කරමින් සිටී.කොට්ටාව මහල්වරාවේ සුහද මාවතේ පිහිටි ඔහුගේ නිවෙසේ ගෙමිදුලේ ඇත්තේ විසල් ඇට්ටේරියා ගසකි. මේ ඇට්ටේරියා ගස ඔහුගේ මිතුරන්ට හොඳ සෙවණකි. ඒ ගස යට එකතු වන්නේ හරි අපූරු මිතුරන්ය. මිතුරියන්ය. ඒ කවියන්ය. කතාකරුවන්ය. නිර්මාණ ශිල්පීන්ය. අලුත් පොතක් ලියන්නට අරඅඳින තරුණ කොල්ලන්ට කෙල්ලන්ට මෙන්ම කවියක් ලියන ඒ මිතුරු හවුලේ ඕනෑම කෙනෙකුට අපේ කවි මිතුරා තම සහාය නොමඳව ලබාදෙන්නේය. එහෙත් ඒ සහාය යළිත් ඔහුගෙන් කිසිවකුට නොලැබෙනු ඇත.ඉකුත් අඟහරුවාදා හිමිදිරිය ගෙන ආවේ අසුබ ආරංචියකි. ඒ සොඳුරු කවි මිතුරාගේ අභාවය පිළිබඳ දුක්මුසු පුවතයි - බෝගන බෝකන්ද නම් වූ මේ කවි මිතුරා මුලින්ම අප හඳුනා ගත්තේ පුවත්පත් කවි පිටු අතරිනි. නමුත් දෙදහස් අට වසරේ එක්තරා දිනයක ගල්ගුහාවක වෙසෙන දරුපවුල පිළිබඳව ලිපිය ‘සිළුමිණ’ පුවත්පතේ පළවීමත් සමඟ ඔහු අප ඇමතුවේය.“අපි කොහොම හරි මේ අයට ගෙයක් හදමු” ඔහු අප දිරිමත් කළේය. බොහෝ දැන හැඳුනුම්කම් ඇතිකර දුන්නේය. එම සද්කාර්යය සාර්ථක වනතුරු ‍නොව ඉන්පසුව ද ‘සිළුමිණ’ සමඟ අත්වැල් බැඳ සිටියේය.වාරිමාර්ග දෙපාර්තමේන්තුවේ රාජ්‍ය කළමනාකාර සහකාරවරයකු ලෙස කලක් කටයුතු කළ බෝකන්ද ඉඳහිට කවිද ලීවේය. රාජ්‍ය සේවයෙන් විශ්‍රාම ගැනීමෙන් පසුව ඔහු පූර්ණකාලීනවම නිර්මාණ කිරීමට පෙලැඹියේය.‘කර සුවඳ’, ‘තුරක කඳුලු’ ඔහු ලියූ කාව්‍ය සංග්‍රහය. ආධුනික කවි කිවිඳියන් දොළොස් දෙනෙකුගේ නිර්මාණ එක්කොට ඔහු ‘දොළොස් ගව්ව’ නමින් කාව්‍ය සංග්‍රහයක් සංස්කරණය කොට පළ කළේය.ඉදින් මේ ළබැඳි මිතුරාගේ මතකය පමණක් මින්පසු අපට ඉතිරිවනු ඇත.බෝගන ‍බෝකන්ද කවි මිතුර ඔබට නිවන් සුව.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092815</link>
    <topic>මල්වඩම් අනවශ්‍යයි මේ අවුරුද්දට දින ඉවරයි</topic>
    <author>තුෂාරි නේරංජා වික්‍රමසිංහ</author>
    <content>මල්වඩම් අනවශ්‍යයි මේ අවුරුද්දට දින ඉවරයි-ප්‍රියන්ත රංජන්මේ දිනවල වේදිකා ගත වෙන ‘මල්වඩම් අනවශ්‍යයි’ ප්‍රේක්ෂකයන් අතර කතාබහට ලක්වන නාට්‍යයකි. මෙම නාට්‍යය පිළිබඳවත් ඒ ඔස්සේ සමාජයට ගෙන යන අපූරු කතා තේමාව පිළිබඳවත් එහි නිෂ්පාදක ප්‍රියන්ත රංජන් සමඟ කෙරුණු කතාබහකි මේ.* ඔබ වේදිකා නාට්‍ය කලාවට පිවිසුණු අයුරු මුලින්ම කතාබහ කරමුද?මම පාසල් ගියේ කොළඹ ආනන්ද විදුහලට. මගේ නාට්‍ය ගුරුවරයා වුණේ ලයනල් රන්වලයන්.ලයනල් සර් ගේ මඟපෙන්වීම මත පාසල් වේදිකා නාට්‍ය සංවිධානය කළා, රඟපෑවා, පසුව නාට්‍ය නිෂ්පාදනය කිරීමත් ඉගෙනගත්තා. ඒ අනුව මම ළමා වේදිකා නාට්‍ය දෙකක් නිර්මාණය කළා. ඉන්පස්සේ මම වේදිකා නාට්‍ය සැලකිය යුතු ප්‍රමාණයක් නිෂ්පාදනය කළා.* ‘මල්වඩම් අනවශ්‍යයි’ මොන වගේ නාට්‍යයක්ද?මෙය විකට ග්‍රාම්‍ය නාට්‍යයක් නොවෙයි. එය ප්‍රහසනාත්මක ප්‍රාසාංගික නිර්මාණයක් බව පැවැසුවොත් නිවැරැදියි. සරල තේමාවක් සහිත, ඉතා මානුෂීය කතා වස්තුවක් තමයි මෙයට යොදාගෙන තිබෙන්නේ.* මේ නාට්‍යයේ තේමාව ගැන කතා කළොත්?මේ නාට්‍යයෙන් ප්‍රේක්ෂකයාට පසක් කරවීමට මම උත්සාහ ගන්නේ ජීවිතේ අනිත්‍යයයි. මිනිස්සු හිතන් ඉන්නේ අවුරුදු දහස් ගණනක් ජීවත්වෙනවා කියලයි.ජීවත්වෙලා ඉඳිද්දී මවුපියන්ට සලකන්නේ නැහැ. මැරුණට පස්සේ කෝටියක් විතර වියදම් කරලා මිනී පෙට්ටි, මල්වඩම් ගෙනවිත් අවමංගල උත්සව ගන්නවා. මළ බත උයන්නේ නැහැ. එයත් කේටරින් සර්විස් එකකින් ඕඩර් කරනවා.අද එදා පැවැති සම්ප්‍රදායන් වෙනස් වෙලා. මේ දේවල් උපහාසයට ලක්කරමින් ප්‍රේක්ෂකයාට මේ දේවල් ගැන දැනුමක් අවබෝධයක් ලබාදීම තමයි මේ නාට්‍යයේ මූලික තේමාව.* මෙයට ලැබෙන ප්‍රේක්ෂක ප්‍රතිචාර මොන වගේද?ප්‍රතිචාර නම් විශාල වශයෙන් ලැබෙනවා. දැනට අවුරුද්දටම මෙය වේදිකාගත කිරීම සඳහා දින වෙන් කරලා ඉවරයි. එයින්ම පෙනෙන්නට ති‍බෙනවා ‘මල්වඩම් අනවශ්‍යයි’ නාට්‍යයට ප්‍රේක්ෂකයන් ගේ තිබෙන කැමැත්ත කොතරම් ද කියලා.* අද වේදිකා නාට්‍යවලට විවිධත්වයෙන් යුතු නම් භාවිත කරනවා. නාට්‍යයකට යොදන නමත් නාට්‍යයේ ජනප්‍රියත්වයට බලපානවා නේද?මෙහෙමයි. එහෙම යොදන ඒවත් ඇති. නමුත් මේ නාට්‍යයට නම දැම්මේ නාට්‍යය ජනප්‍රිය කරවා ගැනීමේ අරමුණෙන් නෙමෙයි. මේ නාට්‍යයෙන් කියවෙන දේ අනුවයි.අනෙක මම හිතන දෙයක් තමයි නාට්‍යයක් ජනප්‍රිය වෙන්නේ නාට්‍යයේ ප්‍රචාරක කටයුතුවල තිබෙන සාර්ථකත්වය මතයි කියන දෙය. නමක් දැමූ පමණින් නාට්‍යයක් ජනප්‍රිය වෙන්නේ නැහැ.* අද නිර්මාණය වන වේදිකා නාට්‍ය පිළිබඳ ඔබ හිතන්නේ කුමක්ද?මිනිස්සු කැමැති ඔවුන්ට විඳින්න පුළුවන් නාට්‍ය බලන්න විතරයි. අද හැදෙන සමහර මහප්‍රාණ නාට්‍ය මිනිස්සු බලන්න කැමැති නැහැ. මොකද අද සමාජයේ මිනිසුන්ට ප්‍රශ්න වැඩියි. ඔවුන් ඉන්නෙත් ජීවින අරගලයක. මේ නිසා මිනිස්සු හුඟ දෙනෙක් කැමැති සරල රසවින්දනය පදනම් කරගත් නාට්‍ය නරඹන්නටයි.* ජනප්‍රිය නළු නිළියන් යොදාගෙන වේදිකා නාට්‍ය කිරීමේ ප්‍රවණතාවයක් අද තිබෙනවා නේද?මෙහෙමයි. අපි නම් වේදිකා නාට්‍යයකට නළු නිළියන් තෝරාගන්නේ ඉම කීපයකට අනුවයි. එය ජනප්‍රියත්වය මත පදනම් වූවක් නෙවෙයි. එකක් තමයි වේදිකාවේ හොඳට කට්ට කන්න පුළුවන් වීම.අනෙක වේදිකාවට සුදුසු වීම. ඒ වගේම වේදිකාවේ වැඩ කරන්න පුළුවන් වීම කියන කාරණා අපි හොඳින්ම අධ්‍යයනය කර බලනවා. ඒ අනුවයි ශිල්පීන් තෝරාගනු ලබන්නේ.* ඔබේ නාට්‍යය නරඹන ප්‍රේක්ෂකයාට අවසානයේ නාට්‍යය ඔස්සේ අවබෝධ කරවීමට ඔබ උත්සාහ දරන්නේ කුමක්ද?මරණය කියන දේ සදාතනික ධර්මතාවයක් බවයි. මනුෂ්‍යයින් වන අපි හැසිරෙන්නේ මිල මුදල්, දේපළ පොදි බැඳගෙන කවදාවත් නොමැරෙන විදිහටයි.මරණය අද ද හෙට ද තව මාසයකින් ද - අවුරුද්දකින් ද කියන්න අපි කවුරුත් දන්නේ නැහැ. තමන්ටත් තමන් මිය ගිය පසු ඇති වන්නේ මෙවන් ක්‍රියාදාමක් නොවේද කියන දේ ජීවත්ව සිටියදීම සියැසින් දැක ගන්න ලැබීම මොනතරම් සංවේදීද කියන දෙය මේ නාට්‍යය නැරඹීමෙන් ප්‍රේක්ෂකයාට පසක් කරගන්නට ලැබෙනවා. මෙයට සමාජය පෙලඹවීම තමයි මගේ එකම අරමුණ වුණේ.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092816</link>
    <topic>උපන් දිනයේ පුණ්‍යකර්මය</topic>
    <author>අසේල කුරුලුවංශ</author>
    <content>උපන් දිනයේ පුණ්‍යකර්මයතාරුණ්‍යයේ සිත් දින‍ාගත් ජනප්‍රිය යොවුන් නළුවකු ඉකුත් 14 දා සිය 27 වැනි ජන්ම දිනය සැමරුවේය. මධුවිතෙන් මත්ව ගී මිහිර හා එක්ව අඩ අඳුරේ රඟ දෙන රැඟුම් වෙනුවට මේ උපන් දින සැමරුම පුරා පැතිර ගියේ දහම් සුවඳය. ඝෝෂාකාරී පරිසරයෙන් මිදුණු මහනුවර ශ්‍රී දළදා මාලිගා පරිශ්‍රයේ නාථ දේවාල විහාරස්ථානයේ නිහඬ බව රජයන පරිසරයක පැවැත්වුණු මෙම ජන්ම දින සැමරුම් කතානායකයා යොවුන් නළු විශ්ව කොඩිකාරය.විශ්ව පෙර වසරවල මෙන් මේ වසරේ ද තම උපන් දිනය සිහිකර ඒ නිමිත්තෙන් පිය උරුමයෙන් තමන්ට හිමිව තිබූ මැද දුම්බර උඩිස්පත්තුව නිල්ගලවත්ත ඉඩමෙන් පර්චස් 100ක කොටසක් මහනුවර ශ්‍රී නාථ දේවාල විහාරස්ථානයට පූජා කළේය.හාත්පස නිල්ල පිරුණු කඳු ශිඛර දක්නට ලැබෙන සුන්දරත්වයෙන් පිරිපුන් නිහඬ පරිසරයක පිහිටි ඉහළ වාණිජ වටිනාකමක් ඇති මෙම ඉඩමේ ඉදිරියේ දී භාවනා මධ්‍යස්ථානයක් ගොඩනැන්වීමට නියමිතය.තම පියා වන ප්‍රවීණ චිත්‍රපට නිෂ්පාදක හා අධ්‍යක්ෂ පද්මසිරි කොඩිකාර මහතාගේ හා මව‍ෙග් මඟපෙන්වීම යටතේ කුඩා කළ සිටම ආගමානුකූල ජීවිතයකට හුරුවූ විශ්ව පසුගිය වසරේ තම ජන්ම දිනය නිමිත්තෙන් තෙල්දෙණිය ගොඩමුන්න ශ්‍රී ශෛලබිම්බාරාම විහාරස්ථානයට නිල්ගලවත්ත ඉඩමෙන් අක්කර 02ක ඉඩමක් පූජා කළේය. ඉන් නොනැවතුණු ඔහු දුෂ්කර ගම්පළාතක් වූ එම ප්‍රදේශයේ දුගී පවුල් හතරක් සඳහා පර්චස් 20 බැගින් ඉඩම් කට්ටි 04ක් පරිත්‍යාග කළේය.“අද මට සුවිශේෂී දවසක්. ජනපති මහින්ද රාජපක්ෂ මැතිතුමා මට උදේ කතා කරල උපන් දිනයට සුබ පැතුවා. රටේ ප්‍රධාන පුරවැසියා ලෙස එතුමා කලාකරුවන්ට කවදත් හිතවත්. මේ වගේ උතුම් පුණ්‍යකර්මයකට දායක ‍වන්නට මට අවකාශ ලැබුණේ උතුම් මාපිය යුවළක් හමුවූ නිසයි.”එසේ අදහස් දක්වමින් විශ්ව කොඩිකාර තමන්ව නිර්මාණ උදෙසා තෝරාගත් කලාකරුවන්ටත් ක්ෂේත්‍රයේ හිතවතුන්ටත් ස්තුති කරන්නට අමතක නො‍කළේය.“විශ්ව පුංචි කාලේ ඉඳලම දහම් අධ්‍යාපනය ලැබුවේ මේ නාථ දේවාලෙ දහම් පාසලෙන්. ඔහු ඒ කාලේ ඉඳන්ම දන් දෙන්න කැමැතියි. එතුළින් විශ්ව විශාල සතුටක් ලැබුවා. කලා ශිල්පියකු ලෙස ජනප්‍රියත්වය තමන් කරා ළඟා වෙනකොට බොහෝ තරුණ තරුණියන්ට මුල අමතක වෙනවා. එහෙත් විශ්ව අද එදාටත් වඩා ගුණයහපත්කමින් නිහතමානීකමින් පොහොසත්” යැයි මහනුවර නාථ දේව‍ාල විහාරස්ථානයේ භාරකාර අස්ගිරිය පිරිවෙනේ නියෝජ්‍ය පරිවේණාධිපති ඇටිපොළ මහින්ද හිමියෝ පැවසූහ.අසේල කුරුලුවංශඡායාරුප - උදේනි රාජපක්ෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092817</link>
    <topic>දිවෙන්නට සූදානම් වන්න The Maze Runner</topic>
    <author>කුමාර සිරිවර්ධන</author>
    <content>දිවෙන්නට සූදානම් වන්න The Maze Runnerහොලිවුඩය සිනමා පට හරහා අනාගත ලෝකය මවන්නට දැරූ උත්සාහය ද හොලිවුඩයේ ඉතිහාසය තරමටම පැරැණිය. ත්‍රාසය හා කුතුහලය පිරීගත් අනාගත ලෝකයේ සිදුවීම් පෙළක් ප්‍රේක්ෂකයන් වෙත තිළිණ කරන විද්‍යා ප්‍රබන්ධයක් පසුබිම් කොටගත් තවත් අලුත් චිත්‍රපටයක් පසුගිය 19 දා හොලිවුඩයෙන් එළිදුටුවේය. 2009 වසරේ දී පාඨකයන් වෙත නිකුත් කෙරුණු ජේම්ස් ඩෑෂ්නර් ගේ ‘ද මේස් රනර්’ නමැති නවකතාව පාදක කොට ගත් මෙම චිත්‍රපටය හැඳින්වෙන්නේ ද විද්‍යා ප්‍රබන්ධයේ නමින්මය. ‘ද මේස් රනර්’ වෙස් බෝල් ගේ අධ්‍යක්ෂණයකි.ග්ලේඩ් යනුවෙන් හැඳින්වෙන ස්ථානයකදී අවදි වන තෝමස්ට හැඟී යන්නේ තමාගේ නම හැර අතීතයේ අනෙක් කිසිම කරුණක් තමාට මතක නැති බවය. ග්ලේඩ් හී තෝමස් හා සමාන තවත් ගැටවරයන් පිරිසක් ද වෙසෙන අතර ඒ සියලු දෙනාට තම තමන්ගේ අතීතය අමතක වී තිබේ. සංවෘත පරිසරයක වෙසෙන ඔවුහු එක්ව වෙහෙසෙමින් තමන්ට අවශ්‍ය ආහාර පාන සපයා ගත්තේ කෘෂිකර්මාන්තයේ යෙදෙමිනි.ග්ලේඩ් හී වංකගිරියක් ද ඇති අතර එහි මධ්‍යයේ බිහිසුණු සත්ත්ව කොට්ඨාසයක් වෙසෙන බව විශ්වාස කෙරෙයි. ග්ලේඩ් වෙතින් පලා යාමට නම් වංකගිරිය හරහාම ගමන් කළ යුතුය. වරින් වර අති දැවැන්ත වංකගිරියේ දොරටුවක් විවෘත වන වන නමුත් ඒ හරහා ඇතුළුව වංකගිරිය තරණය කිරීමට උත්සාහ දරන කිසිම ගැටවරයකු ජීවිතය ගලවාගන්නේ නැත. සෑම දින තිහකටම වතාවක් ග්ලේඩ් වෙත අලුතින් ගැටවරයකු පැමිණෙන අතර, ඒ අයට ද තම අතීතය අමතකය.සියල්ලක වෙනස්වීම ඇරැඹෙන්නේ හදිසියේ ගැටවරයකු වෙනුවට තෙරේසා නමැති යෞවනිය ග්ලේඩ් වෙත පැමිණීමත් සමඟිනි. සියලු අපේක්ෂාවන් අතැර දමා සිටින ගැටවරයන් වෙත තෙරේසා නව අපේක්ෂාවන් ගෙන එයි. හදිසියේ තෝමස් වටහාගන්නේ තමාට තෙරේසාගේ සිතිවිලි කියවිය හැකි බවය. ඒ අනුව තෝමස් සහ තෙරේසා එකිනෙකා හා බැ‍ඳෙන්නේ සුවිශේෂී ආකාරයකිනි. තෙරේසා ද තෝමස් ද අනෙක් ගැටවරයන් සියලු දෙන එකතු කරගන්නේ සියලු දෙනා වෙත නිදහස ලබා ගැනීම සඳහාය.එහෙත් වංකගිරිය හරහා දිවයමින් මිස කිසිවකුට ග්ලෙඩ් වෙතින් නිදහස් වන්නට නුපුළුවන. ජීවිතය හෝ මරණය උදෙසා ඔවුහු වංකගිරිය හරහා දිවීමට සූදානම් වෙති. සියල්ලටම වඩා නිදහස අගයන ඔවුනට වංකගිරිය තරණය කළ හැකි වේවිද?ඩිලන් ඕ බ්‍රියෙන්, කායා ස්කොඩෙලරියෝ, තෝමස් බ්‍රෝඩී - සැන්ග්ස්ටර් හා විල් පෝල්ටර් වැනි නළු නිළියන් රඟන ‘ද මේස් රනර්’ චිත්‍රපටය වෙත විචාරකයන් දක්වා ඇත්තේ මධ්‍යස්ථ අදහස්ය. එසේ වුව හොලිවුඩ් ආරංචි මාර්ග සඳහන් කරන්නේ චිත්‍රපටයට මනා ප්‍රේක්ෂක ප්‍රතිචාර ලැබෙමින් තිබෙනවා කියාය.ඒ අතරතුර ‘ද මේස් රනර්’ චිත්‍රපටය නිෂ්පාදනය කළ ට්වෙන්ටියත් සෙන්චරි ෆොක්ස් සමාගම පසුගියදා නිවේදනය කළේ චිත්‍රපටය ප්‍රේක්ෂක අවධානයට ලක්වන බව තමන්ට නිසැක හෙයින්ම එහි දිගුවක නිෂ්පාදන කටයුතු නිව් මෙක්සිකෝහි දී අරඹනවා කියායි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092818</link>
    <topic>රජරටින් රංගන ක්ෂේත්‍රයට පැමිණි ඉඳුනිල් ලංකා</topic>
    <author>ගාමිණි සුසන්ත</author>
    <content>රජරටින් රංගන ක්ෂේත්‍රයට පැමිණි ඉඳුනිල් ලංකාඅත්තම්මා ටෙලි නාට්‍යයේ ජයපාල ඔබට මතක ද? ජයපාලගේ චරිතය නිරූපණය කළ ඒ යොවුන් රංගන ශිල්පියා ඉඳුනිල් ලංකා සුගතපාල ය. මේ වන විට වේදිකා නාට්‍ය, ටෙලි නාට්‍ය මෙන්ම චිත්‍රපට කීපයකින්ම තම රංගන හැකියාව ප්‍රකට කර ඇති ඉඳුනිල් ලංකා කොළඹ ජාතික අක්ෂි රෝහලේ සෞඛ්‍ය කාර්ය මණ්ඩලයට සම්බන්ධව රැකියාව කරන්නෙකි. වෘත්තිය වශයෙන් කෙතරම් කාර්ය බහුල වුවද ලංකා රංගනයට බෙහෙවින් ඇලුම් කරන්නෙකි. ඉඳුනිල් ලංකා මේ ඔහුගේ කලා දිවිය පිළිබඳව රසඳුන වෙත පළ කළ අදහස් ය.“මගේ ගම පොලොන්නරුවේ ලංකාපුර. පාසල් ගියේ ගැමුණුපුර කනිෂ්ඨ විද්‍යාලයට සහ හිඟුරත්දමන මහා විද්‍යාලයට. පුංචි කාලෙ ඉඳලම මම කලාවට බෙහෙවින් ප්‍රිය කළා. පාසලේදී උඩරට නැටුම් හැදෑරුවා. රංගනයට තිබුණු ආශාව නිසාම උතුරුමැද නාට්‍ය පාසලට සම්බන්ධ වෙලා නාට්‍ය හා රංග කලාව හැදෑරුවා. ඉන් පසුව එංගලන්තයෙන් පැමිණි ගුරුවරයකු යටතේ නාට්‍ය හා රංග කලාව හදාරන්න අවස්ථාවක් ලැබුණා. මම වැඩියෙන්ම කැමැත්තක් දැක්වූවේ වේදිකා නාට්‍යවලට රංගනයෙන් දායක වෙන්න. ඒ අනුව මම ප්‍රාදේශීය වශයෙන් නිෂ්පාදනය වුණු වේදිකා නාට්‍ය 25 කට පමණ සම්බන්ධ වුණා. නමුත් නොයෙල් විජේරත්න මහතා රාජ්‍ය නාට්‍ය උලෙළට ඉදිරිපත් කළ “මිටියාවතේ ගීතය”, “කැන්ගරුවෝ” වැනි වේදිකා නාට්‍යවලින් තමයි ප්‍රසිද්ධ වේදිකාවට පිවිසෙන්න අවස්ථාව ලැබුණේ. ඒ වගේම ධර්මජිත් පුනර්ජීව මහත‍ාගේ ‘රැගෙන අවි මම ද එමි’ සහ ‘උඩුයටිකුරු’ නාට්‍යයටත් රංගනයෙන් දායක වෙන්න ලැබුණා.”“මේ වන විට චිත්‍රපට සහ ටෙලි නාට්‍ය කීපයකටමත් රංගනයෙන් දායක වෙන්න අවස්ථාව මට ලැබිලා තියෙනවා. ඒ ‘අත්තම්මා’ ‘ස්වර්ණපාලි’ වැනි ටෙලි නාට්‍ය සහ ‘විජය කුවේණි’ සහ ‘ඇහැළේපොළ කුමාරිහාමි’ වැනි චිත්‍රපට. ඒ වගේම ධම්මික පීරිස්ගේ ‘චරිතයකට පාට දෙන්න’ සහ තුසිත ද සිල්වාගේ ‘තෙරණි ගීතය’ වැනි නිර්මාණවලටත් දායක වුණේ ඉතාම ආශාවෙන්. ටෙලි නාට්‍ය සහ චිත්‍රපටවල ප්‍රධාන චරිත නිරූපණය කරන්න මෙතෙක් අවස්ථාව නොලැබුණත් කළ සුළු චරිතය හෝ මම කළේ ඉතාම ආශාවෙන්.”“මේ වන විට මම රැකියාව කරන්නේ කොළඹ අක්ෂි රෝහලේ. මගේ කලා කටයුතුවලට රෝහලෙන් විශාල සහ‍යෝගයක් ලැබෙනවා. රෝහලේ රැකියාව කරන ගමන් රංගනයෙන් හොඳ නිර්මාණවලට දායක වෙන්න මම ඉතාම ආශාවෙන් ඉන්නවා.”ගාමිණි සුසන්තඡායාරූප - මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092819</link>
    <topic>මම හැමදාම ලිව්වේ හිතට ඕන විදිහටයි</topic>
    <author>ඉඳුනිල් වීරරත්න</author>
    <content>මම හැමදාම ලිව්වේ හිතට ඕන විදිහටයි-පද්මි පින්දෙණිය‘රසඳුන’ හි කොටස් වශයෙන් පලවූ ‘ස්වර්ණ පූජා’ සහ ‘අවාරේ වැහි’ නවකතා රසවිඳි පාඨක ඔබට පද්මි පින්දෙණිය නම අමුතුවෙන් හඳුන්වා දිය යුතු නොවේ.ගුරුවරියක ලෙස මෙරට දරු දැරියන් දහස් ගණනක‍ගේ නැණ පහන් දල්වන ඇය ලේඛිකාවක ලෙස ද සිය පෑන මෙහෙයවමින් සිය නිර්මාණ හරහා සමාජයට කිසියම් පණිවුඩයක් ලබා දෙන්නට වෙහෙසෙනවා.තමන්ටම ආවේණික අපූර්ව වූ ශෛලියකින් ලේඛන කලාවේ යෙදෙන ඇගේ ‘ස්වර්ණ පූජා’ සහ ‘සුරවමියක්’ නවකතා ද්වය මෙම සාහිත්‍ය මාසයේදී එළිදුටුවේ සුසර ප්‍රකාශන ලෙසින්.මේ ඒ පිළිබඳ ඇය සමඟ කළ කෙටි පිළිසඳරයි.* මෙවර එළිදකින ඔබේ නවකතා පොත් දෙක පිළිබඳව හැඳින්වුවහොත්?“මේ පොත් දෙකම පුවත්පත්වල පළවූ නවකතා වීම විශේෂත්වයක්. මින් ‘ස්වර්ණ පූජා’ රසඳුන පුවත්පතේත්, ‘සුරවමියක්’ ඉරිදා ලංකාදීපයේත් පළවුණා. බොහෝ දෙනකුගේ ඉල්ලීම මත හා එකවර රසවිඳීමේ අවස්ථාව ලබාදීමේ අපේක්ෂාවෙන් තමයි මේවා පොත් ලෙස එළිදුටුවේ.”ස්වර්ණ පූජා හි අන්තර්ගතය ඔබේ ජීවිතයට සමීප යැයි කීවොත්?“නවකතාවක්, ගීයක් හෝ පැදියක් නිර්මාණය කිරීමට බොහෝවිට අත්දැකීම් පාදක කරගන්න පුළුවන්. එය නිර්මාණකරුවාගේම අත්දැකීම් නොවිය හැකියි. නමුත් තමාගේම කරගත් ලෙසින් එය ලිවීමට හෝ නිර්මාණය කිරීමට ඇති හැකියාව තමයි කලාකරුවා ලබා ඇති සුවිශේෂී දක්ෂතාව.‘සුරවමියක්’ නවකතාව මා ලිව්වේ සත්‍ය සිදුවීමක් පාදක කරගෙන.”* ඔබ මුලින්ම ලේඛන කලාවට පිවිසුණේ කොහොමද?“මගේ ප්‍රථම නවකතාව ‘අපි සදහටම වෙන්වීමු'. එය ලියන විට මට වයස අවුරුදු දහනමයක් පමණ ඇති. ඉන් පසුව ‘යුවතිපති’, ‘දෝතලු මල්’ වැනි නවකතා ලියැවුණා. ‘ස්වර්ණ පූජා’ මගේ දොළොස්වැනි නවකතාවයි. මගේ අලුත්ම නවකතාව ‘ගිනි වළලු’ මේ දිනවල ‘රැජන’ පුවත්පතේ පළවෙනවා.”* පාසල් ගුරුවරියක ලෙස ඔබ නිර්මාණකරණයේ දී කිසියම් ස්වයං වාරණයක් පනවාගෙන තිබෙනවාද?“මම හිතන ආකාරයට ගුරුවරු නවකතාකරණයට සම්බන්ධ වී ඇත්තේ අල්ප ප්‍රමාණයක්. එයට හේතුවක් තිබෙනවා. අපි ගුරුවරුන් ලෙස සමාජයට විශේෂයෙන් දූ දරුවන්ට දෙන දෙය හොඳ අන්තර්ගතයකින් යුතු විය යුතුයි. එය පෝෂ්‍යදායක ආහාරයක් මෙන් රසය, ගුණය, වර්ණය සම්මිශ්‍රණය වූ එකක් විය යුතුයි.ඒ නිසා ගුරුවරයකුට ආවාට ගියාට නවකතාවක් ලියන්න බෑ. ප්‍රේමය අහිමි වූ තරමට ලියන පොත්වලින් සිදුවන හානිය කොතරම් බලවත් ද කියා ගුරුවරු තරම් දන්න කිසිවෙක් නෑ. ඒ නිසා මේ කලාව ඉතා පරිස්සමින් හා සංයමයකින් හසුරවන්න ඕන දෙයක්.මම හැමදාමත් ලිව්වේ පෑනට ඕන විදිහට නොවෙයි. පාලනය කරගත් මගේ සිතට අවශ්‍ය පරිදියි.”*ඔබගේ සීතාවක නිධානය හා ගංපතුලේ මාලිගාව’ යොවුන් නවකතා දෙකක්. ඒ වගේම එහි සත්‍ය ඓතිහාසික තොරතුරු ඇතුළත් වනවා.“මා ලියන සෑම දෙයක්ම සත්‍ය බව මා කියන්නේ නෑ. සත්‍ය පමණක් ලියන්න ගියොත් ඒක නවකතාවක් වෙන්නෙ නෑ. මම ‘සීතාවක නිධානය’ නවකතාව ලිව්වේ ජනප්‍රවාදයක් ඇසුරින්. මම එයින් අදහස් කළේ අපේ දරුවනට මේ ඓතිහාසික උරුමය ගැන කියාදී එහි වැදගත්කම ගැන අවබෝධයක් ලබාදෙන්නයි. මොකද මම ජීවත්වන්නේ මේ ඓතිහාසික සීතාවක රාජධානියේ නිසා.නමුත් කියන්න කනගාටුයි සීතාවක රාජධානියේ මේ ඓතිහාසික වැදගත්කම ගැන දරුවන් තබා සමහර වැඩිහිටියන් වත් හරිහැටි දන්නේ නැහැ. මම මගේ ‘සීතාවක නිධානය’ පොත පිළිගැන්වූයේ ජනාධිපතිතුමාටයි.* නිර්මාණ කටයුතු සඳහා පවුලේ අයගෙන් ලැබෙන සහයෝගය කොහොමද?“මම ගුරුවෘත්තියේ යෙදෙන ගමන් මෙවැනි කටයුතුවලට යොමු වුණේ දැඩි කැපවීමකින්. එහිදී පෞද්ගලික ජීවිතයට හා මගේ පවුල් ජීවිතයට බාධාවක් නොවන ලෙස ලේඛන කටයුතු සිදු කිරීමට සැමියා හා දරුවන් මට උපරිමයෙන් සහයෝගය ලබා දුන්නා.මගේ සැමියා සීතාවක පුරාවිද්‍යා සංගමයේ සභාපති. ඔහු මට බොහෝ තොරතුරු ලබා දෙමින් උපකාරී කරනවා.අද ම‍ෙග් දරුවන් වැඩිහිටියන් බවට පත්වෙලා. මගේ දුව දරු දෙදෙනකුගේ මවක්. පුතා ජපානයේ රැකියාවක නිරත වී සිටිනවා. ඒ වගේම මගේ බෑනා ගෙන් ලැබෙන සහයෝගයත් අගය කළ යුතුයි.ස්වාමියා හා දරුවන් මගේ ප්‍රමාද දෝෂ බොහෝ ඉවසීමෙන් බාරගත් නිසා මට නිර්මාණකරණයෙන් ඉදිරියට එන්නට විශාල ශක්තියක් ලැබුණා.”* ඔබ කලා හැකියාවන් රැසක්ම ඇති අයෙක්?“මගේ මව ගුවන්විදුලියේ ගී ගයා තිබෙනවා. ඒ හැකියාව මටත් ලැබෙන්න ඇති. මට ගීත ගැයීමේ හැකියාව තිබනවා. ඒ වගේම නර්තන හැකියාවත් තිබෙනවා.මම පිටපත ලියා නිර්මාණය කළ නාට්‍ය අධ්‍යාපන කලාප මට්ටමින් ප්‍රථම ස්ථාන දිනා තිබෙනවා. නැටුම් සඳහාත් මා ත්‍යාග ලබා තිබෙනවා.* කලාවේ මේ තරම් දුරක් එන්නට අතදුන් අය සිහිපත් කරමු.‍ලේක්හවුස් ආයතනයේ සභාපති බන්දුල පද්මකුමාර මහතා පළමුවෙන් සිහිපත් කරන්න ඕනෑ. ප්‍රවීණ ලේඛක විජයරත්න දොළවත්ත මහතා කළ ඇගයීම් මා මනසින් ඉහළ තලයකට ගෙන ආවා.ඒ වගේම මා සේවය කළ පාසල අයත් කලාපයේ එවකට සිටි ප්‍රාථමික අධ්‍යාපන අධ්‍යක්ෂිකා කාංචනා සතරසිංහ මහත්මියටත් විශේෂයෙන් ස්තුතිවන්ත වනවා.”ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092820</link>
    <topic>රඟහලේ වහලේ එල්ලිලා නාට්‍ය බලපු කාලේ මතකයි</topic>
    <author>ගාමිණී සුසන්ත</author>
    <content>රඟහලේ වහලේ එල්ලිලා නාට්‍ය බලපු කාලේ මතකයිකොළඹ ජාතික රෝහලේ හෘද උරස් ශල්‍ය වෛද්‍ය විශේෂඥඉරේෂ් විජේමාන්නඔහු පවුලේ එකම දරුවාය. පියාගේ ගම බණ්ඩාරගම වුවද ඔහු පුංචි අවධියේ පටන් හැදී වැඩුණේ මහරගම කටුවාවල ප්‍රදේශයේය. එසේ වුවද ඉඩක් ලැබුණු විටෙක ඔහු වඩාත් ප්‍රිය කළේ තම පියාගේ ගම වූ බණ්ඩාරගම ගත කරන්නටය. ඒ බණ්ඩාරගමට වී ඇති තරම් සෙල්ලම් කළ හැකි නිසාය; සෙල්ලම් කරන්නට ඥාති සහෝදරයින් කීපදෙනෙක්ම ගමේ සිටි නිසාය. එම ඥාති සහෝදරයින් සමඟ එකතු වී වෙල් එළියේ බඩවැටිවල ඇවිද ගඩාගෙඩි කඩාගෙන කෑවේය.දිය කඩිතිවල පිහිණුවේය. තිත්තයන් ඇල්ලුවේය. ගොයම් කපන කාලයට ගමේ ගියේ නම්, ඔහු වඩාත් ප්‍රිය කළේ කොළ මැඬීමට උදව් කිරීමටය. එලෙස කෙළිදෙලෙන් ගත කළද පාඩම් කරන විට මහන්සි වී පාඩම් කළේය. අධ්‍යාපන කටයුතුවලට හොඳින් සිත යෙදෙව්වේය. ඒ නිසා ළමා කාලය පිළිබඳ ඉතා සුන්දර මතකයන් ඇති ඔහු අද රටට මහත් සේවයක් කරන විශේෂඥ වෛද්‍යවරයෙකි. ඉසිවරයෙකි. ඔහු හෘද හා උරස් විශේෂඥ ශල්‍ය වෛද්‍ය ඉරේෂ් විජේමාන්න මහතාය. අද ඉසිවර වරුණ විශේෂාංගය වෙන්වන්නේ ඉරේෂ් විජේමාන්න වෛද්‍යතුමන්ගේ ජීවිතයේ වැදගත් තොරතුරු සහ ඔහු ඇසුරු කරන කලා ඉසව් පිළිබඳව තොරතුරු ගෙන එන්නටය.“මගෙ තාත්ත ගුරුවරයෙක්; අධ්‍යාපන නිලධාරියෙක්. අම්ම ගුරුවරියක්. මම ප්‍රාථමික අධ්‍යාපනය ලැබුවේ මහානාම විද්‍යාලයෙන්. ඉන්පසුව ගියේ ආනන්දයට. මහානාමයේ වැඩිපුර ළමයින් නොසිටි නිසා ගුරුවරුන්ව ළඟින් ඇසුරු කරන්න අපිට අවස්ථාව ලැබුණා. ස්කෝලෙ පටන්ගන්න පැයකට විතර කලින් තමයි මම ස්කෝලෙට යන්නෙ. ඒ ක්‍රිකට් ගහන්න.පාසල් විවේක කාලයේදීත් ඉඩක් ලැබුණු වෙනත් අවස්ථාවලත් කළේ සෙල්ලම් කරන එක. දැන් කාලෙ වගේ අපේ දෙමවුපියන් ඉගෙනගන්න කියල බල කළේ නෑ. ටියුෂන් පන්ති අර‍ගෙන ගියේ නෑ. සාමාන්‍ය පෙළ සමත් වෙලා උසස් පෙළ කරන විට තමයි මම ටියුෂන් ගියේ. පාසලේ සෑම බාහිර වැඩකටම මම සහභාගි වුණා. කලා විෂයක් විදියට පාසලේ දී මම කළේ චිත්‍ර. නමුත් පසු කාලෙක සංගීතඥ ෂෙල්ටන් ප්‍රේමරත්න මහතාගෙන් මම වයලීන් වාදනය ඉගෙනගත්තා. හැබැයි ගොඩක් දුරට වයලීන් වාදනය ඉගෙනගන්න අවස්ථාව ලැබුණේ නෑ. මම හිතන්නෙ සෑම පාසල් ශිෂ්‍යයකුම ශිෂ්‍යාවකම කලා විෂයක් ඉගෙනීම අත්‍යවශ්‍යයි කියලා; විශේෂයෙන්ම සංගීතය.”“වෛද්‍යවරයෙක් වෙන්න ඕන කියන හැඟීමක් පුංචි කාලෙ මට තිබුණේ නෑ. හැබැයි මම පාසල් වැඩ කටයුතු හොඳින් කළා. පාසලේදි මගේ ප්‍රියතම විෂය වුණේ ගණිතය. වැඩියෙන්ම ලකුණු ලැබුණේ ගණිතය විෂයට. පුංචි කාලෙ මම හීන මැව්වෙ තාරකා විද්‍යාඥයෙක් වෙන්න. තරු පිරි අහස දිහා බලාගෙන ඉන්න මම ගොඩක් ආශා කළා. අහසේ තිබෙන තාරකා රාශි වෙන් වෙන්ව හඳුනාගැනීමේ හැකියාව මට පුංචි කාලෙ ඉඳලම තිබුණා. මොන හේතුවක් නිසාද මන්දා උසස් පෙළට මම තෝරාගන්නේ ජීව විද්‍යා විෂයන්. ඒත් වෛද්‍යවරයෙක් වෙනවා කියල හීනය මට තිබුණේ නෑ. උසස් පෙළ විභාගය හොඳින් සමත් වෙලා කොළඹ වෛද්‍ය විද්‍යාලයට තේරුණා. මම විශ්වවිද්‍යාලයේ සිටි කාලය රටේ අමුතුම වාතාවරණයක් තිබුණු යුගයක්. අවුරුදු 4කට ආසන්න කාලයක් අපේ අධ්‍යාපන කටයුතු අතපසු වුණා. විශ්වවිද්‍යාලය වහල තිබුණු නිසා විවිධ ආකාරයෙන් සමාජය එක්ක ගැටිලා විශාල අත්දැකීම් සම්භාරයක් ලබාගන්න මට පුළුවන් වුණා. විශ්වවිද්‍යාලයේ ඉන්න කාලේ අපි කලා සංගමයක් පටන් ගත්තා. එහි උප සභාපතිවරයා වුණේ මම.අපි විශාල කලා උලෙ‍ළක් කළා. එහි ශබ්ද පරිපාලනය, විදුලි ආලෝකකරණය වගේ දේවල් හැර අනෙක් සියලුම කටයුතු කළේ වෛද්‍ය ශිෂ්‍ය ශිෂ්‍යාවන්. ගායක ගායිකාවන්, රංගන ශිල්පීන් ශිල්පිනියන්, වාදන ශිල්පීන් ශිල්පිනියන් සියලුම දෙනා වෛද්‍ය සිසු සිසුවියන්. එම කලා උලෙළ ඉතාම සාර්ථක වුණා. වෛද්‍ය විද්‍යාලයේ බෞද්ධ සංගමයේ උප සභාපතිවරයා වුණෙත් මම. මම වේදිකා නාට්‍ය නරඹන්න හරිම කැමැතියි. විශ්වවිද්‍යාලයේ ඉන්න කාලේ රාජ්‍ය නාට්‍ය උලෙළේ සෑම නාට්‍යයක්ම නරඹනවා. එක අවුරුද්දක රාජ්‍ය නාට්‍ය ‍උලෙළේ නාට්‍යයක් නැරඹුවේ ජෝන් ද සිල්වා රඟහලේ වහලේ එල්ලිලා.”“විශ්වවිද්‍යාලයෙන් පිටවෙලා සීමාවාසික පුහුණුව ලබන්න අවස්ථාව ලැබුණේ මම දැන් සේවය කරන ජාතික රෝහලේ හෘද උරස් ශල්‍ය ඒකකයේ. ඒ දිනවල ශල්‍යාගාරයේ සිටි ජ්‍යෙෂ්ඨත්වයෙන් අඩුම වෛද්‍යවරයා මම. දවසක් මම ශල්‍යාගාරය තුළ සිටින විට දුටුවා ඊට ටික වෙලාවකට පෙර ශල්‍යකර්මයකට භාජනය කළ රෝගියකුගේ ශරීරයෙන් රුධිරය ගලන ආකාරය. අපි වහාම අපේ විශේෂඥ වෛද්‍යතුමාට කතා කළා. ඒ කාලේ දැන් වගේ දුරකථන පහසුකම් නොතිබුණු නිසා ඉක්මනින් විශේෂඥ ‍ෙවෙද්‍යතුමාව කැඳවාගන්න ලැබුණේ නෑ. ඒ වෙලාවෙ මම අර ලෙඩාව නැවත ශල්‍යාගාරයට ගෙනිහින් පපුව විවෘත කරලා රුධිර වහනය නවත්වාගෙන සිටියා විශේෂඥ වෛද්‍යතුමා එනතෙක්. එසේ නොකළා නම් ඔහු මිය යනවා. අදත් ඔහු ජීවත්වෙනවා.”“මම මුලින් ආශා කළේ ප්‍රශව හා නාරිවේදය පිළිබඳ විශේෂඥ වෛද්‍යවරයෙක් වෙන්න. නමුත් මට පෙනී ගියා හෘද උරස් ශල්‍ය වෛද්‍ය ක්ෂේත්‍රයේ වෛද්‍යවරු අඩු බව. ඒ වගේම ඒ මඟින් රෝගීන් විශාල සංඛ්‍යාවකගේ ජීවිත බේරාගත හැකි බව. ඒ නිසයි මම මේ ක්ෂේත්‍රය තෝරාගත්තේ. හෘද උරස් ශල්‍ය ක්ෂේත්‍රය ගැන වැඩිදුර ඉගෙනගන්න එංගලන්තයට ගිහින් ආවාට පසුව රිජ්වේ ආර්යා ළමා රෝහලේ හෘද සැත්කම් ඒකකයක් ආරම්භ කරන ලෙස මට සෞඛ්‍ය අමාත්‍යාංශයෙන් උපදෙස් ලැබුණා. ඒ අනුව මම ආරම්භ කරන්න පියවර ගත්තා. කෙසේ හෝ බොහෝ දෙනෙකුගේ උදව් උපකාර ඇතිව ළමා රෝහලේ හෘද සැත්කම් ඒකකයක් 2007 දී ආරම්භ කරන්න අපට හැකිවුණා. ඒ ගැන හිතල මම විශාල සතුටක් ලබනවා. මගේ බිරිය කෘෂි විද්‍යාඥවරියක්. පුංචි පුතෙකුත් දුවෙකුත් මට ඉන්නවා.”“හදවත් රෝග තිබෙන උදවිය හරිම අසරණයි. හදවත් රෝග නිසා එම පුද්ගලයින්ගේ ක්‍රියාකාරිත්වයත් අඩුවෙනවා. ඒ ‍වගේම තමයි එවැනි රෝගයකට අවශ්‍ය නම් නිසි අවස්ථාවේදී ශල්‍යකර්මයක් සිදු කළොත් සාමාන්‍ය ජීවිතයක් ගත කළ හැකි වෙනවා. ජීවිතය පහසුවෙනවා. අපි මෙය නිතර දකිනවා. අපගේ ප්‍රතිකාරවලින් රෝගියකුගේ ජීවිතය සුවපත් වූ පසුව දැනෙන්නේ විශාල සතුටක්.”“විවේකයක් ලැබුණු විට චිත්‍රපට නරඹන්න, ගීත අසන්න, සංචාරය කරන්න නවකතාවක්, කෙටිකතාවක් කියවන්න මම හරිම කැමැතියි. මගෙ ළඟ හොඳ පොත් එකතුවක් තියෙනව. ලෝ‍කයේ සම්මානනීය හොඳ චිත්‍රපටවල DVD එකතුවක් මා ළඟ තියෙනවා. අපේ ගෙදර TV එක දාල තියෙනව අඩුයි. ගොඩක් වෙලාවට දාලා තියෙන්නෙ රේඩියෝ එක නැතිනම් සීඩී ප්ලේයර් එක. මම වැඩියෙන්ම ප්‍රිය කරන්නේ සරල සම්භාව්‍ය ගීත වලට. මගේ ප්‍රියතම සංගීතඥයා අමරදේව ශූරීන්. සුනිල් සාන්ත, වික්ටර් රත්නායක, සනත් නන්දසිරි, නන්දා මාලනී, දයාරත්න රණතුංග, එම්.එස්.ප්‍රනාන්දු, ක්ලැරන්ස්, ජෝතිපාල මගේ ප්‍රියතම ගායන ශිල්පීන් ශිල්පිනියන්. මෑතදී මම ඉතාම ආශාවෙන් රසවිඳි ගීතයක් තමයි සුනිල් එදිරිසිංහයන් ගයන නීතිඥ රජීව් වසන්ත වෙල්ගම ලියූ “මේ තරම් සියුමැලි ද කළුගල්” ගීතය. ඒ ගීතය මට පුදුම විදියට දැනනවා.”ගාමිණී සුසන්තඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=av14092821</link>
    <topic>Bollywood News</topic>
    <author>සුජිව තේවහෙට්ටිගේ</author>
    <content>Bollywood Newsළඟ එන චිත්‍රපටයක් වෙනුවෙන් දීර්ඝ විනෝද චාරිකාවක් ගිය කලාකරුවන් සහ කලාකාරියන් පිරිසක් ගැනයි මේ ආරංචිය. චිත්‍රපටයේ නම, ‘ඩාවට් - ඊ - ඉෂ්ක්’ මෙහි ප්‍රධාන චරිත නිරූපණය කරන්නෙ ආදිත්‍ය රෝයි කපූර් සහ පරිනීති චොප්රා. මේ චිත්‍රපටය ගැන තොරතුරු රසික ජනතාවට කියන්නට පසුගිය දා එහි රඟපෑ, නළු නිළියන් එයට සම්බන්ධ වූ ශිල්පීන් රැසක් එකට එක්වී දිගු ගමනකට මුල පිරුවා. මේ චාරිකාව නම් කර තිබුණේ ‘ෆුඩ් යාත්‍රා’ යනුවෙන්. ඉන්දියාවේ දිල්ලි නුවරින් ඇරැඹුණු මේ චාරිකාව දින පහක් තුළදී කිලෝමීටර 2200 ක් දුර ගෙවා චන්දිගාර් නුවරින් අවසන් කෙරුණා. මේ සඳහා සහභාගි වූ ශිල්පීන් සංඛ්‍යාව 50 ක්. මෝටර් රථ 19 ක නැඟී ගමන් ගත් ඔවුන්, ඉන්දියාවේ ප්‍රාන්ත රාජ්‍ය 7 ක් පසුකර තිබුණා. දිල්ලියේ සිට චන්දිගාර් දක්වා ගමන් කළ මේ සිනමා ශිල්පීන් පිරිසට ඉන්දියාවේ ප්‍රධාන නගරවලදී ඒ ඒ ප්‍රදේශවලට ආවේණික වූ රසවත් ආහාරවලින් සංග්‍රහ කෙරුණා.විනෝදය නොඅඩුව මුසු වූ මේ ප්‍රචාරාත්මක චාරිකාවේ විශේෂ නැවතුමක් වුණේ පරිනීති චොප්රාගේ මහ ගෙදරයි. එය පිහිටා තිබුණේ අම්බාලා නම් වූ ප්‍රදේශයේ. එහිදී පරිනීතිටත් ආදිත්‍යටත් ලැබුණේ උණුසුම් පිළිගැනීමක්. පරිනීති එනතුරු ඇගේ දෙමවුපියන් මහත් නොඉවසිල්ලෙන් බලා සිටියා. මවුපිය දෙදෙනා විතරක් නොවෙයි, පවුලේ අනෙකුත් සාමාජික සාමාජිකාවනුත් සමීප ඥාතීනුත් පරිනීතිගේ නිවෙසට පැමිණ සිටියා. විශේෂයෙන්ම පරිනීතිගේ පැමිණීම ඇගේ දෙමවුපියන්ට දැඩි සතුටට හේතුවක් වුණේ ඇය මහගෙදරට පැමිණියේ වසර දෙකකට පසුව වීම නිසයි.ආදිත්‍ය සහ පරිනීති නිවෙසට පැමිණියේ වෙනත් කිසිවකු සමඟ නොවෙයි. ඔවුන්ගේ ආරක්ෂක නිලධාරීන්වත් එහි සිටියේ නැහැ. ඒ නිසා පරිනීතිගේ ඥාතීන් විතරක් නොවෙයි, අසල්වැසියනුත් ඒ ස්ථානයට බුරුතු පිටින් පැමිණියා. ඔවුන් ආදිත්‍යව වට කරගෙන කතාබහ කරන්නට පටන් ගත්තේ තරගයට. මේ හේතුවෙන් පරිනීතිගේ නිවෙස තුළින් මතුවුණේ කලබලකාරී වාතාවරණයක්. පරිනීතිගේ මවගේ සහ පියාගේ සොයුරියන් සහ ඥාති සොයුරියන් දැඩි උනන්දුවක් දැක්වූයේ ආදිත්‍ය සමීපයෙහිම ගැවසෙමින් ඔහු සමඟ කතාබහ කරන්නයි. මේ දෙදෙනා වෙනුවෙන් විශේෂ භෝජන සංග්‍රහයක් ද පැවැත්වුණා. එය අවසානයේදී ඥාතීන්, හිත මිතුරන් සියලුම දෙනා සමඟ සමූහ ඡායාරූප රැසකටත් ආදිත්‍ය සහ පරිනීති පෙනී සිටියා.ඉම්රාන් ඛාන්, බොලිවුඩ් සිනමාවේ ඉදිරියට ඇදී එන යොවුන් නළුවෙක්. ඔහු, සුපිරි නළු අමීර් ඛාන්ගේ ඥාති පුත්‍රයෙක්. ඉම්රාන් මෑතකදී විවාහ දිවියට එළඹුණා. ඔහුගේ බිරිය, අවන්තිකා මලික්. මේ දෙදෙනා දැන් සුරතල් දියණියකගේ මවුපියන් බවට පත්වෙලා. දියණිය උපන්නේ පසුගිය ජූනි 9 දා. ඇගේ නම ඉමාරා. දියණියක් ලද පසුව තමන්ගේ සිත පෙරට වඩා බෙහෙවින්ම වෙනස් වී ඇති බවයි ඉම්රාන් පැවසුවේ. පසුගිය මාස කිහිපය තුළ චිත්‍රපට රූගත කිරීම් කිසිවකට සහභාගි නොවීමට ඉම්රාන් තීරණය කළා. ඒ, පුංචි දියණිය සහ බිරිය සමීපයෙහිම සිටීම වැදගත් නිසයි.මේ අතරේදී ඔහු මහඟු පුණ්‍යකර්මයකට දායක වෙන්නටත් වැඩ කටයුතු යෙදුවා. මුම්බායි නුවර පිහිටි පිළිකා රෝහලක ළමා වාට්ටුවක ප්‍රතිකාර ලබන දිළිදු දරුවන්ට සැලකිය යුතු ආධාරයක් ලබා දෙන්නයි ඔහු ලකලැහැස්ති වන්නේ. මේ දිළිඳු දරුවන් පෙළන පිළිකා රෝගයට අවශ්‍ය ප්‍රතිකාර ලබාගත් පසුව ඔවුනට නැවතත් යන්නට සිදුවන්නේ අතිශය දුඃඛිත ජිවිත ගත කරන්නටයි. ඒ ජීවිතයේදී මේ දිළිඳු දරුවනට අවශ්‍ය පෝෂණය, රැකවරණය කොහෙත්ම ලැබෙන්නෙ නැහැ. ඒ විශාල අඩුපාඩුව සම්පූර්ණ කිරීමට අවශ්‍ය ඉඳුම් හිටුම් සහ ආහාරපාන ලබාදීමට අරමුදලක් ඇරැඹීමටයි ඉම්රාන්ගේ බලාපොරොත්තුව. ඒ සඳහා ඉන්දියාවේ ක්‍රියාත්මක වන සුප්‍රකට රාජ්‍ය නොවන සංවිධානයක් සමඟ අත්වැල් බැඳගන්නට ඉම්රාන් තීරණය කර තිබෙනවා. මේ අරමුදල වෙනුවෙන් තමන්ගේ මූල්‍යමය දායකත්වය නොමසුරුව පුද කරන්නටත් ඉම්රාන් ඉදිරිපත් වී සිටිනවා.නාහෙට නාහන නළුවෙකු ලෙසයි සුපිරි නළු සල්මන් ඛාන් බොහෝ දෙනෙකු දැනගෙන සිටින්නේ. ඒ අතරම ඔහු කා සමඟත් මිත්‍රශීලීව කටයුතු කරන බවත් ප්‍රකටයි. සල්මන්ට මිතුරු මිතුරියන් රැසක්ම සිටින්නේ ඒ නිසයි. ජනප්‍රිය නිළි ප්‍රීටි සින්ටාත් එවැනි මිතුරියක්. වසර ගණනක් තිස්සේ සල්මන්, ප්‍රීටිව ඇසුරු කරන්නේ තමන්ගේ සොයුරියක ලෙසින්. මේ දෙදෙනා චිත්‍රපට කිහිපයකම එකට රඟපෑවා. මේ චිත්‍රපට තමයි, ‘චෝරි චෝරි චුප්කේ චුප්කේ’, ‘ඉෂ්ක් ඉන් පැරිස්’, ‘ජානේමාන්’, ‘දිල්නේ ජිසෙ’, ‘ජ්‍යාර් දිල් ජෝ ජ්‍යාර් කරේගා’, ‘මේන් ඕර් මිසිස් ඛන්නා’ මේ අතරින් ඇතැම් චිත්‍රපට සාර්ථකව ප්‍රදර්ශනය වුණේ නැහැ. ඒ වුණත් සල්මන් - ප්‍රීටි හිතවත්කමට ඒ කාරණය බලපෑවේ නැහැ.ප්‍රීටිගේ ජීවිතයට නොයෙකුත් බාධක එල්ල වෙද්දී පවා සල්මන් ඇගේ සිතට දිරිය දෙමින් ඇය සමීපයෙහි සිටියා. පසුගිය ජූනි මාසයේදී ප්‍රීටිට ඇගේ පෙම්වතා වූ නෙස් වාඩියාගෙන් කරදර සිදුවෙද්දීත් ඇගේ සිතට දිරිය ලබා දුන්නේ සල්මන්. ප්‍රීටි ඒ බව ප්‍රසිද්ධියේ කියන්න මැලි වුණේ නැහැ.මේ දෙදෙනා පසුගිය මාස කිහිපය තුළ මුණ ගැසුණේ නැහැ. ඒ, නොයෙකුත් වැඩ කටයුතු නිසයි. ඉන්දියාව තුළ දී මුණ නොගැසුණු සල්මන් සහ ප්‍රීටි එතෙර රටකදී හමුවුණා. ඒ ඇමෙරිකාවේ ලොස් ඇන්ජලීස් නුවරදීයි. ප්‍රීටි ඇමෙරිකාවට පිටත්ව ගොස් තිබුණේ මෝස්තර නිරූපණ සංදර්ශනයකට සහාභාගි වෙන්නයි.ඒ සංදර්ශනය පැවැත්වුණේ කැලිෆෝනියා ප්‍රාන්තයේ සැන් ජෝස් නුවරදී. එහි වැඩ කටයුතු නිමකළ ප්‍රීටි ලොස් ඇන්ජලීස් නුවරට ගිය මොහොතේදියි ඇයට සල්මන් මුණ ගැහුණේ. සල්මන් ලොස් ඇන්ජලීස් නුවරට පැමිණ තිබුණේ අවුරුද්දකට වතාවක් සිදුකරන වෛද්‍ය පරීක්ෂණයකට පෙනී සිටින්නයි. තමන්ගේ හිතවත්ම මිතුරා ඇමෙරිකාවේදී නොසිතූ ලෙස මුණගැසීමෙන් ප්‍රීති වැඩි සතුටට පත්වුණා. දෙදෙනා ඡායාරූපයකටත් පෙනී සිටියේ ඒ හමුවීම සිහිවටනයක් හැටියට රඳවා ගන්න වෙන්න ඇති.සුජිව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=am1409281</link>
    <topic>සෙංගමාලය රෝගීන් කෑමෙන් බීමෙන් පරෙස්සම් වන්න</topic>
    <author>සාකච්ඡා කළේ,</author>
    <content>සෙංගමාලය රෝගීන් කෑමෙන් බීමෙන් පරෙස්සම් වන්න විශේෂඥ වෛද්‍ය ආරියසේන යූ. ගමගේ‘සිරෝසිස්’ රෝගය ඇති වන්නේ අධික මත්වතුර භාවිතය නිසා බව සමාජයේ වැඩි දෙනාගේ විශ්වාසයයි. එහෙත් වෙනත් හේතු නිසා ද සිරෝසිස් ඇතිවන බව ඔබ දන්නවාද? බෝවෙන සෙංගමාලය හෙවත් හෙපටයිටිස් ඒ වෛරසය මගින් අක්මාව ආසාදනය වීමෙන් රෝගී වූ පුද්ගලයකු පරෙස්සම් නොවුණේ නම් පසු කලෙක ඔහුට සිරෝසියාව හට ගැනීම‍ට ඉඩ තිබේ.බෝවන සෙංගමාලය නම් රෝගී තත්ත්වය කුමක් ද? ජනවහරේ ‘කහඋණ’ ලෙස ව්‍යවහාර වන්නේ මේ රෝගය ම ද? බෝවන සෙංගමාලය නිසා වන අතුරු ආබාධ මොනවා ද? රෝගී පුද්ගලයකුගෙන් නිරෝගී කෙනෙකුට රෝගය බෝවන්නේ කෙසේද? අද ඔබ දැනුම්වත් කෙරෙන්නේ ඒ පිළිබඳවයි.* සාමාන්‍ය ජන වහරේ ‘කහඋණ’ ලෙසින් හැඳින්වෙන්නේ කවර රෝගී තත්ත්වයක් ද?යම් කෙනෙකුගේ ශරීරය, ඇසෙහි සුදු ඉඟිරියාව හෝ අත්ල කහ පැහැ වූයේ නම් ඒ තැනැත්තාට කහඋණ වැලඳී ඇති බව සාමාන්‍ය ජනයාගේ නිගමනයයි. එහෙත් මෙම රෝගී තත්ත්වය විද්‍යාත්මකව හැඳින්වෙන්නේ කාමලාව හෙවත් jaundice යනුවෙන්. කාමලාව හැඳින්වීම සඳහා වඩාත් සුදුසු වන්නේ ‘සෙංගමාලය’ යන වචනයයි. එම රෝග තත්ත්වයට ‘කහඋණ’ යන වචන සුදුසු නොවන්නේ ඒ නමින් හැඳින්වෙන ‘Yellow Fever’ නමින් තවත් රෝගයක් ඇති නිසයි. එහෙත් එම රෝග තත්ත්වය ලංකාවේ දක්නට නොලැබේ. අප්‍රිකානු ‍රටවල බහුලව දක්නට ලැබේ. මදුරු විශේෂයකින් ‍බෝවන එය භයානක රෝගයක්. එම රෝගයේ දී ද රෝග ලක්ෂණ ලෙස මතු වන්නේ ‘කාමලාව’ රෝග ලක්ෂණයි.* එසේ නම් සෙංගමාලය ඇති වීමට බලපාන හේතු සාධක මොනවාද?ශ්‍රී ලංකාවේ දක්නට ලැබෙන සෙංගමාලයට ප්‍රධාන හේතුව වන්නේ වෛරසයක් නිසා අක්මාව ආසාදනයට ලක්වීමයි. එහෙදී බෝවන සෙංගමාලය හෙවත් ‘Infectious Hepatitis’ නමින් හඳුන්වන රෝගී තත්වයට හේතු වන්නේ හෙපටයිටිස් - ඒ නැමැති වෛරසයයි.මළපහ සමඟ පිටවෙන හෙපටයිටිස් ඒ වයිරසය ආහාර හෝ ජලය සමඟ නැවත තවත් ‍කෙනෙකුගේ ශරීරයට ඇතුළු විය හැකියි. ඒ හැර සීරම් හෙපටයිටිස් ලෙස හැඳින්වෙන අක්මා ප්‍රදාහයට හේතු වන්නේ හෙපටයිටිස් බී නැමැති වෛරසයයි. එය බොහෝවිට සිරුරට ඇතුළු වන්නේ අපිරිසුදු එන්නත් කටු මඟින් හා රුධිර පාරවිලනය මඟින්.ඒ වගේ ම මැලේරියා රෝගය හා ඇම්බයිසීස් නැමැති රෝගය නිසා ද අක්මාව ආසාදනය වී කාමලාව හටගත හැකියි. එමෙන් ම අධික මත්පැන් පානය නිසා ද අක්මාව විනාශ ‍වී කාමලාව හටගෙන පසුව එය ‘සිරෝසියාව’ දක්වා වර්ධනය වීමට ද පුළුවන.* සෙංගමාල රෝගයේ දී සිරුර කහපාට වීමට හේතුව කුමක් ද?ඇඟ කහ පාට වීමට හේතුව වන්නේ රුධිරයේ ඇති බයිලිරුබීන් නම් පිත්ත වර්ණ සාන්ද්‍රණය සාමාන්‍ය ප්‍රමාණයට වඩා ඉහළ යාමයි.බ්යිලිරුබින් වර්ණකය ඇති වෙන්නේ රුධිරයේ ඇති රතු රුධිර සෛල විනාශ වී යාම නිසා හටගන්නා අපද්‍රව්‍යයක් ලෙසයි. එම කාර්යය අක්මාව තුළ දී නිරතුරුවම සිදුවේ. එසේ අක්මාව තුළ දී තැනෙන මෙම පිත්ත වර්ණකය මලපහ සහ මුත්‍ර සමග ශරීරයෙන් බැහැර වේ. සාමාන්‍ය මලපහවල දුඹුරු පැහැයටත්, මුත්‍රාවල පිදුරු පැහැයටත් හේතුව එයයි. එහෙත් යම් රෝගී තත්ත්වයක් නිසා බයිලිරුබින් නිෂ්පාදනය අධික වූයේ නම්, අක්මාව රෝගී වූයේ නම් හෝ ‘පිත’ අක්මාවේ සිට ආහාර මාර්ගය කරා ගමන් කරන මාර්ගය අවහිර වූයේ නම් රුධිරයේ පිත්ත වර්ණක මට්ටම ඉහළ ගොස් මුත්‍රා වර්ණය තේ කහට මෙන් දිස් වේ. සිරුර කහ පැයැට හැරේ.* අක්මාවේ සිට ආහාර මාර්ගය කරා පිත ගමන් කරන මාර්ග අවහිර වන්නේ කුමක් නිසා ද?අක්මාවේ හට ගන්නා පිත්ත වර්ණකය පිත්තාශයේ තාවකාලිකව තැන්පත් වී පසුව ග්‍රහණිය කරා ගෙන යන්නේ පිත්ත ප්‍රනාල හා නාළ පද්ධති මඟින්. එම මාර්ගයට යම් අවහිරයක් සිදු වූයේ නම් පිත වර්ණකය ආහාර මාර්ගයට ගමන් කළ නොහැකිව නැවත රුධිරයටම එක් වී කාමලාව හට ගනී. මේ තත්ත්වය හඳුන්වන්නේ ‘Biliary Jaundice’ හෙවත් ‘Obstructive Jaundice’ යනුවෙන්.පිත්තාශයේ ගල් හට ගැනීම, පිත්තාශයේ ආසාදනය, පිත්තාශයේ පිළිකා හට ගැනීම ආදිය පිත ගමන් කරන මාර්ගය අවහිර වීමෙන් හට ගන්නා කාමලාවට හේතු ලෙස දැක්විය හැකියි. මෙවැනි අවස්ථාවක ආහාර මාර්ගයට පිත්ත වර්ණක එකතු වීම වළකින නිසා මලපහ කිරිමැටි සේ අළුවන් පැහැයකින් පෙනෙන්නට ඉඩ තිබේ.* අධික ලෙස මත්වතුරට ඇබ්බැහි වූ පුද්ගලයන්ට සෙංගමාලය වැලඳීමේ ඉඩ වැඩිද?ඔව්. එහෙත් බෝවන සෙංගමාලය ඊට අයත් නොවේ. මත්පැන්වල ඇති විෂ නිසා ඇතිවන සෙංගමාලයයි. එය ‘ඇල්කොහොලික් හෙපටයිටිස්’ ලෙස හැඳින්වෙනවා. මෙහිදී මුලින් ම අක්මාව නිදන්ගත ආසාදනයට ලක් වී පසුව සිරෝසියාව හටගන්නට පුළුවන්. එවැනි පුද්ගලයන් වහාම මත්වතුර භාවිතය අත්හළ යුතුයි. නැවතීම අපහසු නම් අඩුම තරමේ භාවිතයට ගන්නා ප්‍රමාණය හෝ අඩු කළ යුතුයි.‍* බෝවන සෙංගමාලය කියන්නේ කුමක් ද?හෙපටයිටිස් ඒ වෛරසය මඟින් අක්මාව ආසාදනය කිරීම නිසා අක්මාව ඉදිමේ. ඒ හේතුවෙන් අක්මාව තුළ ඇති කුඩා නාළ අවහිර වේ. පිත ආහාර මාර්ගයට එක් නොවීම නිසා මලපහවල දුඹුරු පැහැය අඩු වී කිරිමැටි පැහැයෙන් දිස්වේ. හට ගන්නා පිත්ත වර්ණකය නැවත රුධිරයට එකතු වී වකුගඩුවලට ගොස් මුත්‍රාවලට එකතු වන නිසා මුත්‍රා තේ කහට මෙන් තද දුඹුරු පැහැයක් ගනී.ඊට අමතරව උණ ඇති වී ආහාර රුචිය ද නැති වී යයි. වමනය ඇතිවේ. උදරයේ ඉහළ කෙළවරේ දකුණු පැත්තේ වේදනාවක් ඇතිවේ. ඊට හේතුව අක්මාව ආසාදනය වී ඉදිමීමයි. රෝගියා දුම්පානය කරන්නෙක් නම් ඔහුට දුම්පානය එපා වී යයි.එවැනි රෝගීන්ගේ සිරුරේ කහ වර්ණකය සති 2 න් පමණ පහවී ගියත් සම්පූර්ණ සුවය ලබා අක්මාව යථා තත්ත්වයට පත් වීමට මාස තුනක් පමණ ගතවේ. එහෙත් සමහර බෝවන සෙංගමාල රෝගීන්ට සම්පූර්ණ සුවය නොලැබීමට ද ඉඩ ඇති අතර අක්මාවේ ආසාදනය නිදන්ගත තත්ත්වයට පත්වේ. එය අවසන් වන්නේ සිරෝසියාව නම් තත්ත්වයට පත්වීමෙන්.* බෝවන සෙංගමාලය සිරෝසියාව දක්වා වර්ධනය වීමෙන් වළක්වාගත හැක්කේ කෙසේද?බෝවන සෙංගමාලය වැලදීමෙන් පසු නිසි ලෙස පරෙස්සම් නොවුණේ නම්, රෝගියාගේ රෝග තත්ත්වය උත්සන්න වී පසු කලෙක සිරෝසියාව වැලඳිය හැකිය. එමනිසා මෙම රෝගීන්ට විවේකය අත්‍යවශ්‍ය වේ. ඒ වගේ ම ආහාර පාන පිළිබඳව ද වැඩි සැලකිල්ලක් දැක්විය යුතුයි. එහිදී අක්මාවේ පරිවෘතියට කරදර නොදෙන සීනි, පිටි, තලප, කේක් වැනි ආහාර ගත යුතුයි. තෙල් බැදුම්, මස් මාළු අනුභවය අඩු කළ යුතුයි.එමෙන් ම මත්පැන් පානය සම්පූර්ණයෙන් ම නවතා දැමීම ඉතා වැදගත්. යම් පුද්ගලයෙක් පානය කරන මත්පැන්වල විෂ ගතිය නැති කරන්නේ අක්මාවේදීයි. අක්මාව ලෙඩ වුවහොත් එම ක්‍රියාවලිය අඩපණ වේ. මේ නිසා බෝවන සෙංගමාල රෝගීන් මත්වතුර පානය අඩු කරමින්, මාස හයකටවත් සම්පූර්ණයෙන් නවතා දැමිය යුතුයි. ඒ වගේ ම වෛද්‍ය උපදේශයක් නැතිව ඖෂධ වර්ග භාවිතයෙන් ද වැළකිය යුතුයි.* බෝවන සෙංගමාලයෙන් නිරෝගී පුද්ගලයන් ආරක්ෂා කර ගන්නේ කෙනේ ද?මෙහිදී රෝගියා අනෙක් අයගෙන් වෙන්කර තැබිය යුතුයි. මලපහ කිරීමෙන් පසු හොඳින් සෝදා පවිත්‍ර කළ යුතු අතර වැසිකිළි යාමෙන් පසු සබන් යොදා හොඳින් අත් සෝදා ගත යුතුයි. රෝගියාට ‍වෙන් කරන ලද පිඟන් කෝප්ප භාවිතය ද ඉතා වැදගත්වේ. රෝගියාගේ සිරුරෙහි කහ වර්ණය දුරු වූ පසු සමීපව ඇසුරු කළාට රෝගය බෝවන්නේ නැත.* සෙංගමාලය වැලඳුණු රෝගීන්ට කහකුඩු මිශ්‍ර කළ ආහාර අගුණයි කියන්නේ ඇත්ත ද?සෙංගමාලයේ දී සිරුර කහපාට වන්නේ බයිලිරුබීන් නම් වර්ණකය නිසයි. එම වර්ණකයත්, කහ කුඩුවල තිබෙන වර්ණකයත් අතර කිසිදු සම්බන්ධයක් නැත. එමනිසා කහ කුඩු මිශ්‍රිත ආහාර ගැනීමේ ද වරදක් නොවේ.* ගර්භණී මවකට බෝවන සෙංගමාලය වැලඳුණේ නම් කුස තුළ සිටින දරුවාටත් එය බෝවිය හැකිද?ඔව් එවැනි අවදානමක් තිබෙනවා. දරුවා ඉපදෙන විට දරුවාගේ රුධිරයෙහි එම වෛරසය තිබිය හැකියි. දරුවා බිහිවීමෙන් පසු අදාළ එන්නත් ලබා දීමෙන් එම තත්ත්වය වළක්වා ගත හැකියි.* ඇඟපත වේදනාවකදී, පැරසිටමෝල් භාවිතය සමාජයේ වැඩිදෙනෙක් අතර සාමාන්‍ය දෙයක් බවට පත්වෙලා. පැරසිටමෝල් භාවිතය නිසා කෙනෙකුගේ අක්මාව විනාශ විය හැකිද?ඔව්. එහෙත් එවැනි තත්ත්වයක් ඇති වන්නේ වෛද්‍ය උපදෙස්වලින් ‍තොරව අනවශ්‍ය ලෙස ඖෂධය වැඩි ප්‍රමාණයක් ගැනීම නිසයි. සාමාන්‍යයෙන් වැඩිහිටි පුද්ගලයකුට නම් පෙති දෙක බැගින් දිනකට හතර වරක් ගැනීම සුදුසුයි. ඊට වඩා ගැනීම නම් කිසිසේත් ම සුදුසු වන්නේ නෑ. ඒ වගේ ම කුඩා දරුවන්ට පැරසිටමෝල් ලබාදිය යුතු වන්නේ දරුවාගේ වයස සහ බර අනුවයි. කෙසේ වෙතත් ආවට ගියාට හැම වේදනාවක දී ම පැරසිටමෝල් පෙවීම නම් එතරම් නුවණට හුරු නොවේ.* සෙංගමාලය වැලඳුණු රෝගියකුට පවුල් සැලසුම් පෙති භාවිතය නුසුදුසුයි කියන්නේ ඇත්ත ද?එසේ විය හැකියි. පවුල් සැලසුම් පෙතිවල ඇති හෝමෝන අපවෘතියට ලක්වන්නේ අක්මාවේදීයි. රෝගි වූ අක්මාවකට පවුල් සැලසුම් පෙති විෂ විය හැකියි. එමනිසයි සෙංගමාලය වැලඳී මාස හයක් හෝ යනතුරු පවුල් සැලසුම් පෙති භාවිතය සහ ඩිපෝප්‍රොවේරා එන්නත නුසුදුසු යැයි වෛද්‍යවරු නිගමනය කරන්නේ.සාකච්ඡා කළේ,රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=cr1409281</link>
    <topic>පොත් සල්පිලේ දී වැඩියෙන් අලෙවි වූ පොත් මොනවාද?</topic>
    <author>සංලාප - රූපාන්ති බුලත්සිංහල</author>
    <content>පොත් සල්පිලේ දී වැඩියෙන් අලෙවි වූ පොත් මොනවාද?පොත් සල්පිල නිමා වුවත් පොත් කෙරෙහි පවතින පාඨක උද්‍යෝගය පාඨක මනසින් කිසිසේත්ම බැහැර නොවීය. පාඨක උනන්දුව ප්‍රකාශකයන්ගේ නිරීක්ෂණයට කෙසේ අසුවී ද? පාඨකයාගේ ඉල්ලුම පිළිබඳ ප්‍රකාශකයන් කෙබඳු අවධානයක් දැක්වූයේ ද? මේ අවධානය මත ඔවුන් ගත්තේ කුමන තීරණ ද? පාඨකයා ආකර්ෂණය කරගත් කෘති පිළිබඳ ප්‍රකාශකයන් දැක්වූයේ කුමන ආකල්ප ද? යන්න අපි ෙමවර විමසුවෙමු.උපාලි වනිගසූරිය - පොත් ප්‍රකාශකයන්ගේ සංගමයේ ලේකම්මෙවර පොත් ප්‍රදර්ශනයට පාඨකයන් ලක්ෂ දහයක් සහභාගි වුණා. ගිය වසරවලත් සමඟ සැසඳීමේදී සෑහෙන ප්‍රගතියක් ලෙස සලකන්න පුළුවන්. මෙවර පොත් ප්‍රදර්ශනය පැවැත්වූයේ 16 වැනි වරට. අපට ලැබුණේ දින 7 ක අඩු කාලයක වුවත් පාඨක පැමිණීම අඩු නොවීම සතුටුදායකයි.මොනරාගල, කැබිතිගොල්ලෑව වැනි දුෂ්කර ප්‍රදේශවලින් පවා පාසල් දරුවෝ ආවා. වෙහෙසක් නොමැතිව, දුර බැහැර සිට බස්රථවලින් පැමිණි දරුවන් ගෙන් නම් අඩුවක් වුණේ නැහැ. මෙවර පාසල් පුස්තකාලවලට වැඩිපුර පොත් අරගෙන ගියා. ප්‍රථම වරට ආගන්තුක රටක් වන චීනය අපට අනුග්‍රහය දැක්වූවා. ඉදිරියටත් අපි ඉන්දියාව හා ඕස්ට්‍රේලියාව වගේ රටවල්වලට අනුග්‍රාහක දායකත්වය ලබා දෙන්න ආරාධනා කරනවා.බී. එම්. අයි. සී. එච්. ගොඩනැඟිල්ලක් ගිනි ගැනීම නිසා අපට ඇතැම් ප්‍රකාශකයන්ට කුටි දෙන්න බැරි වුණා. ගියපාර 450 කට කුටි දුන්නත් මෙවර දීමට හැකි වූයේ කුටි 365 ක් පමණයි. ඒ ගැන අපි කනගාටු වෙනවා. ඇත්තෙන්ම අපට කරන්න දෙයක් නැති වුණා. ඒ අයත් සහභාගි වුණානම් මීටත් වඩා සාර්ථක වෙනවා.සුරස ප්‍රකාශන - ප්‍රේම් දිසානායකපොත් අලෙවියේ දී කුරුලු හදවත කෘතියට වැඩි ඉල්ලුමක් තිබුණා. අලුත් ආරක නවකතාවක් වීම විශේෂයක්. ඒ වගේ ඒ පොතට ස්වර්ණ පුස්තක සම්මානය හිමිවීම තවත් විශේෂයක්.ඒ වගේම නෝබට් අයගමගේ ලියූ ‘කාල නදිය ගලා බසී’ පොතටත් හොඳ ඉල්ලුමක් ලැබුණා. රාජ්‍ය සම්මාන ලැබීමත්, එයට ප්‍රධාන හේතුවක්.ස්වතන්ත්‍ර නවකතාවක් හොඳ නවකතාවක් කියලා හඳුනාගන්න කාලයක් ගතවෙනවා. මේ සම්මාන උලෙළවලින් හොඳ පොතක් කියලා මඟ පෙන්වීමක් කරනවා. පාඨකයෝ මේ නිසා ඉක්මනට පොත් තෝරාගැනීමට යොමුවෙනවා.මං පොත් ප්‍රකාශයට පත් කිරීමේ දී පරිවර්තන, ස්වතන්ත්‍ර කියලා විශේෂයක් කරන්නේ නැහැ. නමුත් අද ස්වතන්ත්‍ර නිර්මාණවල අඩුපාඩු තියෙනවා. පරිවර්තනවලදී තෝරාගන්නේ හොඳම කෘතින්. මේ නිසා අද පරිවර්තන කෘතින්වලට හොඳ ඉල්ලුමක් තියෙනවා.අද ස්වර්ණ පුස්තක, රාජ්‍ය සම්මාන නිසා පූර්ව විනිශ්චයකින් යුතුව පාඨකයාට පොත් කියවන්න තෝරාගන්න පුළුවන්. හොඳ පොතක් කියන මුද්‍රාව සම්මාන උලෙළකින් පසු පොතකට ලැබෙනවා.ගොඩගේ ප්‍රකාශන අධිපති - සිරිසුමන ගොඩගේ මහතාඅපේ පාද යාත්‍රාවලට හොඳ ඉල්ලුමක් තිබුණා. ස්වර්ණ පුස්තක සම්මානයට නිර්දේශ වීම හේතුවක් ලෙස දකින්න පුළුවන්. සෝමා ජයකොඩි මහත්මියගේ ලාදළු බෝපත්, මාප්‍රිය සොඳුර 1, 2 සඳහා පාඨක අවධානය යොමුව ඇති බව විකිණුන පිටපත්වලින් හෙළිදරව් වුණා.ඒ වගේම සුසන්ත මහඋල්පතගේ අෂාඪ පුෂ්පය ගොඩගේ ප්‍රකාශනයක්. ඒ සඳහාත් හොඳ ඉල්ලුමක් තිබුණා. අපේ ප්‍රකාශනයක් නොවුණත් ලොවීනා ආදරණීය වික්ටෝරියා මොහාන් රාජ් ගේ පොත් දෙකට අපේ ආයතනයේ වෙ‍ළෙඳ කුටියේ හොඳ ඉල්ලුමක් තිබුණා. කාල නදිය, කුරුලු හදවතට පාඨක අවධානය යොමු වෙලා තිබුණ බව පැහැදිලියි.මේ හැරුණ විට විෂය පොත් සඳහා පාඨකයෝ අපේ වෙළෙඳ කුටියට පැමිණියේ බොහොම උනන්දුවෙන්. ඒ අයට විෂය පොත් පිළිබඳව අපේ ආයතනය ගැන දැඩි විශ්වාසයක් තිබුණ බව පෙනෙන්න තිබුණා.ගොඩගේ ශබ්ද කෝෂයටත් මෙහිදී සැලකිය යුතු අවධානයක් යොමුවෙලා තිබුණා. සමහර පාඨකයෝ එකම ස්ථානයකින් තමන් කැමැති ඔක්කොම පොත් ගන්න අපේක්ෂාවෙන් පැමිණුන අයත් හිටියා. ඒ වගේ පාසල් පුස්තකාල මහජන පුස්තකාලවලට අවශ්‍ය පොත්පත් තෝරා ගැනීමටත් පාඨකයෝ යුහුසුලු වුණා. හැම තරාතිරමක අය අපේ පොත් කුටිය වෙත පැමිණුනා.විසිදුනු ප්‍රකාශකයෝ - ගෙවිඳු කුමාරතුංගවිසිදුනු ප්‍රකාශකයෝ වෙතින් වැඩි වශයෙන් අලෙවි වුණ පොත් අතර ආචාර්ය ගුණදාස අමරසේකරගේ ‘කියනු මැන දිවි අරුත’ කෙටිකතා සංග්‍රහයත්, කුමාරතුංග මුනිදාසගේ කුමර ගී සහ ශික්ෂා මාර්ගයේ පළමු පොත, අතිපූජ්‍ය තිරිකුණාමලේ ආනන්ද මහා නාහිමිපාණන්ගේ පුංචි රාහුල, ජයන්ත චන්ද්‍රසිරිගේ මහරජ ගැමුණු නවකතාවත් සඳහන් කළ හැකියි.කියනු මැන දිවි අරුත පොත විචාරකයන් ගේ අවධානයට පසුගිය අවුරුද්ද පුරා ලක් වුණා. රාජ්‍ය සම්මාන උලෙළේ මෙන්ම, විද්‍යෝදය සම්මාන උලෙළේ පසුගිය වසරේ ප්‍රකාශිත විශිෂ්ට කෙටිකතා සංග්‍රහ‍යක් ලෙසත් සම්මාන ලැබුණා. මේ නිසාම පාඨක අවධානයට යොමුවීමට හේතුවක් වුණා.සාහිත්‍ය සම්මාන ලැබෙන කෘති වැඩි වශයෙන් අලෙවි වීෙම් එක්තරා ආකාරයක අනතුරක් තියෙනවා. බොහෝවිට පැමිණෙන පාසල් ගුරුවරු තේරීමකින් තොරව සම්මාන ලැබුණ කෘතිවලින් පිටපත් 3ක්, 5ක් ආදී වශයෙන් පාසල් පුස්තකාලවලට, මහජන පුස්තකාලවලට තෝරාගන්නවා. මෙහිදී තමන් විසින් හොඳ පොත් තෝරාගැනීමට වෙහෙසීමෙන් තොරව එය සාහිත්‍ය විනිශ්චය මණ්ඩලවල විනිශ්චය මත සිදුකිරීමට පෙලඹී ඇති බව පෙනෙනවා. මේ නිසා සාහිත්‍ය විනිශ්චය මණ්ඩලවලින් නිවැරැදි තීරණ ලබා දීම සමාජ යුතුකමක් ලෙස වගකීමකින් කළ යුතු කාර්යයක්.දයාවංශ ජයකොඩි ප්‍රකාශන - දයාවංශ ජයකොඩිකරුණාදාස සූරියආරච්චිගේ උං ගියාදෙං ජයකොඩි සෙනෙවිරත්නගේ කැලේ ගස, සේන තෝරදෙණියගේ බණ්ඩාර මැරූ උන්, දමයන්ති ජ‍යකොඩිගේ ගෞතම බුද්ධ චරිතයේ තුන්වැනි කොටස හෙවත් අසිරිමත් ශ්‍රී ගෞතම සම්බුද්ධ රාජ්‍යය, ගාල්ලේ දෙව්සිරි හේවා විදානෙ ලියූ ආනන්ද බෝඩිමේ රසකතා යන පොත් තමයි වැඩිපුර අලෙවි වුණේ.කරුණාදාස සූරියආරච්චි මහතාගේ පොත් කීප වතාවක්ම ස්වර්ණ පුස්තකයට නිර්දේශ වුණා. ඒත් ස්වර්ණ පුස්තක සම්මානය ලැබුණේ නැහැ. මට හිතෙන්නේ ඒක ලොකු අසාධාරණයක්. කරුණාදාස සූරියආරච්චි මහතා කියන්නේ හොඳ ලේඛකයෙක්. ඒ වගේම සේන තෝරදෙණිය මහතා කියන්නේ විචාරකයෙක්. මේ දෙපාර්ශ්වයම පොදුවේ පාඨකයෝ අගේ කරනවා. මේ නිසා බුද්ධිමත් පාඨකයෝ නිරන්තරයෙන්ම ඔවුන් ‍වටා ඉන්නවා.සරසවි ප්‍රකාශන - එච්. ඩී. ප්‍රේමසිරිඅපේ ආයතනයේ වැඩි වශයෙන්ම අලෙවි වුණ පොත ලෙස සුනේත්‍රා රාජකරුණානායක ගේ සෞම්‍යාලෝකය ග්‍රන්ථය හඳුන්වා දෙන්න පුළුවන්. මේ පොත ස්වර්ණ පුස්තක සම්මාන උලෙළේ අවසාන පොත් දොළහට තේරුණා. ඒ වගේම ටෙනිසන් පෙරේරාගේ දණ්ඩ භූමි පොතටත්, ජනතා ප්‍රසාදය ලැබුණා.කීර්ති වැලිසරගේ ගේ කාල සර්ප, ප්‍රියංක අමරතුංගගේ මා ඔබේ යසෝදරා කෘතීන් පාඨක අවධානයට ලක්ව ඇති බව මට පැහැදිලිවම කියන්න පුළුවන්.කොටි දියණිය නම් පරිවර්තන කෘතියටත් ශාන්ති දිසානායකගේ රං කොල්ලාටත් ජනප්‍රියත්වයක් ඇතිවී තිබුණා. අධ්‍යාපනික පොත් වගේම නවකතාවලටත් සමස්ත ලෙස ඉල්ලුමක් තිබුණා. සදීපා ප්‍රකාශන - සරත්චන්ද්‍ර වන්නිආරච්චිඅපි හැම අවුරුදේදේම ආකර්ෂණයක් ඇති වෙන පොත් පළකරනවා. ගිය අවුරුද්දේ අපි සුජාත දියණිය හා අභීත දියණිය පොත් දෙක කළා. පාඨකයන් අතර ජනාදරයට පත්වෙන්න ඒ පොත්වලට හැකි වුණා. ඒ වසරේ වැඩිපුරම විකිණුනේ ඒ පොත් දෙක.මේ වසරේ මට හිතුණා සෞඛ්‍ය පොත් පෙළක් පළකරන්න. සෞඛ්‍ය සම්පන්නව ජීවත්වීම වැදගත්. ජනතාවට පුළුවන් මේවා කියවලා අවබෝධයක් ලබාගන්න. සෞඛ්‍ය සම්පන්නව ජීවත්වීමට අපි කවුරුත් කැමැතියි.මේ සෞඛ්‍ය පොත් පෙළ තමයි වැඩිපුරම අලෙවි වුණේ. ඇත්තටම මේ ක්‍රියාව මං කළේ සමාජ සත්කාරයක් ලෙස. මගේ තාත්තා සිංහල වෛද්‍යවරයෙක්. ඒක හින්දා මම හොඳටම දන්නවා රෝගියෙක් සුවපත් වුණහම වෛද්‍යවරයකුට තියෙන සතුට. ඒ ‍වගේ සතුටක් මේ ‍පොත් පාඨකයා අතරට යෑමෙන් ලැබුවා.විදර්ශන ප්‍රකාශන - ජනක ඉනිමංකඩ“මෙවර වැඩිපුරම අලෙවි වුණ පොත් වුණේ නිශ්ශංක විජේමාන්නගේ තාරා මගේ දෙව්දුව පොත හා පී.බී.ජයසුන්දරගේ මරියා සිෙලානිකා කියන කෘතින් දෙකයි. මේ දෙකම ස්වර්ණ පුස්තක සම්මානයට නිර්දේශ වීම විශේෂයක්. අපි අලෙවි කරන්නෙ අපේ කෘති විතරයි. ඒ වගේම සෞම්‍ය සඳරුවන්ගේ මද්දලේනා.කුමන විවේචන තිබුණත්, පාඨක අවධානයට යොමු වන්නේ ස්වර්ණ පුස්තක සම්මානයට නිර්දේශ වුණ ග්‍රන්ථ පිළිබඳ විතරයි. ස්වර්ණ පුස්තක සම්මාන පිළිබඳ පාඨකයෝ උනන්දුවෙන් බලාගෙන සිටිනවා.එක අතකට ස්වර්ණ පුස්තක සම්මාන උලෙළ කියවිය යුත්තේ කුමක්ද කියන එකට මඟපෙන්වීමක් කරනවා.කාල්මාක්ස්ගේ ප්‍රාග්ධනය වගේ පරිවර්තන කෘතිවලටත් වැදගත් ස්ථානයක් හිමිවුණා. පොත් තෝරාගැනීම සිදුවෙන්නේ පාඨක ඉල්ලුම මත. ඉස්සරට වඩා පාඨකයන් අතර පොත් කියවීමේ උනන්දුව වැඩිවෙලා තියෙනවා. අපි වෙනත් ප්‍රකාශකයන් ගේ පොත් ගන්නේ නැහැ. පොත් ප්‍රදර්ශනයේ දී අපේ ප්‍රදර්ශන කුටිවල තිබුණේ අපේ පොත්මයි. තරගකාරී ලෝකයක කෘතියකට පාඨක ආදරය දිනාගැනීමත් පහසු නැහැ. එසේ දිනාගත් කෘතියක් මෙන්ම ලේඛකයෙකුත් භාග්‍යවන්තයෙක්.විජිත යාපා ප්‍රකාශකයෝ - විජිත යාපාසිංහල ඉංග්‍රීසි පරියාය පදවල විශ්වකෝෂය (thesaurus) අපි මේ පාර පළමු වතාවට කළ පොතක්.මේ පොත කළේ කේ.ජී.කුලසේන කියලා මහත්මයෙක්. ඉංග්‍රීසි වචන 82000ක් හා සිංහල වචන 20,000ක් මේ පොතේ තියෙනවා. සියලුම මට්ටමේ පාඨකයන්ට සුදුසුයි.ඒ වගේම සිංහල ඔන්ලි කියන පොතටත් විශේෂ අවධානයක් යොමුවී ඇති බව පෙනුණා. මේ පොත මනුක විජේසිංහ මහතා 1948 - 1960 කාලවකවානු පාදක කරමින් ලියූවක්.විජේසූරිය ග්‍රන්ථ කේන්ද්‍රය - මාලා විජේසූරියසරත් විජේසූරිය මහත්මයාගේ ජීවන මිහිර, ආදරණීය දුවේ, පුතේ, ආදරණීය දෙමවුපියන් ගුණදාස යාපා මහතාගේ පුතුනි මට අවසරයි කියන පොත් තමයි වැඩිපුර විකුණුනේ.පාඨකයාට වඩාත් සමීප වීමත්, පාඨකයාගේ රුචිකත්වය මත ලියැවීමත් යන හේතු මත මේ පොත් වැඩිපුරම අලෙවි වුණා කියලා තමයි මට හිතෙන්නේ.පාඨකයාට සමීප භාෂා ශෛලියත් පාඨකයා අතරට යොමුවීමට හේතුවක් වෙනවා.සූරිය ප්‍රකාශන - අතුල ජයකොඩිආනන්ද අමරසිරිගේ යශෝධරා, අනුල ද සිල්වා ගේ යාචකයා සහ වීදි පූසා ආනන්ද සෙල්ලහේවා‍ෙග් අවසාන රාත්‍රිය කියන පොත් තමයි අපේ පොත් ප්‍රකාශනවලින් වැඩිපුරම අලෙවි වුණේ.මට නම් පෙනීයන්නේ පරිවර්තන සාහිත්‍යයට පාඨකයා වැඩි නැඹුරුවක් දක්වන බවයි. පොත් ප්‍රදර්ශනයේ අපි විකිණුවේ අපේම පොත් තමයි. අපි හැමවෙලාවේම බලන්නේ පාඨක රුචිය හඳුනාගෙන ඒ අනුව කටයුතු කරන්නයි.මොනවා හරි පොතක් අලෙවි කරනවාට වඩා පාඨක රුචිය හඳුනාගෙන පොත් ප්‍රකාශනයට පත් කිරීමයි.එම්. ඩී. ගුණසේන ප්‍රකාශන - සී. එස්. ලොයිඩ්මෙවර පොත් ප්‍රදර්ශනයේදී වැඩිපුර අලෙවි වුණ ග්‍රන්ථය වුණේ මලලසේකර ශබ්දකෝෂයයි. මං හිතන්නේ මහජනතාවට වැඩි ප්‍රයෝජනයක් ලැබීම ඊට හේතුවයි. මහාචාර්ය කුසුමා කරුණාරත්න, ආචාර්ය ලක්ෂ්මී ද සිල්වා, ආචාර්ය සඳගෝමී කෝපරහේවා යන ත්‍රීපුද්ගල ආචාර්යවරුන්ගේ සම්පත් දායකත්වය මෙහිලා අපිට වැදගත් වුණා.අලුත් වචන 5000 ක් විතර මෙයට ඇතුළත් වුණා. මං හිතන්නේ පිටු හාරසීයක් පමණ තිබුණා. වචනවල තේරුම් 80% ක් විතර තියෙනවා. වයස් සීමාවක් නැහැ. ඒ වගේම වෘත්තිමය බේදයක් නැහැ. ඕනෑම තත්ත්වයේ පුද්ගලයකුගේ පරිශීලනයට සුදුසුයි. ඇතුළත් වූ අලුත් විශේෂත්වය මලලසේකර ශබ්ද කෝෂය වැඩිපුර අලෙවි වීමට හේතුවක් වුණා.නිර්මාණකරුවන්ගේ තත්ත්වය, තරාතිරමකින් තොරව අපි අනිත් අයටත් අතහිත දෙනවා. මේ නිසාම අපේ ප්‍රදර්ශන කුටියේ සෙසු ප්‍රකාශකයන්ගේ කෘතීන් අලෙවි වුණා. රහතුන් වැඩිය මඟ පොතේ 7 වැනි කොටස. මෙය සංස්කරණය කරලා තියෙන්නේ ඉන්ද්‍රජිත් සුබසිංහ.චන්දන මෙන්ඩිස්ගේ ෂර්ලොක් හෝම්ස් පොත් දෙකත් උපුල් ශාන්ත සන්නස්ගලගේ අම්මා පොතටත් හොඳ අලෙවියක් ලැබුණා. ඒ වගේම ස්වර්ණ පුස්තක සම්මාන දිනු කුරුලු හදවතටත්, රාජ්‍ය සම්මාන දිනු කාල නදී ගලා බසී පොතටත් හොඳ අලෙවියක් තිබුණ බව දකින්න ලැබුණා.ආකර්ෂා ප්‍රකාශන - රන්ජන් විජේරත්නමෙවර ආකර්ෂා ප්‍රකාශන වෙතින් ප්‍රකාශනය කළ පොත් අතර ප්‍රවීණ පරිගණක ග්‍රන්ථ ලේඛක එම්. පී. විජේරත්න මහතා විසින් රචිත ඇනඩ්‍රොයිඩ් ටැබ්ලට්ස් ස්මාට් ෆෝන් පරිශීලන අත්පොත, ප්‍රවීණ මනෝ විද්‍යා උපදේශක අංක විද්‍යාඥ සුසන්ත විජේ වික්‍රමයන්ගේ ජීවිතය දැනගන්න ජීවිතය ජයගන්න අංක විද්‍යා කෘතිය, ප්‍රවීණ පරිවර්තක හා මාධ්‍යවේදී සුජීව දිසානායකගේ සුළං නිම්නයේ අධමයා (කෙනත් ඇන්ඩසන්ගේ වනගත චාරිකා පොත් 06 න් එකකි) පාඨක ආකර්ෂණය දිනා ගැනීමට සමත් වුණා.අනිකුත් ප්‍රකාශකයන්ගේ පොත් අපි අලෙවි කළා. මේ අතර ස්වර්ණ පුස්තක සම්මානය හිමිකර ගත් කුරුලු හදවතට ද උපුල් ශාන්ත සන්නස්ගලගේ අම්මා කෘතියටත් හොඳ පාඨක ප්‍රතිචාරයක් ලැබුණා.ප්‍රදර්ශන පැවැත්වූ දින ගණන අඩු වුවත් පාඨකයන් පැමිණීමේ කිසිදු අඩුවක් නම් තිබුණේ නැහැ. පොත් ප්‍රකාශක සංගමයට ස්තූතිය පුද කරනවා.සංලාප - රූපාන්ති බුලත්සිංහල   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=cr1409282</link>
    <topic>අනෙකාගේ ආශාව රහසේ නරඹන්න</topic>
    <author>සමන් වික්‍රමාරච්චි</author>
    <content>අනෙකාගේ ආශාව රහසේ නරඹන්නමේ රහස් කවුළුවෙන් එබෙන්න - කෞශල්‍ය කුමාරසිංහකෞශල්‍ය කුමාරසිංහ තම ප්‍රථම නවකතාව ලියයි. ඔහු එය නම් කරන්නේ මේ රහස් කවුළුවෙන් එබෙන්න යනුවෙනි. නවකතාවේ තේමාව නැරඹුම් කාමයයි (scopictive). මේ නිසා නැවත කියවීමකදී එහි නම අපට නැවත ගොඩ නැඟීමට අවකාශ සලසයි. එබැවින් මෙහි දේශපාලනික අර්ථ දැක්වීම අනෙකාගේ ආශාව රහසේ නරඹන්න ලෙස මම කියවමි. අප එයට න්‍යායිකව කියන්නේ දැක්ම (gaze) යනුවෙනි.මෙම නවකත‍ාවේ ප්‍රබල ආධ්‍යානිත උපක්‍රමය නම් ලේඛකයා කැමරාවක් බවට රූපාන්තරණය වී සමාජය තුළ චලනය වන බවක් කියවන්නියට වැටහීමය. කැමරා ඇසක් දකින ආකාරයට ඔහු දේවල් විස්තර කරයි. එවිට අප දකින්නේ එම ‍ෙද්වල්වල දෘශ්‍යමානයයි.කැමරාව යනු සමකාලීන සමාජය තුළ දේශපාලනික හැඟවුම් කාරකය, (politicalSignifier) අපට කිසි දෙයක් රහසේ කළ නොහැක. අප කරන හැම දේම දෙස කව්රු හෝ රහසින් බලා සිටී. දැන් අද්‍යතන මිනිසාට පුද්ගලික ජීවිතයක් නැති තරම්ය. කැමරාව හැම තැනකදීම අ‍පගේ පුද්ගලික ජීවිතය ආක්‍රමණය කරයි. කෙටියෙන් කිවහොත් අපට රහසේ වැසිකිළියටවත් යා නොහැක. එහි කොහෝ හෝ මුල්ලක සිට කැමරා ඇසක් අප දෙස බලා සිටිනවා විය හැක.අප මෙහිදී නැගිය යුතු ප්‍රශ්නය නම් ඔවුන් මේ නරඹන්නේ කුමක් ද? යන්නය. ඔවුන්ගේ ආශාව වූ කලී කවුරුන් හෝ රහසේ කරන දේ නරඹා විනෝද වීමය. එනම් ඔවුන් ගවේෂණය කරන්නේ අනෙකාගේ ආශාවය. එවිට ඔවුනට තමන්ගේ ආශාව මුන ගැසෙයි. මෙම නවකතාව තිර රචනයක ආඛ්‍යානික ශෛලියකින් කැමරා ඇසක චලනයකින් යුතුව එහි සියලු චරිත ඡායා යටින් ගවේෂණය කරන්නේ ‍එම ආශාවයි. අප දැක්ම (gaze) යනුවෙන් නම් කරන්නේ එයයි.මෙහිදී වැදගත් වන්නේ ඇස (eye) සහ දැක්ම (gaze) අතර සම්බන්ධය කුමක් ද? යන්නය. ඇස හැම විටම සංකේතිකය. එනම් අප යමක් දෙස හෙළන මුල් බැල්ම සංකේතිත බවය. එහෙත් ඒ සංකේතිකයට යටින් පරිකල්පනික දැක්මක් වේ. අප gaze යනුවෙන් න්‍යාය ගත කරන්නේ එයයි. එම දැක්ම හැම විටම ලිංගික වන අතර ඒ තරමින්ම විපරිත වේ.මෙම නවකතාව ආරම්භ වන්නේ තිවංක නමැති චරිතය තම නිවසට ඇතුළු වද්දී තම බිරිඳ වෙනත් පුරුෂයකු සමඟ යහන්ගතව සිටිනු දැකීමෙනි. ඔහු එම දර්ශනය තම ජංගම දුරකථනයෙන් වීඩියෝ කරයි. ඉන්පසුව ඔහු කරන්නේ තම බිරිඳගේ සොර සැමියාගේ බිරිඳ සමඟ උපක්‍රමශීලි ලෙස මිතුරුවී ඇය සමඟ රමණය කරන ආකාරය ඇයට රහසින් වීඩියෝ කිරීමය. මෙම වීඩියෝ පට පිළිවෙළින් ඔහු තම බිරිඳටත් ඇගේ සැමියාටත් යවයි. දර්ශන කාමියා (exibisinist) හැම විටම තමා ඔහු නරඹමින් සිටින බව අනෙකාට දැනෙන්නට සලස්වයි. ඔහුගේ දර්ශන කාමය සම්පූර්ණ වන්නේ එයිනි. මෙම කතාව අවසන් වන්නේ ඔවුන් සිව් දෙනාම එකම යහනක රමණය කරනු ඇතැයි බලාපොරොත්තුවක් කියවන්නිය තුළ ජනිත කරමිනි.මේ සිදුවෙමින් තිබෙන දේ වටහා ගැනීමට න්‍යායික ප්‍රවේශයක් අපට අවශ්‍යය. කැමරාව මෙහිලා ක්‍රියා කරන්නේ මිනිස් ඇසක් මෙනි. ඇස යනු හුදු සංජානනීය අවයවයකි. එය යමක් අවබෝධ කර ගැනීමට උපකාර වන අවයවයක් නොවේ. එය වූ කලී සතුටේ අවයවයකි. ඇස සහ දැක්ම (gaze) අතර අයලෙක්තික සබඳතාවක් ඇත. ඇස සම්බන්ධ වන්නේ සංකේතික පැවැත්මට වන අතර දැක්ම ලුහු බඳින්නේ නෙසිස්මික (ආත්මරාගී) වූ ෆැන්ටසියයි. හැම වස්තුවක් තුළම පරිකල්පනීය ෆැන්ටසිය සහ සංකේතිකයේ ඉල්ලීම නැත්තම් අනෙකාගේ ආශාව අතර ගැටුම අන්තර්ගතය.කෞශල්‍ය ගේ නවකතාව කියවීමට ප්‍රවේශයක් ලෙස මම යට කී න්‍යායික පිළිවිසීම පැහැදිලි කිරීමට උදාහරණයක් සපයමි. එය වූ කලී අධි යථාර්ථවාදී සිතුවමකි. එම සිතුවම ඇඳ තිබුණේ ප්‍රංශ අධි යථාර්ථවාදී චිත්‍ර ශිල්පියකු වූ රෙනෙ මැග්‍රිට් (Rene Maggritte.) විසිනි. එය ඔහු නම් කර තිබුනේ The Rape යනුවෙනි. මෙම අධි යථාර්ථමය සිතුවම තුළ පූර්ව කොන්දේසියක් ලෙස විෂයී බව නැත්නම් ස්වකීය බව (subjective) තුළම අනෙකාමය බව (otheness) මිශ්‍ර වී ඇත.මෙම සිතුවම තුළ මුල් බැල්මට අප දකින්නේ ස්ත්‍රියකගේ විසිරුණ කේශ කලාපයක් සහිත මුහුණකි. මදක් ඒ දෙස බලා සිටින විට ඇස් දෙක වෙනුවට එහි තිබෙන්නේ තන පුඩු දෙකක් බව අපට පෙනී යයි. නහය වූ කලී පෙකනියකි. කට ස්ත්‍රියකගේ කෙසරු සහිත යෝනියක් බව අපට පෙනී යයි. ඇත්ත. මුහුණක් යනුම ලිංගිකත්වය උතුරා යන මුහුණක් තමයි. මුහුණ කෙනෙකු තුළ ලිංගික හැඟීම් දනවන මුත් එය යටපත් කරන ලෙස සංස්කෘතිය අණ කරයි. මේ නිසා මුහුණේ ලිංගිකත්වය අප හසුකර ගන්නේ දැක්ම (gaze) නම් වූ තියුණු ක්‍රියාවලිය තුළ පමණකි.රෙනෙ මැග්‍රිට් ගේ මෙම සිතුවම දැක්ම පැහැදිලි කරනා රූපික අවස්ථාවකි. එහි ආශාව සේම අනෙකාගේ ආශාව විසින් එම ආශාව ආක්‍රමණය කිරීම ද අඩංගු කර ගනී. ස්ත්‍රී දූෂණය යනු එයයි. සංස්කෘතිය විසින් රාමු ගත කරන ලද මුහුණ සපුරාම ලිංගික වූ දෙයක් බවට පත්වෙයි. මෙම පින්තූරය තුළ සිදුවන්නේ සිත්තරාගේ සංකේතික ඇස නරඹන්නාගේ නාසිස්මිත වූ (ආත්ම රාගී) දැක්මට බාධා කිරීමය. එවිට ඔහු චිත්‍රයේ දැක්වෙන ඇස් තන පුඩු ලෙස දකී. නරඹන්නිය එහිදී ලබ්ධිමය බවේ (libidinal) සර්ව ව්‍යාප්තිය වටහා ගනී. දැක්ම විපරිත වන්නේ එයින් ය.කෞශල්‍ය මෙම නවකතාව ලියමින් කරන්නේ ද නරඹන්නාගේ ආත්ම රාගී දර්ශනයට බාධා කිරීමය. එවිට කියවන්නිය සංස්කෘතිය විසින් රාමු ගත කළ සදාචාරවත් සමාජය වෙනුවට අශ්ලීල ලෝකයක් පිළිබඳ තොරතුරු කියවයි. මේ නවකතාවේ වටිනාකම තීරණය කරන්නේ නවකතාකරුවාගේ එකීන්‍යායික ප්‍රවේශ අනුවය. ඒ අතින් කෞශල්‍ය තවදුරටත් නවකතාවට නවකයකු නොවේ. ඔහු වූ කලී ගැඹුරු සමාජ කියවන්නෙකි.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=cr1409283</link>
    <topic>කල්‍යාණි</topic>
    <author>පරිවර්තනය</author>
    <content>කල්‍යාණිභාරතීය ලේඛිකා - කමලා දාස් ගේ කෙටිකතාවකි කමලා දාස් (1934 - 2009)කීර්තිමත් ඉන්දීය කිවිඳියක, නවකතා හා කෙටිකතා කාරියක, නිබන්ධ හා චරිතාපදාන රචිකාවක වූ කමලාදාස් හෙවත් මාධවීකුට්ටි 1934 දී කේරළයේ, උගත් පවුලක උපත ලැබුවාය. ඇගේ පියා වූ වී. එම්. නායර් ‘මාතෘභූමි’ නම් මලයාලම් දිනපතා පුවත්පතෙහි පාලන සංස්කාරකවරයකු වූ අතර ඇගේ මව වූ නලපත් බාලමනී අම්මා සුප්‍රසිද්ධ මලයාලම් කිවිඳියක වූවාය. කමලාදාස්ගේ මාමා වූ නලපත් නාරායන මෙනන් ලේඛකයෙක් සහ පරිවර්තකයෙක් වූයේය.සිය ළමා අවධිය කේරළයත් කල්කටාවත් අතර පිහිටි තම පාරම්පරික ගම වූ පුන්නායුර්කුලම් හි ගෙවූ ඇය ප්‍රධාන වශයෙන් ගෘහස්ථ අධ්‍යාපනයක් ලැබුවාය.පසළොස් හැවිරිදි වියෙහිදී විවාහ දිවියට පත් වූ ඇගේ සැමියා වූයේ මාධව දාස් ය.නව යොවුන් වියෙහි දී ම ලේඛන කටයුතු ආරම්භ කළ කමලා දාස් පද්‍ය සංග්‍රහ සහ කෙටි කතා එකතු කිහිපයක්, නව කතා හයක් සහ චරිතාපදාන තුනක් ප්‍රකාශයට පත්කර වූවාය. ලිංගික හා ගෘහස්ථ හිංසනයට ගොදුරු වූ කාන්තාවෝ ඇගේ නිර්මාණවලට පාදක වූහ. ඇය විසින් ලියන ලද ‘මගේ කතාව’ (My Story) නම් ස්වයං චරිතාපදානය අතිශයින්ම විවාදාත්මක කෘතියක් විය.1999 දී ඉස්ලාම් දහම වැලඳ ගත් ඇය කමලා සූරයියා නමින් පෙනී සිටියාය. අවසාන කාලයේ ඇය සුළු වශයෙන් චිත්‍ර කලාව, දේශපාලනය යන විෂයයන් වෙත යොමු වූවාය. ආගමික හා දේශපාලන කරුණු අලළා පුවත්පත්වලට තීරු ලිපි ලිවීමෙහි ද නිරත වූවාය.කමලා දාස් 2009 මැයි මාසයේ දී දිවියෙන් සමු ගත්තා ය.සැමියා ඔහුගේ කාර්යාලයට ඇරලවූ ඇය නිවස බලා රිය පදවා ගෙන එමින් සිටියාය. පාලම අසල දී මඟ හරස් කොට පෙළට සිටි මිනිසුන් පස් දෙනෙකු විසින් ඇගේ රිය නතර කරවනු ලැබිණි. ඔවුන් පොලිස් නිලධාරීන් ලෙස ඇය අනුමාන කළාය.“මෙහෙම ද කාර් එළවන්නෙ?” ඔවුන් ගෙන් එකෙක් ඇය වෙත සමීප වෙමින් ඇසුවේය.ඇය කිසිවක් කියාගත නොහැකි ලෙස වික්ෂිප්ත වූවාය. ඔහු නොහික්මුණු ආකාරයෙන් බෙරිහන් දුන්නේය. ඇය පහත් ස්වරයෙන් පිළිතුරු දුන්නාය.“මම බොහොම හෙමින් වාහනේ පැදෙව්වේ”“ඒක නෙවෙයි කාරණේ”“එහෙනම් මොකක්ද වැරැද්ද?”සෙස්සනට යම් ඉඟියක් කරමින් ඔහු රියෙහි ඉදිරි අසුනට නැඟ ඇගේ වම් පසින් හිඳ ගත්තේය. සෙසු අය පිටුපස අසුනෙහි හිඳ ගත්තෝය.“හරි, දැන් යමු.” යි ඇය පසෙකින් සිටි මිනිසා විධානයක ස්වරූපයෙන් කීවේය. “මම පෙන්වන දිහාවට වාහනේ පදවන්න. කෙළින්ම පොලීසියට”“පොලීසියට? මොකක්ද මම කරපු වැරැද්ද? කිසිම දෙයක් නැහැ. ඇයි ඔය ගොල්ල මාව එහෙ ගෙන යන්නෙ?”ඇගේ කට හ‍ඬෙහි ඉකි බිඳුම් ස්වරයක් විය. පොලිස් නිලධාරීහු ගොළුවත රැක සිටියෝය. අවසානයේදී ඔවුහු රතු පැහැ ගන්වන ලද ගොඩනැගිල්ලක් අබියසදී රිය නතර කරන ලෙස ඇයට අණ කළෝය.සියලු දෙනාම ඇයත් සමඟ රියෙන් බැස්සෝය.“එන්න” යි ඔවුන් ගෙන් එකෙක් කීවේය. “ඔයාට පුළුවනි කියන්න තියෙන දෙයක් ඇතුළෙ ඉන්න ලොකු මහත්තයාට කියන්න.”ඇය දිව යාමට මෙන් තැත් කරද්දී එකෙක් ඇගේ අතින් අල්ලා ගත්තේය. ඔහුගේ ග්‍රහණය තුළ ඇගේ ඇඟිලි පුපුරු ගසන්නා සේ ඇයට දැනිණ. අවට අන් කිසිදු පොලිස් නිලධාරියෙක් දක්නට නොලැබිණි. ඔවුහු තරප්පු පෙළක් වෙත ගමන් කළෝය. එහි කෙළවරක වියළි බුලත් කෙළ පහරවල් සලකුණු වී තිබිණ. තරප්පු පෙළ වම් පස බිත්තියෙහි බෙංගාලි බසින් කිසිවක් ලියා තිබිණි. තරප්පු පෙළ නැඟ යද්දී ද ‘පොලිස් නිලධරයා’ ඇය ග්‍රහණයෙන් නිදහස් නොකළේය. ඇගේ දෑසින් කඳුළු කඩා හැලෙන්නට විය.“වැරැද්ද කරලා දැන් අඬනවා නේද?” යි ඔහු ඇසුවේය.“මොකක්ද දෙයියනේ මම කරපු වරද?” යි ඇය හැඬුම් ස්වරයෙන් ඇසුවාය. “මොන චෝදනාවක් උඩ ද මාව මෙහෙ ඇදගෙන ආවේ?”“ඔහේ මා එක්ක වාද කරන්නත් එනව ද?” යි ඔහු ගෙරහැඬි ලෙස සිනාසුණේය. පසු පසින් ගමන් කළ අය ද සිනාසුණේය. විශාල ශාලාවකට ඇතුළු වූ ඔවුහු එහි කෙළවරක වූ කාමරයක් අසල නතර වූවෝය. එහි තද නිල් පැහැති තිර රෙදි වලින් යුතු ජනේල කවුළු විය. එක ද මේසයක් හෝ පුටුවක් හෝ වෙනත් එබඳු කිසිවක් කාමරය තුළ නොවීය. වර්ණවත් රූමත් කාන්තා රූපයක් පමණක් බිත්තියෙහි එල්ලා තිබිණ.“එයා ඉක්මණින් ඒවි” යි ‘පොලිස් නිලධාරීන්’ අතරින් එකෙක් ඇය අමතා කීවේය.“කවුද එයා?”ඔවුහු පිළිතුරු නොදුන්නෝය. එකෙක් මාංචු කුට්ටමක් එළියට ගෙන ඇගේ දෑත් එක් කොට මැණික් කටු තදින් සිර වන සේ ඒවා අගුළු ලෑවේය.“කරුණාකරලා මගේ මහත්තයාට කෝල් කරන්න” යි ඇය ‍ආයාචනා කළාය. “එයාට එන්න කියන්න.”“මොකට ද මහත්තයා? අපරාධය කළේ තමුන් නේද? මහත්තයා නෙවෙයිනෙ?”“මොන අපරාදෙද?”“හිතලා බලන්න”ඇය කාමරය තුළ තනිකර ඔවුහු පිටව ගියෝය. ඇය තමා අස්වසා ගැනීමට උත්සාහ කළාය.“මේක සම්පූර්ණයෙන්ම හීනයක්! මොකක්ද මම කරපු අපරාධය? නැහැ නැහැ මොකුත්ම නැහැ මේ ඔක්කෝම නපුරු හීනයක් වෙන්න ඕනෑ.”එහෙත් ඇගේ අත් වේදනාවට පත් විය. ඇය යළිත් වැලපෙන්නට වූවාය.“ඕහ් ඔයා ඇවිත්! මං හිටියෙ මග බලා ගෙන ඔයා එනකල්” යි මැදි වියෙහි වූ මිනිසෙක් ඇය වෙත එමින් කීවේය. හේ මිටි තරබාරු එකෙක් වූයේය.“කවුද ඔහේ?”“මම කවුද අහනවා? හහ් හා, හා, තමුසෙලාට ඇහෙනවා ද මෙයා අහන දේ?” යි ඔහු පිටුපසට හැරි ඇසුවේය. පොලිස් නිලධාරීහු වහා දොර අසල පෙනී සිටියෝය.“මේ අපේ ලොකු මහත්තයා” යි ඔවුන්ගේ එකෙක් කීවේය.“ලොකු මහත්තයා” යි ඇය ඇසුවාය. ඔවුහු හිස් සැලුවෝය. ලොකු මහත්තයා ලෙස හඳුන්වා දෙන ලද පුද්ගලයා සුදු කලිසමක් හා ඉහළ බොත්තම් නොපියවූ කමිසයක් හැඳ සිටියේය. බුලත් කසට බැඳි ඔහුගේ දත් අක්‍රමවත් විකාර ස්වරූපයක් ගත්තේය. ඇය පිළිකුළෙන් හැකිලෙමින් බිත්තිය වෙත තල්ලු වූවාය.“මෙයාට විරුද්ධව චෝදනාවක් තියෙනවා නේද?”“මොකක්ද? මම කාර් එක පදවාගෙන ගියා මේ ‘පොලිස්කාරයෝ’ පාර හරස් කරගෙන ඉඳලා වාහනේ නතර කරවලා කිසිම හේතුවක් කියන්නේ නැතිව මාව මෙතනට අරන් ආවා. මගේ මහත්තයාට මේක ආරංචි වුණොත්...?”“මහත්තයා? ඔයට මහත්තයෙකුත් ඉන්නවා ද? කල්‍යාණි” යි ඔහු ඇසුවේය.“කල්‍යාණි? ඒ කවුද? මම කල්‍යාණි නෙවෙයි” යි ඇය විමතියෙන් යුතුව පිළිතුරු දුන්නාය.“ඔයා හිතනව ද මට ඔයා අඳුනාගන්න බැරි වෙයි කියලා?”“ඔහේට යම් වැරැදීමක් වෙලා” යි ඇය කීවාය. “මට යන්න දෙන්න.”“මෙයාට තුන් මාසෙක බරපතළ වැඩ සහිත සිර දඬුවමක් දෙන්න” යි ඔහු විධාන ස්වරයෙන් කීවේය.ඉදිරියට පැමිණි ‘පොලිස් නිලධාරීහු’ ඇය ශාලාව ඔස්සේ වෙනත් කාමරයකට ඇද ගෙන ගියෝය. එය කුඩා අඳුරු කාමරයක් විය. එහි ජනේල කවුළු නැති බව ඇයට දක්නට ලැබිණි.“ගලවනවා ඔය ඇඳුම්” යි ‘පොලිස් නිලධාරියෙක්’ අණ කළේය.“ඇයි?” යි ඇය දැඩි ස්වරයකින් ඇසුවාය.“ඔයාට නොම්බරයක් ලැබේවි. ඒක තමයි ඇඳුම” ඇය මහ හඬින් හඬන්නට වූවාය.“මට බැහැ, මට බැහැ”“කවදද ඔයා ලැජ්ජා වෙන්න පටන් ගත්තේ කල්‍යාණි?” යි පොලිස් නිලධාරියා ඇසුවේය.“මම කල්‍යාණි නෙවෙයි” යි ඇය ඉකි ගසමින් පිළිතුරු දුන්නාය. “මට කියන්නෙ අම්මිනි, මම මෙනන් මහත්තයාගෙ නෝනා”“නෝනා” යි ඔහු අවඥා සහගත සිනාවක් නැඟීය. ඔහු ඇගේ අත් මාංචු වලින් නිදහස් කළේය. ඔහු බලහත්කාර ලෙස ඇගේ ඇඳුම් ඉවත් කොට පොදියක් ලෙස බැඳ‍ ගෙන දොර වසා ගෙනම පිට වී ගියේය. ඉන්පසු ඇයට කිසිවක් කරකියා ගත නොහැකි විය. එය පොළොව යට සිර මැදිරියක් විය. අඳුරේ හාත්පස අතපත ගෑ ඇයට බිත්තිය ස්පර්ශ විය. බිත්තියට හේත්තු වූ ඇය පහත් වී බිම හිඳ ගත්තාය.“මේ කිසි දෙයක් සැබෑවක් නොවේ. මේක නම් නපුරු හීනයක්මයි. ඇයි මේ පොලිස්කාරයො මාව අත්අඩංගුවට ගත්තේ හෙට උදේ ඇහැ ඇරුණාම මම මගේ මහත්තයාට කියනවා. ඊට පස්සේ...” යි තමාටම කියා ගත් ඇය තවදුරටත් කෙඳිරි ගෑවාය. ක්ෂණිකව දොර විවර වූයේය. විදුලි පන්දමක් දල්වා ගත් ‘පොලිස් නිලධාරියෙක්’ ඇය වෙත පැමිණියේය.“මේක බීලා නිදා ගන්නවා අපි ඔහේගේ යුනිෆෝම් එක ගෙනැවිත් දෙන්නම්” යි ඔහු කිසියම් බෝතලයක් සාක්කුවෙන් එළියට ගනිමින් කීවේය.“මට මොකුත් ඕනෑ නැහැ” යි ඇය තම සිරුර දෑතින් ආවරණය කර ගැනීමට උත්සාහ දරමින් කීවාය.“බොනව මේක” යි ඔහු තර්ජජනාත්මකව කීවේය.ඇය තවදුරටත් පැකිල නොසිට බෝතලය උදුරා ගෙන එහි වූ අමිහිරි දියරය ගිල දැමුවාය.‘පොලිස් නිලධාරියා’ පිට වී ගියේය. ඇය එහි බොහෝ වෙලා වැතිර සිටියාය. ඇගේ සිරුර අඳුරට වීසි කළ වේල් පටක් මෙන් පාවී යන්නා සේ ඇයට දැනිණ.දොර විවර වන හඬ ඇසී ඇය නැඟී සිටියාය. ක්ෂණයකින් කාමරය තුළ විදුලි ආලෝකය පිටාර ගැලීය. ඇය ලැජ්ජාවෙන් දෑස පියා ගත්තාය.“අම්මිනි, මම කවදාවක් හිතුවෙ නෑ ඔයා මෙහෙම කරයි කියලා” ඇස් ඇර බැලු ඇය ඔහු දැකීමෙන් ප්‍රහර්ෂයට පත්වූවාය.“ඔයා ආවා! අනේ වහාම මාව අරන් යන්න මෙතැනින්”ඔහු කිසිවක් නොකීවේය. ඔහුගේ ඇස් කාමරයේ අනෙක් පසට යොමු වී තිබිණ. ඇය ඒ දෙස හැරී බැලුවාය. පසෙක වූ ඇඳක් මත මිනිසෙක් නිදා සිටියේය.“ලියුම ලැබිලත් මම විශ්වාස කළේ නැහැ” යි ඇගේ සැමියා කලකිරුණු ස්වරයෙන් කීවේය. “මේ දැනුත් මට දුරකථන ඇමතුමක් ලැබිලත් මම හිතුවේ මේක කාගෙහරි රැවටිල්ලක් කියලා. මම කවදාවත් හිතුවෙ නැහැ ඔයා මෙහෙම ගෑනි‍යක් කියලා”“මොනව ද ඔයා මේ කියවන්නෙ?” ඇය ඇසුවාය. “මම මොනවා කළා කියල ද ඔයා හිතන්නෙ? පොලිස්කාරයෝ මාව මෙහෙට අරන් ආවෙ බලෙන්” කිසිවක් නොකියාම ඔහු වහ වහා කාමරයෙන් පිටතට පිය නැඟුවේය.“කොහෙද ඔයා යන්නෙ? අනේ යන්න එපා කරුණාකර මම කියන දේ ටිකක් අහන්න” යි ඇය කෑගැසුවාය.ලැජ්ජාව විසින් ඇය ඔහු පසු පස දිව යාමෙන් වළක්වනු ලැබුවාය. ඇය බරාඳයෙහි කුලුනකට තම සිරුර මුවා කර ගනිමින් වැලපුණාය.“ඇයි මේ ඔයා කරදරෙන්?”එම පුරුදු කටහඬ ඇසී ඇය හැරී බැලුවාය. ‘ලොකු මහත්තයා’ යනුවෙන් හඳුන්වන ලද මිනිසා මඳ සිනාවක් පාමින් ඇය වෙත ළඟා වූයේය. ඇය යළි වැලපෙන්නට වූවාය.“ඇයි ඔයා අඬා වැලපෙන්නේ කල්‍යාණි?” යි ඔහු ඇසුවේය.“අර ඔයාගෙ මහත්තයා කියපු මිනිහා ඇවිත් ගිය නිසා ද? ඔයාට මේ මම ඉන්නවානෙ, අපේ සම්බන්ධෙට කොච්චර කාලයක් වෙනව ද? ඇයි ඔයා මෙහෙම වැලපෙන්නෙ? මොකට ද හිත කරදර කරගන්නෙ?”“මට තේරෙන්නේ නැහැ ඔහේ මේ මොනව කියවනව ද කියලා” යි ඇය රොස් පරොස් ලෙස කීවාය. “මම කල්‍යාණි නෙවෙයි, මම අම්මිනි”“ඔයා කල්‍යාණි” යි ඔහු සිනාසෙමින් කීවේය. “ඔයා හැමදාටම, සදහටම මගේ කල්‍යාණි”ඇය වෙහෙසින් එල්ලා වැටෙන දෙඇස ඒ මුඩුම මුහුණ වෙත එල්ල කළාය.“මම කල්‍යාණි?” යි ඇය ඇසුවාය.“ඔව් ඔයා කල්‍යාණි”ඇය සිහිසුන්ව ඇද වැටුණාය.පරිවර්තනයසාලිය ගුණවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=cr1409284</link>
    <topic>රට වටා සිංහල අවුරුදු</topic>
    <author>මහාචාර්ය</author>
    <content>රට වටා සිංහල අවුරුදුමසකට වතාවක් නොවරදවාම එච්.ඩබ්ලිව්.රූපසිංහ මාස්ටර් හා කෝකිල දේවී වීරතුංග මහත්මිය මුණගැසිණ. ඔවුහු සුපිරි ශ්‍රේණියේ ගායකයෝ වූහ. ඔවුන්ගේ සරල ගී පිටපත් පරීක්ෂා කිරීමේ කාර්යය මගේ එක් රාජකාරි කටයුත්තක් විය.මරදානේ සිට දෙමටගොඩ පැත්තට ‍යා කෙරෙන ඩ්‍රිබරියස් මාවත (දැන් ජයන්ත ඩී.වීරසේකර මාවත) කෙළවර පිහිටි මගේ කාමර‍යට ද මම ‘ආයුබෝවන්’ කීවෙමි. මට එහිදී අමුතුවෙන් සමුගැන්මක් කිරීමට අවශ්‍ය නොවීය. ඒ මක්නිසාද යත් මට ඒ කාමර කෑල්ල සොයා දුන් මගේ ශිෂ්‍යයාම එහි නිත්‍ය පදිංචිකරුවා බවට පත්විය. මගේ කාමරයට විටින් විට පැමිණි මගේ ප්‍රාණප්‍රිය මිතුරෝ ද විසිරී ගියහ. මම නාවල පාරේ අපේ මහගෙදර සිට නැවත රාජකාරි කටයුතු සඳහා ගුවන්විදුලි කාර්යාලයට පැමිණියෙමි. ඒ සඳහා ද මම, මගේ ස්කූටරය පාවිච්චි කළෙමි. ලිපි ලේඛන පොත්පත් රඳවාගත හැකි කුඩා බෑගයක් ද මිලදී ගතිමි. එයද ස්කූටරයේම හැන්ඩ්ලයට පහතින් එල්ලා ගත හැකි වන සේ කොක්කක් සවිකර තිබිණ.අවශ්‍ය වූයේ පෙට්රල් ගසා ගැනීමට මුදල් ටිකක් පමණි. එය ද මිල අධික නොවීය. ඇතැම් දිනක මහ දවල් මද්දහනත් පසුවනතුරුම ගුවන්විදුලි වැඩ සටහන්වලට කාලය ගත කළ මට කාලය ‍ගතවනු නොදැනිණ. එවිට මා කළේ මා මිත්‍රයන් දෙදෙනා වන ගුණපාල පෙරේරා සහ එම්.ආරියදාස සමඟ බම්බලපිටියේ ග්‍රීන්ලන්ඩ්ස් හෝටලයට ගොස් කෑම ගැනීමය. එය නිර්මාංශ ආහාර හෝටලයක් වූ බැවින් ද එය භාරතීය ආහාර බහුලව තිබූ බැවින් ද අපි ඊට ප්‍රිය කළෙමු. කෑම ගන්නා විටදී ද අප කතාබහට ලක්වූයේ සැලසුම් කළ යුතු වූ වැඩ සටහන්ය. කෙසේ හෝ මගේ ගීත රචනාවල බොහෝ තාල සැපය‍ුවේත්, ගායනා කළේත් ගුණපාල පෙරේරාය. ඔහු සමඟ එක්වී මම, “භාවගීත” නමින් සංගීත වැඩ සටහනක් සැලසුම් කළෙමි. තරමක් බියෙන් හා චකිතයෙන් යුතුව මුල් වැඩ සටහන් කීපය කළමුත් පසුව මම ඊට හදවතින්ම හුරු වුණෙමි.ගායනයට මුල් තැන දෙමින් සංගීත භාණ්ඩ සංකලනයට අවම තැනක් දෙමින් සැලසුම් කරන ලද ‘භාවගීත’ කෙමෙන් ජනප්‍රිය වන්නට පටන්ගත්තේය. එහි රචනයට මා බෙහෙවින් නැඹුරු වූයේ ගීතයට වඩා කවියට මුල් තැන දෙමිනි. මේ වන විට මා කියවූ බොහෝ ඉංග්‍රීසි කවි මා සිංහලට අනුවර්තනය කර තිබිණ. ඒවා ප්‍රතිරචනය කිරීමෙන් මම, මහත් අස්වැසිල්ලක් ලැබූවෙමි. විටෙක මම ඒවා මඩවලටත්, සේකරටත් පෙන්නුවෙමි. ඔවුන්ගේ ද අනුමැතිය ලදිමි. මට අසීමිත නිදහසක් ලැබී ඇති බවක් දැනිණ. එහෙත් මගේ කාර්යභාරයට කාලය සොයා ගැනීමේ දුෂ්කරතාවන් ද පැනනැඟිණ. පොතපත කියවීමට මිඩංගු කළ කාලය ද සීමිත විය.ගුවන්විදුලි සේවයේ නිත්‍ය සේවකයකු ලෙස බැඳීමට පෙරාතුව ද මම දයානන්ද ගුණවර්ධන‍යන් දැන හැඳින සිටියෙමි. ඔහු ගුවන්විදුලියට ආවේ තර්ස්ටන් විද්‍යාලයේ ගුරුවරයෙක් වශයෙන් සේවය කරමින් සිටියදීය. එහිදී ඔහු භූගෝලය විෂයයක් වශයෙන් ඉගැන්වූ නමුත් වැඩි ඇල්මක් දැක්වූයේ රංග කලාවටය. එහි ප්‍රතිඵලයක් වශයෙන් ඔහු සිසු දරුවන් කැලක් සමඟ එක්වී ‘නරි බෑනා’ නාට්‍යය නිෂ්පාදනය කළේය. ‘නරිබෑනා’ නාට්‍යයෙන් ඔහු ලද ඉමහත් කිත්ගොස ‍හේතුවෙන් අන්‍ය බොහෝ වැඩ කටයතුවලට මඟපෑදිනැයි සිතිය හැකිය. එහෙත් ඔහු රූපණ ශිල්පියකු වශයෙන් ද මේ වන විට කීර්තියක් ඉසිලුවේය. ඔහු ගුවන්විදුලියෙන් සන්ධ්‍යා භාගයේ ප්‍රචාරය වූ පී‍.කේ.ඩී.සෙනෙවිරත්නයන්ගේ ‘කුරුලුබැද්ද’ නාට්‍යය චිත්‍රපටයක් බවට පත්වීමෙන් එහි රංග ශිල්පියකු වූයේය.ගුවන්විදුලි වැඩ සටහන් නිෂ්පාදකවරයකු වශයෙන් මඳ කලක් වැඩ කටයුතු කළ ඔහුට රංග කලාව වැඩිදුර අධ්‍යයනය කිරීම සඳහා එතෙර ශිෂ්‍යත්වයක් ලැබිණ. මා ගුවන්විදුලි සේවයට පැමිණි මුල් දින කීපයේ දී දයානන්ද ගුණවර්ධනයන් දැක ගැනීමට නොහැකි වුයේ ඔහු ඒ වන විටත් එතෙර සිටි බැවිනි. එතෙර රටවල් කිහිපයකම රංග කලාව පිළිබඳ අත්දැකීම් සමුදායක් රැගෙන ආ දයානන්ද ගුණවර්ධන ඒ අත්දැකීම් ක්‍රියාත්මක කිරීමට තෝතැන්න කරගත්තේ ගුවන්විදුලි කාර්යාලයට නුදුරින් පිහිටි කුඩා රඟහලක් වූ ‘සුදර්ශි ශාලාව’ ය. ගුවන්විදුලි සේවයට නිල වශයෙන් පැමිණෙන දයානන්ද මඳ වේලාවක් රැඳී සිට කිසිවක් සිහිපත් වුණා සේ අසුනින් නැඟිට කොරිඩෝරය දිගේ ඇවිද ගොස් මඳ වේලාවකින් නොපෙනී යයි. ඔහු, මුණගැසීමට නම් ඉන්පසුව කෙනකු යා යුත්තේ ‘සුදර්ශි’ ශාලාවට බව කවුරුත් දැන සිටියහ.මෙකියන කාල වකවානුව ඉතා ඉක්මනින් ගෙවී ගිය බවක් මට හැඟිණ. ඒ කාලය 1966 විය යුතුය. ‘සන්ධ්‍යා සේවය’ නමින් නව නාළිකාවක් පටන්ගත්තේ ඒ වසරේ මුල් කාලයේ දී විය යුතුය. සන්ධ්‍යා සේවයේ සංවිධායක ලෙස පත්වීම ලද්දේ අප කාටත් දෙටු වූ සෙටු වූ ඩී.ඇම්.කොළඹගේ මහතාය. ඔහුගේ ප්‍රධාන වැඩසටහන් නිෂ්පාදකයා වූයේ දයානන්ද ගුණවර්ධනයන්ය. පැය දෙකක හෝ තුනක ගුවන් කාලයට සීමා වූ ‘සන්ධ්‍යා සේවය’ සන්ධ්‍යා කාලයට පමණක් සීමා වූ වැඩ සටහන් ව්‍යුහයකින් සංයුක්ත වීය. ඒ වැඩ සටහන් ව්‍යුහය කෙමෙන් ජනප්‍රිය වනු අපට පෙනිණ. දිනපතා සන්ධ්‍යාවට පමණක් සීමා වන වැඩසටහන් ව්‍යුහයක් සැලසුම් කිරීම බැරෑරුම් කාර්යයක් බව අප කාටත් වැටහිණ. කොළඹගේ මහතා සම්පූර්ණ කාලය ඒ වෙනුවෙන් කැප කළේය.කොළඹගේ මහතා මා දැන සිටියේ මගේ මිත්‍රයකු වූ අසෝක කොළඹගේ ගේ පියාණන් වශයෙන් පමණක් නොවේ. කොළඹගේ මහතා ඇතැම් විටෙක අපට දුන් උපදෙස් කිසිදා අමතක නොවේ. ඉන් එක් නිදසුනක් පමණක් මෙහිලා සටහන් කිරීමෙන් කොළඹගේ මහතාට ගරුත්වයක් අප අතින් පිදෙනු ඇතැයි උදක්ම අපේක්ෂා කරමි.මා ගුවන් විදුලි සේවයට බැඳී මාස හයක් පමණ ගෙවුණු තැන එක් දිනක් තේවිස් ගුරුගේ මහතා අප සියලු දෙනා වැඩසටහන් සැලසුම් රැස්වීමකට කැඳවීය.“මගේ අදහසක් තියෙනවා ‘රට වටා සිංහල අවුරුදු’ කියල මුළු දවසක් පුරා ප්‍රචාරය කෙරෙන සජීවී වැඩ සටහනක් සැලසුම් කරන්න. ඒ සඳහා උත්සව පැවැත්වෙන තැන්වල ඉඳලම විස්තර ප්‍රචාරය වෙන්ට ඕනෑ” තේවිස් ගුරුගේ මහතා තම වැඩ සටහන් සැලසුම තවදුරටත් අප හමුවේ තැබුවේය.“ලංකාවේ හත්දිග්භාගයේ සිටම මේ විස්තර ප්‍රචාරය වෙන්ට ඕන. සිංහල මිනිස්සු හා හින්දු මිනිස්සු අවුරුදු ගත කරන්නේ කොහොමද කියල අසන්නන්ට දැන ගැනීමේ අයිතියක් තිබෙනවා.”ඉන්පසුව ඔහු විස්තර ප්‍රචාරය සඳහා තමන් විසින් සුදුසු යයි තෝරාගන්නා ලද අයගේ නම් ලැයිස්තුවක් ද කියාගෙන ගියේය. ඒ ලැයිස්තුවට මගේ නම ද ඇතුල්වී තිබිණි.“මගේ නම් ඔය වාගේ වැඩ කරල වැඩි පුරුද්දක් නෑයි මම කීමි.මුවගට සිනහවත් නංවාගත් ගුරුගේ මහතා කුමක්ද කීවේ?“එහෙමනම් පුරුදු වෙන්නත් එක්කල කරල බලමු. පුරුදු කාරයෙක් සහාය කරගත්තොත් තවත් හොඳයි”“කාවද මාත් එක්ක දාල තියෙන්නේ?” මම ඇසුවෙමි.“ජේ.එච්.ජයවර්ධන නම් කැමැතිවෙයි. මිනිහව හොඳට දන්නවා නේද?”“ඔව්. මම කැමතියි ජේ.එච්. දානවා නම්”ඒ වන විට කුරුණෑගල සිට ප්‍රචාරයට පත්වන වේලාව වෙනුවෙන් ජේ.එච්.ගේ නමත් මගේ නමත් යොදා තිබුණු බව මම පසුව දැනගතිමි.ජේ.එච්.ජයවර්ධනයන්ගේ උපන් ගම වූයේ ද කුරුණෑගලය. ඔහු තම ‘ජයතුරා’ මහගෙදර අපේ ලැගුම් සඳහා වෙන්කර ගත්තේය. අප දෙදෙනා සමඟ ගමට කලින්දා යාමට අප මිත්‍ර කරුණාරත්න අමරසිංහයන් ද කැමැති කරවා ගත්තෙමු. දිවයිනේ වෙනත් තැන්වලට තව තවත් අය ‍යොදවා ගනු ලැබීය. මෙබඳු කටයුතු කිරීමේ ප්‍රායෝගික පළපුරුද්දක් නොතිබුණත් එහි න්‍යායාත්මක පැත්ත මම දැන සිටියෙමි.මහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=cr1409285</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.ඔබේ ප්‍රියතම ප්‍රබන්ධ කෘතිය...නෝබට් අයගමගේවිරාගය. එහි අාධ්‍යාත්මික ප්‍රේමය කියන විෂයෙහිලා මිනිස් සිත විවර කරන ආකාරය ඉතා විශිෂ්ටයි. විරාගය ලියැවුණු කාලය සසඳන විට එය කොයි තරම් සර්වකාලීන ලෙස ලියැවී ඇත්දැයි සිතෙනවා. අනික ඒ භාෂාව ඉතා රසවත්. නැවත නැවත කියවන විට විවිධ අරුත් මතුවන කෘතියක්.ප්‍රබන්ධ නොවන කෘතිය...නිර්මාණකරුවන්ට අත්පොතක් බඳු, එදිරිවීර සරච්චන්ද්‍රයන්ගේ කල්පනා ලෝකය. ජීවිතය, කලාව, සාහිත්‍ය පිළිබඳ ඔහුට හිතුණු දැනුණු දේ ඉතා ගැඹුරු ලෙසත් රසවත් ලෙසත් මේ කෘතියෙන් විග්‍රහ කෙරෙනවා.මේ දිනවල ඔබ කියවන්නේ...ලියනගේ අමරකීර්ති ලියූ ‘කුරුලු හදවත'.කෙනකුට කියවන්න යැයි ඔබ නිර්දේශ කරන කෘතීන් තුනක්...උම්මග්ග ජාතකය. නිර්මාණකරණයේ යෙදෙන ඕනෑම ලේඛකයකු කියැවිය යුතුමයි.* සද්ධර්මරත්නාවලිය භාෂාත්මක නව යෙදුම්, උපමා උපමේයන් පිළිබඳ දැන ගන්නට නම් කියැවිය යුතුම කෘතියක්.වනපෙත හඬ ගසයි. ආරියවංශ රණවීරගේ පරිවර්තන නවකතාවක් වන මෙය, ඒ පරිසරය තුළ අප ජීවත් කරවන්නට සමත් කෘතියක්. විශිෂ්ට ලෙස ඔහු ඒ ඉදිරිපත් කර තිබෙනවා.පොතක ඔබ වඩා වැදගත්කොට සලකන්නේ රචනා ශෛලියද... අන්තර්ගතයද... නැතිනම් අවසානයද...ඔය කාරණා තුනම වැදගත්. භාෂාව හොඳවෙලා, අන්තර්ගතය වැදගත් නැතිනම් ඉන් ඇති වැදගත්කමක් නැහැ. මේවා එකකට එකක් ඈඳුණු කාරණා.ඔබ ළමා කාලයේ කියැවූ හොඳම පොත...මඩොල් දූව සහ සුදුවැද්දා මගේ මතකයේ හැමදාම රැඳුණු පොත් දෙකක්. මේ පොත් දෙකම කියවද්දි මගේ වයස අවුරුදු 12 - 13 ක් ඇති.ඔබ කියැවීමට කැමැති විශේෂ වර්ගයක පොත් තිබෙනවාද...ඔව්. මිනිසුන් ගැන පරිසරය ගැන ලියැවුණු කෘතීන්වලට මා කැමැතියි.ඒ, මේ පොත් ඇත්තටම ජීවිතය පිළිබඳ ගැඹුර විනිවිද දකින පොත් නිසා.මෙතෙක් කියැවූ පොත්වලින් ජීවිතයට ලැබුණු දේ...මගේ ජීවිතේ ලබපු හැමදේම. අනන්‍යන්ට ගරු කිරීම. ලෝකය පිළිබඳ අවබෝධය, නම්‍යශීලිත්වය, විවෘත මනසින් බැලීම යන සියලු කාරණා ජීවිතයට එක් වුණේ පොත් කියැවීමේ පුරුද්ද තුළින්.ඔබට අනුව පොතකින් තැනුණු හොඳම චිත්‍රපටය...ජී.බී. සේනානායකගේ කෙටි කතාවක් ඇසුරින් ලෙස්ටර් ජේම්ස් පීරිස් සූරින් නිර්මාණය කළ ‘නිධානය'. එය කෙටි කතාවකින් කළ මහා නිර්මාණයක්.ඔබ ඉහළින් ම අගයන කතුවරයා...සයිමන් නවගත්තේගම. ඔහුගේ නිර්මාණවලට පාදක වන සමහර පුංචි කාරණා, අපිට හිතන්නට මහා විසල් ලෝකයක් විවර කර දෙනවා.ඔබේ ප්‍රියතම සම්භාව්‍ය කෘතිය...මහාචාර්ය එදිරිවීර සරච්චන්ද්‍රයන්ගේ ‘මළ ගිය ඇත්තෝ'. ප්‍රේමය, දරා ගැනීම, මානව ආදරය හරි අපූරුවට මෙයින් විග්‍රහ කෙරෙනවා.ඔබේ ප්‍රියතම පරිවර්තන කෘතිය...චින්තා ලක්ෂ්මි සිංහාරච්චිගේ ‘අරණකට පෙම් බැඳ'. එය, විභූති භූෂණ බන්ද්‍යෝහද්‍යායගේ ‘ආරණ්‍යක්’ මුල් කෘතියේ පරිවර්තනයයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=cr1409286</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්පෙළඋදේ පහේ සිට පුංචි තිරයෙන් උසස් පෙළ සිසුනට පාඩම් කියාදෙන බොහෝ දෙන පෙළ ලියා පෙන්වන්නේ ‘පෙල’ යනුවෙනි.මේ එක වචනයක් පමණි. මේ අන්දමින් වැරැදියට පෙන්වන වදන් තවත් ඇත.ඒ වැඩසටහනේ ‘වල - වලට - වලින්’ යන පද බෙදෙන්නේ ද වෙන් කැරලා ය. ‘අසුන් වල, පාඩම් වලට, වචන වලින්’ යන ආදි වශයෙනි. ඒවා වැරැදි ය. ඒ ප්‍රත්‍ය වෙන් කැර ලිවිය යුතු වචන නොවේ. එහි දකින්නට ලැබෙන වැරැදි පෙන්වන්නට මේ තීරුව ප්‍රමාණවත් නොවේ.‘මැන්ටල්’“ඒත් මම දැන් ටිකක් මැන්ටල්” එක්තරා ඇමැතිවරයකු මෙසේ කියන්නේ සිය වයස ගැන සඳහන් කරමිනි.මොකක්ද මේ ‘මැන්ටල්?’‘සඟවයි’“ආචාර්ය මහාචාර්යවරු පුරාවිද්‍යා කැණීම් වාර්තා සඟවයි.”සැප්තැම්බර් 14 වැනි දින එක්තරා ඉරිදා පත්‍රයෙක මුල් පිටුවේ සිරස්තලයෙකි.“ආචාර්ය මහාචාර්යවරු සඟවයි”“නිවැරැදි කරන්නැ'යි දෙවැනි පන්තියේ ළමයකුට දෙන්නට සුදුසු සිරසක් නොවේ ද?‘සභාපතිවරු’“වැසිකිලියක් හදන්න වත් හිටපු සභාපතිවරු උනන්දු වුනේ නෑ”(1). ‘වැසිකිලියක්’ වැරැදියි. එය ‘වැසිකිළියක්’ ය විය යුතුයි.(2). ‘සභාපතිවරු’ වැරැදියි. ‘සභාපතිවරුන්’ යනුවෙන් එය අනුක්ත විය යුතු ය.(3). ‘වුනේ නෑ’ වැරැදියි. එය ‘වුණේ’ නෑ’ යි විය යුතු ය.‍‍‘ඩබල්’‘කාම සුවය ඩබල් වෙන්න‍පාපැදියෙන් වැඩට යන්න’‘ඩබල් වෙන්න’ යන්න ‘දෙගුණවන්න’ යනුවෙන් නිදොස් විය යුතු. ඩබල්(Double) අපේ නො වේ.SPORTSදැන් ඒ පුවත්පත SPORTS යන්න සින්න කරගෙන වගේ ය. ‘ක්‍රීඩා’ යන්න ඔවුනට ‘අරහං’ සේ ය.හෙට්ටිලංකාවේ පදිංචි වී ඉන්නා ඉන්දියානු සම්භවයක් ඇති ජන කොට්ඨාසයක්. මේ උදවිය සාමාන්‍යයෙන් ධනවත්තු ය. ව්‍යාපාරිකයෝ ය.මොවුනට ‘සෙට්ටි’ හා ‘චෙට්ටි’ යන නම ද යෙදේ. සෙට්ටි යන්න එන්නේ ‘සිටු’ යන්නෙන් බව ද කියනු ලැබේ. සමහර හෙට්ටිත් පවසන්නේ ඔවුන් සිටු කොට්ඨාසයෙකැයි කියා ය.කොළඹ පළාතේ ඉන්නා හෙට්ටි මිනිස්සු කොළඹ හෙට්ටි (Colombochetti) නම් වෙති.හෙට්ටින්ට ‘පරවර’ යන නම ද යෙදේ. ඒ දකුණු ම ඉන්දියාවේ පරවර නම් වූ ගම්මානය නිජබිම්වීම නිසා ය.ගනුදෙනුගණුදෙනු වැරැදි බව අප විසින් කීපවරක් ම කියන ලදී. ගිය සතියේ පුවත් පතක මුල් පිටුවෙක මුල් පුවතට ඉහළින් වූ තීරු අටේ සිරසේ ගනුදෙනු දකින්නට ලැබිණි.නොදන්නා කමින් නොව අතපසු වීමෙකින් වැටෙන්නට ඇති. එහෙත් ආධුනිකයනට එයින් සිදුවන හානිය බරපතළ ය.හෙට්ටුයම් යම් බඩු භාණ්ඩ මිලයට ගැනීමේදී ඒ මිල ගණන් අඩු කරවා ගැනීමට පෙරැත්ත කිරීම හෙට්ටු කිරීම නම්වේ.හෙට්ටිවීදියකොළඹ පිටකොටුවේ ගෑස් පහ හන්දියේ සිට මුහුද පැත්තට යන පාර ඉංගිරිසියෙන් සී ස්ට්‍රීට් වෙතත් සිංහලෙන් ‘හෙට්ටිවීදිය’ නම් වන්නේ රන් අබරණ විකුණන සිටුවරයන් වැනි ධනවතුන් ඒ මාර්ගයේ වෙසෙන බැවිනි.මලයාලිඉන්දියාවේ කේරළ ප්‍රදේශයේ වැසියෝ ය. කොචින් යන්න ද කේරළයේ කොටසකි‍. කොච්චි යන නම වැටී ඇත්තේ ‘කොචින්’ නිසා ය.කොච්චිඉතා සැර , ඉතා කුඩා මිරිස් වර්ගය ද කොච්චි නමින් හැඳින්වේ. මේ කොච්චි මිරිස් ලංකාවට ලැබුණේ ද කොචින් රටෙනි.කොච්චි රතිඤ්ඤාකොච්චි මිරිස් කරල් තරම් කුඩාවට එහෙත් සැර ගතියෙන් අඩුවක් නැති හීන් ‍රතිඤ්ඤා හැඳින්වෙන්නේ කොච්චි රතිඤ්ඤා යනුවෙනි.කොච්චි විසේපෙනුමෙන් වැඩී නැති එහෙත් විසේ අඩුවක් නැති කුඩා එවුන් හැඳින්වෙන්නේ ද කොච්චි විසේ ඇති එවුන් වශයෙනි. මේ නම වැටෙන්නට ඇත්තේ ද කුඩා කොච්චි මිරිස් ඇසුරෙන් විය හැකිය.වේල්ලවීදියපිටකොටුවේ ඇති DAM STREET මාවතට ඇතැමුන් කියන්නේ වැල්ලවීදිය කියා ය. එය වැල්ල වීදිය නොව වේල්ල වීදියයි.වැල්ල වීදිය යනු මීගොමුවේ ඇති මුහුදු වෙරළට (වැල්ලට) යන මාවත ය.කෙළින් වීදිය‘Main Street’ යන්න බොහෝ දෙනකු වහරන්නේ, ‘කෙළින්වීදිය’ යනුවෙනි. එය ‘කෙළින් වීදිය’ නොව ‘මහ වීදිය’ යනුවෙන් නිවැරැදි විය යුතු ය.ටෙලිනාට්‍යපුංචි තිරයේ ටෙලි නාට්‍ය යැයි වැරැදියට සඳහන් වෙයි. එය ටෙලිනාට්‍යය යනුවෙන් නිවැරැදි විය යුතු ය.ඩී. එ‍ෆ්. කාරියකරවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=cr1409287</link>
    <topic>කව් සිළුමිණ</topic>
    <author/>
    <content>කව් සිළුමිණසට­හන:බෞද්ධ සාහි­ත්‍ය­යෙන්, මජ්ඣිම නිකායේ නන්ද සූත්‍ර­යේත් සඳ­හන් වන නන්ද - ජන­ප­ද­ක­ලණි පුවත පද­නම් කර­ගත් මේ රච­නය ජන­පද කල්‍යා­ණි­යගේ ඇතුළු හද විදා­ර­නය කරන සේ රචිත ය. සුසිත් නුව­න්දික ඇගේ ආග­මික පසු­බිම නොව මානු­ෂික පෙම්ව­ති­ය­කගේ හඬට මෙහිදී ඉඩ­දෙයි. මේ අපූරු කල්ප­නා­වකි.නිවූ ඇසි­පිය පිපෙ­න්නට පෙර මැකූ තිල­කය අඳි­න්නට පෙර විශා­ලාවේ මහරු තුන් බිය තව­රලා මගෙ හඳු­න්පොත මත සිව් දිසා­වෙම කවුළු හැරදා ගලා එන්නට නෙක ඇනුම් පද ගිහින් එන්නම් කියා හනි­කට සඳ­ළු­ත­ල­යෙන් බැස ගියා ‍ඔබ ඇ‍ඳේ ඇති­රිලි අතර ගුලි­කර සඟ­ව­ගෙන මම පුංචි සඳ­වත හැප්පි හැප්පී බිත්ති­වල හිස ගස ගසා හිස ඇඳ වියල මත මැදි­ය­මට දුක කියද්දී මම දාව ගිය නව­දැලි හේන මැද ‍ප්‍රේමයෙහි මළ­කුණ වටා හිඳ අතී­තය කියනා විලා­පය අසා­වත් නුඹ ආවො­තින් හෙට මංමුලා වූ තවු­ති­සාවේ රන් තොරන් බැඳි වීදි අත­හැර දෑත බැඳ අපි ඇවි­ද­ගෙන යමු එබි එබී කවු­ළු­වෙන් මහ රෑ ඉඟි කරන සිටු­ව­රුන් සරනා වීදි දිග කාටත් පෙනෙ­න්නට...සුසිත් නුවන්දික  කපයි ඔහු මල් වැට ‘කටස්’ කට, කටස්’ රළු හඬින් කතුර තර කොට­ගත් දෑතින් මැවෙයි හැඩ තලය තාප්පෙක අනු­රු­වින් මල් කැපී විසි වී වැටෙයි ගෙ මිදු­ලෙහි හෙමි හෙමින් ගෙවෙ­මින් දවස් ලිය­ලයි නව ළදලු වැඩෙයි කඩි­නම් අතු රිකිලි නො රිසිව තාප්පයෙ අනු­රුව!රුවන් රත්නා­යක  බොදු දහ­මට නිතර තම හද­වත බැඳුණේ මෙත් මුදි­තාව කරුණා ගුණ සිත රැඳුණේ ජනතා මෙහෙ­ව­රට සූවිසි පැය යෙදුණේ අති­ගරු කර­න්නා­ගොඩ අප හිමි සඳුනේ සුබ මොහො­තින් සිවුර සිප­ගත් දිනයෙ සිට අවැ­ඩක් නොවන අයු­රින් බණ පද­ය­කට කට­යුතු කරන හිමි වැනි යති­ව­රය කුට ගවු­රව සම්මාන දක්වති සිහළ රට කට පාඩ­මින් කිය­වනු ඇත විනය පොත ඇත හැකි­යාව විචි­කිච්චා ඉගෙන නැත නිසි අන්ද­මින් හඳු­නා­ගත් තිලොව නෙත දෙවි­යන් ඔබේ පා යුග නිති වඳිනු ඇත දස කෝටි­යක් සංවර සිල් ගුණය පිට පෙළ­හර පාන ඔබ වැනි යති­ව­රයෙ කුට උප­හා­රය පිණිස රට පෙළ ගැසෙන විට දෙවි­වරු සාදු නද දෙති නුබ ගබෙහි සිටගාල්ලේ බර්ලින්  කුසට රිය සකසෙ තද කර­ගෙන දෑල ඇසට පෙනෙන නො පෙනෙන ගානට නූල උසට උසේ රඟ දෙද්දී නළු තාල හිසට උඩින් කැර­කෙන්නේ ගිනි බෝල නෙලුම් පිපී විලක කැර­කෙන ලෙස සේරු කුළු ගැන්වෙයි කලා රස ගීයට සීරු මුලු දී මෙර වයන තාලෙට ගෙන වාරු නළු නිළි දෙපි­රි­සම රඟ­දෙති පන්තේරු කිරි මුහු­දෙන් හමයි මඳ සුළඟ සංවරේ දිරි ගන්වනු වැනිය ගත සිත ද පිං තෙරේ මිරි වැඩි සඟලෙ බර නොත­ක­මින් පිය­වරේ පිරි වර සමඟ රජු වැනි නිළමෙ පෙර­හැරේ දුර ළඟ නෑසි­යන් මෙනි නැත හිරි හැරය හොර මැර නුහුරු උව­සුන් පිරි පරි­ස­රය නර­ඹ­න්න­වුන් ගැවසේ උර­යෙන් උරය සුර පුර අසිරි සිරි දළඳා පෙර­හැ­රයහාතා­ගොඩ විම­ල­සිරි  මවු සෙනෙ­හස පරදා නුඹ නැඟුණේ පෙව් කිරි සුව­ඳයි මට දැනුණේ කිරි සුව­ඳට සමු දෙන අද දවසේ සිරි­දෙව් දුව ඉගි­ලෙයි අප නිවසේ උණු­සුම් තුරුළේ සුර­තල් බස් තෙපලූ කිරි­දත් විහිදා මුව පිරි හස කැකුළු පොත් මිටි­යක් ගෙන පාසල් ගිය අයුරු සුර­තල් දිය­ණියෙ ඔබ අද හරි රුසිරූපර්ල් ආර්. කංකා­නම්ගේ  අනේ මහ­තුනේ මට වූ වියෝයා මග ‍ඉරි කැපූ වර­දට අසු වුණෝයා පොලි­සියෙං ලැයි­සොම ගෙන ගියෝයා ලැයිසොං නැතිව කුස­ගිනි රාසි­යෝයා තෙල් හිඟ වෙලා මං ගිය කළ ෂෙඩ් එකට මැනලා තෙල් ටිකක් දැම්මයි ටැංකියට යම් දෝ නොයම්දෝ කියලා සිතුනි මට මැන­ලද පුතේ තෙල් දැම්මේ නිසි ලෙසට ට්‍රැපික් එකේ මං හිර­වුණ වෙලාවේ එකෙක් පසු­ප­සින් මොර දෙයි නලාවේ උඩින් යන්න දැයි සිත මං මුලාවේ අනේ හත්ඉ­ලව්වේ මුං මලාවේ කළු­ගල් තලා­ලයි පාරට දමන්නේ එම ගල් වැදී­ලයි ටය­රය ගෙවෙන්නේ ගොනා නො‍වෙයි ඩැයි­ව­ර­යයි නහින්නේ කිරි ගල් පොත්ත කොයි ලෝකෙ ද නොදන්නේමූණ­ගම ත්‍රිමා. සුම­න­දාස  එන්න! දරු­වනි, පිබිද විමුක්ත ව ස්වප්න­යෙන් යථා­රුත තිත්ත මුත් දිව්‍ය ඖෂ­ධ­යක් ය සත්‍ය­යෙන් අප ඈත් කර­වන අවිදු මධු­මේ­හ­යට බාඳුරා මල් කර්ණිකා තුළ සුවඳ නැති කඩ­දාසි මල්වල සිර වැ පැටලී විඳින පැණි­යක සරා­ගය නො ව ජීවි­තය යනු වේග රිද්මිත නච්ච­ගීතා විතත ආතත සුසිර ගණ මැද කැපුණු පණු­වන් විලස දඟ­ළන බොළඳ සිහි­නෙන් මිදෙව්! විග­සින බලව්! පොළො­න්නරු අනු­රා­පුර පෙදෙස නියං රකුසු වඩ­වයි ජන­හද වෙහෙස හෙළව්! උන් නමින් කඳු­ළක් හැර දෙඇස පිරිත් කියා හඬ­වව්! ගිනි­ගත් අහසතබ්බෝවේ වික්‍රම  නිමල හදින් නව කවි­යට පෙම් බැන්ද අචල බැතින් නව කවි ගී රස වින්ද උදුල පෙමින් නෙක කවි සිතු­වම් ඇන්ද නිසල වතින් කිම? සකි­සඳ ‘බෝකන්ද’ වතළ සිනා මුව මඩ­ලෙහි නොම සින්ද පබල මනා මිතු සිත් පාලම් බැන්ද සිසිල දෙනා කවි ගඟු­ලෙහි සුව වින්ද නිසල වුණා! සිව් හද පිරි මක­රන්ද! අතැර ගියත් කවි මිතු කැළ රොද බැන්ද නිතොර අවුත් කවි මධු­විත රස වින්ද මිතුර නුඹත් සම­ඟින් නැගි කවි කන්ද අතැර යන්න කවි සිත­කට පුළුවන්දපිය­න්කා­රගේ බන්දුල ජය­වීර  ගොම්මනේ සුසුම් පොද සුළි සුළං ලෙස හැදී ජීවිතේ බොල් සතුට ඔත්ප­ලව අද හිඳී අඬ­හැ­රය නිහඬ වී කඳුළු දිය දිග ඇදී වසර එකො­ළ­හක් තුළ ඇත හදට ගිනි වැදී සම්මු­තියෙ වැතිර ගෙන අස­ර­ණව නෙත වසා ජීවිතේ සුවඳ දුන් දුහුල් කඩ­තොළු වසා මඩ කළලෙ ඩහ­දි­යෙන් සතුට දී දුක නසා දෙරණ ළෙන්ග­තුව හැර කොහෙද ගියෙ මග අසාරත්නා කහ­ඳ­ග­මගේ  බට­හිර අහසෙ ගිනි­මැ­ලය නිමිලා ගිය මොහො‍ෙ­තම අන්ධ­කා­රය ඇවිත් තට්ටු කරයි දොර පළු­වට කිසිත් නොකි­යාම ඇය හිමි හිමින් යයි කුස්සි­යට දූගේ අම්මා ගෙනෙන කුප්පි ලාම්පු­වෙන් මම බලමි සාලයේ මකුළු දැල් බැදුණු බල්බ දෙස අකුරු ඇහි­දින්න කොළඹ ගිය දිය­ණිය කඳුළු අර­ගෙන පැමි­ණි­විට දොර­ක­ඩට තුරුළු කර­ගෙන දූ සිඟිත්ත ළැමට දරුවා ‍ගැන හිතපං යැයි කෙඳි­රුවා ඇය සඳ පළුව මිය­දුණු කොළඹ අහස යට නොහැ­කි­විය දකි­න්නට සොය­න්නට දෝණිගේ ඇඟි­ලි­කරු අත­රින් ඇද වැටුණු දහ­දිය තැව­රුණු අපේ සිහින මලු වස­න්තය දලු දමන කාල­යක අපේ දුක දලු දමා විහි­දුනා අතු­ප­තර නමක් නැති කළ­ල­යක් දරා­ගෙන කුස තුළ නිදයි අපේ දූ සිඟිත්තී රතු පස් යටශක්තික සත්කු­මාර  අප්‍ර­ක­ටයි මං කව්ද කියන්... ඔබ...? ඔබත් - අප්‍ර­කට වීද - කියන් මට? ඒ ලෙස නම්, අප දෙදෙන එක ම බව... නොකි­යනු මැන පිටු­ව­හල් කරයි අප - දන්නවා ද ඔබ! කෙලෙස ද ‘නීරස’ - වෙන්නෙ ‘පසිඳු අය... කොහොම ‘පසිඳු’ වෙද - ‘ළිං මැඩි’ වන් අය... කිය­නට ඔබෙ නම, දිනක් ඒවි හෙට ‘ගිම්හා­නය’ විත්... මෙහි රජ­වුණු විට... මේ ‘මඩ වගු­රත්’ අගය කර­න්නට...පරි­ව­ර්ත­නය - තරු­ෂිනි සඳුෂා ඕවි­ටි­ගල‍(ඉංග්‍රීසි ලේඛිකා ‘එමිලි ඩිකි­න්සන්’ ගේ ‘නෝ බොඩි’ කාව්‍ය ආශ්‍ර­යෙනි.) කර්තෘ - වරුණි ගුණ­රත්න ප්‍රකා­ශ­න­ය - කර්තෘ ප්‍රකා­ශ­න­යකි.වරුණි ගුණ­ර­ත්නගේ දෙවන කාව්‍ය සංග්‍ර­හය වන ‘දිනි­සුරු ඔබයි’ ඇය පළමු කෘති­යෙන් පළ කළ ප්‍රති­භාව තව­දු­ර­ටත් රැක­ගන්නා බවට ද අනු­යන කවි­මග වඩාත් හදා­ර­මින් ඉන්නා බවට ද නිද­සු­නකි.සම්භාව්‍ය හා ජන කාව්‍ය රීතීන් එක්තැන් කර­මින් සාම්ප්‍ර­දා­යික වෘත්ත හා රිද්ම ලක්ෂණ ඇසු­රෙහි හෘද­ය­ග්‍රාහී කාව්‍ය මාර්ග­යක් තනා ගන්නට වරුණි උත්සාහ කරයි. ‘ආයු­බෝ­වන්’ නමින් ඇය ලියන්නී, වෙන්කත රෙංග­ම්මාල් දේවි­යගේ අත්දැ­කී­මයි.සැකි­සුර දෙපා ‍වැන්දත් බැති­යෙන් පෙම්මා අන­දර කළෙන් නුව­රුන් දුක නැත නිම්මා අත­හැර යන්න සිප බිම මගෙ ලක් අම්මා අව­සර ඉතින් මම වෙන්කත රෙංගම්මා‘සුදු පුතා’ ද එකී කවි මග ම කදි­මට හසු­රුවා ගන්නා රච­න­යකි.සුපි­න්සර උළිඳු කැන් මිට­කට ගැනුණී සම­න්මල් අහුර රැඳි සළු­පොට ලිහුණී සුරන් හට අම­ත­කව පබළු ගිලි­හුණී අරු­න්දති තරුව මගෙ උකු­ළට වැටුණීඒ මාතෲ­ත්වයේ ප්‍රහ­ර්ෂ­යයි.නව්‍ය අත්දැ­කීම් කිය­න්නට යන­විට දී වරුණි යොදා­ගන්නා රූප­කාර්ථ ද නැවුම් ය. ඇය රැල්ල­කට අනු­ග­තව යන්නි­යක නොවේ. ‘උපේක්ෂා’ ඊට නිද­සු­නිය.වම­නය කර කර කළු දුම - ඉසිඹු නැතිව යන රථ පෙළ මඟ­දිග රන් පැහැය රැගෙන - ඉදි­කටු මල පිපුණි තනිව කුණු­ගඳ මුහු­වුණ හුළ­ඟට - වැතිර නැවී­ගෙන ඉව­තට මුහුණ බිම හොවා ගෙන හිඳ - තනිව හිනා­වෙයි පෙර ලෙසමාතර යුගයේ වහ­රට ගැනුණු විවිධ ගීත­වත් රිද්ම - ආකෘති ද වරුණි නව අත්දැ­කීම් කියනු පිණිස යොදා ගනියි.මට කෝලිත්තං කරනා - යයි ‍රූබර පොඩි ලලනා මම නුඹට වැඩිය බෝමා - වැඩි­ම­හලු නොවෙද අරනාඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=cr1409288</link>
    <topic>පොත් පුවත්</topic>
    <author/>
    <content>පොත් පුවත්පුරා 40 වසරක සිය මාධ්‍ය මෙහෙවර අළලා ප්‍රවීණ පුවත්පත් කලාවේදී නෝමන් පලිහවඩන ලියූ ‘හලෝ චීෆ් මං නෝමන්’ කෘතිය ජනගත කිරීමේ උලෙළ හෙට 29 දා සඳුදා කොළඹ බෞද්ධාලෝක මාවතේ බෞද්ධ මහා සම්මේලන ශාලාවේ දී පැවැත්වේ.කර්තෘ - හීලී විජේසිංහමිල - රු. 250ප්‍රකාශනය - සමයවර්ධන ප්‍රකාශකයෝසාහිත්‍ය මාසය වෙනුවෙන් දුහුළු මලක් චිත්‍රපට කතාව ලියූ කර්තෘවරයාගේ නවතම නව ආරක නවකතාවකි. සුදීප නිම්මි රෝහිත් යන චරිත පසුබිම් කොට ලියූ මෙය ආශ්වාදනීය ප්‍රේම කතාවකි.ආර්ට් ලයිෆ් (Art Life) ද්විමාසික සඟරාවේ සිව්වෙනි කලාපය එනම් අගෝස්තු/ සැප්තැම්බර් වියමන දැන් වෙළෙඳ පොළට නිකුත් වී තිබේ. ‘ටියුෂන් වසඟය හා කැම්පස් නර්තනය’ මෙවර සඟරාවේ තේමාවයි.ලාංකිකයාට දියුණු සංස්කෘතික ජීවිතයක් ලබාදීමට මානව ශාස්ත්‍ර අධ්‍යාපනය අසමත්වූයේ ඇයි? උසස් අධ්‍යාපනය චොරවීම හෙවත් ශාස්ත්‍ර බුද්ධි පරිහානිය/ අධ්‍යාපනයෙහි හරය සහ විශ්වවිද්‍යාලය/ නූතනවාදය සහ සාහිත්‍යය යන විවාදාපන්න ලිපි රැසකින් මෙම සඟරාව සමන්විත ය. ශක්තික සත්කුමාර, ජයන්ත කහටපිටිය සහ යනූෂා ලක්මාලි යන ලේඛක ලේඛිකාවෝ ආර්ට් ලයිෆ් සඟරාවේ සංස්කාරක මණ්ඩලය ලෙස කටයුතු කරති. මෙය ‘භාෂා පාට පෙට්ටියේ’ ප්‍රකාශනයකි.කර්තෘ - ආරියරත්න වෙල්ලාලමිල - රු. 300ප්‍රකාශනය - කර්තෘ ප්‍රකාශනයකිකොළඹ නගරය පසුබිම් කොට ලියන ලද අමුතුම ආරක ප්‍රේමණීය ප්‍රබන්ධයකි.කර්තෘ - අනෝමා ගංගොඩමිල - රු. 450ප්‍රකාශනය - නිමන්සා ප්‍රකාශනයකි.දුෂ්මන්ත නම් තරුණ වෛද්‍යවරයා ධාවනය කළ රථයේ ගැටීමෙන් මව මිය යාමෙන් අසරණ වන දම්සාරි නම් තරුණිය වටා ගෙති ඇති කතාවයි මෙය.ඉහළ පන්තියේ චරිත කිහිපයකුත් සංගීත ක්ෂේත්‍රයට ඇලුම් කරන දක්ෂතා දක්වන දම්සාරි වෛද්‍ය දුෂ්මන්ත, නේත්‍රා හා මිස්සක වටා ගෙති ඇති මෙම කතාවේ පළමු කොටස දම්සාරි 1 නමින් මීට පෙර නිකුත් වී ඇත.කර්තෘ - ජේ.බී. දිසානායකමිල - රු. 250ප්‍රකාශනය - සී/ස සරසවි පොත්හලසිංහල රීතිය නමැති මේ පොත් පෙළේ අරමුණ සිංහල භාෂාවේ නව මුහුණුවර හඳුන්වාදී‍මයි. පද බෙදීම එහි නවවැන්නයි. එහි අරමුණ යමක් ලියන විට පද බෙදා වන් කරන ආකාරය පැහැදිලි කිරීමයි. පද බෙදීම මූලික වශයෙන් අවශ්‍ය වන්නේ කියවීමේ පහසුව තකායි. මෙය සිංහල බස හැදෑරීමේදී අවශ්‍යම රීතියකි.කර්තෘ - මහාචාර්ය සුනිල් ආරියරත්නමිල - රු. 550ප්‍රකාශනය - ඇස්. ගොඩ‍ෙග් සහ සහෝදරයෝදිගු කලක සිටි විරුදු පිළිබඳ අක් මුල් සොයා ගිය ගමනක ප්‍රතිඵලයක් වශයෙන් බිහි වූ සුවිශේෂී ග්‍රන්ථයකි. මෙහිදී විරුද හෙවත් විරිදු යනු පද්‍ය කාව්‍ය විශේෂයක් නොව ගේය කාව්‍ය විශේෂයක් බව අවධාරණය කෙරෙන්නේය. මෙයින් විරිදු පිළිබඳව ගැඹුරු අධ්‍යයනයක් කෙරෙයි.කර්තෘ - කැත්ලීන් ජයවර්ධනමිල - රු. 500ප්‍රකාශනය - සේරී ප්‍රකාශනඉතිහාසය නවකතාවට පෙරළා ගැනීමක් සේ මෙය හැඳින්විය හැකිය. කතුවරිය පවසන පරිදි මහසෙන් චරිතය පිළිබඳව ඇය තුළ හටගත් කුතුහලයක් නිසා මේ ඓතිහාසික නවකතාව රචනා වී ඇත. ඓතිහාසික සිද්ධියේ මුල් හැඩතලයට හානි නොවනසේ නවකතාව නිර්මාණය වී ඇත. යුගයක සමාජ චින්තනය පිළිබිඹු වෙයි.පරිවර්තනය - ක්‍රිෂාන්ත තිලකරත්නමිල - රු. 300ප්‍රකාශනය - වාසනා පොත් ප්‍රකාශකයෝඊනිඩ් බ්ලයිටන් ගේ The Naughtiest Girl ළමා නවකතාවේ සිංහල පරිවර්තනයයි. ඉංග්‍රිසි දරුවන් අතර මෙන් ම සිංහල දරුවන් අතර ද ජනප්‍රිය මේ කතා මාලාවේ ඉතා අපූරු රහස් පරීක්ෂක කතා මාලාවකි.එහි රහස් පරීක්ෂකවරයන් වරියන්ද ළමයින් වීම තවත් සුවිශේෂී වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=ay1409281</link>
    <topic>මං තවම හොඳයි කියන චරිතයක් සිනමාවේ රඟපාලා නෑ</topic>
    <author>සුනිල් මිහිඳුකුල</author>
    <content> ටෝනි රණසිංහඔබේ සම්පූර්ණ නම මොකද්ද?රණසිංහ හෙට්ටිආරච්චිගේ ඉග්නේෂස් ඇන්තනි සිල්වා. ඇන්තනි කෑල්ල තමයි ටෝනි වුණේ. හරියට ලෝරන්ස් ලැරි වෙනව වගේ. පස්සෙ කාලෙක නම් වෙනස් කරන්න ගිහින් පාස්පෝට් එකට මං හිට් (HIT) රණසිංහත් වුණා. (හෙට්ටිආරච්චිගේ ඉග්නේෂස් ටෝනි යනුවෙන්) මං බැලුවා මේක මාර කෙළියක්නේ. අන්තිමෙට ටෝනි රණසිංහ කියලම හදාගත්තා.උපන්නෙ?1937 ජුලි 31.ගම?කොළඹ මෝදර. සමහරු කියනවනේ කලාකාරයෙක් වෙන්න නම් ගැමියෙක් වෙන්න ඕනැ කියලා. එහෙම එකක් නෑ. කොහෙත් ජීවත්වෙන්නේ මිනිස්සු. අපි ඇළ දොළ ගංගා වෙනුවට දැක්කේ පාරේ පයිප්ප. ආණ්ඩුවේ වැසිකිළි. සක්කිලි ‍මිනිස්සු. ඒකයි වෙනස.පියා?එම්මානුවෙල් සිරිල්. පප්පා තමයි පල්ලියේ කන්තාරු කණ්ඩායමේ වයලින් වාදකයා. මමත් ක්‍රිකට් නොගහා වයලින් ගහන්න පුරුදු වුණානම් වටිනව කියලා දැන් මට හිතෙනවා. පවුලේ කිසි කෙනෙක් සංගීතය පැත්තෙන් ගියෙ නැහැනේ.මව?දෝන ලුවිසා කැතරින්.පවුලේ කී දෙනයි ද?මාත් එක්ක අට දෙනයි.කොයි ඉස්කෝලෙට ද ගියේ?ගමේ ඉස්කෝලෙට. (ශාන්ත ජෝන් මිශ්‍ර පාඨශාලාවට). 1942 දි ලංකාවට බෝම්බ දැම්මනේ. යාන්තමට වගෙ මට මතකයි එදා පාස්කු ඉරිදා දවසක්. අපි වත්තලට ගියා. මට තවත් සිද්ධියක් මතකයි. ඒ මාමා මාව වඩාගෙන ජනේලයෙන් පැනලා දුවනවා. මං ටික දවසකට වත්තල ශාන්ත ආනා ඉස්කෝලෙටත් ගියා.රැලෙක්ස් රණසිංහ ඔබේ වැඩිමහල් සොහොයුරා. ඔහු විශිෂ්ට ගණයේ කලාකරුවෙක්?මගේ සොහොයුරා නිසා කියනවා නෙමෙයි. ඔහු වගේ විවිධ හැකියාවන්ගෙන් යුතු කලාකාරයෙක් මං තාම දැකලා නැහැ. ඒත් එයා තමාගේ ප්‍රතිභාවෙන් නිසි ප්‍රයෝජන ගත්තෙ නැහැ.රඟපාන්ට එන්න කලින් ඔබ කිසියම් වෘත්තියක් කළා ද?මම විදුලි සංදේශ දෙපාර්තමේන්තුවේ ලඝු ලේඛකයෙක් විදියට වැඩ කළා.ඔබ මුලින්ම ලේඛකයෙක් ද? නළුවෙක් ද?මම ‘ඥානාර්ථ ප්‍රදීපය’ පත්තරේට කවි, චිත්‍රපට විචාර එහෙම ලිව්වා. ඒ ‘තේජසිරි ප්‍රශංස’ යන ආරූඪ නමෙන්.කොහොම ද රඟපෑමට එකතු වුණේ?මං ‘ගම්පෙරළියේ’ රඟපාන්න ලෙස්ටර් හොයාගෙන ගියා. “ඇයි කලින් ආවේ නැත්තේ දැන් නළු නිළියන් තෝරලා ඉවරයිනේ” කියලා ඔහු කිව්වා.“වයසක චරිතයක් වුණත් කමක් නෑ මට පුළුවන් රඟපාන්න” කියලා මං කිව්වා. කොහොමහරි ලෙස්ටර්ට ස්තුති කරලා එළියට බහිද්දිම මෑන් කෙනෙක් මට කතා කළා. “මචං මං නාට්‍යයක් කරනවා. උඹට එන්න පුළුවන් ද කියලා. ඒ සුගත් (සුගතපාල ද සිල්වා) ඒක මට පනින රිලවුන්ට ඉණිමං තිබ්බ වගේ වුණා. ඒ විදියට තමයි ‘බෝඩිංකාරයෝ’ නාට්‍යයට සම්බන්ධ වුණේ.කොහොම ද ‘බෝඩිංකාරයෝ’ රඟපෑම?ඒක සුරේන්ද්‍රගේ වන් මෑන් ෂෝ එකක්. ඒ තරමටම විශිෂ්ට විදියට ඔහු රඟපානවා. මට හැරෙන්නවත් බැහැ. හැබැයි මංගල දර්ශනය බලපු ඩී. බී. නිහාල්සිංහ මාව දිරිමත් කළා. “මචං උඹ උඹේ චරිතය උපරීමව කළා” කියලා ඔහු කිව්වා. හැබැයි අපරාදේ කියන්න බැහැ පසු දර්ශනවලදී සුරේන්ද්‍රට වගේම මටත් හොඳ ප්‍රතිචාරයක් ලැබුණා.වේදිකාවෙ ඔබ කරපු වෙනත් රඟපෑම් මොනව ද?‘බෝඩිංකාරයන්ගෙන්’ පස්සේ ‘තට්ටු ගෙවල්, රන්තෝඩු, වගුරුබිම, විරූපි රූප, හරිම බඩු හයක්, නිල් කට්රොල් මල් වගේ නාට්‍යවල රඟපෑවා. ‘තට්ටු ගෙවල්’ බලලා හෙන්රි ජයසේන මට දීර්ඝ ලියුමක් එවලා තිබුණා; මං මේ නාට්‍යයේ විශිෂ්ට ආකාරයෙන් රඟපානව කියලා. හෙන්රි වගෙ නළුවෙක් එහෙම ලිවීම මට හරි වැදගත් වුණා. මට කරපු චරිත අතරින් විශිෂ්ටතම රඟපෑම තමයි ‘හරිම බඩු හයක්.’ ඒක විවේචනය කරපු ගාමිණි හත්තොටුවේගම ‘ඩේලි නිවුස්’ පත්තරේට ලිව්වා ටෝනි තමයි හොඳම වේදිකා නාට්‍ය නළුවා නොඑසේ නම් හොඳම වේදිකා නාට්‍ය නළුවන් ගෙන් කෙනෙක් ය කියලා.අද මනෝරත්න වගේ එදා වේදිකාවේ විශිෂ්ටතම නළුවා ඇත්තටම ඔබ?ඔබ අහලා ඇති එච්. ඩී. සුගතපාල මහත්තයා ගැන. එයා රෝයල් ප්‍රයිමරි එකේ හිටපු විදුහල්පති. ඔහු ‘බෝඩිංකාරයෝ’ බලල කිව්වා මෙහෙම රඟපෑමක් මම දැකලා නැහැ. ටෝනි, ඔයාට මීට වඩා බොහෝ දුර යන්න තියෙනවා. ඒ නිසා චිත්‍රපටවල නම් යන්න එපා කියලා. මං අද කනගාටු වෙනවා, ඔහුගේ ඒ හෘදයාංගම ඉල්ලීම ඉටුකරන්න බැරිවීම ගැන.ඇයි චිත්‍රපට රංගනය ගැන ඔබ සෑහීමකට පත්වන්නේ නැද්ද?මං මේ ඉතාම අවංකව කියන්නේ. මං තාම හොඳයි කියන රඟපෑමක් චිත්‍රපටයක කරලා නැහැ. ප්‍රේක්ෂකයන්ගේ මතකයේ සදාකල් රැ‍ඳෙන චරිතයක් කරන්න මට තවම අවස්ථාවක් ලැබිලා නැහැ.සිනමාවේදී ඔබ වාණිජමය චිත්‍රපටවලත් රඟපෑවා.ඔව්. මට එක දිගට චිත්‍රපට ගලාගෙන එන්න පටන් ගත්තා. ඒ වෙනකොට රැකියාවේ මගේ සේවය අවුරුදු 8 ක්. තව අවුරුදු දෙකක් කාගෙන හිටියොත් විශ්‍රාම වැටුප ගන්න පුළුවන්. ඒත් රඟපාන්නයි රස්සාව කරන්නයි දෙකක් කරන්න කාලය නැහැ. ඒ නිසා මං කල්පනා කළා, රස්සාවෙන් අස්වෙන්න. හැබැයි මේක හරිම අවදානම් ක්‍රියාවක්. මොකද රුපියල් 40 කට ගෙවල් කුලි ගෙවලා ළමයි තුන් දෙනෙක් ජීවත් කරවන්න මාසේ අන්තිමෙට පඩියක් ඕනැ. මං මේ ගැන ලෙස්ටර්ටයි ගාමිණිටයි කිව්වා. ඔවුන් මට විශාල සහතිකයක් දුන්නා. “ටෝනි කිසි දේකට බයවෙන්න එපා ඔයාට නැවත රස්සාවක් ඕනැ වුණොත් මං හොයලා දෙන්නම්” කියලා ඔහු කිව්වා. ගාමිණි කිව්වා “බයවෙන්න එපා යකෝ තීරණයක් ගනිං” කියලා. ඉතිං මං පෙන්ෂන් එක ගැනවත් හිතන් නැතුව අස්වුණා.හැබැයි මං වෘත්තිය නළුවෙක් කියලා මට ලැබුණු හැම චරිතයම භාරගත්තෙ නැහැ. එක චිත්‍රපටයක (රන්රස) මට කිව්වා සිවාජි ගනේෂන් විදියට රඟපාන්න කියලා. අනුලා කරුණාතිලකට කිව්වා සරෝජා දේවි වගේ රඟපාන්න කියලා. අපි බැහැයි කියලා අයින් වුණා. මං රඟපාන්න හිටපු චරිතෙ තමයි පස්සෙ අශෝක පොන්නම්පෙරුම රඟපෑවේ. එහෙම ප්‍රතිපත්ති අපි ළඟ තිබුණා.වාණිජ සිනමාවේ ඔබ සාර්ථක නළුවෙක් වුණා කියලා ඔබ හිතනව ද?මට කාර් එලවන්න බැහැ. සින්දු කියමින් නටන්න බැහැ. ගහගන්න බැහැ. පීනන්න බැහැ. මේවා නළුවෙක් වුණාම දැනගන්න ඕනැ දේවල්. ගාමිණි ඒ අතින් පරිපූර්ණයි. හැබැයි පුදුමෙ කියන්නේ මං ජනප්‍රිය වුණා. සමහරු මගේ විදියට කොණ්ඩය පවා පීරන්න පටන්ගත්තානේ. ඒකට කිව්වේ ‘ටෝනි කට්’ කියලා. ඔබ නිළියන් හුඟ දෙනෙක් එක්ක රඟපාලා තියෙනවනේ.ඔබේ දෘෂ්ටියට අනුව කවුද අපේ සිනමාවේ ලස්සනම නිළිය?මං ආදරය කරන නිළිය අනුලා කරුණාතිලක. හැබැයි ලස්සනම නිළිය සන්ධ්‍යා කුමාරි. ඇය දුෂ්ට චරිතවලට කොටු වුණා. ඇයට තිබුණු ලොකුම අවාසනාව තමයි තම හැකියාව මතුකරගන්න හොඳ අධ්‍යක්ෂවරයෙක් නොසිටීම.රඟපෑම යන්නෙන් ඔබ අදහස් කරන්නේ මොකද්ද?මොහොතකට හරි ප්‍රේක්ෂකයාට නළුවා අමතක වෙලා චරිතය මතු වෙනවා නම් ඒක නළුවකුගේ හොඳ රඟපෑමක් කියලා මම හිතනවා.ඒකට මොනව ද දෙන්න පුළුවන් උදාහරණ?‘මූදු පුත්තු’ නාට්‍යයේ සිරිල් වික්‍රමගේයි සෝමලතා සුබසිංහයි කරපු රඟපෑම හොඳ උදාහරණයක්. චිත්‍රපටයකින් නිදසුනක් දෙනව නම් ‘නිධානයේ’ ගාමිණි ෆොන්සේකා කරපු රඟපෑම. තව ඇති. ඒත් මං මේ කියන්නේ මතක විදියට.ගාමිණි තමයි අපේ සිනමාවේ විශිෂ්ටතම නළුවා?ඔහු විශිෂ්ට නළුවන් ගෙන් එක්කෙනෙක්. ඒ වගේම ලැඩී රණසිංහ, ඩී. ආර්. නානායක්කාර, එච්. ඩී. කුලතුංග ඩොමී ජයවර්ධන, ඩේවිඩ් ධර්මකීර්ති, මයිකල් සන්නස් ලියනගේ විශිෂ්ට නළුවෝ. ජෝගේ ගැමිකම ගැන කතා කරනවා, ඊනියා විචාරකයෝ. ඩී. ආර්. ‘සරුබිම’ චිත්‍රපටයේ අමුඩයක් ගහගෙන කොච්චර ලස්සනට ගැමි චරිතයක් රඟපානව ද?ගාමිණි තමන් රඟපාන චිත්‍රපටවලදී අනෙක් නළුවන්ව වුවමනාවෙන්ම ‘ඩොමිනේට්’ කරන්න හැදුවයි කියලා කතාවක් තිබුණා.මම එක චිත්‍රපටයක ගාමිණිත් එක්ක රඟපාන්න යද්දි අපේ මහ නිළියක් මගෙන් ඇහැව්වා ඔයත් යන්නේ එයාගෙන් කපා ගන්න ද කියලා. මං කිව්වා මට හැකියාවක් තියෙනවනම් කාටවත් මාව කපන්න බැහැ කියලා. ඕනැම නළුවෙක් කැමැතියි තමන් රඟපාන චරිතයක් වීර චරිතයක් බවට පත් කරගන්න. ඒක ලෝකයේ ඕනැම ශ්‍රේෂ්ඨ නළුවෙක්ගේ තිබුණු දුබලතාවයක්. ගාමිණි ‘හුලවාලි’ චිත්‍රපටයේ රඟපාද්දි තමන්ගේ චරිතය (ධාරා) වීර චරිතයක් කරගන්න උත්සාහ කළා. එහි අවසාන ජවනිකාවෙදි ගාමිණි මට කිව්වා, “ධාරා උඹ හුලවාලියෙක් වුණාට බෝසත් මිනිහෙක්” කියන දෙබස කියන්න කියලා.එහෙම කියන්න ගාමිණි ‘හුලවාලි’ චිත්‍රපටයේ ඩිරෙක්ටර් නෙමෙයිනේ?නාමාවලියේ කාගේ නම තිබුණත් එයා තමයි ඩිරෙක්ට් කළේ. දයා රාජපක්ෂට මේකට නැග්ගා. මිනිහා තමයි කතා රචකයා. මිනිහා කිව්වා මේක මගේ ‘හුලවාලි’ නෙමෙයි වෙන කාගෙදෝ හුලවාලියක් කියලා. ඒත් එක දෙයක් මා පැහැදිලිවම කිව යුතුයි. ගාමිණි කිසිම නළුවෙක් කපන්න උත්සාහ කළේ නැහැ.‘මෙතර්ඩ් ඇක්ටින්’ ගැන ඔබ මොකද හිතන්නෙ?සමහරු කියනවා ‘මෙතර්ඩ් ඇක්ටින්’ තමයි හරි ක්‍රමය කියලා. ඒක වැරැදියි. එතකොට ග්‍රීක යුගයේ, ශේක්ෂ්පියර් යුගයේ නළු නිළියන් රඟපෑවේ කොහොම ද? සමහරු ස්ටැනිස්ලවුස්කිට මැරෙන්න හදනවා. ඒත් මේයර්ගෝල්ඩ් ගැන කතා කරන්නෙ නැහැ. මේයර්ගෝල්ඩ් හරි අපූරු කතාවක් කියලා තියෙනවා. ඔහු කියනවා, ලෝකයේ තියෙන හැම නාට්‍යයක්ම නැතුව ගියත් තමාට ‘හැම්ලට්’ තිබුණොත් නාට්‍ය ශාලා පුරවන්න පුළුවන් කියලා. ඒක ඒ තරම්ම විශිෂ්ට නාට්‍යයක්.ඒත් ස්ටාලින් මේයර්ගෝල්ඩ්ට ‘හැම්ලට්’ කරන්න දුන්නෙ නැහැ. එක්තරා කාලයක අපේ රටෙත් තිබුණනේ සමාජවාදි යථාර්ථවාදයක්. ඒවා විහිළුනේ. තවත් සමහරු හිතුවා කලාකරුවකු වෙන්න නම් වාමාංශික වෙන්න ඕනැ කියලා. එහෙම වුවමනා නැහැ.නළු නිළියන් කලාකරුවන් නොවේ යැයි මාලන් බ්‍රැන්ඩෝ කියලා තියෙනවා. නළු නිළියන් කලාකරුවන් නම් පිට්සා හදන අයත් කලාකරුවන් බවයි ඔහු කියා තිබෙන්නෙ?මං ඒක පිළිගන්නෙ නැහැ.ඔබ වරක් ලෙස්ටර්ගේ අධ්‍යක්ෂණය යටතේ ‘විරාගයේ’ අරවින්දගේ චරිතය රඟපාන්න ගියානේ?ඔව්. ඒ චිත්‍රපටයෙ මුහුරත් උලෙළත් තිබ්බා. නමුත් කෙරුණේ නැහැ. අරවින්දගේ චරිතය නළුවකුට කරන්න බැහැ. ඒක කිසිම හැඟීමක් පළ නොකෙරෙන චරිතයක්. සනත් ගුණතිලක හොඳ නළුවෙක්. නමුත් මං ඔහුට සමාව දෙනවා. මොකද තිස්ස අබේසේකර කියන්නේ නවකතා වෙනස් කරන අධ්‍යක්ෂවරයෙක්. දැන් බලන්න ‘කරුමක්කාරයෝ’ සිංහල සාහිත්‍යයේ තියෙන හොඳම නවකතාවක්. ඒත් තිස්ස කෑවනේ. කෑවයි කියන්නේ ඒක ඊට වැඩිය හොඳට කරන්න තිබුණා.ශේක්ෂ්පියර්ගේ නාට්‍ය වෙත ඔබේ අවධානය යොමු වුණේ කොහොම ද?පල්ලියේ ප්‍රංශ ස්වාමිලා ලෝගු ඇදගෙන ඉන්නකොට, එහෙමත් නැත්නම් ඔවුන් පූජාව තියනකොට එහි කිසියම් නාට්‍යමය ගතියක් මතු වෙනවා. හරියට ශේක්ෂ්පියර්ගේ නාට්‍යවල දර්ශනයක් වගේ. මෝදර ඩිලාසාල් විදුහලේ ශේක්ෂ්පියර්ගේ ‘හැම්ලට්’, ‘ජුලියස් සීසර්’ වගේ නාට්‍ය මං පුංචි කාලේ දැකල තිබුණා. ශේක්ෂ්පියර් නාට්‍ය කෙරෙහි ආකර්ෂණයක් ඇතිවුණේ එයින් යැයි මා සිතනවා.ඔබේ අලුත්ම ශේක්ෂ්පියර් නාට්‍ය පරිවර්තනය ‘ඔතෙලෝ'.ඔව්. මේක ශේක්ෂ්පියර්ගේ හොඳම නාට්‍ය හතරෙන් එකක්. දැන් මගේ වයස අවුරුදු 78 ක්. අවුරුදු 82 වෙනකොට මං පුළුවන් නම් ‘හැම්ලට්’, ‘මෙෂර් ෆෝ මෙෂර්’, ‘මච් අ ඩු එබවුට් නතිංග්’ වගේ නාට්‍ය ටික පරිවර්තනය කරලා ඉවර කරන්න. ඇත්තටම ශේක්ෂ්පියර්ගේ නාට්‍ය දහයක් මට පරිවර්තනය කරගන්න පුළුවන් නම් ඊට පස්සේ කොයි විදියට මියගියත් සතුටින් කලාවෙන් වගේම ජීවිතයෙනුත් සමුගන්න පුළුවන් ය කියා මා හිතනවා.ශේක්ෂ්පියර්ගේ නාට්‍යවල රඟපාන්න දැන් ඔබේ වයස වැඩි ද?වයස නෙමෙයි ප්‍රශ්නය නිරෝගි භාවය. මට පුළුවන් මහලු ලියර් රජගේ චරිතය රඟපාන්න. ඇත්ත වශයෙන්ම කිව්වොත් ලෝරන්ස් ඔලිවියර් 19 හැවිරිදි හැම්ලට්ගේ චරිතය රඟපෑවේ අවුරුදු 47 දී. වයස නෙමෙයි ප්‍රශ්නය.ඔතෙලෝ චරිතය?ඒක ලේසි නැහැ. ලෝරන්ස් ඔලිවියර් පවා ‘ඔතෙලෝ’ චරිතය රඟපාන්න බයේ හිටියේ. මොකද මෙහි ඉයාගෝගේ චරිතය රඟපාන නළුවා ඊට වැඩිය හොඳට රඟපායි කියලා. ජෝන් ගිල්ගුඩ් හැරුණුකොට ලෝකයේ සිටින ශ්‍රේෂ්ඨතම ශේක්ෂ්පියරියානු නළුවා ඔලිවියර්. ඔහු ‘ඔතෙලෝ’ රඟපෑවේ අවුරුදු 58 දී. ඔහු ඒ කළෙත් මාස 6 ක් වොයිස් ට්‍රේනිං කරලා.ඔබේ මිළඟ පරිවර්තන පොත මොකද්ද?ඒක මං ළඟදිම කියන්නම්. මං හුඟක් කැමැතියි චරිත කතා කියවන්න. නැපෝලියන්ගේ, හිට්ලර්ගේ, මුසොලිනිගේ ජීවිත කතා කියවීම හරිම ආස්වාදජනකයි. හිට්ලර් කොහොම ද මුළු ලෝකයෙන්ම කොටසක් යටත් කරගත්තෙ? ඔහු මුළු යුරෝපයම වගේ අල්ල ගත්තා. ඔහුට වැරදුණේ නැපෝලියන් කරපු වරද ඔහුත් කරන්න ගිය එකයි. ඒ රුසියාව ආක්‍රමණය කරන්න යෑම. හිට්ලර්ගේ සැලසුම් හරිගියානම් ඔයයි මමයි මේ සාකච්ඡාව කරන්නේ සිංහලෙන් නෙමෙයි ජර්මන් භාෂාවෙන්.ඔබේ පෞද්ගලික තොරතුරු ටිකක් කියන්න?මගේ බිරිය ශ්‍රිමා. ඇය කලකට ඉහත මියගියා. මට දරුවන් හතර දෙනයි. පුත්තු තුන්දෙනයි. එක දුවයි. ඒ ඔක්කොම කසාද බැඳලා. ඔවුන්ටත් දරුවන් සිටිනවා.අද කොහොම ද ඔබේ ජීවිතය ගත වෙන්නෙ?රඟපෑමටත් වඩා ලේඛනයේයි අද මං නිරත වෙලා ඉන්නේ. මෙහිදී එක්කෙනෙක් මතක් කරන්න ඕනැ නොවැරදීම සුනිල්. ඒ තමයි ප්‍රේම් දිසානායක. ඔහු තමයි මගේ ශේක්ෂ්පියර් පරිවර්තන පොත් තුනම පළ කළේ. ඔහු වැනි ප්‍රකාශකයන් සිටීම ඉතා වටිනවා.ගෙවුණු කාලය දිහා ආපහු හැරිලා බලනකොට මොනව ද හිතෙන්නෙ?එක අතකට බලනකොට කනගාටු හිතෙනවා. එහෙම කනගාටු හිතෙන්නේ මත්පැන් බීමට අපි අපේ කාලය අධික ලෙස වැය කළ නිසයි. අපි නොකියවපු පොත් තව කොච්චර තියෙනවා ද? ඒවා කියෙව්ව නම් අපේ ජීවිත මීට වඩා පරිපූර්ණ වෙන්න තිබුණා කියලා මං හිතනවා. බොන වෙලාවට අපි විනෝදය උපරීමව ලැබුවා වෙන්න පුළුවන්. අපි බයිටුත් කෑවා. ඒ වගේම අපිවත් බයිට් වුණා.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=ay1409282</link>
    <topic>දහවලටත් අද්භූත රූප මැවී පෙනෙන අනුරපුර ආරාමික වන පෙත</topic>
    <author>පියුමි ප්‍රනාන්දු</author>
    <content>දිවා කාලයේ පවා විවිධ අද්භූත දර්ශන විද්‍යමාන වන බව පැවසෙන අනුරාධපුර පූජා නගරය ආසන්නයේම පිහිටි වන පෙතක් පිළිබඳව අපට අසන්නට ලැබුණේ ඉතා අහම්බෙනි. අනුරාධපුර සමාධි පිළිමයේ සිට ගල් පාලම පාර ඔස්සේ කිලෝ මීටර් දෙකක් පමණ දුරකින් පිහිටි මෙම විස්මිත වන පෙත පිළිබඳව අතීතයේ සිට ප්‍රදේශයේ ගැමියන් තුළ භීතියක් ඇති කළ බව ද අපට දැන ගත හැකි විය.අතීතයේ නොයෙකුත් අද්භූත රූප දර්ශනය වූ මෙහි පසුගිය කාලයේ සිට දිවා කාලයේ දී පවා යෝගාවචර භික්‍ෂුන්වහන්සේගේ රූප අද්භූත ලෙසින් දර්ශනය වන බව ද අප ලත් තොරතුරින් පැවසිණි.ඉතා කලාතුරකින් අසන්නට ලැබෙන පුවතක් වූ මෙහි සත්‍ය අසත්‍යතාව විමසීමේ වැදගත්කම වටහා ගත් අපි පසුගිය දිනෙක එම වන පෙත සොයා ගියෙමු. එය පිහිටියේ අනුරාධපුර වටවන්දනා පාරෙන් තරමක් ඔබ්බට වන්නටය. අනුරාධපුරයට පැමිණෙන වන්දනාකරුවන්ගෙන් ඉතා සුළු පිරිසක් පමණක් මෙම මාර්ගය ඔස්සේ ගමන් කරති. ඒ අනුරාධපුර ඓතිහාසික ගල් පාලම නරඹනු පිණිස ය. එනිසාම මෙම මාර්ගය ‘ගල් පාලම පාර’ යනුවෙන් ප්‍රසිද්ධව පවතී.අනුරාධපුර කුට්ටම්පොකුණ සහ සමාධි ප්‍රතිමාව අද්දරින් වැටී ඇති මෙම මාර්ගය ඔස්සේ කිලෝ මීටර් දෙකක් ඉදිරියට ගිය අපට සමස්ත ලංකා බෞද්ධ මහා සම්මේලනය විසින් සවිකරවන ලද ‘විජයාරාම ආරාමික නටබුන්’ යන නාම පුවරුවක් දැක ගත හැකි විය. ඒ ප්‍රධාන මාර්ගයෙන් වමට හැරෙන ‘රණවිරු ඉන්දික අරුණ’ මාර්ග පිවිසුමේය. එම මඟ ඔස්සේ තවත් මඳ දුරක් ගිය අපට ද්වීතීක වන ලැහැබ් සහිත පරිසරයකට පිවිසිය හැකි විය. එම මාර්ගයේ වම් පස බැකෝ යන්ත්‍ර මගින් අක්කර ගණනාවක පිහිටි පස ඉවත් කොට කොට ඇති බවක් ද අපට දැක ගත හැකි විණි. එය ක්‍රීඩා පිටියක් තැනීමේ මූලික පියවරකැයි ගම්මු කීහ.අපේ ගමනාන්තය වූ මෙම අද්භූත වන පෙත පිහිටියේ ඉන් මඳක් ඔබ්බේය. මෙය පුරා විද්‍යා දෙපාර්තමේන්තුව සතු රක්‍ෂිතයකි. මෙය නම් කොට ඇත්තේ ‘විජයාරාමය’ යනුවෙනි. එහෙත් විජයාරාමය යනු මෙහි පැරණි නම නොවේ. එය මෑතක දී පටබැඳුණු නමකි. එහෙත් මෙතෙක් නාමිකව හඳුනා නොගැනුණු ක්‍රී.ව. හත් වන හෝ අට වන සියවස්වලට අයත් පැරණි පබ්බත විහාරයක නටබුන් මෙම වන පෙත තුළ සැඟව ඇතැයි අපට දැන ගන්නට ලැබිණි.පබ්බත විහාර යනු අනුරාධපුර යුගයේ ඇතුළු නුවර පිහිටි මහා විහාර වලට අමතරව යෝගාවචර භික්‍ෂුන්වහන්සේ වැඩ සිටි වන ගත ආරාම විශේෂයකි. ආරාමික ගෘහනිර්මාණ සැලසුම් වලට අනුව මේවා පංචාවාස යනුවෙන් පුරා විද්‍යාඥයන් වර්ග කොට ඇත. අනුරාධපුර ඇතුළුනුවරට පිටතින් පිහිටි වෙස්සගිරිය හෙවත් පැරණි ඉස්සරාරාමය, තොළුවිල, ප්‍රාචීනතිස්ස පබ්බත, පුලියන්කුලම සේම මීට නොදුරින් පිහිටි පන්කුලියේ අශෝකාරාමය ද මෙතෙක් හඳුනා ගැනුණු පංචාවාස අතරින් කිහිපයකි.එහෙත්, ඉහත සඳහන් සෙසු පංචාවාස සමඟ සංසන්දනය කරන විට මෙම වන පෙත තුළ පිහිටි පංචාවාසය පුරා විද්‍යාත්මක වශයෙන් කිසිදු ගවේෂණයකට ලක් වී නැත. ශ්‍රී ලංකාවේ ප්‍රථම පුරා විද්‍යා කොමසාරිස් ධුරය හෙබවූ එච්.සී.පී. බෙල් සූරීන් දහනව වන සියවසේ අග භාගයේ තැබූ වාර්තා කිහිපයක මෙම වන වාසය පිළිබඳව සටහන් වී තිබේ. එහෙත් ලංකාවේ අසම සම පුරා විද්‍යාඥයා වශයෙන් සැලකෙන සෙනරත් පරණවිතානයන් ගේ අවධානය හෝ මෙම වනවාසය සහ ආරාමික සැලැස්ම කෙරෙහි පූර්ණ වශයෙන් යොමු නොවීම පුදුමයකි.එහෙත් අක්කර විසිදෙකක භූමි ප්‍රමාණයකින් යුත් මෙම විජයාරාම පැරණි ආරාම සංකීර්ණය පුරා විද්‍යා අධ්‍යක්‍ෂ ජනරාල් ආචාර්ය සෙනරත් දිසානායකයන්ගේ අධීක්‍ෂණය යටතේ මධ්‍යම සංස්කෘතික අරමුදල මඟින් පුරා විද්‍යා ගවේෂණයන්ට ලක් කිරීමේ වැඩසටහනක් මේ වසරේ ජනවාරි දහවෙනි දින සිටඅරඹා ඇත. මෙම ගවේෂණ කටයුතු සඳහා නියාමකත්වය ලබා දෙනුයේ මධ්‍යම සංස්කෘතික අරමුදලේ ව්‍යාපෘති අධ්‍යක්‍ෂ මහාචාර්ය ටී.ජී. කුලතුංගයන් විසිනි.මධ්‍යම සංස්කෘතික අරමුදලේ ගවේෂණ නිලධාරී රංජිත් ගොඩකුඹුර මහතා මෙම ගවේෂණ කණ්ඩායමේ ප්‍රධානත්වය හොබවයි. මෙම ගවේෂණය යටතේ මෙම වන ගැබ තුළ තිබූ පැරණි ආරාමික ස්ථාන හතළිස් තුනක් හඳුනාගෙන ඇත. මෙම ව්‍යාපෘතිය සඳහා සමස්ත ලංකා බෞද්ධ මහා සම්මේලනය ද සුවිසල් දායකත්වයක් හිමිකර දී තිබේ.‘‘මොකක්ද මේ කැලය ඇතුළේ අද්භූත දර්ශන පේනවය කියන කතාව ?’’මෙම ආරාමික පරිශ්‍රය තුළදී අපට හමුවූ එහි සේවක මුතු බණ්ඩා දසනායක මහතාගෙන් අපි ඇසුවෙමු. රූස්ස ගසින් යුත් පිරිපුන් වනාන්තර ලක්‍ෂණ පළ කරන මෙම වන පියස තුළට හිරු එළිය පතිත වනුයේ ද ඉතා සීමිතවය. එනිසා මෙය නිරතුරු අඳුරු ස්වභාවයකින් යුක්ත වූවකි.‘‘මේ කැලේ එක එක අද්භූත රූප දවල්ටත් පේනවය කියලා ගම්මුන් අතරේ ඉස්සර ඉඳලම කතා පැතිරිලා තියෙනවා. ඒ නිසා මේ අවට ගම්වල ගෑනු අය දරකෑල්ලක් කඩා ගන්නවත් මේ කැලෑවට ඇවිත් නැහැ. ඉස්සරම කතා පැතිරිලා තිබුණේ මේ කැලයේ වලිගයක් තියෙන ලොකු මිනිහෙක් ඉන්නවය කියලාලූ.නමුත් මෑතක ඉඳලා තමයි ඔය යෝගාවචර හාමුදුරුවරුන්ගේ රූප දර්ශනය වෙනවාය කියන කතාව පැතිරිලා තියෙන්නේ. කොහොම වුණත් මේ හැම රූපයක්ම මේ නටබුන්වලට අරක් ගත්තු බහිරව දේවතාවුන් වහන්සේ පෙන්නුම් කරන දේවල් කියලා තමයි ගම්මුන් විස්වාස කරන්නේ. නමුත් මේ පරිශ්‍රයේ ගවේෂණ කටයුතු පටන් ගැනීමත් එක්ක අනුරාධපුරයට එන බොහොම දෙනෙක් මේ පුරාවිද්‍යා පරිශ්‍රය බලන්නත් එනවා.” හෙතෙම කීය.ඒ හාමුදුරුවරුන්ගේ රූප දැකපු කෙනෙක් අපිට මුණ ගස්සන්නට බැරිද ? අපි දසනායක මහතාගෙන් අසා සිටියෙමු."ඔය කතාව පළාත පුරාම පැතිරිලා තියෙන බවක් විතරයි මම දැන ගෙන හිටියේ. මේ සයිට් එකේ වැඩට ආපු නුවර පැත්තේ මිස් කෙනෙක් මීට සති දෙකකට විතර කලින් සිකුරාදාවක දවල් එකොලහට විතර බොරපාට දිග ලෝගුවක් වගේ ඇඳුමක් ඇඳගත්තු කවුරු හරි පේන්න ඉන්නවා ගස් අතරින් දැකලා තියෙනවා. ඊට පස්සේ ඒ මිස් එක පාරටම අහක බලන කොටම එතනත් ඒ රූපය ඒ විදිහටම පෙනිලා තියෙනවා. මේ විදිහට හතර සැරයක්ම ඒ මිස් රූපය දැකලා. ටික වෙලාවකින් එතැනට ආපු කනිටු සේවකයෙකුගෙන් අහල තියෙනවා, මෙතැන තේරුම් ගන්ඩ බැරි හරි අමුතු දෙයක් දැක්කා කියලා.පුදුමෙ කියන්නේ ඒ මිස් මේ කැලේ ඔහොම දර්ශන තියෙනවා කියලා කලින් අහල තිබිලම නැහැ. එතකොට අර කනිටු සේවකයාත් මිස් බය වෙයි කියලා හිතාගෙන නෑ මිස් එහෙම මුකුත් මෙහෙ නෑ කියලා කියලා තියෙනවා.” දසනායක මහතා කීය.‘‘එහෙම අද්භූත දර්ශන පේනවා නම් මෙතැනට ජනතාව පැමිණීමේ අඩුවක් තියෙන්න ඕනේ නේද?’’ අපි ඇසීමු.මම හිතන්නේ නෑ හැමෝටම එහෙම පෙනේවිය කියලා. ඒත් මෙතැනට එන හුඟදෙනෙක් කියන්නේ මෙතැනදී හිත සමාධිගත වෙනවා වගේ අමුතුම සුවයක් දැනෙනවා කියලයි. ඒ හැරුණම මේ වගේ දර්ශනවලින් කාගේවත් ලොම් ගහකටවත් නපුරක් වෙලා නැහැ.ඉතින් මොකටද මෙහේ එන්න බය වෙන්නේ.”දසනායක මහතාගේ ඒ කතාවට සවන් දුන් අපි ඉන්පසුව එම ආරාමික වන පෙත ආසන්නයේම පිහිටි නිවසට ගොස් එහි ගෘහමූලිකයා වන හේරත් මුදියන්සේලාගේ චන්ද්‍රරත්න මහතා හමු වීමු. එම පරිශ්‍රය තුළ අද්භූත රූප දර්ශනය වන පුවත තමන් ද විටින් විට අසා තිබුණත් එවැනි දර්ශනයක් කිසිදා දැක නැති බව හෙතෙම කීය.“ඒත් මහත්තයො මෙහෙම දෙයක් නම් සිද්ධ වුණා. මම පහුගිය කාලේ හරක් බඳින්න ඔය කැලේට ගියා. ඊට පස්සේ මට එකපාරටම හිතට අමුත්තක් තේරුණා. ඒ හින්දම මට පාර අමතක වුණා. අන්තිමේ මම මේ කැලෙන් එළියට ඇවිත් තියෙන්නේ කොලොන්ගස්වැව වැව පැත්තෙන්. ඔය කැලේ කිට්ටුවම ඉන්න මටත් එහෙම දෙයක් වුණේ කොහොමද කියල මටම හිතා ගන්න බැහැ.සාමාන්‍යයෙන් මිනිස්සු හේන් කුඹුරුවලට අඩි පාරක් තනාගන්නේ ඒ ආසන්නම භූමි භාගය හරහායි. නමුත් ඔය කැලය හරහා අඩි පාරක්වත් වැටිලා නැහැ. ගම්මුන් අඩි පාර තනාගෙන තියෙන්නේ ඔය කැලේ මැදින් බිම්කඩ මඟහැරෙන විදියට. මේවා නිකම්ම සිද්ධ වුණු දේවල් වෙන්න බැහැ, මේවාට මොකක්හරි ප්‍රරබලහේතු බලපාන්න ඇති” හෙතෙම කීය.කෙසේ හෝ මෙම ආරාමික වන පියස තුළ ඇති ඇඳිරිය තුළ අපට නොවැටහෙන කිනම් හෝ ගුප්ත බලයක් පැතිර ඇතැයි සිතේ. මෙම බිම් කඩෙහි ඇති නටබුන් අතීතයේ මෙහි පැවැති ප්‍රෞඩ ශාසනික උරුමය කියා පාන ප්‍රබල ශාක්ෂි වැන්න. අතීතයේ මෙහි වැඩ වාසය කළ දස දහස් ගණන් භික්‍ෂුන් වහන්සේ අතරින් රහත් ඵලයට පත් නොවූ භික්‍ෂුන් කොතෙකුත් හිඳින්නට ඇත. සසරේ අපට නොපෙනෙන භවයන්හි සැරි සරන උන්වහන්සේ තම පැරණි සසර පුරුද්ද අනුව මෙම පින් බිමට වැඩමවා සිටිය නොහැකි ද යන සැකය අප තුළ ඇති විය. එහෙත් මෙහි කිසියම් මනෝ විද්‍යාත්මක පසුබිමක් තිබේ දැයි යන්න දැන ගැනීමට ද අපට අවශ්‍ය විණි. එබැවින් අපි ඒ සම්බන්ධයෙන් ගාල්ල කාරාපිටිය ශික්‍ෂණ රෝහලේ විශේෂඥ මනෝ වෛද්‍ය රූමි රූබන් මහතා ගෙන් විමසා සිටියෙමු.”ඉහත සඳහන් විස්තරයට අනුව ඔය තත්ත්වය මනෝ වෛද්‍ය විද්‍යාත්මකව හැඳින්විය හැක්කේ ව්‍යාජ භ්‍රාන්ති හැටියටයි. තමන්ගේ මනසින් ඇති කරගන්නා අරමුණු හා පරිකල්පනයන්ට අනුව මනැසේ මැවෙන ඇසට නොපෙනෙන රූප, කනට නොඇසෙන ශබ්ද නාසයට නොදැනෙන ආඝ්‍ර්‍රාණ ප්‍රකෘති නොවන ස්පර්ශ ආදිය මේ භ්‍රාන්ති විදිහට විස්තර කරන්නට පුළුවන්. නමුත් ඒ භ්‍රාන්තිමය අත්දැකීම්වලට මුහුණ දෙන අය සිතන්නේ ඒවා සැබැවින්ම තමන් ඇසින් දුටු කනින් ඇසූ නාසයෙන් ආඝ්‍රාණය කළ හෝ ස්පර්ශමය අත්දැකීම් ලැබූ සත්‍ය සිදුවීම් විදිහටයි‘ වෛද්‍ය රූබන් කියයි.‘‘නමුත් ඒ පරිශ්‍ර්‍රයේ භික්‍ෂු රූප දැකිය හැකි බව කලින් නොදැන සිටි පුරා විද්‍යාවට සම්බන්ධ නිලධාරිනියකුත් පසුගිය දිනයෙක එහි සැරිසරන භික්‍ෂු රූපයක් දැක තිබෙනවා. ඊට හේතුව කුමක්ද ? අපි වෛද්‍ය රූබන් ගෙන් ඇසුවෙමු.”ඇසට, කනට, නාසයට ශරීරයට විශේෂිත අරමුණු නොලැබෙන නිසල නිඟඬ පරිසරයක් තුළදී යටි සිතේ ක්‍රියාකාරීත්වය ඉස්මතු වීමෙන් යමෙකු තුළ ඉහත සඳහන් භ්‍රාන්තිමය තත්ත්වයක් ඇති විය හැකියි. නිසල වනපෙත් භාවනාවට සුදුසුයි කියන්නේ ඒ හින්දයි. භාවනාව කියන්නේ තමන් විසින් සිත තුළ ඇතිකර ගන්නා නිමිත්තක් මනැසින් වර්ධනය කර ගැනීමක්. එසේ අරමුණක්, නිමිත්තක් වර්ධනය කර නොගත්තත් යටි සිතෙන් ඉබේටම ඒ කාර්ය භාරය ඉටුවන්න පුළුවන්. ඒ අනුව එබඳු භික්‍ෂුන් වහන්සේ දර්ශනය වන බව කලින් නොදැන සිටියත් එය අතීතයේ භික්‍ෂුන්වහන්සේ වැඩසිටි ආරාමයක් බව පුරාවිද්‍යාවට සම්බන්ධ නිලධාරිනියක් වන ඇය දැන සිටින්නට ඇති. එනිසා තමයි ඇගේ යටි සිතෙන් පැන නැඟුණු භික්‍ෂු රූපයි දෘශ්‍ය භ්‍රාන්තියක් ලෙස ඇයට අත්දකින්නට හැකි වුණේ.”වෛද්‍ය රූබන්ගේ නිගමනය එය වුවද මෙවන් අධ්‍යාත්මික සංකල්ප සමග නවීන විද්‍යාත්මක මත කෙසේ ඈදිය යුතුද? කෙසේ ඈදිය හැකි ද? යන්න පිළිබඳ අවසන් නිගමනයකට එළඹීම ඔබ හට භාර කරමින් අපි නිහඬ වන්නෙමු.පියුමි ප්‍රනාන්දුඡායාරූප -නිරංජන් චාමින්ද කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=ay1409283</link>
    <topic> අලියා කණ්ඩියට අඩිය තිබ්බා විතරයි මිනිස්සු ආ ගිය අතක් නැති වුණා</topic>
    <author>අරුණි මුතුමලී</author>
    <content>නාත්තණ්ඩිය කියන්නේ කොළඹට නුදුරු මීගමුවට තදාසන්න ජනාකීර්ණ නගරයක් බව අපි දන්නවා. මේ පැත්තේ අයට අවුරුදු දෙතුන් සියයකින්වත් වල් අලියෙක් තියා හීලෑ අලියෙක්වත් දකින්නවත් ලැබිලා නෑ. විශේෂයෙන්ම මේ පැත්තේ බහුතරයක් කතෝලික ජනතාව වෙසෙන නිසා පෙරහරකදීවත් අලියකු දකින්න ලැබෙනවාද කියන්න මම දන්නේ නෑ.”වෛද්‍ය අතපත්තු කතා කළේ විස්මය මුසු ස්වරයකිනි. ඔහු ඊළඟට කියූ දේ සැබැවින් ම විස්මය ජනකය.“මම හඳපානාගල අලි මෙහෙයුමට ගිහින් ඉන්නකොට මට හදිසි ඇමතුමක් ආවා, පුළුවන් ඉක්මනට නාත්තණ්ඩියට එන්න කියලා. ඒ හිටි ගමන් ගෙවල් ගොඩක් මැද්දේ තිබුණු අතහැර දැමූ ළිඳකට අලියෙක් වැටිලා නිසා. අලියා ගැන කතාව පැතිරුණා විතරයි මෙතැනට ජනකාය පිරෙන්න ගත්තා. මේ මිනිස්සුන්‍ට අලියා පුදුමයක් වගේම මේ වැඩේ විනෝදයක් වෙලා.”කෙසේ වෙතත් අලියාට නම් මෙය කිසිදු විනෝදයක් ගෙන ආවේ නැත. හේතුව අලියකු ට හැරෙන්න වත් මේ ළි‍ඳේ ඉඩක් නොවීමය. එසේම තමන්ට වූ දෙයින් කුපිත වී සිටි අලියා ළිඳ අසලට එන පිරිසට හො‍ඬෙන් පහර දෙන්නටද විය.“කලින් දවසේ රෑ තමයි අලියා වැටිලා තිබෙන්නේ. පහුවෙනිදා උදේ පාන්දර දැක්කම පදුමය සතුට වගේම අනුකම්පාවත් මේ සතා කෙරෙහි ගමේ මිනිස්සුන්ට ඇති වෙලා තිබුණා. ඒ නිසා ඔවුන් කෑම බීම ලෝබ නැතිව සතාට සපයන්න පටන් අරගෙන. පොල් අතු ද කෙහෙල් බඩ ද ඉවරයක් නැතිව අලියට දෙන්න මේ අය යුහුසුලු වෙලා. ඒ නිසා ශක්තිය පිරිහෙන්නේ නැතිව තියා ගන්න පුළුවන් වෙලා තිබුණා. ඒ අතර අලියා ගොඩ ගන්න මේ ළිඳට පුළුවන් තරම් පොල් ලෙලි දාන්නත් කට්ටිය අමතක කරලා නෑ.”වෛද්‍ය අතපත්තු සිය මෙහෙයුම තිබූ හඳපානාගල සිට ‍නාත්තණ්ඩියට එන විට බිම් කරුවල වැටී තිබුණි. ඒ වන විට අලියා අඳුරේ තැබීමට අකමැති වූ ජනතාව කිලෝවොට් ගණන්වල විදුලි බුබුලු කීපයක්ම මේ අතහැර දැමූ ළිඳ වටේ දල්වා තැබීමට කටයුතු යොදා තිබිණි. නරඹන්නන්ගේ සංඛ්‍යාවද එන්න එන්නම වැඩි විණි.“මම එතනට ගිය ගමන් ප්‍රධාන කටයුතු තුනක් කළා. එක ෆ්ලඩ් ලයිට ටික නිවන්න උපදෙස් දීම. දෙක පොල් ලෙලි දැමීම නතර කිරීම. මොකද වැරදිලා හරි පොල්ලෙලි ගොඩ ගහද්දි අලියාට ඒවාට කකුල තියලා ගොඩ වෙන්න පුළුවන් වුණානම්, වටේ බලාගෙන ඉන්න මිනිස් ජීවිත කීයක් බිලි ගනීද? අවට ගෙවල්කීයක් කඩා දමයිද කියන්න දන්නේ කවුද? මෙයා හීලෑ අලියෙක් නෙවෙයි වල් අලියෙක්නේ. තුන් වැනි කාරණය තමයි පුළුවන් තරම් පිරිස එතැනින් ඉවත් කිරීම. මොකද ජනාකීර්ණ ප්‍රදේශයක් නිසා සදුවෙන්න තිබෙන අනතුර වැඩියි. අලියාට යන්න කැලෑවක් තියෙනවා කියලාද? වටේටම ගෙවල්, කඩ සාප්පු. කැලෑබද ප්‍රදේශයකදී නම් අලියා ගොඩ වන විටම කැලෑව දෙසට පන්නන්න අනෙක් පැත්තෙන් අලි වෙඩි පත්තු කරනවා. ඒත් මෙහෙ එහෙම බෑ මොන පැත්තට පැන්නුවත් භයානකයි. මහ විනාසයක් වෙන්නේ. එතකොට ඉතින් පොලිසියට එහෙමත් නිකම්ම ඉන්න බෑනේ. මිනිස්සුන්ගේ ආරක්ෂාවට පියවර ගන්න වෙනවා. එතැනදි සමහර විට අලියා මිය යන්නත් පුළුවන්.”මේ හේතු සියල්ල සලකා වෛද්‍ය අතපත්තු ක්ෂණික විසඳුම් වැඩපිළිවෙලක් ඒ මොහොතේ ක්‍රියාත්මක කරන්නට විය. එවක ධීවර ඇමතිවරයාද තම ප්‍රදේශයේ ජනතාව මුහුණ දී ඇති මේ අපූරු සිදුවීමට කළ හැකි යමක් සොයා බැලීම වෙනුවෙන් එහි පැමිණ සිටි‍යේය. ඔහුගේ අනුග්‍රහයෙන් බුල්ඩොසර් යන්ත්‍රයක් ගෙන්වා ගැනීම‍ට වෛද්‍ය අතපත්තුට හැකි විය.“බුල්ඩෝසර්කරුට මම කීවා ළි‍ඳේ ඉඳන් මීටර විස්සක් විතර දුරට කුමානුකූලව කාණුවක් වගේ කපන්න ඕනා කියලා. එයාට අලියා පෙනුණේ නෑ හොඳ වෙලාවට. නැත්නම් මනුස්සයා බුල්ඩෝසරේ දාලා දුවනවා. කොහොම හරි මුලින්ම ඈත කොටස නොගැඹුරු වන විදිහටත්, කුමයෙන් ළිඳ ළගට එද්දි අඩි හයක් විතර යටට වන විදිහටත් බැස්ම සහිතව තමයි මේ මාර්ගය කපකන්නේ. ළිඳේ ගැඹුර අඩි දොළහක් විතර නිසා අලියාට පය ඔසවලා උඩට එන්න ඒ උස ඇති. හැබැයි මම කීවා ළිඳ ළඟටම ආවාට පස්සේ අඩියක් විතර ඝනකම කණ්ඩියක් ඉතුරු වෙන විදිහට මේ මාර්ගය ඉවර කරන්න කියලා.”බුල්ඩොසර්කරු වෛද්‍ය අතපත්තුගේ අණ අකුරටම පිළි‍පැද්දේය. ඒ කටයුත්ත සිදු කරන තුරු අවි ගත් වනජීවී නිලධාරීන් දෙදෙනකු ඔහුගේ දෙපස රඳවා තිබුණේ හදිසි අවස්ථාවක් උද්ගත වුවහොත් අවශ්‍ය පියවර ගැනීමටය.“මේ අතර මම ඖෂධ වඩි දෙකකට සෑහෙන්න හදා ගත්තේ අලියා අඩපණ වෙන්න, පොඩි මත් ගතියක් ඇති කරන්න. එතකොට අපට අලියා පාලනය කරන්න ලේසියි. දැන්අලියා කැපූ පාර පැත්තට හරවගන්න ඕන. ඒක ලේසි පහසු කටයුත්තක් නෙවෙයි. මොකද මේ ළිඳ අලියකුට හැරෙන්න කරන්න තරම් විශාල නොවූ ඕවලිකාර එකක් නිසා. ඒත් කොහොම හරි කෙසෙල් කොටන් පොල් ‍අතු දිදී අමාරුවෙන් යාළුවා මේ පැත්තට හරවා ගත්තා. කොච්චර යන්න කිවත් සෙනඟ මේ වැඩේ අතෑරලා යන්නේ නෑ. දැන් කවුද අර බැම්ම කඩන්න ඉදිරිපත් වෙන්නේ. ඒ ගැන කසුකුසු ගෑවා විතරයි කට්ටිය කොහේ ගියාද කියලා සොයාගන්න නැති වුණා. අපි බලද්දි සමහරු දොර ජනෙල් පවා වහගෙන.”එය වෛද්‍ය අතපත්තු‍ගේ ආරක්ෂක උපක්‍රමයක් විය. අලියා ගොඩට එන ආකාරය බලන්නට ගොස් කවුරුන්හෝ අනතුරක් කරගනීවීය යන බිය නිසා යෙදූ සම්‍යක් ප්‍රයෝගයකි. එහෙත් තවත් පිරිසක් එතැන රැඳුනේ නැත්තේ නොවේ.“ඇත්තටම ඒ බැම්ම කඩන්න මේ ලෝකේ ජගතෙක් ඉදිරිපත් වෙන්නේ නෑ. ඒක කර ගන්නේ අලියා ම තමයි. තමන් ඉන්න වළේ එක බිත්තියක් හෙලවෙනවා කියලා තේරුණාම එයා එතැන කඩාගෙන උඩට එනවා. කොහොම හරි බැම්ම පැත්තට ඔළුව හරව ගත්තට පස්සේ අපි බලාගෙන හිටියේ ඒ අවස්ථාව එනකල්. අලියා බැම්මට ඔළුවෙන් ඇනලා පස් ටික වැටුණාම කණ්ඩියට අඩිය තිබ්බා විතරයි ඉතිරිවෙලා හිටිය කීප දෙනත් ආගිය අතක නැති වුණා. මම ඉක්මනින් ම මත් බෙහෙත අලියාගේ තට්ටම් ප්‍රදේශයට විද්දා‍‍‍. ගොඩට ආව අලියාගේ මත් ගතිය මදිවගේ පෙනුණු නිසා අනෙක් වඩියත් විද්දා. දැන් ඩෝප් කැරයා වගේ ඔහේ ඉන්නවා මිසක කාටවත් පහර දෙන්න එහෙම එයාට කල්පනාවක් නෑ‍. මගේ වීරෝදාර සෙබලුන් ටික වට වෙලා දඩි බිඩි ගාලා කකුල් හතර බැඳ ගත්තා. ඊට පස්සේ පැටවුම් ස්ථානයක් සකසලා අලියාව ට්‍රක් එකට පටවා ගත්තා. දැන් බය වෙන්න කිසිම දෙයක් නෑ. අලියා ප්‍රකෘති සිහියට ගන්න අවශ්‍ය ඖෂධ වඩියක් ලබා දුන්නාට පස්සේ එයාගේ සිහිය සාමාන්‍ය තත්වයට පත් වුණා. ළඟම තිබුණු ‍සර්විස් ස්ටේෂන් එකට ගිහින් අලියාට හොඳට වතුර ඇල්ලලා නෑව්වා. ඒක එයාට බොහොම සතුටට කරුණක්. අලියා ගෙන යන පාර දිගේ මිනිස්සු බයිසිකල්වලින් පවා පස්සෙන් එන්න වුණා. එක් රැයෙන් වැඩි අමාරුවක් නැතිව අල්ලා ගත් මේ වල් අලියා උඩවලවට මුදා හැරියා.”අතහැර දැමූ බැම්මක් නැති පාළු ළිං නිසා මිනිසුන්ට පමණක් ‍නොව සතුන්ට පවා හානි වන බව අමුතුවෙන් කිව යුතු නොවේ. එහෙත් උවමනාවෙන්ම ගෙවලට හෝ වගාවන්ට හානි කරන්න‍ට ගොස් අමාරැවේ වැටුණු අලින්ද නැතුවා නොවේ.“වතාවක් අපට මූණ දෙන්න වුණ අපහසුම වැඩේට හේතු වුණු ඒ අලියා හම්බුණේ සෙවණගලදි. ගෙයක් ගාවට යන්න ගිය අලියා වැසිකිලි වළේ කොන්ක්‍රීට් එක කඩාගෙන ඇතුළට වැටිලා. හිතා ගන්න පුළුවන්නේ ළං වෙන්නේවත් කොහොම ද කියලා? අපට සිදු වුණා ඒ කොන්ක්‍රීට් ලෑල්ල සම්පූර්ණයෙන්ම කඩා ඉවත් කරන්න‍‍. ඊට පස්සේ ලොකු හෝස් පයිප්පයක් ගෙනැත් උඩට පේන්න තිබෙන ඇ‍ඟේ කොටසට වතුර අල්ලලා හෝදලා තමයි ඉතිරි වැඩ ටික කරනන ගත්තේ. එදාත් අර වගේම වළේ ඉඳන් පාරක් කැපුවා. හැබැහයි කැලේ පැත්තට යන්න පුවවන් වෙන්න. මේ පැත්තෙන් අලි වෙඩි දැම්මාම අලියා කැලේ ඇතුළටම දිව්වා. කාටවත් අනතුරක් වුණේ නෑ. බෙහෙත් විද්දෙත් නෑ.”‍අලින් නිසා තමන්ට අත් විඳින්නට සිදු වූ මෙවැනි අපහසුතා පිළිබඳව වුව වෛද්‍ය අතපත්තු සිහි කරන්නේ සතුට පිරි සිනාවකින් මුව සරසාගෙනය. ඕනෑම කරදරයක්, දුකක් අතීතයට ගිය විට එය රසවත් සිදුවීමක් වන බව සමහරුන් පවසන්නේ ඒ නිසා විය යුතුය. ඒ සමඟම වෛද්‍ය අතපත්තු ජනතාවට යම් පණිවුඩයක් ද දෙන්නට අමතක කළේ නැත.“අපි පසුගිය ටිකේ ඕනෑතරම් මාධ්‍යවල දැක්කා වළවල්, ළිං ආදියට වැටුණු අලි ගොඩ ගන්න හැටි. එහෙම අලින් බේරා ගන්න ගිහින් මිනිස් ජීවිත බිලි වුණු හැටිත් අපි දැක්කා. එක අලියෙක් ගොඩට ආවට පස්සේ එක්කෙනෙක් පස්සේ පන්නාගෙන ගිහින් පාගලා මරපු හැටි පවා රූපවාහිනියෙන් පෙන්නුවා. මේ වගේ දේවල් දැන දැනත් අලියකු ගොඩගන්නා තැනක රැ‍ඳෙන්න හිතන එකයි පුදුමේ. අලියා ඒ වෙලාවට ඉන්නේ කුපිත වෙලා. ඒ නිසා ගොඩ ආවට පස්සේ මොන වගේ ප්‍රතිචාරයක් දක්වයිද කියන්න අපට බැහැ. මේ නිසා එක්කෝ වනජීවී නිලධාරයකුගේ හෝ නරඹන්නකුගේ ජීවිත හානි සිදුවන්න පුළුවන්. ඒ නිසා මෙවැනි අවදානම් අවස්ථාවක ජනතාව නිලධාරීන්ට සහය දෙනවා වගේම එතැනින් හැකි ඉක්මනින් ඉවත් වීමත් කළ යුතුයි. ඒ වගේම නිලධාරීනුත් අවස්ථාවට සුදුසු ක්‍රියා මාර්ගය නොපමාව ගත යුතුයි. එහෙම වුණොත් විතරයි අලියාගේ වගේම මිනිසුන්ගේ ජීවිත රැකෙන්නේ.”අරුණි මුතුමලීaruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj1409281</link>
    <topic>මිලියනය ඉක්මවා කොටස් අලෙවි වන සමාගම් වැඩිවෙයි</topic>
    <author>තාරක වික්‍රමසේකර</author>
    <content>මිලියනය ඉක්මවා කොටස් අලෙවි වන සමාගම් වැඩිවෙයිපෙර සතිය අවසානයේ මෙන් ම සතිය ආරම්භක සඳුදා ද ගනුදෙනු දාහතර දාහකට ආසන්න විය.පෙර සතියේ අවසන් සිකුරාදා ගනුදෙනු සංඛ්‍යාව දැක්වුණේ 13943 ක් ලෙසය. ආරම්භක සඳුදා (22) ගනුදෙනු සංඛ්‍යාව දැක්වුණේ 13398 ක් ලෙසිනි.දිනයේ මිලියනය ඉක්මවා ගනුදෙනු සිදුවූ සමාගම් අතර ඇක්සස් ඉංජිනියර්ස් (5991473) ආසිරි (6169425) ඩයලොග් (1036133) එක්ස්පෝ ලංකා (2463436) ෆරිස් කැපිටල් (1323997) හේලීස් (එම්.ජී.ටී) (2886269) හේමාස් හෝල්ඩින්ග්ස් (2074850) ජනශක්ති ඉන්ෂුවරන්ස් (1462429) ලංකා සෙන්චුවරි (WC - 2015) - (4293009) ලංකා අයි.ඕ.සී (2229914) පෑන් ඒෂියන් පවර් (6841888) පිරමල් ග්ලාස් (1603243) රේණුකා ඇග්‍රි (1596721) සියෙරා කේබල්ස් (13418786) සොෆ්ට්ලොජික් (1633962) වැලිබල් (1450189) බ්‍රවුන්ස් ඉන්වෙස්ට්මන්ට් (2864052) සොෆ්ට්ලොජික් කැපිටල් (4709911) ටෙස් ඇග්‍රෝ - ඡන්ද බලය රහිත (1009920), පී.සී. හවුස් (27757694) පී සී එම් හෝල්ඩින්ග්ස් (1037982) යන සමාගම් දැක්වුණි.මිල ඉහළ ගිය සමාගම් අතර නෙස්ලේ (27.50) සෙලින්කෝ ඉන්ෂුවරන්ස් (18.90) කැපී පෙනුණි. මිල පහළ ගිය සමාගම් අතර බුකිට් ඩරා (15.00) සෙලින්කෝ ඉන්ෂුවරන්ස් (ඡන්ද බලය රහිත) 10.00 ඩයලොග් (17.00) සමාගම් කැපී පෙනුණි.දිනයේ කැපී පෙනෙන සිදුවීම වූයේ ස්වදේශී සමාගමේ කොටසක් රුපියල් 17500/= කට අලෙවි වීමයි. පසුදින එනම් 23 වැනිදා අඟහරුවාදා ගනුදෙනු සංඛ්‍යාව 14770 ක් දක්වා ඉහළ ගියේය.දිනයේ මිලියනය ඉක්මවා කොටස් අලෙවි වූ සමාගම් අතර ආසිරි (5859853) කොමර්ෂල් බෑන්ක් (1598156) එක්ස්පෝ ලංකා (1088527) ෆරිච් කැපිටල් (1539326) හේලීස් එම් ජී ටී (1391724) ජනශක්ති ඉන්ෂුවරන්ස් (1000243), ජේ කේ එම් (1968387) ලංකා සෙන්චුවරි (2982066), ලංකා සෙන්චුවරි (WC - 2015) 6883102 ලංකා හොස්පිට්ල් (1023374) ලාෆ් ගෑස් (ඡන්ද බලය රහිත) 1124069, මුලරිස් (4761262) පිරමල් ග්ලාස් (1891081), රිචර්ඩ් පීරිස් (1582975) එස් එම් බී ලීසිං (ඡන්ද බලය රහිත) 2590850 සියෙරා ‍කේබල්ස් (15824870) සොෆ්ට්ලොජික් (1371710), ටෝකියෝ සිමෙන්ට් - ඡන්ද බලය රහිත (1945175) වැලිබල් (1302269 අග්ස්ටාර් පී එල් සී (1544816), ඒසියා සියාකා (2624643) බ්‍රවුන්ස් ඉන්වෙස්ට්මන්ට් (1675885) එෆ් එල් සී හෝල්ඩින්ග්ස් (3190510) සොෆ්ට්ලොජික් කැපිටල් (7281666) ටැප්‍රොබේන් (2599572) සී අයි එෆ් එල් (1496246), ඊස්ට් වෙස්ට් (1759658) පී සී හවුස් (1253744) සමාගම් කැපී පෙනුණි.දිනයේ මිල ඉහළ ගිය සමාගම් අතර මොරිසන්ස් (39.80) සෙලිසින්ග් (14.50) බුකිට් ඩරා (25.10) සමාගම් කැපී පෙනුණි.දිනයේ මිල පහළ ගිය සමාගම් අතර නෙස්ලේ (17.80) නුවර එළිය (81.30), හන්ටර්ස් (19.00) ජී එෆ් අයි (15.00) යන සමාගම් කැපී පෙනුණි.24 වැනිදා බදාදා වෙ‍ළෙඳ පොළ ගනුදෙනු තරමක් පහළ ගියේය. එදින ගනුදෙනු සංඛ්‍යාව දැක්වුණේ 12564 ක් ලෙසිනි. දිනයේ මිලියනය ඉක්මවා කොටස් අලෙවි වූ සමාගම් අතර බ්ලූ ඩයමන්ඩ් (ඡන්ද බලය රහිත) - 1851321, ඩයලොග් (1481699), ෆර්ස්ට් කැපිටල් (1270314), ලංකා සෙන්චුවරි (1089749),  ලංකා සෙන්චුවරි ( ඡන්ද බලය රහිත) - 2907035, ලක්ෂපාන (2394966), මුලර්ස් (14825905), නවලෝක (4847032), පෑන් ඒෂියන් පවර් (4502419), පිරමල් ග්ලාස් (1352027), රේණුකා ඇග්‍රි (2283323), සියෙරා කේබල් (7714255), වැලිබල් (1521878), බේරුවල රිසෝට්ස් (1216922), බ්‍රවුන්ස් ඉන්වෙස්ට්මන්ට් (9582414), එෆ් එල් සී හෝල්ඩින්ග්ස් (5518596), ජී එස් ෆිනෑන්ස් (17384446), රයිගම් සෝල්ට් (2367040), සොෆ්ට්ලොජික් කැපිටල් (1060674), ටැපෝබේන් (9109251), ටෙස් ඇග්‍රෝ (1974509), ටෙස් ඇග්‍රෝ (19533574), පී සී හවුස් (1107533), සමාගම් කැපී පෙනුණි.එදින මිල ඉහළ ගිය සමාගම් අතර එලායන්ස් (8.80), ඩිමෝ (26.70), නෙස්ලේ (19.40), සමාගම් කැපී පෙනුණු අතර මිල පහළ යාම් අතුරින් කැපී පෙනුණේ ඉන්ඩස්ට්‍රියල් ඒ එස් පී එච් (21.00) බුකිට් ඩරා (10.10) සමාගම්ය.කොටස් වෙළෙඳ පොළ ඉහළ ගියද බොහෝ හෝටල් විසින් ගනුදෙනුකරුවන්ට ලබා දුන් සහන නවතා දැමීම නිසා ඉදිරියේදී වෙළෙඳ පොළේ යම් පසුබෑමක් ඇති විය හැකි බව පෙන්නුම් කැර තිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj1409282</link>
    <topic>ඇල්පිටිය වැවිලි සමාගමේ විශ්‍රාමික  සේවකයන්ට වැඩිහිටි නිවසක්</topic>
    <author/>
    <content>ඇල්පිටිය වැවිලි සමාගමේ විශ්‍රාමික  සේවකයන්ට වැඩිහිටි නිවසක්ඇල්පිටිය වැවිලි සමාගම තමන්ට අයත් ඩන්සිනේන්, ශීන්, ෆර්න් ලන්ඩ්ස්, මැදකුඹුර, නිව් පීකොක්, නායපාන යන වතුයායන් වෙනුවෙන් සිය ශ්‍රමය කැපකර විශ්‍රාම ගොස් සිටින සේවක ප්‍රජාව වෙත තම උපහාරය පිළිගන්වමින් ඔවුන්ගේ අනාගත ජීවිතය ගතකිරීමට මැදකුඹුර වතුයාය ආශ්‍රිතව වැඩිහිටි නිවාසයක් ඉදිකිරීමට පියවර ගෙන ඇත. මෙම ව්‍යාපෘතිය සඳහා රුපියල් මිලියන 25ක් වැය වී ඇති අතර වැඩිහිටි නිවාසය ගොඩනැඟීම සඳහා ප්‍රශංයේ ආධාරක සංවිධානයක් වන ඇබේ පියරේ පදනම සහ PADEM ආයතනය ඇල්පිටිය වැවිලි සමාගම සම ඟ එක්ව කටයුතු කළේය.ඉදිකිරීම් නිමවීමට ආසන්නව පවතින මැදකුඹුර වතුයායේ වැඩිහිටි නිවාසය ඔක්තෝබර් මාසයේ නිල වශයෙන් විවෘත වීමට නියමිත අතර මෙහි පිරිමි සහ කාන්තා වැඩිහිටියන් 20 දෙනා බැගින් පුද්ගලයින් 40 දෙනකුට නේවාසික පහසුකම් සලසා ඇත. දැකුම්කලු පරිසරයක ඉදිකෙරෙන මෙම වැඩිහිටි නිවාසය ජීවිතයේ සැඳෑසමය නිදහස්ව ගත කරන්නටත් සිත සුවයෙන් පවත්වා ගන්නටත් විශ්‍රාමික වතු සේවක සේවිකාවන්ට මනා පිටුවහලක් වනු ඇත. නවීන පන්නයේ මුළුතැන්ගෙයක්, රූපවාහිනී නැරඹීමේ පහසුකම් සහිත විවිධ විනෝද ක්‍රීඩාවන්හි යෙදිය හැකි ස්ථානයක්, උණු ජලය ඇතුළුව අනෙකුත් පහසුකම් ද සමන්විත වැසිකිළි සහ නාන කාමර පහසුකම් සහ විවිධ අවශ්‍යතාවන් සහිත වැඩිහිටියන්ට වෙන්වූ වැසිකිළි පහසුකම්, ගමන් පථ සහිත උද්‍යානය සහ පොකුණුවලින් ද මෙම වැඩිහිටි නිවාසය හැඩගැන්වී ඇත.මෙහි නේවාසිකයන්ට ලබාදෙන ආහාර, සහ වෛද්‍ය පහසුකම් සියල්ලක්ම නොමිලේ සැපයෙන අතර මේ සඳහා අවශ්‍ය අරමුදල් ඇල්පිටිය වැවිලි සමාගම සහ මෙම වැඩපිළිවෙළට සහාය දක්වන පිරිස් වෙතින් හිමිවෙයි.“ඇල්පිටිය වැවිලි සමාගම තමන්ගේ සේවකයින් සේවයේ රැඳී සිටින විටත් සේවයෙන් විශ්‍රාම ගිය පසුවත් රැකගැනීම පිළිබඳව දැඩි අවධානයක් යොමුකරනවා. ජීවිතයෙන් සැලකිය යුතු කාලයක් මෙම වතුයාය වෙනුවෙන් සිය ශ්‍රමය කැප කළ විශ්‍රාමික සේවක සේවිකාවන් රැකබලා ගැනීමට ඉදිකළ මෙම වැඩිහිටි නිවාසය මඟින් සේවකයින් කෙරෙහි වූ අප‍ෙග් කැපවීම හොඳින් පිළිබිඹු වෙනවා” යනුවෙන් ඇල්පිටිය වැවිලි සමාගමේ විධායක අධ්‍යක්ෂ ටෝනි ගුණවර්ධන මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj1409283</link>
    <topic>ව්‍යාපාර ක්‍රියාවලි බාහිරකරණ ක්ෂේත්‍රයට සම්බන්ධ ප්‍රථම රාජ්‍ය අධ්‍යාපන ආයතනය ඇරැඹේ</topic>
    <author/>
    <content>ව්‍යාපාර ක්‍රියාවලි බාහිරකරණ ක්ෂේත්‍රයට සම්බන්ධ ප්‍රථම රාජ්‍ය අධ්‍යාපන ආයතනය ඇරැඹේජාතික යොවුන් සේනාංකය සහ ව්‍යාපාර ක්‍රියාවලි බාහිරකරණය පිළිබඳ / සහතිකකරණ ආයතනය අත්වැල් බැඳගනිමින් පිහිටුවන ලද මෙරට ප්‍රථම පූර්ණ පහසුකම් සහිත ව්‍යාපාර ක්‍රියාවලි බාහිරකරණ (BPO) සේවා පුහුණු ආයතනය විවෘත කරන ලදී. ‘Institute of Business Process Outsourcing’ ලෙස නම් කර ඇති මෙය මඟින් ශ්‍රී ලාංකික තරුණ පරපුරට රැකියා සපයමින් ඔවුන් සවිබල ගැන්වීම සඳහා පාරිභෝගික කටයුතු, ගනුදෙනු ක්‍රියාවලි සිදුකිරීම, දත්ත කටයුතු, ගිණුම්කරණ සේවා හා තාක්ෂණික සහාය යන අංශ යටතේ අන්තර්ජාතික පිළිගැනීම හිමිවන පාඨමාලා පිරිනැමීමට ආයතනය කටයුතු කරනු ඇත. ඒ නිසා ශ්‍රී ලංකාව තුළ අන්තර්ජාතික පුහුණුව ලත් වෘත්තිකයන් හිඟවීම යන ගැටලුවට විසඳුමක් ලැබෙනු ඇතැයි අපේක්ෂා කෙරේ.ශ්‍රී ලංකාව තවමත් BPO සේවාවන් සපයන රටවල් අතර ඉදිරියෙන් සිටින රටක් නොවුණ ද එය මේ වන විට ලොව BPO වෙළෙඳපොළ තුළ වේගයෙන් පෙරට එමින් සිටී. විශේෂයෙන්ම දකුණු ආසියානු රටවල් මේ වන විට ව්‍යාපාර ක්‍රියාවලි බාහිරකරණ රැසක් සඳහා ශ්‍රී ලංකාව තෝරාගෙන තිබේ. මෙය ආසියා කලාපය තුළ ව්‍යාපාර ක්‍රියාවලි බාහිරකරණ කේන්ද්‍රස්ථානයක් බවට පත්වීමට ශ්‍රී ලංකාව දරන උත්සාහයට බෙහෙවින් රුකුල් දෙන තත්ත්වයකි. ඒ නිසා මෙවන් සුබවාදී ලකුණු පහළ වී ඇති අවධියක අදාළ ක්ෂේත්‍රය තුළ අන්තර්ජාතික මට්ටමේ පුහුණුව ලත් ශ්‍රම බළකායක් පිහිටුවීම අතිශයින් වැදගත් වෙයි.ආයතනය විවෘත කිරීමේ උත්සවයේදී අදහස් දැක්වූ යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා මෙසේ පැවැසීය. “ශ්‍රී ලංකාව ව්‍යාපාර ක්‍රියාවලි බාහිරකරණය හෙවත් BPO සේවා ක්ෂේත්‍රයේ කේන්ද්‍රස්ථානයක් බවට පත්කිරිම සඳහා තරුණ පරපුරට අවශ්‍ය වන දැනුම හා කුසලතා ලබාදීමට මේ ව්‍යාපෘතිය බෙහෙවින් දායක වනු ඇති බවට සැකයක් නැහැ. ඒ ඔස්සේ රැකියා අවස්ථා වැඩිවී රටේ ආර්ථික සංවර්ධනයටත් හොඳ දායකත්වයක් ලැබේවි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj1409284</link>
    <topic>විශිෂ්ට ගොල්ෆ් ක්‍රීඩකයින් කණ්ඩායමක් Mercedes Trophy Asian අවසන් තරගයට</topic>
    <author/>
    <content>විශිෂ්ට ගොල්ෆ් ක්‍රීඩකයින් කණ්ඩායමක් Mercedes Trophy Asian අවසන් තරගයටකේසර් ප්‍රනාන්දු, අමල් කබ්රාල්, අනිල් අමරසූරිය, නිමල් පෙරේරා, ජගදීස්වරන්, ඩීමෝහි සභාපති/ කළමනාකාර අධ්‍යක්ෂ රන්ජිත් පණ්ඩිතගේ, වෛද්‍ය ‍ලෝහිත සමරවික්‍රම, මේජර් ජනරාල් ශ්‍රීනාත් රාජපක්ෂ සහ මර්සිඩීස් බෙන්ස් විකුණුම් සහ අමතර කොටස් නියෝජ්‍ය සාමාන්‍යාධිකාරි රජීව් පණ්ඩිතගේ මහත්වරු. පෙරේරා මහත්මිය, අමරසූරිය මහත්මිය සහ සමරවික්‍රම මහත්මිය ද මෙහි වෙති.Mercedes Trophy Asian Finals තරගාවලිය 24 වැනි වරට ඕස්ට්‍රේලියාවේ බ්‍රිස්බේන් හිදී පැවැත්වුණි. එහිදී රටවල් නවයක ගොල්ෆ් ක්‍රීඩකයින් ජර්මනියේ ස්ටට්ගාර්ට් හි පැවැත්වෙන ගොල්ෆ් ලෝක කුසලානය සඳහා තේරී පත්වීමට උරෙනුර ගැටී තරග කළහ.අගෝස්තු මස 12 වැනිදා සිට 15 වැනිදා තෙක් පැවැත්වුණු මෙම තරගාවලියේ දී තරගයට සහභාගී වීමට පමණක් නොව ඊට සමගාමීව සංවිධානය කර තිබූ තවත් බොහෝ අංගයන් හා එක්වෙමින් ජීවිතයට අමතක නොවන අත්දැකීමක් එක් කර ගැනීමට මර්සිඩීස් බෙන්ස් හිමිකරුවන්ට අවස්ථාව සැලසිණි.Mercedes Trophy Sri Lanka Country Finals හි ජයග්‍රහණය ලැබූ මේජර් ජනරාල් ශ්‍රීනාත් රාජපක්ෂ, අමල් කබ්රාල්, කමලේෂ් ජෝන්පිල්ලේ, කේසර් ප්‍රනාන්දු, නිමල් පෙ‍‍ෙර්රා, වරින්ද මදනායක, ජගදීස්වරන්, අනිල් අමරසූරිය, වෛද්‍ය ලෝහිත සමරවික්‍රම සහ සුනීතා සෙල්වරත්නම් මහත්ම මහත්මීහු ශ්‍රී ලංකාව නියෝජනය කරමින් එම තරගයට සහභාගී වූහ.එහිදී ‘මර්සිඩීස් බෙන්ස් රිය ධාවන අත්දැකීම’ ලෙසින් විශේෂිත අවස්ථාවක් සංවිධානය කර තිබිණි. එහිදී මඟීන්ගේ ආරක්ෂාවට වැඩි අවධානයක් යොමු කරමින් අලුත්ම තාක්ෂණයෙන් සන්නද්ධ නවතම මර්සිඩීස් බෙන්ස් මෝටර් රථ මාදිලි ඔවුන්ට හඳුන්වා දෙනු ලැබීය. එසේම ඔවුන්ට විශේෂිත ධාවන පථයක් තුළ උපදේශකයින්ගේ පරීක්ෂාව යටතේ මෙම මෝටර් රථ ධාවනය කිරීමේ අවස්ථාව ද සැලසිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj1409285</link>
    <topic>කොමර්ෂල් බැංකුවෙන් ෆියුචර් පෙන්ෂන්ස් ප්ලෑන්</topic>
    <author/>
    <content>කොමර්ෂල් බැංකුවෙන් ෆියුචර් පෙන්ෂන්ස් ප්ලෑන්විශ්‍රාම දිවියට සැරසෙන ජ්‍යෙෂ්ඨ පුරවැසියන්ගේත් එම දිවිය සැලසුම් කිරීමට සිතා සිටින තරුණ පරපුරේත් එකී අරමුණු මුදුන් පමුණුවා ගැනීම සඳහා කොමර්ෂල් බැංකුව විසින් විශ්‍රාම සැලසුම් ක්‍රමයක් හඳුන්වා දී ඇත.වයස අවුරුදු 18 සිට 65 දක්වා අයට සැලසුම් ක්‍රම 5 ක් ඇසුරින් තමන්ට අභිමත සැලසුම් ක්‍රමය තෝරා ගත හැකි වන පරිදි කොමර්ෂල් බැංකුවේ ෆියුචර් පෙන්ෂන්ස් ප්ලෑන් විශ්‍රාම සැලසුම් ගිණුමක් ඇරැඹිය හැකිය.පළමු විකල්පය යටතේ වයස අවුරුදු 18ත් 54 ත් අතර තැන්පත්කරුවන්ට වයස අවුරුදු 55 දක්වා සමාන වාරික සෑම මසකම තැන්පත් කළ හැකි අතර විශ්‍රාම වැටුප වයස අවුරුදු 55 සිට ලබා ගැනීමේ හැකියාව පවතී.දෙවන විකල්පය යටතේ එම වයස් කාණ්ඩයටම අයත් තැන්පත්කරුවකුට එකවර මුදලක් තැන්පත් කර විශ්‍රාම වැටුප වයස අවුරුදු 55 දී හෝ 60 දී ලබා ගත හැක.තෙවන විකල්පය යටතේ වයස 18 - 59 ත් අතර තැන්පත්කරුවන්ට අවුරුදු 60 දක්වා සමාන මාසික වාරික තැන්පත් කළ හැකි අතර, විශ්‍රාම වැටුප අවුරුදු 60 දී ලබාගත හැක.වයස අවුරුදු 55 සිට 60 දක්වා වයසැති තැන්පත්කරුවන්ට එකවර මුදලක් තැන්පත් කර විශ්‍රාම වැටුප එම මාසයේ සිටම ලබා ගැනීමට හැකි වන අතර වයස අවුරුදු 60 ත් 65 ත් අතර තැන්පත්කරුවන්ට ද එකවර මුදලක් තැන්පත් කර, විශ්‍රාම වැටුප එම මාසයේ සිටම ලබා ගැනීමට හැකියාව තිබෙන අතර, මෙම වයස් කාණ්ඩය රැඳවුම් බදුවලට යටත් නොවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj1409286</link>
    <topic>PATHE Study Medicine උපාධිධාරීන්ගේ සුහද හමුව</topic>
    <author/>
    <content>PATHE Study Medicine උපාධිධාරීන්ගේ සුහද හමුවANC එඩියුකේෂන්හි ප්‍රධාන විධායක නිලධාරි / විධායක අධ්‍යක්ෂ ආචාර්ය පුනර්ජීව කරුණානායක, VSMU හි ජාත්‍යන්තර පීඨ ප්‍රධානී මහාචාර්ය වී.වී.ප්‍රිස්තූප සහ ANC එඩියුකේෂන් හි බඳවාගැනීම් කළමනාකරණ අංශයේ සහකාර සාමාන්‍යාධිකාරි සහ PATHE study Medicineහි සාමාන්‍යාධිකාරි ගිෂාන් සුමනසිරි, උපාධිධාරීන් සමඟPATHE Study Medicine හි අධ්‍යයන සහ මෙහෙයුම් විශිෂ්ටත්වය සමරමින් පසුගියදා උපාධිධාරීන්ගේ සුහද හමුව උත්සවශ්‍රීයෙන් පැවැත්වුණි. Vitebsk Medical University හි ජාත්‍යන්තර පීඨ ප්‍රධානී මහාචාර්ය වදීම් විතාලිවිඩ් ප්‍රිස්තුපහේ සහභාගීත්වයෙන් පැවති මෙම වසරේ සුහද හමුව සියලු ආදි ශිෂ්‍ය ශිෂ්‍යාවන් සඳහා තම අත්දැකීම් බෙදාහදා ගනිමින් නව සබඳතා ‍ෙගාඩනංවා ගැන්මේ අවස්ථාවක් විණි.ANC Education යටතේ ක්‍රියාත්මක වන PATHE Study Medicine, VSMU සමඟ එක්ව ඉදිරිපත් කෙරේ. මේ හරහා ශ්‍රී ලාංකීය සිසුන්ට බෙලරුස් හිදී වෛද්‍ය විද්‍යාව හදාරා වෛද්‍යවරුන් වීමේ අවස්ථාව සලසා දේ. වසර ගණනාවක් තුළ මෙම වැඩසටහනට පවතින ඉල්ලුම බෙහෙවින් ඉහළ ගොස් ඇති අතර එයට හේතු වන්නේ විශිෂ්ට අධ්‍යයන ප්‍රමිති තත්ත්වයන් සහ PATHE Study Medicine සහ VSMU විසින් පවත්වාගෙන යන විශ්වසනීය සහ විනිවිද පෙනෙනා මෙහෙයුම් ක්‍රියාවලිය ආදියයි. රුපියල් මිලියන 3.2ක් වැනි මුදලකට බෙලරුස් හි VSMU විශ්වවිද්‍යාලයේ දී වසර 6ක පිළිගත් වෛද්‍ය උපාධියක් ලබාගැනීමේ අවස්ථාව ශ්‍රී ලාංකික සිසුන්ට ලබා දෙමින් මෙම වසරේ දී සිසුන් 80ක් බෙලරුස් වෙත යැවීමට කටයුතු කර තිබේ.VSMU යනු ලොව හොඳම වෛද්‍ය විශ්වවිද්‍යාල අතරින් එකකි. රජයේ විශ්වවිද්‍යාලයක් වන එය නැ‍ඟෙනහිර යුරෝපයේ අංක එකේ වෛද්‍ය විශ්වවිද්‍යාලය ලෙසින් ශ්‍රේණිගත වී ඇත. මෙම විශ්වවිද්‍යාලය තුළ බහුතල අධ්‍යාපනික ගොඩනැඟිලි තුනක්, අධ්‍යයන සහ විද්‍යා ග්‍රන්ථ රැසකින් සමන්විත අංගසම්පූර්ණ පුස්තකාලයක්, දේශන ශාලා, විද්‍යාගාර, ක්‍රීඩාගාර පහසුකම්, ශිෂ්‍ය නේවාසිකාගාර පහක්, ආපන ශාලා තුනක් සහ තවත් බොහෝ පහසුකම් පවතින්නේ සිසුන්ට හොඳම අධ්‍යාපන අත්දැකීමක් ලබාදීම පිණිසය. එසේම VSMU හි පවතින ශ්‍රී ලාංකික ආපනශාලාවේදී ශ්‍රී ලාංකීය ආහාර පාන ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj1409287</link>
    <topic>සෙලින්කෝ ලයිෆ් ඔප්පු හිමියන්ට Falck හදිසි වෛද්‍ය ප්‍රතිකාර සාමාජිකත්වය</topic>
    <author/>
    <content>සෙලින්කෝ ලයිෆ් කළමනාකාර අධ්‍යක්ෂ සහ ප්‍රධාන විධායක නිලධාරී ආර්. රෙන්ගනාදන් මහතා සහ අධ්‍යක්ෂ සහ නියෝජ්‍ය ප්‍රධාන විධායක නිලධාරී, තුෂාර රණසිංහ මහතා (දකුණේ දෙවැනියට සහ දකුණේ කෙළවරේම) Falck ප්‍රධාන විධායක නිලධාරී ජෙන්ස් පෝල් මැඩ්සෙන් මහතා සහ ප්‍රධාන වාණිජ නිලධාරී, ෂේන් ද සිල්වා මහතා සමඟ ගිවිසුම හුවමාරු කරගනිමින්.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj1409288</link>
    <topic>නිමෙක්ස් කඩදාසි නිෂ්පාදන ඇට්ලස් සමාගම යටතට</topic>
    <author/>
    <content>නිමෙක්ස් කඩදාසි නිෂ්පාදන ඇට්ලස් සමාගම යටතට‘නිමෙක්ස්’ වෙළෙඳ නාමය තම සමාගම යටතට එක්කර ගැනීමේ ගිවිසුම් අස්සන් කිරීමෙන් පසු සිලෝන් පෙන්සිල් සමාගමේ කළමනාකාර අධ්‍යක්ෂ, නිර්මාල් මදනායක මහතා හා හේමාස් හෝල්ඩින්ග්ස් සමාගමේ සමූහ ප්‍රධාන විධායක නිලධාරී, ස්ටීවන් එන්ඩර්බි මහතා.ඇට්ලස් සමාගම මෙරට තවත් ප්‍රකට වෙළෙඳ නාමයක් වන ප්‍රමිතියෙන් උසස් ටිෂු කඩදාසි නිපදවන ‘නිමෙක්ස්’ තම ඇට්ලස් නිෂ්පාදන පෙළෙ යටතට එක් කරගත්තේය. එම සමාගම මෙම අත්පත් කරගැනීම සිදු කළේ මෑතකදී දියත් කළ නිෂ්පාදන විවිධාංගීකරණය යටතේ ප්‍රමිතියෙන් උසස් නිෂ්පාදන එක්කරමින් තම නිෂ්පාදන පෙළ පුළුල් කිරීමේ වැඩ පිළිවෙළ යටතේය. එමෙන්ම එම අත්පත් කරගැනීම ඇට්ලස් සමාගමේ තිරසාර වර්ධනයේ ප්‍රබලත්වය විදහා පෑමකි.‘නිමෙක්ස්’ ටිෂු කඩදාසි නිෂ්පාදන පෙළ තම සමාගම යටතට එක්කර ගැනීම සම්බන්ධයෙන් සිලෝන් පෙන්සිල් පුද්. සමාගමේ කළමනාකාර අධ්‍යක්ෂ, නිර්මාල් මදනායක මහතා පැවසුවේ, ‘මෙරට ජනතාවගේ ආදායම් තත්ත්වයන් වර්ධනය වීම හා ඒ සමඟම ජීවන රටාවේ වෙනස් වීම නිසා මෙවැනි එක්වරක් භාවිතයෙන් පසු ඉවතලන නිෂ්පාදනවල ශීඝ්‍ර වර්ධනයක් පෙන්නුම් කරන බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj1409289</link>
    <topic>ස්වදේශී කොහොඹ ‘රිදී විහාරය’ දෙවන වරටත් ආලෝකවත් කරයි</topic>
    <author/>
    <content>සභාපතිනි / කළමනාකාර අධ්‍යක්ෂිකා අමරි විජයවර්ධන මහත්මිය හා එම සමාගමේ නිලධාරීන් ආලෝක පූජා සත්කාරය විවෘත කිරීමේ අවස්ථාවට සහභාගි වෙමින්.</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj14092810</link>
    <topic>සෙංකඩගල ‍ෆිනෑන්ස් SWIFT ජාලයට</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj14092811</link>
    <topic>ෆස්ට් කැපිටල් සමූහ ව්‍යාපාරයෙන් ආයෝජකයන් දැනුම්වත් කිරීමේ වැඩමුළු</topic>
    <author/>
    <content>ෆස්ට් කැපිටල් සමූහ ව්‍යාපාරයෙන් ආයෝජකයන් දැනුම්වත් කිරීමේ වැඩමුළුමහනුවර හා කුරුණෑගල ප්‍රදේශයන්හි සමූපකාර සංගම්, ව්‍යාපාර හිමිකරුවන් හා ආයතන හිමිකරුවන් ආයෝජන පිළිබඳ දැනුම්වත් කිරීමේ අරමුණින් ෆස්ට් කැපිටල් සමූහ ව්‍යාපාරය දැනුම බෙදා ගැනීමේ වැඩසටහනක් පවත්වන ලදී. මූල්‍ය වෙළෙඳපොළ තුළ පවතින ආයෝජන අවස්ථාවන් හා අවදානම් තත්ත්වයන් පිළිබඳව සැලකිල්ලට ගනිමින් ආයෝජන හා බැඳුණු තීන්දු තීරණ ගැනීම සම්බන්ධයෙන් කරුණු සාකච්ඡා කිරීම එහිදී සිදු විය.උපායශීලීව අධ්‍යයනය කරන ලද සැලැස්මකට අනුව, තම ඉලක්ක හා අරමුණු සැලකිල්ලට ගනිමින්, උපාය මාර්ගික ආයෝජන සඳහා යොමු විය යුතු බව එහිදී අනාවරණය කෙරිණි. විවිධ ආයෝජන පරාසයන් ඔස්සේ තම මුදල් ආරක්ෂිතව ආයෝජනය කිරීමේ වැදගත්කම වැඩසටහන සඳහා සහභාගි වූ දේශක මඩුල්ල විසින් පෙන්වා දෙන ලදී.මේ අතර ඒකක භාර වැනි විකල්ප ආයෝජන අවස්ථා පිළිබඳව ද වැඩසටහන සඳහා සහභාගි වූවන්ගේ අවධානය යොමු කෙරිණ.වර්තමාන වෙළෙඳපොළ තත්ත්වයන් හා ආයෝජන අවස්ථා පිළිබඳ වෘත්තිමය නිපුණතා සහ අවබෝධයක් ඇති ආයෝජන කළමනාකරුවකු සමඟ ආයෝජනය කිරීමේ වැදගත්කම පිළිබඳව ද අවධානය යොමු කෙරිණි. කොටස් වෙළෙඳපොළ ආයෝජනයන් මෙන්ම පවතින හා පැවැති ආර්ථික විපර්යාසයන් පිළිබඳව ද එම ප්‍රජාව දැනුම්වත් කිරීම එහිදී සිදු විය. එහිදී දේශනයක් පවත්වමින් ලංකා රේටින් ඒජන්සි ආයතනයේ ප්‍රධාන විධායක නිලධාරී ඇඩ්‍රියන් පෙරේරා මහතා වෙළෙඳපොළ ශ්‍රේණිගත කිරීම් හා ණය ශ්‍රේණිගත කිරීම අතර වෙනස පැහැදිලි කරමින් ආයෝජන තීන්දු ගැනීමේදී නිවැරැදි හා සූක්ෂමකාරී ලෙස ගණනය කිරීම්වල නියැළෙන අයුරු පිළිබඳ කරුණු පැහැදිලි කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj14092812</link>
    <topic>අල්ට්‍රාටෙක් හවුල්කරුවන්ට එතෙර සවාරි</topic>
    <author/>
    <content>අල්ට්‍රාටෙක් හවුල්කරුවන්ට එතෙර සවාරිසිය සාර්ථකත්වය උර දුන් හවුල්කරුවන්ට විදෙස් සංචාර සමඟින් කෘතගුණ සැලකීමට අල්‍ට්‍රාටෙක් සිමෙන්ති සමාගම පියවර ගනී. බෙදා හැරීම් නියෝජිතයින්, අලෙවි නියෝජිතයින්, ප්‍රමුඛ පෙ‍ළ පාරිභෝගිකයින් සහ උපදේශකයින් ඇතුළත් තෝරාගත් කණ්ඩායම් 3ක් සඳහා ඩුබායි, චීනය හා මැලේසියාව යන රටවල විදෙස් සංචාර පිරිනැමීමට ශ්‍රී ලංකාවේ අල්ට්‍රාටෙක් සිමෙන්ති සමාගම කටයුතු කරන ලදී.එම කණ්ඩායම් සාමාජිකයින්ගේ පවුල්වල සාමාජිකයින්ට ද ඊට එක්වීමේ අවස්ථාව උදාකර දීමේ අරමුණින් පාසල් නිවාඩු සමය තුළ විදෙස් සංචාර සංවිධානය කර තිබූ අතර බීජිං, ෂැන්හයි, ක්වලලාම්පූර්, ජෙන්ටින් හයිලන්ඩ්ස් සහ ඩුබායි හි සුන්දර ස්ථාන නැරැඹීමට එහිදී ඔවුන්ට පහසුකම් සලසා දී තිබිණි.ඇමෙරිකානු ඩොලර් බිලියන 40 කට අධික වත්කම් සහිත ආදිත්‍ය බිර්ලා සමූහ ව්‍යාපාරයේ කොටස්කරුවකු වන ලොව දැවැන්තම සිමෙන්ති නිෂ්පාදකයා ලෙසින් අල්ට්‍රාටෙක් සිමෙන්ති වර්තමානයේ ලොව පුරා රටවල් 36 ක සිය මෙහෙයුම් ක්‍රියාත්මක කරමින් සිටියි.දින 28 කදී උපරීම සම්පීඩන ශක්තියක් ලබා ඇති අල්ට්‍රාටෙක් සිමෙන්ති ඉංජිනේරුවන්ගේ ද විශ්වාසය දිනා ගැනීමට සමත් වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aj14092813</link>
    <topic>මැ‍දපෙරදිග ඇමතුම් සඳහා එටිසලාට් සම කළ නොහැකි ගාස්තු</topic>
    <author/>
    <content>මැ‍දපෙරදිග ඇමතුම් සඳහා එටිසලාට් සම කළ නොහැකි ගාස්තුශ්‍රී ලාංකික ජනතාවට ගැළපෙන ලෙස නිර්මාණශීලී ජංගම දුරකථන සේවා විසඳුම් සැපයීම අතින් තවත් ඉදිරි පියවරක් තැබීමට එටිසලාට් ලංකා සමාගම පසුගිය දා කටයුතු කළේ ය. ඒ අනුව මැදපෙරදිග සිටින ශ්‍රී ලාංකිකයන් වෙනුවෙන් ඇමතුම්, SMS සහ අන්තර්ජාල සේවා සඳහා වෙළෙඳපොළේ හොඳම ගාස්තු හඳුන්වා දී ඇති අතර මේ ඔස්සේ අඩු වියදමකින් මෙරට වෙසෙන සිය හිතවතුන් සමඟ සම්බන්ධතා නොවෙනස්ව පවත්වා ගැනීමට ඔවුනට හැකියාව ලැබේ. මෙය පෙර ගෙවුම් සම්බන්ධතා සහිත පාරිභෝගිකයන්ට සේම පසු ගෙවුම් සම්බන්ධතා සහිත පාරිභෝගිකයන්ට ද හිමිවීම විශේෂත්වයකි.එමෙන්ම එක්සත් අරාබි එමීර් රාජ්‍යය බලා පිටත්ව යාමේදී තම එටිසලාට් අංකය දිගටම භාවිත කිරීමට හෝ එටිසලාට් සිම්පතක් රැගෙන් යාමට ශ්‍රී ලාංකිකයන්ට අවස්ථාව හිමි වේ. විශේෂයෙන්ම එම රටවල රැකියාව සඳහා යන ජනතාවට මෙය ඉමහත් සහනයක් වනු ඇත. මැද පෙරදිග ශ්‍රමය වගුරන ශ්‍රී ලාංකිකයන් හා මෙරට වෙසෙන ඔවුන්ගේ නෑ හිතමිතුරන් අතර අඛණ්ඩ සම්බන්ධතාව තහවුරු කර දීම, මෙම සේවාව හඳුන්වා දීමේ මූලික අරමුණ වූ බව එටිසලාට් සමාගම පවසයි.ශ්‍රී ලංකාවේ සිට එක්සත් අරාබි එමීර් රාජ්‍යයේ ඩුබායි, අබුඩාබි, සාජාහ් සහ අජ්මාන් වැනි සියලු නගර වෙත ගන්නා ඇමතුම් ගාස්තු රු. 11 ක් වේ. එහි සිට ශ්‍රී ලංකාවේ එටිසලාට් සිම් පතකින් ලබාගන්නා ඇමතුම් රු. 15 ක් වන අතර එම ගාස්තුව එක්සත් අරාබි එමීර් රාජ්‍යයේ දේශීය ගාස්තුවලට ද වඩා අඩු මට්ටමේ පවතී. මීට අමතරව එටිසලාට් ලංකා සිම් පතකින් එරට ඕනෑම අංකයක් ඇමතීමේදී හෝ SMS භාවිතයේදී හෝ අන්තර්ජාල සේවාවන්හි මෙගා බයිට් (MB) එකක් සඳහා ගාස්තුව රු. 15 ක් පමණි.වැඩ බලන ප්‍රධාන විධායක නිලධාරී වයිල් සල්මාන් මහතා අදහස් පළ කළේ මෙසේ ය.විදේශ ශ්‍රමිකයන් අපේ රටේ ආර්ථිකයට ලබාදෙන දායකත්වය සුළුපටු නැහැ. නමුත් දුරකථන ඇමතුම් ගාස්තු වැඩි නිසා ඔවුන් මෙරට වෙසෙන තම හිතවතුන් ඇමැතීමේදී බොහෝ දුෂ්කරතාවලට මුහුණ පානවා. මේ ගැටලුවේදී ඔවුන්ට සාර්ථක විසඳුමක් සැපයීම අපේ වගකීමක් කියා එටිසලාට් හි අපි කල්පනා කළා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>09</month>
      <day>28</day>
    </date>
    <link>http://www.silumina.lk/2014/09/28/_art.asp?fn=aw140928</link>
    <topic>ඒ මහත්තයා කොයි දේ කෑවත් ටිකක් එළියට විසි කරනවා</topic>
    <author>මතුගම මහින්ද විජේතිලක</author>
    <content>“අපේ කාලෙ හාල් සේරුවක් සල්ලියයි මහත්තයා”“සල්ලිය කියන්න මොකක්ද?”“සල්ලිය කියන්නෙ සත බාගෙට”“ඔය කියන්නෙ ‍කොයි කාලෙ ද?”“සුද්දන්ගෙ කාලෙ”“ඒ කාලෙ තමුන් මොනව ද කළේ?”“මම සුදු මහත්තයෙකුගෙ ගෙදර වැඩ කළා”“කොහේද ඒ ගේ තිබුණෙ?”“ජාවත්තෙ”“ජාවත්ත කිව්වෙ?”“ජාවත්ත කිව්වේ කුරුඳුවත්ත මෙහා පැත්තෙ. මම වැඩ කරපු ගෙදර කිට්ටුවමයි ලෝක සංගරාමෙට ගිහින් මැරුණු හමුදා භටයන්ගෙ සොහොන තිබුණෙ. එංගලන්තෙ මහ රැජනගෙ ආණ්ඩුවෙන් තමයි ඒ සොහොන නඩත්තු කළේ. ඉස්සර අවුරුද්දක වතාවක් හමුදාවෙන් ඇවිත් ඒ මැරුණු සොල්දාදුවන්ට වෙඩි මුර තියලා ගෞරව කරලා යනවා. තවමත් ඒ කැරකොප්පුව තියෙනවා. තවමත් එංගලන්තයෙන් තමයි ඒක නඩත්තු කරන්නේ. මමත් ඒ පැත්තෙ ගියාම දැනුත් එතනට ගිහින් එනවා” යි අමනුස්සයෙක් අතීත තොරතුරු රැසක් එළිදරව් කළේය.එසේ කීවේ ඇතුළුකෝට්ටේ ගුප්ත ගවේෂණ මධ්‍යස්ථානයට ප්‍රතිකාර ගන්නට ආ අවිවාහක තරුණියකට ආවේශ වූ භූතයෙකි. චින්තා කඩුවෙල ප්‍රදේශයේ පදිංචිකාරියකි. නිවසේ රාත්‍රී කාලයට ගැවසෙන නොපෙනෙන කෙනකු ඇගේ ශරීරය සූරන බවත් පවුලේ අනිත් අයගේ ද ශරීර ඒ අයුරින් ම සීරෙන බවත් ආධ්‍යාත්මීය උපදේශකවරයා සමඟ චින්තා කීවාය. මවත්, පියාත්, සහෝදරයකුත් සමඟ පැමිණ සිටි ඇය රාත්‍රියට නිවසේ ඇවිදින කෙනෙකුගේ ඡායාවක් පෙනෙන බව ද කීවාය. ඊට අමතරව ශාරීරික වේදනාවලින් ද දැඩි පීඩා විඳින බව ද කීවාය.ශක්ති කිරණ එල්ල කරන විට චින්තා තුළින් ආවිෂ්ට වූ භූතාත්මය ගවේෂකවරයා අහන ප්‍රශ්නවලට පිළිතුරු දෙමින් මේ තොරතුරු කීවේය.“මේ ශරීරයට ඇතුළුවෙලා ඉන්න තමුන් කවුද?”“නම මතක නෑ මහත්තයා”“කොයි කාලෙ ද මැරුණේ?”“සුදු මහත්තුරු හිටපු කාලෙ”“තමුන් මොනව ද කළේ?”“ජාවත්තේ සුදු මහත්තයෙකුගෙ බංගලාවක වැඩ කළා.”“මොනව ද කරපු වැඩ?”“ගේ දොර වත්ත පිටිය ශුද්ධ පවිත්‍ර කරගෙන හිටියා. මහත්තයා ඇස්වහක් කටවහක් නෑ සෙදෝහාමි ලස්සන කෙල්ල. ඒකි තමයි බංගලාවෙ කෑම හැදුවෙ. මම ඒකිට හරිම මනාපයි. ඒත් ඒකි මට මනාපකම් පෑවෙ නෑ.”“තමුන්ට වැටුපක් දුන්න ද සුදු මහත්තයා”“හොඳට කන්න බොන්න දුන්නා. මාසෙකට රුපියල් දහයකුත් දුන්නා. වැඩට අඳින්න කොට කලිසමුත් දුන්නා. සුදු මහත්තයා මට අලුත්ම රැලේ බයිසිකලයක් රුපියල් පහකට අරගෙන දුන්නා. මම ඒක පැද්දෙ හරිම උජාරුවෙන්. බයිසිකලේ පැදගෙන ඇවිත් සෙදෝහාමිට පේන්න බැල් එක ගැහුවාම ඒකි ගස්සලා අහක බලා ගන්නවා.”“ඉතින් සුදු මහත්තුරු ආපහු යනකොට තමුන්ටත් යන්න තිබුණනෙ” යි ගවේෂකවරයා ඇසීය.“මාව එක්ක ගෙන ගියේ නෑ. ඒත් මහත්තුරු යන කොට මට රුපියල් පන්සීයක් දීලා ගියා” යි භූතයා කීය.“අය්යෝ! රුපියල් පන්සීයය කියන්නේ මොකක්ද?”“හඃ.... හඃ... හා... ඔය මහත්තයා දන්න හැටි. ඒ කාලෙ හාල් සේරුවක් සල්ලියයි, සතබාගයයි. ඒ කාලෙ රුපියල් දහයට කිව්වෙ පවුමයි කියලා. පවුම් පහයි කියන්නේ රුපියල් විසි පහයි. රුපියල් දහයකට ඉඩම් අක්කරයක් ගන්න පුළුවන්, අපේ ගමට ම තිබුණෙ එකම එක බයිසිකලයයි, ඒ සුදු මහත්තයා මට අරගෙන දීපු බයිසිකලේ.”“එහෙනම් සුදු මහත්තුරු අඩිපුඩි ගහන්නත් දෙන්න ඇති නේද?”“ඔව් ඔව් මහත්තයලා බීලා බෝතලේ ඉතුරු වෙන ඒවා මට තමයි. ඒත් මහත්තයලා ගියාට පස්සෙ ගමට ආවාම බිව්වෙ කිතුල් රා.”“ඒ කාලෙ කිතුල් රා බෝතලයක් රුපියල් කීය ද?”“චී... චී... මහත්තයා එහෙම කියන්න එ පා. ඒ කාලෙ අපේ මිනිස්සු කිතුල් රා වික්කෙ නෑ. හිතවත් අයට සන්තෝසෙ දුන්නා. අනිත් එක ගමේ හැම තැනම වගේ ගෙවල්වල කිතුල් රා, පැණි, හකුරු තිබුණනෙ. ඒත් මමනම් නිකම් බිව්වෙ නෑ. යනකොට සතේක උම්බලකඩ අරගෙන යනවා. සතේට හරක් අඟක් තරම උම්බලකඩයක් ගන්න පුළුවන් කඩෙන්. යාළුවොත් එක්ක ඒවා හප හපා රා බොනවා.”“ඉතින් අර රුපියල් පන්සීයෙන් මොනව ද කළේ?”“සුදු මහත්තයා නම් ඒ මුදල මට දුන්නේ උඹ වෙළඳාමක් හරි කර්මාන්තයක් හරි කර ගෙන හිටපං කියලා. ඒත් මම ඒ වගේ මොකවත් කළේ නෑ ගෙදරට වෙලා හිටියා.”“ඒ මොක ද?”“මොකට ද මහත්තයා, ඒ කාලෙ ඕනැම ගෙදරක කෑම බීම අඩුවක් නෑ. චාම් ජීවිත. විලාසිතා නෑ. ලද දෙයින් සතුටු වෙන මිනිස්සු, වියදම අඩුයි. අත්තම් ක්‍රමයට වැඩ. ඒ ගෙදර අයට අනිත් ගෙවල්වල අය ශ්‍රමයෙන් උදව් වෙනවා, අනිත් ගෙදර අයටත් එහෙමයි, ගොවිතැනත් එහෙමයි, ලෙඩ දුකේදිත් එහෙමයි.”“ඉතින් මොකද මේ චින්තාටත් ගෙදර අයටත් හිරිහැර කරදර කරන්නෙ?”“මහත්තයා, මම මොනවා කළත් ආගම දහමට අනුව කටයුතු කළේ නෑ. ඔහේ ජීවත්වුණා මිසක්. පවුලක් පන්සලක් වුණෙත් නෑ. කාල බීල විනෝද වුණා විතරයි, මගේ ගෙදරමයි නංගිගෙ පවුලෙ අයත් ජීවත් වුණේ. මම මැරුණා. මේ ගෙදර දාල යන්න හිතුණෙ නෑ. කාලෙකට පස්සෙ නංගිත් මළා. නංගිගෙ දරුවොත් වයස් ගත වෙලා මළා. ඒ දරුවන්ගෙ දරුවොත් වයස් ගත වෙලා මළා. මේ අය අතරෙ මමත් ඔහේ පාවි පාවී හිටියා.”“මොනව ද ආහාරයට ගත්තෙ?”“අමුතු දෙයක් නොවෙයි ගෙදර අය කන බොන දේවල්වල සුවඳ උරා ගෙන බිව්වා. යාළුවොත් එක්ක බීපු තැන්වලට ගිහින් උන් බොන තැන්වලින් ඒවයෙ සුවඳ උරා බිව්වා. කැරකොප්පුවේ, තුන් මංසලේ, සිව් මංසලේ, නාන තොටේ මම වගේ අයත් එක්ක ඔහේ හිටියා. ඉතින් මේ ගෙදර මුන්ට අයිති වුණාට පස්සේ මුන් හොඳට තෙල් බැදුම් කන්න හි ටියා. මට දුන්නේ නෑ. මුන් තනියම කෑවා. මම ඇවිදලා එනකොට මට නෑ. මම මුන්ගෙ ශරීර හූරන්න පටන් ගත්තා.”“හැමෝගෙම ශරීර හීරුවා ද?”“ඔව්, හැබැයි හේරත් මහත්තයාගෙ ශරීරෙ හීරුවේ නෑ”“ඇයි එයාගෙ හීරුවේ නැත්තෙ?”“හේරත් මහත්තයා කොයි දේ කෑවත් එයින් ටිකක් එළියට විසි කරනවා. නැත්නම් කුරුල්ලන්ගෙ කෑම ලෑල්ලට දානවා. මස් මාළු කරවල පුළුටු නම් ටිකක් එළියට විසි නොකර කන්නෙම නෑ. ඉතින් මම ඒවා කනවා. ඒ නිසා මම හේරත් මහත්තයාට හිතවත්, එයා හොඳයි, එයාට කිසිම කරදරයක් කරන්නේ නෑ.”“ඒකට කමක් නෑ. මේ චින්තා පවුලේ අයත් එක්ක මගෙන් ප්‍රතිකාර බලාපොරොත්තුව ඇවිත් ඉන්නේ. ඒ අය සුවපත් කිරීම මගේ වගකීම, දැන් තමුන් මේ අයව අතහැරලා යන්න ඕනැ.”“මොකක්ද මහත්තයා ඒ අසාධාරණ කතාව. මගේ ඉඩම. මගේ ගෙදර. මම යන්නෙ නෑ. මට යන්න කියන්නත් එපා” යි භූතයා තදින්ම කීවේය.“සොහොනකට යන්න. එතැන පුළුටු තියෙනවා.”“මහත්තයා සාධාරණව කතා කරන්න.”“සාධාරණව තමයි කියන්නෙ, මේ අයත් තමුන්ගෙ ලේ ඥාතින් ඒ අයත් ජීවත්වෙන්න ඕනෑ. මම තමුන්ට යහපතක් වෙන විදිහට යෝජනා කරන්නම්” යැයි කියූ ගවේෂකවරයා “හොඳට මස් මාළු කරවල බැදලා කෑම එකක් දින දෙක තුනක් ගෙදරින් පිටත තියන්න. ඊට පස්සෙ හාමුදුරු දහ නමක් නිවසට ගෙන්වලා මේ ප්‍රාණකාරයාට පින් අනුමෝදන් කරන්න, එයාගෙ නම දන්නෙ නැති වුණාට කමක් නෑ, මේ ඉඩමට නිවසට අයිතිය කියූ මුල් අයිතිකාරයන්ට කියලා පැන් වඩලා පින් අනුමෝදන් කරලා නැවත එන්නැ” යි චින්තාටත් ඇය සමඟ පැමිණි අයටත් උපදෙස් දුන්නේය.දානයෙන් පසු නැවත පැමිණි දිනයේ ද චින්තා දිෂ්ටි ගැන්වීය.“දැන් කොහොම ද?”“මහත්තයා! මේ ළමයි මට හොඳට සංග්‍රහ කළා. දානෙත් හොඳට දුන්නා. එදා මම පුදුම විදිහට සතුටු වුණා.”“හොඳයි එහෙනම් දැන් සොහොනට යන්න.”“බෑ... බෑ... මහත්තයා ඊට වඩා හොඳ තැනකට මාව යවන්න. මම යන්නම්.”සුදු නෙළුම් මල් වට්ටියක් ගෙන්වා භූතාත්මය ඊට සම්බන්ධ කොට අනුරාධපුරයට යැවීය. එහිදී ශ්‍රී මහා බෝධීන් වහන්සේ අසල සිට පින් දහම්වලට අතහිත දී පිනට දායක වෙන්නැයි භූතයාට උපදෙස් දුන්නේය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa1410052</link>
    <topic>තව අවුරුදු දහයක කාලයක් ජනපතිතුමාට අභියෝගයක් නෑ</topic>
    <author/>
    <content> - සුමනදාස අබේගුණවර්ධනජනාධිපතිතුමාට අනුහස් බලයක් ලබාදුන් බ්‍රහස්පති හෙවත් ගුරු ග්‍රහයා රාශියක සිටීමට පුළුවන් ඉහළම බලය වන උච්ච බලයේ මේ මොහොතේ ගත කරන බවත් තවත් දසකයක් යනතුරු එතුමාගේ බලය පවත්වාගෙන යාමට අභියෝගයක් නැති බවත් ප්‍රවීණ ජ්‍යොතිෂවේදී සුමනදාස අබේගුණවර්ධන මහතා කියයි.පවතින ග්‍රහ ත‍‍ත්ත්වය අනුව සතියේ හැම දිනයක් ම ජනාධිපතිතුමාට සුබ දිනයක් බවද එ් මහතා කීය. ජනවාරි මාසයේ පාප්තුමාගේ සංචාරයට කලින් ජනාධිපතිවරණයක් පැවැත්වෙනු ඇතැයි පැතිරෙන කටකතාව පිළිබඳව ද විමසූ අවස්ථාවේ අබේගුණවර්ධන මහතා කියා සිටියේ එවැනි කාලවකවානුවක ජනාධිපතිවරණය පැවැත්වීමට යාම පිළිබඳව තමන් නොදන්නා බවයි.කෙසේ වුව ද 2015 අප්‍රේල් මාසයට පෙර ජනාධිපතිවරණයක් පැවැත්වෙනු ඇති බවට තමා කලින් සිළුමිණ පුවත්පතෙන් කළ අනාවැකිය සත්‍යයක් වනු ඇතැයි පැවැසූ අබේගුණවර්ධන මහතා ලබන වසරේ පැවැත්වෙන එම ජනාධිපතිවරණයෙන් ද මහින්ද රාජපක්ෂ මහතා ඒකාන්තයෙන් ම ජයග්‍රහණය හිමිකරගනු ඇතැයි ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa1410053</link>
    <topic>පාප්තුමාගේ ශ්‍රී ලංකා චාරිකාවට නිල ඇරැයුම පිළිගන්වයි</topic>
    <author/>
    <content>ඉතාලියේ සහ වතිකානයේ චාරිකාවක් සඳහා රෝමයට පැමිණ සිටින මහින්ද රාජපක්ෂ ජනාධිපතිතුමා සිකුරාදා පෙරවරුවේ වතිකාන මාලිගයේ දී ශුද්ධෝත්තම පළමු වැනි ෆ්‍රැන්සිස් පාප් වහන්සේ බැහැ දුටුවේ ය. මේ හමුවේදී ජනාධිපතිතුමා ලබන වසරේ ජනවාරි මාසයට සැලසුම් කර ඇති පාප්තුමන්ගේ චාරිකාව සඳහා නිල ඇරැයුම උන් වහන්සේ වෙත පිළිගැන්වීය.ජනාධිපතිතුමා සහ පාප් වහන්සේ අතර හමුව අපොස්තොලික මාලිගාවේ සභා මණ්ඩපයේ දී සිදුවිය.ජනාධිපතිතුමා සහ පාප් වහන්සේ අතර අනතුරුව ආරම්භ වූ සාකච්ඡා සුහද හා ළෙන්ගතු අයුරින් සිදුවිය.පුනරුත්ථාපනය, පහසුකම් වැඩිදියුණු කිරීම අතින් ශ්‍රී ලංකාව අත්කර ගෙන ඇති ප්‍රගතිය ජනාධිපතිතුමා පාප් වහන්සේට විස්තර කළේ ය.“අපි රටට සාමය උදා කොට රට කඩිනම් ආර්ථික සංවර්ධන මඟකට යොමු කළා. ජාතික සමඟි සන්ධානය සඳහා විධිමත් පියවර ගත්තා. ත්‍රස්තවාදී ග්‍රහණයට හසුව බිඳ වැටී තිබූ ප්‍රජාතන්ත්‍රවාදී ව්‍යුහයන් ප්‍රතිෂ්ඨාපනය ආරම්භ කළා. උතුරු පළාත් සභා මැතිවරණය ඊට නිදසුනක්, මහින්ද රාජපක්ෂ ජනාධිපතිතුමා පෙන්වා දුන්නේ ය.ඇතැම් පිරිස් දුර්මත ප්‍රචාරය කළ ද ශ්‍රී ලංකාවේ සියලු ආගමික කොටස් අතර සුහදතාව හා සංහිඳියාව පවතින බව ද එතුමා කීය. පාප් වහන්සේ ගේ ශ්‍රී ලංකා චාරිකාව පිළිබඳව ද මෙහිදී අදහස් හුවමාරු කර ගන්නා ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa1410054</link>
    <topic>පාප්තුමාගේ ශ්‍රී ලංකා චාරිකාවට නිල ඇරැයුම පිළිගන්වයි</topic>
    <author>ඉඳුනිල් වීරරත්න</author>
    <content>ඉඳුනිල් වීරරත්න2014 ආසියානු ක්‍රීඩා උලෙළේ පිරිමි 20 x 20 ක්‍රිකට් තරගාවලියේ ඇෆ්ගනිස්ථානය සමඟ පැවැති අවසන් තරගය ලකුණු 68 කින් ජයගත් ශ්‍රී ලංකා කණ්ඩායම උලෙළේ ප්‍රථම රන් පදක්කම දිනා ගැනීමට සමත් විය.කාසියේ වාසිය දිනා මුලින්ම පන්දුවට පහර දුන් ශ්‍රී ලංකා ක්‍රීඩකයෝ ඕවර 19 පන්දු එකක දී සියල්ලන්ම දැවී ලකුණු 133 ක් ලබා ගත් අතර එහිදී නායක ලහිරු තිරිමාන්න පන්දු 37 කට මුහුණ දී හතරේ පහර 7 ක් සහ එක් හයේ පහරක් සමඟින් ලකුණු 57 ක් ලබාගත්තේය. දිනේෂ් චන්දිමාල් පන්දු 27 කදී ලකුණු 33 ක් ලබාගත්තේය. ඊට හතරේ පහර 3 ක් සහ එක් හයේ පහරක් ඇතුළත් විය.පිළිතුරු ඉනිම ක්‍රීඩා කළ ඇෆ්ගන් ක්‍රීඩකයන් ඕවර 17 යි පන්දු 4 කදී ලකුණු 65 කට දවා ගැනීමට ශ්‍රී ලංකා පන්දු යවන්නන්ට හැකි විය.මෙහිදී ජීවන් මෙන්ඩිස් කඩුලු 3 ක් ඉසුරු උදාන කඩුලු 2 ක්, චතුරංග ද සිල්වා කඩුලු 2 ක් දවා ගනිමින් පන්දුවෙන් විශිෂ්ට දස්කම් දැක්වූහ.දකුණු කොරියාවේ ඉංචියොන්හි යෙන්හුයි ක්‍රිකට් ක්‍රීඩාංගණයේ මෙම තරගය පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa1410055</link>
    <topic>යාල් දේවි ගල්කිස්සෙන් එයි</topic>
    <author>තාරක වික්‍රමසේකර</author>
    <content>තාරක වික්‍රමසේකරමේ මාසයේ සිට යාපනය දක්වා ගමන් අරඹන යාල්දේවි ශීඝ්‍රගාමී දුම්රිය ගල්කිස්ස සිට ගමන් ආරම්භ කිරීමට කටයුතු ‍ෙයාදන බව දුම්රිය සාමාන්‍යාධිකාරී බී.ඒ.පී.ආරියරත්න මහතා සිළුමිණට කීය. මේ නිසා වැල්ලවත්ත, දෙහිවල ප්‍ර‍දේශවල ජනතාවට එම දුම්රිය පොළවලින් යාල්දේවි දුම්රියට ‍ගොඩවීමට පහසුකම් සැලසේ.ගල්කිස්සෙන් ගමන් අරඹා දෙහිවල, වැල්ලවත්ත දුම්රිය ස්ථානවල ද නවත්වා යාල්දේවි දුම්රිය ධාවනය වනු ඇත. දැනට රුපියල් 600ක් පමණ වන යාපනය - කොළඹ බස් ගාස්තුවෙන් අඩකින් පමණ දුම්රියෙන් ගමන් කළ හැකි බවත් නගරාන්තර සුඛෝපභෝගී දුම්රියෙන් පැය 6 1/2ක් පමණ කාලයකින් යාපනයට ගමන් කළ හැකි බවත් යාල්දේවි දුම්රියට අමතරව වායු සමනය කළ සුඛෝපභෝගී දුම්රිය ද ගල්කිස්සෙන් ගමන් ආරම්භ කිරීමට කටයුතු යොදා ඇතැයි ද දැනට පස්වරුවේ ධාවනය වන එම දුම්රිය ඉදිරියේ දී උදෑසන ගමන් ආරම්භ කරන බව ද සාමාන්‍යාධිකාරිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa1410056</link>
    <topic>අඩු ආදායම් ලාභින් වෙනුවෙන් නව නිවාස 70000 ක් ඉදිවෙයි</topic>
    <author>නිහාල් පී අබේසිංහ</author>
    <content>නිහාල් පී අබේසිංහඅඩු ආදායම් ලාභීන් සඳහා කොළඹ නගරය ඇතුළත නව මහල් නිවාස ඒකක 70000 ක් ඉදිකිරීමට කටයුතු කරන බව රජය පවසයි. ‍මෙලෙස ඉදිවන සෑම නිවාස ඒකකයක්ම රුපියල් ලක්ෂ 35 ක් වටිනා අතර විශාලත්වය වර්ග අඩි 500 කට වැඩිය. ආරක්ෂක හා නාගරික සංවර්ධන අමාත්‍යාංශය ඉදිකිරීම් ඉංජිනේරු සේවා හා නිවාස අමාත්‍යාංශය මේ සියලු කටයුතු මෙහෙයවයි.ඒ යටතේ දැනටමත් කොළඹ හා තදාසන්න ස්ථාන 19 ක නිවාස ඒකක 14700 ක් ඉදිකිරීම අරඹා ඇතැයි ඉදිකිරීම් ඉංජිනේරු සේවා හා නිවාස අමාත්‍යාංශයේ අතිරේක ලේකම් කේ.ඒ. තිලකරත්න මහතා පවසයි. මේ යටතේ මිහිදුසෙන්පුර ව්‍යාපෘතිය ජනතාවට ලබාදී ඇති අතර තවත් නිවාස ඒකක 5312 ක් මේ වසර ඇතුළත ජනතා අයිතියට පත්කිරීමට නියමිතය.2014 වසරේදි තවත් නව නිවාස ඒකක 20000 ක් ඉලක්ක කර ගනිමින් නව නිවාස ව්‍යාපෘති ගණනාවක් ආරම්භ කිරීමට ද සැලසුම් කර ඇතැයි තිලකරත්න මහතා පවසයි.මෙවර ලෝක ජනාවාස දිනය හෙටට යෙදී ඇත. මේ වසරේ ලෝක ජනාවාස දින තේමාව ජනාවාස හඩක් ජන සෙවණින් හෙටක් යන්නය. ජනාවාස දින ප්‍රධාන උත්සවය මහින්ද රාජපක්ෂ ජනාධිපතිතුමාගේ ප්‍රධානත්වයෙන් කොළඹදි පැවැත්වෙන අතර එහිදී සිදුවන ප්‍රධාන කාර්යය ජාතික නිවාස ප්‍රතිපත්තිය එළි දැක්වීමයි.මෙම ජාතික නිවාස ප්‍රතිපත්තියේ ප්‍රධාන පරමාර්ථය ජනතාවට කාලීන අවශ්‍යතා මත උසස් ජීවන තත්ත්වයක් ඇති කරලීම උදෙසා ප්‍රමාණවත් ස්ථායි පහසුකම් සහන ගුණාත්මක දැරිය හැකි හා තිරසාර පරිසර හිතකාමි සුරක්ෂිත නිවසක ජීවත්වීමේ අයිතිය තහවුරු කිරීම බවද අතිරේක ලේකම් තිලකරත්න මහතා පවසයි.මීට අමතරව ජනාවාස දින ක්‍රිකට් තරගය ජනාවාස දින නාට්‍ය තරගය ආදිය හා ළමා චිත්‍ර තරගය හා සිතුවම් දැක්මද ජනාවාස දින වෙනුවෙන් පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa1410057</link>
    <topic>කර්තෘ මණ්ඩල අධ්‍යක්ෂ සීලරත්න සෙනරත්ට දෙල්තොටින් සම්මානයක්</topic>
    <author/>
    <content>දෙල්තොට ප්‍රාදේශීය ලේකම් කාර්යාලය මඟින් සංවිධානය කරන ලද සිංහල සාහිත්‍ය උත්සවය ගලහ භද්‍රවතී මහා විද්‍යාලයේ දී පැවැත්විණි. එම උත්සවයේ විශේෂත්වයක් වූයේ ප්‍රදේශයෙන් බිහිවූ මාධ්‍යවේදී ‍ෙල්ක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතාට විශේෂ සාහිත්‍ය සම්මානයක් පිරිනැමීම යි.එම සම්මානය මධ්‍යම පළාත් සභාවේ සභාපති මහින්ද අබේකෝන් මහතා අතින් පිරිනැමූ අවස්ථාවයි මේ. ප්‍රධාන සාහිත්‍ය දේශනය පවත්වන ලද්දේ පේරාදෙණිය විශ්වවිද්‍යාලයේ සිංහල අංශාධිපති ආචාර්ය අත්තනායක එම්. හේරත් මහතා විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa1410058</link>
    <topic>හස්ත කර්මාන්ත ක්ෂේත්‍රයට නව සිතියමක්</topic>
    <author/>
    <content>ලංකාවේ ප්‍රථම වරට හස්ත කර්මාන්ත ක්ෂේත්‍රය වෙනුවෙන් සිතියමක් නිකුත් වී තිබේ. ජාතික ශිල්ප සභාව මඟින් සැලසුම් කරන ලද එම සිතියමේ මුල් පිටපත පසුගියදා මහින්ද රාජපක්ෂ ජනාධිපතිතුමා වෙත පිරිනමනු ලැබීය.මෙම සිතියම සැලසුම් කළ ජාතික ශිල්ප සභාවේ සභාපති බුද්ධි කීර්තිසේන, සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය ඩග්ලස් දේවානන්දා, ශ්‍රී ලංකාවේ ඉන්දියානු මහ කොමසාරිස් වයි.කේ.සින්හා සහ අමාත්‍යාංශ ලේකම් වේ.සිවඥානසෝති යන මහත්වරු මේ අවස්ථාවට සහභාගි වූහ.ඉන්දියා - ශ්‍රී ලංකා පදනමේ අනුග්‍රහය මත ජාතික ශිල්ප සභාව සැලසුම් කරන ලද මෙම අත්කම් සිතියම සඳහා එම පදනම 75% මූල්‍ය දායකත්වයක් ලබා දුන් අතර ජාතික ශිල්ප සභාව 25% මූල්‍ය ප්‍රතිපාදන ඇතුළු ශ්‍රම දායකත්වය ලබාදෙන ලදී.“මේ රටේ හස්ත කර්මාන්ත නිර්මාණ ගම් නියම්ගම් පිළිබඳව මෙම සිතියමේ විස්තර ඇතුළත් වන බවත්, ඒ හරහා ඕනෑම කෙනෙකුට එම ස්ථානයන් සොයාගෙන අදාළ කර්මාන්තය සිදුකරන ශිල්පීන්ගේ නිර්මාණ දැක බලා ගැනීමටත් මිලදී ගැනීමටත් අවස්ථාව ලැබෙන බවත් ජාතික ශිල්ප සභාවේ සභාපති බුද්ධි කීර්තිසේන මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa1410059</link>
    <topic>බොන්සායි කලාවෙහි ජීවය හා දර්ශනය</topic>
    <author/>
    <content>බොන්සායි ශාකයක් නිර්මාණය කරලීම තෘප්තිජනක හා ආස්වාදයක් ගෙන දෙන විනෝදාංශයක් විය හැකිය. නැතහොත් එය පෙන්නුම් කළ හැකි කිසිවක් නොමැති මෙන්ම බලාපොරොත්තු සුන්වූ අත්දැකීමක් විය හැකිය. ඒසඳහා දැනුම හා ඉවසිලිවන්ත බවක් තිබිය යුතුය. බොන්සායි ලෝකය කරා පියමන් කරන පුදුම සහගත ගමන ඇරැඹීමට පෙරාතුව ඔබ මූලික දැනුමක් ලබාගත යුතු වෙයි. මේ සඳහා ඔබට යම් ඉවසිලිවන්ත බවක් ද ඇවැසි වේ.බොන්සායි කලාව ඉතාමත් සරල ආකාරයෙන් ගතහොත් කුඩා බඳුනක් තුළ සොබාදහම පෙන්නුම් කර දීමේ ප්‍රයත්නයකි. ස්වාභාවික වශයෙන් ඉපැරැණි ශාකයක් වනගහනයක් භූ දර්ශනයක් පිළිබඳ හැඟීමක් බොන්සායි කලාව මඟින් ප්‍රකාශිත වෙයි. එය ක්ෂුද්‍රරූපී අයුරින් සොබාදහම ප්‍රතිජනනය කරන්නකි. එහෙත් එය ජිවී ශාකයක් ද වෙයි. වසර ගණනාවක් මුළුල්ලේම එබඳු කුඩා ප්‍රමාණයේ ස්වාභාවික වූ යමක් පෝෂණය කරලීම ප්‍රියජනක මෙන් විනෝදජනක වූවකි.බොන්සායි කලාකාමී පිරිස් සොබාදහමේ සොඳුරු බව අගයමින් කුඩා බඳුන්හි ශාකයන් වැවීම කරති. එවැනි කාර්යයක නියැළෙමින් ඔවුහු සොබාදහමින් හා ජිවන දර්ශනයෙන් යමක් උගනිති. බොන්සායි කලාව පිළිබඳව කිසිඳු වැටහීමකින් තොර තැනැත්තෙකුට වුවද එහි සොඳුරු බව අගයෙමින් ඉන් ආස්වාදයක් ලැබිය හැකිය. බොන්සායි කලාව තුළ ගැබ්වී ඇති ශක්තිය වනුයේ සොබාදහමේ අතිසුන්දරත්වය විදහා පෑමට එතුළින් ලබාදෙන හැකියාවයි. බොන්සායි ක්‍රමානුකූලව ශාක වැවීමෙහි නියැළෙන සැම දෙනා විසින්ම දිනාගත යුතු ඉලක්කය මෙය වෙයි.‍බොන්සායි ක්‍රමයට අනුව ශාකයක් වැවීමේදී එක් එක් ශාකයෙහි ප්‍රබල හා දුබල සාධක පිළිබඳව ඉගනීම බෙහෙවින් වැදගත් වන්නෙකි. බොන්සායි ශාකයක් හදාවඩා ගැනීම දරුවකු හදාවඩා ගැනීමක් බඳුය. ගුරුවරයකු හා මඟපෙන්වන්නකු වන අතරම ඉවසීම හා ආදරය ද දැක්විය යුතුය. ඔබේ පවුල කෙරෙහි ඔබ දක්වන්නා වූ සැලකිල්ලම ඔබේ ශාකයන් කෙරෙහිම දැක්විය යුතු වෙයි. මෙලෙසින් පියවර ගතහොත් ඔබ සැමටම දැකුම්කළු බොන්සායි ශාක නිර්මාණය කොට වැවීමට හැකි වෙතැයි මම විශ්වාස කරමි.බොන්සායි ශාකයක් යනු එහි මුල් හා පත්‍ර ඇසුරෙන්ම ජීවී වස්තුවකි. ශාකයට කතාබහ කළ නොහැකි වුවත් එය පෝෂණය කරලීමේ යෙදෙන සෑම දිනකදීම ශාකය ඔබට යමක් කියන්නට උත්සාහ දරන බවක් ඔබට හැඟී යනු ඇත. ශාකය ඔබගෙන් ජලය හෝ පොහොර ඉල්ලමින් ඇති බවක් කිසියම් දිනකදී ඔබට දැකගත හැකි වනු ඇත. එකී අවස්ථාව කරා ඔබ එළඹෙන විටදී ඔබ ශාකය සමඟ කිට්ටු සබඳියාවක් ගොඩනඟාගෙන තිබෙනු ඇත. බොන්සායි ශාකය ඔබේ ආදර හා කරුණාවට ප්‍රතිචාර දක්වමින් මිනිසුන් අතර මෙන් මුසාව හෝ පාවාදීම්වලින් තොර අවංක මිතුරන් බඳු තත්ත්වයකට පත්වනු ඇත.බොන්සායි යනු ජීවන කලාවකි. සැබෑ ශාකයක නිරූපණයක් ඔබ ගොඩනැඟුවහොත් එකී නිර්මාණය වර්ධනය වෙමින් නව නිපැයුමක් බවට පරිණාමය වන අයුරු ඔබට දැකගත හැකි වනු ඇත. ඔබේ බොන්සායි ශාකය හැදී වැඩෙමින් ඔබ අපේක්ෂිත කලාත්මක බව සුරකීම සහතික කරගැනීම ඔබේ කාර්යය වනු ඇත.නිදහස් හා විවෘත මනසකින් නිර්මාණය කරලීම තුළින් ‍යමකුගේ බොන්සායි ශාකයන්හි ප්‍රශස්ත ලක්ෂණයක් වර්ධනය කරගැනීම බෙහෙවින් වැදගත් වන්නෙකැයි මට හැ‍ඟේ. ශාකයෙහි ස්වාභාවික ලක්ෂණයන් වර්ධනය වීම සහතික කරගනු පිණිස එක් එක් නව ශාකයක් නවමු දෘෂ්ටියකින් නිර්මාණය කළ යුතු වෙයි. ඔබ බොන්සායි කලාව ප්‍රගුණ කළහොත් පුද්ගලයකු වශයෙන් ඔබ තුළ යම් වෙනසක් සිදුවනු ඇතැයි මම විශ්වාස කරමි. එකී වෙනස්කම තුළින් ඔබ වඩාත් යහපත් පුද්ගලයකු බවට පත්වනු ඇත. එමඟින් ඔබට ඉවසීම හා ගෞරවාදරය දැක්වීම ඉගැන්වෙනු ඇත. සැබැවින්ම මෙමඟින් මා වඩාත් යහපත් අයකු බවට පත් කෙරී ඇත.ඔබ අපේක්ෂිත අයුරින් බොන්සායි ශාක වැවීමෙන් ඔ‍බේ හැඟීම් ප්‍රකාශිත වන සේ විධි ක්‍රම පරිපූර්ණ වශයෙන් සකසා ගත හැකිය.බොන්සායි පිළිබඳ දැක්ම 2014 ඔක්තෝබර් මස 10, 11 සහ 12 දින දී පෙ. ව. 9.30 සිට 6.30 දක්වා හෝර්ටන් පෙදෙසෙහි අංක 46, දෘශ්‍ය කලා සරසවියෙහි, ජේ. ඩී. ඒ. පෙරේරා ගැලරියේ දී පැවැත්වේ.ශාන්ති ප්‍රනාන්දුශ්‍රී ලංකා බොන්සායි සංගමයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa14100510</link>
    <topic>විදුලි බිල අඩුවෙන්නේ මෙහෙමයි</topic>
    <author>තාරක වික්‍රමසේකර</author>
    <content>තාරක වික්‍රමසේකරගෘහස්ථ පාරිභෝගිකයන්ට 25% ක විදුලිබල සහනය පසුගිය මස 16 දින සිටම ක්‍රියාත්මක කර ඇති බවත් එය ඔක්තෝබර් මාසයේ හෝ ඉදිරි මාසයක විදුලි බිල්පතෙන් අඩු වනු ඇති බවත් විදුලිබල මණ්ඩලයේ නියෝජ්‍ය සාමාන්‍යාධිකාරී (ව්‍යාපාර හා මෙහෙයුම් ක්‍රමෝපාය) සහ විදුලිබල මණ්ඩලයේ මාධ්‍ය ප්‍රකාශක කේ. කේ. එස්. දසනායක මහතා සිළුමිණට කීය.ඒ අනුව ඒකක 30 ක විදුලි බිලට මෙතෙක් අය කළ රුපියල් 142.50 ක මුදල රුපියල් 105.00 දක්වාත් ඒකක 60 කට අය කළ 371.85 ක මුදල 280.50 දක්වාත් ඒකක 90 කට අය කළ 1146.00 රුපියල් 861.00 ක් දක්වාත් අඩුකර ඇත.එසේම ඒකක 120 ට අය කළ රුපියල් 2772.00 ක මුදල රුපියල් 2083.50 ක් දක්වාත් ඒකක 180 ට අය කළ 5334.00 ක මුදල රුපියල් 4003.50 ක් දක්වාත් අඩු කර ඇත. එසේම ඒකක 210 ට අය කළ රුපියල් 7203.00 ක මුදල රුපියල් 5413.50 ක් දක්වාත් ඒකක 240 ට අය කළ 8967.00 වෙනුවට 6763.50 ක්ද ඒකක 270 ට අය කළ 10731.00 වෙනුවට 8113.50 ක්ද අය කෙරේ. ඒකක 300 ට අය කළ රුපියල් 12495.00 රුපියල් 9463.50 ක් දක්වා අඩු කර ඇත.ඒකක 300 ට වැඩි සියලු පාරිභෝගිකයන්ට ද 25% ක සම්පූර්ණ විදුලි බිල සහනය හිමිවන අතර ඒකක 500 ට අය කළ 24255.00 ක මුදල 18463.50 ක් දක්වාත් ඒකක 900 ට අය කළ රුපියල් 47775.00 ක මුදල 36463.50 ක් දක්වා අඩුකර ඇතැයි ද ඒකක 1000 කට අය කළ 53655.00 ක මුදල රුපියල් 40963.50 ට අඩුකර ඇතැයි ද දසනායක මහතා පවසයි. ඒ අනුව රටේ සමස්ත ගෘහස්ථ පාරිභෝගිකයන්ගෙන් 97% කට පමණ ම මෙම සහනය හිමි වී ඇතැයි ද පෙන්වා දුන් ඒ මහතා මේ වෙනුවෙන් මණ්ඩලයට දැරීමට සිදුවන පාඩුව නොසලකා සහන සලසා ඇතැයි ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa14100511</link>
    <topic>උතුරේ ව්‍යාපෘති 26 කින් පන්දහසකට රැකියා</topic>
    <author>සාගරිකා දිසානායක</author>
    <content>සාගරිකා දිසානායකමෙතෙක් හමුදාව යටතේ පැවැති උතුරු පළාතේ ඉඩම් අක්කර 298 ක් ජනතාවට බෙදා දීම සඳහා ඉඩම් අමාත්‍යාංශයට පවරා දුන් බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවැසීය. පසුගියදා යාපන කච්චේරි ශ්‍රවණාගාරයේදී පැවැති උතුරු නැ‍ඟෙනහිර ආයෝජන සමුළුවේදී එකී ඉඩම් ගැටලුවට මැදිහත් වී ජනතාවට එම ඉඩම් බෙදා දීමට අවශ්‍ය බලපත්‍ර ඉඩම් අමාත්‍යාංශය හරහා ලබාදීමට හැකි වූ බව ඇමැතිවරයා සිළුමිණට පැවැසීය.වසර 35 ක ඉතිහාසය තුළ යාපනයේහි ප්‍රථම ආයෝජන සමුළුව දෙස් විදෙස් ආයෝජකයන් සිය දෙනකු ගේ සහභාගීත්වයෙන් පැවැත්විණ. උතුරේ සිදුවන ශීඝ්‍ර සංවර්ධනය හා සාමකාමී වාතාවරණය තුළ ඒ පළාතෙහි නව ආයෝජන ව්‍යාපෘති දියත් කිරීමට යුද සමයේ උතුරු නැ‍ඟෙනහිර පළාත් අතහැර විදේශගත වූ දෙමළ ඩයස්පෝරාවෙහි සාමාජිකයන් ද ඉදිරිපත් වී සිටීම මෙහිදී කැපී පෙනින. 2005 සිට 2014 දක්වා ගතවූ වසර නවය තුළ රජය උතුරේ සංවර්ධනය සඳහා රුපියල් මිලියන 66712 ක් ආයෝජනය කර තිබේ.ව්‍යාපාරික ප්‍රජාවට නිදහසේ සිය ව්‍යාපාරික කටයුතු පවත්වාගෙන යාමට අවශ්‍ය තරම් සුරක්ෂිත සාමකාමී වාතාවරණයක් උතුරු නැ‍ඟෙනහිර දෙපළාත්වල මේ වන විට ඇති කර තිබේ. ශ්‍රී ලංකා ආයෝජන මණ්ඩලය දැනට එහි ආයෝජන ව්‍යාපෘති 26 ක් ක්‍රියාත්මක කර තිබේ. එමඟින් පළාතේ තරුණ තරුණියන් හට රැකියා අවස්ථා 4833 ක් උදා කර දී ඇතැයි එහිදී සභාව ඇමැතූ ලක්ෂ්මන් යාපා අබේවර්ධන මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa14100512</link>
    <topic>රනිල් ආවොත් 30 වැනි පරාජය ස්ථිරයි</topic>
    <author>ඉන්දික පොල්කොටුව</author>
    <content>- ජනමාධ්‍ය ඇමැතිඉන්දික පොල්කොටුවපරාජය උරුමයක් කැර ගනිමින් විසිනව වරක් පරාජයේ අත්දැකීම් ලබා සිටින රනිල් වික්‍රමසිංහ මහතා ඉදිරි ජනාධිපතිවරණයට ඉදිරිපත් වුවහොත් තිස්වැනි ඓතිහාසික පරාජයත් සමඟින් ආසියාවේ පරාජිතම දේශපාලනඥයා බවට පත් වන බව ජනමාධ්‍ය සහ ප්‍රවෘත්ති අමාත්‍ය කෙහෙලිය රඹුක්වැල්ල මහතා පවසයි. වික්‍රමසිංහ මහතා පරාජය ලබන විට සිය නායකත්වය යටතේ සන්ධානය සෑම මැතිවරණයක්ම ජයග්‍රහණය කරා මෙහෙය වූ මහින්ද රාජපක්ෂ ජනාධිපතිතුමා ආසියාවේ ජය ධජ නංවන නායකයා ලෙස විරුදාවලිය ලබනු ඇතැයි කීය.මාතූ භූමිය ත්‍රස්තවාදයෙන් මුදාගත් නායකයා ජනතාව ජයග්‍රහණය කරවන බවත් මාතෘ භූමිය පාවා දෙමින් රටට එරෙහි වූ නායකයන් සැමදා ජනතාව ප්‍රතික්ෂේප කරන බවත් හෙතෙම පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa14100513</link>
    <topic>ශ්‍රී ලංකාව සංචාරකයන්ට සුරක්ෂිත රාජ්‍යයක් වෙලා</topic>
    <author/>
    <content>- ෙජ්‍යෂ්ඨ ඇමැති අමුණුගමලෝකයේ සුරක්ෂිතම රාජ්‍යයන් ගෙන් එකක් බවට ශ්‍රී ලංකාව පත්ව ඇති බවත් දරුණු යුද්ධයක් පරාජය කොට සාමය සුරක්ෂිත කරන්නට රජයට හැකි වී තිබෙන බවත් ගතවූ වසර පහක කාලය සමඟ සන්සන්දනය කරන විට එය විස්මයජනක තත්ත්වයක් බව විදෙස් සංචාරකයන්ගේ මතය බව ජ්‍යෙෂ්ඨ අමාත්‍ය මුදල් නියෝජ්‍ය අමාත්‍ය ආචාර්ය සරත් අමුණුගම මහතා පවසයි.ආරුගම්බේ, පොතුවිල්, ප්‍රදේශවලට යාම සිහිනයක්ව පැවැති යුගය නිමාවී ඇති බව සඳහන් කළ ඇමැතිවරයා මේ ප්‍රදේශ දෙස් විදෙස් සංචාරකයන් ගෙන් පිරී පැවැතීම එයට නිදසුනක් බවත් සඳහන් කරයි. පසුගිය වසරේ මෙරටට පැමිණි සංචාරකයන්ගේ සංඛ්‍යාව ලක්ෂ 12 ක් වන අතර 2016 වන විට එය ලක්ෂ 24 දක්වා වර්ධනය කැර ගැනීමට නිසැකව හැකි වනු ඇතැයි පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa14100514</link>
    <topic>අධ්‍යාපන අමාත්‍යතුමා හා චීනයේ කොන්පියුසියස් මූලස්ථානයේ ප්‍රධාන විධායිකා අතර හමුවක්</topic>
    <author/>
    <content>අධ්‍යාපන අමාත්‍ය බන්දුල ගුණවර්ධන මහතා හා චීනයේ හන්බන්හි අධ්‍යක්ෂ ජනරාල් කොන්පියුසියස් මූලස්ථානයේ ප්‍රධාන විධායිකා ක්ෂු ලින් මැතිනිය (Madam Xu Lin, Chief Excutive of Confucius Institute Headquarters, Director General of Hanban) ඇතුළු දූත කණ්ඩායමක් අතර සාකච්ඡාවක් පසුගියදා අධ්‍යාපන අමාත්‍යාංශයේදී පැවැත්විණි.ශ්‍රී ලංකාව තුළ චීන භාෂාව ප්‍රවර්ධනය කිරීම හා කොන්පියුසියස් මධ්‍යස්ථානයක් පිහිටුවීම පිළිබඳ දීර්ඝ වශයෙන් මෙහිදී සාකච්ඡාවට ලක්විය.විභාග කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර මහතා, අධ්‍යාපන ප්‍රකාශන කොමසාරිස් ජනරාල් තිස්ස හේවාවිතාන මහතා, අධ්‍යාපන අමාත්‍යාංශයේ අතිරේක ලේකම්වරුන් ඇතුළු පිරිසක් මෙම අවස්ථාවට එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa14100515</link>
    <topic>සාමය සහෝදරත්වයෙන් පිරි හජ් උත්සවයක් පතමු</topic>
    <author/>
    <content>- ජනපතිරටේ අනෙකුත් ප්‍රජාවන් සමඟ එකමුතුකමින් ජීවත්වීමේ හැකියාව ශ්‍රී ලංකාවේ මුස්ලිම් ජනයාට ශුද්ධ වූ කුරාණයේ ඉගැන්වීම් මගින් ලබාදී ඇතැයි මහින්ද රාජපක්ෂ ජනාධිපතිතුමා හජ්ජි උත්සවය නිමිත්තෙන් නිකුත් කරන සුබ පැතුම් පණිවුඩයේ සඳහන් කරයි.ජනාධිපතිතුමාගේ හජ්ජි සුබ පැතුම් පණිවුඩය මෙසේ ය.ශ්‍රී ලංකාවේ මුස්ලිම් ප්‍රජාව ලොව පුරා තම සහෝදර ලබ්ධිකයින් සමඟ ඊදුල් අල්හා නොහොත් හජ්ජි උත්සවය සැමරීමට එක්වන මෙම වැදගත් ආගමික අවස්ථාවේ මා මෙම සුබ පැතුම් පණිවුඩය එවන්නේ ඉමහත් සතුටිනි.මෙම වැදගත් වාර්ෂික ආගමික උත්සවයට ඉස්ලාම් බැතිමතුන් දිනකට පස් වතාවක් යාඥා කරන දිශාවේ පිහිටි ශුද්ධ වූ මක්කමට ඉස්ලාම් භක්තියේ විශ්වාසය සහිත මිලියන ගණන් ජනයා එක්රැස් වීම හජ්ජි උත්සවයේ කේන්ද්‍රයයි.අල්ලාහ් දෙවියන්ගේ විශිෂ්ටතාව හා ඉස්ලාම් දහමින් ලෝකයට ගෙනා ආධ්‍යාත්මිකතාවේ මෙහෙය ප්‍රකාශ කරන උතුම් පරමාර්ථය තුළ සිටින විවිධ භාෂා කතා කරන විවිධ ජාතීන් හා සංස්කෘතීන්ට අයත් ජනයා මිලියන ගණනින් රැස්වීම මෙම උත්සවය පුරා පැතිරෙන එකමුතු බව විදහා දක්වයි.ශුද්ධ වූ කුරාණයේ හා ශුද්ධ වූ නබිතුමාගේ ඉගැන්වීම් අනුගමනය කිරීම සඳහා වූ තම කැපවීම නැවත අලුත් කිරීමටත්, ලෝකයේ සියලු ජනයා අතර සාමය, සහෝදරත්වය හා අවබෝධය පිණිස යාඥා කිරීමටත් හැකි වනු පිණිස ශ්‍රී ලංකාවේ දහස් ගණනක් මුස්ලිම් ජනයාට වාර්ෂික හජ්ජි වන්දනාවට සහභාගි වීමට රජය විසින් පහසුකම් සලසා ඇත.මේ දිනයේ සියලු මුස්ලිම් ජනයාගේ යාඥාවන් සියල්ලන්ගේ අභිමානය සමඟ සාමය හා එකමුතු බව වෙත නිසැකයෙන් යොමු වනු ඇත. ශ්‍රී ලංකාවේ සියලු මුස්ලිම් ජනයාට ප්‍රීතිමත් හා සාමකාමී ඊදුල් අල්හා උත්සවයක් වේවා'යි ප්‍රාර්ථනා කරමි!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa14100516</link>
    <topic>රාජ්‍ය සේවකයන්ට සහනදායි මිලට පරිගණක ලබාදීම 9 වැනිදා</topic>
    <author/>
    <content>රාජ්‍ය සේවකයන් වෙත සහන සැලසීමේ පුරෝගාමියා ලෙස රාජ්‍ය වාණිජ (විවිධ) නීතිගත සංස්ථාව, Dell සහ e - wis පරිගණක ආයතන intel තාක්ෂණය හා එක්ව රාජ්‍ය සේවකයන් සඳහා පහසු ගෙවීමේ ක්‍රමවේදය යටතේ සහනදායි මිලට පරිගණක ලබාදීමේ ‘රාජ්‍ය මෙහෙවර’ වැඩසටහන දියත් කිරීමේ සාමාරම්භක උත්සවය ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් සහ විදුලි සංදේශ හා තොරතුරු තාක්ෂණ අමාත්‍ය රංජිත් සියඹලාපිටිය මහතාගේ ගෞරවනීය සහභාගිත්වයෙන් මෙම මස 09 වැනි දින පස්වරු 4.00 ට බත්තරමුල්ල වෝටර්ස් ඒජ් හෝටලයේ දී පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aa14100517</link>
    <topic>කැලණිය සරසවියෙන් අලුත් ඩිප්ලෝමා පාඨමාලා දෙකක්</topic>
    <author/>
    <content>කැලණිය විශ්වවිද්‍යාලයේ උපකුලපති මහාචාර්ය සුනන්ද මද්දුම බණ්ඩාර මහතාගේ උපදෙස් ඇතිව කැලණි විශ්ව විද්‍යාලයේ ජන සන්නිවේදන අධ්‍යයන අංශය මෙහෙයවන මහජන සම්බන්ධතාව පිළිබඳ උසස් ඩිප්ලෝමා පාඨමාලාවට හා මහජන සම්බන්ධතාව පිළිබඳ ඩිප්ලෝමා පාඨමාලාවට දැන් අයදුම්පත් කැඳවා ඇත.සීමිත පිරිසකට ඊට ඉල්ලුම් කළ හැකි අතර වැඩි විස්තර සඳහා පාඨමාලාවේ සම්බන්ධීකාරක ජ්‍යෙෂ්ඨ කථිකාචාර්ය මනෝජ් පුෂ්පකුමාර ජිනදාස මහතා 0713212619 අමතන ලෙස ඉල්ලීමක් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=ab1410051</link>
    <topic>අවශ්‍ය ජනවරම පමණයි</topic>
    <author>සාකච්ඡා ‍ෙකළේ</author>
    <content>ප්‍රවීණ නීතිවේදී ලක්සිරි මෙන්ඩිස්18 වැනි ව්‍යවස්ථා සංශෝධනය අනුව මහින්ද රාජපක්ෂ ජනාධිපතිතුමාට තුන්වැනි වරට තරග කළ නොහැකි බවට ඇතැමුන් ගෙනැවිත් ඇති තර්කවල කිසිදු පදනමක් නැති බවත් මේ සංශෝධනය අනුව තෙවැනි වරට තරග කිරීමට එවැනි බාධකයක් ධූරයේ ඉන්න ජනාධිපතිවරයාට නොමැති බවත් ආණ්ඩුක්‍රම ව්‍යවස්ථා සම්පාදන ක්ෂේත්‍රයේ එතෙර මෙතෙර අත්දැකීම් ඇති නීති විශාරදයකු වන අධීනීතිඥ ලක්සිරි මෙන්ඩිස් මහතා කියයි.අධිනීතිඥ ලක්සිරි මෙන්ඩිස් මහතා එක්සත් ජාතීන්ගේ හා පොදුරාජ්‍ය මණ්ඩලයේ නීති විශාරදයකු ලෙස සේවය කර ඇති අතර ආසියා අප්‍රිකා හා කැරිබියානු රටවල් ගණනාවක ආණ්ඩුක්‍රම ව්‍යවස්ථා සම්පාදන කටයුතු සඳහා ද ඉහළ මට්ටමින් සහභාගි වී ඇත.ඔහු ඕස්ට්‍රියාවේ ශ්‍රී ලංකා තානාපති ලෙස මෙන්ම එක්සත් ජාතීන්ගේ වියානා නිත්‍ය නියෝජිත ලෙස ද කටයුතු කර ඇත. ශ්‍රී ලංකා නීති විද්‍යාලයේ ව්‍යවස්ථා කටයුතු සම්බන්ධ කථිකාචාර්ය හා නීති කෙටුම්පත් දෙපාර්තමේන්තුවේ ජ්‍යෙෂ්ඨ සහකාර නීති කෙටුම්පත් සම්පාදක ලෙස ඔහු තම සේවය අරඹා ඇත.සිළුමිණ සමඟ පැවැති විශේෂ සම්මුඛ සාකච්ඡාවකදී මතු කරන නීති ගැටලු පිළිබඳව අධිනීතිඥවරයා කරුණු දක්වා සිටියේ මෙසේ ය.වත්මන් ජනාධිපති මහින්ද රාජපක්ෂ මැතිතුමාට තෙවැනි වරටත් ජනාධිපති ධුරයට ඉදිරිපත් විය නොහැකි බවට සරත් සිල්වා හිටපු අගවිනිසුරුවරයා ගෙන එන තර්කවලට මා විරුද්ධ වන්නේ කරුණු තුනක් මතයි.පළමු කරුණ 1978 ව්‍යවස්ථාවට 18 වැනි සංශෝධනයෙන් ඇතිකළ වෙනස්කම් අනුව ධුරයේ සිටින ජනාධිපතිවරයාට පමණක් නෙවෙයි හිටපු ජනාධිපතිනි චන්ද්‍රිකා බණ්ඩාරනායක මැතිනියටත් ඉදිරි ජනාධිපතිවරණයට නැතිනම් තෙවැනි ධුර කාලයක් සඳහා තරග කිරීමට ඇති කිසිඳු නීතිමය බාධාවක් මා දකින්නේ නැත.මේ නීතිමය ප්‍රතිපාදනය බලපවත්වන්නේ ජනාධිපතිවරයා දිවුරුම් දුන් 2010 ජනවාරි 10 වැනිදා නොව ඔහු නාමයෝජනා බාර දෙන දිනයේය. 1978 ව්‍යවස්ථාවෙන් පනවා තිබු ධුර දෙකේ සීමාව දැන් මැරුණ නීතියක් වී ඇති අතර අර්ථ නිරූපණ පනතේ 6(3) වගන්තිය මැරුණ නීතියකට යළි පණ දීම සඳහා සීයාගේ නීතියක් හෝ බලපවත්නා වගන්තියක් ලෙස යොදාගත නොහැක.එසේ කළ නොහැක්කේ ජනාධිපති ධුරය සඳහා තරග කිරීමට පුද්ගලයකුට අවශ්‍ය සුදුසුකම් අයිතියක් හෝ වගකීමක් ලෙස නොව ව්‍යවස්ථාදායකය විසින් රටේ ඉහළම නීතියෙන් ආණ්ඩුක්‍රම ව්‍යවස්ථා ප්‍රතිපාදන අනුව නියම කර ඇති නිසාය.බොහෝ පොදු රාජ්‍ය මණ්ඩල රටවල ජනාධිපතිවරුන් හා අගමැතිවරුන් ධුර කාල දෙකකට වඩා තෝරා පත්කර ගනී. මෙසේ ධුර කාල දෙකකට වඩා ජනාධිපතිවරයකුට ඡන්දයෙන් තෝරා පත්වීමට ඉඩදීම ශ්‍රී ලංකාවට පමණක් විශේෂ වූ නීතියක් නොවන අතර ආණ්ඩුක්‍රම ව්‍යවස්ථාවට අනුව ව්‍යවස්ථාවෙන් නියම වූ කාලසීමාවකට ජනතාවගේ කැමැත්ත තිබෙනතාක් තෝරා පත්කර ගත හැකිය.මගේ දෙවැනි තර්කය වන්නේ 1978 ව්‍යවස්ථාවට ධුර කාලය වාර දෙකක් සඳහා සීමා වූ වගන්ති සංශෝධනය නීති කෙටුම්පත් සම්පාදකවරයා කර ඇත්තේ වගන්ති නැතිනම් පෙළ අනුව සංශෝධනය කිරීමේ ක්‍රමය අනුවය. එවැනි පෙළ අනුව කරන ව්‍යවස්ථා සංශෝධනයක විශේෂයෙන් සඳහන් නොකළත් එම සංශෝධනය මුල් වගන්ති බලපැවතුණ අවස්ථාවේ සිට බලපවත්වනවා.ඒ කියන්නේ නීතිය පෙර කාලයට බලපවත්වන බව විශේෂයෙන් සඳහන් කරන්න ඕනකමක් නැහැ. මෙම කරුණේදී එම දිනය 1978 වත්මන් ව්‍යවස්ථාව අනුමත කරගත් අවස්ථාවේ සිට මෙම අලුත් වගන්තිය බලපැවැත්වෙන අතර එසේ නොවන්නේ වෙනත් දිනයක් බලපැවැත්වෙන දිනය ලෙස ව්‍යවස්ථා සංශෝධනයේ සඳහන් වන්නේ නම් පමණි.පොදුරාජ්‍ය මණ්ඩල රටවල අධිකරණවලදී දුන් තීන්දු ගණනාවකින් ‍මේ බව පිළිගෙන ඇත. අර්ථ නිරූපණ නීතිය පිළිබඳ මැක්ස්වේල් 8 වැනි වෙළුම, ක්‍රේස් 9 වැනි වෙළුම පමණක් නොව මහාචාර්ය එල්මෝ ඩ්‍රෙපර්ගේ සුවිශේෂ නීති වෙළුම මඟින් ද මෙය පිළිගෙන ඇත.සරත් සිල්වා මහතාගේ නීති තර්කය පිළිගත නොහැකි තුන්වැනි කරුණ ලෙස මා දක්වන්නේ සියලුම පොදුරාජ්‍ය මණ්ඩල රටවල් පාහේ ව්‍යවස්ථා අර්ථ නිරූපණයේදී පටු ලෙස එහි සඳහන් වචනවලට සීමා නොවී පළල් පුළුල් අර්ථ කථනයකට එම ව්‍යවස්ථා සම්බන්ධයෙන් යා යුතු බව නූතනයේ කියා සිටීමයි.පිළිගැනීමයි. එතනදි හැන්සාඩ් වාර්තා ඇතුළු සියලු ලියවිලි පරීක්ෂා කර බලා එම නීතිය අනුමත කිරීමේදී පාර්ලිමේන්තුවේ අරමුණ වූයේ කුමක්දැයි සොයා බැලිය යුතු බව පෙපර් එදිරිව හාට් 1993, එංගලන්ත නඩු තීන්දුවෙන් ද පිළිගෙන ඇත. මෙහිදී කෙලියා වැනි ස්ටෙන් සාමි වැනි නීති විශාරදයන් කීපදෙනෙක් රටක් පාලනය ඔවුන් අනුමත කරන නීතිවලින් මිස ව්‍යවස්ථාදායකයේ අරමුණුවලින් නොවන බව ද විවේචන එල්ල කර ඇති බවද කිව යුතුය.මේ හේතුව නිසා අර්ථ නිරූපණ නීතිය ආණ්ඩුක්‍රම ව්‍යවස්ථා අර්ථ නිරූපණය සම්බන්ධයෙන් යොදා ගැනීම ගැන වඩා පුළුල්ව යොදා ගැනීමට පවතින නීති සංශෝධනයට හෝ අලුත් නීති ගෙන ඒමට ඇතැම් රටවල් ක්‍රියා කර ඇත. මේ පිළිබඳ හොඳම උදාහරණය අර්ථ නිරූපණ නීතිය පිළිබදව ඕස්ට්‍රේලියාව විසින් සම්මත කරගෙන ඇති ‘15 ඒ සහ 15 බී’ යන අර්ථ නිරූපණ පනත්ය.මෙවන් පසුබිමක් තුළ හිටපු අගවිනිසුරුවරයා කියන ආකාරයට 1978 ව්‍යවස්ථාවට කළ 18 වැනි සංශෝධනය සම්බන්ධයෙන් ඉතා පටු ස්ථාවරයක සිට සලකා බැලීම කිසිඳු උසාවියක් විසින් නොකරනු ඇත. වත්මන් අධිකරණය කෙසේවත් හිටපු අගවිනිසුරුවරයා කියන ආකාරයට පෙළමය වශයෙන් කරන ව්‍යවස්ථා සංශෝධනයකදී වචනමය අර්ථ නිරූපණයකට නොයන්නේ රටක ආණ්ඩුක්‍රම ව්‍යවස්ථාව මැරුණු එකක් නොව ජීවමාන ලියවිල්ලක් නිසාත් එය අර්ථ නිරූපණය වෙනස් වන දේශපාලන සමාජ ඉල්ලීම් අනුව කළ යුතු බව පිළිගැනීමත් නිසාය. මේ කරුණු අර්ථ නිරූපණය පිළිබඳ 1997 පෙන්සෙල්වේනියා සරසවියේ විනිසුරු ස්කෙලියාගේ ග්‍රන්ථය මාර්ගයෙන් මෙන්ම 2005 සිංහරාසා නඩු තීන්දුව වැනි තීන්දු මඟින් ද පෙන්වා දිය හැකිය.මගේ ව්‍යායාමය සරත් සිල්වා හිටපු අගවිනිසුරුවරයා වත්මන් ජනාධිපතිවරයාට තුන්වැනි වරට තරග කළ නොහැකි බවට ගෙන ආ සාවද්‍ය තර්කය බිඳ දැමීමට හුදු නීතිමය වශයෙන් සලකා බැලීම මිස මෙහිදී දේශපාලන විග්‍රහයක් කිරීම මගේ අරමුණ නොවේ. ව්‍යවස්ථා හා ආණ්ඩුක්‍රම ව්‍යවස්ථා අර්ථ නිරූපණයේදී දේශපාලනය විශාල වැදගත්කමක් ගන්නා බව ‘දේශපාලනයේ නීතිය හා නීතියේ දේශපාලනය’ ඩේවිඩ් පෙඑල්ඩ්මන් වැනි අය සංස්කරණය කළ (2013) නීති ග්‍රන්ථ මඟින් පිළිගෙන ඇත.නීතිය හා දේශපාලනය වෙන් නොකළ හැකි ආකාරයෙන් අර්ථ නිරූපණ ක්‍රියාවලියේදී එකිනෙකට බැඳී ඇති බව ජාතික මට්ටමෙන් පමණක් නොව අන්තර්ජාතික මට්ටමෙන් ද සලකා බැලීමේදී කරුණු දැක්වීම් කර ඇත.මේ පිළිබඳව හොඳ කරුණු දැක්වීමක් මහාචාර්ය ජේ. ඒ. ජී. ග්‍රිෆිත් විසින් 1997 ලන්ඩනයේදී පළ කළ ‘අධිකරණයේ දේශපාලනය’ (ද පොලිටික්ස් ඔෆ් ද ජුඩ්සියර්) නමින් පළ කළ නීති ග්‍රන්ථයෙන් ද පෙන්වා දී ඇත. එහිදී මහාචාර්ය ග්‍රිෆිත් අධිකරණය දේශපාලනය සම්බන්ධ මතබේදාත්මක තීන්දු ගැනීම නොකළ යුතු බව පවසමින් දේශපාලකයන් පත්කිරීමත් පදවිවලින් ඉවත් කිරීමත් ජනතාව විසින් සිදු කරන බව පෙන්වා දී ඇත.ඇමෙරිකානු සුපිරිම් උසාවියේ විනිසුරුවරයකු වන ෆීලික්ස් ෆ්‍රැන්ක්පර්ට් විනිසුරුවරයා ද කියන්නේ අර්ථ නිරූපණය පිළිබඳ රාජකාරිය පැවරී ඇති අය එම අභියෝගයට මුහුණ දීම සඳහා අධිකරණයට පිරිසුදු හස්තවලින් යුතුව පැමිණිය යුතු බවය.නීතිමය කෙටුම්පත් කාර්ය නීති හා ව්‍යවස්ථා අර්ථ නිරූපණයේදී ප්‍රශ්න ඇතිකළ හැක්කේ එය පූර්ණ දක්ෂතා ඇති කටයුත්තක් හෙවත් විද්‍යාවක් හෝ ශිල්පයක් නොවන නිසාය.එහිදී නීති කෙටුම්පත්කරු අරමුණු සම්බන්ධයෙන් හෝ යොදාගන්නා වචන සම්බන්ධයෙන් වරදක් අඩුපාඩුවක් විය හැකිය. එවැනි අත්හැරීමකින් දේශපාලන ක්‍රියාදාමයක් හෝ බැංකු ක්‍රියාවලියක් කඩා වැටිය හැකිය. ඇතැම් පොදුරාජ්‍ය මණ්ඩල රටවල එවැනි දේ සිදුවූ අවස්ථා ද ඇත.එවැනි කිසිඳු අවුලක් 18 වැනි සංශෝධන සම්බන්ධයෙන් නොමැති ය යන්න මගේ මතයයි. ඒ මන්ද සංශෝධනයේ අරමුණ මූලිකව වගන්තිවලින්ම පැහැදිලි නිසාය.බොරු තර්කවලින් වැඩක් නැත. කෙස් පැලෙන තර්ක ද අනවශ්‍යය. 18 වැනි ව්‍යවස්ථා සංශෝධනය ගෙනඒම වත්මන් ජනාධිපතිවරයාට පමණක් නොව හිටපු ජනාධිපතිවරුන් පමණක් නොව ඉදිරියට එන්නට සිටින ජනාධිපතිවරුන් ද ධුර කාල දෙකේ සීමාවෙන් මුදවාලයි.මේ හැත්තෑ අටේ ව්‍යවස්ථාව ගෙන ආ ජේ. ආර්. ජයවර්ධන මහතා වුවද නැවත නැගිට එන්නේනම් නැවත ජනාධිපති ධුරයට තරග කළ හැකිය. ඒ තීරණය කිසිවකුට වැළැක්විය නොහැක්කේ නීතිය ව්‍යවස්ථාව තිබුණ සීමාව ඉවත් කර ඇති නිසාය.එහිදී දැන් තිබෙන එකම සීමාවනම් මහජන ඡන්දයෙන් තෝරා පත්විය යුතු ය යන්නයි. ඒ අනුව ජනාධිපතිවරුන් තෝරා පත්කර ගැනීමත් අලුත් කිරීමත් මහජනයා කැමැති කාලයකට කළ හැකිය. එයට ව්‍යවස්ථාවෙන් සීමා පැනවීම දැන් 18 වැනි සංශෝධනයන් සමඟ අහවරය. එම සීමා ඉවත්කර ඇත්තේ 2010 වසරේදීය. ඒ පිළිබඳව වසර හතරක් නිහඬව සිට දැන් තර්ක ගෙන ඒමෙන්ම ඒවායේ ඇති හිස් බව පැහැදිලිය.ඇතැමුන් මේ සඳහා ජනමත විචාරණයක් අවශ්‍ය බවට දැන් හඬ නඟයි. 18 වැනි ව්‍යවස්ථා සංශෝධනය ගෙනඒමට ජනමත විචාරණ අනවශ්‍ය බව තීරණය කළේ වෙන කවුරුවත් නොව හිටපු අගවිනිසුරුවරියක ලෙස මෙම ප්‍රශ්නය ගැන ශ්‍රේෂ්ඨාධිකරණයේ තීන්දුව දුන් ශිරාණි බණ්ඩාරනායක මහත්මියයි.මේ පිළිබඳව ව්‍යවස්ථාව පිළිබඳව යම් හෝ ගැටලුවක් ඇත්නම් ඒ පිළිබඳ අර්ථ නිරූපණයේ පරම අයිතිය ව්‍යවස්ථාව මඟින්ම පවරා ඇත්තේ රටේ උපරීම උසාවිය ලෙස ශ්‍රේෂ්ඨාධිකරණයටය. එලෙස ඉල්ලීමක් කෙරෙන්නේ නම් සියලු නීති ප්‍රතිපාදන සලකා බලා ශ්‍රේෂ්ඨාධිකරණය විසින් වඩා පුළුල් අර්ථ නිරූපණයක් ලබාදීමට ක්‍රියා කරනු ඇතැයි විශ්වාස කරමු.සාකච්ඡා ‍ෙකළේසරත් පෙරේරාඡායාරූපය දුෂ්මන්ත මායාදුන්නේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=ab1410053</link>
    <topic>තිස්ස රහස් පොලිස් භාරයට ගනී</topic>
    <author>චන්දන බණ්ඩාර</author>
    <content>එක්සත් ජාතීන්ගේ සංවිධානයේ වාර්ෂිකව පැවැත්වෙන මහා මණ්ඩල සැසියට සුපුරුදු පරිදි ජනාධිපතිතුමා මෙවරත් සහභාගී වුණේ‍ය. මෙවර එම සැසිය පැවැතියේ 69 වැනි මහා මණ්ඩල සැසිය වශයෙනි. මෙවර මහා මණ්ඩල සැසි වාරය ඇමැතූ ජනාධිපතිතුමා ලෝකයම අවධානය දිනා ගන්නා දේශණයක් සිදු කළේය. " එක්සත් ජාතීන්ගේ සංවිධානයේ ඇතැම් නිළධාරීන්ගේ දුෂ්ඨ න්‍යාය පත්‍රයන්ට ලංකාව ගොදුරු වෙලා " ජනාධිපතිතුමා තම දේශනයේදී අවධාරණය කළේය. ජනාධිපතිතුමා තම දේශනය පැවැත්වීමෙන් අනතුරුව එම ශාලාවෙන් ඉවත්ව යාම සදහා තම මෝටර් රථයට ගොඩ වුණේය.ඒවෙන විටත් අැමෙරිකානු ජනාධිපති බැරක් ඔබාමාගේ ආරක්ෂක අංශයේ නිලධාරීන්ද එම ස්ථානයේ සිටියහ. තවත් සුළු මොහොතක් යන විට ඇමෙරිකානු ජනාධිපතිවරයාද එම ස්ථානයට පැමිණියේය. ඒ සමගම ඇමෙරිකානු ජනාධිපතිවරයාගේ නෙත ගැටුණේ ශ්‍රී ලාංකික ධජය සවිකළ ජනාධිපතිතුමා ගමන් ගත් මෝටර් රථයයි. ඒ දෙස බැලු බැරක් ඔබාමා ජනාධිපතිතුමා මෝටර් රථය දෙසට පැමිණියේ සිනාමුසු මුහුණින්ය.මහින්ද රාජපක්ෂ ජනාධිපතිතුමාට අතට අත දෙමින් සුහදශීලීව පිළිගත් අමෙරිකානු ජනාධිපතිතුමා මහින්ද රාජපක්ෂ ජනාධිපතිතුමාගේ තොරතුරු විමසීය. ශ්‍රී ලංකාවේ සංවර්ධන කටයුතු ඉදිරියට කරගෙන යෑමට අැමෙරිකාවේ සහයෝගය නිරතුරු ලබා දෙන බවද එහිදී ඇමෙරිකානු ජනාධිපතිතුමා කියා සිටියේය.පසුගියදා පැවැති ඌව පළාත් සභා මැතිවරණය එක්සත් ජනතා නිදහස් සන්ධානය විශිෂ්ට ලෙස ජයග්‍රහණය කිරීමෙන් අනතුරුව පසුගියදා ඌව පළාත් සභාවේ හිටපු මහ ඇමැති ශෂීන්ද්‍ර රාජපක්ෂ ජනාධිපතිතුමා ඉදිරියේ දිවුරුම් දුන්නේය. දිවුරුම් දීම සිදු වුයේ ජනාධිපති කාර්යාලයේදීය. " ඉදිරි කාලයේදීත් මහ ඇමැති ධුරයේ හොඳින් කටයුතු කරන්ඩ අවස්ථාව ලැබෙන්ඩ කියලා මං ඔබට සුභ පතනවා." ජනාධිපතිතුමා නව මහ ඇමැති ශෂින්ද්‍රට දිවුරුම් දීමෙන් අනතුරුව කියා සිටියේය.ඌව මහ ඇමැතිවරයා දිවුරුම් දීමේ උත්සවයේදී ජනාධිපතිතුමා මෙවර ඌව පළාත් සභා මැතිවරණය ගැන අන්තර්ජාතික අවධානය යොමු වු අකාරය ගැනද කීවේය. "අපිට ඌව පළාත් සභා මැතිවරණය පුංචි ඡන්දයක් වුණාට ජාත්‍යන්තරයට මේක මහ මැතිවරණයක් වගේ වුණා. ඒ විතරක් නෙමෙයි. ජාත්‍යන්තර මාධ්‍යයවල මේ ගැන පුවත් පල කරලා තිබ්බේ එජාපය ඡන්දය දිනුවා වගේ ඔවුන්ට වාසි සහගත වෙන විදියට " ජනාධිපතිතුමා සිනාසෙමින් කීය.ඌව පළාත් නව මහ ඇමැතිවරයා දිවුරුම් දීමේ උත්සවයට පසුව එදිනම කැබිනට් මණ්ඩල රැස්වීම පැවැත්විණි. එදින කැබිනට් රැස්වීම ඉතා ඉක්මනින්ම අවසන් වීය.ඉන් අනතුරුව ජනාධිපතිතුමා කථා කළේ නියෝජ්‍ය ඇමැති ඩබ්ලිව්. පී. ඒකනායකට මුහුණ දෙන්නට සිදුව ඇති සංවේගජනක සිද්ධිය ගැනය."මාපියන්ට දරුවෙක් අහිමිවීම තරම් දුකක් තවත් නැහැ. අපි කවුරුත් මේ දුක බෙදාගැනීමට එක්වෙන්න ඕනෑ" ජනාධිපතිතුමා සංවේගයෙන් යුතුව කීවේය. ඉන් අනතුරුව ජනාධිපතිතුමා ඒකනායක නියෝජ්‍ය ඇමැතිවරයාගේ නිවෙසට යාමට පිටත් වුණේය. ජනාධිපතිතුමා සමග නියෝජ්‍ය ඇමැති ඒකනායකගේ නිවෙසට යාමට එස්. එම්. චන්ද්‍රසේන, සී. බී. රත්නායක, ජගත් පුෂ්පකුමාර යන ඇමැතිවරුන් එක්වූහ.නියෝජ්‍ය ඇමැතිවරයාගේ පුත්‍රයාගේ අවමංගල උත්සවයට යාමට පෙර ජනාධිපතිතුමා ශ්‍රී මහා බෝධීන් වහන්සේ වැඳ පුදා ගත්තේය. "අනුරාධපුරයට ආවොත් ජයශ්‍රී මහා බෝධීය වැඳු පුදා ගැනීම අපේ සිරිතක්." ජනාධිපතිතුමා කීවේය. ජනාධිපතිතුමා සුදු මල් වට්ටියක්ද රැගෙන ශ්‍රී මහා බෝධීන් වහන්සේ වැඳ පදා ගැනීමට සැරසෙද්දී මල් වට්ටිය මතට ශ්‍රී මහ බෝධින්වහන්සේගේ පත්‍රයක් පතිත විය. සී. බී. රත්නායක, ජගත් පුෂ්පකුමාර ඇමැතිවරු මහත් බැතියෙන් සාධු නාද දුන්නේ එය ආශ්චර්යවත් සිදුවීමක් වූ නිසාය.ශ්‍රී ලංකා නිදහස් පක්ෂයේ මධ්‍යම කාරක සභා රැස්වීම ගිය සතියේ ජනාධිපතිතුමාගේ ප්‍රධානත්වයෙන් අරලියගහ මන්දිරයේදී පැවැත්විණි. “ පළාත් සභාවේ සභාපති පත්කරලා ඉවර වෙන තුරු පළාත් ඇමැතිවරු පත්කරන්නේ නැහැ” ජනපතිතුමා අවධාරණය කළේය. ඉන් අනතුරුව පළාත් සභාවේ ඇමැතිවරු පත් කිරීම ගැනද සාකච්ඡා කළේය.“පාර්ලිමේන්තු මන්ත්‍රී ධුරය අත්හැරලා පළාත් සභාවට එන්න තරමට තියෙන රහස මොකක්ද කියලා මං තාමත් හොයනවා. ” යැයි ජනපතිතුමා ඌව පළාත් සභා ඡන්දය ගැන මන්ත්‍රීවරුන්ගේ අදහස්වල ‍අවධානය යොමු කරමින් කීය.පසුගියදා බලපිටිය ප්‍රදේශයේ විහාරස්ථානයක විශේෂ ආගමික උත්සවයක් පැවැත්විණි. උත්සවයේ ප්‍රධාන ආරාධිතයා ලෙස එක් වුයේ අග්‍රාමාත්‍ය දි. මු. ජයරත්නය. මේ අවස්ථාවට එ.ජා.ප මාධ්‍ය ප්‍රකාශක ගයන්ත කරුණාතිලකද එක්ව සිටියේය.අගමැතිවරයාට අසන්න අසුනක වාඩි ගෙන සිටි ගයන්ත කරුණාතිලක මන්ත්‍රීවරයා සුහද ලෙස කථා බහ කරමින් සිටියේය. මේ අතරතුරු ගයන්ත කරුණාතිලක එ.ජා.ප මන්ත්‍රීවරයා ගැන අගමැතිතුමා සිය කථාවේදී කීවේ අපුරු කථාවකි. “අපේ ඇමැතිතුමා දන්නවා. අපේ ඇමැතිතුමා එක්ක මම කිව්වා” යැයි ගයන්ත කරුණාතිලක එ.ජා.ප මන්ත්‍රීවරයා දෙස දෙස බලමින් අගමැතිවරයා දෙතුන් වතාවක් කීවේ මුළු සභාවේම සියළු දෙනා පුදුමයට පත් කරවමිනි.සභාවේ සිටි අයගේ කුතුහලය වටහා ගත් අගමැතිතුමා “මට අද ගයන්ත මන්ත්‍රීතුමාට කියවෙන්නේ ඇමැතිතුමා කියලමයි. මොකක් හරි ළඟදී වෙන්න යනවාදැයි මට සැකයක් තියෙනවා යැයි " කිවේ සියළු දෙනාම සිනහගන්වමිනි."කුසේ බර දැනෙන්නේ දරුවන් කුස දරා සිටින කාන්තාවන්ට විතරක් නෙමෙයි. කවුරුත් එහෙම හිතුවට තවත් සමහරු ජීවිත කාලය පුරාම කුසේ බර දරාගෙන ඉන්නවා. ඇත්තටම කිව්වොත් කුසේ බර දරාගෙන ඉන්න පිරිමිත් ඉන්නවා. " දකුණු පළාත් මහ ඇමැති මහ ඇමැති ශාන් විජේලාල් ද සිල්වා පසුගියදා රත්ගම දී පැවැති උත්සවයකදී කියා සිටියේය.දකුණු පළාත් මහ ඇමැතිවරයාගේ මේ කථාවෙන් උත්සවයට පැමිණ සිටි සියළුදෙනාම පුදුමයට පත් වීය. ගැබිණි මාතාවන් සඳහා වෛද්‍ය සායනයක් හා පෝෂණ මල්ලක් ලබාදීමේ වැඩසටහනක් පසුගියදා රත්ගම සිරිසුමන විද්‍යාලයේදී පැවැත්විණි. වෛද්‍ය උපදෙස් හා ආරක්ෂණ මාතෘත්වය පිළිබඳ දීර්ඝ වැඩසටහනක් රැසකින් සමන්විත වු මේ වැඩසටහන නොසිතූ ලෙස දිගු වේලාවක් පැවැත්විණි.ගැබිණි මාතාවන් වෙහෙසට පත්ව සිටිනු දුටු මහ ඇමැතිවරයා ඔවුන් සනසාලන අටියෙන් මේ උත්සවයේදී අපුරු කතා කීපයක්ම කීවේය. "මේ හැමදෙනාගේම අපහසුව මට තේරෙනවා. මගේ බිරියත් දරුවන් ලැබෙන්න ඉන්න කොට අපහසුවෙන් හිටපු හැටි මට මට මතක් වෙනවා.ඒත් කාන්තාවන්ට ඔය අපහසුව තිබෙන්නේ මාස 9 ක් විතරයි. ඒත් මං අවුරුදු 30 ක් තිස්සේ ඔය වගේ දුකක් විඳිනවා. ඒත් මගේ අපහසුතාව නම් මෙච්චර කලකට කාටවත් දැනුණේ නැහැ" දකුණු පළාත් මහ ඇමැතිවරයා තම විශාල උදරය පිරිමදිමින් එසේ කියද්දී කිසිවෙකුටත් සිනා නොවී ඉන්නට නොහැකි වීය. පැමිණ සිටි පිරිස කොක් හඬලා සිනාසෙන්නට වූහ.පසුගියදා ගිරිඋල්ල නගරයේදී නිල් බලකායේ රැස්වීමක් පැවැත්විණි. මේ රැස්වීම අතරතුර පාර්ලිමේන්තු මන්ත්‍රී නාමල් රාජපක්ෂ මන්ත්‍රීවරයාට ජනාධිපතිතුමාගෙන් දුරකථන ඇමැතුමක් ලැබිනි. ඉන් අනතුරුව“හිස් ටින් එකක් වගේ ජීවිතේ” ඒක නම් අද දවසේ හොඳටම ගැළපෙන්නේ මට යැයි කියමින් නාමල් රාජපක්ෂ මන්ත්‍රීවරයා පසුගියදා ගිරිඋල්ල තරුණ සංවිධාන හමුව අතරතුර වේදිකාවෙන් බැස ගියේය.ඒ සමගම කලබල වු නාමල් මන්ත්‍රීවරයාගේ ආරක්ෂක නිලධාරීන්ගෙන් විමසා සිටියේ “සර් ප්‍රශ්නයක් ද?” කියාය. “මට හදිසියේම කොළඹ යන්න වෙලා. ජනාධිපතිතුමා හදිසි වැඩකට එන්න කියනවා. " නාමල් මන්ත්‍රීවරයා කීය. ගිරිඋල්ල නගර මධ්‍යයේ පැවැති මේ තරුණ හමුව විචිත්‍ර අංගයන්ගෙන් සමන්විත විය. තරුණ ජනප්‍රිය ගායකයන්ගේ හඬින් රසවත් වූ මේ වැඩසටහන අතරතුරදී නාමල් මන්ත්‍රීවරයා වේදිකාවෙන් බැස ගියේ සිත්ගත් ගීතයේ කොටසක් ද ගායනා කරමින්ය.ඉන්දියාවේ සංචාරයක නිරතව සිටි එජාප මහලේකම් තිස්ස අත්තනායක ගිය සතියේ මුහුණ දීමට සිදුවූයේ අපූරු අත්දැකීමකටය. ටීනගර් හි සාප්පු සවාරියකට එක්ව සිටි මහලේකම්වරයා අසලට කඩාවැදුණ ඉන්දීය රහස් පොලිස් නිලධාරීන් ඔහු වාහනයකට නංවා ගත්තේ කිසි දෙයක් සිතාගැනීමට පවා ඉඩ නොතබාය. මහත් බියට පත්වූ තිස්ස අත්තනායක එ.ජා.ප මහ ලේකම්වරයා රහස් පොලිස් නිලධාරීන්ගෙන් විමසා සිටියේ “මේ මොකක්ද මේ වෙන්න යන්නේ” කියාය.ඔවුන්ගේ අනන්‍යතාවය පිළිබඳව දැනුම් දුන් ආරක්ෂක නිලධාරීන් තමිල්නාඩු මහ ඇමැතිනී ජයලලිතා ජෙයරාම් ගේ නඩු තීන්දුව පිළිබඳව පැහැදිලි කළේය. ආරක්ෂාව සම්බන්ධයෙන් මේ ආකාරයෙන් ක්‍රියාත්මක වු බව රහස් පොලිස් නිලධාරීන් කියද්දී එ.ජා.ප මහ ලේකම්වරයා සැනසුම් සුසුම් හෙළීය. නැවත මවුබිමට පැමිණෙන තෙක්ම තිස්ස අත්තනායක සිටියේ ඉන්දීය පොලීසියේ දැඩි ආරක්ෂාව මධ්‍යයේය.තිස්ස අත්තනායක ශ්‍රී ලංකාවට පැමිණි වහාම එ.ජා.ප නායක රනිල් වික්‍රමසිංහ හමුවීමට ගියේ පක්ෂයේ ඉදිරි වැඩපිළිවෙළ සම්බන්ධයෙන් දැනුවත් වීම සඳහාය. “තිස්ස ආපු එක හොඳයි. මම අද රෑ එංගලන්තයට යනවා. හරීන්ලාගේ දිවුරුම් දීම 07 වෙනිදා යොදාගෙන තියෙනවා. . ඒ ගැන සොයා බලන්න” රනිල් වික්‍රමසිංහ තිස්සට උපදෙස් දුන්නේය.ශුද්ධෝත්තම ෆ්‍රැන්සිස් පාප්වහන්සේ බැහැදැකීම සඳහා වතිකානුව බලා යෑමට තමාට ජනාධිපතිවරයා ආරාධනා කළ බව එ.ජා.ප නායකයා හමුවීමට ගිය ජෝන් අමරතුංග කීය. “සර් මේ තියෙන්නේ ආරාධනා පත්‍රය” යැයි එ.ජාප මන්ත්‍රී ‍‍ජොන් අමරතුංග එ.ජා.ප නායකයාට කීය. “ගිය ගමනත් කසුකුසු ආවනෙ. ඒ නිසා ඔයා පක්ෂයේ අවසර ලබාගෙන යන එක හොඳ යැයි එ.ජා.ප නායකයා පැහැදිලි කළේය.“සර් අකමැති නම් මට යන්න අවශ්‍ය නැතැයි” ජොන් අමරතුංග කීය. “නැහැ, නැහැ ජෝන් සමස්ත කතෝලික ජනතාව වෙනුවෙන් ඔයා යන්නම ඕනෑ” එ.ජා.ප නායකයා කීය.ඔක්තෝබර් පළමුවෙනිදාට යෙදී තිබූ ලෝක ළමා දින සැමරුම් උත්සව ගණනාවකට සබරගමු මහ ඇමති මහීපාල හේරත් ට ඇරයුම් ලැබී තිබිණි. ඒ සියල්ල අතුරින් උත්සව තුනකට සහභාගී වීමට මහ ඇමතිවරයා තීරණය කළේ ය.ලෝක ළමා දිනය නිමිත්තෙන් ඔක් පළමු වෙනිදායින් අවසන් වු සතිය පුරා කෑගල්ල නගර ශාලාවේ සිත්තර කඳවුරක් සංවිධානය කර තිබුණේ වයස අවරුදු 06ත් 16ත් අතර චිත්‍ර ඇදීමට උපන් හපන් ඇති දූ දරුවන් 104 දෙනෙකුට සිතුවම් නිර්මාණයට අදාළ න්‍යාත්මක හා ප්‍රායෝගික පුහුණුව ලබාදීමට ය.එහි සංවිධායකයෝ අවසන් දින සමාප්ති උළෙල පැවැත්වෙන ඔක්තෝම්බර් 01 සිතුවම් දැක්මත් සිත්තර කඳවුරත් නැරඹීමට කළ ආරාධනය ඉත සිතින් පිළිගත් මහ ඇමතිවරයා 01 උදෑසනම කෑගලු පුරහලට ගොඩ විය. ප්‍රදර්ශනය වූ චිත්‍ර වලට අමතරව සියයකට වැඩි දූවා දරුවන් සිතුවම් නිර්මාණය කරමින් සිටියහ.සබරගමුවේ ජෛව විවිධත්වය හා සංස්කෘතික උරුමය එම චිත්‍ර නිර්මාණ වල තේමාව විය."මේක නම් හරිම අපූරු වැඩක්." කෙතරම් කාර්යයබහුල වුවද චිත්‍ර එකින් එක නරඹමින් කුඩා නිර්මාණකරුවන් පසසමින් පැයකට වැඩි කාළයක් කෑගල්ල නගර ශාලාවේ ගත කරමින් මහ ඇමතිවරයා කීය. ඒ අතරතුර කෑගල්ල බුද්ධ ජයන්ති ළමා නිවාසයේ ගැයුමට හපනියක වූ තවත් කුඩා දැරියකට ඇගේ කුසලතා නංවාලීම සදහා ඕගනයක් පරිත්‍යාග කිරීමේ කටයුත්තට ද මහ ඇමතිවරයා එක් විය.ඇගේ ලයාන්විත ගායනයන්ට කන් දෙමින් මහ ඇමතිවරයා සදහන් කළේ මේ දරුවගෙ කුසලතාවය හැටියට මෙවන් කුඩා තිළිණයක් කිසිසේත් ප්‍රමාණවත් නැහැ. "මම දුවට ලොකු විදුලි ඕගනයක් අරන් දෙන්නම්" යනුවෙනි. කෑගල්ල නගරශාලාවෙන් පිටවූ මහ ඇමතිවරයා රඹුක්කන බතඹුරේ ක්‍රීඩාංගණයේ පෙර පාසල් ළමුන් 1700 කින් සමන්විතවූ තවත් ළමා දින උළෙලකට සහභාගී වීමට පැමිණෙමින් සිටියේ ය. එදින සිය කාළ සටහනේ කාර්යයබහුලත්වය සිහිපත් කරමින් මහ ඇමතිවරයා තව තවත් වේගයෙන් රිය පදවන්නැයි රියදුරාට දිගින් දිගටම සිහිපත් කළේ ය.ඔය අතරතුර කිසියම් මාධ්‍ය ආයතනයකින් මහ ඇමැතිතුමාගේ දුරකථනයට ඇමතුමක් ලැබිණි.ඊට පිළිතුරු දෙන අතරතුර මහ ඇමතිවරයා රැගත් වාහනය හදිසියේ නතර විය. "දැන් මං ඉදිරියේ අලි පවුරක්"යැයි මහීපාල හේරත් දුරකතනය ඔස්සේ තමන් අමතමින් සිටි මාධ්‍යවේදීයාට පැවසීය.ඒ උදෑසන දිය නෑම පිණිස මා ඔයට රැගෙන යමින් සිටි පින්නවල අලි අනාථාගාරයේ සිය ගණනක් වූ අලි රංචුවයි.උන් එකා පසු පස එකා පින්නවල කෑගල්ල මාර්ගය හරහා මා ඔයට යමින් සිටියහ."සියගණනක අලි පවුරක්?කොහොමටත් රඹුක්කන පවුරු බඳින්න තරම් අලි ඉන්න විදියක් නෑ" මහ ඇමතිවරයාගේ ඇත් පවුර කතාවට දුරකථනයේ එහා කොනේ සිටි මාධ්‍ය මිතුරා කීය."නෑ.නෑ.රඹුක්කන දැන් පවුරු බදින්න තියා බේතකටවත් කකුල් දෙකේ අලි නෑ. මං කිව්වේ මේ පාර පනින කකුල් හතරේ අලි ඇත්තුන්ටයි. අලි පවුර කියලා." මහීපාල හේරත් මහ ඇමැතිවරයා මාධ්‍යවේදීවයාගේ කුකුස සංසිදවීය.ජාතික නිදහස් පෙරමුණේ දේශපාලන මණ්ඩලය පසුගිය අගහරුවාදා බත්තරමුල්ලේ පිහිටි ප්‍රධාන කාර්යාලයේදී ජා.නි.පෙ නායක, ඉදිකිරීම්, ඉන්ජිනේරු සේවා, නිවාස හා පොදු පහසුකම් ඇමැති විමල් වීරවංශ සහ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙන් පැවැතිවිණි. එහිදී මුලින්ම විමල් වීරවංශ ඇමැතිවරයා විශේෂ දැනුම් දීමක් සිදු කළේය.‘‘අපේ යෝජනාවලට අදාළ ක්‍රියාකාරී සැලැස්ම යටතේ ක්‍රියාත්මක කිරීමට ජනාධිපතිතුමන්ගේ එකගතාව පළ වී ඇති ක්‍රියාමාර්ග 26 අතුරින් 2015 අය - වැය යෝජනා ලෙස ඉදිරිපත් කළ හැකි ඒවා තෝරා ගෙන ඒවා ආර්ථික සංවර්ධන අමාත්‍ය බැසිල් රාජපක්‍ෂ මහතාට ඉදිරිපත් කළ යුතුව තිබෙනවා. එසේ අය - වැය යෝජනා ලෙස ඉදිරිපත් කළ හැකි ක්‍රියාමාර්ග මොනවාදැයි තෝරාගත යුතුව තිබෙනවා.’’ විමල් වීරවංශ ඇමැතිවරයා අවධාරණය කළේය.ඒ අනුව ක්‍රියාකාරී සැලැස්මෙහි අඩංගු ක්‍රියාමාර්ග 26 අතුරින් අය - වැය යෝජනා ලෙස ඉදිරිපත් කළ හැකි ඒවා අය - වැය යෝජනා ලෙස සකසා බැසිල් රාජපක්‍ෂ මහතාට ඉදිරිපත් කිරීමේ වගකීම පක්‍ෂයේ ප්‍රධාන ලේකම් ප්‍රියන්ජිත් විතාරණ ට පවරනු ලැබීය.-ඉන්පසු දේශපාලන මණ්ඩලයේ අවධානයට ලක් වූයේ මුස්ලිම් කොංග්‍රසය සහ දෙමළ ජාතික සන්ධානය අතර ගොඩනැගෙන සන්ධානයක් පිළිබඳවය. ‘‘දෙමළ ජාතික සන්ධානය සමග අත්වැල් බැඳ ගත්තොත් පමණයි, මුස්ලිම් ජනතාවට අනාගතයක් තිබෙන්නේ කියලා මුස්ලිම් කොංග්‍රසයේ ප්‍රධාන ලේකම් හසන් අලී පවසා තිබෙනවා. ඒ වගේම මුස්ලිම් කොංග්‍රසය හා දෙමළ ජාතික සන්ධානය සමග සාකච්ඡා කිරීමට දින යොදා ගෙන තිබෙන බව වාර්තා වෙනවා.මේ එකතුව, බටහිර අධිරාජ්‍යවාදයේ සහයෝගය ඇතිව මේ වන විට දියත්ව ඇති ‘දෙවන දෙමළ ඊළාම් මෙහෙයුමෙහි’ න්‍යාය පත්‍රයට අනුකූලව සිදු වුණු එකක්. මේ එකතුව, දිනාගත් සාමය උදුරා ගැනෙන, ජාතික සමගියට කණ කොකා හඩවන, බෙදුම්වාදී ත්‍රස්තවාදයට උඩගෙඩි දෙන එකක්’’ ජානිපෙ මාධ්‍ය ප්‍රකාශක , හිටපු පාර්ලිමේන්තු මන්ත්‍රී මොහොමඞ් මුසම්මිල් පෙන්වා දුන්නේය.--‘‘විමල් වීරවංශ සහෝදරයා මේ බව රටට කල් තියා පෙන්වා දුන්නා.මෙටර ඇතැම් ජාතිවාදී පක්ෂ සහ බටහිර අධිරාජ්‍යවාදයේ සෘජු අනග්‍රහය සහිතව ක්‍රියාත්මක වන ඇතැම් අන්තවාදී කණ්ඩායම්, පසුගිය කාලය පුරා උත්සාහ කළේ සිංහල හා මුස්ලිම් ජනතාව අතර චිරාත් කාලයක් තිස්සේ පැවැති සාමකාමී සහජීවනය බිඳ දැමීමට’ යැයි විමල් සහෝදරයා රට හමුවේ ඉතාමත් පැහැදිලිව අනාවරණය කළා.‘සිංහල ජනතාවගේ හිරිහැර තවදුරටත් නොඉවසිය යුතුයි. ඊට ප්‍රතිචාර වශයෙන් අපි උතුරු නැඟෙනහිර පළාත්වලදී දෙමළ ජනතාව සමග අත්වැල් බැඳගත යුතුයි’ යන මතය මුස්ලිම් ජනතාව තුළ තහවුරු කිරීමටයි ඇතැම් ජාතිවාදී දේශපාලන පක්ෂ බලාපොරොත්තු වුණේ. ඒ බවත් විමල් සහෝදරයා දිගින් දිගටම කල් තියා පෙන්වා දුන්නා. ඒ පෙන්වා දීම් ඉතාමත් නිවැරදි බව දැන් රට හමුවේ විද්‍යාමාන වෙමින් තිබෙනවා.’’ හිටපු සංස්කෘතික අමාත්‍ය කටයුතු අමාත්‍ය පියසිරි විජේනායක කීය.‘‘එළඹෙන ජනාධිපතිවරණයට එජාපයේ රනිල් වික්‍රමසිංහ මාදුළුවාවේ සෝභිත හිමියනුත් ජවිපෙ අනුර දිසානායක ත් ප්‍රජාතන්ත්‍රවාදී පක්‍ෂයේ සරත් ෆොන්සේකාත් තරග වදින බව අනාවරණය වෙලා තිබෙනවා. මේ සියලූ දෙනා පසුගිය කාලය පුරාම කීවේ තමන් පොදු අපේක්‍ෂකයකු ඉදිරිපත් කිරීමට වෙහෙස වන බවයි.නමුත් විමල් වීරවංශ සහෝදරයා එතැනදීත් කල්තියා පෙන්වා දුන්නා, බටහිර උවමනාව අනුව සිදු වන දෙය. ‘පොදු අපේක්‍ෂක ඝෝෂාව’ අස්සේ විමල් වීරවංශ සහෝදරයා, සැබෑ ලෙසම සිදු වීමට නියමිත බටහිර තානාපති කාර්යාලවල ක්‍රමන්ත්‍රණය රට හමුවේ අනාවරණය කළා. ‘රනිල්, අනුර, ෆොන්සේකා වගේම සෝභිත හිමියනුත් තරග බිමට ඇවිත් සිංහල ඡන්ද තීරු තීරුවලට බෙදාවි, දැන් ඉතා පැහැදිලිව ඒ ක්‍රමන්ත්‍රණය සිදු වෙමින් තිබෙන බව පෙනෙන්නට තිබෙනවා." ඌව පළාත් සභා මන්ත්‍රී පද්ම උදයශාන්ත ගුණසේකර පෙන්වා දුන්නේය.ඉන් අනතුරුව ජා.නි.පෙ දේශපාලන මණ්ඩලයට ඇමැති විමල් වීරවංශ අදහස් දැක්වුයේය. "අපි හැමවිටම කටයුතු කළේ රට ඉදිරියේ තිබෙන සැබෑ ජන අභිලාෂයන් මුදුන්පත් කරන්න. මේ පොළොව ඉල්ලන සැබෑ පරිවර්තනය නිර්මාණය කරන්න, සරල පාරම්පරික අණ්ඩු විරෝධී තර්කනයට පමණක් පුළුවන් කමක් නැහැ. 2001 පරිවාස ආණ්ඩු හදන්න, 2004 සන්ධාන ගොඩනගන්න, 2005 ජනවරම නිර්මාණය කරන්න අපි ජවිපෙ තුළ ඉඳිමින් කටයුතු කළේ ඒ නිසයි. නමුත් ජවිපෙ අද ඒ භූමිකාව අතහැර තිබෙනවා.නමුත් අපි දිගින් දිගටම ඒ සැබෑ ජන අභිලාෂයන් මුදුන්පත් කරන භූමිකාව ඉදිරියට ගෙන ආවා. ඒ නිසා ජානිපෙ අද රට හමුවේ සුවිශේෂ භූමිකාවක් ඉටු කරනවා. ජවිපෙ අද අහුවුණු ‘පොල්ලෙන්’ ගහනවා. ‘ගෙඩිය’රනිල් වික්‍රමසිංහ අහුලා ගන්නවා. අහුවුණු ‘පොල්ලෙන්’ ගහන්න න්‍යාය ධර්මයක්. නමුත් ප්‍රඥාවන්ත එකක් නෙමෙයි.ඒකට ඕනෙ වෙන්නේ ඇ‍ඟේ හයිය විතරයි.’’ විමල් වීරවංශ ඇමැතිවරයා පෙන්වා දුන්නේය.කරු ජයසූරිය එ.ජා.ප නායකත්ව මණ්ඩල සභාපතිවරයාගේ උපන් දිනය පසුගිය 29 දාට යෙදුනි. මෙහිදී කරු ජයසුරිය ගේ ගම්පහ දිස්ත්‍රික් කාර්යාලයේ දී සර්ව රාත්‍රික පරිත්‍රාණ ධර්ම දේශනාවක් 28 වැනිදා පැවැත් විණි. නිල ආරාධනාවලින් තොරව දිවයිනේ නන්දෙසින් දහසකට අධික ජනතාවක් මේ අවස්ථාවට එක් වූහ.පසුදින මහා සංඝයා වහන්සේ විෂයෙහි හීල් දානය පිරිනැමුණු අතර මේ අවස්ථාවන්ට පාර්ලිමේන්තු මන්ත්‍රීවරුන්, පළාත් සභා මන්ත්‍රීවරුන්, ආසන සංවිධායකවරුන් සහ ප්‍රාදේශීය සභා මන්ත්‍රීවරුන් විශාල පිරිසක් එක්ව සිටියහ. ඊට අමතරව කරු ජයසූරිය ගේ උපන් දිනය වෙනුවෙන් කුඩා පයාගල, ධීවර ගම්මානයේ දී සමාජ සත්කාරක වැඩ සටහනක් ද ක්‍රියාත්මක විය.ශ්‍රිලංකාවේ බ්‍රිතාන්‍ය මහ කොමසාරිස් ක්‍රිස් නෝනිස් පෞද්ගලික හේතුවක් මත මහකොමසාරිස් ධුරයෙන් ඉල්ලා අස් වු බව පසුගියදා මාධ්‍ය විසින් වාර්තා කොට තිබිණි. මේ අතරතුර ශ්‍රීලංකාවේ බ්‍රිතාන්‍ය මහකොමසාරිස් වරයාගේ ඉල්ලා අස්වීම පිළිබදව මෙතෙක් නිවැරැදි වාර්තාවක් ලැබි නොමැත.ඒ පිළිබදව විදේශ කටයුතු අමාත්‍යාංශය පවා තහවුරු කිරීමක් කර නොමැත‍. මේ අතරතුර ශ්‍රීලංකාවේ බ්‍රිතාන්‍ය මහ කොමසාරිස් ක්‍රිස් නෝනිස් සහ පාර්ලිමේන්තු මන්ත්‍රී සජින් ද වාස් ගුණවර්ධන අතර සිදුවු පෞද්ගලික හිත් නොහොදකමක් ගැන දෙදෙනාම ජනාධිපතිතුමාට පැමිණිලි කොට තිබේ.ශ්‍රී ලංකාවේ බ්‍රිතාන්‍ය මහකොමසාරිස් ක්‍රිස් නෝනිස් විසින් ජනාධිපතිතුමාට පැමිණිලි කොට ඇත්තේ පාර්ලිමේන්තු මන්ත්‍රී සජින් ද වාස් ගුණවර්ධන විසින් තමන්ට බ්‍රිතාන්‍යයේදී පහර දුන් බවය. එමෙන්ම පාර්ලිමේන්තු මන්ත්‍රී සජින්ද වාස් ගුණවර්ධන විසින් ජනාධිපතිතුමාට පැමිණිලි කොට ඇත්තේ ක්‍රිස් නෝනිස් විසින් තමන්ට අසභ්‍ය වචනයෙන් බැණ වැදුණු බවය.නිල් බලකායේ විශේෂ රැස්වීමක් ගිය සතියේ මාතලේ නාවුල ප්‍රදේශයේදී පැවැත්විණි. මේ රැස්වීම සංවිධානය කොට තිබුණේ නියෝජ්‍ය ඇමැති ලක්ෂ්මන් වසන්ත පෙරේරා විසිනි. මේ රැස්වීම පැවැත්වෙන ස්ථානයේ රැස්වීමට සහභාගී වෙන පිරිස් සදහා වැසි ආවරණ සහිත අට්ටාලයක් සකස් කොට තිබිණි.මේ රැස්වීමට තරුණ තරුණියන් විශාල පිරිසක් එක්ව සිටියහ. මේ අතරතුර නාමල් රාජපක්ෂ මන්ත්‍රීවරයා රැස්වීම ඇමැතීමට සුදානම් වෙන අවස්ථාවේදීම මහා වැස්සක් ඇද හැලිණි. මේ නිසා නාමල් රාජපක්ෂ මන්ත්‍රීවරයාට සිදු වුයේ එම රැස්වීමට පැමිණ සිටි තරුණයෙකුගෙන් කුඩයක් ඉල්ලාගෙන එය ඉහලාගෙනම සිය කථාව කරගෙන යාමටය. එක් අතකින් කුඩයක් ඉහලාගෙන තවත් අතකින් මයික්‍රෆෝනය අල්ලා ගෙන නාමල් මන්ත්‍රීවරයා රැස්ව සිටි තරුණ පිරිස ඇමැතුවේය." අපේ නිල් බලකායට අව්ව වැස්ස බාධාවක් නෙමෙයි. ඒ නිසා මේ අවස්ථාවට එක් වෙලා ඉන්න තරුණ තරුණියන්ට මගේ විශේෂ ස්තුතිය පුද කරන්ඩ කැමිතියි." නාමල් මන්ත්‍රීවරයා කියා සිටියේය. මේ අවස්ථාවට පාර්ලිමේන්තු මන්ත්‍රී දිලුම් අමුණුගම සහ මධ්‍යම පළාත් සභා මන්ත්‍රී අනුරාධ ජයරත්න එක්ව සිටියහ.මහනුවර සෙංකඩගල සහ තෙල්දෙණිය නිල් බලකායේ ප්‍රතිසංවිධාන රැස්වීමක් ගිය සතියෙ තෙල්දෙණියේදී පැවැත්විනි. මේ අවස්ථාවටද දිලුම් අමුණුගම ඇතුළු මැති ඇමැතිවරු රැසක් එක්ව සිටියහ. ඉන් අනතුරුව තරුණ පාර්ලිමේන්තු මන්ත්‍රීවරු පිරිස මහනුවර ජනාධිපති මන්දිරයට පැමිණ විවේක ගෙන පයින්ම පැමිණියේ ශ්‍රී දළදා වහන්සේ වැඳ පුදා ගැනීමටය. දළදා වහන්සේ වැඳ පුදා ගැනීමෙන් අනතුරුව නාමල් මන්ත්‍රීවරයා ඇතුළු පිරිස පයින්ම මහනුවර නගරයේ ඇවිදිමින් නගරයේ සිටි තරුණ තරුණියන් සමග කථා බහ කරමින් සැහැල්ලුවෙන් සිටියහ.මේ අතරතුර මහනුවර වැව රවුමට පැමිණි තරුණ පාර්ලිමේන්තු මන්ත්‍රීවරු පිරිස වැව රවුමේ සුන්දරත්වය විද ගත්හ. මේ අතරතුර වැව රවුමේ සිටි කඩල වෙළෙන්දෙකුගෙන් කඩල ගොටු කීපයක් මිලට ගත් නාමල් මන්ත්‍රීවරයා කඩල කමින් තරුණ මන්ත්‍රීමවරුන් සමග කාලය ගත කළේය.චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=ab1410054</link>
    <topic>දණ්ඩ නමස්කාර් අලුත් මහ ඇමැති පන්නීර්සෙල්වම්</topic>
    <author>ටිරෝනි වෑවලගේ</author>
    <content>නායකයන්ට වන්දනාමාන කිරීම දකුණු ආසියාවට ආවේනික රෝගයකි. වාසනාවකට මෙන් මේ රෝගය ලෝකයේ සෙසු රටවල දක්නට නැති තරම් ය. මහජන ඡන්දයෙන් තේරී පත් වන නායකයන් තමන්ගේ සේවකයන් බව බටහිර රටවල ජනතාවගේ විශ්වාසයයි. සැබවින්ම සත්‍ය වන්නේ ද එයයි. එහෙත් දකුණු ආසියාවේ, විශේෂයෙන් ම දකුණු ඉන්දියාවේ දී නම් ජනතාව විශ්වාස කරන්නේ මහජන ඡන්දයෙන් තේරී පත් වන නායකයන් තමන්ගේ දෙවියන් බවය.ඔවුන් මේ නායකයන්ට වඳින්නේ පුදන්නේ දෙවියන්ට මෙන් ය. ඔවුන් විශ්වාස කරන්නේ දෙවියන් විශ්වාස කරනවා සේ ය. ඒ නිසාම මේ 'දෙවියන්' තමන්ගේ බදු මුදල, සුබසාදනය වෙනුවෙන් වෙන් කළ යුතු සොච්චම පිල්ලි ගහනවා මහජනතාව දකින්නේ නැත. දුටුව ද ඔවුන්ට ඒ ගැන තැකීමක් නැත. මොකද ඒ දෙවියන් ය. දෙවියන්ට කැමැති දේ කළ හැකිය. තමන්ගේ ජීවිතවලට කුමක් වුවද දෙවියන් අදාළ තනතුරුවල වැඩවාසය කිරීමම ඔවුන්ට ප්‍රමාණවත් ය.එහෙත් තමිල්නාඩුවේ ජනතාව එසේ සිතුවද ඉන්දීයාවේ මහාධිකරණය නම් එසේ සිතුවේ නැත. ඒ නිසාම ජයලලිතාට සිදු වූයේ හිරේ තපින්නටය. පසුගිය කාලයේ කළ හොර මැරකම් හෙළිවීමෛන් ජයලලිතා හිරේ වැටුණු විට තවත් අයකුට හරි ගියේ ය. ඒ හරි ගියේ අන් කිසිවක් නිසා නොව ජයලලිතාට තම උපරිමයෙන් දණ්ඩ නමස්කාර කරගෙන සිටීම නිසාය. ඒපුද්ගලයා වර්තමාන තමිල්නාඩු මහ ඇමති ඕ. පන්නීර්සෙල්වම් ය.පන්නීර්සෙල්වම් දේශපාලනයට එන්නේ 1996දීය. ඒ අදින් දශක එකහමාරකට ආසන්න කාලයකදී ය. එතැන් සිට පන්නීර්සෙල්වම් ජනතාවට සේවය කිරීම කෙසේ වෙතත් එක් දෙයක් හරියට කළේ ය. ඒ ජයලලිතාට දණ්ඩ නමස්කාර කිරීමය.ජයලලිතා කියන දේ අකුරටම ඉටු කිරීමේ සිට ඇය වෙනුවට වැඩ බැලීම දක්වා පන්නීර්සෙල්වම් හරියටම කළේ ය. ඒ අතර ම තවත් දෙයක් අකුරටම පිළිපැද්දේ ය. ඒ හැකි සෑම අවස්ථාවකදී ම ජයලලිතාට දණ්ඩ නමස්කාර කිරීමය. අද පන්නීර්සෙල්වම් තමිල්නාඩු මහ ඇමති පුටුවේ සිටින්නේ ද ඒ නිසාය.දකුණු ඉන්දීය දේශපාලනය ගැන තතු දන්නෝ පවසන්නේ ජයලලිතාගෙන් හිස්වන මහ ඇමති ධූරයට නිසි සුදුස්සා පන්නීර්සෙල්වම් නොවන බවයි. ඔහුට මහ ඇමතිකම හිමි වන්නේ ජයලලිතාගේ පක්ෂපාතීත්වය මත මිස ඔහුගේ දැනුම, අත්දැකීම් හෝ ජ්‍යෙෂ්ඨත්වය මත නොවන බව පැහැදිලිව පෙනෙන සත්‍යයකි.කිසිදිනක ජයලලිතාගේ පක්ෂයේ දෙවැනි පෙළ නායකත්වයක් ගොඩ නැගුණේ නැත. එසේගොඩ නැගීමට කිසිඳු ඉඩක් ජයලලිතා තබා තිබුණේ ද නැත. එහෙත් මේ වන විට පන්නීර්සෙල්වම් තමිල්නාඩු මහ ඇමතිවරයා ලෙස කටයුතු කරන්නේ ය.ඒ නිකම් නොව හඬා වැළපෙමිනි. ඔහු දිවුරුම් දෙන අවස්ථාවේදී ද හඬා වැළපුනේ ය. තම අමාත්‍ය මණ්ඩලය දිවුරුම් දෙන අවස්ථාවේදී ද හඬ වැළපුනේ ය. ජයලලිතාට වූ දේ ගැන සිහි කරමින් තවමත් හඬනවා වන්නට ද පුළුවන.1951 තමිල්නාඩුවේ පෙරියකුලම් හිදී උපත ලද පන්නීර්සෙලවම් ගේ පාසල් හෝ උසස් අධ්‍යාපනය ගැන වැඩි විස්තර නැත. තමිල්නාඩුවේ අධ්‍යාපනයට ලැබෙන්නේ අවම වැදගත්කමක් වන අතර බහුතර ජනතාව නූගත්කමින් මෙන්ම දුප්පත්කමින් ද පීඩා විඳින බව ප්‍රසිද්ධ කරුණකි. කෙසේ හෝ 1996දී පෙරියකුලම් නගරසභාවේ සභාපති වූ පන්නීර්සෙල්වම් එතැන් සිට අන්නා ද්‍රවිඩ මුන්නේත්‍ර කසාගම් හෙවත් ජයලලිතාගේ දේශපාලන පක්ෂයට කැපවීමෙන් සේවය කළේ ය. ඒ අනුව ඉක්මනින්ම ඇයගේ සමීපතම විශ්වාසවන්තයකු බවට පත් වූ ඔහු ඇය වෙනුවෙන් වගකීම් දැරිමට ද ඇයගේ ආදේශකයා ලෙස ක්‍රියා කිරීමට ද ජයලලිතාගේ තේරීම බවට පත් වූයේ ය.2001 වසරේ දී පැවති මැතිවරණයෙන් ජයලලිතාගේ පක්ෂය තමිල්නාඩුවේ බලය ලබා ගත් අවස්ථාවේ මහඇමති වූයේ ද පන්නීර්සෙල්වම් ය. ඒ වන විට ජයලලිතාට උසාවි නියෝගයක් මගින් මහඇමති ධූරයේ අසුන් ගැනීම වළක්වා තිබිණී. ඒ අනුව පන්නීර්සෙල්වම් ජයලලිතාගේ අඩුව පිරෙව්වේ අද ඊයෙක නොවන බව පැහැදිලි ය.2002 වසරේදී ජයලලිතා නිදොස් ව යළි පැමිණී වහාම ඇයට මහඇමැති අසුන දුන් පන්නීර්සෙල්වම් ඒ සමගම පැවති අතුරු මැතිවරණයෙන් පසු ජයලලිතාගේ ආණ්ඩුවේ පොදු කටයුතු දෙපාර්තමේන්තුවේ ඇමැතිවරයා ලෙස දිවුරුම් දුන්නේ ය.ජයලලිතාට වන්දනාමාන කරන පන්නීර්සෙල්වම්මෙලෙස නිතර ජයලලිතාගේ අඩුව පුරවන බැවින් පන්නීර්සෙල්වම්ට පටබැඳි නමක්ද විය. ඒ ජයලලිතාගේ ගේ රූකඩ රාජ්‍යයේ රජ්ජුරුවෝ යන්නයි. දැන් මෙවර ජයලලිතා වෙනුවට මහඇමති ධූරය හෙබවීමට කටයුතු කිරීමෙන් පන්නීර්සෙල්වම් තමා මේ පටබැඳි නමට සුදුසුම පුද්ගලයා බව තහවුරු කරණු නියතය.පුදුමයකට මෙන් තමිල්නාඩු ජනතාව 2006දී ජයලලිතාගේ පක්ෂය පරාජය කළහ. එවර විරුද්ධ පක්ෂය බවට අන්නා ද්‍රවිඩ මුන්නේත්‍ර කසාගම් පක්ෂය පත් වුවද ජයලලිතා විරුද්ධ පක්ෂයේ අසුන් ගැනීමටත් විපක්ෂ නායක ලෙස කටයුතු කිරීමත් ප්‍රතික්ෂේප කළාය. ඇයට අවශ්‍ය වූයේ බලයම පමණක් වන්නට ඇත. කෙසේ වුවද එවරද ජයලලිතාගේ අඩුව පුරවන ලද්දේ පන්නීර්සෙල්වම් විසිනි.පසුගියදා සිරගත වන විට පන්නීර්සෙල්වම් ජයලලිතාගේ ආණ්ඩුවේ මුදල්ඇමතිවරයා ලෙස කටයුතු කරමින් සිටියේ ය.මෙවරද යළිත් වරක් ජයලලිතාගේ අඩුව පිරවීමේ වරම පන්නීර්සෙල්වම් වෙත ලැබී තිබේ. එහෙත් ජයලලිතාගේ පැරණී අත්දැකීම් අනුව නම් ඒ වැඩි කලකට නොවේ. තමා සිරගත වීම හේතුවෙන් මහජනතාව සියදිවි නසා ගනිද්දී මිනිසෙක් දෙවඟනක් සිර ගත කිරීමට නියෝග නිකුත් කරන්නේ කෙසේදැයි විමසද්දී ජයලලිතා මඳසිනාවක් රැඳි මුහුණෙන් යුක්තව සිපිරිගෙයට පියමැන්නා ය.ඒ අතරේ ඇය තරයේ විශ්වාස කළේ ඉක්මනින්ම තමාට ඇප ලැබෙණු ඇත යනුවෙනි.එහෙත් මේ වන විටත් ඇයට ඇප ලබා දීම කල් ගත වෙමින් තිබේ. මේ හේතුවෙන් කෝපයට පත්ව සිටින ඇය පසුගිය බදාදා හවස් කාලයේ ඇය හමුවීමට ගිය පන්නීර්සෙල්වම් ඇතුළු පිරිස කෝපාවිශ්ඨ ලෙස එළවා ගත්තා ය.එහෙත් ජයලලිතාගේ කෝපය පන්නීර්සෙල්වම්ට නම් ගැටලුවක් නොවනු ඇත. ඒ ඔහු ඇයට පමණක් නොව ඇය ගමන් කරන රථයට පවා වන්දනාමාන කිරීමට තරම් නම්‍යශීලී කොඳු ඇට පෙළක් සහිත පුද්ගලයකු වන බැවිනි.බලයට පත් වූ වහාම ශ්‍රී ලංකාවේ අත්අඩංගුවේ පසුවන තමිල්නාඩු ධීවරයන් නිදහස් කර ගැනීම ගැන ද පන්නීර්සෙල්වම් අවධානය යොමු කර ඇතැයි තමිල්නාඩු වාර්තාවල සඳහන් විය. මේ හැර තව නොයෙක් දේ ක්‍රියාත්මක කිරීමේ අදහස් ද ඔහුගේ සිතේ ඇතුවා වන්නට පුළුවන.එහෙත් ඒවා ක්‍රියාත්මක කිරීමට තරම් කාලයක් ජයලලිතාගෙන් ඔහුට ලැබෙනු ඇත්දැයි සැක සහිතය. ඒ නිසැකයෙන්ම ජයලලිතා ආපසු පැමිණී වහාම අසුන ඇයට දී ඇය දෙන තනතුරකින් සෑහීමට පත්වීමට පන්නීර්සෙල්වමට සිදු වනු ඇති නිසාය.ටිරෝනි වෑවලගේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=ab1410055</link>
    <topic>ශ්‍රී ලංකාවේ දෙමළ ප්‍රශ්නය මවාපෑමක් බව බොහෝ රටවල් තේරුම් ගෙන තිබෙනවා</topic>
    <author>සාකච්ඡා කළේ</author>
    <content>- මහාචාර්ය නලින් ද සිල්වාසැප්තැම්බර් මාසයේ නිමාවත් සමඟ ජයලලිතා නෝනාගේ නික්ම යාම ඉන්දියාවෙන් වාර්තා විය. මේ වසරේ මෙන් නොව පසුගිය වසරේ සැප්තැම්බර් මාසය තුළ ලංකාවේ පත්තරවලත් විද්යුත් මාධ්‍යවලත් බෙහෙවින් කරුණු වාර්තා කෙරුණේ එක්සත් ජාතීන්ගේ මානව හිමිකම් කවුන්සිලයෙන් ලංකාවට විරුද්ධව යෝජනාවක් බටහිර රටවල අනුග්‍රහයෙන් අනුමත කරවාගැනීමට යාම පිළිබඳවය. මේ යෝජනාව ගැන ලංකාවේ පත්තරවල පිටු පුරවා වාර්තා කළේ ලංකාවේ වෙන වැඩක් නොතිබුණ ගාණටය.රාජ්‍ය මාධ්‍ය කියන අයටවත් මේ වැඩේ නොකර ඉන්න තිබුණත් ඔවුනුත් කළේ අනෙක් පිරිස කරන වැඩේමය. මේක ලංකාවට විරුද්ධව වැඩ කළ පිරිසට දුන් අනවශ්‍ය ප්‍රචාරයකි. මේකෙන් උඩට ගියේ රටේ සතුරු පිරිසය.බටහිර රටවල් එංගලන්තය, ඇමෙරිකාව ප්‍රමුඛව කළ මේ වැඩේට ඊනියා රාජ්‍ය නොවන සංවිධාන නැතිනම් වෙන විදියකින් හැඳින්වුවහොත් බටහිර රාජ්‍ය නොවන සංවිධානත් බොරු පඬිවරුන් ලෙස පෙනී සිටින පිරිසකුත් එක විදියක දේශපාලන විශ්ලේෂකයෝ යැයි කියන පිරිසකුත් පෙළ ගැසී සිටියහ. මොවුන්ගෙන් වාර්තා ගෙන පළ කරනවා ඇරෙන්නට ජනමාධ්‍යවලට වෙන වැඩක් තිබුණේම නැත. මේ පඬිවරු මේ යෝජනාව සම්මත කළොත් ලංකාව ඉවරයි කියන ගානටම කතා කළහ.මාර්තුවේදී ඔය කියන ජිනීවා මානව හිමිකම් කොමිසම යෝජනාවක් ලංකාවට විරුද්ධ පරීක්ෂණයකට යාමට අනුමත කරගත්තේය. නමුත් ලංකාවට වූ අනතුරක් ගැන වාර්තාවක් නැත. ඒ වෙලාවෙත් අප කීවේ මෙවැනි යෝජනාවක් ගෙනඒම ලංකාවට අවාසියක් නමුත් ඔය කියන ගානට ඒ ගැන කතා කළ යුතු නැති බවත් ලංකාව ලංකාවේ වැඩ කොටස පුරවැසියන් සඳහා කරගෙන යා යුතු බවය.මොකද ජිනීවා සමුළුවලින් දඬුවම් කළ රටක් නැති අතර සමහර රටවල් ඔය කවුන්සිලය සම්මත කරන යෝජනා ගණන් ගන්නේ ද නැත.ලංකාවට විරුද්ධව බොරු චෝදනා දමා දඬුවම් කරන්න එක්සත් ජාතීන්ගේ මහා මණ්ඩලයේ හෝ එහි ආරක්ෂක මණ්ඩලයේදී යෝජනා සම්මත කළ යුතු නමුත් අපේ මිතුරන් එහි සිටින නිසා මේ බටහිර රටවල් මෙතෙක් ඒ සඳහා උත්සාහ ගෙන නැත.මෙවර මානව හිමිකම් කවුන්සිලයේ සැප්තැම්බර් සමුළු වාරයේදී ලංකාවට විරුද්ධව එහි මහ කොමසාරිස්වරයා වාචික ප්‍රකාශයක් කළ යුතුව තිබුණ නමුත් එම සමුළුව තිබුණ නොතිබුණ ගානට අවසන් විය. පත්තර ඒ ගැන මෙවර කතා කරන්න ගියේ ද නැත. අර රටින් පැනල ඉන්න ජනමාධ්‍යවේදීන් ද ඒ ගොල්ලන්ට කරන්න දෙයක් නැති නිසාදෝ ජිනීවා සමුළුව ගැන කතා කරන්න ගියේ නැත. ඔවුන් සමුළුව අවසන් වී ඉන්න තැනක් බලා යන්නට ඇත.දැන් මොකද මේ ලංකාවට විරුද්ධ වැඩ පිළිවෙළට වෙලා තියෙන්නේ. ඇමෙරිකාව එංගලන්තය ප්‍රධාන යුරෝපා රටවල් කීපයක් මේ යෝජනාව ඉදිරියට තල්ලු කළත් මේ යෝජනාවට පියාපත් ලබා දුන්නේ ඉන්දියාවයි. හරියට කිව්වොත් ඉන්දියාවේ බලය හිමිකරගෙන සිටි කොන්ග්‍රස් පක්ෂයයි.එතනදි මේ වැඩපිළිවෙළට සහාය දුන්නේ සෝනියා ගාන්ධිත් තමිල්නාඩුවෙන් ජයලලිතාත්ය. ජයලලිතා නෝනා අපේ රටට බැණ වැදීමෙන් නොනැවතී තර්ජනත් එල්ල කළාය. මේ ගැන අර ඊනියා පඬිවරුන් කීවේ ලංකාවේ වැරැදි විදේශ ප්‍රතිපත්තිය නිසා මේ විදියට වෙනවා කියාය. ඒගොල්ලන්ට බලය ලැබුණොත් විදේශ ප්‍රතිපත්තිය හරියට නියමෙට කරල පෙන්නනව කියාත් කීවේය.මේ කතා අස්සේ ලංකාවට විරුද්ධව ඉන්දියාව යෙදවූ සෝනියා ගාන්ධි ඡන්දෙන් පැරදී ගෙදර ගියේය. දැන් ඒ තැනට මෝදි පැමිණ සිටී. මේ අතර ජයලලිතාට විරුද්ධ නඩුවට මුල් වූ ලංකාවටත් මෑතක පැමිණි සුබ්‍රමනියම් ස්වාමි මහතා කීවේ වෙන කතාවකි.සෝනියා ගෙදර යද්දී මේ නඩුවෙන් ලංකාවට එරෙහිවූ ජයලලිතා ගෙදර නොව හිරගෙදරට ගියාය. දැන් ඇය හිරගෙදර ඉඳගෙන ඇගේ සටන හිරෙන් නිදහස් වන ආකාරයක් පිළිබඳවය. එයට හරස්ව ඇත්තේ අනියම් අයථා ආකාරයෙන් ඇය ඉපැයුව බව කියන කෝටි සංඛ්‍යාත ධනස්කන්ධයයි.දැන් ඉන්දීය බලපෑමක් ලංකාවට නැත. ඉන්දියාවේ මිනිසුන්ටත් ලංකාවේ ප්‍රශ්නය තේරෙනවා විය යුතුය. මෙය ලංකාවේ දෙමළ මිනිසුන්ට ප්‍රශ්න ඇති බව කියමින් මතුකරන ව්‍යාජ ප්‍රශ්නයකි. සිංහල මිනිසුන්ට නැති දෙමළ මිනිසුන්ට ඇති ඔය අමුතු ප්‍රශ්න මොනවාදැයි ඇසු විට ඔවුහු නිරුත්තර වෙති. සිංහල මිනිස්සු දෙමළ මිනිස්සුන්ට ගහනවා කියන චෝදනාව ඇමෙරිකාව, එංගලන්තය, ඉන්දියාව වගේ රටවල් කියද්දී රනිල් වික්‍රමසිංහ මහතා ද එම කතාව සටන් විරාම ගිවිසුම අස්සන් කිරීමෙන් පිළිගත්තේය.දෙමළ මිනිස්සුන්ට තැන අරන් දෙනවා කියන දෙමළ රාජ්‍ය පක්ෂය නැතිනම් ටී එන් ඒ එක ඒ සඳහා අහිංසා මාර්ගය යොදාගන්නා බව කියමින් යොදාගන්නේ සත්‍යග්‍රහ, උපවාස වැනි දෙමළ මිනිස්සුන්ව සිංහල මිනිස්සුන්ට විරුද්ධව මෙහෙයවීමේ ක්‍රමයය.අපේ ජනාධිපතිතුමා ලෝකෙ වටේ රටවල් සමඟ පවත්වාගෙන යන සම්බන්ධතා අනුව එතුමා අලුත් ජාත්‍යන්තර නායකයකු ලෙස මතුවෙමින් සිටී. ආසියා අප්‍රිකා පමණක් නොව ලතින් ඇමෙරිකානු යුරෝපා රටවලත් ඉරානය පලස්තීනය ඇතුළු මැදපෙරදිග රටවලත් නියම ජගත් රාජ්‍ය නායකයකු ලෙස එතුමා තම සබඳතා ගොඩනංවාගෙන ඇත. මේ හැකියාව සිරිමා බණ්ඩාරනායක මැතිනියගෙන් පසු බිහිවූ ජේ. ආර්., ප්‍රේමදාස, චන්ද්‍රිකා, රනිල් ඇතුළු කිසිඳු ශ්‍රී ලංකා නායකයකුට තිබුණේ නැත.ලංකාවේ දෙමළ ප්‍රශ්නය ව්‍යාජ ප්‍රශ්නයක් ලෙස තේරුම් ගැනීම නිසා එක්සත් ජාතීන්ගේ මානව අයිතිවාසිකම් සංවිධානය තුළම රටවල් 22 ක් එකතුවී යෝජනාවක් සම්මත කරගෙන ඇත්තේ යුද්ධයෙන් පසු ගොඩනැ‍ඟෙන ලංකාව වැනි රටකට විරුද්ධව මෙවැනි චෝදනා නොකළ යුතු බව කියමිනි.මේ සියල්ල මෙසේ සිදුවන්නේ ශ්‍රී ලංකාව හරි විදේශ ප්‍රතිපත්තියක් ගෙන යමින් ඉන්ද්‍රඛීලයක් සේ නොසැලී සිටින නිසාය. ඒ නිසා ලංකාවට පක්ෂ විරුද්ධ සියලු රටවලට ලංකාව නිවැරැදි බව පිළිගැනීමට සිදුව ඇත.ඒ ගොල්ලන්ගේම වැරැදි නිසා ජයලලිතා වැනි ලංකාවට විරුද්ධ උදවිය හිරේට වැටෙන්නේත් ලංකාවේ හොඳටය. පසුගිය දා ජනාධිපතිතුමා මෝදි අගමැතිවරයා හමුවූ අවස්ථාවේත් තියන ප්‍රශ්න දෙමළ සන්ධානය සමග සාකච්ඡාවෙන් විසඳා ගැනීමට එකඟත්වය පළකර ඇත.මෙතන ප්‍රශ්නය කවුද සාකච්ඡාවට අකමැති කියන එකයි. සාකච්ඡා කරන්න අකමැති දෙමළ සන්ධානයයි. ඔවුන්ට අවශ්‍ය ආයෙත් යුද්ධයකට යන්නටය. නමුත් එවැනි යුද්ධයකට අහිංසක දෙමළ තරුණයන් උසි ගැන්වූවත් සම්බන්දන්ගේ පුතා හෝ මුනුපුරා හෝ සුමන්තිරන්ගේ පුතා යවන්නේ නැත. අහිංසක මිනිසුන්ව මරවා ඔවුන්ගේ බලය තහවුරු කරගැනීම දෙමළ සන්ධානයේ ක්‍රමය වෙයි. ඒ සඳහා ඔවුන් අහිංසාවාදී කියමින් සත්‍යග්‍රහ වැනි හිංසාකාරී ක්‍රම යොදා ගනිමින් සිටී.පළාත් සභා නවයම මහජන ඡන්දයෙන් පිහිටුවා ඇත. එයින් රජයෙන් පිට බලයක් ලැබී ඇත්තේ උතුරු පළාත් සභාවට පමණි. දැන් මේ පළාත් සභා නවයෙන් වැඩි බලතල ඉල්ලීමක් කරන්නේ එක පළාත් සභාවක් උතුරු පළාත් සභාව පමණි.දැන් තියන ප්‍රශ්නය නමයෙන් අටක් නොඉල්ලන බලයක් එකකට පමණක් දිය යුතු ද යන්නයි. දෙමළ මිනිස්සු උතුරේ සිටින්නේ ලංකාවේ විසිර සිටින පිරිසෙන් සුළු පිරිසකි. සීයට හැත්තෑපහක්ම දෙමළ මිනිස්සු උතුරෙන් පිට නැ‍ඟෙනහිර, කොළඹ, මධ්‍යම පළාත්වල පමණක් නොව දකුණෙත් ජිවත් වෙති. උතුරට බලතල දුන්නා කියා ඒ දෙමළ ජනතාවගේ ප්‍රශ්න විස‍ඳෙන්නේ නැති බව ලංකාවට විරුද්ධව හඬ නඟන්න හදන ඔය පඬිවරුන් තේරුම් ගත යුතුය.ලංකාවේ දෙමළ මිනිසුන්ව ප්‍රශ්න ඇති බව කියන ව්‍යාජ ප්‍රශ්නය ලෝකයා ක්‍රමයෙන් තේරුම් ගනු ඇත. දැන් කළ යුතුව ඇත්තේ ජනාධිපතිවරණය පවත්වා ලංකාව තුළ කරන්න තියන ඉතුරු වැඩ ටිකත් සම්පූර්ණ කිරීමය.සාකච්ඡා කළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af1410051</link>
    <topic>අපේ රටේ නම ලොවම රැව් දුන්</topic>
    <author>නිහාල් පී. අබේසිංහ</author>
    <content>ක්‍රීඩාව මහජනතාවගේ ශරීර සුවතාවට ඉතා වැදගත් දෙයකි. එය අපේ ජනතාවට ආහාර ජලය ආදි අත්‍යවශ්‍ය දේවල් අතරට පමණක් දෙවැනි වේ.20 x 20 ක්‍රිකට් ජයකිරුළ දිනාගත් අපේ රට දැන් නෙට්බෝල්, ආසියානු අනු ශූරතාව ද දිනාගෙන ඇත. ආසියානු ක්‍රීඩා ක්‍රිකට් රන් පදක්කමද පසුගිය සිකුරාදා දිනා ගත්තේ ශ්‍රී ලංකාවය.මේ ජයග්‍රහණ පිටුපස ඇත්තේ අපේ රටේ දේශපාලන නායකත්වයයි. අපේ රටේ ක්‍රීඩා ක්ෂේත්‍රය දියුණු කිරීමට 2005 න් පසු මහින්ද රාජපක්ෂ ජනාධිපතිතුමා අපේ ක්‍රීඩා ක්ෂේත්‍රය හා ග්‍රාමීය ක්‍රීඩා ප්‍රවර්ධනය කෙරේ වැඩි සැලකිල්ලක් දැක්වීය.දශක හතරහමාරකට ආසන්න කාල පරිච්ඡේදයක් ගමන් කර තිබෙන ලාංකීය ක්‍රීඩා ක්ෂේත්‍රයේ සංවර්ධනය රටේ අනෙකුත් ක්ෂේත්‍රයන් සමඟ සංසන්දනය කිරීමේ දී දියුණු වී ඇත්තේ මන්දගාමී බව පිළිගත යුතුව තිබේ.නිදහස ලබා වසර දහඅටකට පසු ක්‍රීඩා විෂය දියුණු කිරීම සඳහා 1966 වසරේදී ක්‍රීඩා අමාත්‍යාංශය ස්ථාපිත කළ නමුත්, එදා ක්‍රීඩාව ගමට ගෙන යමින් ග්‍රාමීය මට්ටමේ සිට ජාතික මට්ටම දක්වා අපේක්ෂා කළ ක්‍රීඩාවේ දියුණුව දශක හතරහමාරකට අධික කාලයක් ගත වුවද විවිධ රජයන් යටතේ සම්පූර්ණ කිරීමට නොහැකි වූවත් මහින්ද චින්තන ප්‍රතිපත්තිවලට අනුව අතිගරු ජනාධිපති තුමන්ගේ මඟපෙන්වීම හා නායකත්වය යටතේ පසුගිය කාල පරිච්ඡේදයේදී ක්‍රීඩාවේ සිදුවූ සංවර්ධනය ලාංකික ක්‍රීඩා ඉතිහාසයේ හැරවුම් ලක්ෂ්‍යයක් බවට පත් වී තිබේ.මහින්ද චින්තන ඉදිරි දැක්ම ලාංකීය ක්‍රීඩාවේ හැරවුම් ලක්ෂ්‍යය බවට පත් කරමින් ක්‍රීඩාවට දැඩි ලෙස ඇලුම් කරන නායකයෙකු වශයෙන් මහින්ද රාජපක්ෂ ජනාධිපතිතුමා වෙනත් කවර රාජ්‍ය නායකයෙකුටත් වඩා ක්‍රීඩා ක්ෂේත්‍රය නිවැරැදි මාර්ගයකට අවතීර්ණ කිරීම සඳහා නායකත්වය ලබාදීම ක්‍රීඩා ක්ෂේත්‍රය වර්තමානය ලබා ඇති දියුණුවේ ප්‍රධාන සාධකය බවට පත් වී තිබේ.ඉතිහාසයේ ප්‍රථම වරට ක්‍රීඩා සංස්කෘතියක් ගොඩනැඟීම ලාංකීය ජනතාව තුළ නව සංවාදයක් ඇති කළ ජනාධිපතිතුමා ක්‍රීඩා සංස්කෘතියක් ගොඩනැඟීමෙන් ඔබ්බට ගමන් කර ක්‍රීඩා ආර්ථිකයක් පිළිබඳව ද කථිකාවක් ආරම්භ කිරීම ආසියාවේ ක්‍රීඩාවෙන් ශ්‍රී ලංකාව ප්‍රමුඛ රටක් බවට පත් වීමට පූර්ව වැඩසටහනක් වී තිබේ.ක්‍රිකට් ක්‍රීඩාවේ ලෝක ශූරයින් බවට පත් වූ ශ්‍රී ලංකාව ක්‍රිකට් ක්‍රීඩාව හැරුණු විට රග්බි, පාපන්දු, මළල ක්‍රීඩා, පිහිනුම්, බැඩ්මින්ටන්, ටෙනිස් වැනි ක්‍රීඩා තුළින් ද ලෝකයේ ජය ගැනීම සඳහා අලුත් වැඩපිළිවෙළක් ක්‍රියාත්මක වෙමින් පවතී.මිලියන 20 ක ජනගහනයක් ජීවත්වන ශ්‍රී ලංකාවේ බෝ නොවන රෝගවලින් වාර්ෂිකව මියයන සංඛ්‍යාව 63.5% ක් දක්වා වර්ධනය වී තිබේ. අධික රුධිර පීඩනය, හෘද රෝග, දියවැඩියාව, රුධිරයේ මේද තැන්පත් වීම ආදි විවිධ රෝගවලින් මියයන සංඛ්‍යාව මේ ආකාරයෙන් වර්ධනය වන බැවින්, නිරෝගී, ජව සම්පන්න ක්‍රියාශීලී ජනතාවක් බිහි කිරීම සඳහා ක්‍රීඩාවෙන් ලැබෙන දායකත්වය සුළුපටු නොවේ.පාසල් මට්ටමේ සිට ජාතික මට්ටම දක්වාත්, ග්‍රාමීය මට්ටමේ සිට ජාතික මට්ටම දක්වාත් ක්‍රීඩාවට ජනතාව ආකර්ෂණය කිරීමේ ආකල්පමය වෙනසක් ක්‍රීඩා සංස්කෘතියක් බිහි කිරීමේ වැඩසටහනට අනුව සිදු වන අතර, රටේ සෑම පුරවැසියෙක්ම ක්‍රීඩකයෙකු බවට පත් කිරීමේ ඉලක්කගත කෙටි කාලීන, මධ්‍ය කාලීන හා දිගු කාලීන වැඩසටහනක් ක්‍රියාවට නංවා තිබේ.දස ලක්ෂයකට අධික රාජ්‍ය සේවකයින් සංඛ්‍යාවක සේවා නියුක්තිකයන් ක්‍රීඩාවට යොමු කිරීමේ ඵලදායි වැඩසටහනක් දීපව්‍යාප්තව ආරම්භ කිරීම සඳහා ක්‍රීඩා අමාත්‍යාංශ දායකත්වය ලබා දී ඇති අතර, සෑම දිස්ත්‍රික් ලේකම් කාර්යාලයකම හා අමාත්‍යාංශයකම රාජ්‍ය සේවකයින් වෙනුවෙන් ශාරීරික සුවතා මධ්‍යස්ථාන ඉදි කෙරෙනු ඇත.දශක ගණනාවක් මුළුල්ලේ අවිධිමත් ගමන්මඟක නියැළුණු ක්‍රීඩා විෂය ක්ෂේත්‍රය නිසි මඟකට ගෙන ක්‍රීඩා සංගම් පරිපාලනය, ජාතික සංචිත පිහිටුවීම, ක්‍රීඩාවේ ප්‍රතිපත්ති සම්පාදනය කිරීම, ක්‍රීඩා යටිතල පහසුකම් සංවර්ධනය කිරීම, විදේශ පුහුණුකරුවන් ගෙන්වීම, දේශීය පුහුණුකරුවන් ලියාපදිංචි කිරීම, ක්‍රීඩාව පිළිබඳව ජාතික තොරතුරු මධ්‍යස්ථානයක් පවත්වාගෙන යෑම, ක්‍රීඩකයන්ගේ පෝෂණ මට්ටම දියුණු කිරීම, තහනම් උත්තේජක භාවිතය වැළැක්වීමට පියවර ගැනීම වැනි ක්‍රීඩාවේ දියුණුවට බලපාන සමස්ත කරුණු පිළිබඳව අධ්‍යයනය කරමින් ක්‍රීඩකයින්, ක්‍රීඩා පරිපාලකයින්, විනිසුරුකරුවන්, ක්‍රීඩා උපදේශකයන් ඇතුළු ක්‍රීඩාවේ විශේෂ දැනුමක් ඇති පිරිස්වල අදහස් හා යෝජනා සැලකිල්ලට ගෙන සකස් කළ ජාතික ක්‍රීඩා ප්‍රතිපත්තිය ක්‍රීඩා අමාත්‍ය මහින්දානන්ද අලුත්ගමගේ මහතාගේ නායකත්වය යටතේ පාර්ලිමේන්තුවට ඉදිරිපත් කර සම්මත කර ගැනීම මෙරට ක්‍රීඩාව ලැබූ සුවිශාල ජයග්‍රහණයකි.1973 අංක 25 දරන ක්‍රීඩා පනත හා එහි විධිවිධානවල තිබූ දුර්වලතාවයන් හේතුවෙන් යාවත්කාලීන නොවූ ක්‍රීඩා නීතිරීති විධිමත් කිරීමට ජාතික ක්‍රීඩා ප්‍රතිපත්තියක් තුළ පියවර ගනිමින් ක්‍රීඩා සංගම් පරිපාලනය කිරීම නිවැරැදි කිරීමට ක්‍රීඩා අමාත්‍යාංශය පියවර ගැනීම ඓතිහාසික කාර්යභාරයකි.නාවලපිටිය ප්‍රධාන ක්‍රීඩාංගණය ජනාධිපතිතුමා විසින් විවෘත කළ අවස්ථාව. ඇමැති මහින්දානන්ද අලුත්ගමගේ මහතා ද මධ්‍යම පළාත් ප්‍රධාන ඇමැති සරත් ඒකනායක මහතා ද මෙහි සිටී. දියගම මහින්ද රාජපක්ෂ ක්‍රීඩාංගණයමහින්ද රාජපක්ෂ ජනාධිපතිතුමා විසින් පිළියන්දල මැදි විදුහලේ පිහිනුම් තටාකය විවෘත කළ අවස්ථාව. ඇමැති ගාමිණි ලොකුගේ හා ඇමැති බන්දුල ගුණවර්ධන යන මහත්වරු ද මෙහි සිටිති.සූරියවැව ක්‍රිකට් ක්‍රීඩාංගණයක්‍රීඩා පරිපාලනයේ එකම නිලධාරීන් පිරිසක් ප්‍රධාන තනතුරුවල රැඳී සිටීම ක්‍රීඩා ප්‍රගමනයට බාධාවක් වන බැවින් එය වැළැක්වීමට පියවර ගැනීම මෙන්ම ක්‍රීඩාවට සම්බන්ධ ව්‍යාපාරවල නිරත වෙමින් ක්‍රීඩා පරිපාලනයේ තනතුරු ඉසිලීම, ජාතික සංචිතවල තම දූ දරුවන් ක්‍රීඩා කරන අතරතුර පරිපාලන තනතුරු දැරීම යන දුර්වලතා හඳුනා ගැනීමත්, එවැනි අයට ක්‍රීඩා සංගම්වල ප්‍රධාන නිලතල දැරීමට නොහැකි වන ලෙස ක්‍රීඩාවේ අනාගතය වෙනුවෙන් වැදගත් තීන්දු තීරණ රාශියක් ගැනීමට පසුගිය කාල පරිච්ඡේදයේදී හැකිවීමත් ක්‍රීඩා අනාගතය සුරක්ෂිත කිරීමකි.දශක හතරකට අධික කාලයක් ක්‍රීඩා ක්ෂේත්‍රය දකුණු ආසියාතික, පොදු රාජ්‍ය මණ්ඩලීය හා ඔලිම්පික් තරග ඇතුළු ජාත්‍යන්තර ක්‍රීඩා තරග සඳහා සහභාගි වුවද පදක්කම් දිනාගත හැකි, ක්‍රීඩා වර්ගීකරණයකට ලක් නොවීම ක්‍රීඩාවේ දියුණුවට බාධාවක් වුණි.පසුගිය වසරේදී ක්‍රීඩා අමාත්‍යාංශ ඉතිහාසයේ ප්‍රථම වරට ජාතික ක්‍රීඩා සභාවේ උපදෙස් පරිදි ක්‍රීඩා වර්ගීකරණය කරමින් ජාත්‍යන්තර පදක්කම් දිනාගත හැකි ක්‍රීඩා 23 ක් හඳුනාගෙන සංවර්ධනය කිරීමට කටයුතු කිරීම ඉතා වැදගත් වේ. ශ්‍රී ලංකාවේ ක්‍රිකට් ක්‍රීඩාව හැරුණු විට ජාත්‍යන්තර ජයග්‍රහණ ලබාගත හැකි ක්‍රීඩා ක්ෂේත්‍ර 03 ක්ද හඳුනා ගනිමින් මළල ක්‍රීඩා, බැඩ්මින්ටන් හා නෙට්බෝල් ක්‍රීඩාවන් ද දියුණු කිරීමට පියවර ගෙන තිබේ.ඉතිහාසයේ පුරාම ක්‍රීඩාවට සම්බන්ධ අධ්‍යාපන අමාත්‍යාංශය, යෞවන කටයුතු, උසස් අධ්‍යාපන, මහවැලි යන අමාත්‍යාංශයන් ක්‍රීඩාව අමාත්‍යාංශයන් මට්ටමේ වෙන් වෙන්ව මෙහෙයවා ඇතත් ක්‍රීඩාවේ පොදු අරමුණක් වෙනුවෙන් ඒකරාශී නොවීම ක්‍රීඩාවේ අනාගතයට බෙහෙවින් ගැටලුකාරීත්වයක් වූ බැවින්, අතිගරු ජනාධිපතිතුමන්ගේ උපදෙස් පරිදි ක්‍රීඩාවට සම්බන්ධ සියලුම අමාත්‍යවරුන් එක මේසයකට කැඳවා තීන්දු තීරණ ගැනීමට මහින්දානන්ද අලුත්ගමගේ අමාත්‍ය තුමන් කටයුතු කර තිබේ.මේ යටතේ අධ්‍යාපන අමාත්‍යාංශය අවුරුදු 13 කට වඩා අඩු ළමුන් ක්‍රීඩාවේ තරගකාරී ඉසව් සඳහා යොමු නොකිරීමට තීරණය කර ඇති අතර, සෑම දරුවෙක්ම එක් ක්‍රීඩාවක් සඳහා යොමු කිරීමේ අරමුණින් වෛද්‍ය පරීක්ෂණයකට ලක් කිරීම සඳහා අධ්‍යාපන අමාත්‍යාංශය සමඟ ඉදිරියේදී ප්‍රතිපත්තිමය තීන්දුවකට ක්‍රීඩා අමාත්‍යාංශය පැමිණෙනු ඇත.දශක 03 කට අධික කාලයක් උතුරේ පැවැති යුද්ධමය වාතාවරණය හමුවේ උතුරු නැගෙනහිර පළාතේ ක්‍රීඩා සංවර්ධනය ඇණහිට තිබූ නමුත්, පසුගිය වසරේ උතුරු නැ‍ඟෙනහිර පළාත්වල ක්‍රීඩා සංවර්ධනය සඳහා ක්‍රීඩා සංවර්ධන නිලධාරීන් බඳවාගෙන උතුරේ ක්‍රීඩා සමාජ පාසල්වලට අවශ්‍ය ක්‍රීඩා පහසුකම් ලබාදීමට පියවර ගෙන ඇති අතර, කුසලතා හඳුනා ගැනීමේ වැඩසටහන් රාශියක් උතුරේ පවත්වමින් ජාතික සංගම්වලට ක්‍රීඩක ක්‍රීඩිකාවන් ඇතුළත් කර ගැනීමට පියවර ගෙන තිබීම ඉතා වැදගත් වේ.ශ්‍රී ලංකාවේ ජනප්‍රියම ක්‍රීඩාව බවට පත් ව තිබූ පාපන්දු ක්‍රීඩාව පාපන්දු ලීග් 40 කට හා ක්‍රීඩා සමාජ 400 කට සීමා වීම පාපන්දු ක්‍රීඩාවට ගමට ගෙන යෑමට විශාල බාධාවක් වූ අතර, ක්‍රීඩා අමාත්‍ය මහින්දානන්ද අලුත්ගමගේ මහතාගේ මැදිහත් වීමෙන් දිවයිනේ ග්‍රාමසේවා වසම් නියෝජනය වන පරිදි පැවැත්වූ පාපන්දු තරගාවලිය සඳහා පසුගිය වසරේ ක්‍රීඩා කණ්ඩායම් 2800 ක් සහභාගි වෙමින් වෘත්තීය මට්ටමේ පාපන්දු ක්‍රීඩකයන් බිහි කිරීමට නව වැඩපිළිවෙළක් ආරම්භ කළ අතර, ශ්‍රී ලංකා පාපන්දු සම්මේලනය සමඟ ඒකාබද්ධව පාපන්දු ලීග් 100 ක් හා ක්‍රීඩා සමාජ 1000 ක් පිහිටුවීමේ නියමු ව්‍යාපෘතියකට ක්‍රීඩා අමාත්‍යාංශය මේ වන විට ආරම්භයක් ලබා දී ඇත.පසුගිය කාල පරිච්ඡේදයේදී මෙරට පාපන්දු ක්‍රීඩාවේ ඇති වූ කළමනාකරණ බිඳ වැටීම් සැලකිල්ලට ගෙන පාපන්දු ක්‍රීඩාවට බාධාවක්ව තිබූ අවිධිමත් කළමනාකරණ ව්‍යුහ විසුරුවා හරිමින් ඡන්දයෙන් පත්වන ස්වාධීන නිලධාරීන්ට ක්‍රීඩාවේ අනාගතය වෙනුවෙන් වැඩ කිරීමට හැකි පරිසරයක් නිර්මාණය කිරීම මෙරට පාපන්දු ක්‍රීඩාවේ දැවැන්ත වෙනසකට හේතු වී තිබේ.ලෝක ශූරයින් බිහිකළ ශ්‍රී ලංකා ක්‍රිකට් ආයතනයේ පසුගිය කාල පරිච්ඡේදයේදී සිදු වූ කළමනාකරණ දුර්වලතා ඉවත් කර කාර්යක්ෂම ආයතනයක් බවට පත් කිරීම සඳහා ක්‍රීඩා අමාත්‍යාංශය වශයෙන් තීන්දු තීරණ ගණනාවක් ගත් අතර, එම තීන්දු ශ්‍රී ලංකාවේ ක්‍රිකට් අනාගතය ගොඩනැඟීම සඳහා විශාල දායකත්වයක් ලබා දී ඇත.විශේෂයෙන් ප්‍රාදේශීය මට්ටමෙන් ක්‍රිකට් ක්‍රීඩාව දියුණු කිරීම සඳහා විධිමත් වැඩපිළිවෙළක් ක්‍රියාත්මක කිරිම, පාසල් ක්‍රිකට් ක්‍රීඩාව දියුණු කිරීම, උතුරු නැ‍ඟෙනහිර පළාත්වල කුසලතා හඳුනා ගැනීමේ වැඩසටහන් පැවැත්වීම, පාසල් ක්‍රිකට් සංගම්වල පැවැති අවිධිමත් භාවය කළමනාකරණය කිරීම, ප්‍රාදේශීය වශයෙන් ක්‍රිකට් ක්‍රීඩාව දියුණු කිරීම සඳහා ඉතිහාසයේ ප්‍රථම වරට ශ්‍රී ලංකා ක්‍රිකට් ආයතනයට ක්‍රීඩා අමාත්‍යාංශයේ මූල්‍ය ප්‍රතිපාදන මත රුපියල් මිලියන 100 ක් ලබාදීම, ශ්‍රී ලංකා ක්‍රිකට් ආයතනයෙන් ලැබෙන සමස්ත ආදායමෙන් ක්‍රිකට් ක්‍රීඩාව දියුණු කිරීම සඳහා 10% ක් යෙදවීමට කටයුතු කිරීම ක්‍රීඩා අමාත්‍යාංශය ගත් වැදගත් තීන්දු වේ.ජාතික ක්‍රීඩා සංගම් විසින් ජාතික තරග සංවිධානය කිරීමේ දී මෙන්ම ක්‍රීඩාව පවත්වාගෙන යාමේ දී මුහුණ දෙන ගැටලු හඳුනාගෙන ඉතිහාසයේ ප්‍රථම වරට ක්‍රීඩාවන් දියුණු කිරීම සඳහා අනුග්‍රාහකත්වය ලබන ක්‍රීඩා ඉසව් 15 ක් හඳුනාගෙන අදාළ ක්‍රීඩාවේ වගකීම අනුග්‍රාහකයින් පවරා ක්‍රීඩාව දියුණු කිරිමට ක්‍රීඩා අමාත්‍ය තුමන් මැදිහත් වී ඇති අතර, මේ වැඩපිළිවෙළ යටතේ වොලිබෝල් ක්‍රීඩාවට වාර්ෂිකව මිලියන 55 කට අලෙවි කිරීමට හැකි වී ඇත.නෙට්බෝල්, බැඩ්මින්ටන්, ජිම්නාස්ටික්, කබඩි, බර ඉසිලීම වැනි ක්‍රීඩාවන් සඳහා ලංකා බැංකුව, මහජන බැංකුව, ලංකා විදුලිබල මණ්ඩලය, වරාය, විදේශ නියුක්ති කාර්යාංශය වැනි ආයතන ක්‍රීඩාවට අතහිත දෙන ගමන් ක්‍රීඩක ක්‍රීඩිකාවන්ට රැකියා අවස්ථා ලබා දීමට ද එකඟ වී ඇත. ක්‍රීඩා සංවර්ධනයේ දී ජාතික හා ජාත්‍යන්තර මට්ටමේ ක්‍රීඩක ක්‍රීඩිකාවන්ට නිවැරැදි තාක්ෂණ දැනුම, පුහුණුව ලබාදීම සඳහා විදේශ පුහුණුකරුවන් ගෙන්වා ගැනීම සඳහා ක්‍රීඩා අමාත්‍යවරයා පියවර ගෙන ඇත.නිදහසින් පසු දශක 06 කට අධික කාල පරිච්ඡේදයක් තුළ මේ රටේ ක්‍රීඩා යටිතල පහසුකම් දියුණු කිරීම සඳහා ජාතික ප්‍රතිපත්තියක් ක්‍රියාත්මක වී නොතිබීම ක්‍රීඩා ක්ෂේත්‍රයේ ප්‍රගමනයට මහත් බාධාවක් වී තිබුණි. සුගතදාස ක්‍රීඩාංගණය හැරුණු විට ජාත්‍යන්තර මට්ටමේ එකම තරගයක් පවා සංවිධානය කිරීමට දිවයිනේ එකම ක්‍රීඩාංගණයක්වත් සොයා ගැනීමට නොහැකි බව අව‍බෝධ වූයේ ප්‍රතිසංස්කරණ කටයුතු සඳහා සුගතදාස ක්‍රීඩාංගණය වසා දැමීමෙන් අනතුරුවය.එහෙත් ප්‍රාදේශීය මට්ටමෙන් හා දිස්ත්‍රික් මට්ටමෙන් ක්‍රීඩාංගණ ඉදිකිරීම සඳහා එදා දේශපාලන උවමනාවන් මත මිලියන ගණනක් වියදම් කර ඇතත් ඒ කිසිම ක්‍රීඩාංගණයක ජාත්‍යන්තර මට්ටමේ ක්‍රීඩා තරග නොව අඩුම තරමේ ප්‍රාදේශීය මට්ටමේ තරගයක්වත් ප්‍රමිතියක් මත සංවිධානය කර ගැනීමට නොහැකි වූ බව අවබෝධ වුණි.ක්‍රීඩා යටිතල පහසුකම්වලට අත්ව තිබූ මේ ඉරණම වෙනස් කරමින් ක්‍රීඩා යටිතල පහසුකම් ජාතික ප්‍රතිපත්තියක් මත සකස් කිරීමට අතිගරු ජනාධිපතිතුමන්ගේ උපදෙස් පරිදි වර්තමාන ක්‍රීඩා අමාත්‍ය මහින්දානන්ද අලුත්ගමගේ මහතාගේ මූලිකත්වයෙන් ක්‍රීඩා යටිතල පහසුකම් දියුණු කිරීමේ ජාතික ප්‍රතිපත්තියක් සකස් කිරීම ක්‍රීඩාවේ නව මංපෙත් විවර කිරීමකි.දේශපාලන උවමනාවන් මත ක්‍රීඩා පිටි ඉදිකිරීම සඳහා මුදල් ප්‍රතිපාදන වෙන් කිරීමේ සම්ප්‍රදායට තිත තබමින් ක්‍රීඩාවේ පොදු අරමුණු ජය ගැනීම සඳහා බිම් මට්ටමේ සිට ක්‍රීඩක ක්‍රීඩිකාවන් සූදානම් කරමින් ප්‍රාදේශීය මට්ටමේ සිට ජාත්‍යන්තර මට්ටම දක්වා ක්‍රීඩකයින්ට සියලු පහසුකම්වලින් යුත් අංග සම්පූර්ණ ක්‍රීඩා පිටි ඉදිකිරීමේ ව්‍යාපෘතියක් මේ වන විට ක්‍රීඩා අමාත්‍යවරයා විසින් ආරම්භ කර ඇති අතර එම ව්‍යාපෘතිය සඳහා රු. මිලියන 4500 ක මුදලක් ජනාධිපතිතුමා වෙන්කර දීම මෙරට ක්‍රීඩා ක්ෂේත්‍රය ලැබූ සුවිශේෂී ජයග්‍රහණයකි.රු. මිලියන 360 ක වියදමින් ඉදිකරන පළාත් ක්‍රීඩා සංකීර්ණය දිවයිනේ උතුරු නැ‍ඟෙනහිර පළාත් ඇතුළුව පළාත් 09 ක් ඉලක්ක කරගෙන ඉදිකරන මෙහි පළමුවන ක්‍රීඩා සංකීර්ණය පසුගිය වසරේ කිලිනොච්චියේ ආරම්භ කර තිබේ.ගෘහස්ථ ක්‍රීඩා 25 ක් ඇතුළු ප්‍රධාන ක්‍රීඩාවන් ක්‍රීඩා කළ හැකි මෙම ක්‍රීඩා සංකීර්ණයේ මංතීරු 09 ක මීටර් 400 ධාවන පථයක්, මීටර් 200 පුහුණු සින්තැටික් ධාවන පථයක්, ක්‍රිකට් ක්‍රීඩාංගණයක්, නේවාසිකාගාර, ආපන ශාලා, පිහිනුම් තටාක, වාහන නැවැත්වීමේ අංගණ ඇතුළු පහසුකම් මෙම ක්‍රීඩාංගණවල දක්නට තිබේ.පසුගිය වසරේ ආරම්භ කළ කිලිනොච්චිය, ත්‍රිකුණාමලය, ඌව (බදුල්ල) ක්‍රීඩාංගණ මෙන්ම දිස්ත්‍රික් ක්‍රීඩා සංකීර්ණ මේ වසරේදී නිම කරන අතර දිස්ත්‍රික් ක්‍රීඩා සංකීර්ණ ව්‍යාපෘතිය යටතේ ඉදිකරන මඩකළපුව, පොළොන්නරුව, පුත්තලම, ගාල්ල, මාතර, කළුතර යන ක්‍රීඩාංගණ ද මේ වසර අවසාන වන විට නිම කරනු ඇත. පළාත් ක්‍රීඩා සංකීර්ණ, දිස්ත්‍රික් ක්‍රීඩාංගණවලට අමතරව ප්‍රාදේශීය මට්ටමෙන් ක්‍රීඩාංගණ 314 ක් ඉදිකිරීමට සැලසුම් කර ඇති අතර මේ ව්‍යාපෘතිය 2016 දී නිම කරනු ඇත.අපේ රටේ ක්‍රීඩාව ඉදිරියට ගෙන යාමට ග්‍රාමසේවක කොට්ඨාස මට්ටමින් ලබාදෙන දායකත්වය ඉතා වැදගත්ය. අතීතයේ ග්‍රාමසේවා වසම් මට්ටමින් පැවැති ක්‍රීඩා තරග බොහෝ සේ සාර්ථක වුවත් පසුකාලීනව එම වැඩපිළිවෙළ ඉදිරියට ගෙන යාමට නොහැකි වීමෙන් ගම් මට්ටමේ සිටිය දක්ෂ ක්‍රීඩක ක්‍රීඩිකාවෝ ඉදිරියට ගැනීමට නොහැකි විය.ප්‍රාදේශීය මට්ටමින් ක්‍රීඩා තරග සංවිධානය වුවත් ඒ සඳහා අවශ්‍ය පහසුකම් නොමැති වීමෙන් ක්‍රීඩාවට ප්‍රවේශ වීමට සිටින පිරිස් ඉන් ඉවත් වී තිබේ. දිස්ත්‍රික් මට්ටමේ ක්‍රීඩා සංවිධාන ක්‍රීඩා සංගම් ක්‍රියාත්මක වුවද අඩුම තරමේ වාර්ෂික ක්‍රීඩා උලෙළක්වත් සංවිධානය කර ගැනීමට මේ පිරිසට නොහැකි වීම ක්‍රීඩාවේ ඇතිවී තිබූ ගැටලු හඳුනා ගැනීමට කදිම නිදසුන්ය.එහෙත් ක්‍රීඩා අමාත්‍ය මහින්දානන්ද අලුත්ගමගේ මහතාගේ සංකල්පයක් අනුව ඉදිරිපත් කළ ක්‍රීඩා යටිතල පහසුකම් සංවර්ධනය කිරීමේ ව්‍යාපෘතිය වඩාත් ප්‍රායෝගික ඵලදායී වැඩපිළිවෙළක් වෙයි. ප්‍රාදේශීය මට්ටමින් දියුණු කළ හැකි ක්‍රීඩා ඉසව් ගණනාවක් ඇතත් ඒවා බොහොමයක් නගරවලට සීමාවීම ක්‍රීඩාවේ ප්‍රගමනයට බාධාවක් වී ඇති බැවින් බැඩ්මින්ටන්, පාපන්දු, රග්බි, පිහිනුම්, දැල්පන්දු, ටෙනිස් වැනි ක්‍රීඩා මෙම ක්‍රීඩා සංකීර්ණ ව්‍යාපෘතිය යටතේ ගමේ පාසල් හා ක්‍රීඩා සමාජ මට්ටම දක්වා ව්‍යාප්ත වන අතර ක්‍රීඩා 25 ක් ගෘහස්ථ ක්‍රීඩාගාරවල පුහුණුවීම සඳහා පහසුකම් සලසා තිබේ.මෙම ව්‍යාපෘතිය යටතේ නිමකළ ප්‍රථම ක්‍රීඩාංගණය අතිගරු ජනාධිපතිතුමා අතින් පසුගිය දා නාවලපිටිය ජයතිලක ක්‍රීඩාංගණය ජනතා අයිතියට පත්කළ අතර කොළඹින් පිට දුෂ්කර ප්‍රදේශයක මෙවැනි ජාත්‍යන්තර මට්ටමේ ක්‍රීඩාංගණයක් ඉදිවීම අද ප්‍රායෝගිකව ‍එම ප්‍රදේශයේ ජනතාව භුක්ති විඳින අතර එවැනි පහසුකම් දිවයිනේ අනිත් ප්‍රදේශවලට ලැබීම ක්‍රීඩා සංවර්ධනයේ අලුත් පරිච්ඡේදයක ඇරැඹුමකි.මහින්ද චින්තනය යටතේ මෙරට ඉදිවූ විශාලතම පරිමාණයේ ක්‍රීඩා සංකීර්ණයක් ලෙස හෝමාගම දියගම මහින්ද රාජපක්ෂ ක්‍රීඩාංගණය හඳුන්වා දීමට පුළුවන. මීටර් 400 මංතීරු 8 ක් සහිත ජවන හා පිටිය ක්‍රීඩා සඳහා මූලික ලෙස වෙන් කළ මේ ක්‍රී‍ඩාංගණය ක්‍රිකට් ක්‍රීඩාංගණයක් ද ඇතුළත්ව ඉදිකරමින් පවතී.ඊට අමතරව පල්ලේකැලේ ද සූරියවැව ද ඉදිකළ ජගත් මට්ටමේ ක්‍රීඩාංගණ නිසා අපේ රටේ ක්‍රීඩා කටයුතු කෙරෙහි අන්තර්ජාතික නැඹුරුතාවක් ඇතිවූ බව කිව යුතුමය. අලුත් ග්‍රාමීය ක්‍රීඩාංගණ සංවර්ධනය කිරීම යටතේ කිරිල්ලවල මැදි විදුහල ක්‍රීඩාංගණය දියුණු කිරීමට වැය කරන මුදල රුපියල් කෝටි 25 කි. මීට අමතරව වෙන්නප්පුව ඇල්ෆ්‍රඩ් එෆ්. පීරිස් මහජන ක්‍රීඩාංගණයේ පිහිනුම් තටාකය ඉදිකිරීමට රුපියල් කෝටි 25 ක් වැය කළ බව ක්‍රීඩා ඇමැති අලුත්ගමගේ පවසයි.දඹුල්ල ගලේවෙල ක්‍රීඩාංගණයේ මීටර් 200 ධාවන පථය හා ක්‍රීඩාගාරය ඉදිකිරීම සඳහා ලක්ෂ 100 ක්ද මිණිපේ හදගුහාව විද්‍යාලීය ක්‍රීඩාංගණය ඉදිකිරීම සඳහා රුපියල් කෝටි 10 ක්ද ලබා දී ඇත. මේ අනුව අද අපේ රටේ ක්‍රීඩා ක්ෂේත්‍රයේ දියුණුවට ප්‍රධාන හේතුව වී ඇත්තේ මහින්ද රාජපක්ෂ ජනාධිපතිතුමාගේ උපදෙස් පරිදි වත්මන් ක්‍රීඩා ඇමැති මහින්දානන්ද අලුත්ගමගේ මහතා හා හිටපු ක්‍රීඩා ඇමැතිවරුන් කළ කී දේ බව පැවැසීම අතිශයෝක්තියක් නොවේ. (ක්‍රීඩා අමාත්‍යාංශයේ මාධ්‍ය ලේකම් හර්ෂ අබේකෝන් මහතාට ස්තුතියි.)නිහාල් පී. අබේසිංහසේයාරූ පාලිත ගුණසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af1410052</link>
    <topic>ඩෙල්ෆ්ට් දූපතට සංචාරක කලාපයක්</topic>
    <author>සාගරිකා දිසානායක ජයසිංහ</author>
    <content>පුරා වසර එකහමාරක් මුළුල්ලේ මිනිස්සුන්ට වද දුන් නියං රකුසා පරාජය කරමින් අනෝරා වැස්සකුත් පොදි බැඳගෙන අපි ඩෙල්ෆ්ට් දූපතට ‍ෙගාඩ බැස්සේ පහුගිය ඉරිදා උදේ වරුවේ. නියඟයක් තිබුණත් නැතත් තිබහට බොන්න පිරිසිදු වතුර පොදක් යදිමින් අහසට හූල්ලන ‍ඩෙල්ෆ්ට් දූපත් වාසී ජනතාවගේ දුක්බර මුහුණු එදා කලකින් නොදුටු සිනා රැල්ලකින් ඔපවත් වෙලා. මෙතෙක් කල් නිවෙස්වල තැනින් තැන මුළුගැන්වී තිබුණු හට්ටි, මුට්ටි, බාල්දි, බැරල් සේරම ගෙමිදුලට ගෙනත් තබා අහස දෙස බලා සිටියේ අහසින් වැටෙන හැම දිය බින්දුවක්ම පොළොවට උරා ගන්න නොදී එක් රැස් කරගන්නා අරමුණින්.උතුරු නැ‍ඟෙනහිර සංවර්ධන කටයුතු හා නව ආයෝජන ව්‍යාපෘතිවල ප්‍රගතිය විමසා බලන්නට මාධ්‍යවේදීන් කණ්ඩායමක් සමඟ එහි ගිය ආයෝජන ප්‍රවර්ධන ඇමැති ලක්ෂ්මන් යාපා ඇමැතිවරයා ඇතුළු පිරිස ඩෙල්ෆ්ට් දූපතේ ඉදි කිරීමට යෝජිත නව සංචාරක නිකේතනය පිළිබඳ තොරතුරු සොයා බලන්නත් අමතක කළේ නෑ.යාප‍නේ කුරීකට්ටුවාන් ජැටියෙන් බෝට්ටුවකට නැඟුණු අප කණ්ඩායම ඩෙල්ෆ්ට් දූපතේ නාවුක හමුදා ජැටියෙන් දූපතට ගොඩබැස්සේ පැය එකහමාරක පමණ මූදු ගමනකින් පසුවයි.යාපන අර්ධද්වීපයේ සිට කිලෝමීටර හතළිස් අටක් දුරින් උතුරු මුහුදේ පෝක් සමුද්‍ර සන්ධිය ශ්‍රී ලංකාවෙන් වෙන්කර දක්වන ප්‍රධාන භූගෝලීය සාධකය ලෙස හුදෙකලා ඩෙල්ෆ්ට් දූපත හඳුන්වන්න පුළුවන්. සොබා දම් මාතාව සිරි ලක් දිවයිනට දායාද කර දුන් අපූර්ව නිමැවුමක් වන ඩෙල්ෆ්ට් හෙවත් ‘නන්දතීව්’ දූපත සැබැවින්ම අපේ රටේ පිහිටි පුංචි දූපත් රාජ්‍යයක් වගෙයි.අපේම රටේ කොණක හුදෙකලාවේ පිහිටි ඩෙල්ෆ්ට් දූපත ලංකාවට වඩා ඉන්දියාවට ආසන්නව පිහිටා තිබෙනවා. යාපනයේ සිට ඩෙල්ෆ්ට් දක්වා දුර කිලෝ මීටර හතළිස් අටක් වුණත් ඉන්දියාවට ඇත්තේ කිලෝ මීටර් දහතුනක් පමණයි.එහෙයින්ම අතීතයේ ඩෙල්ෆ්ට් දූපතේ විසූවන් තම අවශ්‍යතා ඉටු කරගන්න ගියේ ඉන්දියාවට. අද බෝට්ටුවලින් එතරම් පහසුවෙන් ඉන්දියාවට යන්නට එන්නට බැරි හෙයින් ඒ සඳහා පැය එකහමාරක මුහුදු ගමනක් ගෙවා ඔවුන්ට යාපනයට එන්නට සිදුව තිබෙනවා.දූපතේ සිට යාපනේට යන්න එන්න ඔවුන්ට පිහිට වෙන්නේ මාර්ග සංවර්ධන අධිකාරියට අයත් යාත්‍රා දෙකක්. ‘වඩතාරකා’ සහ ‘කුමුදිනී’ යන මේ යාත්‍රා උදේ 6.15ට සහ 7.00ට පුන්ඩුතීව් දූපතේ පිහිටි තුරුකුට්ටුවාන් ජැටියෙන් ඩෙල්ෆ් බලා යාත්‍රා කරනවා. ආපසු මේ යාත්‍රා ප.ව. 2.00 සහ 3.30ට එහි සිට යාපනය බලා යාත්‍රා කරනවා.පෘතුගීසී පාලන සමයෙහි නාවුක යුද උපායමය වශයෙන් වැදගත් ස්ථානයක් ලෙස සැලකූ නන්දතීව් දූපත ‘ඩෙල්ෆ්ට්’ යනුවෙන් නම් කරනු ලැබුවේ ඉන්පසු එය යටත් කරගත් ඕලන්ද ජාතින්ගෙන් කෙනකු වූ ගින්ලොයු වෑන්හොස් නමැත්තා බවයි ඉතිහාසයෙහි කියවෙන්නේ.පෘතුගීසින් අතින් ලන්දේසීන් අතට පත්වූ ඩෙල්ෆ්ට් දූපත ඔවුන් යුදමය කටයුතු සඳහා ආරක්ෂිත බළකොටුවක් ලෙස මනාව සකස් කරගනු ලැබූ අතර එකල ඉදිකරන ලද උසාවි සංකීර්ණය, යුද බළකොටු, සිර මැදිරි, පණිවුඩ හුවමාරුව සඳහා යොදාගත් පරෙවියන් රැඳවූ පරෙවි කූඩු සහිත කුලුණු, අශ්ව ඉස්තාල අශ්වයන් ගිලන් වූ කල වෙදකම් කළ රෝහල්, මෙන්ම වෙනත් ගොඩනැඟිලිවල නටබුන් ද අදත් එහි ශේෂව පවතිනවා.නවීකරණය කල රෝහලලන්දේසි උසාවි සංකීර්ණයඑදා ලන්දේසීන් විසින් ඩෙල්ෆ්ට් දූපතෙහි බෝකරන ලද අශ්වයින් විදේශයන්ට අලෙවි කළ අතර අශ්ව වෙළෙඳාම කොතෙක් සාර්ථකව කළාද යත් රෝගී වූ අසුන් සුවපත් කිරීම සඳහා ඖෂධ ‍ලෙස භාවිතා කළ බයෝබැබ් නම් වූ විශාල වනස්පතීන් මැඩගස්කරයෙන් හා දකුණු අප්‍රිකාවෙන් ගෙන්වා මෙම දූපතෙහි සිටුවා තිබෙනවා.එම වනස්පති සමූහයෙන්පැවත එන මහා බයෝබැබ් වනස්පතීන් අදත් ඩෙල්ෆ්ට් දූපතෙහි නිරුපද්‍රිතව පවතිනවා. අප්‍රිකාවට හා මැඩගස්කරයට ආවේණික වූ එක් බයෝබැබ් වෘක්ෂයක විශාලත්වය වට අඩි පනස් අටක්. එහි ඇති විශේෂත්වය වන්නේ වරකට දහ පහළොස් දෙනකුට පමණ නිදහසේ සෙවන ලබා දිය හැකි තරම් ඉඩපහසුව ඇති විශාල බෙනවලින් ගසෙහි කඳ සමන්විත වීමයි.ඊටම ආවේණික වූ ඓතිහාසික වටිනාකම් හා සංස්කෘතියකින් යුතු ඩෙල්ෆ්ට් දූපතේ පළලම ස්ථානය කිලෝ මීටර් හයයි. දිගම දුර කිලෝමීටර් අටයි. අද වන විට දූපතේ ජීවත් වෙන්නේ පවුල් 1318ක් පමණයි. සම්පූර්ණ ජනගහනය 4600යි. ද්‍රවිඩ බස වහරන ඔවුන්ගෙන් වැඩි දෙනෙකු කතෝලික බැතිමතුන්. කතෝලික පල්ලියක් වගේම හින්දු කෝවිලකුත් ‍ඩෙල්ෆ්ට් දූපතේ තිබෙනවා.දූපත කුඩා වුණත් එහි පාසල් අටක් තිබෙනවා. දෙමළ මාධ්‍ය පාසල් වන මින් තුනක කලා අංශයෙන් උසස් පෙළ දක්වා පන්ති පැවැත්වෙනවා. රටේ අනෙක් පාසල්වල මෙන් පහසුකම් අඩු වුණත් හැම වසරකම මේ පාසල්වලින් සිසුන් හත් අට දෙනෙක් වත් විශ්වවිද්‍යාලෙට තේරෙන බවයි අප සමඟ මේ සංචාරයට එක්වුණු ඩෙල්ෆ්ට් හි ප්‍රදේශීය ලේකම් අල්වා පිල්ලේ ශ්‍රී මහත්මයා කියන්නේ.2009 යුද ජයග්‍රහණයෙන් පසුව ගතවූ වසර පහ තුළ උතුරු පළාතේ ජනතාවට අහිමිව තිබූ බොහොමයක් භෞතික සම්පත් දකුණට මෙන්ම ලබා දෙන්නට රජය සමත්වෙලා. 2010 මුලින්ම අපි යාපනයට ගිය පාරෙ නෙමෙයි අපි 2012 යාපනයට ළඟා වුණේ.2010 දි අඩියෙන් දෙකෙන් වළ ගොඩැලිවල වැටෙමින් ගැස්සෙමින් අපහසුවෙන් ගමන් කළ මාර්ගය 2012 යන විට බොහෝ දුරට කාපට් කරලා. පාර දිගට අලුතින්ම විදුලි කනු සිටුවලා. පහසුවෙන් අඩු කාලයකින් යාපනයට ළඟා වුණා. මෙදා පාර මන්නාරම හරහා ඒ 32 පාරේ යාපනයට යන විට කිලෝ මීටර හතරක දුර ඇරුණාම ඉතිරි සම්පූර්ණ මාර්ගයම කාපට් කර තනා නිම කර තිබුණා.උතුරු පළාතේ සංවර්ධනයට අවශ්‍ය මූලික යටිතල පහසුකම්වලින් වැඩි ‍කොටසක් ලබාදීලා. මහාමාර්ග ජල විදුලිය මෙන්ම සන්නිවේදන අවශ්‍යතා 95%ක්ම සම්පූර්ණ කරලා. එදා මෙන් නගරයේ තැනින් තැන ගැවසුණු නිල ඇඳුම් ලාගත් හමුදා නිලධාරීන් අප දුටුවේ නෑ. ජනතාව නිදහසේ තම කටයුතු කරගන්නවා.අලුතින් ඉදිකරන ලද මන්නාරම දුම්රිය ස්ථානය යාපනය දුම්රිය ස්ථානය, ඩෙල්ෆ්ට් දූපතේ අලුතින් ඉදි කෙරුණු නව ප්‍රාදේශීය ලේකම් කාර්යාලය, ප්‍රාදේශීය සභාව සහ සංවර්ධනය කරන ලද රෝහල් ගොඩනැඟිල්ල ඇතුළු පොදු පහසුකම් සේවා ස්ථාන රැසක් මේ මස 13 - 14 දෙදින තුළ ජනාධිපතිතුමා අතින් විවෘත කෙරෙනවා.උතුරේ සිදුවෙන ශීඝ්‍ර සංවර්ධනයත් සමඟම දෙස් විදෙස් ආයෝජකයන් උතුරේ නව ආයෝජන ව්‍යාපෘති ඇරඹීමට සූදානමින් සිටිනවා. මහා පරිමාණ ආයෝජන ව්‍යාපෘති ඇරැඹීමට සුදුසු ආරක්ෂාව, නිදහස් සාමකාමී වාතාවරණය සහ යටිතල පහසුකම් සපයා තිබීම පිළිබඳව විදෙස් ආයෝජකයන් මෙන්ම විදෙස්ගත ලාංකික ඩයස්පෝරාව ද සිය ප්‍රසාදය පළකර සිටිනවා.ආයෝජන ප්‍රවර්ධන අමාත්‍යාංශය මඟින් දියත් කිරීමට සැලසුම් කළ නව ආයෝජන ව්‍යාපෘති අතර ඩෙල්ෆ්ට් දූපතේ ඉදි කිරීමට යෝජිත පරිසර හිතකාමී සංචාරක හෝටල් ව්‍යාපෘතියට ලැබෙන්නේ ප්‍රධාන ස්ථානයක්. ශ්‍රී ලංකා ආයෝජන මණ්ඩලය සහ සංචාරක මණ්ඩලයෙහි අනුමැතිය ඇතිව ඉදිකිරීමට යෝජිත මෙම සංචාරක හෝටල් ව්‍යාපෘතියේ වටිනාකම රුපියල් මිලියන 600ක්. ආදම් ගේ පාදයජෙට්වින් සමාගම සමඟ එම්.එම්.බී.එල් පාත්පයින්ඩර් සමාගම එක්ව ‍ පෝක් බේ රිසෝට් නමින් ඉදිකරනු ලබන මෙම හෝටලය තනි මහ‍ෙල් සංචාරක කුටි හතළිහකින් සමන්විතයි.ඩෙල්ෆ්ට් දූපතේ හඳුනාගත් ඉඩම් අක්කර 48ක් අනූනම අවුරුදු බද්දට යටත්ව පවරා ගැනීමේ කටයුතු සඳහා මේ වන විට පළාත් පාලන ආයතනවල අනුමැතිය ලැබී ඇති බව පාත්පයින්ඩර් සමාගමේ සභාපති බර්නාඩ් ගුණතිලක මහතා එහිදී අප හා පැවසුවා.යාපන අර්ධද්වීපයේ නව ආයෝජන අවස්ථා පිළිබඳ අධ්‍යයනය කිරීමේ අරමුණින් ගතවූ වසර 35 ඇතුළත පැවැත්වුණු මුල්ම ආයෝජන සමුළුව පසුගියදා යාපනය කච්චේරියේ දී ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන, සම්ප්‍රදායික කර්මාන්ත හා සුළු කර්මාන්ත සංවර්ධන ඇමැති ඩග්ලස් දේවානන්දා යන ඇමැතිවරුන් ගේ ප්‍රධානත්වයෙන් පැවැත්වුණා.දෙස් විදෙස් ආයෝජකයන් මෙන්ම විදේශයන්හි පදිංචි ශ්‍රී ලාංකික දෙමළ ආයෝජකයන් රැසක් ද මෙම අවස්ථාවට සහභාගී වූ අතර ශීඝ්‍රයෙන් සංවර්ධනය වෙමින් පවතින උතුරු පළාතේ තමා ජීවත්වූ ප්‍රදේශයන්හි ආයෝජන ව්‍යාපෘති ඇරැඹීමට ඔවුන් සිය කැමැත්ත පළ කළා.”උතුරු පළාතේ දැනට පවතින පානීය ජලය, විදුලි බලය ඇණහිටීම්, හා පොදු ප්‍රවාහන සේවා වැනි ආයෝජකයන්ට බලපාන ගැටලු කඩිනමින් විසඳා දීමට ඇමැතිවරුන් හා අදාළ රාජ්‍ය ආයතනවල නිලධාරීන් මෙහිදී ආයෝජකයන්ට පොරොන්දු වීමත් විශේෂ‍යක්.2005 - 2013 කාලය තුළ රජය මඟින් උතුරේ සංවර්ධනය සඳහා රුපියල් මිලියන 66712ක් ආයෝජන කර ඇති අතර නව ආයෝජන ව්‍යාපෘති 26ක් අරඹා ඇති බවත් එමඟින් සෘජු රැකියා අවස්ථා 4833ක් උදාකර දුන් බවත් මෙම ආයෝජන සමුළුව අමතමින් ඇමැති ලක්ෂ්මන් යාපා අබේවර්ධන මහතා පැවසුවා.ඇමැතිවරයා මාධ්‍යවේදීන් සමඟ ඩෙල්ෆ්ට් දූපතේ කරන ලද සංචාරය අතරතුර ඩෙල්ෆ්ට් දූපත්වාසීන් තමන් ගේ අවශ්‍යතා කිහිපයක්ම ඇමැතිවරයාට ඉදිරිපත් කළා.ඒ අතරින් ප්‍රධාන වූයේ පානයට සුදුසු පිරිසිදු ජලය නොමැතිවීමයි. මේ ගැටලුවට පිළියමක් වශයෙන් ඩෙල්ෆ්ට් හි භූගත ජලය පිරිපහදු කර පානයට සුදුසු ජලය නිපදවීමේ ව්‍යාපෘතියක් ඇති කිරීමට ආයෝජකයකු හඳුනා ගැනීමට කටයුතු කරන බව ඇමැතිතුමා පවසනවා.ඩෙල්ෆ්ට් වාසීන් දැවෙන දෙවන ගැටලුව ප්‍රමාණවත් ප්‍රවාහන පහසුකම් නොමැති වීම, ඒ ගැටලුව විසඳන්න ඩග්ලස් දේවානන්දා මහතා සහ ප්‍රවාහන ඇමැතිවරයා සමඟ සාකච්ඡා කර කටයුතු යොදන බව පැවසූ ඇමැතිවරයා ‍ඩෙල්ෆ්ට් දූපතේ පවත්නා සම්පත් ප්‍රයෝජනයට ගනිමින් සංචාරක අමාත්‍යාංශය හා එක්ව විශේෂ සංචාරක සංවර්ධන ව්‍යාපෘතියක් දියත් කිරීමට අදහස් කරන බවත් පැවසුවා.නව ප්‍රාදේශීය ලේකම් කාර්යාලය ඇමැතිවරයා නිරීක්ෂණ චාරිකාවේ යෙදෙමින්ඩෙල්ෆ්ට් දූපතේ සොබා සෞන්දර්ය වඩාත්ම ඔප් නැංවෙන්නේ එහි වෙසෙන අශ්ව පංතිය නිසයි. අතීතයේ පටන් පැවැත එන ඩෙල්ෆ්ට් දූපතේ අශ්වයන්ට නිශ්චිත හිමිකරුවකු නැතත් අලුතින් පැටියකු රැළට එක්වූ ගමන්ම ඌට අංකයක් හිමිවෙනවා.ඩෙල්ෆ්ට් දූපතට ආරක්ෂාව සැලසෙන්නේ ශ්‍රී ලංකා නාවුක හමුදාව මඟින්. ප්‍රධාන දූපතෙන් වෙන්වූ කුඩා රාජ්‍යයක් බඳු ඩෙල්ෆ්ට් දූප‍ත්වාසීන්ට වෙනම හැඳුනුම්පතක් නිකුත් කර තිබෙනවා. සතර අතින් මහා සයුරෙන් වටවූ ඩෙල්ෆ්ට් දූපතට මුහුදු මඟින් ආගන්තුකයන්ට ගොඩබැසීමට ඇති අවකාශය ඇහිරීමටයි ඒ.දූපතේ ජනතාව සාමකාමියි. ඔවුන්ගේ දෛනික අවශ්‍යතා සියල්ලම එහි ඇති කුඩා කඩමණ්ඩියෙන් සපුරා ගැනීමට ඔවුනට සිදුව තිබෙනවා. පාසල් අටක්, කුඩා රෝහලක්, තැපැල් කන්තෝරුවක්, පල්ලියක් හා කෝවිලක් ඇතත් එහි පන්සලක් දකින්නට නැත්තේ බෞද්ධයන් එහි නැති නිසයි. ඒත් දූපතේ ඇවිද ගිය අපට වසර දහසකට වඩා පැරණි චෛත්‍යයක නටබුන් දක්නට ලැබුණා.“ආදම් ගේ පාදය” නැත්නම් “හනුමන් ගේ අඩි සළකුණත්” පිහිටා තියෙන්නේ මේ අපූරු දූපතේමයි. සාමාන්‍ය මිනිස් පා සටහනක් මෙන් දස ගුණයක් පමණ විශාල වූ මේ පා සලකුණ එකල විසූ ‍යෝධයකු ගේ පා සළකුණක් බවත් කියැවෙනවා.දූපතට ආවේණික බොහෝ දේ අතර එහි ඉඩම් බෙදා වෙන් කරන ලද කොරල් වැටි ගැනත් නොකියාම බෑ. ඩෙල්ෆ්ට් දූපත් ආශ්‍රිත මුහුදු තීරයේ පමණක් දැකිය හැකි මේ කොරල් කුට්ටි එකිනෙක මත තබා ඉදිකරන ලද ගල්වැටි වසර ගණනාවක් පැරැණියි. එමෙන්ම බොහොම සවිමත්.දූපත්වාසී වැඩි දෙනාගේ රැකියාව ධීවර වෘත්තියයි. කඩකෑමක් හදා, තල් අල වේලා විකුණාගෙන ජීවත්වන්නන් ද එළවුළු, තල හා කුඹුරු වගාවෙන් ජීවත්වන්නන් ද ඒ අතර සිටියි. ජීවිකාව කවරක් වුවද ඩෙල්ෆ්ට් වාසීන් ගේ ජීවිතය කටුකය.දකුණේ අප ගතකරන සුව පහසු දිවිය තබා උතුරේ අග නගරය වන යාපන වැසියන් ගත කරන සුවපහසු දිවිය ද ඔවුන්ට අරුමයකි. එහෙත් ඒ ගැන විශාල කම්පාවක් ද්වේශයක් හෝ මැසිවිල්ලක් ඔවුන්ට නැත.රටේ හැම තැනම ඇති සුව සම්පත් නොව බීමට පිරිසිදු දිය දෝතක්, යන්නට එන්නට යාත්‍රා පහසුකම් හා උගත්කමට සරිලන රැකියාවක් යන මූලික අවශ්‍යතා කිහිපයක් පමණක් සපුරා ගැනීමේ අහිංසක සිහිනය සැබෑවන දිනක් එළැඹෙන තුරු ඔවුහු ඉවසීමෙන් පෙර මඟ බලා සිටිති.සාගරිකා දිසානායක ජයසිංහඡායාරූප - සුජිත් කොඩිතුවක්කුඅමාත්‍යාංශ ඡායාරූප අංශයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af1410053</link>
    <topic>අලුත් සමුද්‍ර ගවේෂණයකදී පැරැණි නැව් 17ක් හමුවෙයි</topic>
    <author>ටෙක්ලා පද්මිණී කාරියවසම්</author>
    <content>ශ්‍රී ලංකා වෙරළ තීරයේ ගිලී ගිය පැරණි ම නෞකාව ද, ලොව ප්‍රථම ගුවන් යානා රැගෙන යන නෞකාව ද ගිලී ගොස් ඇත්තේ නැ‍ඟෙනහිර වෙරළේ ගැඹුරු මුහුදේදී ය. ඒ පිළිබඳ තොරතුරු ගවේෂණයක යෙදෙන ගාල්ල සමුද්‍ර පුරාවිද්‍යා ඒකක‍ෙය ගවේෂණ කණ්ඩායම කායන් ‍කර්නිහි තිබී රමණීය කොරල් පරයක් හඳුනාගෙන ඇත. ඒ පිළිබඳ රසික මුතුකුමාරණ මහතා සමඟ කරන ලද සාකච්ඡාවක් ඇසුරින් මේ ලිපිය සැකැසිණි.දිගු නාවුක ඉතිහාසයක් ශ්‍රී ලංකා හා බැ‍ඳේ. ඒ ඉතිහාසය සොයා ගාල්ල සුමුදු පුරාවිද්‍යා කෞතුකාගාරයේ ගවේෂණ කණ්ඩායම් රට වට ගවේෂණයේ යෙදෙති. නැ‍ඟෙනහිර වෙරළ ගවේෂණයේදී ඉතා අගනා සම්පතක් සොයා ගැනීමට සමුද්‍ර පුරාවිද්‍යා ඒකකයට හැකියාව ලැබී තිබේ.ඊට මඟ පෙන්වනු ලැබ ඇත්තේ කායන් කර්නි ධීවර ගම්මානයේ වෙසෙන කොළඹ ගේ ජගත් ලාල් මහතා විසිනි. ඔහු දිගුකාලයක් තිස්සේ කිමිදුම්කරුවකු, ධීවරයකු ලෙස රටවටා මුහුදු තීරයේ ජල රළ යට පිහිනා ගිය අයෙකි. නැ‍ෙඟනහිර වෙරළේ සැඟව ගිය නොයිඳුල් කොරල් පරය පිළිබඳ සමුද්‍ර ‍පුරාවිද්‍යා ඒකකයේ ගවේෂණ ‍කණ්ඩායමට තොරතුරු කීවේ ද ඔවුන් එතැනට රැගෙන ගියේ ද ජගත් ලාල් විසිනි.ගවේෂණ කණ්ඩායමේ මූලිකත්වය ගෙන කටයුතු කරන රසික මුතුකුමාරණ මහතා පවසන ආකාරයට, කායන් ‍කර්නි ගම්මානයට ආසන්න වෙරළෙහි මුහුදු බොක්කක් වැනි ස්ථානයක දී මේ නොයිඳුල් කොරල් පරය හමුවී තිබේ. එතැන ඇත්තේ ඉතා ආරක්ෂිත, මුහුදු තත්ත්වයකි. ඒ නිසා එහි කොරල් නැරඹීම ඉතා ම පහසුයි. කිසිවකු අත නොතැබූ මේ කොරල් පරය තම හිතවතුන්ට පෙන්වා ජිවිකාව කරගෙන‍ යාමට ජගත් පෙලඹී සිටී.සමුද්‍ර පුරාවිද්‍යා දෙපාර්තමේන්තුවේ පුරාවිද්‍යා රසික මුතුකුමාරණ මහතා පවසන අන්දමට දැන් ලංකාව වටා වෙරළෙහි කොරල් දකින්නට නැත. අප කොරල් ලෙස නරඹන්නේ මියගිය කොරල් පරයන් හා ඒක මත නැවත වැඩෙන කොරල් ය.එසේ කොරල් මිය යාමට හේතු වූයේ 1998 ලංකා‍වේ දකුණු හා බටහිර මුහුදු සීමා කරා පැමිණි ඇල්වීණා උණුසුම් දිය වැලයි. එම දියවැල හේතු කොට ගෙන හික්කඩුව ‍තංගල්ල උණවටුණු වෙරළ තී‍රයෙහි වූ කොරල් පර විනාශ වී ගියේ ය. එය සංචාරක ව්‍යාපාරයට විශාල බලපෑමක් නොකළේ කෙමෙන් ඒ මත කොරල් නැවත වැඩීමට ආරම්භ වීම හා සංචාරක ව්‍යාපාරය අඩ පණව තිබීම හේතු කොට ගෙන ය.නෙත සනසන සුන්දර කොරල්පර දැක ගැනීමට නම් මඩකලපුව වාලච්චේන, ත්‍රිකුණාමලය, ඉක්කණ්ඩි වැනි නැ‍ෙඟනහිර වෙරළ තීරයට යා යුතු වේ‍.ඒ අතරින් කායන් කර්නි විශේෂිත වන්නේ නොයිඳුල් කොරල් පරයක් බැවිනි. එහෙත් නිසි ආරක්ෂාව නොමැති වීම, නිරතුරුව විශාල සංචාරකයන් පිරිසක් පැමිණීම හේතුවෙන් මේ කොරල් පරය විනාශ වීමේ අවදානමකට ලක්වී තිබේ.කොරල් පරයක් මතට නරඹන්නන් කිමිඳුම් කරුවන් පය තැබීම, බෝට්ටුවලින් තෙල් කාන්දුවීම මෙන් ම අක්‍රමවත් ලෙස නැංගුරන් දැමීම හේතුවෙන් කොරල් පර විනාශවී යයි. පාසිකුඩා සංචාරක කලාපයේ සිට කායන් කර්නි හි කොරල් පරය නැරඹීමට පැමිණෙන සංචාරකයන් ප්‍රමාණය ඉහළ යමින් තිබේ.කායන් කර්නි සිට නැ‍‍ඟෙනහිර මුහුදු තීරය ගවේෂණය කරද්දී නැ‍ඟෙනහිර මුහුදේ ගිලී ගිය නැව් (17) දාහතක් පිළිබඳ අනාවරණය කර ගැනීමට සමුද්‍ර පුරාවිද්‍යා ඒකකයේ නිලධාරීන්ට හැකියාව ලැබ‍ී තිබේ.ලංකා වෙරළ තීරයේ ගිලී ගිය ඉපැරැණිම යුද නැව ලෙස සැලකෙන්නේ ‘H.M.S Diomede’ නම් යුද නැවයි. එය 1792 දී ත්‍රිකුණාමලය උක්කුවේලි හිදී ගිලී ගොස් තිබේ. ලන්දේසීන් ඉවත් කර ඉංග්‍රීසින් ලංකාවේ වෙරළබඩ ලන්දේසි ‍බලකොටුව අත්පත් කරගැනීමට යුද කිරීමේ දී මේ නෞකාව මුහුදු බත් වී ඇත. ගාල්ල සමුද්‍ර පුරාවිද්‍යා ඒකකය මගින් මේ නෞකාව නිසි ලෙස හඳුනාගෙන මිණුම් ගත කොට තිබේ.නැ‍ඟෙනහිර වෙරළ ආසන්නයේදී ලෝකයේ ප්‍රථම ගුවන් යානා රැ‍ඟෙන යන නෞකාව ද මුහුදු බත් වී ඇත.ඒ දෙවන ලෝක යුද්ධ සමයේදී ය. එච්.එම්.එස්. හර්මික් ලෙස හඳුන්වන මේ නෞකාව අයත්ව තිබුණේ බ්‍රිතාන්‍ය රාජකීය නාවුක හමුදාවට ය. යුද සමයේ ගුවන් යානා රැ‍ඟෙන යමින් ගොඩ බස්සවමින් යුද කටයුතුවලට සහාය දෙමින් සිටියදී එම නෞකාව ගිලී ගියේ බෝම්බ ප්‍රහාරයකට ලක්වීමෙනි.මීටර් 53 ක් ගිලී ඇති මේ නෞකාව සමඟ බ්‍රිතාන්‍ය රාජකීය නාවික හා ගුවන් භටයන් විශාල ප්‍රමාණයක් මුහුදු දියේ සැඟව ගොස් ඇත. මේ ශෝචනීය කතාව හේතුවෙන් මේ නෞකාව ලොව කා අතරත් කතාබහට ලක් කෙරිණි.එහෙත් එම නෞකාවේ පිහිටීම හා ඒ නෞකාවේ වෙසෙන මත්ස්‍ය ගහනය හේතු කොට ගෙන ලෝකයේ නැරඹිය යුතු හොඳම ගිලී ගිය නෞකාව ලෙස එච්.එම්.එස්. හර්මික් ලොව පු‍රා කිමිදුම් කරුවන් අතර කතාබහට ලක්විය.එහෙත් සාමාන්‍ය කිමිඳුම් කරුවෙකු හට කිමිදිය හැකි ‍ගැඹුරට වඩා ගැඹුරින් පිහිටි ඇති බැවින් කිසිවෙකුටවත් මේ නෞකාවේ සුන්දරත්වය දැක ගැනීමට ඉඩකඩ ලැබී නැත.1942 දෙවන ලෝක යුද සමයේදී එච්.එස්.එම්. බ්‍රිටිෂ් එජන් ඇතුළු නෞකා පහක් (5) බෝම්බ දැමීම හේතුවෙන් නැ‍ෙඟනහිර මුහුදේදී ගිලී ගොස් ඇත. පාසිකුඩා සංචාරක කලාපයේ වෙරළේ සිට මීටර් 100 ක් නුදුරින් ඇති ගල්පරයක් අසල ගිලී ගිය නෞකා 4 ක් ඉතා නොගැඹුරු මුහුදේ දී දැකගත හැකි ය.නැ‍ඟෙනහිර වෙරළේ ගිලීගිය මේ නෞකා කොරල් වැඩුණු මසුන් බෝවන ඉතා සුන්දර ස්ථාන බවට පත්වෙලා. හොඳ සංචාරක ආකර්ෂණයක් මෙතැනට තිබෙනවා. විශාල මත්ස්‍ය ගහනයක් එම ස්ථානයන්හිදී දැකගන්න පුළුවන්. සංචාරක කර්මාන්තයේ ප්‍රවර්ධනයේදී මෙන් ම, ධීවර කර්මාන්තය සංවර්ධනයේදී ද ගිලී ගිය නෞකා ආරක්ෂා කිරීම ඉතා වැදගත් දෙයක්.”“පසුගිය කාලයේ මේ නෞකා යකඩ බරට වික්කා. එහෙත් පුරාවිද්‍යාත්මක හා ඓතිහාසික අගයන් ඇති , ලංකාව වටා වෙරළේ මත්ස්‍ය සම්පත වර්ධනයට උපකාරී වන ගිලී ගිය නෞකා හා කොරල් පර ආරක්ෂා කර ගැනීමට අදාළ ආයතන මීට වඩා උනන්දු විය යුතු බව රසික මුතුකුමාරණ මහතාගේ අදහසයි.මේ ගිලී ගිය සෑම නැවකටම අනන්‍යතාවක් තිබේ. බොහෝ ගිලී ගිය නැව් ගිලී ගිය කාලය, දිනය ස්ථානය හේතුව මගින් හෝ නාවුකයන් පිළිබඳ තොරතුරු ලොයිඩ් වැනි වසර 300 පමණ පැරැණි නැව් සමාගම් සතුව තිබේ. ඊට අමතරව නැවේ හිමිකරුවා පිළිබඳව මෙන් ම නිෂ්පාදිත දිනය ද අවසන් වරට ගමන් කළ ගමන් මාර්ගය ද නැව් සමාගම්හි වාර්තා කොට ඇත.මහ සයුරේ සොඳුරු බව සොයා යද්දී වසර සිය දහස් ගණනකට පෙර ගිලී ගිය මේ නෞකාවන් හි ඉතිහාසය සොයා යාම මෙන් ම ඒවා අනාගත පරපුරට සුරක්ෂිතකර දීම අපේ වගකීම නොවේ ද?ටෙක්ලා පද්මිණී කාරියවසම්තොරතුරු හා ඡායාරූපරසික මුතුකුමාරණසමුද්‍ර පුරාවිද්‍යා ඒකකයමධ්‍යම සංස්කෘතික අරමුදලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af1410054</link>
    <topic>ලෝකාන්තයෙන් පනින මිනිසුන්, මැරී වැටෙන ගමට ගියෙමු</topic>
    <author>ඉනෝකා සමරවික්‍රම</author>
    <content>බළන්ගොඩ බදුලු මාර්ගයේ කිලෝමීටර් දහඅටක් ගිය තැන හමුවන්නේ නන්පේරියල් තේවත්තට යන මාර්ගයයි. වැහි අඳුර නිසා අන්ධකාර වූ කඳු සේදි ගලා හැළෙන මඩ වතුර පිරුණු පාරේ වාහනය ඉදිරියට ඇදෙයි. ඉදිරියට යන්න යන්නට ඇත්තේ කඳුකරයයි.“සුද්දා මොන එහෙකට මේ කන්දේ තේ වැව්ව ද මන්දා?”ඡායාරූප ශිල්පී විමල් තනිවම කියවයි. තනිවම ආවේ නම් මඟ සොයා ගැනීම අපහසුය. එහෙත් බළන්ගොඩ පොලීසියේ මූලස්ථාන පොලිස් පරීක්ෂක ගයාන් ප්‍රසන්න මහතා විසින් මඟ පෙන්වීම සඳහා එවන ලද පොලිස් කොස්තාපල් සම්පත් රියදුරුට යා යුතු මඟ පෙන්වන්නේය.කඳුකරයට වහින විට ඇත්තේ අමුත්තකි. දිගු පෑවිල්ලකට හසුව තිබු කඳුකරයට දැන් වහින්නට පටන්ගෙන ඇත. එනිසාම වියළි සිඳී ගොස් තිබු දියඇලි යළිත් පණ ලබා ඇත්තේය. බලන බලන අත ඇත්තේ සුන්දර දියඇලිය. ඒවාට නම් යොදා නැත්තේ ඇයිදැයි නොතේරේ.එහෙත් අපි ඒ සොඳුරු බව වින්දෙමු. අප මේ ගමන යන්නේ නන්පේරියල් වතු යායේ දියඇලි බලන්නට නොවේ. මේ දුෂ්කර මාර්ගයේ ගොස් අවසානයේ හමුවන කරිවත්ත ලැයිමේ මිනිසුන්ගේ තවත් ක්‍රියාකාරකමක් කියන්නටය. දිගු දුර ගෙවා පැමිණි අපට මුලින්ම හමුවන්නේ නන්පේරියල් තේ කර්මාන්ත ශාලාවයි.“මේ වෙලාවේ ඔය පාරේ යන එක නම් අමාරුයි. වැස්සට පාර සේදිලා ලෙස්සනවා. පයින් යන්නත් බෑ කරිවත්තට හුඟක් දුරයි.”තේ කර්මාන්ත ශාලාවේ මුරකරු කන්නදාසන් ගමනේ බැරැරුම්කම ගැන මුලින්ම අපට කීවේ එසේය.“මං අවුරුදු එකොළහක් තිස්සේ මේ වත්තේ වැඩ. මෙතැනින් තමයි ඔය ලෝකාන්තෙන් පනින මිනිස්සුන්ගේ මිනී අරගෙන යන්නේ. පෝර බෑග්වල ඔතලා තමයි ගෙනියන්නේ. සමහර මිනීවල කෑලි කෑලි තමයි ඔතාගන අරගෙන යන්නේ.”තොරතුරු කියා අවසානයේ කන්නදාසන් අපට ගේට්ටුව විවෘත කර දුන්නේය. රියදුරු කමල් එතැන් සිට කිලෝමීටර පහ හයක් පමණ රථය ධාවනය කරන්නට ඇත. ඈතින් පෙනෙන මාර්ගය පැමිණි මාර්ගයට වඩා පටුය. වැස්ස ඇද හැලෙන්නේ මහ හඬිනි. පුංචි බිම්කඩක රථය නතර කෙරිණි.“මේ තරම් දුර ආ එකේ අපි යමු.” කොස්තාපල් සම්පත් ගමනට දිරි දෙයි. කැමරාව ද ඉටි කවරයක දමාගෙන මහ වැස්සේම අපි කරිවත්ත දෙසට යන්නට වීමු.“අන්න පේනවා ලෝකාන්ත දෙකම.” සම්පත් කඳු මුදුන් පෙන්වයි.විටෙක වැස්සට තෙමුණ මඟ විටෙක පය ලිස්සා යයි. තවත් විටෙක ගමනට බාධා ගෙන එන්නේ කූඩැල්ලන්ය.“තව පොඩ්ඩයි” සම්පත් පෙන්වන දුර කිලෝමීටර් තුන හතරකට වැඩිය. අවසානයේ අපි කරිවත්තට ආවෙමු. ලයිම් පේළියේ පළමු ගෙදරට ගොඩ වූ අපි අපේ කතාව කීවෙමු.“ඉන්නවා... ඉන්නවා... බාලා තමයි මිනී හොයන්න යන්නෙ. මගෙ මනුස්සයත් ගිහින් තියෙනවා.” මලර්සෙල්වෝ අප ඇගේ පුංචි නිවෙසට කැඳවූවාය.ගතවූයේ ස්වල්ප මොහොතකි. ලෝකාන්තයෙන් පැන දිවිනසා ගන්නා මිනිසුන්ගේ සිරුරු හොයන්නට යන කණ්ඩායමේ පස් හය දෙනෙක්ම මලර්සෙල්වෝගේ නිවෙසට එක්වූහ.“මට දැන් අවුරුදු පනස් පහක් වෙනවා. මම නන්පේරියල් වත්තේ වැඩ කරනවා. ඒත් කවුරුහරි පැන්නාම අපිට මිනිය හොයන්න කිව්වම අපි යනවා. ඒ කාලේ රුපියල් තුන්දාහක් විතර තමයි ගත්තේ. මැරුණ කෙනාගේ ඥාතියෙක් සමඟ පොලීසිය එනවා. පොලීසියේ මහත්තුරු අපිත් එක්ක කැලේ යන්න එනවා. අපි ගමන පිටත් වෙන්නේ උදේම. දවල් දොළහ, විතර වෙනකොට එතැනට යනවා. පළවැනි දවසේ හොයා ගන්න බැරි වුණොත් අනිත් දවසෙත් යනවා. ඉස්සරම මට මතකයි අතට රුපියල් තුන්සීය දීලා මිනිය හොයලා දෙන්න කියලා තියෙනවා.” මලර්සෙල්වෝගේ සැමියා මුරුගයියා කිඩ්න සාමි පවසන්නේය.ඔවුන් කියන අන්දමට ගමන දුෂ්කරය. එමෙන්ම ලෝකාන්තය පාමුල අගාධය ඔවුන් හැරෙන්නට කිසිවෙක් දැක නැතුවා වන්නට ඇත. හිම මිදෙන සීතලෙන් යුතු ඒ බිහිසුණු ගමන දැන් ඔවුන් මිල කර හමාරය.“අපි මළසිරුරක් සොයා දෙන්න මත්පැන් සහ රුපියල් හැත්තෑපන්දාහක්, ලක්ෂයක් විතර අය කරනවා කියලා මිනිස්සු මහ ලොකුවට කියනවා. ඒත් අපේ ජීවිත ගැන වග කියන්නේ කවුද? සමනල වැව පොලීසියෙන් හරි පඹහින්න පොලීසියෙන් හරි, බළන්ගොඩ පොලීසියෙන් හරි වතු අධිකාරී මහත්තයට තමයි මුලින්ම දැනුම් දෙන්නේ.ඊට පස්සේ වත්තේ මහත්තයා ක්ෂේත්‍ර නිලධාරී මහත්තයට කියනවා. ඉන් පස්සේ තමයි අපි මිනිය හොයන්න යන්න සූදානම් ‍වන්නේ. පොලීසියේ මහත්තුරු දෙන්නෙක් එනවා. ඒ එන අය මේ පාරවල් දන්නේ නැහැ. අපි මේ ඉන්න තැන ඉඳලා කිලෝමීටර් දාහතරක් ඇතුළට යන්න ඕන.ලොකු ලෝකාන්තයෙන් කවුරුහරි පැන්නම මැද තියෙන ගල් පොත්තේ වැදිලා තමයි මිනිය වැටෙන්නේ. ඒ තැන කොතැන ද කියන්න අපි දන්නවා. ඒත් හැමදාම සිරුරු එකම තැනට වැටෙන්නේ නැහැ. අපි යනකොට ලන්තෑරුමක්, ලණු කැරලි, පෝර උර, මන්නයක් ආදිය ගෙනියනවා. ඒ ඇරෙන්න රොටියක් පුච්චාගෙන ලුනු මිරිස් හදාගෙන යනවා.ඇතුළ අන්ධකාරයි. ඒ ඇතුළට ගියාම ටික වෙලාවකින් අපේ ඇස් ඒ අඳුරට හුරු වෙනවා. එක ළඟින් ඉන්න අයවත් පේන්නේ නැහැ. පුදුම සීතලක් තියෙන්නේ. මේ ගමන යද්දි දහ දොළොස් දෙනෙක් යනවා. ඇත්තම කිව්වොත් අපි ටිකක් බීලා යන්නේ. නැත්නම් ඒ සීතලට ඔරොත්තු දෙන්න අමාරුයි. සීතල වැඩි නිසා මිනී නරක් වෙන්නේ නැහැ.මළසිරුරු දැක්කම බයවෙන්නේ නැති අය තමයි මේ ගමනට කැඳවාගෙන යන්නේ. ඒත් මිනියක් දැක්කම කවුරු වුණත් එකපාරට කෑගහනවා. ඊට පස්සේ අපි කරන්නේ අර අරගෙන යන පෝර උරයට මිනිය දාලා ලණුවලින් ගැට ගහනවා. පොල්ලක බැඳලා තමයි අරගෙන එන්නේ.ඒක හරි දුෂ්කර වැඩක්. මාරුවෙන් මාරුවට මඟ තිය තියා අරගෙන එනවා. සමහර මිනී හොයන්න ගිහිල්ලා අපි රෑ එකොළහටත් ඒ කැලේ ඉඳලා තියෙනවා. අපි කවදාවත් පොලීසියේ මහත්තයලව දාලා එන්නේ නැහැ. අපි ඒගොල්ලන් තනි කරන්නේ නැහැ. අධික සීතල හින්දා ඒ හරියේ කූඩැල්ලෝවත් සර්පයෝවත් නැහැ. ඒත් ගස් ගල්වල වැදිලා අපිටත් පුංචි පුංචි හානි නොවෙනවම නොවෙයි. සමහර මිනී හොයන්න අපි දවස් දෙක තුන යනවා.”තිස්හය හැවිරිදි සෙල්වරාජ් හෙවත් බාලා මේ බිහිසුණු ගමනේ තොරතුරු කියන අතරේ අපි හරස් ප්‍රශ්නයක් නැඟුවෙමු.“මිනියක් හොයන්න අය කරන ගාණ වැඩි නැද්ද?”“නන්පේරියල් වත්තේ පහළ කොටසින් තමයි ලෝකාන්තයෙන් පනින අය වැටෙන තැන හොයන්න යන්නේ. මට දැන් අවුරුදු තිස්හයයි. අපි දරු පවුල් කාරයෝ. ඒත් කවදාවත් මේ ගත්ත සල්ලි අපි අපේ පවුල්වලට වියදම් කරලා නැහැ. ඒකෙන් කරලා තියෙන්නේ බොන එක විතරයි.මේක හරි භයානක ගමනක්. මේක අපේ රාජකාරියක් නෙමෙයි. වත්තේ මහත්තයා, පොලීසියේ මහත්තයට ගරු කරලා තමයි යන්නේ. මීට කාලෙකට කලින් අපේ ඥාතියකුත් ගියා අපිත් එක්ක එයා කැලේදි ලෙස්සා වැටුණා. උරහිස කැඩුණා. තාමත් එයා සනීප වෙලා නැහැ.කවුද එයාගේ ජීවිතේට වග කියන්නේ. ඊට පස්සේ තමයි අපි මෙච්චර ඉහළ මුදලක් අය කරන්න තීරණය කළේ. අනිත් එක අපි යන්නේ අවදානම් ගමනක්. සමහරු මිනිය හොයන්න අපිට බාර දෙන්නේ මැරුණා කෙනා ගැන තියෙන ආදරයට නෙමෙයි, ඒ මැරුණ කෙනාගේ පොතේ තියන සල්ලිවලට තන්හාවෙන්.මෑතකදී ලෝකාන්තයෙන් පැන්න වයසක ගැහැනු කෙනාව හොයන්න අපි හැත්තෑපන්දාහක් ගත්තා. මීට අවුරුදු දෙකකට පමණ පෙර පස්සෙන් පස්සට ගිහිල්ලා වැටුණ සුද්දව හොයන්න ලක්ෂයක් ඉල්ලුවා. ඒත් ලැබුණේ හැටපන්දාහයි. සුද්දා කිලෝ එකසිය දහයක් බරයි.අපි පහළොස් දෙනෙක් ගියානම් ඒ හැමෝම අතර මේ ගන්න සල්ලි සමානව බෙදිලා යනවා. මේ වෙනකොට අපි දෙදහස් දහතුනේ ඉඳලා මිනී දහයක් විතර හොයාගෙන තියෙනවා. මිනී හොයලා සල්ලි ගත්තා කියලා අපි මාළිගා හැදුවේ නැහැ. සමහර මළමිනීවලට අයිතිකාරයෝ නැහැ.පොලීසියෙන් කිව්වම හොයන්න යනවා. හමුදාවේ කෙනෙක් පැනලා තිබුණා. එයාගේ මිනිය හොයන්න, හාමුදුරු කෙනකුගේ මිනිය හොයන්න වගේම ගාල්ලේ පැත්තෙන් පැනලා මැරුණ තරුණ කෙල්ලකගේ මිනිය හොයන්න අපි සල්ලි ගත්තේ නැහැ. අනිත් එක තමයි මිනිය හොයලා දීලා තමයි අපි සල්ලි ගන්නේ.” බාලා කියන්නේ හැඟුම්බරවය.අඳුරු අගාධයේ මළමිනී සොයන මොවුන්ට ද පරිසරය ගැන ආදරයක් ඇති බව අපට වැටහුණේ යෝගේෂ්වරන්ට සවන් දුන් පසුවය.අපි මිනී හොයන්න යනකොට පොලීසිය ඒ බව වනජීවි එකට වන සංරක්ෂණ නිලධාරීන්ට දැනුම් දෙනවා. එහෙම කරන්නේ ලෝකාන්තය බලන්න එන අය පහළින් නැ‍ඟෙන ශබ්ද අහන්න ලෝකාන්තයෙන් පහළට ගල් ගහනවා. අපි යන දවසට ඒ නිලධාරීන් ලෝකාන්තය බලන්න එන අයට එහෙම කරන්න එපා කියලා දැනුම්වත් කරනවා.ඒ වගේම තමයි මේ කැලේ ලොරි ගානක වීදුරු කටු තහඩු කෑලි තියෙනවා. ඒ තියෙන්නේ ලෝකාන්තය බලන්න එන අය වීසි කරපුවා. පුළුවන්නම් පත්තරේට ලියන්න ලෝකාන්තය බලන්න එන අයට මේ පරිසරය විනාශ කරන්න එපා කියලා.අපි යෝගේෂ්වරන්ගේ ඒ ආයාචනය ද සටහන් කළෙමු. ලෝකාන්තය පාමුල මිනී සොයන්නට යන ඒ නඩය හමුවී අවසානයේ වැස්ස ද නොතකා අපි යළිත් එන්නට පිටත් වූයෙමු. පයින් ගිය කිලෝමීටර හතර පහේ මඟ ආවේ සුරේෂ්ගේ ත්‍රීරෝදයෙනි. විටෙක පහළ හෙළ පෙනෙන විට අපි දෑස් තද කර පියා ගත්තෙමු.අපි තේ කර්මාන්ත ශාලාවට එන විට වැස්ස පායා පැහැදිලි අහස පෙනෙන්නට තිබිණි. එතැන සිට බැලු විට ඈතින් පෙනෙන්නේ කල්තොටයි. සියලු කඳු වලාකුළු මත සැඟවී ගොස්ය. එහෙත් ඒ කඳුවල ඡායාවන් අමුතු සොඳුරු බවක් ගෙන එයි. ඒ සොඳුරු බව වඩ වඩාත් මතු කළේ හදිසියේම දුර කඳු මුදුන වටකොට පැයු දේදුන්නෙනි.“ඕහෝ එකක් නෙමෙයි දේදුනු දෙකක්ම තියෙනවා. මං මේ වත්තට ආවට පස්සේ දැක්කමයි.” වතු අධිකාරී රෝමේෂ් ද සිල්වා පවසන්නේය. “කරිවත්ත පැත්තට යන්නෙ නැතිව නන්පේරියල්වල උඩහට ගියහම රෑට හම්බන්තොට වරායේ, ගුවන් තොටුපළේ ලයිට් එළි පේනවා.අපි මේ ඉන්නේ මුහුදු මට්ටමේ සිට අඩි 7000 ක් උසින්. මං හිතන විදිහට ලංකාවේ උසම ගම්මානය තියෙන්නේ මෙහේ. ඒ තමයි නැග්රැක් වත්ත. කරිවත්තේ මිනිස්සු ලෝකාන්තය පාමුලට යන ගමන හරිම අවදානම්. මං හිතන්නේ සුද්දගෙ මිනිය ලක්ෂයකට කතා කරලා හැටපන්දාහක් තමයි අරන් තිබුණේ. කවුරු මොනවා කිව්වත් ඔය මිනිස්සු සල්ලි ගන්න එකේ වරදක් නම් මම දකින්නේ නැහැ.රොමේෂ් අප එන්නට පිටත් වෙද්දී කීවේය.ගමන ආපසු එද්දී කඳු නැගීමේදී තිබු බිය යම් තරමකට පහව තිබිණි. ඔබ අසා ඇත්තේ දහඅට වංගුව පිළිබඳවය. එහෙත් නන්පේරියල් යද්දි අපට වංගු විස්සකට වැඩියෙන් හමු වේ. ඒ හැම වංගුවක්ම අංක කර ඇත්තේය. රියදුරු කමල් කන්ද බැස්සේ වංගු ගණන් කරමිනි.නන්නාඳුනන මිනිසුන් සොයා ගොස් යළිත් බළන්ගොඩට පැමිණි පසු අපට බළන්ගොඩ පොලීසියේ සුජිත් නිරෝෂණ පොලිස් නිලධාරියා හමු වූයේය.“ඔය කියන සුද්දගෙයි, අවුරුදු හැත්තෑඑකක් වයස ගෑනු කෙනාගෙයි මිනිය හොයන්න කරිවත්තේ බාලා ඇතුළු කණ්ඩායම සමඟ මමත් තව නිලධාරියකුත් ගියා. ඒ ගමන හරිම භයානකයි. ඔය ලෝකාන්තය පාමුල තියෙන ගල හරිම කහපාටයි.අඳුරත් එක්ක බැලුවම ඒ දිහා අමුතු බයක් ඇති වෙනවා. පුංචි ලෝකාන්තයෙන් පැන්නම මිනියට හුඟාක් තුවාල වෙනවා. කරිවත්තේ ඉඳලා ඔය මිනී වැටෙන තැනට යන්න පැය තුනක් විතර යනවා. එක තැනකින් යන්න ඕන පස්සෙන් රූටලා. තව තැනක් තියෙනවා. ගල් දෙකක් අතර පුංචි ලෑල්ලක් තියෙන්නේ. ගලට අත තිය තියා තමයි යන්න ඕන.ලෙස්සලා ගියොත් වැටෙන තැන හොයාගන්න බැරි වේවි. ඒ තරම් අගාධයක් තියෙන්නේ. එක පාරක් අර රූටලා යන්න තියෙන තැනින් ඇවිදලා ගිහිල්ලා අපිව රෝල් වෙලා ගියා. බාලා ඇතුළු කට්ටිය ඇවිල්ලා තමයි අපිව බේරගත්තේ. ඒ ගමන හරිම දුෂ්කරයි.ඇතුළට යන්න යන්නට හොඳටම සීතලයි වෙවුලනවා. මම අන්තිමටම ගියේ අර අවුරුදු හැත්තෑඑකේ ගෑනු කෙනාගේ මිනිය ගේන්න. එයාගේ පුතා කිව්වේ අම්මගේ මිනිය නම් වැඩක් නැහැ. ඒත් අම්මගේ පොතේ තියන සල්ලි ගන්න මරණ සහතිකය ඕන; ඒ නිසා මිනිය හොයාගන්න ඕන කියලා.ඒ කතාව අහලා අපි හැමෝම කම්පා වුණා. මිනියක් කරගහගෙන ඔය කැලෑවේ එන එක හරි අමාරුයි. සමහර වෙලාවට සම්පූර්ණ සිරුරත් නැහැ. අතපය කෑලි එකට එකතු කරගෙන එන්නේ. කොහොමහරි. කරිවත්තේ උඩහ තියෙන දලු මඩුව ගාවට තමයි මිනිය ගේන්නේ.එතැනින් පස්සේ වාහනයක දාගෙන බළන්ගොඩට ගේනවා. සමහර අය මල් ශාලාවේ වාහනේ අරගෙන එනවා. සීතල හිමේ තියෙනකොට මිනිය අයිස් වෙලා. ඒත් දලු මඩුව හරියට එනකොට තමයි අයිස් දියවෙලා මිනිය ගඳ ගහන්න ගන්නේ. මේ මිනිස්සු අත්වැසුම්වත් නැතිව නිකන් තමයි මිනිය අල්ලන්නේ.කැලේදි කන්න රොටි ලුණු මිරිස් හදාගෙන යනවා. ඒත් ඒ කැලේදි ඒවා කන්න බැහැ. ලෝකාන්තය පල්ලෙහා හරි අඳුරු ලස්සනක් තියෙන්නේ. දියඇලි හතරක් විතර තියෙනවා. මැද හරියෙන් යද්දි ලෝකාන්තයේ උඩ ඉන්න මිනිස්සුන් කුඩාවට පේනවා. කරිවත්තේ ලයිමේ ඉන්න අය කියනවා ලෝකාන්තයෙන් පනින අය ගල්වල වැදිලා ඔළුව පුපුරණ හඬ ඇහුණා කියලා.ලෝකාන්තය පාමුලට ගිය සුජිත් එහි ඇති බිහිසුණුකම ගැන අපට දිගු විස්තරයක් කීවේය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af1410055</link>
    <topic>හදිසි නීති සමයේ ඉදිරි ගමනට පන්නරයක්</topic>
    <author>සේමාලි කැල්ලපත</author>
    <content>නරේන්ද්‍ර මෙන්ම අනෙකුත් ක්‍රියාකාරිහු ද වෙස් වලාගෙන සැඟව ක්‍රියාත්මක වීමේ රුසියෝය. ඇතැම් අවස්ථාවලදී ඒ වෙස්වලා ගැනීම් කෙතරම් සාර්ථක ද යත් ඉතා ළඟින් සිටි අය පවා හදිසියේ හමුවූ විටදී ඒ සිටින්නේ අහවලා යැයි හඳුනා නොගත් තරම්ය. වරක් මුහුණ පුරා රැවුල වවාගත් නරේන්ද්‍ර දුම්රියෙන් ගමන් ගනිත්දී වෙනත් දුම්රිය ස්ථානයකින් දුම්රිය පෙට්ටියට ගොඩ නැඟුණේ නරේන්ද්‍රගේ ගුරුතුමෙකි. එතුමා නරේන්ද්‍රගේ ගම වන වාද්නගර්හි වැසියෙකි.ගුරුතුමා ද නරේන්ද්‍ර සිටි දුම්රිය පෙට්ටියේම නරේන්ද්‍ර අසලින් වාඩි ගත්ත ද නරේන්ද්‍රව හඳුනා නොගත්තේය. නරේන්ද්‍රට ඒ අවස්ථාවේ තමා කවුදැයි හඳුන්වා දීම අපහසු වූ බැවින් නිහඬවම පසුවිය.ක්‍රියාකාරීන් නිතර හමුවූ අවස්ථාවලදී තම තමන්ගේ වෙස්වලාගැනීම් ගැන ද ඔවුහු කතාබහ කළහ.“අපිට වෙස්වලා නොගෙන මේ වැඩේ කරන්න බැරි ද?”“එහෙම වුණොත් අපට හිරේ තමයි නවතින්න වෙන්නෙ”“හිරේ ගිහින් බැහැ. වෙස්වලාගෙන හරි තව ටික කාලයක් අපි මේ වැඩ ටික කරගෙන යන්න ඕනෑ” යනුවෙන් නරේන්ද්‍ර මිතුරන්ට පිළිතුරු දුන්නේය.1975 හදිසි නීති කාලයේ දී පොලීසියට අවශ්‍යව සිටි පුද්ගල නාම ලේඛනයේ නරේන්ද්‍ර මෝදිගේ නම ද ඇතුළත්ව තිබිණ. මෙනිසා නරේන්ද්‍ර මාස තුන හතරකට වරක් සිය පෙනුම වෙනස් කරන්නේය. ටික කලක් මුළු මුහුණ පුරාම රැවුල වැවූ ඔහු යළිත් මුළු රැවුලම කපා තලප්පාවකින් සැරසී ඇඳුම ද වෙනස් කරන්නේය.ඔහු මෙසේ හදිසි නීතිය පැවැති මාස 19 පුරා අත්අඩංගුවට පත් නොවී පොලිස් ඇසින් බේරෙමින් කටයුතු කළේය.වරක් සික් ජාතිකයන් පලඳින ආකාරයේ තලප්පාවකින් සැරසුණු ඔහු මුහුණ පුරා රැවුල වැවූයේ සික්වරයකු මෙන් පෙනෙන අයුරිනි. ඒ අවස්ථාවේ ඔහුට තවත් විශේෂිත පුද්ගලයකු මුණ ගැසිණ..ඒ පුද්ගලයා ද සික්වරයෙකි. නරේන්ද්‍ර පුදුම වී ඔහු දෙස බලා සිටියේ නරේන්ද්‍ර තමා දෙස පුදුමයෙන් බලා සිටිනු දුටු ඒ පුද්ගලයා ද සැකයෙන් යුතුව නරේන්ද්‍ර දෙස බැලුවේය. තමා ඉදිරිපිට සිටින්නේ ද වෙස්වලා ගත්තකු බව දෙදෙනාට අවබෝධ වීමට වැඩි වෙලාවක් ගත නොවීය.එදා එලෙස තරුණ නරේන්ද්‍ර මුණගැසුණු පුද්ගලයා සුබ්‍රමනියම් ස්වාමිය. වත්මනෙහි ආචාර්ය සුබ්‍රමනියම් ස්වාමි ලෙසින් හඳුන්වන්නේ ඔහුය. ඒ හමුව නරේන්ද්‍රට විශේෂයක් වූයේය.ආචාර්ය සුබ්‍රමනියම් ස්වාමි යනු වත්මන් ඉන්දියාවේ දැවැන්ත චරිතයකි. ඔහු උපත ලැබුවේ චෙන්නායිහි මයිලපූර් හිය. හින්දු විද්‍යාලයේ ඉගෙනුම ලබා දිල්ලි විශ්ව විද්‍යාලයෙන් ගණිතය පිළිබඳ ගෞරව උපාධියක් ද හිමිකර ගත් සුබ්‍රමනියම් ස්වාමි ඇමෙරිකාවේ හාවඩ් විශ්ව විද්‍යාලයේ උපාධිධරයෙකි. 1965 දී ආර්ථික විද්‍යාව පිළිබඳ පී. එච්. ඩී. උපාධිය හිමිකර ගත් ඔහු කලක් නිව්යෝර්ක්හි එක්සත් ජාතීන්ගේ ලේකම් කාර්යාලයේ ද සේවය කළේය.2011 දී සුබ්‍රමනියම් ස්වාමි ඉන්දියාවේ දූෂණයට එරෙහි කාර්ය සාධක කමිටුව පිහිටුවා එහි සභාපති ලෙස කටයුතු කළේය. එහි ප්‍රධාන පරමාර්ථය වූයේ රජයේ ඉහළ තැන්හි සිදුවන දූෂණයන්ට සහ ඉන්දියානු කළු සල්ලිවලට එරෙහිව ක්‍රියාත්මක වීමය.ඉන්දීය දේශපාලන බිමේ දී රාජ්‍ය දූෂණයන් පිළිබඳව හඬ නඟන්නකු ලෙස ප්‍රකට සුබ්‍රමනියම් ස්වාමි තමිල්නාඩු හිටපු මහඇමැතිනී ජයලලිතාට විරුද්ධව නඩුව පැවරූ පුද්ගලයා ද වෙයි.ඉන්දිරා ගාන්ධි මැතිනියගේ හදිසි නීතියට විරුද්ධ උද්ඝෝෂණ මෙහෙයවූ සටනේ සිටම හෙතෙම නරේන්ද්‍ර මෝදිගේ සමීපතම හිතවතෙකි.මේ අවදියේදී නරේන්ද්‍රට වෙනත් දේශපාලන පක්ෂවල නායකයන් මුණ ගැසීමේ අවස්ථා ද සැලසිණ. ඒ හමුවීම් ඔහුගේ දේශපාලන ජීවිතය හැඩ ගැස්වීමට මහත් සේ ඉවහල් විය. ගාන්ධිවාදීහු, සමාජවාදී නායකයෝ, ඉස්ලාම් සංවිධාන සහ කොමියුනිස්ට් පක්ෂ නියෝජිතයෝ මෙලෙස ඇසුරට ලද අය අතර වූහ.“මේ කාලයේදී මගේ ජීවිතය හැඩ ගැසුණා. ප්‍රජාතන්ත්‍රවාදී අගයන් ගැන වැටහීමක් ලබාගත්තා. එය මගේ සිරුරේ ජානවල අංගයක් බවට පත්වුණා. මා ලැබූ අත්දැකීම්වලින් හොඳම දේ එයයි. හදිසි නීතිය සැබැවින්ම මට විශ්ව විද්‍යාලයක් මෙන් වූවා” යැයි මේ අවදිය පිළිබඳ පසුව සඳහන් කළ නරේන්ද්‍ර මෝදි පවසා තිබිණ.හදිසි නීතිය යටතේ රටපුරා සිදුවූ මර්දනයන්ට එරෙහිව නැඟී සිටි දේශප්‍රේමීන්ගේ උද්ඝෝෂණ හමුවේ ගාන්ධි මැතිනිය අතිශයින් ජනතා අප්‍රසාදයට පත්වූවාය. එහි ප්‍රතිඵලය වූයේ කල් දමමින් පැවැති මහා මැතිවරණයකට යෑමට සිදුවීමය. ඒ අනුව ඉන්දිරා ගාන්ධි මැතිනිය 1977 ජනවාරි 23 වැනිදා නව මැතිවරණයක් ප්‍රකාශයට පත් කළාය. ඒ සමඟම ඇය සියලු දේශපාලන නායකයන් ද නිදහස් කළාය.ඒ අනුව නිදහස් ඉන්දියාවේ හයවැනි ලෝක් සභා මැතිවරණය 1977 මාර්තු මාසයේදී පැවැති අතර ඉන් නිදහස් ඉන්දියාවේ ප්‍රථම වරට පාලක කොංග්‍රස් පක්ෂය අන්ත පරාජයක් ලැබීය. එම මැතිවරණයෙන් ජයග්‍රහණය කළේ පක්ෂ එකමුතුවකින් කඩිමුඩියේ පිහිටුවාගත් ජනතා සන්ධානයයි. ජනතා සන්ධානය ආසන 298 ක් දිනා ගනිද්දී කොංග්‍රසය දිනාගනු ලැබුවේ ආසන 189 කි. ඉන්දිරා ගාන්ධි මැතිනියගේ පාරම්පරික ආසනය වූ රේ බෙරේලි ආසනයෙන් ද ඇය එවර පරාජයට පත්වූවාය.අලුත් රජයේ අගමැතිවරයා ලෙස මොරාජි දේසායි පත්වූ අතර විදේශ කටයුතු ඇමැතිවරයා ලෙස ඒ. බී. අද්වානි පත්විය.නරේන්ද්‍ර මෝදි සහ ආචාර්ය සුබ්‍රමනියම් ස්වාමිගාන්ධි මැතිනියගේ හදිසි නීති සමයේදී වැදගත් සිද්ධි කීපයක් සිදුවිය. එතෙක් සීමිත රාමුවක් යටතේ ක්‍රියාත්මක වෙමින් තිබූ රාෂ්ට්‍රීය ස්වයාම් සේවක් සංගමය (ආර්. එස්. එස්.) ඒ සීමා මායිම් බිඳ දමා ප්‍රජාතන්ත්‍රවාදය සුරකින්නා ලෙස ඉමහත් ජනප්‍රසාදයට ලක්වීම ඉන් ප්‍රධානම කාරණය විය.ඉන්දිරා ගාන්ධි මැතිනියගේ ඒකාධිපති පාලන සමයට පිංසින්දු වෙන්නට එතෙක් ආර්. එස්. එස්. සංගමය හෝ එහි සංඝ් පරිවාර් අංශය ගැන හාංකවිස්සියක් නොදැන සිටි සාමාන්‍ය ජනයා ඒ වටා එක්වීම අනෙක් කරුණය. එපමණක් නොව ජනතාව ආර්. එස්. එස්. හි ක්‍රියාකාරීන් මෙන්ම ඒ වෙනුවෙන් කැපවීමෙන් කටයුතු කළ දේශප්‍රේමීන් හරිහැටි හඳුනා ගත්හ.1980 වසර වෙද්දී නරේන්ද්‍රගේ වයස අවුරුදු 30 ක් විය. එහෙත් ඔහුගේ දේශපාලන ගමන ආරම්භ වූයේ ඉන් වසර හතකට පසුවය. ඒ පසුකාලීනව ඔහු භාරතීය ජනතා පක්ෂයට (බී ජේ පී) එක්වීමත් සමඟය. ඒ වෙද්දී බීජේපීය නමින් පක්ෂයක් ද බිහිව නොතිබිණ.නරේන්ද්‍ර සික් ජාතිකයකු ලෙස වෙස් වලාගෙන සිටියදීහදිසි නීති සමයේදී සික් ජාතිකයකු ලෙස වෙස් වලාගත් සුබ්‍රමනියම් ස්වාමිහදිසි නීති කාලයෙන් පසු නරේන්ද්‍ර සංගමයේ මෙන්ම සමාජයේ ද කැපී පෙනෙන චරිතයක් බවට පත්වූයේය. ඒ කාල වකවානුවේදී සැඟවී කටයුතු කරමින් කළ මෙහෙය නිසා ඔහු ඉහළට ඔසවා තැබුණේ ඉන්පසු එළැඹි වකවානුවේදීය.හදිසි නීතියෙන් පසු ගුජරාටය පුරා යළි සාමාන්‍ය තත්ත්වය ප්‍රතිෂ්ඨාපනය කිරීමේදී ද ඔහු ගුජරාට් ලෝක් සංඝාෂ් සමිතිය (ජී එල් එස් එස්) සහ ප්‍රාන්තයෙන් පිට ක්‍රියාකාරීන් සමඟ මනා සම්බන්ධීකරණයක නිරත විය.මේ සමඟ නරේන්ද්‍රට ජාතික තලයේ දේශපාලනයේ නිරත පුද්ගලයන් හඳුනා ගැනීමේ අවස්ථාව සැලසිණ. ඔවුන් හා උරෙනුර ගැටෙමින් කටයුතු කිරීමෙන් පසු ඒ ජාතික තලයේ නායකයෝ මේ තරුණ සහ කාර්යක්ෂම ගුජරාට් ප්‍රචාරක අංශයේ ක්‍රියාකාරිකයා පිළිබඳව ඉතාමත් සුබවාදී ආකල්පයකින් යුතුව නික්ම ගියහ.“නරේන්ද්‍ර හදිසි නීති කාලයේ දී ජීවිතය පරදුවට තබා සංගමය වෙනුවෙන් ක්‍රියාත්මක වුණා. ඒ නිසා අපි සංගමයේ කලාපීය සංවිධායක ලෙස පත්කළ යුතුයි” ප්‍රාන්තයේ සංඝ් පරිවාර් අංශයේ වැඩ කටයුතු සාමාන්‍ය තත්ත්වයට ගෙන ඒම සඳහා ක්‍රියාත්මක වූ ආකාරය දුටු ප්‍රධානීහු එසේ තීරණය කළහ.ඒ අනුව 1978 වසරේ දී නරේන්ද්‍ර පක්ෂය තුළ තවත් ඉහළ තනතුරකට පත්වූයේය. ඒ වෙද්දී ඔහුගේ වයස අවුරුදු 28 ක් විය.“අපි නරේන්ද්‍රට සංගමයේ සුරාත් සහ වදෝදරා පළාත්වල ප්‍රචාරක කටයුතුත් බාර දෙමු” එම තීරණයත් සමඟ නරේන්ද්‍රට මෙතෙක් පැවැරී තිබූ ප්‍රදේශ පුළුල් වී තවත් ප්‍රදේශ ඊට එක්විය.එහිදී ද ඔහු කළ යුතු වූයේ සුපුරුදු රාජකාරිය වූ නිරන්තරයෙන් ගමනාගමනයේ යෙදෙමින් සංගමයේ කටයුතු ප්‍රචාරය කිරීමය.දත්තෝපාන්ට් තන්ගාඩි යනු නරේන්ද්‍ර හදිසි නීති සමයේ දී සැඟවී ක්‍රියාත්මක වෙද්දී දැන හඳුනාගත් ආර්. එස්. එස්. සංගමයේ ජ්‍යෙෂ්ඨ සාමාජිකයෙකි. දිනක් තන්ගාඩි හිටි අඩියේම සංගමය හරහා නරේන්ද්‍ර දිල්ලියට කැඳවීය. ඒ කැඳවීමත් සමඟම නරේන්ද්‍ර දිල්ලිය කරා ගියේය.“නරේන්ද්‍ර, කොහොම ද තොරතුරු?”නරේන්ද්‍ර මෝදි ගේ ප්‍රධාන මැතිවරණ පොරොන්දුවක් වන 'ස්වාච් භාරත්' හෙවත් පිරිසුදු ඉන්දියාවක් සඳහා වූ පස් වසරක සැලැස්ම ක්‍රියාත්මක කරමින් පසුගිය 02 වැනිදා අගමැතිවරයා ද වීදි බැස ජනතාව සමඟ එක්වී කොසු ඉදල් අතට ගත්තේය. එම වැඩ සටහන ආරම්භ වූ පසුගිය 02 වැනිදා රට පිරිසුදු කිරිමේ කාර්යයට උරදෙන නිදහස් දිනයක් ලෙස සලකා පිරිසුදු කිරීමේ වැඩට බසින්නැයි ඔහු මීට පෙරදී ජනතාවගෙන් ඉල්ලීමක් කළේය.'වැසිකිළි පළමුව පන්සල් පසුව තනමු' යන ආයාචනය කරමින් මෝදි මැතිවරණ සමයේ ජනතාවට ‍පිරිසුදු ඉන්දියාවක් බිහි කරන බවට පොරොන්දු දී තිබිණ. එම ආයාචනයට අවනත වෙමින් මිලියන ගණනාවක ඉන්දියානුවන් කොසු ඉදල් බුරුසු හා බාල්දි අතට ගනිමින් රට පිරිසුදු කිරීමේ කාර්යට උරදී සිටි බව බීබීසී පුවත් සේවය වාර්තා කළේය.ස්වාච් භාරත් වැඩ සටහන පසුගිය 02 වැනිදා ආරම්භ වූයේ එරට ජාතියේ පියා ලෙසින් සැලකෙන මහත්මා ගාන්ධි තුමාගේ 150 වැනි ජන්ම සංවත්සරය මුල් කර ගනිමිනි.“අපේ ප්‍රචාරක කටයුතු මධ්‍යම ගුජරාටයෙනුයි දකුණු ගුජරාටයෙනුයි එපිටට වල්සාද්වල අම්බර්ගෝන් පළාත්වලට ව්‍යාප්ත කළා.මේ දවස්වල මං එක දිගට ඉන්නෙ ඒ පළාත්වල” නරේන්ද්‍ර තමා මේ දිනවල යෙදී සිටින කාර්යභාරය විස්තර කළේය.“මං නරේන්ද්‍රට එන්න කිව්වෙ විශේෂ කාර්යයක් පවරන්නයි”“හදිසි නීතිය කාලයේදී අපේ ආර්. එස්. එස්. සංගමයේ කාර්යභාරය ගැන නිල වාර්තාව ලිවීම මං නරේන්ද්‍රට බාර දෙනවා.ඒ ගැන හොඳට තොරතුරු සොයාබලා පර්යේෂණයක් කරමින් වාර්තාව ලියන්න” තන්ගාඩි සංගමයේ සුවිශේෂී කාර්යභාරයක් නරේන්ද්‍රට පැවැරීය.නරේන්ද්‍ර මේ වෙද්දිත් ගුජරාටය සම්බන්ධයෙන් ග්‍රන්ථයක් ලියා තිබූ අතර එහිදී තමා විසින් ඉටුකරන ලද කාර්යභාරය සඳහන් කර නොතිබිණ. එහෙත්, ඔහුට අලුතෙන් පවරනු ලැබු රාජකාරිය වෙනුවෙන් තව තවත් කරුණු සොයා බැලීම සඳහා සංචාරයේ යෙදීමට සිදුවිය.“හදිසි නීති කාලයේදී ඊට විරුද්ධව උද්ඝෝෂණය කළ උදවිය වගේම ඉන් බැටකමින් සිරගත වූ අය සමඟ කතාබහ කර මේ වාර්තාවට තොරතුරු ඇතුළත් කරන්න”එපමණක් නොව හදිසි නීතියට එරෙහිව හඬ නැගූ වෙනත් පක්ෂ නායකයන් සහ සංවිධාන හා ඒවා මෙහෙයවූ පුද්ගලයන් මුණගැසීම ද නරේන්ද්‍රට සිදුවිය. මෙනිසා ඇතැම් අවස්ථාවලදී ඔහුට කෙටි කාලයකදී තමාට ගුජරාටයේ පැවරුණු කාර්යභාරය ද මඟ හැරී ගියේය.නරේන්ද්‍ර ඊට පසුදාම කළේ සූට්කේසයකට ඇඳුම් කීපයක් දමාගෙන දිල්ලිය කරා දිවෙන දුම්රියකට ගොඩවීමය. දිල්ලියේ සිටි මිතුරෙක් ඔහුට නවාතැන් දීමට පොරොන්දු වී සිටියේය. ඒ අනුව දිල්ලියේ සිට යමින් එමින් ඔහු වාර්තාවට අදාළ තොරතුරු සෙවීම ආරම්භ කළේය. හදිසි නීති සමයේ ක්‍රියාත්මක වූ පුද්ගලයන් සම්මුඛ වෙමින් ඔවුන් හා සාකච්ඡා කර තොරතුරු ලබා ගනිමින් කරුණු එක්රැස් කළේය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af1410056</link>
    <topic>මෙවර ජනාවාස දිනයේදී ජාතික නිවාස ප්‍රතිපත්තියක් එළිදකී</topic>
    <author>කේ.ඒ. තිලකරත්න</author>
    <content>මිහිඳුසෙන්පුර1985 වසරේ බටහිර කොදෙව් දූපත්හි ජ‍ැමෙයිකා රාජ්‍යයේ කිංස්ටන් නුවර පැවති එක්සත් ජාතීන්ගේ මානව ජනාවාස කොමිසමේ වාර්ෂික සැසිවාරය ශ්‍රී ලංකාව ඇතුළු ජගත් සංවිධානයේ සාමාජික රටවල් විසින් ඉදිරිපත් කරන ලද යෝජනාවක් මගින් නිවාස හා ජනාවාසකරණය පිළිබඳ ලෝකවාසී අවධානය යොමු කර ගැනීමේ ඇති වැදගත්කම පෙන්නුම් කරදෙන ලදී. එකී යෝජනාව එම වසරේ පැවති එක්සත් ජාතීන්ගේ සමුළුවට ඉදිරිපත් කිරීමෙන් අනතුරුව 1986 වසරේ සිට සෑම වසරකම ඔක්තෝබර් මස ප්‍රථම සඳු දින ලෝක ජනාවාස දිනය වශයෙන් ප්‍රකාශයට පත් විය.වාර්ෂිකව ලෝක ජනාවාස දිනය සිය සාමාජික රටවල් සමඟින් සංවිධානය කිරීම එක්සත් ජාතීන්ගේ සංවිධානයේ නිවාස හා ජනාවාස ක්ෂේත්‍රයට අනුබද්ධිත ජාත්‍යන්තර සංවිධානය වන එක්සත් ජාතීන්ගේ මානව ජනාවාස කොමිසම හෙවත් හැබිටාට් සංවිධානයේ මූලික කාර්යය භාරයකි.මෙම සංවිධානයේ ශ්‍රී ලාංකික නියෝජිත ආයතනය වශයෙන් කටයුතු කරන ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය ලොව සෙසු රටවල් සමඟින් ශ්‍රී ලංකාවේ ජනාවාස දින සංවර්ධන වැඩපිළිවෙළ ක්‍රියාවට නැංවීමේ වගකීම උසුලයි. මෙහිදී සිය අමාත්‍යාංශයට අනුබද්ධිත ආයතනය හා සංවිධාන සමඟින් ජනාවාස දින සැමරුම සිදුවේ.ශ්‍රී ලංකාවේ ලෝක ජනාවාස දින වැඩසටහන සිය වාර්ෂික සංවර්ධන සැලැස්මට අනුකූලව අදාළ වසරේ ජනාවාස දින තේමාවට මුල් තැනක් දෙමින් කිසියම් නාගරික ප්‍රදේශයක නිවාස හා ජනාවාස සංවර්ධන කාර්යයනට වැඩි අවධානයක් යොමු කරමින් කටයුතු කරනු ලබයි.මෙම වසරේ ලෝක ජනාවාස දින තේමාව ලෙසින් ජනාවාස හඬක් ජනසෙවණින් හෙටක් (Voices from Slums) යන්න නම් කොට තිබේ. වත්මන් ලෝක ජනගහනයේ සැලකිය යුතු ප්‍රමාණයක් නගර හා නගර ආශ්‍රිතව ජීවත්වන අතර පැල්පත් මුඩුක්කු සහ අඩු පහසුකම් සහිත නිවාස ඒකකයන් දිළිඳු ජනතාව විසින් බහුලව යොදාගනු ලැබේ.ශ්‍රී ලංකාවේ ද ප්‍රධාන නගර ආශ්‍රිතව මෙම ගැටලුව දක්නට ලැබෙන අතර කොළඹ නගරය ඒ අතර සුවිශේෂ වේ. පැල්පත් සහ මුඩුක්කු ආශ්‍රිතව ජීවත් වන ප්‍රමාණය කොළඹ නගරයේ ජනගහනයෙන් 50% වඩා වැඩි වන අතර එකී පවුල් ප්‍රමාණය දළ වශයෙන් 150,000 ක් පමණ වේ. මෙම නාගරික ප්‍රජාව දුප්පතුන් වශයෙන් හඳුන්වනු ලැබේ.නාගරික දුප්පතුන් යනු සම්ප්‍රදායානුකූලව ග්‍රාමීය දුප්පතුන්ගෙන් වෙනස් වූ ප්‍රජාවක් වේ. එබැවින් මෙම නාගරික දුප්පතුන්ට ආවේණික වූ සුවිශේෂී ලක්ෂණ ගණනාවක් ම පවතී. ඔවුන්ගේ ආදායම සාමාන්‍ය දුප්පතුන්ට වඩා ඉහළ මට්ටමක ඇත. එමෙන් ම වියදම් රටාව ද ඉහළ මට්ටමක පවතී. දුප්පතුන් වුව ද ඔවුන් සතුව විවිධ ආදායම් මාර්ග පවතී. ඒවා නීත්‍යානුකූල මෙන් ම නීත්‍යානුකූල නොවන මාර්ගයන් ද වේ.නාගරික දුප්පතුන්ට ආදායම් නොමැත්තේ නම් පැවැත්ම අසීරුවේ. කුඩා ඉඩම් ප්‍රදේශයක විශාල ජනගහනයක් පදිංචිව සිටීම, අධික ජන ඝනත්වය, පවුල් ඒකකයක සිටි සාමාජික සංඛ්‍යාව ඉහළ මට්ටමක පැවතීම, අඩු පහසුකම් හේතු කොට විවිධ සෞඛ්‍ය ගැටලුවලට මුහුණපෑම, ඉතුරුම් වෙනුවට එදිනෙදා පාරිභෝජනය සඳහා වැඩි අවධානය යොමු වීම වැනි හේතු මත මෙම කොළඹ ප්‍රජාව නාගරික දුප්පතුන් වශයෙන් ද හඳුන්වනු ලැබීය.කොළඹ නගරය සංවර්ධනය මෑත කාලීන ප්‍රමුඛ අවශ්‍යතාවයක් විය. අඩු පහසුකම් ජනාවාසවල පදිංචි පැල්පත්වාසී ප්‍රජාව සඳහා පහසුකම් සහිත නව මහල් සංකීර්ණ ඉදිකළ යුතු බවට රජය ගෙන ඇති තීරණය පරිදි 2010 වසරේ දී නාගරික පුනර්ජීවන ව්‍යාපෘතිය ආරම්භ කර ඇත.ඒ අනුව අඩු පහසුකම් ජනාවාස පිළිබඳ කරනු ලැබූ සමීක්ෂණයනට අනුව කොළඹ නගරය තුළ අක්කර 900 ක වපසරියක් පුරා පැතිර ඇති වතු ජනාවාස 1,500 ක පමණ ප්‍රමාණයක අඩු ආදායම්ලාභී පවුල් 68000 කට අධික ප්‍රමාණයක් ජීවත්වන බවට හඳුනාගෙන ඇත.අවම පහසුකම් යටතේ ජීවත්වන මෙම ප්‍රජාවගේ ජීවන මට්ටම ඉහළට ගෙන ඒමත් අවභාවිතයෙන් පවතින එම ඉඩම් ප්‍රශස්ත නාගරික සංවර්ධන ව්‍යාපෘතීන් සඳහා යොදවා ගැනීමත් රජයේ අරමුණ වී තිබේ. මෙම නිවාස වැඩසටහනෙන් පළමු අදියර වශයෙන් කොළඹ හා තදාසන්න ප්‍රදේශවල ස්ථාන 19 ක නිවාස ඒකක 14,760 කින් සමන්විත නිවාස ඉදිකිරීම් අරඹා ඇත.ඒවා අතුරින් නිවාස ඒකක 500 කින් යුත් දෙමටගොඩ මිහිදු සෙන්පුර මහල් නිවාස යෝජනා ක්‍රමය පසුගිය වසරෙහි ජනතා අයිතියට පත් කරන ලදී. එමෙන් ම නිවාස ඒකක 5, 312 කින් යුතු තවත් ව්‍යාපෘති 11 ක ඉදිකිරීම් කටයුතු මෙම වර්ෂයේ දී අවසන් කිරීමට සැලසුම් කර ඇත. එමෙන් ම 2014 වසර තුළ තවත් නිවාස ඒකක 20,000 ක් ඉලක්ක කර ගනිමින් නව නිවාස ව්‍යාපෘති ගණනාවක් ද ආරම්භ කිරීමට සැලසුම් කර ඇත.මෙම නිවාස ව්‍යාපෘතින් හි දැකිය හැකි සුවිශේෂිත ලක්ෂණ ගණනාවක් වේ. කොළඹ නගර ගතවූ අඩු පහසුකම් සහිත පැල්පත්වාසී පවුල් 65,000 ක් නගා සිටුවීම එම ඉදිකිරීම් සඳහා රජය සතු ඉඩම් හා අනවසර කරුවන් පදිංචි ඉඩම් යොදා ගැනීම හා එම ඉඩම් නිදහස් දීමනාවක් වශයෙන් ලබාගැනීම එක් නිවාස ඒකකයට රුපියල් මිලියන 3.5 ක් පමණ වැය කිරීම, අවම වශයෙන් වර්ග අඩි 500 ක් නිවාස ඒකකයක් හිමි ගැන්වීම (G + 14) හෙවත් මහල් 15 කින් සමන්විත වන සේ මෙම නිවාස ඉදිකිරීම නිවාස තැනීමෙන් පසු ඉතිරි වන ආර්ථික වශයෙන් වැදගත් ඉඩම් වානිජ අවශ්‍යතා සඳහා යොදා ගැනීම මෙන් ම අවශ්‍ය අරමුදල් ණයකාර නිකුතුව මඟින් ලබා ගැනීම ඒ අතර වැදගත් වේ.කොළඹ කලාපය තුළ ඉලක්කගත නිවාස බිහිකිරීම මධ්‍යගත ඒකක හා විසිරුණු ඒකක ලෙස ද වර්ගීකරණය කළ හැකි ය. අඩු පහසුකම්ලාභීන්ට ප්‍රමාණවත් පහසුකම් සහිත නිවාස ඒකක 65,000 ක් කොළඹ නගරය තුළ බිහිවන අතරතුර මොරටුව අගුලාන හා ලුනාව ආශ්‍රිතව තවත් නිවාස 600 කින් යුත් තට්ටු නිවාස ඉදිවනු ලැබේ.2014 ලෝක ජනාවාස දින ජාතික සමුළුව ඔක්තෝබර් මස 06 දිනට යෙදෙන ලෝක ජනාවාස දිනයේ දී කොළඹ සුගතදාස ගෘහස්ථ ක්‍රීඩාංගණයේදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ.විමල් වීරවංශ ඇමැතිවරයාගේ උපදෙස් අනුව සංවිධානය කරන 2014 ලෝක ජනාවාස දිනය නිමිති කොට අමාත්‍යාංශයට අනුබද්ධිත ආයතන විසින් සංවිධානය කරන ලද විවිධ වැඩසටහන් සඳහා සහභාගි වූ පිරිස් හා පවත්වන ලද විවිධ තරගයන්හි ජයග්‍රාහකයින් මෙදින ජාතික සමුළුවේදී සිය ත්‍යාග හා සහතිකපත් හිමි කර ගනු ලබති.තවද අමාත්‍යාංශය හා එයට අනුබද්ධිත ආයතන 10 කාර්යය මණ්ඩල සාමා‍ජිකයින් මෙම සමුළුව සඳහා සහභාගි කෙරේ.මෙවර ලෝක ජනාවාස දින තේමාව තුළින් අඩු පහසුකම් ජනාවාසයන්හි ප්‍රජාවගේ හඬ ප්‍රකාශයට පත් කළ යුතු හෙයින් එම ජනාවාස ආශ්‍රිත සමස්ත ප්‍රජාව මෙවර සමුළුවට සහභාගි කරගැනීම සඳහා එකී ජනාවාසයන්හි විවිධ වැඩසටහන් ක්‍රියාත්මක කරන නාගරික ජනාවාස සංවර්ධන අධිකාරිය, ජාතික නිවාස සංවර්ධන අධිකාරිය, සභාධිපත්‍ය කළමනාකරණ අධිකාරිය සහ ඉදිකිරීම් අභ්‍යාස හා සංවර්ධන ආයතනය විසින් පියවර ගැනේ.මෙවර ජනාවාස දිනයේ ප්‍රධාන කටයුත්ත වන්නේ ජාතික නිවාස ප්‍රතිපත්තියක් ඉදිරිපත් කිරීමයි.ජාතික නිවාස ප්‍රතිපත්තියේ මූලික අභිමතාර්ථය වනුයේ, “ජනතාවට කාලීන අවශ්‍යතාව මත උසස් ජීවන තත්ත්වයක් ඇති කරලීම උදෙසා ප්‍රමාණවත්, ස්ථායි, පහසුකම් සහිත, ගුණාත්මක, දැරිය හැකි හා තිරසර පරිසර හිතකාමී සුරක්ෂිත නිවසක ජීවත්වීමේ අයිතිය තහවුරු කිරීම” යි.ජාතික නිවාස ප්‍රතිපත්තියේ අභිමතාර්ථය හා බැඳුණු මූලික අරමුණු රැසකි.ජාතික නිවාස තොගය ගුණාත්මකව හා ප්‍රමාණාත්මකව ඉහළ නැංවීම මෙන් ම දැනට පවතින නිවාස හිඟය හා වාර්ෂිකව වැඩිවන නිවාස ඉල්ලුම සපුරාලීම සඳහා රාජ්‍ය හා පුද්ගලික ආයතන පද්ධතිය යොමු කිරීම, නිවසක ජීවත්වීමේ අයිතිය සුරක්ෂිත කිරීම, නිවාස සංවර්ධන ක්‍රියාවලිය මඟින් ජනතාවගේ වත්කම් පදනම ශක්තිමත් කිරීම හා දිළිඳුභාවය පිටුදැකීම, නිවාස මූල්‍ය සැපයුම ප්‍රමාණාත්මකව ඉහළ දැමීම හරහා බිම් මට්ටමේ ආර්ථික සංවර්ධන ක්‍රියාවලිය කාර්යක්ෂම කිරීමට සහ විශේෂයෙන් ග්‍රාමීය ජනතාවට ආර්ථික ඉඩ ප්‍රස්ථා පුළුල් කිරීමට දායකවීම, දේශීය මෙන් ම විදේශීය ආයෝජන නිවාසකරණය සඳහා යොමු කරලීම ධෛර්යවත් කරවන ආකර්ෂණීය ක්‍රමවේදයන් හඳුන්වාදීම හා රාජ්‍ය පෞද්ගලික සහයෝගිතා ව්‍යාපෘති ප්‍රවර්ධනය කිරීම, නිවාස ඉදිකිරීම් ක්ෂේත්‍රයේ ක්‍රියාකාරී සියල්ලන්ට සමානව සහ සාධාරණව පහසුකම් සැලසීම හා විශේෂයෙන් පුද්ගලික අංශය ධෛර්යවත් කරවීම, රාජ්‍ය හා පුද්ගලික මූල්‍ය ආයතන මඟින් කාර්යක්ෂම නිවාස මූල්‍යකරණ උපාංග හඳුන්වාදීම හා නිවාස මූල්‍ය සැපයුම ප්‍රශස්ත මට්ටමක පවත්වා ගැනීම, පරිසර හිතකාමී බලශක්ති සංරක්ෂිත උචිත නිවාස තාක්ෂණ ක්‍රමවේද භාවිත කිරීම හා දිරිගැන්වීම, ප්‍රමාණවත් සහ දැරිය හැකි මට්ටමට සහ තිරසාර ලෙස නිවාසකරණය ආශ්‍රිත යටිතල පහසුකම් ප්‍රවර්ධනය, ජනතාව කේන්ද්‍රකරගත් සහ හවුල්කාරිත්වය දිරිගැන්වෙන නිවාස සංවර්ධන ප්‍රවේශයන් ප්‍රචලිත කිරීම, නිවාස සංවර්ධනයට දායක වන ආයතන පද්ධතිය ශක්තිමත් කිරීම සහ ඒකාබද්ධ ක්‍රියාකාරිත්වයක් සඳහා සම්බන්ධකරන යාන්ත්‍රනයක් හඳුන්වාදීම, ප්‍රජා මූලික සහභාගිත්ව ක්‍රමවේදයන් නිවාස සංවර්ධනයේදී උපරිම මට්ටමින් භාවිතා කිරීම හා නිවාස සඳහා හඳුනාගනු ලබන භූමි ප්‍රදේශ දේශගුණික හා ස්වභාවික ආපදාවන්ට ඔරොත්තු දෙන ආකාරයට හා ජාතික මට්ටමින් ප්‍රශස්ත අයුරින් ප්‍රයෝජනයට ගැනීම මේ අතර ප්‍රධාන තැනක් ගනී.කේ.ඒ. තිලකරත්න(අතිරේක ලේකම්ඉංජිනේරු සේවා ඉදිකිරීම් හා නිවාස අමාත්‍යාංශය)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af1410057</link>
    <topic>සාමකාමී මුස්ලිම් ජනයාත් මරණ මුස්ලිම් අන්තවාදය</topic>
    <author>නීතිඥ අනුර හෑගොඩ</author>
    <content>ලොව මෙතෙක් සිදුවී ඇති යුද්ධයන්ගෙන් වැඩි ප්‍රතිශතයක් ආගම් සහ දර්ශන මත පදනම් වූ ඒවා ය. ලෝකයේ දීර්ඝතම යුද්ධය වූ තිස් අවුරුදු යුද්ධය ද පදනම් වූයේ අති සංකීර්ණවූ ප්‍රොතෙස්තන්ත හා කතෝලික ආගමික මතවාද යුරෝපයේ රටවල් ගණනාවක ස්ථාපනය කිරීමට ගත් වෑයම මත ය. එහිදී මරු වැලඳගත් ප්‍රමාණය අසූ ලක්ෂයකි. එංගලන්තයේද, යු‍‍රෝපයේ අනෙක් රටවල ද, අප්‍රිකාවේ ද ආසියාවේ ද ආගම් යුද්ධ නොඅඩුව දක්නට තිබිණි. තවමත් තිබේ.දැන් ඇමෙරිකාව ප්‍රධාන රටවල් හතළිහක් අලුත් ආගම් යුද්ධයකට අත දමා තිබේ. ඇමෙරිකාව වියට්නාමය හා යුද්ධයට පිවිසියේ එහි දේශපාලන මති මතාන්තරයනට විරුද්ධව ය. ඉරාක යුද්ධයේ අභිප්‍රාය වූයේ සදාම් හුසේන් එලවා දැමීමයි. ඇෆ්ගනිස්ථානයේ යුද්ධයට එළඹියේ අල්කයිඩා ත්‍රස්තවාදය තුරන් කිරීමයි. දැන් පැමිණ ඇත්තේ ඉස්ලාම් රාජ්‍යයට විරුද්ධ සටනයි.අයිසිස් (ISIS) යන කෙටි නාමයෙන් හැඳින්වෙන ඉස්ලාමික් ස්ටේට් ඔෆ් ඉරාක් ඇන්ඩ් ද ලැවෙන්ට් නැමැති සුන්නි මුස්ලිම් රාජ්‍යයක් මේ වසරේ ජනවාරි 3 වැනිදා සිරියාවේ අර්ර්කා නගරයේ දී පිහිටුවාගන්නා ලදී. මේ රාජ්‍යයට මුල් වූ සංවිධානය 1999 සිට මුස්ලිම් රටවල කෙරුණු යුද්ධයන්හිලා ත්‍රස්තවාදීනට උපකාර කරමින් තිබිණ.එහෙත් මේ වනවිට සිරියාවේ සහ ඉරාකයේ ප්‍රදේශ ගණනාවක් යටත් කර ගනිමින් ඉදිරියට ඇදෙන මෙම නිල නොලත් රාජ්‍යයේ පරමාර්ථය වනුයේ ජෝර්දානය, ඊශ්රායලය, පලස්තීනය, ලෙබනනය, සයිප්‍රසය සහ දකුණු තුර්කි රාජ්‍ය ද අත්පත් කර ව්‍යාප්ත වීමයි. එසේ සිදුකර එම රටවල් සියල්ල ම තනි මුස්ලිම් රාජ්‍යය බවට පත් කරලීමයි.මේ වනවිට ඉරාක සහ සිරියානු හමුදාවනට යටත් නොවී ඉදිරියට ඇදෙන අයිසිස් හමුදාව, ඔවුනට අවනත නොවන මුස්ලිම්වරුන් ද, වෙනත් මුස්ලිම් නිකායනට අයත් මුස්ලිම්වරුන් ද මරා දමමින් ඔවුන්ගේ බිරින්දෑවරු දූෂණය කරමින්, දරුවන් හමුදාවට බඳවා ගනිමින් ඉදිරියට ඇදෙයි. “අල්ලා දෙවියන් වහන්සේට විරුද්ධ වන සියලුම දෙනා අල්ලා කුරුසයේ ගැසීම හෝ අතපය කපා මරා දැමීම අපි සිදු කරන්නෙමු” යන්න ඔවුන්ගේ ප්‍රකාශනයයි.අද දක්වා ඔවුන් අතින් මරණයට පත්වූ මුස්ලිම් හමුදා භටයන් සහ වැසියන්ගේ ප්‍රමාණය දස දහස ඉක්මවයි. ඒ අතර නිරායුධ ඉරාක සහ සිරියන් හමුදා භටයන් ද, යාසිඩි නම් වූ මුස්ලිම් නිකායට අයත් දහස් ගණනක් ද සිටිති.මේ කුරිරු මුස්ලිම් අන්තවාදය පරාජය කොට දැමිය යුතුය යන්නට විවාදයක් නැත. මෙය ශීඝ්‍රයෙන් අරාබිකරය දක්වා ව්‍යාප්ත වන්නට ද ඉඩ ඇත. එහිම කොටස් වශයෙන් බටහිර රටවල් කරා ද මේ ත්‍රස්තවාදය ඇදී යා හැක. දැනටමත් එංගලන්තයෙන් මුස්ලිම් තරුණයින් තුන්සියයක් මොවුනට එකතු වී සිටිති.පවතින තත්ත්වයට මුහුණ දී අයිසිස් පරාජ කරලීම සඳහා ඇමෙරිකාව ප්‍රධාන රටවල් හතළිහක් අත්වැල් බැඳගෙන සිටිති.බ්‍රිතාන්‍යය ද ඊයේ පෙරේදා ඊට එකතු විය. එම සන්ධානයේ ප්‍රධාන අරමුණ වන්නේ ඉදිරියට ඇදී යන මුස්ලිම් රාජ්‍ය හමුදා මත ගුවනින් බෝම්බ හෙලා නවතාලීමයි. ඒ සඳහා ගුවන්ගත වීමට ජෝර්දානය, සයිප්‍රසය සහ සෞදි අරාබියේ බ්‍රිතාන්‍ය ඇමෙරිකානු යුද මධ්‍යස්ථාන ප්‍රයෝජනයට ගෙන ඇති අතර ISIS මත බෝම්බ පතිත කැරිණි.ගුවන් නියමුවන් අතර සෞදි අරාබියානු තරුණියන් ද සිටින බව සඳහන් වී ඇත. තම ගමන නවතාලීමට ඇමෙරිකාව සූදානම් වන බව දැනගත් අයිසිස් ත්‍රස්තවාදීන් ඔවුන් අත්අඩංගුවේ පසුවූ ඇමෙරිකානු ජාතිකයකු හිස ගසා මරා දමන ලදී. දැන් ඇමෙරිකාවට ආපසු හැරිය නොහැක. ඇමෙරිකානු න්‍යාය පත්‍රයේ පළමු අංගය අයිසිස් හමුදා පන්න පන්නා පහර දීමයි.මෙතැනදී කලකට ඉහත ඉරාකය විසින් කුවේට් රාජ්‍යය ආක්‍රමණය කළ යුගය සිහි නැංවිය යුතුවේ. කුවේටයට ඇතුළු වූ සදාම් හුසේන් ගේ හමුදා නගර කොල්ල කමින් ජනතාව මරා දමමින් , ස්ත්‍රීන් දූෂණය කරමින්, තෙල් ලිං ගිනි තබමින් සිටියහ. එක්සත් ජාතීන්ගේ සම්මේලනයෙන් යෝජනාවක් සම්මත කරගත් ඇමෙරිකා‍ව ඉරාක හමුදාවනට කුවේටයෙන් පිටත්වීමට අවසාන නිවේදනයක් නිකුත් කළේ ය.ඇමෙරිකාවේ නවීන යුද තාක්ෂණයට මුහුණදීමට හැකියාවන් නැති නිසා සදාම් හුසේන් කළේ තම හමුදා වහාම නැවත කැඳවීමයි. එම හමුදා දකුණු ඉරාකය නගරයක් වූ බස්රා යාම පිණිස A 80 නම් වූ මහා මාර්ගයේ ගමන් ගනිමින් සිටියහ.ඉද්ද ගැසුවා සේ ඇති A 80 මාර්ගයේ සැතපුම් දෙකක් පමණ දිගට ඉරාක හමුදා, යුද ටැංකි සහ අනෙකුත් වාහන එක පේළියට බස්රා බලා යමින් තිබිණ. කුවේටයෙන් කොල්ලකා ගත් ධනය මෙන් ම මිනිස් පලියක් ලෙස යොදා ගැනීමට සිතා පැහැරගත් කුවේට් ජනයා ද ඒ තුළ වූහ.හිටි හැටියේ පැමිණි ඇමෙරිකානු ජෙට් ගුවන් යානයන් දිගට හරහට එම වාහන පේළිය මතට බෝම්බ හලන්නට ව‍ූහ. එය අවසන් වූයේ A 80 මාර්ගය 30,000 කට වඩා අධික ඉරාක හමුදාවන්ගේ සොහොන් භුමිය බවට පත් වෙමිනි. අදත් එය ‘මරණයේ මාවත’ ලෙස නම් කෙරේ.ඉන්ටර්නැෂනල් බිස්නස් ටයිම්ස් සඟරාවට අනුව ලෝකයේ ධනවත්ම ත්‍රස්තවාදී සංවිධානය වන්නේ අයිසිස් ය. ඔවුන් සිරියාව හා ඉරාකය හරහා යන ගමනේදී බැංකු කොල්ලකා පවුම් බිලියන 1.2 ක මුදලක් හම්බ කරගෙන තිබේ.තවද අත්කරගත් තෙල් නිධි හරහා දවසකට පවුම් බිලියන 1.8 ක් ද, කප්පම් මඟින් මසකට පවුම් මිලියන පහක් ද, පුද්ගලයන් පැහැරගෙන ගොස් රඳවා තබා ගැනීම් මඟින් පවුම් මිලියන හතළිහක් ද උපයන බවට කරුණු එළිවී තිබේ.මේ පටන්ගත් ආගම් යුද්ධය කවදා කෙලවර වේ දැයි කිසිවෙක් දන්නේ නැත. කෙසේ කෙලවර වේදැයි කිසිවකුට අනුමාන කරන්නට ද නොහැක. එහෙත් රටවල් ගණනාවක් මෙයින් අවුල් ජාලයක් බවට පත්වන්නට ඉඩ ඇත.එහෙත් මෙතැනදී පැහැදිලිව පෙනෙන එක දෙයක් වෙයි. එනම් මුස්ලිම් අන්තවාදය විසින් සාමකාමී මුස්ලිම් ජනයා මරා දැමීම සිදුවන බව ය. කුමන අන්තවාදයට ගියත් කෙළවර එතැන ය.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af1410058</link>
    <topic>දූපතේ දියණිය</topic>
    <author>සුභාෂිණි ජයරත්න</author>
    <content>වැල්ලේ පැදුරක් එළාගෙන හිරු එළියෙන් පාඩම් කළ පුංචි ඈන් ශිෂ්‍යත්ව විභාගය සමත් වුණේ ලකුණු 161 ක් ලබාගෙනයි. ඈන්ට අකුරු කියා දුන් ජයසිංහ සර් එදා පුදුම විදියට සතුටු වුණා. ලකුණු 199 ක් අරගෙන ශිෂ්‍යත්ව විභාගයෙන් ඉහළින්ම සමත් වූ ඇඹිලිපිටියේ පුංචි වෙනුජගේ පංති භාර ගුරුතුමාටත් වඩා සතුටක් ජයසිංහ සර්ට දැනුණා. ඈන් ක්‍රිෂාණි ප්‍රසංගිකා ලකුණු 161 ක් අරගෙන ශිෂ්‍යත්ව විභාගය සමත් වුණේ දූපත් පාසලකින් ශිෂ්‍යත්ව හපනියක් ඉතිහාසයේ ප්‍රථම වරට මොහොත්තුවාරම දූපතෙන් බිහිකරමිනි. ඒ ගෞරවය කල්පිටිය ආසන්නයේ වූ මොහොත්තුවාරම සිංහල පාසලට ලබා දෙන්න පුංචි ඈන් සමත්ව සිටින්නීය.පුංචි දරුවෝ රැල්ල පාගන්න හරි ආසයි. මුහුදු වෙරළ ඒ අයට ගෙන දෙන්නේ අපූරු ආස්වාදයක්. ඒත් මේ දරුවෝ උපන් දා සිට දැක්කේ මහමුහුදයි. මහමුහුදින් වටවූ කුඩා දූපත මේ දරුවන්ට ඇත්තටම සරදමකි. පාඩම් කරන්නට රාත්‍රී කාලයට ආලෝකයක් නැත.දූපත රාත්‍රියට ගන අඳුරේය. ගහක් කොළක් නොවැවෙන මේ දූපතට දහවල් කාෂ්ටක අව්වය. මහමුහුදින් වටවූ ඔවුන්ට දූපතින් පිටතට යාමට නම් මහමුහුද තරණය කළ යුතුය. පොතක් පතක් මේ දූපතට පැමිණෙන්නේ නම් එය ද කලාතුරකිනි.මුහුදු රැකියාව ජීවිකාව කැරගත් මේ දරුවන් දූපතේ ඇති එකම පාසලට ගියේ පාසලකට යා යුතු නිසාම මිස ඒ පිළිබඳ ලොකු හැඟීමකින් නොවේ. අමතර පංති යනු කුමක්දැයි නොදැන, පොතක් පත්තරයක් නොදැක, අපහසුකම් රැසක් මධ්‍යයේ ගුරුවරු උගන්වන දෙයින් පමණක් ලබාගත් දැනුම ඇතිව දූපතකට කොටුවූ මේ දරුවන් අතරින් පුංචි ඈන් අතිතරගකාරී ශිෂ්‍යත්ව විභාගයෙන් සමත් වූයේ විභාග ඉතිහාසයේ නොමැකෙන නමක් සනිටුහන් කරමිනි.“...අපි හරිම දුප්පත්. පාඩම් කරන්නේ වැල්ලේ පැදුර එළාගෙන. උදේ හතරට නැගිටලා පාඩම් කළේ ටෝච් එකක ආලෝකයෙන්. රෑටත් එහෙමයි. කුප්පි ලාම්පුව නැතිනම් ටෝච් එක. ශිෂ්‍යත්ව විභාගය ලියන්න යන්න වුණේ අපේ දූපතින් එපිට අල් අක්සා විදුහලට. හිතේ අධිෂ්ඨානය ඇතිව බෝට්ටුවෙන් ගියේ විභාගයට හොඳින් ලියන්න හිතාගෙනයි.අපේ පාසලටම හිටියේ ගුරුවරු දෙන්නයි. විභාගය කිට්ටු වෙනකොට සර් සවසත් පංති කළා. උගන්වන දේ එදිනෙදාම පාඩම් කළා. දන්නෙ නැති දේ අම්මා කියා දුන්නා. මට හොඳට සිංදු කියන්න ඒ වාගේම නටන්න පුළුවන්. පොත් කියවන්නත් ආසයි. ඒත් මට තියෙන්නේ කතා පොත් දෙකයි...” ඒ ඈන්ගේ කතාවයි.පන්තිභාර ගුරුතුමාඈන් මේ දූපත්වලින් බිහිවූ ප්‍රථම ශිෂ්‍යත්ව හපනිය ලෙස සටහන් තබද්දී ඒ ජයග්‍රහණය පසුපස සිටියේ ඈන්ට අකුරු කරවූ ගුරුවරු දෙදෙනාය. ඒ විදුහල්පති හා පංති භාර ගුරුතුමාය. මුළු පාසලටම ඇත්තේ මේ ගුරුවරු දෙදෙනා පමණි. සැතපුම් සිය ගණනක් දුර සිට මුහුදින් එපිට දූපතකට කොටුවූ මේ ගුරු දෙපළගේ එකම අරමුණ වූයේ ද අධ්‍යාපනය ගැන හැඟීමක්වත් නොමැති මේ දරුවන්ට අනාගතයක් උරුම කරදීමය.“අපි පාසල පවත්වාගෙන යන්නේ අඩුපාඩු ගොන්නක් සමඟයි. පාසලට තබා දූපතටවත් විදුලිය නැහැ. මේ දරුවා විභාගයට පාඩම් කළේ ටෝච් එළියේ ආධාරයෙන්. ඉන්න හිටින්න හරියට ගෙයක් නැහැ. 2013 මොහොට්ටුවාරම සිංහල පාසලේ ගුරුවරු හයදෙනෙක් හිටියා.අන්තිමට ඉතුරු වුණේ ගුරුවරු තුන්දෙනයි. විභාගය ළංවන විට ඉතුරු වූයේ අපි දෙදෙනා විතරයි. මේ පාසල පවත්වාගෙන යන්නෙත්, දරුවන් ශිෂ්‍යත්ව විභාගයට යනකම් සූදානම් කළේත් අපි දෙදෙනාගේ උත්සාහයෙන්. මේ දරුවන්ට ලොකු ලකුණු මට්ටමකට යන්න බැරි වුණත් ඉතිහාසයේ මුල් වරට දූපතකින් දරුවෙක් ශිෂ්‍යත්වය සමත් වුණේ අපේ පාසලේ වීම අපිට හරිම සතුටක්.මේ දූපතේ මවුපියන් හරිම නූගත්. උගත් මවුපියන් හිටියනම් ඒ දූපතටම දෙතුන් දෙනයි. අපේ උනන්දුවෙන් තමයි දරුවන් පාසල් ගෙන්වා ගන්නේ. නැතිනම් මේ දරුවෝ මුහුදු රස්සාවට යනවා.” ඒ විදුහල්පති දිනේෂ් කුමාරරත්න මහතාය.විභාගයක් ගැන එතරම් හැඟීමක් නොතිබූ පරිසරයක ඈන් තුළ විභාගය සමත්විය යුතු යැයි පුංචි බලාපොරොත්තුවක් ගොඩනැඟුවේ පංති භාර එම්. එස්. ජයසිංහ ගුරු මහතාය.“අද මගේ ජීවිතේ සතුටුම දවසක්. ලංකාවේ මුල් තැන ගත් දරුවාගේ ගුරුතුමා සතුටු වෙනවාටත් වැඩිය අද මම සතුටු වෙනවා. මම මේ දූපතට උගන්වන්න ඇවිත් වසර තුනයි. කිලෝමීටර් 150 ක් දුර ගෙවාගෙන දරුමල්ලෝ ගෙදර තියලා දූපතකට වෙලා මේ වෙහෙසෙන්නේ මේ දරුවන්ගේ අනාගතය යහපත් කරන්න. මේ දරුවන්ට කිසිම පහසුකමක් නැහැ. දන්නේ අපි උගන්වන දේ විතරයි. මගේ පංතියේ 161 ගත් ළමයා හැරුණු කොට 127, 122 ගත් ළමයි දෙන්නෙක් ඉන්නවා.මේ දරුවෝ ජීවිතයටම ටියුෂන් පංතියක් දැකලා නැහැ. විභාග ගැන දන්නෙත් නැහැ. තරගයක් ගැන හැඟීමක් නැහැ. අපේ පාසලේ පස්වන ශ්‍රේණියෙන් එහාට පංති නැති නිසා මේ දරුවා මුහුදින් එපිට පාසලකට යා යුතුයි. ඒක මේ මවුපියන්ට අමතර බරක්.ඈන්ගේ මවඔවුන්ට සැබෑ උවමනාවක් තිබුණත් කරන්න අමාරුයි. කවුරුහරි මේ වගේ දක්ෂ දරුවන්ට උදව් කරනවානම් එය ලොකු පිනක්...” ඒ ජයසිංහ මහතාය. පංති භාර ගුරුවරයා වශයෙන් ඔහු මේ දරුවන් වෙනුවෙන් කර ඇත්තේ අසීමිත කැපකිරීමක්.පාසල වැසී යාමට නොදි පවත්වාගෙන යාමට අමතරව කිසිදාක දූපතේ පිට ලෝකයක් ගැන නොදත් මේ දරුවන්ට ලෝකයක් ගැන කියා දෙන්නේ ද මේ ගුරු භවතුන්ය.ශ්‍රියානි මල්කාන්ති ප්‍රනාන්දු ඈන්ගේ මවයි. ධීවර රැකියාවෙන් දිවි ගෙවුවත් සමහර දිනවල හරිහැටි ආදායමක් නොලැබෙන අවස්ථා ද අපමණ බව ඇය කියයි.“මේ දරුවාගේ දස්කම් උපතේ සිටම තිබුණා. ශිෂ්‍යත්ව විභාගයෙන් යම් ලකුණකට යනවා ය කියන අදහස ඇය තුළ තිබුණා. පංති භාර ගුරුතුමාත් කැපවීමෙන් ඉගැන්වූවා. අපි ගෙවන්නේ හරිම දුෂ්කර ජීවිතයක්. අවශ්‍යතාවකට තියෙන්නේ එක කඩයයි.රෑට කුප්පි ලාම්පු එළිය විතරයි. ඈතින් නගරයේ ආලෝකය පෙනුණත් අපිට, අපේ දරුවන්ට ඒ කිසිවක් උරුම නැහැ. සමහර දවසට දුව පාඩම් කරනකොට මම ටෝච් එළිය අල්ලගෙන ඉන්නවා. දූපතේ ටියුෂන් නැහැ. ටියුෂන් යන්න මුහුදින්ම යා යුතුයි. ඒත් ඒවාට යවන්න අපිට මුදල් නැහැ. මම හිතන්නේ ලංකාවේ පළමුවැනියා වුණු දරුවා වගේම මගේ දරුවාත් දක්ෂයි කියලා.” ඒ අම්මාගේ හැඟුම්බර වදන්ය.ඈන් ද නගරයේ දරුවන් මෙන් පහසුකම් මැද අධ්‍යාපනය ලබන්නට කැමැතිය. මේ පුංචි හිතේ එකම අනාගත බලාපොරොත්තුව ද වෛද්‍යවරියක් වීමය. ඒත් ඒ සඳහා මේ දෙමවුපියන්ට හැකියාවක් ද නැත. හොඳ පාසලකට ගොස් ඈන්ට හොඳ අධ්‍යාපනයක් ලබන්නට යමකුට ආධාර උපකාර කළ හැකිනම් එය මෙවැනි හැකියාවන් සහිත දරුවන්ට කරන මෙහෙවරකි.සුභාෂිණි ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af14100516</link>
    <topic>හොඳින් සමත් වෙන්න තිබුණු වුවමනාව නිසා මම අසනීපය අමතක කළා</topic>
    <author>ඉනෝකා පෙරේරා බණ්ඩාර</author>
    <content>වින්ධ්‍යා ගුරුතුමිගෙන් සුබපැතුම්ආනන්දයේ 5 ශිෂ්‍යත්ව හපනා සඳගිරි කියයිමේ ගෙවෙන්නේ රටේ සියලුම ජනමාධ්‍ය පහේ හපනුන් ගැන කතා කරන දවස් කිහිපයක්. කොළඹ ආනන්ද විදුහලේ මෙනුර මානෙත් සඳගිරි බණ්ඩාර කියන්නෙත් එහෙම කතා බහට ලක්වන සුවිශේෂී හපනෙක්. 5 ශිෂ්‍යත්ව විභාගයෙන් ආනන්දයේ වැඩිම ලකුණු ලබා ගත් නිසාම නෙවෙයි, සඳගිරිගේ ලකුණු 186, ලකුණු 200 කටත් වඩා වටිනා ලොකු හේතුවක් තියෙනවා.ඒක කඳුළු කතාවක්. කඳුළු විලක මල් පීදුණු කතාවක්.එක තැනක එක විදියකට විනාඩි පහක් නොහිටපු සඳගිරි, කොලුකමට දුව පැන නටාපු දඟ මල්ලක්.එහෙව් පුංචි පුතා අද රෝද පුටුවක. හිටි අඩියෙ පාත් වෙච්චි හෙණ ගෙඩියක් පුපුරලා ගිය ගාණට ජීවිතේ කණ පිට ගහන්න හදද්දි සඳගිරි, ළමයකුට නැති හයියක් හිතට අරන් ඒ ඉරණම වෙනස් කරනවා. තනියම නෙවෙයි, සඳගිරි වටේ හුන් අම්මා තාත්තා, අයියලා දෙන්නා, රිජ්වේ ආර්යා ළමා රෝහලේ වෛද්‍යවරු, භෞත චිකිත්සකවරිය, රෝහල් පාසලේ වින්ධ්‍යා ගුරුතුමී වගේ ම කොළඹ ආනන්දයේ පන්ති භාර ගුරුතුමී, විදුහල්පතිතුමා ඇතුළු තවත් හිත හොඳ වැඩිහිටියෝ ගණනාවක් එක්ක.සඳගිරි, 2009 කොළඹ ආනන්දෙට ඇතුළු වෙද්දි වෙනුර පංචක ලොකු අයියත් හේලිය නිතිර පොඩි අයියත් ආනන්දෙම ඉගෙන ගන්නවා. සඳගිරිගෙ තාත්තත් දකුණු පළාතේ පාසලකින් ශිෂ්‍යත්වේ සමත්වෙලා ආනන්දෙට ආපු පහේ හපනෙක්.එකේ දෙකේ පන්තිවලදි සඳගිරිට උගන්වපු නිලන්ති මැදගොඩ ගුරුතුමී දවසක් සඳගිරිගේ අම්මට කතාවක් කියනවා. ‘පුතා හුඟක් දක්ෂයි. උදව් කළොත් ලොකු ගමනක් යයි....’ තුන හතර පන්තිවලදි උගන්වපු සන්ධ්‍යා බොකලවල ගුරුතුමී කියන්නෙත් ඒ කතාවමයි.‍කොළඹ ආනන්දය නියෝජනය කරමින් ‘දැලිස’ තරග ගණනාවකට ගිය සඳගිරි ජයග්‍රහණ ලබා ගත‍්තෙ ඔය ඔක්කෝම කතා ඇත්ත කරමින්.“පුතා කොහොමටත් මනෝමයෙන් ගණන් හදන්න දක්ෂයි. එයාගේ අයියලා දෙන්නටත් මේ ගණිත හැකියාව තිබෙනවා. පුතා ක්‍රිකට් ගැහුවෙත් හරිම ආසාවෙන්. 2013 දෙසැම්බර් 19 වැනිදත් එයා දැලිස තරගෙකට ගියා. 26 වැනිදා රෑ පුතා මට කිව්වා ‘අම්මේ මගේ කකුල රිදෙනවා. හිරිවැටිල වගේ....’ කියලා. ඒක එතරම් ගණන් නොගත්තේ දවල් සෙල්ලම් කළ නිසා.සඳගිරි අම්මා තාත්තා සහ පොඩි අයියා සමඟපහුවෙනිදා උදේ බලද්දි පුතාට ඇ‍ඳෙන් නැඟිට ගන්න බැහැ. මුළු ඇඟම අප්‍රාණික වෙලා. අඩුම තරමේ ඇඟිල්ලක්වත් හොලවගන්න බැහැ. හරියට කපා දාපු කෙහෙල් කඳක් වගේ.ඊයේ වෙනකල් දුවපැන දඟලපු දරුවට මොකද වුණේ. සඳගිරිගේ තාත්තටයි මටයි හිතාගන්න බැරි වුණා. පෞද්ගලික රෝහලකට අරන් ගියත් ඒ වෛද්‍යවරයාටත් හිතාගන්න බැරි වුණා මේ මොන ලෙඩක් ද කියලා.ඒ පැය කිහිපයේදී ම ස්නායු රෝග විශේෂඥයකුට පෙන්නුවා. එතුමා කිව්වා, ‘මේ දරුවා ‘ගිලන්බාරෙ සින්ඩ්‍රෝම්’ බරපතළ රෝග තත්වෙට පත්වෙලා. වහාම ළමා රෝහලට ගෙනියන්න....’ කියලා. පුතා, ළමා රෝහලේ 9 වාට්ටුවට ආවේ ඒ විදියට.කය අප්‍රාණික වුණාට පුතාට හොඳ මානසික ශක්තියක් තිබුණා. පුංචිහේවා වෛද්‍යතුමිය ඇඳ ළඟට ඇවිත් පුතාට කිව්වා, ‘පුතා ඔයාට මේ ලෙඩේ සනීප කරන්න රජයෙන් ලොකු මුදලක් වැය කරනවා. ඔයත් අපිට උදව් කරන්න ඕනේ...’ කියලා. ඒ වෙලාවේ දරුවා හිතට ගත්තා, මගේ මහන්සියෙන් මං නැගිටිනවා කියන එක. මමත් හිතුවා අඬා වැළපිලා වැඩක් නැහැ. පුළුවන් තරම් එයාට දිරි දෙනවා කියලා.මූලික ප්‍රතිකාර වලින් පස්සෙ පුතාට අමාලි පහළවිතාන භෞත චිකිත්සවරිය යටතේ ඒ ප්‍රතිකාර ගන්නවා. ඒත් ටික දවසක් යද්දි පුතා අඬනවා. ‘අම්මේ මට කවදද ඉස්කෝලෙ යන්න පුළුවන්...’ කියලා. ඒ වෙනකොට පුතා පයේ පන්තියට සමත්වෙලා.2014 මාර්තු විතර වෙනකල් එයා හිටියෙ ඇ‍ඳේ වාඩි වෙන්නවත් බැරි තත්වෙක. මොනිකා වෛද්‍යතුමියට මං ගිහින් කිව්වා, අනේ මැඩම් පුතා අඬනවා කවදද ඉස්කෝලෙ යන්න පුළුවන් කියලා. මං මොකද කරන්නේ....’ කියලා. ඉන් පස්සෙයි, වින්ධ්‍යා ටීචර් පුතා හොයාගෙන එන්නේ. ටිකෙන් ටික හැමදේම වෙනස් වුණා. මට ඕනෙ වුණේ ‘පුතේ ඔයාට මුකුත් වුණේ නැහැ.’ කියන එක පෙන්වන්න විතරයි. එයාටත් දැන් ජීවිතේ අලුත් බලාපොරොත්තු තියෙනවා....”සඳගිරිගේ අම්මා මෙතෙක් කියූ ඒ කඳුළු කතාවේ පුංචි පුංචි මල් පූදින්නේ එතැන් සිටයි.අවශ්‍ය ප්‍රතිකාර එලෙස සිදුවද්දී, වින්ධ්‍යා ගුරුතුමී සඳගිරිගේ බලාපොරොත්තු වලට පණ දෙන්න ගත්තේ පහේ ශිෂ්‍යත්වෙ පෙළ පොත අතට අරන්.“මං එයාව ඉස්සරවෙලාම දකිද්දි හිතුණෙ, අනේ! ලස්සන පුතෙක්. එයා මං දිහා ඔහේ බලාගෙන හිටියා. හිනාවක් නැහැ. මං එයා එක්ක කතා කළා. විහිළු කළා. වැඩි කතාවක් නැහැ. කෙටි උත්තර. තුන්වැනි දවසෙ තරමක් යාළු වුණා. මං එයාට හුඟක් කතන්දර ස්වභාවයෙන් බාහිර ලෝකෙ පරිසරය ගැන කියා දුන්නා.ඒ පාරිසරික තොරතුරු අහන්න සඳගිරි හුඟක් ආසා කළා. අපි ඒවා සාකච්ඡා කළා. අපි ගණන් හැදුවේ වාචිකව. මම ඇඳ ළඟට වෙලා පාඩම් පොත් කියවද්දි එයාට යන්තම් හැරිලා ඉන්න පුළුවන් වුණා.එයා හුඟක් උනන්දු ළමයෙක්. හැමදාම මම රචනාවකට මාතෘකා දීලා ගියා. නමුත් එයාට ලියන්න බැහැ. පෑන අල්ලන්න බැරි තරමට ඇඟිලි නැවිලා ඈත්වෙලා තිබුණා. එයා කළේ, එයා කියන දේ අම්මා ලවා ලිවීම. ටිකෙන් ටික ආපහු ලියන්නත් එයා උත්සාහ කළා.අන්තිමේ එයාට අල්ලන්න පුළුවන් විදිහේ විශේෂිත මහත පැන්සලකින් එයා ලියන්න පුරුදු වුණා.ඉස්සර ලියූ මුතු ඇට අකුරු ගැන එයා දුක් වුණේ නැහැ. ලියන්න පුළුවන් වෙච්චි එක ගැන සතුටු වුණා. මං කුරුණෑගල මගේ යාළු ගුරුතුමීලගෙන් අනුමාන ප්‍රශ්න ගෙන්වා ගෙන සඳගිරි ලවා කළා. මට ඕනෙ කළේ විවිධ පළාත්වල ප්‍රශ්න පත්‍ර කරවන්න.ඉස්කෝලෙ නිවාඩු කාලෙට රෝහල් ගුරුතුමීලත් නිවාඩු. ඒත් සඳගිරි ශිෂ්‍යත්වෙට ලෑස්ති කරන්න ඕනෙ නිසා මං ළමා රෝහලට ආවේ හරිම සතුටින්.මැයි 19 න් පස්සෙ එයා ආසාවෙන් ඉස්කෝලෙ ගියා. ඒ අතරෙම රෝහලේ ක්ලිනික් එකට එන හැම දවසකමත් අපි පාඩම් වැඩ කළා. අසා ලිවීම, ඉඟි වැකි, රූඩි, ත්‍රෛ භාෂාව කියන විෂය නිර්දේශයේ සියලුම කොටස් මං සඳගිරි එක්ක සාකච්ඡා කළා. එයා ඒවා හොඳින් ග්‍රහණය කර ගත්තා.‍මේ තමයි ගුරු ජීවිතයේ මං ලබපු ලොකුම ජය. සතුට. මං වගේ සැඟවිලා මෙහෙම සේවය කරන හැම ගුරුවරයකුටම මේ ජයග්‍රහණය උපහාරයක් වේවා! කියලයි මම පතන්නේ. සඳගිරි වගේ දරුවකුට උගන්වන්න ලැබීමත් පිනක් සහ භාග්‍යක් ලෙසයි මං සලකන්නේ...”ළමා රෝහලේ, ලෝක ළමා දිනය වෙනුවෙන් පැවැති උත්සවයේදී සඳගිරිත් විශේෂ ඇගැයීමකට ලක් වුණා. ඒ මොහොතේ වින්ධ්‍යා ටීචර්ගේ දෑස්වලින් රූරා ආ සතුටු කඳුළු විමල්ගේ කැමරාවේ සටහන් වුණේ කාටත් හොරෙන්.ජනවාරියේ පටන් මැයි දක්වා එකම දවසක්වත් පාසල් නොගිය සඳගිරි ආපහු පාසලට ගියේ පහේ පන්තියේ විෂය දැනුම එක්ක. ඒ පසුබිම හැදූ වින්ධ්‍යා ටීචර්, සැබෑ ගුරුමවක් වන්නේත් ඒ නිසාමයි.පාසල් ගියදා පටන් ආනන්දයේ පන්තිභාර ගුරුතුමීත් සඳගිරි විභාගෙට සූදානම් කළේ උපරිම වීර්යයෙන්. ඇයටත් පින්!මේ සියල්ලට මුහුණ දුන් සඳගිරි, ඇත්තටම සඳක් වැනි මුහුණක් ඇති පින්වත් දරුවෙක්. මේ තමයි, ඒ පුංචි හිතට දැනෙන දේ.රෑ අහසේ තරු ගණිනා චූටි නංගියේ පැදුරු කුටියේ ගුලි වීළා නිදිද නංගියේ අම්මා නැති අඩුව දැනෙනවාද නංගියේ මක් කරන්න නුඹේ අයියා පොඩියි නංගියේ.....නා නාන නාන නාන නාන නාන නාඇඳ ඇතිරිලි ගෑරුප්පුව අපට උරුම නෑ පහන් තිරේ තෙල් නැති දා නිදාගන්න බෑ මගේ නංගීව නළවගන්න සුර කුමරියෝ නෑ බත් ටික අනලා කවන්න අපේ අම්මා නෑ......අම්මා ගිය ඒ ලෝකෙට අපට යන්න බෑ රන් පාටින් දිලිසෙන මල් මාල අපට නෑ නුඹ විතරයි මට ඉන්නේ වෙන කවුරුත් නෑ අඬන්නෙපා නංගී නුඹව දාල යන්නෙ නෑ.......//තමිඳු ස්වර්ණ ද සිල්වා5 වසර බී , වාද්දුව මධ්‍ය මහා විද්‍යාලය, වාද්දුව.(දහවැනි වියේ පසුවන තමිඳු මෙවර ශිෂ්‍යත්ව විභාගයෙන් සමත් වී සිටින අතර මෙම නැළවිලි ගීතය ඔහු ලීවේ තම කුඩා නංගි වෙනුවෙනි. මව සමඟ ජීවත් වන ඔහු ගේ පියා අකාලයේ මිය ගොස් ඇත. ඔහුට මෙම ගීතයෙන් තම පියා නැති බව කීමට අවශ්‍ය බව තිබුණ ද තම හිතට ඇති දුක නිසා එසේ නොකළ බව “සිළුමිණ” ට පැවසීය.)“මං ආපහු ඉස්කෝලෙ යද්දි උඩ තට්ටුවෙ තිබුණු පහේ පන්තිය, මං වෙනුවෙන් ම පහළට අරන්. ඒ මට රෝද පුටුවෙ උඩට යන්න බැරි නිසා. ඒකට මගේ විදුහල්පතිතුමාටත් හැම ගුරුතුමී කෙනකුටමත් ස්තූතියි.වෙන අවුරුදුවල දෙවැනි ප්‍රශ්න පත්තරේ ලියන්න දේ හුඟක් තිබුණා. මේ අවුරුද්දේ ඒකෙත් ඉරිගහන්න තිබුණු නිසා ලියන්න තිබුණේ අඩුවෙන්. ඒක මට ලොකු දෙයක් වුණා. පළමු ප්‍රශ්න පත්‍රයට විනාඩි පහකුත්, දෙවැනි එකට 10 කුත් වැඩිපුර වෙලාව ලැබුණේ මං විශේෂ දරුවෙක් නිසා.ඉස්සර ව‍ෙග් ලස්සන අකුරු වේගයෙන් ලියන්න බැරි වුණත් මං පුළුවන් තරම් හොඳට ලියන්න උත්සාහ කරනවා. ඉස්සර වගේ සෙල්ලම් කරන්න බැරි වුණාට, යාළුවෝ මාවත් ග්‍රවුන්ඩ් එකට අරන් යනවා. මාත් පුළුවන් විදියට ඒ ගොල්ලොත් එක්ක සෙල්ලම් කරනවා. එයාලා මට හුඟක් උදව් කරනවා.විභාගෙ ලේසියි කියලයි ඒ අයත් කිව්වේ. අම්මා අහපුවම මං කිව්වා ‘අම්මේ මට ලකුණු 185 ක් විතර තියෙයි....’ කියලා. හරියටම 186 ක් ලැබුණා. ඒක මං නිකම් කිව්වේ.මගේ අයියලා දෙන්න හුඟක් හොඳයි. ලොකු අයියා තමයි පාන්දර තුනට ඉන්ටනෙට් එකෙන් ප්‍රතිඵල බැලුවේ. ඒත් හිතුවෙ නැහැ ඉස්කෝලෙන් ම පළවෙනියා වෙලා කියලා.මං මුද්දර එකතු කරන්න ආසයි. පොත් කියවන්නත් ආසයි. ඇත්තටම මං හුඟක්ම කළේ පහුගිය ප්‍රශ්න පත්‍ර කරපු එක. පාඩම් කළේ අන්තිම මාස දෙකේ විතරයි. මට දැන් ඕනේ හොඳට ඉගෙන ගන්නයි, ඉක්මනට සනීප වෙන්නයි විතරයි.කරදර ආවට අසනීප වුණාට ආසාව තියෙනකොට ඉගෙන ගන්න පුළුවන් කියලයි, මං අනෙක් හැම ළමයකුටමත් කියන්නේ....”ඉතින්, හැම උස් කඳු වළල්ලකටම උඩින් පායලා මුළු පොළොවම එළිය කරන සඳ මඬල වගේ, දවසක සඳගිරිත් ලෝකෙම ආලෝකවත් කරාවි.අදටත් වඩා ඒ හෙලූ කඳුළු විලේ මල් පිපී ඇති බව එදාට අපි හැමෝම දකීවි.ඉනෝකා පෙරේරා බණ්ඩාරඡායාරූප - විමල් කරුණාතිලක කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af1410059</link>
    <topic>අපේ අඹ යහළුවා</topic>
    <author>කසුරි</author>
    <content>සිනමා, කලා, නාට්‍ය ලෝකයේ කාටත් උදව් කරන මාධ්‍යවේදියකු වූ එඩ්වඩ් චන්ද්‍රසිරි පසුගිය දවසක ලේක්හවුසියේ තරප්පු පෙළකදී මට මුණගැසුණා.“කසුරි මහත්තයව හෙව්ව. පොතක් දෙන්න”ඔහු මා අත පොතක් තැබුවා. ඒ ඉලංගරත්න මහත්මයා පිළිබඳව සම්පාදනය කළ ග්‍රන්ථයක්. එය නම්කර තිබුණේ “ශතකයක නොනැසෙන මතකය” නමින්. එහෙත් ලැබුණු ඉක්මනින් ඒ ග්‍රන්ථය කියවන්නට මට ඉඩක් ලැබුණේ නැහැ. පසුගිය දිනෙක හිමිදිරි පාන්දර (ඇත්තටම ‍ෙවලාව දෙකයි) ඒ පොත කියවන්නට පටන්ගත්තා.ඉලංගරත්න මහත්තයෙලාගේ කාලයේ දේශපාලන තොරතුරු මහා රාශියක් නැවත මතක් කරගන්නට ඉඩකඩ ලැබුණා.මේ ග්‍රන්ථයේ ඇතුළත්ව තිබුණු ලිපි රාශිය අතරින් මසිත ආනන්දයට පත්කළේ ධර්මසිරි සේනානායක මහත්තයා ඉලංගරත්න මහත්මයාගේ අභාවය නිමිත්තෙන් පාර්ලිමේන්තුවේ දී කළ කතාව ඇසුරෙන් සකස් කළ ලිපියයි.ඉලංගරත්න මහත්තයා සමඟ පෞද්ගලිකව මා කතාකර ඇත්තේ එකම එක දවසයි. එවකට එතුමා දේශපාලනයෙන් සමු අරන් ගෙදරට වෙලා ඉන්න කාලෙ. එතුමා විවේකීව සිටිමින් දිවයින ඉරිදා සංග්‍රහයට නවකතාවක් ලිව්වා. එක දවසක් ඒ නවකතාවේ ඒ සතියේ කොටස තරමක් ප්‍රමාද වූ හෙයින් ඉරිදා දිවයින එවකට සංස්කරණය කළ දයාසේන ගුණසිංහ මහතාගේ උපදෙස් පිට ඒ කොටස රැගෙන එන්නට ඉලංගරත්න මහත්තයාගේ ගෙදරට ගියා.ඒත් එදා ඒ කොටස රැගෙන ආවා මිස වැඩිපුර කතාකරන්නට ඉඩක් ලැබුණේ නැහැ. එතුමාත් එහෙම කතාකරන්නට උනන්දුවක් දැක්වූයේ නැහැ. මට දැනුණේ එතුමා නිහඬ විවේකී ජීවිතයකට මිස නැවත සමාජය සමඟ සක්‍රියව සම්බන්ධ වන්නට එතරම් අභිරුචියක් නොදැක්වූ බවයි.මසිතෙහි සටහන් වූ ධර්මසිරි මහත්තයාගේ ලිපියෙහි අපූරු ප්‍රකාශ දෙකක් අන්තර්ගත වෙනවා.ඒ ලෝ පතළ කලාකරුවන් දෙදෙනකු වූ ෂේක්ස්පියර් ගේ සහ ෂෙලී කවියාගේ ප්‍රකාශ දෙකක්.ටී.බී.ඉලංගරත්න“The evil that Men do livesafter them..The good is off withtheir bones”“මිනිහාත් සමඟ ඔහුගේ ‘හොඳ’ වළලා දමනවා. නරක මතුකර පෙන්වනවා”ඒත් ෂේක්ස්පියර්ගේ මේ ප්‍රකාශය සම්පූර්ණයෙන්ම සත්‍යයක් දැයි මසිත මගෙන් ප්‍රශ්න කරනවා.ඉලංගරත්න සහ ධර්මසිරි යන සුන්දර චරිත පිළිබඳව මා, මසිතෙහි මෙසේ සටහන් කරන්නේ ඔවුන්ගේ සුන්දරත්වය තවමත් මසිතෙහි ශේෂවී.. තැන්පත්වී.. තිබෙන නිසානේ.එසේම ධර්මසිරි මහත්තයා උපුටා දක්වන ෂෙලී ගේ කවිය ඊටත් වඩා අපූරු එකකි.“නරක හොයන තැනැත්තා පතුළටම කිමිදුනත් ඔහුට හමුවන්නේ මඩය. පතුළටම කිමිදෙන්නටම වුවමනා නැත. හොඳ, ඇස් පනාපිට දිය රැළි මත පාවේ”ෂෙලීගේ මේ කවියට තවත් කොටසක් එකතු කරන්න යැයි මසිත මට උපදෙස් දුන්නා.“මඩ සොයන්නෝ පතුළටම කිමිදී හෝ මඩ සොයාගනිති. මතුපිට අරවින්දය දකින්නෝ එය ආස්වාදනය කරති”එහෙත් “ඒ එකතුව ඒ තරම් ගැළපෙන්නේ නැහැ” මසිතම මට කියයි. එබැවින් ෂෙලීගේ කවිපද දෙකින් පමණක් නැවතීම ඇඟට ගුණයි කියා අන්තිමේදී මසිත මට කිව්වා.ඒ කෙසේ වෙතත් ඉලංගරත්න මහත්තයාට “කරවල කුමාරයා” යනුවෙන් නමක් පටබැන්දේ මෙසේ මඩ සොයා කිමිදෙන්නන් විසින්.පෞද්ගලික වෙළෙන්දා අත තිබූ කරවල ජාවාරම සතොසට පවරා ගත් මොහොතේ කොළඹ නෝනලා එසේ නමක් පටබැන්ද බව ධර්මසිරි මහත්තයා සිය ප්‍රකාශයට ඇතුළත් කර තිබුණා.ඒ කෙසේ වෙතත් මසිතෙහි නම් ඉලංගරත්න මහත්තයා විරාජමානව සිටින්නේ දේශපාලකයකුට වඩා කලාකරුවකු වශයෙන්.අපේ ළමා කාලය අසිරිමත් ආනන්දය දක්වා ගෙන ගිය “අඹ යහළුවෝ” කෘතියම ඒ අදහසට සාක්ෂි සපයන්නේ නැතිද? ‘තිලක’, ‘තිලක හා තිලකා’ ඒ පසුබිම තවදුරටත් ඒකාලෝක කරනවා.කලාකරුවන් ලේඛකයන්, ආචාර්ය මහාචාර්යවරුන්, ක්‍රීඩකයන් ආදීන් දේශපාලනයට පැමිණ ඔවුන්ගෙන් විහිදෙන සහජ ප්‍රභාෂ්වරය, දුර්වර්ණ කරගත්තාද? යන ප්‍රශ්නය මසිතෙහි නැඟී‍ බොහෝ කල්.. මසිතෙහි එවැනි ආකල්පයක් ජනිත කළ හේතු සාධකයන් වර්තමානයෙන් ද එක්කාසු කරගැනීම එතරම් අසීරු නැහැ.අපේ ළමා ලෝකය වර්ණවත් කළ ලේඛකයාට ‘කරවල කුමාරයා’ යැයි කිසිවකු පවසන විට අපට ඇතිවන්නේ කේන්තියක් මෙන්ම දුකක්.මාර්ටින් වික්‍රමසිංහ හෝ එදිරිවීර සරච්චන්ද්‍ර ක්‍රියාකාරී දේශපාලනයට පැමිණියේ නම් අත්වන්නේ ද ඒ ඛේදනීය ඉරණමමයි. එහෙත් ඔවුහු ඒ නොගැළපෙන තීන්දුව නොගත් නිසා අදටත් කාගෙ ‍කාගේත් සිත්වල ගෞරවනීය ලෙස ජීවත්වෙනවා.මසිත එසේ පැවසුව ද අද ඉලංගරත්න මහත්තයා ගැන මතකය ඉස්මතුවෙන්නේ ‘රක්ෂණ සංස්ථාව’, ‘මහජන බැංකුව’ ආදී පොදුජන ව්‍යාපාර ස්ථාපිත කළ පුද්ගලයා වශයෙන් මිස ‘අඹ යහළුවෝ’ කතුවරයා වශයෙන් නොවෙයි. ඒ එතුමා එවැනි ඓතිහාසික මෙහෙවරක් කළ හින්දා.. එහෙම දෙයක් සමාජය වෙනුවෙන් කරන්නට නොහැකි වූ කලාකරුවන් හෝ ආචාර්ය මහාචාර්යවරුන්.. ක්‍රීඩකයන් ආදීන් දේශපාලනයට පැමිණි පසු කලාවේ රශ්මි ධාරා ශේෂ වන්නේත් නැහැ. උගත්කමේ ප්‍රභාව ශේෂ වන්නේත් නැහැ. ක්‍රීඩාවේ ජය ටැඹ ශේෂ වන්නේත් නැහැ.‍කෙසේ වෙතත් ගාමිණී ෆොන්සේකා අප අතර සිටින්නේ කථානායකවරයා වශයෙන් නොවේ. “සිනමා සක්විති” වශයෙන්. එසේම කවුරුන් කිනම් අයුරකින් හුවා දැක්වුවත් ඉලංගරත්න මහත්තයා මසිතෙහි නම් ජීවත්වන්නේ ‘අඹ යහළුවෝ’ කතුවරයා වශයෙනි. ඔහු දේශපාලනය නිසා තමන්ගේ ආත්මය නැති නාස්ති කර නොගත් ලේඛකයෙක්. එහෙම ගැලවෙන අය විරලයි. මේ සටහන ඒ වෙනුවෙන්.කසුරි කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af14100510</link>
    <topic>කොළඹ දිස්ත්‍රික් මායිමේ අක්කර 18 ක් ගහකොළට - සතා සීපාවාට දන් දුන් සොයිසා පරපුරේ පරිසර ලෝලියා</topic>
    <author>නිහාල් පී. අබේසිංහ</author>
    <content>අද අපේ රටේ පමණක් නොව මුළු ලෝකයේම අරුම පුදුම විදිහේ කාලගුණ විපර්යාස සිදුවෙයි. මිනිසා විසින් වැඩි වැඩියෙන් පරිසරය දූෂණය කිරීම විෂ අපද්‍රව්‍ය වායුගෝලයට මුදාහැරීම මීට ප්‍රධාන හේතු බව ලෝ පතල විද්‍යාඥයෝ පෙන්වා දෙති. එමෙන්ම මෙයට විසඳුම කාබන් පරිසරයට පිට කරන ගහකොළ බහුලව වැවීම බව ද ඔවුහු පෙන්වා දෙති.පාර්ලිමේන්තු මන්ත්‍රී විදුර වික්‍රමනායක මහතා රොහාන් ද සොයිසා මහතාට සම්මානය පිරිනමද්දී. කරුණාදාස මුණගම මහතා ද මෙහි සිටී.තත්ත්වය එසේ වුවත් පසුගිය කාලයේම අපේ රටේ ජනමාධ්‍ය පිළිබඳව අවධානය යොමු කරන විට නිතරම අසන්නට බලන්නට ලැබෙන්නේ පරිසරය විනාශ කරන ප්‍රවෘත්තිය. කැලෑ ඉඩම් අනවසරයෙන් වගා කිරීම ඒවායේ අනවසර ගොඩනැඟිලි ඉදිකිරීම පරිසරයට අපවිත්‍ර දෑ මුදාහැරීම, ජල රක්ෂිත වාරි සංරක්ෂිත ආදියේ හෝටල් අනවසර ගොඩනැඟිලි ඉදිකිරීම අද බහුලව සිදුවන බව වාර්තා වෙයි.අද අපේ නිල්ගල ඖෂධ වනාන්තරය පවා දැව පාළුවන්ගේ හස්තයට ගොදුරු වී ඇත. එහි ඇතුළත අක්කර ගණන් එළිකරන බවත් වාර්තා වෙයි. තවත් මෙකි නොකී වනාන්තර එළිකිරීම් ඇතැම් බලධාරීන්ගේ නිලධාරීන්ගේ හා ඔවුන්ගේ හෙන්චයියලාගේ අනුදැනුමෙන් සිදුවෙන බව ද ඒවා පිළිබඳව නීතිමය කටයුතු නොකෙරෙන බව ද වාර්තා වෙමින් තිබේ. මෙවන් පරිසර පාළුවන් වන පාළුවන් සිටින රටක වුවද, ගහකොළට සතා සීපාවාට හා ර‍ෙට් පරිසරය සුරැකීමට කොළඹ දිස්ත්‍රික් මායිමේ පිහිටි තමන් සතු ඉඩම් අක්කර 18 ක් පූජා කළ නියම පරිසර ලෝලි මහත්මයකු සිටින බව කීවොත් ඔබ පුදුමයට පත්වනු ඇත.මේ පරිසර ලෝලියා, අපේ රටේ කොළඹ මහ රෝහල වැනි සුවිශේෂ ආයතන සඳහා ඉඩම් පරිත්‍යාග කළ උතුම් සොයිසා පරපුරේ වත්මන් පුරුකක් වීම ද විශේෂත්වයකි. ඔහු සපුමල් පදනමේ සභාපති රොහාන් ද සොයිසා මහතාය. ඔහු මෙලෙස කැලේ ගහකොළ සතා සීපාවා වෙනුවෙන් පරිත්‍යාග කළේ තමන් සතුව තිබු ගෝනාපොළ කෝරළඉම ඔලබොඩු කන්ද වත්තේ අක්කර 18 ක් විශාල කොඩිගහකන්ද ඉඩම් කොටසය.මේ පරිත්‍යාගය නිසාම දැන් එය කොඩිගහකන්ද ප්‍රදේශය අභය භූමියක් ලෙස සංරක්ෂණය කර තිබේ. දැනට මෙය කොළඹ දිස්ත්‍රික් මායිමේ පිහිටි වැඩිම ජෛව විවිධත්වයකින් යුත් හා දිනෙන් දින ජෛව විවිධත්වය පොහොසත් වන පරිසර නිකේතනයක් ලෙස හඳුන්වා දිය හැකි බව පරිසර සංරක්ෂණ භාරයේ විධායක අධ්‍යක්ෂ පරිසරවේදී සජීව චාමිකර මහතා එහි කළ අධ්‍යයනවලින් හෙළි වී තිබේ.කොඩිගහකන්ද භාරයේ වත්මන් සභාපති ටෙරන්ස් රොහාන් නියෝමාල් ද සොයිසා මහතා තමන්ට හිමිව තිබූ මේ අක්කර 18 ක් විශාල ඉඩම ගහකොළ වැවෙන්න සතා සීපාවාට ජීවත්වෙන්න පරිත්‍යාග කිරීම මේ රටේ මෙතෙක් සිදු නොවුණු ආකාරයේ පරිත්‍යාගයකි. ඒ ඉඩමේ වටිනාකම ඒ ප්‍රදේශයේ ඉඩම් මිල අනුව රුපියල් කෝටි 1700 කට වැඩි වේ.මේ එම පරිත්‍යාගය පිළිබඳව රොහාන් ද සොයිසා මහතා පවසන කතාවයි.“අපේ ආතාලා මුත්තලාට ඔලබොඩුව වත්තම අයිති වෙලා තිබුණා. එතන ඉඩම් අක්කර 1000 කට වැඩිය තිබුණා. 1972 ඉඩම් ප්‍රතිසංස්කරණ පනත නිසා ඒ ඉඩම් අක්කර 50 කොටස්වලට නෑදැයන් අතර බෙදී ගියා. සමහර කොටස් රජයට අයිති වුණා. සමහර ඒවා විකිණුවා. ඒ අතරින් මේ ඉඩමේ උසම තැන කොඩිගහකන්ද අපේ ඥාතියකුට අයිති වුණා. එයා මේ ඉඩම මුදලාලි කෙනකුට විකිණුවා. නමුත් මම මේ ඉඩමේ ආසම කළ තැන තමයි කොඩිගහකන්ද. එතැන අපේ පරපුරේ පැරැණි මහ බංගලාව තිබෙනවා. මෙතන ලොකු ඓතිහාසික තැනක්.”ජපානයේ අකිහිතෝ රජතුමා එදා තරුණ කාලයේ 1958 අගෝස්තු 21 මෙම ස්ථානයට පැමිණ අශෝක ගසක් සිටුවා තිබෙනවා. ඒ ගස තවමත් තිබෙනවා. 1958 අගෝස්තු 21 වැනිදාම ඩි. ඇස්. සේනානායක මහතා මෙහි පැමිණ රෝපණය කළ කළුවර ගස ද මෙහි තවමත් තිබෙනවා.මෙතන තමයි කොළඹට ළඟින්ම පිහිටි උසම ස්ථානය. කොඩිගහකන්ද අඩි 378 ක් පමණ උසයි. එය පැරැණි මිනින්දෝරු දෙපාර්තමේන්තු මිනුම් සලකුණක් ලෙස සලකා තිබෙනවා. ඒ අනුවයි මට මේ ස්ථානය වඩාත් ඓතිහාසික ස්ථානයක් වන්නේ.අපේ පරම්පරාවට අයිතිව තිබුණු මේ ඉඩමට අර මුදලාලි ගල් කඩන්න බොර දමන්න උත්සාහ කළා. ඒ පිළිබඳව මට දැනගන්න ලැබුණා. එයාගෙන් මම හුඟාක් අමාරුවෙන් මේ ඉඩම මිලදී ගත්තා. ඒ දවස්වල මට සල්ලි තිබුණේ නැහැ. ණයක් අරන් තමයි මම මේ ඉඩම ගත්තේ. ඊට පස්සේ මම ඉඩම සුරැකීමට මිහිතල මිතුරෝ පරිසර සංවිධානයට බාර දුන්නා. ඒ අනුව දැන් මේ වනාන්තරය බස්නාහිර පළාතේ ඉහළම ජෛව විවිධත්වය ඇති හා ජෛව විවිධත්වය දිනෙන් දින වැඩිවන වනාන්තරය බවට පත්වෙමින් තිබෙනවා. මේක අභය භූමියක් ලෙසත් යෝජනා වෙලා තිබෙනවා. ඒක මට අද ලොකු සතුටක්.” සොයිසා මහතා පැවසුවේ ලොකු සතුටකිනි.මෙම ඔලබොඩුව කොඩිගහකන්ද රක්ෂිතය රොහාන් ද සොයිසා මහතා මීට වසර 20 කට පමණ පෙර සිට මිලදී ගෙන තිබුණත් ඒකේ තිබුණේ වර්ධනය වෙන කැලයක්. ඒත් ඒකට අවට විවිධ පුද්ගලයන්ගෙන් විවිධ තර්ජන තිබුණා. ගල් කඩන එක තමයි ලොකුම තර්ජනය.මේ ඔලබොඩුව කොඩිගහකන්ද යෝජිත අභය භූමිය එදා සිට සුරකින මිහිතල මිතු‍රෝ පරිසර සංවිධානයේ සභාපති කරුණාදාස මූණගම මහතා අප සමඟ පැවසූ කතාවයි.‍‍“ඇත්තටම කීවොත් මේ මිහිතල මිතු‍රෝ පරිසර සංවිධානය බිහි වුණෙත් මේ කොඩිගහකන්ද නිසයි. රොහාන් සොයිසා මහතා මේ ඉඩම මිලදී ගත්තත් එතුමාට මේක රැකීමට සම්පූර්ණ කාලයම යොදවන්න බැරි වුණා. ඒ දවස්වල මේ ඉඩමේ වැවිලා තිබුණු කැලේ වන පාළුවන්ගේ විනාශවලට ලක්වුණා. මේකේ ගස් කැපුවා. ගල් බෝර දැම්මා.ෙකාඩිගහකන්ෙද් සුන්දරත්වයසමහරු තොග වශයෙන් ගස් කපාගෙන ගියා. මුලින් වනාන්තරය වැවෙන කාලයේදී මේ අවට තිබූ දිය පාරවල්වල ජලය බහුලව තිබුණා. නමුත් වනාන්තර විනාශයත් සමඟ ඒ ජල පාරවල්වල ජලය අඩු වී ජල පාරවල් වියළී ගියා. මීට අවුරුදු 20 කට පෙර අපි කැලේට ගිහින් බලන විට කැලේ විනාශ වෙලා තිබුණා. ඔලබොඩුව ගමේ තරුණයන් එක් වී ඒ කැලේ සුරැකීමට ‘මිහිතල මිතුරෝ’ නම් පරිසර සංවිධානය පිහිටුවා ගත්තට පස්සේ අපේ සංවිධානයේ තරුණ තරුණියන් රොහාන් ද සොයිසා මහත්මයාගේ උපදෙස් මත කොඩිගහකන්ද සුරැකීමට දිවි හිමියෙන් කටයුතු කළා. එහි ප්‍රතිඵලයක් ලෙස තමයි අද මේ කොඩිගහකන්ද හොඳ ජෛව විවිධත්වයෙන් සපිරුණු වනාන්තරයක් වෙලා තියෙන්නේ මූණගම මහතා පැවසීය.අද මධ්‍යම පරිසර අධිකාරිය හා පරිසර සංවිධාන පවසන පරිදි මේ ඔලබොඩුව කොඩිගහකන්ද වනාන්තරය අපේ රටේ ප්‍රථම ප්‍රජා සහභාගිත්ව වනාන්තරය බවට පත්වෙලා තිබෙනවා. ඒක අද අපේ ර‍ෙට් ප්‍රමුඛ පරිසර සංවිධාන විසින් අපේ රටේ එකම ප්‍රජා සහභාගිත්ව වනාන්තරයක් ලෙස මුළු ලෝකයටම පෙන්වනවා” ඒක අපිට ලොකු සතුටක්. ඒ විතරක් නෙමෙයි මේ ඉඩම් කැලේ වැවෙන්න සතා සිවුපාවාට ඉන්න පරිත්‍යාග කළ රොහාන් සොයිසා මහත්තයට ලොකු අභිමානයක් දෙන වැඩක්.” මිහිතල මිතුරෝ සංවිධානයේ සභාපති කරුණාදාස මූණගම මහතා පැවසීය.ඔලබොඩුව කොඩිගහකන්ද වනාන්තරත් ජෛව විවිධත්වය පිළිබඳව වනජීවී භාරයේ හිටපු (මියගිය) වැඩසටහන් නිලධාරී ශ්‍රී ලාල් නිශාන්ත හෙට්ටිආරච්චි මහතා වසර 4 ක් තුළ ඉහළම මට්ටමේ ජෛව විවිධත්ව අධ්‍යයනය සිදුකර තිබේ. මීට පෙර කොළඹ විශ්ව විද්‍යාලයේ සත්ව විද්‍යාව පිළිබඳ මහාචාර්ය සරත් කොටගම සූරීන් ද මේ ස්ථානය පිළිබඳ ජෛව විවිධත්ව පරීක්ෂණ සිදුකර තිබේ.මේ සියලු අධ්‍යයන අනුව මෙම වනාන්තරයේ ඉහළම තැන උස අඩි 328 කි. කොඩිගහකන්ද යන නාමය එයට ලැබී ඇත්තේ ඉංගිරිසි පාලන සමයේ මිනින්දෝරු දෙපාර්තමේන්තුව විසින් එහි පිහිටුවා ඇති කොඩිගල හේතුවෙනි. මේ කොඩිගල මුදුණේ කොඩියක් නිතර තිබූ බව ද එය ප්‍රදීපාගාර නොතිබුණු යුගයේ පවා සාගරයේ යන නැව්වලට පාර පෙන්වූ බව ද ජනප්‍රවාදවල පවතී.මෙම කන්දට වර්ෂා කාලයට ලැබෙන වැස්ස පිරිසුදු දිය දහරා හතරක් ලෙස ගලා බසී. ඒ අනුව ම කඳු ප්‍රදේශයෙන් නිත්‍ය ලෙස ගලා බසින දොළ පහර හතරකි.ටැංකි දොළ, පිළි දොළ, දිග්ගල‍ දොළ හා නාස් දොළ ඒ අතර වේ. මෙම දිය පහරවල් මහ ඔයට ද රබ්බාරු ඇළට ද එක්වී පසුව බොල්ගොඩ ගඟට එක්වන බව ශ්‍රී ලාල් නිශාන්ත කළ අධ්‍යයනයෙන් පෙන්වා දී ඇත.මෙම වනාන්තරයේ ශාක විශේෂ 131 ක් තිබෙන බවත් ප්‍රධාන ලෙස වල්දෙල්, කීන, දවට, රුක් අත්තන, නුග, අඹ, කිතුල් බහුලව ඇති බවත් ශ්‍රී ලාල් නිශාන්ත පෙන්වා දී ඇත.සමනළ විශේෂ 46 ක් මේ වනය තුළ සිටින බවත් ඉන් විශේෂ 7 ක් ශ්‍රී ලංකාවට ආවේණික ඒවා බවත් ඉහත පරිසර අධ්‍යයන අනුව හෙළිවී ඇත. වනාන්තරය තුළ ඇති ජල මාර්ගවල මත්ස්‍ය විශේෂ 16 ක් සිටිති. ඉන් විශේෂ 6 ක් ආවේණික බව පැවසේ.මෙම වනාන්තරයේ කුල 33 කට අයත් පක්ෂි විශේෂ 71 ක් වාර්තාවී ඇත. උභය ජීවී විශේෂ 18 ක් ක්ෂීරපායි විශේෂ 16 ක් මෙම වනාන්තරයේ වෙසෙන බව ඉහත අධ්‍යයනවලින් පැහැදිලි වී තිබේ. මේ අතර කොළ දිවියා හා කොළ වඳුරා ආවේණික ක්ෂීරපායි. ගණයට අයත්වේ.පරිසර සංරක්ෂණ භාරයේ අධ්‍යක්ෂ සජීව චාමිකර මහතා හා මිහිතල මිතුරෝ සංවිධානයේ පිරිසක් දැනටත් මෙම සුන්දර වන පියසේ ජෛව විවිධත්වය අධ්‍යයනය කරති. ඒ අනුව හෙළිවී ඇති අලුත් ම කරුණ වන්නේ මෙහි ජෛව විවිධත්වය දැනට ක්‍රම ක්‍රමයෙන් ඉහළ යමින් පාරිසරිකව පොහොසත් වෙමින් පවතින බවයි.මීට පෙර ඉහළ ජෛව විවිධත්වයක් තිබූ බෙල්ලන්විල - අත්තිඩිය අභය භූමියේ හා හොරණ දොඹගස්කන්ද රක්ෂිතයේ ජෛව විවිධත්වය දැන් සියයට 20 - 40 අතර ප්‍රමාණයකට පහළ බැස ඇති බවත් එහෙත් ඔලබොඩුව කොඩිගහකන්ද වනාන්තරයේ ජෛව විවිධත්වය ඉහළ ගොස් ඇති බවත් සජීව චාමිකර මහතා පෙන්වා දෙයි.මේ අනුව රොහාන් ද සොයිසා මහතා මේ ඉඩම් අක්කර 18 ට සතා සීපාවා ගහ කොළ වෙනුවෙන් පරිත්‍යාග කිරීම නිසා අද ‍රටටම අලුත්ම අභය භූමියක් සුන්දර වනාන්තරයක් උරුම වී ඇත.මේ උතුම් ඉඩම් පරිත්‍යාගය පරිසරයට දායාද කළ රොහාන් ද සොයිසා මහතාට මිහිතල මිතුරෝ පරිසර සංවිධානය මගින් සුවිශේෂ සම්මානයක් පිරිනමන ලදී. ඊට අදාළ වූ හේතු පාඨයේ මෙසේ ද දැක්වේ.“සොබාදහමට අසීමිතව පෙම් බැඳි මිනිසා ඔබ ය. තම මුතුන් මිත්තන් විසින් වන සිවුපාවුන්, කුරුලු කෙවිල්ලන් වෙනුවෙන් උරුම කරදුන් වන අරණ කෑදර මිනිසුන්ගේ ග්‍රහණයෙන් මිරිකී යන්නට නොදී සිය ධනය කැපකර එය සොබාදහමට තිළිණ කළ උත්තුංග මිනිසා ඔබ ය. තරුණ කැලත් වනඅරණ සුරකින්න පෙරට ආ සඳ සෙනෙහසින් ඔවුන් පිළිගෙන ඒ වෙනුවෙන් කැප කිරීම් කළ මිනිසා ඔබ ය. පරිසරය, සොබදහම පිළිබඳව නිරවුල් මනසකින් ප්‍රඥාවේ නැණ පහන් දල්වා මනුගුණ දම් වැඩූ දුලබ මිනිසා ඔබ ය.ඒ උත්තම මිනිසාගේ පිරී ඉතිරී යන මිනිස්කමට මිහිතල මිතුරෝ පරිසර සංවර්ධන පදනම විසින් තම ඉතිහාසයේ ප්‍රථම වතාවට පිරිනැමෙන ඉහළ ම ගෞරව සම්මානය මිහිතල මනුදම් ප්‍රසාදිනී උත්තම ගෞරව සම්මානය ටෙරන්ස් රොහාන් නියොමාල් ද සොයිසා මැතිතුමන් වෙත ඉමහත් ගෞරව බහුමානයෙන් යුක්තව පිරිනැමෙන වගයි.”අපිත් එතුමාට සුබ පතමු.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af14100511</link>
    <topic>ලකේගල නඟින්න ෙපර දන්න අයගෙන් උපදෙස් ගන්න</topic>
    <author>සමන්මලී ප්‍රියශාන්ති</author>
    <content>ලකේගල නඟින්න ගොස් ජීවිතයෙන් වන්දි ගෙවූ තරුණ ඉංජිනේරුවාගේ මරණයඉංජිනේරුවරයාගේ සිරුර සොයමින්...වෘත්තියෙන් ඉංජිනේරුවකු වන මිලිඳු රසදුන් පෙරේරා ඔහුගේ මිතුරන් හතරදෙනකු ද සමඟ පසුගිය දා මීමුරයට පැමිණෙන්නේ ලකේගල නැඟීමේ අදහසිනි. ඔවුන් පැමිණ මීමුරේ සංචාරක ව්‍යාපාරිකයින් හමුවී ලකේගල නැඟීමට අවශ්‍ය තොරතුරු සම්බන්ධයෙන් සාකච්ඡා කර තිබේ. නමුත් සංචාරක ව්‍යාපාරිකයින් එම මිතුරන් පස් දෙනාට ලකේගල නැඟීමට මඟපෙන්වීම ප්‍රතික්ෂේප කර තිබෙන අතර ඔවුන් ප්‍රකාශ කර ඇත්තේ වර්ෂාව පවතින නිසා ලකේගල නැගීම අවදානම් බවයි. ‍ගම්වැසියන් ද එම මිතුරන්ට ලකේගල නොනඟින ලෙස අවවාද හා උපදෙස් ලබා දී ඇත.මීමුරේ සංචාරකයින් හා ගම්වාසීන් පසුගිය කාලවලදී ඉතා විනයානුකූල හා පරිසර හිතකාමී අයුරින් සංචාරක ව්‍යාපාරය පවත්වාගෙන ගොස් ඇති නමුත් මීට මාස කිහිපයකට පෙර දී ප්‍රදේශයේ පරිපාලන බලධාරීන් ප්‍රායෝගික කරුණු නොසලකා හරිමින් නෛතික ගැටලු උලුප්පා පෙන්වමින් සංචාරක ව්‍යාපාරයට අහිතකර බලපෑම් එල්ල කර තිබේ.වනසංරක්ෂණ දෙපාර්තමේන්තුව විසින් ලකේගල නැඟීම තහනම් කිරීමට කටයුතු කර තිබෙන අතර සංචාරකයින් සඳහා ප්‍රවේශ පත්‍ර නිකුත් නොකිරීමට ද කටයුතු කර තිබේ. මීට පෙර සංචාරක ව්‍යාපාරිකයින් ඩීන්ස්ටන් වන සංරක්ෂණ කාර්යාලයෙන් ප්‍රවේශ පත් ලබා ගෙන ලකේගල තරණය කරන්නන්ට මඟපෙන්වීමේ කටයුතු සිදු කර තිබේ.ප්‍රවේශපත් නිකුත් නොකිරීම මෙන්ම ඒ සම්බන්ධයෙන් වෙනත් ක්‍රමවේදයක් නොපැවතීම නිසා මිලිඳුලා පැමිණෙන අවස්ථාව වන විටත් සංචාරක ව්‍යාපාරිකයින් ලකේගලට සංචාරකයින් යොමු කිරීම නවතා දමා තිබුණි.මේ හේතු නිසා මිලිඳු ඇතුළු මිතුරන්ගේ ඉල්ලීම ප්‍රතික්ෂේප කරන්නට සංචාරක ව්‍යාපාරිකයින් හා ගම්වාසීන් කටයුතු කළත් මීමුරේට සංචාරකයින් පැමිණෙන්නේ ලකේගල නැඟීමට යන කියමන සත්‍යයක් කරමින් මිලිඳු ඇතුළු මිතුරන් හතරදෙනා කිසිවකුගේ උපදෙස් හා අවවාද නොතකා ලකේගල නැඟීමට ගමන් ආරම්භ කර තිබේ.මෙසේ ලකේගල නැඟීමට ගිය සංචාරකයින් 5 දෙනා රාත්‍රිය වනතුරුත් නැවත සංචාරක ආයතනයට නොපැමිණීම නිසා ඒ පිළිබඳව විමසිලිමත් වීමට සංචාරක ආයතනය පියවර ගෙන තිබේ. නමුත් ලකේගල තුළ රාත්‍රියේ දී ක්‍රියාත්මක වීම ඉතා දුෂ්කර හා භයානක බැවින් පසුදා පහන් වනතුරු බලා සිටින්නට සියලු දෙනාට සිදුවිණි.මේ සංචාරයට එක්වූ මිලිඳුගේ මිතුරකු වන තාරක වෘත්තියෙන් වෛද්‍යවරයකු වන අතර ඔහු ඉතා දුෂ්කර ගමනකින් පසුව පසුදින පෙරවරුවේ මීමුරේ ගම්මානයට නැවත පැමිණ තිබේ. තමා සමඟ ලකේගල නඟින්ට ගිය මිලිඳු ලක්ෂාන් ලකේගල මුදුනේ කපොල්ලෙන් වැටුණු බවත් තමා ඔහු පරීක්ෂා කර බැලීමේදී ඔහු මියගොස් සිටි බවත් ගම්වාසීන්ට පවසා තිබේ. වර්ෂාව හේතුවෙන් තමන් කන්ද නැඟීම ප්‍රතික්ෂේප කර කන්ද පාමුල රැඳී සිටිය බවත් මිතුරන් කන්ද නඟින්නට යන විට එසේ නොකරන ලෙස තමන්ද මිතුරන්ට අවවාද කළ බවත් තාරක ප්‍රකාශ කර තිබේ. මිලිඳු කන්දෙන් වැටෙන අයුරු තමන් දුටු බවට ද ඔහු ප්‍රකාශ කර තිබේ.මේ අවස්ථාව වන විට උඩුදුම්බර පොලිස් ස්ථානයේ නිලධාරීන් දෙදෙනකු රාජකාරි කටයුත්තක් සඳහා මීමුරේට පැමිණ සිටි බැවින් ඔවුන් දෙදෙනා ද සමඟ ගම්වැසියන්, සංචාරක ව්‍යාපාරිකයින් පිරිසක් එදින පෙරවරු 9ට පමණ මිලිඳුගේ මෘතදේහය සොයා ලකේගල යාමට පිටත්ව ඇත.මිලිඳුගේ මෘත දේහය සොයා ගිය පිරිස අතර මීමුරේ සංචාරක ව්‍යාපාරිකයකු වන අභීත එදිරිසිංහ මහතා ද සිට ඇත. එම අවස්ථාව සම්බන්ධයෙන් ඒ මහතා අදහස් පළ කරමින් මෙසේ කීවේය.“අපි උදේ 9ට පමණ ලකේගලට යෑමට පිටත්වුණා. ඒ අතරමඟදී මේ සංචාරයට පැමිණි අනෙක් තරුණයින් 3 දෙනා ආපසු පැමිණෙමින් සිටිය දී අපට මුණගැසුණා. ඒ අයගෙන් දෙදෙනකු ඉතා බරපතළ ලෙස තුවාල ලබා සිටියා. එසේ තුවාල ලද දෙදෙනා මීමුරේට පිටත් කර අපි නැවත ගමන ආරම්භ කළේ තාරක හා ඔහුගේ අනෙක් මිතුරා ද සමඟයි. අපිට මිලිඳුගේ මළ සිරුර හමුවුණේ මුහුදු මට්ටමේ සිට මීටර් 1300ක් පමණ මුදුනේදීයි. චානකගේ හා අනෙක් මිතුරාගේ ප්‍රකාශ අනුව අපිට අවබෝධ වුණා මිලිඳු තරණය කරන්නට අපහසුම අවසන් කපොල්ලේ දී ඉහළින් ඔහුගේ අත ආධාරක ලණුවෙන් ගිලිහී යාම නිසා ඔහු පහළට වැටී තිබෙන බව. මේ කණ්ඩායමේ අනෙක් අයට ද ආධාරක ලණුව අත හැරුණත් ඒ අය කෙසේ හෝ එය නැවත අල්ලා ගන්නට සමත්වී තිබෙනවා. නමුත් මිලිඳුට ඒ අවස්ථාවේ නැවත ආධාරකය අල්ලා ගැනීමට හැකියාව ලැබී නැහැ.”මෘත ශරීරය තිබුණ තැන අනුව එහි ගිය පිරිසට මෙන්ම පොලිස් නිලධාරීන්ට ද මුහුණ දෙන්නට වූ ප්‍රධාන අභියෝගය වී ඇත්තේ ඉතා ඉහළ බෑවුම් සහිත වනාන්තරය තුළින් කිලෝ මීටර් 6ක දුරක් ගෙවා මෘත ශරීරය මීමුරේට නැවත ගෙන ඒමයි. එහිදී මීමුරේ ගම්වාසී තරුණයින් ඒ වෙනුවෙන් ඉදිරිපත් වූහ. ගන වනය මැදින් මෘත ශරීරය ලීයක ආධාරයෙන් එල්ලාගෙන ඔවුන් සවස 5 පමණ වන විට නැවත මීමුරේට පැමිණ තිබේ.ලකේගල තරණය කිරීම සඳහා දෙස් විදෙස් සංචාරකයින් විශාල සංඛ්‍යාවක් පැමිණ තිබුණ ද මිලිඳුට අත්වූ ඉරණම වැනි ඉරණමක් මෙතෙක් කිසිවකුට ලකේගලදී සිදුවී නැති බව ගම්වාසීහු පවසති. මීමුරේ දැනට සිටින ජ්‍යෙෂ්ඨතම පුද්ගලයාගේ මතකයට අනුව මීට වසර 70කට පෙර ලකේගලින් විදේශිකයකු වැටුණු බවට සාක්ෂි නොමැති කතාවක් තිබී ඇත.ලකේගල සංචාරක ව්‍යාපාරය මීට අවුරුදු 10ක කාලයක සිට වෘත්තීය මට්ටමින් පැවැත එන අතර දැනට තිබෙන තත්ත්වය අනුව සංචාරක ව්‍යාපාරිකයින් එම කටයුත්තෙන් ඈත් වී සිටිති. මේ නිසා ලකේගල නැඟීමට එන සංචාරකයින්ගේ ආරක්ෂාවට තර්ජනයක් ඇතිවී තිබේ. සංචාරක ව්‍යාපාරය පවත්වාගෙන යාමෙන් සංචාරකයින්ගේ ආරක්ෂාව තහවුරු කිරීමටත් ඔවුන්ට මඟපෙන්වීමටත් ගම්වාසීන් හෝ සංචාරක සම්බන්ධීකාරකවරුන් පියවර ගනු ලැබේ. ඒ සඳහා සංචාරකයින්ට ආරක්ෂක උපකරණ හා ක්‍රමවේද සම්බන්ධයෙන් දැනුවත් බවක් ලබාදෙයි. සංචාරකයින්ට මඟ පෙන්වීම සම්බන්ධව මීමුරේ ගම්වැසියන්ට ප්‍රායෝගික දැනුමක් තිබූ අතර සංචාරක ව්‍යාපාරිකයින් සතුව න්‍යායාත්මක දැනුමක් තිබේ. අදටත් මීමුරේ දිය ඇලි ආශ්‍රිතව කරනු ලබන ත්‍රාසජනක ක්‍රියා මාලාවලදීත් එවැනි ආරක්ෂිත ක්‍රම සහ උපදෙස් සංචාරකයින්හට ලබාදීමට හා ඒ සම්බන්ධයෙන් වගකීමෙන් කටයුතු කිරීමට සංචාරක ව්‍යාපාරිකයින් කටයුතු කරනු ලබති.මීමුරේ දැනට පවතින අවුල් සහගත තත්ත්වය නිසා සංචාරකයින්ගේ ජීවිත අවදානමකට ලක්ව තිබෙන බව ප්‍රදේශවාසීහු මෙන්ම ව්‍යාපාරිකයෝ ද පවසති. මීමුරේ සුන්දර දියඇලිවලින් දිය නෑමට සංචාරකයින් කැමැත්තක් දක්වන අතර ඒවායේ තත්ත්වය ගැන ඔවුහු කිසිවක් නොදනිති. මේ නිසා දිය නෑමට යාමේදී ඔවුන්ට විවිධ අනතුරු සිදුවිය හැකිය. මේවා වැළැක්වීමට දැනුවත් කිරීමේ දැන්වීම් පුවරු හෝ දිය ඇලි ආශ්‍රිතව නොමැතිවීම කනගාටුදායකය.මේ සියලු අඩුපාඩුකම් මිලිඳුගේ මරණයට හේතු විය හැකිය. මේ අවදානම තවත් සංචාරකයින්ගේ ජීවිතවලට තර්ජනයක් වීමට පෙර බලධාරීන් නිසි විසඳුමක් මේ සම්බන්ධයෙන් ගත යුතු බව මීමුරේ වැසියන්ගේ අදහසයි.මීමුරේ ඉතා මනරම් වූත් සුන්දර වූත් ගම්මානයක්. එහි සංචාරය ඉතා ප්‍රියජනකය. ලකේගල තරණය කිරීමෙන් එම සුන්දරත්වය සැබෑ ලෙස අත්විඳින්නට සංචාරකයින්ට හැකියාව ලැබේ. එහිදී සෑම විටම හිතුමනාපෙට කටයුතු නොකර ලකේගල සමඟ ජීවත්වන මීමුරේ වැසියන්ගේ අවවාද වගේම එහි සංචාරක සම්බන්ධීකාරකවරයකු තම ගමනට සහභාගී කර ගැනීමට කටයුතු කිරීමෙන් සංචාරයේ අගය වැඩි කර ගැනීමට සංචාරකයින්ට අවස්ථාව ලැබේ.මේ සම්බන්ධයෙන් තව කිවයුතු යමක් වේ. මිලිඳු ඉංජිනේරුවකු වූ අතර මේ සංචාරයට එක් වූ තවත් දෙදෙනෙක් ඉංජිනේරුවන් වූහ. අනෙක් දෙදෙනා වෛද්‍යවරුන් වූහ. මොවුන් ලකේගල තරණය කිරීමේදී මත්පැන් බීමක් හෝ ප්‍රදේශයේ ශබ්ද දූෂණයක් සිදු කර නොමැති බවත් ‍පැවසේ. මොවුන්ගේ අරමුණ ලකේගල නැඟ ජීවිතයට තවත් අත්දැකීමක් එක් කර ගැනීමය. නමුත් නොසිතූ නොපැතූ මොහොතක නිසසල ලකේගල කන්ද රටට අහිමි කර ඇත්තේ රටේ අනාගත බුද්ධිමත් හිමිකරුවෙකි.සමන්මලී ප්‍රියශාන්තිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af14100512</link>
    <topic>ගුරු වෘත්තිය සඳහා කරන ආයෝජනය අනාගතයට කරන ආයෝජනයකි</topic>
    <author/>
    <content>මොහාන් ලාල් ග්‍රේරු(අධ්‍යාපන නියෝජ්‍ය අමාත්‍ය සහ අධීක්ෂණ මන්ත්‍රී යෞවන කටයුතු හා නිපුණතා සංවර්ධන අමාත්‍යාංශය)වර්තමාන ආර්ථික සාමාජික ව්‍යුහය තුළ දැකිය හැකි වෘත්තීය ක්ෂේත්‍ර ගණනාවකි. ඒවා වෘත්තීන් දාමයක් ලෙස අති විශාල පරාසයක් තුළ පැතිර පවතී. ඇතැම් වෘත්තීන්ට ලැබෙන ආකර්ෂණීය වැටුප් නිසා ඒවා සිත්ගන්නා වෘත්තීන් බවට පත්ව ඇත. සමහර වෘත්තිකයන්ට ලබාදෙන වරප්‍රසාද බොහෝ ය. ඇතැම් රැකියා මිනිසාට බොහෝ ප්‍රිය මනාප වනුයේ උක්ත වෘත්තිය තුළින් තමාට පෞද්ගලිකව බැබළිය හැකි බැවිනි. ඇතැම් වෘත්තිකයන්ට පැවරෙන වගකීම් සමාජයේ ප්‍රගමනයට බොහෝ සේ ඉවහල් වේ. එබඳු වෘත්තිකයින් සිය වගකීම් නොපිරිහෙලා ඉටුකළහොත් එය ම සමාජයේ අවගමනයට මගපාදා දෙයි.. වෘත්තීන් අතර ලොව ඉතා ම සම්මානනීය වෘත්තිය කුමක් දැයි මගෙන් යමෙක් ඇසුවහොත් කිසිදු පැකිළීමකින් තොර ව මා දෙන පිළිතුර “ගුරු වෘත්තිය” යන්නයි.ස්වකීය කාර්යභාරය නොපිරිහෙළා ඉටුකිරීම තුළින් ගුරුවරු තම වෘත්තිය ද, ලොව ද බබළවයි. ලොව සියලු වෘත්තීන් නිර්මාණය වනුයේ ගුරුවෘත්තිය නිසා ය. වෛද්‍යවරුන්, ඉංජිනේරුවන්, කලාකරුවන්, ගායකයින්, ගණකාධිකාරීන් කාර්මික ශිල්පීන් මෙකී නොකී සියලු වෘත්තිකයින් ගුරුවරයාගේ නිර්මාණයක් වේ. දැනුම නම් වූ බීජය දරුවන් තුළ රෝපණය කොට සමස්ත ජාතික ගොඩනැංවීමේ මූලික වගකීම පැවරී ඇත්තේ ගුරුවරයාට ය. ආර්ථිකයේ කාර්යක්ෂම පාර්ශවකරුවකු ලෙස කටයුතු කිරීමටත්, සමාජයේ යහපත් පුරවැසියකු ලෙස ජීවත් වීමටත් අවශ්‍ය නිපුණතා සහ ගුණධර්ම දරුවා තුළ‍ පෝෂණය කරනුයේ ගුරුවරයා ය.ගුරුවරු දරුවන්ගේ දෙවැනි දෙමවුපියෝ වෙති. වසර තුනක් වැනි ඉතාම ළාබාල වියේ දී, අතිවිශාල බලාපොරොත්තු සම්භාරයක් ඇතිව දෙමවුපියෝ ස්වකීය දරුවන් ගුරුවරයාට භාර කරති. සෑම අතින්ම පරිපූර්ණ දරුවකු ගුරුවරයාගේ සෙවණේ නිර්මාණය වන බවට දෙමවුපියන් තුළ මහත් වූ විශ්වාසයක් පවතී. එමෙන් ම සෙනෙහස හා ආරක්ෂාව ද තම දරුවාට නොමඳව ලැබෙන බව ඔවුහු දනිති. නිවසේ දී තම දරුවන්ගේ දඟකාර හැසිරීම් නිසා දෙමාපියෝ ඇතැම් විට කම්පාවට පත් වෙති. මැසිවිලි නගති. එහෙත් විවිධ ආගම්, ජාති හා සංස්කෘතීන්ට අයත් වූ, එකිනෙකාට වෙනස් වූ චර්යා රටාවන් ඇති නොයෙක් නිපුණතා මෙන් ම දුර්වලතා ද සහිත ශිෂ්‍ය ශිෂ්‍යාවන් රැසක් පංති කාමරය තුළ ස්වකීය භාරයට ගෙන කිසිදු අමනාපයකින් තොරව අධ්‍යාපනය ලබාදීම ගුරුවරයාගේ සතුට වේ. සැබෑ ගුරුවරයාගේ ස්වභාවය එයයි.ඉගැන්වීම වෘත්තියකට වඩා කුසල් වඩන කාර්යයකි. දැනුම ලබාගැනීමට අමතර ව, මවුපිය සෙනෙහස ශාරීරික මානසික ආරක්ෂාව, මුදු මොළොක් වදන්, දිරිගැන්වීම හා මඟ පෙන්වීම හා තම ගැටලුවලට විසඳුම් ලැබීම යන මේ සියලු දෑ පාසල තුළ දී දරුවා වින්දනය කරයි. දරුවන්ගේ පවුල් පසුබිම ආර්ථික, ආගමික හෝ වාර්ගික වෙනස්කම් කිසිවක් ගුරුවරයාගේ මනසට නොනැගේ. ගුරුවරයාගේ ආදරය, අවධානය හා සැලකිල්ල සියලු දරුවන්ට එක හා සමානය. දරුවා නිර්මාණාත්මක හා කාර්යශූර පුරවැසියෙකු ලෙස සමාජයට බිහි කිරීමට අවශ්‍ය බුද්ධිය, දැනුම හා සාරධර්ම දරුවා තුළ ගොඩනැංවීමට ගුරුවරයා දරන උත්සහය අපරිමිතය. ප්‍රශංසනීය ය, ජාතිය ගොඩනැංවීමේ භාරදූර කර්තව්‍යය මුදුන් පමුණුවා ලීම සඳහා ගුරුවරයා සතු වගකීම් සම්භාරය ඉතා බැරෑරුම් ය. සෙසු සෑම වෘත්තියකට ම වඩා ගුරු වෘත්තිය උත්තරීතර වනුයේ මේ නිසා ය.ලෝක ගුරු දිනයවෙනත් වෘත්තිකයින් මැසිවිලි නගන, රාජකාරි බහුලත්වය, වැටුප් විෂමතා, සේවය ඇගයීමට ලක් නොවීම හා නිලධාරින්ගේ අවමන් හා හිංසා ඉදිරියේ ගුරුවරයා නිහඬ ය. තම වෘත්තීය අයිතිවාසිකම් දිනාගැනීම සඳහා සටන් මගට බසිනුයේ ඉතාමත් කලාතුරකිනි. තම සිසු සිසුවියන්ගේ අනාගතය පිළිබඳව තම උරමත තබා තිබෙන වගකීම් භාරයට හා විශ්වාසයට ගුරුවරු ප්‍රමුඛත්වය දිය යුතු ය. උත්ම ගුරු වෘත්තියේ පූජනීය ගුණාංග මේවාය. ගුරු වෘත්තිය ශ්‍රේෂ්ඨ වනුයේ මේ නිසා ය.ගුරු වෘත්තියේ ඉතිහාසය ක්‍රිස්තු පූර්ව යුගය දක්වා ඈතට පැතිර යයි. ක්‍රි.පූ. 861 දී ලොව ජීවත් වූ චීන ජාතික දාර්ශනිකයෙකු වන කන්ෆියුසියස්තුමා ලොව ප්‍රථම පෞද්ගලික ගුරුවරයා ලෙස සැලකේ. ක්‍රි.පූ. 7 වන සියවසෙහි ආසියානු කලාපයේ පහළ වූ ශ්‍රේෂ්ඨතම හා පළමුවන අද්විතීය ශාස්තෘවරයා ගෞතම බුදුරජාණන් වහන්සේ ය. බුදුන් වහන්සේට පෙර මහා භාර‍තයෙහි ගුරු වෘත්තිය පැවති බවට වෛදික සාහිත්‍යය සාක්ෂි දරයි. බුදුරජාණන් හන්සේ ජාතක කථා වස්තූන් හි බොහෝ අවස්ථාවලදී දිසාපාමොක් නම් වූ ඉතා කිර්තිධර සුප්‍රකට භාරතීය ගුරුවරයා ගැන සඳහන් කරති. රජ සහ සිටු පවුල්වල පිරිමි දරුවන් දිසාපාමොක් ඇදුරු තුමන් වෙත ගොස් නේවාසිකව ශිල්ප හැදෑරූ බවට ජාතක කථා සාක්ෂි දරයි. ඉගැන්වීමට මුදලක් අය නොකළ අතර ශිෂ්‍යයා ඇදුරුතුමාගේ නිවසේ රැඳී සිටිමින් ඔහුගේ අත් පා මෙහෙවර කරමින් ශිල්ප ඉගෙන ගත්තේ ය. මානව ඉතිහාසයේ ඉතා ඈත යුගයේ සිට ගුරු වෘත්තිය පැවති අතර එහි ප්‍රෞඪත්වය හා ශ්‍රේෂ්ඨත්වය අද දක්වාම ආසියානු කලාපයේ ගුරු වෘත්තිය තුළ දක්නට ඇත.ගුණධර්ම සපිරි බුද්ධිමත් පුරවැසියන්ගෙන් හෙබි සමාජයක් නිර්මාණය කිරීමේ ලා ගුරුවරයා සතු කාර්ය භාරය පැති කඩ කිහිපයක් ඔස්සේ විග්‍රහ කළ හැක. දරුවාට දැනුම ලබාදීමේ දී ඔහු ගුරුවරයෙකි. සාරධර්ම දරුවා තුළ නිර්මාණය කිරීමේදී ගුරුවරයා දරුවාට ආදර්ශවත් චරිතයකි. තවත් විටෙක ඔහු මඟ පෙන්වන්නෙකි. දරුවන්ගේ ගැටලු වලට සාවධානව සවන් දී ඒවා විසඳාලීමට උදව් කරන ගැටලු විසඳන්නෙකි. එමෙන් ම ඔහු සෑම අතින් ම පංති කාමරය තුළ දරුවාට පහසුකම් සපයන්නකු ද වේ. මෙලෙස ගුරුවරයා පංතිකාමරය තුළ ශිෂ්‍ය ශිෂ්‍යාවන් ඉදිරියේ දක්වන භූමිකා රාශියකි. එක්සත් ජාතින්ගේ සංවිධානයේ අධ්‍යාපනික, විද්‍යාත්මක හා සංස්කෘතික සංවිධානය (UNESCO) මඟින් ලෝක ගුරු දිනය ප්‍රකාශයට පත් කර ඇත්තේ මෙම අමිල ගුරු සේවාව අගය කිරීමට හා ගුරු වෘත්තියේ නියැළී සිටින උත්තම චරිතවලට උපකාර දැක්වීමටයි. ඒ අනුව සෑම වසරකම ඔක්තෝබර් මස 05 දින ලෝක ගුරු දිනය සැමරේ.ප්‍රථම ලෝක ගුරු දිනය සමරන ලද්දේ 1994 ඔක්තෝබර් මාසයේය. ලෝක ගුරු දිනයේ 20 වැනි සංවත්සරය සමරන 2014 වර්ෂයේ තේමා පාඨය වනුයේ “ගුරු වෘත්තිය සඳහා කරන ආයෝජනය අනාගතයට කරන ආයෝජනයකි” යන්නයි. ගුරුවරුන් විසින් ස්වකීය ප්‍රජාව වෙනුවෙන් කරනු ලබන අනුත්තරීය සේවය ඇගයීමටත්, ගුරු වෘත්තියේ වටිනාකම හුවාදැක්වීමටත් සෑම රටක්ම පාහේ ලෝක ගුරු දිනය තුළ වැඩසටහන් රාශියක් දියත් කිරීමට කටයුතු යොදා ඇත. ගුරුවරුන්, දෙමාපියන් හා සිවිල් පුරවැසියන් ඒකාබද්ධ වී ගුරු වෘත්තිය ඇගයීමත්, ගුරුවරුන්ට ප්‍රණාම පිදීමටත් උපරිම මට්ටමින් වැඩ සටහනක් සංවිධානය කරන ලෙස සෑම රටකින්ම යුනෙස්කෝ ආයතනය ඉල්ලා සිටියි. ගුණාත්මක අධ්‍යාපනයක් හා ගුණාත්මක ගුරු වෘත්තියක අවශ්‍යතාව රටවලට අවධාරණය කොට දැක්වීම ලෝක ගුරු දිනය ප්‍රකාශයට පත්කිරීමේ තවත් එක් අපේක්ෂාවකි. ගුරු වෘත්තියට අදාළව ජාත්‍යන්තරවත් ජාතික මට්ටමිනුත් තිබෙන ගැටලු හඳුනාගැනීම හා ඒවාට සුදුසු විසඳුම් සෙවීම සඳහා ජාත්‍යන්තර ආයතනවල හා අධ්‍යාපනික බලධාරීන්ගේ අවධානය යොමු කිරීම තවත් අපේක්ෂාවකි.අධ්‍යාපනික පෙරළි21 වැනි ශතවර්ෂය දැනුමේ ශතවර්ෂයයි. රටක දරුවන්ට දිය හැකි අගනාම දායාදය දැනුමයි. පාඨ ග්‍රන්ථවලින් ලබාගන්නා දැනුම පරයා, අන්තර්ජාලය විද්‍යුත් තැපෑල, රූපවාහිනිය, ජංගම දුරකථනය, ගුවන් විදුලිය වැනි ඉක්මනින් තොරතුරු ලබාගත හැකි මූලාශ්‍ර අද බහුල වී ඇත. දරුවන් ලබාගන්නා තොරතුරු හා දත්ත දැනුම බවට පරිවර්තනය කිරීමටත් දැනුම තුළින් දරුවන්ගේ ප්‍රඥාව දියුණු කිරීමටත් අවශ්‍ය වේ. තමා ග්‍රහණය කරගත් දැනුම ප්‍රායෝගික ලෝකය තුළ සාර්ථකව යෙදවීම ප්‍රඥාව වේ. මෙය ‘දැනුමේ’ නව නිර්වචනයයි. අධ්‍යාපන ක්ෂේත්‍රය තුළ ඇතිව තිබෙන නූතන පරිවර්තනයට සාර්ථකව මුහුණ දෙමින් නිර්මාණාත්මක අධ්‍යාපනයක් දරුවනට දිය හැකි ගුණාත්මක ගුරුවරුන්ගේ අවශ්‍යතාව මෙම කරුණුවලින් පැහැදිලි වෙයි.ගුරු සංවර්ධනය21 වන ශතවර්ෂයේ අපේක්ෂාවන් මුදුන්පත් කරගැනීම් වස් නව වෙනස්කම් ඔස්සේ ක්‍රියාත්මක විය හැකි ගුණාත්මක ගුරු පරපුරක අවශ්‍යතාව සෑම රටකට පාහේ අනිවාර්ය සාධකයකි. මේ සඳහා සම්ප්‍රදායානුකූල පුහුණු වැඩසටහන්වලින් ඔබ්බට ගිය නව ආකල්ප හා සංකල්ප වලින් යුත් නිර්මාණාත්මක ගුරුවරයකු පුහුණු කිරීම සඳහා සුදුසු සංරචනයන් ඇතුළත් වූ ගුරු සංවර්ධන වැඩසටහන් දියත් කිරීම අවශ්‍ය වේ. ගුරු සංවර්ධන වැඩ සටහන් නිර්මාණය කිරීමේ දී පහත දැක්වෙන කරුණු අවධානයට ලක් කළ යුතුවේ.සියලු ශිෂ්‍ය ශිෂ්‍යාවන් තම අවධානයට හා පන්ති කාමරයේ ක්‍රියාකාරකම්වලට යොමු වන පරිදි පන්ති කාමරය සංවිධානය කිරීම, සැබෑ ලෝකයේ ගැටලු දැකීම, ඒවා විශ්ලේෂණය කිරීම හා විවිධ ක්‍රමෝපායන් මඟින් උක්ත ගැටලු විසඳීම සඳහා දරුවන් යොමු කිරීම, නව ඉගැන්වීම් ක්‍රමවේදයන් සමඟ වාචික ඉදිරිපත් කිරීම් සන්නිවේදනයන්, ලිඛිත සන්නිවේදන, සාමාජික හා පාරිසරික ගැටලු හඳුනාගැනීම හා විවිධ පර්යේෂණ දියත් කිරීම. සංකල්ප තේරුම් ගැනීම හා රැකියා අවස්ථා අධ්‍යයනයට දරුවා යොමු කිරීම ගුරුවරයාගේ නව කාර්යභාරය මෙම ගුරු සංවර්ධන වැඩ සටහන් මේ අනුව නිර්මාණය කළ යුතුය. දරුවා සදාචාර සාරධර්ම කෙරේ යොමු කිරීමට ද ගුරුවරයා අමතක නොකළ යුතුය.අධ්‍යාපනය කෙරෙහි ප්‍රමාණවත් අවධානයක් යොමු නොකරන රටවල් අධ්‍යාපනික පහසුකම් සම්පාදනය කිරීමට හා ගුණාත්මක ගුරු පරපුරක් බිහි කිරීමට ලෝක ගුරු දිනයේ දී ප්‍රමුඛත්වය දීම අවශ්‍ය වේ. ගුරුවරුන්ගේ දැනුම යාවත්කාලීන කිරීමට හා නව සංකල්ප පිළිබඳව ඔවුන් දැනුවත් කිරීම නිරන්තර අවශ්‍යතාවයකි. ගුරුවරුන් පුහුණු කරන ආයතන ශක්තිමත් කිරීම, ගුරු වෘත්තියට අදාළ කාර්ය සාධන නිර්ණායක සකස් කිරීම පර්යේෂණයන් ඔස්සේ ගුරු වෘත්තිය ඵලදායී කිරීමට අවශ්‍ය දැනුම ‍සොයායාම හා අධ්‍යාපන සංවර්ධන සඳහා ප්‍රතිපත්ති තීරණ ගැනීම සෑම රටකම රාජ්‍ය මට්ටමින් කළ යුතු කාර්යයන්ය. ජාත්‍යන්තර සංවිධාන හා ආධාර දෙන රටවල් මේ පිළිබඳව රටවල් උනන්දු කිරීම ද ආධාර සැපයීම ද අවශ්‍ය වේ.ගුරුවරුන්ගේ කාර්යභාරය මූල්‍යමය මානයකින් මැනිය නොහැකි දක්ෂ ගුරුවරයාට ආදේශනයක් නැත. ලෝක ගුරු දිනය සමරන අපේ පරපුරට උපහාර දක්වමු. හිස නමා ආචාර කරමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af14100513</link>
    <topic>කතරගම ගිනි පෑගු ප්‍රථම සිංහලයා බී. ඩී. මුතුකුඩ</topic>
    <author>ජී. ජී. සරත් අානන්ද</author>
    <content>හින්දු බැතිමතුන්ට පමණක් සීමා වී පැවැති චාරිත්‍රයන් සිංහලයන් අතරට ද ගෙන යමින්, සිංහල - දෙමළ ජනකොටස් අතර සංස්කෘතික පාලමක් තැනීමට දායක වූ ප්‍රථම සිංහලයා වශයෙන් සැලකෙන බී. ඩි. මුතුකුඩ මහතා අභාවප්‍රාප්ත වී 2014 ඔක්තෝබර් 03 දිනට වසර 35 ක් සපිරිණි. මෙම සැමරුම් සටහන ඔහු වෙනුවෙනි.රුහුණේ මහා පුදබිම සේ හඳුන්වන කතරගම පුරවරය මෙරට සමාජ විද්‍යාඥයින්ගේ දැඩි අවධානයට ලක්වීමට ප්‍රධාන හේතුවක් වන්නේ එහි දක්නට ලැබෙන ආගමික සංයෝජනයයි. කතරගම වාර්ෂික ඇසළ උත්සවයේදී පවත්වනු ලබන චාරිත්‍ර අතර ජනප්‍රිය ආගමික චාරිත්‍රයක් වන්නේ දේව ආශිර්වාදය පතා ගිනි පෑගීමයි. සිංහල හෝ දමිළ නැතහොත් බෞද්ධ හෝ හින්දු භේදයකින් තොරව බැතිමතුන් ඉමහත් අභිරුචියකින් හා භක්තියකින් යුතුව එම චාරිත්‍රයට සම්බන්ධ වනු දැකිය හැකිය.මුතු­කුඩ මහතා ගිනි පෑගු අව­ස්ථා­වක්. මෙය 1961 දී ගත් ඡායා­රූ­ප­යකි.වර්තමානයේ එසේ වුවත් අතීතයේ මෙම ගිනි පෑගීමේ චාරිත්‍රය හින්දු භක්තිකයන්ට පමණක් සීමා වී තිබුණි. දැඩි ආයාසයකින් හා කැපවීමකින් බෞද්ධ බැතිමතුන්ටත් එම චාරිත්‍රයට සහභාගි වීමේ අවස්ථාව උදාකර දී, ඒ තුළින් හින්දු හා බෞද්ධ දෙපාර්ශ්වය අතර සහෝදරාත්මක බැඳීමක් ඇති කිරීමේ ගෞරවය හිමි වන්නේ මුතුකුඩ සාමි හෙවත් බෙන්ජෝ ඩේවිට් මුතුකුඩ නමැති සිංහලයාටය. පසු කලෙක දොස්තර කාලෝ ෆොන්සේකා මහතා සමඟ ‘ගිනි පෑගීමේ තරගයට’ ඉදිරිපත් වූ ප්‍රධාන පාර්ශවකරුවා වූයේ ද ඔහුය.වර්ෂ 1909 අප්‍රේල් 13 දින මොරටුවේ දී උපන් මුතුකුඩ මහතා දෙවන ලෝක මහා සංග්‍රාමය පැවතෙද්දී ඉන්දීය යුද හමුදාවේ ෆීල්ඩ් මාර්ෂල් මොන්ට්ගොමරි යුද්ධ සේනාධිපති යටතේ ඉතාලි හා ඊජිප්තියානු සටන් කඳවුරුවල යුද සෙනවියකු වශයෙන් සේවය කළේය. එක්තරා අවස්ථාවක මුතුකුඩ මහතා ඇතුළු පිරිසට ඉතාලියේ කැසිනෝ කඳු ප්‍රාන්තයේ ගමන් කරමින් සිටියදී සතුරු හමුදාවන්ගේ දරුණු ප්‍රහාරයකට මුහුණ දීමට සිදුවිය. ඒ මොහොතේ තමා ගමන් කරමින් සිටි ජීප් රියෙන් බැස රියැදුරා සමඟ ජීප් රිය යටට රිංගා ගත් මුතුකුඩ මහතා කතරගම දෙවියන්ට යාතිකා කළේ ‘මේ මොහොතේ මගේ ජීවිතය රැක දුනහොත් ලංකාවට ගිය විගස කතරගම දෙවියන් වෙත භක්තිය ඔප්පු කිරීම සඳහා ගිනි පාගමි’ යි ශපථ කරමිනි.ඔහු මෙලෙස යාතිකා කර මඳ වේලාවකට පසු සතුරු යානාවල හඬ ක්‍රමයෙන් මැකී ගිය අතර, රියැදුරු සමඟ එළියට විත් බලන විට ඔහුට දක්නට ලැබුණේ මියගිය තම සහෝදර සෙබළුන්ගේ සිරුරු හා වාහනවල සුන්බුන්ය. ඔහුත්, රියැදුරාත් පණපිටින් සිටීම ඔහුට ඒ මොහොතේ විශ්මය ගෙන දෙන්නක් විය. කතරගම දෙවියන් කෙරෙහි ඔහු තුළ වූ භක්තිය තවදුරටත් වර්ධනය වීමට ඒ සිද්ධිය බලපෑවේය.ඉන් පසුව 1945 අප්‍රේල් 13 දින ශ්‍රී ලංකාවට පැමිණි මුතුකුඩ මහතා කතරගම දෙවියන්ට වූ භාරය ඔප්පු කිරීමට අවශ්‍ය කටයුතු සූදානම් කළේය. 1946 වසරේදී කතරගමට ගිය ඔහුට ගිනි පෑගීම සඳහා වරම් නොලැබුණි. 1947 වසරේදී ද ඔහු දැරූ උත්සාහය නිෂ්ඵල විය.එකල ගිනි පෑගීම හින්දු භක්තිකයන්ටම වෙන්වූ චාරිත්‍රයක්ව පැවැති බැවින් හින්දු සාමිවරුන්ගෙන් සිංහලයන්ට ගිනි පෑගීමට අවසර නොලැබිණි. එහෙත් තම අරමුණ අත් නොහළ මුතුකුඩ මහතා ඊළඟ වසරේදී එනම් 1948 වසරේදී එවක කතරගම ගිනි පෑගීමේ කාර්යයේ ප්‍රධානියා වූ එස්. චෙල්ලෛයා සාමි වෙත ගොස් තම අවශ්‍යතාවය පවසා ඒ සඳහා අවසර ලබා ගත්තේය.බ්‍රාහ්මණ සාමි, චන්ද්‍ර සුප්පෛයා සාමි, චෙල්ලෛයා සාමි ආදි වශයෙන් හින්දු භක්තික පරපුරකින් පැවත ආ ඔවුන්ටම සීමා වූ ගිනි පෑගීමේ චාරිත්‍රය වෙනස් කරමින් කතරගම ගිනි පෑගු ප්‍රථම සිංහලයා වූ මුතුකුඩ මහතාට 1951 වසරේදී කතරගම මහා දේවාලයේ ගිනි පෑගීමේ ප්‍රධානි තනතුර හිමිවීම ද දෛවෝපගත සිද්ධියක් සේ සැලැකේ. 1962 දක්වාම ඔහු එම තනතුර හෙබවීය.ඇතැම් හේතුවාදී කණ්ඩායම්වල දෝෂ දර්ශනයට ලක්වූවත්, කතරගම ඇසළ උත්සවයේ ප්‍රධාන අංගයක්ව පවතින ගිනි පෑගීම බෞද්ධ හින්දු භේදයකින් තොරව මහා ජන සහභාගීත්වයකින් දැනට ද සිදු කෙරේ. මේ වන විට එය කතරගමට සීමා නොවී ප්‍රාදේශීය වශයෙන් ද දේව චාරිත්‍රයක් ලෙස පැවැත්වෙන අයුරු අපට දකින්නට අසන්නට ලැබේ.පොදු ජන විඥානය තුළ ආගමික චාරිත්‍ර කෙරෙහි ඇත්තේ අතිමහත් භක්තියකි. ඒ තුළින් ජනවාර්ගික හා ආගමික වශයෙන් එකමුතු බවක් ඇතිවන්නේ නම් එය සාධනීය ලක්ෂණයකි. සමාජ ප්‍රගමනයට හේතුවකි. එවන් තත්ත්වයක් උදාකරලීම සඳහා දායක වූවකු වශයෙන් මුතුකුඩ මහතා සමාජ ගෞරවයට පාත්‍රවන්නේ නිතැතිනි.(සංවාදයකට විවෘතයි)(මෙම ලිපිය සකස් කිරීම සඳහා අවශ්‍ය දුලබ ලේඛන හා තොරතුරු සපයා දුන් මුතුකුඩ මහතාගේ දියණිය වන චාන්දනී මුතුකුඩ මහත්මියටත්, ඔහුගේ බෑනා වන කේ. ජි. ගමගේ මහතාටත් අපගේ විශේෂ ස්තුතිය හිමි වේ.)ජී. ජී. සරත් අානන්දතිස්සමහාරාමයවාසුෙද්ව නානායක්කාර හා ඩලස් අලහප්ෙපරුම අමාත්‍යවරු පණ්ඩිත් අමරෙද්වයන්ටහාත්පස නගරයම අඳුරේ ගිල්වමින් රාත්‍රිය එළඹෙන හෝරාවේදී මහරගම යොවුන් රඟහල නම් නේක වර්ණ ආලෝක රශ්මියෙන් බබළන්නට වුණා. රඟහලේ හිස් අසුනක් සොයාගත නොහැකි තරම් එකම හිස් ගොඩක්. අඳුරු කළ රඟහලේ කොණක එක් අසුනකට බරවුණ මම අපූර්වතම සංගීත අත්දැකීමක් විඳින්නකු බවට පත්වෙලා සිටියා. නිහඬතාව බිඳ දමමින් මියුරුසර සංගීත නාදයන් දසත පැතිරුණා. මේ වින්දනීය අත්දැකීමෙන් සැවොම මනමෝහනයට පත්වෙලා හිටියෙ. මේ වෑයම ජාතික සමඟිය, සහෝදරත්වය සහ සංහිඳියාව උදෙසායි. ඒ ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මැතිතුමාගේ උපදෙස් පරිදි එම අමාත්‍යාංශය විසින් සංවිධානය කරනු ලැබු මානවීය ගී ප්‍රසංගයයි.එදා රැයේ මගේ හදවත මිහිරෙන් මත්වුණත් විටෙක ගිනි අවුළුවාලන තරම් සෝචනීයත්වයෙන් බරවුණ අවස්ථා ද නැතුවාම නොවේ. ඒ කුරිරු යුද්ධයේ අමිහිරි, කටුක මතකයන් නැවතත් ආවර්ජනය කරනු ලැබු ගීත සවනත වැකීමෙන්. අනෙකුත් රස විඳින්නන්ට ද එය එලෙසම බව ඔවුන්ගේ දෑසින් මට පසක් වුණා. කෙනෙකුගේ මුහුණ හදවතේ කැඩපත වන හෙයින් දුක, සැප, සතුට එමඟින් පෙන්නුම් කළා. මගේ හදවත සලිත කළ ගීතයක් වුණේ දීපිකා ප්‍රියදර්ශනී ගායනා කළ “මාතොටින් එන උතුරු සුළඟින්...” ගීතයයි.මෙහි උත්ප්‍රාසය වූයේ,“වෙඩි හඬට පොඩි අකුරු ඇදවෙයි මක්කරන්න ද පැංචියේගුරුතුමි මා සිසුවියයි ඔබ ඒත් අපි එක පංතියේ”මානවීය ගී ප්‍රසංගයට සහභාගී වූ විෙශ්ෂ අාරාධිතයෝමේ ගේය පද තුළින් ගුරු සිසු සියල්ලෝම තරාතිරමකින් තොරව කුරිරු යුද්ධයේ පීඩිතයන් බවට පත්ව තිබූ බව පැහැදිලියි.ඒ වාගේම “ශාන්තිනි තෙමා වැටී....” ගීතයෙන් ප්‍රේමයෙන් වෙලුණු ආලවන්තයන් ජාතිභේදය නිසා දෙපසට වෙන්කළ ඛේදවාචකයක අරුමය මෙලෙසින් පද වැලේ ඇමිණි තිබුණා.“පහන් පැලට ගිනි ඇවිලී අන්න නැගෙන දුම්ශාන්තිනී අපි දෙවියන් ඇති තැනකට යන්”ආලවන්ත ප්‍රාර්ථනාවේ පහන් පැලට ගිනි ඇවිලී අවසන සැනසුම ඉතිරිව ඇත්තේ මිනිසුන් ළඟ නොව දෙවියන් ළඟ බව පසක් කළ එම ගීයෙන් ජාතිවාදී සරදම කෙතරම් අකාරුණික ද යන්න මට හැගුණා. යුද්ධයේ දුක්බර පීඩාවන් කොතෙක් ද? අපි කෙසේනම් එය අමතක කරමු ද?එදා හිතලුවක් පමණක්ම තිබූ ජාතික සමඟිය, සහෝදරත්වය හා සංහිඳියාව අද තරමක් දුරට හෝ යථාර්ථයක් බවට පත්ව තිබෙනවා. සියලුම ජාතීන්ට සමසේ ජීවත්විය හැකි වටපිටාවක් නිර්මාණය වී තිබීම කෙතරම් සැනසුමක් ද? මර බියෙන් තොරව අපිටත් දැන් නිදහසේ ජීවත්වන්න පුළුවන් නේදැයි මට සිතුණා. දිනාගත් සාමය රැකගැනීමට අපි අප විසින් ම කළ යුතු දෑ කොපමණදැයි මම මගෙන්ම ප්‍රශ්න කළා.එදින ප්‍රාසාංගික වේදිකාවේ මගේ නෙත ගැටුණ චිත්තාකර්ෂණීයම අංගයක් තිබුණා. මානවීය ගී ප්‍රසංගයේ මතකයන් අතර අදටත් මහද රැඳුණ මනහරම අවස්ථාව එයයි. ඒ ජාතික සමඟියේ මහා සම්මානය පිරිනමනු ලැබු අවස්ථාවයි. ජාතික සමඟිය උදෙසා කැප කිරීම් කළ විශිෂ්ට පුද්ගලයකු ඒ සඳහා යෝජනා වී තිබුණා. ඔහු එදා මෙදා තුර පරම්පරා ගණනාවකටම අමිල මෙහෙයක් කළ අපූර්ව යුග පුරුෂයෙක්. ලොකු කුඩා කවුරුත් හඳුනන එකසේ ආදරය කරන ළබැඳියෙක්. සුභාවිත ගායනයෙන් රසික සිත්සතන් සනසවාලු සහෘදයෙක්. ඒ ජාතියේ මහා ගාන්ධර්වයාණන් පණ්ඩිත් ඩබ්ලිව්. ඩි. අමරදේව ශූරීන්. මෙතුමාණන් සංගීතය උපයෝගී කොටගෙන කඨෝර භාවයන් නවමු චින්තනයකට යොමු කළ සුවිශේෂී සංගීතඥයෙක්. සංගීතය කියන්නේ විශ්ව භාෂාවක්. සම්මන්ත්‍රණ දහස් ගණනකින් කළ නොහැකි සමාජ මෙහෙයක් එක් ගීයක් ගැයීමෙන්ම මොහු ඉටු කළ කටුක ඉඩෝරයට වට වැසි පොදක් මෙන් සංගීතයෙන් ජන හදවත් ළතෙත් කිරීමේ සමතෙක් වුණා. ජාතික සමඟිය, සංහිඳියාව ගොඩනංවන්න ගීයෙන් අප්‍රමාණ දායකත්වයක් ලබාදුන් අමරදේවයන් ජාතික සමඟියේ මහා සම්මානයට වඩාත්ම සුදුස්සා යැයි අපි සියල්ලෝම අවිවාදයෙන්ම පිළිගන්නවා.ජාතික සමඟියේ මහා සම්මානය ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාරයන් සියතින් ඩබ්ලිව්. ඩී. අමරදේවයන්ගේ සුරතට පත්කළ අවස්ථාවේදී සියල්ලෝම අසුනින් නැඟී සිටියේ නිරායාසයෙන්. එසැණින් දෙසවන් ගිගුම් දෙන තරම් වූ ඔල්වරසන් හඬක් වාතලයට මුදා හැරිණ. මේ ජීවන චාරිකාවේ ඕනෑම අයෙකු අපේක්ෂා කරන ආත්ම තෘප්තිය එවේලෙහි තමන් ද ලද බවට කාන්තියෙන් දිදුලන එතුමන්ගේ මනස්කාන්ත නෙත් යුගල සාක්ෂි දැරුවා නොඅනුමානය. වියපත් ගත ඔහුට නතු නොවුවද ජවයෙන් පිරි තුරුණු සිත ඔහුගේ ළයාන්විත මධුර කටහඬ අවදි කිරීමට දිරි දුන්නා,“පටු අදහස් නම් පවුරින් ලෝකය කැබලි වලට නොබෙදී ඥානය නිවහල් වී බියෙන් තොරව හිස කෙළින් තබාගෙන හිඳිනට හැකි කොහෙදෝ එවන් නිදහසේ ස්වර්ග රාජ්‍යයට මාගේ දේශය අවදි කරනු මැන පියාණනේදෑත් යුග අහස් කුස දෙසට නංවා වියපත් මුව කමලෙහි සිනහ රන්දා එතුමා ගැයූ මේ ගීය ක්ෂණයෙන් මගේ දෑස් කඳුළින් තෙත් කළා. අනෙකුත් ගායක ගායිකාවන් ද අත්වැල් ගායනයෙන් මෙයට එකතු වුණා. මේ සියල්ලෝම එක්සිත්ව පෙරදැරිව අයදින්නා වූ පරම පිවිතුරු පැතුම වන්නේ ආගම භේදයෙන්, ජාති භේදයෙන් හා වර්ගවාදයෙන් තොර සමානාත්මතාව රජයන නිදහසේ ස්වර්ග රාජ්‍යයකි. එය නිදා සිටින ජාතියක් අවදි කිරිමට ගන්නා උත්සාහයක් ලෙස මට හැඟුණා. ඒ වගේම එය ජාතික සමඟිය, සහෝදරත්වය හා සංහිඳියාව උදෙසා මනා උත්තේජනයක්.ජාතික සමඟිය, සහෝදරත්වය සහ සංහිඳියාව යථාර්ථයක් කිරීමේ වගකීම පැවරී ඇත්තේ අන් කවරෙකුටවත් නොව තම තමන්ටම නොවේ ද?ශරීනා කුමුදිනී වීරසිංහශ්‍රී ජයවර්ධනපුරවිශ්ව විද්‍යාලයශ්‍රී ලංකාවේ කඳුකරයේ විසූ සාහිත්‍ය නිර්මාණකරුවකු, දේශපාලනඥයකු සහ කම්කරු නායකයකු වූ සී. වී. වේලුපිල්ලේ මහතාගේ ජන්ම ශත සංවත්සරය පසුගිය දා ස්ථාන දෙකකදී සමරනු ලැබිණි.සැප්තැම්බර් 14 දින පෙරවරුවේ වැල්ලවත්ත දෙමළ සංගම් ශාලාවේදී එතුමන්ගේ සේවය සහ නිර්මාණ දායකත්වය අගයමින් හිටපු අමාත්‍ය ජී. පී. දේවරාජ් මැතිතුමන්ගේ ප්‍රධානත්වයෙන් එහි මුල් ගුණ සැමරුම් උත්සවය පැවතිණි. එහිදී අනුස්මරණ දේශනය ප්‍රවීණ කලාකරු ඇන්තනි ජීවා විසින් පවත්වනු ලැබිණි.ඉන් අනතුරුව තැපැල් හා විදුලි සංදේශ අමාත්‍ය ජීවන් කුමාරතුංග හා ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මැතිතුමන්ගේ ප්‍රධානත්වයෙන් ජනාධිපතිතුමන්ගේ උපදෙස් මත සී. වී. වේලුපිල්ලෙයි ජන්ම ශත සංවත්සරයට සමගාමීව මුද්දරයක් නිකුත් කරනු ලැබිණි. මෙම මුද්දරය නිකුත් කිරීමේ උත්සවය පැවතියේ හැටන් හිදීය.ප්‍රවීණ කිවිවර දයාරත්න රණේපුරගේ සංස්කාරත්වයෙන් එළිදකින කාව්‍යා කවි පුවත්පතේ නවතම කලාපය දැන් නිකුත්ව තිබේ. මෙහි විශේෂත්වය වනුයේ සිංහල, දෙමළ හා ඉංග්‍රීසි භාෂා ත්‍රිත්වයෙන්ම කවි පළ කර තිබීමයි. විමල් රූබසිංහ, තිලකා රණේපුර, එස්. මෝසෙස්, අනුර බී සෙනවිරත්න ඇතුළු කවි කිවිඳියෝ රැසක් මීට නිර්මාණ ඉදිරිපත් කර සිටිති. ලැම්බර්ට් ප්‍රනාන්දු, උපාලි මල්වත්ත හා තිලකා රණේපුර කාව්‍යා කවි පුවත්පතේ සහාය සංස්කාරකවරු ලෙස කටයුතු කරති.පාලමට ලියන්නසෑම දෙසතියකටම වරක් පළවන පාලමට ඔබේ අදහස්, යෝජනා හා නිර්මාණ ද යොමු කරන මෙන් ඇරියුම් කරමු.සංස්කාරක - ‘පාලම’, සිළුමිණ, ලේක්හවුස්, කොළඹ 10.FAX-2429260 Email- malkap@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=af14100514</link>
    <topic>අඳුරෙන් එළියට ද එළියෙන් අඳුරට ද?</topic>
    <author>රමණී සුබසිංහ</author>
    <content>කුටි දූෂක ජාතකයෙන්කොළඹ දිස්ත්‍රික් සහකාර අධ්‍යාපන අධ්‍යක්ෂ,කොළඹ කොටුව ශ්‍රී සම්බුද්ධාලෝක විහාරවාසීශාස්ත්‍රපති විතාරන්දෙණියේ මේධානන්ද හිමිබෝධි සත්ත්වයන් වහන්සේ ගේ උත්පත්ති කතා ලෙස ලියැවුණු ජාතක කතාවන් බොදු මුහුණුවරක් හා කැටි වී ලියැවුණ ද ඒවායින් හෙළිවන්නේ මුළු මනුෂ්‍ය වර්ගයාගේ ම හැසිරීම් රටාවන් හා ගති පැවතුම් පිළිබඳවයි.‍ එම විවරණයන් මීට වසර දහස් ගණනකට එහා ‍සමාජ ජීවිතය පිළිබඳව තොරතුරු ගොන්නක් ලෙස සැලකුව ද ඒ සියලු චරිත අදත් අප සමාජයේ ජීවත් වේ. සියලු සිදුවීම් එදා මෙන් අද ද සිදුවේ.ජාතක පොත පාලි ජාතකට්ඨ කතාවෙන් ගෙන සිංහල බසින් ලියැවුණකි. ලිවීමේ ප්‍රධාන පරමාර්ථය ලෙස සැලකෙන්නේ අසා රස විඳිය හැකි බණ කතා සාහිත්‍යයක් සිංහල සාහිත්‍යයට එක් කිරීම ය. දැහැමි සමාජයකට අවශ්‍ය සදූපදේශ, සමාජ සංවර්ධනයට අවශ්‍ය දැනුම කතන්දර ආශ්‍රයෙන් කතා රසය ඇති කරමින් පාඨකයාට මෙන් ම ශ්‍රාවකයාට ද ඉදිරිපත් කිරීමයි.ජාතක කතාවලින් ගෙන එන සමාජයෙහි කුඩා දරුවා ගේ සිට වයෝවෘද්ධ පුද්ගලයින් දක්වා ම විවිධ චරිත ජීවත් වේ. ජීවිතයේ එක් එක් අවස්ථාවන් හි ඔවුනොවුන් මුහුණ දෙන්නා වූ දුක මෙන් ම සතුට, අනේක විධ ප්‍රශ්න හා ගැටලු, ඒවා විසඳා ගන්නා අපූර්වත්වය, සාමාජීය සත්ත්වයින් ලෙස පැවතිය යුතු නිවැරැදි ආකාරය, ගැටුම් නිරාකරණය, වෛරය, කෝපය, රාගය ඈ ආදී චිත්ත‍ාවේග පාලනය කර ගන්නා සැටි ද මැනවින් නිරූපණය වේ. මවුපිය දූ දරුවන්, ස්වාමි භාර්යාවන්, සාන්තුවරයන්, රාජ්‍ය නායකයන්, ධන කුවේරයන්, දිළින්දන්, මං පහරන්නන්, දූෂකයන්, ගණිකා වෘත්තියෙහි නියැළෙන්නන් ජාතක කතා සමාජයෙහි වේ. මනුෂ්‍ය වර්ගයා සේ ම දෙවියන්, යක්ෂයින්, භූතයින් ආදී අද‍ෘෂ්‍යමාන බලවේගයන් ද, වන සතුන් ද ජීවත් වේ.මේ සියලු චරිත විවරණය කරමින් මිනිස් සන්තානයෙහි පවතින්නා වූ කරුණාව, දයාව, මෛත්‍රිය සේ ම කුහකකම්, ලෝබකම්, සටකපටකම් ගැන ද අපූර්ව විවරණයක් විටෙක හාස්‍යෝත්පාදකවත්, විටෙක අනුකම්පා සහගතවත් ඉදිරිපත් කැරේ. සොබා දහමින් හෝ නීතියෙන් වරදට දඬුවම් පැමිණවීම තුළ වක්‍රාකාරයෙන් කියවන්නා හෝ අසන්නා කෙරෙහි වරදින් මිදීමේ පෙලඹවීමක් ඇති කෙරේ.අප දිවි ගෙවන සමාජයේ ඕනෑම පුද්ගලයකු ගේ ජීවිතයෙහි අඩුපාඩු තිබේ. සිතෙහි ඊර්ෂ්‍යාව, වෛරය, තරහව ඈ ආදී සිතිවිලි උපදී. එහෙත් ඇතැම් විට තමන් ගේ වැරැදි ගති පැවතුම් හා සිතිවිලි ගැන තමන්ට අවබෝධ නොවේ. සරලව කියනවා නම් ඒ පිළිබඳව තේරුමක් නොවේ. එමෙන් ම වැඩිහිටි වයසේ දී අඩුපාඩුවක්, වරදක් දැක කෙනෙක් එය පෙන්වා දුන්නේ නම් එය පිළිගැනීමට තරම් සංවේදී සිතක් බොහෝ අයට නොවේ. ජාතක කතා එවැනි අයට ඇමැතිය හැකි හොඳම මාධ්‍යයකි.මනුෂ්‍ය ස්වභාවය හා ගති පැවතුම් අනුව පුද්ගලයන් සිවු දෙනෙකු පිළිබඳව බුදු දහමේ ඉගැන්වේ. ඒ අඳුරෙන් අඳුරට යන්නා, අඳුරෙන් එළියට යන්නා, එළියෙන් අඳුරට යන්නා, එළියෙන් එළියට‍ යන්නා ලෙසිනි. ආලෝකය හා අඳුර සංකේතවත් කරමින් කරන ලද මෙම වර්ගීකරණයට අනුව වඩාත් සුපසන් ජීවිතයක් ළඟා කරගත හැකි වන්නේ සිවුවැන්නට ය. ඒ ආලෝකය සොයා යන ගමනට ජාතක කතාවලින් දෙන සදූපදේශයන් අපූර්ව මඟ පෙන්වීමකි.ජාතක පොත ඇසුරින් ලියැවෙන මෙම ලිපි මාලාවෙන් ඔබට තිළිණ කෙරෙන්නේ ද ඔබගේ ජීවිතය පිළිබඳ විවරණයක් ය. කතා රසය ද සමඟින් ජීවිතාව දර්ශයක් ය.බණ කතා සාහිත්‍ය ප්‍රචලිත වූ අතීත සමාජයේ ඇත්තෝ සාමකාමී ජීවිත ගත කළහ. අනුන් ගැන හිතන, අනුන් වෙනුවෙන් ජීවිත කැප කරන අපූර්ව සිතිවිලි නිර්මාණයට ජාතක කතා බෙහෙවින් බලපෑවේ ය. වාරියපොළ ශ්‍රී සුමංගල හිමි, මිගෙට්ටුවත්තේ ගුණානන්ද හිමි වැනි යතිවරුන් රට, ජාතිය, ආගම වෙනුවෙන් ජීවිතය කැප කළේ ජාතක කතා තුළින් ලද පෙලඹවීමෙනි. ජාතියක්, දේශයක්, ආගමක් වෙනුවෙන් ව‍ූ පොදු හැඟීමකට, පොදු පරමාර්ථයකට ඕනෑම කැප කිරීමක් කළ හැකි ය‍. එවැනි චිත්ත ශක්තියක් ඇති කිරීමට මෙම කතා තුළින් ලැබෙන පෙලඹවීම, ආලෝකය සුවිශේෂී ය.අවවාදයෙහි නො නැමෙන සිත් ඇත්තෝ අප අතර බොහෝ ය. කුඩා දරුවාගේ සිට තරුණ මහලු අය ඊට අයත් ය. එමෙන් ම ඔවදන් දෙන්නට යාමෙන් බලාපොරොත්තු නොවූ ගැටලුවලට මුහුණ දෙන්නට සිදුවන අය ද බොහෝ ය. අවවාදයෙහි නම්‍යශීලී වන සිත මෙන් ම අවවාද දෙන්නට පෙර අදාළ පුද්ගලයා ගේ ස්වභාවය හඳුනා ගැනීම ද වැදගත්කම බව කියන කතාවකි ‘කුටි දූෂක ජාතකය'.අවවාද නොරිසි වූ එක්තරා භික්ෂුවක ගේ අතීත කතාවක් ලෙස එම කතා පුවතේ එක් කතාංගයක් දිග හැරේ.කුඩා මලිත්තෙක් ගසක සාදා ගත් අපූරු කැදැල්ලක සුවසේ වසයි. මේ අතර වැසි කාලය ආයේ ය. නොනැවතී දිගින් දිගටම වැස්සේ ය.කැදැල්ල සමීපව ගසේ අත්තක් උඩ වැස්සේ තෙමෙමින්, ශීතයෙන් වෙවුළමින් ඉන්නා වඳුරෙක් දුටු මලිත්තා ඌ ගැන අනුකම්පාවෙන්“මිතුර, ඔබගේ හිස ද, දෑත් ද මිනිසුන් ගේ වැනි ය. ඉදින් ඔබට ඉන්නට ගෙයක් සාදා නොගන්නේ මන්ද? මේ වැස්සේ තෙමි තෙමී කුමට නම් දුක් විඳිනවා ද? යි ඇසී ය‍. එවිට“මලිත්ත, ඔබ කියන දේ නම් සැබෑ ය. ඒත් මගේ හිස ද, අතුල් පතුල් ද මිනිසුන් ගේ ම වැනි ය. එහෙත් ඔවුන්ට මෙන් නුවණක් මට නැතැ'යි වඳුරා කියන්නේ ය. ඒ ඇසූ මලිත්තා“යහළුව, එක හැටියෙන් ටික වෙලාවක් වත් ඉඳින්නට බැරි කලබල ගති ඇති අයට නිසි කලෙකත් සැපක් නම් ලැබිය නොහැකි ය. ඒ නිසා යහළුව ඔය කලබල ගති හැර හික්මීම ඇති කර ගන්න. එවිට හිත එකඟ කරගෙන ගෙයක් හදන හැටි හිතාගත හැකියි.” කීය. තමන් ගේ අඩුපාඩු ගැන කී මලිත්තා කී බසට වඳුරා කිපුණේ ය.“මූ මෙසේ මට ආඩම්බර බස් කියන්නේ තමන් නොතෙමී ඉන්නා නිසා නොවේ ද? මම මූ එතැන ඉන්දවන්නම්’ යැයි සිතා මලිත්තා අල්ලා ගන්නට පැන්නේ ය. මලිත්තා ක්ෂණයකින් ඉගිල්ලී පලා ගියේ ය. මලිත්තා අල්ලා ගත නොහැකි වූ වඳුරා මලිති කූඩාව කඩා බිඳ සුනු විසුනු කරදැම්මේ ය.මේ කුටි දූෂක ජාතක කතාවේ කියැවෙන අතීත කතාවක සංක්ෂිප්තයකි. වන සතුන් ගේ කතාවක් ඇසුරින් ගොඩ නැ‍ඟෙන මේ කතාංගයට අනුව මලිත්තා වඳුරාට උපදෙස් දෙන්නේ සිත උපන් සැබෑ අනුකම්පාවෙන් හා වඳුරාගේ යහපතම පිණිස ය. එහෙත් සිය දුර්වලතාව, අඩුපාඩු විවේචනය හා අවවාද නොරිස්ස‍ූ වඳුරා ගේ හැසිරීම අප වෙත ගෙන එන්නේ සෝපාහාසයකි. එහෙත් මෙවන් හැසිරීම් ඇති චරිත අද සමාජයේ ද බොහෝ ය.මෙවැනි කතා ඇසුරින් කෙනෙකුට තමන් ගේ අඩුපාඩු හඳුනාගත හැකි ය. කෙනෙකුගෙන් ලබන අවවාදයට වඩා යම් සිදුවීමක් අනුසාරයෙන් රසවත්ව ඉදිරිපත් කැරෙන මෙවැනි කතා මිනිස් සිතට දැනෙන ලෙස ආමන්ත්‍රණය කරයි. එමඟින් තමන් ගේ ජීවිතය තුළ ස්වයං විනයක් නිහතමානී බවක් තමන් නොදැනුවත්වම ඇති කරයි. මේ ආකාරයට අපණ්නක ජාතකයෙන් ආරම්භ වන ජාතක කතා පොතේ සෑම කතාවකින් ම, ඒ වායේ එන සෑම අතුරු කතාවකින් ම මිනිස් ජීවිතයට වඩාත් සමීප, බොහෝ වැදගත් මාතෘකාවන් සාකච්ඡාවට ලක් කැරේ. එහි එන චරිත අපට සමීප ය. අපගේ නෑදෑ හිත මිතුරන්ට, සතුරන්ට සමීප ය. සිදුවීම් වත්මන් සමාජ සිදුවීම් හා සමාන ය. ඒවායෙහි ආගමික, සාහිත්‍යමය විවරණය ජීවිතයට බොහෝ ප්‍රයෝජනවත් ය.අනෙක් අතට මිනිස් ජීවිතය සැමදාම නොපවතින්නකි. අප ජීවිත කාලයක් පුරා එක්රැස් කරගත් සියල්ල අතහැර දිනෙක වෙන්වන්නට සිදුවේ. ජාතක කතා තුළින් අපට කියා‍ දෙන්නේ දුර්ලභව ලැබූ මිනිසත් බවින් ප්‍රයෝජන ගන්නා ආකාරය ගැන ය. ජීවිතයට එක්කර ගත යුතු දේ හා අත්හළ යුතු දේ පිළිබඳව ය‍. ජාතක කතා ඇසුරින් ලියැවෙන ඉදිරි ලිපි පෙළ ජීවිතයට හොඳ ප්‍රවේශයකි. එහි ඔබට ගැළපෙන චරිත වේ. නොගැළපෙන චරිත ද වේ‍. ප්‍රිය කරන අය සේම අ‍ප්‍රියයන් ද වේ. හොඳ ම දේ උකහා ගන්නා සැටි, දුර්වලතා මෙන් ම ශඛ්‍යතා ද පැහැදිලි කෙරේ. වැටුණු තැන නැඟිටින්නට කියා දේ‍. සරලවම පැහැදිලි කරනවා නම් ආලෝකයෙන් ආලෝකයට‍ යන්නට මඟ හෙළි කර දේ.ලබන සතියේ - ජීවිතය දෙස සතුටින් බලන්න. ක්ෂාන්තිවාදී ජාතකයෙන්රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=as1410051</link>
    <topic>උදේට පාසලේ රාත්‍රියට මහ මුහුදේ කරන්නන් වාලේ අකුරු කරන දූපතේ දරුවෝ</topic>
    <author>සුභාෂිණී ජයරත්න</author>
    <content>උදේට පාසලේ රාත්‍රියට මහ මුහුදේ කරන්නන් වාලේ අකුරු කරන දූපතේ දරුවෝපරිසරය නිසංසලය. සතියේ දිනක් වුවත් කිසිදු කලබල ගතියකින් තොරය. මඟින් මඟට කඩින් කඩ වැසි ඇදහැළුණත් මේ පළාතට නම් දැඩි අව්රැල්ල හ‍ැරෙන්නට වැහි වලාකුළක්වත් දක්නට නොමැති තරම්ය. කල්පිටියට අපි ළඟා වන විට උදෑසන 8ට පමණ වන්නට ඇත. ඒ වන විටත් අපේ පැමිණීම බලාපොරොත්තුවෙන් අපේ මඟපෙන්වන්නා වූ වයඹ පළාතේ සහකාර අධ්‍යාපන අධ්‍යක්ෂ අලිජින්නා මහතා පැමිණ සිටියෙන් සුනංගු නොවී කල්පිටි වෙරළ තීරයෙන් අපි බෝට්ටුවකට ගොඩනැඟුනෙමු. ඒ මොහොත්තුවාරම දූපතට ළඟාවීමේ අරමුණ ඇතිවය.කල්පිටිය ලංකාවේ ඇති තවත් අති සුන්දර වෙරළ තීරයකි. කරදිය හා මිරිදිය මත්ස්‍ය කර්මාන්තයට ප්‍රසිද්ධ වුවත් දැන් දැන් කල්පිටිය සංචාරක පුරවරයකට සූදානම් වෙයි. කල්පිටියට ආසන්න මුහුදේ දූපත් ගණනාවකි. එයින් බත්තලංගුණ්ඩුව, උච්චමුනි, මොහොත්තුවාරම, කිරිමුන්දලම සහ පල්ලියවත්ත ඉන් තරමක් ප්‍රසිද්ධ මෙන්ම ජනාවාස වූ දූපත්ය.කල්පිටි මුහුදු තීරයේ දූපත්වල වෙසෙන ජනතාව ගතකරන්නේ අමුතුම ජීවිතයකි. බහුතරයකගේ ජීවිත ඒ දූපත්වලටම සීමාවූවකි. අවශ්‍යතා කීපයකට පමණක් දූපතින් පිටතට යනවා හැරෙන්නට මේ ජීවිතවලට බාහිර ලෝකය සමඟ ඇත්තේ ඉතා අඩු සම්බන්ධතාවකි. මේ දූපත්වල දරුවන් පාසල් ගතකරන්නට රජයෙන් පාසල් ඉදිකර දී ඇතත් ඒ පාසල් නගරයේ පහසුකම් ලත් පාසල් හා පෑහෙන්නට ද බැරිය.“මේ දූපත් පාසල්වල දරුවෝ ඉගෙනගන්න විඳින දුක, ගුරුවරු කරන කැපවීම බලන්න ඔයගොල්ලෝ එන්න...” වයඹ පළාත් අධ්‍යාපන අධ්‍යක්ෂ ජේ.පී.එන්.තිලකරත්න මහතා සිළුමිණ අපෙන් එවන් ඉල්ලීමක් කළේ මේ දරුවන්ගේ තත්ත්වය රටට හඬගා පවසන්නටය.මොහොත්තුවාරම දූපත ඇත්තේ කල්පිටි වෙරළ තීරයේ සිට කි.මීටර් එකහමාරක් පමණ දුරකිනි. එහා මෙහා යෑමට කුඩා බෝට්ටු සේවයක් ඇතත් එයත් එහා මෙහා දුවන්නේ බෝට්ටු හිමියන්ගේ කාලසටහනටය. මේ මොහොත්තුවාරමේ සිංහල පවුල් 150ක් ද මුස්ලිම් පවුල් 58ක් ද ජීවත් වෙති. දැඩි අවු රශ්මියෙන් යුතු මේ දූපත් පොළොවේ දකින්නට ඇත්තේ තල්ගස් හා පොල් රුප්පා පමණි. දැඩි අව්වට හෝ සෙවණක් සොයා යා හැක්කේ පොල් ගසක් යටට පමණි. අමතරව නුග ගහක් දෙකක් හැරුණු කොට කාලයකින් මේ බිමට වැහි පොදක් හෝ පතිත වී නැතිවාසේය.මොහොත්තුවාරම දූපතේ දරුවන්ට මුස්ලිම් පාසලක් ලැබුණේ 1956 වසරේදීය. එය කළපුවට ආසන්නයේ මුස්ලිම් පවුල් වෙසෙන පෙදෙසේ පිහිටි කුඩා ගොඩනැඟිලි කිහිපයකි. සිංහල දරුවන්ගේ පාසල ඇත්තේ ගම මැද වන අතර එය 1992 දී ආරම්භ වූවකි. මේ ගමට මෙන්ම පාසලට ද අවශ්‍යතා පිරිමසා ගන්නට වතුර ඇත්තේ සීමාසහිතවය. ගමේ අය බීමට ජලය ගන්නේ පාසලේ නළ ළිඳෙනි. රාත්‍රිය එළඹෙත්ම ගම කළුවරය. විදුලිය නොමැති නිසා සියලු දේ කරගන්නට සිදුව ඇත්තේ එළිමහනේ පමණි.“....අපේ මුස්ලිම් පාසලේ දූපතේ දරුවෝ 38 දෙනෙක් ඉගෙනගන්නවා. මේ 38 දෙනාටම ඉන්නේ මාත් එක්ක ගුරුවරු 6 දෙනයි. අපේ ගුරුවරුන්ට මෙහේ නැවතිලා ඉන්න ගුරු නේවාසිකාගාර නැහැ. කන්දකුලිය කල්පිටිය වගේ දුර සිටයි මේ ගුරුවරු එන්නේ. එතැනින් තුරෙයිඅඩිවලට ත්‍රීවීලර් එකකින් එනවා. ඒ එන්නේ උදේ 7.30ට මුල් බෝට්ටුව අල්ලගන්න. 7.30 බෝට්ටුව අල්ලගන්න බැරිවුණොත් ඊළඟට තියෙන්නේ 8.30 බෝට්ටුව. 8.30 බෝට්ටුවෙන් ආවොත් අපේ කෙටි නිවාඩු ගන්න බැරි වෙනවා. වරුවක නිවාඩු වැටෙනවා. අතින් වියදම් කරගෙන මහමුහුදේ බෝට්ටුවක ඇවිත් මේ ගුරුවරු ජීවිතය ගැනවත් නොබලා විශාල කැපකිරීමක් කරනවා...” අපට එහෙම පැවසුවේ එම්.අයි.හරමයින් මහතාය. ඔහු මුස්ලිම් විදුහලේ විදුහල්පතිය.මොහොත්තුවාරම ගමේ දෙමවුපියන්ට අධ්‍යාපනය පිළිබඳ ලොකු වැටහීමක් නැත. දරුවන් පාසල් යවන්නේ යැවිය යුතු නිසාය. ඔවුන් තුළ ඇත්තේ එදිනෙදා අතට කීයක් හෝ උපයාගෙන ජීවත්වීමේ අරමුණයි. මුස්ලිම් පාසලේත්, සිංහල පාසලේත් දරුවන් පාසල් එන්නේ ගුරුවරුන්ගේ උවමනාවටය. ඔවුන් පාසල තුළ රැඳෙන්නේ ගුරුවරුන්ගේ දැඩි උනන්දුව නිසාය. මේ දරුවන්ට පෙළ පොතේ අකුරක් හෝ කියා දෙන්නට කිසිදු ගුරුවරයකු නොකරන ආකාරයේ කැපකිරීමක් කරන්නට මේ ගුරුවරුන්ට සිදුවී ඇත. සිය කාලය, ශ්‍රමය, මුදල් පමණක් නොව ජීවිතයත් පරදුවට තබමින් දිනපතා මහමුහුද සමඟ ඔට්ටුවෙමින් මේ ගුරු පිරිස කරන්නේ විශාල මෙහෙවරකි.“....මම පල්ලිවාසතුරෙයි ඉඳලයි එන්නේ. උදේට බයිසිකලය පැදගෙන ඇවිත් බෝට්ටුවෙන් පාසලට එනවා. මේ දරුවෝ හරිම දුප්පත්. අපේම උනන්දුවෙන්මයි අකුරක් හෝ ඉගෙනගන්නේ. වාරකන් කාලයට බෝට්ටුවේ එන්නේ හරිම බයෙන්. පළාත් අධ්‍යාපන දෙපාර්තමේන්තුවෙන් ආරක්ෂිත කබා දීලා තියෙනවා. අපි කොයිතරම් මහන්සි වුණත් මේ පාසල්වල දරුවන් දිගින් දිගටම අඩුවේගෙන යනවා. පාසලට විදුලිය නැති නිසා කිසිම පහසුකමක් නැහැ. හදිසියට ඡායා පිටපතක් ලබාගන්න බෝට්ටුවෙන්ම එගොඩ වෙන්න සිදු වෙනවා....” ගුරුවරියක වන එම්.ඒ.වී.වසන්ති මහත්මිය පැවසුවාය.‍ මොහොත්තුවාරම දූපතේ දරුවන්ට අකුරු කියන්නට පිහිට වූ මේ පාසල් දෙක දැන් වැසී යෑමේ තර්ජනයට ලක්වී ඇත. එදා එකේ සිට 8 දක්වා පන්ති තිබූ මේ පාසල් අද පන්ති පැවැත්වෙන්නේ එකේ පන්තියේ සිට පහ ශ්‍රේණිය දක්වාය.“ගමේ ‍මවුපියන්ට දරුවන්ගේ අධ්‍යාපනය වටින්නේ නැහැ. පෝෂිත පාසලක් කළ නිසා මේ පාසල් දෙකේම පන්ති 5 ශ්‍රේණිය දක්වා සීමාවුණා. පහෙන් පස්සේ මේ දරුවෝ යායුත්තේ කල්පිටිය අල්අක්සා පාසලට. මේ මුහුද මාස හයෙන් හයට වාරකන් නිසා රළු වෙනවා. මවුපියෝ කැමැති නැහැ දරුවෝ මුහුදින් පිටතට යවන්න. ඒ වගේම ඒ අයට මුදල් නැහැ දවසේ වියදම රු.200ක් යනවා. මේ නිසා සිදුවන්නේ මේ දරුවෝ පුරුදු රස්සාවටම යොමු වන එකයි..” ඒ මේ විදුහල්පතිවරුන්ගේ අදහසයි.පාසල් දහසේ ව්‍යාපෘතියට මේ පාසල් ද සම්බන්ධ කර ගැනීමට උත්සාහ කිරීම නිසා අද මේ දූපත් දරුවන්ගේ අධ්‍යාපනය පහේ පන්තියට සීමා වී ඇත. පහේ පන්තියෙන් ගෙදර නතරවෙන පිරිමි දරුවන් මුහුදු රස්සාවට යොමු වන අතර ගැහැනු දරුවෝ වැඩිවිය පත්වූ සැණින්ම විවාහ දිවියට ද එක්වෙති. ඒ නිසා අඩු වයස් මවුවරුන් මේ දූපත තුළ සුලභව දැකිය හැකිය.නගරයේ ජනප්‍රිය පාසල්වලට දරුවන් ඇතුළු කරන්නට පොරකද්දී මේ පාසල් දෙකේ විදුහල්පති දෙපළට සිදුව ඇත්තේ වසරක් මුල නිවෙසක් නිවෙසක් ගාණේ ගොස් පාසලට දරුවන් එකතු කරන්නටය. උගැන්වීමට අමතරව ඒ අභියෝගය ද කරට ගත් මේ ගුරු විදුහල්පතිවරුන් මවුපියන් දැනුම්වත් කරමින් පාසල පවත්වාගෙන යන්නේ අසීමිත බාධා අඩුපාඩු රැසක් හමුවේය.“....මේ පරිසරය අතිදුෂ්කරයි. අපිට මේ පරිසරය වගේම සමාජයත් හුරු නැහැ. එදා එකේ සිට 8 ශ්‍රේණිය දක්වා ළමයි 88ක් සිංහල පාසලේ ඉගෙනගත්තා. පෝෂිත පාසලක් කළහම ළමයි 48ට අඩු වුණා. මේ පාසල්වල ආගම, ඉංග්‍රීසි, සෞන්දර්ය ක්‍රීඩා උගන්වන්න ගුරුවරු නැහැ. මේවා හුදෙකලා පාසල්. උගන්වන්න ගුරුවරු නැති නිසාමයි අපි මේවාට පත්වීම් අරගන ආවේ. කිසිම පහසුකමක් නැහැ. පෝෂිත පාසලක් කළහම ළමයි 36ක් පිටතට ගියා. අද එයින් වැඩි පිරිසක් ගෙවල්වල නතරවෙලා. මේ අයට පුරුදු කළපු රස්සාවයි. ඉගෙනගැනීමට වඩා කළපු රස්සාවෙන් දවසකට ලැබෙන රුපියල් 1000 මේ අයට වටිනවා....” ඒ සිංහල පාසලේ විදුහල්පති එච්.එම්.ඩී.කුමාරසිංහ මහතාය.“අපි ඔයාලා ගැන පත්තරයට ලියන්න ආවේ..” අපි ඒ දරුවන්ට පැවසුවත් ඔවුන් අන්දමන්ද වී ඇත. අවාසනාවක මහත. මේ දරුවන් බහුතරයක් කිසිදා පත්තරයක් දැක තිබුණේ ද නැත. පත්තරයක තියෙන්නේ මොනවාද යන්න දැක තිබුණේ නැත. මේ පාසලට තබා දූපතටවත් කිසිදා පුවත්පතක් පැමිණෙන්නේ නැත. මුළු දූපතටම ඇත්තේ කුඩා වෙළෙඳසලකි. හාල්, පොල්, සීනි,පිටි වැනි දෑ හැරෙන්නට මේ කඩයෙන් පුවත්පතක් ගමට විකිණෙන්නේ නැත. හදිසියකට රෝහලක් නැත. අසනීපයක් හැදුණොත් ප්‍රතිකාර ගැනීමට රෝගියා මුහුද හරහාම ගෙන යා යුතුය.පාසලට පැමිණෙන බොහෝ දරුවන්ගේ රාත්‍රි කාලය ගතවන්නේ මහමුහුදත් සමඟය. හැරිස්, අල් අමාන් හා පස්කාන් මේ පුංචි දරු තිදෙනා අධ්‍යාපනය ලබන්නේ මේ මුස්ලිම් විදුහලේ 5 වසරේය. දහවල් කාලය පාසලේ ගතකරන මේ පුංචි නොදරුවෝ රෑට මහමුහුද සමඟ පොරබදිති. ශිෂ්‍යත්ව විභාගයට පෙනී සිටින වයසේ වුවද විභාගය ගැන හැඟීමක්වත් මේ දරුවන් තුළ නැත. බඩවියත රැකගැනීම ඔවුන්ගේ එකම අභිප්‍රායයි.“අපි තුන්දෙනා හවස 5ට විතර මුහුදු යනවා. ගිහින් මාළු අල්ලනවා. මාළු අල්ලගෙන රෑ 9ට 10ට විතර වෙරළට ඇවිත් රුපියල් 6500/-කට විතර විකුණාගන්නවා. අපි තුන්දෙනා ඒ මුදල බෙදාගෙන ගෙදර ගිහින් අම්මගේ වියදමට දෙනවා..” ඔවුහු පවසති.මේ ලෝක ළමා දිනය සැමරූ සතියයි. ‍ලෝක ළමා දිනය පාසල්වල ඉහළින් සමරද්දී ලෝක ළමා දිනයක් අසා නැති මේ දරුවෝ ඔහේ දිවි ගෙවති. මේ දරුවන් පාසලට පියමං කරන්නේ පාසල් යා යුතු නිසාය. උයන පිහින දාට බඩකට තරමක් හෝ පිරෙනවා හැරෙන්නට මේ දරුවන්ට කුසට හරිහමන් ආහාරයක් ද නැත. රස ‍නහර පිනායන ආහාරයක් දකින්නට ද නැත. මේ දරුවෝ කටේ කිරි සුවඳ ඉක්ම යන්නටත් කලියෙන් මවුවරු වන්නේ දූපතින් එපිට ලෝකයක් ඔවුන්ට අත්දකින්නට නොලැබෙන නිසාය. මේ කටුක බාධක හමුවේ ඔවුන්ට කෙදිනක හෝ ලෝකයක් තනන්නට ගව් ගණනක දුර සිට ජීවිත පරදුවට තබමින් මේ ගුරු මවුවරු, ගුරු පියවරු සමස්ත ගුරු පරපුරටම ආදර්ශයක් වනු නොඅනුමානය.(මොහොත්තුවාරම දූපත් සංචාරයකින් පසු)සුභාෂිණී ජයරත්නඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=as1410052</link>
    <topic>අහසින් පො‍ෙළාවට ඇදවැටුණු ජයලලිතා ජයරාම්</topic>
    <author>රෝහණ ආර්යරත්න</author>
    <content>අහසින් පො‍ෙළාවට ඇදවැටුණු ජයලලිතා ජයරාම්ඇය තරම් ජනප්‍රිය චරිතයක් තමිල්නාඩුවේ සිටියේ නැත. ඇය තරම් බලය හා ශක්තිය පෙන්වූ චරිතයක් මුළු ඉන්දියාවේම සිටියේ ද නැත. එසේම ඇය තරම් වංචනිකව මුදල් උපයාගත් මහ ඇමැතිනියක් ද ඉන්දියාවේ සිටියේ නැත. ඇය තම බලය ශක්තිය හා ජනප්‍රියතාවය නිසා බැබළුණාය. මධ්‍යම රජයේ පාලකයින්ට ද අභියෝග කළාය. වෙනෙකක් තබා ඉන්දියාවේ අගමැති තනතුර පිළිබඳව ඇය සිහින දැක්කාය.මෙතෙක් ගුවනේ ඇය රැඳී සිටි ලෝකය දැන් කඩා වැටී ඇත. අත්තටු කැඩුණු උකුස්සෙකු සේ මහපොළොවට වැටී ඇත.දැන් ඇය සතරැස් අඩි 12 x 8 විශාල සිර මැදිරියක තනිවී සිටින්නීය. ඒ කාමරයේ පුටු දෙකක්, මේසයක් හා හතර පැත්තෙන් වැසී ඇති ඇඳක් පමණක් ඇත. ඇයගේ සුව පහසුව සඳහා විදුලි පංකාවක් හා රූපවාහිනියක් එම මැදිරිය තුළ සවිකර ඇත්තේය.එසේම ඇයගේ ආරක්ෂාවට කාන්තා ආරක්ෂක නිලධාරීන් කිහිප දෙනෙකු රඳවා ඇත. ඇය අතිවිශේෂ තත්ත්වයේ සිරකාරියකි. එහෙත් මෙම සිරගෙදරට එන සියලුම සිරකරුවන් සලකනුයේ එක හා සමාන ලෙසය. යම් සිරකරුවකුට පිටින් ආහාර ගැනීමට අවශ්‍ය නම්, එසේම පෞද්ගලික රෝහලක ප්‍රතිකාර ගැනීමට අවශ්‍ය නම් හෝ හමුවීමට පැමිණෙන අය සමඟ තනිවම කථා කිරීමට අවශ්‍යනම් ඔහු හෝ ඇය උසාවියේ අවසරය ලබාගත යුතු වන බව කර්ණාටක සිරගෙවල් බාරව කටයුතු කරන එස්. ටි. රාමේෂ් ප්‍රකාශ කර ඇත.මේ අයුරින් අසරණ තත්ත්වයක පත්ව සිටිනුයේ කවුද?ඇය තමිල්නාඩුවේ මහ ඇමැතිනි ජයලලිතා ජයරාම්ය. පසුගිය ප්‍රාන්ත මැතිවරණයේදී අද්විතීය ජයග්‍රහණයක් ලැබු තමිල්නාඩුව පුරා මහත් සේ ජනප්‍රියත්වයට පත්වී තමිල්නාඩුවේ පමණක් නොව ඉන්දියාව පුරා පමණක් නොව ලංකාව ඇතුළු ආසියාව පුරා තම බලය ආරෝපණය කිරීමට මාන බැලු ජයලලිතා ජයරාම් ඉන්දීය අධිකරණය මඟින් සිරකරුවකු බව පත්කර ඇත.වංචනික ලෙස ධනය රැස් කිරීම ඇයට එරෙහි පවතින ප්‍රධානතම චෝදනාවයි. මහ ඇමැති වීමට පෙර කෝටි 3 ක පමණ වත්කමක් සතුව පැවැති ජයලලිතා මහ ඇමැතිනිය වී වසර පහකට පසු එම වත්කම් කෝටි 66 ක් බවට පත්වූයේ කෙසේ ද?ජයලලිතාගේ ජීවිතය කඳු හෙල් පල්ලම් නැඟීම් බැසීම් ආදියෙන් පිරුණු එකක් විය. ජයලලිතාට ඉගෙන ගැනීමට ආශාව තිබු නමුත් ආර්ථික හේතුන් මත ඇයට වයස 15 දී චිත්‍රපටි ලෝකයට පිවිසීමට ඇයගේ මව කටයුතු කළාය. පාසලේ සිටියදීම ජයලලිතා 1964 දී කන්නඩා බසින් නිපදවූ චින්නඩා ගොම්බේ නම් චිත්‍රපටිය තුළින් සිනමා ලොවට පිවිසියාය.ඉන් පසුව ද්‍රවිඩ චිත්‍රපටි ගණනාවක එම්. ජි. රාමචන්ද්‍රන්, ශිවාජි ගනේෂන්, එස්. ටී. රාම් රාවෝ යනාදී විශිෂ්ට ගණයේ ද්‍රවිඩ චිත්‍රපටි නළුවන් සමඟ රඟපාමින් ඉන්දීය සිනමාව තුළ ජයකෙහෙළි නැංවීමට ඇය සමත් වූවාය. ඇය තමිල්නාඩුවේ හිටපු මහ ඇමැති හා ද්‍රවිඩ සුපිරි නළුවකු ලෙස සලකන එම්. ජි. රාමචන්ද්‍රන්ගේ ආධිපත්‍යයට යට වූවාය. ඇය ඔහුගේ සහායක නිළිය ලෙස චිත්‍රපටි ගණනාවක් රඟපෑ අතර එම චිත්‍රපටි සියල්ලම පාහේ බොක්ස් ඔෆිස් වාර්තා බිඳ හෙළීමට සමත් විය. මේ අයුරින් සහායක නිළියක ලෙස එම්. ජි. ආර්. ට සමීප වූ ජයලලිතා දේශපාලන ලෝකයේ ඔහුගේ සුවච කීකරු ගෝලයා බවට ද පත් වූවාය.චිත්‍රපටි ලොවින් ඉවත් වූ ඇය අනතුරුව දේශපාලන ලොවට පිවිසියාය. අන්නා ද්‍රවිඩ මුන්නේත්‍ර කසාගම් පක්ෂය තුළ අභ්‍යන්තර සංවිධානයක් සැලසුම් කළ ඇය ඉතාම නිශ්ශබ්ද දේශපාලන ගමන්මඟක් ඇරැඹීමට සමත් වූවාය. එම්. ජි. ආර්. ගේ මරණින් පසු ඒ අයි ඩී එම් කේ පක්ෂය දෙකඩ විය. එක් පක්ෂයක් එම්. ජි. ආර්. ගේ බිරිය ජානකී වටා රොක්වූ අතර සෙසු අය ජයලලිතා නායිකාව ලෙස පිළිගත්හ. ජයලලිතා ජයරාම්ගේ දේශපාලන ගමන පහසු එකක් නොවීය. දූෂිත කටයුතු හා වංචනික ලෙස ධනය රැස් කිරීම ඇයට එරෙහිව නැඟුණු චෝදනා විය. 1991 දී ඇය තමිල්නාඩුවේ මහ ඇමැතිනිය ලෙස පත්වූවාය. ඇය ජනතාවට නව සෞඛ්‍ය සේවා ඇති කරමින් අතිවිශාල සේවාවක් ඇරැඹු නමුත් දේශපාලන බලය අයුතු ලෙස ක්‍රියාත්මක කිරීම හා දූෂිත ක්‍රියා මෙන්ම සසිකලා නටරාජන්, ඇතුළු ඇයගේ නෑදැ හිතවතුන් ඇයගේ බලයෙන් ප්‍රයෝජන ගෙන දූෂිත ක්‍රියාවල නියැළීම ඇයගේ ප්‍රතිරූපය කෙලෙසීමට මහත් සේ බලපෑවේය.මෙම චෝදනා විභාග කිරීම සඳහා ඇයගේ නිවාස ඇතුළු දේපළ පිළිබඳව පරීක්ෂණ පවත්වනු ලැබු අතර ඒවායේ ප්‍රතිඵලය වූයේ ඇය සතුව තිබු සාරි 12000 ක් අගනා සෙරෙප්පු කුට්ටම් 750 ක් හා කිලෝග්‍රෑම් 1.5 ක් බරැති දියමන්ති එබ්බවූ රන් බඳ පටියක්, කිලෝ 500 ක් බර රිදී ආභරණ, රන් වළලු 400 ක් පිළිබඳ තොරතුරු හෙළිවීමයි.ඇයට නීති මඟින් කටයුතු කරනු ලැබු නමුත් මදුරාසි ඉහළ උසාවිය මඟින් ඇය නිදොස් කොට නිදහස් කරනු ලැබු අතර ඇය නැවත මහ ඇමැති තනතුරට ආවාය. එහෙත් 1996 පැවැත්වූ මැතිවරණයේදී ඇයගේ පක්ෂය දරුණු පරාජයකට මුහුණ දුන් අතර තමිල්නාඩුවේ පැවැති ආසන 168 න් ඇයට ජයගත හැකි වූයේ ආසන 4 ක් පමණි. ජයලලිතා ද පරාජයට පත්වූවාය.2001 පැවැත්වූ මැතිවරණයට ඉදිරිපත් වීම ජයලලිතාට තහනම් වූ අතර එයට හේතු වූයේ රජය සතු ඉඩමක් පවරා ගැනීමේ චෝදනාවය. ඇයට පස් අවුරුදු සිර දඬුවමක් නියමව තිබු නමුත් මැතිවරණය පවත්වනු ලැබු අවස්ථාවේ එම නඩුව අවසන් වී නොතිබීම නිසා ඇයට තරග කිරීමේ අවස්ථාව සැලසිණි.මේ අයුරින් දේශපාලන මංපෙත් ඔස්සේ කඳු හෙල් පල්ලම් පසු කරමින් ජයග්‍රහණයත් පරාජයත් සමසේ භුක්ති විඳිමින් ගමන් ගත් ජයලලිතා ජයරාම් ඇයගේ ජීවිතයේ එක්තරා සන්ධිස්ථානයකට ප්‍රවිෂ්ට වී ඇත. ඒ සතර වසරක සිර දඬුවමකට භාජන වීමයි. ඇය එම තීන්දුවට එරෙහිව අභියාචනයක් ඉදිරිපත් කළ ද ඇය මුහුණ දුන් ඉතාම අප්‍රියජනක අත්දැකීම ඇයගේ අනාගත දේශපාලන ගමන්මඟට බෙහෙවින් බලපානු ඇත. රැජනක ලෙස අතිවිශාල ජනකායකගේ ගෞරවයත් ආදරයත් ලබාගෙන අතිවිශිෂ්ට ජයග්‍රහණයක් ලබා තමිල්නාඩුවේ මහ ඇමැතිනිය බවට පත්වූ ඇය අද කුඩා සිර මැදිරියක තනිවූ ජීවිතයක් ගත කිරීමට ලැබීම ඇයගේ දේශපාලන අනාගතයට වැදුණු කළු පැල්ලමකි. සිර ගෙදරට තුළ දී ඇය වෙත පිරිනමනු ලැබු ඉතාම දුප්පත් ආහාර වේල ද ඇයගේ දේශපාලන මහන්තත්වයට වැදුණු අතුල් පහරක් ලෙස සැලැකේ.බැංගලෝරයේ පරප්පන අග්‍රහාරහි පිහිටි මධ්‍යම සිරගෙදර 4202 නමැති අංකයෙන් හඳුන්වනු ලබන ජයලලිතා ජයරාම් නමැති සිරකරුවාගේ ප්‍රථම දිනය පාන්දර 5.30 ට ඇරැඹුණේ දෙහි මිශ්‍ර පානයක් ගෙන උදේ ඇවිදීමට යෑමෙනි. ඉන් පසුව ඉංග්‍රිසි හා දෙමළ පුවත්පතක් කියවූ ඇය වෛද්‍ය පරීක්ෂණයක් සඳහා ගියාය. අනතුරුව ඇය ඇයගේ සේවක වීර පෙරුමාල් විසින් ගෙන එන ලැබු ඉඩ්ලි, වඩේ හා සම්බාර් සහිත උදේ කෑම වේල ආහාරයට ගත්තාය.ජයලලිතා සහ ඇය සමඟ සිරගත කරනු ලැබු ඇයගේ සහායක සසිකලා හා සහෝදරයාගේ දියණිය වන ඉලවරාසි එදින සන්ධ්‍යාවේ සිරගෙදර වූ රෝහලට ගෙන යනු ලැබුවේ ඔවුන් අසනීප තත්ත්වයක් ගැන කියා සිටි නිසාය. සසිකලා ආමාශයේ පැවැති ආබාධයක් නිසා 23 වාට්ටුවට ඇතුළු කරනු ලැබීය.දියවැඩියා රෝගියකු වන ජයලලිතා ඒ සඳහා පැවැති වෙනම වාට්ටුවකට ගෙන යනු ලැබුවේ දෙනෙත්වලින් අපැහැදිලි දර්ශනයක් ඇතිවීම නිසාය. තිදෙනාම ආහාර විස වීම ගැන පැමිණිලි කිරීම නිසා කෙසෙල්, දෙහි හා ගස්ලබු ආහාර ලෙස දී ඇත. සෑම සිරකරුවකුටම විශේෂිත ඇඳුමක් තිබුණ ද ජයලලිතා එවැන්නක් ඇඳ නොසිටියාය.මේ අතර සිරගෙදර ගතකරන කාලය තුළ දී එක්කෝ ඇඳුම් මහන අංශයේ හෝ එළවළු පිළියෙල කරන අංශයේ හෝ එසේ නැත්නම් හඳුන්කූරු නිපදවන අංශයේ සේවය කිරීම තෝරා ගැනීමට ජයලලිතාට අවස්ථාව දුන් බව සිරගෙදර නිලධාරියෙක් පැවැසීය.4200 ක් පමණ සිරකරුවන් සිටින මෙම සිපිරි ගෙය තුළ හිටපු මහ ඇමැතිනියට වෙනම සිර මැදිරියක් දීමට ද නිලධාරීහු කටයුතු කළහ.පසුගිය සෙනසුරාදා බැංගලෝරයේ පවත්වනු ලැබු විශේෂිත උසාවියක් මඟින් එහි ප්‍රධාන විනිශ්චයකාර ජෝන් මිෂෙල් ද කුන්හා විසින් දඬුවම ප්‍රකාශ කිරීමත් සමඟම ජයලලිතාට වෛද්‍ය පරීක්ෂණයකට මුහුණ දීමට සිදුවිය. ඒ සඳහා රජයේ රෝහලක් වෙත ඇය ගෙන යන ලදී. එසේ ප්‍රතිකාර ලබාදීමෙන් අනතුරුව මේ සිපිරි ගෙට ගෙන යනු ලැබීය.ඉන්දීය දේශපාලන ක්ෂේත්‍රයේ ඉතාම මතභේදකාරී දේශපාලනඥයකු ලෙස ප්‍රසිද්ධ ජයලලිතා අවිශ්වාසය, හා බිය මිශ්‍ර ගෞරවයක් හිමිකර ගනු ලැබු චරිතයකි. කිසිවකු කෙරේ තඹ දොයිතුවක විශ්වාසයක් නොතැබු ඇය වෙනෙකක් තබා තමාගේ පුරෝහිත ඇමැතිවරුන්ගේ අදහස් පවා පිළිගැනීමට සූදානම් නොවූවාය. ජයලලිතා නොහොත් ඇයගේ පාක්ෂිකයින්ගේ “අම්මා” අද සිහිනෙන් පවා නොසිතූ ඉරණමකට පත්ව තිබීම දෛවයේ සරදමකි.අධිකරණය මඟින් නිර්දේශ කරනු ලැබු අන්දමට සතර වසරක සිට දඬුවම හා කෝටි 100 ක දඩයට අමතරව ඇය මහ ඇමැති ධුරයෙන් හා මන්ත්‍රී පදවියෙන් ඉවත්විය යුතුය. එසේම වසර 10 ක කාලයකට නැවත මැතිවරණයක තරග කිරීම ද ඇයට තමනම් ය.ඇය විසින් නීති විරෝධි ලෙස උපයා ගනු ලැබු වත්කම් පිළිබඳව චෝදනා මත 1996 දෙසැම්බර් 7 වැනිදා භාරතීය ජනතා පක්ෂයේ සුබ්‍රමනියම් ස්වාමි විසින් පවරනු ලැබු මෙම නඩුව 2003 නොවැම්බර් 18 වැනිදා බැංගලෝරයේ විශේෂ උසාවියකට ශ්‍රේෂ්ඨාධිකරණය මඟින් මාරු කරනු ලැබීමෙන් අනතුරුව 2014 සැප්තැම්බර් 27 වැනිදා නඩු විභාගය නිම කරමින් ඉහත දැක්වූ දඬුවම ජයලලිතා, සසිකලා හා ඉලවරාසිට ලබා දෙනු ලැබීය.සුබ්‍රමනියම් ස්වාමි විසින් පවරනු ලැබු නඩුව ජයලලිතාගේ අග්‍රගණයේ සතුරන් වූ ද්‍රවිඩ මුන්නේත්‍ර කසාගම් පක්ෂය විසින් දිගටම ගෙන යනු ලැබීය.ඒ කෙසේ වෙතත් පසුගිය ප්‍රාන්ත මැතිවරණයේදී අතිවිශිෂ්ට ජයක් හිමිකර ගත් ජයලලිතා ජයරාම් පිටුපස අතිවිශාල ජනතාවක් පෙළගැසී සිටි. නඩු තීන්දුව ප්‍රකාශයට පත්කිරීමත් සමඟ තමිල්නාඩුව උණුසුම් විය. තැන තැන පැන නැඟුණු විරෝධතා ගැටුම් හා ගිනි තැබීම වැනි දාමරික තත්ත්වයකට පත්විය. තවමත් එම උණුසුම එසේම පවතින බව පැවැසේ. මේ හැර 15 දෙනකු හෘදයාබාධවලින් මරුමුවට පත්වීමත් පාසල් සිසුවියක් ඇතුළු කිහිප දෙනකු සිය දිවි හානිකර ගැනීමට තැත් කිරීමත් සමඟම ජයලලිතා තමිල්නාඩුව තුළ ගොඩනඟාගෙන තිබු ප්‍රතිරූපයේ තරම පැහැදිලි වන්නේය.ජයලලිතා වෙනුවට මහඇමැති ධුරයට මුදල් ඇමැති ඕ. පනීර් සෙල්වම් පත්විය. ඔහුට එම තනතුර හිමි වූයේ ජයලලිතාගේ සුවච කීකරු ගෝලයකු වූ නිසාය. පක්ෂයේ උසස් නිලධාරීන් සිරගෙදරට කැඳවූ ජයලලිතා පනීර්සෙල්වම් එම ධුරයට පත්කිරීම අවශ්‍ය බව ප්‍රකාශ කළාය. මීට පෙරත් නීතිමය ප්‍රශ්නයක් මත මහඇමැති ධුරය ඇයට අහිමි වූ අවස්ථාවේ ද පනීර් සෙල්වම් එම ධුරයේ කටයුතු කළේය.පනීර් සෙල්වම් මහ ඇමැති ධුරයේ දිවුරුම් දීමේ උත්සවයට සහභාගි වූ සියලු දෙනාම කඳුළු වැගිරූ බවට වාර්තා විය. ජයලලිතා කෙරේ ඔහුගේ පමණක් නොව එම පක්ෂයේ සාමාජිකයින්ගේ පක්ෂපාතිත්වය ගෞරවය ද ඉන් පෙන්නුම් කෙර්. තීන්දුවට එරෙහි උද්ඝෝෂණ නිසා දැනට 20 දෙනකු පමණ සියදිවි හානි කරගෙන හා හෘදයාබාධවලින් මියයාම ද තමිල්නාඩුවට කඩා වැදුණු සුනාමියක් ලෙස සැලැකේ.ජයලලිතාගේ විරුද්ධවාදීන්ට මෙය අතිමහත් සතුටට හේතුවක්. අසාධාරණයෙන් හා වංචනික ලෙස මුදල් ඉපයීම මෙන්ම තම ශක්තිය හා බලය පෙන්වා විරුද්ධවාදීන්ට එරෙහිව ගෙන ගිය දැඩි ක්‍රියාමාර්ග නිසා ජයලලිතාගේ ඉරණම උත්සවශ්‍රීයෙන් සමරන බව ද වාර්තා වේ.කෙසේ වෙතත් කටු කොහොලින් පිරී පවතින දේශපාලන මාර්ගයේ උස් බිම් පහත් බිම් සියල්ලම තරණය කළ ජයලලිතාට මෙය සිනමාවේ නිරූපණය කරනු ලැබු තවත් චරිතයක් වනු ඇතැයි බොහෝ දෙනාගේ විශ්වාසයයි. එහෙත් අභියාචනය මඟින් කුමන අන්දමේ තීරණයක් ලැබුණු නමුත් ජයලලිතාගේ දේශපාලන ජිවිතයට මෙම නඩු තීන්දුවෙන් තිබු කළු පැල්ලම තමිල්නාඩුවේ කෙසේ වෙතත් ලෝකයා ඉදිරියේ මකා ගැනීමට හැකිවීම ලෙහෙසි නොවනු ඇතැයි යන්න දේශපාලන විචාරක මතය වේ.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=as1410053</link>
    <topic>අම්මා සමඟ හිරේ ගිය ‘චින්නම්මා’</topic>
    <author>සේමාලි කැල්ලපත</author>
    <content>අම්මා සමඟ හිරේ ගිය ‘චින්නම්මා’තමිල්නාඩු මහ ඇමැතිනී ජයලලිතා ජයරාම් ප්‍රාන්ත ජනතාව විසින් ආදරයෙන් අමතනු ලැබුවේ අම්මා නමිනි. ඔවුන්ගේ ඒ අම්මා අද අයථා මුදල් පරිහරණය සහ ධන රැස්කිරීමේ චෝදනාවට වැරැදිකාරිය වී සිර බාරයේය. ඒ ‘අම්මා’ සමඟ තවත් ‘පුංචි අම්මා’ කෙනකු ද සිරබාරයට පත් වූවාය. ඇය නමින් සසිකලා නටරාජන්ය. ජයලලිතා ගේ යාවජීව මිතුරිය වන සසිකලා පමණක් නොව සසිකලාගේ සොහොයුරිය ද දැන් එකට එක්වී සිරබත් කති.ජයලලිතා ගේ සමීප සබඳතා නිසාම තමිල්නාඩු ජනයා සසිකලා හැඳින්වූයේ ‘චින්නම්මා’ නමිනි. ජයලලිතා ගේ දකුණත මෙන් සිටිමින් ඇය සමග සිරගෙය කරාම ගිය මේ සසිකලා කවුද?ජයලලිතාව මුණ ගැසීමට පෙර නම් ඇය ගෙදරට කොටු වී ඉහුම් පිහුම් කරමින් කනස්සල්ලෙන් සිටි නිකම්ම නිකම් ගෘහණියකි. ගෙදරට කොටුවී සිටියද ඇය චිත්‍රපට බැලීමට බොහෝ ප්‍රිය කළාය. ඇගේ ඒ කැමැත්ත මල්ඵල දරමින් අන්තිමේ ඇය වීඩියෝ හලක සේවයට එක්වූවාය.ඉන්දියාවේ දමිළ සිනමාවේ සුපිරි නළුවකු සහ පසුව තමිල්නාඩු මහ ඇමැතිව සිටි එම්.ජී. රාමචන්ද්‍රන් හෙවත් එම්.ජී.ආර්. ගේ කාලය දක්වා මේ සසිකලා හා ජයලලිතා සබඳතාව දිවයයි.එම්.ජී.ආර්. සිය පක්ෂයේ ප්‍රචාරක ලේකම් ලෙස ජයලලිතා පත් කළේය. මේ වෙද්දී එම්.ජී.ආර් ට කිට්ටු කර සිටි සසිකලා සහ නටරාජා යුවළ ජයලලිතාට ද කිට්ටු කළහ. එලෙස 1980 වසරේ සිට ජයලලිතා ළඟින් ම ඇසුරු කිරීමට මඟපාද ගත් සසිකලා දිගින් දිගටම ජයලලිතා පසුපසින් සිටියාය. ඒ අනුව ඔවුන්ගේ සබඳතාව තිස් වසරකටත් වඩා පැරැණිය.ජයලලිතා තමිල්නාඩුවේ මහ ඇමැතිනිය ලෙස පත්වීමත් සමඟ සසිකලා ද අළු ගසා දමා නැගී සිට ජයලලිතා ගේ හෙවණැල්ල මෙන් සිටිමින් ඇය වටා සිටි අයට අණ දුන්නාය. අකමැත්තෙන් වුවද ජයලලිතාගේ කැබිනෙට්ටුවේ ඇමැතිවරුනට ද සසිකලා කෙළින්ම දුන් නියෝග පිළිපැදීමට සිදුවිය.සසිකලා මධ්‍යම තමිල්නාඩුවේ මන්නාර්ගුන්ඩි ප්‍රදේශයේ පවුලකින් පැවැත එන්නියකි. ජයලලිතා බලයෙන් වැඩිවෙත්ම නිතරම ඇය වටකර ගෙන සිටියේ සසිකලා ගේ කණ්ඩායමයි. මේ කණ්ඩායම එකල හැඳින්වුණේ ‘මන්නාර්ගුන්ඩි මාෆියා’ ලෙසිනි. සසිකලා හා ජයලලිතා ගජමිතුරුදම කෙතරම් බලවත් ද යත් සසිකලා සහභාගි නොවූ රැස්වීමක්, සාකච්ඡාවක්, උත්සවයක් හෝ ප්‍රිය සම්භාෂණයක් ජයලලිතාට නොවීය. ජයලලිතා කොතැනද සසිකලා ද එතැන සිටියාය.ජයලලිතා මහඇමැතිනිය වී චෙන්නායි හි පෝස් ගාර්ඩ්න් හි ඇගේ නිවෙසේ පදිංචියට යද්දී සසිකලා ඇගේ ගමෙන් සේවකයන් 40 දෙනකු එහි කැටුව ගියාය. එතැන් පටන් ජයලලිතාගේ නිවෙසේ ඉවුම්පිහුම්, ආරක්ෂක වැඩ, සුළු සේවක, රියැදුරු හා පණිවුඩකරුවන් ලෙස ඒ සේවකයන් යෙදවිණි.ඔවුන් සමඟ ගිය සසිකලාගේ සැමියා, සහෝදරයෝ, නෑනලා, ඥාති පුත්තු හා මස්සිනාලා ද ජයලලිතාගේ නිවෙසේ පදිංචි වූහ. ඒ සියල්ල සසිකලා ගේ බලපෑම මත සිදුවිය. මුලදි එතරම් යහපත් ආර්ථික තත්ත්වයක නොසිටි සසිකලාගේ පවුලේ උදවිය ජයලලිතාට හේත්තු වී 1996 වෙද්දී ගජ පොහොසත්තු බවට පත්වූහ.සසිකලා ගේ ඥාති පුතකු වූ සුධාකරන් ජයලලිතා ගේ නිවෙසේ සිටියේ ජයලලිතා ගේ හදාගත් පුත්‍රයා ලෙසිනි. 1995 දී ජයලලිතා ඔහුගේ විවාහ උත්සවය ජයපහට ගත්තේ ඒ ගැන මුළු ලොව පුරාම තොරතුරු පතුරවමිනි. අමුත්තන් දස දහස් ගණනක් පිරිවරාගෙන විශාල ධන සම්භාරයක් වැය කරමින් පැවැත්වූ ඒ විවාහ උලෙළට සහභාගි වූ සෑම අමුත්තකුට රන් පවුමක් ද තිළිණ කළ බව පතළ විය.මුළු තමිල්නාඩුවම මේ වෙද්දී සසිකලාගේ පවුල මුදල් ඉපයූ අන්දම ගැන දැනුම්වත්ව සිටි අතර 1996 දී ජයලලිතා ගේ පක්ෂය ඡන්දයෙන් පැරැදීමට හේතු වූයේ ද සසිකලා ගේ මේ හරිහම්බ කිරීම් බව පැවසිනි. 1996 දී පැරදී 1998 දී යළි බලයට පැමිණි ජයලලිතා දිගින් දිගටම සිය ක්‍රියාකලාපය එලෙසම ගෙන ගියාය. ඉන්පසු ජයලලිතා වරින්වර බලයට එද්දී සසිකලා ද ඇය පසුපසින් සිටියාය.2011 වසර වෙද්දී ජයලලිතාගේ අයුතු ධන රැස් කිරීම් සම්බන්ධයෙන් ඇයට විරුද්ධව පැවරූ නඩුව ද ඇදි ඇදී යමින් විභාගයට ගනිමින් තිබිණ. මේ අවදියේදී ප්‍රචාරයක් ගියේ සසිකලාගේ මන්නාගුන්ඩි මාෆියාව ජයලලිතා පන්නා සසිකලා මහ ඇමැතිනිය කිරීමට වෙර දරනා බවය. මේ අවදියේදී ජයලලිතා බෙංගල්පූර් කරා නිතර ගමන් කළේ විශේෂ අධිකරණයක් ඉදිරියේ සාක්කි දීම සඳහාය. මෙනිසා මන්නාර්ගුඩි මාෆියාවට රිසිසේ කටයුතු කිරීමේ නිදහස ද ලැබී තිබිණ. ජයලලිතාට විරුද්ධව පැවැති නඩුවෙන් ඇය පැරදී මහඇමැති පුටුවෙන් විසිවෙතැයි සිතූ සසිකලාගේ පිරිවර රත්වූ මහ ඇමැති පුටුවේ සසිකලා වාඩි කරලීමට වෙර දරන බව ජයලලිතාගේ කනට ද ගියේය.මෙකල ගුජරාටයේ මහ ඇමැතිධුරය දැරුවේ වත්මන් ඉන්දීය අගමැති නරේන්ද්‍ර මෝදිය. සසිකලා ඇතුළු පිරිසගේ බලවත්කම දුටු මෝදි තමිල්නාඩු මහඇමැතිනියට අනතුරු ඇඟවූයේය. සසිකලාගේ මන්නාගුන්ඩි මාෆියාවේ මුදල් ගසාකෑම් හා කොමිස් කුට්ටි ඉල්ලීම් නිසා තමිල්නාඩුවට ආයෝජකයන් ඒම වැළැකී ඇතැයි මෝදි එකල ජයලලිතාට අනතුරු ඇඟවීය. ඒ සියල්ල කනට ඒමත් සමඟ ජයලලිතා දණ්ඩෙන් පහර ලත් සැපින්නක සේ කිපුණාය.ඒ අතරවාරයේ කවුරුන් හෝ ජයලලිතාට වස දෙන්නට යන බවක් ගැන ද තොරතුරු හෙළි විය. මින් බියට පත් ජයලලිතා සසිකලාට ද නොකියා වෛද්‍ය පර්යේෂණයක් සඳහා පෙනී සිටියාය. ඉන් ඔප්පු වූයේ ඇගේ ශරීරයේ සුළු වශයෙන් ආසනික් ද රසායන සංඝටක කීපයක් ද නිද්‍රජනක ඖෂධ ද ඇති බවයි. මේ වෙද්දී ජයලලිතාට ඇප උපස්ථාන කළේ සසිකලා යෙදවූ හෙදියකි. හෙදිය ජයලලිතාට වරින්වර පලතුරු හා බේත් දුන්නාය.මේ සියලු ආරංචිත් සමඟ යක්ෂාවේශවූ ජයලලිතා සිය මිතුරිය සසිකලාත් ඇගේ නෑදෑයනුත් මන්නාගුන්ඩි සහපිරිසත් සිය නිවෙසින් එළවා දැමුවාය. එපමණක් නොව විදෙස් විනිමය වංචාවක් සම්බන්ධයෙන් සසිකලා අත්අඩංගුවට පත්වූවාය. ඇගේ ඥාතීන් කීප දෙනකුම අයථා ගනුදෙනු හා ව්‍යාපාර නිසා සිරගත කෙරිණ. සසිකලා හා ජයලලිතා ගේ දුරස්වීම එකල ඉන්දියාව පුරා පැතිර ගියේය.එසේ වුවද 2012 වසරේදි ජයලලිතා යළිත් වරක් සසිකලා ඇතුළු පරිවර යළි ගෙට වැද්ද ගත්තාය. ඇය සසිකලාට මෙතරම් බිය හා ඇය මත්තේම හැපෙන්නේ ඇයි ද යන්න තවමත් කවුරුත් නොදනිති.මන්නාගුන්ඩි මාෆියාවට හා සසිකලාට ජයලලිතා සමාව දුන් හේතුව තවමත් කවුරුත් නොදනිති.ජයලලිතාට සිරබත් කෑමට සිදුවූ අයථා ලෙස එක්රැස් කළ ධනයෙන් වැඩි කොටසක් 1990 වසරේ මුල් කාලයේ දී සසිකලා හා ඇගේ නෑ හිතමිතුරන් විසින් අයථා ලෙස එක්රැස් කරනු ලැබූ ධනයෙන් උපයා ගත් ඒවායැයි හෙළිවී තිබේ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=as1410054</link>
    <topic>එතකොට ඔයාගෙ ජීවිතේට මොකද වෙන්නෙ?</topic>
    <author/>
    <content>එතකොට ඔයාගෙ ජීවිතේට මොකද වෙන්නෙ?යතුරු පැදියට නැඟී අතුල තව දෙදිනකින් තමාගේ මනමාලිය වීමට නියමිත තරුණිය දෙස බැලුවේය.“එහෙනං මං යනවා..ආයෙ ඉතිං එන්න වෙන්නෙ සුබ නැකතට තමා”ඇය පාන විළිබර හසරැල්ල දැකගන්නට ඔහු නොඉවසිලිමත් විය. එහෙත් ඇය දෙතොල තරයේ තද කොට බලා සිටියා පමණි.“මොකද මේ..? ආයෙත් රණ්ඩු වෙන්නද හදන්නේ?”ඇගේ බැල්ම වටහා ගන්නට වෑයම් කරමින් ඔහු මඳක් ඉදිරියට නැඹුරු විය.“ඔයාට හිතෙන්නැද්ද අතුල අපි ගැළපෙන්නෑ කියලා..”පළමුව ඔහු විමතියෙන් ගොළු විය. දෙවනුව හඬ නඟා හිනැහුණේය.“නොගැළපෙන දෙන්නෙක් එක වහලක් යටට වෙන එකට තමා ගෝතමී කසාද බඳිනවා කියන්නෙ”“තව ටිකක් හිතල බලන්න අතුල... නැත්තං ඔයාට පසුතැවෙන්න සිද්ද වෙයි..”ඇගේ ආයාචනාත්මක හඬ ඔහුට නුහුරුය. නිරතුරව රළු පරළු ලෙස කතා කරන කඩාපනින එකියගේ බැගෑබර වෙස ඔහුට සිනාවට කරුණකි.“හිතල බලන්න නං බැරියැ... එතකොට මේ හදපු තවම හදන කැවුම් කොකිස් මුං අළුවා අච්චාරුවලට මොකද කරන්නෙ...”“ඒව නං කාල බෙදලා ඉතිරිවා විසිකරන්න බැරියැ. ඒ වගේද අතුල ඔය‍ාගෙ ජීවිතේ..?”ඇය කෝපයෙන් ද ශෝකයෙන් ද ප්‍රශ්න කළාය.“එතකොට ‍ගෝතමී ඔයාගෙ ජීවිතේ..?”ඇයට කිසිවක් කියන්නට ඉඩ නොදෙමින් කෝසලා දිව ආවාය.“නදී නෑනෙ ගෝතමී නැන්දෙ... මං හැම තැනම බැලුවා”ගෝතමී ඇය වෙත හෙළුවේ නොරුස්නා සහගත බැල්මකි.“නැතිවෙන්න පුංචි බබෙක්ද කෝසලා.. ඔය කොහෙ හරි ඇති”ඇගේ නොසැලකිලිමත් ස්වරය කෝසලාගේ නොඉවසිල්ල තුනී කර දැමුවේය.“කොහෙවත් නෑ නැන්දෙ..” ඇය බිඳුණු හඬින් කීවාය.අතුල වහා කතා කළේය.“නෑ නෑ.. මට කිව්වා.. කියල ගියේ..”“කොහෙද..? කොයි වෙලාවෙද කිව්වෙ..?”ගෝතමී සුපුරුදු ලෙස ඔහු වෙත කඩාපැන්නාය.“කිව්ව වෙලාව නං මතක නෑ.. කඩේට යන්න ඕන කීවා”“කඩේ? පිස්සුද මංදා.. මොනව ගන්නද දන්නෙ නෑ තනියම කඩේ ගියේ... හරියට උපන්දා ඉඳල මෙහෙ හිටපු කෙනෙක් ව‍ගේ..”ගෝතමී දොස් පැවරුවේ මහත් කෝපයෙනි.“මොනවට බය වෙන්නද... නදීගේ පුංචි අම්ම ගමේ චණ්ඩියා කොට..Óයි කී අතුල යතුරු පැදිය පණගැන්වීය.“ඔයා තමා අතුල ඒ කෙල්ලව නරක් කරන්නෙ. ඕනවට වඩා හුරතල් කරල..”ගෝතමී උස් හඬින් චෝදනා කළාය.“කෝසලා මෙන්න මෙයාව හොඳට බලාගන්න. මට තියෙන බය මඟුල් ගෙදර දවසට කලින් මේ බඩ්ඩ පැනල යයි ද කියලා.. පුළුවන් නං අතපය බැඳල කාමරේකට දාලා වහල තියන්න.. ආ.. ඒ එක්කම ඔය හැකරකටත් බඳින්න... රෙදි පාංකඩ ටිකක් එබුව නං හරි..”අතුල යතුරුපැදිය ධාවනය කළේ හිනැහෙමිනි.“මගේ අතපය බඳින්න..? හිතේ ඇති.. මෝඩයා...”‍කෝසලා වටපිට බැලුවාය. අතුලට ‘මෝඩයා'යි පරිභව කිරීම ඇයට උසුලාගත නොහැක.“අනේ එහෙම කියන්න එපා ගෝතමී නැන්දේ... අතුල සර් දෙවියෙක් වගේ..”ගෝතමී මඩුව වෙත ගියේ කෝපයෙන් පිපිරෙමිනි.“මෝඩයෙක් නේන්නං... නැත්තං අර කෙල්ලට තට්ට තනියම එහෙ මෙහෙ යන්න දෙයිද..”කෝසලා ඇය පසුපස දිව ගියේ කළ යුතු තවත් දහසකුත් වැඩ පළ තිබෙන බව ‍මෙනෙහි කරමිනි.අතුල යතුරු පැදියේ තිරිංග තද කළේය. කඩුල්ල විවරව ඇත්තෙන් ගෙමිදුලට යාමට බාධාවක් නැත්තේය. එහෙත් නදී වළංගෙදර සිටින බව නිශ්චිත වූයෙන් ඔහු මඳක් සිතා බැලුවේය. ඇය නිතර දෙවේලේ හිනැහි හිනැහී සිටි බව ඔහුට මතක් වේ. එහෙත් මුවඟ සිනාව පමණක් නොව ඇගේ දෙනයන අඳුර ද ඔහු පැහැදිලිව දුටුවේය.“මොකද කෝසලා ඔය ගෑනු ළමයෙක් ගේ අස්සෙ දාගෙන කරන්නෙ.. අර ඉලංදාරියෙකුත් ඉන්න තැන..?Óයි ගෝතමී එක එල්ලේ ප්‍රශ්න කළේ පිටි කොටන අතරතුරය.“වාසනා හොඳ ළමයෙක් නැන්දෙ.. මල්ලිටත් හරි ආදරෙයි.. වැඩපළටත් කම්මැලි නෑ..”පිටි හලමින් සිටි නදීගේ දෑත සැලෙන අයුරු දුටුවේ අතුල පමණි. ඔහු මහත් අනුකම්ප‍ාවෙන් ඇය දෙස බලා සිටියේය.“ඔව් ඉතිං.. කෝසලා‍ත් කසාද බැඳල ගියාට පස්සෙ ගීතුයි සුසිලයි තනිවෙනවනේ.. තවත් බලා නොඉඳ කසාද බන්දල දාන්න තියෙන්නෙ වාසනාවයි ගීතුයි..”නදී අත වූ පෙනේරිය වට්ටිය මත පතිත විය.“පිටි ටිකවත් හළාගන්න බෑ.. මහලොකුවට තක්කඩිකම් නං කරන්න පුළුවන්..යි ගෝතමී දත් සැපුවාය.“මොකක්ද අප්පේ මේ ළමයා කරපු තක්කඩිකම?”බණ්ඩාරමැණිකා ඇසුවේ කාරුණික හඬිනි.“අම්මට නං ගාණක්වත් නෑ.. දැක්කෙම නැද්ද..? පේන්නෙම නැද්ද..? ඔච්චර ලස්සන කොණ්ඩයක් කපනවද මේ ලෝකෙ ගෑනු ළමයෙක්..? තට්ටෙම ගාලා සිවුරකුත් පොරවගෙන සිල් මෑනියෝ කෙනෙක් වෙන්න තිබ්බේ..”“නිකං බොරුවට කෑනුගහ හිටපං ගෝතමී.. කොණ්ඩෙ වවන්න හරි කපන්න හරි ඒ දැරිවිට නිදහස තියෙන්න එපැයි..”බණ්ඩාරමැණිකා මිනිබිරියගේ පැත්ත ගැනීම පිළිබඳව අතුල සතුටු විය.“දැක්ක නේද? දැක්ක නේද? වැඩිහිටියෙක් වුණාම පොඩි උං කරන වැරදි පේන්න ඕන නේද..? උංට ගහල බැණල හදාගන්න ඕන නේද..?”“තිස්සෙම ගහන්න බණින්න ගියාම පොඩි උංට වැඩිහිටියො තිත්ත වෙනව බං... ගැහුව බැන්න කියල කීකරු වෙන්නෙ නෑ ළමයි...”අතුල හිස සැලුවේය. කිසිවක් කියන්නට මුව විවර කළ හෙතෙම නදීගේ බැල්මෙන් සසල වූවාය. ඇය හෙළූ බැගෑබර බැල්ම මේ මොහොතේ ද ඔහු ගේ ළය කලඹාලයි. යළිත් යතුරුපැදිය පණගන්වාගත් ඔහු ගෙමිදුලේ පසෙක කොස්ගස වෙත ගියේය.“ආදරේ නොකරන කෙනෙක් කසාද බඳින්න එපා ගීත්. ජීවිත දෙකක් නාස්ති වෙනවා..”කඳුළු සැලීමෙන් සැහැල්ලුව ගිය සිතින් යුතුව ඇය ඔහුගේ ග්‍රහණයෙන් මිදුණාය.“මං ආදරේ කරන කෙනාව කසාද බඳින්න මේ සමාජය මට ඉඩ දෙන්නේ නෑ නදී..Óයි කියාගන්නට බැරිව ඔහු අසරණ විය.“වාසනා ලස්සනයි නේද?” ඇය ඔහු දෙස යටැසින් බලා ඇසුවාය.ඔහු හිස සැළුවේය. ඇය සිනාවක් පාන්නට වෑයම් කළාය.“මං තරහ නෑ ගීත්.. ඔයා දන්නවද තාත්තත් මට බැන්නා මම අම්මව මරාගෙන ඉපදුණා කියලා.. මට තාත්තටයි මේ මුළු ලෝකටමයි පෙන්නන්න ඕන මං අවාසනාවන්ත නෑ කියලා. මට දිග ගමනක් යන්න තියෙනවා ගීත්..”ඔහු හැඟීම් යටපත් කර ගන්නට දැරූ වෑයම කොතෙක් දුෂ්කර වීද කිවහොත් ඔහු‍ගේ සිරුර වෙව්ලා ගියේය. ඇගේ සුමුදු පහස... ඇය වෙතින් හමන සියුම් සුවඳ සියලු බාධක සුනු විසුනු කර දමන තරමට බලවත්ය. යළිත් ඇය වැලඳගෙන අතොරක් නැතිව සිපගන්නට උපදනා අපමණ ආශාව ඔහුට මැඬගන්නට නුපුළුවන.“ඔයා වාසනාව බඳින්න.. මම තරහ නෑ ගීත්.. සත්තයි.. මේ ඇත්තමයි..”ඔහු කෙළ බිඳක් ගිල්ලේය.“එතකොට ඔයා කාවද බඳින්නේ?යි අසන්නට ඔහුට උවමනා විය.“ඇයි මේ රැවුලයි කො‍ණ්ඩෙයි වවාගෙන..?”ඇය ඔහුගේ හිසකේ අවුල් කරමින් සෝබර සිනාවක් පෑවාය.“කැත නෑ..ලස්සනයි.. ඒ වුණාට දැක්කම දුක හිතෙනවා”ඔහු වේගයෙන් හුස්ම ඉහළ පහළ හෙලුවේය.“මං යන්න ඕන ගීත්...” ඔහුගේ දුක්බර දෑස ඇගේ සිත විනිවිද දකින්නට වෑයම් කළේය.“එපා ඔහොම බලන්න... මට බය හිතෙනවා..”ඔහු ඇය තුරුලු කරගත්තේ සෙනෙහසින් සේම අනුරාගයෙන් ද දැවෙමිනි.“ගී..ගීත්..”ඇය නුරාබර කෙඳිරිල්ලක් නැඟුවාය.“ගීත්..”ඊට සපුරා වෙනස් හඬක් රැව් දුන්නේය. තුරුණු යුවළ වහා උනුනුන් වෙතින් ඉවත් වූහ. අතුල පැමිණෙන විට නැඟී සිටින්නට ද ඇය සමත් වූවාය.“නදී..”ඇගේ දෑස බිමට බර විය.“අන්න කට්ටියම ඔයාව හොයනවා..”ගීත් නැඟී සිටියේ අතුල හමුවේ තවදුරටත් හිඳගෙන සිටීමට අපොහොසත් බැවිනි.“ඇයි මෙහෙ ආවෙ?Óයි අතුල ප්‍රශ්න කළේ නම් කෙතරම් හොඳදැයි ඇයට සිතිණ.“ම්.. මං යනවා..Óයි කොඳුල යුවතිය යන්න හැරුණාය.“නෑ.. ඔහොම පොඩ්ඩක් ඉන්න” අතුල අණ කළේය.“ආදරේ වේදනාව නොදන්න මිනිහෙක් නෙමේ මම... ඒ වුණාට නදී ගීත් වාසනාව කසාද බඳින්න හිත හදාගත්තනං ඔයා ආයෙමත් ඇවිත් මේ අහිංසකය අවුල් කරන එක වැරදියි...”ඇය අතකින් මුව වසා ගත්තාය.“ලොකු අම්මටත් සලකගෙන ඔයාටත් උදව් කරගෙන ඉන්න කෙනෙක්නෙ ගීත් ඔයාට හරියන්නෙ. ඔයාම හිතල බලන්න ඔයාට ගැළපෙන්නෙ නදී ද වාසනා ද කියලා.. ඒක ලේසි නෑ... බඩුවක් තෝරනවා වගේ නෙමේ ජීවිතේ කොටස්කාරයා තෝරගන්න එක...”ගීත් හිස නඟා නොබැලුවේය. අතුල සුසුමක් හෙළුවේය.“නදී.. ඔයා අයිති මේ පුංචි දුප්පත් ගමට නෙමේ නදී.. ඔයා අයිති අර මහා නගරයට...”“අනේ බාප්පේÓයි කෑ ගෑ ඇය හඬා වැටුණාය. ඔහු ශෝකයෙන් ආතුර යුවතිය වැලඳගත්තේය. “අඬන්න මයෙ දුවේ... අඬන්නÓයි ඔහු මහත් ස්නේහයෙන් තොල්මතුලේය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=as1410055</link>
    <topic>දරු තිදෙනකු වෙනුවෙන් දුක් උහුලන මවක්</topic>
    <author>සුභද්‍රා දේශප්‍රිය</author>
    <content>දරු තිදෙනකු වෙනුවෙන් දුක් උහුලන මවක්දරුවන් හදන්නට වදන්නට අම්මාවරු අපමණ දුක් උහුලති. දරුවන් ජීවත් කරවන්නට අනේකවිධ දුක් විඳින අම්මාවරුන් අතර ඇය සුවිශේෂීය. ඒ අම්මා මීට වසර විසිපහකට පෙර සිටම ගෙයි බිත්ති හතරින් එහා ලෝකයක් දැක නොතිබුණාය. එසේ වූයේ ඇය දරුවන් මත්තේම සිටි නිසාය. ඒ මව නිල්මිණිය. ඇගේ දරුවන්ට දෙපයින් නැඟී සිටිය නොහැකිය. ඒ දරුවන් තිදෙනාගේ සියලු මෙහෙවර කරන්නේ අම්මාය. දවස පුරා වෙහෙසෙන ඇගේ දෑත් දෙපා රිදුම් දුන්න ද එදා මෙදාතුර ඇයට සුව නින්දක් ලැබුණු දිනයක් ඇයගේ මතකයේ නැත.නිසංසලා,අකලංක හා ආකාෂ්ඒ අම්මාට රැයක් දහවලක් නැත. ඇගේ ජීවිතයේ සිහින ද නැත. එහෙත් ඇය තවත් දවසක් හෝ තම දරුවන් ජීවත් කරගැනීමට වෙර දරන්නීය. දරුවන්ගේ ජීවිතය ඉල්ලා ඇය ඉකිබිඳ හඬන්නීය.තද අව් රස්නයට වියළී ඉරි තැලී ගිය මහ පොළවක් සේ ඔවුන්ගේ ජීවිත කටුකය. නීරසය. එහෙත් ඔවුහු කෙසේ හෝ ජීවත් වෙති. මීට වසර විසිපහකට පෙර මාතර වැලිගම කේ. එම්. වසන්ත සමඟ නිල්මිණි සරෝජා (43) විවාහ වන විට ඇගේ වයස යාන්තම් අවුරුදු දහඅටක් පමණි. හා හා පුරා කුළුදුලේ දරුවකු කුසට ආ දා ඇය අපමණ සතුටට පත්වූවාය. ඇයට උපන් ඒ කුළුදුල් දියණිය නිසංසලාය. ඇය වයස අවුරුදු දෙක සම්පූර්ණ වන විට කාගේත් සිත් ගත් හුරුබුහුටි ළදැරියක වූවාය.දෙමවුපියන්ගේ අතඟිල්ලේ එල්ලි දෙපයින් නැඟී සිටිය ද ඇයට පියවර ඔසවා ඇවිදීමට නොහැකි විය. එතැන් සිට වසන්තත් නිල්මිණිත් ඇය දන්නා කියන සෑම වෛද්‍යවරයකු වෙතටම රැගෙන ගිය ද නිසංසලා දෙපයින් නැගී සිටගත නොහැකිව ඔත්පල වූවාය. එදා සිට අද දක්වාම නිසංසලා කිසිඳු දිනක පියවර එසවූයේ නැත. එයින් දැඩි කම්පාවට පත්වී සිටි ඔවුන්ගේ බලාපොරොත්තු ඉටුකරමින් නිල්මිණිට බිහිවූ දෙවැනි දරුවා අකලංක පුතුය. එහෙත් ඔහු ද පැමිණියේ අවාසනාව තුරුලු කරගෙනය.ඔහුට ද කුඩා කල සිටම දෙපයින් නැඟී සිටීමට නොහැකි විය. මවුකිරි අත්හළ දා සිට වසර දාහතක් වන තුරුම අකලංකට කිසිඳු ආහාරයක් ලබා දී නැත. දියර ආහාරවලින් පමණක් ඔහුගේ ජීවිතය රැකෙන අතර ඉක්මනින් රෝගාබාධවලට ගොදුරු වීම නිසා අකලංක පුතු නිතරම රෝහල්ගත කිරීමට සිදුව ඇත. නිල්මිණි සිය පුතු කරපින්නා ගෙන නොගිය වෛද්‍යවරයකු නොමැත. ළමා රෝහලේ ද නේවාසිකව ප්‍රතිකාර ලැබුව ද අකලංක ද ඔවුන්ගේ පුංචි පැල්පතේ කොනක වූ ඇඳක් මත සදහටම එක්තැන් වීම දෙමවුපියන්ට දරාගත නොහැකි වේදනාවක් විය.මව නිල්මිණිඉන් අනතුරුව උපන් ප්‍රමුදි දියණියට පමණක් ලෝකය දකින්නට දෙපයින් නැඟී සිටින්නට හැකිය. ඇයට එකම සුදු ගවුමකි. පාසල් පොත් බෑගයක් හෝ සපත්තු කුට්ටමක් හෝ ‍ඇයට නැත. ගව්ගණන් පයින් ඇවිදමින් ඇය සතුටින් අකුරු කරන්නට පුරුදු වූයේ පවුලේ අගහිඟකම් හොඳින් දන්නා නිසාය. වෘත්තියෙන් පෙදරේරුවෙකු වන වසන්තට දරුවන්ගේ සියලු කටයුතු ඉටුකිරීමට තරම් ආදායමක් නැත. දුර බැහැර ගොස් කුලී වැඩක් හෝ සොයා ගැනීමට නොහැකිය. නිරන්තර ලෙඩ වන දරුවන්ගේ කටයුතු ඉටුකිරීමට ඔහු නිවෙස අසල රැඳිය යුතුය.රෝද පුටුවක සදහටම තනිව සිටින අක්කාත් අයියාත් කවදා හෝ රැකබලා ගැනීමට ප්‍රමුදිට පමණක් නොහැකි නිසා දෙපයින් ඇවිදීමට හැකි දරුවකු ගැන මවුපියෝ බලාපොරොත්තු තැබූහ. ඒ පවුලට එක්වූ සිවුවැනියා ආකාෂ් පුතුය. ඔහු ද ශරීරාංග විකෘති තත්ත්වයෙන් මෙලොවට බිහි විය. දරු තිදෙනකුගේ කටයුතු තනිවම ඉටු කිරීමේ දෙමවුපියන්ට අසීරුය. නිසංසලා දියණියට දැන් වයස අවුරුදු 25 කි. අත්පා වාරු නැති නිසංසලාගේ වැඩීම අසාමාන්‍යය. අකලංක පුතු දැන් දාහත් හැවිරිදිය. අසාමාන්‍ය ශරීර විකෘතිතාවය සමඟ ඔහුගේ ද අතපය වාරු නැත. නිසංසලාට මෙන් ඔහුට සාමාන්‍ය ආකාරයට ආහාර ලබාදීම ද කළ නොහැකිය. ඔහුගේ ද සියලුම කටයුතු කළ යුත්තේ දෙමවුපියන් විසිනි. පවුලේ බාලම පුතුගේ ද දෙපා වාරු නැත.මේ දරුවන්ගේ මව නිර්මලී ඉල්ලන්නේ දරුවන්ගේ කුසට අහරකි. ඇයට මහමෙරක් තරම් උසට ඇත්තේ බලාපොරොත්තු නොව දරු පෙමය.“දියර පමණක් ආහාරයට ගෙන ජීවත්වෙන අකලංකලොකු දුව කවදාවත් ඇවිද්දේ නැහැ. අපි ලංකාව පුරාම දුවත් උස්සගෙන ගියා. ඒත් හොඳ කරගන්න බැහැ. දුන් බෙහෙත්වලින් දුව හුඟාක් මහත් වුණා. දෙවැනි පුතා එයා ගැන මට හරිම බයයි. එයා කවදාවත් බත් කටක් කාලා නැහැ. අතපය සොලවන්නවත් බැහැ. පුතාට ඇවිදින්න බැහැ. අත් දෙකත් පණ නැහැ. හැමදේම අපි කරන්න ඕන. වැසිකිළි යන්නවත්, මුහුණකට සෝදන්නවත් එයාට තනිවම කරගන්න බැහැ. ලොකු පුතා නිතර ලෙඩ වෙනවා. එයා රෝහලට රැගෙන යන්න මුදල් නිතර ඕන වෙනවා. ලොකු දුවට වැසිකිළියකටවත් යන්න බැරි නිසා මගේ මහත්තයාට දුර බැහැර රැකියාවකට යන්න බැහැ. දරුවා ඔසවා යන්න මට තනිවම බැහැ. පුංචිම පුතාගෙන් කකුල් දෙක වාරු නැහැ. දරුවෝ තුන්දෙනාම එක්තැන් වෙලා නිසා මට රෑටත් නිදා ගන්න නැහැ. හැම වෙලාවෙම අවදියෙන් ඉන්නේ ඒ අය ගැන. එක දුවෙක්ට විතරයි ඇවිදින්න පුළුවන් ප්‍රමුදි හරි දක්ෂයි ඉගෙන ගන්න. සපත්තු දෙකයි බෑග් එකයි කැඩිලා.අපේ අගහිඟකම් දන්න නිසා දුව පයින් ඉස්කෝලේ යනවා. එයා ඉගෙන ගන්න හරිම දක්ෂයි. පන්තියේ තුන්වැනියා. දුවට පොත්පත් ටිකවත් අරගෙන දෙන්න අපිට බැහැ. මාතර නාගරික මන්ත්‍රී නලින් රණසිංහ මහතාගෙන් මාසිකව ද්‍රව්‍යමය ආධාරයක් ලැබෙනවා. ඊට අමතරව රුපියල් තුන්දහසක් ලැබෙනවා.අපි දරුවෝ තුන් දෙනාම ජීවත් කරන්නේ හරිම අමාරුවෙන්. මම ලොකු දුව ලැබුණු දවසේ සිට ගෙයින් එළියට යන්නේ ලොකු පුතා ලෙඩ වුණාම විතරයි. ඒ අයගේ අතපය දෙකම වාරු නැති නිසා ගෙයින් එළියට යන්නෙ නැහැ දරුවෝ දාලා. පොඩි පුතාට අපි ආයුර්වේද ප්‍රතිකාරත් කරනවා. පොඩි පුතාගේ කකුල් දෙකවත් සනීප කරගන්න පුළුවන්නම්. ප්‍රවේණිගත ජාන විකෘතියක් කියලයි දරුවෝ සුව කරන්න බැහැ කියන්නේ. ඒ මට මගේ දරුවෝ මේ විදිහට හරි ජීවත් වෙනවා බලන්නයි ඕනැ.නිර්මලිට හෙටක් ගැන බොහෝ අපේක්ෂාවන් නැත. දරුවන් ජීවත් කරගැනීමට කුසට අහරක් වෛද්‍ය ප්‍රතිකාර ලබා ගැනීමට පිහිටක් ඔවුහු ඔබගෙන් ඉල්ලති. මාතර වල්ගම, බැද්දේගම අංක 44 දරන නිවෙසේ වෙසෙන මේ දරුවන් දෙස නොබලා ඉන්න එපා යැයි අපි ඔබගෙන් ඉල්ලමු. 0771047214 අංකය ඔවුන්ගේ අංකයයි. එසේ නොමැති නම් වැලිගම මහජන බැංකුවේ නිල්මිණි සරෝජාගේ 077200196733682 බැංකු ගිණුමට ඔබට උපකාරයක් කළ හැකිනම් එය මහඟු පින්කමකි.සුභද්‍රා දේශප්‍රියඡායාරූප -ජේ. වික්‍රම සුරේන්ද්‍ර (මාතර විශේෂ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=as1410056</link>
    <topic>නෙළුම්විල</topic>
    <author/>
    <content>නෙළුම්විලසොඳුරු තැනැත්තියක්මි. පවුලේ බාලයා ද වෙමි.රණවිරුවන් වූ වැඩිමහලු දෙසො'යු‍රෝ යුද්ධයේදී මිය ගියහ.ඒ ශෝකයෙන් මව ද මිය ගියා ය.මම පියා සමඟ හුදෙකලා වීමි.ම'පියා ද ගෙවූයේ විශ්‍රාමික දිවියකි. මම රැකියාව කළෙමි.මට පෙම්වතෙක් සිටියේ ය. මම ඔහුට පෙම් කළෙමි. නාට්‍ය කලාවට ඇලුම් කළ හේ බැංකුවක රැකියාව කළේ ය. ඔහු තමා සම්බන්ධ නාට්‍යවල මුහුරත් උලෙළ සඳහා මා ද කැඳවාගෙන ගියේ ය. ඒ සොඳුරු නළු නිළි ඇසුරෙහි මම ද අමන්දානන්දයට පත්වීමි.මගේ පෙම්වතා ගේ ආශාව වූයේ ටෙලිනාට්‍ය හා චිත්‍රපට ක්ෂේත්‍රයන‍ට පිවිසීම ය. මම ඔහු ඒ වෙනුවෙන් දිරිමත් කළෙමි.වෙනත් බොහෝ තරුණියන් ද සමඟ ඔහු ගේ ළඟ ඇසුරක් තිබූ බව මට කලක් යන විට වැටහෙන්නට විය. මම ඊට අකැමැත්ත පළ කළෙමි. ඔහු කීවේ කලා ශිල්පියකු වන තමාට ඒ ඇසුර ප්‍රයෝජනවත් බව ය. කාට බොරු පෙම් කළ ද අපේ සැබෑ පෙම විවාහය දක්වා නොසැලෙන බව ය‍.මේ අතර ඔහු හදිසි මූල්‍ය අර්බුදයකට මුහුණ දුන්නේ ය. එසේ වූයේ ඔහු අත ගසා තිබුණු කලා කටයුත්තක් වෙනුවෙන් මූල්‍ය අනුග්‍රහය දැක්වීමට එකඟ වූ සමාගමක් ඒ වගකීමෙන් කර ඇරීම ය. දෙවරක් කල්පනා නොකළ මම මගේ රන් අබරණ ටික මුදල් කර ගනු පිණිස ඔහුට දුනිමි. කෙටි කලකින් ඔහු රන් අබරණ පමණක් නොව මා ද අමතක කර දැමුවේ ය.කලක් මා ආකර්ෂණය වී සිටි මගේ ටියුෂන් ගුරුවරයකු මට සමීප වූයේ මේ හුදෙකලාවේ දී ය. මම පරණ පෙමට ඉඩදීමි. ඔහුට වුවමනා වූයේ මා නොව මගේ වත්කම් ය.මගේ වැටුපත්, මපියාගේ විශ්‍රාම වැටුපත් ගැන පමණක් නොව මිය ගිය සහෝදරයන් වෙනුවෙන් ලැබෙන දීමනා ගැන ද උනන්දු වූ ඔහුට මගේ ඉඩකඩම්වල ඔප්පු ද බැලීමට වුවමනා විය. මම වහාම ඔහුට පිටුපෑවෙමි.දිනක් මා අහස පොළොව ගැටලමින් සිටින විට ම'පියා පැමිණ මා අසල හිඳගත්තේ ය.“සුදු නෝනෙ, හැමදාම ඉතින් මෙහෙම ඉන්න බෑනෙ. මාත් නැති දවසක සුදු නෝනෙ තනි වෙනවනෙ.”මම නිහඬ ව සිටියෙමි.“සුදු නෝනෙ ගෙ හිතේ කා ගැන හරි අදහසක් තියනවද?”“නෑ තාත්තෙ.”“එහෙනං මං කටයුත්තක් ගැන බලන්නං”“තාත්තගෙ කැමැත්තක්”මා බැලීමට මනමාලයකු පැමිණියේ ඉන් අනතුරු ව ය‍.මෝටර් බයිසිකලයෙන් තනි ව ම පැමිණි ඔහු හෙල්මටය ගලවා, හිස පීරා, ම'පියාට හිනාවක් පානු ජනෙල් තිරය අස්සෙන් මම දුටිමි.ඒ මා හිතේ ඇඳී තිබුණු රුව නොවේ.අප දෙදෙනාට තනි ව අදහස් හුවමාරු කරගන්නට ඉඩ හළ ම’ පියා වත්ත පහළට ගියේ ය.“සුදුනෝනෙ, මං ගැන නොදන්නවට මං සුදු නෝනෙ ගැන දන්නව. සුදු නෝනෙගෙ තාත්ත සුදු නෝනෙ ගැන මට නිතර කියනව.”මම ගොළු වත රැක්කෙමි.ම’ පියා පැමිණ ඔහුට සංග්‍රහ කළේ ය. සංග්‍රහය විඳි ඔහු ම'පියා සමඟ බොහෝ වේලාවක් කතා කරමින් සිට ‘මං ගිහිං එන්නං සුදු නෝනෙ’ යි කියාගෙන පිට ව ගියේ ය.අනතුරු ව නිහඬ කාලයක් උදා විය.කළුවරේ ම ආ ටිපර් රථයක් ම'පියා විසඥ කොට පලා ගියේ ඔය අතර ය. දින කිහිපයකට පසු අන් අය සේ ම ම'පියා ද මා හැර ගියේ ය.මම හඬා වැටුණෙමි. මට කළ හැකි එක ම දෙය වූයේ එය ය. මගේ ඥාතීනුත්, අසල්වැසියෝත් මා සැනසූහ.ම’ පියා ගේ මළ ගෙදර වැඩ කරට ගත් විශේෂ පුද්ගලයෙක් සිටියේ ය. ඒ මා බලන්නට ආ මනමාලයා ය. සියල්ල හොඳින් කළමනාකරණය කරමින් ඔහු කාගේත් හිත් දිනා ගත්තේ ය.දානමාන කටයුතු ද අවසන් වී කෙටි කලක් යනතුරු ඥාතීහු මට රැකවල් සැලසූහ‍. මගේ මනමාලයා නිරන්තරයෙන් මා ගැන සොයා බැලීම ඒ අතර විශේෂ විය.සංසාරයේ තනිවී සිටි මම ඔහුට පැහැදී සිටියෙමි.ඥාතීහු මා ඔහුට විවාහ කර දුන්හ. ඒ වූකලි ඉතා චාම් විවාහ මංගල්‍යයක් විය.ඔහු ග්‍රාම නිලධාරීවරයෙකි. පවුලේ වැඩිමලා ය. බාලයෝ ඔහුට පෙර විවාපත් ව මහ ගෙදරින් වෙන්ව සිටියහ. ඔහු වියපත් මාපියන් ද බලාගෙන තරමක් ලොකු ගොවිපළක් ද කරගෙන ගියේ ය.විවාහයෙන් පසු මම මගේ ගෙදරින් පිට ව යෑමට බැහැයි කීවෙමි. ඔහු මගේ කැමැත්තට ඉඩ දුන්නේ ය.පාන්දරින් නැගිටින ඔහු උදෑසන තේ එක හදා මා අවදි කරයි. අනතුරු ව ඉවුම් - පිහුම් කර මගේ බත් පත ද මේසයට ඇර දහවල් බත්මුල ද බැඳ දී මගේ ඇඳුම් පවා මැද දෙයි. මට කිරීමට තිබෙන්නේ මුහුණ කට දොවා කෑම කා ඇඳුම් ඇඳ ගැනීම පමණි. ඔහු මා සිය යතුරු පැදියේ නංවා ගෙන බස් නැවතුමට ද ඇරලවයි.හැන්දෑවේ මා බසයෙන් බසින කල ඔහු එතැන ය. ගෙදර ආ හැටියේ මගේ තේ කෝප්පය මා ඉදිරියේ ය. නා හිස පිහදාගෙන කුස්සියට එන කල ඔහු අඩක් උයා හමාර ය.“සුදු නෝනෙ මහන්සි කරවන්නෙ මොකටද? ඔන්න ඔහෙ මංම ඉව්ව” ඔහු හිනැහෙයි.“මේ ලෝකෙ මං තනිවෙලා‍. මට දෙමවුපියොත් නෑ. සහෝදරයොත් නෑ” වෙලාවකට මම හඬමි.“ලබා උපන් හැටි ඒක නම් අඬල - දොඩල හරියන්නෑ‍. ජීවිතේ ලැබෙන හැටියට බාර ගන්ඩ ඕනෑ. එන විදිහට මූණ දෙන්ඩ ඕනෑ. සුදු නෝනෙ තනිවෙලා නෑ. මේ මං ඉන්නෙ. දෙමවුපියන්ගෙ සහෝදරයන්ගෙ අඩුව මට පුරවන්ඩ බැරි බව ඇත්ත. ඒත් ඉතිං සුදු නෝනෙ තනිවෙලා නෑ.” ඔහු මගේ හිස පිරිමදියි.මම ඔහුගේ තුරුලේ අපෝ වෙමි.මා විවාහ වී මුල් අවුරුද්‍ද දෙක ඔහු සෙවණේ ගෙවා දැමුවේ බිරියක ලෙස නොව දරුවකු ලෙස ය.මම ඔහු තුළින් ම’ පියා දිටිමි. පියකු බඳු ඔහුගෙන් වැඩ ගැනීම කෙතරම් පාපයක් දැයි මට සිතිණ. මම වෙනස් වීමි. පාන්දරින් නැගිට ගෙදර සියලු වැඩ බලෙන් ම කරන්නට වීමි.කලක් යනවිට අපට පුතකු ලැබිණ. ඔහු අපේ ලෝකයට නිබඳ සතුට ගෙන ආවේ ය.ලෝකයත් සමඟ නවීන වන යෙහෙළියෝ දෙදෙනෙක් මගේ කාර්යාලයේ සිටිති. අලුත් පන්නයේ ස්කූටර් දෙකක් මිලදී ගත් ඔවුන් ඒවායේ නැඟී වැඩට ආයේත් වැඩ ඇරී පාරට බැස්සේත් කිරිල්ලියක් මෙනි.“උඹත් ගනිං බං එකක්. අරගෙන අපි විඳින වෙනස අත් විඳල බලපං.” ඔවුහු මා උනන්දු කළහ.මම මේ බව සැමියාට කීමි. ඔහු නිහඬ ව ම එය අසා සිටියා මිස මා වළකන්නට කිසිත් නො කීවේ ය.ඊළඟ සති අන්තයේ ඔහු මා පුදුමයට පත් කරමින් කාගේදෝ ස්කූටරයක් ඉල්ලාගෙන ආවේ ය.“සුදු නෝනෙට අද මේකෙන් පුරුදු වෙන්ඩ පුළුවන්. ඔන්න මං ටැංකිය පිරෙන්ඩ තෙලුත් ගහගෙනයි ආවෙ” ඔහු හිනැහුණේ ය.මට මහා සතුටක් දැනිණ.ඔහු මට ස්කූටරය පදින්නට ඉගැන්නුවේ ය. ආසාව වැඩි කමට එය පැද වීමේ තාක්ෂණය ග්‍රහණය කර ගැනීමට මට හැකි විය.ඉතාමත් කෙටි කලකින් මට ලයිෂන් එක ලබාගැනීමට ද හැකි විය.දිනක් ඔහු මා පුදුමයට පත් කරමින් අලුත් ස්කූටරයක් පදවා ගෙන ආවේ ය.“අඳුරන තැනකින් මං සුදු නෝනෙට මේක ගත්ත. ටික ටික ගෙවමුකො” ඔහු එහි යතුර මට දුන්නේ ය.‍ඔහු වැලඳ සතුට පළ කළ මම ස්කූටරයේ නැඟී රවුමක් පැද්දෙමි.“හැබැයි සුදු නෝනෙ එක පොරොන්දුවක්. ඔයා දැන් අම්ම කෙනෙක්. බයිසිකලේට නැගල බහින කල් ම ඔයා ඒක හිතන්ඩ ඕනෑ” ඔහු දුන් අවවාදය සියුම් ලෙස මා හද තුළට බැස්සේ ය.එතැන් සිට මා වැඩට ගියේ ස්කූටරයෙනි. ඒ අනුව අපේ කාර්යාලයට තවත් කිරිල්ලියක් එකතු ව‍ූවා ය.ස්කූටරයේ නැඟී වැඩට යන්නට පටන් ගත් විට මා තුළ කිසියම් වෙනසක් සිදුවන වග මට දැනෙන්නට විය. එය ‍Óමටත් පුළුවන්” වැනි ස්වාධීන හැඟීමකි. “කිසිවකුට නො දෙවැනි වන නොවෙමි” යන හැඟීමකි.එහි නැඟී ඉගිල්ලෙන මට නව සමාජ පෙනුමක් ද ආවේ ය. කවුරුත් මදෙස හිස උස්සා බලනු පෙනිණ. තරුණ සරාගික නුවන් මවෙත යොමුවනු දැනිණ. මට ආඩම්බර සිතිණ.මගේ යෙහෙළියන් අතර මග නැවතී අහම්බෙන් හමු වුණ පෙම්වතුන් සමඟ කතා බස් කරනු මම දුටුවෙමි. මම ඒ ගැන ප්‍රශ්න කළෙමි. එය සාමාන්‍ය දෙයක් බවත් ලෝකය අලුත් වී ඇති බවත් ඔවුන් කීයේ සැහැල්ලුවෙනි.“ජීවිතේ තියෙන්නෙ විඳවන්න නෙමේ බං පුළුවන් තරම් විඳින්න” ඔවුහු කීහ.දිනක් අතරමග දී පොලිස් නිලධාරියෙක් මා නැවැත්වී ය. හොඳටම බය වූ මම යතුරු පැදිය නවත්වා සැලෙන හදින් ඔහු වෙත ගියෙමි.ඔහු මගෙන් අසන්නට වූයේ පෞද්ගලික ප්‍රශ්නය. බිය පත් මට බොරුවක් කියා ගන්නට බැරි විය. මගේ ජංගම දුරකථන අංකය ඉල්ලා ගත් ඔහු ගෙදරට එන පාර ද අසා ගත්තේ ය.සති අන්තයේ දවසක හදිසියේ ම ඔහු සිවිල් පිට අපේ ගෙදර ආයේ ය.ඔහු වාඩි ගැන්වූ මම තේ කෝප්පයක් හදන්නට ගෙට ගියෙමි. මාපියන් බැලීමට ගොස් සිටි මා සැමියා හදිසියේ ම වුවමනාවකට ගෙදර ආවේ ය.මා තේ කෝප්පය ද ගෙන සාලයට එනවිට පිටස්තරයා මා සැමියා සමඟ මිදුලේ කතා කරමින් සිටියේ ය. දෙදෙනා හඳුනන බව මට වැටහිණ. පිටස්තරයා තේ එක ද නොබී හදිසියකට ළඟට යන බව අඟවා යන්නට ගියේ ය.‍බියට පත් මම සිදුවූ සියල්ල නොසඟවා සැමියාට කීමි. ඔහු ‍කෝපයට පත්වනු ඇතැයි මම සැලී ගියෙමි.“තරුණ ගෑනු මහ මග තනියම යනකොට ඕව ඔහොම වෙනව සුදුනෝනෙ” යි කියූ ඔහු මා’ තින් තේ කෝප්පය ගෙන අඩක් බී ඉතිරිය මා අත තැබුවේ ය.ඉන්පසු ඔහු කිසිත් නොවුණ ගානට ඔහුගේ වැඩට බැස්සේ ය.මහා අනතුරකින් අපේ පවුල බේරුණ වග මට වැටහිණ.එදින රාත්‍රියේ මම ස්කූටරයේ යතුර හා ලියකියවිලි ඔහුට දුනිමි.“ඇයි මේ සුදු‍ නෝනෙ?”“පරණ විදිහ හොඳයි. හෙට උදේ ඔයා මාව බස් හෝල්ට් එකට ගිහින් දාන්ඩ.”“ඔයා අරන් තියෙන්නෙ බුද්ධිමත් තීරණයක් සුදු නෝනෙ.”මම ඔහුට තුරුලු වීමි. ඔහු මා හිස පිරිමැද්දේ ය.නෙළුම්විල, සිළුමිණ,ලේක්හවුස්, කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=as1410057</link>
    <topic>ගුරු ‍ෙස්වයේ රසකතා</topic>
    <author/>
    <content>ගුරු ‍ෙස්වයේ රසකතා‘දවල් මිගෙල් රෑ දනියෙල්’ ප්‍රතිපත්තිය අනුගමනය කළ සරණපාල ඉස්කෝලෙ මහතා දරුවන්ට ඉතා වටිනා ආදර්ශ දෙමින් දහවල් කාලයේ ඉගෙනීම් කටයුතු කළ නිසා කා අතරත් ඉතා ජනප්‍රිය වූයේය.හිතු‍වොත් හිතු දේ කරන ඔහු ඉක්මනින් ධනවත් වීමේ චේතනාවෙන් මුදල්වලට ඇති කෑදරකම නිසාම නිවාඩු දිනවල විශේෂයෙන් ඉරිදා දිනයට රහසිගතව බූරු පොළක් පවත්වා ගෙන ගියේය.ගමේ තරුණයින් සහ පිටතින් පැමිණෙන තරුණයින් සමඟ එකතු වී සූදුපිටිය පවත්වා ගෙන ගියේ ගල්කඩන ගල් කොරියක් ආසන්නවය.එදා සූදු පොළ ජයටම කරගෙන යන මොහොතකි. කිසිවෙකු රහසින් දෙන ලද ඔත්තුවකට අනුව හදිසියේ පොලිසිය පැන එකා දෙකා අල්ලා ජීප් එකට දාගත් අතර සරණපාල ඉස්කෝලෙ මහතා කැලය කඩාගෙන දුවගියේය. නමුත් එක් රාලහාමි කෙනෙකු ඔහු පසුපසම එළවා ගෙන එන බව දුටු ඔහුට ගණදෙවි නුවණ පහළ විය. එකවරම නැවැතුණු ඉස්කෝලෙ මහතා ගල්බෝරේ! ගල්බෝරේ!! ගල්බෝරේ!!! කියා තෙවරක් මහ හයියෙන් කෑ ගැසීය. එය ඇසුණු පොලිස් රාලහාමි ලුහුබැඳිම අතහැර ආපසු දුවන්නට විය. අවස්ථාවෙන් ප්‍රයෝජන ගත් ඉස්කෝලෙ මහතා කැලයට පැන එදින කෙසේ හෝ බේරුණි.මෙසේ කලක් ගතවූ අතර කාටත් මෙය අමතක වී නැවැත සූදුව ටිකෙන් ටික ඇරඹිණි. දැඩි රැකවල් යටතේ ඉතාමත් ආරක්ෂාකාරී පියවර රැගෙන නැවැත සූදුපොළ පටන් ගත්තේ රාත්‍රී කාලයේය. මඳඑළිය වැටෙන සේ ලන්තෑරුමක් පත්තුකරගෙන සූදුපිටිය එදිනද ජයටම කරගෙන ගියේය. මධ්‍යම රාත්‍රිය පසුවී තිබුණි. එදිනද හදිසියේ සූදු පොළ වටලන ලදී. මිනිසුන් සීසීකඩ දිව ගියද කරකියාගත හැකි දෙයක් නොමැති වූ ඉස්කෝලෙ මහතා වේගයෙන් දිවගොස් පොල් පැළයකට නැඟ ගොබයේ සැඟවුණි.මඳ වේලාවකින් “උඹද මිනිහ. මේ ළමයින්ට උගන්වන හැටිද කියා රාලහාමි කෙනෙකු ගසට නැඟ ඉස්කෝලෙ මහතාගේ බෙල්ලෙන්ම අල්ලා ගත්තේය. එහෙත් ඒ වන විටත් ඔහු අතේ ලන්තෑරුම දැල්වෙමින් තිබුණු බව ඉස්කෝලෙ මහතාට මතක තිබුණේ නැත.ගුණසිරි ඉස්කෝලෙ මහතාට විදුහල්පති පුටුව දක්වා පැමිණීමට හැකි වූයේ, වෙස්වලා පැමිණි ආශිර්වාදයක් ලෙසිනි. ගමේ පාසලේ තුන්වැනි පන්තිය දක්වා පැමිණ අධ්‍යාපනයට පයින් ගසා දඩබ්බර තරුණයින් හා එක්වී ජීවිතය අඳුරටම හරවා ගත් ඔහු අගනුවරට පලාගොස් නොයෙක් නොයෙක් ආයතනයන්හි සුළු රැකියාවල් කර ඔහු ගමන්ගත් මඟ නැවැතුනේ චිත්‍රපටයක සුළු චරිතයකට ද පණපොවමිණි. කෙසේ හෝ දෛවයේ සරදමක් ලෙස නැවැත ගමට පැමිණෙන ඔහු උගතුන්ගේ ඇසුරට වැටුණි. අතට අසුවුන ඕනෑම පොතක් පතක් කියවීමට ඉතා ආසාවක් දැක්වීම නිසාම පිරිවෙන් අධ්‍යාපනය හරහා නැවත ඉගෙනුමට අවතීර්ණ වූ ගුණසිරි නැවතුණේ පේර‍‍ාදෙණිය විශ්වවිද්‍යාලයේ ගෞරව උපාධිය ද දෝතින් ගනිමිනි.ඉතා ආදර්ශවත් ජීවිතයක් ගත කළ ගුණසිරි විදුහල්පතිතුමා දුම්වැටියක් රා ඩිංගක් තොල ගෑවේ ඉතාමත් රහසිගතවයි. අවශ්‍ය වූ විටක ගහෙන් බාන ලද පෙණ නඟින රා හැළිය රහසින් ගෙන ආවේ කුළුපග හිතවතෙකු වන ගාඩින් මල්ලී විසිනි.එදින රාත්‍රී භෝජනය සඳහා සාඩින් සම්බෝලය සමඟ තෙලෙන් බදින ලද කට්ට කරවල සූදානම් කර තිබිණ. එහෙත් කරවල බැදුම කටගැස්මට ඉතාම හොඳ බව තේරුම් ගත් විදුහල්පතිතුමා අවශ්‍ය අඩුපාඩු ලැබෙන තුරු, කල්පනා කරමින් මිදුලේ සක්මන් කළේ නිවසින් දමා තිබෙන වාරණ නීති නිසාය.එදින සඳඑළිය හොඳින් වැටී පරිසරය ආලෝකවත්ව තිබූ දිනයකි. මේ වන විටත් ගාඩින් මල්ලී රා මුට්ටිය රැගෙන පණිවුඩයක් දීමට නොහැකිව ළතැවෙමින් සිටියේය.හරියටම ඒ වෙලාවේ මෙතැනින් යෑමට පැමිණි ගමේ හිටිවන කවියෙකු වන කරුණාපාල ද රා මුට්ටියෙන් පදම් වී පණිවුඩය දීමට ගුරු ගෙදරට පියනැඟීය. ගුරු ගෙදර ගැන මනා අවබෝධයක් තිබූ ඔහු උගුර කට පාදා ගෙට ගොඩ වුණේ පැතිරෙමින් තිබූ සාඩින් මාළු ගඳ ගැන ද කල්පනා කරමිනි.ගෙට ගොඩ උන කරුණාපාල කවියා ඔහු‍ගේ පණිවුඩය කීවේ මෙලෙසිනි.තුනපහ මුසුව බෙදුවත් බත් පත තැලියේ මොන දේ වුණත් කන දේ කමු අපි ජොලියේ පෙණ දා සුවඳ විහිදෙන තරමට හැළියේ වෙනදා නැතුව ‘අද සාඩින් ගඳ එළියේ’පද පෙරළි ගැන මනා අවබෝධයක් තිබූ විදුහල්පතිතුමා වහාම ‘සාඩින් ගඳ එළියේ’ යනු ‘ගාඩින් සඳ එළියේ’ බව වටහාගෙන අඩියට දෙකට ගෙයින් පැනගොස් පදමට රා වඩිය හිස් කර ගෙදර ආවේය.හෙට්ටියාවල හේ.ක. සෝමපාලමිරිහාන, නුගේගොඩ.අද නම් මේ විදුහලට දරුවකු ඇතුළු කිරීම ලෙහෙසි නැත. එහෙත් එදා එසේ වූයේ නැත.කෙසේ වුව ද නගරය ආශ්‍රිත පදිංචි දරුවන් කවුරුත් ම ඉගෙනුම ලැබූයේ මේ විදුහලෙහි ය.එකල ප්‍රදේශයේ කොයි පාසලටත් පාහේ හිටි ගමන් දේශපාලන මාරුවීම් ලැබ ගුරුවරු බුරුතු පිටින් පැමිණියහ. මේ විදුහලටත් ගුරුවරු තුන් දෙනෙක් ද ගුරුවරියෝ දෙනෙක් ද එසේ ආහ. මොවුනගෙන් හතර දෙනෙකුම මැදිවියේ වූ අතර අයෙක් තරුණ ගුරුවරියක් වූවා ය. ඇය ‘සුජීවා’ ය.ඇයට පැවරුණේ 9 සහ 10 ශ්‍රේණි සඳහා විද්‍යාව උගැන්වීම ය. ඇය වත් - පොහොසත්කම් ඇති පවුලකට අයත් බවත්, කොළඹ ලොකු පාසලකින් ඉගෙනුම ලබා ඇති බවත් හෙළිවිය. ඒ නිසා ම දෝ ඇගේ ඇඳුම ග්‍රාමීය ප්‍රදේශවලින් ආ ගුරුවරියනට වඩා වෙනස් විය. ඇගේ ඇඟ පෙනීම විශේෂයෙන් ම ‘ඔබේ තීරය’ වැඩි පළලකින් යුක්තවීම ද කැපී පෙනුණි. මේ දසුන මෙම පාසලේ සමස්ත ඉතිහාසය තුළ ම දක්නට නොවූ අලුත් ම සංසිද්ධියක් විය.දහවන ශ්‍රේණියේ ඉගෙනුම ලැබූ ‘සුමේධ’ ඉගෙනීමෙහි අදක්ෂයෙකි. එමෙන් ම කටකාර, දඟකාර සහ ‍ෙකාළොප්පම්කාර සිසුවෙකි. ‘සුජීවා’ ගුරුතුමිය දහවන ශ්‍රේණියට උගැන්වීමට ආ පළමු දවසය. ‘සුමේධ’ ට අවශ්‍ය විද්‍යාවක් නැත. ඔහු කරනුයේ ‘සුජීවා’ ගුරුතුමියගේ නිරාවරණය වූ සිරුර දෙස ඇසිපිය නොහෙළා බලා සිටීමට ය. මෙය තමාට දැනුණ ද පළමු දින ‘සුජීවා’ ගුරුතුමිය ඉවසා දරා ගත්තා ය. එහෙත් ඊළඟ සතියේත් මෙය සිදුවිය. ‘සුජීවා’ ගුරුතුමිය තවත් ඉවසුවා ය. තුන්වන සතියේත් එය එආකාරයෙන් ම සිදුවිය. මේ වනවිට මෙය පංතියේ අනෙක් සඟයින්ට ද දැනී තිබුණි.‍කෙසේ හෝ ‘සුජීවා’ මෙය පළමු වරට පැමිණිලි කළේ තම මවට ය. මවගෙන් ලැබුණු උපදේශය වූයේ යළිත් එය එසේ සිදුවුවහොත් විදුහල්පතිතුමාට පැමිණිලි කරන ලෙස ය.සිතු ලෙස ම එය ඊළඟ සතියේත් ‍එලෙසම සිදුවිය. පාඩම අවසන් කළ ‘සුජීවා’ ගුරුතුමිය දෙවරක් නොසිතාම විදුහල්පතිතුමාට සියලු විස්තර හෙළි කළා ය.විදුහල්පතිවරයා මේ සැර - වැර මෙන් ම සංයමයකින් යුතු ක්‍රමයකට අනුව පාසලේ පරිපාලනය ගෙන ගිය අයෙකි. ‘සුමේධ’ යන නම අසත්ම විදුහල්පතිතුමාට සියල්ල මැවී පෙනුණි. මන්ද යත් ඔහුගේ තරම ඒ තරමටම දන්නා බැවිනි. විවේක කාලය තුළදී ‘සුමේධ’ විදුහල්පති කාමරයට කැඳවිණ. කාරණය විමසා බැලූ විදුහල්පතිවරයා ‘සුමේධ’ ගේ කොණ්ඩයෙන් ඇද පිටට අත්ලෙන් වේගවත් පහරක් ගසා ‘මීට පස්සෙ එහෙම ‍ඔහොම නොසන්ඩාල වැඩ කරල අහුඋණොත් බලා ගෙනයි. “යකෝ ඕව නවත්තල ඉගෙන ගන්ඩ බලපං” යි කීය. ඔහු ආපසු ගිය පසු ‘සුජීවා’ ගුරුතුමිය කාර්යාලයයට කැඳවූ විදුහල්පතිවරයා ආගිය තොරතුරු කතා කර“මිස් ඔය කොල්ලො එක්ක කතාවට නොගිහින් මට කියපු එක හොඳයි. ආයෙ ඔහොම කරදර වෙන එකක් නෑ... මිස් දැන් ඉන්නෙ කොල්ලො නෙවෙයි. කොලු තාත්තල‍. කොයි එකටත් මිසුත් ඩිංගක් බලන්ඩකො තව පොඩ්ඩක් පිළිවෙළට ඇඳුම් ඇඳගෙන එන්ඩ.” කීය.කෙසේ වුව ද මෙම සිද්ධියෙන් පසු කිසි දිනක ‘සුජීවා’ ගුරුතුමිය පෙකණිය පෙනෙන ලෙසවත් වෙනත් අරුමෝසම් මෝස්තරවලටවත් ඇඳුම් - පැලඳුම් ඇන්දේ නැත.චන්ද්‍රපාල ලේකම්ගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av1410052</link>
    <topic>මා කැමැතිම කාන්තාවෝ මනෝජ් පීරිස්</topic>
    <author>තුෂාරි නේරංජා වික්‍රමසිංහ</author>
    <content>මා කැමැතිම කාන්තාවෝ මනෝජ් පීරිස්මෙවර ‘මා කැමැතිම කාන්තාවෝ’ විශේෂාංගය හැඩ කරන්නට එක්වන්නේ මෙරට සංගීත ක්ෂේත්‍රයේ ප්‍රවීණයකු වන මනෝජ් පීරිස් ය. මේ මනෝජ් ඔහු කැමැතිම කාන්තාවන් පිළිබඳ කතාබහ කළ අයුරුයි.ශිරන්ති රාජපක්ෂ මැතිනියමහින්ද රාජපක්ෂ ජනාධිපතිතුමාට ඔහුගේ වැඩ කටයුතු කරගෙන යාමට අවැසි ශක්තියත්, ධෛර්යයත් ලබාදෙන, විශේෂයෙන් කුඩා දරුවන් කෙරෙහි විශාල ආදරයක් ඇති ඒ භාග්‍යවන්ත කාන්තාවට මම කැමැතියි.මගේ මව - රෙජිනා පීරිස්ඇය කෙරෙහි මා සිත තුළ පවතින්නේ අසීමිත ආදරයක්. ඇය මට පමණක් නොවෙයි මුළු ලොවටම උතුම් වූ මවක්. අද මගේ මව ජීවතුන් අතර නැතිවුණත්ශිරන්ති රාජපක්ෂ සහ අයෝමා රාජපක්ෂඇය මිය යනතුරුම මගේ ළඟමයි හිටියේ. ඇගේ හැමදේම මමයි. මගේ හැමදේම ඇයයි. හැම ආත්මයකදීම මගේ අම්මා මටම හිමි වේවා යන පැතුම හැමදාමත් මගේ සිතේ තිබෙනවා.මගේ වැඩිමහල් සොයුරියමල්කාන්ති නන්දසිරිඅම්මා නැති කාලේ ඉඳලම මගේ හැමදේම සොයා බලමින් මගේ සිතුම් පැතුම් ඉටුකරගන්න ශක්තිය දුන්නේ ඇයයි. මගේ අම්මා වගේම මට මගේ අක්කව කිසි දවසක අමතක කරන්න බැහැ. මට ලෙඩක් දුකක් අසනීපයක් වුණොත් මම කතා කරන්නේ කියන්නේ අක්කට. ඇය මට හැමදාමත් ශක්තියක්.නන්දා මාලනිමාලනී ෆොන්සේකා සහ සුමිත්‍රා පීරිස්ඇගේ ඒ හඬ මම හැමදාමත් හිතන්නේ සමස්ත ලක්වාසීන්ගේ හඬ කියලයි. මට දැනෙන දුකක දී ඇගේ ගීතයක් ඇසු විට මට යළිත් යළිත් ජීවත් වෙන්න හිතෙනවා. ඒ හඬ මාව ජීවත් කරන හඬක්. ඇය ගයන හැම ගීතයකම අර්ථය, ගායනය, පද රචනය, සංගීතය විශිෂ්ටයි. ඒ වගේ ම ඇගේ ඇති නිහතමානී සරල බවටත් මම ඇගේ හඬට වගේම කැමැතියි.ඇන්ජලීන් ගුණතිලකඅපේ ආගමේ හැටියට හැම කෙනකුටම ගෝඩ් මදර් කෙනෙක් ඉන්නවා. ඇය තමයි මගේ ගෝඩ් මදර්. ඇය නිතර දෙවේලේ මට මුණ නොගැසුණත් ආගමික කටයුතුවලදී ඇය මට මුණ ගැසෙනවා. ඒ හැම අවස්ථාවකදීම මං කළ නිර්මාණ, මගේ සංගීත කටයුතු ගැන ඇය අප්‍රමාණ ලෙස අගය කරනවා. ඇය හදවතින්ම මට කරන ඒ ආශිර්වාදය, එක්කරන සුබ පැතුම් මගේ ඉදිරි ගමනට විශාල ශක්තියක්.නන්දා මාලනි සහ ඇන්ජලීන් ගුණතිලකසන්ධ්‍යා සිල්වාඇය ව්‍යාපාරික ක්ෂේත්‍රයේ දක්ෂ දිරිය කාන්තාවක්. මම අවස්ථා ගණනාවකදීම ඇගේ උත්සව අවස්ථාවලට සංගීතය සපයා තිබෙනවා. ව්‍යාපාරික ක්ෂේත්‍රයේ ඉදිරියෙන්ම සිටියත් ඇගේ නිහතමානීත්වය, අවංකත්වය ගැන මම හුඟක් සතුටු වෙනවා. අගය කරනවා.මල්කාන්ති නන්දසිරි සහ නෙරංජලා සරෝජිනීසුමිත්‍රා පීරිස්ඇය මුළු ලොව පුරාම තම නාමය රැගෙන ගිය කාන්තාවක්. සිනමාව ඔස්සේ ඇය ලැබු ජයග්‍රහණ සුවිශේෂියි. ඇය කලක් ප්‍රංශයේ තානාපතිනිය ලෙස කටයුතු කළා. විශේෂයෙන්ම ඇගේත්, ලෙස්ටර් ජේම්ස් පීරිස් සර් ගේත් උපන් දින වගේම උත්සව අවස්ථා බොහොමයකට මම සංගීතය සපයා තිබෙනවා. එදා සිට අද දක්වාම ඇය තුළ තිබෙන නිහතමානීත්වය මම අගය කරනවා. එවන් හොඳ ගතිගුණ හැමටම ආදර්ශයක් බව මට හැ‍ඟෙනවා.අයෝමා රාජපක්ෂ මැතිනියඇය මට මුණ ගැසෙන්නේ ඇයගේ පුතණුවන්ගේ විවාහ උත්සවය සංගීතවත් කරන්න මට ලැබුණු අවස්ථාවේදී. රට බේරාගන්නට විශාල කාර්ය භාරයක් ඉටුකළ ආරක්ෂක ලේකම් ගෝඨාභය රාජපක්ෂ මැතිතුමාගේ බිරිය ලෙස ඇය ඔහුට සැබෑම ශක්තියක් වුණා. ඒ වගේම ඇගේ තිබෙන සරල බවට චාම් බවට මම හරිම කැමැතියි. ඇය අඳින පලඳින හැටි අපේ රටේ කාන්තාවන්ට ආදර්ශයක්. ඇගේ චාම් බව, සරල බව මම කිසිම කෙනෙක් ගෙන් දැකලා නැහැ.මාලනී ෆොන්සේකාරුක්මණී දේවිය ගෙන් පසුව අපට සිටින මම දැකපු අග්‍රගණ්‍ය රංගන ශිල්පිනිය ඇයයි. ඇය එදා සිට අද දක්වාම සිනමාව වෙනුවෙන් සිදු කරන මෙහෙවර අතිවිශිෂ්ටයි. ඇය කරපු ඒ සේවය තවත් කෙනෙකුට සිනමාවේ කරන්න පුළුවන් කියල හිතන්න බැහැ. ඒ වගේ ම මොන තනතුරු ලැබුණත් ඇගේ තිබෙන නිහතමානීත්වය අගය කළ යුතුමයි. එදා හිටපු මාලනී අක්කම තමයි අද ඉන්නෙත්.මගේ සොයුරිය - නෙරංජලා සරෝජිනීමගේ පවුලේ සහෝදර සහෝදරියන් අටදෙනෙක්. මේ හැම කෙනාගේම දුක සැප හැම විටම සොයා බලා පවුලේ හැම දෙනාටම ආර්ථික වේවා ඕනම ගැටලුවකදී ඇය තමයි ඒ සියල්ලම විසඳන්නට ඉදිරිපත් වන්නේ. අප සහෝදරයන් අතර හැමදේම යා කරන සහෝදරත්වයේ පාලම වන්නේ ඇයයි. ඇය මට වගේම අපේ පවුලේ හැම දෙනාටම දැවැන්ත ශක්තියක්. එනිසා හැමදාමත් මම ඇයට ආදරෙයි.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av1410053</link>
    <topic>‘මේ ආදරය’ මේ තරු යුවළටයි</topic>
    <author>සේමාලි</author>
    <content>‘මේ ආදරය’ මේ තරු යුවළටයිසිරිස නාළිකාව ඔස්සේ සතියේ දින පහ පුරාම රාත්‍රි 9.30 ට විකාශය වන ‘මේ ආදරයයි’ සිංහල හඬ කැවූ හින්දි ටෙලි නාට්‍යය මේ දිනවල ප්‍රේක්ෂකයන් අතර ඉතා ජනප්‍රිය වී තිබේ.ඉන්දියානු ස්ටාර් ප්ලස් නාළිකාව ඔස්සේ පසුගිය වසරේ දෙසැම්බර් මාසයේ සිට විකාශය වන ‘යේ හායි මොහබටීන්’ නමැති හින්දි ටෙලි වෘත්තාන්තය එරට ටෙලි චිත්‍රපට ලෝලීන් අතර ද අතිශයින් ජනප්‍රිය වූවකි.හින්දි, ඉංග්‍රිසි සහ දෙමළ භාෂා තුනෙන් ම විකාශය වන මේ ටෙලි නාට්‍යය එරට ඉහළ ම ටෙලි සම්මානයක් වන ‘ස්ටාර් පරිවාර්’ සම්මානයේ ද පිදුම් ලැබුවේය.ඉන්දියාවේ විකාශය ආරම්භ වී මාස නවයක් ගත වුවද මේ ටෙලි නාට්‍යය තවමත් එරට ඉහළ ජනප්‍රියත්වක් හිමි කරගෙන ඇතැයි වාර්තාවේ. දෙමළ ජාතික ඉසිතා නම් දන්ත වෛද්‍යවරියක හා පංජාබ් ජාතික රමන් නම්වන ව්‍යාපාරික තරුණයකු අතර ඇතිවන පෙම් හබය ඉතා ඉහළ ප්‍රේක්ෂක ආකර්ෂණයක් හිමිකරගෙන තිබේ.මේ දෙදෙනාගේ ආදර සබඳතාව එක්කරන රැහැන වී ඇත්තේ රමන් ගේ දියණිය වන රූහි ය. ඒ කුඩා දැරියගේ ආදර සෙනෙහස ඉසිතා ඒ දැරියගේ පියා වන රමන් වෙත ළං කරයි.ඉන්දියානු ටෙලි නිළියක් වන දිව්‍යංකා ත්‍රීපති මෙහි වෛද්‍ය ඉසිතාගේ චරිතයට පණ පොවන්නීය. කරන් පටෙල් ටෙලි නාට්‍යයේ රාමන්ගේ චරිතය ද රුහනිකා ධාවන් එහි සුරතල් දියණියගේ චරිතයට ද පණ පොවන්නීය.ඉන්දියානු Zee TV හරහා රඟපෑම ආරම්භ කළ දිව්‍යංකා ත්‍රීපති ප්‍රථමයෙන් ම රඟපෑ ටෙලිනාට්‍යය වූයේ ‘බානු මේන් තේරී දුල්හාන්’ ය. එහි ඇය රඟපෑ දුර්ගාගේ චරිතය අතිශයින් ජනප්‍රිය විය. බෝපල් නුවර උපත ලද දිව්‍යංකා ගේ පියා වෘත්තියෙන් ‍ඖෂධවේදියෙකි.2005 වසරේ දී පැවැති ‘මිස් බෝපාලි රූ රැජන තරගයෙන් බෝපාල් රූ රැජන ලෙස අභිෂේක ලද දිව්‍යංකා කඳු නැගීමේ මෙන් ම ඉලක්කයට වෙඩි තැබීමේ ශූරියකි. රයිෆලයෙන් වෙඩි තැබී‍මේ තරග ජයග්‍රහණය කරමින් රන් පදක්කම් ද දිනා ඇති ඇය බෝපාල් හි රයිෆල් ඇකඩමියේ විධායක නිලධාරිනියක ලෙස කටයුතු කරන්නීය.ඉන්දියානු රූපවාහිනී ප්‍රේක්ෂකයන් අතර ඉතා ජනප්‍රිය චැනලයක් වන ස්ටාර් ප්ලස් හි ටෙලිනාට්‍ය ගණනාවක ද දිව්‍යංකා රඟපා ඇති අතර හොඳම නිළිය ලෙස ඉන්දියානු ටෙලිවිෂන් ඇකඩමි සම්මාන ද දිනාගනු ලැබුවාය.‘මේ ආදරේ’ ටෙලි සිත්තමේ ප්‍රධාන නළු කරන් පටෙල් කල්කටාවේ ඉපදුණු ගුජරාට් හි ව්‍යාපාරික පවුලක තරුණයෙකි. ලන්ඩන් කලා විද්‍යාලයෙන් හා නාමිට් කපූර් රංගන විද්‍යාලයෙන් රංගනය පිළිබඳ හදාරා ඇති කරන් පටෙල් නර්තනයට ද දක්ෂයෙකි.ස්ටාර් ප්ලස් චැනලය හරහා ටෙලි සිත්තම්හි රංගනයට පිවිසි කරන් ද හොඳම නළුවා ලෙස රන් සම්මාන දිනා ඇත.මුම්බායි හි පදිංචි කරන් දික්කසාද වූ ටෙලි නිළියක වන කම්‍යා පංජාබි සමඟ ඇසුරක් පවතීයැයි ටෙලි සිනමා ක්ෂේත්‍රයේ කතාබහක් පවතී. එහෙත් ඔහු නිතර ම ඒ ප්‍රචාර ප්‍රතික්ෂේප කළේය. කෙසේ වුවද ඉතා මෑතකදී දෙදෙනා අතර සබඳතාව අවසන්ව ඇතැයි ද වාර්තා වේ.සේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av1410054</link>
    <topic>ආයෙමත් එකතුවෙලා</topic>
    <author>සුජීව තේවහෙට්ටිගේ</author>
    <content>ආයෙමත් එකතුවෙලානිවි නිවී දැල්වෙන තාරකා යුවළක් ලෙසින් තමයි නව යෞවනයේ සුපිරි ගායක ගායිකා යුවළ ජස්ටින් බීබර් සහ සෙලිනා ගෝමස් ගේ පෙම් පුවත පසුගිය මාස කිහිපය තිස්සේ දිගහැරුණේ. එක් වතාවක් පෙමින් වෙළී සිටින ඔවුන් තවත් දින කිහිපයකින් විරසක වුණා.නැවතත් තරහ මරහ නිමාවට පත්කර එකතුවන දෙදෙනා කවුරුත් නොසිතූ අයුරින් වෙන්වෙනවා. ඒ නිසා ජස්ටින් බීබර් සහ සෙලිනා ගෝමස් ගේ ආදර අන්දරය සමහරුන්ගේ සිනහවට ලක්වුණා. පසුගිය කාලය පුරා නැවතීමේ තිත තබා තිබූ ජස්ටින් - සෙලිනා පෙම් කතාවට ආයෙත් පණ ඇවිත්.පසුගිය සතියේ හොලිවුඩ්පුරයෙන් දැනගන්නට ලැබුණේ සෙලිනා තම හිතවත් මිතුරු මිතුරියන් රැසක් සමඟ ජස්ටින්ව හමුවී ඔහු සමඟ පැය කිහිපයක්ම වි‍නෝදයෙන් කාලය ගත කළ බවයි. එහිදී සෙලීනා තම මිතුරියකට පවසා ඇත්තේ ඇයගේ ජීවිතයට සමීප වූ අවංකම තරුණයා ජස්ටින් බවයි.ජස්ටින් බීබර් සහ සෙලිනා ගෝමස්“ජස්ටින් අනෙක්, කෙල්ලන් එක්කත් මුකුළු කරන්න හරිම ආසයි. ඒත් සෙලීනා මට කිව්වෙ, එහෙම දේවල් කළත්, ජස්ටින් තමයි එයාට හිතවත්ව හිටිය එකම පුද්ගලයා කියල. සෙලිනා ජනප්‍රිය ගායක ගායිකාවන් ළඟින්ම ආශ්‍රය කළා. ඒත් ඒ කිසිම කෙනෙක් ජස්ටින් වගේ හොඳ අය නොවේ කියලයි සෙලිනා කිව්වේ.විශේෂයෙන්ම ජනප්‍රිය ගායිකා ටේලර් ස්යිෆ්ට්, සෙලිනාගෙ සමීපතම මිතුරිය වෙලා හිටියා. ඒත් එයා ගැන කිසිම පැහැදීමක් සෙලිනාගෙ හිතේ තිබුණෙ නැහැ” මෙහෙම කියා තිබ‍ුණේ සෙලිනාගෙ හිතවත් මිතුරියක්.  ‘ඊක්වලයිසර්’ යනුවෙන් චිත්‍රපට සහ රූපවාහිනී කතාංග කිහිපයක්ම ප්‍රේක්ෂකයන් හමුවට පැමිණ තිබෙනවා. මෙම ‘ඊක්වලයිසර්’ යනුවෙන් දැන් ලොව පුරා තිරගත කෙරෙනවා. මෙහි ප්‍රධාන චරිතයක් රඟන ඩෙන්සිල් වොෂින්ටන් සිනමා රසිකයන් අතර බෙහෙවින් ජනප්‍රියයි. ඕනෑම චරිතයක් කදිමට නිරූපණය කිරීමේ හැකියාවෙන් යුතු ඩෙන්සිල් වොෂින්ටන් දෙවරක්ම ඇකඩමි සම්මානයෙන් පිදුම් ලැබූ නළුවෙක්.මේ චිත්‍රපටයේ තවත් ප්‍රධාන චරිතයක් රඟන්නේ යොවුන් නිළියක්. ඇය තමයි ක්ලෝලි ග්‍රේස් මොරෑන්. ඇය තවමත් 17 වැනි වියෙහි පසුවන යුවතියක්. ඇය රංගනයට එක්වු‍ෙණ් ඉතාම කුඩා අවදියේදියි. වයස අවුරුදු 7දී ඇය තම මුල්ම රූපවාහිනී රංගනය ඉදිරිපත් කළේ ‘ද ගාඩියන්’ නම් වූ නාට්‍යයටයි. වයස අවුරුදු 8 දි මේ හුරුබුහුටි රංගන ශිල්පිනිය මුලින්ම චිත්‍රපටයක රඟපෑවා.ඩෙන්සිල් වොෂින්ටන් සහ ක්ලෝලි ග්‍රේස් මොරෑන්ඒ, ‘ද ඇමිටි වයිල් හොරර්’ නම් වූ චිත්‍රපටයේයි. මෙම සිනමා නිර්මාණය නැරඹීමට ඇයට වරම් ලැබුණේ නැහැ. ක්ලෝලිව සිනමා විචාරකයන්ගේ අවධානයට යොමුවුණේ ‘ෆයිව් හන්ඩ්‍රඩ් ඩේස් ඔෆ් සමර්’ නම් වූ චිත්‍රපටයෙහි නිරූපණය කළ රංගනයෙන්. එය ආදර කතාවක් රැගත් හාස්‍යෝත්පාදක චිත්‍රපටයක්. එහි රඟපාද්දි ක්ලෝලි ගේ වයස අවුරුදු 12යි.චිත්‍රපටයක චරිතයක් ලැබුණු විට ඒ ගැන හොඳින් සිතා බලන්න මේ යොවුන් නිළිය හුරුපුරුදු වී සිටිනවා. තමන්ට ලැබෙන චරිතය එක්වරම පිළිගන්න ඇය කැමැති නැහැ. “සමහර වෙලාවට මට හිතෙනවා විකට චරිතයක් රඟපාන්න. තව වෙලාවකට හිතෙනවා චරිතාංග නිළියක් හැටියට රඟපෑව නම් හොඳයි කියලා.ප්‍රධාන නිළිය වුණොත් හොඳ නේද කියලත් හිතෙනවා” මෙහෙම කියන ක්ලෝලි, තම පෞද්ගලික ජීවිතයේ දී ඇඳුම් තෝරන්නෙත් ඒ අයුරින්ම තමයි. යහළු යෙහෙළියන් පවසන්නේ ක්ලෝලි, ඇඳුමක් ඇඟලා ගන්නේ ඇඳුම් දහයක් දොළහක් පමණ වරුගණනක් අතපත ගෑමෙන් පසුව බවයි.  ජෝර්ජ් ක්ලූනි අමාල් අලාමුඩ්ඩින්හොලිවුඩ් සිනමා රසිකයන් අතර ජනප්‍රිය, සුපිරි නළු ජෝර්ජ් ක්ලූනි පසුගිය 27දා විවාහ දිවියට එළඹුණා. ඔහු අතගත්තේ සිනමා නිළියකගේ නම් නොවෙයි. ක්ලූනිගේ සහකාරිය වූ ඇය, අමාල් අලාමුඩ්ඩින්. රූප ශ්‍රීයෙන් අඩුවක් නැති ඇය වෘත්තියෙන් නීතිඥවරියක්.ලෙබනන් ජාතික යුවතියක වන අමාල්, 36 වියැතියි. ක්ලූනි ගේ වයස මේ වන විට 53ක්. මේ ඔහුගේ දෙවැනි විවාහයයි. ඔහු මීට කලින් විවාහ කරගෙන සිටියේ ටාලියා බැල්සම්වයි. ඒ විවාහය රැඳුණේ 1989 සිට 1993 දක්වා වූ කෙටි කාලයකටයි. ඉන්පසුව ඔහු දීර්ඝ කාලයක් තනිකඩව ජීවිතය ගතකළා.ක්ලූනිට අමාල්ව මුණගැසුණේ සමාජ සේවා කටයුතුවල නියැළී සිටින අතරතුරදීයි. ඔහු නිරතුරුවම සමාජයේ පොදු යහපත වෙනුවෙන් තම ධනයත් කාලයත් වැය කළා. එවැනි කටයුතුවලට එක්වී සිටි අමාල්, මානව හිමිකම් ක්‍රියාකාරිනියක ලෙස ද ප්‍රසිද්ධ වී සිටියා.ජෝර්ජ් ක්ලූනි සහ අමාල් ගේ විවාහය සිදුවූ දින චාම් උත්සවයක් ඉතාලියේ වැනිස් නගරයේ දී පැවැත්වුණා. මේ වෙනුවෙන් හොලිවුඩ් සිනමාවේ සුපිරි නිළි සින්ඩි ක්‍රෝෆෝඩ් සහ සුපිරි නළු මැට් ඩේමන් ඇතුළු කිහිප දෙනෙකු සහභාගි වී සිටියා. ක්ලූනි සහ අමාල්ට එහිදී පුංචි ප්‍රශ්නයකටත් මුහුණ දෙන්න සිදුවුණා. මේ ප්‍රශ්නය මතුවුණේ පැපරාසි කැමරා ශිල්පීන්ගෙන්. නව යුවළ පසුපසින්ම ගමන් කළ ඔවුන් දැඩි උත්සාහයක් ගත්තේ දෙදෙනාගේ ඡායාරූප ගන්නයි. ඒත් ක්ලූනි සහ අමාල් පැපරාසින්ගෙන් බේරී යාත්‍රාවක නැඟී මධුසමය ගතකරන්නට පිටත්ව ගියා.දෙදෙනාගේ ‘නිල’ විවාහ උත්සවය පසුගිය 29 දා පැවැත්වුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av1410055</link>
    <topic>සාමාන්‍ය නිළියකට වඩා මම ප්‍රසිද්ධයි</topic>
    <author>ටානියා මෝසස් ඡායාරූප ගයාන් පුෂ්පික</author>
    <content>සාමාන්‍ය නිළියකට වඩා මම ප්‍රසිද්ධයි - උදාරි වර්ණකුලසූරියවිටෙක හිතුවක්කාර නපුරු කෙල්ලක් මෙන් හැසිරෙන ඇය තවත් විටෙක මුව පොව්වකු සේ අහිංසකය. තවත් විටෙක මේ කෙල්ල ලොව උතුම්ම පදවිය කරට ගෙන කටයුතු කරන ආදරණීය මවකි. වර්ෂා, මධු සහ භූමිකා ලෙස ‍එකිනෙකට වෙනස් රංගනයක යෙදෙමින් බොහෝ කලකට පසු නැවත පුංචි තිරයට එක්ව සිටින ඇය උදාරි වර්ණකුලසූරියයි.උදාරි කොහොමද කාලෙකට පස්සේ?බොහොම හොඳින් ඉන්නවා මව් පදවිය ලබන්න වසර දෙකහමාරකට විතර මට ක්ෂේත්‍රයෙන් තාවකාලිකව සමු ගන්න සිදු වුණා. ඉතින් මේ මගේ දෙවන ආගමනයයි. මම අයින් වෙන කාලේ ජනප්‍රිය නිළියට හිමි සම්මානය අරගෙනයි අයින් වුණේ. නමුත් වසර දෙකහමාරකට ඈත් වෙලා ඉදිද්දි මම හිතුවා මාව මගේ ප්‍රේක්ෂකයන්ට අමතක වෙලා ඇති කියලා නමුත් ජනප්‍රියත්වයට කිසිම බාධාවක් වෙලා තිබුණේ නැහැ.ඔබ නැවත රංගනයට සම්බන්ධ වෙන්නේ ක්ෂේත්‍රයේ නව මුහුණු බොහොමයක් එක්ක. එය ඔබට අභියෝගයක් වුණේ නැද්ද?එය මට ලොකු අභියෝගයක් වෙයි කියලා හිතුණා. මොකද ක්ෂේත්‍රය එකම තැන රැදෙන්නේ නැහැ කියලා මං දැනන් හිටපු නිසා. එය එසේ විය යුතුයිනේ. ඒ ඔස්සේ මම නැවත සම්බන්ධ වීමේදි තරගකාරීත්වයක් නොතිබුණාම යැයි කියන්නත් බැහැ. නමුත් මගේ කියන ප්‍රතිරූපය ඒ වන විටත් නැති වෙලා තිබුණේ නැහැ. එ නිසා නැවත ක්ෂේත්‍රයට සම්බන්ධ වීමේදි එය මට එතරම් අභියෝගයක් වුණේ නැහැ.උදාරිට දැන් ලැබී තිබෙන චරිත සංසලාට වඩා ජනප්‍රිය වේවිද?‘ආදර දෑසක්'හි මුතු සහ භූමිකා ලෙසත් ‘කළු අරලියා’ හි වර්ෂාටත් ඉතාමත් හොඳ ප්‍රතිචාර ලැබෙනවා. මම නැවත රංගනයට සම්බන්ධ වීමේදි එක හා සමාන චරිත තෝරා ගත්තේ නැහැ.‘ආදර දැසක්'හි මවගේ චරිතය ඔබට පහසු වුණායි කියලත් ආරංචි?ඔව්. මොකද මම සැබැ ජීවිතයේදිත් මව් පදවිය ලබා ඇති නිසා අමමා කෙනෙක් විදිහට මට ඒ චරිතයට හොඳ සධාරණයක් ඉෂ්ට කරන්න පුළුවන්වෙයි.නැවත කාර්යබහුල වීම දියණියගේ වැඩ කටයුතුවලට බාධාවක් නොවෙයිද?නැහැ. දුවට වසර එකහමාරක් යන තෙක් මම තනියමයි ඇයගේ වැඩ කටයුතු සේරම කළේ. අපේ අම්මලට පුළුවන් නම් අපිව තනියම උස් මහත් කරන්න මටත් ඒ දේ කරන්න පුළුවන්. එත් මගේ ෂුටිං පටන් ගත්තට පස්සේ එයාව තනියම තියන්න බැහැනේ. ඒ නිසා දැන් එයාගේ අත් උදව්වට කෙනෙක් ඉන්නවා. මං ෂූටිං යන මුල් කාලේ දි නම් දුව ටිකක් මාව හොයලා තියෙනවා. නමුත් දැන් ගෙදරට එන අයටත් කියනවාලු ‘අම්මි ෂුටිං ගියා'කියලා.රංගනය ඔබේ විනෝදාංශය නම් ඔබේ වෘත්තීය කුමක්ද?මම ගෘහණියක් සහ අම්මා කෙනෙක්. මම මුලික තැන දෙන්නේ මගේ පවුලට හා දරුවා ගේ අධ්‍යාපන කටයුතු වලටයි. මම රැකියාවක් කරනවාට මගේ සැමියා කැමැති නැහැ. මොකද ඔහු කාර්යබහුල වෛද්‍යවරයෙක් නිසා. ඉතින් ෂුටිං නැති දවස් වලට මම ගෙදරට වෙලා බබා බලාගෙන ඉන්නවා.දුවගේ අනාගත කටයුතු සමඟ ඔබට රංගනයට සමු දෙන්න වුණොත්?අවුරුද්දේ 365 දවසම මම රංගනයටම වෙන් කරලා නැහැ. දරුවාගේ අධ්‍යාපනය සහ ඇගේ අනාගතය තමා දෙමාපියන්ගේ එකම බලාපොරොත්තුව එය මටත් පොදුයි. දුවගේ පෙර පාසල් කටයුතු සඳහා දෙසැම්බර් මාසයේදි සිංගප්පුරුවට යන්න සිදු වෙයි. නමුත් මම රංගන කටයුතු නවත්වන්නේ නැහැ. ෂුටිංවලට කාල වේලාව වෙන් කර ගෙන දුවගේ කටයුතු වලට බාධා නොවන පරිදි රංගන කටයුතු වල යෙදේවි.උදාරිගේ රංගනයට කෙදිනක හෝ සැමියා ගෙන් තහංචි වැටුණොත්?දැන් අපි විවාහ වෙලත් වසර හයක් පමණ වෙනවා. නමුත් මේ වන තුරු මගේ රංගන කටයුතු වලට ඔහුගෙන් කිසිම බලපෑමක් නැහැ. ඉතින් මම නම් හිතන්නෑ ඉදිරියටත් එවැනි බලපෑමක් කරයි කියලා.ක්ෂේත්‍රයට පැමිණ ටික කලක් යන්නට මත්තෙන්ම ඔබට ඇයි මෙතරම් කට කතා හැදුණේ?ඊට හේතුව මම සාමාන්‍ය ජනප්‍රිය නිළියක් නොවී අසාමන්‍ය ජනප්‍රියත්වයක් තිබෙන නිළියක් වීම වෙන්න ඇති. ඒ කියන්නේ සාමාන්‍ය නිළියකට වඩා ජනතාවගේ කැමැත්ත සහ ප්‍රසිද්ධිය කියන දේ මට තියෙනවා. මේ දෙක දෙකක් නේ. හොඳින් හෝ නරකින් ප්‍රසිද්ධ වෙන්න පුළුවනි. නමුත් ජනතාවගේ ජනප්‍රියත්වය ලබන්න බැහැ. ඉතින් මට මේ දෙකම අඩුවක් නැතිව තියෙන නිසා වෙන්නැති මට ඔය කතා හැදෙන්නේ.රංගනය ඔබේ විනෝදාංශය වුණාට ඊට අය කරන ගණන නම් හරිම ඉහළයි?ඊට හේතුව මගේ හැකියාවට වටිනා කමක් තිබිය යුතුයි නිසයි. විනෝදාංශයක් වුණත් අපේ ශ්‍රමයට වටිනාකමක් දිය යුතුයි.මවක් වුණත් ඔබේ විලාසිතා වල නම් වෙනසක් වී නැති හැඩයි?විලාසිතාවලට මව් පදවිය බලපාන්නේ නැහැ. වයසට, කාලයට හා තමාට උචිත විදිහේ විලාසිතා පමණයි මම තෝරා ගන්නේ. ඉතින් මගේ විලාසිතා වලට මව් පදවිය මම බලපෑමක් කර ගන්නේ නැහැ.දුව ගැන ඔබේ බලාපොරොත්තුව?මට එයාව ලොව ජනප්‍රිය විශ්ව විද්‍යාලයකට යවලා උගන්වන්න ඕනේ නැහැ. රටට වැඩදායි, ලොවට බරක් නොවෙන, ගුණවත් නැණවත් දරුවෙකු රටට බිහි කිරීමයි මගේ බලාපොරොත්තුව.අම්මා වගේ දූවටත් නිළියක් වෙන්න ඕනේ යැයි කිව්වොත්?ආසාවෙන් උදව් කරනවා.ටානියා මෝසස් ඡායාරූප ගයාන් පුෂ්පිකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av1410056</link>
    <topic>ජයලලිතාගේ රඟපෑම් ඉවරයි</topic>
    <author>ටිරෝනි වෑවලගේ</author>
    <content>ජයලලිතාගේ රඟපෑම් ඉවරයිජයලලිතා‍ගේ රඟපෑම් ඉවරය. මේ කියන්නේ දේශපාලන වේදිකාවේ රඟපෑම් ගැන නොව රිදී තිරයේ රඟපෑම් ගැනය. මේ දිනවල දේශපාලන‍ වේදිකාවේ රඟපෑම් ද ඉවර වී ඇති බවක් පෙනී ගියද එය බොහෝ දුරට තාවකාලික වනු ඇත. ඒ ඉන්දියාවේ දේශපාලනඥයන්ට මෙන්ම මහ ජනතාවට ද ඉක්මනින්ම බොහෝ දේ අමතක වන නිසාය.ඒ අනුව දේශපාලන වේදිකාවේ රඟපෑම් යළි ආරම්භ විය හැකි වුවද රිදී තිරයේ දී නම් ජයලලිතාගේ රඟපැම් ඉවරය. ඇයගේ අන්තිම රඟපෑම මහජනතාවට දැක ගැනිමට ලැබුණේ 1980 දී ය. ඒ ‘නදියා තෙදි වන්ධා කදාල්’ චිත්‍රපටයෙන්ය. ඉන් පසු ඇයගේ රඟපෑම් රිදී තිරයේ දී දැක බලා ගැනීමට හැකියාව ලැබුණේ නැත.දකුණු ඉන්දියාවේ රිදී තිරය දෙවනත් කළ ජයලලිතාගේ ජීවිත කතාවද සැබවින්ම සිනමාපටයක් බඳුය. ඇය ශ්‍රී ලාංකේය අපට නොයෙක් කෙනෙහෙළිකම් කරමින් ත්‍රස්තවාදීන්ගේ වීරවරියක් වන්නට උත්සාහ දැරූ බව සැබෑය. ඒ හේතුවෙන්ම ශ්‍රී ලාංකේය බොහෝ දෙ‍නාට ඇයව පෙන්නන්නට බැරි බවද සැබෑය. එහෙත් ඇයගේ ජීවිතය අපේම ඇසකින් විමසා බැලීමට පසුබට විය යුතු නැත. සිනමා නිළියක ලෙස ඇයගේ ජීවිත කතාවද එපමණටම රසවත් ය‍.ජයලලිතා උපත ලබන්නේ 1948 පෙබරවාරි 24වැනිදාවකය. කර්ණාටක ප්‍රාන්තයේ දී ය. ඒ වන විට ඇයගේ පවුලට සිනමාව ගෑවිලාවත් නැත. ඇයට වයස අවුරුදු දෙකේදී ඇයගේ පියා මිය යන්නේ ඇයත් මවත් මෙලොව අසරණ කරමිනි. පසුකාලීනව ඇයගේ මව තම කුඩා දියණියද සමග බැංගලෝරයට පැමිණෙන්නීය. එහිදී ඇය තම ජීවින වෘත්තිය බවට පත් කර ගන්නේ දෙමළ සහ කන්නඩ සිනමා පටවලට රංගනයෙන් දායක වීමයි. ඇයගේ රෑ සපුව සහ රංගන හැකියාව නිසාම සිනමා ක්ෂේත්‍රයේ කිසියම් ස්ථාවරත්වයක් දිනා ගැනීමට ඇයට හැකි වූ අතර සිනමාව වෙනුවෙන් ඇය තම නම සන්ධ්‍යා යනුවෙන් වෙනස් කර ගත්තාය.සන්ධ්‍යා මෙලෙස රංගනයේ යෙදෙමින් උපයන මුදල් වැය කළේ තම දියණීය වෙනුවෙනි. නේවාසික පාසලක අධ්‍යාපනය ලබමින් සිටි කුඩා ජයලලිතාට හැකි උපරිම අධ්‍යාපනයක් ලබා දීම ඇයගේ අරමුණ විය. ‍ජයලලිතා ද අධ්‍යාපනයෙහි සමත්කම් දැක්වූවාය. ඉංග්‍රීසි බස ඇයට හුරු වූයේ කුඩා කල සිටමය. එහෙත් කල් ගත වත්ම සන්ධ්‍යා වටහා ගත්තේ සිනමාව යනු නිධානයක් බවත් තමාට ඉන් ලබා ගත හැක්කේ අවම ප්‍රමාණයක් බවත්ය. එහෙත් එම නිධානයට උරුමකම් කීමට තරම් රූපයෙන් සහ දැනුමෙන් සන්නද්ධ වස්තුවක් තමා සතු බවද ඇය වටහා ගත්තා‍ය. ඒ වස්තුව අන් කිසිවක් නොව කුඩා ජයලලිතා ය. ඒ අනුව කුඩා වියේ දීම මවගේ ආශිර්වාදය මත සිනමාපටවලට රංගනයෙන් එක් විමට ජයලලිතාට සිදු විය.ඇය තම ප්‍රථම සිනමාපටයට රංගනයෙන් දාකය වන විට ඇයගේ වයස අවුරුදු පහළොවක් විය.ඒ වන විටත් පාසල් අධ්‍යාපනය ලබමින් සිටි ඇයගේ රෑ ගත කිරීම් පාසල් නිවාඩුවේදී පමණක් යොදා ගැනීමට ඇයගේ මව සන්ධ්‍යා කෙසේ හෝ නිෂ්පාදකවරුන් පොලොඹවා ගත්තාය. තම ප්‍රථම සිනමාපටය වූ ‘එපිස්ටල්’ 1961 දී තිරගත වූ පසු ජයලලිතා අධ්‍යාපනයට තමා තුළ වූ කැමැත්ත සිනමාවට ලබා දුන්නාය. ඉන් පසු ඇය නැවැත්වීමට ඇයගේ මවට හෝ හැකියාවක් ලැබුණේ නැත.1964 දී ‘චින්නාද ගොම්බේ’ කන්නඩ සිනමා පටය ඇයගේ රංගනයෙන් ඔපවත්ව තිර ගත විය. ඒ සමගින් කන්නඩ සිනමාවේ ජයලලිතා යන නම ස්ථාවර විය. 1965 දී තිරගත වූ සි. වී. සර්ධාර් අධ්‍යක්ෂණය කළ ‍'වෙන්නිරා අදායි’ දෙමළ චිත්‍රපටය ජයලලිතා දෙමළ සිනමාට අභිෂේක කිරීමට සමත් විය. ‍තෙළිගු සිනමාවට ඇය හඳුන්වා දුන්නේ ‘මනෂුලු මමතලූ’ සිනමාපටයයි. ඇය ප්‍රථමවරට වීරවරිය හෙවත් පෙම්වතිය ගේ චරිතයට රංගන දායකත්වය ලබා දෙන්නේ ද මේ සිනමා පටයේදීය.ඇය තම රංගන දායකත්වය ලබා දී ඇත්තේ එකම එක හින්දි චිත්‍රපටයකට පමණක් වන අතර ‘ලසාත්’ නම් වූ ඒ චිත්‍රපටයේ ඇයත් සමග ධර්මේන්ද්‍ර ද රංගනයෙන් එක් වුයේ ය.හැත්තෑව දශකය උදාවීමත් සමග ජයලලිතා නමට ඉන්දීය සිනමා ඉතිහාසයේ සම්මාන වෙන් කෙරෙන්නට විය. 1972 දී සිවාජි ගනේෂන් ඇය රඟපෑ ‘පතික්කදා පත්තනාමා’ චිත්‍රපටය 1973 දී හොඳම දෙමළ චිත්‍රපටය ලෙස ජාතික සිනමා සම්මානයට පාත්‍ර විය. ජයලලිතා හොඳම නිළිය සම්මානය ලබා ගත්තාය. ඒ වසරේ දීම ඇයට ෆිල්ම් ෆෙයාර් සම්මානය සම්මානය හිමි වූයේ ‘සූර්යකාන්ති ‘ චිත්‍රපටයේ රංගනය වෙනුවෙනි.‘ශ්‍රී ක්‍රිෂ්ණ සත්‍ය ‘ තෙළිගු චිත්‍රපටයද ඇය තුන්වැනි වරටත් ෆිල්ම් ෆෙයාර් හොඳම නිළිය සම්මානය ලබා දීමට සමත් විය. සිවාජි ගනේෂන් සමග ඇය රංගනයෙන් එක් වූ ‘ගලත්ත කල්යානම්’ සහ ‘දිව්‍ය මගන්’ සිනමාපට අති විශාල ජනප්‍රියත්වයක් ලබා ගත්තේ ය. මේ වන විට ජයලලිතා තම මව පෙන්වා දුන් සිනමා නිධානය උපයා ගනිමින් සිටියාය. ජනප්‍රියත්වයෙන් හිණි පෙත්තේ පසුවුවද ජයලලිතා රවිචන්ද්‍රන් ජයිෂන්කර් වැනි ආධුනික නළුවන් සමග ද කිසි පැකිලීමක් නොමැතිව රංගනයේ යෙදුණාය. ඒ හේතුවෙන්ම මෙකී නළුවෝ පසු කාලීනව විශාල ජනප්‍රියත්වයකට හිමිකම් කීමට සමත් වූහ.දෙමළ සිනමාවේ පතාක යෝධයකු වූ එම්.ජී රාමචන්ද්‍රන් හෙවත් එම්.ජි.ආර්. ජයලලිතා සිනමාවට පිවිසි මුල් යුගයේ සිට ඇය දෙස ඇස ගසා ගෙන සිටියේ ය. ඇයගේ අනාගතය ඔහු දුර තියා දුටුවා වන්නට ද ඇත. සිනමාවේ හතර දිග් බාගය ජය ගත් පසු තවත් කළ යුතු දෙයක් නොවූ තැන දේශපාලනයට පිවිසි එම්.ජී.ආර්. ජයලලිතා‍වද දේශපාලනයට ඈදා ගත්තේ ය. තම අනාගත දේශපාලන උරුමක්කාරිය ලෙස ජයලලිතා හඳුනාගත් ඔහු තමාට නොහැකි ඉංග්‍රීසි ජයලලිතාට හැකිවීම උපරිම වාසියක් සේ සැලකූවේය.1980 දී අවසන් චිත්‍රපටයට රංගනයෙන් දායක වූ පසු ජයලලිතා දකුණු ඉන්දීය සිනමාවේ ජයලලිතා යුගය අවසන් කරමින් එම්.ජී.ආර්.ගේ දේශපාලන උරුමය පසුපස ගියාය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av1410057</link>
    <topic>කවුළුව අතරින්</topic>
    <author>තුෂාරි නේරංජා</author>
    <content>කවුළුව අතරින්මේ දවස්වල විකාශය වන ටෙලිනාට්‍ය අතර ‘පාරාවළලු’ ටෙලිනාට්‍යය කා අතරත් ජනප්‍රියයි. මෙහි ප්‍රධාන චරිතයක් නිරූපණය කරන නව පරපුරේ යොවුන් නිළියක් තමයි අසන්තිකා රණසිංහ. අසන්තිකා දුන්නු ලණුවක් නිසා ප්‍රවීණ රංගන ශිල්පියකු මුහුණ දුන් අපූරු සිදුවීමක් මේ නාට්‍යයේ රූගත කිරීම්වලදී වූ බව අපට දැනගන්නට ලැබුණා.මේ ටෙලිනාට්‍යයේ අසන්තිකාත් එක්ක ගාමිණී හෙට්ටිආරච්චිත් රඟපානවා. ගාමිණීගේ මේකප් එක යොදන්නට වේෂ නිරූපණ ශිල්පියාට අවම වශයෙන් පැය භාගයක පමණ කාලයක් ගතවෙනවා.චරිතයේ ස්වභාවය අනුව මුහුණ පුරා වැවුණු රැවුලක් ඔහුට යෙදිය යුතුයි. මේ රැවුල යොදන්න වේෂ නිරූපණ ශිල්පියාට දැඩි වෙහෙසක් ද දරන්න සිදුවෙනවා.කොහොමින් හරි පසුගිය දිනෙක තිබුණු රූගත කිරීමකට ගාමිණීත් අසන්තිකාත් සහභාගිවුණා. දර්ශන තලයේ දවස පුරාම රැඳී හිඳිමින් ටෙලිනාට්‍යයට අවශ්‍ය දර්ශන රූගත කිරීමත් සිදුවුණා. දන්නෙම නැතුව හවස් වරුවත් ළංවුණා.දර්ශන තලයේ නළු නිළියන් එක්කෙනා දෙන්නා තම වැඩකටයුතු නිමවෙලා යන විට ගාමිණී හෙට්ටිආරච්චි ළඟ හිටපු අසන්තිකාගෙන් “නංගී ෂූටිං ඉවරයි නේද? කියා විමසා තිබෙනවා. අසන්තිකා‍ත් අහන්නෙ බලන්නෙ නැතුව ඔව් දැන් ඉවරයි කියා ගත්කටටම කිව්වලු. අනේ ඉතින් ගාමිණීත් ඉක්මනින්ම එයාගෙ රැවුලයි මේකප් සියල්ල මුහුණෙන් ඉවත් කරන්න යුහුසුලු වෙලා.රැවුල ගලවලා මොහොතක් ගියේ නැතිලු අධ්‍යක්ෂවරයා ගාමිණීට දර්ශනයක් රූගත කරන්න කතාකරලා. මේකප් ඉවත් කළ ගාමිණීව දැක්ක අධ්‍යක්ෂතුමාට ආපු කේන්තිය නිසාම කරකියා ගන්න දෙයක් නැති වෙලා. දැන් ඉතින් තව පැය භාගයක් තිස්සේ මේකප් දමාපල්ලකො.කවුද රැවුල ගලවන්න කිව්වේ කියල ගාමිණීගෙන් අහල.. අනේ ඉතින් අසන්තිකාත් ගාමිණීත් දෙන්නට දෙන්නා මුහුණ බලනවා. කතාවක් බහක් නැතිලු. දෙදෙනාම නිහඬයිලු. පස්සෙ තමයි වෙච්ච සිදුවීම රස කර කර මේ අය කියලා තියෙන්නේ. මේ ගැන අහන කොට තවමත් ඒ දෙන්නට හිනාව නතර කර ගන්න බැරිලු.බොහොමයක් යොවුන් නළු නිළියන් අහන්න බලන්න රසවිඳින්න කැමැති බටහිර සංගීතය එහෙමත් නැත්නම් නව පරපුරේ ජනප්‍රිය ගායක ගායිකාවන්ගේ ගීත. යොවුන් නිළියක වන ගයාත්‍රි රාජපක්ෂත් ගීත අහන්න හරිම කැමැතියි. දර්ශන තලවලදී ඇගේ සින්දු අහන පුරුද්ද ගැන දැන් කවුරුත් කතාබහ කරනවා.එයට විශේෂ හේතුව තමයි ඇය හැම මොහොතේම අහන්නේ සී.ටී.ප්‍රනාන්දුගේ ගීත වීම. “ලංකාවේ ගෝල්ඩන් වොයිස් එක කියල තමයි සී.ටී. ප්‍රනාන්දුව විචාරකයන් හැඳින්වූයේ.“එදා ඔහු ගැයූ ගී අදටත් රසිකයන් අතර ජනප්‍රියයි. මමත් ඔහුගේ ආදරණීය රසිකාවියක්. අවදිවන්න අවදිවන්න..., මා බාල කාලේ ‍වගේ ගීත මම මුළු දවස පුරාම අහනවා. මේ ගීත අහනකොට කොටින්ම කියනවා නම් මගේ එදිනෙදා වැඩ කටයුතු පවා අතපසු වෙනවා. සී.ටී.ගේ ගීත අහන්නේ ඇයි කියා විමසන විට ඇගේ මිතුරු මිතුරියන්ට ගයාත්‍රි උත්තර දෙන්නේ එහෙමලු.මේ දවස්වල රටපුරාම වාගේ ජනප්‍රිය තරු පිරිවරාගත් සංගීත සංදර්ශන පැවැත්වෙනවා. පසුගිය දවසක කුරුණෑගල රිදීගම ප්‍රදේශයෙත් මෙවැනිම සංගීත ප්‍රසංගයක් පැවැත්වුණා. මෙයට ලංකාවේ ප්‍රවීණ වගේම ජනප්‍රිය තලයේ ගායක ගායිකාවන් සහභාගිවුණා.ඒ අතර මෙම ප්‍රසංගයට සහයෝගය දක්වන්නට ප්‍රවීණ ගායන ශිල්පියෙක් වන චන්ද්‍ර කුමාර කඳනාරච්චි ඔහුට ලැබුණු ඇරියුමක් මත පැමිණ සිටියා. කල්වේලා ඇතිව ගීත ගැයුමට ඔහු පැමිණ සිටිය ද ප්‍රසංගයේ නිවේදකයා ගීත ගැයුමට වේදිකාවට කැ‍ඳෙව්වේ ඒ මොහොතේ එතැනට පැමිණි හලාවත ප්‍රදේශයේ සුපිරි තරුවක් ලෙස හඳුන්වන ගායකයෙකුවයි.එයින්ද නොනැවතුණු මේ නිවේදකයා චන්ද්‍රකුමාර කඳනාරච්චි ළඟට ගොස් “ඔයා පරණ කාලේ ගායකයෙක් නේ අලුත් අයට තැන දෙන්න ඕ‍නනේ” යැයි පැවසුවා. එතැන සිටි හැමදෙනාගේම සිතට දැනුණෙ නිවේදකයා කෙරෙහි දැඩි අප්‍රසාදයක්. කොහොමහරි මේ හැමදේම සාවධානය අසා සිටි චන්ද්‍ර කුමාර කඳනාරච්චි “මල්ලී, මම ‘ඇගෙ සිනහව තහනම්’ ගීතය ගායනා කළේ 1973 දි.දැන් ඒ ගීතය අවුරුදු 41ක් පරණයි. ඒත් අදටත් පාසල් දරුවන් අතර පවා මේ ගීතය ජනප්‍රියයි.” කියා නිහඬ වුණා. වේදිකාවට නැඟි සුපිරි තරුවක් යැයි කියාගන්නා ගායකයා සාමාන්‍ය රසික ප්‍රතිචාර මැද වේදිකාවෙන් බැසගිය පසු චන්ද්‍රකුමාර කඳනාරච්චි වේදිකාවේ ගීත ගැයුම ඇරැඹුවා.සුපිරි තරුවට ලැබුණු ප්‍රතිචාර වගේ දෙගුණයක් ප්‍රතිචාර රසිකයන්ගෙන් ඔහුට ලැබුණේ නිවේදකයා මවිත කරමින්. මාධ්‍යවලින් පුම්බපු තරුවලට වඩා අදටත් ක්ෂේත්‍රයේ කාලාන්තරයක් තිස්සේ රැ‍ඳෙමින් ඒ වෙනුවෙන් දහඩිය මහන්සිය දුක් කඳුළු හෙළූ ප්‍රවීණයන්ට රසිකයන් ආදරය කරන බව මේ සිදුවීමෙන් පැහැදිලි වෙනවා යැයි මේ සිදුවීම දැනගත් හුඟදෙනෙක් කතාවෙනවා අපිට ඇසුණා.  කලා ක්ෂේත්‍රයට, සිංහල සිනමාවට අමිල මෙහෙවරක් කළ ප්‍රවීණ සිනමා නළු නිළි යුවළක් තමයි රෝයි ද සිල්වා සහ සුමනා අමරසිංහ. පසුගිය දිනෙක සුමනා රෝගාතුර වී පෞද්ගලික රෝහලක දැඩි සත්කාර ඒකකයේ ප්‍රතිකාර ලබන බවට පුවතක් අපිට දැනගන්නට ලැබුණා. ඒ ගැන සොයාබලන්න අපි කටයුතු කළා.“ඉන්දියාවේ සංචාරයකට එක්ව සිටිය දී තමයි සුමනා නොහිතපු විදිහට රෝගාතුර වුණේ. ඇය මේ වන විට කොළඹ පෞද්ගලික රෝහලක ප්‍රතිකාර ලබනවා. ඇය රෝගීවීම මට තවමත් හිතාගන්න බැහැ. දැන්නම් තරමක් ඇය සුව අතට පත්වෙමින් සිටිනවා”. රෝයි ද සිල්වා කතා කළේ වේදනාවකින්. දේශීය ‍කලාවේ අභිවෘද්ධිය වෙනුවෙන් කැපවී කටයුතු කළ ප්‍රවීණ රංගන ශිල්පිනී සුමනා අමරසිංහට ඉක්මන් සුව ප්‍රාර්ථනා කරමු.  පසුගිය සතියේ දිනෙක නව පරපුරේ ජනප්‍රිය රංගන ශිල්පිනියක වන අමීෂා කාවින්දිගේ උපන් දිනය යෙදී තිබුණා. ඇය තම උපන් දිනය සැමරුවේ මේ ර‍ෙට් සුවිශේෂී පුද්ගලයන් කොටසක් සමඟයි. ඒ අත්තිඩියේ මිහිඳු සෙත් මැදුරේ නේවාසිකව සිටින අපේ වීරෝදාර රණවිරුවන් සමඟයි. බොහෝ නළු නිළියන් තමන්ගේ උපන්දින සාද සුපිරි හෝටල්වල පවත්වන යුගයක අමීෂා ඇගේ උපන් දින සැමරුම ඔස්සේ සමාජයට ආදර්ශයක් ගෙන දුන්නා.“මම නිතරම ආබාධිත රණවිරුවන් නේවාසිකව සිටින මිහිඳු සෙත් මැඳුරට යනවා. එතැනට මම ආගන්තුක කෙනෙක් නෙමෙයි. අපි අද මේ හැමදේම කරන්නේ අපි වෙනුවෙන් මේ වීරෝදාර රණවිරුවන් ඔවුන්ගේ ජීවිත කැප කරපු නිසයි. ඒ දේ කොතනක හිටියත් අපිට අමතක කරන්න බැහැ. මම කිසිම දවසක මගේ උපන් දින සාද සුපිරි හෝටල්වල අරගෙන නැහැ.මම හැමදාමත් කළේ අපේ රණවිරුවන් සමඟ සහ ළමා නිවාසවල දරු දැරියන් සමඟ ඒ සතුට බෙදාහදාගැනීමයි. මෙය උපන්දින සාදයකටත් වඩා අපි සුහද හමුවක් වගේ තමයි පැවැත්වුවේ. ඔවුන් සමඟ මමත් මගේ යහළු යෙහෙළියන්, කලාකරුවන් විනෝද වුණා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av1410058</link>
    <topic>‘ජයවි ලංකා’ පදනමේ දහවන සංවත්සරය දා</topic>
    <author/>
    <content>‘ජයවි ලංකා’ පදනමේ දහවන සංවත්සරය දාගාල්ල දිස්ත්‍රික් පාර්ලිමේන්තු මන්ත්‍රී මනූෂ නානායක්කාර මහතාගේ සංකල්පයකට අනුව 2004දී පිහිට වූ ජයවි ලංකා පදනමේ දහවන සංවත්සරය සමරමින් මෙරට විවිධ ‍ක්‍ෂේත්‍ර නියෝජනය කළ විද්වතුනට සම්මාන පිරිනැමුණි. මෙම අවස්ථාවට සම්භාවනීය අමුත්තන් රැසක් එක්වූහ.මෙහිදී මහාචාර්ය කාලෝ ෆොන්සේකා ,දකුණු පළාත් ප්‍රධාන අමාත්‍ය ශාන් විජයලාල් ද සිල්වා ,ජනාධිපති ජ්‍යෙෂ්ඨ උපදේශක සුමනදාස අබේගුණවර්ධන ,ප්‍රවීණ ගීත රචක රත්න ශ්‍රී විජේසිංහ ඇතුළු විද්වත්හු රැසක් "ජයවි උත්තම පූජා"සම්මානයෙන් පිදුම් ලැබූහ.එසේම මෙදින ඉංග්‍රීසි භාෂාව, පරිගණක විද්‍යාව, නර්තනය සහ ජනමාධ්‍ය ඇතුළු විෂයන් ගණනාවක් හැදෑරීම සදහා තරුණ තරුණියන් හටශිෂ්‍යත්ව ප්‍රදානයක්ද සිදු විය.  මහාචාර්ය කාලෝ ෆොන්සේකා ,දකුණු පළාත් ප්‍රධාන අමාත්‍ය ශාන් විජයලාල් ද සිල්වා මහතා ,ජනාධිපති ජ්‍යෙෂ්ඨ උපදේශක සුමනදාස අබේගුණවර්ධන මහතා ඇතුළු විද්වතුන් සහභාගි වෙමින්පාර්ලිමේන්තු මන්ත්‍රි මනූෂ නානායක්කාර සිය බිරිය ශානිකා සහ පුතුන් දෙදෙනා සමගගාල්ල මහින්ද විද්‍යාලයේ විදුහල්පති ගාමිණි ජයවර්ධන මහතා ශිෂ්‍යත්ව ප්‍රදානය කරන අයුරුමහාචාර්ය කාලෝ ෆොන්සේකා සභාව අමතමින්මනූෂ නානායක්කාර මහතා සභාව අමතමින්ලලිත් පියුම් පෙරේරා මහතා සභාව අමතමින්පැමිණ සිටි පිරිසෙන් කොටසක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av1410059</link>
    <topic>බ්‍රිතාන්‍ය යුවතිය ඉරාන හිරගෙට</topic>
    <author>කුමාර සිරිවර්ධන</author>
    <content>බ්‍රිතාන්‍ය යුවතිය ඉරාන හිරගෙටපිරිමින්ගේ ක්‍රීඩා තරගයක් නැරඹීමට උත්සාහ දැරීමේ වරදටබොහෝ ඉස්ලාමීය රටවල පවතින නීති රීති අනෙක් රටවල සාමාන්‍ය නීතිරීතිවලට වඩා බෙහෙවින් වෙනස් වෙයි. ඉස්ලාමීය රටවලින් සමහරක පිරිමින් සහභාගී වන ක්‍රීඩා තරග නැරඹීමට කාන්තාවන්ට අවසර නැත. එහෙත් කාන්තා ක්‍රීඩා තරග නැරඹීමට පිරිමින්ට තහනමක් නැත. පුරුෂාධිපත්‍යය ඉතා තදින්ම මේ 21 වැනි සියවසේදීත් ඉස්ලාමීය රටවල පවතින්නේය යන්න අසත්‍යයක් නොවේ.ගොන්චෙන් ඝවාමිශිෂ්ට සමාජයට පිළිගැනීමට අසීරු, පුරුෂාධිපත්‍යය පවත්වාගෙන යනු පිණිසම වූ නීති පවතින රටක් ලෙස ඉරානය හැඳින්වීමට පුළුවන. “පාලනයට එරෙහි ප්‍රචාරක කටයුතුවල යෙදුණේය” යන චෝදනාව යටතේ අද බ්‍රිතාන්‍ය යුවතියක ඉරානයේ කූප්‍රකට බන්ධනාගාරයක සිරබත් කන්නේ එවැනි තත්ත්වයක් යටතේය.ගොන්චෙන් ඝවාමි 25 හැවිරිදි. බ්‍රිතාන්‍ය ජාතික යුවතියකි. ලන්ඩන් සරසවියේ නීති ශිෂ්‍යාවක ද වන ඇය පසුගිය ජුනි 20 දා ඉරානය හා ඉතාලිය අතර පැවැති වොලිබෝල් තරගය නැරඹීමට උත්සාහ දැරීම නිසා අත්අඩංගුවට පත්ව තිබේ.ඉරාන - ඉතාලි වොලිබෝල් තරගය පැවැති ටෙහෙරානයේ අසාදි ක්‍රීඩාංගණය.එරට පිරිමින්ගේ ක්‍රීඩා තරග නැරඹීම කාන්තාවන්ට තහනම් ය. එම නීතියට එරෙහිව කාන්තාවන් පිරිසක් ක්‍රීඩාංගණය ඉදිරිපිට විරෝධතාවක නියැළෙද්දී ගොන්චෙන් ඝවාමි ක්‍රීඩාංගණයට ඇතුළු වීමට උත්සාහ දරා තිබේ. එම අවස්ථාවේදී අත්අඩංගුවට ගැනුණු ඇය නිදහස් කෙරුණත් නවාතැනට පැමිණි අවස්ථාවේ ඇයව නැවතත් අත්අඩංගුවට ගෙන තිබේ.“මුලින් ඇයව දින 41 ක් හුදෙකලා සිර කුටියක තබාගෙන දිගින් දිගටම තර්ජනය කර තිබෙන්නේ වඩාත් නරක බන්ධනාගාරයකට ඇය යවනවා කියායි.” පවුලේ අයකු මාධ්‍ය වෙත පවසා තිබේ.මානව හිමිකම් පිළිබඳ ක්‍රියාත්මක වන සංවිධානයක් වූ අම්නෙස්ට් ජාත්‍යන්තරයේ ප්‍රකාශකයකු මාධ්‍ය වෙත පවසා ඇත්තේ මෙවැන්නකි.“ටෙහෙරානයේ අසැඳි ක්‍රීඩාංගණය අසල විරෝධතාවක් පැවැත්වී තිබෙනවා. පිරිමින්ගේ ක්‍රීඩා තරග නැරඹීමට තමන්ටත් අවසර දෙන්නැයි ඉල්ලා ඉරාන කතුන් පැවැත්වූ එම විරෝධතා ව්‍යාපාරයට සහභාගී වූ කිසිම කෙනකු අත්අඩංගුවට අරගෙන නැහැ. නමුත් විරෝධතාවට සහභාගී නොවූ, ක්‍රීඩාංගණයට ඇතුළු වීමට උත්සාහ කළ ගොන්චෙන් පමණක් අත්අඩංගුවට අරගෙන තිබෙනවා.”ගොන්චෙන් ඝවාමි බ්‍රිතාන්‍ය - ඉරාන මිශ්‍ර ජාතික යුවතියකි. එහෙත් ඇය සතුව ඇත්තේ බ්‍රිතාන්‍ය විදෙස් ගමන් බලපත්‍රයක් නිසා ඉරාන බලධාරීන් ඇය ඉරාන ජාතික යුවතික ලෙස පිළිගන්නට සූදානම් නැත. මේ වනවිට ඇයට එල්ල වී ඇත්තේ ‘ඉරාන පාලනයට එරෙහිව ප්‍රචාරක වාදී කටයුත්තක නියැළුණේය’ යන චෝදනාවයි. “අපේ පවුලේ අය මහත් අපහසුතාවට පත්වෙලා. මවුපියන් පමණක් නොවෙයි ඥාතීන් පවා” ගොන්චෙන් ගේ සොහොයුරා වූ ඉමාන් ඝවාමි අයිටීඑන් රූපවාහිනී සේවයට පවසා තිබේ.ගොන්චෙන් රඳවාගෙන සිටින ඉරාන බන්ධනාගාරය.“මෙවැනි සිදුවීමක් ඉරානයේදී චුදිතයාට පමණක් නොව චුදිතයාගේ පවුලේ අයටත් අහිතකර ආකාරයට බලපානවා.” 28 හැවිරිදි ඉමාන් පවසයි.මෙම සිද්ධිය පිළිබඳව එරට පොලිස්පති ඉස්මායිල් අහමදි මොඝාඩම් පවසන්නේ මෙවැන්නකි.“ක්‍රීඩාංගණයක පිරිමින් හා ගැහැනුන් එකට හිඳගෙන තරග නැරඹීම අපේ සංස්කෘතිය නොවෙයි. ආගමික විද්වතුන් මෙන් ම ආධ්‍යාත්මික නායකයන් ද පැරැණි නීතිරීති වෙනස් කිරීමට උනන්දුවක් දක්වන්නේ නැහැ.”මේ වන විට ඉරානයේ සමහර කණ්ඩායම් ද, අන්තර්ජාලයේ ට්විටර් වෙබ් අඩවිය හා සමාජ ජාල හරහා ද ගොන්චෙන් ඝවාමි නිදහස් කරන ලෙස බල කරමින් ඉරාන බලධාරීන්ට පීඩන එල්ල කිරීම අරඹා තිබේ.ඉරානයේ ආධ්‍යාත්මික නායකයා වන්නේ අයතොල්ලා අලි ක්හ මෙනෙයි ය. කිසිම බලධාරියකු ආධ්‍යාත්මික නායකයාගේ අණ ඉක්මවා යන්නේ නැත. අනෙක් අතට ඉරානය යුරෝපා රටවල් හා තානාපති සබඳතා පවත්වා ගෙන යන්නේ ද නැත. එම තත්ත්ව යටතේ ගෝචෙන් ඝවාමි ගේ හෙට දවස ඉතාමත් අවිනිශ්චිත වී තිබේ.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av14100510</link>
    <topic>ඒක රහසක් පස්සෙ කියන්නම්</topic>
    <author>ටානියා මෝසස් ඡායාරූප - ගයාන් පුෂ්පික</author>
    <content>ඒක රහසක් පස්සෙ කියන්නම්'මන්දිර සඳළු' ගීතය ඔස්සේ තාරුණ්‍යයේ අතිෂය ජනප්‍රියත්වයක් හිමි කර ගනිමින් නූතන ලාංකේය සංගීතයේ සුපිරි තරුවක් වූ ඉන්ෆාස් ගැන අලුත් ආරංචියක් අපට අහන්න ලැබුණා. ඒ මෙතෙක් ගායකයෙක් ලෙස දැනන් හිටි ඉන්ෆාස් ඔන්න දැන් සුපිරි බොක්සිං ක්‍රීඩකයකු වෙන්නත් මහන්සි වෙනවා ලූ. ඉන්ෆාස් ගේ ඒ මහන්සියේ ප්‍රතිඑලත් ඔන්න දැන් හෑමෝටම දැක ගන්න පුළුවන්. ඉතින් මේ ආරංචි වුණු කතාවේ ඇත්ත නැත්ත අපි ඔහුගෙන්ම විමසා බැලුවා.ඉන්ෆාස් මොකද්ද මේ කතාවේ ඇත්ත නැත්ත?බොහෝ වෙලාවට අපිට ඇහෙන්නේ ආදර ගීත, නැති නම් විරහා ගීත. ඉතින් ඔය අතරේ මට ඕනෑ වුණා දිරි ගැන්වීමේ ගීතයක් කරන්න. මේ අතර ජාත්‍යන්තර මට්ටමේ දෙයක් කරන්නත් මගේ අදහසක් තිබුණා. ඉතින් එය විදිහට තමයි ජය ගන්න ගීතය නිර්මාණය වුණේ.ඔබේ දිරි ගැන්වීමේ ගීතයට බොක්සිං ක්‍රීඩාව පසු බිම් වීමට විශේෂ හේතුවක් තිබුණද?හුගක් වෙලාවට දිරි ගැන්වීමේ ගීත හැදෙන්නේ ක්‍රීඩාවකට. ලංකාවේ ක්‍රිකට් වෙනුවෙන් බිහි වුණු ගීත ගොඩක් තියෙනවා. දැන් රග්බි ලෝක කුසලානය වෙනුවෙන්ද ගීත නිර්මාණ වෙනවා. බොක්සිං කියන්නේ මම හරිම කැමැති ක්‍රිඩාවක්. මේ ක්‍රිඩාවේදි අප ඉගෙන ගත යුතු ගොඩක් දේවල් තියෙනවා. අපේ ලංකාවේ හිටපු බොක්සිං ක්‍රීඩකයකුගේ ජීවිත කතාවකුත් මේ විඩියෝවට පසුබිම් වෙනවා.මේ ගීතයේ විඩියෝව නාට්‍යයක ස්වරූපයක් ගන්නවා?ඔව්. මුල සිට අග දක්වා නාට්‍යමය ස්වභාවයක් තිබෙනවා. රටවල් 12 ක බොක්සිං ක්‍රීඩකයෝ ලංකාවට ආපු වෙලාවකයි මෙහි රූප ගත කිරීම් කළේ. ජාත්‍යන්තර බොක්සිං ක්‍රීඩකයෝ කිහිප දෙනෙකුම මේ විඩියෝවට ඉතා කැමැත්තෙන් එකතු වුණා. විෂුවල්ස් සඳහා සුගතදාස ස්ටේඩියම් එක යොදා ගෙන තියෙනවා. ඒ තුළ මිනිසුන් 150000 කට වැඩි පිරිසක් පුරවන්නත් අපට සිදු වුණෙ ඒ මේ සියල්ලේහිම තාත්වික බව ගීතය පුරාවට රඳවා ගන්නයි. මේ නිර්මාණය කරන්න පෙර මම ජාතික පුහුණු කරුවන් එක්ක මාස දෙක තුනක් බොක්සිං ඉගෙන ගත්තා, පුහුණු වුණා. අපේ ජාතික පුහුණු කරුවන්ගෙන් සහ අපේ බොක්සිං ක්‍රීඩකයන් ගෙන් ගොඩක් උදව් උපකාර ලැබුණා.ඉන්ෆාස් ගේ 'මනමාලි' තරමටම මේ ගීතයත් ජනප්‍රිය වේවි යැයි හිතනවාද?මම ගීත ගායනා කරන්නේ සහ හදන්නේ ජනප්‍රිය වෙන්න නෙමෙයි. මිනිස්සු කියනවා නේ ටී. වී එකේ වැඩසටහන් වලට ගියොත් මුහුණ දැක්කොත් තමයි මිනිස්සුන්ට මතක හිටින්නේ කියලා. ඉතින් මාව අමතක වෙනවා නම් අමතක වෙද්දෙන් මට ඒක ප්‍රශ්නයක් නැහැ. මගේ සින්දු දහ දෙනෙක් ඇහුවත් මං සතුටුයි. කලා කරුවෙක් කියන්නේ තමන්ට හිතෙන සහ තමන්ට දැනෙන දේ කරන කෙනෙක්. ඉතින් යන රැල්ලටම තව ඒවා එකතු කරලා තමාගේ දක්ෂතාව නැති කර ගන්නවාට වඩා ආර්ටිස් කෙනෙක් වුණාම අලුත් දෙයක් අත්හදා බලා කරන දේ හරියටම කරන්නත් ඕනේ. ජනප්‍රිය වීම මට බලෙන් කර ගන්න බැහැ. මිනිස්සු ඒ ගීතයට කැමැති නම් ඔවුන්ට එය දැනෙනවා නම් ඒ ගීතයට ජනප්‍රියත්වය ලැබෙයි. මගේ ඉදිරි නිර්මාණවලදි වුණත් කවුරුත්ම කරලා නැති දෙයක් කිරීමයි මගේ අරමුණ.බහුලව ඇසෙන ආදරය හා විරහව අතරේ ඔබේ දිරි ගැන්වීමට ඉඩක් ලැබේවිද?දැන් සින්දු වලට ගොඩක් අන්තර්ගත වෙලා තියෙන්නේ දුක. මම දන්නේ නැහැ ඇයි ඒ ඔස්සේම ගීත නිර්මාණය කරන්නේ කියලා. දැන් ලංකාවේ මෙය හරිම විහිළුවක් වෙලා තියෙන්නේ. මෙවැනි සෘනාත්මක දෙවල් අහන් ඉන්න අයටත් කොච්චර මානසිකව බලපානවාද කියලා එයාලටත් තේරෙන්නේ නැහැ. දැන් වෙනත් මාතෘකාවකට යා යුතු කාලය හරියි කියලා මට හිතෙනවා.ඉන්ෆාස්ගේ ගායන දිවියේ ඇරඹුම ගැනත් අපි ටිකක් කතා කරමු?2003 දී තමයි මම මියුසික් ඉන්ඩස්ට්‍රි එකට ආවේ. හැබැයි මම සංගීතය හදාරපු කෙනෙක් නොවෙයි. කනෙන් අහලා තාල අල්ලා ගෙන සිං කිරීමයි මම කළේ. සිං කරන්න ආසාවක් තිබුණත් ඉගෙන ගන්න බැරි වුණා. නමුත් පාසලේ ගීතිකා කණ්ඩායමේ හිටපු නිසා නිතරම වොයිස් ට්‍රේනිං විතරමයි කරගෙන හිටියේ. ටියුන් එකක් හැදුවත් ඒ මගේ හද පත්ලෙන්ම එන දෙයක් මිසක් දැන ගෙන කරන දෙයක් නෙමෙයි. ඉතින් ඒ නිසා මම ටීම් එකක් එකතු කර ගෙන ඔවුන්ට මම මගේ අදහස දීලා ඔවුන් ලවා මට අවශ්‍ය දේ කරගන්නවා. මට සංගීතය හදාරන්න බැරි වීම ගැන දුකයි. මුලදි මියුසික් ගැන දන්නේ නැති නිසා අනෙක් අයගේ නිර්මාණවලට සම්බන්ධ වෙලා හුඟක් ඒවා ඉගෙන ගත්තා. පසුව ඒ අත්දැකීම් අරගෙන මගේම ඇල්බම් එකක් 2007 දී රිලීස් කළා. 'මන්දිර සඳළු' කියන ලංකාවේ අතිශය ජනප්‍රිය වුණු ගීතය ඇතුළත් වුණේ ඒ ඇල්බම් එකේ තමයි. හැබැයි ඒ ගීතය ජනප්‍රිය වෙද්දි මම ලංකාවේ හිටියේ නැහැ.ඔබව ගායකයකු කළේ?ක්‍රිශාන්, ඉරාජ් සහ රංග දසනායක ඔවුන් තිදෙනා මතක් කළ යුතුමයි.ඉන්ෆාස්ගේ ගීත බෙහොමයක් බටහිර ආරෙටම නැඹුරු වෙන්නේ ඇයි?ඔව්. රොක් RnB කියන සංගීත ශෛලීන් වලට තමයි මම බොහෝ දුරට නැඹුරු වෙලා තියෙන්නේ. මට බැරි දෙයක් නම් කවුරු ඇවිත් චැලෙන්ජ් කළත් මම කරන්නේ නැහැ. මට ඕනේ දුක, සතුට හෝ දෙන මොනයම් පණිවුඩයක් වුණත් ඒ දේ මිනිසුසුන්ට හැගෙන්න සහ දැනෙන්න කරන්න. ලංකාවේ හුඟක් අයට තියෙන තවත් එක් ප්‍රශ්නයක් තමයි ඇයි මේ ඉලෙක්ට්‍රොනික් සංගීතය යොදා ගන්නේ කියලා. මියුසික් වල වුණත් අලුත් දේවල් ලෝකෙට ඇවිත් තියෙනවා නම් අපි ඒවත් උපයෝගි කරගෙන නිර්මාණ කිරීමේ වැරැද්දක් නැහැ නේ.මට හිතෙන්නේ වෙනත් සංගීත ආරෙකට යෑමේ හැකියාව ඔබට ඔබට නැති පාටයි?තියේවිද නැද්ද කියන දේ මට හරියටම කියන්න දන්නේ නැහැ. හැබැයි මට බැරි දෙයක් මම කරන්න යන්නේ නැහැ. නොදන්න දෙයක් කිරීම ඒ කරන දෙයටත් අගෞරවයක්.ඉන්ෆාස් ගේ සෑම නිර්මාණයකටම ඉරාජ් පමණක් සම්බන්ධ කර ගැනීමේ විශේෂත්වයක් තිබෙනවාද?මගේ හොඳම යාළුවෙක් තමයි ඉරාජ්. වසර අටක්ම මම ලංකාවේ හිටියේ නැහැ. ඉතින් ඒ වෙලාවට මගේ මියුසික් ප්‍රමෝට් කරන්න උදව් කරන්නේ ඉරාජ්. ඉතින් මම ඔහු එක්ක ගීත කරන්න පෙලඹුණා. හැම ආර්ටිස් කෙනෙක් එක්කම වැඩ කිරීමේ හැකියාවක් මට නැහැ. මම කැමැතියි වැඩ කරන්න පුළුවන් පිරිසක් හදාගන්න.ඔබේ ගීතවලට පසුබම් වන රූප රාමු හැම විටම උසස් පන්තියක පිරිසක් වටා පමණක් සීමා වෙන්නේ ඇයි?ඔව්. මං පොෂ් වීඩියෝස් පෙන්වලා තියෙනවා. නමුත් ‘ජයගන්න‘ ගීතයේ මම ඔය කියන දේ වෙනස් කරලා තියෙනවා. අපි කරන මියුසික් වීඩියෝ මිනිස්සුන්ට බලන්න ප්‍රිය කරන දෙයක් විය යුතුයි. හැමදාම දකිනවා වගේ අඬන, මැරෙන සහ මල් ගස් වටේ දුවන දේ නෙමෙයි. අලුත් දෙයක් කළාම මිනිස්සු ටක් ගාලා බලනවා.ගායකයෙක් විදිහට ඔබේ නිර්මාණ බිහි වෙලා තියෙන්නේ බොහොම අඩුවෙන්?නැහැ. 2007දී එක ඇල්බම් එකක් රිලිස් කළා. ඉන් පසු හැම වසරේම ගීත දෙකක් රිලීස් කළා. ලංකාවේ වසරකට සින්දු දෙකක් රිලීස් කළහම හොඳටම ඇති.ඒ ඇයි?එය මගේ මතයක්ම නෙවෙයි. මට තිබුණු එකම ඔප්ෂන් එක එය පමණයි. විදෙස් රටක ඉන්න ගමන් මෙහේ සින්දු රිලිස් කරලා වැඩක් නැහැ. කවුරුත් දාන්නේ නැහැ නේ. ඉතින් අවුරුද්දකට සැරයක් ලංකාවට ඇවිත් සින්දු දෙකක් කරලා යනවා.ඉන්ෆාස්ගේ ඊළග වෙනස ගැනත් දැන්ම කියමුද ?ඒක රහසක්. ඒ නිසා දැන්ම කියන්න බැහැ. එයත් අලුත් විදිහට දකින්න පුළුවන් දෙයක් වෙයි.කොයි කාලේ වගේද?මේ වසරේ අවසානයේදි වගේ.රංගනයටත් යම් හැනියාවක් තිබෙනවානේ. නළුවෙක් වෙන්න අදහසක් නැද්ද ?නළුවෙක් වෙන්නේ මම ෆිල්ම් එකක් හැදුවොත් විතරයි.ටානියා මෝසස් ඡායාරූප - ගයාන් පුෂ්පිකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av14100511</link>
    <topic>මගේ සිහි කල්පනාව මඳකට නැවතිලා තිබුණා</topic>
    <author>තුෂාරි නේරංජා වික්‍රමසිංහ</author>
    <content>මගේ සිහි කල්පනාව මඳකට නැවතිලා තිබුණාඅමිලා නදීශානිසුපිරි තරු මාවතෙන් කලා ලොවට පිවිස ගායන ශිල්පිනියක් ලෙස ජනප්‍රිය වූ අමිලා නදීශානි පසුගිය සිරස සුපර් ස්ටාර් තරගාවලියේ විනිශ්චය මණ්ඩලයේ සාමාජිකාවක ලෙස රසිකයන් අතර වඩාත් කතාබහට ලක්වුණා. අමිලා නදීශානිගේ නවතම කලා තොරතුරු විමසා බලන්නට අපි කටයුතු කළා.* මේ දවස්වල අමිලාගේ කලා කටයුතු මොනවගේද?අලුත්ම ගීත කීපයක් නිර්මාණය ‍කළා. මේ දවස්වල වේදිකාවේ හිට්ම සෝන්ග් එක තමයි ‘හීන මැව්වා...’ ගීතය. රෑට මියුසිකල් ෂෝස්වලට ගිහිල්ලා දවල් දවසෙත් සංගීත වැඩවල තමයි නිරත වෙලා ඉන්නේ. පසුගිය සතියේ ජෝර්දානයේ සංගීත සංදර්ශනයකට සහභාගි වුණා. තවත් ප්‍රසංග කීපයකටම මේ මාසෙ අන්තිමේදී විදේශ ගතවෙන්න සූදානම් වෙනවා.* පසුගිය දවසක ඔබ සංගීත පටිගත කිරීමකදී දැඩි ලෙස ගිලන් වූවා නේද?ඔව්. මට තවමත් හිතාගන්න බැහැ සිද්ධ වෙච්ච දේ. කිසිම දෙයක් මතක නැහැ. එකදිගට සංගීත නිර්මාණවල යෙදිලා හිටියා. තරමක හිසරදයක් තිබුණා. එය උත්සන්න වුණා. ඒත් හිසරදය ගණනකට ‍ෙනාගෙන පටිගත කිරීමකට සම්බන්ධ වුණා. ගීතයත් පටිගත කරල ඉවර වුණා. ඒත් මට මතක නැහැ මම ගීතය ගැයුවාද කියලා. මගේ සිහි කල්පනාව මඳකට නැවතිලා තිබුණා. කොහොම හරි එදාම රෑ මට රෝහල්ගත වෙන්නත් සිද්ධ වුණා.* රියැලිටි වැඩසටහන්වලට ආරාධනා ලැබුණේ නැත්ද?නැහැ. සිරස ‘සුපර් ස්ටාර්’ වැඩසටහනින් පසුව තවම එවැනි දෙයකට සම්බන්ධ වුණේ නැහැ.* කලා ක්ෂේත්‍රයේ අද ඔබ ඉන්න තැන ගැන මොකද හිතන්නේ?ගොඩක් සතුටුයි. හැමදේම සාර්ථක වෙලා තිබෙනවා. අපි බලාපොරොත්තු වෙච්ච තැනට එන්න ගොඩක් උත්සාහ කළා. වෙහෙසුණා. එය සාර්ථකයි කියා හිතෙනවා.* රසිකයන්ගේ ප්‍රතිචාර මොනවගේද?එදා වගේම අදත් රසික ප්‍රතිචාර ඉහළින්ම ලැබෙනවා. තවමත් ඔවුන් මට ආදරේ බව දැනෙනවා.* ඔබ මේ ‍ක්ෂේත්‍රය තුළ ස්ථාවරද?අනිවාර්යයෙන්ම. මම ක්ෂේත්‍රයට ඇවිත් ලොකු කාලයක් නැහැ. නමුත් මම ලොකු කාලයක් එයට වෙහෙසුණා. අද ඒ අරමුණ ඉටුවී තිබෙනවා. මගේ වයසත් එක්ක මගේ කාලයත් එක්ක හෙමිහෙමින් ම‍ගේ ස්ථාවරත්වය රැකගන්නට කටයුතු කළ යුතුයි. මොකද ඕනම කලාකරුවෙක්ට තමන්ගේ හදවතට එකඟව තමන්ගේ දරුවන් සමඟ ජීවත්වෙන්න සුදුසු වටපිටාවක් පරිසරයක් තිබිය යුතුයි. කාගෙන්වත් යමක් අහන්නේ නැතුව. මේ අනේ! අපේ අර ආර්ටිස්ට් නේද, අනේ! කියන තත්ත්වයට පත්වෙන්න මම කැමැති නැහැ. ෂා එයා අද මේ තත්ත්වෙන් නේද ඉන්නේ? ඉස්සර කොහොම හිටපු කෙනෙක්ද අද මෙහෙම ඉන්නේ?කියන දේ අහන්න තමයි මම කැමැති. මගේ දරුවන්ටත් එහෙම විය යුතුයි. ඒ වගේම මමත් සමන්තත් මගේ දරුවන් දෙදෙනාත් අද ඇවිත් ඉන්න දුර ගැන මම හුඟාක් සතුටුවෙනවා.* ප්‍රවීණ ගායිකාවන්ගේ ජනප්‍රිය ගීත ගයන බවට ඔබට චෝදනා එල්ල වුණා නේද?මගෙ මූණට චෝදනා එල්ල කරල නැහැ. නමුත් පුවත්පත් හා විවිධ මාධ්‍ය සහ පුද්ගලයන් මඟින් ඒ දේවල් මට දැනගන්නට ලැබී තිබෙනවා.* එවැනි චෝදනා ගැන ඔබගේ මතය?මෙහෙමයි. එක එක්කෙනාගෙ අදහස් එක එක විදිහයි. සමහරු තමා ගැයූ ගීත ගයනවට කැමැති වෙන්න පුළුවන්. තවත් අය අකැමැති වෙන්න පුළුවන්. මෙය ලංකාවේ විතරක් තියෙන ගැටලුවක් නෙමෙයි. පිටරට පවා මේ තත්ත්වය මේ විදිහයි.* ඔවුන් එල්ල කරන චෝදනාව ඔබ සාධාරණීකරණය කරනවාද?‍මම කියන්නේ ඒ අයගේ සාධාරණත්වය හෝ අසාධාරණත්වය නෙවෙයි වැදගත්. අපි අපේ ස්ථාවරත්වයක් මේ ක්ෂේත්‍රය තුළ හදාගැනීමයි වැදගත්. එවිට කාගෙන්වත් දොසක් අහන්නෙ නැතුව අපේ ගමන යන්න පුළුවන්. මම අලුතෙන් ක්ෂේත්‍රයට එන නංගිලා මල්ලිලාට කියන්නේ අපිට වැඩිහිටියන්ව හදන්න යන්න බැහැ. ඒ නිසා ප්‍රවීණ ගායක ගායිකාවන්ගෙන් එල්ල වෙන චෝදනා ඕනවට වඩා අපි ඔළුවට ගත යුතු නැහැ කියලයි. ඒ චෝදනා අවම කර ගැනීම අපි කළ යුතු දෙයක්. තමන්ගේම ගීත නිර්මාණය කරගෙන ඉදිරියට යාමයි එයට විසඳුම.* ඔබ දැන් ඒ අයගේ ගීත ගයන්නේ නැත්ද?අපි පිටරටවල්වලට ගියහම සමහර වෙලාවට ඔවුන්ගේ ගීත අපිට ගයන්න සිදුවෙනවා. සමහර රසිකයන් අපෙන් ඉල්ලා සිටිනවා ඒ ගීත ගයන්න කියලා. රසිකයන් එහෙම ඉල්ලීම් කළාම අපිට කියන්න බැහැ, අපේ ප්‍රවීණ ගායිකාව හෝ ගායකයා මේ ගීතය ගයනවට කැමැති නැහැ කියලා. ඒ නිසා ඔවුන්ගේ ගීතයක් දෙකක් ඉඳලා හිටලා ගයන්න සිදුවෙනවා.* සමහර වෙලාවට ඔබ ඔවුන්ගේ ගීත විකෘති කරන බවටත් සමහර ප්‍රවීණ ගායිකාවන් චෝදනා කරනවා?එහෙම කවුරුහරි කියනවා නම් ඒ කියන්නේ සම්පූර්ණයෙන්ම මා කෙරෙහි තිබෙන ඊර්ෂ්‍යාවට. මම කාගෙවත් ගීත විකෘති කරල නැහැ.මට ගායන හැකියාව තිබෙන නිසයි මගේ රසිකයන් මා ගයන ගීත වැලඳගන්නේ. මම හිතන්නේ මට එලෙස චෝදනා කරනවා නම් ඒ කරන්නේ විකෘති මනසකින් කියලයි.* ඔබ රංගනය ඔස්සේත් ප්‍රේක්ෂකයන් අතර ජනප්‍රිය වූවා. දැන් ඔබ රඟපාන්නේ නැතිද?එයට හේතුව කාලවේලාව මදිකම. මාස ගණන් හිරවෙලා ඉඳිමින් රංගන කටයුතු කරන්න යන්න බැහැ.* ක්ෂේත්‍රයේ හැදෙන කටකතා ගැන මොකද හිතන්නේ?මට ඕනෑ තරම් කටකතා හැදිල තියෙනවා. ගොසිප් කියන දේවල් තිබුණට ප්‍රශ්නයක් නැහැ. මොකද මිනිස්සුන්ට කතා කරන්න දේවලුත් තියෙන්න ඕනනෙ. මම කටකතා කියන දේ ගණන් ගන්නේ නැහැ.* ඔබේ පෞද්ගලික ජීවිතයේ තොරතුරු ගැනත් කතාකරමු?මගේ දුවට දැන් අවුරුදු 2 1/2යි. පුතා තර්ස්ටන් විදුහලේ ඉගෙනගන්නවා. මමත් සමන්තත් දරු දෙදෙනාත් ඉතාම සතුටින් හොඳින් ඉන්නවා.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av14100512</link>
    <topic>විදෙස් චිත්‍රපටය</topic>
    <author>කුමාර සිරිවර්ධන</author>
    <content>විදෙස් චිත්‍රපටයවිදෙස් චිත්‍රපටයහොලිවුඩයේ, බොලිවුඩයේ මෙන් ම ශ්‍රී ලංකාවේ ද සමහර චිත්‍රපට පසුකලෙක මාලා ටෙලි නාටකයන්ට නැ‍ඟෙයි. එහෙත් මාලා ටෙලි නාටක සිනමාවට නැ‍ඟෙනවා නම් ඒ කලාතුරකිනි. මාලා ටෙලි නාටකයක් ඇසුරෙන් සිනමාවට නැඟුණු නිර්මාණයක් පසුගිය සැප්තැම්බර් 7 දා 2014 ටොරන්ටෝ ජාත්‍යන්තර චිත්‍රපට උලෙළේදී ප්‍රදර්ශනය වූයේය. එය එම චිත්‍රපටයේ මංගල දර්ශනය ලෙස ද සලකන්නට පුළුවන.එඩ්වඩ් වුඩ්වර්ඩ් ප්‍රධාන චරිතය රඟපෑ ‘දි ඊක්වලයිසර්’ මාලා ටෙලි නාටකය අමෙරිකාවේත් යුරෝපයේ රටවලත් ජනප්‍රසාදය දිනා ගත්තක් වූයේය.එම මාලා ටෙලි නාටකය පසුබිම් කොටගෙන රිචඩ් වෙන්ක් ලියූ තිර රචනය ඇසුරෙන් ඇන්ටොයින් ෆුකුආ අධ්‍යක්ෂණ්‍ය කළ ‘දි ඊක්වලයිසර්’ චිත්‍රපටය පසුගිය සැප්තැම්බර් 26 දා සිට ලොව පුරා ප්‍රදර්ශනය වෙයි. සම්මානනීය නළුවකු වූ ඩෙන්සිල් ‍වොෂිංටන් මෙහි ප්‍රධාන චරිතය රඟපෑම විශේෂයකි.සම්මානිත සිනමා පටවල මෙන් ම ජනප්‍රිය දහරාවේ සිනමා නිර්මාණයන් හී ද රඟපාමින් තමාට ලැබෙන චරිතයට උපරිම සාධාරණයක් ඉටු කිරීමට ඩෙන්සිල් වොෂිංටන් වෙතින් දැක ගන්නට ලැබෙන විශේෂයකි. ටොරන්ටෝ ජාත්‍යන්තර සිනමා උලෙළේ ප්‍රදර්ශනය වූවත් ‘දි ඊක්වලයිසර්’ හැඳින්විය හැක්කේ ජනප්‍රිය දහරාවේ ත්‍රාසජනක ක්‍රියාදාම චිත්‍රපටයක් ලෙසිනි.මෙම චිත්‍රපටයේදී ඩෙන්සිල් පණ දෙන්නේ මැකෝලි නමැති විශ්‍රාමික ඔත්තු සේවා නිලධාරියාගේ චරිතයටය.අවි ආයුධ, ත්‍රස්තවාදීන් හා ප්‍රචණ්ඩ ක්‍රියා බහුල වූ අතීතය අමතක කර දමා නිවී හැනහිල්ලේ සිය විශ්‍රාමික ජීවිතය ගත කිරීම මැකෝලිගේ අරමුණ වෙයි. හුදෙකලා විශ්‍රාමික ජීවිතයට යම් ප්‍රාණවත් බවක් ලබා දෙමින් ඔහුට මුණ ගැසෙන්නේ ටෙරී නමැති යුවතියකි. මැකෝලි නොදැන සිටින්නේ ටෙරී රුසියානු පාතාල නායකයකුගේ බලපෑම්වලට යටත්ව සිටින බවයි. අතපය බැඳගෙන පසෙකට වී සිටීම මැකෝලිගේ පුරුද්ද නොවීය. ඔහු ටෙරීට උපකර කළ යුතු වූයේය.සටනේ ද ආයුධ පරිහරණයේ ද දක්ෂ උපක්‍රමශීලී විශ්‍රාමික ඔත්තුකරුවා යළිත් සිය පුරුදු ජීවන රටාවටම බැස ගනියි. යුක්තිය හා සාධාරණත්වය ලෝකයට ලබාදීම ඔහුගේ අරමුණ වෙයි. කිසිවකුට දාමරිකයන්ගෙන්, අපරාධකරුවන්ගෙන්, පාතාල කල්ලිවලින් ගැටලුවක් ඇති වෙත් නම්, ඔවුනට කිසිවකුගෙන් කිසිම පිහිටක් නොමැති නම් ඔවුන් උපකාර ඉල්ලා සිටිය යුතු වූයේ මැකෝලි හෙවත් ඊක්වලයිසර් වෙතිනි.ඩෙන්සිල් වොෂිංටන්ට අමතරව, මාර්ටන් ක්සොකස්, ග්‍රේස් මොරෙට්ස්, ඩේවිඩ් හාබර, හාලේ බෙනට්, බිල් පුල්මන් හා මෙලිසා ලියෝ වැනි නළු නිළියෝ මෙම සිනමා පටයේ රඟපාති.පළමුව මැකෝලි ගේ චරිතයට පණ පෙවීමට තෝරා ගැනුණේ තවත් සම්මානනීය නළුවකු වූ ග්ලැඩියේටර් චිත්‍රපටයේ රඟපාමින් ජනප්‍රිය වූ රසල් ක්‍රෝය. යම් අපැහැදිලි හේතුවක් නිසා ඔහු ‘දි ඊක්වලයිසර්’ නිෂ්පාදන කටයුතුවලින් බැහැර වී තිබේ.ඩෙන්සිල් වොෂිංටන් ප්‍රධාන චරිතයට යොදා ගෙන මෙහි රූගත කිරීම් ආරම්භ වී ඇත්තේ පසුගිය වසරේ ජුනි මසදීය. බොස්ටන්, මැසචු සෙට්ස්, සැලිස්බරි ආදී ප්‍රදේශවල රූගත වී ඇති මෙම චිත්‍රපටයට විචාරක ප්‍රසාදය ද හිමි වී තිබේ. ‘අරුතක් සහිත ක්‍රියාදාම චිත්‍රපටයක්’ යන්න විචාරකයන් බහුතරයකගේ අදහස වී ඇත.මේ වන විට ඩොලර් 12,600,000 ක ආදායමක් උපයා ඇති ‘දි ඊක්වලයිසර්’ හී දිගුවක් සඳහා ද එහි අධ්‍යක්ෂවරයා සහ නිෂ්පාදකවරුන් සැලසුම් සිදු කරමින් සිටින බවත්, රිචඩ් වෙන්ක් තිර රචනය සකසමින් සිටින බවත් හොලිවුඩයෙන් ලැබෙන ආරංචි මාර්ග සඳහන් කරයි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av14100513</link>
    <topic>කොරියන් ටෙලිනාට්‍ය රැල්ලට ටෙලිනාට්‍ය ශිල්පීන්ගේ විරෝධය</topic>
    <author>අරුණි මුතුමලි</author>
    <content>කොරියන් ටෙලිනාට්‍ය රැල්ලට ටෙලිනාට්‍ය ශිල්පීන්ගේ විරෝධයකොරියන් ටෙලිනාට්‍ය රැල්ලට ටෙලිනාට්‍ය ශිල්පීන්ගේ විරෝධයසුරේෂ් අබේසේකරකොරියන් ටෙලිනාට්‍ය පටන් ගත්තේ ‘සුජාත දියණියගෙන්'. එය හොඳ ටෙලි නාට්‍යයක් හැටියට විකාශය වුණා. නමුත් එය ආරම්භ වද්දීම ටෙලිනිස සභාපති හැටියට මම කීවා මෙයත් කලින් ඉන්දීය ටෙලිනාට්‍යවලින් වුණා වගේ ව්‍යසනයක ආරම්භයක් කියලා.ඉන්දියානු ටෙලි නාට්‍යයක් එක නාළිකාවකින් ආරම්භ වුණාට පස්සේ එක දිගට ම හැම නාළිකාවක ම එන්න පටන් ගත්තා. ඒ වගේ තමයි මෙයත්.අනෙක මේ කොරියානු ටෙලි නාට්‍ය නිසා ආපසු විදේශ ටෙලි නාට්‍යවලට දොර විවෘත වුණා. එයින් සිදු වුණේ දේශීය ටෙලි නාට්‍ය පෝලිම දිගුවීම. ඒවාට අඩු ඉඩක් ලැබීම. මේ සියල්ල ‍ෙකාරියානු ටෙලිනාට්‍ය නිසා වුණු ඛේදවාචකයන්.අනෙක මේ ටෙලිනාට්‍ය සඳහා බද්දක් තවම අය කරනවද කියලා මම දන්නේ නැහැ. ඒ ගැන අපි ඇහුවාට නිසි පිළිතුරක් ලැබුණෙත් නෑ.පනතේ තිබෙන්නේ සම්මානනීය සිනමා නිර්මාණ නාළිකා ඔස්සේ විකාශය කිරීමට ඉඩ දෙනවා කියලයි. නමුත් මේ ටෙලිනාට්‍ය ‍ඒ ලේබලය ගහගෙන අපේ රටට එන්නේ ජාතික මට්ටමේ උලෙළවලින් නෙවේ.වෘත්තීය වශයෙන් ටෙලිනාට්‍ය ක්ෂේත්‍රයෙන් ජීවත් වන විශාල පිරිසක් අපේ රටේ ඉන්නවා. ඒ අයටත් මෙය විශාල බලපෑමක්. මෙය මහා වසංගතයක් වෙලා.අපි 2013 අගෝස්තු 6 පැවැති කලාකරුවන්ගේ හමුවේදී ජනාධිපතිතුමාටත් මේ කොරියානු ටෙලිනාට්‍යවල භයානකකම ගැන කීවා.  සෝමවීර සේනානායකඅපි විවිධ රටවල විවිධ නිර්මාණ නරඹන්න ඕනැ. නමුත් සමස්ත සිංහල ටෙලිනාට්‍ය කලාව ඒ තුළ ගිල්වීම සුදුසු නැහැ.අපි ‘ඔෂින්’ බැලුවා. එය අන්තර්ජාතිකව පිළිගත් එකක්. එය කවුරුත් රස වින්ඳා. හඬ නළු නිළියන් වෙනම ඉන්නවා. රූපවලින් නොවේ ඔවුන් හඬින් තමයි ප්‍රේක්ෂකයන් අල්ලා ගන්නේ. ඒ හඬවල, සංවාදවල විශේෂයක් තිබෙනවා.කොරියන් නාට්‍ය ප්‍රචලිත වීමට අපේ ටෙලිනාට්‍යවල තත්ත්වයත් හේතුවක්. කතා වස්තුව, චරිත එක වගේ වුණාම වෙනස් රසයකට ප්‍රේක්ෂකයා බැ‍ඳෙනවා. දෘශ්‍ය පාර්ශ්වයේ වැඩි බැඳීමක් ඇති වෙනවා.එය ම අපේ රටේ කරන්නත් පුළුවන්. කරලත් තිබෙනවා. අපේ නාට්‍යවල ආරම්භය ඉහළ සිට පහළට ගමන් කළේ. අපි ඇරඹුවේ උච්ච ස්ථානයෙන්. අද දුර්වලතා බොහොමයක් ඇතිවෙලා තිබෙනවා. එයට පිළියම වෙනත් රටවලින් ටෙලි නාට්‍ය ගෙන්වීම නොවේ. අපේ අයට හිටපු තැනට යන්න අවස්ථාව සලසා දීමයි.මම හිතන්නේ කොරියානු ටෙලිනාට්‍ය විකාශයට දෙන අවස්ථාව අපේ රටේ හොඳ ටෙලිනාට්‍යවලට දෙනවා නම් එය හොඳ සේවයක්.උදයකාන්ත වර්ණසූරියකලින් වතාවක් හින්දි ටෙලිනාට්‍ය රැල්ලක් වෙලා ඇවිත් අපේ ජන සමාජය උඩු යටිකුරු වන විදිහේ බලපෑම් කළා. මොකද ටෙලි නාට්‍යවල තිබෙන විපරීත ලෝකය සැබෑ ජීවිතයේ අපට ලැබෙන්නේ නෑනේ.ඒවා කොහොම හරි සීමා වුණා. නමුත් එයින් අපේ රටේ මෙගා රැල්ලක් බිහි වුණා. ඒකත් ප්‍රශ්නයක්.මෙගා නිසා අපේ ටෙලි නාට්‍යත් බොහොම බාල බොළඳ තත්ත්වයට පත් වුණා.අනෙක ඒ රටේ සංස්කෘතිය, වටපිටාව අපට අදාළ නෑ. අපට තිබෙන සම්පත්වලට වඩා ඒ අයට සම්පත් වැඩි නිසා ඇහැ රැවටෙන විදිහට යමක් කරන්න පුළුවන්. අපට ඒ තරම් වියදම් කරන්න බෑ.මම කියන්නේ කොරියානු නාට්‍ය සම්පූර්ණයෙන් තහනම් කරන්න නෙවෙයි. පිටරට හොඳ ඒවා අපි බැලුවට කමක් නෑ. නමුත් ඒවා සීමා කළ යුතුයි.  මුලින් යම් දැක්මක් ඇති දේකින් ඇරැඹුණත් අද පෙන්වන කොරියන් නාට්‍ය මොනම දැක්මක්වත් නැති හරසුන් දෙයක් හැටියටයි මම දකින්නේ. එය පසුගිය කාලේ ඉන්දියානු ටෙලිනාට්‍යවල දුර්වල ලක්ෂණ පෙන්වනවා.අපට කනගාටු මෙය නැවත ඇරැඹුණේ ජාතික නාළිකාවෙන් වීම නිසයි. මොකද එය අරඹන්න හිටිය අනෙක් නාළිකාවලට ඇඟිල්ලෙන් ඇන්නා වගේ හොඳට අල්ලාගෙන යනවා.ඉන්දියානු රැල්ල නිසා කර්මාන්තයේ බිඳ වැටීමක් ඇති වුණා. රැකියා අහිමි වුණා. ඒ වගේමයි මේ තත්ත්වයත්.අනෙක මේ ටෙලි නාට්‍ය සඳහා අය කළ බද්දෙන් තමයි රන්මිහිතැන්න වගේ දේවල් බිහි වුණේ. මට ඇහිලා තිබෙනවා ඒ බද්ද දැන් නෑ කියලා. අපි පනත බැලුවා. එහි වර්ග කර තිබෙන ආකාරයට අධ්‍යාපනික, වාර්තා ආදියට සහනයක් තිබෙනවා. ඒත් ඒවා ඒ රටේ මවු භාෂාවෙන් තිබිය යුතුයි. වාක්‍යය අවසානයේ කියන්නේ සම්මානනීය චිත්‍රපටවලට අවස්ථාව තිබෙනවා කියලයි.මේ සහනය ටෙලිනාට්‍යවලටත් ලැබෙනවා කියන්නේ මොවුන් රැවටිල්ලක් කරනවා කියන එකයි. අපේ රටේ වුණත් ජාතික මට්ටමේ සම්මාන උලෙළ කීයද තිබෙන්නේ. ඊට අමතරව ප්‍රාදේශීය මට්ටමින් මොරටුව, වත්තල, කැලණිය කලා සමිතිවලින් චූටි චූටි සම්මාන උලෙළ පවත්වන්න පුළුවන්. මේ අය කරන්නේ ග්‍රාමීය මට්ටමේ සම්මානයක් ලැබුණම, සම්මානනීය පදනම යටතේ සහන ලබා ගන්න එක.මේ නිසා රජයට ලැබෙන්න තිබෙන මුදල් අහිමි වෙනවා. ඒ මුදල් යොදවන්නේ කලාවේ අභිවෘද්ධියට. එය වළක්වමින් ව්‍යාජ ලෙස රිංගන්නට හැකි ප්‍රතිපත්ති සකසන්නේ කවුද යන්න අපට ප්‍රශ්නයක්.‘මල් ගුඩි දවස්’, ‘ඔෂින්’ නවත්වන්න කියා අපි කීවේ නෑනේ. ඒවාට බදු අය කරන්න කීවෙත් නෑ. හැබැයි අද පෙන්වන සමහර නාට්‍ය මගින් යම් රටක සංස්කෘතියට වක්‍රව හෝ ඍජුව අපව අනුගත කරගන්න බලනවා. අපේ දරුවන් පැල් බැඳගෙන මේ නාට්‍ය බලනවා. නමුත් අපේ නාට්‍යක රෑ 8.30 ට වත් පෙන්විය නොහැකි ප්‍රේම ජවනිකා මේවායේ පෙන්වනවා.මෙය මහ ව්‍යසනයක්. එය නැවැත්වීමට ක්‍රමවේදයක් හැදෙන්න ඕන. 2012 කැබිනට් අනුමැතිය ඇතිව ප්‍රසිද්ධ රැඟුම් පාලක මණ්ඩලයට ටෙලිනාට්‍ය ඉදිරිපත් කිරීමට අනුමැතිය ගත්තා. නමුත් අද වනතුරු එය සක්‍රීය වෙලා නෑ. එහෙම වුණා නම් මේ හිඩැස් අහුවෙනවා. අඩුම ගානේ රැඟුම් පාලක පනත යථාර්ථයක් කරන්න පුළුවන් නම් හොඳයි.චාන්දනී සෙනෙවිරත්නමෙය මට දැනෙන්නේ සමාජයේ යහපත වෙනුවෙන් එක් පියවරක් ඉදිරියට තබද්දී පියවර කිහිපයක් ආපස්සට ගන්න නීති ගත වූ දෙයක් හැටියටයි.දිගුකාලීන සමාජ යහපත වෙනුවෙන් සිතා ප්‍රතිපත්තියක්, ප්‍රමිතියක් ඇතිව කටයුතු කිරීම මගින් පමණයි ප්‍රේක්ෂක රසඥතාව ඉහළ නැංවිය හැකි කලා නිර්මාණවලට ඉඩ සැලසෙන්නේ.සේ නොවුණොත් මාධ්‍ය ඔස්සේ ප්‍රචාරය වන මේ දේවල් නිසා කලාව කුමක් දැයි හඳුනා ගන්නට උත්සහ කරන ප්‍රේක්ෂකයන් පවා අතරමං වනවා.රූපවාහිනි නාළිකා මීට වඩා දුර දිග සිතා කටයුතු කරනවා නම් කලාකරුවන් හැටියට අපට සතුටු වන්නට පුළුවන් වාතාවරණයක් ඇති වේවි.  සේමිණි ඉද්දමල්ගොඩරූපවාහිනි නාළිකාවලින් අපේ රටේ හොඳ නිර්මාණවලට ගුවන් කාලය වෙන් කරන්නේ නැත්නම් අපේ රටේ ම දුර්වල නිර්මාණ බල බලා ඉන්නවාට වඩා වෙන රටක ඒවා බල බල ඉන්න එක හොඳයි.අරුණි මුතුමලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av14100514</link>
    <topic>ආදිත්‍යගෙන් ශ්‍රද්ධාට මුදුවක්?</topic>
    <author>සුජීව තේවහෙට්ටිගේ</author>
    <content>ආදිත්‍යගෙන් ශ්‍රද්ධාට මුදුවක්?යොවුන් සිනමා රසික පිරිස ඇලුම් කරන යුවළක් දැන් බොලිවුඩ්පුරය වර්ණවත් කරමින් සිටිනවා. ඔවුන් දෙදෙනා තමයි, ආදිත්‍ය රෝයි කපූර් සහ ශ්‍රද්ධා කපූර්. සිනමා ලොව තුළ පෙම්වතුන් ලෙස චරිත නිරූපණයෙහි යෙදෙන මේ යුවළ පිළිබඳ රසවත් ආරංචි පසුගිය සති කිහිපයේ අසන්නට ලැබුණා. ඒ අතරින් මේ දිනවල බොලිවුඩ්පුරවරයෙහි අත්තටු ලැබී වටිනා දියමන්ති මුදුවක් මිලදී ගෙන ඇති බවයි.මේ දියමන්ති මුදුව ආදිත්‍ය මිලදී ගත්තේ ‘දාවත් ඊ - ඉෂ්ක්’ නම් වූ අලුත්ම බොලිවුඩ් චිත්‍රපටයේ ප්‍රවර්ධන වැඩ සටහනකට සහභාගි වෙමින් ඉන්දියාවේ නගර රැසක සංචාරය කරමින් සිටිද්දීලු.මේ සිනමා චාරිකාවට ආදිත්‍ය සමඟ එක්වී සිටියේ පරිනීති චොප්රායි. මේ උණුසුම් ආරංචිය ගැන වගතුග මුලින්ම දැනගත්ත ඉන්දීය පුවත්පතක් ශ්‍රද්ධාට කතා කළා.‘ආදිත්‍ය මේ ළඟකදි ඔයාට දියමන්ති මුද්දක් අරගත්තා ය කියන්නේ ඇත්ත ද?’ එම පුවත්පතෙහි මාධ්‍යවේදියකු එලෙස ශ්‍රද්ධාගෙන් ඇසූ විට ඇය මෙවැනි උත්තරයක් දුන්නා. ඔයා දැක්ක ද ඒ වගේ මුද්දක් ආදිත්‍ය අර ගන්නවා? මට තාම නම් එහෙම තෑග්ගක් ලැබුණේ නැහැ.ඒ වගේ දෙයක් ලැබුණොත් මම කොයිතරම් සතුටු වේවි ද? ඕක ඕපදූපයක්. ඔය වගේ කටකතා මම දැන් ගණන් ගන්නෙ නැහැ. මට ඕව දැන් හොඳට ඔරොත්තු දෙනවා.” ඇය තරමක නුරුස්නා හඬකින් කීවා. මේ වනතුරු ආදිත්‍යත් මේ දියමන්ති මුදුව ගැන කිසිවක් කියා නැහැ. තමන් සහ ශ්‍රද්ධා අතර සබඳකමක් ඇති බවවත් ඔහු මෙතෙක් ප්‍රකාශ කර නැහැ.චිත්‍රපට රූගත කිරීම්වලදී නළු නිළියන්ට නොයෙකුත් අනතුරුදායක තත්ත්වයන්ට මුහුණ දෙන්න සිදු වෙනවා. ජැකලින් ෆර්නැන්ඩස් ද එවැනි නොසිතූ කරදරයකට පත්වුණා. ඒ, ‘රෝයි නම් වූ බොලිවුඩ් සිනමා පටය රූගත කිරිමට ගිය මොහොතකදීයි. මෙහි ප්‍රධාන චරිත රඟන්නේ ජැකලින් සමඟ රන්බීර් කපූර්. චිත්‍රපටයේ දර්ශන කිහිපයක් ඉන්දියාවේ ‘ලන්කවි’ ප්‍රදේශයේ දී රූගත කෙරුණා.ජැකලින් මෙහි යද්දී පලතුරු පිරවූ ගමන් මල්ලක් ද කරේ දමා ගත්තා. රූගත කිරීමට අවශ්‍ය නිසා නම් නොවෙයි. ජැකලින්ට අනුභව කරන්නයි. අවාසනාවකටදෝ ඒ ප්‍රදේශයේ වඳුරන් තැන් තැන්වල රංචු ගැසී සිටිනවා. මේ බව චිත්‍රපටයේ අධ්‍යක්ෂවරයා ඇතුළු කිසිවකුත් දැනගෙන හිටියේ නැහැ. චිත්‍රපටයේ දර්ශන රූගත කරන්න පටන් ගත්තා විතරයි, අවට සිටි වඳුරන් බුරුතු පිටින් ‘රෝයි’ චිත්‍රපට කණ්ඩායම ළඟටම පැමිණියා. මේ වඳුරන්ගේ ඇස් යොමු වුණේ සුරූපී ජැකලින් වෙතටයි.උන් කිහිප දෙනකු ජැකලින් ළඟට පැමිණ ඇගේ පලතුරු පිරවූ ගමන් මල්ල උදුරා ගත්තා ජැකලින් බියෙන් කෑ ගැසුවා. ඒත් ‘රෝයි’ චිත්‍රපට කණ්ඩායමේ කිසිම කෙනෙකුට මේ වඳුරු රැළට ‘එරෙහි’ වෙන්න හැකිවුණේ නැහැ. තමන් සමඟ රඟපාන්නට පැමිණි ජැකලින් දෙස රන්බීර් බලා සිටියේ කිසිවක් කර කියා ගත නොහැකිවයි. ජැකලින් ද තමන්ගේ පලතුරු ටික වඳුරන්ට තෑගි දී දුක්මුසුව බලා සිටියා. වඳුරු ප්‍රහාරය නිසා ජැකලින්ට කුසගින්නේ සිටින්න සිදුවුණා.‘ඉක්මනින්ම පදිංචිය වෙනස් කරන්න ඕනෙ’ බොලිවුඩ්පුරයේ නැගී එන යොවුන් නිළියක වන ශ්‍රැති හසන් එහෙම හිතාගත්තෙ මීට මාස කිහිපයකට කලින් සිදුවුණු අනතුරුදායක සිදුවීමක් නිසයි. ඇය පදිංචිව සිටියේ තට්ටු නිවාස සංකීර්ණයක. දවසක් දා ඇගේ නිවහනට නාඳුනන පුද්ගලයකු පැමිණ ඇයට අතවර කරන්නට උත්සාහ දැරුවා.ශ්‍රැති ඒ මොහොතෙ තනිවමයි, නිවෙසේ රැඳී සිටියේ. සීනුව නාද කළ හඬ ඇසී ඇය ඉදිරිපස දොරටුව විවර කරන්න සැරසුණු විටම මේ පුද්ගලයා එක්වරම නිවෙසට ඇතුළු වෙන්න උත්සාහ කළා. ඒත් ඔහුට වඩා ඉක්මන් වූ ශ්‍රැති, වහාම දොර වසා දැමුවේ ඔහුගේ අතක් ද තුවාල කරමින්. මේ නිසා කලබල වූ ඔහු, වහාම එතැනින් ඉවත් වී දිව ගියා.සැනසුම් සුසුම් හෙළූ ශ්‍රැති, ඉන් පසුවයි තමන්ගේ පදිංචිය වෙනස් කරන්න තීරණය කළේ, ඇය මෙතෙක් තට්ටු නිවාසයෙහි පදිංචිව සිටියේ කුලියටයි. මෑතකදී ඇය එයින් ඉවත් වුණා. ශ්‍රැතිගේ නව නිවහන පිහිටා ඇත්තේ ද මුම්බායි නුවර අන්ධේරි ප්‍රදේශයේ තට්ටු නිවාස සංකීර්ණයකයි. ශ්‍රැති එය මිලදී ගෙන තිබෙන බවයි ආරංචි. ඇය පවසන්නේ කලින් නිවෙසට වඩා මෙහි ප්‍රමාණවත් ආරක්ෂාවක් තිබෙන බවයි. නිදන කාමර දෙකනින් යුතු මේ නිවහනෙහි වැඩි ඉඩකඩක් තිබෙන බවත් ඇය පවසනවා.අලුත් නිවහනෙහි සිට ඇය චිත්‍රපට රූගත කිරීම්වලට යන්නේත්, එන්නේත් බියක් සැකක් නැතිවයි. පසුගිය දා ඇය ‘තේවාර්’ නම් වූ අලුත්ම චිත්‍රපටයක රූගත කිරිම්වලටත් එක්වුණා. මේ චිත්‍රපටයේ ප්‍රධාන චරිත නිරූපණය කරන්නේ අර්ජුන් කපූර් සහ ශ්‍රැතියි. ඇය, ඔහු සමඟ ඒ දර්ශනවල රඟපෑවේ හරිම සැහැල්ලුවෙන්. මේ රූගත කිරීමෙන් පස්සෙ අර්ජුන්, ශ්‍රැති සහ තවත් හිතවතුන් ‍කිහිප දෙනකුම අශ්වයකු පිට නැඟී එහෙ මෙහේ යන්න කතිකා කර ගත්තේ රූගත කිරීම් සිදුවූ ආසන්නයේම අශ්වයකුත් සිටි නිසයි.ඔවුන් සියලු දෙනාම අශ්වයා සමීපයට ගියා. ශ්‍රැති රැඳී සිටියේ අශ්වයාගේ පිටුපසයි. තත්පර කිහිපයක් ගතවෙද්දී අශ්වයා කලබල වුණා. එනපොට හොඳ නැති බව අර්ජුන්ට ක්ෂණයකින් වැටහුණා. ඔහු, එක්වරම ශ්‍රැති වෙතට පැන, ඇයව අශ්වයා අසලින් ඉවතට තල්ලු කළා. තව මොහොතක් පමාවුණා නම් අශ්වයාගේ පා පහරකින් ශ්‍රැති තුවාල ලබන්න ඉඩ තිබුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av14100515</link>
    <topic>සෙක්කුවේ බැඳපු ගොන් දෙන්නා වගේ අද ටෙලි නාට්‍ය එක තැන කැරකෙනවා</topic>
    <author>අරුණි මුතුමලී</author>
    <content>සෙක්කුවේ බැඳපු ගොන් දෙන්නා වගේ අද ටෙලි නාට්‍ය එක තැන කැරකෙනවාසතිස්චන්ද්‍ර එදිරිසිංහඅපේ රටේ ජ්‍යෙෂ්ඨතම කලාකරුවන් අතර දේශීයත්වය, සංස්කෘතිය, බෞද්ධකම පිළිබඳ බොහෝ උනන්දු වන ඒ වෙනුවෙන් කැපවන අයකු ලෙස සතිස්චන්ද්‍ර එදිරිසිංහ මහතා හැඳින්විය හැකිය. වසර හැටක පමණ රංගන අත්දැකීම් සහිත ඔහු කලාකරුවන්ගේ පමණක් නොව ප්‍රේක්ෂක ජනතාවගේ සුබසිද්ධිය වෙනුවෙන් ද බොහෝ දෑ කරන්නෙකි. ජ්‍යෙෂ්ඨ පුරවැසියකු මෙන්ම කලාකරුවකු ලෙස ඔහු මේ වන විට රට වෙනුවෙන් ඉටු කරන සේවය පිළිබඳ අපි මඳක් විමසා බැලුවෙමු.කොහොමද මේ දවස්වල කටයුතු?සුපුරුදු පරිදි දේශන පවත්වමින් යනවා. පොත් ලියනවා.කාටද?ඇඟලුම් හල්වල සේවය කරන අපේ තරුණ ශ්‍රමිකයන්ට. ආයතනවල කළමනාකරුවන්, ගුරුවරුන්, පාසල් දරුවන් වගේ විවිධ අයට.රංගන ශිල්පියකු මෙන්ම අධ්‍යක්ෂවරයකු ලෙස අප හඳුනන ඔබ මේ කටයුත්තට යොමු වුණේ?1995 ඉඳන් මම ඇඟලුම් කර්මාන්ත ශාලාවල දේශන පවත්වන්න ගත්තේ. කරු හීන‍ටිගල මහත්මයා තමයි මා මේ කටයුත්තට යොමු කළේ. ඔහු මගේ දේශන පිළිබඳ අනෙක් අයටත් කියලා ඒ අයත් මට ආරාධනා කළා ඔවුන්ගේ සේවක පිරිසටත් දේශන පවත්වන්න කියලා. සාර්ථක ජීවිතයකට අවශ්‍ය වන සාරවත් සිතිවිලි, ආගම දහම, කලාව, සාහිත්‍යය ආදියෙන් ලබා ගන්නා ආකාරය පිළිබඳ තමයි මම ඔවුන්ට ‍කියන්නේ.ඒ පිළිබඳ ඔබ පොත් පිංච කීපයකුත් පළ කළා නේද?ඔව්. ඔය විදිහට දේශන කරගෙන යද්දි 2004 වසරෙදි ‘අප සතු මිණිමුතු’ කියා පුංචි පොතක් ලීවා ඔය කරුණු ඇතුළත් කරලා. එය රුපියල් විස්සකට මිල කළේ. බී.ඒ මහීපාල මහත්මයා ඔහු‍ගේ ඇඟලුම් කම්හලේ සේවක සේවිකාවන්ට මගේ අතින්ම බෙදා දුන්නා. එයින් මට මුල්‍යමය වාසියකුත් ලැබුණා. ඒ නිසා මම එහි දෙවැනි පොතත් ලීවා.පොඩි දරුවන් වෙනුවෙනුත් ඔබ සරල ලෙස පොත් කීපයක්ම ලීවා?‘අපේ අම්මා’, ‘අපේ තාත්තා’, ‘කළ ගුණ’ ආදී පොත් දරුවන් වෙනුවෙන්. පැයකදි දේශනයෙන් කියන්න බැරි කරුණු පුංචි පොත්වලින් කියන්න ගත්තා. දරුවන්ට වගේ ම කළමනාකරුවන් වෙනුවෙන් නායකත්වය ගැන පොත් ලීවා. දැන් ගුරු භූමිකාව ගැන පොත් ලියනවා.මේ විදිහට ඔබ ලියා ඇති පොත්?ඉස්සල්ලා කියූ පොත් පහට අමතරව, ‘යහපත’, ‘නායකත්වය’, ‘ඔබ තවමත් ප්‍රමාද නැහැ'1 සහ 11, ‘නරක දේ ලියන්න වැල්ලේ’, ‘කට වටකර වැට’, ‘කාර්ය සාධක නායකත්වය’, ‘සාර්ථක ජීවිතයකට යහපත් සතිවිලි’, ‘ජීවිතය දෙස නව නෙතකින්’, ‘ ආදරය හා විවාහය’, ‘ සතුට ලැබීමට නම්’ කියන පොත්වලින් එදිනෙදා ජීවිතයට අවශ්‍ය විවිධ කරුණු ගැන සාකච්ඡා කෙරෙනවා. මේ අතර පරිසරය පිළිබඳ රතු ඉන්දියානු නායක සියැටල් කී කතාව අළලා, ‘මිනිසා සහ පරිසරය’, ජලයේ වැදගත්කම කියන ‘ජලය සහ මිනිසා’ පොත සහ එමි ඉංග්‍රීසි දෙමළ පරිවර්තන,‘මිහි මවගේ දායාදය ආහාර’ විවිධ උපදෙස් ඇති ‘මසුරන් ඔවදන්’ සහ ළමා පොත් ලෙස’ නරක මිතුරන් පිළිගන්න එපා’, ‘එළුවාගෙන් පාඩමක්’, ‘වඳුරු නුවණ’, ‘රත්තරන් දරුවෙක්’ සහ ‘හොඳ පුතා’ වැනි පොත් පළ කළා.ඉන් මේ වසරේ ලියූ පොත් පසුගිය 6 වැනිදා එළි දැක්වූවා?මගේ පොත් දොරට වැඩීමේ උත්සව මඟින් එළි දක්වන්න පටන් ගත්තේ 2012 වසරේ සිටයි. මිහිඳු සංස්කෘතික පදනමෙන් තමයි ඒ පොත් එළිදැක්වීම් සංවිධානය කළේ.‘මිහිඳු සංස්කෘතික පදනමෙන්’ සම්මාන උලෙළක් පවත්වනවා?ඔව්. මේ රටට, කලාවට සේවය කළ අයට ප්‍රණාම පුදන්න තමයි එය සංවිධානය කළේ. ඒමඟින් මීට පෙර ආචාර්ය හරිශ්චන්ද්‍ර විජේතුංග, ආචාර්ය වික්ටර් රත්නායක වගේම ප්‍රවීණ ටෙලි නාට්‍ය අධ්‍යක්ෂ සුදත් රෝහණට ප්‍රණාම පුද කළා. ඒ වගේම සුවඳ පද්ම සම්මාන 7ක් පිරිනැමුවා. ඒ අපේ රටේ විවිධ විෂයන් හි ප්‍රවීණයන් වන, සෝමවීර සේනානායක, රෝහණ බැද්දගේ,සිරිල් ධර්මවර්ධන, පියරත්න හේවාබටගේ, විමල් ජයවර්ධන, චන්න විජේවර්ධන, විජේරත්න වරකාගොඩ කියන ශිල්පීන්ට.එතකොට මේ වසරේ?සුවඳ පද්ම සම්මාන 10ක් පිරිනැමුවා. බුද්ධි කීර්තිසේන, සුවිනීතා වීරසිංහ, දයාවංශ ජයකොඩි, බුද්ධි වික්‍රම, අතුල රන්සිරිලාල්, සුජාතා අත්තනායක, ආතර් යූ අමරසේන, අසෝක කරුණාරත්න, රංජිත් ධර්මකීර්ති, රවිබන්දු විද්‍යාපති යන විශිෂ්ටයන්ට. ඒ වගේම මේ වසරේ විශේෂත්වය තමයි, රෝගාතුරව සිටින පැරණි නළු නිළියන් 10 දෙනකුට සම්මාන සමඟ තිළිණ ප්‍රදානය කිරීම. වගකිව යුත්තන්ගේ පැත්තෙන් පවා මේ දේවල් නිසි පරිදි ඉෂ්ඨ වන බවක් නොපෙනෙන නිසයි අපි මේ ගැන හිතුවේ. ඔවුන්ට සම්මානයට වඩා වටින්නේ ආර්ථික වශයෙන් වැදගත් වන්නේ මුදල්. සම්මානයක් හදන්න රුපියල් හය දහසක්වත් වැය වෙනවා. ඒ මුදල ඒවාට යට කරනවාට වඩා ඔවුන්ගේ බේත් හේත් ආදියට වත් ප්‍රයෝජන වන පරිදි ලබා දීමයි සුදුසු කියා අප හිතුවා.කවුද ඔබේ ලැයිස්තුවට ඇතුළත් වුණේ?මේ වර අපි රුපියල් දස දහසේ තිළිණ හා සම්මාන ප්‍රදානය කළේ, බැසිල් ද සේරම්, චිත්‍රා වාකිෂ්ට, රත්නා සුමනපාල, අශෝක හේවාවිතාරණ, චන්දි රසිකා, සමන්ති ලැනරෝල්, ඇලෙක්සැන්ඩර් ප්‍රනාන්දු, සුනිල් හෙට්ටිආරච්චි, උදුලා දාබරේ, දේවිකා සුරම්මි කියන ජ්‍යෙෂ්ඨ පිරිසට. මේ සම්ප්‍රදායත් අපි දිගටම පවත්වාගෙන යන්න බලාපොරොත්තු වෙනවා.මෙයට විශේෂයෙන් සම්බන්ධ වුණේ කවුද?මෙය කලා කරුවකු, කලාකරුවන් පිරිවරාගෙන ඔවුන්ට ගරු බුහුමන් දැක් වූ උපහාර උලෙළක්. කලාකරුවන්ට මල් මාලා දැම්මෙත් කලාකරුවන්, ඔවුන්ට හේතුපාඨ කීවෙත් කලාකරුවන්, සම්මාන පිරිනමන්නේත් කලාකරුවන්මයි. විශේෂ ආරාධිතයා ලෙස ආනන්ද විද්‍යාලීය කුලරත්න ශාලාවට සැප්තැම්බර 6 වැනිදා පැමිණියේ මහාචාර්ය ජේ.බී. දිසානායකයි. සුවිශේෂ සපැමිණීම ප්‍රවීණ රංගන ශිල්පිනී මාලනි ෆොන්සේකා, ප්‍රවීණ චිත්‍රපට අධ්‍යක්ෂ ඩී.බී. නිහාල්සිංහ, කලාකීර්ති එඩ්වින් ආරියදාස යන අයයි.මෙවැනි දේ කිරීමෙන් ඔබ බලාපොරොත්තු වන්නෙ?අපේ රටේ ‍වේගවත් භෞතික දියුණුවක් සිදුවෙමින් පවතිනවා. නමුත් ආධ්‍යාත්මිකව අප පිරිහෙන්න පටන් ගෙන තිබෙනවා. ඒ තත්ත්වයෙන් අපේ අනාගත පරපුර මුදවා ගත යුතුයි. ඒ සඳහා වගකීමක් ඇති ජ්‍යෙෂ්ඨ පුරවැසියකු වගේම කලාකරුවකු හැටියට මම හිතන්නේ මේ දේවල් විවේචනය කරමින් අඳුරට ශාප කර කර ඉන්නවාට වඩා එක පහනක් ‍හෝ දල්වා මේ ආගාධයෙන් අපේ දරුවන් ‍ගොඩ ගැනීමට අත්වැලක් සැපයිය යුතුයි කියලයි. අනෙක බලධාරීන්ගෙන් ඉල්ලන්නේ අපේ යුතුකමක් ලෙස කලාකරුවන් ගැන මීට වඩා අවධානයකින් බලන්න කියලයි.ඔබ ළමයින් වෙනුවෙන් පොතපත ලියන කෙනකු හැටියට අද අපේ ළමා සාහිත්‍යය ගැන සිතන්නේ කොහොමද?ළමයින් වෙනුවෙන් පොත් ලියැවෙනවා. ඒ අතර හොඳ ඒවත් තිබෙනවා. අපි නම් මේ දේවල් කරන්නේ වාණිජ පරමාර්ථයෙන් නොවෙයි. නමුත් එය මුල් වුණොත් සමහර විට නිසි අරමුණට යන්න බැරි වන්නත් ඉඩ තිබෙනවා. අධ්‍යාපනය කියන්නේ දැනුම, ආකල්ප හා කුසලතා වර්ධනය කිරීමයි. අපි පොතපතින් කරන්නේ ආකල්ප වර්ධනය කිරීමයි. ඉතින් අපි කුල්ල වගේ හොඳ දේ අරගෙන නරක දේ ඉවත් කරන්න පුරුදු වන්න ඕනා.ඔබ ඇඟලුම් ‍ක්ෂේත්‍රයේ පිරිසට ලබා දෙන උපදෙස් නිසා ඔවුන්ගේ ජීවිතවල වෙනසක් සිදු වුණු අවස්ථා අත්දැක තිබෙනවාද?එක්තරා ඇඟලුම් කම්හලක දේශනය කරලා දින හතරකින් පහකින් විතර ම‍ට ලියුමක් ලැබුණා. ඒක පිටු හත අටක් දිග ජීවිත කතාවක්. ඇයගේ තාත්තා නෑ, අම්මා අංශභාගේ හැදිලා. මේ දරුවා විශ්ව විද්‍යාල ප්‍රවේශය ලැබුවත් යන්න විදිහක් නෑ අම්මා රැක බලා ගන්න ඕන නිසා එතැන සුළු රැකියාවක කරනවා. ඇය වැවේ වතුර වැඩි වනතුරු බලන් ඉඳලා තිබෙන්නේ මේ දුක් උහුලලා ඇති වෙලා නිසා පැනලා දිවි නහගන්න. නමුත් ඇය කියනවා මේ දේශනයට සවන් දුන්නාට පස්සේ ඒ සිතිවිල්ල ඇය වෙනස් කර ගත්තා කියලා. මේ ව‍‍ගේ කතා සෑහෙන්න තිබෙනවා. තවත් මොනවද මට සතුටුවෙන්න තියෙන්නේ.ඔබේ පොත්වලට ඉල්ලුම කොහොමද?මේ පොත් බොහොමයක් උපදේශාත්මක හා අවවාදාත්මක ඒවා. උසස් අධ්‍යාපනයක් නැති අයගේ පවා සැඟවුණු කුසලතා එළියට ගන්නයි අපි වැඩමුළු තියන්නේ. පොත දේශනයට සමාන්තරව යන අත්වැලක්. මම හිතන්නේ ලොකු පොතකින් පොඩි දෙයක් කියනවාට වඩා පොඩි පොතකින් ලොකු දෙයක් කීවාම මිනිස්සු ඒකට ආසයි. ඒවගේම මුද්‍රණය, භාෂාව, කරුණුවල ගැඹුර ආදියත් බලපානවා. ඒ නිසා කවදාවත් පොතක් කියවා නැති අය පවා මේ පොත් කියවන්න ගත්තා. අනෙක මේ දේශනවලදි මගේ තාත්තා මට කී එක දෙයක් මම ඔවුන්ට කියනවා. එය කී විට ඔවුන් පොත කියවීමට උනන්දු වනවා.මොකක්ද ඔබේ තාත්තා ඔබට කීවේ?ඔහු මට කීවා, කවුරුහරි කොහෙද ගියේ කියලා ඇහුවොත් කියන්න පුළුවන් තැනකට යන්න, මොනවද ක‍ළේ ඇහුවොත් කියන්න පුළුවන් දෙයක් කරන්න, මොනවද කතා කළේ ඇහුවොත් කියන්න පුළුවන් දෙයක් කතා කරන්න කියලා. නමුත් එහෙම උත්තර කියාගන්න බැරි කොයි තරම් තැන්වලට යන එන කියන කරන අය මේ තරුණ පිරිස් අතර ඉන්නවාද.අද අපට ඕන තරම් බණ අහන්න ලැබෙනවා?බණ කියන්න ඕනේ ධර්මයේ පිහිටලා. එය පිළිඅරගෙන. සංගීත භාණ්ඩයක් වාදනය කරන්න පෙර වාදකයා තත් සුසර කරනවා වගේ බණ කියන කෙනා තමන්ගේ ආධ්‍යාත්මය පිරිසුදු කරගන්න ඕනේ. එහෙම නැතිව කියන බණ කිසිවෙකුට අහගෙන ඉන්න හිතෙන්නේ නැහැ. අපට නොපෙනෙ බන්ධනයක් අපේ මුවින් පිටවන වචනවල තිබෙනවා. ‘ආ’ කියන එක අකුරක වචනය අපට කී විධියකට පාවිච්චි කරන්න පුළුවන්ද? “ආ.. ඔයා ආවද?” “ආ එහෙනම් බලාගමු” ආදී වශයෙන් කියද්දි ‘ආ’ වලට අර්ථ කීයක් ලැබෙනවද? ඒ නිසා අප වචන භාවිත කළ යුත්තේ බොහොම සීරුවෙන්. අද බණ කියන සමහරු බුදු දහමේ අනිත්‍යය, ශුන්‍යතාව ගැන හුවා දක්වලා එහි ජීව ගුණය යටපත් කරනවා. එයින් බොහො දෙනකුට ධර්මයෙන් ලැබිය යුතු ධනාත්මක සිතිවිලි නොලැබී යනවා.මේ කටයුතු නිසා ඔබ නිර්මාණකරණයෙන් ඉවත්වෙලාද?ටෙලි නාට්‍ය කලාව ගැන කතා කරලා ඇති වෙලා, තේරුමක් නැති වෙලා. මම අවුරුදු හයකින් නාට්‍යයකත් කළේ නෑ සුදුසු වාතාවරණයක් නැති නිසා. සමහරු කරන ජාතියේ ඒවා අපට කරන්නත් බෑ. ඒ අතර හොඳ ඒවා දෙක තුනක් නැත්තෙත් නෑ, ඒවා ආයතන සමඟ ගිවිසුම් ගහලා කරන ඒවානේ. ඒ වරප්‍රසාද අපට ඇත්තෙත් නෑ. අනෙක සෙක්කුවේ බැන්ද ගොන් දෙන්නා වගේ ටෙලි නාට්‍ය එක තැන කැරකෙනවා. ඊළඟ ලොකුම ප්‍රශ්නය වන්නේ හඬ කවා පෙන්වන දෙමළ, හින්දි, කොරියන් ටෙලි නාට්‍යයි. ඒ නිසයි ජැක්සන් ඇන්තනි කීවේ තමන්ගේ තරගකරුවා ඉන්නේ අපේ රටේ නොවේ, ඉන්දියාවේ හෝ කොරියාවේ කියලා. කොහොමත් හොඳ එකක ආරාධනයක් ලැබුණොත් රඟපානවා. එහෙම ළගකදි එකතු වුණේ ‘අඳුරෙන් එළියට’, ‘වීදිය බණ්ඩාර’, ‘දස්කොන්’ සහ ‘දේවිය සුගලා’ නිර්මාණවලට පමණයි.එතකොට සිනමාව?සිනමාවෙන් එහෙමපිටින්ම බැහැරවෙලා. 1983 ‘වදුල’ කරන කාලටත් වඩා පහළ මට්ටමකයි අද සිනමා කර්මාන්තය තිබෙන්නේ. හොඳ චිත්‍රපට කීපයක් නිෂ්පාදනය වුණා තමයි. මම දන්නා තරමින් ඩී.බී නිහාල් සිංහගේ කාලය තමයි සිනමාවේ ස්වර්ණමය යුගය. අද චිත්‍රපට සංස්ථාව මේ තත්ත්ව‍යට වගකිව යුතුයි. මම ඇත්තෙන්ම ඒ ගැන කතා කරන්නවත්කැමැති නෑ, වචන නාස්තිකරලා වැඩක් නැති නිසා.ඔබ කලකිරිලාද?මෙතැන තිබෙන්නේ කල්ලිවාදයක්. තමන්්‍‍ගේ සංස්කෘතිය වැළඳ ගත් අයට අවස්ථාව ලැබෙනවා. ඒ පිරිසෙන් කෙනකු නැති වූ විට පමණයි අපට අවස්ථාවක් එන්නේ. මම කුඩා කාලේ සිටම මුල් තැන් දුන්නේ ‘ම’ යන්නෙන් එන වචන හතරකට. එක ඉගෙනීම, දෙක මනුස්සකම, තුන වගකීම, හතර තමයි රඟපෑම. ඒ වගේම මම රඟපාන්නේ කැමරාව ඉදිරයේ පමණයි. සමහරු වගේ ජීවිතේ රගපෑමක් කරගෙන නෑ.‘ස්ටාර්’ලා ගැන මොකද හිතෙන්නේ?පොඩි දරුවන්ගේ කුසලතා වර්ධනයට අවස්ථාව දෙන එක නම් හොඳයි. නමුත් ළමා මනසට වාණිජවාදී අදහස් ඇතුළු වන එකයි නරක. මට දැන ගන්න ලැබුණා එක් තාත්තා කෙනකු ලක්ෂ 12ක් වියදම් කර තිබෙනවා තමන්ගේ දරුවා මුල් තැනට ගන්න. අනෙක් අතට තරුණ පිරිස් සදහා තිබෙන තරග. ඇමරිකාවේ කරන දේවල් ඉන්දියාව කොපි කරනවා. ඒක ලංකාවෙත් එහෙමම ගන්නවා. මම වැඩියෙන්ම විරුද්ධ පොල්මුඩු වගේ කොණ්ඩ හදාගෙන මේවා කරන විදිහටයි. අනෙක දුරකථන ආයතනවලට ලාබ ලබන්න කෙටි පණිවිඩ යවන ක්‍රමය කිසිසේත්ම සාධාරණ නෑ. මේ නිසා නිවැරදි විනිශ්චය ලැබෙනවාද? ඒවායින් ඉදිරියට යන්නේ කී දෙනාද? තරු නිකම්ම කඩා වැටෙනවා. ලෝක සෞඛ්‍ය සංවිධානයෙන් කියා තිබෙනවා සෑම පුද්ගලයින් තුන්දෙනකුගෙන් එක් අයෙකුට මානසික සෞඛ්‍ය ගැටලු තිබෙනවා කියලා. මේ දේවලින් එය සැබෑ වෙනවා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=av14100516</link>
    <topic>පරාක්‍රම ‘ක්ලැරා’ සමඟ</topic>
    <author>ඉන්ද්‍රචාප</author>
    <content>පරාක්‍රම ‘ක්ලැරා’ සමඟපරාක්‍රම කොඩිතුවක්කු 70 දශකයෙන් ඇරැඹි නව කවියෙහි පුරෝගාමී ජ්‍යෙෂ්ඨතමයායි. හෙතෙම කවියට අමතරව නවකතාකරණයෙහි ද, තීරු ලිපි රචනයෙහි ද, පරිවර්තනයෙහි ද නිරත සාහිත්‍යධරයෙකි. ඔහු මෙවර ‘ක්ලැරා’ නමින් සංගීතමය නවකතාවක් සමඟ පැමිණ සිටිනු සමීප රූපයට හසුවිය. වරින්වර ඔහු මෙබඳු අත්හදා බැලීම් ස්වරූපයේ නිර්මාණ ඉදිරිපත් කරනු ‘සමීප රූපයෙ’ හි සටහන් වී ඇත.‘දිවමන් ගජමන්’ (1999) කිවිඳි ගජමන් නෝනාගේ ජීවිතය පිළිබඳ කවි ඇසින් හෙළන ලද දයාර් ද්‍ර බැල්මකි. ‘ජෝති රශ්මි රාත්‍රි’ (2006) ජෝතිපාල ගායකයාණන් පිළිබඳ පරාක්‍රමගේ වෙනස් ම වූ කියවීමකි. ප්‍රබුද්ධ යයි කියා ගන්නා පිරිස් විසින් කොන් කරනු ලැබූ ජෝතිපාල නම් ජනප්‍රිය ගායකයාගේ ගායන හා ගී රසවිඳුමකට එක්වෙමින් පරාක්‍රම කවියා ජෝතිපාල මෙරට සංගීත ක්ෂේත්‍රයෙහි සටහන් ‍කොට ඇති ඔහුගේ අනන්‍ය ලකුණ පෙන්වා දුන්නේය.පරාක්‍රම දැන් තවත් ගායකයෙක් සමඟ. මෙවර නවකතා ආකෘතියෙන්. සංගීතමය නවකතා නම් විශේෂයක් ලොව ඇති බව දන්නා මුත් සිංහල පාඨකයනට එය අලුත්ය. පරාක්‍රමගේ සංගීතමය නවකතාවේ කතා නායකයා ක්ලැරන්ස් විජේවර්ධන නම් වූ ගායකයායි. සංගීතඥයාය. අපූරු තනු නිර්මාපකයාය.ගේය පද රචකයාය. හැටේ දශකයේ අග භාගයේ දී මෙරට සංගීත ක්ෂේත්‍රයේ නව පිබිදීම සනත්, වික්ටර්, නන්දා, ආදීන්ගේ ගායනා හා සමගාමීව, වෙනස් වූ නැවුම් වූ සංගීත මඟක් හඳුන්වා දුන් පුරෝගාමියා ක්ලැරන්ස් බව ඉන්ද්‍රචාප දනී. ‘මූන් ස්ටෝන්’ සමඟ තම චාරිකාව ඇරැඹූ ක්ලැරන්ස්ගේ සංගීත දිවියේ ‘ගෝල්ඩන් චයිම්ස්’ මෙන්ම ‘සුපර් ගෝල්ඩන් චයිම්ස්’ කණ්ඩායම් ද සමීප රූපයට හසුවේ.ක්ලැරන්ස් නම් වූ අපූරු ගායකයාගේ, ගේය පද රචකයාගේ, තනු නිමැවුම්කරුගේ නිර්මාණ ජීවිත ගමන් මඟ මෙන්ම පුද්ගලික ජීවිත ගමන් මඟ ද පරාක්‍රමගේ සංගීතමය නවකතාව තුළ අපට හමුවේ. මිල්ටන් මල්ලවාරච්චි, සනත් නන්දසිරි, ඉන්ද්‍රානි පෙරේරා ආදීන්ට ක්ලැරන්ස් නිමැවූ ගී තනු මිහිර ‘අවසර නැත මට ඔබ හමුවන්නට’, ‘එදා රෑ ගුවන් තොටුපළේදී’, ‘සීත රෑ වසන්තේ’, ‘විකසිත වත කම‍ලේ’, ‘මතකය ඇසුරින් සිහියට ගන්නෙමි’ වැනි ගීයකදී ශ්‍රාවක අප විඳින බව ඉන්ද්‍රචාප දනී. පරාක්‍රමගේ ‘ක්ලැරා’ නවකතාවෙහි ද ඔහුගේ කවියක අප දකින රමණීය කවි බස අපට හමුවේ. එක හුස්මට ‘ක්ලැරා’ කියවා ගෙන විඳීමට පරාක්‍රමගේ කවි බසද ඔහු විසින් උපයුක්ත ආකෘතිමය වෙනස්කම් ද අත්වැලක් වේ.  ආනන්ද අබේනායක, සෑම පුර පසළොවක පෝයදාවකම සංසාරේ පියසටහනක් ජාතික රූපවාහිනී තිරය මත අඳිනු ඉන්ද්‍රචාපගේ ‘සමීප රූපයේ’ සටහන් වී තිබේ. ආනන්ද මේ පිය සටහන් සිතුවම අඳින්නට පටන්ගෙන විසි එක් අවුරුද්දක් ගත වී ඇති බවයි; ඉන්ද්‍රචාපට දැන ගන්නට ලැබෙන්නේ. මසකට පුර පසළොස්වක හතරක් බැගින් වුවත් විසි එක් අවුරුද්දක් තරම් දිගු කාලයක් තුළ ආනන්ද විසින් පුංචි තිරයේ මතු නොව, පෝදා මේ අඩහෝරාවේ, රූපවාහිනිය නැරඹු දහස් සංඛ්‍යාත ප්‍රේක්ෂකයන් ගේ හද බිඳ මත ඇඳි සටහන් සංඛ්‍යාව, දහසකුත් ඉක්මවයි. දශක දෙකකටත් වඩා වැඩි කාලයක්, ‘සංසාරේ පිය සටහන්’ සමඟ, ප්‍රේක්ෂක ජනී ජනයා, බැඳී සිටීමේ රහස කුමක් ද?28 ඉරු දින බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ‘සංසාරේ පිය සටහන්’ - වසර වෙනුවෙන් ආනන්ද සම්භාවනාවට ලක් වූ, බැතිබර උලෙළේ මුඛ්‍ය දේශනය පැවැත්වූ මහැදුරු සුනිල් ආරියරත්න කී පරිදිම ශ්‍රව්‍ය දෘශ්‍ය මාධ්‍යයක් වුව රූපවාහිනියේ ප්‍රබලත්වය වන්නේ, එය දෘශ්‍යමය මාධ්‍යයක් ලෙස හඳුනාගෙන, ආනන්ද තම අධ්‍යක්ෂණයෙහි ලා, එය භාවිත කරන නිසාය. ආනන්ද රූප මඟින් ගැඹුරු ජීවන අත්දැකීම් ‘සංසාරේ පිය සටහන්’ තුළ චිත්‍රණය කළ සුවිශේෂී නිර්මාණ රැසක, කෙටි දසුන් ඉන්ද්‍රචාපගේ ‘සමීප රූපයේ සටහන් වූයේ, ඒ කෙටි දසුන් මඟින් අවදි කරනු ලැබුවා වූ අතීත මිහිරි සැමරුම් ද යළි සිතට ළං කරවමිනි.උලෙළ, මුලසුන දෙසුම කළ බෙල්ලන්විල විමලරතන නාහිමිපාණන් දෙසා වදාළ පරිදි මාධ්‍යයේ කාර්යභාරය විය යුත්තේ අලුයම සිට මැදියම තෙක් ද ඇතැම් රැයක පසුදා පහන් වන තෙක්ම නානාප්‍රකාර, ධර්ම දේශනා පිරිත් සජ්ජායනා, නෙක පූජා, ප්‍රචාරය කරමින් විකාශය කරමින් ජනතාවට මාර්ගඵල ලබා ගැනීමේ මාර්ගය කීමේ ව්‍යාජ වැඩ සටහන් ඉදිරිපත් කිරීම නොවේ. ඉන්ද්‍රචාපට එවදන් ඇසුණු කල සිතුණේ මාධ්‍යයේ මේ බුදු බණ, පිරිත් අලෙවිය ජනජීවිතයට බලපෑමක් කරන්නේ නම් මෙසිරිලකෙහි අසූ වියැති සිල් මෑණි කෙනෙකු සමූහ දූෂණයට ලක්වන්නේ කෙසේ ද කියායි.ඉන්ද්‍රචාපකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=am1410051</link>
    <topic>දරුවා‍ෙග් වපර ඇසට ව්‍යායාම ලබා දුන්නොත් පහසුවෙන් සුව කරන්න පුළුවන්</topic>
    <author>සාකච්ඡා කළේ,</author>
    <content>දරුවා‍ෙග් වපර ඇසට ව්‍යායාම ලබා දුන්නොත් පහසුවෙන් සුව කරන්න පුළුවන් විශේෂඥ වෛද්‍ය ආරියසේන යූ. ගමගේඇස් රතු වී, කබ කඳුළු ගැලීම ‘ඇස් ලෙඩ’, එසේත් නැතිනම් ‘ඇස් අමාරුව’ නිසා ඇතිවන රෝග ලක්ෂණ බව බොහෝ දෙනාගේ අදහසයි. ඒ නිසාම එවැනි රෝග තත්ත්වයක දී වෛද්‍ය ප්‍රතිකාර සඳහා යොමු නොවීම ද සාමාන්‍යයයි. එහෙත් ‘ඇස් ලෙඩ’ නිසා මෙන් ම වෙනත් රෝගයක් නිසා ද ඇස් රතු විය හැකි බව ඔබ දන්නවා ද? විශේෂයෙන් ඇස් අමාරුව දින තුනක දී සුව නොවුණේ නම් අක්ෂි වෛද්‍යවරයකු වෙත යොමුවීම ඉතා වැදගත්.‘ඇස් රුදාව’ මෙන් ම ඇසේ වපරය ද සාමාන්‍ය තත්ත්වයක් ලෙස සැලකීම ජන සමාජයේ බොහෝ දෙනකුගේ ස්වභාවයක්. වපරය ‘පිං වපරය’ ලෙසින් ද ඇතැම්විට ව්‍යවහාර වන්නේ මේ නිසයි. එහෙත් වපරයට නිසි ප්‍රතිකාර නොකළේ නම් අන්ධ වීමට පවා ඉඩ ඇති බව ඔබ දන්නවා ද? ඒ වගේ ම වපර ඇසට මුලදීම ව්‍යායාම ලබා දීමෙන් එය පහසුවෙන් ම සුවකර ගැනීමට ද පුළුවන්. අද ඔබ දැනුම්වත් කෙරෙන්නේ ඇස පිළිබඳව වූ මේ රෝග හා ඒවායින් ඇස ආරක්ෂා කර ගන්නා ආකාරය පිළිබඳවයි.ඇස් අමාරුව, එසේත් නැතිනම් ඇස් රුදාව හඳුනාගත හැකි රෝග ලක්ෂණ මොනවාද?ඇසේ ‘බබා’ ලෙස හැඳින්වෙන කොටස එනම් ‘ස්වෙච්ඡය සහ සුදුවන් ශ්වේත ගන ස්ථරය සහ ඇසි පියවල ඇතුළු පැත්ත වසා ඇති ශ්ලේශ්මල පටලය ආසාදනයට ලක්වීමේ හේතුවෙන් ඇසිපියවල ඇතුළු පැත්ත සහ ඇසේ සුදු කොටස රතු පැහැයට හැ‍ෙර්. කඳුළු ගැලීම වැඩිවේ. ඇසිපිය ඉදිමීමට ඉඩ තිබෙන අතර දැවිල්ල ද ඇතිවේ.ඇසට වැලි දැම්මා මෙන් වේදනාවක්, කෙවීමක් ඇති වේ. එමෙන් ම ඇස්වල කහවන් කබ හට ගැනීම ද සිදුවේ. සමහරවිට එළිය බැලීමේ අපහසුතාවය ඇති විය හැකිය. එහෙත් ඇසෙහි පෙනුම අඩු නොවේ.ඇස් රුදාව රෝගියකුගෙන් තවත් කෙනෙකුට පහසුවෙන් බෝවනවා ද?ඔව්. ඇස් රුදාව වසංගතයක් ආකාරයෙන් ශීඝ්‍රයෙන් පැතිරෙන රෝගයක්. ඇසෙන් පිටවන කඳුළු සහ ශ්‍රාවය ඇඟිලි, ලේන්සු, හා කෝඳුරුවන් මඟින් තවත් කෙනකුට බෝවිය හැකියි. ඒ වගේ ම රෝගියාගේ ඇස්වල ශ්‍රාවය තැවරුණු ඇඟිලිවලින් තමන්ගේ ඇස් ස්පර්ශ කළේ නම් ඔහුට ද රෝගය බෝ විය හැකියි. ඇසට විෂ බීජ (වයිරස් හෝ බැක්ටීරියා) ඇතුළු වී රෝග ලක්ෂණ මතුවීමට දින 1 - 3 අතර කාලයක් ග‍තවේ.මීට අමතරව උගුරේ ආසාදනය, සෙම්ගෙඩි ආසාදනය සහ පීනස වැනි රෝගයන් හි සංකූලතාවක් ලෙස ද ඇස් රුදාව ඇතිවීමට පුළුවන්.ඇස් රුදාව භයානක ආබාධ ඇති කරන රෝගී තත්ත්වයක් ද?වෛරස මඟින් ඇතිවන ඇස් රුදාව වේගයෙන් පැතිරීමේ හැකියාව තිබුණ ද එතරම් භයානක ආබාධ ඇති කරන රෝගයක් නොවේ. එහෙත් ඇස රතුවීම ඇති කළේ ඇස් රුදාවම ද යන්න හඳුනා ගැනීම වැදගත්. එය වෙනත් භයානක රෝගයක ලක්ෂණයක් ද විය හැකියි.සමහර කෙනෙකුට ඇසේ ආසාත්මිකතාවක් ඇති වූ විට ද ඇස රතුවෙයි. එවිට තදින් කැසීම හා කඳුළු ගැලීම සිදුවේ. එම තත්ත්වයේදී කහපාට සැරව හෝ කබ, වේදනාව ඇති නොවේ. එමෙන් ම යම් විටෙක ඇසට යමක් වැටුණේ නම් (කුඩා රොඩු කැබැල්ලක් වැනි) ඇසේ ඇතිවන රතු පැහැය ඇසේ කොටසකට පමණක් සීමා වේ. එහි දී ද ඇස් කෙවෙන ගතිය, එළිය බැලීමේ අපහසුතාව, කඳුළු ගැලීම ඇති විය හැකිය. සැරව ගැලීම එකවරම සිදු නොවේ.ඇස ඇතුළත පීඩනය ඉහළ යාමෙන් ඇතිවන ග්ලූකෝමා නැමැති රෝගී තත්ත්වයේ දී අධික වේදනාව, ඇස් රතු වීම මෙන් ම එළිය බැලීමේ අපහසුතාව ද ඇති වේ. එහෙත් එවැනි රෝග තත්ත්වයක දී ඇසෙන් සැරව ගැලීමක් සිදු නොවේ.ඇස් රුදාව ඇති රෝගියෙක් පිළිපැදිය යුතු වෙනත් උපදෙස් මොනවාද?ඇස් රතු වී තිබේ නම් ඇස පරීක්ෂා කර බලන්න. ඇසට කුඩු හෝ කුණු කැබැල්ලක් වැටී තිබේ නම් එය පරෙස්සමෙන් ඉවත් කිරීමට කටයුතු කරන්න. රෝගියා අන් අයගෙන් වෙන්කර තබන්න. වෛද්‍යවරයා හමුවීමට පෙර ප්‍රථමාධාරයක් ලෙස ඇස් දෙක මදරස්නය සහිත වතුරෙන් තැවීමේ ද වරදක් නැත.එමෙන් ම රෝගියා ගේ ඇසිපිය ගසන විට වේදනාව අධික වන්නේ නම් හෝ ඇස කෙවෙන්නේ නම් වෛද්‍යවරයා හමුවීමට යනතුරු ඇසිපියෙහි චලනය නැවැත්වීම සඳහා ඇස පියා ඒ මත පිරිසුදු පුළුන් කැබැල්ලක් හෝ ගෝස් (රෙදි) කැබැල්ලක් රඳවන්න. එසේත් නැතිනම් පිරිසුදු ලේන්සුවක් හතරට නවා ඇස මත තබා අල්ලා ගන්න.එමෙන් ම මෙහිදී රෝගියා තමන්ගේ දෑත් පිරිසුදුව තබා ගැනීම ඉතා වැදගත් වේ. ඇසිපිය පිරි නොමැද සිටීම ද කළ යුතු අතර එමඟින් රෝගය පැතිරීම වළක්වා ගැනීමට පුළුවන.ඇස් රුදාවට ලබා දෙන ප්‍රතිකාර කෙබඳු ද?ඇස්රුදාව ආසාදනයක් නිසා ඇති වූයේ නම් වෛද්‍යවරයා විසින් රෝගියා ගේ ඇසට දැමීමට ප්‍රතිජීවක ඖෂධ බිංදු හෝ ඇසට මිරිකන ටියුබ් නිර්දේශ කරනු ලැබේ. ආසාදනයට හේතු වූයේ පීනස, සෙම්ගෙඩි හෝ උගුරේ ආසාදනය නම් ඒ සඳහා ද ප්‍රතිකාර ලබා දේ.ඇසට දමන ටියුබ් බෙහෙත් නිසා පෙනීම අපැහැදිලි විය හැකිද?එසේ සිදුවන්නේ ටික වේලාවකට පමණයි. එහෙත් දිගින් දිගටම පෙනුම අපැහැදිලි නම් ඒ බව වෛද්‍යවරයාට පැවසිය යුතුයි. දින තුනකදී පමණ රෝගියාට සුවයක් නොවේ නම් අක්ෂිරෝග පිළිබඳ විශේෂඥ වෛද්‍යවරයෙකු වෙත යොමු වීම හෝ විශේෂඥ සායනයක් වෙත යොමු වීම වැදගත් වේ. එය ඔබගේ වෛද්‍යවරයා විසින් නිර්දේශ කරනු ඇති.ඇස් රුදාව මෙන් ම ඇසේ ඇතිවන ‘වපරය’ සාමාන්‍ය තත්ත්ව ලෙස සලකා නොසලකා හැරීම බොහෝ දෙනාගේ පුරුද්දක්. ‘වපරය’ ලෙස හැඳින්වෙන්නේ කුමක් ද?වපරය ලෙස හැඳින්වෙන්නේ කෙනකු ගේ ඇස් දෙකම එකම දිශාවකට එකම වේලාවකදී චලනය කිරීමට ඇති නොහැකියාවයි. එවැනි පුද්ගලයෙක් තමන් ඉදිරියෙහි ඇති යම් දෙයක් දෙස බලා සිටින විට ඔහු ගේ ඇස් දෙක ම එම වස්තුව දෙසට එල්ල වී ඇති බවක් නොපෙනේ. එවැනි පුද්ගලයෙක් දෙස බැලීමේ දී අපට පෙනෙන්නේ ද ඔහු ගේ ඇස් දෙක දෙපසක් දෙස බලා සිටින බවයි. කුඩා දරුවන් අතරේ මෙම තත්ත්වය වැඩිපුරම දක්නට ලැබෙන අතර වැඩිහිටියන් අතර ද වේ.‘වපරයක්’ ගණන් නොගෙන සිටීමේ වරදක් නැද්ද?සමහර අය ‘වපරය’ හඳුන්වන්නේ පිං වපරයක් ලෙසයි. එහෙත් නිසි අයුරින් ප්‍රතිකාර නොකළේ නම් වපර ඇස (රෝගී ඇස) අන්ධ බවට පත් වීමට වුවද ඉඩ ලැබේ. මේ හේතුව නිසා එවැනි පුද්ගලයකුට, අපට ස්වභාවිකව ලැබී ඇති ත්‍රිමාන පෙනුම වෙනුවට ද්විමාන පෙනුමක් පමණක් ලැබේ. ඔබගේ ඇස් දෙකම පෙනෙනවා නම් එක ඇසක් වසා අනික් ඇසින් යමක් දෙස බලන්න. ඔබට පෙනෙන දේ අතර ගැඹුරක් දැකීමට නොහැකි බව පෙනී යයි. එය ද්විමාන පෙනුමයි. එය හරියට ඡායාරූපයක් මෙන් ය.කුඩා දරුවන් කෙරෙහි ‘වපරමය’ තත්ත්වය වැඩිපුර දැකිය හැකි බව ඔබ සඳහන් කළා. ඊට හේතුව කුමක් ද?ඉපදුණ හැටියේ ම දරුවන්ගේ ඇස් දෙක දෙවිදියකට චලනය වීමට පුළුවන්. එහෙත් එය අස්වාභාවික දෙයක් නොවේ. එහෙත් දරුවාගේ වයස මාස දෙකහමාරක් පමණ වන විට එම තත්ත්වය මඟ හැරී යා යුතුයි. එසේ නොවුණේ නම් දරුවාට වපරයක් ඇති වී තිබෙන බව නිගමනය කළ හැකියි.මේ තත්ත්වය බොහෝ විට ඇති වන්නේ ඇස් කුහරයෙහි පිහිටි, ඇස චලනය කිරීමට උපකාරී වන කුඩා පේශීන් ගේ දුර්වලකම නිසයි. එවිට එම ඇසෙහි චලනයන් ද දුර්වල වේ. ‘කම්මැළි ඇස’ යනුවෙන් හඳුන්වන්නේ එවැනි ඇස්.එමෙන් ම කුඩා දරුවන්ගේ ඇස් පෙනීම සාමාන්‍යයෙන් දුර්වලයි. නියම අයුරින් හොඳ පෙනුමක් ලැබෙන්නේ අවුරුදු පහක් පමණ ගත වූ පසුවයි. ඉතින් මේ කාලයෙහි ‍රෝගී වූ කම්මැලි ඇස (වපර ඇස) මඟින් මොළය කරා ගෙන යන ස්නායු ආවේග නවතා එමඟින් උත්තේජනය වන මොළයේ විශේෂිත වූ ප්‍රදේශය අක්‍රිය වීමක් සිදුවේ. මේ නිසා ම කාලයක් යන විට වපර ඇස මඟින් කිසිවක් නොපෙනී යයි.වපරයක දී දැනෙන ලක්ෂණ මොනවා ද?එකම දෙයක් දෙකක් ලෙස පෙනීම මෙහිදී සිදුවිය හැකියි. මේ ලෙස පෙනෙන්නේ කුඩා දරුවන්ට වපරය ඇති වූ මුල් කාලයේ පමණයි. ඉන්පසුව ප්‍රතිකාර නොකළේ නම් වපර ඇසේ පෙනුම යටපත් වී හොඳ ඇ‍ෙස් පෙනුම පමණක් මතු වේ. එහෙත් වැඩිහිටියන්ට වපරයක් ඇති වූ විට එකම දෙය දෙකක් සේ පෙනීම දිගින් දිගටම පැවතිය හැකියි. සමහරවිට අවට පෙනෙන දේ ඔහු වටේ කැරකැවෙනවා සේ දැනේ. මෙය කරදරකාරී තත්ත්වයක් නිසා එවැනි අය එක් ඇසක් වසා අනෙක් ඇසින් පමණක් බැලීමට පුරුදු වේ.වපරයක් ඇති වන්නේ උපතේ සිටමද?සමහර වපර උපතේ දීම ඇතිවිය හැකියි. එහෙත් බොහෝ දරුවන්ගේ වපරයක් මතුවන්නේ වයස අවුරුදු 2 - 4 අතරේදියි. දරුවා මහන්සි වූ විට ඇහේ නාභිගත වීමේ දී ඇතිවන අසමතුලිතතාව සහ අක්ෂි පේශීන්ගේ පාලන හැකියාව දුර්වල වීම නිසා මුලදී වපරය හොඳින් පෙනෙන්නට පටන් ගනී. තරුණ හා වැඩිහිටියන් ගේ කලාතුරකින් හිටිවනම වපරය ඇතිවිය හැකියි. ඊට හේතුව අක්ෂි පේශිවලට හෝ ස්නායුවලට හානි සිදුවීමයි. දියවැඩියාව, අධික රුධිර පීඩනය සහ තයිරොයිඩ් ග්‍රන්ථියේ ආබාධ ඇති වැඩිහිටියන්ට වපරයක් හට ගැනීමේ සම්භාවිතාව වැඩි බව පෙනෙනවා.තමන් ගේ දරුවාට වපරයක් තිබේදැයි හඳුනා ගන්නේ කෙසේ ද?මෙහිදී එවැනි සැකයක් වේ නම් දරුවා ඉදිරියෙන් පාට පාට සෙල්ලම් බඩුවක්, පෑනක් වැනි දෙයක් අල්ලා එය පෙනෙන්නට සලස්වා දරුවාගේ අවධානය ඊට යොමු කරන්න. ඉන්පසු එය දකුණට හා වමට ගෙන යන්න. දරුවාගේ ඇස් දෙකම එක අයුරින් ඔබ යොදාගත් උපකරණයත් සමඟ යයි නම් දරුවාට වපරයක් නැත.එහෙත් එක් ඇසක් එසේ නොවී වෙනතකට යයි නම් දරුවාට වපරයක් ඇති බව සිතිය හැකියි. එවැනි තත්ත්වයකදී ඔබේ දරුවාගේ වයස මාස 3 ට වැඩි නම් වහාම වෛද්‍යවරයකු වෙත රැගෙන යා යුතුයි.වපරයට ලබා දෙන වෛද්‍ය ප්‍රතිකාර කෙබඳු ද?වයස මාස 3 ට වැඩි දරුවන්ගේ ඇසේ වපරයට ප්‍රධාන හේතුව එහි පේශි නිසි අයුරින් ක්‍රියා නොකිරීමයි. ප්‍රතිකාරය ලෙස සිදු කරන්නේ එසේ කම්මැළි වූ (වපර) ඇස ක්‍රියා කරවීමයි. ව්‍යායාම ලබාදීමයි. මෙය ඉබේ ම සිදු කළ හැකි ක්‍රමයක් ද තිබේ.වපර නොවූ හොඳ ඇසෙහි ප්‍රමාණයට කැපූ රෙදි කඩකින් හොඳ ඇස වසා තබන්න. එවිට අක්‍රිය, කම්මැළි ඇසෙහි පේශී ක්‍රියාකාරී වී වපරය නැති වී යාමට ඉඩ තිබේ. ඒ සඳහා මාස හතරක් හෝ පහක් පමණ ගත විය හැකියි. වඩාත් හොඳම දේ මෙවැනි අවස්ථාවක වෛද්‍ය උපදෙස් ලබා ගැනීමයි.ඒ වගේ ම දරුවා දැනුම් තේරුම් ඇති වයසේ පසුවේ නම් විශේෂඥ අක්ෂි වෛද්‍යවරයා විසින් ඔහුගේ වපර වූ ඇසෙහි පේශී ක්‍රියාකාරී කරවීම සඳහා සරල ව්‍යායාම පුරුදු කරනු ඇත. සමහර විට උපැස් යුවළක් පැලඳීමට ද නිර්දේශ කිරීමට පුළුවන. දරුවා‍ගේ වපරය පෙනුමේ ආබාධයක් සමඟ සම්බන්ධ වී නම් උපැස් යුවළක් පැලඳීමට සිදුවේ. ඉන් පසුවත් වපරය පවතී නම් අක්ෂි ශල්‍ය වෛද්‍යවරයකු වෙත යොමු කොට සැත්කමකට බඳුන් කිරීමට තීරණය කරනු ඇත. සාමාන්‍යයෙන් එවැනි සැත්කමක් සඳහා තෝරා ගන්නේ අවුරුදු 2 ක් ඉක්ම ගිය දරුවන් සහ වැඩිහිටියන්වය.ඇසට දමන බෙහෙත්වලින් වපරය සුව කළ නොහැකි ද?එවැනි ඖෂධයකින් වපරයක් සුව කළ නොහැකියි. ඒ වගේ ම වපරය සඳහා කරන සැත්කම ඉතා සරලයි. එහිදී අක්ෂි ගෝලයෙන් පිටත පේශී සඳහා සැත්කම සිදු කෙරෙන අතර රෝගියාට දැනෙන්නේ සුළු අපහසුවක් පමණයි. සැත්කමෙන් සති දෙක තුනක් ගත වීමෙන් පසු රෝගියා පූර්ණ සුවය ලබයි.සාකච්ඡා කළේ,රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=cr1410051</link>
    <topic>කොළඹ පොත් ප්‍රදර්ශනයට පාඨක පසුවදනක්</topic>
    <author>ඡායාරූප - දුෂ්මන්ත මායාදුන්නේ</author>
    <content>කොළඹ පොත් ප්‍රදර්ශනයට පාඨක පසුවදනක්සාහිත්‍ය මාසය ගෙවී ගියේ පාඨකයාට ප්‍රකාශකයාට මෙන් ම ලේඛකයාට ද කතාබහ කරන්නට අහන්නට, හිතන්නට බොහෝ දෑ ඉතිරි කර තබමිනි. ස්වර්ණ පුස්තක, රාජ්‍ය සාහිත්‍ය සම්මාන හා විද්‍යොදය සම්මානය ලැබූ කෘති ඇතුළු තවත් සම්මාන රැසක් දිනූ කෘති මෙම සාහිත්‍ය මාසයේදී පාඨකයන්ගේ අවධානයට ලක්විය. මෙම පොත් මිලදී ගැනීමේදී කොළඹ පොත් ප්‍රදර්ශනය පාඨකයාට වැදගත් ය. පොත් ප්‍රදර්ශනය නිමා වුව ද ඒ පිළිබඳ කතාබහ තවමත් පාඨකයන් අතුරින් තුරන් වී නොමැත.ලක්ෂ දහයකට අධික ජනතාවක් මෙම ප්‍රදර්ශනයට සහභාගි වුව ද ඔවුන් ගේ කියවීම මේ ඔස්සේ දියුණු වේද? පාඨකයන් මිලදී ගන්නට යුහුසුලු වූයේ කුමන මට්ටමේ කෘතීන් ද මෙකී පොත් ප්‍රදර්ශනය පිළිබඳ පාඨකයන් ගේ අදහස කෙබඳු ද? මෙවැනි පොත් ප්‍රදර්ශනයක් පාඨකයන් වෙනුවෙන් මෙලෙස වාර්ෂිකව පැවැත්වීම පාඨකයනට අර්ථවත් ද? පොත් ප්‍රදර්ශනයේ දී පාඨකයනට මතු වූ ගැටලු මොනවාද? වර්තමානයේ මෙලෙස පවත්වනු ලබන පොත් ප්‍රදර්ශනය සැබෑවටම පාඨකයා කියවීමට පෙලඹවීම අරමුණු කරගෙන පැවැත්වෙන්නේ ද? යන්න විවිධ සමාජ මට්ටම් හා රැකියා ස්ථරවලට අයත් පාඨකයන් ගෙන් විමසා බැලුෙවමු.සේපාලි මෙන්ඩිස්ගෘහණියක්පසුගිය හැම වසරකම මම පොත් ප්‍රදර්ශනයට ගියා. පොත් බොහෝ ප්‍රමාණයක් මිලදී ගත්තා.ඒත් මෙවර මට හිතුණේ නැහැ පොත් ප්‍රදර්ශනයට යන්න. එයට හේතු කීපයක් ම මට බලපෑවා‍. මොකද එදා වගේ නෙමෙයි අද පැවැත්වෙන පොත් ප්‍රද‍ර්ශනය. මොකද සෙනඟ වැඩියි. තදබදය අස්සේ පොත් තෝරන්න එපා වෙනවා. ඊට වඩා හොඳයි නිදහසේ පොත් සාප්පුවකට ගිහින් හිතේ හැටියට පොත් තෝරා ගැනීම. ඒ නිසා මම පසුගිය සති අන්තයේ සරසවි පොත්හලට සහ තවත් කීප තැනකට ගිහින් පොත් මිලදී ගත්තා. මම හුඟක් වෙලාවට කැමැති බෙංගාලි පරිවර්තන කෘතිවලට. ඊට අමතරව මෙවර ස්වර්ණ පුස්තක සම්මාන දිනූ කෘතිය ඇතුළු එයට නිර්දේශ වුණු කෘතීන් මිලදී ගත්තා. ඇත්තටම මට ඒ පොත් කියවන්න එපා වුණා.මට කියවගෙන යද්දී හිතුණේ ඇයි දෙයියනේ! මේ පොත්වලට ස්වර්ණ පුස්තක සම්මානෙ දෙන ලොකු මහත්වරුන් මේව කොහොම කියවල සම්මාන ‍දෙනවද කියලයි. ඒ තරමට ජරා පොත්. ගිය අවුරුද්දෙ ‘කාල සර්ප’ පොත අරගෙන කියවන කොට හිතුණේ ඒ පොත මොකට ගත්ත ද කියල. ඊට කලින් අවුරුද්දක ‘බත්තලංගුණ්ඩුව’ පොතත් ඒ වගේ ම මහ කබල් පොතක්. මේ මගේ පෞද්ගලික අදහස බව කිවයුතුයි. ඒ මුකුත් ම නැතිව ‘සෙං කොට්ටං’ පොත මම කියෙව්වා. මේ පොත අහලකින්වත් අර පොත් තියන්න බැහැ. ඒ කෘතිය හරි රසවත්. ඒ වගේ ම තමයි මෙවර රාජ්‍ය සම්මානය හිමි වූ ‘කාල නදී ගලා බසී’ කෘතිය. එය කියවන විට අතින් ඉවත් කරන්න හිතෙන්නේ නැහැ.‍ එක හුස්මට කියවන්න හිතෙනවා. මේ පොත් මම මිලදී ගත්තේ පොත් ප්‍රකාශන ආයතනවලින්.පාලිත මුදන්නායකඉංජිනේරුහැම වසරකම මමත් මගේ බිරියත් දරුවන් දෙදෙනාත් පොත් මිල දී ගන්න ජාත්‍යන්තර පොත් ප්‍රදර්ශනයට යනවා. මම මෙවරත් එයට ගියා. මේ සැරේ දවස් දෙකක් අපි පොත් මිල දී ගන්න ගියා‍. ගිය වසරේ පොත් හතළිස් නවයක් මිලදී ගත්තත් මේ සැරේ පොත් 29 ක් වගේ ගාණක් තමයි අපි මිලදී ගත්තේ. එයට ප්‍රධානම හේතුව වුණේ අපිට කාල වේලාව නොතිබීම. අනෙක මෙවර පොත් ප්‍රදර්ශනය පැවැත්වුණේ දින හතක් පමණයි. හුඟක් දුර‍ට අපේ පවුලේ අය පොත් පත් කියවන්න විශාල රුචිකත්වයක් දක්වනවා. ඒ අතර පරිවර්තන කෘතිවලට හුඟක් කැමැතියි. රාජ්‍ය සම්මාන, ස්වර්ණ පුස්තක සම්මාන දිනූ කෘතීන් අපි මිලදී ගත්තා. මෙවැනි පොත් ප්‍රදර්ශනයක් පැවැත්වීම ගැන අපි සතුටු වෙනවා. නමුත් පොත් ප්‍රදර්ශනය ගැන ගැටලු කිහිපයක්ම තිබෙනවා. ඉන් පළමුවැන්න තමයි ප්‍රකාශකයන් ගෙන් ඔවුන්ගේ පොත් සඳහා වැඩි වට්ටමක් හිමි වුණත් ඒ පොතම වෙනත් පොත් කුටියකින් ලබාගැනීමේදී ඊට වඩා අඩු වට්ටමක් හිමිවීම.සමහර අවස්ථා වල ප්‍රකාශකයන්ගේ පොත් ප්‍රකාශකයන් ළඟ නොතිබෙන අවස්ථා තිබෙනවා. එය පොත් මිලදී ගන්න හුඟක් එන හුඟක් මිනිසුන්ට වෙන පාඩුවක් ලෙස මම දකිනවා. සමහර අයට ඒ ගැන දැනුමක් ඇත්තෙම නැහැ. තවත් එක් දෙයක් තමයි අනවශ්‍ය ලෙස පොත් කුටිවල පවතින තදබදය. මේ නිසා යම් තරමක ගැටලුවක් පොත් ප්‍රදර්ශනයට එන පාඨකයන්ට ඇති‍ෙවනවා. ඒ වගේ ම පවුල් පිටින්. පොත් ප්‍රදර්ශනය නැරඹීමට එන පාඨකයන්ට පොත් පමණක් ම බලන්න ගියොත් එය එපා වෙන දෙයක් බවට පත්වෙනවා. විශේෂයෙන් දුර බැහැර සිට පැමිණෙන පාඨකයන් වෙනුවෙන් ආහාරපාන, එළිමහනේ නිදහසේ රැඳී සිටීමට, දරුවන් වෙනුවෙන් විවිධ ක්‍රියාකාරකම් මෙවර පොත් ප්‍රදර්ශනයේදී අත් දකින්න ලැබුණා. ඒ දේවල් මම නම් අගය කරනවා.චන්දිමා කුමාරි කෝනාරලේඛිකාපොත් ප්‍රදර්ශනයක් පවත්වන එක ඉතාම වැදගත්. අද මේ පොත් ප්‍රදර්ශනය ජනතාව අතර මොන තරම් ජනප්‍රිය ද කියනවා නම් ‘බුක් එක්සිබිෂන්’ එකට ගියා ද? කියල අහන මට්ටමටම අපේ ජීවිත වලට සමීප වෙලා. පාඨක මනසට දැඩි බලපෑමක් කරන්නට මෙය සමත් වෙලා කියා හිතෙනවා. මෙයට එන සෙනඟ දැක්කම පොත් ගන්න පිපාසාවෙන් පෙළෙන මහ සෙනඟක් ඉන්නවා නේද? කියා හිතෙනවා. ඒත් එක්කම පොත් මිලදී ගන්න ප්‍රදර්ශන කුටිවලට ගියා ම හිතෙන දෙයක් තමයි ලේඛකයා කියන සුවිශේෂී පුද්ගලයා ඉවත් වෙලා ප්‍රකාශකයා කියන මුදලාලිත් එක්ක නේද ගනුදෙනු කරන්න වෙලා තිබෙන්නේ කියලා.ඇත්තටම ලේඛකයකුගෙන් පොතක් මිලදී ගන්න කොට පොතක් මිල අඩුයි. ඒ වාසිය ලැබෙන්නේ පාඨකයටමයි. හුඟක් පාඨකයන් පොත් ප්‍රදර්ශනයේ දී මිල දී ගත්තේ විශාල ප්‍රචාරයක් ලැබෙන සම්මාන දිනූ කෘතියි. නමුත් ඊට වඩා හොඳ පොත් ප්‍රදර්ශනයේ දී මට හමුවුණා. නමුත් ඒ පොත් ලියූ ලේඛකයන්ට තමන්ගේ පොත් ගැන ප්‍රචාරයක් දෙන්න වියදම් කරන්න මුදල් නැහැ. මම මේ පොත් ප්‍රදර්ශනයෙන් දැකපු දේ තමයි පොත් ප්‍රකාශකයන් තමන් ගේ පොත් අලෙවි කරගන්නට ඔවුනොවුන් අතර කරනු ලබන අරගලයක් කියන එක පොත් ප්‍රදර්ශනයකට වඩා අද එය සැණකෙළියක තත්ත්වයන් තමයි පෙන්නුම් කරන්නේ.මහේෂ් පෙරේරාවෛද්‍යමෙවර පොත් ප්‍රදර්ශනයට අපේ පවුලේ හැම දෙනා ම සහභාගි වුණා‍. මෙවැනි පොත් ප්‍රද‍ර්ශනයක් පැවැත්වීම ඇත්තටම හොඳ දෙයක්.මෙවර පොත් ප්‍රදර්ශනයෙන් දරුවන් වෙනුවෙන් පොත් බොහෝ ප්‍රමාණයක් මම මිලදී ගත්තා. ඒ වගේ ම සාහිත්‍ය සම්මාන දිනූ ස්වර්ණ පුස්තක සම්මාන දිනූ ‘කුරුලු හදවත’ ඇතුළු පොත් කීපයක් ම මිල දී ගත්තා. මම පොත් ප්‍රදර්ශනය ආරම්භ වුණු දා සිට ම වාර්ෂිකව හැම පොත් ප්‍රදර්ශනයකට ම වගේ ඉතාම ආසාවෙන් සහභාගි වුණා. නමුත් මට පොත් ප්‍රදර්ශනයට ගියා ම දැන් දැනෙන දෙයක් තමයි වසරින් වසර මෙයට සහභාගි වෙන පාඨක පිරිස වැඩිවෙන බව. ඉතින් එදාට වඩා අද පොත් තෝරන්න පාඨකයාට තිබෙන නිදහස අඩුයි. අනෙක මේ පොත් සල්පිලට එන මිනිසුන් හෝ බහුතරය පොත් තෝරනවට වඩා එන්නේ ලිපි ද්‍රව්‍ය මිලදී ගන්නයි. මම දැක්කා කියවන පොත් පත් වලට වඩා වෙන වෙන ලිපි ද්‍රව්‍ය තමයි මිනිසුන්ගේ අත්වල තිබුණේ. මේ නිසා පොත් මිලදී ගන්න බලාපොරොත්තුවෙන් එන පාඨක පිරිසටත් එය බාධාවක් වෙන අවස්ථා තිබුණා.ඇත්තටම මෙවර පොත් ප්‍රදර්ශනයට ගියහම මට හිතුණේ මේකෙන් කීයට ද එළියට යන්නේ කියන හැඟීමයි. මොකද ඒ තරමට ම සෙනඟ පිරිලා. සමහරෙකුට මානසික ආතතියක් පවා ඇතිවෙන්න පුළුවන්. සාමාන්‍යයෙන් ජගත් ප්‍රදර්ශනයක් කිව්වම පාඨකයන් පොත් මිලදී ගන්න වගේ ම එතැන ඉඳගෙන පොත කියවල බලල පොත් අතර ගැවසෙන්න ආසයි. නමුත් ඒ තත්ත්වයක් මේ තුළ දකින්න තිබුණෙ නැහැ. මිනිස්සු පොදිකන බවකුයි මම දැක්කේ. මීට පෙර අවුරුදු 5 කට 6 කට පෙර පැවැති පොත් ප්‍රදර්ශනවලදී දුර පළාත්වල සිටින අපේ මිතුරන් කතාවෙලා මෙම පොත් ප්‍රදර්ශනයට එනවා. වසර ගණනාවකින් නොදුටු මිතුරන් මෙතන දී මුණ ගැහෙනවා. ඔවුන් සමඟ පොත්පත් ගැන කතාබහ කරනවා. අපේ අදහස් බෙදා හදා ගන්නවා. නමුත් මෙවර ප්‍රදර්ශනයේ දී ඒ විදිහට කතා කරන්න පවා මිතුරන් මුණ ගැසෙන්නටත් නිදහසක් තිබුණේ නැහැ.විරාජිනී තෙන්නකෝන්නීතිඥපොත් ප්‍රදර්ශනය පැවැත්වුණු පසුගිය වසර කීපය පුරා ම ‍මම පොත් ප්‍රදර්ශනයට සහභාගි වුණා. නමුත් මෙවර මම එයට සහභාගි වුණේ නැහැ. එයට හේතු කීපයක් ම බලපෑවා. මොකද තේරුමක් නැති වැඩක් කියල හිතුණා. පොත් ප්‍රදර්ශනයේ සමහර වෙළෙඳ කුටිවල විකිණෙන්නේ නැති පොත් දාල තියෙනවා‍. අපි හොයන සමහර පොත් ‍ඔවුන් ළඟ නැහැ. ඒ වගේ ම පොත් ප්‍රදර්ශනයේදී කෘති සඳහා ලබාදෙන වට්ටමට ම ප්‍රකාශන ආයතනයට ගිහින් ලබා ගැනීමේ හැකියාව තියෙනවා. ඒ නිසා පොත් ප්‍රදර්ශනයට ගියා කියලා අමුතු ලාභයක් පාඨකයාට ලැබෙන්නේ නැති තරම්.ඒ වගේ ම එතැන පවතින තදබදය. හුඟාක් අය එන්නේ පොත් මිලදී ගන්න නෙමෙයි. පාසල් දුවා දරුවන්ට අවශ්‍ය ලිපිද්‍රව්‍ය, එක්ස්සයිස් පොත් මිලදී ගන්න. මට හිතුණ විදියට මෙතනට අඩු තව කෑම හදන කඩවල් ටිකකුයි කරාටි පන්ති පවත්වන තැන් ටිකකුයි විතරයි.මම නම් හිතන්නෙ නැහැ පාඨකයාට මේ පොත් ප්‍රදර්ශනයෙන් ඵලදායි දෙයක් ලැබෙනවා කියලා. සාර්ථක බවක් මම දකින්නේ නැහැ. කාලය කා දමන තැනක් විදිහටයි මේ ප්‍රදර්ශනය මට හැ‍ඟෙන්නේ. මෙයට සහභාගි වුණු පාඨකයින් ගේ අදහස් ෆේස්බුක් එකේ ‘පොත් කියවන අය’ කියා කමෙන්ට් විශාල වශයෙන් දාලා තිබෙනවා . එයින් ම මේ පොත් ප්‍රදර්ශනයට පාඨකයන්ගේ තිබෙන අදහස් දැනගන්නට පුළුවන්‍. ගිය වසරේ මම දැක්කා සරුංගල් පවා ප්‍රදර්ශනය අස්සේ විකුණන්නට යොදා තිබෙනවා. පොත් කියවා මිලදී ගන්න පාඨකයන්ට මෙය ඇත්තටම බාධාවක්.ලකිඳු බස්නායකපාසල් ශිෂ්‍යපොත් ප්‍රදර්ශනයක් පැවැත්වීම ගැන මම සතුටු වෙනවා. පාසල් ශිෂ්‍යයන් විදිහට මමත් මගේ මිතුරන් සමඟ පොත් ප්‍රදර්ශනයට යන්න කැමැතියි. විශේෂයෙන් ම පාසල් ළමුන් අතර විශාල කැමැත්තක් පොත්වලට තිබෙනවා‍. මම නම් හුඟක් වෙලාවට මගේ විෂයයන් වලට අදාළ පොතපත තමයි තෝරා ගත්තේ.මම නවකතා කියවන්න කැමැති නැහැ. ඒ නිසා වැඩි පුරම ඉතිහාසය, තාරකා විද්‍යාව හා විෂය ක්ෂේත්‍රයට අදාළ පොත් වැඩිපුර මිල දී ගත්තා. සෙනඟ දවසින් දවස වැඩිවන බවක් පෙනෙන්නේ. පසුගිය වසරේ දින දෙකක් මම පොත් ප්‍රදර්ශනයට ගියා. මේ වගේ පොත් ප්‍රදර්ශනයක් වසරකට දෙතුන් වරක් පවත්වනවා නම් හොඳයි කියා මම හිතනවා.විජිතා ගුණරත්නමවක්මෙවැනි පොත් ප්‍රදර්ශනයක් පොදු මහජනතාව වෙනුවෙන් පැවැත්වීම ඉතාම හොඳ දෙයක්‍. කාලෝචිත දෙයක්. මෙවර මමත් මගේ දියණියත් පොත් ප්‍රදර්ශනයට ගියා. එහිදී වැඩි වශයෙන් දියණියට අවශ්‍ය පොත් තමයි මිලදී ගත්තේ. ඇය තවම පාසල් ශිෂ්‍යාවක් නිසා ඇයට කියවීමට සුදුසු පොත් ඉංග්‍රීසි සහ සිංහල වශයෙන් මිලදී ගත්තා. ඇය ෂර්ලොක් හෝම්ස් ගේ පොත් සීරීස් එක මිල දී ගත්තා.කොහොම වුණත් පසුගිය වසරවලට සාපේක්ෂව මේ වසරේ තරමක තදබදයක් පොත් ප්‍රදර්ශන භූමිය තුළ තිබෙන බව පෙනුණා. එය පාඨකයන්ට කරදරයක්. පොත් ප්‍රදර්ශන කුටි පවා මීට වඩා ඉඩකඩ ඇතිව නිර්මාණය වෙනවා නම් එය වැදගත්. ඒ වගේ ම හුඟක් තරුණ කොටස් පොත් මිලදී ගන්නවට වඩා කෑම බීම කන්න තමයි ඇවිත් හිටියේ. නූඩ්ල්ස් කමින් කොකා කෝලා බොමින් විනෝද වෙන පිරිස වැඩියි.පොත් ප්‍රදර්ශනයක් මීට වඩා විධිමත් විය යුතු ‍බවයි මගේ හැඟීම‍. සමස්තයක් විදිහට ගත්තම මේ පොත් ප්‍රදර්ශනය තුළින් සමාජයේ මිනිසුන් තුළ පොත් කියැවීමේ කැමැත්තක් උනන්දුවක් ප්‍රවණතාවයක් ඇති කරන්න සමත් වුණා කියන දේ කිව හැකියි. අද පොත් ප්‍රදර්ශනය ඉක්මවා ගිය එය සැණකෙළියක අසිරිය ගෙන තිබෙනවා. මගේ ළමා අවධියේ මෙවැනි පොත් ප්‍රදර්ශනයක් තිබුණේ එවකට කොළඹ ගුණසේන පොත්හලේ විතරයි.මේ විදිහට අද අපේ දරුවන්ට පොත් ප්‍රදර්ශනයක් පැවැත්වීම සතුටුයි. නමුත් එය මීට වඩා විධිමත් විය යුතුයි. පාඨකයාට එපා නොවී හැම වසරකම පැමිණීමට අවශ්‍ය පසුබිම සැකසිය යුතුයි.ඡායාරූප - දුෂ්මන්ත මායාදුන්නේසංලාප - තුෂාරි ෙන්රංජා වික්‍රමසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=cr1410052</link>
    <topic>යක්ෂණී අපභ්‍රංස නවකතාවක්ද?</topic>
    <author>සමන් වික්‍රමාරච්චි</author>
    <content>යක්ෂණී අපභ්‍රංස නවකතාවක්ද?මගේ ආදරණීය යක්ෂණී - මංජුල වෙඩිවර්ධනමගේ ආදරණීය යක්ෂණී නවකතාවට එරෙහිව නැඟුන මුල්ම චෝදනාව වූයේ එය කිසිවකුට නොතේරෙන කෘතියක් බවය. කතුවරයා ප්‍රංශයේ වසන්නකු වුවත් එය ලියැවී තිබුණේ සිංහලෙනි. ගුණදාස අමරසේකර මහතාට එය තේරී තිබිණි. පොත් ප්‍රකාශකයින් වූ දයාවංශ ජයකොඩි සහ ගෙවිඳු කුමාරතුංග යන මහතුන්ට එය තේරී තිබිණි. සේන තෝරදෙනිය නමැත්තාට ද එය අපභ්‍රංසයක් නොවීය. එසේ නම් එය නොතේරෙන නවකතාවකැයි යන කෙප්පය අවලංගුවී ඇත.මෙතනදී අපූරු දෙයක් සිදුවේ. නවකතාවක් කියවා වටහාගැනීම සහ වටහා නොගැනීම අතර පරතරයක් දැන් නිර්මාණය වී ඇත. අප මෙම නවකතාව කියවන්නේ එම පරතරය තුළයි. මේ දෙපිරිසම කරන්නේ නවකතාව ප්‍රතික්ෂේප කිරීමය. පළමු කී පිරිස මෙය අපට නොතේරෙන නවකතාවකැයි ප්‍රතික්ෂේප කිරීම සහ දෙවැනි කණ්ඩායම මේ නම් ජාතිද්‍රෝහී නවකතාවකැයි හරහා පිටු දැකීම අතර වෙනසක් නැත. මේ කණ්ඩායම් දෙකම නවකතාව කියවති. එහෙත් ය‍ට කියවීම වූ කලී නොකියවීමකි. එසේත් නැත්නම් වරදවා කියවීමක් (misreading)ඇත්ත. මගේ ආදරණීය යක්ෂණී වූ කලී කියවන්නියට ගෙදර වැඩ සපයන ඉවසිල්ලෙන් කියවිය යුතු නවකතාවකි. එහෙත් එය කෙසේවත් ජේම්ස් රොයිස්ගේ Ulysses Finnegans Wake කියවීම තරම් දුෂ්කර නැත. උම්බර්තෝ එකෝ ගේ Foucault's Pendulum හෝ The Mysterious Flame of Queen Loana වැනි නවකතා අහලකටවත් යක්ෂණීට සමීප විය නොහැක. ආඛ්‍යානික ශෛලිය පැත්තෙන් මෙම නවකතාවේ ආරම්භය බොහෝ දුරට අජිත් තිලකසේන ගේ රාත්‍රියේ පූර්වභාගය කෙටිකතා පොතට සමානකමක් දක්වයි. (මා රාත්‍රියේ පූර්ව භාගය මුල්වරට කියෙව්වේ ගැටවර පාඨකයකු ලෙසය. දැන් මම හැට පැන්න විශ්‍රාමිකයෙක්මි. කෙටියෙන් කිවහොත් මෙම නවකතාව සඳහා කියවීම පුහුණු කළ පාඨකයකු ඉල්ලා සිටී.මෙම නවකතාව වූ කලී ඉතිහාසය නැවත ලිවීමකි. උම්බර්තෝ එකෝ එය හඳුන්වන්නේ ඉතිහාසයට නැවත පිවිසීමක් (Re-visit) වශයෙනි. හැබැයි අපගේ නවකතාකරුවාගේ එම ඉතිහාසය කියවීම එක්තරා විදියකින් පශ්චාත් නූතන කියවීමකි. එය කිසිසේත් නූතන වාදී පෙරටුගාමී (avent - garde) කියවීමක් නොවේ. පෙරටුගාමීන්ගේ (නැත්නම් නූතනවාදී ලේඛකයින්ගේ) කියවීම තුළ ඉතිහාසය අවලංගු වී යයි. ඉතිහාසයට වටිනාකමක් නොසපයයි. එහෙත් පශ්චාත් නූතන වාදය නූතනවාදීන්ගේ එම ඉතිහාස විරෝධයට දෙන පිළිතුර නම් අතීතය යනු විනාශ කළ යුතු දෙයක් හෝ නිහඬ කළ යුතු දෙයක් නොව යළි සොයා ගත යුතු වූ කිසිවක් ලෙස ගැනීමයි.එහෙත් ඔවුන් එම ඉතිහාසය කියවීම කරන්නේ බයාදු (innocent) ලෙස නොවේ. ඔවුන්ගේ කියවීම හැමවිටම උත්ප්‍රාසනීය (ironical) වේ. එකෝ ඔහුගේ Reflections on the Name of the Rose කෘතියේ උත්ප්‍රාසය (irony) හඳුන්වන්නේ පාර භාෂාමය (MetaLingustic) ක්‍රීඩාවක් ලෙසය. එය පෙරටුගාමීන් ද අනුදත් කියවීමකි. එහෙත් කල කෘතියේ පාර භාෂාමය අර්ථ කියවා ගත නොහුන සහෘදයා (නූතනවාදය තුළ) කළේ එය මුළුමනින්ම ප්‍රතික්ෂේප කිරීමය. එහෙත් පශ්චාත් - නූතනය තුළ කෙනෙකුට එබඳු උත්ප්‍රාසනීය කතිකාවත් තේරුම් නොගෙන වුවත් බරපතළ ලෙස බාර ගැනීමට පිළිවන. මගේ ආදරණීය යක්ෂණී ජාති ද්‍රෝහී නවකතාවකැයි හංවඩු ගසන්නන් කරන්නේ එයයි. ඔවුහු එකල අජිත් තිලකසේනගේ නවකතා ප්‍රතික්ෂේප කළ අයුරින් නොව එහි බරපතළ බව (Seriousness) සලකුණු කරමින් එය ප්‍රතික්ෂේප කරති.මෙම නවකතාව කියවීම තුළ අපට නවකතාකරුවකු බවට රූපාන්තරණය වූ කියවන්නකු හමුවේ. එය හරියට අල්තුෂර් ඔහුගේ Reading Capital ලියමින් මාක්ස් තුළ වූ අපූර්ව කියවන්නා සොයාගැනීම මෙනි. එතනදී නවකතාකරුවා මහානාම හිමියන් ලියූ ඉතිහාසය කියවන්නේ බයාදු (innocent) ලෙස නොවේ. එය මාක්ස් රිකාඩෝ සහ ස්මිත් කියවූ ශෛලියේ විතැන්වීමකි. එම කියවීම සඳහා අවුරුදු 900ක ඉතිහාසයක් ලිවීමට මහානාම හිමියන්ට තිබූ අයිතියට නොදෙවෙනි අයිතියක් ඔහුට ඇත. මෙම අයිතිය නවකතාකරුවා තමා පිට පවරා ගත්තේ මෙලෙස ලියමිනි.“උන්වහන්සේ මහා වනයක් මැද්දෙ අශෝක මල් මවල... ඒකට අශෝක වනය කියල නමකුත් මවල... ඒක මැද්දෙ මාලා කියල නිර්වස්ත්‍ර සුරංගනාවකුත් මවල... ඇයට කැරලි කැරලි කොණ්ඩයකුත් මවල... ඒ කොණ්ඩෙට අශෝක මල් මාලයකුත් මවල... අතුරුදහන් කරවපු සාලියවත් ඒ කෙල්ල ඉස්සරහ මවල... ඔන්න ඔය විදිහට මවාගෙන මවාගෙන ගිහිල්ල... ඔන්න ඉතිහාසෙ. ඔන්න ඔයාකාරෙට ප්‍රේමයට පුළුවන් ඕනම ඛේදවාචකයක් වහගෙන ඉහළ මතුවෙන්න. ඕකට ඉතිහාසෙ නොවෙයි සාහිත්‍යය කියල නම් කියන්න පුළුවන්.”-පිටුව 290මෙම ලිවීම වූ කලී ඉතිහාසය උත්ප්‍රාසයනම් වූ පාර භාෂාමය ක්‍රීඩාව තුළට කැඳවීමකි. නවකතාව තුළ මෙය කියන වේගා නම් වූ කථකයා සහ ඔහුගේ පෙම්වතිය අතර මේ පිළිබඳ මතුවන සංවාදය මෙයයි.“ඔයා කොහොමද මේ දේවල් ඔහොම ටක්කෙටම කියන්නෙ”“ඔන්න ඕකනෙ අපි කිව්වොත් ප්‍රබන්ධ. මහා වංශක්කාර මහානාම හාමුදුරුවො කිව්වොත් කිරිගහට ඇන්න වගේ. ඕකනෙ කිසිදෙයක් කියන්න බැරි.මේ ලිවීම ඉතිහාසය යනු කුමක්දැයි අපෙන් ප්‍රශ්න කරයි. එහෙත් මට පිළිතුරු ලැබෙන්නේ ඉතිහාස කාරයකුගෙන් නොව මනෝ විශ්ලේෂක‍යකුගෙනි. ෆ්‍රොයිඩ් ලියනාඩෝ ඩාවින්සි පිළිබඳ ලියූ චරිතාපදානයේ මෙසේ ලියයි. (මෙය උපුටා ගැනෙන්නේ මවිසින් පරිවර්තනය කළ ‘ෆැන්ටසි මිනිසා’ ග්‍රන්ථයෙනි.)“ජාතියක් දුර්වල නම් සහ කුඩා නම් එහි ඉතිහාසය (ලියන්න කල්පනා කරන්නේ නැහැ. මිනිසුන් තමන්ගේ භූමිය සරු කරනවා. තමන්ගේ පැවැත්ම සඳහා අසල්වැසියන් සමඟ සටන් වදිනවා ඔවුන්ගේ භූමිය අල්ලාගෙන ධන සම්පත් උපයා ගන්නවා. ඒ වූ කලී වීරයින්ගේ යුගය මිසක ඉතිහාසකරුවන්ගේ යුගය නොවේ. අනතුරුව වෙනත් යුගයක් උදාවෙනවා. ඒ අවලෝකන යුගයයි. මිනිසුන්ට තමන් බලවත් බවත් ධනවත් බවත් දැනෙනවා. දැන් තමයි ඔවුන්ට ඕන වෙන්නේ තමන් ආවෙ කොහේ සිටද? තමන් වර්ධනය වුණේ කොහොමද? කියල දැනගන්නට. වර්තමානය ගැන වාර්තා නිරන්තරව තැබීමට පටන්ගත් ඉතිහාස ලිවීම දැන් අතීතය දෙසවත් ආපසු බැල්මක් හෙළනවා. සම්ප්‍රදායන් සහ ජනකතා එකතු කර චාරිත්‍ර සහ ව්‍යවහාරයෙත් තුළ රැකී තිබෙන පුරාතන යුගයේ සලකුණු නිර්වචනය කරනවා. අතීතය පිළිබඳ ඉතිහාසයක් නිර්මාණය වන්නේ ඒ විදිහටයි.-ෆැන්ටසි මිනිසා - ලියනාඩෝ ඩාවින්සි ෆ්‍රොයිඩියානු කියවීමක්ඉතිහාසය පිළිබඳ ෆ්‍රොයිඩියානු කියවීම වන්නේ එය හැම විටම ප්‍රබන්ධයක් වන බවයි. මංජුල වෙඩිවර්ධන කරන්නේ එම ප්‍රබන්ධය මත තමාගේම වූ ප්‍රබන්ධයක් ගොඩනැඟීමය. අප විමසිය යුත්තේ එම ප්‍රබන්ධය තුළ වර්තමානය කවර තරමින් ප්‍රක්ෂේපණය වන්නේ ද යන්නයි.මෙම ප්‍රබන්ධයේ සන්දර්භය පිටුවහල්බව විසින් නිර්මාණය කරන ඔහුගේ ජීවිතයේ හිස් බවයි. එය අපට නම් කළ හැක්කේ සංස්කෘතික ක්ෂතියක් (Culturaltrauma) ලෙසය. එරික් ඉලයප්පාරච්චි සුනාමිය විසින් සංකේතික ක්‍රියාකාරකම් (Symbolicactivities = භාෂාමය සහ සංස්කෘතිකමය ක්‍රියාකාකරකම්) අත්හිටවනු ලැබූ ක්ෂතිමය සන්දර්භයක් (traumatic context) තුළ පාද යාත්‍රා ලිවීම මීට සමානය.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=cr1410053</link>
    <topic>දෙගිඩියාව</topic>
    <author>විරාජිනී තෙන්නකෝන්</author>
    <content>දෙගිඩියාවසිසිලියානට පියුං මහත්තයගේ හිතේ අමාරුව තේරුණාට වැට මායිං වලට රණ්ඩු සරුවල් වෙන එක සිසිලියාන දැක්කෙ මහ නින්දාවක් විදිහට.කාලාන්තරේක ඉඳල පුපුරු ගැහි ගැහි තිබුණ දෙයක් නෙව ඊයෙ පත්තු වුණේ. අහක හිටපු මයෙ කෙලී අතරමං උණ එක විතරයි ඒකෙන් උණේ. ඔයිට වඩා හොඳා ඔවුන් මගේ බොටුව මිරිකුව නං අම්මප කෙලීගේ ඇස් දෙකෙන් වැටිච්ච කඳුළු ගොන්න. අවුරුදු දාහතක් අපි ඇහේ මූණෙ තියාන හැදුව.“සිසිලියාන හාමිනේ හිතා ගන්ට එක ජීවිතේකට නෙවෙයි ජීවිත දෙකකට පිහිට වුණා කියල. මේ කෙලි පැටියගෙ අම්ම ඉන්ට ඇත්තෙ මොනතරම් ගින්දරකින්ද? ඔය ඇත්තී ඒ ගින්දරත් නිව්ව. දැං මේ දරුවටත් අම්මෙක් වෙලා ඒ ජීවිතේටත් පිහිට වෙනව. මේ ආත්මෙ කුරා කූඹියෙකුටවත් වරදක් නොකළට සිසිලියාන හාමිනෙයි පියුං මහත්තයයි පෙර ජාතිවල එක්කහු වෙලා මොකක් හරි අකුසලයක් කරන්ට ඇති. පියුං මහත්තයා ස්ත්‍රියකටයි පුරුෂයෙකුටයි දරුවො ලැබෙන්ට නම් දරුවන්ගෙන් උන්දැලාට පල තියෙන්නත් ඕනි. උන්දලාගෙන් දරුවන්ට පල තියෙන්ටත් ඕනි. ඒකයි දරු පල කියන්නෙ.නමෝ විත්තියෙන් කෙලීව අරන් පන්සලට ගිය වෙලාවෙ සෝරත හාමුදුරුවො වරුවක් විතර කරපු දේශනාව අදත් සිසිලියානගෙ කනට ඇහෙනව. පියුං මහත්තය ආණ්ඩුවෙ රාජකාරි කරපු හන්ද මංගලිකගෙ උප්පැන්නෙ නියම විදිහට හදාගන්න අමාරු වුණේ නෑ. සිසිලියානට නං ඕවෑ තේරුමක් තිබුන්නෑ. පියුං මහත්තය දුවල පැනල සීරුවට ඒ ටික කර ගත්ත.මුළු ගං තුලානම කතන්දරේ දැන ගත්තත් කවුරුත් ඒකට කයි කතන්දර කිව්වෙ නෑ.මංගලික රුවට සිරියාවට හැදුණ. ගමේ එවුන් දැරිවිටත් ආදරෙන් සැලකුව. ඒත් තමුන් නැති තැන ගෑනු ඕප දූප කතා කරන බව සිසිලියාන දැනගෙන හිටිය. කොහොම උණත් ගමේ මිනිස්සු ගැන සිසිලියානට උපන්නෙ ගෞරවයක්. මොන කාරණා දැනගත්තත් කටේ කෙළ පොදක් බිම හෙළුවෙ නෑ ගමේ එකාල.ඒ වුණාට දැං කාලෙ වෙනස්. එදා අපිට මිනිස්සු සැලකුවට ඒ මහඋන් දැන් පැත්ත වැටිල. සමහරු මැරිල. දැං ඉන්න එවුන් අපිව මායිං කරන්නෑ. එහෙම උණානං ඊයෙ අරවගෙ ආරෝවක් වෙන්නෙ නෑනෙ කියල සිසිලියානට හිතුණ.වී ටික වනන්න මාගල එලද්දි උඩහගෙදර සූටිය පස්ස දාව්ව කොටියා වාගේ පිලෙන් මිදුලටයි මිදුලෙන් පිලටයි පැන පැන හිටිය වගක් සිසිලියානගෙ ඇහැ ගැටුණත් ඕක හිතට ගන්ට කාරණයක් කියල සිසිලියාන හිතුවෙ නෑ. ඒත් ටික වෙලාවක් යනකොට මේකා මොන මොනවදෝ කිය කිය කාර කාර කෙළ ගහනකොට සිසිලියානට තේරුං ගියා මුකුත් නමුත් නපුරක් තමයි කියල.“යකෝ මුං අපේ මහ එකීට ඉනාවක් දීලද කොහෙද... නැත්තං මෙච්චර අගේට දිලිහි දිලිහි පේන්ට තියෙන දේ නෑ කියන්නෙ. මං ඔය තැපෑලයගෙ ගැටවලට අහුවෙන්නෙ නෑ. ඌ හිතන්නැති මං උගෙ සල්ලි වලට යටවෙයි කියල. පුහ්...” සූටිය සිසිලියාන දිහා බල බල කියවන්න ගත්ත.“සූටිය... කොලුවෝ ඔය කතාව නවත්තහං. වරෙං ගෙට. අනේ මං මේ දපල දා ඉන්න හැටි පේන්නැතුවා වාගේ මට ගින්දර දෙනවනෙ” කියල දැං අවුරුදු හතරක් විතර ඉදං එකතැන ඉන්න උඩගෙදර අක්ක කියනවත් සිසිලියානට ඇහුණ.“උඹ මොනවද බලන්නෙ හොර බැලලි වාගේ. උඹේ මිනිහට කියහං උගෙ ගැටවලට මං අහුවෙන්නෙ නෑ කියල. මං ගෙන්නපු මිනින්දෝරුව කොහොමද යකෝ මට ඕන විදිහට නැතුව තොපිට ඕන විදිහට ඉඩං මනින්නෙ. ඈ... ඔය තැපෑලය ගිහින් මිනින්දෝරුවට සල්ලි දීල ඒකව අල්ල ගත්ත. එහෙනං. මං දන්නවනෙ ඕකගෙ හැටි.”සිසිලියානට ගෙට හැරෙන්න උණෙ නෑ හනුම වාගේ කඩාගෙන ආපි පියුං මහත්තය.“ඈ යකෝ සූටිය උඹ මොනවද කියවන්නෙ. ඒ මනුස්සය ඉඩම මැන්නෙ මහ ඔප්පුවෙ තියෙන පිළිවෙළට. ඒක වෙනස් කරන්න උඹටවත් මටවත් බෑ. උඹ ඒක දැන ගන්...”“උඹේ කෙරුවාවල් මං දන්නව යකෝ.”“සූටිය උඹ කතා කරන්න ඉගෙන ගං.”පාරෙ යමින් එමින් හිටපු හත් අට දෙනෙක් කන්ද උඩට වෙලා චිත්තරපටියක් බලන්නැහැ බලාන ඉන්නව සිසිලියාන දැක්ක. ඔය අව් අස්සෙ කෙලී ඉස්කෝලෙ අහවරවෙලා ඇවිල්ල “අප්පච්චි” කියාන පිළිකන්නට එබුණ.“අප්පච්චි. කවුද යකෝ උඹේ අප්පච්චි. මේ උඹේ මහ එවුන් නෙමෙයි. උඹව කොහෙන්ද ගුබ්බෑයමකින් ගෙනාවෙ. උඹ දන්නැත්තං අහගනින් මගෙන්. අවජාතකී.”සිසිලියානගෙ හතර වටේම කළුවර වුණා. කුල්ල අතෑරුණ. බිත්තියට වාරු වෙනකොට පය වැටලුණා. පයට ඇවිස්සිච්ච වැලි අහුරක් වී මාගලේ ඉහිරුණා. පොල් ඔයන්න ඇනල තිබ්බ යකඩෙ උස්සගෙන පියුං මහත්තය සූටිය දිහාට පනිනව සිසිලියාන දැක්ක. හතර පස් දෙනෙක් ඇවිල්ල දෙන්න දෙපැත්තට කෙරුවෙ නැත්තං එකෙක් මහ උළුගෙදර. අනික හතර රියනෙ. කෙලී බය බිරන්ත වෙලා “මයෙ අම්මා” කියාන සිසිලියාන‍ෙග බෙල්ල බදා ගත්ත.“මොකක්ද අම්ම අර සූටිය මාම කියව්වෙ. මොකක්ද ඒ කියව්වෙ. මට කියන්ට.” හූල්ල හූල්ල කඳුළු පෙර පෙර ඒකි අහනකොට පියුං මහත්තය යකඩෙ විසික්ක කරල ගැහි ගැහි බලාන උන්න.“මයෙ මැණිකෙ ඕව අහන්ට එපා. ඕකල මොනව දන්නවටද ඔය කියන්නෙ. මං මේ මගෙ බඩෙන් උඹව වැදුවෙ රත්තරනේ. ඔව් මේ බඩෙන්මයි උඹව වැදුවෙ.” කියල. සිසිලියාන ඉකි ගගහ යන්තං කියා ගත්ත.පපුවෙ අඩියෙන්ම ඉහළට ගහන දුක් ගින්න හීල්ලිල්ලක් වෙලා සැරින් සැරේ එළියට පැන්න. දැනුං තේරුං ඇති කාලෙ ඉඳලම කිසි අඩුවක් පාඩුවක් නොකර තමන්ව උස් මහත් කරන සිසිලියානයි පියුං මහත්තයයි අහක් කරල එ‍ෙතන්ට තමුන් නොදන්න අම්මෙකුයි තාත්තෙකුයි ඉන්දව ගන්න මංගලිකට කොහෙත්ම ඕනැ කමක් තිබුණෙ නෑ.මංගලිකා මයෙ අම්මා කියාන සිසිලියානගෙ බෙල්ල බදා ගත්ත වෙලාවෙ මංගලික හිතාන උන්නෙ සිසිලියාන මංගලිකව වත්තං කරගෙන ගෙට ගෙනෙහුං හිත ටිකක් නිවෙන්න ඇරල තමන් මෙච්චර කල් දැනං උන්නු කාරණේ හිස් තැන් පුරවල වක්කඩ කැඩුව වගේ කියෝගෙන යයි කියල. ඒත් එහෙම නොවී මං උඹව වැදුවෙ මගෙ බඩෙන්මයි රත්තරනේ කියල සිසිලියාන කිව්වට පස්සෙ මංගලිකගෙ ඇහෙන් වැටිච්චි හැම කඳුළක්ම වැටුණෙ මේ දෙන්න දෙමහල්ලො වෙනුවෙන් පිරිච්ච ආදරේකට එහා ගිය භක්තියකින් නේද කියල මංගලිකට හීල්ලුණා.සීනුව ගහන සද්දෙ ගෙදට්ට ඇහෙන දුරින් තිබිච්ච ඉස්කෝලෙට යවන්නෙ නැතිව මංගලිකව ටවුමෙ ඉස්කෝලෙට දාපු එක ගැන පුංචි සන්දියෙදි නං මංගලික හිටියෙ අසතුටෙන්. ඒ ග‍ෙමන් තමුන්ගෙ ඉස්කෝලෙට ගිය ළමයි හිටියෙ නැති හන්ද. අටේ පන්තිය වෙනකොටම තමුන්ගෙ යාළුවන්ගෙන් ගොඩකට කොල්ලො හිටිය. සමහරුන්ට එක්කෙනෙකුට වැඩිය හිටිය. මංගලිකට එක්කෙනෙක් වත් හිටියෙ නැත්තෙ ලස්සන වැඩි කමට ඔළුව ඉදිමිලා හින්දයි කියල පන්තියෙ එවුන් නං කියනව කියල මංගලිකගෙ යාළුව රූපා කියල තිබුණ. ඇත්තටම මංගලික ලස්සන බව මංගලික දැනං හිටිය. නැටුමටයි වැයුමටයි මංගලික උපන් හපනියක් වුණා. බෙර දවුල් තම්මැට්ටං උඩැක්කි ඔය කොයි එකත් උගන්නපු දේට වඩා එහා ගිහිල්ල තාල මව මව ගහන්න මංගලිකට තිබිච්ච උරුව ඉස්කෝලෙ කාටවත් තිබ්බෙ නෑ, ඒත් වාදන තරගෙකට කලාපෙ නියෝජනය කරන්න තමන්ව තෝර ගත්ත වෙලාවෙ ඒකට යනවට කිසි හේතුවක් නැතිව අප්පච්චි විරුද්ධ වෙච්ච හැටි ඒ අව් අස්සෙත් මංගලිකට මතක් වුණා. අප්පච්චි කොටියෙක් වාගේ ගෙයි එහාටයි මෙහාටයි යන ගමන් කිව්වෙම “ආණ්ඩුවෙ විභාගයක් සමර්ථ කර ගන්ට මොන ඉලව්වක් කොලත් කමක් නැත. හැබැයි තැන් තැන් වල ගෙහුං බෙරවායො වාගේ බෙර තඩි ගහන්ට මං කෙල්ලො හදල නැත” කියලයි. මංගලිකට අයෙමත් හීල්ලුණේ අනේ මයෙ අප්පච්චි එච්චර ආදරේකින් නේද මාව හැදුවෙ කියල සිහි වෙලයි.ඒ කාරණේ ඇත්ත බං... ඇත්තටම උඹ මේක දැනගෙන හිටියෙ නැද්ද කිහයං.... කියල දවසක් රූපා මංගලිකල දහයෙ පන්තියෙ ඉන්නකොට එදාට සතියකට විතර උඩදි මංගලිකගෙ ඇස් උඩ ඉන්දෙන්න කියපු කතාව ආයිත් ඉස්තිර කරන ගමන් ඇහැව්ව.අම්මපල්ල මං දැනං උන්නෙ නෑ කියල කියන්නත් ගිහිං කියපු කාරණේ හැටියට හදපු අම්මපල්ල කියනවද වදපු අම්මපල්ල කියනවද කියල හිතාගන්න බැරිව වගේ මංගලික නිස්සද්දව උන්න. ඒක කියල ටික වෙලාවක් යන කං හිතට ගොඩ ගොඩ ගාල ගලපු හිතිවිලි ගොන්න දෙකට බෙදුව නං එක පැත්තකට වැටෙනව ඒ කතාව බොරුවක්ය කියල හිතුණු හිතිවිලි ටික. අනෙක් පැත්තට වැටෙනව ඒ කතාව ඇත්තක්ද කියල හිතුණ සිතිවිලි ටික. රූපා මුලින්ම ඕක කියපු දවසෙ මංගලික අහගෙන උන්නෙ ඉහළට ගත්ත හුස්ම පොද පාතට දා ගන්න බැරුව වගේ.“රත්තරනේ අව්වෙ ගිහිං මූණ තෙල් පෑදිලා...” කියල පොත් බෑග් එකත් සිසිලියාන උස්ස ගත්ත නේද එදා කියල මංගලිකට කළුවරේම මතක් වුණා. අද ඇඬුවට වැඩිය තමන්ට අඬන්න ඕනි වුණේ එදා නේද කියල කල්පනා වුණා. කොහොම හරි බත් පතත් බෙදල දීල ළඟින් ඉඳන් අඩුපාඩුත් බලල කාල ඉවර වුණාම දුං මැස්සෙ මුට්ටියක හංගල තිබිච්ච වංඩු ආප්පෙකුයි කෝලිකුට්ටු ගෙඩියකුයි අතට දෙනකොට රූපගෙ පුංචි අම්මගෙ පුතාට වැරැද්දක් වෙලා තියෙන්නෙ කියල මංගලික සහතිකේටම හිතා ගත්ත. ඒ කරපු සැලකිලි ටික අඩු නැතුව හැමදාම මංගලිකට සිසිලියානගෙන් ලැබුණත් එදා පළමුවෙනි වතාවට එහෙම කළා වගේ හැඟීමක් මංගලිකගෙ හිතට ආව.සිසිලියානත් නිදි නැතුවම එහාට මෙහාට වෙනව මේ කතන්දර සිහි කර කර හොර නින්දක උන්නු මංගලිකට දැනුණ. මංගලිකගේ හිතේ කැකෑරෙන දෙගිඩියාව මංගලික කියල තිබුණෙ බණ්ඩාරයියට විතරයි. හැම දෙයක් ගැනම අමුතු විදිහට හිතන පිරිමියෙක් විදිහට ඕක අහගෙන ඉඳල එයා කිව්වෙ කවුරු හරි කෙනෙක් කාගෙ හරි දරුවෙක් වුණත් තමන්ගෙ දරුව විදිහට පිළිගන්නව නම් එතන ඉඳල ඒ දරුවගෙ ඇත්ත අම්ම තාත්ත වෙන්නෙ දරුකම පිළිගන්න අයයි කියල. නීතියෙන් වුණත් මිනිස්සුන්ට එහෙම අවස්ථාවල් හදල දීල තියෙන්නෙ ඒකටලු. කො‍ෙහාම හරි බණ්ඩාරයිය එදායින් පස්සෙ මේ ගැන වචනයක් වත් කතා නොකරපු එක මංගලිකට සැනසීමක් වුණා. වේලිච්ච කඳුළු පාරවල් මූණෙ තීද්දිම මංගලිකට මනමාල හිනාවකුත් ගියා බණ්ඩාරයියව සිහි වෙලා.බණ්ඩාරයිය මුලින්ම දීපු ලියමන මංගලිකට කට පාඩම්. මැණිකක් රකිනව වගේ ඒක ළඟ තියාගෙන හිටිය මිසක් උත්තරයක් දෙන්න මංගලික හදිස්සි වුණේ නෑ. ඒ ලියමන ලැබිල ටික දවසකින් තමයි රූපා ඔය කියන භයානක ආරංචියත් රැගෙන ආවෙ. එදා ඇතිවෙච්චි හිත් වේදනාවත් එක්ක මංගලිකට දැනෙන්න පටන් ගත්ත සිසිලියානගෙයි පියුං මහත්තයගෙයි ආදරේට එහා ගිය ආදරේකුයි ඔළුව තියාගෙන වරුගාණක් වුණත් අඬන්න පුළුවන් උරහිස්සකුයි මංගලිකට තිබුණනං හොඳයි කියල. දවස් ගාණක් හිතල හිතල යාන්තම් ඒ ලියුමනම ආපහු බණ්ඩාරයියට දුන්නෙ ලියුමෙ අන්තිම පද දෙකත් ගැට ගහල.ලියලනා සෙනෙහස දැනෙන්නේ තටු සලා සිත ඉගිල්ළෙන්නේසිසිලියාන නැගිට්ට. ඇද ඉහත්තාවෙ තිබිච්ච ටෝච් එක අතගාල හොයාගෙන සාලෙ එල්ලෙන මහ ඔරලෝසුවෙන් වෙලාව බලනව මංගලික දැක්ක. නින්දෙන වගේ අනිත් පැත්තට හැරෙන ගමන් ආයිත් කල්පනාවට ආවෙ අද තමන් ඉන්තේරුවෙන්ම දැන කියා ගත්ත කාරණේ ගැන. පොඩි කාලෙ ඉඳලම සූටි මාම ගැන මොකක්දෝ අකමැත්තක් මංගලිකගෙ හිතේ තිබුණට ඒක මොකක්ද කියල හරියටම කියා ගන්න පුළුවන් කමක් තිබුණෙ නෑ. සූටි මාමව මඟ අරින්න මංගලික පටන් ගත්තෙ සමහර කාරණා තේරුං යනකොට. ඉස්සර මංගලික හතේ පන්තියෙ විතර ඉන්දැද්දි එකොළහෙ පන්තියෙ අයිය කෙනෙක් දහයෙ පන්තියෙ අක්ක කෙනෙකුට ගෙනිහිං දෙන්න දීපු ලියුං කෑල්ලක් හොරෙන් බලපු දවසෙ මංගලික තේරුං ගත්ත රණ හංස යුවල කිය කිය වර්ණනා කරන කාන්තා අවයවේ පිරිමින්ට කොච්චර වැදගත්ද කියල. මංගලිකට එවෙලෙ මතක් වුණේ උඩහ ගෙදර සූටි මාම පොඩි කාලෙ සෙල්ලමට තමන්ව අල්ලගෙන කිති කවන හැටි. ඒක සෙල්ලමට විතරක් නෙවි කියල මංගලිකට තේරුං ග‍ියෙ නාරං මල් පොට්ටුවක් වගේ උඩට එන්න දඟලන තමන්ගේ තන් ගැටවල සූටිය මාමගෙ අත බැරිවීමක වේශයෙන් හිතා මතා ගෑවෙන ‍කොටයි. ඒක තේරුං ගත්ත දවසෙ සූටිය මාම ගැන දැනිච්ච අප්පිරියාව අද වෙච්ච කලබැගෑනියෙන් පස්සෙ වැඩි වුණා නේද කියල මංගලිකට හිතුණ. තමන්ගෙ අම්මව දැක බලා ගන්න ආසාවක් හිත යටින් උඩට එනකොටම ඒක යටකරගෙන මංගලිකට පුරුදු චීත්ත සුවඳත් අරගෙන සිසිලියාන ඇ‍ඳේ ඇල වුණා.කොයි හැටි වෙතත් තමන් ජාතක කරපු පිරිමියා කොයි වගේ වෙන්නැතිද කියල හිතක කොට මංගලිකගෙ හිතට ආවෙ දියාරු හැඟීම් ටිකක් විතරයි. එක විදිහටම වෛර කරන්න ලේසි වෙන්න සූටි මාම හිටපු පැත්තටම ඒ පිරිමියාවත් එදා රෑම තල්ලු කරන්න මංගලිකා තීරණය කළා. එක අතකට මේ වගේ කාරණා දරුවෙක් දැන ගන්න ඕනි ටිකෙන් ටික. එතකොට මේං මේ වගේ හිත හදා ගන්න පුළුවන් කියල මංගලිකට තව ඩිගෙන් කළුවරේම කියවෙනව.විරාජිනී තෙන්නකෝන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=cr1410054</link>
    <topic>සුලුගල උපාසකගේ මීමිනිබිරිය සමඟ අවුරුදු සැමරූ හැටි</topic>
    <author>මහාචාර්ය</author>
    <content>සුලුගල උපාසකගේ මීමිනිබිරිය සමඟ අවුරුදු සැමරූ හැටිමෙසේ දිවයිනේ ප්‍රධාන ස්ථාන හත අටක සිට කෙරෙන සජීවී ප්‍රචාරය කොළඹ සිට ඒකාබද්ධ කිරීමේ බරපතළ කාර්යය පැවැරී තිබුණේ ජ්‍යෙෂ්ඨතම ගුවන්විදුලි සන්නිවේදකයා ලෙස එකල පිදුම් ලබා සිටි ඩී.ඇම්.කොළඹගේ මහතාටය. ඔහු අප සියලුදෙනාම රැස්වීම් කාමරයට කැඳවා මූලික ගුරුහරුකම් ලබා දුන්නේය.“ඉතා හොඳින් පසුබිම් තොරතුරු සොයාගැනීම වැදගත් - ඒකට කියන්නේ Home work (හෝම් වර්ක්) කියල. ඒ වැඩ ටික කරන අතරවාරයේ, ඉතා වැදගත් තොරතුරු කතාබහ කිරීමට පුළුවන්. දැනුමැති උදවියත් සොයාගත්තොත් හොඳයි” ඔහු තවදුරටත් අවධාරණය කළේය. මා තුළ එතෙක් නොපැවැති නව පිබිදීමක් ජනිත විය.“අපේ වැඩේට ගැළපෙන කාන්තා චරිතයක් මම හොයාගත්තායි ජේ.එච්. මට කීය.“කවුද ඒ?”“කුරුණෑගල තවම ජීවත්වෙනවා, මලියදේව රහතන් වහන්සේ සමඟ දිව්‍යලෝකේ ගියයි කියන සුලුගල උපාසකයාගේ මීමිනිබිරිය ඇයගේ වයස දැන් එකසිය හතරත් පැනලා. තවම කතා කරන්ට පුළුවන්. අපට හැකිවේවි ඇයත් අපේ වැඩේට සහාය කරගන්නට.”“මොනවද අපි ඇගෙන් අහන්නේ?”“අපි අහමු, ඇගේ කාලේ සිංහල අවුරුදු කොහොමද පැවැත්තුවේ කියල. ඒ ලැබෙන උත්තරම මදෑ අපේ කොටස අලංකාර කරන්නට”ජේ.එච්.ජයවර්ධනයන්ගේ අදහස මම අනුමත කළෙමි.සුලුගල උපාසක යනුවෙන් හැඳින්වෙන්නේ කවුරුන්ද යන්න පිළිබඳ ‍මම බොහෝ තොරතුරු සොයාගත්තෙමි. ඒ කතාව ජනශ්‍රැතියෙන් ආභාසය ලබා සම්භාව්‍ය සාහිත්‍යයට ප්‍රවේශ වී ඇත්තේ සද්ධර්මාලංකාරය ඔස්සේය. එහි එන චරිත දෙක නම් ලංකාවේ වැඩ විසුවේ යයි සලකනු ලබන අන්තිම රහතන් වහන්සේ වන මලියදේව රහතන් වහන්සේ සහ උන්වහන්සේ සමීපයේම ආවතේව කරමින් දැහැමින්‍ සෙමෙන් කල දවස ගෙවූ සුලුගල හෙවත් සුලුගුලු උපාසක තැනය. කුරුණෑගල හෙවත් ඇතුගල්පුරයට මේ කතන්දර අන්තර්ගතවේ. ජනශ්‍රැතිවේදීන්ගේ අවධානය ඒ කෙරෙහි යොමුවී පවතින බවක් එකල ද මම දැන සිටියෙමි. එහෙත් අප වැඩ සටහනට එක්කරගත යුතු වූ කෙනකුන් සොයාගත නොහැකි වීය. මම, ජේ.එච්.ජයවර්ධන හා කරුණාරත්න අමරසිංහ යන මිතුරන් දෙදෙනා සමඟ සිංහල අලුත් අවුරුදු උදාවත් සමඟම කුරුණෑගලට පැමිණියෙමි. සජීවී ප්‍රචාරක කටයුතු සඳහා තාක්ෂණික පැත්තේ සියල්ල සූදානම් කර තිබිණ. එය එකල හඳුන්වනු ලැබුවේ බාහිර ප්‍රචාරක කටයුතු යනුවෙනි. එය බාරව ආ සෝමපාල නමැත්තා අපේ වැඩ කටයුතුවලට පූර්ණ සහයෝගය දුන්නේය.ජේ.එච්.ජයවර්ධන සමඟ මම පළමුව කී, සුලුගල උපාසකයාගේ මීමිනිබිරිය බැහැදැකීමට ගියෙමි. ඇයගේ වයස්ගතවීම හේතුකොටගෙන ඇය කතාබහ කරන්නී කවුරුන් සමඟද යන්න පවා දැන සිටියාදැයි මට මතක නැත. කෙසේ වෙතත් අප මෙසේ පැමිණ සිටින්නේ කුමන කාරණයකටද යන්න වැඩිමහල්ලෙක් පැහැදිලි කළේය.“ආ...” යන්න ඉතා දිගට ඇද්ද එම මහලු මහත්මිය, ඊළඟට ඇසුවේ,“මොනවද තොපිට දැනගන්ට ඕනෑ” යනුවෙනි.එතැන සිටි වැඩිමහල්ලා එවිට ඇයට කීවේ,“ගමේ කට්ටියක් නෙවේ හාමිනේ මේ ගුවන්විදුලියේ මහත්තුරු කීපදෙනෙක්” යනුවෙනි. බාගදා එසේ කියන්නට ඇත්තේ, ඇය “තොපි” යන්න යෙදූ නිසා විය යුතුය.“කෝකටත් අපි මේ වෙලාවෙම ඒ මහත්මිය කියන දේවල් පටිගත කරමුÓයි කීවේ අප සමඟ පැමිණි සෝමපාල නම් වූ ඉංජිනේරු ශිල්පියාය. ඊට අපි එකඟත්වය දැක්වීමු. මේ කෙරෙන්නේ පටිගත කිරීමක් බව නොහඟවා ‍ජේ.එච්. සමඟ එක්වී වාරානුකූලව ප්‍රශ්න ඇසුවෙමි. ඇය කිසිදු චකිතයක් නොමැතිව ඒ කාලේ, එනම් ඇගේ පියාණන් හා සීයා සිටි කාලේ සිංහල අවුරුදු පැවැත්වුණු අයුරු කියා පෑවේ ගමේ පවතින කුල වර්ගවල ද නම් ඒ අයුරින්ම ඇද දක්වමිනි. කොටින්ම ඇය කී බොහෝ දේ කිසිසේත්ම ප්‍රචාරය කළ නොහැකි තත්ත්වයක පැවතිණ. ඇයගෙන් අපි ඇසුවේ මුලින්ම, “ඔබතුමියගේ කාලේ සිංහල අවුරුදු උත්සවය ජයට තිබෙන්නට ඇති නේද?” යනුවෙනි. ඇසූ ප්‍රශ්නය අමාරුවෙන් මෙන් වටහාගත් ඇය කුමක් කීවාද?“ඔන්න ඉතින් කද බැඳගෙන අලුත් වළං අරන් එක පැත්තකින්.... එනවා. (කුලයක නමක් පවසයි) ඊට පස්සෙ හෝදපු රෙදි පොට්ටනියක් අරන් .... (තවත් කුලයක නමක්) මුන්ට කන්ට දීල ඉවර නෑ” යමක් අමතක වුණා සේ මඳක් ඉසිඹුලන ඇය නැවතත් මුලින් කී දේම කියන්නට පටන්ගන්නේ තව තවත් කුලමල කතා ඇදගනිමිනි. එය එකල මට නම් ඒ හැටි වරදක් ලෙස නොපෙනුනත් සජීවී ලෙස නම් එලෙසින්ම ප්‍රචාරය කිරීමෙන් එකී පිරිසකට අපහාසයක් සිදුවේය යන බියක් ඇති විය. මේ නිසා එක් අතකින් කලින් පටිගත කරගත් දෑ කෙසේ ප්‍රචාරය කළ යුතුද යන්න මටත් ජේ.එච්.ටත් ගැටලුවක් විය.“අපි මිස්ට කොළඹගේගෙන් අහල බලමුද?යි මම යෝජනා කළෙමි.මගේ මිතුරෝ එකඟ වූහ. අපි සෝමපාල ලවා කොළඹගේ මහතාට ටෙලිපෝන් කළෙමු. කොළඹගේ මහතා කී දේ මට මතකය.“හොඳයි! හොඳයි! ඔය කරල තියෙන දේ තමයි ඇත්තටම කරන්ට ඕන. මම පොඩි පිළියමක් කියන්නම්. ඔය දැන් කරල තියෙන හරිය ඒ විදියටම වෙනම පටියකට අරන් අපි ඒ පටිය සංරක්ෂණය කරමු. හෙට උදේ ප්‍රචාරය සඳහා ඔය කියන කුලමල නම් ගම් කපලා වෙනම පටියක් හදන්න. ඒක අපි සජීවීව සිදුවෙනවා වාගේ ප්‍රචාරය කරමු. තේරුණාද?”කොළඹගේ මහතා කී දේ මටත් වඩා මැනැවින් වටහාගත්තේ ජේ.එච්. සහ අප සමඟ සිටි සෝමපාලය. එබැවින් ඔහු ඒ කාර්යය සඳහා නැඹුරු වූයේය. අන්තිමට අපි ඊට කන්දුන්නෙමු. සියලු කුලමල නම් ගම් ඉවත්වූ පටියකින් හඬ නික්මිණ. සමාජ විද්‍යාත්මක අගයකින් බැහැරවී තිබුණත් ජනමාධ්‍යයක් වන ගුවන්විදුලියේ ප්‍රචාරය කිරීමට තරම් අගයක් ඇති කරුණු සමුදායක් ඇය පවසා ඇති බව අපට හැඟිණ. කිසියම් කුලයක නමක් පවසන හැම අවස්ථාවකදීම ඒ කියන්නේ අසවල් භාණ්ඩ නිෂ්පාදනය කරන අය නොවේදයි අසන තරමට අපි අපේ සම්මුඛ සාකච්ඡාව ආචාරශීලී කළෙමු. මේ කාර්යභාරය අපට ‘ආචාරධර්ම’ කෙසේ අධ්‍යයනය කළ යුතුද යන්න පිළිබඳ අපූරුතම අභ්‍යාසයක් වූ බව අමුතුවෙන් කිව යුතු නොවේ.සියල්ල මැනැවින් සිදුවී යයි අප තුළ ඉමහත් සතුටක් ඇතිවිය. කුරුණෑගල සිට විසුරුවා හරින ලද ‘රට වටා අවුරුදු’ ජවනිකාව අනිත් ජවනිකාවලට වඩා විචිත්‍ර වූ බව පැවසිණ. තේවිස් ගුරු‍ෙග් මහතා මට කතා ‍කළේය. මම, ඔහුගේ කාමරයට ගියෙමි. ඔහු පවසන්නේ කුමක්දැයි අසා සිටියෙමි.“සුනන්දගෙයි, ජේ.එච්ගෙයි වැඩේ ඉතාමත්ම හොඳට සිද්ධ වුණා. අවුරුදු සිරිත් විරිත් හා කෑම් බීම් ගැන විතරක් නොකියා, ඔය වාගේ පරණ දේවල් ගැන කතාකරපු එක ගැන අපට ලොකු සතුටක් දැනුණා. මම ඔබේ පර්සනල් ෆයිල් එකට සතුට ප්‍රකාශ කරල සටහනක් යැව්වා.”“මට ඒකෙන් පිටපතක් ලබාගන්ට පුළුවන්ද?” මම ඇසුවෙමි.‍තේවිස් ගුරුගේ මහතා තම ලේකම්වරිය වූ කාන්තිට කතාකොට මට ඉන් පිටපතක් ලබා ගැනීමට සැලැස්සුවේය. මම ඒ ලියමන සෙව්වෙමි. එහෙත් කොතැන දමා ඇද්දැයි මට මතක නැත. කාලයේ වැලිතලාවෙන් වැසී ඇත. ඉන් දින කීපයකට පසුව මට මගේ මිත්‍ර මඩවල රත්නායක මුණගැසිණ. ඔහු කීවේ කුමක්ද?“කුරුණෑගල වැඩේ ලස්සනට කෙරුණලු නේද?”“එහෙම තමයි කියන්නේ”“අන්න ලොකු විස්තරයක් දාල තියෙනවා ඊවිනින් ඔබ්සර්වර් එකේ”“මම දැක්කේ නෑ”“කියවල බලන්න”මම, ප්‍රවෘත්ති අංශයට ගොස් හැන්දෑවේ පළවන ඔබ්සර්වර් පත්‍රයේ පිටු පෙරළා බැලුවෙමි. සුමනා සපරමාදු මහත්මිය විසින් ලියන ලද අපූරු සටහනක් කෙරෙහි මගේ අවධානය යොමු විය. එහි කියා තිබ‍ුණේ ‘රටවටා අවුරුදු’ නවාංගයේ වඩාත් ප්‍රතිඵලදායී ප්‍රචාරය සිදුවූයේ කුරුණෑගලින් බවය. ඒ පිළිබඳව මටත්, ජේ.එච්.ජයවර්ධනටත්, විශේෂ ගෞරවයක් හිමිවිය යුතු බවත් සඳහන් විය. මම වහාම පුවත්පත් විකුණන තැනකට ගොස් පත්‍ර පිටපතක් මිලදී ගත්තෙමි. මගේත් ජේ.එච්.ගේත් විස්තර ප්‍රචාරය අන් අය විසින් ද ඇසිය යුතු බව තේවිස් ගුරුගේ මහතා ප්‍රකාශ කළේ සතිපතා රැස්වීම් ශාලාවේදී පැවැත්වෙන සැලසුම් රැස්වීමේදීය.මා තුළ නව ප්‍රබෝධයක් ඇතිවිණැයි මට හැඟිණි. සැබැවින්ම අප නියැළුණේ මෙකල නවතාවයෙන් ගවේෂණය කරන විෂය ක්ෂේත්‍රයක් දෙසට බව මට දැන් වටහාගත හැකිය. ගුවන්විදුලි මාධ්‍යය නවීනත්වයට හැරවීම හෝ ගතානුගතික සම්මත විධි ක්‍රමවලට අනුකූලව රඳවා ගැනීම පවතින්නේ එය භාවිත කරන සන්නිවේදකයන් මත බව අමුතුවෙන් කිව යුතු නොවේ.මහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=cr1410055</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.මහාචාර්ය සුසන්ත මහඋල්පතඔබේ ප්‍රියතම ප්‍රබන්ධ කථාව...ප්‍රියතම යන්න කාලයෙන් කාලයට වෙනස්වන ස්වභාවයක්. එහෙත් පර්ල් එස්.බක්ගේ Good Earth නමැති නවකතාව ඒ අතරින් ප්‍රියතම කෘතිය වශයෙන් මතුකර ගන්නට පුළුවනි. ජීවිතය කියන්නේ වෙනස් වීම් සමුදායක එකතුවක්. නවකතාවේ ප්‍රතිනිර්මාණය වෙන්නේත් ‘වෙනස්වීම්’ මයි. නිර්මාණ ශිල්පියකුට හොඳ තේමාවක් තමයි විපර්යාස. මෙය විවිධ විලාසයෙන් නවකතාකරුවකුට ප්‍රයෝජන ගත හැකි තත්ත්වයක්. පරම්පරා තුනක කතාවක් කියන Good Earth ලෝකයේ ඕනෑම රටක සිදුවිය හැකි අත්දැකීමක්.ප්‍රබන්ධ නොවන කෘතිය...මහාචාර්ය කුලතිලක කුමාරසිංහගේ “ජපන් නාට්‍ය කලාව”. එය ආසියානු රටක දියුණු චිරාගත කලාංගයක් පර්යේෂණාත්මක විමර්ශනයකට ලක් කෙරෙන කෘතියක්. ඒ වගේම ඉන් පිළිබිඹු වන කලාත්මක ගුණයට මා වඩාත් ආකර්ෂණය වූවා.මේ දිනවල ඔබ කියවන්නේ...ගුණදාස අමරසේකරගේ ‘කියනු මැන දිවි අරුත’ කෙටිකතා සංග්‍රහයයි. අමරසේකරගේ බස, කථනෝපක්‍රම, සමාජබද්ධතාව තවමත් තියුණු බවට මේ පොත හොඳම උදාහරණයක්.කෙනකුට කියැවිය හැකි යයි ඔබ නිර්දේශ කරන පොත් තුනක්...චාල්ස් ඩිකන්ස්ගේ ‘ග්‍රේට් එක්ස්පෙක්ටේෂන්'(Greatexpectation)ලෙනාර්ඩ් වුල්ෆ්ගේ ‘විලේජ් ඉන් ද ජන්ගල්’ (Village in the jungle)මාර්ටින් වික්‍රමසිංහගේ ‘ගම්පෙරළිය'.මුලින් සඳහන් කළ පොත බාලයින්ටත් වැඩිහිටියන්ටත් කියැවීමේ රුචිය ඇති කරවන්නක්. එසේම නූතන සාහිත්‍යයට ප්‍රියමනාප ලෙසින් ප්‍රවේශ වීමට හැකි දොරටුවක්. ඊ.ආර්.එරත්න, ‘රොමා‍ගේ වාසනාව’ නමින් සිංහලයට පෙරළා ඇත්තේ ඒ කෘතියයි. අනෙක් පොත් දෙක, වෙනස්වීම පිළිබඳ ධර්මතාව කියැවෙන උසස් නිර්මාණ චරිත නිරූපණය සහ නවකතා ශිල්පෝපක්‍රම කියන කාරණා මේ කෘතිවල මැනවින් ගැබ්වී තිබෙනවා.පොතක ඔබ වඩා වැදගත්කොට සලකන්නේ රචනා ‍ෙශෙලියද? අන්තර්ගතයද... නැතිනම් අවසානයද...එයට, නවකතාව ආශ්‍රයෙන් පිළිතුරු දීමට කැමැතියි. නවකතාකරණය නමැති ක්‍රියාවලියේ දී ලේඛකයා භාවිත කරන යම් කල්පිත තරාදියක් ගැන සිතමු. එක පැත්තකට භාෂා ශෛලිය දමා, අනෙක් පැත්තට දැමිය යුතු වන්නේ නවකතාවට අයත් වන වෙනත් සියලුම ශිල්පීය අංගයි. එනම් වස්තු විෂය, චරිත නිරූපණය, සංකේත ආකෘතිය, ජීවන දර්ශනය ආදී සියල්ලයි. මෙලෙස තරාදියේ දෙපැත්ත තුලනය කරගැනීම දක්ෂ නවකතාකරුවාගේ කාර්යභාරයයි. කෘතියක භාෂාව හා ශෛලිය ගැන මගේ විනිශ්චය එබඳුයි. භාෂාව පිළිබඳ දැනුමැත්තා අවශේෂ ශිල්පීය ලක්ෂණ පිළිබඳ නොතකා හරින්නෙක් නොවෙයි.ඔබ ළමා කාලයේ දී කියැවූ හොඳම පොත...බණ්ඩාරවෙල මධ්‍ය මහා විදුහලේ පහේ පන්තියේ පමණ උගනිද්දී කියැවූ ඊරියගොල්ලයන්ගේ ‘මනුතාපය’ පරිවර්තනයයි. එහි ආකර්ෂණය තවමත් හිතට දැනෙනවා. මනුතාපයේ නිරූපිත බිස්කුන් වහන්සේ.. ජනවර්ජන.. ජන්තු වැනි චරිතත් අන්තර්ගත සිදුවීම් මාලාවත් ජීවිතයටම බලපාන සාහිත්‍ය අත්දැකීමක්.ඔබ කියැවීමට කැමැති විශේෂ වර්ගයක පොත් තිබෙනවාද...මා වඩා කැමැති නවකතා කියවන්නයි. එය කුඩා කාලයේ සිටම ඇති වූ ඇබ්බැහිවීමක්. මගේ පොත් අතර වැඩියෙන් තිබෙන්නේත් නවකතා. ජීවිතය යළි යළි හඳුනාගැනීමටත් අවබෝධ කරගැනීමටත් ලැබෙන්නේ හොඳ නවකතා කියවීමෙන්.මෙතෙක් කියැවූ පොත්වලින් ජීවිතයට ලැබුණු දේ...ජීවිතය, සමාජය හා මනුෂ්‍ය ස්වභාවය වඩාත් හොඳින් හඳුනාගැනීමේ අවකාශයයි. ජීවත්වීමට අවශ්‍ය ධෛර්ය ශක්තිය හා නැණ නුවණත් මා ලියන පොතපතත් කියැවීමේ ප්‍රතිඵලයි. ඒ ඔස්සේ මට සතුට, කීර්ති ප්‍රශංසා පමණක් නෙවෙයි මුදලුත් ලැබෙනවා.ඔබට අනුව, පොතකින් තැනුණු හොඳම චිත්‍රපටය...‍ලෝකයේ හොඳම චිත්‍රපට දහයට ඇතුළත්ව තිබෙන අපේ ලෙස්ටර් ජේම්ස් පීරිස් සූරීන්ගේ ‘නිධානය’ චිත්‍රපටයයි. එය ජී.බී.සේනානායකයන්ගේ ‘පළිගැනීම’ කෙටිකතා සංග්‍රහයේ අන්තර්ගත වන නිර්මාණයක්.ඔබ ඉහළින්ම අගයන කතුවරයා...ඩබ්ලියු.ඒ.සිල්වා. මා පහේ පන්තියේ සිටිය දී ම ඔහුගේ සියලු ප්‍රබන්ධ කථා කියවා අවසන් කළා. කොතෙක් විශිෂ්ට ලේඛකයින්ගේ පොතපත පසු කාලයේ දී කියෙව්වත් සිල්වා කෙරෙහි ඇති වූ ගෞරවාදරය සහ කැමැත්ත අදටත් වෙනස්වී නැහැ. මා නවකතාකරුවකු වශයෙන් යම් පිළිගැනීමකට ලක්වී තිබෙනවා නම් එහි ‍ෙගෟරවයෙන් කොටසක් ඒ ශ්‍රේෂ්ඨ කතුවරයාණන්ට පුදන්නට මා කැමතියි. පසුගියදා මට ලැබුණු හොඳම නවකතාවට හිමි ගොඩගේ ජාතික සාහිත්‍ය සම්මානය නම් කර තිබුණේත් ‘ඩබ්ලියු.ඒ.සිල්වා අනුස්මරණ සම්මානය’ නමින්. එය මට දෛවෝපගත සිදුවීමක්.ඔබගේ ප්‍රියතම සම්භාව්‍ය කෘතිය...කිහිපයක් තිබෙනවා. ඒ අතරින් පන්සිය පණස් ජාතක පොත. සද්ධර්මරත්නාවලිය ප්‍රධානයි. ජීවිතය පිළිබඳ මේ පොත් දෙකේ නැති දෙයක් නෑ.ඔබේ ප්‍රියතම පරිවර්තන කෘතිය...මගේ ප්‍රියතම පරිවර්තකයා කේ.ජී.කරුණාතිලකයි. ඔහු පරිවර්තනය කළ, රයිඩර් හැගාර්ගේ ‘ෂී’ සහ ‘ද රිටර්න් ඔෆ් ෂී : අයේෂා’ මගේ ප්‍රියතම පරිවර්තනයන්. මගේ පිළිගැනීම නම් අපේ ජීවිතයට සම්බන්ධ මායාවත් යථාර්ථයේම කොටසක්. එහි ආහ්ලාදය මැනවින් අත්විඳීමට නම් මෙවැනි රසවත් කතා කියවා තිබිය යුතුයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=cr1410056</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්පොදු අපේක්ෂකපසුගිය ටිකේ ‘පොදු අපේක්ෂක’ යන්න යොදන්නට පටන් ගැනුණේ ජනාධිපති ධූරයට තරග කළ යුතු පොදු තැනැත්තකු සම්බන්ධයෙනි. මෙහි පොදුය යන්නෙන් අදහස් කරනුයේ දේශපාලන පක්ෂයකින් ඉදිරිපත් නොවන්නා යන්න ය.පොදු අපේක්ෂක යනුවෙන් යම් යම් දේශපාලන පක්ෂවලට අයත් පුද්ගලයන්ගේ නම් සඳහන් කිරීම වැරැදි ය. දේශපාලන පක්ෂයකට අයත් තැනැත්තෙක් ‘පොදු’ වන්නේ කෙසේ ද?දේශපාලන පක්ෂයකට අයත් නොවූ භික්ෂුවක්ට වුවද ‘පොදු අපේක්ෂක’ යන නම නො යෙදේ. භික්ෂුවක් වීම ද දේශපාලනයට බැඳීම මෙන් පක්ෂග්‍රාහික වන්නේ ය. එහෙයින් භික්ෂුවකට වුව ද ‘පොදු අපේක්ෂක’ යන නම නොයෙදේ.‘දින්නේ’“එජාපය දින්නේ බදුල්ලෙන් නෙවෙයි”මේ වූකලි ගිය සතියේ එක්තරා පත්‍රයෙක මුල් පිටුවේ සිරසෙකි.1. ‘දින්නේ’ යන්න ග්‍රාමීය වචනයෙකි. එය පුවත්පතකට නො සුදුසු ය. ඒ වචනය වෙනුවට යෙදිය යුත්තේ ‘දිනුවේ’ නැත්නම් ජය ගත්තේ වැනි වදනෙකි.2. ‘නෙවෙයි’ යන්න ද නො සුදුසු ය. එය ‘නොවෙයි’ යනුවෙන් විය යුතු ය.‘SPORTS’එක්තරා පත්‍රයෙක ‘ක්‍රීඩා පිටුව’ යන්න යොදන්නේ ම නැත. ඒ සිංහල පත්‍රය ‘ක්‍රීඩා’ යන වචනය නො හඳුනන්නා සේ ම ය.‘ක්‍රීඩා’ යනුවෙන් අපූරු වචනයක් තිබියදී සිංහල පුවත්පතෙක ඉංගිරිසි වචන ම පට්ට ගහන්නේ ඇයි?දෙස් දෙවොල්ඇනුම් බැණුම්, සාප කිරීම්, ........දෙවොල් යන්නට දෙවියන්ට අයත්, දෙවියන් වසන, දෙවියන් අරක්ගත්, දේව කෝපය යන අරුත් ද ඇත්තේ ය.දෙවො‍ල් මඩුව ගම්මඩුව යන වචන ද යෙදේ.දෙහි කැපීම‘රෝග උපද්‍රවයන් සුව කැර ගැනීමට ශාන්ති කර්ම වශයෙන් මතුරන ලද දෙහි ගෙඩි ගිරයකින් කැපීම දෙහි කැපීම නම් වේ.කෙනකුට දොස් පැවරීම, බැණීම, සැර වැර කිරීම, යන ආදිය ද ‘දෙහි කැපීම’ නම් වේ.දෙවනත් කිරීමකලබල කරනවා, කලම්බනවා, අවුස්සනවා, කාලගෝට්ටියක් කරනවා යන ඒවා දෙවනත් කිරීම යනුවෙන් හැඳින්වේ.දෙවන දවාලදවාලෙනුත් දවාල - මහා දවාල - මධ්‍යහ්නයදෙවැරැද්දිරිලොකු ඇට සහිත වී වර්ගයක්.දෙවලු1. උඩු හා යටි තලු දෙක. 2. නැටුමට සැරසෙන යක් දෙස්සන් සරුවාලයට උඩින් අඳින පාට දෙකේ රෙද්ද. 3. පොල් පුවක් ආදියේ වලු දෙක.කපා කොටා ගැනීමව්‍යවහාරයේ පවතින්නේ කපා කොටා ගැනීම යනුවෙනි. එහෙත් මෙය විය යුත්තේ කොටා කපා ගැනීම යන අන්දමට ය. කැපීමට පෙර සිදුවන්නේ කෙටීමය.ගහ මරා ගැනීමමෙය නම් නියම පිළිවෙළට මරා ගැනීමට පෙර සිදුවන්නේ ගහ ගැනීම ය.ඇණ බැණ ගැනීමමෙය ද නියම වශයෙන් සිදුවිය යුත්තේ බැණ ඇණ ගැනීම ය. කෙනකු ඇණ ගන්නේ බෑණ ගැනීමෙන් පසුව ය.අපිට“අපිට වැරදුණු තැන් සොයන්නට ඕනෑ” වැකියේ ‘අපිට’ යන්න අපට ‘යනුවෙන් නිවැරැදි විය යුතු යි.“අපිට යන උක්ත රූපය අනුක්ත වන්නේ අප යනුවෙනි. “'වැරදුණු” යන්න ද වඩා වැදගත්වන්නේ ‘වැරැදුණු’ යනුවෙනි.‘සොයන්ට’ යන්න ද සොයන්නට යනුවෙන් නිවැරැදි විය යුතු ය.‘සළුපිළි’එම පුවත්පතේ ම ලොකු සිරසෙක දකින්නට ලැබුණු වදනෙකි. ‘සලු පිලි’ යන්න නිවැරැදි වදන නම් ‘සළුපිළි’ ය.එළිදැකීමඒ කතුවරයා ගේ අළුත් නවකතාවක් ද ‘එලි දැකීම’ යනුවෙන් වු පුවතේ එළි දැකීම වැරැදි ය. එය එළිදැකීම යනුවෙන් නිවැරැදි විය යුතු ය. අළුත් යන්න ද වැරැදියි. අළුත් යනු අළු ද හා සමඟ ය‍එළි දැක්වීම ය යන්න අද ප්‍රසිද්ධ කිරීම හෝ පළ කිරීම යන්න වෙනුවට යහමින් යෙදේ.එළිය යනු ආලෝකය යනුයි. ආලෝකයෙහි ලකාරය දන්තජ වුව ද එළිය යන්නට යෙදෙන්නේ මූර්ධජ ‘ළ’ කාරයයි.ගම් සභාගමේ සිදුවන ආරාවුල් කලකෝලාහල ආදිය නිරවුල් කිරීම සඳහා ගමේ ප්‍රධානයන්ගේ මූලිකත්වයෙන් පුරාණයෙහි පැවැත්වූ රැස්වීම, ගම් සභාව, ගම් පාලනය කරන පළාත් පාලන ආයතනය, ගම් කාර්ය සභාව, ගම්සභා උසාවිය.ගම්වල්ගමේ ඉම, ගමේ සීමාව, ගමක අවසාන ගෙයි සීමාවේ සිට මධ්‍යම වයසේ කෙනකු විසින් ගලක් ගසා ලන පමණ දුර ඇතුළත් වන ගමේ සීමාව‍.ගම්වරවිහාර දේවාල රෝහල් ආදියේ නඩත්තුව සඳහා පූජා කරන ඉඩම, සම් භෝගග්‍රාම කළ සේවයක් වෙනුවෙන් රාජරාජමහාමාත්‍යාදීන් විසින් තෑගි කළ ඉඩම්, ගම් ලද්දන් ලැබූ ඉඩම, තුටු පඬුරු වශයෙන් දෙන ඉඩම, උතුම් ගම, සරුසාර ග්‍රාමය, ප්‍රසිද්ධ ගම, ග්‍රාම වරයගම් සභා උසාවිගම්බද පෙදෙස්වල සුළු නඩු විසැදීම සඳහා පිහිටුවා තිබුණු අධිකරණයක්, ගම් සභාව, ඒ විනිශ්චය ශාලාව.ඩී. එ‍ෆ්. කාරියකරවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=cr1410057</link>
    <topic>කව් සිළුමිණ</topic>
    <author/>
    <content>කව් සිළුමිණ සංස්කරණය - රත්න ශ්‍රී විජේසිංහ සට­හන - දුෂ්කර ප්‍රදේ­ශ­යක පාස­ලක සේව­යෙන් මාරු­වක් ලද ගුරු­ව­රි­යක, තමා සේවය කළ බිමෙහි කටුක අමි­හිරි යථා­ර්ථ­යට පෙම් බඳි­මින් ලියූ කවකි. රචනා රීති­යෙහි අව්‍යාජ ගුණ­යත්, වහ­රට ගන්නා සරල රූප­කා­ර්ථ­වත් භාෂා­වත් නිසා සිත් ගනී.ගොම්මන් අව­තාර ලගින පලු අත්තක අත ඇරිච්ච බිමට වැට‍ුණු වටු කූඩුව සුර­තල් නැති හපුටු ළමයි මතක් වෙන්න මං ගත්තා... පාට පාට හීන ගොඩක් අනේ සර්... ඒ පැට­වු­න්ගෙත් හිත් යට ගොඩ­නැ­ගිලා කඳුළු උණා... මඩ හෝදන වැව් වතු­රෙන් තොල් සායම් හෝද ගන්න මට ලැබුණා... ගමේ ම දුක් එකතු කරන මහ නුගයේ හිටි දෙයියෝ යැදුම් හෑලි අහ­ගෙන නින්දෙම හිටියා... විල­ම්භීත අකුරු ලියපු පොත් පිටු­වල බර පැණ මහ ලොකු­වට ගම­ටම දැනුණා පැල් ලගිනා තුරු හිස් වල මට චක්කර පාඩම් කළ හඬ ඇසුණා... ඉරිඟු කරල් වල පුසු­ඹට සත්තයි මගෙ හැමදා බඩ කඩ පිරුණා... සාරි පොටේ තුත්තිරි නෑ... ඔල්මා­දෙන් නෙවෙයි සර් හිටි තැන ආපහු දෙන­වද...? මං දුෂ්කර ඉස්කෝ­ලෙ­ක­ටම යනවා...කාංචනා කුමාරි ද සොයිසා සරුං­ගල් පෙළ අහස් වියන පාළුව මකන දෙපා පොඩි කර­දි­යෙන් තෙමන දුව පැන නටන තනා වැලි මාළිගා මුහුද ලස්සන කියන ළමා­විය වෙත සොඳුරු කිරි කවඩි තිළිණ දෙන දම්පාට බිම් තඹුරු මල් යාය සිනා­සෙන මුවා වී හිරුට වැ‍ටකේ සෙවණ වෙත ඇදෙන එදා වාගෙම අදත් මැවෙයි රස පෙම් සිහින වැදෙයි ගල් පරෙහි රළ අසි­රි­මල් වැසි ලෙසින කම්ක­ටොලු පිරී ජීවන බර ද හිස රැඳුණා සති අන්ත විරා­මය දින පහක ඇවෑ­මෙන හිස් නෙතින් සයුරු තෙර සෙමෙන් සක්මන් කරන සුපි­රි­සිදු වාරැ­ළක් මිස කිසිත් නොම ලැබෙන නිමා­ව­න්නට ළඟයි දිවි වන්දනා ගමන සිතිජ ඉම රත්පැ­හැය දුබල දෙනෙ­තින් දකින තබා කර­පිට මවුන් සයුර තර­ණය කරන බෝස­තුන් ගැන මතක නිරා­මිස සුව ගෙනෙනමල්කාන්ති වීර­සිංහ  දසුන් නෙත් ගැටෙන මුත් නොපෙ­නේය නිසි ලෙසින් පෙනුම කොහෙදෝ ‍ගොහින් වෙන්ව නෙත් අස­පු­වෙන් දශක හය­කට නොඅඩු කාල­යක් ඇස් විසින් ‍මෙතෙක් ඉටු කළ මෙහෙය අහ­ව­රයි! දැන් ඉතින් එදා කසු කුසු හඬත් මනාසේ ඇසු­ණ­මුත් අහස ගොර­වන හඬ ද නෑසෙ­තිය! අද සොඳින් සවන් පෙති මැල­විලා අක­ම්පිත වූ හෙයින් කම්ප­නය නොදැ­නෙතේ! කණ් දෙකම ඇති නමුත් ගඳ - සුවඳ දැනුන මට අහල ගම් හතක් දුර ළඟ පාත වුවද ඇති සුවඳ අද නොදැ­නේය එදා මෙන් තිබු­ණාට නාස් කුහ­රය හොඳට වරද සුළ‍ඟේ නොවේ! වය­ස්ගත වීම මය පසි­ඳුරෝ මහත්සේ සුසං­වේ­දීව තිබූ සැට වසර ද එළැ­ඹෙත්මැ වැඩ කළෙමු! රෑ - දිවා දැන් ඉතින් හමා­රයි සිය­ල්ලම තිළිණ කොට ඉතින් මට අව­ස­රයි ජීවි­තෙන් සමු­ගන්න!ඩබ්ලිව්.කේ. සරත් විම­ල­සිරි  මගේ ආදර පියා සර­ස­විගෙ හිත­ දිනා ඉතු­රු­කර තබාලා දායාදෙ ගෙට­ ගෙනා වසර තිහ­කට ඉහත දෙව්ලො­ව­ට­ පි­වි­සුනා පිනට මගෙ එයට මම එකම හිමි­ක­රු­ වුණා එදා මා සිටි­යදී ‘දම්සෝමෙ’ සිසු­ වෙලා පියාණෝ මගෙ නමට දායාදෙ හිමි­ කළා එයින් මා පල රැගෙන නිවී සැන­සෙ­නු­ බලා මුව පුර‍ා පියාගේ ගියා හස­රැ­ලි­ ගලා හෙන­හුරා විස්නු­ටත් කවා ඇති බට­ කොළේ බාඳුරා මලක් තුළ මර­න්ටයි හිර­ කළේ එහෙත් දෙව­ඟ­නක් දැක මගෙ තිබුණු පිං බලේ පුදු­ම­යකි! බේර­ගති මා සිරව සිටි­ මලේ පියා දුන් දායාදෙ සැන­සෙන්න දී ඇ­යට සිතුව මුත් කරු­ම­යකි! ඇය කැමැති නෑ එ­යට දෙව­ඟ­නට මා නිසා චුතව ආ මනු­ලො­වට සියලු යුතු­කම් කරමි! කරනු හැකි තුන් දො­රටලලාජී මානා­වඩු  චිමිනි ලාම්පුව කිමද නුඹ දැලි වැකුනු ගතින් අප­හ­රණ කුටියේ මුල්ල­කට වී දැල් එලන මකුලු කැළ­කට නිබඳ රැක­ව­ර­ණය දෙමින් නොදනී ද පුහු­දුන් මිනිස් වගට අතී­තය නොප­මාව අම­තක වන බව නුඹෙන් ලද අඩ පහන් එළි­යට වඩා දිදු­ලන ධවල එළි­යක් ලද විට අම­ත­කය උන්ට දැන් අඳුරු කරු­වල රැයේ නුඹෙන් ලද පිළි­ස­රණසෝම­රත්න පර­ණ­වි­තාන  කාලයේ පල්ලම් වැඩෙද්දී නෙතේ පැල්ලම් මැකී යයි මුවේ කැල්මන් නැඟී ආ මුත් හදේ පැල්මන් හා නොවෙයි මැරී ඉපැ­දුණු වෙසින් අව­දිව රඟන රැඟු­මන් ඵල නොවෙයි නුඹ නමින් මියැ­දෙන්න උන් හද ඉතින් මියැදී අහ­ව­රයි මුදු තෙපුල් හද තැවුම් මිරිකී ලවන් තල ඕජස් ගලයි ගිනි නොගෙන නිවි නිවී වුණි­නම් අදත් නුඹ මහ­දෙම නිදයි සුසු­ම­කින් වුව පෙර­දි­නෙක පණ ගැහුණු හද­වත දළ­ද­ඬයි ජීවි­තය පැතූ දෙවොල අත­හැර දාසිය ද ගොස් බෝ දුරයිඋපෙ­කලා භාග්‍යානී අතු­කෝ­රළ  රුව­න්වැලි සෑය­ට‍ ­න­ම­ස්කා­ර­කර ඉර­මල සිය රශ්මි පත්‍ර හකුලා පර­ව­යන සැදෑ සඳ සුදු­ව­තින් සැර­සුණ උවැස උවැසි ගණ පුදා මල්, දල්වා පහන් දොහොත් මුදුන් දී නඟන සාධු නද අසා සෑ රද ඉදි­ක­ර­න්නට දහ­ඩිය පැන් පූජා කළ බෝසත් කම්ක­රුවෝ තුටින් ඉපි­ලෙති දෙව්ලොව සිටරත්න­සිරි අලුත්ගේ  රැඳුණු මුතු සැර සිලි නගා කොක් සන් හස රැළි ගැලූ නිල් දිය ඇලි මර ඇඳට වී හීන් කෙඳි රිලි රැක­ව­රණෙ මිහි කත මහ වන­ස්පති පරි ණත සුණු විසුණු කොට ඇත අනේ කන­වැ­න්දු­මිය වන පෙත දිවි­යට සොඳුරු බණ ගුත්ති­ලගෙ තත් සිඳි වෙණ නද දුටුව - දෙස වන ගොළු වෙලා ඔක්කොම කුරුලු බෙණ දෙවැට වතු සුදු ගොනු පෙහෙස් සමා­දන් වුණු නිග­න්ට­ය­නගෙ තුනු සපුව අප හට වගෙයි පව­සනු! ගෙත්ත­මින් පිනි මුතු නිල් විල්ලු­ද­යක තතු තණ පලස බැඳි නෙතු ප්‍රලිත තල විය - යහුණු වැනි රතු! කහ­වණු වලට රට මුළු පරි­ස­රය නතු කොට විය­ළිලා තොල කට සොබා සොඳු­රිය අහ­ව­රයි හෙට!රණ­ගල සම­ර­සේන  කට ඇරලා හිනා වුණත් යට ඇඳු­මක් නොම ඇන්දත් සාලෙ ඇඳුම් මාරු කළත් පිරිමි ළමයි මැදට ගියත් අම්මා­ගෙන් දේස­න­යක් පොඩි දුව දැන් ලොකු ළම­යෙක් තනි­කම කළු­වර වගේ ම නපුරු සතුන් හොල්මන් ගැන බයක් සැකක් - වගේ වගක් නැති මා ගැන ඇයිද? මෙහෙම සැකෙන් බයෙන් අපේ තාත්තා “අපට තියෙන ලොකුම බයත් ඔය බය නැති එකම තමයි” හෙමින් එහෙම කියන ගමන් අම්මගෙ ඇස් ඉති­රෙන කොට බය වෙන්නට එපා කියන අපේ තාත්තාපද්ම­සිරි බණ්ඩාර  අප­හ­ස­යට ලක්වන දරුවා - බිය­ගුළු බව හිත දැරුවා විවේ­ච­නය වන දරුවා - සදොස් බව ම හිත දැරුවා විශ්වා­සය නොම කෙරුවා - කපටි වේය ඔබ දරුවා වෛර­ය­කට ලක් කෙරුවා - සතුරු වේය ඔබෙ දරුවා කරුණා, දයා ඔබ කෙරුවා - හිත සෙනෙ­හස ඵල දැරුවා ධෛර්ය ලත් එම දරුවා - විශ්වා­ස­යෙන් හිත පුරවා ‘සත්‍ය ගරුක’ හුරු කෙරුවා - හොඳ නර­කත් හිත දැරුවා වර්ණ­නාව ලත් දරුවා - වටි­නා­කම ගරු කෙරුවා බෙදන, හදන බව දුටුවා - අන් යහ­පත ගැන සිතුවා දැනුම තුළම සිටි දරුවා - නුව­ණැ­ත්තෙකි ඔබෙ දරුවා සතුට සිතට පුද කෙරුවා - සුන්දර ආදර කරුවා ඉව­සීම ම හුරු කෙරුවා - සාධා­රණ විය දරුවාRonald Russell ගේ Lessons From Life කාව්‍ය ඇසු­රෙන් සිංහල පරි­ව­ර්ත­නය - එච්.එම්. ජය­ව­ර්ධන  හැන්දෑ වළා විමන පුළුන් වන් සුව යහන මත සැතපි විට සිතන පෙම් සිතුම් ගලා ගෙන රවුම් අත් අකුරු පිඩ මුතු පබළු මෙන්ය හැඩ ධවල පත නොමැත ඉඩ ලිය­න්නට සක­ස්කඩ හිඳ සිටින අසුන යට ගෙබිම මුලු පුරා­වට නොති­බේය අකුරු වට කියා විසි කළ පත් ද කණ­පිටඅනුර ජය­වීර කර්තෘ - සුම­න­සිරි පන්නි­ල­හෙට්ටි ප්‍රකා­ශ­න­ය - ගොඩගේ ප්‍රකා­ශ­න­යකි.‍‘බිම්මල්’ සුම­න­සිරි පන්නිල හෙට්ටිගේ තෙවන කාව්‍ය සංග්‍ර­හ­යයි. දෙවැන්නේ සිට තෙවැන්න පළ­වීම තෙක් තර­මක් දිගු කලක් ගෙවී ඇත ද, ඔහුගේ පළමු හා දෙවන කවි පොත් ගැන ද ‘අභි­නව ගුප්ත’ සට­හන් තබා ඇති බව සිහි­පත් කළ යුතු ය. එදා ඔහුගේ කවියේ දුටු සාධ­නීය ලක්ෂණ ‘බිම්මල’ කෘතිය ද ඒ අයු­රින් ම රැක ගන්නට සමත්වී තිබේ. අලං­කා­රෝක්ති සහ රූප­කාර්ට අඩු කවි මඟක් ප්‍රිය කරන සුම­න­සිරි බොහෝ විට අරුත ම අලං­කා­ර­යක් සේ භාවිත කරයි.වෙරළේ තිබූ අසිරි මැකී මහල් මැදුරු බාල්කතී රස මස­වුළු රස මදිවී අප එන­තුරු බලා හිඳී දියඹේ සිට පුරුදු ලෙසට පොහොය හ‍ඳේ මෙත් ගුණ­යට දහම් දීපයේ වෙර­ළට නොයති මවති බිජු­ලෑ­මට‘ආන්ත්‍රා­වයි’ යන හිසින් ලියැ­වුණු කැස්බා පැට­ව­කුගේ ඉහත ප්‍රකා­ශ­නය ඔහුගේ කවි­මග කෙබඳු දැයි හඳු­නා­ග­න්නට ඉඩ දෙන්නකි. ‘මහ­නුගේ’ ද එවැ­න්නකි. ලාභ - ප්‍රයෝ­ජන උව­මනා පිණිස එක් රැස්වන පිරිස, ඒවා නොලැ­බෙන කල එතැන හැර­යති.පැතුම් ඉටු කර­ගන්න පුද දෙමින හිස නටා දුක කියා වැඳ වැටුණ පිවිස පල ඇති රුකක් සොයා­ගෙන නො එන්නම ගිහින් වවු­ලන් රෑනසුම­න­සිරි ගේ ඇතැම් කවි කවි බවට පත් නොව කාව්‍යෝක්ති ස්වරූ­ප­යෙන් ම පැව­තීම නිසා එත­රම් සාර්ථක නොවේ‍. එවෙ­නිම සාම්ප්‍ර­දා­යික කවි­මග අනු­ග­ම­නය කරන විට ඔහු ද සාම්ප්‍ර­දා­යික සිති­වි­ලි­ව­ලින් ම යැපීම ද අඩු­වකි. අභි­යෝ­ගය; ඔහුගේ දැක්ම තහ­වුරු කරන රච­න­යකි. ඔහු මේ කියන්නේ දෙවි­යන් අබි­ය­සදී ය.මා හට කමා කොට පෙන්වා ඔය කියන තෙද­බල මා පුංචි දිය­ණිය සුව­පත් කොට මා බැති­ම­තකු කරනු මැනඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=cr1410058</link>
    <topic>පොත් පුවත්</topic>
    <author/>
    <content>පොත් පුවත්දමයන්ති ජයකොඩි ලියූ ‘ගෞතම බුද්ධ චරිතය 3 - අසිරිමත් ශ්‍රී ගෞතම සම්බුද්ධ රාජ්‍යය’ අලුත් ම බෞද්ධ ග්‍රන්ථය පූජ්‍ය කිරිබත්ගොඩ ඤාණානන්ද ස්වාමීන් වහන්සේට පූජා කිරීමේ මහෝත්සවය මේ මස 08 වැනිදා බදාදා (පුන් පොහෝදා) උදේ 10.00 ට පොල්ගහවෙල මහමෙව්නා භාවනා අසපුවේදී පැවැත්වේ.දයාවංශ ජයකොඩි සහ සමාගම විසින් ප්‍රකාශයට පත් කරන ලද ‘අසිරිමත් ශ්‍රී ගෞතම සම්බුද්ධ රාජ්‍යය’ ග්‍රන්ථය බෝසතාණන් වහන්සේගේ අභිනිෂ්ක්‍රමණයේ සිට අසිරිමත් බුද්ධත්වය දක්වා ලියා ඇත. මෙහි අගනා වර්ණ පින්තූර රැසක් ද ඇතුළත් ය.දමයන්ති ජයකොඩි මහත්මියගේ ‘ගෞතම බුද්ධ චරිතය 3 - අසිරිමත් ශ්‍රී ගෞතම සම්බුද්ධ රාජ්‍යය’ බෞද්ධ ග්‍රන්ථය 09 වැනිදා සිට විශේෂ අඩු මිලකට දයාවංශ ජයකොඩි සහ සමාගමෙන් ලබාගත හැක.ලංකාදීප විමංසා අතිරේකයේ පළවූ කෙටිකතා අතරින් දෙවන අදියරට තෝරා ගත් කෙටිකතා විස්සක් ඇතුළත් නිර්මාණ සමුච්චය ‘ලංකාදීප විමංසා කෙටිකතා - 2’ දොරට වැඩීමේ උත්සය මේ මස 07 වැනිදා අඟහරුවාදා සවස 3.00 ට කොළඹ 07, නිදහස් මාවතේ, ජාතික පුස්තකාල හා ප්‍රලේඛන සේවා මණ්ඩලයේ ශ්‍රවණාගාරයේදී පැවැත්වේ.දයාවංශ ජයකොඩි සහ සමාගම විසින් ප්‍රකාශයට පත්කරන ලද ‘ලංකාදීප විමංසා කෙටිකතා - 2’ සමුච්චය දොරට වැඩීමේ උත්සවයේ මුලසුන ප්‍රවීණ ගත්කතුවර වෛද්‍ය ගුණදාස අමරසේකර මහතා හොබවන අතර මහාචාර්ය කුසුමා කරුණාරත්න මහත්මිය විශේෂ දේශනයක් පවත්වයි.‘ලංකාදීප විමංසා කෙටිකතා - 2’ සමුච්චය එදින විශේෂ අඩු මිලකට පාඨකයින්ට ලබාගැනීමට අවස්ථාව සලසා ඇති බව මෙහි සංස්කාරකවරුන් වන චන්ද්‍රිකා විජේසුන්දර මෙනෙවිය සහ ගාමිණී කන්දේපොළ මහතා පවසයි.ද්විමාසික සඟරාව 2014 සැප්තැම්බර් ඔක්තෝබර්ප්‍රධාන සංස්කාරක - පියසෝම රුද්‍රිගුප්‍රකාශනය - ශ්‍රී සුපර් ඇඩ්ස්මිල - රු. 80යහපත් පුරවැසියන් සහිත යහපත් සමාජයක් රටට දායාද කිරීමේ මෙහෙවර ඉටුකරන මෙහෙවර සඟරාවේ නව කලාපය පිටවී ඇත. යෞවනය පිළිබඳව යහපත් ආකල්ප වඩවන්නට අවශ්‍ය පසුබිම සකස් කරන මෙහි කාලෝචිත ලිපි ගණනාවක් ම පළවෙයිකර්තෘ - විශේෂඥ වෛද්‍ය ආචාර්ය පාලිත ගුණවර්ධනමිල - රු. 600ප්‍රකාශනය - කර්තෘ ප්‍රකාශනයකි60/1 පල්ලිය පාර, ගම්පහ.දු.ක. 0773667920උසස් පෙළ විභාගයෙන් විශිෂ්ට ප්‍රතිඵල සඳහා ප්‍රායෝගික මඟ පෙන්වන උපදෙස් සහිත ග්‍රන්ථයකි. පාඨමාලා හැදෑරීමේ වැදගත්කම, දෙමාපියන් සතු වගකීම, ශිෂ්‍යයන්ගේ වගකීම් කාලය කළමනාකරණය කර ගැනීම ආදි කරුණු ඇතුළත් අත් පොතකි. විභාගාපේක්ෂකයන්ට අත්වැලකි.කර්තෘ - ශෂි ප්‍රභාත් රණසිංහමිල - රු. 250ප්‍රකාශනය - ෆාස්ට් පබ්ලිෂින් ලිමිටඩ්නව සිතුම් රැසක් සිංහල කවි සාහිත්‍යාවලියට අවතීර්ණ වීමේ ප්‍රතිඵලයකි. ප්‍රඥාවෙන් කියවිය හැකි කාව්‍ය නිර්මාණ ග්‍රන්ථයකි. නිසඳැස් මෙන් ම සඳැස් කවි වලින් ද යුක්ත මේ නිර්මාණ සිංහල සාහිත්‍යයට එක්වන තවත් එක් කවි පොතක් පමණක් නොවේ. ප්‍රතිභා පූර්ණ කවියෙකි.කර්තෘ - තිස්ස විමලධීරමිල - රු. 175ප්‍රකාශනය - නැණිල ප්‍රකාශනප්‍රශස්ත කාව්‍ය සංකල්ප ගණනාවකින් සමන්විත සඳැස් හා නිසඳැස් ආකෘතීන්ගෙන් යුත් කාව්‍ය නිර්මාණ කෘතියකි. සමාජයේ විවිධ පැති තම නිර්මාණයන්ට හසුකර ගන්නට කවියා සමත් වී තිබේ.කර්තෘ - එම්.ඒ. චන්ද්‍රරත්නමිල - රු. 200ප්‍රකාශනය - කර්තෘ ප්‍රකාශනයකි.පොහොය යනු බෞද්ධයන්ගේ සිත් සතන්වලට සැනසිලි දායක වචනයකි. බෞද්ධ ජනජීවිතයත් පොහෝ දිනයත් අතර සබඳතාවය ඊට හේතුවකි. මේ ග්‍රන්ථයෙන් සෑම මසකම පුර පෝ දිනවල ඇති වැදගත්කම පිළිබඳව විශ්ලේෂණයක් කෙරෙයි. පුර පසළොස්වක පෝ දිනවල බෞද්ධයන් විසින් සිදුකරනු ලබන පින්කම් පිළිබඳව මෙහි විස්තර කෙරේ.ජයසේන බුත්පිටිය ලේඛකයාගේ ලේඛක දිවියට පනස් වසරක් පිරීම සැමරීම නිමිත්තෙන් ඔහු විසින් ලියන ලද පාර්වතීගේ දරුවෝ, අසිරිමත් ගුරුභූමිකාව, අධ්‍යාපන කළමනාකරණ ක්‍රමික විකාශය හා ධවල නිමේෂය යන ග්‍රන්ථ හතර එළිදැක්වීම මිරිස්වත්ත ගම්/ප්‍රාදේශීය සභා පරිශ්‍රයේ ශ්‍රවණාගාරයේ දී ලබන 11 දා පෙ.ව. 9ට සිදු කෙරේ. මෙය සාහිත්‍ය - අධ්‍යාපන නිර්මාණ සංවාදය විසින් කෙරෙන ළෙන්ගතු ආරාධනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=ay1410051</link>
    <topic>ස්ට්‍රයික් නොකරපු නිසා අපේ ඇ‍ඟේ කොළපාට තීන්ත ගෑවා</topic>
    <author>සුනිල් මිහිඳුකුල‍</author>
    <content>සුමනා සපරමාදුඔබේ සම්පූර්ණ නම?ඇයි මොකට ද?.... වික්‍රමසිංහ ආරච්චිගේ ඉන්ද්‍රාවති සුමනා සපරමාදු.උපන්නේ?1924 අගෝස්තු 01.කොහෙද?මගෙ ගම නම් පාමංකඩ. ඒත් උපන්නේ මීගමුවේ.පියා කවුද?දොන් චාල්ස් සපරමාදු. වෘත්තියෙන් ඇපෝතිකරි වෛද්‍යවරයෙක්. ඒ නිසා අපිට තැන් තැන්වලට යන්න සිදුවුණා. මීගමුව, හැටන්, කඩුගන්නාව. මීගමුවේ මං ඉපදුණේ ඒ වෙනකොට තාත්තා හිටියේ මීගමුව ඉස්පිරිතාලේ. ඒකට අල්ලපු වත්තේ දොස්තර බංගලාවේ තමයි අපි හිටියේ.තාත්තට කතා කළේ ඩැඩි කියල ද?අපි හොඳ සිංහල - බෞද්ධ පවුල්. අපි ඔය මමි, ඩැඩී - මම්ම පප්පා කිව්වෙ නැහැ. අපි කටපුරා කතා කළේ අම්මා තාත්තා කියලයි.අම්මා?සෝමාවති සිල්වා. ගම කටාන. තාත්තා එක්ක බලද්දි ඇය උගත් කාන්තාවක් නෙමේ. සාමාන්‍ය ගෘහිණියක්.පවුලේ කී දෙනා ද?හතරදෙනයි. මල්ලිලා දෙන්නයි. නංගියි. එක මල්ලි කෙනෙක් කුඩා කාලෙදිම නැතිවුණා. නංගිත් දැන් ජීවතුන් අතර නැහැ. අනෙක් මල්ලිගේ ගෙදර තමයි මං මේ ඉන්නේ. එයා බැඳලා ඉන්නේ මාර්ටින් වික්‍රමසිංහගේ දියණියක වන රූපා සපරමාදුව. මගේ ගේ තිබුණේ නුගේගොඩ. ඒක විකුණලා තමයි මෙතැනට ආවේ.පාසල් ගියේ?විශාඛා. 1930 දි. එතකොට මගේ වයස අවුරුදු පහයි මාස පහයි. මං හිටියේ හොස්ටල් එකේ. ඒ කාලේ විශාඛාව පොඩි ඉස්කෝලයක්. ඒ වෙනකොට ඒක පටන් අරන් අවුරුදු 15 ක්වත් නැහැ මයේ හිතේ. අපිට හොඳ බෞද්ධ අධ්‍යාපනයක් ලබා දෙන්නයි අපේ මවුපියන් අපිව විශාඛාවට දැම්මේ.ඔබ විශ්ව විද්‍යාල උපාධිධාරිනියක් ද?ඔව්. අපි තමයි 1942 දී ශ්‍රී ලංකා විශ්ව විද්‍යාලය පිහිටුවද්දී හිටපු පළමුවැනි කණ්ඩායම. ඊට කලින් තිබුණේ යුනිවසිටි කොලිජියනේ. රොනී ද මැල්, නිශ්ශංක විජේරත්න මගේ සමකාලීනයෝ.අයිරාංගනි සේරසිංහ?එයා අපිට බාලයි.උපකුලපති සර් අයිවර් ජෙනිංග්ස් කොහොම කෙනෙක් ද? එයා අධිරාජ්‍යවාදියෙක් කියලයි සාමාන්‍යයෙන් අපි අහලා තියෙන්නෙ?එයා ‍හොඳ ඇඩ්මිනිස්ට්‍රේටර් කෙනෙක්. එංගලන්තයට ඇද්දයි කියලා කියන්න බැහැ. එයා තමන්ගේ රාජකාරිය හරියට කළා.ඒ කාලේ විශ්ව විද්‍යාලයේ ඉංග්‍රිසි අංශයෙන් නාට්‍ය නිෂ්පාදනය වුණානේ. ඔබ ඒවාට සම්බන්ධ වුණේ නැද්ද?නැහැ. ලුඩොවයික් එක්කත් මිසිස් ලුඩොවයික් එක්කත් ඒ කාලේ මං බොහෝම යාළුයි. ඒත් මං ඔවුන්ගේ නාට්‍යවලට සම්බන්ධ වුණේ නැහැ. අනෙක සිංහලෙනුත් නාට්‍ය කළා. ‘කපුවා කපෝති’ කළේ 1945 දිනේ.උපාධිය ගත්තට පස්සේ මොනව ද කළේ?ටික කලක් (අවුරුදු තුනක් විතර) මං ශබ්ද කෝෂ කාර්යාලයේ වැඩ කළා. මහාචාර්ය එම්. ඩි. රත්නසූරිය යටතේ. මම සිංහල ගෞරව උපාධිධාරිනියක් නිසයි මාව ශබ්ද කෝෂයට බඳව ගත්තේ.අපි අහලා තියෙන විදියට ඊට පස්සේ ඔබ විදේශගත වෙනවා.මම සිඩ්නි විශ්ව විද්‍යාලයට ගියා මානව විද්‍යාව හදාරන්න. ඇත්තටම ලුඩොවයික් තමයි මට ඒ යෝජනාව ගෙනාවේ. සිඩ්නි විශ්ව විද්‍යාලයේ ප්‍රෙෆෙසර්ගේ පුතා මෙහෙ ඉංග්‍රිසි අංශයේ කථිකාචාර්යවරයෙක් වෙලා හිටියා. ඔහුගේ මාර්ගයෙන් තමයි මම ඔස්ට්‍රේලියාවට ගියේ. අවුරුදු තුනක් මම සිඩ්නි සරසවියේ ඉගෙන ගත්තා.ඊට පස්සේ මෙහෙ ඇවිත් මොනව ද කළේ?ඒ වෙනකොට අපේ විශ්ව විද්‍යාලයේ මානව විද්‍යා අංශයක් පිහිටුවලා. මං කථිකාචාර්යවරියක් විදියට පේරාදෙණියට ගියා. මට ඒ ජීවිතේ ඇල්ලුවේ නැහැ. හරිම පාළුයි.පුදුමයි. පේරාදෙණිය මොන තරම් සෞන්දර්යාත්මක ස්ථානයක් ද?ඒ දැන්නේ. මං අස්වුණා.ඊට පස්සෙ ද පත්තර කලාවට එන්නෙ?එස්මන්ඩ් වික්‍රමසිංහ මට ඕස්ට්‍රේලියාවේදි මුණ ගැහිලා තිබුණා. ඔහු මොකක්හරි සම්මන්ත්‍රණයකට එහෙට ආවා. මං කොළම ඇවිත් ඔහුට කිව්වා මට රස්සාවක් දෙන්න කියලා. එයා මාව ‘සිළුමිණ - ජනතා’ කර්තෘ මණ්ඩලයට දැම්මා. (1955 දී) එතකොට ඒ දෙකේම ප්‍රධාන කර්තෘ ඩෙන්සිල් පීරිස්. ‘සිළුමිණ’ මීමන යටතෙත් ‘ජනතා’ රාජා තිලකරත්න යටතෙත් තිබුණා. ඇත්තටම ඩෙන්සිල් තමයි මගේ පත්‍රකලා ජීවිතයේ ගුරුවරයා.ඔබේ මුල්ම පඩිය කීය ද?250 යි. මගේ ඇපොයිමන්ට් ලෙටර් එක මේ මෑතක් වෙනකම්ම තිබුණා.කොහොම ද පත්තර කලා ජීවිතය?මං හිතන්නේ මට ගැළපුණේ ඒක. ලේක්හවුස් එන්න කලින් මම ‘ලංකාදීපය'ට ලියලා තියෙනවා. ඒ ලිපි පළ කළේ ඩී. බී. ධනපාල. ඔහු මට අත දුන්නු කෙනෙක්. පත්තර කලාව හරිම සුන්දර රස්සාවක්. බොහෝම කෘප්තිමත් රැකියාවක්.කවුද ඔබත් එක්ක හිටපු අය?ධර්මපාල වෙත්තසිංහ, එඩ්වින් ආරියදාස. මට මතකයි එඩ්වින් තමයි ‘සිළුමිණේ’ ශාස්ත්‍රීය අතිරේකය සංස්කරණය කළේ. එයා කැමැති නැහැ ඒක වෙන කාටවත් දෙනවට. මමත් ශාස්ත්‍රීය අතිරේකයට ලිපි ලිව්වා. ඒ වගේම ඉංග්‍රිසි පත්තරවලටත් ලිව්වා.කවුද හිටපු පුවත්පත් කලාවේදිනියන්?සිබිල් වෙත්තසිංහ, ජීන් පින්ටෝ, රංජි හැන්ඩි (දන්නවනෙ මෛත්‍රිපාල සේනානායක බැඳලා හිටියේ) රෝෂන් පීරිස්, සෙලින් විලත්ගමුව, හේමා ගුණවර්ධන, විජිතා ප්‍රනාන්දු, මාලිනි විජේරත්න. එයා රියෙන්සි විජේරත්නගේ නෝනා.ඒ කාලේ ලේක්හවුස් එකේ කොම්පැනි යුගයනේ. මාධ්‍ය නිදහස කියන එක තිබුණ ද?තිබුණා. අපිට ප්‍රශ්නයක් ආවේ නැහැ, අරක ලියන්න එපා, මේක ලියන්න එපා කියලා.ඔව් ඉතිං ඔබ දේශපාලන ලිපි ලිව්වේ නැහැ.දේශපාලනය මගේ විෂය ක්ෂේත්‍රය වුණේ නැහැ.ඒ කාලේ ලේක්හවුස් එක දක්ෂිණාංශිකයි නේ? ඔබේ දේශපාලන මතවාදයත් ඊට සමපාත වුණා ද?නැහැ මම වමට බර කෙනෙක්. ඇත්තටම මං ඡන්දය පාවිච්චි කළේත් වමේ දේශපාලනඥයන්ට. මුල් කාලයේ එස්මන්ඩ් වික්‍රමසිංහත් වාමාංශිකනේ.මොනව ද ඔබ සාමාන්‍යයෙන් ලිව්වේ?පුවත්පත් කලාවේදිනියක් වශයෙන් මගෙ දර්ශනය වුණේ පාඨකයා දැනුවත් කිරීම. ඔවුන්ට දැනුම ලබාදීම. විවිධ අංශයන්ගෙන්. උදාහරණයක් විදියට ඔබ දන්නව ද ස්වර්ණා ද සිල්වා නැත්නම් ආනන්ද සමරකෝන්ගේ ‘නමෝ නමෝ මාතා’ ගීතය අපේ ජාතික ගීය වෙන්නෙ නැහැ.නැහැ මං දන්නෙ නැහැ.ජාතික ගීය තේරුවේ තරගයකින් බව දන්නවනේ. ඒ වෙනකොට සමරකෝන් හිටියේ ඉන්දියාවේ. ඔය ස්වර්ණා ද සිල්වා තමයි මේ ගීතය තරගයට ඉදිරිපත් කළේ. එතකොට එයා මියුසියස් විදුහලේ ගුරුවරියක්.කවුද ස්වර්ණා ද සිල්වා කියන්නෙ?ආනන්ද සමරකෝන්ගේ සහාය ගායිකාවක්. තවත් විදියකට කියනවානම් ප්‍රවීණ සංගීතඥ ඩන්ස්ටන් ද සිල්වාගේ සහෝදරිය. සමරකෝන් ‘නමෝ නමෝ මාතා’ ගීතය මුලින්ම ගායනා කළේ ඉලෙන්ද සිල්වා එක්ක වුණාට එය සරල ගීයටත් ග්‍රැමෆෝන් තැටියටත් ගායනා කළේ ස්වර්ණා ද සිල්වා සමඟයි. එසේම සමරකෝන්ගේ ‘සිරිසරු සාර කෙතේ’ ගීතයේ සහාය ගායිකාවත් ඇයයි.ඔබ වඩාත් ප්‍රසිද්ධ වුණේ ‘තරුණි’ පුවත්පතේ කතුවරියක විදියට?ඔව්. මම දෙවතාවක් ‘තරුණි’ කර්තෘ ධුරය හොබවා තිබෙනවා. 1969 දී ‘තරුණි’ පටන්ගත්තේ ලේක්හවුස් ආයතනයේ හිටපු විශිෂ්ට ගණයේ පුවත්පත් කලාවේදියකු වූ ශ්‍රීලාල් හික්කඩුව ලියනගේ. ඔහු කර්තෘත්වය දැරුවේ අවුරුද්දයි. ඊට පස්සේ කර්තෘවරිය වුණේ මම. ඒ 1970 සිට 1974 දක්වා. ඊට පස්සේ මං දෙවැනි වතාවට 1980 ඉඳන් 1994 විශ්‍රාම යනකං එහි කතුවරිය වුණා.‘තරුණි’ කතුවරිය වශයෙන් ඔබේ අරමුණ වුණේ මොකද්ද?අපේ රටේ කාන්තාවන්ට දැනුම ලබාදීම තමයි ප්‍රධානම අධ්‍යාශය වුණේ. ඒ සඳහා අපි විශේෂ ප්‍රශ්න පිළිතුරු පිටුවකුත් ආරම්භ කළා. ඒ ‘ඉඳුනිල්ගෙන් අහන්න’ යනුවෙන්. එය සකස් කළේ පසු කලෙක ‘තරුණි’ කතුවරියක වූ ඉඳුනිල් කහවිට. දැන් උදාහරණයක් විදියට ගත්තොත් හුඟක් කාන්තාවෝ විශ්‍රාම වැටුප ගන්න විදිය දැනන් හිටියේ නැහැ. ඒ වගේ දේවල්වලට අපි මේ විශේෂාංගයෙන් කිසියම් උපදේශකත්වයක් ලබා දුන්නා. අපි අද වගේ ෆැෂන්වලටම ප්‍රමුඛත්වය දුන්නේ නැහැ. තිබුණා, නොතිබුණා නෙමෙයි. ඒත් මේ තරම් නැහැ. අද විලාසිතා, රූපලාවණ්‍ය, මැහුම් ගෙතුම්, කෑම බීම හැරෙන්න කාන්තා පත්තරවල වෙන දෙයක් ඇත්තේ නැහැනේ.ඔබ ‘මිහිර’ පත්තරේත් කර්තෘවරිය වුණා?ඔව් 1974 දී මං ‘මිහිර’ කර්තෘත්වය භාරගත්තා. එතැනදිත් මගේ අභිලාෂය වුණේ ළමයින්ගේ දැනුම වැඩි කිරීම. අපි ප්‍රහේලිකාවක් පවා පවත්වගෙන ගියෙ ඒ අදහසින්මයි. ළමා කතා හා චිත්‍ර කතා මඟින් ළමයින්ගේ කියැවීමේ රුචිය වර්ධනය කරන්න අපි උත්සාහ කළා. දැනුම වගේම විනෝදයත් ළමයින්ට වැදගත් බව අප පසක් කරගෙන තිබුණා.ඔබ ‘අතුරු මිතුරු’ ළමා පුවත්පතෙත් ආරම්භක කතුවරිය?මම කෙටි කාලයක් ‘අතුරු මිතුරු’ පවත්වගෙන ගියා. ඊට පස්සේ නෙළුම් විමලරත්නට එය භාර දුන්නා. ඇය සුප්‍රසිද්ධ චිත්‍ර ශිල්පී ජී. එස්. ප්‍රනාන්දුගේ දියණිය. ඉතාම දක්ෂ පුවත්පත් කලාවේදිනියක්.1973 දී ලේක්හවුස් එක රජයට පවරා ගනිද්දි ඔබට මොකද හිතුණේ?එහෙම කරපු එක හරි නැහැ. එක පක්ෂයකට බර වුණා නම් නීතිරීති දාන එක වෙනයි. ඒත් රජයට පවරා ගැනීම හරි ය කියලා කියන්න බැහැ.1977 දී යූ. එන්. පී. ආණ්ඩුව බලයට පත්වුණාම ඔබට ප්‍රශ්න ඇතිවුණා කියලා අපි අහලා තියෙනවා.ඔව්. අපේ ඇ‍ඟේ කොළ පාට තීන්ත පවා ගෑවානේ. ඒ අපි ස්ට්‍රයික් එකට සහභාගි නොවුණු නිසා. පත්තරේ නොගහා පාරට බැස්සේ නැති නිසා. අපි ලේක්හවුස් එක ඇතුළේ කරපු දේශපාලනයක් නැහැ. අපි කළේ පත්තර කලාව. මාව ‘දිනමිණ'ට දාන්න හැදුවා. මං බැහැයි කිව්වා. පස්සෙ ‘ඔබ්සර්වර්’ එකට දැම්මා. ඒ ගොල්ලෝ හිතන්න ඇති මට ඉංග්‍රිසි බැහැ කියල.ඔබේ පිළිගැනීමට අනුව කවුද එකල හිටපු විශිෂ්ටතම පුවත්පත් කතුවරු?මීමන ප්‍රේමතිලක, ටාසි විට්ටච්චි, ටෝරි ඩි සූසා (ඩොරික් ඩි සූසාගේ අයියා) වගේ අය මට නම් කරන්න පුළුවන්.පුවත්පත් කලාවෙන් විශ්‍රාම ගිහින් මොනව ද කළේ?නිදහස් වෙළෙඳ කලාපයේ ළමයින්ට ඉංග්‍රිසි ඉගැන්වූවා. ඒක මට අලුත් අත්දැකීමක් වුණා. විශ්ව විද්‍යාලවල ළමයි වගේ නෙමේ. ඒ තරම් උගත්කමක් නැති ළමයිනේ. ඇත්තටම කිසියම් ගෙවීමක් ලැබුණට මම ඒක කළේ සේවාවක් විදියට. ටික කාලයක් ‘විශාඛා’ හොස්ටල් එක භාරව හිටියා.ඇයි ඔබ විවාහ නොවුණේ?ඕවා ඕනැ නැහැ.අපි අහලා තියෙන විදියට නම් ඔබේ කුලුඳුල් ප්‍රේමය බිඳ වැටුණු නිසා දිගටම අවිවාහකව හිටියා කියලයි.මං හරිම නිදහස්. ළමයින්ගේ ප්‍රශ්න නැහැ. අනෙක මට පාළුවක් දැනෙන්නෙ නැහැ.අසනීපයක් වුණොත්?මගේ වයසේ හැටියට මං තරමක් නිරෝගියි. අසනීපයක් වුණොත් මාව බලන්න මගේ නෑනා රූපා ඉන්නවා. මගේ නංගිගේ දුව ඉන්නවා.ඔබේ දින චර්යාව ගත වෙන්නෙ කොහොම ද?උදේ 6 ට විතර මං නැඟිටිනවා. පත්තර බලනවා, කෑම කනවා, පොත් කියවනවා, ලියනවා, මං අදටත් ජුනියර් ඔබ්සර්වර් එකට ලිපි ලියනවා.විනෝදාංශ කිසිවක් නැද්ද?පොත් කියවීම තමයි ලොකුම විනෝදාංශය. චාල්ස් ඩිකන්ස්, වෝල්ටර් ස්කෝට්ගේ පොත් මම බොහෝම ආසාවෙන් කියවපු කෙනෙක්. රහස් පරීක්ෂක කතා පවා මං කියවනවා. දැන් කාලේ ළමයි කියවන්නේ නැහැ ඒ ගැන මට හරි දුකයි. මම මල් වවනවා, පලතුරු වවනවා.ඔබ ලියපු පොත් මොනව ද?ඒවා ළමා පොත්නේ. ‘නලපාන’ ‘රතු බයිසිකලේ’ වගේ පොත් කීපයක් මම ලියලා තියෙනවා.ඔබ හිතන්නේ සිංහලෙන් ද? ඉංග්‍රිසියෙන් ද?භාෂා දෙකෙන්ම හිතනවා. මොකද මං ඉගෙන ගත්තෙ ඉංග්‍රිසියෙන්නේ.ජීවිතය දිහා ආපහු හැරිලා බලනකොට මොනව ද හිතෙන්නෙ?කලකිරීමක් නෑ. ජීවිතේ තෘප්තිමත් විදියට ගත වුණා කියලා හිතෙනවා.පත්තර කලා ජීවිතයේ අත්දැකීම් පොතකට ලියන්න අදහසක් නැද්ද?මොකට ද?සුනිල් මිහිඳුකුල‍ඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=ay1410052</link>
    <topic>ගෝඨයිම්බර යෝධයාගේ ගමේ අහුං යාගය</topic>
    <author>පීටර් කැනියුට් පෙරේරා</author>
    <content>ගම්පහ දිස්ත්‍රික්කයේ මිනුවන්ගොඩට නුදුරු දාගොන්න, ගොඩැල්ල, වල්පොළ ගම් පෙදෙස්වල සමහරදෙනා විශ්වාස කරන්නේ තමන් ජීවත් වන්නේ ගෝඨයිම්බර දෙවියන්ගේ අඩවියේ බවය. දුටු ගැමුණු රජතුමාගේ නන්දිමිත්‍ර, සුරනිමල, වහාසොණ, ගෝඨයිම්බර, ථේර පුත්තාභය, භරණ වේළු සුමන, ඛංජදේව, ඵුස්සදේව, ලභිය වසභ යන දස මහා යෝධයන් අතරින් එක් අයෙකු වූ ගෝඨයිම්බර කුඩා කාලයේ ජීවත්ව ඇත්තේ දාගොන්න, ගොඩැල්ල ගොඩිගමුව ප්‍රදේශයේ බව ප්‍රදේශවාසීන්ගේ විශ්වාසයි.ගෝඨයිම්බර යෝධයා මියගිය පසු දෙවියකුව ඉපදි තමන්ගේ ගම් පෙදෙස් ආරක්ෂා කරන බව ගම්මු විශ්වාස කරති. එනිසාම ගෝඨයිම්බර දෙවියන් වෙනුවෙන් වත් පිළිවෙත් තවමත් මෙම ප්‍රදේශවල සිදුකෙරේ.ගෝඨයිම්බර දෙවියන්ගේ අඩවියට සමීප දාගොන්න වල්පොල නාඹිරිත්ත දේවාලයේ සෑම වසරක ඇසළ මාසයේ සිදුකරන මහා ශාන්තිකර්ම මංගල්‍යයකි. එය හැඳින්වෙන්නේ නාඹිරිත්ත දේවාලයේ අහුං යාගය යනුවෙනි.“ඉන්දියාවේ සේරමහන් කියලා රජ කෙනෙක් උයන් කෙළියෙ යද්දි විශාල ගෝනෙකු දැක්කා. රජ තමන් සමඟ සිටි අනෙක් අයට අණ කළා ඒ ගෝනාව මරන්න. නමුත් කාටවත් ඒ ගෝනට විඳින්න බැරිව ගියා. අන්තිමේ රජතුමාම හීයෙන් විදල ගෝන මැරුවා. ගෝනා මැරුණෙ රජ ගැන වෛරයකින්.රජු උයන් කෙළියෙහි යද්දි එක විලක තියෙන නෙළුම් මල් ඉඹින පුරුද්දක් තිබුණ. අර වෛරයෙන් මැරුණ ගෝන ගෙඹි පැටියෙකුව ඉපදිලා අර නෙළුම් විලේ නෙළුම් මලක හැංගිලා ඉඳලා රජු ඒ නෙළුම් මල සිපගනිද්දි නහයෙන් මොළයට ගියා. රජුට දැඩි හිසරදයක් හැදුණා. කිසිම ලෙසකින් සුව කරන්න බැරිව ගියා.රජු පරීක්ෂා කළ එක ඉසිවරයෙක් කිව්වා. මෙම‍ දෝෂය බෞද්ධ රටක කපන්න ඕන. නැතිනම් රජු සුව කරන්න අපහසුය කියලා. ඒ ඇවිල්ල රජුගේ දෝෂය කපන ශාන්ති කර්මය කළා. එහෙමයි මේ අහුං යාගය ලංකාවෙ ආරම්භ වෙලා තියෙන්නෙ. අහුං යාගයෙහි මූලෝත්පත්තිය පිළිබඳව එම තොරතුරු පැවසූවෙ වසර විස්සක සිට නාඹිරත්ත දේවාලයේ කපූධූරය දරන එස්.එස්. කරුණාරත්නය.ඔහු කපු ධූරය දැරූ වසර විස්සක් පුරාවට ඇසළ මාසයේදී නාඹිරිත්ත දේවාලයේ අහුං යාගය අඛණ්ඩව පවත්වා ඇත.කරුණාරත්න කපු මහත්තයාට පෙර ඔහුගේ පියා එව් පේනිස් අප්පුහාමි කපුමහතා නාඹිරිත්ත දේවාලයේ භාරකාරධූරය උසුලා ඇත. එව් පේනිස් අප්පුහාමි කපු මහතාට එම උරුමය ලැබී ඇත්තේ ඔහුගේ මවගේ පියාගෙනි.කරුණාරත්න කපු මහතාගේ අදහස අනුව දෙවිවරු හත්දෙනෙක් ශ්‍රී ලංකාවේ දිශා හත භාරව කටයුතු කරති. පත්තිනි දේව මෑණියෝ නවගමුවට ද, කතරගම දෙවියෝ රුහුණට ද දෙවොල් දෙවියෝ දකුණට ද, දැඩිමුණ්ඩ දෙවියෝ ඌවට ද, ගම්භාර දෙවියෝ වයඹට ද, කළුකුමාර දෙවියෝ අනුරාධපුරයට ද වීරමුණ්ඩ දෙවියෝ කුරුණෑගලට ද අධිගෘහිතව අනුහස් වදාරා සිටිති.කෘෂිකාර්මික ජීවන රටාවකට හුරු පුරුදු වී සිටි මේ ගැමි ජනතාව නිසි කලට වැසි ලැබී භවභෝග සම්පත් වැඩිකර ගැනීමටත්, වඳුරු වසංගත ආදී ලෙඩ රෝගවලින් වැළකී සෞභාග්‍යවත් ජීවිතයක් ගත කිරීමටත් යනාදි අපේක්ෂාවන් පෙරදැරිකරගෙන ඉහත සඳහන් දෙවිවරු හත්කට්ටුව සඳහා අහුං යාගය පැවැත්වූහ. එයට අමතරව අංගම්, පිල්ලි, ජීවම්, බන්ධන, පැන්නුම්, කටු ගැසීම් සහ පෙනෙලි ගිනියම් යන සත් සූනියම්වලින් ආරක්ෂාව ලබා ගැනීම ද බලාපොරොත්තු විය.පහත රට පළාත්වල ගම් මඩු, දෙවොල් මඩු, පුනා මඩු හා හෑල්ලුම් මඩු යනාදියත්, සබරගමු පළාතේ පහන් මඩු, ගම් මඩු, කිරි මඩු හා දෙවොල් මඩු යනාදියත් උඩරට පළාතේ කෑගල්ල ආශ්‍රිත කොට පවත්නා ගම්මඩු හා දෙවොල් මඩු ශාන්ති කර්ම පත්තිනි දේවිය මුල්කරගෙන පවත්නාසේම නාඹිරිත්තාව දේවාලය හා අහුං යාගය පවත්වන්නේ ද පත්තිනි දෙවියන් මූලික කරගෙනය.එයට අමතරව දෙවොල් දෙවියන්ට ද එහි ප්‍රධාන ස්ථානයක් හිමිවෙයි. නාඹිරිත්තාව දේවාලයේ පමණක් නොව ලංකාවේ පත්තිනි දෙවියන් අරඹයා සිදුකරන සෑම ශාන්තිකර්මයකදී දෙවොල් දෙවියන්ට ප්‍රමුඛ ස්ථානයක් හිමිවෙයි.මහාචාර්ය ආරියරත්න කළුආරච්චි සිය “දෙවොල් දේව සංකල්පය සහ සමාජය” කෘතියේ සඳහන් කරන්නේ, පෙර අත් භවයකදී බුදුන් වහන්සේගෙන් පත්තිනි දෙවියන් සමඟ පුද ලබන්නට දෙවොල් දෙවියන් වරමක් ගත් බවත් එනිසා පත්තිනි දෙවිඳු වෙනුවෙන් පවත්වනු ලබන සෑම මඩු තෝත්‍රයකදි දෙවොල් දෙවියන්ට පුද පූජා පැවැත්වීම අනිවාර්ය බව පාරම්පරික මඩු ශාන්ත ශිල්පීන් පවසන බවය.“දවස් විසි එකක් මස් මාංශයෙන් පේවෙලා ඉඳලයි අපි අහුං යාගය පටන් ගන්නෙ” නාඹිරිත්ත දේවාලයේ කරුණාරත්න පවසන්නේ අහුං යාගයට පේවී ලක ලෑස්තිවන ආකාරය පිළිබඳවය.අහුං යාගය උත්සවයට මුල පිරෙන්නේ අගෝස්තු මාසයේ සෙනසුරාදා දිනයක සවස හතරට පමණය. ඒ සිද්ධ පත්තිනි දෙවියන්ට සහ දෙවොල් දෙවියන් පොර පොල් දෙකක් යහන් ගත කිරීමෙනි.“සෙනසුරාදා සවස හතරට නාඹිරිත්ත දේවාලයේ ඇතුළේ ශබ්ද පූජා පවත්වලා දේවාලයෙ ඇතුළේ තියෙන යහන් දෙකක පොර පොල් දෙක යහන්ගත කරනවා” කරුණාරත්න කපුමහතා අහුං යාග‍ෙයහි ප්‍රථම අංකය විස්තර කරන්නේ එසේය.අහුං යාග‍ෙයහි ඊළඟ අවස්ථාව එළඹෙන්නේ එම සෙනසුරාදායින් පසුව එළඹෙන බදාදා දිනයෙහිය. එදින සිදුවන්නේ පොරපොල් ගැසීමය. ගමේ සෑම නිවසකින්ම පොල් ගෙඩිය හෝ දෙක එවූ පොල්; පොරපොල් පිටියේ කෙළවරක ගොඩගසා ඇත. බොහෝවිට එහි පොල් පන්සියයකට හයසියයකට එහා ප්‍රමාණයක් ඇත.“මම පොඩි පොල් ගෙඩියයි ලොකු පොල් ගෙඩියයි තෝරලා ජෝඩුව බැගින් ගොඩවල් දෙකකට බෙදනවා” ගමේ සෑම නිවසකින් ම පාහේ ලැබෙන පොල් දෙපිල සඳහා කපුමහතා වෙන්කරන්නේ එසේය. පොර පොල් ගැසීමේදී පත්තිනි දෙවියන්ගේ පිල උඩු පිළ ලෙසත්, දෙවොල් දෙවියන්ගේ පිල යටි පිළ ලෙසත් හැඳින්වෙයි.“මේක අහුං යාගය කියල හඳුන්වන‍්නෙ මෙම යාගයට සම්බන්ධ දෙවිවරුන් හත්දෙනා අශ්වයින් ලෙස නිරූපනය කරන නිසයි. ඔවුන්ව හැඳින්වෙන්නෙ ඒ ඒ දෙවියන්ගෙ අශ්වය කියලයි”, කරුණාරත්න කපුමහතා අහුං යාගය යන නාමය පිළිබඳ නිර්වචන සැපයූවේ එසේය.පත්තිනි දෙවියන්ගෙ උඩු පිළට පත්තිනි දෙවියන්ගේ අශ්වයා, කතරගම දෙවියන්ගේ අශ්වයා, දැඩිමුණ්ඩ දෙවියන්ගේ අශ්වයා, කළුකුමාර දෙවියන්ගේ අශ්වයා ඇතුළත්ය.දෙවොල් දෙවියන්ගේ යටි පිලට දෙවොල් දෙවියන්ගේ අශ්වයා, වීරමුණ්ඩ දෙවියන්ගේ අශ්වයා, ගම්භාර දෙවියන්ගේ අශ්වයා ඇතුළත්ය.එලෙස දෙවියන්ගේ අශ්වයා ලෙස කටයුතු කිරීමට ඉඩ ලැබෙන්නේ පරම්පරාවෙන් පරම්පරාවටය.“බදාදා දවසෙ බුදුන් වැඳල, විෂ්ණු දෙවියන්ට පින්දීලා, මහ බ්‍රහ්ම, සක්‍ර ඇතුළු දෙවි දේවතාවයන්ට ප්‍රථමයෙන් ම ආරාධනාව කරනවා” නාඹිරිත්තාව දේවාලයේ කරුණාරත්න කපු මහතා පවසන්නේ පොර පොල් ගැසීම ආරම්භ කරන ආකාරය පිළිබඳව ය.පොර පොල්පිටියේ කෙළවර දෙකක දෙවොල් දෙවියන් සහ සිද්ධ පත්තිනි දෙවියන් සඳහා යහන් ඉඳිකර ඇත. පිල් දෙක රැඳී ඇත්තේ එම ස්ථානවල ය.“ඉස්සර වෙලාම උඩු පිලේ කෙනෙක් දෙවොල් දෙවියන්ට ආරාධනා කරලා, පත්තිනි මෑණියන්ගේ නාමයෙන් කියලා පොර පොල් ගෙඩියක් යටි පිල පැත්තට විසි කරනවා. ඒ වගේ තුන් පාරක් විසි කරනවා. ඊට පස්සෙ යටි පිලේ කෙනෙක් පත්තිනි දෙවියන්ට ආරාධනා කරලා දෙවොල් දෙවියන්ගෙ නාමෙන් කියල අර විදියට පොල් තුනක් උඩු පිලට විසි කරනවා.මෙහෙම එවන පොල් ගෙඩියක් අතේ තියෙන පොල් ගෙඩියක වැදිල බිඳුණොත් අතේ ගියා හෝයියා කියල කෑගහලා නටනවා.” කපු මහතා පවසන්නේ පොර පොල් ගැසීම සිදුවන ආකාරය පිළිබඳව ය.එලෙස පොර පොල් ගැසීම කෙම්මුර දින හතක් සිදුවෙයි.පස් වෙනි කෙම්මුර දිනයේදී කපු මහතා බුලත් කොළ හතක් සෙත්කර අහුං හත් දෙනා අතර බෙදා දෙයි. සිද්ධ පත්තිනි දෙවියන්ගේ අහුංට හතරක් ද දෙවොල් දෙවියන්ගේ අහුංට තුනක් ද වන ලෙස ය.“එදා ඉඳලා මේ අහුං හත් දෙනා බොහෝ පිරිසුදුවට ජීවත් වෙන්න ඕන‍. මස් මාංශ ගෑවිච්ච හැන්දක්වත් මුහුවෙන්න හොඳ නැහැ‍. කිළි කුණුවලට අහුවෙන්න හොඳ නැහැ. එහෙම වුණොත් වස් වඳිනවා.” නාඹිරිත්තාව දේවාලයේ කපු මහතා පවසන්නේ අහුං යා‍ගයහි ප්‍රධාන ක්‍රියාකාරීන් හත් දෙනා අනුගමනය කළ යුතු වත්පිළිවෙත් පිළිබඳවය.අහුං යාගය යෙදෙන දිනයට පෙර එළඹෙන සිකුරාදා, වල්පොළ, නාඹිරිත්ත දේවාලයේ පෙරහර පවත්වනු ලබයි. මුළු ගම වටා සංචාරය කරන මෙම පෙරහරේ සත් දෙවියන්ගේ රූප සත ද වඩම්මවනු ලබයි. එයට අමතරව නැටුම් පූජා, බෙර පූජා, කාවඩි පූජා ආදියෙන් නාඹිරිත්ත දේවාලයේ පෙරහර වර්ණවත් වෙයි.අහුං යාගය සඳහා ‘අහුං කැඩීම’ සිදුවන්නේ සෙනසුරාදා දිනය. අහුං කැඩීම යනු අහුං කුමාරවරුන් සත් දෙනා අහුං (අශ්වයන්) ලෙස සැරසීම ය.සෙනසුරාදා දිනයේ අහුං කැඩීමට පෙර සිදු කෙරෙන තවත් සුවිශේෂ වත්පිළිවෙතක් ඇත. ඒ ‘පේ බත’ දීම ය. ලුණු නොදමා සුදු හාලෙන් පිරිසුදුව පේ බත පිළියෙළ කරන්නේ දේවාලයේ කොට්ටෝරු මහතා විසිනි.ප්‍රථමයෙන් ම අහුං කුමාරවරුන් සත් දෙනා සඳහා ‘පේ බත’ පිරිනමනු ලැබේ. අහුං යාගය බැලීමට එන ඇත්තන් ඒ පේ බත් අහුරක් හෝ අනුභව කරන්නේ මහත් භක්තියෙනි. එයට අමතරව සමහරුන් නිවෙස්වල සිටිනා අය සඳහා ද ‍ෙප් බත් අහුරක් ගෙන ගොස් දීමට අමතක කරන්නේ නැත.“අහුං කඩන්න ගන්නෙ තැඹිලි ගහක ගොක් අත්ත‍. ඒකෙ කෙළවර ඉඳන් ගොක් කොළ දහයක් අයින් කරලා එක ගොක් කොළයක් ගලවල අයින් කරනවා. ඊට පස්සෙ ගොබ් අත්තෙ දෙපැත්තම වියළා අත්ත මැද්දෙන් ඇඟ රිංගවගන්න තරමට ඉරනවා. අර අයින් කරපු ගොබ් කොළ දහයෙ ඉරටු අයින් කරල හීනියට ඉරනවා. අශ්වයාගේ වලිගය වගේ පේන්න” කරුණාරත්න කපු මහතා විස්තර කරන්නේ අහුං කැඩිල්ලේ මුල් කොටස පිළිබඳව ය.අහුංගේ හිස සදන්නේ පුංචිම පුංචි පුවක් ගසක පුවක් කොළ පතකිනි. ඉරටු සහ වල්බෙලි පට්ටා එකතු කර අසුට ගසන කසය සාදනු ලැබේ.අහුං කැඩීමේදී අහුං කුමාරවරුන් ඇඳීමට නියමිත වර්ණ ඇත. පත්තිනි රතු, දෙවොල් රතු, කතරගම රතු, දැඩිමුණ්ඩ රතු, වීරමුණ්ඩ රතු, ගම්භාර සුදු, කළුකුමාර තළු වශයෙනි. මෙයට අමතරව සෑම අහුං කුමාරයකුම තමන්ට හිමි වර්ණ සුම්බරයකින් හිස වසාගනු ලැබේ.අහුං නැටීම ආරම්භවන්නේ පොර පොල් ගැසීම සිදුකළ පොර පොල් පිටියෙනි. තැඹිලි ගොබ් කොළවලින් සෑදූ අහුං ආභරණය ඉනෙහි රඳවාගෙන වල් බෙලි පට්ටවලින් සෑදූ කසය කරකවමින් ප්‍රථමයෙන් ම අහුං හත්දෙනා පිටියෙහි නර්තනයෙහි යෙදෙති.ගොම්මං යාමය සමීප වෙද්දී අහුං හත්දෙනා බෙර වාදනත් සමඟින් නාඹිරිත්තාව දේවාලය වෙත ගමන් අරඹති. ඒ ගමන් ඇරඹීමත් සමඟ රතිඤ්ඤා තුන් හාර දහසක් එකවර ගිගුම් දෙන හඬින් පළාතම දෙවනත් වෙයි. ඒ කිඹුලාපිටිය රතිඤ්ඤා නිෂ්පාදකයින්ගේ වාර්ෂික භාරයක් ඔප්පු කිරීම ය.අහුං කුමාරවරුන් නාඹිරිත්ත දේවාලයට ගමන් කරන මඟ දෙපස භාර ඔප්පු කිරීම සඳහා පන්දම් රැගත් බැතිමත්හු මඟ දෙපසට වී බලා සිටිති. අහුං කුමාරවරු මෙම පන්දම් අතට අරගෙන රවුමක් කරකවා ළඟ ඉන්න කෙනෙකුට දෙති. ඔහු එම පන්දම් නිවා පෙරහර මාර්ගයෙන් ඉවතට විසිකරයි.අහුං යාගයහි උච්චතම අවස්ථාව එලඹෙන්නේ නාඹිරිත්ත දේවාල භූමියේ ය. එහිදී බෙර ශබ්ද පූජාව සමඟ අහුං කුමාරවරු අපූරු රංගනයක යෙදෙති. මෙම අවස්ථාවේදී ද බැතිමත්හු භාර ඔප්පු කිරීම සිදුකරති. සමහරු මල් පෙරහර භාර ඔප්පු කරති. සමහරු ප්‍රාණයට ප්‍රාණය සඳහා වූ භාරයක් වෙනුවෙන් පොල් පැළ ඔප්පු කරති. තවත් සමහරු රූපයට රූපයක් අවයවයකට අවයවයක් සඳහා වූ භාරයක් ඔප්පු කිරීමට තඹවලින් නිර්මාණය කළ කුඩා සිරුරක් ඔප්පු කරති.මේ අතර සමහර මවුවරු කුඩා දරුවන් අහුං කුමාරයන්ගේ විශේෂයෙන් පත්තිනි දේවමෑණියන්ගේ අහුං කුමාරයගේ අතට දෙති. ඔහු කුඩා දරුවාව ඇකයේ රඳවාගෙන අහුං රංගනයේ යෙදෙයි. එමඟින් දරුවාගේ මස් දොස් දුරුවේ යැයි විශ්වාස කරති.සෙනසුරාදා පළමු යාමයේ එනම් රෑ අටට පමණ දේවාලයේ කුරාලය පේ කිරීම සිදු කෙරේ. කලින් දිනයක පොල් ගසකට අල්ලා පුවක් ගස් සිටුවීමෙන් මෙම කුරාලය නිර්මාණය කරනු ලැබේ. පොළොවේ සිට දහ අට රියනක් උසින් අඩි පහක් පළලට අඩි තුනක් දිගම නිර්මාණය කරන එම කුරාලයට නැඟීමට තරමක ලොකු ඉනිමඟක් ද බදිනු ලැබේ.“රෑ අටට විතර දේවාලය ඉස්සරහ තියෙන දහ අට රියන් උස කුරාලයට මම නඟිනවා. දේවාල භූමියෙ පහත එනකොට සද්ද පූජා පැවැත්වෙනවා. මම කහදිය ඉහලා, කට්ටකුමංජල් දුම් අල්ලා, පහන් පත්තු කරලා එතැන සෙත් කරලා කුරාලය පේ කරනවා.” කරුණාරත්න කපු මහතා ඒ විස්තර කරන්නේ කුරාලය පේ කිරීම පිළිබඳව ය.දෙවන යාමය එළඹෙන්නේ මහා රාත්‍රියේ දොළහට ය. එය අහුං ජාමය කියා ද හඳුන්වයි. ළමයින්ට සෙත් කිරීම සිදු කරන්නේ එම අහුං ජාමයේ ය. කුරාලය වෙත ළමා ගොටු පිදෙන්නේ එම අවස්ථාවේ ය. ගින්නෙන් තැවූ කෙහෙල් දල්ලකින් ගොටුව සාදනු ලැබේ. එහි, හත් මාලුවේ බත, ඉදුණ කෙසෙල් ගෙඩි තුනක්, හකුරු කෑලි තුනක් ඇතුළත්ව ඇත.කඩවර ගොටුව පිරිනැමීම සිදුවන්නේ තුන්වන යාමයේ ය. එනම් පාන්දර හතරට පමණ ය. කඩවර ගොටුවට හත් මාළුව, රත්හෙල්මුව ඇඹුල, ඇඹුල් කෙසෙල් ගෙඩිය, පොල්මදයේ රවුම් වළල්ල සහ සුදු බත ඇතුළත් ය.කඩවර ගොටුව පිදීමේ කටයුතු නිමාවන විට අරුණලු පතිත වන වේලාව එළඹෙයි. එම අවස්ථාවේදී කිරි අම්මාවරුන් හත් දෙනෙකුට කිරි බත් දානය පිරිනමයි.කිරි අම්මාවරුන්ගේ දානයෙන් පසුව පොර පොල් පිටියේදී අවසාන වශයෙන් ජයග්‍රහණය ලැබූ පිල, ජයග්‍රහණය ලැබූ පොල් ගෙඩිය පිරුවටයකින් ඔතා එය ද රැ‍ගෙන දේවාල භූමියේ වට තුනක් අහුං නැටීම සිදු කරයි. පසුව පිරුවටයෙන් ඔතන ලද පොල් ගෙඩිය උඩු වියන් සහිතව ගමේ පන්සල වෙත වඩම්මනු ලැබේ.එයින් පසුව අහුං කුමාරවරු ගමේ ආරාධිත නිවෙස් වෙත ගමන් කිරීම ආරම්භ කරති. එවැනි නිවෙස්වල නැවුම් කලයක පැන් පුරවා ඒ මත පොල් මලක් ද සහිතව මල් බුලත් තට්ටුවක් සාදා ඇත. එහිදී එම නිවසෙහි වහලය පොල් අතු නම් දෙවොල් දෙවියන්ගේ අහුං එම වහලයට ගිනි තබනු ලබයි. එවිට පත්තිනි දෙවියන්ගේ අහුං එම ගින්දර නිවා දමනු ලබයි. එලෙස නිවෙස්වල වස් දොස් දුරු කිරීමට යන අහුං කුමාරවරුන්ට එම නිවෙස්වලින් පඬුරු පාත්කුඩම් ද පිරිනැමීම ද සිදු කරයි.ගම් මැද්දේ ඒ සිරිත් මෙලෙසින් සිදුවන විට, කපු මහතා දේවාභරණ ද රැගෙන අහුං කපන දියමංකඩ වෙත යයි. නිවෙස් බැහැ දැකීම් නිමා කරන අහුං කුමාරවරු හත් දෙනා දියමංකඩ වෙත ළඟාවෙති. එහිදී කපු මහතා විසින් අහුං කපා ඒවා දියේ පාකර අහුං කුමාරවරුන්ගේ වස් දොස් දුරු කරනු ලබයි.“දියමංකඩහි අහුං කපලා වස් දොස් දුරු කරලා අපි දේවාල භූමියට එද්දී මහා ලොකු දානයක් පිළියෙල වෙලා” නාඹිරිත්තාව දේවාලයේ කපු මහතා වන එස්.එස්. කරුණාරත්න මේ විස්තර කරන්නට යන්නේ අහුං යාගයේ අවසාන භාගය පිළිබඳව ය.හත් මාළුවත් සමඟ හාල් මිටි තුන හතරක බතක් එහි පිළියෙල වී ඇත‍. එයට අමතරව ගම්කොරේ නිවෙස්වලින් විවිධ ව්‍යාංජන දේවාල භූමිය වෙත ගෙන එයි.මුලින් ම අහුං කුමාරවරුන් හත් දෙනාට දානය පිරිනමනු ලැබේ. පසුව අහල පහල සිටින ස‍ෑම දෙනාටම දානය පිරිනමනු ලැබේ. නාඹිරිත්තාව දේවාලයේ අවුරුද්දකට වරක් සිදුකරනු ලබන අහුං යාගයේ කටයුතු එම දානයෙන් නිමාවට පත්වෙයි.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=ay1410053</link>
    <topic>අලි තුන් දෙනෙක් මැරුණා ඒත් හිතාමතා නෙවෙයි</topic>
    <author>අරුණි මුතුමලී</author>
    <content>පිඟන් බිඳෙන්නේ පිඟන් සෝදන අය අතින් යැයි කතාවක් ති‍බේ. එය වෙනත් ඕනෑම කටයුත්තකට ද පොදුය. අලි ඇල්ලීමට ද එය එක සේ ‍බලපෑ හැකිය එනම් අලි ඇල්ලීමේ දී අලියකු මිය යෑමට පුළුවන. වන අලින් 117ක් අල්ලා උන්ගේත් මිනිසුන්ගේත් සුබ සිද්ධිය උදෙසා රක්ෂිතවලට මුදා හරින්නට හිටපු වන ජීවී නියෝජ්‍ය අධ්‍යක්ෂ වෛද්‍ය නන්දන අතපත්තු සමත් වූ බව අපි දනිමු. එහෙත් ඒ මෙහෙයුම් වලදී අලි තිදෙනකු මිය ගිය බව ද කිව යුතුමය. ඒ පිළිබඳ වෛද්‍ය අතපත්තුට කියන්නට ඇත්තේ කුමක්ද?අලි එකසිය දාහතක් අල්ලන මෙහෙයුම්වල ප්‍රතිඵලයක් හැටියට අලි තුන් දෙනෙක් මැරුණා තමයි. ඒත් ඒවා හිතා මතා මම මැරූ ඒවා නෙවෙයි. එකක් මන්සූර් මැරුණු දවසේ ඒ අලියාට ප්‍රති නිර්වින්දක දෙන්න අවස්ථාවක් නැති වීම නිසා වුණූ මරණය. අනෙක් අලියා අල්ලන්න නිර්වින්දන බෙහෙත් විද්දාට පස්සේ එයා වැටුණේ කෑපූ ගහක ඉතිරි වුණු මුලට පපුව වදින විදිහට. ඒ මරණයත් අපට වළක්වන්න බෑ. අනෙකත් අප කවදාවත් මුහුණ නොදුන් විදියේ ප්‍රශ්නයකින් වුණු මරණයක්.”වෛද්‍ය අතපත්තු උත්සහ කරන්නේ මේ තෙවැනි අලි මරණයේ වගකීමෙන් නිදහස් වන්නදැයි සැකයක් මට සැණින් මතු විය. කෙසේ වෙතත් මුළු කතාවට සවන් නොදී තීරණයකට එළැඹීම නුසුදුසු බැවින් මම මුනිවත රැකීමි‍.“මාතලේ අලි තුන් හතර දෙනකු අල්ලා ඉවත් කරන්න අපට සිදු වුණ බව දන්නවානේ. ඒ සෑම අලි ඇල්ලීමක්ම හිතා ගන්න බැරි තරම් දුෂ්කරයි. භයානකයි.‍ මොකද කඳු හෙල් සහිත බිම් අලි ඇල්ලීමට සුදුසු තැන් නොවේ‍. ඒ හැම අවස්ථාවකම අපි පණ ගැහි ගැහී හිටියේ නිර්වින්දනය කළ පසු අලියා හෙළකට පෙරලෙයිද? වැරැදි අතකට වැටෙයිද? කියලා‍. ඒත් සතුන්ගේ වාසනාව‍ට හෝ අපේ වාසනාවට ඒ එක් අවස්ථාවකදීවත් එහෙම වුණේ නැහැ.”අලි ඇල්ලීම භයංකර, අසීරු කරුණක් බව ඇත්තය. එහෙත් වෙනදාට වඩා මේ අපහසුව ගැන වැඩිපුර විස්තර කීමට වෛද්‍ය අතපත්තු පෙළැඹෙන්නේ ඇයි? මගේ සැකය එන්න එන්නම වැඩිවේ. එහෙත් තවදුරටත් ඔහුගේ පැහැදිලි කිරීම අසා සිටීම අවසන් තීන්දුව පිළිබඳ සාධාරණ මතයක් ගෙන ඒමට ඇති සුදුසුම මඟයි.“අපි මේ අලියා අල්ලන්න යන අවස්ථාව වෙද්දී එයා නගරය ආශ්‍රිත ප්‍රදේශය අත්හැරලා තරමක් ඈතට ගිහින් හිටියේ. ඒ හරියේ රබර් වතු එහෙම තිබුණු නිසා අපි ඒ වත්ත බාර සුපිරින්ටෙන්ඩන් මහත්මයාගේ අනුග්‍රහය ඇතිව අපේ කඳවුරු ඒ වතු යායේ බැන්දා.” වෛද්‍ය අතපත්තු කතාව දිගටම කියාගෙන යන්නේය.“දවස් ගාණක් හෙව්වා අලියා නෑ. ඒත් සමහර තැන්වල ගැවසුණු බවට සලකුණු තිබෙනවා. ඒ නිසා අපි තවදුරටත් අලියා සොයා ගැනීමේ මෙහෙයුම කරගෙන ගියා. ඔහොම යද්දි එක දවසක් ආරංචියක් ආවා පුරන් වූ වෙල් යාය අසල විශාල කෝවිලක් තිබෙන ගම්මානයට යාබදව ඇති නුග ගහ ළඟ යාළුවා ඉන්නවා කියලා. අපි ලක ලෑස්ති වෙලා යනකොට ආයෙත් ආරංචි වුණා අලියා පුරන් කුඹුරට බැහැලා කියලා. මේක හොඳම අවස්ථාවක්. මොකද මේ ව‍ගේ කඳුහෙල් තිබෙන හරියක අවදානම වැඩි තැනකදි අල්ල ගන්නවාට වඩා කන්දකට මායිම් වුණු තැන්නකදී නිර්වින්දනය කිරිම දෙගොල්ලන්ටම හොඳයි.”කඳුහෙල් තරණය කරමින් දුෂ්කර මාර්ග ඔස්සේ වෛද්‍ය අතපත්තු ඇතුළු පිරිස අලියා සිටි බව කියන ඉසව්වට යන විට මදක් ප්‍රමාද වූ බව ඔහු පිළිගත්තේය. ඒ යන විට කන්දට මායිම් වූ හේන් කොරටුවක ඉතාමත් රසවත් ආහාරයක් වූ මදුවැල් කමින් අලියා සිටියේය‍‍. ඊළඟට තමන් කළේ කාලය ගත වී තිබුණු නිසා අලියා සිටින තැන නොබලා නිර්වින්දන බෙහෙත් විදීම බව ද වෛද්‍ය අතපත්තු කීවේය. ඔහු කළ වැරැද්ද එයද? මම සැක කළෙමි. එය තවත් තහවුරු කරමින් ඔහුගේ කරුණු මෙසේ ඉදිරිපත් විය.“අපි යද්දි අලියාගේ හිස තිබුණේ පුරන් කුඹුර පැත්තට හැරිලා. අපි හිතුවේ ඒ පැත්තට දුවයි කියලා. ඒත් බෙහෙත් විද්දා විතරයි අපේ කරුමෙට අලියා අනෙක් පැත්ත හැරිලා දුවන්න ගත්තා.”නිර්වින්දන බෙහෙ‍ත් වැදුණු පසු අලියකු සාමාන්‍යයෙන් හැසිරෙන ආකාරයද දැන ගැනීම මෙහිදී වැදගත්ය. මම වෛද්‍ය අතපත්තු ගෙන් ඒ පිළිබඳ විමසීමි‍.“සාමාන්‍යයෙන් අලියාට බෙහෙත විද්දාම ඔළුව හැරුණු අතේ යනවා. බොහෝ වෙලාවට හිස යොමු කරන් ඉන්න පැත්තටයි දුවන්න පෙළැඹෙන්නේ. එහෙම විනාඩි පහක් විතර දිව්වාට පස්සේ ගමන බාල වෙනවා. ඒ විනාඩි පහ විතර යන්නේ හෙමින් හෙමින්. තුන්වැනි විනාඩි පහ එයා යන්නේ කොහෙද කියලා එයාවත් දන්නේ නෑ. ඊට පස්සේ තමයි වැටෙන්නේ. මේ කන්දේ අලියා ගිය තැන අපට නොපෙනුණාට ගස් මුදුන් හෙලවෙන ආකාරයෙන් අපට තේරුණා අලියා යන්නේ කන්ද මුදුනට කියලා. දැන් ආයෙත් අපේ පණ ගැහෙනවා අලියා කොහෙට වැටෙයිද කියලා. මොකද කන්ද මුදුනටම ගියොත් එහා පැත්තේ තිබෙන‍්නේ ප්‍රපාතය.”“අපි කන් හොඳට යොමු කරගෙන හිටියා. අලියා වැටුණා නම් දඩබඩ ගා‍න සද්දේ එනවානේ. එහෙම මුකුත් ඇහුණේ නෑ. ඒත් අතු කොළ හෙලවෙන හඬ නැති වුණා. පස්සේ ගහක් මුදුනට එක්කෙනෙක්ව නග්ගලා බැලුවාම කීවා අලියා ඉන්නවා කියලා. එතකොට තමයි අපේ ඇඟේ ලේ ඉනුවේ.”එයින් පැහැදලි වන්නේ අලියා මිය යාමට හේතුව කන්දෙන් වැටීම නොවන බව පැහැදිලිය.“නිර්වින්දනය කළ අලියකු ළඟට ගිය ගමන් මුලින් ම කරන්නේ වැටිලා ඉන්න ක්‍රමය හරිද බලන එක. මතයක් තිබෙනවානේ වම් ඇලයට වැටුණොත් ආයේනැඟිට්ටවන්න බෑ කියලා. හැබැයි මම නම් එහෙම වැටුණු අලි හත් අට දෙනකුම නැගිට්ටලා තිබෙනවා. ඒ අත් දැකිම නිසා මෙයා වමට වැටුණ නිසා අපට පළමු බිය ඇතිවුණත් කරන්න දෙයක් නෑ. හරවන්නත් බෑ. අපි කලබල වුණේ නෑ,හොඬේ යට වෙලා නැති නිසා. අපි වගාම වැඩ පටන් ගත්තා. නිර්වින්දනය කළාම මිනිත්තුවට වැටෙන හුස්ම වාර ගණන නවයේ ඉඳන් හයක් පහක් දක්වා පහළ වැටුණට ප්‍රශ්නයක් නෑ. නමුත් වාර ගණන තුනටත් අඩු වෙද්දි අපි බය වුණා. මොකද ඒකේ තේරුම සතා මැරෙනවා කියන එකයි.”එසේ නම් කළ යුත්තේ කුමක්ද? වහාම ආරක්ෂිත ප්‍රතිකර්මවලට යා යුතුය. ඒවා වෛද්‍ය අතපත්තු අතින් නිසි පරිදි සිදු කෙරුණාද යන්න සහසුද්දෙන් දැන ගත යුතුය.“අපි වහාම අලියාගේ පපුව උඩට නැඟලා තද කරමින් හුස්ම දෙන්න පටන් ගත්තා. නමුත් හොහ් හොහ් ගානවා විතරයි. නහෙන් හුස්ම යන්නේ නෑ. මම වහාම ප්‍රති නිර්වින්දන ඖෂධ එනනත් කළා. ඒත් සතා නැඟිට්ටේ නෑ. කට්ටියගෙම මූණු කළු වුණා.”එහි තේරුම අලියා මිය ගොස් ඇති බවය. මේ වන තුරු නිහඬව අසා සිටිය ද දැන් එසේ සිටීම මිය ගිය අලියා වෙනුවන් කරන අසාධාරණයකැයි මට සිතිණි‍.“ඉතින් ඩොක්ටර්ට විශ්වාසද මේ අලියාට දුන්නේ හරියටම ගැලපෙන බෙහෙත් මාත්‍රාව කියලා. නැත්නම් දකුණට හැරවුවානම් මේ දේ නොවෙන්න ඉඩ තිබුණද, එහෙමත් නැත්නම් වෙඩි වැදිලා හිටියාද කියලා හොයලා බලන්න තිබුණද?” මම දිගින් දිගටම ප්‍රශ්න කළෙමි. ඔහු ඒවා සියල්ලට ඉවසීමෙන් පිළිතුරු දුන්නේය.“අලියාගේ උස මහත ආදිය අනුව බෙහෙත් මාත්‍රාව හරි. හරවන්න නම් එතැන හිතන්නවත් බෑ. ඇඟ පුරාම වෙඩි කැලැල් නම් තිබුණා. සමහර ඒවා සුව වෙලා. අලුත් ඒවා තිබුණත් ඒවා පැසවලා උඩු දුවලාවත්, ඉහඳ තියලාවත් තිබුණේ නැති නිසා ඒවායින් ජීවිත හානියක් වන්න තරම් හේතුවක් නෑ.”වෛද්‍ය අතපත්තු කියන්නට යන්නේ කුමක්ද? මෙය ලිහා ගැනීමට නොහැකි තැනකට ඔහු ගෙන එන්නේද? ඔහු ඉදිරිපත් කරන අනෙක් හේතුද අසා සිටීම නුවණට හුරුය.“මේ අතර රංජිත් සොයා ගත්තා එක කකුලක පතුලක අඟල් හයක පරාල ඇණයක් ඇණිලා කියලා. අපි ඒ පාර ඒක අඬුවකින් ඇද්දා. නමුත් ඒ තුවාලෙත් අලුත්. මරණයට හේතුවක් නෙවෙයි. කොහෙම හරි අපි පශ්චාත් මරණ පරීක්ෂණය පටන් ගත්තා. කකුල පලලා බැලුවා. තුවාල සෝදිසිකළා. මුකුත් නෑ ඔහොම මුළු ඇඟම පරීක්ෂා කරලා අන්තිමට හෙඬවැල බලන අවස්ථාව ආවා. මාතලේ පැත්තේම අපේ සහයකයෙක් සොයා ගත්තා හොඬවැලේ තුවාලයක්. එයත් මරණිය තත්වයක නෑ.”එසේ නම් කුමක්ද මරණයට හේතුව? මෙය වෛද්‍ය අතපත්තුට ඒ මොහොතේ වියවුලක් වුණා මෙන්ම මට මේ මොහොතේ මහත් වියවුලක් බවට පත්විය.“අවසානයේ මම හොඬේ පරීක්ෂා කරන්න ගත්තා. අලියකුගේ හොඬේ බට දෙකයි මැද ස්ථරයයි වශයෙන් තමයි හැදිලා තිබෙන්නේ. පැත්තක් කපලා බලද්දි බාල්දි කොකු කෑල්ලක් හොඬ ඇතුළති‍බෙනවා. මට වැඩේ තේරුණා. බඳින කදක් හොඬේ වැදිලා තිබෙනවා. ඒවාට සාමාන්‍යයෙන් කම්බි, බාල්දි කොකු ආදිය යොදනවානේ. හොඬේ හරහා වැදුනු මේ කොකු කෑල්ල නාස්පුඩු දෙක මැද බිත්තියේ නතර වෙලා. එතන තුවාලේ පැහැවලා, සැරව ගල් වෙලා ඒ පැත්ත හිර වෙලා. ඒ තුවාලෙන් ආව මස් දල්ලක් වගේ එකක් අනෙත් නාස් පුඩුවේ වැඩිලා හිර වෙලා.”වෛද්‍ය අතපත්තු ඉන් පසු මරණයට හේතුව විස්තර කරන්නට විය.“සාමාන්‍ය තත්ත්වයකදී අපි වුණත් ආශ්වාස ප්‍රශ්වාස කරන්නේ සියයට 75ක් නාසයෙන්. ඉතිරි සියයට විසිපහ කටින්. නමුත් නිර්වින්දනය කළාම අලි වුණත් අපි වුණත් මුඛ ස්වසනය නතර වෙනවා. එතකොට සිදු වෙන්නේ නාසික ශ්වසනය විතරයි. නමුත් මේ අලියාගේ නාස් කුහර දෙකම අර බඳින කඳ පත්තු වෙලා ඇතුළු වුණු බාල්දි කොක්කේ තුවාලේ නිසා හිර වෙලා තිබුණේ. ඒත් සාමාන්‍ය වෙලාවට මෙයා කටින් ගත්ත හුස්ම ටිකෙන් ජීවත් වෙන්න හැඩ ගැහුණා. නමුත් නිර්වින්දනය කළාම මුඛ ස්වසනය සම්පූර්ණයෙන්ම නතර වෙනවානේ. මෙයාට නාසික ස්වසනයත් බෑනේ. ඒකයි මෙයාගේ ජීවිතය අහිමි වුණේ. මම ඒ හොඬය ගෙනත් ගිනි වතුර දාලා තියා ගත්තා. මතක සටහනක් වගේම ඉගෙන ගන්න දෙයක් තිබෙන නිසා.”වෛද්‍ය අතපත්තු පිළිබඳ මෙතෙක් තිබූ සැකය සාධාරණ අයුරින් පහව ගියේ ඔහු අලියාගේ මරණය පිළිබඳ විස්තර නොවලහා කියූ පසුය. මම ඒ බව නොසගවා පැවසීමි. එවාට ඔහු මගේ සැකය සාධාරණ බව පැවසුවේ මෙසේ කියමිනි.“කොහොම වුණත් ඒ මරණයට ආසන්නම හේතුව නිර්වින්දනය කිරීමනේ. බඳින තුවක්කුව තිබ්බේ කවුද කියලා කිසි කෙනෙකුගේ අවධානය යොමු වුණේ නෑ. මොනවා වුණත් මේ අලියගෙ මරණයට මුළු මහත් මිනිස් සමාජම වග කියන්න ඕනෙ. ඒත් අවසාන වගකීම මාධ්‍යවලින් පවා පැවරුණේ මට. ඒකට කමක් නෑ. මට එවා උහුලගන්න පුළුවන්. හරිය‍ට කිඹුලා කනකොට වගේ. නමුත් මට දරා ගන්න බැරි වුණේ කොහිල කටු අනිනවා වගේ කන්තෝරුවේ අය එහෙන් මෙහෙන් කියපු දේවල්. අලි 117 ක් ඇල්ලූ එක නෙවෙයි කවුරුත් කතා කළේ. මැරුණු අලි තුන් දෙනා ගැන විතරයි. ඒක ලෝක ස්වභාවය. මට විතරක් නෙවෙයි, කාට වුණත් කළ හොඳට වඩා අහන්න ලැබෙන්නේ වැරදුණු දේ ගැන තමයි.”වෛද්‍ය අතපත්තු කණගාටුව මුසු සිනාවකින් කීවේය.අරුණි මුතුමලීarunni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj1410051</link>
    <topic>තිරසාර කෘෂි සංවර්ධන වැඩසටහනට එක්වූ පවුල් බලන්න ඇමැති වැලිගම යයි</topic>
    <author/>
    <content>තිරසාර කෘෂි සංවර්ධන වැඩසටහනට එක්වූ පවුල් බලන්න ඇමැති වැලිගම යයිකෘෂිකර්ම අමාත්‍ය මහින්ද යාපා අබේවර්ධන මහතා, පසුගියදා වැලිගම ප්‍රදේශයේ විශේෂ සංචාරයක නිරත වෙමින්, තිරසාර කෘෂිකර්ම සංව‍ර්ධන වැඩසටහන හා සම්බන්ධ වී සිටින පවුල් කීපයක් හමුවීමට කටයුතු කළේ ය. මීට පෙර එතුමන් එම ප්‍රදේශයට පැමිණි අවස්ථාවේ සිට මේ දක්වා එම වැඩසටහන අත්කරගෙන ඇති ප්‍රගතිය නිරීක්ෂණය කිරීම එහි අරමුණ වී තිබිණි.තම සංචාරය අතරතුරදී අමාත්‍යතුමන් බෝරල සහ දෙනිපිටිය යන ප්‍රදේශවල පැවති රැස්වීම් දෙකකට ද සහභාගි විය. එහිදී වැඩසටහනට සම්බන්ධ වී සිටින්නන් ඇමතූ අමාත්‍යවරයා මෙම වැඩසටහන මගින් ප්‍රදේශයේ ජනතාවගේ ජීවන තත්ත්වය නගාසිටුවීමට ලැබෙන දායකත්වය අගය කළේ ය. වැඩසටහනෙන් උපරිම ප්‍රයෝජන ලබාගන්න ලෙස එම ජනතාවගෙන් ඉල්ලා සිටි ඇමැතිවරයා කාබනික කෘෂිකර්මයේ වැදගත්කම අවධාරණය කළ අතර ‘අපි වවමු - රට නගමු’ හා ‘දිවි නැගුම’ ආදී වැඩසටහන් හරහා ජාතික කෘෂිකර්ම සංවර්ධන වැඩපිළිවෙළ මඟින් ද කාබනික කෘෂිකර්මය කෙරෙහි විශේෂ අවධානයක් යොමු කර ඇති බව පැවසී ය.මාතර දිස්ත්‍රික්කයේ මාලින්බොඩ, හක්මන, කනංකේ, ජයවික්‍රමපුර, බෝරල සහ දෙනිපිටිය යන ප්‍රදේශ දැනටමත් එම වැඩසටහන මඟින් ආවරණය කර ඇත. ඒ අනුව මාතර දිස්ත්‍රික්කය තුළ පමණක් වැඩසටහනට සම්බන්ධ වී සිටින පවුල් ගණන 1, 200 කට අධික වී තිබේ. වැඩසටහනට සම්බන්ධවීම ස්වේච්ඡාවෙන් සිදුවන අතර එසේ සම්බන්ධ වන පවුල් මාස 30 ක කාලයක් වැඩසටහන හා එක්ව කටයුතු කරති. වැඩසටහන තුළදී ඔවුන්ට තම පෝෂණ මට්ටම ඉහළ නංවාගැනීම, ජීවනෝපායන් බිහිකර ගැනීම සහ අවසාන වශයෙන් මේ සියල්ල ඔස්සේ ආර්ථික තිරසාරත්වය ළඟාකර ගැනීමට මගපෙන්වනු ලැබේ. එමෙන් ම කාන්තාවන් සවිබල ගැන්වීම, පරිසරය සරුසාර කිරීම සහ භූමියෙන් උපරිම ප්‍රයෝජන ගැනීම යනාදිය මෙම වැඩසටහන මඟින් ඉටුවන වෙනත් සේවාවන් ලෙස හැඳින්විය හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj1410052</link>
    <topic>LOLC ඉන්ෂුවරන්ස් තිළිණ රාත්‍රියේ දී අලෙවි විශිෂ්ටයන්ට උපහාර</topic>
    <author/>
    <content>LOLC ඉන්ෂුවරන්ස් තිළිණ රාත්‍රියේ දී අලෙවි විශිෂ්ටයන්ට උපහාරLOLC සමාගමේ විධායක අධ්‍යක්ෂිකා කල්ෂා අමරසිංහ, LOLC සමූහයේ නියෝජ්‍ය සභාපති ඉෂාර නානායක්කාර, LOLC ඉන්ෂුවරන්ස් සභාපති සහ LOLC සමූහ කළමනාකාර අධ්‍යක්ෂ / ප්‍රධාන විධායක කපිල ජයවර්ධන, LOLC ඉන්ෂුවරන්ස් ප්‍රධාන විධායක නිලධාරී ගෙහාන් රාජපක්ෂ සහ ශාඛා ජාලයේ ප්‍රධාන විධායක අශාන් නිශ්ශංක මහත්ම මහත්මින් විශිෂ්ටතම මූල්‍ය සැලසුම්කරු සඳහා තිළිණ ප්‍රදානය කරමින්.LOLC ඉන්ෂුවරන්ස් - සමාරම්භක අලෙවි සම්මේලනය සහ තිළිණ රාත්‍රිය පවත්වයි.LOLC ඉන්ෂුවරන්ස් සමාගම, සිය ජිවිත රක්ෂණ අලෙවි බළකායේ විශිෂ්ටයන්ට උපහාර පිදීම, සමාගමේ සමාරම්භක අලෙවි සම්මේලනය සමරමින් වර්ණවත් උලෙළක් පැවැත්වීය.එම අවස්ථාවට LOLC නියෝජ්‍ය සභාපති ඉෂාර නානායක්කාර මහතා; LOLC ඉන්ෂුවරන්ස් සභාපති සහ LOLC සමූහ කළමනාකාර අධ්‍යක්ෂ / ප්‍රධාන විධායක කපිල ජයවර්ධන මහතා සහ LOLC විධායක අධ්‍යක්ෂිකා කල්ෂා අමරසිංහ මහත්මිය ප්‍රධාන ආරාධිතයන් ලෙස සහභාගි වූ අතර, ශාඛා ජාලයේ ප්‍රධාන විධායක අශාන් නිශ්ශංක මහතා, LOLC ඉන්ෂුවරන්ස් ප්‍රධාන විධායක නිලධාරී ගෙහාන් රාජපක්ෂ මහතා සහ එම ආයතනයේ ප්‍රධාන මෙහෙයුම් නිලධාරිනි ධරණී ප්‍රනාන්දු මෙනෙවිය විශේෂ ගරු ආරාධිතයන් ලෙස ඊට එක්වූහ. LOLC සහ LOLC ඉන්ෂුවරන්ස් සමාගම්වල ජ්‍යෙෂ්ඨ කළමනාකාරිත්වය ඇතුළු කාර්ය මණ්ඩල ද මෙම උත්කර්ෂවත් අවස්ථාවට සහභාගි වූහ.මූල්‍ය සැලසුම්කරුවන්, කණ්ඩායම් නායකයන්, ව්‍යාපාර විධායක නිලධාරීන්, කලාප කළමනාකරුවන් සහ ශාඛා ප්‍රධානීන් ඇතුළු 500කට අධික නිලධාරීන්ගේ වාර්ෂික විශිෂ්ටතා ක්‍රියාකාරිත්වයන් සැමරීම මෙහිදී සිදුවිය. “හොඳම කණ්ඩායම් නායක”, “හොඳම අලෙවි විධායක”, “හොඳම කලාප කළමනාකරු” සහ “හොඳම ශාඛාව” යන අංශවල විශිෂ්ට ක්‍රියාකාරිත්වය උදෙසා ලෝකඩ, රිදී, රන් සහ ප්ලැටිනම් සම්මාන පිරිනැමුණ අතර, උත්සවයේ උත්කර්ෂවත් කිරුළ ලෙස “හොඳම මූල්‍ය සැලසුම්කරුÓට ප්‍රධාන සම්මාන තිළිණය පිරිනැමිණි.මෙම අවස්ථාවේදී අදහස් දක්වමින් කපිල ජයවර්ධන මහතා මෙසේ පැවැසීය. “LOLC රක්ෂණ කණ්ඩායම සහ මෙම තරුණ සමාගම කෙටි කාලයක් තුළ අත්කර ගත් සුවිශේෂී ජයග්‍රහණ පිළිබඳ ආඩම්බර විය හැක. ඔවුන්ගේ අභීත ධෛර්යය සහ කැපවීම තුළින් මෙම සමාගමට ජීවිත සහ සාමාන්‍ය රක්ෂණ ක්ෂේත්‍රයේ මුල් පෙළට පැමිණීමට හැකිව ඇත.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj1410053</link>
    <topic>කොන්ටිනෙන්ටල් ටයර් ඩග්ලස් සහ පුත්‍රයෝ හා එක්වෙයි</topic>
    <author/>
    <content>කොන්ටිනෙන්ටල් ටයර් ඩග්ලස් සහ පුත්‍රයෝ හා එක්වෙයිකොන්ටිනෙන්ටල් ටයර්ස් හි කලාප විකිණුම් අධ්‍යක්ෂ චුන්ග් කී සෙන්ග් ට්‍රක් ටයර්ස් විකිණුම් අධ්‍යක්ෂ රැල්ෆ් බෙනාක්, DSL සමූහයේ සභාපති / කළමනාකරණ අධ්‍යක්ෂ සරෝජ් පෙරේරා, සමූහ විධායක අධ්‍යක්ෂ මංගල ගුණතිලක කොන්ටිනෙන්ටල් ටයර්ස් හි අපනයන ව්‍යාපාර කළමනාකාර වින්සන් කූ සහ DSL හි නියෝජ්‍ය සාමාන්‍යාධිකාරී ධම්මික ජයවීර මහත්වරුන් අලුතෙන් හඳුන්වා දුන් කොන්ටිනෙන්ටල් ටයර් සමඟ.ජාත්‍යන්තර ටයර් නිෂ්පාදක සහ මෝටර් රථ සැපයුම්කරුවකු වන Continental විසින් ශ්‍රී ලාංකීය වෙළෙඳපොළ තුළ වාණිජ රථ වාහන සහ මගී මෝටර් රථ ටයර් බෙදා හැරීම ආරම්භ කරන ලදී. Continental විසින් ලෝක ප්‍රසිද්ධ Continental ටයර් බෙදාහැරීම සඳහා ශ්‍රී ලංකාවේ ප්‍රමුඛ පෙළේ ව්‍යාපාරික ආයතනයක් වන ඩග්ලස් සහ පුත්‍රයෝ සමාගම සමඟ නිල එකඟතාවකට එළැඹිණි. ඒ අනුව Continental නිෂ්පාදිතයන්ගේ බෙදාහැරීම සහ සේවාවන් සැපයීම තහවුරු කරමින් Continental සඳහා ශ්‍රී ලංකාවේ නිල බෙදාහරින්නා ලෙසින් DSL කටයුතු කරනු ඇත.2013 වසරේදී යුරෝ බිලියන 33.3 ක විකිණුම් ප්‍රමාණයක් වාර්තා කළ Continental ලොව ප්‍රමුඛ පෙළේ මෝටර් රථ සැපයුම්කරුවෙකි. තිරිංග පද්ධති, පවර්ප්ලාන්ට්ස්, චැසි සඳහා උපාංග සහ පද්ධති, උපාංග සම්පාදනය, තොරතුරු විනෝදාස්වාද විසඳුම්, මෝටර් රථ ඉලෙක්ට්‍රොනික, ටයර් සහ කෘත්‍රිම රබර් තාක්ෂණය ආදිය සැපයීම සිදු කරනා Continental ධාවන ආරක්ෂාව සහ ගෝලීය දේශගුණික සුරක්ෂිතතාවය ඉහළ නැංවීමට කැපවී සිටී. එසේම Continental ජාලගත රථ වාහන සන්නිවේදනය සම්බන්ධයෙන් ද විශේෂඥයෙක් වේ. මේ වන විට රටවල් 49 ක 186,000 ක පිරිසක් මෙහි සේවය කරයි. ලොව ප්‍රමුඛතම ටයර් නිෂ්පාදකයකු වන Continental හි ටයර් අංශය සතුව ලොව පුරා නිෂ්පාදිත සහ සංවර්ධන ස්ථානයන් 24 ක් පවතී.පුළුල් නිෂ්පාදිත පරාසය සහ පර්යේෂණ සහ සංවර්ධන අංශයේ නිරන්තර ආයෝජනයන්, පිරිමැසුම්දායි සහ පරිසර හිතකාමී ප්‍රවාහනයකට විශාල දායකත්වයක් සපයයි. වාණිජ රථ වාහන ටයර් ව්‍යාපාරය හරහා ලොව පුරා විශාල ට්‍රක් රථ, බස් රථ සහ වාණිජ විශේෂත්වයෙන් යුත් ටයර් නිෂ්පාදනය සිදු වේ.මගී මෝටර් රථ අංශයේදී Continental විසින් ආදේශන වෙළෙඳපොළ සඳහා ඉහළ තත්ත්වයේ ටයර් හඳුන්වා දේ. මෙසේ ප්‍රමුඛ පෙළේ ජර්මන් තාක්ෂණයට අනුව නව විසඳුම් හරහා විශිෂ්ට නිෂ්පාදිතයන් සපයන කොන්ටිනන්ටල් විසින් ඉහළ නංවන ලද ධාවන ආරක්ෂාවක්, පැදවුම් සුව පහසුවක් සහ ගෝලීය දේශගුණික ආරක්ෂාවක් සපයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj1410054</link>
    <topic>ලංකා කැනරීස් සමාගමෙන් රන් කාසි 42 ක් දිනා ගැනීමේ වරම්</topic>
    <author/>
    <content>ලංකා කැනරීස් සමාගමෙන් රන් කාසි 42 ක් දිනා ගැනීමේ වරම්ලංකා කැනරීස් සමාගම සිය කෝඩියල් නිෂ්පාදන මිලදී ගන්නා පාරිභෝගිකයින් රනින් බබළවමින් නවතම ප්‍රවර්ධන වැඩසටහනක් ක්‍රියාත්මක කරයි. එම ප්‍රවර්ධන වැඩසටහනින් එම්ඩී කෝඩියල් මිලදී ගන්නා පාරිභෝගිකයින්ට කැරට් 22 රන් පවුම් 42 ක් තිළිණ කිරීමට සමාගම කටයුතු යොදා තිබේ.රන් පවුමේ සලකුණ සහිත කෝඩි‍යල් මිලිලීටර් 750 එක් ලේබලයක් හෝ මිලිලීටර් 400 ලේබල් දෙකක් නම හා ලිපිනය සමඟින් ‘පවුමේ ලේබලය’ යනුවෙන් සඳහන් කර අංක 45/ 75 නාරාහේන්පිට පාර, කොළඹ 05 යන ලිපිනය වෙත එවීමෙන් පාරිභෝගිකයින්ට තරගය සඳහා ඇතුළත් විය හැකිය. එම කූපන්පත් අතරින් දෛනිකව සිදුකරන දිනුම් මඟින් දිනපතා රන් පවුම් ජයග්‍රාහකයෙකු තෝරා ගනු ලබයි. පාරිභෝගිකයින් ප්‍රවර්ධන වැඩසටහන ආරම්භයේ සිට ම එවනු ලබන සියලුම කූපන්පත් අවසන් දිනුම් ඇදීම දක්වාම ඉදිරියට රැගෙන ඒම තවත් විශේෂත්වයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj1410055</link>
    <topic>නිෂ්පාදනය වෙනුවෙන් ජැට් ගෞරවනීය සම්මානය දිනාගනී</topic>
    <author/>
    <content>නිෂ්පාදනය වෙනුවෙන් ජැට් ගෞරවනීය සම්මානය දිනාගනීඅධ්‍යක්ෂ / ප්‍රවර්ධන ජොයිෂ් ගුණවර්ධන මහත්මිය සම්මානය ලබා ගනිමින්.ජැට් හෝල්ඩිංග්ස් සමාගම ශ්‍රී ලංකා ජාතික වාණිජ මණ්ඩල කර්මාන්ත සම්මාන උලෙළේ දී නිෂ්පාදනය වෙනුවෙන් ගෞරවාන්විත සම්මානයෙන් පිදුම් ලැබීය. මෙම සම්මාන උලෙළ පසුගිය දා කොළඹ දී පැවැත්විණි.මෙහි නිෂ්පාදනය (මහා පරිමාණ කාණ්ඩය) සඳහා “2014 සමස්ත ලංකා විශිෂ්ටතා සම්මාන” කාණ්ඩය යටතේ කුසලතා සම්මානයක් ජැට් හෝල්ඩිංග්ස් වෙත හිමි විය. මෙම සම්මාන උලෙළේ දී කර්මාන්ත සඳහා සම්මාන පිරිනැමීම ක්ෂුද්‍ර, කුඩා, මධ්‍යම, විශාල හා අතිවිශාල යනාදී වශයෙන් ව්‍යාපාරික කාණ්ඩ කිහිපයක් යටතේ සිදු කෙරුණු අතර පළාත් මෙන්ම ජාතික මට්ටමින් ද මෙහිදී සම්මාන ප්‍රදානය කෙරිණි.කළමනාකාර අධ්‍යක්ෂ ඊලියන් ගුණවර්ධන මහතා කීවේ “මීට වසර 21 කට පෙර අප සමාගම ආරම්භ වූ දා පටන් මේ දක්වා පැමිණි දීර්ඝ ගමන්මඟ තුළ, සමාගම ලැබු මෙම සම්මානය ගෞරවාන්විත අගය කිරීමක් ලෙසින් අප සලකනවා” යනුවෙනි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj1410056</link>
    <topic>මැලිබන් සමාගමට දෙවන වසරටත් රන්</topic>
    <author/>
    <content>මැලිබන් සමාගමට දෙවන වසරටත් රන්උලෙළේ ප්‍රධාන ආරාධිතයා ලෙස පැමිණි ජනාධිපති ලේකම් ලලිත් වීරතුංග සහ ලංකා ජාතික කර්මාන්ත මණ්ඩලයේ සභාපති ගාමිණි ගුණසේකර මහත්වරුන් මැලිබන් හි කළමනාකරණ අධ්‍යක්ෂිකා කුමුදිකා ප්‍රනාන්දු මහත්මියට සම්මානය පිරිනමමින්.මැලිබන් බිස්කට් නිෂ්පාදන ආයතනය, නැවත වරක් සිය විජයග්‍රහණය සනිටුහන් කිරීමට නොබෝදා සමත් විය. මෙලෙසින් සම්මානයට ප්‍රාප්ත වූයේ 13 වන වරට පැවැති CNCI Achievers Industrial Excellence Awards 2014 හිදීය.මැලිබන් විසින් අඛණ්ඩව දෙවන වසර සඳහාත් රන් සම්මානය දිනාගනු ලැබුවේ ජාතික මට්ටමේ විශාලතම නිෂ්පාදන සමාගම් අංශයෙන් වන අතර ශ්‍රී ලංකාවේ එම අංශයේ හොඳම ආයතන 10 අතරට පැමිණීමට ද හැකි වී ඇත.ලංකා ජාතික කර්මාන්ත මණ්ඩලයේ සංවිධානයෙන් වාර්ෂිකව පැවැති එම සම්මාන ප්‍රදානයේ අරමුණ වූයේ කර්මාන්ත / නිෂ්පාදන සහ සේවා අංශයෙහි දේශීය ව්‍යවසායකයින්ගේ මෙහෙයුම් විශිෂ්ටතා හඳුනා ගැනීමයි. කර්මාන්ත විශිෂ්ටතාවයන්ගේ සුවිශේෂී කඩඉමක් සනිටුහන් කරමින් ශ්‍රී ලංකාවේදී සැමරු මෙම සම්මාන ප්‍රදානය, වසර කිහිපයක් තුළ දේශීය කර්මාන්තයන්ට අදාළ ක්ෂේත්‍රයන්හි නව සීමාවන්ට ළඟාවීම සඳහා ධෛර්යය සැපයීමක් ලෙසින් සලකනු ලබයි.පාරිසරික සහ ආහාර සුරක්ෂිතතා කළමනාකරණ පද්ධති, සමාජ වගකීම්, පාරිසරික වගකීම්, සමීක්ෂණ සහ සංවර්ධන, කාර්යය මණ්ඩල සහ තත්ත්ව සුරක්ෂණ මෙන්ම සහතික කිරීම් යන තෝරාගත් නිර්ණායකයන් යටතේ විශ්ලේෂණය කිරීමෙන් අනතුරුව සම්මාන ප්‍රදානය කරන ලදී.සමාගමේ සමීක්ෂණ සහ සංවර්ධන කටයුතු පිළිබඳ සාමාන්‍යාධිකාරිනී වර්නා ප්‍රනාන්දු මහත්මිය පවසා සිටියේ, “අපට දෙවන වරටත් මෙම සම්මානය දිනා ගැනීමට හැකි වූයේ නිවැරැදි නායකත්වය, කණ්ඩායම් හැඟීම සහ පාරිභෝගිකයන්ගේ තෘප්තිමත් භාවය වෙනුවෙන් සමාගමේ සෑම සාමාජිකයකුම අවධානයෙන් සිටීම නිසයි. පාරිභෝගිකයින් හට දැරිය හැකි මිලකට සුපිරි තත්ත්වයෙන් යුත් නිෂ්පාදනයන් පිරිනැමීම, හොඳම තත්ත්වයේ අමුද්‍රව්‍ය භාවිතය සහ සුපරීක්ෂාකාරී නිෂ්පාදන ක්‍රියාවලිය තුළින් අප භාණ්ඩ වෙළෙඳපොළ වෙත යොමු කරනවා. යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj1410057</link>
    <topic>ලස්සන ෆ්ලෝරා, ඉන්ටර් ෆ්ලෝරා ගෝලීය ජාලය සමඟ</topic>
    <author/>
    <content>ලස්සන ෆ්ලෝරා, ඉන්ටර් ෆ්ලෝරා ගෝලීය ජාලය සමඟලස්සන ෆ්ලෝරා ගෝලීය මල් සැරසිලි ආයතන 50,000කින් පමණ සමන්විත ඉන්ටර් ෆ්ලෝරා ජාලය සමඟින් පසුගිය දා එක්විය. මෙම සුවිශේෂී යොමුවත් සමඟම ලොව පුරා ඕනෑම ස්ථානයක් වෙත තම මල් හා ආශ්‍රිත නිෂ්පාදිත බෙදා හැරීමේ අවස්ථාව ලස්සන ෆ්ලෝරා වෙත හිමි වනු ඇත. තව ද ශ්‍රී ලංකාව තුළ ඉන්ටර් ෆ්ලෝරා හි බෙදා හැරීමේ කටයුතු ලස්සන ‍ෆ්ලෝරා හරහා සිදුකිරීම ද මීට සමගාමීව සිදු කෙරෙන අතර එය ජාත්‍යන්තර හස්තයක සහයෝගීතාව සහිතව ලස්සන ෆ්ලෝරා හි මෙරට කටයුතු තවදුරටත් පුළුල් කිරීමට අවස්ථාව සලසා දෙන්නකි.ඉන්ටර් ෆ්ලෝරා ලොව විශාලතම මල් සැරසිලි ආයතනය වන අතර දීර්ඝ කාලයක් පුරාවට ලොව විවිධ වූ මල් සැරසිලි ජාල හරහා එහි සේවා පවත්වාගෙන යනු ලබයි. වසර 95 ක් පුරාවට ලොව පුරා රටවල් 145 කට එහි සේවාවන් ලබා දීමට ඉන්ටර් ෆ්ලෝරා සමත් වී තිබේ.ලස්සන ෆ‍්ලෝරා හි කළමනාකරණ අධ්‍යක්ෂ වෛද්‍ය ලසන්ත මලවිගේ මහතා මෙසේ කියා සිටියේය. “ජාත්‍යන්තර මල් සැකසුම් සිතියමට ශ්‍රී ලාංකීය නාමය ගෙන යාමට හැකිවීම අප ලැබු අභිමානයක් ලෙසින් සැලකිය හැකියි. තව ද මෙයාකාර අත්වැල් බැඳ ගැනීමක් මඟින් අපගේ නිෂ්පාදිතයන් තවදුරටත් වැඩිදියුණු කරමින් ලොව පුරා විසිරී සිටින ඉන්ටර් ෆ්ලෝරා ගනුදෙනුකාර භවතුන් වෙනුවෙන් විශිෂ්ට සේවාවක් සැලසීමට අප බලාපොරොත්තු වෙනවා. ලොව ප්‍රමුඛතම මල් හා ත්‍යාග බෙදා හැරීමේ ව්‍යාපාරයක් හා එක්වෙමින් ඉහළ ප්‍රමිතියකින් යුතු නැවුම් මල් ලොව පුරා බෙදා හැරීමේ අවස්ථාව අපට හිමිවීම පිළිබඳ මෙහිදී අප ඉතා සතුටට පත් වෙනවා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj1410058</link>
    <topic>සෙලින්කෝ ලයිෆ් සමාගමට වර්ල්ඩ් ෆයිනෑන්ස් සම්මානය</topic>
    <author/>
    <content>සෙලින්කෝ ලයිෆ් සමාගමට වර්ල්ඩ් ෆයිනෑන්ස් සම්මානයවර්ල්ඩ් ‍‍ෆයිනෑන්ස් රක්ෂණ සම්මානය සමඟ සෙලින්කෝ ලයිෆ් අධ්‍යක්ෂවරුන් වන රංග අබේනායක, තුෂාර රණසිංහ, ආර්. රෙන්ගනාදන්, දේවාන් කුරේ සහ පාලිත ජයවර්ධන මහත්වරුන් ලන්ඩන් ‍කොටස් වෙළෙඳපොළේදී.එංගලන්තයේ ස්ථාපිත ගෝලීය ආර්ථිකය සහ මූල්‍ය ක්ෂේත්‍රය පිළිබඳ ගෞරවනීය සඟරාවක් වන ‘වර්ල්ඩ් ෆයිනෑන්ස්’ 2014 වසරේදී ශ්‍රී ලංකාවේ හොඳම ජීවිත රක්ෂණ සමාගම ලෙස සෙලින්කෝ ලයිෆ් නම් කර ඇත.නව ව්‍යාපාර සැකසීමේ කාර්යක්ෂමතාවය පාරිභෝගිකයින් රඳවා ගැනීමට තිබෙන අවධානය, සේවකයන් සහ විකුණුම් උපදේශකයන් පුහුණු කිරීම, සමාගම තුළ යහ ක්‍රමවේදයන් සහතික කිරීම, මූල්‍ය කාර්ය සාධනය, වෙළෙඳ පොළ සමීක්ෂණය සහ පාරිභෝගිකයින්ගේ තෘප්තිමත්භාවය මැනීම යන කරුණු මෙහිදී සැලකිල්ලට ගෙන තිබේ.2013 ජනවාරි 14 වැනිදා සිට සිය 25 වන සංවත්සරය සැමරූ සෙලින්කෝ ලයිෆ් සමාගම පසුගිය මූල්‍ය වසර අවසන් කළේ රුපියල් බිලියන 17.573 ක ආදායමක් ලබා ගනිමිනි. මෙහිදී, සමාගම රුපියල් බිලියන 11.123 ක දළ ලිඛිත වාරික ආදායමක් ලබා තිබේ. 2013 වසර අවසන් වනවිට සමාගමේ ජීවිත අරමුදල රුපියල් බිලියන 52.765 ක් වූ අතර සමස්ත වත්කම් ප්‍රමාණය රුපියල් බිලියන 63.95 ක් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj1410059</link>
    <topic>අගාවුඩ් නිපදවීමේ තාක්ෂණයේ නීතිමය හිමිකාරිත්වය සදාහරිත සමාගමට</topic>
    <author/>
    <content>අගාවුඩ් නිපදවීමේ තාක්ෂණයේ නීතිමය හිමිකාරිත්වය සදාහරිත සමාගමටවල්ලපට්ටා කුලයට අයත් ඇක්විලේරියා ශාකයන්හි වාණිජමය වශයෙන් අගාවුඩ් නිපදවීමේ තාක්ෂණය ශ්‍රී ලංකාව තුළ ක්‍රියාත්මක කිරීමේ එකම බලයලත් නියෝජිත ආයතනය සදාහරිත වැවිලි සමාගම පමණක් බව එම සමාගමේ විධායක අධ්‍යක්ෂ එච්.කේ. රෝහණ මහතා අවධාරණය කරයි. ඇමෙරිකාවේ මිනෙසෝටා සරසවියේ මහාචාර්ය රිචට් බ්ලැන්චෙට් මහතා විසින් අගාවුඩ් වාණිජමය වගාවක් ලෙස ප්‍රචලිත කිරීමේ අරමුණෙන් යුතුව සිදු කළ පර්යේෂණයන් ගෙන් සොයා ගන්නා ලද මෙම අගාවුඩ් වගා තාක්ෂණය පසුව, වියට්නාමයේ අගාවුඩ් වගාවන් ආශ්‍රිතව සිදුකළ සාර්ථක අත්හදා බැලීම්වලින් අනතුරුව ජාත්‍යන්තර පේටන්ට් අයිතිය හිමිකර ගැනීමට සමත්විය. මෙම තාක්ෂණය ශ්‍රී ලංකාවේ ක්‍රියාත්මක කිරීමේ නීතිමය හිමිකම ඇති සදාහරිත වැවිලි සමාගම මේ සඳහා විශාල ආයෝජනයක් සිදුකර ඇති බව එච්.කේ. රෝහණ මහතා වැඩිදුරටත් පැවසීය.වාණිජමය අගාවුඩ් වගාවට අවශ්‍ය තාක්ෂණ අලෙවි කරනු ලබන වියට්නාමයේ Cultivated Agarwood Ltd සමාගම මිනෙසොටා සරසවිය මගින් සොයාගනු ලැබූ මෙම තාක්ෂණය සඳහා නීතිමය වශයෙන් පූර්ණ හිමිකාරිත්වයක් දරයි. මෙම තාක්ෂණ සහ එය භාවිතා කිරීමේ බලපත්‍රය ජාත්‍යන්තර වශයෙන් අනෙකුත් සමාගම්වලට නිකුත් කිරීම මොවුන් අතින් සිදුවේ. දැනට ලෝකයේ රටවල් 7 ක සමාගම් මේ සඳහා ලියාපදිංචි වී සිටින අතර මෙම සමාගම යටතේ ලියාපදිංචිව ඇති එකම ශ්‍රී ලාංකීය සමාගම සදාහරිත වැවිලි සමාගම පමණි.මෙම පේටන්ට් අයිතිය මඟින් තෛමලයිසී කුලයට අයත් වල්ලපට්ටා සහ ඇක්විලාරියා ශාක තුළ අගාවුඩ් නිෂ්පාදනය කළ හැකි ඵලදායිම තාක්ෂණය වන ගසේ කඳට සිදුකරනු ලබන බාහිර කැපුම් විදීම් හා අනෙකුත් ක්‍රමවේදයන් ආවරණය වන අතර පේටන්ට් අයිතිය නොමැති යම් සමාගමක් විසින් එවැනි යම් ක්‍රියාකාරකමක් මඟින් අගාවුඩ් නිපදවුවහොත් ඔවුන්ට එරෙහිව නීති මඟින් කටයුතු කිරීමේ බලය පේටන්ට් අයිතිය සහ හිමි සමාගමට සහ සදාහරිත වැවිලි සමාගමට හැකියාව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj14100510</link>
    <topic>බ්‍රවුන්ස් ඉන්වෙස්ට්මන්ට් ඉහළ ඉල්ලුමක්</topic>
    <author>තාරක වික්‍රමසේකර</author>
    <content>බ්‍රවුන්ස් ඉන්වෙස්ට්මන්ට් ඉහළ ඉල්ලුමක්වෙළෙඳ පොළ ගනුදෙනු සතිය ආරම්භක සඳුදා සැලකිය යුතු ලෙසින් ඉහළ ගියේය. පෙර සතිය අවසානයේ සිකුරාදා ගනුදෙනු සංඛ්‍යාව දැක්වුණේ 11742 ක් ලෙසින් වන අතර සඳුදා ගනුදෙනු 13400 ක් ලෙසින් දැක්වුණි. දිනයේ මිලියනය ඉක්මවා කොටස් අලෙවි වූ සමාගම් අතර ඇක්සස් ඉංජිනියර්ස් (1860457), දුනිමාස් කැපිටල් (2081927), එක්ස්පෝ ලංකා (1192637), ෆර්ස්ට් කැපිටල් (2026504), ජනශක්ති ඉන්ෂුවරන්ස් (3753816), ජේ. කේ.එච්. (8555944), පෑන් ඒෂියන් පවර් (1019762), පීපල්ස් ලීසිං (5684320), රේණුකා ඇග්‍රි (1739257), සෙලාන් බෑන්ක් (ඡන්ද බලය රහිත ) -1476187, ටෙක්ස්ටර්ඩ් ජර්සි (1939298), ඒෂියා ඇසට් (රයිට්ස් ) - 9271365, ඊ චැනලින් (1140101), ටෙස් ඇග්‍රෝ (1035768), ඒෂියා ඇසට් (3014480), සී අයි එෆ් එල් (7311126), පී සී ෂර්මා (1384319) සමාගම් කැපී පෙනුණි.දිනයේ මිල ඉහළ ගිය සමාගම් අතර කළම්ඹු සිටි (19.20), ලයන් බෘෘවරි (14.50), සමාගම් කැපී පෙනුණු අතර දිනයේ මිල පහළ ගිය සමාගම් අතර කැපී පෙනුණේ සෙලින්කෝ ඉන්ෂුවරන්ස් (19.00), සෙලින්කෝ ඉන්ෂුවරන්ස් (ඡන්ද බලය රහිත) -24.80, ලී හෙජස් (19.80), ටී සර්විසස් (22.80), යන සමාගම්ය.පසු දින එනම් 30 වැනිදා අඟහරුවාදා වෙළෙඳ පොළ ගනුදෙනු යළි අඩු විය. ගනුදෙනු සංඛ්‍යාව දැක්වුණේ 11889 ක් ලෙසිනි. දිනයේ මිලියනය ඉක්මවා කොටස් අලෙවි වූ සමාගම් අතර ඇක්සස් ඉංජිනියර්ස් ((5162525), බ්ලූ ඩයමන්ඩ් (3229531), කොමර්ෂල් බැන්ක් (2358734), ඩයලොග් (2534379), දුනිමාස් කැපිටල් (1017663), ෆර්ස්ට් කැපිටල් (1111530), ජනශක්ති ඉන්ෂුවරන්ස් (2144591), ජේ කේ.එච් (7898828), ජේ කේ එච් (ඩබ් සී 2015) -1557011), ජේ කේ එච් (ඩබ් සී 2016) - 1863771, නේෂන් ලංකා (1132703), ඕවර්සීස් රියලිටි (1255636), පෑන් ඒෂියන් පවර් (2726854), පිරමල් ග්ලාස් (1314362), එස් එම් බී ලීසිං (3767057), ටෙක්ස්ටර්ඩ් ජර්සි (1506982), බ්‍රවුන්ස් ඉන්වෙස්ට්මන්ට් (11945978), එෆ් එල් සී හෝල්ඩින්ග්ස් (6415960), සොෆ්ට්ලොජික් කැපිටල් (1278578), ඒෂියා ඇසට් (1115055), සමාගම් කැපී පෙනුණි.දිනයේ මිල ඉහළ ගිය සමාගම් අතර කැපී පෙනුණේ සෙලින්කෝ ඉන්ෂුවරන්ස් (22.80), කැපී පෙනුණු අතර මිල පහළ ගිය සමාගම් අතුරින් කැපී පෙනුණේ සී අයි ටී (11.10) සමාගමයි.පසු දින එනම් ඔක්තෝම්බර් 01 වැනිදා බදාදා වෙළෙඳ පොළ ගනුදෙනු 14007 දක්වා ඉහළ ගියේය. දිනයේ මිල ඉහළ ගිය සමාගම් අතර කැපී පෙනුණේ සෙලින්කෝ ඉන්ෂුවරන්ස් (22.30), සමාගම වන අතර මිල පහළ ගිය සමාගම් අතුරින් කැපී පෙනුණේ සිංගර් ඉන්ඩස්ට්‍රීස් (10.40) සමාගමයි. දිනයේ මිලියනය ඉක්මවා කොටස් අලෙවි වූ සමාගම් අතර ඇක්සස් ඉංජිනියරින් (8106314), ආර්පිකෝ (3022635), කොමර්ෂල් බෑන්ක් (ඡන්ද බලය රහිත) -1465202, ඩයලොග් (7215689), ලංකා සෙන්චුවරි ( ඩබ් සී 2015) - 2605842, පෑන් ඒසියන් පවර් (8472298, පෑන් ඒෂියා (8370169) සිංගර් ෆිනෑන්ස් (3847708), ටෙක්ස්ටර්ඩ් ජර්සි (1271132), බ්‍රවුන්ස් ඉන්වෙස්ට්මන්ට් (20317948), තැප්‍රොබේන් (3088190) සමාගම් කැපී පෙනුණි.මේ දින කිහිපය තුළ කැපී පෙනුණු සිදුවීම වූයේ බ්‍රවුන්ස් ඉන්වෙස්ට්මන්ට් සමාගමේ කොටස් සඳහා ඉහළ ඉල්ලුමක් පැවතීමයි. කෙසේ හෝ වේවා ඉදිරි දිනවල වෙ‍ළෙඳ පොළ කැපී පෙනෙන වර්ධනයක් සිදු වනු ඇතැයිද ආයෝජකයන් වැඩි වශයෙන් වෙළෙඳ පොළ කරා ඇදී එනු ඇතැයිද වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj14100511</link>
    <topic>දත් කුහර වළක්වා ගැනීමේ ක්ලෝගාඩ් මෙහෙයුම ඇරැඹේ</topic>
    <author/>
    <content>දත් කුහර වළක්වා ගැනීමේ ක්ලෝගාඩ් මෙහෙයුම ඇරැඹේක්ලෝගාඩ් මෑතකදී ආරම්භ කරන ලද දත් කුහර වැළැක්වීමේ දීප ව්‍යාප්ත වැඩසටහන, දත් කුහර වළක්වා ගැනීම පිළිබඳ ශ්‍රී ලාංකික පවුල් දැනුම්වත් කිරීම සහ දිරිමත් කිරීම අරමුණු කර ගනිමින් ක්‍රියාත්මක වීමත් සමඟ වඩාත් තීරණාත්මක එළඹුමක් ගෙන ඇත.ජනතාවගේ මුඛ සෞඛ්‍යය සහ දත් කුහර ඇතිවීම වැළැක්වීම සඳහා ක්ලෝගාඩ් මඟින් ක්‍රියාත්මක කළ “ක්ලෝගාඩ් මදින්න - දිවුරන් - දිනන්න” ප්‍රවර්ධන වැඩසටහන යටතේ නිරෝගී මුඛ සෞඛ්‍යයක් පවත්වා ගැනීම සඳහා වන සෞඛ්‍යාරක්ෂිත පුරුදු ප්‍රචලිත කරයි.දිනෙන් දින ඉදිරියට ගමන් කරන මෙම ජාතික මෙහෙයුමේ එක් අංගයක් ලෙස ක්ලෝගාඩ් කණ්ඩායම මේ වන විට දිවයිනේ ප්‍රදේශ 65 ක් ආවරණය කර ඇති අතර මෙම ජංගම රථය හරහා යහපත් මුඛ සෞඛ්‍යයක් වෙනුවෙන් ප්‍රතිඥා 13,536 දෙනකු ලබා දී ඇති අතර සමස්තයක් වශයෙන් ශ්‍රී ලාංකික ජනතාවගෙන් 100,000 කටත් වඩා ප්‍රතිඥා ලබා දී ඇත. විශේෂයෙන්ම දරුවන් අතර පවතින දත් කුහර ගැටලු ඉලක්ක කර ගනිමින් දත් කුහරවලින් තොර ශ්‍රී ලංකාවක් ගොඩනැඟීම සඳහා ක්ලෝගාඩ් කණ්ඩායම, එළඹෙන සතිය තුළ දිවයින පුරා ප්‍රදේශ 126 ක් ආවරණය කිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aj14100512</link>
    <topic>බයිපාස් සැත්කම් කලාවේ නව පෙරළියකට ආසිරි රෝහල මුල පුරයි</topic>
    <author/>
    <content>බයිපාස් සැත්කම් කලාවේ නව පෙරළියකට ආසිරි රෝහල මුල පුරයිආසිරි ශල්‍ය රෝහල සාම්ප්‍රදායික හදවත් සැත්කම් ක්‍රමවේදය අතික්‍රමණය කරමින් නව ආරක තාක්ෂණික ක්‍රමවේදයක් බයිපාස් හදවත් සැත්කම් සඳහා හඳුන්වා දෙයි. Minimally Invasive Coronary Surgery ලෙස නම්කර ඇති එම තාක්ෂණය යටතේ කුඩා කැපුමක් ආධාරයෙන් සිදු කරන මෙම හදවත් සැත්කම මඟින් රෝගියාට ඇති කරන අවදානම සාමාන්‍ය සැත්කමකට වඩා බොහෝ සෙයින් අඩු අතර ශල්‍යකර්මය හේතුවෙන් ඇතිවන තුවාලය බෙහෙවින් කුඩා වීම නිසා ඉතා කෙටි කාලයකින් තමන්ගේ එදිනෙදා ජිවිතයට පැමිණිය හැකිය.එමෙන්ම සැත්කමෙන් අනතුරුව තුවාලය ආශ්‍රිතව වෙනත් විෂබීජ ආසාදනය වීමක් හෝ රුධිර වහනයක් ඇතිවීමට ඇති ඉඩකඩ අතිශයින් සීමාසහිත වේ. ආසිරි ශල්‍ය රෝහල විසින් ශ්‍රී ලංකාවේ ශල්‍ය වෛද්‍ය ක්ෂේත්‍රයට මුල් වරට හඳුන්වා දුන් එම තාක්ෂණය භාවිත කරමින් මේ වන විට සැත්කම් ගණනාවක් සිදුකර ඇති අතර එම සැත්කම් සියල්ල අතිශයින් සාර්ථකව ඇති බව ආසිරි රෝහලේ හදවත් සැත්කම් සඳහා විශේෂඥ ශල්‍ය වෛද්‍ය විවේක් ගුප්තා පැවැසීය. දැනට මෙම තාක්ෂණය යටතේ හදවත් සැත්කම් සිදුකිරීමට හැකියාව ඇති ශ්‍රී ලංකාවේ එකම සුවසේවා මධ්‍යස්ථානය ආසිරි ශල්‍ය රෝහල බවට පත් වේ.සාමාන්‍ය බයිපාස් හදවත් සැත්කමකදී අඟල් 8ත් 10ත් අතර කැපුමක් පපුව ආශ්‍රිතව සිදුකළ යුතු වූවත් මෙම සැත්කම සඳහා කළ යුතු වන්නේ අඟල් 2ත් 3ත් අතර කැපුමක් පමණි.මෙහි ඇති ප්‍රධානම වාසියක් වන්නේ පපුවේ මැද පිහිටි අස්ථියෙහි කැපුමක් සිදු නොකර රුධිර නාළ අවහිර වී ඇති ස්ථාන අවහිරතා මඟ හරවා ගත හැකි වීමයි.සාමාන්‍ය බයිපාස් සැත්කමකදී රෝගියා සති 6ක කාලයක් විවේක ගත යුතු අතර මෙහිදී එම කාලසීමාව දින 4කට සීමා වේ.එමෙන්ම හදවත් සැත්කම සිදුවන අවස්ථාවේදී සාමාන්‍ය බයිපාස් සැත්කමකදී රෝගියාගේ හදවත සහ පෙනහලු යන්ත්‍රයකට සවිවන නමුදු මෙම MICS ක්‍රමවේදයෙහිදී සැත්කම සිදුවන්නේ හදවතේ ක්‍රියාකාරිත්වය එලෙසම පවතින අතරතුරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>05</day>
    </date>
    <link>http://www.silumina.lk/2014/10/05/_art.asp?fn=aw141005</link>
    <topic>සිද්ධස්ථානයට ඇල්මෙන් එය සුරැකීමට භූතයෙක් වෙලා ඉපදිලා</topic>
    <author>මතුගමමහින්ද විජේතිලක</author>
    <content>“මුන් පන්ස‍ෙල් තියෙන දේවල් කකා බිබී පන්සල වනසනවා. දුප්පත් මිනිස්සු වතුර ටිකත් පෙරළ අරගෙන බොහොම සද්ධාවෙන් මහාසංඝරත්නය වෙනුවෙන් දානෙ ටික උයාගෙන ගේන්නෙ. සමහරු බොහොම අමාරුවෙන් එදා වේල හොයාගත්ත දුප්පත්තු. ඒත් බොහොම හොඳට ගෞරවෙයන් දාන ටික උයා පිහා ගෙන නිවාඩු දාගෙන අරගෙන එන්නේ. මුන් ඒව කාල පන්සල ඇතුළේ අරක්කු සිගරැට් බොනවා. ඒ මදිවට අහල පහළ කොල්ලන් පන්සලට ගෙන්න ගෙන ගංජා ගහනවා. රූපවාහිනිය දාගෙන කතා බලනවා. ඉතින් මට මේවාට කේන්ති යනවා.” යි ඇතුල්කෝට්ටේ ගුප්ත ගවේෂණ මධ්‍යස්ථානයේ දී ආවිෂ්ට වූ භූතයෙක් කීවේය.සමහරු තමන් ගේ දූ දරුවන්ට වාගේ ම ගෙවල් දොරවල් ගොඩනැඟිලිවලට ද ආදරය කරති. මරණයට පත්වන්නේ ද මේ ආසාවන් අත් හැර නොගෙනය. ඒ වාගේ සමහරු තමන් ගේ පන්සලට, පල්ලියට, කෝවිලට ආදරය කරන්නෝ ද සිටිති. එය සාමාන්‍ය ආදරයක් නොව දැඩි බැඳීමකි. ඒ වගේ උදවිය මැරුණත් ඒ ඒ පන්සල්වල, කෝවිල්වල, පල්ලිවල ම ප්‍රේතයන් වී උපදිති. එහි ගිහි පැවිදි යැයි වෙනසක් ද නැත.කුරුණෑගල ප්‍රදේශයේ එක්තරා විහාරස්ථානයක දායක පිරිසක් භූත දෝෂයක් වැලඳුණු ඇබිත්තයන් දෙදෙනෙකු රැගෙන ඇතුල්කෝට්ටේ ගුප්ත ගවේෂණ මධ්‍යස්ථානය කරා පැමිණියහ. එක් ඇබිත්තයෙක් සමන් ය. අනෙක් ඇබිත්තියා පුණ්‍යසිරිය. පන්සලේ රාත්‍රි කාලයට කවුදෝ ඇවිදින අඩි සද්දයක් ඇහෙන බවත්, සමහර දාට කවුදෝ එහා මෙහා යන ඡායාවක් පෙනෙන බවත්, දන් ශාලාවේ දාන උපකරණ බාස්කට්, පිඟන්, කෝප්ප සෙලවෙන හඩ ඇසෙන බවත්, මේ ඇබිත්තයන් දෙදෙනා හී‍ෙනන් බිය වී කෑගසන බවත් පැවසීය.පළමු දින ගවේෂණයේ දී පුණ්‍යසිරි ආවිෂ්ට වී අඬන්න පටන් ගත්තේ ය. ගවේෂකවරයා ප්‍රශ්න කිරීම් ආරම්භ කළේ ය.“කවුද මේ අඬන්නේ?”“මම ගුණදාස”“කවුද මේ ගුණදාස කියන්නේ?”“මම මේ පන්සලේ හොඳ දායකයෙක්. මේ අපේ පන්සල. අපේ පරම්පරාවම දායකකම් කළේ මේ පන්සලට. මේ පන්සල වෙනුවෙන් අපි ඇප කැපවී වැඩ කළ උදවිය.”“බොහොම හොඳයි. ඉතින් මේ අඬන්නේ මොකද?”“අඬන්නේ දුකට. මම මේවා කරන්නේ පන්සලේ ආරක්ෂාවට. දියුණුවට. එහෙම කරන මාව පන්නා දමන්න නේද මේ හදන්නේ. අන්න ඒ දුකටයි අඬන්නේ.”ඒ සමඟ ම පුණ්‍යසිරිගේ ශරීරයේ සිටි භූතයා සමන්ගේ ශරීරයට ආවිෂ්ට වී පුණ්‍යසිරිට බණින්න විය.“මෙන්න මේ මිනිහා තමයි මේ පන්සල ඇතුළේ වැරදි වැඩ ඔක්කොම කරන්නේ. මුන් දෙන්නා එකතුවෙලා අරක්කු සිගරැට් බොනවා. දත් බත් ගිල ගිල කරන්නෙම වැරදි වැඩ. අහල පහල එවුන්වත් ගෙන්නගෙන ගංජා සුරුට්ටු ගහනවා. මේ පන්සල අපේ. අපි ඒක රැකගන්න ඕනෑ. මම කරන්නේ අන්න ඒ රාජකාරිය. මුන් දෙන්නා පන්සල නැති කරනවා. මූ තමයි ඔක්කොම කරන්නේ” යි පුණ්‍යසිරි දෙසට අත දිගුකොට පෙන්වීය.“ඉතින් තමුන් විතරක් ඕකට දුක් විඳින්නේ ඇයි? ලොකු හාමුදුරුවෝ පන්සලේ නැද්ද?”“ඉන්නවා. ඉන්නවා... අනේ උන්වහන්සේ හොඳට ම වයසයි. උන් වහන්සෙගෙ කණෙන් රිංගලා මේ වල් පරයො දෙන්නා පන්සල නැති කරනවා.”“තමන් හොඳ දායක මහත්තයෙක් බව ‍පන්සලට ආදරේ උපාසක මහත්තයෙක් බව පේනවා.”“ඔව් ඔව් අන්න මහත්තයාට හොඳට තේරෙනවා මා ගැන. මහත්තයා මුන් දානෙ කෑවාට මගේ තරහක් නෑ. ඒවා කාලා තියෙන වැඩක් කරගෙන ඉන්නෙ නැතුව ජරා වැඩ කරනවාට තමයි මට තරහ.”“මේ ලෝකෙ හොඳ මිනිස්සුත් ඉන්නවා නරක මිනිස්සුත් ඉන්නවා. ඒක තමයි ලෝකෙ හැටි. හොඳ මිනිස්සු ම ඉන්නවා නම් ආගම දහමක් ඕනැත් නැහැනෙ. දැන් ඔබ තුමා විශාල සේවයක් කළා. මේ දායක සභාව දැනුවත් කළ එක ලොකු සේවයක්. දායක සභාව අවශ්‍ය පියවර ගනීවි. දැන් ඔබ තුම‍ාගේ වගකීම අවසානයි. රාජකාරිය ඉවරයි. ඉතුරු ටික, කළ යුතු දේ මේ උදවිය කරාවි. ඔබතුමා වගේ කෙනෙක් ඉන්න ඕනැ දිව්‍ය ලෝකයේ. දිව්‍ය සම්පත් විඳින්න ඕනෑ. දැන් මේ පන්සල ගැන ආසාව නිසා ඔබ ඉන්නේ ප්‍රේතාත්මයක. ලැජ්ජා නැද්ද? දේවත්වයට යන්න කටයුතු කරන්න.”“මම ඒකට මොනවාද කරන්න ඕනෑ.”“ඔබ බෞද්ධයෙක් නම් බුදු හාමුදුරුවෝ දේශනා කළ ආකාරයට වැඩ කරන්න.”“බුදුහාමුදුරුවෝ කියලා තියෙන්නේ කොහොමද?”“කුල්ලූපමං වො භික්ඛවේ ධම්මං දේසිස්සාමි” මහණෙනි, මේ ධර්මය කොල්ලෑවකට, ඔරුවකට මම උපමා කරනවා. ධර්මය අව‍බෝධ කැර ගත්තා නම්, ත්‍රිලක්ෂණය වටහා ගත්තා නම් ධර්මය අතහරින්න. ග‍ඟෙන් එගොඩ වුණා නම් ඔරුවත් අත හරින්න. ඔරුව කර තියා ගෙන ඇවිදින්න එපා! ඒ වගේ ධර්මයත් අතහැර සැහැල්ලුවෙන් ඉදිරියට යන්න කියලයි තියෙන්නේ. දැන් ඔබතුමා තමන්ගේ යුතුකම ඉටු කළා. ලොකු හාමුදුරුවොයි දායක සභාවයි ඉතුරු ටික කරාවි. ඔබ තුමා පන්සල බදාගෙන ඉඳලා හරියන්නේ නෑ. තමන් ගේ විමුක්තිය හොයාගෙන යන්න.”“ඔව් ‍මට තේරුණා මහත්තයා. මම දැන් මොනවද කරන්න ඕනැ?Ó‍‍“පළමුවෙන් පන්සලට තියෙන දැඩි තණ්හාව අතහරින්න. පන්සල ඔබට පමණක් නොවෙයි අයිති. පොදු වස්තුවක්. ඊළඟට මේ දෙන්නා ගැන තියෙන වෛරය අතහරින්න. දැන් දායක සභාව ඒක භාර ගනීවි. දායක සභාව දැනුවත් කිරීමේ කුසලය ඔබ සිද්ධ කළා ඒ ඇති. මම මේ අයට නියම කරනවා බෝධි පූජා විසි එකක්. මුළු ගමම ඇවිත් ඔබට පින් දේවි. ඔබේ සේවය අගය කරාවි. සති තුනකට පසුව මේ අය එනකොට පන්සලේ ලොකු හාමුදුරුවන්වත් වැඩම කැර ගෙන එන්න මම නියම කරනවා. ඔබ බෝධීන් වහන්සේ ළඟට වී ඉඳලා එදාට එන්නැ” යි ගවේෂකවරයා කීවේය.නියම කළ පරිදි දායක සභාවේ වෙහෙස වීමෙන් බෝධි පූජා විසි එකක් ඉතා ම උනන්දුවෙන් සිදු කැරිණි. ගුණදාසගේ භූතාත්මය ප්‍රකත්ත වී තිබුණි. ඊළඟ දිනයේ දායක සභාවේ පිරිස පැමිණෙන විට පන්සලේ ලොකු හාමුදුරුවෝ ද වැඩම කළහ. එදින ද ඇබිත්තියෝ දෙදෙනා වරින් වර ප්‍රලය වී කතා කරන්නට වූහ. ඇබිත්තයෝ යැයි කීවාට ඔවුන් දෙදෙනා අවුරුදු 25 - 18 තරුණයෝ ය. තමන් ගේ වැරදි චර්යාවන් දායක සභාව ඉදිරියේ අනාවරණය වීම නිසා ලොකු ඇබිත්තයාත් පොඩි ඇබිත්තයාත් ලැජ්ජාවට පත්ව සිටිය ද භූත දෝෂය ඉවත් කැර ගත යුතු නිසා ඔවුන් දෙදෙනා ද දායක සභාවේ අය සමඟ පැමිණෙති. එදින ද භූතයා සමන්ට ආවිෂ්ටව කතා කළේ ය.“කවුද ‍ෙම්” ලොකු හාමුදුරුවෝ ඇසූහ.“මම ගුණදාසනෙ හාමුදුරුවනේ.”“අනේ මේ අපේ හොඳ දායක මහත්තයෙක් නෙ. මොකද මේ වගේ දුගතියක ඉපදිලා.”“පන්සලට ආදරේ හින්දානෙ හාමුදුරුවනේ.”“පන්සලට ආදරෙයි කියලා තමන් දුගතිගාමී වීම මහා පාඩුවක්. දුකක්.”“මට දැන් තේරෙනවා ස්වාමීනි.”“ඔය ටික තමයි මම තමුන්ට කලින්ම පැහැදිලි කළේ” යි ගවේෂකවරයා ද ඒ කතාවට මැදිහත් විය.“ඔව් මහත්තයා මම බෝධි පූජාවලට යනකොට මගේ පෙර පින් මතු වුණා. මට දැන් හිතෙනවා මීට වඩා ඉහළ තැනකට යන්න. පන්සල අනිත් අය බලා ගනීවි. අනේ මහත්තයා මට මේ දුකෙන් මිදෙන්න ඕනැ.”“එහෙම නම් දැන් මේ ළමයි දෙන්නගෙ ඇ‍ඟෙන් ඉවත් වෙන්න.”“හොඳයි මහත්තයා මම මීට පස්සෙ මේ වල් පරයින්ගෙ ඇඟට යන්නේ නෑ. මම පන්සලේ බෝධිය ළඟට යනවා.”“මම මේ දායක මහත්වරුන්ට කියන්නම්. ගමේ අය එක්වෙලා පන්සලේ සාංඝික දානයක් පිරිනමා ගුණදාසට පින් දෙන්න කියා. ගුණදාස ඒ පින් අරගෙන අනුරාධපුරය වැනි සිද්ධස්ථානයකට ගොස් පිනට දහමට අත හිත දී කටයුතු කරන්න. එතකොට තවත් ඉහළට යන්න පුළුවන්.”“හොඳයි මහත්මයා මට කාරණා පැහැදිලි කළාට උදව් කළාට බොහෝම ස්තුතියි” කී භූතාත්මය ලොකු හාමුදුරුවන්ටත් ගවේෂකවරයාටත් වැඳ නික්ම ගියේය.ගමේ දායකයෝ සාංඝික දානය සූදානම් කොට පිරිනමන විට ඇබිත්තයෝ දෙදෙනා පන්සල අතහැර ගොස් තිබුණි.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa1410121</link>
    <topic>සුළු ජාතික පක්ෂවලින් අපේක්ෂකයෙක්</topic>
    <author>ටී. චන්ද්‍රසේකර</author>
    <content>ටී. චන්ද්‍රසේකරදෙමළ ජාතික සන්ධානය හා ශ්‍රී ලංකා මුස්ලිම් කොංග්‍රසය ඇතුළු තවත් සුළු ජාතික පක්ෂ කිහිපයක් එක්ව ඉදිරි ජනාධිපතිවරණයකට පොදු අපේක්ෂකයෙක් ගෙනඒමේ උත්සාහයක නිරතව සිටී.මේ පිළිබඳව ශ්‍රී ලංකා මුස්ලිම් කොංග්‍රසය හා දෙමළ ජාතික සන්ධානය අතර සාකච්ඡා කර ඇති බව ද එම ආරංචි මාර්ග සඳහන් කරයි. මෙසේ ජනාධිපතිවරණයේදී පොදු අපේක්ෂක ලෙස ඉදිරිපත් කරන්නේ දෙමළ ජාතිකයෙක් ද නැතිනම් මුස්ලිම් ජාතිකයෙක් ද යන්න පිළිබඳව මෙතෙක් තීරණයක් ගෙන නැති අතර උතුරු පළාත් ප්‍රධාන අමාත්‍ය සී. වී. විග්නේෂ්වරන් මහතා ඒ සඳහා යොදා ගන්නේ ද යන්න පිළිබඳව එහිදී සාකච්ඡා කර තිබේ. මේ පිළිබඳව මුස්ලිම් කොංග්‍රසය තවත් අපේක්ෂකයන් කීපදෙනකුගේ නම් සුදුසු බවට යෝජනා කර ඇති අතර අවසන් තීරණයකට එළඹ නැත. දෙමළ ජාතික සන්ධානය හා ශ්‍රී ලංකා මුස්ලිම් කොංග්‍රසය ඉදිරිපත් කිරීමට යන පොදු අපේක්ෂකයාට සහාය ලබා ගැනීම පිණිස උඩරට වතුකරයේ දේශපාලන පක්ෂවලට ආරාධනා කර ඇතත් එම දේශපාලන පක්ෂ එයට සහාය දැක්වීම ප්‍රතික්ෂේප කර ඇත.කෙසේ වෙතත් උඩරට වතුකරය නියෝජනය කරන එක්සත් ජාතික පක්ෂයේ වතු වෘත්තිය සමිති හැර සියලුම වෘත්තිය සමිති ඉදිරි ජනාධිපතිවරණයේදී ජනාධිපති මහින්ද රාජපක්ෂ මහතාට සහාය දැක්වීමට තීරණය කර ඇත.එක්සත් ජාතික පක්ෂය වෙනුවෙන් එහි නායක රනිල් වික්‍රමසිංහ මහතා ජනාධිපතිවරණයට පිවිසෙන්නේ ද නැද්ද යන්න පිළිබඳව ස්ථිරවම ප්‍රකාශ කළ නොහැකි ව්‍යාකූල තත්ත්වයකට පත්ව ඇති බව එම පක්ෂයේ අභ්‍යන්තර ආරංචි මාර්ග සඳහන් කරයි.මැතිවරණ විසි ගණනක් පරාජයට පත්වීමේ වගකීම බාරගත යුතු රනිල් වික්‍රමසිංහ මහතා මේ ජනාධිපතිවරණයට ඉදිරිපත් නොකර වසර විසි ගණනකට පසු ආසනයක් දිනා දුන් ඌව පළාතේ විපක්ෂ නායක හරීන් ප්‍රනාන්දු මහතාව ජනාධිපති ධුර අපේක්ෂකයා ලෙස ඉදිරිපත් කරන ලෙස ද පක්ෂයේ පිරිසක් ඉල්ලා සිටින බව වාර්තා වේ.මේ අනුව ඉදිරි ජනාධිපතිවරණයත් මහින්ද රාජපක්ෂ ජනාධිපතිතුමාට කිසිඳු අභියෝගයක් නොවනු ඇතැයි දේශපාලන විචාරකයෝ කියා සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa1410122</link>
    <topic>මණ්ඩලේ ලීටර් 1000ක් රු.12යි කඩේ ලීටරයක් රු. 50යි</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහජාතික ජල සම්පාදන හා ජලාපවහන මණ්ඩලය මඟින් ජලය ලීටර් 1000ක් ජනතාවට ලබා දෙන්නේ රුපියල් 12ට පමණක් බවත් බෝතල් වතුර විකුණනවා නම් මෙවැනි ජල ප්‍රමාණයක් රුපියල් 50000ක් පමණ වන බවත් මණ්ඩලයේ සාමාන්‍යාධිකාරි රංජිත් බාලසූරිය මහතා කියයි.පාණීය ජල ලීටරයක් වෙළෙඳපොළේ විකුණන්නේ රුපියල් 50ටය. මේ අතර මණ්ඩලය ජලය ලීටරයක් පිරිසුදු කිරීමට ලීටරයකට රුපියල් 41ක් වැය කරයි. මෙලෙස දෙන ජලය වාහන සේදීමට හා උද්‍යානවලට දැමීම ජාතික අපරාධයක් බව ද මණ්ඩලය පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa1410123</link>
    <topic>වසර 25කට පසු යාල්දේවි යාපනයට</topic>
    <author>තාරක වික්‍රමසේකර</author>
    <content>තාරක වික්‍රමසේකරවසර 25 කට පසු යාල්දේවී දුම්රිය යාපනය දක්වා හෙට (13) ගමන් අරඹනු ඇත. මහින්ද රාජපක්ෂ ජනාධිපතිතුමාගේ ප්‍රධානත්වයෙන් පලෙයි සිට යාපනය දක්වා එදින පෙරවරු 9.30 ට විශේෂ දුම්රියක් ධාවනය කෙරේ.මේ දුම්රිය ගමන සඳහා ඉන්දීය මහ කොමසාරිස්, ප්‍රවාහන අමාත්‍ය කුමාර වෙල්ගම, දුම්රිය සාමාන්‍යාධිකාරී බී. ඒ. පී. ආරියරත්න මහත්වරු සහභාගි වෙති.දිනපතා කොළඹ සිට යාපනයට දුම්රිය 4 ක් සහ යාපනයේ සිට කොළඹට දුම්රිය 4 ක්ද ධාවනය වනු ඇත.මෙයින් දුම්රිය දෙකක් ගල්කිස්සෙන් ධාවනය කරනු ලබන අතර වායු සමීකරණය කරන ලද අධි සුඛෝපභෝගී දුම්රියක් ද කොළඹ සහ යාපනය අතර ධාවනය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa1410124</link>
    <topic>වසර 25කට පසු යාල්දේවි යාපනයට</topic>
    <author>සාගරිකා දිසානායක</author>
    <content>ඇමැති ලක්ෂ්මන් යාපා අබේවර්ධනසාගරිකා දිසානායකඔක්තෝබර් මාසය වන විට ඇමෙරිකා ඩොලර් බිලියන 1.4 ක සෘජු විදෙස් ආයෝජන මෙරටට ලබා ගැනීමට රජය සමත් ව ඇතැයි ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පවසයි. එය 2013 වසරේ අදාළ කාලය සමඟ සැසඳීමේදී 40% ක වර්ධනයක් පෙන්නුම් කරන බව ද ඇමැතිවරයා කීය.රජය ගතවූ වසර කිහිපය තුළ අපේක්ෂිත ආර්ථික සංවර්ධන ඉලක්ක සියල්ල සපුරා ගනිමින් සිටින බව ද ඇමැතිවරයා කීය. 2014 ඔක්තෝබර් මාසය වන විට ශ්‍රී ලංකා ආයෝජන මණ්ඩලය වෙත සෘජු ආයෝජන ව්‍යාපෘති 161 ක් සඳහා ඉල්ලීම් ඉදිරිපත් වී ඇති අතර ඒවායෙහි වටිනාකම ඩොලර් බිලියන 4.39 කි. මේ ව්‍යාපෘති තුළින් සෘජු රැකියා අවස්ථා 23600 ක් ලබා දීමට හැකි වේ. මෙම ව්‍යාපෘති අතරින් 112 ක් සඳහා දැනටමත් ගිවිසුම් අස්සන් කර ඇති අතර එහි වටිනාකම ඩොලර් බිලියන 1.784 කි. මෙමඟින් රැකියා අවස්ථා 20000 ක් උදා වනු ඇත.මේ අතර මේ මස 13 - 16 දක්වා ස්විස්ටර්ලන්තයේ ජිනීවා නුවර පැවැත්වෙන ලෝක ආයෝජන සමුළුවට සහභාගි වීම සඳහා ඇමැතිවරයා හෙට දිවයිනෙන් පිටත් වේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa1410125</link>
    <topic>උතුරේ රේගු කාර්යාල 6ක් යළි විවෘත කෙරේ</topic>
    <author>ටෙක්ලා කාරියවසම්</author>
    <content>ටෙක්ලා කාරියවසම්කොටි ත්‍රස්තවාදය නිසා වසා දැමීමට ලක්වූ යාපනය, පේදුරුතුඩුව, කන්කසන්තු‍ෙර්, වැල්වැටිතුරේ, කයිට්ස් හා තලෙයිමන්නාරම් යන ප්‍රදේශවල රේගු කාර්යාල නැවත ස්ථාපිත කිරීමට කටයුතු යොදමින් සිටින බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි.දේශ සීමා නීති උල්ලංඝනය කරමින් උතුරු මුහුදේ සිදුවන හොර බඩු ජාවාරම මැඩලීම අරමුණු කොට ගෙන දැනට වෙනත් ආයතන පරිහරණය කරනු ලබන ශ්‍රී ලංකා රේගු දෙපාර්තමේන්තුවට අයත් ගොඩනැඟිලි අත්පත් කරගෙන කාර්යාල පිහිටුවන බවත් නැවත ශ්‍රී ලංකා රේගුවේ සමුද්‍ර අංශය ස්ථාපිත කරමින් මුහුදු වැටලීම් ආරම්භ කිරීමට කටයුතු කරන බවත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa1410126</link>
    <topic>නොබෙල් සාම ත්‍යාගය පාකිස්ථානයට හා ඉන්දියාවට</topic>
    <author>ටිරෝනි වෑවලගේ</author>
    <content>ටිරෝනි වෑවලගේමෙවර නොබෙල් සාම ත්‍යාගය පාකිස්ථානය සහ ඉන්දියාව අතර බෙදී ගොස් තිබේ. පාකිස්ථානයේ ළමා අධ්‍යාපනය වෙනුවෙන් පෙනී සිටි මලාලා යූසුෆ්සායි සහ ඉන්දියාවේ ළමා අයිතිවාසිකම් ක්‍රියාකාරිනියක වන කයිලාශ් සතගාර්ෂි එම ත්‍යාගයට හිමිකම් කියති. මලාලා යුසුෆ්සායි තවමත් දා හත් වැනි වියේ පසුවන අතර සතගාර්ෂි හැට හැවිරිදි වියේ පසුවන්නීය. පාකිස්ථානයේ ළමා අධ්‍යාපනය වෙනුවෙන් පෙනී සිටි මලාලා මීට දෙවසරකට පෙර තාලිබාන් වෙඩි පහරට ද ලක්වූවාය.ඔවුන් දෙදෙනාට සාම ත්‍යාගය පුද දෙමින් නොබෙල් කමිටුව ප්‍රකාශ කර ඇත්තේ පාකිස්ථානය සහ ඉන්දියාව එක්ව අධ්‍යාපනය වෙනුවෙන් සටන්වදින බවයි.මෙවර සාහිත්‍යය සඳහා වන නොබෙල් ත්‍යාගය ප්‍රංස ජාතික නවකතාකරුවකු වන ජීන් පැට්‍රික් මොඩියානෝට හිමිවී තිබේ. පනස් නව වැනි වියේ පසුවන මොඩියානෝ ප්‍රංස සාහිත්‍යයට කැපී පෙනෙන මෙහෙවරක් කළ පුද්ගලයකු ලෙස එරට ප්‍රසිද්ධියක් උසුලන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa1410127</link>
    <topic>දිස්ත්‍රික් 10කට අනතුරු ඇඟවීම්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමේ දිනවල පවතින අධික වැසි සහිත කාලගුණය තවදුරටත් පැවතුණහොත් කෑගල්ල, රත්නපුර, මාතලේ, මහනුවර, බදුල්ල, නුවරඑළිය, කළුතර, මාතර, ගාල්ල හා ගම්පහ යන දිස්ත්‍රික්කවල නායයෑම් ඇතිවීමට ඉඩ ඇතැයි ජාතික ගොඩනැගිලි පර්යේෂණ සංවිධානයේ විද්‍යා‍ඥයෝ අනතුරු අඟවති. නායයෑම්වල පූර්ව ලක්ෂණ අනුව මේ නායයෑම් සිදුවීම හඳුනාගත හැකි බව ජාතික ගොඩනැඟිලි පර්යේෂණ සංවිධානයේ නායයෑම් අංශ ප්‍රධානී ආර්. එම්. එස්. බණ්ඩාර මහතා පවසයි.මේ අතර කාලගුණ විද්‍යා දෙපාර්තමේන්තුවේ කාලගුණ විද්‍යාඥ චන්න රුද්‍රිගු මහතා පැවසුවේ අධික වැසි තත්ත්වය සඳුදා වන විට අඩුවීමට හැකි බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa1410128</link>
    <topic>සතුන්වත්තේ කළු රයිනෝ පැටවා සුවෙන්</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලදෙහිවල සත්වෝද්‍යානයේදී පසුගිය සතියේ උපත ලැබූ දුර්ලභ වර්ගයේ කළු රයිනෝසිරස් පැටවා හොඳ ශරීර සෞඛ්‍යයෙන් සිටින බවත් සත්වෝද්‍යාන නිලධාරීන් ඈත සිට පැටවාගේ චර්යා‍ රටාවන් නිරීක්ෂණය කරන බවත් සත්වෝද්‍යාන අතිරේක අධ්‍යක්ෂිකා ධම්මිකා මල්සිංහ මහත්මිය පැවසුවා ය. අනුලා මව සහ කෝසල පියාට දාව උපත ලැබූ මෙම රයිනෝසිරස් පැටවාට මෙතෙක් නම් තබා නැති අතර පැටවා මවුකිරෙන් පමණක් පෝෂණය වෙයි.වැඩීම වර්ධනය වූ පසුව පැටවා ළංව නිරීක්ෂණය කරන බව බර කිරීම කරන බව ද අතිරේක අධ්‍යක්ෂවරිය කීවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa1410129</link>
    <topic>සතුන්වත්තේ කළු රයිනෝ පැටවා සුවෙන්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහපවුල් ලක්ෂ 15 කට සෙත සදන දිවි නැඟුම හයවැනි අදියර ඔක්තෝබර් 20 වැනිදා පෙරවරුවේ රටේ ග්‍රාම නිලධාරී වසම් 1400 පුරාම ක්‍රියාත්මක කිරීමට ආර්ථික සංවර්ධන අමාත්‍යාංශය සූදානම් වෙයි.මේ සියලු පවුල් සඳහා එළවළු වර්ග 6 ක බීජ පැකට්, අමු මිරිස් පැළ, මාළු මිරිස් පැළ තක්කාලි පැළ හා බටු පැළ, පොල් පැළ සමඟ පලතුරු පැළ නොමිලේ වගා උපදෙස් සමඟ ලබා දීමට ද පියවර ගෙන ඇතැයි දිවි නැඟුම දෙපාර්තමේන්තුවේ අතිරේක අධ්‍යක්ෂ ජනරාල් ජයතිලක හේරත් මහතා පවසයි.ඇමැති බැසිල් රාජපක්ෂ මහතාගේ උපදෙස් මත ක්‍රියාවට නංවන දිවි නැඟුම හයවැනි අදියර ආරම්භ වීම වෙනුවෙන් රටේ සියලු ග්‍රාම නිලධාරී වසම්වල උත්සව පවත්වන බවත් දිවි නැඟුම වැඩ පිළිවෙළට උනන්දුවක් දක්වන තවම එයට තෝරා නොගත් අයට ඒ පිළිබඳව තම වසමේ ග්‍රාම නිලධාරී හෝ ආර්ථික සංවර්ධන නිලධාරී හෝ දිවි නැඟුම (සමෘද්ධි) සංවර්ධන නිලධාරී හෝ හමුවී ඉහත ප්‍රතිලාභ ලබා ගැනීමට හැකි බව ද හේරත් මහතා පවසයි.2011 මාර්තු 12 වැනිදා ආරම්භ කළ දිවි නැඟුම වැඩ සටහන මඟින් මේ වන විට පවුල් ලක්ෂ 50 කට ප්‍රතිලාභ ලැබී ඇත. පවුලේ ආර්ථිකය ගොඩ නංවා ගමත් රටත් දියුණු කිරීම මෙහි ප්‍රධාන අරමුණ බව ද හේරත් මහතා කියයි. තමන්ගේ අදහස් අනුව තමන්ටම තම ආර්ථිකය දියුණු කර ගැනීමට ඉඩකඩ පහසුකම් උපදෙස් ලබාදෙන දිවි නැඟුම වැඩ පිළිවෙළ මේ රටේ වැඩිම පිරිසක් ජාති ආගම් පක්ෂ බේද නැතිව එක්වූ විශාලතම සංවර්ධන වැඩ පිළිවෙළ වෙයි. දිවි නැඟුම වැඩ පිළිවෙළ යටතේ මෙවර සෑම ග්‍රාම නිලධාරී වසමකම උත්සව හතරක් පැවැත්වේ. ඒ උත්සව ග්‍රාම නිලධාරී, කෘෂිකර්ම, පර්යේෂණ නිලධාරී, ආර්ථික සංවර්ධන නිලධාරී හා දිවි නැඟුම (සමෘද්ධි) සංවර්ධන නිලධාරී යන මහත්වරු සංවිධානය කරති. ඒ අනුව වසමේ පවුල් 15 ක් බැගින් එම නිලධාරීන් විසින් තෝරාගෙන දිවි නැඟුම කටයුතු අධීක්ෂණය කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa14101210</link>
    <topic>ආචාර්ය පණ්ඩිත් අමරදේවයන්ට කොළඹ ළමයි ප්‍රසංගයේදී  ජනාවාස දරු දැරියන් අතින් සුවිශේෂී තිළිණයක් පිරිනැමේ</topic>
    <author/>
    <content>කොළඹ නෙළුම් පොකුණ රඟහලේදී පැවැති කොළඹ ළමයි 2014 විවිධ ප්‍රසංගයට විශේෂ ආරාධිතයකු ලෙස සහභාගි වූ ආචාර්ය පණ්ඩිත් ඩබ්ලිව්. ඩී. අමරදේව මහතාට ජනාවාස දරු දැරියන් අතින් සුවිශේෂී තිළිණයක් ප්‍රදානය කෙරිණ.ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාගේ ප්‍රධානත්වයෙන් පැවැති “කොළඹ ළමයි - 2014” විවිධ ප්‍රසංගය පසුගිය දා කොළඹ අඩු පහසුකම් ජනාවාසවල දරු දැරියන් 2000 කට අධික පිරිසකගේ සහභාගිත්වයෙන් පැවැත්විණ.මෙම තිළිණයේ සුවිශේෂත්වය නම් මෙම විවිධ ප්‍රසංගයට සහභාගි වූ කොළඹ ළමයි සිතුවම් දැක්ම තරගාවලියේ ජයග්‍රහණය ලැබූ දරු දැරියන් විසින් පණ්ඩිත් අමරදේවයනගේ රුව නෙළුම් පොකුණේ පැවැති විවිධ ප්‍රසංග උත්සව අවස්ථාවේදීම ඉතා කෙටි කාලයක් තුළදී සිතුවම් කර එතුමාට පිරිනැමීමයි.මහින්ද චින්තන ඉදිරි දැක්ම අනුව ජනසෙවණ නිවාස හා ජනාවාස සංවර්ධන මෙහෙයුමට සමගාමීව විමල් වීරවංශ අමාත්‍යවරයාගේ මෙහෙයවීමෙන් නාගරික ජනාවාස සංවර්ධන අධිකාරිය යටතේ ක්‍රියාත්මක “ජනසෙවණ” ස්වශක්ති මානව සංවර්ධන වැඩසටහන මඟින් මෙම විවිධ ප්‍රසංගය සංවිධානය කර තිබිණ.නාගරික ජනාවාස ආශ්‍රිතව ජීවත්වන දරු දැරියන්ගේ කලා කුසලතා ඔප්නැංවීම මෙහි අරමුණයි. ඒ අනුව උතුරු කොළඹ, නැගෙනහිර බටහිර කොළඹ, මැද කොළඹ හා බොරැල්ල යන කලාප හතරට අයත් දරු දැරියෝ 2000 කට අධික පිරිසක් මේ සඳහා සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa14101211</link>
    <topic>ජීවන බර අඩු කිරීමටරජයේ වැඩි අවධානය</topic>
    <author/>
    <content>ජනතාවගේ ජීවන වියදම අඩු කිරීමට බඩු මිල අඩු කිරීම, රැකියා ලබාදීම, උසස්වීම් වැටුප් විෂමතා ප්‍රශ්න විසඳීම වෙනුවෙන් රජය ඉදිරි කාලයේදී අවධානයකින් සිට කටයුතු කරනු ඇත.ජනතාවට අය වැය මගින් ලබා දෙන සහනවලට අමතරව මෙකී සහනයන් හැකි සෑම අවස්ථාවකම සැලසීමට ජනාධිපතිතුමාගේ සැලකිල්ල ද යොමු වී තිබේ.පාර්ලිමේන්තුවට ලබන 24 වැනිදා ඉදිරිපත් කරන අය වැය මගින් රජයේ සේවකයන්ගේ වැඩුප් වැඩි කිරීමක් ගැන ද ඉඟි පළවෙයි.ඉදිරියට එළැඹෙන කවර හෝ ජාතික මැතිවරණයක ඉලක්කකොට ගෙන මේ ක්‍රියාමාර්ග නොගන්නා බවද ජනතාවගේ සිතුම් පැතුම් ඉල්ලීම් අදහස් අනුව ජනාධිපතිතුමා මේ කරුණු කෙරෙහි නිරන්තරයෙන් අවධානය යොමු කර සහන සැලසීමට පියවර ගෙන තිබෙන බව ජනමාධ්‍ය හා ප්‍රවෘත්ති ඇමැති සහ අමාත්‍ය මණ්ඩල ප්‍රකාශක කෙහෙළිය රඹුක්වැල්ල මහතා කීය.ජීවන වියදම අඩු කරලීමට කරුණු සොයා බලන ඇමැති අනුකමිටුවක් තිබෙන අතර මේ කමිටුව මඟින් බඩු මිල සම්බන්ධයෙන් කරුණුවලට අමතරව රාජ්‍ය සේවකයන්ගේ වැටුප් ප්‍රශ්න, රජයේ පුරප්පාඩු , වැටුප් වැඩිවීම් වැටුප් විෂමතා උසස්වීම් ආදිය සම්බන්ධයෙන් අදහස් හා යෝජනා ලබා ගන්නා බවද ජනතාවගේ සහභාගිත්වයෙන් පැවැත්වෙන ජනහමු සාකච්ඡාවලදී ඔවුන් ඉදිරිපත් කරන කරුණු ද සැලකිල්ලට ගෙන හැකි උපරිම සහන සලසන්නට ජනාධිපතිතුමා නිතරම උනන්දු වන බවද ඇමැතිවරයා කීය.ඇමැති අනුකමිටුවට බැසිල් රාජපක්ෂ, ලක්ෂ්මන් සෙනෙවිරත්න, කෙහෙළිය රඹුක්වැල්ල, ජොන්ස්ටන් ප්‍රනාන්දු, අනුර ප්‍රියදර්ශන යාපා සහ පවිත්‍රා වන්නිආරච්චි යන අමාත්‍යවරු ද ඇතුළත් බවද ඇමැතිවරයා වැඩිදුරටත් කීය.ජනාධිපති ගෑස් මිල රුපියල් 250 කින් අඩු කළේ ජනතාව වෙතින් ඉදිරිපත් වූ ඉල්ලීමකට ප්‍රතිචාරයක් දක්වමින් යයි ද ඇමැතිවරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=aa14101212</link>
    <topic>සසුන් කෙත රැකීමට උරදෙන මාහැඟි මිනිහෙක්</topic>
    <author/>
    <content>ඔහු ගාලු දිස්ත්‍රික්කයේ ගෝනාපීනුවල ප්‍රාදේශීය ලේකම් කොට්ඨාසයේ කළුවාගහ ජනපදයේ ‍ගෝනාපීනුවලගේ සුනිල් නමැති අයෙකි. මහා සඟරුවන මෙන්ම ගම මුල් කරගෙන සිය නම භාවිතා කරයි. දැහැමි සමාජයක් කරා යන ගමනේ උද්‍යෝගිමත් පුද්ගලයෙකි. තම ජීවිතයේ සියලු කටයුතු ධර්මානුකූලව කරගෙන යයි. මහා සඟරුවනට ඔහුගෙන් ඉටුවන්නේ මහත් සේවාවකි. වනවාසී ද, ග්‍රාමවාසී ද, නගරවාසී ද සියලු ස්වාමීන් වහන්සේලා සමඟ ඇසුර පවත්වයි.ඔහු වෘත්තියෙන් සිවුරු මැසීම කරනු ලබයි. අටපිරිකර සහ පූජා භාණ්ඩ සපයයි. සිවුරු සකස් කිරීම විනයානුකූලව කරනු ලබයි. නුවර දළදා මාළිගාවේ ‍තේවා භාර මෙන්ම සියලු ස්වාමීන් වහන්සේලාගේ සිවුරු ඔහුගේ දෑතින් නිම වෙයි. බොහෝ විහාරස්ථානවලට කඨින සිවුරු පූජා කරයි.අද බොහෝ සිවුරු අඩංගු අට පිරිකර නොයෙක් මිලගණන් යටතේ නොයෙක් ස්ථානවල අලෙවි වනු අපට දක්නට ලැබෙයි. එහෙත් ඒවා ගැන මඳක් විමසා බැලිය යුතු වෙයි. අපගේ ජනතාවට මෙම කරුණු විශේෂයෙන් මේ කාලයේ දී මතක් කරදීම සුදුසු යැයි අපට හැ‍ඟෙයි. අපට ලැබෙන අටපිරිකරවල අඩංගු දේ මොනවාදැයි කීමට පවා නොහැකි තරම්ය. බොහෝ ස්වාමීන් වහන්සේලා මේවා හඳුන්වනු ලබන්නේ අටපිරිකර භාග නමින්ය. ඒවා තුළ ඇති සිවුරු පෙරවීමට නොහැකිය. සිවුරු තුනක් ද නැත. ගෝනි කෑලි කාඩ්බෝර්ඩ් වැනි දේ ලස්සනට විනිවිද පෙනෙන කොලවල ඔතා මිනිසුන් රවටා මුදල් ගරාගන්නා වෙළඳ සල් හිමියන් ද නැතුවා නොවේ. අද වෙළඳසැල්වල තිබෙන්නේ ද තුන් හතර වතාවක් පූජා කරන ලද අටපිරිකරයන්ය. වෙනසකට ඇත්තේ දවටනය මාරු කිරීම පමණකි. එහෙත් මේ මාහැඟි මිනිසා සියලු සිවුරු මනා අධීක්ෂණයක් යටතේ නිම කරනු ලබන ඒවායි. රට පුරා සිටින සියලු ස්වාමීන් වහන්සේට මෙතුමාගේ සිවුරු පෙරවීමට කැමැත්තක් දක්වනු ලබයි.බුලත්සිංහල වනරතන හිමිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=ab1410121</link>
    <topic>මහින්දට පුළුවන් 18 තුන් තේරවිල්ලක් නෙ‍ාවේ</topic>
    <author>සාකච්ඡා ‍ෙකළේ</author>
    <content>ජනාධිපති නීතිඥආචාර්ය ජයතිස්ස ද කොස්තාමැතිවරණ නීතිය සම්බන්ධයෙන් ආචාර්ය උපාධියක් ලබාගත් එකම ශ්‍රී ලාංකිකයා වන ජනාධිපති නීතිඥ ආචාර්ය ජයතිස්ස ද කොස්තා ලංකා විශ්ව විද්‍යාලයෙන් නීති උපාධිය ලබා ලන්ඩන් විශ්ව විද්‍යාලයෙහි නීතිය පිළිබඳව පශ්චාත් උපාධිය සඳහා ලන්ඩන් ස්කූල් ඔෆ්  ඉකොනොමික්ස් ඇන්ඩ් පොලිටිකල් සයන්ස් ඇන්ඩ් ස්කූල් ඔෆ් ඔරියන්ටල් ඇන්ඩ් ඇෆ්‍රිකන් ස්ටඩීස් යන ආයතනවල තුලනාත්මක ආණ්ඩුක්‍රම නීතිය පිළිබඳව ඇල්ඇල් ඇම් උපාධිය ලබා ගැනීමෙන් අනතුරුව  නීතිය පිළිබඳව ආචාර්ය උපාධිය ලබා ඇත්තෙකි. ඔහු ශ්‍රී ලංකාවේ මෙන්ම එක්සත් රාජධානියේ නීති පීඨ ගණනාවකම කථිකාචාර්ය ලෙස කටයුතු කර ඇති අවුරුදු 43 කට අධික කාලයක් නීති වෘත්තියෙහි යෙදෙමින් ශ්‍රී ලංකාව තුළ වැඩිම නීති පොත් සංඛ්‍යාවක් පළකළ මෙතෙක් වැඩිම ආධුනික නීතිඥ සංඛ්‍යාවක් ශ්‍රී ලංකාව තුළ  පුහුණු කළ පුද්ගලයා ද වෙයි.18වැනි ව්‍යවස්ථා සංශෝධනය මඟින් ජනාධිපති ධුරයට පත්වීමට 1978 ආණ්ඩුක්‍රම ව්‍යවස්ථාවේ මුල් විධිවිධාන මඟින් ධුර කාල දෙකකට පනවා තිබූ සීමාව ඉවත් කරන ලද නමුත් වත්මන් ජනාධිපතිතුමන්ට එම අවස්ථාව නොලැබෙන බව කියමින් ඇතැමුන් මේ දිනවල සාවද්‍ය තර්ක ඉදිරිපත් කරමින් සිටිති.නමුත් එවැනි කිසිදු නීතිමය බාධකයක් තුන්වැනි වරට තරග කිරීමට ජනාධිපති මහින්ද රාජපක්ෂ මහතාට නොමැති බවට මෙලෙස නීතිමය තර්ක ඉදිරිපත් කරන්නේ මෙරට නීති අංශයේ විශාරදයකු වන ජනාධිපති නීතිඥ ආචාර්ය ජයතිස්ස ද කොස්තා මහතාය.සිළුමිණ සමඟ විශේෂ සම්මුඛ සාකච්ඡාවකට එක්වෙමින් ආචාර්ය කොස්තා තම විග්‍රහය ඉදිරිපත් කළේ මෙසේය.18 වැනි ආණ්ඩුක්‍රම ව්‍යවස්ථා සංශෝධනය මඟින් ජනාධිපතිවරයකුට 1978 ආණ්ඩුක්‍රම ව්‍යවස්ථාවෙන් එහි 31 (2) ව්‍යවස්ථාව මඟින් ධුරකාල දෙකක් සඳහා පමණක් තරග කිරීමට පනවා තිබූ සීමාව පැහැදිලි ලෙස ඉවත් කරන ලද බව කවුරුත් දන්නා කරුණකි.2010 සම්මත කළ 18 වැනි ආණ්ඩුක්‍රම ව්‍යවස්ථා සංශෝධනය මඟින් 31 (3 අ) (අ) (i) අනුව ව්‍යවස්ථාවේ සඳහන් වන ජනාධිපතිවරයා විසින් ප්‍රකාශනයක් මඟින් වැඩිදුර කාලයක් සඳහා තමා තෝරා පත් කර ගැන‍ීමෙන් ධුරය දැරීම පිණිස වරමක් ලබා ගැනීම සඳහා ජනතාව වෙත ආයාචනය කිරීමේ අභිලාෂය තම ප්‍රථම ධුර කාලය ආරම්භවී අවුරුදු හතරක් ඉකුත්වීමෙන් පසු යම් අවස්ථාවක ජනාධිපතිවරයා විසින් ප්‍රකාශ කරනු ලැබිය හැක්කේ යනුවෙන් කලින් වූ සඳහන වෙනස් කර ඇත්තේ මෙසේය. තම වත්මන් ධුර කාලය ආරම්භ වී අවුරුදු හතරක් ඉකුත් වීමෙන් පසු යම් අවස්ථාවක ජනාධිපතිවරයා විසින් ප්‍රකාශ කරනු ලැබිය හැක්කේ ය යනුවෙනි.ඊට අමතරව ආණ්ඩුක්‍රම ව්‍යවස්ථාවේ 92 වැනි ව්‍යවස්ථාව ද 2010 18 වැනි ආණ්ඩුක්‍රම ව්‍යවස්ථා සංශෝධනය මඟින් සංශෝධනයට ලක්කරන ලදී.එම සංශෝධනයට පෙර 92 (ඇ) ව්‍යවස්ථාවේ ප්‍රතිසටහනේ සඳහන් වූයේ ජනාධිපතිවරයා වශයෙන් තෝරාපත් කර ගැනීමට නුසුදුසුකම්ය. එහි 92 (ඇ) මඟින් ජනතාව විසින් දෙවරක් ජනාධිපති ධුරයට තෝරා පත් කරගෙන තිබීම නැවත වාරයක් ජනාධිපතිවරයා වශයෙන් තෝරා පත්කර ගැනීමට සුදුස්සෙක් නොවේ ය යනුවෙන් සඳහන්ව තිබිණි. එහෙත් 92 වැනි ව්‍යවස්ථාව 18 වැනි ආණ්ඩුක්‍රම ව්‍යවස්ථා සංශෝධනය මඟින් සංශෝධනයට ලක් කර ඇත්තේ එම 92 (ඇ) අනුව්‍යවස්ථාව සම්පූර්ණයෙන් ම ව්‍යවස්ථාවෙන් ඉවත් කිරීමෙනි. මෙම 31 (3 අ) (අ) (i) අනුව්‍යවස්ථාව හා සංශෝධිත 92 වැනි ව්‍යවස්ථාව යන ව්‍යවස්ථා තුළ ජනාධිපතිවරයකු ලෙස දැරිය හැකි ධුර කාලය සම්බන්ධ නීතිය දැකිය හැකිය.වර්තමාන 1978 ආණ්ඩුක්‍රම ව්‍යවස්ථාව පැනවීමෙන් පසු ඇති කරන ලද සංශෝධන සියල්ලම පාර්ලිමේන්තුව මඟින් ව්‍යවස්ථානුකූලව තුනෙන් දෙකේ බහුතර ඡන්දයෙන් පාර්ලිමේන්තුවේදී සම්මත කර ගනු ලැබූ ඒවා වේ.එබඳු සංශෝධන අර්ථ නිරූපණය කිරීමේදී මුලින්ම සලකා බැලිය යුත්තේ එහි බැලූ බැල්මට පෙනෙන සාමාන්‍ය අර්ථයයි. එකී 31 හා 92 ව්‍යවස්ථා දැනට ඇති ආකාරයට සලකා බැලූ විට මෙය ඉතාම සරල කිසිම ගැටලුවක් නොමැති කිසිදු ව්‍යාකූලභාවයකට ඉඩ නොතැබූ ව්‍යවස්ථාව ඉන් අදහස් කළේ කුමක් ද යන්න බැලූ බැල්මට පෙනී යන ඒවා බැව් සක් සුදක් සේ පැහැදිලිය. එබැවින් මෙහි තුන් තේරවිල්ලක් නැත.මෙහිදී සිංහල කියවිය හැකි ඕනෑම පුද්ගලයකුට එම ව්‍යවස්ථා සංශෝධනයෙහි අදහස කුමක්දැයි හොඳින් පෙනී යයි. එනම් 2010 සංශෝධනයට පෙර ආණ්ඩුක්‍රම ව්‍යවස්ථාවේ 31 (2) අනුව්‍යවස්ථාව මඟින් ජනාධිපති ධුර කාලය දෙවතාවකට සීමා කර ඇති අවස්ථාවකදී එහි (3 අ) (අ) (i) තම ප්‍රථම ධුර කාලය ආරම්භ වී අවුරුදු හතරක් ඉක්මවී‍ෙමන් පසු යනුවෙන් සඳහන්ව ඇත්තේ එකී නුසුදුසුකම එනම් ජනාධිපති ධුර කාලය දෙවතාවකට වඩා යම් පුද්ගලයකුට දැරිය නොහැකි යන පදනම අනුවය. එහෙත් 2010 සංශෝධන‍ෙයන් පසු එකී තම ප්‍රථම ධුර කාලය වෙනුවට ‘තම වත්මන් ධුර කාලය’ යන්නෙන් ඉතා පැහැදිලි ලෙස ව්‍යවස්ථාව සංශෝධනය කර ඇත්තේ දෙවතාවකට වඩා යම් පුද්ගලයකුට ජනාධිපති ධුරය දැරිය හැකිය යන පදනම මතය.එම නිසා මේ ගැන එසේ කළ නොහැකි බවට තවදුරටත් තර්ක කිරීම නිෂ්ඵල ව්‍යායාමයකි.කරුණු එසේ වුවද මෙම ඊනියා ප්‍රශ්නය ගැන හුදෙක් ශාස්ත්‍රීය ව්‍යායාමයක් ලෙස තවදුරටත් නීති විග්‍රහයක් අවශ්‍ය නම් එය ද ඉතා පැහැදිලි ලෙස ඉදිරිපත් කළ හැක. එසේ කරුණු ඉදිරිපත් කිරීමේදී මෙම ඊනියා ප්‍රශ්නය හුවා දක්වන අය විසින් ඉදිරිපත් කර ඇති යම් යම් තර්ක ද විමසා බැලිය යුතුය.එසේ ඉදිරිපත් කර ඇති එක් තර්කයක් වන්නේ අර්ථ නිරූපණ ආඥා පනතේ 6 වැනි වගන්තියේ දැක්වෙන මූලධර්මය මෙහිදී යෙදිය යුතුය යන්නයි. එය මෙහිදී කිසිසේත් භාවිත කළ හැකි මූලධර්මයක් නොවේ.ඇත්ත වශයෙන් අර්ථ නිරූපණ ආඥා පනතේ 6 වැනි වගන්තියේ සාරය වන්නේ යම් කිසි දෙයක් සිදු කරන අවස්ථාවක එය අපරාධයක් ලෙස එබඳු ක්‍රියාවක් සිදුකරන අවස්ථාවේදී එය දඬුවම් ලැබිය හැකි වරදක් නොවන්නේ නම් එය ඊට පසුව ගෙනෙන නීතියක් මඟින් දඬුවම් ලැබිය හැකි වරදක් කළ නොහැකිය යන්නයි. 18 ව්‍යවස්ථා සංශෝධනය අපරාධ ගැන කතා කරන්නක් නොව ජනාධිපති ධුරය සම්බන්ධව කර ආණ්ඩුක්‍රම ව්‍යවස්ථා සංශෝධනයකි.මෙහිදී ව්‍යවස්ථාදායකය තුනෙන් දෙකේ බහුතරයකින් 18 වැනි ආණ්ඩුක්‍රම ව්‍යවස්ථා සංශෝධනය පනවා ඇත්තේ ජනාධිපති ධුරය ධුරකාල දෙකකට වඩා දැරීමට හැකිවන පරිදිය. ජනාධිපති ධුරය දැරීම දඬුවම් ලැබිය හැකි වරදක් නොවන නිසා එය සාමාන්‍ය අපරාධ සමඟ එකම ගනයෙහිලා සැලකිය යුතු ය යන අමුතුම තර්කයක් ඉදිරිපත් කිරීම කොපමණ හාස්‍යජනක බොළඳ තර්කයක් ද යන්න අමුතුවෙන් කිව යුතු යැයි නොසිතමි.අනෙක් අතට සාමාන්‍ය පනතකට වඩා ආණ්ඩුක්‍රම ව්‍යවස්ථාව හෝ එහි සංශෝධනයක් පැනවීමේදීත් එයින් ව්‍යවස්ථාදායකය අදහස් කළේ කුමක්දැයි වඩා ප්‍රබල ලෙස සොයා බැලිය යුතුය.මෙහිදී 18 වැනි ව්‍යවස්ථා සංශෝධනය සම්බන්ධයෙන් පාර්ලිමේන්තුවේ විවාද වුණ කරුණු ඇතුළත් හැන්සාඩ් වාර්තාව උපයෝගී කරගත හැක. මෙබඳු අවස්ථාවලදී එසේ හැන්සාඩ් වාර්තාව එහි අඩංගු පාර්ලිමේන්තු විවාදයේදී ඉදිරිපත් කළ කරුණු අදාළ වන බව, 1993 දී තීරණය වුණ ‘පෙපර් එදිරිව හාට්’ නමැති ප්‍රකට නඩු තීන්දුවේ දක්වා ඇති අතර එය ඉන් අනතුරුව ශ්‍රී ලංකාවේ ශ්‍රේෂ්ඨාධිකරණය එය අනුගමනය කොට ඇත. උදාහරණයක් වශයෙන් 2012 වර්ෂයේදී තීරණය වූ ප්‍රනාන්දු එදිරිව ප්‍රනාන්දු නම් ශ්‍රේෂ්ඨාධිකරණ අභියාචනා අංක 78/11 හිදී ශ්‍රී ලංකාවේ ශ්‍රේෂ්ඨාධිකරණය ද පිළිගෙන ඇත.18 වැනි ව්‍යවස්ථා සංශෝධනය සම්බන්ධයෙන් පාර්ලිමේන්තු විවාදයේදී මෙම 18 වැනි ව්‍යවස්ථා සංශෝධනය ගෙනඒමට තුඩු දුන් කරුණු මහජන නියෝජිතයන් විසින් ඉතා පැහැදිලි ලෙස ගෙනහැර දක්වා ඇත. ඊට අමතරව එම සංශෝධනය සම්බන්ධයෙන් ශ්‍රේෂ්ඨාධිකරණයේ තීරණය ලබා දීමේදී ශ්‍රේෂ්ඨාධිකරණ විනිසුරු තුමන් පස්දෙනකු ඒකමතිකව දක්වා ඇත්තේ කිසිසේත්ම එකී 18 වැනි සංශෝධනය මඟින් ජනතා පරමාධිපත්‍යයට හානියක් නොවන බවත් එය ආණ්ඩුක්‍රම ව්‍යවස්ථාවට පටහැනි නොවන බවත් ය.ශ්‍රී ලංකා ජනරජයේ පරමාධිපත්‍යය පිහිටා ඇත්තේ ජනතාව කෙරෙහිය. දෙවරක් ජනාධිපති ධුරය දැරූ පුද්ගලයකුට තවත් වාරයක් හෝ වාර ගණනාවක් ජනාධිපති ධුරය දැරීමට ජනතාවගෙන් වරමක් ඉල්ලීමේදී සිදුවන්නේ එකි ජනතා පරමාධිපත්‍යය තවත් පුළුල් කිරීමකි. මක් නිසාද යත් එබඳු ජනාධිපතිවරණයකදී අපේක්ෂකයකු ලෙස ශ්‍රී ලංකාවේ ජනාධිපති ධුරය දෙවරක් දැරූ පුද්ගලයකුට එම ධුරය ලබාදීමට අවශ්‍යනම් ජනතාවට එම පුද්ගලයා ඡන්දයකදී නැවත වරක් ජයග්‍රහණය කරවිය හැකිය. එසේ ජනතාව නොසිතන්නේ නම් ඡන්දය නොදී ඔහුව ප්‍රතික්ෂේප කළ හැකිය. එහිදී තීරණය ගැනීම මුළුමනින්ම ජනතාවට බාර දී ඇත.මෙම තත්ත්වය ශ්‍රී ලංකාවේ එවකට පැවැති පසුබිම අනුව සලකා බැලු විට අවුරුදු තිහක් තිස්සේ ලෝකයේ ප්‍රබලතම දරුණුම ත්‍රස්තවාදී කණ්ඩායමක් රටේ සේනාධිනායකයා ලෙස පරාජය කොට ශ්‍රී ලංකාවේ ඒකීයභාවය රැක දී එහි නිදහස් ස්වෛරී ස්වාධීන ප්‍රජාතන්ත්‍රවාදී රජය රැක දුන් පුද්ගලයාට ඔහු දෙවරක් ජනාධිපති ධුරය දැරීම නිසාම ජනතාවගේ කොපමණ ඉල්ලීමක් තිබුණේ වී නමුදු හුදෙක් ආණ්ඩුක්‍රම ව්‍යවස්ථාවේ කලින් තිබු ප්‍රතිපාදනයක් නිසා පමණක් ඔහුට එම අවස්ථාව අහිමි කිරීමක් කරන්නේ නම් එය කිසිසේත්ම සාධාරණ නොවන බැව් අවධාරණය කළ යුතුය.අනෙකුත් ව්‍යවස්ථා සංශෝධන මෙන් නොව 18 වැනි ව්‍යවස්ථා සංශෝධනය පෙළමය වශයෙන් (textual) ඉදිරිපත් කොට ඇත. එයින් සිදුකර ඇත්තේ කලින් තිබු ආණ්ඩුක්‍රම ව්‍යවස්ථාව විධිවිධාන වෙනුවට අලුත් එකක් ආදේශ කිරීමකි.එවැන්නක් ආණ්ඩුක්‍රම ව්‍යවස්ථාව තුළට ගොස් ක්‍රියාත්මක වනුයේ අහවල් දිනයේ පටන් ක්‍රියාත්මක කිරීමට නොව ව්‍යවස්ථාදායකයේ තුනෙන් දෙකේ බහුතරයකින් සම්මත කරගත් පරිදි කලින් තිබු තත්ත්වය වෙනුවට අලුත් තත්ත්වයක් ඇති කිරීමෙනි.එම නිසා දැනටම දෙවරක් තේරී පත්වී ඇති ජනාධිපතිවරයකුට ඉන් අනතුරුව ජනාධිපතිවරණයට නාමයෝජනා දීමේදී කිසිම නීතිමය අබලතාවයකට ඔහු භාජනය නොවේ. 18 වැනි ව්‍යවස්ථා සංශෝධනය මඟින් 31 හා 92 වැනි ව්‍යවස්ථාවන් සංශෝධන පරීක්ෂා කළොත් ඒවා ආණ්ඩුක්‍රම ව්‍යවස්ථාවේ සමහර විධිවිධාන වෙනස් කිරීමෙහිලා කරන ලද සංශෝධන විනා අසවල් දිනයේදී පටන් බල පැවැත්විය යුතු යැයි සඳහන් කොට නොමැත.මෙහිදී ඉදිරිපත් කර ඇති තවත් තර්කයක් වනුයේ 18 වැනි සංශෝධනය වංක සිතකින් ඉදිරිපත් කළ එකක් ය යන්නයි. මෙය උත්තර දීමට පවා තරම් නොවන බොළඳ තර්කයකි. මීට පෙර විවිධ ආණ්ඩු මඟින් 1978 ආණ්ඩුක්‍රම ව්‍යවස්ථාවට වරින්වර ගෙන ආ සංශෝධන සම්බන්ධයෙන් ද අතෘප්තියට පත්වූ ඕනෑම පුද්ගලයකුට ඒවා ද වංක අදහසකින් ඉදිරිපත් කර ඇතැයි විවේචන එල්ල කළ හැකි බව පමණක් කීම වටී.මෙම මතුකර ඇති ප්‍රශ්නය ගැන තවත් කෝණයකින් ද සලකා බැලිය හැකිය. යම් රටක දේශපාලන පරමාධිකාරයා වනුයේ ඡන්ද කොට්ඨාසයයි. ජනාධිපතිවරණයකදී මුළු රටම එකම ඡන්ද කොට්ඨාසයකි. එහිදී පරමාධිපත්‍යයේ කොටසක් වන ඡන්ද බලය හිමි සියලුම ඡන්දදායකයන් විසින් මෙම ප්‍රශ්නය විසඳනු ලබන හෙයින් අවශ්‍ය නම් එය ද එබඳු ජනාධිපතිවරණයදී විසඳිය යුතු ප්‍රශ්නයක් ලෙස ජනතාව හමුවේ තැබිය හැකිය. යම්කිසි ව්‍යවස්ථාවකින් නුසුදුසුකමක් ඉවත් කිරීම යනු මැතිවරණය ජය ගැනීම නොවේ. ශ්‍රී ලංකා ජනරජයේ පරමාධිපත්‍යයේ හිමිකරුවන් වන ජනතාව විසින් තමාට සුදුසු තමා වඩාත් කැමැති පුද්ගලයා ජනාධිපතිවරණයදී ජනාධිපති ධුරයට පත්කරවනු ඇත.මෙහිදී අවසාන වශයෙන් පැවසිය හැක්කේ 18 වැනි ආණ්ඩුක්‍රම ව්‍යවස්ථා සංශෝධනය වෙනම සලකා බැලු විට හෝ ආණ්ඩුක්‍රම ව්‍යවස්ථාමය පසුබිමක් අනුව සලකා බැලු විට හෝ ජනතා පරමාධිපත්‍යය අනුසාරයෙන් සලකා බැලු විට හෝ මෙහි කිසිම උභයාර්ථයක් නොමැති බවත් වර්තමාන ශ්‍රී ලංකාවේ නීතිය අනුව දෙවරක් ජනාධිපති ධුරය දැරූ පුද්ගලයකුට ඉන් ඔබ්බට ජනාධිපති ධුරයට පත්වීමට කිසිම නීතිමය බාධාවක් නොමැති බවත් අවධාරණය කළ හැකිය.සාකච්ඡා ‍ෙකළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=ab1410122</link>
    <topic>විපක්ෂය දැනටමත් පරාජය බාර අරන්</topic>
    <author>සකස් කෙළේ</author>
    <content>මහාචාර්ය නලින් ද සිල්වාතවමත් ජනාධිපතිවරණයක් ප්‍රකාශයට පත් කර නැති වෙලාවක විපක්ෂයේ උදවිය කතා කරන දේවල් වලින් පේන්නේ දැනටමත් විපක්ෂය පරාජය භාරගෙන ඉවරයි කියන එකයි.ජනතා විමුක්ති පෙරමුණ කියන්න හදනවා මහින්ද රාජපක්ෂ මහත්තය තරග කරනවානම් තම පක්ෂය තරග කරන්නේ නැහැ කියලා. මහින්ද රාජපක්ෂ මහත්තයට තරග කරන්න බැරි බවත් ඔහුගේ තරග කිරීම නීත්‍යනුකූල නැති නිසා නීත්‍යනුකූල නොවන තරගකරුවෙක් තරග කරන ජනාධිපතිවරණයකට තම පක්ෂය තරග නොකරන්නේ යැයි කියන තර්කය ගෙන ඒමටයි ජනතා විමුක්ති පෙරමුණ සූදානම් වන බව පෙනෙන්නේ. දැනටමත් ඔවුන් මහින්දට බෑ කියල රැස්වීම් තියන්න සූදානමින් ඉන්නවා.තරග කරල පරදවන්න බැරි නිසා මහින්ද මහත්තය පුළුවන්නම් නීතිය පාවිච්චි කරල අයින් කරන්නයි ඔවුන්ට ඕනැ කර තියෙන්නේ.ඡන්දයෙන් මහින්ද ජනාධිපතිවරයා පරදවන්න බැරි තමා මේ නැති නීති ප්‍රශ්නයක් මේ වෙලාවේ ඇති කරල තියෙන්නේ. හිටපු අගවිනිසුරුවරයකු වන සරත් එන්. සිල්වා මහතාගේ ලෝ පොයින්ට් එක උඩ මේ ප්‍රශ්නය ඇති කරල තියෙන්නේ. ජනාධිපතිවරණයට නාමයෝජනා දුන්නට පස්සෙ ප්‍රශ්නයක් තියන අයට මේ ගැන උසාවියට යන්න පුළුවන්නේ. ඇත්තටම ප්‍රශ්නයක් තියෙනව නම් ඒක උසාවියෙන් බේරගන්න පුළුවන්.මේ ප්‍රශ්නය අල්ලගෙන ජේවීපීය රට වටේ යන්න හදන්නේ. ඒකට සරත් සිල්වා විතරක් නෙවෙයි ශිරානි බණ්ඩාරනායකත් එකතු වෙන්න පුළුවන්. ඒක තාම පැහැදිලි නැහැ.ජේවීපීය උත්සාහ කරන්නේ මහින්ද රාජපක්ෂ ජනාධිපතිවරයාට තවත් ජනාධිපතිවරණයකට ඉදිරිපත් වෙන්න බැහැ කියන මතවාදය රට ඉදිරියට ගෙනියන්න.එසේ තිබියදී මහින්ද රාජපක්ෂ ජනාධිපතිවරයා නීත්‍යනුකූල නොවන ලෙස ඉදිරිපත් වන බවයි ඔවුන් රටට පෙන්වන්න හදන්නේ.මෙතන අවසාන අර්ථ නිරූපණය දෙන්න තියෙන්නෙ ශ්‍රේෂ්ඨාධිකරණයට. දැන් සරත් සිල්වා මහත්තය නෙවෙයි නීතිය දැන් ඉන්න ශ්‍රේෂ්ඨාධිකරණය යයි තීන්දුව දෙන්න ඕන. මෙතනදී නීතිය පැහැදිලි නිසා ශ්‍රේෂ්ඨාධිකරණය කවුරු කවුරුත් ඉදිරිපත් කරන කරුණු සලකා බලා මහින්ද රාජපක්ෂ මහතාට ඉල්ලන්න පුළුවන් කියන මතයට ආ හැකියි.ඒ තීරණය එනතුරු නොඉඳ නැති ප්‍රශ්න ඇති කරන්න හදන එකයි අද පේන්න තියෙන්නේ.ආණ්ඩුව පැත්තෙන් ඉල්ලන්නේ අනිවාර්යයෙන්ම මහින්ද රාජපක්ෂ මහත්මයා. එක්සත් ජාතික පක්ෂයෙන් ඉල්ලන්නේ රනිල් වික්‍රමසිංහ මහත්මයා.මගේ මතය අනුව ජනාධිපතිවරණයේදී මහින්ද රාජපක්ෂ මහත්මය අඩුම තරමින් සියයට 55 ක ඡන්ද ප්‍රතිශතයක් ගන්නවා. රනිල් වික්‍රමසිංහට හම්බ වෙන්නෙ සියයට 40 යි.ඡන්දවලින් සියයට අනූපහක් ප්‍රධාන අපේක්ෂකයන් දෙදෙනාට ලැබෙනකොට තරග කරනව කියන පෙරටුගාමීන් ඇතුළු සියලු අනෙකුත් අපේක්ෂකයන්ට ලැබෙන්නේ වැඩිම සියයට 5 යි. එයිනුත් පෙරටුගාමී පක්ෂයේ කුමාර් ගුණරත්නම්ට ලැබෙන ඡන්ද ප්‍රමාණය සියයට දශම පහට වැඩි වෙන්නේ නැහැ.සරත් ෆොන්සේකා ඇතුළු තව අප්සට්කාරයෝ තුන් හතර දෙනකුත් ඉල්ලයි.මේ ඡන්දයට පෙරම යන කතාබහවලින් පසුබිම සකස් කරන්න හදන්නේ ජනාධිපතිවරණයෙන් දිනන මහින්ද රාජපක්ෂ මහත්මය නීත්‍යනුකූල නොවන ආකාරයට ඡන්දයට ඉදිරිපත් වී මේ ඡන්දය දිනුවා කියන කතාව හදන්න. ඒකම තමයි ජේවීපීය ජනාධිපතිවරණයකට තරග නොකරනව කියන කතාව දැන්මම එළියට දාල තියෙන්නේ. එතකොට එවැනි නීත්‍යනුකූල නොවන අපේක්ෂකයන් තරග කිරීම නිසා නීත්‍යනුකූල නොවන ජනාධිපතිවරණයකින් ජනාධිපතිවරයා තීරණය කරන්න බැහැඒක මහ පාරේදි ජනයා කැඳවල තීරණය කරන්න ඕන කියන තැනටයි ඔවුන් රට ගෙනියන්න උත්සාහ කරන්නේ. මේක ගාලු පාරේ ද නැතිනම් නුවර පාරෙදි ද විසඳන්න ඕන කියල ඔවුන් කියන දේ තවම පැහැදිලි නැහැ.මේ හදන්නේ ශිරානි බණ්ඩාරනායක ඉවත් කරන වෙලාවේ ඇති කරන්න හදපු අලුත්කඩේ වසන්තය ආයෙත් ඇති කරන්න පුළුවන් ද කියල බලන්න.නීති ප්‍රශ්න අල්ලගෙන අවුළුවන්න හදන මේ අලුත් අවුලට සෝභිත හාමුදුරුවෝ වගේම ටී එන් ඒ එක වගේ පක්ෂ කිහිපයකුත් එකතු වෙන්න බැරි නැහැ. වසන්ත දෙකක් එන්නත් බැරි නැහැ. එකක් ජේවීපී වසන්තය අනෙක යූඇන්පී වසන්තය.තමන් උපන් බිමේ වියළුවත් පරාද වියරුවෙන් තිස්ස අත්තනායක මහත්මය කියන්නේ කමක් නැහැ මහින්දට එන්න කියන්න අපි දිනනවා වගේ කතාවක්.හැබැයි එහෙම කියන අයත් රනිල්ට දිනන්න බැරි බව දන්නවා.මේ අයගේ උත්සාහය තමයි මහින්ද මහත්තයට සියයට පනහක් ගන්න බැරි තත්ත්වයක් ඇති කරල දෙවැනි මනාපය ගණින තැනට රට ගෙන යාම. එහෙම නැතිව රනිල්ට නම් මේ සම්මජ්ජාතියේ පළමුවැනියා වෙන්න බැහැ. ආයෙ ඉපදිලා ඇවිල්ලත් බැහැ.ඔවුන් බලන්නේ කිසිම අපේක්ෂකයකුට සියයට පනහ ගන්න බැරි තත්ත්වයක් ඇති කරල දෙවැනි මනාපයෙන් රනිල්ට දිනන්න පුළුවන් තත්ත්වයක් ඇති කිරීම. කවුරුවත් සිහින ලෝකවලට යන එක සිහින දකින එක අපට නවත්වන්න පුළුවන්කමක් නැහැ. රනිල් කියන්නේ ඔය කියන විදියට දෙවැනි මනාපයෙන්වත් ගොඩ දාන්න පුළුවන් මිනිහෙක් නොවෙයි.මේ සිහිනය දකින මේ සත්‍යය මෙදා පාරවත් තේරුම් ගනීවි.මෙහෙම අවුලක් ඇතිකරගන්න පුළුවන්නම් මේ වසන්තයට ජේවීපී වසන්තය පස්සේ දුවන අයට එන් ජී ඕ නඩය එහෙම එකතු කරගෙන මිනිස්සු පාරට බස්සලා මිනිස්සුන්ට පොලීසිය ලවා වෙඩි තියන්න කලබල ඇති කරන්න පුළුවන් ද කියල බලයි.යූඇන්පීය ජේවීපී වසන්තයට එකතු වෙන්නත් පුළුවන් නැතිනම් වෙනත් ඒ අයගේම වසන්තයක් ඇති කරන්න බලන්නත් පුළුවන්. අවසානයේ දෙගොල්ලෝ එකතු වෙන්න බලන්නත් පුළුවන්. බටහිර බලවේග පැහැදිලිව වෙන රටවල වගේම මේ ව්‍යාපාරය ඉන්නවා.පළාත් 9 මැතිවරණ ප්‍රතිඵලය සලකා බැලුවහම මොළේ ඇති ඕන මිනිහෙකුට තේරුම් ගන්න පුළුවන් මහින්ද රාජපක්ෂ මහත්තයට සියයට 55 ක් ඡන්ද ප්‍රමාණයක් ගන්න පුළුවන් කියලා. මහින්ද රාජපක්ෂත් එක්ක ගත්තම රනිල් ඉන්නේ ගව්ගාණක් ඈතින්. රනිල් තවම වැටි වැටී ඇවිදින්න හදනවා.වසන්ත කෙළිය මේ රටේ ඇති කරන්න හැදුවට ඒක මේ රටේ හරියන්නේ නැහැ. බටහිරට අවශ්‍ය විදියට රනිල් පාලන බලයට ගේන්න ඊට ජනතා අනුමැතිය ලැබෙන්නේ නැහැ.මේ බටහිර ගැත්තන් හා එන් ජී ඕ නඩයේ අරමුණ වන්නේ මහින්ද බලයෙන් පහකරල රනිල් නැත්නම් තව රූකඩයක් ඒ තැනට දාල බලයෙන් පහවුණ මහින්දව මිනිස් අයිතිවාසිකම් කැඩුව කියල අන්තර්ජාතික යුද අපරාධ අධිකරණවලට දැක්කීම. ඒක මේ රටේ කරන්න කවදාවත් ඔවුන්ට ඉඩක් ලැබෙන්නේ නැහැ.සකස් කෙළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=ab1410123</link>
    <topic>විශ්ව විද්‍යාලයේ ප්‍රශ්න විසඳනවට දේශපාලන පක්ෂයකට කඩේ යන ශිෂ්‍යයො කැමති නෑ</topic>
    <author>නුවන් ගන්කන්ද</author>
    <content>නව නේවාසිකාගාරයමහාචාර්ය චන්දන පී. උඩවත්තඋප කුලපති සබරගමුව විශ්වවිද්‍යාලයසබරගමුව විශ්ව විද්‍යාලයේ පසුගිය දා ඇතිවූ නොසන්සුන්කාරී තත්ත්වය පිළිබඳව එහි උප කුලපති මහාචාර්ය චන්දන පී. උඩවත්ත මහතා සමඟ කළ සාකච්ඡාවක් පහතින් පළවේ.විශ්ව විද්‍යාලයේ දරුවන්ට ප්‍රශ්න තියෙනවානම් ඒවා පරිපාලනයෙන් විසඳන්නේ නැත්නම් ඔවුන් නොසන්සුන් වීම පිළිබඳ සාධාරණයක් තියෙන්න පුළුවනි. නමුත් සබරගමුව විශ්ව විද්‍යාලයෙ මේ වෙන්නෙ ඊට සම්පූර්ණයෙන් වෙනස් දෙයක්.මේ විශ්ව විද්‍යාලයට ඓතිහාසිකව තිබෙන ප්‍රශ්නයක් විසඳනකොට තමයි ශිෂ්‍යයො මේ ගැටලු ඇති කරන්නෙ. හැමෝම නෙමෙයි. මේ ශිෂ්‍යයො අතරෙ ඉන්නවා දේශපාලන පක්ෂයකට කඩේ යන අනුගාමිකයො පිරිසක්. මේ දේශපාලන කණ්ඩායම තමයි හැමදාම විශ්ව විද්‍යාලවල කලබල කෙරුවෙ. දැන් සබරගමුවෙත් එහෙමයි. සුළු පිරිසක් බහුතර ශිෂ්‍ය ප්‍රජාව නොමඟ යවල තියෙන්නෙ.මේ විශ්ව විද්‍යාලය ආරම්භයේ පටන් තිබෙන ප්‍රශ්නයක් තමයි නේවාසිකාගාර ප්‍රශ්නය. ඒ වගේම ජල ප්‍රශ්නය. මේ ප්‍රදේශයේ ජලය හිඟයි. හිරිකටුඔය කියල එක ඇළක් එහෙම නැත්නම් ජල මූලාශ්‍රයක් පමණයි තියෙන්නේ.ඒකෙ ජලය විශ්ව විද්‍යාලයට පමණක් ගන්න බෑ. ඉතින් විශ්ව විද්‍යාලයට අවශ්‍ය ජලය බවුසර්වලින් කිලෝමීටර් දොළහක දුර ඉඳන් පැය විසි හතර පුරාම අඛණ්ඩව ගෙනෙනවා. මේ විශ්ව විද්‍යාලයට නේවාසිකාගාර හිඟ නිසා අවට තියෙන නිවාස 58 ක් කුලී පදනම මත අරගෙන තමයි දරුවන්ව නවත්තල තිබුණෙ.ඒවා බහුතරයක් මුඩුක්කු වගේ තැන්. විශ්ව විද්‍යාලයෙන් මේ ස්ථානවලට ජලය සහ විදුලිය ලබා දීලා එක් එක් ශිෂ්‍යයා වෙනුවෙන් මුදලකුත් ලබා දෙනවා. මේ පුද්ගලික නේවාසිකාගාර එහෙන් මෙහෙන් අටවපු ඒවා. වැසිකිළි ප්‍රමිතියක් නෑ. ඇස්බැස්ටෝස් වහල තියෙන්නෙ.මෙහෙම තත්ත්වයක් තියෙද්දි මහින්ද රාජපක්ෂ ජනාධිපතිතුමා මෙරට විශ්ව විද්‍යාල පද්ධතියට ලබාදුන් නේවාසිකාගාර 60 න් 5 ක් අපට ලැබුණා. එයින් දෙකක් ගිය අවුරුද්දෙ හදන්න පටන් ගත්තා. ඒක විවෘත කිරීමේ අවස්ථාවේදී ශිෂ්‍ය පිරිසක් මේ කලබල කෙරුවෙ. අර කුලී නිවාස 22 ක ඉන්න ශිෂ්‍යාවන්ව නව නේවාසිකාගාරයේ පදිංචි කරන්නයි සැලසුම් කර තිබුණේ. ප්‍රමාණය 800 ක් පමණ.අනේ මම දන්නේ නෑ මේ ශිෂ්‍යයො වරලත් ඉංජිනේරුවො ද එහෙම නැත්නම් ගෘහ නිර්මාණ ශිල්පීන් ද කියල මෙහෙම නිගමන දෙන්න. නේවාසිකාගාරවල ඉදිකිරීම් කෙරුවෙ විශ්ව විද්‍යාලයෙන් නෙමෙයි උසස් අධ්‍යාපන අමාත්‍යාංශයෙන්. අපි කටයුතු කළේ ඒ සඳහා පහසුකම් සපයන්නකුගෙ තත්ත්වයෙන්.උසස් අධ්‍යාපන අමාත්‍යාංශය යටතෙ ඉදිකිරීම් කළේ ප්‍රකට ඉදිකිරීම් සමාගමක්. මේ සෑම ඉදිකිරීමක්ම වරලත් ඉංජිනේරුවරුන්ගේ කමිටුවක් හරහා අධීක්ෂණය වුණා. ඒකෙ ප්‍රතිඵලය අතිනවීන පහසුකම් සහිත සුන්දර නේවාසිකාගාරයක්.අපි විශ්ව විද්‍යාලෙ යන කාලෙ මේ වගේ නේවාසිකාගාරයක් ගැන හීනයක්වත් දැක්කෙ නැහැ. නාන කාමර සහ වැසිකිළි පද්ධති ඉතාම නවීන ආකාරයට ඉදිකරල තියෙනවා. මේ ශිෂ්‍යයො හිටපු තැන් එක්ක සන්සන්දනය කරල බලද්දි සුපිරි හෝටලයක් වගේ.වහල දාන්න නේවාසිකාගාර තියෙන්න එපායැ. අපි මේ නව නේවාසිකාගාරය වෙන් කෙරුවෙ ශිෂ්‍යාවන්ට. මේ ශිෂ්‍යාවො කලින් හිටියෙ මම පෙර සඳහන් කළ කුලියට ගත් පුද්ගලික ස්ථානවල. ඒවා විශ්ව විද්‍යාලයට අයිති නැහැ. අපට නේවාසිකාගාරය විවෘත කරන්න මුලින්ම දිනය ලැබුණෙ සැප්තැම්බර් 18 දාට.ඊට පස්සෙ 22 දාට කල් ගියා. ඒ දිනයත් නැවත ඌව පළාත් සභා මැතිවරණය නිසා ඒ දිනයත් කල් ගියා. අවසානයෙ දින නියම වුණේ 05 වැනිදාට. කොහොම නමුත් අපි මුල ඉඳලම අධ්‍යයන කටයුතුත් මෙයට සමගාමීව පවත්වන්න සැලසුම් කළා. ඒ අනුව නේවාසිකාගාරය පස්වැනිදා විවෘත කරල හයවැනිදා අධ්‍යයන කටයුතු පටන් ගන්න තීරණය කළා.අලුත් හොස්ටල් පටන් ගත්තට පස්සෙ පරණ ඒවා වැඩක් නෑනෙ. අනෙක ඒවා විශ්ව විද්‍යාලයේ නෙමෙයිනෙ. ඒවා අපි තියාගන්නවානම් සල්ලි ගෙවන්න ඕනෙ. ඒක අනවශ්‍ය දෙයක්. නාස්තියක්. අනිත් එක මම එහෙම ඒවා සල්ලි ගෙවල තියාගෙන හිටියොත් මගෙන් ඔඩිට් එක ප්‍රශ්න කරයි. මට වැරැදි වැඩ කරන්න බෑ. ඉතින් මම පෞද්ගලික නේවාසිකාගාර 22 ක් අයින් කෙරුවා.ඔය දේශපාලන ශිෂ්‍ය කණ්ඩායම ශිෂ්‍යාවන්ට අලුත් නේවාසිකාගාරයට යන්න දුන්නෙ නෑ. පුද්ගලික ඒවා ඉවත් කරලනෙ. ඊට පස්සෙ අර දේශපාලන ශිෂ්‍යයො ශිෂ්‍යාවන්ව තමන්ගෙ පිරිමි නේවාසිකාගාරවලට රැගෙන ගිහින් තියෙනවා. බලන්න කොච්චර වැරැදි වැඩක් ද? මේක වුණේ දවල් 2.30 ට.මහාචාර්ය චන්දන පී. උඩවත්තඒක දැනගත්ත ගමන් මම වහාම විශ්ව විද්‍යාලය වහල නිවේදනය කෙරුවා සියලු ශිෂ්‍ය ශිෂ්‍යාවන්ට තම තමන්ගේ ගෙවල්වලට යන්න කියල. ඒත් ඒක එහෙම වුණේ නෑ. අර දේශපාලන ශිෂ්‍යයො ශිෂ්‍යාවන්ව එදා රෑ තමන්ගෙ නේවාසිකාගාරවල රඳවගෙන. මගෙ අදහස මේ දේවල් සිදු නොවිය යුතුයි කියලයි. ඒ වගේම දෙමවුපියො මීට වඩා ක්‍රියාශීලීව මැදිහත් වෙලා සොයා බැලිය යුතුයි කියන එකයි.කිසිම ප්‍රශ්නයක් නැතිවෙයි. ඉදිරියේදී ළමයි ඇවිත් නතර වෙයි. මීට කලිනුත් මීට සමාන සිද්ධියකට විශ්ව විද්‍යාලය මුහුණ දීලා තියෙනවා. අපේ තියෙනවා “සිංහරාජ” කියල නේවාසිකාගාරයක්. මේ නේවාසිකාගාරයෙ පස්වැනි අදියර වශයෙන් ඉදිකළ ගොඩනැඟිල්ල විවෘත කළ අවස්ථාවෙත් ඔය දේශපාලන ශිෂ්‍යයො මේ විදිහටම හැසිරුණා.උත්සවය කඩාකප්පල් කරන්න හැදුවා. වර්ජනය කළා. ඒත් පස්සෙ නේවාසිකාගාරයට කඩා වැදිල අයිති කරගත්තා. මේක විවෘත කරපු උත්සවයට උදව් කළ ශිෂ්‍ය පිරිසකුත් හිටියා. හැබැයි අර දේශපාලන ශිෂ්‍යයො මේ උදව් කරපු අයට කාමරයක්වත් දුන්නෙත් නෑ.අනේ නෑ. මම ඉල්ලන ඕන වෙලාවක සාකච්ඡා ලබා දෙනවා. හැබැයි තැන් තැන්වල නෙමෙයි මගේ කාර්යාලයෙ. මේ සාකච්ඡාවලදී අනිවාර්යයෙන් විසඳුම් ලැබෙනවා. මේ බව ශිෂ්‍යයො දන්නවා. ඒත් දේශපාලන ශිෂ්‍ය සුළුතරය මේ සාකච්ඡාවලට කැමැති නෑ. ඔවුන් ප්‍රශ්න විස‍ඳෙනවට කැමැති නෑ. ඔවුන්ට අවශ්‍ය තව තවත් අවුල් හදන්න. ඉතින් ඒ අය සාකච්ඡා මඟ හරිනවා.ඔව්. හැබැයි ඒ වෙන සිද්ධියකට. ඒක නේවාසිකාගාර ප්‍රශ්නයට සම්බන්ධ නෑ. හැබැයි අර දේශපාලන අරමුණු සහිත ශිෂ්‍යයො ඒකයි මේකයි දෙක පැටලුවා. ඔය කියන විරෝධතාවය මීට කාලයකට කලින් ශිෂ්‍ය භාවය තහනම් කරපු සිසුන් පිරිසකට ශිෂ්‍ය භාවය නැවත ඉල්ලලා කරන දෙයක්. මම උප කුලපති විදිහට වැඩ භාරගත්තට පස්සෙ ශිෂ්‍ය භාවය පහසුවෙන් දිය හැකි අයට දුන්නා. අනෙක් අයට සලකා බලාගෙන යනවා.ඒක හරිම විහිළුවක්. විශ්ව විද්‍යාලයට අයිති අක්කර 50 ක ඉඩමක් තියෙනවා කිලෝමීටර් එකහමාරක් විතර දුරින්. ඒ ඉඩමත් නිකම් තියන්නෙ නැතුව ප්‍රයෝජනයට ගන්නයි සැලසුම. රටේ අනෙක් විශ්ව විද්‍යාලවල පීඨ සහ අනෙක් කාර්යාල විසිරිලා තියෙන හැටි බැලුවම මේක ලොකු දෙයක් නෙමෙයි.ඔය කියන හමුදා කඳවුර තියෙන්නෙ කිලෝමීටර් 3 කට එහායින්. අනෙක ඒක හමුදා කඳවුරක් නෙමෙයි. හමුදාවෙන් පාලනය කරන නිවාඩු නිකේතනයක්. මේ ළමයි මොනවා දැනගෙන හිතාගෙන වැඩ කරනව ද මන්දා. අනෙක හමුදාවෙ ඉන්නෙත් අපේම අයනෙ. ඉතින් ළඟපාත හිටියට මොනවා වෙනව ද? මේ රට ත්‍රස්තවාදයෙන් මුදාගත්තෙ ඒ ගොල්ලොනෙ.නුවන් ගන්කන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=ab1410125</link>
    <topic>ජවිපෙ දැනටමත් ජනාධිපතිවරණයට බය වෙලා</topic>
    <author>චන්දන බණ්ඩාර</author>
    <content>විමල්ගිය සතියේ ජනාධිපතිතුමා වතිකානුවේ සංචාරයක නිරත වීය. මේ සංචාරයේ අරමුණ වුයේ ලබන වසරේ ජනවාරි මාසයේදී ශුද්ධෝතම පාප්වහන්සේගේ ලංකා ගමනය වෙනුවෙන් උන්වහන්සේට නිළ වශයෙන් ආරාධනා කිරීමය. ජනාධිපතිතුමා සහ ජනාධිපති ආර්යා ශිරන්ති රාජපක්ෂ මැතිණියද ‍මේ සංචාරයට එක්ව සිටියහ. එමෙන්ම එ.ජා.ප පාර්ලිමේන්තු මන්ත්‍රි ජෝන් අමරතුංගද මේ සංචාරයට එක්ව සිටියේය. ජනාධිපතිතුමා විසින් පාප්වහන්සේ වෙත නිළ ආරාධනය පිළිගැන්වීමෙන් අනතරුව පාප්තුමන් විසින් එම ආරාධනාව පිළිගනු ලැබිණි.ඉන් අනතුරුව ජනාධිපතිතුමා ගියේ ඉතාලියේ වෙසෙන ශ්‍රීලාංකිකයන් හමුවීම සදහාය. ජනාධිපතිතුමා වෙනුවෙන් ඉතාලියේ විශේෂ උත්සවයක්ද සංවිධානය කොට තිබිණි. ජනාධිපතිතුමා උත්සව භූමියට පැමිණෙන විටදී ශ්‍රීලංකාවේ ජාතික ධජය සහිත කුඩා දරුවන් පිරිසක් මග දෙපස සිට ජනාධිපතිතුමාගේ පැමිණීම වෙනුවෙන් ජාතික ධජ ළෙලදවමින් පාර දෙපස රැදි සිටියහ. " මෙහාට කොහෙන්ද මේ තරම් ජාතික ධජ" ජනාධිපතිතුමා නිළ රථයේ ගමන් කරන අතරතුර නිළධාරියෙකුගෙන් විමසා සිටියේය.ඉතාලියේ ශ්‍රීලාංකිකයන් වෙනුවෙන් සංවිධානය කොට තිබු උත්සවයට අති විශාල ශ්‍රීලාංකිකයන් පිරිසක් එක්ව සිටියහ. එහි සිටි ශ්‍රීලාංකිකයන් ජනාධිපතිතුමා සමග ඡායාරූප ගැනීමට පොර කෑහ. මේ නිසා ජනාධිපතිතුමා පැමිණි මේ රැස්වීම ඉතා උණුසුම් මුහුණුවරක් ගත්තේය‍‍.ජනාධිපතිතුමා වෙනුවෙන් පිළියෙල කොට තිබු විශේෂ පීඨිකාවට ශ්‍රිලාංකිකයෝ විශාල පිරිසක් ගොඩ වී ජනාධිපතිතුමා සමග ඡායාරූප ගැනීමට පොර කනු දුටු ජනාධිපතිතුමා ඔවුන්ට කීවේ " අපි ඔක්කොම බිම හිටීවි. ඒ නිසා අපි බිමට බහිමු නේද" කියාය.මේ අතරතුර ‍එම ස්ථානයේ තවත් විශේෂ සිදු වීමක් වීය. එනම් එම ස්ථානයට පැමිණි ශ්‍රීලාංකික තරුණයකු නිසාය. මේ ශ්‍රීලාංකික තරුණය එක් වරම ජනාධිපතිතුමා අසළට පැමිණ තමන්ගේ උඩු කය නිරාවරණය කොට සිය සිරුරේ පිටුපස කොටස හි කොටා තිබූ රූපය පෙන්වීය.ඔහුගේ පිටෙහි වුයේ ජන­ාධිපතිතුමාගේ රුවය. එය දුටු ජනාධිපතිතුමාටද අදහා ගත නොහැකි වීය. ජනාධිපතිතුමා ඊට සිනා සුනා මිස කිසිවක් කීවේ නැත‍. එහෙත් ඒ අවට සිටි පිරිස් නොනවත්වා ස්වල්ප වේලාවක් අත්පොලසන් දුන්හ.ගිය සතියේ සෙනසුරාදා දිනයේ එ‍.ජා.ප නායක රනිල් වික්‍රමසිංහ එංගලන්තයේ සිට එ.ජා.ප මහ ලේකම් තිස්ස අත්තනායක දුරකථනයෙන් ඇමැතුවේය. " තිස්ස අද මං ලංකාවට එනවා. මාධ්‍ය වාර්තා බැලුවාම පේන්ඩ තියෙන්නේ ආණ්ඩුව ජනාධිපතිවරණයකට අත වනනවා කියලායි.ඒ නිසා එ.ජා.ප දිස්ත්‍රික් සමුළු තියන්ඩ අවශ්‍ය කටයතු කරන්ඩ. ඒ සදහා කාලසටහනක් හදන්ඩ. ඒ වග‍ගේම තිස්ස ප්‍රවෘත්ති සාකච්ඡාවක් තියලා කියන්ඩ අපිට මහින්දගේ තුන් වරක් ඉල්ලීමේ කථාව අපිට ප්‍රශ්නයක් නැහැ කියලා. අපි අභියෝගය බාර ගන්නවා කියන්ඩ" එ.ජා.ප නායකයා එංගලන්තයේ සිටි එ.ජා.ප මහ ලේකම් තිස්ස අත්තනායක අමතමින් කියා සිටියේය.ගිය අඟහරුවාදා දිනයේ ඌව පළාත් එ.ජා.ප මන්ත්‍රීවරු දිවුරුම් දුන්හ. හරීන් ප්‍රනාන්දු ඌව පළාත් විපක්ෂ නායක ලෙසද දිවුරුම් දුන්නේය. එ.ජා.ප පාර්ලිමේන්තු මන්ත්‍රී ආනන්ද කුමාරසිරි දිවුරුම් දුන්නේ විපක්ෂයේ ප්‍රධාන සංවිධායක ලෙසටය.මේ අතරතුර ගිය සතියේ පාර්ලිමේන්තුවේ කමිටු ශාලා අංක 2 දී එ.ජා.ප යේ සහ ආණ්ඩුවේ නියෝජිත පිරිසක් අතර සාකච්ඡාවක් පැවැත්විණි. මේ හමුවට ආණ්ඩුව වෙනුවෙන් ඇමැතිවරුන් වෙන බැසිල් රාජපක්ෂ , නිමල් සිරිපාලද සිල්වා, ඒ.එල්.එම් අතාවුල්ලා සහ පාර්ලිමේන්තු මන්ත්‍රී අතුරලියේ රතන හිමියෝ එක්ව සිටියහ.එ.ජා.ප ය වෙනුවෙන් එ.ජා.ප මහ ලේකම් තිස්ස අත්තනායක , ජෝශප් මයිකල් පෙරේරා , කරු ජයසුරිය , අජිත් පී පෙරේරා ඇතුළු පිරිසක් එක්ව සිටියහ. මේ කමිටුව රැස් වුයේ පළාත් පාළන සංශෝධන විශේෂ කමිටුව ලෙසටය. නව පනත් සංශෝධනයට අනුව පළාත් පාළන ආයතනයහි අය වැය කොපමණ වාර ගණනක් පරාජයට පත් වුවද සභාපතිවරයාට සභාපති ධුරයේ රැදී සිටීමේ හැකියාව ලැබේ.කෙසේ වෙතත් නව සංශෝධනය 2013 වසරේ ජනවාරි සිට බල පැවැත්වෙන බව සදහන්ව තිබුණද එය වලංගු වන්නේ ඉදිරියේදී යළාත් වරක් පළාත් පාලන මැතිවරණය පැවැත්වීමෙන් පසුව ස්ථාපිත කෙරෙන පාළාත් පාළන ආයතනවලට බවද එ.ජා.පය මේ හමුවේදී ආණ්ඩුවේ පාර්ශවයට පෙන්වා දුන්නේය. එජාපය එය පෙන්වා දුන්නේ නීති කෙටුම්පත් දෙපාර්තමේන්තුව විසින් එය 2013 වසරේ ජනවාරි සිටි වලංගු බව දැක්වීම ඇත් වැරැදීමක් බවය.ගිය සතියේදී එ.ජා.ප නව ප්‍රතිපත්ති සැකසුම් කමිටුව කොළඹ තරු පංතියේ ‍හෝටලයකදී රැස් වීය. උදේ 10 ට පමණ ආරම්භ වු මේ එ.ජා.ප නව ප්‍රතිපත්ති සැකසුම් කමිටුව එදින රාත්‍රී 10 පමණ වෙන තෙක් සාකච්ඡා කළේ එ.ජා.ප යේ ඉදිරි ජයග්‍රහණයක් වෙනුවෙන් සිදු කළ යුතු මෙහෙය ගැනය. මේ ප්‍රතිපත්ති සැකසුම් කමිටුවට එ.ජා.ප නායක රනිල් වික්‍රමසිංහ, එ.ජා.ප මහ ලේකම් තිස්ස අත්තනායක , එ.ජා.ප සභාපති කබීර් හෂීම් , මංගල සමරවීර, මිලික් සමරවික්‍රම සහ එරාන් වික්‍රමරත්න යන එ.ජා.ප ‍ජ්‍යෙෂ්ඨයෝ එක්ව සිටියහ.මෙවර ඌව පළාත් සභාව සඳහා එක්සත් ජාතික පක්ෂයෙන් තේරී පත්වූ පළාත් සභා මන්ත්‍රීවරුන් දිවුරුම් දීමේ උත්සවය සිරිකොතහි දී පක්ෂයේ ජාතික නායක රනිල් වික්‍රමසිංහ මහතාගේ ප්‍රධාත්වයෙන් පැවතියේ පසුගිය අඟහරුවාදාය.මේ අවස්ථාවේදී කරු ජයසූරිය මහතා සදහන් කළේ ඌව පළාත් සභා මැතිවරණයෙන් එක්සත් ජාතික පක්ෂයට තීරණාත්මක ප්‍රතිඵලයක් අත්පත් කර ගැනීමට හැකිවූයේත් ආණ්ඩුව සිය සියළු බලතල සහ බලපෑම් යොදමින් කටයුතු කරද්දී ඊට එරෙහිව ක්‍රියාත්මක වීමට හැකි වූයේත්, එක්සත් ජාතික පක්ෂය කණ්ඩායම් සංකල්පය තුළ කටයුතු කරමින් මෙකී මැතිවරණයට මුහුණ දුන් නිසාවෙන් බවයි.එසේම, පලාත් සභාව දෙවැනි වන්නේ පාර්ලිමේන්තුවට පමණක් බැවින් පලාත් සභාව තුළ ජාතික ප්‍රශ්න පිළිබදව පවා අවධානය යොමු කරමින් මේ දේශපාලන ගමන යායුතු බවත් කරු ජයසුරිය අවධාරණය කළේය.මාසයකදී පළාත් සභාව රැස්වන දින දෙක තුළ අදාල පළාතේ ජනතාව වෙත එහි දොරගුළු විවෘත කරන ලෙසත්, ඔවුන් හා සමීපව කටයුතු කරමින් පළාත් සභාව මගින් ජනතාවට වියයුතු සේවය නොපිරිහෙලා ඉටු කරන ලෙසත් කී කරු ජයසූරිය මහතා පෙන්වා දුන්නේය.මෙහිදී කරු ජයසූරිය මහතා දැරූ අදහස වූයේ යම් කිසිවකු විසින් පණිවුඩකරුවාට වෙඩි තබන්නේ නම් සමාජය අයාලේ යන තත්ත්වයට පත් වන බවයි. එසේම සමාජයේ යහ පැවැත්ම සදහා මාධ්‍ය විසින් කරනු ලබන කාර්යය භාරය දේශපාලන උවමනා එපාකම් මත කිසිවකු විසින් අවතක්සේරු නොකළ යුතු බවයි.දේශපාලන කටයුතු අතරවාරයේ කරු ජයසූරිය මහතා ගතවූ සතියේදී ආගමික උත්සව කිහිපයකටද සහභාගී වූයේය. අමරපුර ශ්‍රී සද්ධම්ම නිකායෙහි අභිනව මහනායක හිමියන්ට අක්ත පත්‍ර ප්‍රධානය කිරීමේ උත්සවය ගත වූ සතියේ පැවතියේ කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවෙහිදිය.ඊට ඇමති බැසිල් රාජපක්ෂ සහ කරු ජයසූරිය මහත්වරුන් සහභාගී වූහ. මෙම උත්සවයේදී අනු නායක සහ සංඝනායක හිමිවරුන් 28 නමකට තනතුරු ප්‍රධානය කිරීම සිදු වූ අතර, උත්සවයේදී කරු ජයසූරිය මහතා සදහන් කළේ සමාජයේ අද දවසේ ඇති වී තිබෙන අයහපත් තත්වයන් පාලනය කළ යුතු බවත්ය.මේ ගැන මහා සංඝරත්නයෙහි අවධානය වහා යොමු විය යුතු බවට තමන් ආයාචනය කරන බවද, ඔහු අවධාරනය කළේය. නිට්ටඹුව විද්‍යානන්ද පිරිවෙනෙහිදී ශ්‍රී ලංකා රාමඤ්ඤ මහා නිකායේ තරුණ භික්ෂූන්වහන්සේට ත්‍යාග ප්‍රධානෝත්සවයක් පැවතියේ පසුගිය සෙනසුරාදාය.එහිදී අදහස් දක්වමින් කරු ජයසූරිය මහතා කීවේ විනය ගරුක සමාජයක් ඇති කිරීම සදහා සංඝයා වහන්සේට අද දවසේ විශාල වගකීමක් පැවරෙන බවත්, නිකායේ ගෞරවය ආරක්ෂා කර ගනිමින් ධර්ම ප්‍රචාරක කටයුතු කර ගෙන යාම අද දවසේ අත්‍යාවශ්‍යය කාර්යයක් බවත්ය.බදාදාට යෙදුණු වප් පොහෝ දින දොම්පේ පාළුගම භාවනා මධ්‍යස්ථානය වෙත ගිය කරු ජයසූරිය මහතා එහි වැඩ වාසය කරන සංඝයාවහන්සේ වෙත තම විමධ්‍යගත අරමුදලින් මුදල් වෙන් කොට ඇදන් 40ක් ප්‍රදානය කිරීමේ උත්සවයකට එක්වූයේය.දහම් පාසැල් ගුරුවරුන්ට නේවාසික පාඨමාලා ආරම්භ කිරීමේ අවශ්‍යයතාව පැහැදිලි කල කරු ජයසූරිය මහතා දහම් පාසල් දරුවන් තුළ හැදිච්චකම, විනය සහ දෙමවුපියන්ට ගරු කිරීම යන ගුණාංග කැපී පෙනෙන බවත්, දරුවන් දහම් පාසැල් අධ්‍යපනයටද යොමු කරවන්නැයි තමන් දෙමාපියන්ගෙන් ඉල්ලීමක් කරන බවත් ප්‍රකාශ කළේය.ජාතික නිදහස් පෙරමුණේ දේශපාලන මණ්ඩලය පසුගිය බ්‍රහස්පතින්දා එහි බත්තරමුල්ලේ පිහිටි ප්‍රධාන කාර්යාලයේදී රැස් වූයේ පක්‍ෂ නායක, ඉදිකිරීම්, ඉන්ජිනේරු සේවා, නිවාස හා පොදු පහසුකම් අමාත්‍ය විමල් වීරවංශ සහ ප්‍රධාන ලේකම් ප්‍රියන්ජිත් විතාරණ යන මහත්වරුන්ගේ ප්‍රධානත්වයෙනි.එහිදී පළමුවෙන්ම අවධානයට යොමු වූයේ ජාතික නිදහස් පෙරමුණ විසින් ජනාධිපතිතුමන්ට ඉදිරිපත් කළ යෝජනා ආශ්‍රිිතව සැකසූ අය - වැය යෝජනා පිළිබඳවය. ‘‘අපේ යොජනාවලිය ආශ්‍රිතව අය - වැය යෝජනා 20ක් සකසා අපි ආර්ථික සංවර්ධන අමාත්‍ය බැසිල් රාජපක්‍ෂ මහතාට මේ වන විට භාර දී තිබෙනවා.ගොවිජන බැංකුව නැවත පණ ගැන්වීම සහ එම බැංකුවට මහ බැංකුව හරහා රුපියල් මිලියන 20,000ක ණය ප්‍රාග්ධනය සැපයීම, සම්බුද්ධ ශාසනය ශක්තිමත් කිරීමේ අරමුණින් ජාතික භික්‍ෂු ශිෂ්‍යත්ව අරමුදලක් ආරම්භ කිරීම සහ ඒ සඳහා බීජ අරමුදල ලෙස රජය මගින් රුපියල් මිලියන 500ක් වෙන් කිරීම, කෘෂි රසායන නොමැතිව දේශීය වී ප්‍රභේද වගා කරන ගොවීන් සඳහා පොහොර සහනාධාරය වෙනුවට එම සහනාධාරයේ සම්පූර්ණ වටිනාකම මුදල් වශයෙන් ගෙවීම, දැනටමත් අමාත්‍ය මණ්ඩලය විසින් අනුමත කොට ඇති 15%ක පළිබෝධනාශක සෙස් බද්ද වහාම පනවා අරමුදලක් පිහිටුවීම සහ එම අරමුදල වකුගඩු රෝග පාලනය, රෝගීන්ගේ සුබසාධනය සඳහා යෙදවීම වැනි යෝජනා ඒ අතර ප්‍රමුඛ වෙනවා.’’ ප්‍රියන්ජිත් විතාරණ මහතා සඳහන් කළේය.‘‘අපි අපේ යෝජනාවලිය ගෙන ආවේ රටටත් ජනතාවටත් ජයග්‍රහණ රැසක් ලබා දීමටයි. ඒ යෝජනා අද අය - වැය යෝජනා ලෙස මල් ඵල ගැන්වීම සතුටට කරුණක්.’’ විමල් වීරවංශ මහතා එහිදී පැවසීය. ඉන් අනතුරුව දේශපාලන මණ්ඩලයේ අවධානයට යොමු වූයේ එළඹෙන ජනාධිපතිවරණය පිළිබඳවය.‘‘ළග එන ජනාධිපතිවරණයට ජවිපෙ දැනටමත් බය වෙලා, ‘මහින්ද රාජපක්‍ෂ ජනාධිපතිවරයාට තුන්වන වරට ඉදිරිපත් වෙන්න බැහැ’ කියලා දැන් දේශන, සම්මන්ත්‍රණ තියමින් යනවා. ‘තුන්වන වරටත් ඉල්ලීම නීතිවිරෝධීයි’ කියා නීති තර්කයක් තිබෙනවා නම් දේශන, සම්මන්ත්‍රණ තියන්න අවශ්‍ය නැහැ, ශ්‍රේෂ්ඨාධිකරණය ඉදිරියට ගොස් ඒ පිළිබඳව ‘අර්ථ නිරූපණයක්’ ඉල්ලා සිටීමයි සිදු කළ යුත්තේ.’’ ජානිපෙ දේශපාලන මණ්ඩල සභික, හිටපු සංස්කෘතික කටයුතු අමාත්‍ය පියසිරි විජේනායක මහතා පෙන්වා දුන්නේය.‘‘චන්ද්‍රිකා නෝනා පොදු අපේක්‍ෂිකාව වෙලා ජනාධිපතිවරණයට එන්න හිතාගෙන හිටියා කියලා අපි හිතමු. එතකොට නීති ප්‍රශ්න නැහැ. ‘දිනන්න පුළුවන් නම් මහින්ද මහත්තයෝ නීතියෙන් බැරි වුණත් කමක් නැහැ එන්නකෝ. තරග කරලා අපි ඔයාව පරද්දන්න ලෑස්තියි’ කියලනේ හරිනම් මේ අය කියන්න ඕනෙ.කෝ එහෙම කියනවාද? නැහැ. ඉල්ලන්න බැහැ කියලා කියනවා. මේ අය බලන්නේ මහින්ද ජනාධිපතිතුමා ජනාධිපතිවරණයෙන් ජයග්‍රහණය කළාම බටහිර රටවල්වලින් නිවේදන නිකුත් කරවාගන්න. ‘මේ ජයග්‍රහණය අපි පිළිගන්නේ නැහැ, රටේ නීතියට අනුව තුන්වන වතාවට ඉල්ලන්න බැහැ, ඒ නිසා මෙය නීත්‍යනුකූල ජනාධිපතිවරණයක් නොවෙයි’ කියලා බටහිර රටවලිනුත් කියවන්න.මෙහෙ ඉන්න කට්ටියත් ඒකම කිය කියා ජනතාව පාරට ගෙනල්ලා රට අස්ථාවර කිරීමේ වුවමනාවෙන් තමයි මේ නීති තර්ක හද හදා යන්නේ. මෙතැන ඇති නීති තර්කයක් නැහැ. නීති තර්කයක් වගේ පෙනෙන, බටහිරට අවශ්‍ය තර්කයක් තමයි මේ හදාගෙන යන්නේ.ජනාධිපතිවරණයෙන් මහින්ද රාජපක්ෂ ජනාධිපතිතුමා දිනන බව හොඳටම දන්න නිසා, දින්නට පස්සේ දිනුම වලංගු නැහැ කියන කතාව මේ අයට හදාගන්න ඕනෙ. ඒ නිසයි මහින්දට බැහැ කියන තියරිය, න්‍යාය මේ හදාගෙන යන්නේ.’’ ප්‍රියන්ජිත් විතාරණ ජා.නි.පෙ මහ ලේකම්වරයා මහතා සඳහන් කළේය.‘‘පවතින ආණ්ඩුක්‍රම ව්‍යවස්ථාව අනුව ජනාධිපතිවරණයක් පවත්වා වසර 04ක් ඉක්ම ගිය පසු ධුරය දරන ජනාධිපතිවරයාට ජනාධිපතිවරණයක් කැඳවීමේ හැකියාව තිබෙනවා. ඒ නිසා වත්මන් ජනාධිපතිවරයාගේ ධුර කාලයට වසර 04ක් පිරෙන 2014 නොවැම්බර් 19 වැනිදා සිට ජනාධිපතිවරණයක් පැවැත්වීමට නීතිමය ඉඩකඩ නිර්මාණය වී තිබෙනවා.ඒ නිසා ඉතා පැහැදිලියි. ජවිපෙ කියන විදියට මේක නීති විරෝධී ජනාධිපතිවරණයක් නොවෙයි කියා. 1982දී ශ්‍රී ලංකාවේ මැතිවරණ සිතියම හකුළා දමා ජනමත විචාරණයක් පැවැත් වූවා. ජනතා පරමාධිපත්‍යයට එරෙහි එවැනි ක්‍රියාවක් නම් නීති විරෝධීයි. වසර 04ක් ඉක්ම ගිය පසු ජනාධිපතිවරණයක් පැවැත්වීම නීතිවිරෝධී වෙන්නේ කොහොමද?මෙතැනදී මේ ජනාධිපතිවරණය නීතිවිරෝධීයි කියන අය කියන්නේ තරග කරන අපේක්‍ෂකයකු නුසුදුසු නිසා ඒක නීති විරෝධීයි කියානේ. යම් තරගකරුවකු නුසුදුසු වුවත් එම සමස්ත තරගය නීති විරෝධීවීමක් සිදු වන්නේ නැහැනේ. මට ඊට හොඳ උදාහරණයක් දෙකක් ඔලිම්පික් තරගවලින්ම මතකයට එනවා.1988 දකුණු කොරියාවේ සියොල් නුවර පැවැති ඔලිම්පික් උළෙලේ මීටර් 100 පිරිමි තරග ඉසව්ව මතකද? එහිදී ඇමෙරිකා එක්සත් ජනපදයේ කාල් ලූවිස් පරදවා කැනේඩියානු ජාතික බෙන් ජොන්සන් ලෝකයේ වේගවත්ම මිනිසා බවට පත් වුණා. නමුත් දින 02කට පසු බෙන් ජොන්සන්ට තහනම් උත්තේජක චෝදනා එල්ල වුණා. ඒ අනුව තරගය අවලංගු වුණාද? නීති විරෝධී වුණාද? නැහැ. දෙවැනි ස්ථානයට පත් වූ කාල් ලූවිස්ට රන් පදක්කම ලැබීම පමණයි සිදු වුණේ.ඒ වගේම, 2000 සිඩ්නි ඔලිම්පික් උළෙලේදී එවැනිම සිදු වීමක් සිදු වුණා. එදා මීටර් 200 කාන්තා තරග ඉසව්ව ජයග්‍රහණය කළ ඇමෙරිකා එක්සත් ජනපදයේ මේරියන්ස් ජෝන්ස්ට තහනම් උත්තේජක චෝදනා මත තම ජයග්‍රහණය අහිමි වුණා. සුසන්තිකා ජයසිංහට ලෝකඩ පදක්කම වෙනුවට රිදී පදක්කම ලැබුණෙත් ඒ හින්දනේ.බලන්න ක්‍රීඩිකාවක් නුසුදුසු වුවත් තරගය අවලංගු වුණාද? නීති විරෝධී වුණාද? දැන් මෙතැන තියෙන ප්‍රශ්නය මහින්ද රාජපක්‍ෂ නැමැති අපේක්‍ෂකයා නුසුදුසු වීම නම්, ඒ ගැන ජවිපෙට හෝ විපක්‍ෂයට තීරණය කරන්න බැහැනේ. අපි තරගය තියමු. තරගය නීති විරෝධී නැහැනේ. මහින්ද රාජපක්‍ෂ නැමැති අපේක්‍ෂකයා නුසුදුසු නම් ඒක ජනතාව තීරණය කරාවි.ඒ නිසා බටහිර තානාපති කාර්යාලවලට අවශ්‍ය තර්ක හදන්නේ නැතිව ජනාධිපතිවරණයට සූදානම් වීමයි ජවිපෙ ඇතුළු මේ බටහිර කොන්ත්‍රාත් ඉටු කරන අය කළ යුත්තේ’’ විමල් වීරවංශ අමාත්‍යවරයා එහිදී අවධාරණය කළේය.‘‘ජනාවාස හඩක් - ජන සෙවණින් හෙටක්’’ යන තේමාව යටතේ මෙවර ලෝක ජනාවාස දිනය සමරනු ලැබීය. ඒ වෙනුවෙන් කොළඹ සුගතදාස ගෘහස්ථ ක්‍රිඩාංගනයේදී පැවැති ජාතික සමුළුවේ විශේෂත්වය වන්නේ නිවාස ක්ෂේත්‍රයේ අභිවෘද්ධිය උදෙසා සැකසූ ‘ජාතික නිවාස ප්‍රතිපත්තිය නිවාස විෂය භාර අමාත්‍ය විමල් වීරවංශ මහතා විසින් එහිදී මහින්ද රාජපක්‍ෂ ජනාධිපතිතුමාට පිළිගැන්වීමය.මේ සමුළුවේදී ජනාධිපතිතුමා අතින් ජනාවාස දිනය වෙනුවෙන් පැවැති තරගවලින් ජය ලැබූ පිරිස්වලට තිළිණ හා සහතිකපත් ප්‍රධානය කිරීමද සිදු විය. ඒ අතර මේ ජාතික සමුළුව වර්ණවත් කරමින් ඉදිරිපත් වූ විචිත්‍රාංග රැසක්ද ජනාධිපතිතුමන් ඉමහත් ආසාවෙන් නරඹන අයුරු දැක ගත හැකි විය.‘‘මේ දරුවන් කොහේ පිරිසක්ද?’’ නැටුම්, ගැයුම්, වැයුම්වලින් අනූන ඒ අලංකෘත විචිත්‍රාංග නැරඹීමෙන් පසු තමන් අසල අසුන්ගෙන සිටි විමල් වීරවංශ මහතාගෙන් ජනාධිපතිතුමන් විමසා සිටියේය.‘‘ජනාධිපතිතුමනි, මේ අය ‘කොළඹ ළමයි.’ අඩු පහසුකම් ජනාවාසවල දූ දරුවන්’’ විමල් වීරවංශ අමාත්‍යවරයා එහිදී පැවසීය.‘‘මට හරි ආඩම්බරයි. මේ දරුවන්ගේ දක්‍ෂකම් අදහා ගන්නත් බැරි තරම්. මම තීරණය කළා මේ දරුවන් පිරිසට රාජ්‍ය නායකයන් වෙනුවෙන් අරලියගහ මන්දිරයේ පැවැත්වෙන පිළිගැනීම් උත්සවවලදී තම දස්කම් පෙන්වීමට අවස්ථාව ලබා දීමට. අරලියගහ මන්දිරයේ මීළග රාජ්‍ය නායක හමුව පැවැත්වෙන විට මේ පිරිස ඊට සහභාගී කරවන්න’’ ජනාධිපතිතුමන් විමල් වීරවංශ ඇමැතිවරයාට පවසා සිටියේ ඉතාමත් සතුටිනි.ලෝක ගුරුදිනය යෙදී ඇත්තේ ඔක්තෝම්බර් 06 වනදාට ය .එහෙත් හජ්ජි උත්සවය නිමිත්තෙන් මෙවර එදින නිවාඩු දිනයක් ලෙසට රජය ප්‍රකාශයට පත්කර තිබිණි. ඒ අනුව එදින පාසැල් වලට ද නිවාඩු දිනයක් වූයෙන් තීරණනය කර තිබූ පරිදි ඇතැම් පාසැල් වලට ලෝක ගුරු දිනය සැමරීම ගැටලුවක් බවට පත්විය. එහෙත් කෑගල්ල ශාන්ත මරියා විද්‍යාලය සිරිත් පරිදි මෙවර ද ඔක්තෝම්බර් 06 ලෝක ගුරු දින උළෙලක් සංවිධානය කර තිබිණි.ශාන්ත මරියා විද්‍යාලයේ ආදි ශිෂ්‍ය සංගමයේ සභාපති ධූරය වසර ගණනාවක පටන් මහ ඇමති මහීපාල හේරත් මහතා උසුලයි.ලෝක ගුරු දිනය යෙදී තිබූ ඔක්.06 මහ ඇමතිවරයා ශාන්ත මරියා විද්‍යාලයට ගොඩවූයේ මට මේ හැම පදවි තානාන්තරයකටම වඩා මට මගේ විද්‍යාලයේ ආදි ශිෂ්‍ය සංගමයේ සභාපති ධූරය වටිනවායැයි සාඩම්බරයෙන් පවසමිනි."මම ආවේ විනාඩි 5ක් 10ක් මෙතන ගත කරලා යන්න. ඒත් මේ පිරිස දැක දැක මට කල් ඇතිව මෙතනින් පිටවෙන්න හිත් දෙන්නෙ නැහැ."එසේ කී මහ ඇමැතිවරයා එතෙක් මෙතෙක් එම විද්‍යාලයේ විදුහල්පතිවරු වශයෙන් කටයුතු කළ දහ අටදෙනාගේම නම් ඇතුළත් සමරු පුවරුව විවෘත කළේ ය. විදුහල්පතිවරුන්ගේ ඡායාරූප නිරාවරණයට ද මහ ඇමතිවරයා එක් විය. මේ අතර වේදිකාවේ රඟදුන් අපූරු රැඟුමක් දෙස මහ ඇමතිවරයා බලාසිටියේ විමතියෙනි. ශාන්ත මරියා විද්‍යාලය තනිකර පිරිමි පාසලක් වන නමුත් පිරිමි ළමුන් හා හරි හරියට රගන ගැහැණු ළමෝ පිරිසක් ද වේදිකාවේ රගන්නන් අතර සිටීම එසේ මහ ඇමතිවරයාගේ විමතියට හේතුවූ කරුණ විය.පාසැල් නිළ ඇදුමින් සැරසුනු එම ගැහැණු ළමෝ ශාන්ත මරියාවේ ටයි පටිය ඇද සීටීම හේරත් මහතාගේ විමතිය තවදුරටත් වැඩි කළේ ය. පන්ති කාමරයක පිරිමි ගැහැණු ළමුන්ගේ දගකාරකම නිරූපණය කරමින් ශාලිත අබේවික්‍රමගේ ගීතයකට අනුව එම රැගුම ඉදිරිපත් කළෝ ශාන්ත මරියා විද්‍යාලයේ වත්මන් තරුණ ගුරුවරු හා ගුරුවරියන් බව මහ ඇමතිවරයාගේ කුකුස සංසිදවමින් විදුහල්පතිවරයා කීය.පාසැල් ළමුන්ගේ වෙස් ගෙන තම තරුණ ගුරුමවුවරු පියවරු"සුළගේ ලෙලනා මලසේ දගපා අප පාසැල් ගිය කාලයේ " "යාළුවෝ අද නැත වෙන අය එහි ඇත කාලය මැව් වෙනසක් අරුමේ.." ගීතය අනුව දගකාර කොළු කෙල්ලන් සේ වේදිකාවේ රැගූ පිරිසගේ නර්ථන ලාලිත්‍ය වත්මන් සිසු දරුවන්ගේ සේම ආදි ශිෂ්‍ය සංගමයේ සභාපති මහ ඇමති මහීපාල හේරත් මහතාගේ ද නෙත් සිත් පැහැරගත්තේය."අපි හුරතල් කළ ගුරුවරුන්ට වැඩිය අදටත් අපේ මතකයේ ඉන්නේ අපිට දඩුවම් කළ ගුරුවරු ඔවුන් එදා අපිට දඩුවම් කළේ වෛරයකින් කෝපයකින් නෙමේ.අපි නිසි මගට ගන්න.අද අපි මේ තැන ඉන්නේ අපිට එදා දඩුවම් කළ අපි නිසි මගට ගත් අපේ ගුරු මැණිවරුන්ට පියවරන්ට පිංසිද්ධ වෙන්නයි." රැගුම් නරඹන අතරතුර මහ ඇමතිවරයා කීය."මම ඒ කාළයේ ගුරුවරුන්ගෙන් විදුහල්පතිවරුන්ගෙන් කොතෙකුත් වේවැල් පාර කාලා තියෙනවා. වරක් එක් විදුහල්පතිවරයෙකු මටත් මා හා කළහ කරගත් තවත් ශිෂ්‍යයෙකුටත් වේවැල් පහර දොළහ ගානේ දුන්නා.එදා මාත් එක්ක වේවැල් කසාය බීපූ අනෙක් පුද්ගලයත් අද විශ්ව විද්‍යාලයක ඉහළ තනතුරක් දරනවා."" ප්‍රින්සිපල් එදා අපිට වේවැල් කසාය දීලා නතරවුණේ නෑ. පසුදාම අපේ දෙමව්පියන් පාසලට රැගෙන නාවොත් පාසලෙන් නෙරපන බවට අපිට තර්ජනය කළා. මොහොතකට පෙර හොඳ හැටි ගුටි බැට බෙදාගත් අපි දෙන්නා අඩ අඩා පාරට ආවා.අපි දෙන්නටම තිබුණේ ආයි ඉතින් ශාන්ත මරියාවට යන්න ලැබෙන්නෙනෑ කියන දුකයි භීතියයි විතරයි." මහ ඇමැතිවරයා අතීතය සිහිපත් කරමින් කියා සිටියේය."ඒත් පුදුමේ එදා ට පසුවදාම අපට දඩුවම් කළ විදුහල්පතිවරයාට රුවන්වැල්ල වෙනත් පාසලකට ස්ථාන මාරුවක් ලැබිලා. අද වගේ දවසක මෙහෙම මාරුවක් ලැබුණනම් කොහොමද වැඩේ. ඔය මාරුව පිටුපස මහීපාල හේරත්ගේ දේශපාලන හස්තය ක්‍රියාත්මක වුණායැයි කොයිකවුරුත් කියාවි."මහ ඇමතිවරයාගේ අතීත මතක විග්‍රහයට කන්දුන් සැවොම මෙවර කොක්හඩලා සිනා සෙන්නට විය."බෙනඩික් සිල්වා පියතුමා අපේ විදුහල්පතිතුමා හැටියට කටයුතු කරද්දි මම කළ දගකාරකතමට වේවැල් පහර 16ක් ගැහුවා. මගේ අත්ලෙත් වැදී එම වේවැල් පහරවල් එතුමන්ගේ ලෝගුවේ වැදුනු හඩ පවා මේ දැනුත් මට ඇහෙනවා දැනෙනවා වගේ.""අපි ඒ දවස් වල පාසැල් විවේක කාළයේ බනිස් කකා පාරෙන් එහා පැත්තේ ශාන්ත ජෝෂප් බාලිකා විද්‍යාලය දිහා බලාගෙන ඉන්නවා.කොයි කාරණේදීත් වගේ එදා මම ශාන්ත ජෝෂප් බාලිකා විද්‍යාලය දිහා බලා ඉදීමෙත් අරමුණක් තිබුණා. ඒ අරමුණ තමයි මගේ ජීවිතයේ සාර්ථකත්වය පසුපස සිටින මගේ මැතිණිය." මහ ඇමැතිවරයා කීවේ ආඩම්බරයෙනි.මහ ඇමතිවරයා තම ප්‍රේම පුරාණය හා වත්මන් ජීවිතයේ එක් පැතිකඩක් ද සිහිපත් කරමින් පැමිණි සිටි පිරිස සමග සතුට බෙදා ගත්තේ ය.චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=ab14101210</link>
    <topic>ඉදිරි ජනාධිපතිවරණයේ දී බටහිර බලපෑම් පරාජය කරමු</topic>
    <author>සිරිල් එ‍ඬේරමුල්ල</author>
    <content>ජාතික නිදහස් පෙරමුණ, ගෙවුණ සැප්. 25 දා සවස - ‍ෙකාළඹ සව්සිරිපාය ශ්‍රවණාගාරයට, කාලීනව ඉතා වැදගත් දේශපාලන සාකච්ඡා සභාවක් කැඳවා තිබුණි. ඒ “රටට නව ආණ්ඩු ක්‍රම ව්‍යවස්ථාවක් - නව ආර්ථික මොඩලයක්” අවශ්‍යව ඇත යන ඉලක්කය ඇතිවය. එහි ප්‍රධාන දෙසුම පැවැත්වූයේ ජා.නි.පෙ. නායක විමල් වීරවංශ අමාත්‍යවරයාය.ඌවේ පළාත් සභා මැතිවරණයෙන් පසු එළඹෙන ප්‍රධාන මැතිවරණයක දී, ජාතික බලවේග ක්‍රියා කළ යුත්තේ කෙසේද... යන්න පිළිබඳව සිය මතය හෙළි කිරීමට විමල් වීරවංශ අමාත්‍යවරයා ඒ දෙසුම උපයෝගී කරගත්තේය.2005 ජනාධිපතිවරණයේ දී මහින්ද රාජපක්ෂ ජනාධිපතිතුමා යළි ජයග්‍රහණය ලබා දීම සඳහා, උතුරේ ත්‍රස්තවාදය මැඬිය යුතුය.. යන කථිකාව ජාතික බලවේග විසින් මතුකරන ලද බව පැවසූ, අමාත්‍යවරයා, ඉදිරි ජාතික මැතිවරණයක් සඳහා ද, එබඳු ප්‍රබල කථිකාවක්... මතු කරගත යුතුව ඇති බව දෙසුම ආරම්භයේ දී ම පෙන්වා දුන්නේ ඌවේ මැතිවරණ සංඛ්‍යාලේඛන ද විග්‍රහ කරමිනි.ඉදිරි ජාතික මැතිවරණයක දී මහින්ද රාජපක්ෂ රජය රැක ගන්නට හෝ මහින්ද රාජපක්ෂ මහතා යළි ජයග්‍රාහකයා කරවීමට හෝ, උචිත ජාතික කථිකාව මතු කර ගත යුත්තේ, අද රට මුහුණ දී සිටින තත්ත්වය සියුම්ව හැදෑරීමෙන් බව පැවසූ විමල් වීරවංශ අමාත්‍යවරයා, පළමුවෙන් පැමිණෙන්නේ ජනාධිපතිවරණය නම්, බටහිර රටවල් රටේ විපක්ෂ හා එක්ව මහින්ද රාජපක්ෂ මහතා පරාජය කරවීම සඳහා අලුත් උපාය උපක්‍රම යොදනු සිකුරු බව, හෙළිදරව් කර සිටියේය.ජනාධිපතිවරණ අපේක්ෂකයන් සංඛ්‍යාව වැඩි කර, සිංහල අපේක්ෂකයන් අතර ඡන්ද බෙදීයාමට සලස්වා දෙවන මනාපය ගණන් කරවීම ඔවුන්ගේ ප්‍රධන උපාය මාර්ගය වනු ඇති බව ඇමැතිවරයාගේ මතයයි.රනිල් වික්‍රමසිංහට මහින්ද රාජපක්ෂ ජනාධිපතිතුමා පරදා පළමු ඡන්ද වටයේදී ජයගත නොහැකි බව බටහිර රටවල් දනී. එහෙත්, දෙදෙනා අතර ඡන්ද බෙදී යාම ළඟ ළඟ සිදුවන බව ඔවුන්ගේ උපකල්පනයයි. ඒ උපකල්පනය ඉටු කරගැනීමට බටහිර රටවල් යොදන උපක්‍රමය වන්නේ දෙමළ අපේක්ෂකයාටත්, ජ.වි.පෙ. අ‍පේක්ෂකයාටත්, ප්‍රජාතන්ත්‍රවාදී පක්ෂයේ අපේක්ෂකයාටත්, ලැබෙන ඡන්දවල දෙවන ‍මනාපය රනිල් වික්‍රමසිංහගේ නමට ලකුණු කරවීමය.බටහිර රටවල් දෙමළ සන්ධානය, ජ.වි.පෙ. හා ප්‍රජාතන්ත්‍රවාදී පක්ෂය අල්ලාගෙන කරන්නට සැරසෙන්නේ, රණවිරුවන් දිවි පුදා රැකගත් රට යළි පරාදීන කරවන්නටය. කාපට් ඇතිරූ මහාමාර්ගවල හා දෙපස නව මහල් ගොඩනැඟිලි ඉදිව ඇති මාර්ගවල යද්දී, ආණ්ඩුවේ ප්‍රධාන පක්ෂයට මේ උවදුර දකින්නට ලැබෙන්නේ නැත.. උවදුර දකින අපි කුමක් කරමුද..? ඇමැතිවරයා සහභාගිවූවන්ගෙන් ප්‍රශ්න කළේය. ඊට ඉඩදී අපට නිහඬව සිටිය හැකිද? ඇමැතිවරයා තවදුරටත් විමසයි.ත්‍රස්ත මෙහෙයුමක් පරාජය කර, ජයගත් 2010 ජනපතිවරණයෙන් පසු, රජය රටේ ආර්ථික මෙහෙයුමක් කළ යුතුව තිබුණි. එසේ වූයේ නැත. මහින්ද රාජපක්ෂ ජනාධිපතිතුමා පරාජය කරවීමේ බටහිර උපාය මාර්ගය, පරාජය කරවීම සඳහා අද හනික කළ යුත්තේ, ජාතික ආදායම ගමට ගලා යවන නව ආර්ථික මොඩලයක් සැකසීමය.ජා.නි.පෙරමුණ සරලව ආණ්ඩුවාදී හෝ ආණ්ඩු විරෝධී හෝ නොවී, උවදුර ජය ගත හැකි ශක්තිමත් ආර්ථික හා දේශපාලන මොඩලයක් මතු කර දැක්වීමට සූදානම්ය. ඒ අනෙකක් නොවේ. අනගාරික ධර්මපාල ගමන් මඟට යළි රට පිවිසීමය. තරුණ ධර්මපාලතුමා, බ්‍රිතාන්‍ය හැඩයේ නොවන, දේශීය දේශපාලන හැඩයක් ගැන, නොකඩවා දිගින් දිගටම, මත පළකරමින් ක්‍රියාකර තිබේ...1956 දී ඊට යම් පදනමක් වැටුණත්, එය මැදින් දෙබෑ කෙරුණි. 1971 තරුණ පිරිසක් මතුවුණි. එය විනාශ කැර දැමුණි. 1987 - 89 උත්සාහය ව්‍යසනයකින් මුලිනුපුටා දැමුණි. ඒ කඩාවැටීම්වලට හේතුව, ධර්මපාල චින්තනය වැදුම් ගෙයි දෝෂයට ලක්වීමය. දේශීය දැනුම් පද්ධතිය යළි මතුකර ගෙන, අපි ඒ මඟ යළි යාමට රටට මඟපෙන්වමු. නැතහොත් රට වකුගඩු රෝගීන්ගේ හා මානසික රෝගීන්ගේ දේශයක් වෙනු ඇත.ධර්මපාලතුමාගේ යෝජනා වුවමනාවෙන් යටපත් කළ මෙරට කළු සුද්දෝ... එතුමා අමතක කර.. සුදු සුද්දන් පසුපස ගොස්, බ්‍රිතාන්‍ය ක්‍රමයේ ආර්ථික මොඩලයක් ම, මෙරට ස්ථාපිත කළහ.. ජනතාව ද ඊට එරෙහිව ධර්මපාලතුමාගේ පැත්ත ගත්තේ නැත. කලකිරුණු ධර්මපාලතුමා රට හැර ගියේය. ඩී.එස්.සේනානායක යුගයේ සිට ජේ.ආර්.යුගය දක්වා රට තැනූ ආණ්ඩු ක්‍රම ව්‍යවස්ථා සියල්ලම, සිදු කළේ රට දුර්වල හා අස්ථාවර කිරීමය. ජේ.ආර්.ගේ 78 ව්‍යවස්ථාවේ ජනාධිපති ධූරය හා ඡන්ද ක්‍රමය පිළිබඳ කොටස් ලේඛනගත කර ඇත්තේ එස්.ජේ. චෙල්වනායගම්ගේ ඥාති ඒ.ජේ.විල්සන්ය.ඒ.ජේ.විල්සන්ට වුවමනා කළේ ජේ.ආර්.ගේ ව්‍යවස්ථාව යටතේත් කවදා හෝ රට අර්බුදයට ලක්වන විට සුළු ජාතික හා සුළු ආගමික කල්ලි බලවත් කෙරෙන සේ ඡන්ද ක්‍රමය සැකසීමටය. අද එය සිදුව ඇත.දැන් රටේ දෙමළ හා මුස්ලිම් ඡන්ද තීරණාත්මකව තිබේ. දෙමළ ජනතාව සිය තීරක ඡන්ද බලය මත, තමන්ගේම අනන්‍යතාවක් සොයමින් සිටී. මුස්ලිම්වරු ද ඒ මඟම යමින් සිටිති. ඒ අතර, පාප්තුමාගේ පැමිණීම මැද කතෝලික ජනතාව රජයට එරෙහිව බිඳවන ක්‍රියා, රටේ ඇරඹෙමින් තිබේ. කළුතර - කටුකුරුන්දේ සුරුවම් සිද්ධිය එවැන්නකි.උතුරේ ද්‍රවිඩ සන්ධානය දැන් ගාන්ධි ක්‍රමයක් ගැන කතාවක් අරඹලාය. අප කළ යුත්තේ කුමක්ද? සුළු ජාතික කල්ලිවලට හා සුළු ආගමික කණ්ඩායම්වලට තීරණාත්මක අවස්ථාවල තීරණාත්මක බලයක් ලැබෙන, පවතින ව්‍යවස්ථාව සම්පූර්ණයෙන්ම ඉවත දමා, නව දේශීය ආණ්ඩු ක්‍රම ව්‍යවස්ථාවක් කඩිනමින්.. එහෙත් දූරදර්ශීව, සකසා ගැනීමය. අපි ඒ බව ජනතාවට දන්වා සිටිමු! ඒ සඳහා ජනතාව හා එක්ව ක්‍රියාමාර්ග ආරම්භ කරමුඑය, මිනිස් අයිතීන් ගරු කරන, ජනාධිපති බලතල හීන කරන, සුළු කණ්ඩායම්වල බලපෑම්වලට ඉඩ නැති, පාර්ලිමේන්තුවේ ශක්තිය වැඩි කෙරෙන, දේශීය ජනරජයක් සඳහා වූ ව්‍යවස්ථාවක් විය යුතුය. එසේම, එය, එහෙන් මෙහෙන් අහුලාගත් කෑලිවලින්, රෙපෙයාර් කළ ආණ්ඩු ක්‍රම ව්‍යවස්ථාවක් නොවිය යුතුය. ඒ සමඟම නව ආර්ථික මොඩලයකුත් අපි යෝජනා කරමු. එය ජේ.ආර්., දාස මුදලාලිලා විනාශ කර, ඇඟලුම් කම්හල් ඇති කළ, ආර්ථික මොඩලය පන්නයේ එකක් නොවිය යුතුය.එය, දේශීය ව්‍යාපාරික පරපුරට යළි පණ දෙන, ප්‍රාග්ධනය, රටෙන් පිට යාම වළක්වන, ණය ප්‍රාග්ධනයෙන් මිදෙන, ණය ප්‍රාග්ධනය උපයෝගී කරගෙන රටේ ආර්ථික වර්ධනය නොපෙන්වන, ආයෝජන බදු අසාර්ථක ව්‍යාපාර ක්‍රම රහිත, කෘෂිකර්මාන්තයටම මුල්තැන දෙන, ආර්ථික මොඩලයක් විය යුතුය. එය, මේ රටේ ගම ඇහැරවන ආර්ථික මොඩලයක් විය යුතුය. එහි, වී මෝල් හිමියන් කිහිපදෙනකුට ගොවීන් සූරා කන ඉඩ ඇති විධි විධාන නොතිබිය යුතුය.අපේ රටේ ගම, බරපතළ අසහනයන්ට මුහුණ දී සිටී. ග්‍රාමීය අපරාධ හා නොහික්මුණුකම් නොඇසූ විරූ ලෙස ඉහළ යමින් ඇත්තේ ඒ නිසාය. පටු ආණ්ඩුවාදී බවෙනුත්, පටු ආණ්ඩු විරෝධී බවෙනුත් මිදී, ගමට ප්‍රාග්ධනය ගලා යන නව ආණ්ඩුක්‍රම ව්‍යවස්ථාවක් හා ආර්ථික මොඩලයක් ඕනෑ බව අප යෝජනා කරන්නේ, ගමේ අනාගතය තේරුම් ගනිමින් සිටින නිසාය. ගොවීන්ට ණය දීමට ඇරඹූ ගොවි ජන සංවර්ධන බැංකුව අඩපණය. පණ අදිමින් සිටින්නේ ය. එහෙත් මහරගම දෙස සිට නුගේගොඩ දෙසට එද්දී අප දකින්නේ, බහුලව විවෘතව ඇති, ලීසිං ආයතනය.ත්‍රීවීලර් බඳු කුඩා වාහනවලට ණය දෙන ආයතන අද ගම්බදටත් පිවිස සිටී. ගොවීන්ට ණය දෙන ලීසිං ආයතන නැත. ගොවියෝ ගොවිතැන හැර යති. රටේ ආහාර වෙළෙඳ පොළ දේශීය භව භෝගයන්ගෙන් ඈත්වෙලාය. තමාට මෑතක මුණගැසුණ බැංකු සභාපතිවරයකු පළ කළ අදහස් දෙකක් ද විමල් වීරවංශ අමාත්‍යවරයා දෙසුම අවසන් කරමින් හෙළි කර සිටියේය.“දැන් මිනිස්සු බැංකු ණය ගන්නේ නැහැ... බැංකුවල සල්ලි ගොඩගැහිල.. මිනිස්සු රත්රන් බඩු උකස් කරනවත් දැන් හොඳටම අඩුයි”එකී සාකච්ඡා සභාව සඳහා ඇරැයුම් කරමින් ජාතික නිදහස් පෙරමුණ නිකුත් කර තිබූ ආරාධනා පත්‍රයේ ඉහළම මුද්‍රිතව තිබුණේ මේ වාක්‍යයයි.“ජා.නි.පෙ. අද කරමින් සිටින්නේ, ආණ්ඩුව තුළ පොදු මහජන අපේක්ෂා නියෝජනය කිරීමේ භූමිකාවය”සිරිල් එ‍ඬේරමුල්ලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=af1410121</link>
    <topic>මෙන්න බලන්න රටේ හැම ගෙදරටම ජලය දෙන හැටි</topic>
    <author>නිහාල් පී. අබේසිංහ</author>
    <content>අඹතලේ ජල යෝජනා ක්‍රමයජලය අපට නැතිවම බැරි අංගයකි. ජලය වනාහි ලෝකයේම ජීවයයි. එය සුරැකීම වනාහි ජීවයත් ලෝකයත් සුරැකීමයි.ශ්‍රී ලංකාවට ජලය ලැබෙන්නේ වැස්සෙන් හා රට වටා තිබෙන ගංගා නිම්න 103 කින් ය. ඒ අනුව අපේ රට ජල මූලාශ්‍ර රැසකින් සමන්විත භූමි භාගයක් ලෙස ජල විද්‍යාඥයින් හඳුනාගෙන ඇත. රටේම ජල අවශ්‍යතා මූලිකවම සපුරාලනු ලබන්නේ මෙම ගංගාධාර තුළ සංසරණය වන ජලය හා වැස්සෙන් ලැබෙන ජලයයි.මිලියන 20 කට අධික ජනගහනයක් ඇති අපේ රටේ ජනතාවගෙන් සියයට 43.1 කට පමණ ජල සම්පාදනය හා ජලාපවහන මණ්ඩලය දිනපතා ජලය ලීටර් කෝටි 225 ක් පමණ ජනතාවට පිරිසිදු කර ලබා දෙයි.විශේෂයෙන් මහින්ද රාජපක්ෂ ජනාධිපතිතුමාගේ උපදෙස් මත කඩිනම් පානීය ජල ව්‍යාපෘති රැසක් දැන් ක්‍රියාවට නංවා තිබේ. කලක් ඉබි ගමනේ ගිය ජල සම්පාදන කටයුතුවලට පැහැදිලි වේගවත් බවක් ලැබුණේ මහින්ද චින්තනය හා මහින්ද චින්තන ඉදිරි දැක්ම ඔස්සේය.ජාතික ජල සම්පාදන හා ජලාපවහන මණ්ඩලයේ සාමාන්‍යාධිකාරී රංජිත් බාලසූරිය මහතා පවසන පරිදි රටේ සියලු ජනතාවගේ ජල අවශ්‍යතා සැපිරීම පිණිස නව ජල සම්පාදන ව්‍යාපෘති 82 ක් ඇමැති දිනේෂ් ගුණවර්ධන මහතාගේ මෙහෙයවීම මත රටපුරා ක්‍රියාවට නංවයි. ඉන් 21 ක් දැනටම ක්‍රියාවට නංවා තිබෙන බවත් 2015 මාර්තු වන විට නව ජල සම්බන්ධතා ලක්ෂ 4 ක් ලබාදෙන බවත් රංජිත් බාලසූරිය මහතා පවසයි.මේ අනුව දිනකට නව ජල සම්බන්ධතා 1700 ක් ලබාදීමට මණ්ඩලය කටයුතු යොදා ඇත. ජාතික ජල සම්පාදන හා ජලප්‍රවාහන මණ්ඩලයේ සාමාන්‍යාධිකාරී රංජිත් බාලසූරිය මහතා පවසන පරිදි 2005 දී ජල සම්පාදන හා ජලාපවහන මණ්ඩලයේ ජල සම්බන්ධතා තිබුණේ ලක්ෂ 9 ක් පමණි.දැන් 2014 ජුනි වන විට ජාතික ජල සම්පාදන හා ජලාපවහන මණ්ඩලයේ ජල පාරිභෝගිකයන් ගණන 1763375 කි. මේ අනුව 2005 දී මුළු රටෙන් සියයට 31 කට ආවරණය වන පරිදි ජලය ලබා දී ඇත. අද වන විට මුළු රටෙන් සියයට 43.6 ක් සඳහා ජලය ලබා දෙමින් පවතී.මේ අතර 2020 වන විට ශ්‍රී ලංකාවේ පවුල්වලින් සියයට 60 කට පානීය ජලය ලබාදීමට ජාතික ජල සම්පාදන හා ජලාපවහන මණ්ඩලය සූදානම් වෙයි. ඒ අනුව 2020 දී ලක්ෂ 28 කට ජලය ලබාදීමට යෝජිතය.ලබන වසරේදී අලුත් ජල සම්බන්ධතා ලක්ෂ 4 ක් පමණ ලබාදීමට ද අපේක්ෂා කරන බව ද රංජිත් බාලසූරිය මහතා පවසයි. ඒ සඳහා නව ව්‍යාපෘති රැසක් ක්‍රියාත්මකය. මේ යටතේ ඉදිවන දෙවන විශාලතම ජල ව්‍යාපෘතිය ඉදිකෙරෙන්නේ මඩකළපුවේය.මහනුවරහොරණ කඳන පානීය ජල ව්‍යාපෘතියමඩකලපුව ජල යෝජනා ක්‍රමය මහින්ද රාජපක්ෂ ජනාධිපතිතුමා අතින් ජනතා අයිතියට පත්වූ අවස්ථාව. ජල සම්පාදන ඇමැති දිනේෂ් ගුණවර්ධන මහතා ද මෙහි වෙති.ත්‍රිකුණාමලය ජල යෝජනා ක්‍රමයජල සම්පාදන හා ජලාපවහන අමාත්‍යාංශයේ, ජාතික ජල සම්පාදන හා ජලාපවහන මණ්ඩලය මඟින් ඉදිකොට ක්‍රියාත්මක කරන මඩකළපුව ඒකාබද්ධ ජල යෝජනා ක්‍රමය තුළින් මන්මුනයි උතුර, කාත්තන්කුඩි, මන්මුනයි පත්තු, එරාවුර් නගරය සහ එරාවූර් පත්තු යන ප්‍රාදේශීය ලේකම් කොට්ඨාස පහක් සඳහා පානීය ජලය සපයනු ලැබේ.ප්‍රදේශයේ යටිතල පහසුකම් වර්ධනය කිරීමේ ක්‍රියාවලියට උරදීම පිණිස ඉදිකළ මෙම ජල සම්පාදන ව්‍යාපෘතිය දිනකට ඝ. මී. 40,000 ක ධාරිතාවයකින් යුතු ජල පිරිපහදු මධ්‍යස්ථානයක් ද, අදාළ ජල ගබඩා පහසුකම්වලින් ද, සම්ප්‍රේෂණ හා බෙදා හැරීමේ පද්ධතීන් ගෙන් ද සමන්විත වේ.මෙම ව්‍යාපෘතිය මඟින් සපුරාගත් අභිමතාර්ථ අතර 246,000 ක ජනගහනයක් සඳහා පානීය ජලය ලබාදීම, සුනාමි ව්‍යසනයෙන් පසු නැවත පදිංචි කරන ලද ගම්මානයන්හි පානීය ජල අවශ්‍යතාව සපුරාලීම, අපේක්ෂිත ජල අවශ්‍යතාව සපුරාලීමේ අරමුණින් වැවෙහි ජල ධාරිතාවය වැඩි කිරීම සඳහා උනිවිචයි වැව් බැම්ම එසවීම, ජල සම්පාදන ක්‍රමයට සමගාමීව ක්‍රියාත්මක කළ සනීපාරක්ෂක වැඩසටහනින් ප්‍රදේශයේ හඳුනා ගත් සනීපාරක්ෂක වැසිකිළි නොමැති පවුල් 1387 ක් සඳහා වැසිකිළි ආධාර ලබාදීම මඟින් ජලයෙන් බෝවන රෝග ව්‍යාප්තිය වැළැක්වීම වේ. ඊට අමතරව ඉරණමඩු ජල ව්‍යාපෘතිය මගින් උතුරේ පුද්ගලයන් ලක්ෂ 6.5 කට පමණ පානීය ජල පහසුකම් ලැබේ. එය උතුරේ ජනතාවගේ පානීය ජල ප්‍රශ්නය විසඳන ප්‍රධානම ජල ව්‍යාපෘතිය වේ.මීට අමතරව කළු ගඟ පානීය ජල ව්‍යාපෘතිය II මඟින් හොරණ, හෝමාගම, කැස්බෑව, බණ්ඩාරගම යන ප්‍රාදේශීය ලේකම් බල ප්‍රදේශවල ග්‍රාම නිලධාරී වසම් 60 ක පමණ ලක්ෂ 3 කට අධික ජනතාවකට සෙත සැලැසේ. ඒ සඳහා සම්පූර්ණ වියදම රුපියල් දස ලක්ෂ 13500 කි. මෙහි සියලු වැඩ කටයුතු 2015 අවසානයේ අවසන් වීමට නියමිතය. කැලණිය දකුණු ඉවුර ජල සම්පාදන ව්‍යාපෘතිය මඟින් දශ ලක්ෂයක ජනතාවට පානීය ජලය ලබාදීමට කටයුතු කෙරේ.මේ කැලණිය දකුණු ඉවුර ජල සම්පාදන ව්‍යාපෘතියේ (Kelani Right Bank Project) ඉදිකිරීම් කටයුතු අවසන් බව, ජල සම්පාදන හා ජලාපවහන අමාත්‍ය දිනේෂ් ගුණවර්ධන මහතා පවසයි.ඩෙන්මාර්ක් රජයේ හා ශ්‍රී ලංකා රජයේ සහයෝගයෙන් ජල සම්පාදන හා ජලාපවහන අමාත්‍යාංශයේ, ජාතික ජල සම්පාදන හා ජලාපවහන මණ්ඩලය මඟින් ක්‍රියාත්මක මෙම ව්‍යාපෘතිය මඟින් දශ ලක්ෂයක ජනතාවට පානීය ජලය සෘජු ප්‍රතිලාභ ලැබෙනු ඇත. ව්‍යාපෘති පිරිවැය රුපියල් දසලක්ෂ 10150 කි.“කැලණිය දකුණු ඉවුර ජල සම්පාදන ව්‍යාපෘතිය මඟින් දිස්ත්‍රික් දෙකක ජල අවශ්‍යතාවන් සැපිරේ. කැලණිය දකුණු ඉවුර ජල පවිත්‍රාගාරය ඉදිකර අවසන් වී ඇත. ඉන් පසු ගම්පහ දිස්ත්‍රික්කයේ කැලණිය, ජාඇල, වත්තල, බියගම, කිරිබත්ගොඩ, කඩවත, රාගම, කඳාන, සීදූව, ගනේමුල්ල හා මීගමුව ප්‍රදේශවලට ජලය සැපයේ.මේ වන විටත් ගම්පහ දිස්ත්‍රික්කයේ සමහර ප්‍රදේශයන්ට ජලය සැපයෙන්නේ අඹතලේ ජල පවිත්‍රාගාරයෙනි. අප රටේ ආර්ථිකයේ වෙළෙඳ හා පරිපාලන මර්මස්ථාන වූ කොළඹ නගරයට ද ජල අවශ්‍යතාව සැපයෙන්නේ අඹතලේ ජල පවිත්‍රාගාරයෙනි. කැලණිය දකුණු ඉවුර ජල පවිත්‍රාගාරය නිම වීමෙන් පසු අඹතලේ ජල පවිත්‍රාගාරයෙන් වන ඉතිරිය කොළඹ හා අවට ප්‍රදේශවල පානීය ජල අවශ්‍යතා සදහා මුදාහැරිය හැකි වනු ඇත.විසල් ත්‍රිකුණාමල ජල සම්පාදන ව්‍යාපෘතිය ත්‍රිකුණාමලයේ විශාලතම පානීය ජල ව්‍යාපෘතිය වේ. මෙහි ප්‍රතිලාභීන් ගණන 330,000 කි. ව්‍යාපෘති පිරිවැය රුපියල් මිලියන 4600 ක් වේ. ත්‍රිකුණාමල නගරය හා කඩවත්, කන්තලේ, තඹලගමුව, කින්නියා, කුච්චවේලි යන ප්‍රදේශ ආවරණය වේ. මෙහි ධාරිතාවය දිනකට ඝන මීටර් 36,000 - 54,000 දක්වා වේ. ජල මූලාශ්‍රය වන්නේ කන්තලේ වැව හා මහවැලි ගඟයි.කන්තලේ ජල පවිත්‍රාගාරය 2013 පෙබ. 03 දින මහින්ද රාජපක්ෂ ජනාධිපතිතුමා විවෘත කළේය. ීගමුව නාගරිකය හා අවට ජනතාව මුහුණ පෑ උග්‍ර පානීය ජල හිඟයට පිළියම් දෙමින් මීගමුව ජල සම්පාදන හා වෘද්ධීකරණ ව්‍යාපෘතිය ජනතා අයිතියට පැවරීම, ජල සම්පාදන හා ජලාපවහන අමාත්‍ය දිනේෂ් ගුණවර්ධන මහතාගේ ආරාධනයෙන්, ආර්ථික සංවර්ධන අමාත්‍ය බැසිල් රාජපක්ෂ මහතා අතින්, මීගමුව බම්බුකුළියේදී සිදුවිය.ව්‍යාපෘති වියදම රුපියල් මිලියන 7288 ක් වන අතර ඉන් රුපියල් මිලියන 5775 ක් නෙදර්ලන්ත රජයෙන් මූල්‍යාධාර වශයෙන් ලබා දී ඇති අතර මිලියන 46 ක් පූර්ණ පරිත්‍යාගයක් ලෙස ලැබී ඇත. ශ්‍රී ලංකා රජය රුපියල් මිලියන 1513 ක් ආයෝජනය කොට ඇත.පොළොන්නරුව ජල සම්පාදන ව්‍යාපෘතිය මඟින් ඒ ප්‍රදේශයේ පුද්ගලයන් 85,000 කට පිරිසුදු පානීය ජලය ලැබිණි. ව්‍යාපෘති පිරිවැය රුපියල් මිලියන 5020 කි. පොළොන්නරුව නව නගරය, පැරැණි නගරය, කදුරුවෙල, වැඳිවැව, සේවාගම, ගල්ලෑල්ල යන ප්‍රදේශවලට මින් සෙත සැලැසේ.ජල සම්පාදන හා ජලාපවහන අමාත්‍යාංශයේ ජාතික ජල සම්පාදන මණ්ඩලය මගින් රුපියල් දසලක්ෂ 5,385 ක වියදමින් නිමකළ ජාඇළ ඒකල සනීපාරක්ෂක, මළපවහන හා අපජල ව්‍යාපෘතිය පසුගිය දා ආර්ථික සංවර්ධන අමාත්‍ය බැසිල් රාජපක්ෂ මහතා අතින් ජල සම්පාදන හා ජලාපවහන අමාත්‍ය දිනේෂ් ගුණවර්ධන මහතාගේ ආරාධනයෙන් පොදුජන අයිතියට පත් කෙරිණි. මෙම ව්‍යාපෘතිය මඟින් කර්මාන්ත ශාලා හා වාණිජ ගොඩනැඟිලි 150 ක්, ඒකල ගුවන් හමුදා කඳවුර, ගෘහස්ථ ප්‍රතිලාභීන් 6800 ක් ආවරණය වේ.ගාල්ල දිස්ත්‍රික්කයේ අකුරැස්ස මැතිවරණ කොට්ඨාසයේ පිහිටි පිටබැද්දර ජල සම්පාදන ව්‍යාපෘතිය චන්ද්‍රිකා තාක්ෂණය ඔස්සේ ජනතා අයිතියට පත් කෙරිණ.විසල් මහනුවර පානීය ජල සම්පාදන ව්‍යාපෘතියේ පළමු අදියරේ දෙවන පියවර ජනතා අයිතියට පැවරීම ද පසුගිය දා සිදු කෙරිණි. ඉන් 247000 ක් දෙනා ප්‍රතිලාභ ලබන අතර ඊට වියදම රුපියල් දසලක්ෂ 5180 කි.මෙම ව්‍යාපෘතිය මඟින් මහනුවර නගරය හාරිස්පත්තුව අකුරණ පොල්ගොල්ල යන ප්‍රදේශ සම්පූර්ණයෙන් ආවරණය විය. මීට අමතරව මෙම ව්‍යාපෘතියේ දෙවන අදියර ලෙස මහනුවර උතුර ජල සම්පාදන යෝජනා ක්‍රමය ක්‍රියාත්මක කිරීමට සූදානම්ව පවතී. ඉන් ප්‍රතිලාභීන් ලක්ෂ 4 කට පිරිසුදු පානීය ජලය ලැබේ. මේ යටතේ පාතදුම්බර හාරිස්පත්තුව මැද මහනුවර පූජාපිටිය, අලවතුගොඩ, අංකුඹුර යන ප්‍රදේශවලට පිරිසුදු පානීය ජලය ලබාදෙන බව ජාතික ජල සම්පාදන හා ජලාපවහන මණ්ඩලයේ සාමාන්‍යාධිකාරී රංජිත් බාලසූරිය මහතා පවසයි.මේ අතර ඌව පළාත පුරා පානීය ජලය බෙදාහැරීම පිණිස නව ව්‍යාපෘති 14ක් රුපියල් දසලක්ෂ 36000 වියදමින් ක්‍රියාවට නැංවීමට කටයුතු යොදා ඇත. මේ යටතේ නව ජල සම්බන්ධතා ලක්ෂ 5 ක් ඇතිවේ. පවුල් ලක්ෂ 5 කට සෙත සැලැසේ.බදුල්ල - හාලිඇළ පානීය ජල ව්‍යාපෘතිය, බුත්තල - මඩුල්ල, කතරගම පූජා නගරය, ඇටැම්පිටිය කන්දෙකැටිය හම්බෙගමුව ඔහිය - වැලිමඩ, බදුල්ල - අඹගස්දෝව, වැල්ලවාය - කුඩා ඔය, බණ්ඩාරවෙල - දියතලාව, කැප්පෙටිපොළ - ගවරමාන ආදි ජල යෝජනා ක්‍රම රැසක් දැන් බදුල්ල හා මොනරාගල දිස්ත්‍රික්ක ඇතුළත ක්‍රියාවට නැංවීමට ජල සම්පාදන අමාත්‍යාංශය පියවර ගෙන ඇත.ජල සම්පාදන හා ජලාපවහන අමාත්‍යාංශයේ, ජාතික ජල සම්පාදන හා ජලාපවහන මණ්ඩලය මඟින් ක්‍රියාත්මක කරන වැඩසිටිකන්ද හා සෙල්ල කතරගම ජල ව්‍යාපෘති, ජල සම්පාදන හා ජලාපවහන අමාත්‍ය දිනේෂ් ගුණවර්ධන මහතාගේ ආරාධනයෙන් කථානායක චමල් රාජපක්ෂ මහතාගේ ප්‍රධානත්වයෙන් ආරම්භ වී තිබේ.සෙල්ල කතරගම ජල සම්පාදන ව්‍යාපෘතිය තුළින් සෙල්ල කතරගම නගරය ඇතුළු අවට ප්‍රදේශයන්හි 10,000 කට ආසන්න ජනතාවකට පිරිසුදු පානීය ජල පහසුකම් ලැබෙන අතර මේ සඳහා ජල සම්පාදන මණ්ඩලය වැය කළ මුදල රුපියල් දස ලක්ෂ 340 කි.වැඩසිටිකන්ද ජල සම්පාදන ව්‍යාපෘතිය මඟින් වැඩසිටිකන්ද පුදබිම ඇතුළු අවට ප්‍රදේශයන්හි 1,000 කට ආසන්න ජනතාවකට පිරිසුදු පානීය ජල පහසුකම් ලැබෙන අතර මේ සඳහා ජල සම්පාදන මණ්ඩලය වැය කළ මුදල රුපියල් දස ලක්ෂ 11 කි. ඌව පළාත් සභාව වැය කළ මුදල රුපියල් දස ලක්ෂ 10 කි.මේ අතර තන්තිරිමලේ ජල සම්පාදන ව්‍යාපෘතිය පසුගිය අනුරාධපුර දැයට කිරුළට සමගාමීව ජනතා අයිතියට පැවැරිණි. එහි ප්‍රතිලාභීන් ගණන 10000 කි. ව්‍යාපෘති පිරිවැය රුපියල් දසලක්ෂ 165 කි. මේ මගින් තන්තිරිමලේ පුදබිම හා අවට ගම්මානවලට ජලය ලැබේ. මේ සඳහා මල්වතු ඔයෙන් ජලය ලැබෙන අතර 2012 වසරේදී මහින්ද රාජපක්ෂ ජනාධිපතිතුමා අතින් මේ යෝජනා ක්‍රමය ජනතා අයිතියට පත් කෙරිණි.සෙල්ලකතරගම ජල යෝජනා ක්‍රමයමීට අමතරව කටුනායක - සීදුව පානීය ජල සම්පාදන ව්‍යාපෘතිය මඟින් නව ජල සම්බන්ධතා 65000 ක් ලබා දී ඇත. ඊට වියදම රුපියල් දසලක්ෂ 4900 කි. මේ ව්‍යාපෘතිය මඟින් කුරණ සීදුව, ඇවරිවත්ත, බණ්ඩාරවත්ත, ඇවරිවත්ත කුස්වල වැනි ප්‍රදේශවලට ජලය නොඅඩුව ලැබේ.මෙරට ග්‍රාමීය ජනතාවගේ හා වතු ප්‍රජාවගේ පහසුව පිණිස ක්‍රියාත්මක කළ ප්‍රජා ජල සම්පාදන හා සනීපාරක්ෂක ව්‍යාපෘතිය ක්‍රියාත්මක කර ඇත. ඒ යටතේ ක්‍රියාත්මක කර ඇති ජල යෝජනා ක්‍රම ගණන 3465 කි. ප්‍රතිලාභීන් ගණන ලක්ෂ 35 ඉක්මවයි.ඊට අමතරව මේ ව්‍යාපෘතිය යටතේ සනීපාරක්ෂක වැසිකිලි 164200 ක් ඉදිකර ඇති අතර ප්‍රතිලාභීන් ගණන 821000 කි. කුඩා නගර ජල යෝජනා ක්‍රම 10 ක් මේ යටතේ ක්‍රියාත්මක අතර ඉන් ප්‍රතිලාභීන් 41886 ක් සඳහා ජලය ලැබේ. මීට අමතරව පාසල් ජල ව්‍යාපෘති 805 ක් ක්‍රියාත්මක අතර ඉන් සිසුන් 381475 කට සෙත සැලැසී තිබේ. මේ යටතේ වැසි ජල ටැංකි ද 16537 ක් ඉදිකර තිබේ.මේ අතර ඉදිරි වසර ඇතුළත මෙරට ප්‍රදේශ ගණනාවක් සඳහා නව පානීය ජල ව්‍යාපෘති රැසක් ක්‍රියාත්මක කිරීමට රජය සැලසුම් කර තිබේ.ඒ යටතේ කොළඹ නගර නව සම්බන්ධතා වැඩි දියුණු කිරීමේ නව ව්‍යාපෘතියක් ආරම්භ කර තිබේ. ඒ සඳහා රුපියල් දසලක්ෂ 2800 ක් වැය කර ඇත. ඒ මඟින් කොළඹ නගරයේ ඉදිවන නව හෝටල් හා නෙළුම් කුලුන වැනි ගොඩනැඟිලිවලට ජලය සපයනු ලැබේ. ඊට අමතරව රුහුණුපුර හම්බන්තොට ප්‍රදේශයේ නව බෙදාහැරීම් ව්‍යාපෘතියක් ද දැන් ක්‍රියාත්මකය. ඒ සඳහා වියදම රුපියල් දසලක්ෂ 1950 කි. ඉන් නව ජල සම්බන්ධතා 22500 ක් ලැබේ.මේ අතර අම්පාර නගරය ආශ්‍රිතව ඉදිකරනු ලබන නව අම්පාර නව බෙදාහැරීමේ ව්‍යාපෘතිය මගින් නව ජල සම්බන්ධතා 40000 ක් ලැබේ. ඒ සඳහා වියදම රුපියල් දසලක්ෂ 1850 කි. ඊට අමතරව බෙන්තර ප්‍රදේශයේදී ජල සම්බන්ධතා වැඩිදියුණු කිරීමේ ව්‍යාපෘතියක් ආරම්භ කර තිබේ. ඒ සඳහා රුපියල් දසලක්ෂ 1250 ක් වැය වෙන අතර ඉන් නව ජල සම්බන්ධතා 7500 ක් ලැබෙනු ඇත.ඒ සමඟම මුළු රටේම තිබෙන පානීය ජල ව්‍යාපෘති දියුණු කිරීම පිණිස රුපියල් දසලක්ෂ 3500 ක නව ව්‍යාපෘතියක් යෝජනා වී තිබේ. එමඟින් නව ජල සම්බන්ධතා 350000 ක් ලබාදිය හැක. මේ යටතේ කොළඹ නැගෙනහිර ජල සම්පාදන වැඩි දියුණු කිරීමේ ව්‍යාපෘතිය යටතේ ප්‍රතිලාභීන් ලක්ෂයකට අලුත් ජලය ලැබේ. මේ යටතේ හෝමාගම දියගම හා මූණමලේ වත්තේ ප්‍රතිලාභීන් 25000 කට ජලය ලැබෙන අතර සම්පූර්ණ වියදම රුපියල් දසලක්ෂ 5770 කි.ඊට අමතරව සීතාවක හා නව කඩුවෙල පානීය ජල ව්‍යාපෘතිය රුපියල් දස ලක්ෂ 10000 ක වියදමින් ක්‍රියාත්මක කිරීමට යෝජිතය. එය ප්‍රතිලාභීන් 60000 කට සහන සලසනු ලැබේ. ඒ සමගම අවිස්සාවේල්ල නව ව්‍යාපෘතිය මඟින් තවත් ප්‍රතිලාභීන් 19000 කට ප්‍රතිලාභ ලැබේ. වියදම රුපියල් දසලක්ෂ 1380 කි.මහින්ද චින්තනය හා මහින්ද චින්තන ඉදිරි දැක්ම ඔස්සේ මේ සියලු කටයුතු කෙරෙන බව මෙහිදී පෙන්වා දිය යුතුය.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=af1410122</link>
    <topic>බෝම්බ 13 ක් මැද්දෙන් යාල්දේ­විය ගෙන ආ හැටි</topic>
    <author>තාරක වික්‍රමසේකර</author>
    <content>දුම්රිය රියැදුරු රපියෙල් ලියනගේයාල්දේවිය හෙට යළිත් යාපා පටුන දක්වා ගමන් අරඹනු ඇත. වසර 58 ක් තිස්සේ යාල්දේවිගේ මේ ගමන සුන්දර මෙන්ම දුක් දොම්නස් කම්කටොලු පිරි එකක්ද විය. යාල්දේවිගේ ගමන් නොරිස්සූ ත්‍රස්වාදීහු ඇයට විවිධ අඩම්තේට්ටම් කළහ. එහෙත් ඇය එයින් සැලුණේ නැත. හැකි උපරිම අයුරින් ඇය කොළඹ සිට යාපා පටුනේ කෙළවර වන කන්කසන්තුරයටත් කන්කසන්තුරයේ සිට කොළඹටත් තම ගමන නිසොල්මනේ ගියාය. වරෙක ඇයගේ ගමනට බාධා පමුණුවමින් ත්‍රස්තවාදීන් තැබූ බෝම්බයක් වේයන්ගොඩ දුම්රිය ස්ථානය අසලදී පුපුරා ගියේය. ඒ බෝම්බය එවා තිබුණේ දුම්රියේ ප්‍රවාහනය කළ පාර්සල් අතරේය.මීටත් වඩා භයානක කතාවක් අපට අසන්නට ලැබුණේ මාන්කුලම් දෙසිනි. දිනය හරියටම කියනවානම් 1985 ජනවාරි 19 වැනිදායි. එදින අලුයම 5.45ට කන්කසන්තුරය බලා ධාවනය වූ යාල්දේවී ශීඝ්‍රගාමී දුම්රිය පදවාගෙන ගියේ දුම්රිය දෙපාර්තමේන්තුවේ පළපුරුදු රියැදුරකු වන රපියෙල් ලියනගේ මහතායි.කොළඹ සිට කන්කසන්තුරය හෝ තලෙයි මන්නාරම හෝ බලා යන ඕනෑම දුම්රියක රියැදුරු මහතා අනුරාධපුරයෙන් තම සේවා වාරය අවසන් කළ යුතුය. එතැන සිට දුම්රිය බාර ගනු ලබන්නේ අනුරාධපුරයට අනුයුක්ත දුම්රිය කාර්ය මණ්ඩලයයි. එහෙත් එදින අනුරාධපුරයේ සිට කන්කසන්තුරය දක්වා දුම්රිය ගෙන යායුතු ද්‍රවිඩ ජාතික රියැදුරා සේවයට වාර්තා කර තිබුණේ නැත.එම නිසා තේ උගුරක් පමණක් පානය කළ රපියෙල් ලියනගේ දුම්රිය කන්කසන්තුරය දක්වා යළි ගෙන යාමට කටයුතු කෙළේය. හරි හමන් උදේ ආහාරයක් පවා නොගත් ඔහු තම සේවය එසේ සැලසීය.එහෙත් එදින බොහෝ දුම්රිය ස්ථානවල ද්‍රවිඩ කාර්ය මණ්ඩල සේවයේ යෙදී නොසිටි නිසා යම් අනතුරක සේයාවක් වැටි තිබුණි. එම නිසාදෝ දුම්රියට හමුදා ආරක්ෂාව සලසන්නට යුද හමුදාව විසින් කටයුතු කර තිබුණි.රපියෙල් ලියනගේ මහතාගේ සහායකයා වූයේ නෝබට් පෙරේරායි. හමුදා ආරක්ෂාව සහිතව වවුනියාව පුලියන්කුලම් මාන්කුලම් ප්‍රදේශ පසු කර ධාවනය වූ දුම්රිය කිළිනොච්චියට ළගා විය. එතැන් සිට දැඩි පරීක්ෂාකාරීව දුම්රිය ධාවනය කළ රපියෙල් ලියනගේ සැක සහිත සෑම තැනක්ම හමුදා පරීක්ෂාවට ලක් කර ගත්තේය. ඉදිරිය ඍජුව පෙනෙන මාර්ගය වුවද දැඩි ප්‍රවේශමෙන් දුම්රිය ධාවනය කළ රපියෙල්මහතා අලිමංකඩ කඳවුර අසල දුම්රිය නැවැත්වූයේ ආරක්ෂක හමුදා නිලධාරීන්ගේ දැනුම් දීම උඩය.එතැනින් තවත් හමුදා භට පිරිසක් දුම්රියට නැඟ ගත් අතර ඔවුන් රපියෙල් මහතාට පැවසුවේ ඉදිරියෙන් නිරතුරුවම බෝම්බ පුපුරන හඬ ඇසුණු නිසා ප්‍රවේශමෙන් දුම්රිය ධාවනය කරවන ලෙසයි. අයියකච්චි ප්‍රදේශයට සමීප වන විට ඉදිරියෙන් යම්කිසි බාධකයක් තිබුණු බැවින් දුම්රිය නැවැත්වූ රපියෙල් ඉදිරියේ මාර්ගයේ යම් බාධාවක් ඇත්නම් ඒ ගැන සොයා බලන ලෙස හමුදාවෙන් ඉල්ලිමක් කෙළේ ය. රිය සහායක නෝබට් පෙරේරාද දුම්රියෙන් බැස මඳ දුරක් ඉදිරියට ගියේය.‘අයියකච්චි පාලම පුපුරවලා ඉස්සරහට යන්න බෑ‘ හමුදාවේ දැනුම් දීම විය.තල්රුප්පාවට යෑමට ගිය යාල්දේවිට තම ගමන එසේ අතර මඟ නවතා දමන්නට සිදු විය. ඇය ආපසු ඒමට තීරණය කළත් තනි මාර්ගයේ ගමන්ගත් දුම්රියට ආපසු ඒමට සිදු වූයේ පසුපසටය. ඒ වන විට පාලම් පුපුරවා හළ බව දැනගත් දුම්රිය මඟීන් දුම්රියෙන් බැස යන්නට විය.දුම්රියේ සිටියේ හමුදා භට පිරිස් පමණි. දුම්රිය පසු පසට ගෙන ඒමට රපියෙල් මහතා කටයුතු කළ අතර පරන්තන් දක්වා එසේ පසු පසට ගමන් කෙළේ ය. මැදිරි 10 කින් යුත් දුම්රිය පරන්තන් වල නවතා දුම්රිය එන්ජිම අනෙක් පසට සවි කර ඉන් පසු කුමක් කළ යුතු දැයි රපියෙල් මහතා විමසන්නට විය.එවකට අනුරාධපුර ප්‍රවාහන අධිකාරි ලෙස කටයුතු කළ සිසිල් පෙරේරා මහතා ගේ උපදෙස වූයේ දුම්රිය කාර්ය මණ්ඩලයට අලිමංකඩ හමුදා කඳවුරට ගොස් සිටින ලෙසත් දුම්රිය පරන්තන් හි නවතා තබන ලෙසත් ය.එහෙත් ප්‍රදේශයේ පැවැති ආරක්ෂක තත්ත්වය මත දුම්රිය එහි තබා ගැනීම සුදුසු නොවන බව ආරක්ෂක අංශවල මතය විය. එහෙයින් දුම්රිය අනුරාධපුරය දක්වා ගෙන යාම සුදුසු බව හමුදාවේ දැනුම් දීම විය. රාත්‍රී 12.00 ට පෙර කෙසේ හෝ දුම්රිය ගෙන එන ලෙස රපියෙල්ට දැනුම් දී තිබුණි. එහෙයින් දුම්රිය පස්වරු 6.30 ට පමණ යළිත් අනුරාධපුරය බලා ධාවනය විය.ආරක්ෂාවට සිටි හමුදා භට පිරිස්වලට අමතරව නිවාඩු ලබා කොළඹ බලා පැමිණිමට සිටි හමුදා පිරිස් ද දුම්රියේ විය. දුම්රිය සම්බන්ධ අනතුරුදායක තත්ත්වය නිසා දුම්රියේ විදුලි පහන් නිවා දමා ධාවනයට රියැදුරු සහ සහායකයා තීරණය කර තිබුණි.අත්‍යවශ්‍ය ස්ථානවලදී හා අලි මාරුවන ස්ථානවලදි හැරෙන්නට අනෙක් සියලු ස්ථානවලදී කිසිදු විදුලි පහනක් නොනිවා දැල්වීමට ඔවුහු තීරණය කළහ.දුම්රිය සැතපුම් 190.25 සැතපුම් කණුව පසු කෙළේ විදුලි පහන් දල්වා යළි නිවා දමමිනි. ඒ අලියකු පාර හරහා මාරු වන ස්ථානයක් එහි තිබූ නිසාය. එම ස්ථානයේ ඇති කුඩා පාලම පසු කරනවාත් සමඟම හෙණ හඩ නංවමින් දුම්රිය උඩ විසිවන බව රපියෙල්ට තේරුම් ගියේය. බෝම්බ වැලකට දුම්රිය අසුවූ බව රපියෙල් දැන ගත්තේය. ඒ සමඟම සැඟව සිටි ත්‍රස්තවාදිහු වෙඩි තැබූහ.කිසිදු ආකාරයකින් දුම්රිය නතර විමට ඉඩ ලබා නොදුන් රපියෙල් මහතා දුම්රිය දිගටම පදවාගෙන ගියේය. ඒ පැයට කිලෝමීටර් 90ක පමණ අධික වේගයෙනි.ඔහු දුම්රිය නතර කෙළේ පුළියන්කුලම් හා මාන්කුලම් අතර නිල නිවාසයක් අසලය. එතැන සිටි අප්පුහාමි නම් මාර්ග පරීක්ෂා කරන දුම්රිය සේවකයාට කතා කළත් ඔහු සිටියේ නැත. ඒ වන විටත් ත්‍රස්තවාදීන් විසින් ඔහු පැහැරගෙන ගොස් තිබුණි.රපියෙල් දුම්රිය දෙස පසුපස හැරී බැලුවේ එහිදිය. එන්ජිම සමග මැදිරි දෙකක් පමණක් බේරී තිබුණි. සෙසු මැදිරි බෝම්බයට හසු වී තිබුණි. මෙවන් පසුබිමක ත්‍රස්වාදීන් පහර දෙද්දී දුම්රිය පිපිර වු ස්ථානයට දුම්රිය ආපසු ගෙන යාමට රපියෙල් තීරණය කෙළේය. ඒ සිය දිවිය පවා පරදුවට තබමිනි. යළිත් පසු පසට දුම්රිය ධාවනය කළ රපියෙල්ට හමුදාවේ උපකාර ද ලැබුණි.කිලෝමීටර් කිහිපයක් පසුපසට පැමිණි පසු බෝම්බ තැබූ දුම්රිය ගිනි ගනිමින් තිබෙනු රපියෙල්ට දැකගත හැකි විය.එම ස්ථානයේම මිය ගිය 50 කගේ පමණ සිරුරු තිබුණි. එකසිය පනහකට අධික පිරිසක් තුවාල ලබා තිබුණි. රපියෙල්ද හමුදාවට තුවාල කරුවන් දුම්රියට දමා ගැනීමට උදවු විය. දුම්රිය යළි වේගයෙන් අනුරාධපුරය දක්වාම ගෙන යාමට රපියෙල් ඉදිරිපත් විය.කේ. කේ නන්දසිරි සේයාරුව -සරත් පීරිස්අනුරාධපුරයේදි තුවාලකරුවන් රෝහල්ගත කිරිමටද රපියෙල් කටයුතු කෙළේ ය.පසු දින දුම්රිය මාර්ගය පරීක්ෂා කර බලා එහි කටයුතු අධීක්ෂණයට යාමට දුම්රියක් යොදවන ලදී. ඒ සඳහා කිසිවකු නොවූයෙන් රපියෙල් මහතා ඉදිරිපත් විය.තම දිවිය පවා නොතකා ඒ සඳහා ඉදිරිපත් වූ රපියෙල් මහතා ට කිසිදු ඇගැයීමක් සිදු වූයේ නැත. යාල්දේවියට බෝම්බ 13 ක් අටවා තිබුණි. එයින් පුපුරා ගියේ 8 ක් පමණි. බෝම්බ සියල්ලම පිපිරුවා නම් සම්පුර්ණ දුම්රියම පුපුරා යාමට ඉඩ තිබුණි.රපියෙල් ලියනගේ මහතා අද විශ්‍රාම සුවයෙන් සිටී. වයස අවුරුදු 86 කි. ඔහුගේ කල්පනා ශක්තියද එතරම් යහපත් මට්ටමක් නැත. ඔහුගේ ඥාති පුත්‍ර කේ. කේ. නන්දසිරි මහතාද දුම්රිය රියැදුරකු ලෙස සේවයට බැඳුණේ ය.ඔහුද දැන් විශ්‍රාමිකය. මේ සියලු තොරතුරු සැපයිමට දායකත්වය සැපයුවේ නන්දසිරි මහතායි. . දුම්රිය රියැදුරකු නිසා සිදුවීම් සියල්ල ඔහුටද හොඳින් මතකය.තමන්ගේ සේවය පිළිබඳව ඇගැයීමක් හෝ අවම වශයෙන් ස්තුතියක් හෝ නොමැතිවීම ගැන රපියෙල් දැඩි කලකිරීමකින් පසු වේ.නන්දසේන මහතාද 2008 වසරේ දුම්රිය සේවයෙන් විශ්‍රාම ගත්තේ ය.නිසි කල්පනා ශක්තියක් නැතත් රපියෙල් ලියනගේ මහතාට ඉවෙන් මෙන් යාල්දේවිය ගැන මතකයක් ඇත. ඔහු සැම විටම යාල්දේවිය ගැන මුමුණණු පෙනේ. කිළිනොච්චි දක්වා යන ගමනටද ඔහු සහභාගි විය.ඔහු නිතරම පවසා ඇත්තේ කෙසේ හෝ යාපනයට යළි දුම්රියක් ගමන් කරනු දැකීම ඔහුගේ අපේක්ෂාව බවයි. ඒ අපේක්ෂාව හෙට ඉටු වනු ඇත.තාරක වික්‍රමසේකර  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=af14101216</link>
    <topic>වසර 58 කට පෙර යාල්දේවියේ මංගල ගමන</topic>
    <author>තාරක වික්‍රමසේකර</author>
    <content>‘තුන් වැනි වේදිකාවේ තිබෙන යාල්දේවී ශීඝ්‍රගාමී දුම්රිය පෙරවරු 6.00 ට යාපනය බලා පිටත් වේ. එම දුම්රියේ මංගල ගමනට සුබ පැතීම සඳහා පැමිණි සියලුම ආරාධිත අමුත්තන් අපි ගෞරවයෙන් යුතුව පිළි ගනිමු‘ කොළඹ පර්යන්ත දුම්රිය ස්ථානයෙන් මීට වසර 58 කට පමණ පෙර ඒ හඬ ඇසුණේ යාපනය බලා ධාවනයට නව දුම්රියක් එක් කිරීම නිමිත්තෙන් පැවැති උත්සවයකදීය.වර්ෂ 1956 අප්‍රේල් මස 23 වැනිදා හරියටම පෙරවරු 6.00 කණිසමට යාල්දේවිය යාපනය බලා මංගල ගමන් ඇරැඹුවාය. ඇයට ගමන් ඇරැඹීමට සංඥාව ලබා දුන්නේ එවකට දුමරිය සාමාන්‍යාධිකාරි ධුරය දැරූ බී. ඩී. රම්පාල මහතාය.ඔල්වරසන් හඩ මැද මහත් උජාරුවෙන් යාල්දේවිය එදින යාපනය බලා ගමන් ඇරැඹුවාය. එදා ඇය මංගල ගමනට මුල පිරුවේ කැනඩාවේ සිට ආනයනය කරන ලද එම් -2 වර්ගයේ එන්ජිමක් මඟිනි.අදත් ඉතා හොඳ ධාවන තත්ත්වයනේ ජව සම්පන්නව සිටින. කැනඩාවේ ජෙනරල් මෝටර්ස් සමාගමේ නිෂ්පාදිත මේ දුම්රිය එන්ජින් එදා උතුර දකුණ යා කිරීමෙහි ලා විශාල මෙහෙයක් කිරීමට සමත් විය.පසු කලෙක කන්කසන්තුරය දක්වා උතුරේ කෙළවරටම යාමට ඇයට දායකත්වය සපයන ලද්දේ මේ කැනේඩියන් එන්ජින් බව දුම්රියේ එදා සිට අද දක්වාම ගමන් ගන්නා බොහෝ දෙනා දන්නා කරුණකි.යාල්දේවියේ ඉතිහාසය එදා මෙදා තුර බොහෝ දෙනාගේ කතා බහට ලක් වූවකි. රාත්‍රී තැපැල් දුම්රිය පමණක් ප්‍රමාණවත් නොවූ හෙයින් ආරම්භ කරන ලද යාල්දේවිය සමඟම උඩරට මැණිකේ මෙන්ම ඊට පෙර ගමන් අරඹා එදින නව ජවයක් ලැබූ රුහුණු කුමාරියද විය. එදා මෙදා තුර මේ ‘ත්‍රී සිස්ටර්ස්‘ තව සේවාව අකුරටම ඉටු කළාය.යාල්දේවියේ ගමන් ආරම්භ කිරීමට පෙර එකළ ලේක්හවුස් පුවත්පත් හරහා ඒ සඳහා දැන්වීම් රැසක් පළ කරන ලදී.1956 වසරේ අප්‍රේල් මස 22 වැනිදා සිළුමිණ පුවත්පතේ පළ වු දැන්විමක සඳහන් වූයේ ‘ලංකාණ්ඩුවේ දුම්රිය මාර්ගය ‘ - ප්‍රියංකර සොහොවුරියන් තිදෙනෙක් ඉදිරිපත් කරයි‘ යනුවෙනි.C G R යන ඉංග්‍රීසි අකුරු තුන යටතේ උඩරට මැණිකේ, යාල්දේවි, හා රුහුණු කුමාරි පෙන්නුම් කර තිබුණේ තරුණ ළදුන් ගේ ස්වරූපයෙනි, උඩරට මැණිකේ උඩරට ළදකගේ ස්වරූපයෙන් ද යාල්දේවි ද්‍රවිඩ තරුණ ළදකගේ ස්වරූපයෙන්ද රුහුණු කුමාරිය දකුණේ රෙද්දය හැට්ටය අදින ලද ළදකගේ ස්වරූපයෙන්ද ඉදිරිපත් කර තිබුණි.අපූරු නිමැවුමක් ලෙසින් පළ කරන ලද මේ දැන්වීම එකල ඉතා ආකර්ශනීය වූ බව යාල්දේවි දුම්රියේ පනස් වසර සමරන ලද 2006 වසරේ ඊට සහභාගි වූ බොහෝ පිරිස් පැවසූහ. එම බොහෝ පිරිස් ආරම්භක යාල්දේවියටද සහභාගි වූ අය වෙති.1956 අප්‍රේල් 23 වැනි සඳුදා සිට උඩරට මැණිකේ යාල් දේවි සහ රුහුණු කුමාරිය ගමන් ආරම්භ කරනා බව දක්වා තිබූ එම දැන්විමේ දුම්රිය ගමන් ආරම්භ කරන වේලාවන් හා ගමනාන්ත කරා ගමන් කරනා වේලාවන්ද දක්වා තිබුණි.‘ආරක්ෂිතව හා ලාබදායි ලෙසින් දුම්රියෙන් ගමන් කළ හැකි බව එම දැන්වීමෙන් දක්වා තිබුණි.දුම්රිය ගමනාරම්භ කිරීමට පෙර එනම් 1956 අප්‍රේල් මස 20 වැනිදා දිනමිණ හා ඩේලිනිවුස් පුවත්පත් මඟින් ද තවත් අගනා සිත් ඇද ගන්නා දැන්වීම් පළ කර තිබුණි. තරුණියන් තිදෙනා අත් අල්ලා ගෙන ගමන් කරන ස්වරූපයෙන් ඉදිරිපත් කර තිබූ එම දැන්වීමෙන් ද දක්වා තිබු‍ණේ ප්‍රියංකර තරුණියන් තිදෙනකු ගමන් යාමට පැමිණෙන බවකි.1956 අප්‍රේල් මස 20 වැනිදා ඩේලි­නි­වුස් පත්‍රයේ පළ වූ දැන්වීම1956 අප්‍රේල් මස 22 වැනිදා සිළු­මිණ පත්‍රයේ පළ වූ දැන්වීමඩේලිනිවුස් පුවත් පතේද THREE LOVELY SISTERS. යනුවෙන් දක්වා තිබුණි. මේ තරුණියන් තිදෙනා අත් අල්ලාගෙන ගමන් කරනා මේ දැන්වීම් අද පවා එම දැන්වීම් සිත් ඇද ගන්නා නිර්මාණශීලී ස්වරූපයෙන් නිමවා තිබුණු බවකි.අප යාල්දේවිය ගැන මෙතරම් උනන්දුවෙන් උද්යෝගයෙන් කතා කරන්නෙ ඇයි? උතුරත් දකුණත් එක් කළ යාල්දේවිය කෙළේ සුළු පටු සේවාවක් නොවේ. සිංහල වැසියන්ට තල් අරඹටත් දෙමළ වැසියන්ට දෙවුන්දර තුඩුව දක්වාත් ගමනට මූලික අඩිතාලම වැටණේ යාල්දේවිය හරහාය. අද මෙන් සුපිරි බස් නොතිබූ එකල දුම්රිය ඒ තරමට අප හා හිතවත්ව සිටියාය.ඇය විසින් කරන ලද සේවයට උපහාර පුදන්නට වසර 25 දී මෙන්ම 50 දී ඇයට මල් මාලා පළදවනු ලැබුණි. එහෙත් වසර 50 දී ඇයට ගමන් කළ හැකිව තිබුණේ උතුරේ ආරම්භයට පමණි. ඇය අපට සලසන ලද සේවා කාලය වසර 58 ක් වුවත් වසර 25 ක් ම ඇයට අතර මඟදී නැවතී ආපසු එන්නට සිදු විය.දැන් ඒ සියල්ල නිමා වී ඇත. යාල්දේවියට තම සුපරුදු ගමන ඇරැඹීමට මාවත දැන් සැකසී ඇත. ඇය හෙට (13) යාපාපටුනට ගමන අරඹන්නීය. අප සැවොම බලා සිටියේ එම දිනය උදා වෙන තෙක්ය. අලිමංකඩ, මෙන්ම චාවාකච්චේරි වැනි ප්‍රදේශ හරහා යළිත් යාපා පටුනට ඇය තම සේවය සපයනු ඇත. අහිමිරි මතකයන් සියල්ලම අතිතයේ ගිල්වමින් ඇය පරණ තරහ සියල්ල අමතක කර මේ ගමන අප හා යනු ඇත.අතීතය ගෙවී ගොසිනි. වර්තමානය අප ඉදිරියේය. අනාගතයට යා හැක්කේ අතීතයෙන් ලත් පාඩම් මඟින් නිවැරැදි මාවතේ බව යාල් දේවිය හොඳින් ම දනී. අපට සතුටු විය හැක්කේ එබැවිනි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=af14101212</link>
    <topic>මාතොටින් නැව්නැඟී තූත්තුකුඩියට යමුද?</topic>
    <author>සාගරිකා දිසානායක ජයසිංහ</author>
    <content>කොළඹ කොටුවෙන් දුම්රියට ගොඩවෙලා තලෙයිමන්නාරම් ජැටියෙන් නැවකට ගොඩවෙලා ඉන්දියාවෙ තූත්තුකුඩියට ගිහින් එන්න නුදුරු අනාගතේ දවසක අපටත් හැකි වේවි කියලා නිකමට මට හිතුණේ පසුගියදා උතුරු නැ‍ඟෙනහිර සංචාරයක යෙදෙමින් තලෙයිමන්නාරමේ යළි ගොඩනැගුණු දුම්රිය පොළ නෙත ගැටුණු මොහොතේය. රුදුරු ත්‍රස්තවාදීන්ගේ කුරිරු බෝම්බ ප්‍රහාරවලින් විනාශ වීමෙන් පසුව ආර්ථික සංවර්ධන අමාත්‍යාංශයේ මැදිහත් වීමෙන් යළි ඉදිකෙරුණු ‍තලෙයිමන්නාරම් දුම්රියපොළ නරඹන්නත් ඒ ගමනෙදි අපට හැකි වුණා. හෙට සහ අනිද්දා (13 - 14) දෙදින තුළ උතුරු පළාතේතල්ලඩි පාලමඉදිකැරුණු මෙම දුම්රියපොළ ඇතුළු සංවර්ධන ව්‍යාපෘති ගණනාවක්ම මහින්ද රාජපක්ෂ ජනාධිපතිතුමන් අතින් විවෘත කෙරෙනවා. යුද්ධයෙන් විනාශ වූ උතුරු පළාතේ ගතවූ වසර කිහිපය මුළුල්ලේ සිදු කර ඇති සංවර්ධනය සියැසින්ම දැක බලා ගැනීමේ අවකාශය ආයෝජන ප්‍රවර්ධන අමාත්‍යාංශය මගින් පසුගියදා සංවිධානය කරන ලද මාධ්‍ය චාරිකාව මගින් අපටත් උදා වුණා.තලෙයිමන්නාරමෙන් ඇරැඹී ඉන්දියාවේ රාමේශ්වරමේ පිහිටි දනුෂ්කොඩිය දක්වා විහිද යන “ආදම්ගේ පාලම” දැක බලා ගන්නට පිරුණු කුතුහලයෙන් මඩනා ලද සිතින් යුතුව අප මන්නාරම් ජැටියෙන් ශ්‍රී ලංකා නාවුක හමුදාවෙ යාත්‍රාවකට ගොඩවුණා. ඈත අතීතයේදි ලංකාවෙ වෙළෙන්දො වගේම ධීවර ජනතාවත් ඉන්දියාවට ගිහින් තියෙන්නේ මන්නාරමේ සිට තලෙයි මන්නාරම හරහා ඉන්දීය සාගරයේ දනුෂ්කොඩිය දක්වා පැතිරුණු වැලිපර සමූහයක් තරණය කරමින්. ආදම්ගේ පාලම නමින් හැඳින්වෙන්නේ ලංකාවත් ඉන්දියාවත් යා කළ මේ වැලිපර තීරයයි. ඉතා කුඩා දූපත් බඳු වැලි පර 27 කින් සමන්විත මේ සාගර තීරය ඉන්දියාවත් ලංකාවත් යා කළ රන් හුයක් ලෙස අතීතයෙහි බැඳී තිබුණා.වෙළෙඳ වරායක් ලෙස සැලකුණු මාතොට හෙවත් මන්නාරම් බොක්කට අයත් මේ සමුද්‍ර තීරය හරහා ඉන්දියාවට ඇත්තේ නාවික සැතැපුම් විසි හතක දුරක්. එමෙන්ම ලංකාවත් ඉන්දියාවත් වෙන් කරන මුහුදු මායිම වැටී ඇත්තේත්මේ වැලිපර තීරය හරහායි. මෙම වැලිපර වැටියට ආදම්ගේ පාලම යනුවෙන් නම වැටී ඇත්තේ බටහිර ජන වහරේ එන ‘ආදම්’ සහ ‘ඒව’ ලංකාවට පැමිණියේ මෙම සුන්දර වැලිපර තරණය කරමින්ය යන අතීත පුරාවෘත්තය නිසයි. ආදම්ගේ පාලම අද වන විට ඉන්දියාවත් ලංකාවත් වෙන්කර දක්වන ප්‍රධාන මුහුදු මායිම බවට පත්ව තිබෙනවා. ආදම්ගේ පාලමට අයත් මුහුදු සැතපුම් විසි හතක දුරින් සැතැපුම් 11.5 ක කොටසක් අයිති වන්නේ ලංකාවට. ඒ අනුව එහි ඇති වැලිපර දූපත් නවය හමාරක අයිතිය ලංකාව සතු වෙනවා. ඉතිරි වැලිපර දූපත් අටහමාර අයිති වන්නේ ඉන්දියාවටයි. තලෙයිමන්නාරමෙහි සිට බලන කල ආදම්ගේ පාලමෙහි නව වැනි දූපත මැදින් ලංකාවත් ඉන්දියාවත් බෙදා වෙන් කරන තීරණාත්මක මායිම් රේඛාව වැටී තිබෙනවා.මුහුද රළු නොවන කාලෙට අදත් මේ වැලිපර තරණය කරමින් මිනිසුනට පයින් මෙන් ම පිහිනා යමින් ද ඉන්දියාවට ළඟා වෙන්නට පුළුවන්. එහෙත් වර්තමානයේ දෙරට අතර පවත්නා මුහුදු නීතිය යටතේ කිසිවකුට හිතූ මතේ ආදම්ගේ පාලමෙහි වැලිපර තරණය කරමින් ඉන්දියාවට යාමට හෝ මෙරටට සංක්‍රමණය වීමට අවසරයක් ලැබෙන්නේ නැත. මෙහි ඇති ඇතැම් වැලිපරයක් ඉතා කුඩා කඳුවැටියක හැඩය ගන්නවා. එහෙත් එක් වැලිපරයක සිට තවත් වැලිපරයක් අතර මුහුදු තීරය ‍බෝට්ටුවකින් යාත්‍රා කළ යුතු තරම් ගැඹුරුයි. ඇතැම් වැලිපර දෙකක් අතර දුර කිලෝ මීටර දෙකක් පමණ වෙනවා. අතීතයේ මිනිසුන් මෙන්ම සතුන් ද මෙම වැලිපර හරහා දෙරට අතර සංක්‍රමණය කළ ද අද මේවා හරහා ඉන්දු ලංකා මුහුද සීමාව තරණය කිරීම නීති විරෝධී ක්‍රියාවක්. මෙම මුහුදු තීරය හරහා ලංකා මුහුදු තීරයට නීති විරෝධී ලෙස ඇතුල් වෙන ධීවර යාත්‍රා වළක්වාලීම අද නාවුක හමුදාවේ ප්‍රධාන මෙහෙවර බවට පත්ව තිබෙනවා. මුහුදු මඟින් ප්‍රහාර එල්ල කර මෙරටට ඇතුල්වුණු ත්‍රස්තවාදීන්ගෙන් රට ආරක්ෂා කර ගැනීම පසු ගිය දශක තුන පුරාම නාවුක හමුදාවට භාර වූ භාරදූරතම කාර්යභාරය වුණා.පෝක් සමුද්‍ර සන්ධිය ආශ්‍රිත මුහුදු ප්‍රදේශයේ පිහිටි මන්නාරම් බොක්ක සුවිශේෂී සාගර කලාපයක් ලෙස සැලකෙනවා. වර්ග කිලෝ මීටර 10,500 ක පමණ වපසරියකින් යුතු මෙහි මුහුද නොගැඹුරුයි. සුසිනිදු මුදු වැලිතලා මෙන්ම මඩතලාවලින් ද ගහන සාගර වෙරළ මනරම්. නොගැඹුරු මුහුදේ වැලිතලා අතර ගලා යන ඇතැම් දිය දහරක් සාගරයක සිරි නොව සුලලිත ගංඟාවක අසිරිය මවනවා. මේ වන විට සාගර ජලය උස් පහත් වීමෙන් වර්තමානයේදී ඉන්දු ලංකා ගොඩබිම් සබඳතාව නැතිව ගොස් ඇත යන්න භූ විද්‍යාඥයන්ගේ මතයයි. ආදම්ගේ පාලම දෑසින් දැක බලා ගැනීමේ නොතිත් ආශාවෙන් පෙළුණු අපි එහි ආසන්නයටම යාත්‍රා කර පෙරළා මන්නාරම් ජැටියට ළඟා වුණා.අතීත සිංහල වංශකතාවල මහාතිත්ථ හෙවත් මාතොට නමින් හැඳින්වුණු අන්තර්ජාතික වෙළෙඳ වරාය පිහිටියේ මන්නාරමේ. ශ්‍රී ලංකාවේ පිහිටි වශාලතම දූපත වන තලෙයිමන්නාරම, මන්නාරමට කිලෝමීටර තිහක් දුරින් පිහිටා තිබෙනවා. තලෙයි මන්නාරමේ විශාලත්වය වර්ග කිලෝ මීටර් 127.69 ක්. කලපු තීරයකින් වෙන්වූ මන්නාරම් දූපතට එකල යා හැකි වූයේ කුඩා බෝට්ටුවකින් පමණයි. මන්නාරම් දූපත ගොඩබිමට යාකළේ කල්ලඩි පාලමයි. කුරිරු කොටි ත්‍රස්තවාදීන් ගේ රුදුරු බෝම්බ ප්‍රහාරයනට ලක්ව සුනු විසුනු වූ කල්ලඩි පාලම ජපන් ආධාර යටතේ යුද හමුදාව මඟින් යළි ඉදිකර තිබෙනවා. මන්නාරම් කලපු තීරයේ වෙරළෙහි නතර කළ සිය ගණනක් වූ ධීවර බෝට්ටු සමූහය දුරින් දුරට දිස්වන්නේ මන්නාරමේ සොඳුරු අනන්‍යතාව සනිටුහන් කරමින්.ඇමැති ලක්ෂ්මන් යාපා අබේවර්ධන මහතා මන්නාරම් ජැටිය නරඹමින්මන්නාරම්පිටි වැල්ල සිපගෙන හමා එන මද නළෙහි මුසුව ඇති දාහය රටේ වෙනත් කොතැනකදිවත් නො දැනෙන තරම්. ඒ ලංකාවේ වැඩිම උෂ්ණත්වයක් ඇති නගරය මන්නාරම වන නිසයි. එහි සාමාන්‍ය උෂ්ණත්වය සෙන්ටිග්‍රේඩ් අංශක 27 සිට 80 දක්වා ඉහළ යන බව ඔබ දන්නවාද? එමෙන්ම ලංකාවෙ අඩුම වර්ෂාපතනය ලැබෙන්නෙත් මන්නාරමටයි. ඒ වාර්ෂිකව මිලි මීටර 975 ක්. කොතරම් ශුෂ්ක වුවත් මන්නාරම් ජනතාවට ඒ පරිසරය හුරු පුරුදුයි. තල් පොල් පුවක්, අඹ දඹ කොස් දෙල් මෙන්ම තල මුං, මෙනේරි වැනි ධාන්‍ය වර්ගත් ජම්බු පේර මාදං අඹ දඹ දෙළුම් වැනි පලතුරු වර්ගත් එහි වැලි මිශ්‍ර රළු පොළොවේ සරුවට වැවෙනවා.යටත් විජිත සමයේ පාලකයන් ඇති දැඩි කළ අශ්වයන්ට ඖෂධ තනා ගැනීම සඳහා මැඩගස්කරයෙන් ගෙන්වා සිටවූ බයෝබැබ් නම් වූ මහා වෘක්ෂ අතරින් ඉතිරිවූ ගසක් තවමත් මන්නාරම් නගර මධ්‍යයේ දක්නට ලැබෙනවා. ලංකාවේ ඇති බයෝබැබ් ගස්වලින් වටප්‍රමාණයෙන් වැඩිම ගස තිබෙන්නේ මන්නාරමේ. එහි වට ප්‍රමාණය අඩි 64 යි. උස අඩි 24 යි. මන්නාරමට යන එන කවුරුත් මේ අපූරු ‍බයෝබැබ් ගස නරඹන්නත් අමතක කරන්නේ නෑ.ඔස‍්ට්‍රේලියාව, අප්‍රිකාව හා මැඩගස්කරයට ආවේණික වූ බයෝබැබ් වනස්පතීන් මෙරටට ගෙන්වා ඇත්තේ ලන්දේසීන් හා පෘතුගීසීන් විසින්. එකල මෙරට අශ්ව වෙළෙඳාම සරුවට සිදු කැරුණා. ලංකාවේ විශාලතම අශ්ව ගහනය අදත් වෙසෙන්නේ යාපනයේ ඩෙල්ෆ්ට් දූපතේ. අශ්වයන්ට බේත් හදන්න ගෙන ආ බයෝබැබ් ගස්වලින් කිහිපයක් අදත් ඩෙල්ෆ්ට් දූපතේ නිරුපද්‍රිතව තිබෙනවා.පුත්තලමේ සිට මන්නාරම දක්වා වූ මනරම් මුහුදු තීරයෙහි වෙරළ කොණක ශුෂ්ක පොළොවේ තැනින් තැන උලාකන බූරුවන් සුලභ දසුනක්. මන්නාරම් බොක්කේ සිලාවතුර හා කොන්ඩච්චි ප්‍රදේශ අතීතයේ ප්‍රචලිත වූයේ අවට මුහුදින් හමු වූ අගනා මුතුබෙල්ලන් නිසයි. ද්‍රවිඩ බසින් ‘සිලාවතුර’ යන්නෙහි අදහස ‘මුතු ගොඩක් මතු වන මුහුද’ යන්නයි. අතීතයේ ලංකාව අල්ලාගත් පෘතුගීසින්ට ලන්දේසින්ට මෙන්ම ඉංග්‍රීසින්ට ද සිලාවතුර් මුහුදු පත්ලේ මුතුපර මහාර්ඝ සම්පතක් වුණා. මුතු වෙළෙඳාමට ප්‍රකටව පැවැති සිලාවතුර ප්‍රදේශයෙහි පිහිටි පෙඩ්‍රික් නෝර්ත් ආණ්ඩුකාරයාගේ බංගලාව එකල මුතු ගැනුම්කරුවන්ගේ මධ්‍යස්ථානය බවට පත්ව තිබුණා. ලංකාව පාලනය කළ පළමුවැනි බ්‍රිතාන්‍ය ආණ්ඩුකාරයා වූ පෙඩ්‍රික් නෝර්ත් (1798) විසින් රෝම ගෘහ නිර්මාණ ශිල්පයට අනුව තනවන ලද මෙම දෙමහල් ප්‍රාසාදයේ ඔහු පදිංචිව සිටි බව කියැවෙනවා. “ඩොරික් බංගලාව” නම් වූ මෙම අලංකාර ප්‍රාසාදයේ නටබුන් අදත් එහි ශේෂව තිබෙනවා. “දැවැන්ත කුලුනු සහිත ආරුක්කු වලින් සමන්විත වන ඩොරික් බංගලාවේ පහත මාලය කාමර හතරකින් හා විශාල සාලයකින් ද ඉහළ මාලයේ ආණ්ඩුකාරවරයාගේ නිදන මැදිරියෙන් ද සමන්විතයි.ප්‍රදීපාගාරයලන්දේසි යුගයේදී මහනුවර රාජධානියට උරුමකම් කියූ කුසුමාසන දේවියට එල්ල වූ සතුරු උපද්‍රව වලින් බේරීමට මන්නාරමට පළා ගිය ඇය එහි සිටි ලන්දේසීන් සමඟ එකතු වී දෝන කතරිනා නමින් බෞතීස්ම වී මෙම ඩොරික් බංගලාවේ වාසය කළ බවත් ඉතිහාසයෙහි සඳහන් වෙනවා. ලන්දේසී පාලනයෙන් පසු ඩොරික් බංගලාව තම අභිමතය පරිදි යළි ඉදිකරගත් නෝර්ත් ආණ්ඩුකාරයා එය සිය ප්‍රියතම වාසස්ථානය බවට පත් කර ගත් බවත් කියැවෙනවා. පසුගිය යුද සමයේදී ත්‍රස්තවාදීන් අතට පත්ව තවදුරටත් විනාශයට ලක් වුණු වසර 200 ට වඩා පැරැණි ඩොරික් බංගලාව ජාතික උරුමයක් ලෙස ආරක්ෂා කළ යුතු වටිනා දායාදයක් වුවත් තවමත් එහි සංරක්ෂණ කටයුතු ඇරඹී නැති වීම කනගාටුවට කරුණක්.උතුරු - නැ‍ඟෙනහිර සංචාරක ව්‍යාපාරය පිළිබඳ මහත් උද්‍යෝගයක් ඇති වී තිබෙන මෙවන් සමයෙක ඩොරික් බංගලාව වැනි වටිනා පුරා වස්තු සංරක්ෂණය කර සංචාරක ආකර්ෂණයක් බවට පත් කරගැනීමට කටයුතු යෙදීම බලධාරීන් ගේ යුතුකමක්.තලෙයිමන්නාරම් ජැටියට හා පැරැණි දුම්රිය ස්ථානයට නුදුරින් පිහිටි තලෙයිමන්නාරම් ප්‍රදීපාගාරය අදත් එහි සාඩම්බරයෙන් වැජැඹෙනවා. 1915 දී ඉදිකරන ලද මෙම ප්‍රදීපාගාරයෙහි උස මීටර 17 ක්. දැනට ක්‍රියාත්මක නොවන තලෙයිමන්නාරම් ප්‍රදීපාගාරය අද සංචාරකයන්ගේ සිත් බඳනා සිහිවටනයක් පමණයි. ප්‍රදීපාගාරයට නුදුරින් පිහිටි පැරැණි ගෑස්බල යකඩ ප්‍රදීපාගාරයත් තලෙයිමන්නාරමේ දී පමණක් ඇස ගැටෙන සුවිශේෂි සිහිවටනයක්. නාවුක හමුදා කඳවුර තුළ පිහිටි මෙය මුහුදට හොඳින් පෙනෙනවා. ජල ටැංකියක හැඩය ගත් මෙය දැවැන්ත යකඩ බාල්ක මත ඉදිකර පොළොවට සම්බන්ධ කර තිබෙනවා.ඉංග්‍රීසි පාලන සමයේදි කොළඹ කොටුවේ සිට ඉන්දියාවේ තූත්තුකුඩිය දක්වා එකම ප්‍රවේශ පත්‍රයකින් ගමන් කරන්නට හැකියාව තිබුණා. කොළඹ ‍කොටුවෙන් දුම්රියට නැග තලෙයිමන්නාරමෙන් දුම්රියෙන් බැස මන්නාරම් ජැටියෙන් නැව් නැග ඉන්දියාවට යාමට සහ ඒමට එදා ජනතාවට හැකියාව ලැබුණා. දශක තුනක කුරිරු යුද්ධය ජනතාවට බොහෝ දේ අහිමි කළා. එලෙස අහිමි කළ භෞතික සම්පත් මෙන්ම මානව සම්පතද යළි හිමි කරගන්නට අද අපට බොහෝ වෙහෙසෙන්නට සිදුවෙලා. උතුරේ ජනතාවට මෙන්ම පොදුවේ අප කාටත් අහිමි වූ ඒ සම්පත් යළි අත්පත් කරගැනීමේ සටන අද අපි බොහෝ දුරට ජය අරන්. උතුර දකුණ යා කරන සාමයේ පාලම මතින් අතීත සෞභාග්‍යය කරා යළි පිය ඔසොවන්නට ලාංකික අපහට එතරම් කලක් ගත නොවනු ඇතැයි පසුගියදා කළ උතුරු නැ‍ඟෙනහිර සංචාරයෙන් පසු අපට හැඟුණා.ඩොරික් බංගලාවසුවිසල් ‍බයෝබැබ් ගසමන්නාරම් කලපුවපිළිසකර කරන ලද තලෙයිමන්නාරම් දුම්රිය මර්ගයසාගරිකා දිසානායක ජයසිංහඡායාරූප - සුජිත් කොඩිතුවක්කු(අමාත්‍යාංශ මාධ්‍ය ඒකකය) කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=af1410123</link>
    <topic>කිලෝමීටර් 190ක් බයිසිකල් පැද්ද පෙර පාසල් දරු දෙදෙනා</topic>
    <author>රමණී සුබසිංහ</author>
    <content>අප්‍රමාණ වූ දරු ස්නේහයෙන් බිලිඳු කුස පුරවන මවුකිරි කඳුළක මිල කළ නොහැකි ගුණය ගැන නැවතත් සිතන්නට, ලෝකයටම අලුතින් පණිවුඩයක් දෙන්නට පසුගිය දා අපේ පුංචි රටට සුවිශේෂී අවස්ථාවක් උදාවුණා. ඒ වික්‍රමය කළේ තවමත් පෙරපාසල් වියේ පසුවන පුංචි හපනුන් දෙන්නෙක්. දඟකාර පුංචි පුතෙක් සමඟ සුරතල් දියණියක්.ජාත්‍යන්තර ළමා දිනය යෙදුණු පසුගිය පළමුවැනිදා ජනාධිපති ආර්යා ශිරන්ති රාජපක්ෂ මැතිනියගේ ආදරණීය ආශිර්වාදය සමඟින් මේ දරුපැටවුන් ඒ අපූර්ව ශක්තිය ලෝකයට ප්‍රදර්ශනය කිරීමේ ආරම්භය සනිටුහන් කළා. ඒ ‍ලෝක ළමා දිනය නිමිත්තෙන් සංවිධානය කළ කාල්ටන් සයිකල් සවාරියට එක්වෙමින්.වැඩිහිටියකුටත් අභියෝග කළ හැකි එම ගමනේ දුර ප්‍රමාණය කිලෝමීටර් 191 ක්. හරියට ම ගල්කිස්ස කාල්ටන් පෙර පාසල් භූමියේ සිට තංගල්ල කාල්ටන් පෙර පාසල දක්වා දුර ගමනට ගතවුණු කාලය දින 06 ක්.මුල්ම දිනයේ ගල්කිස්සේ සිට කළුතර දක්වා කිලෝ මීටර් 32 ක දුරක්, දෙවැනි දින කළුතර සිට අහුන්ගල්ල දක්වා කිලෝමීටර් 38 ක දුරක්, තුන්වැනිදා අහුන්ගල්ලේ සිට ගාල්ල තෙක් කිලෝමීටර් 40 ක දුරක් කිසිදු අපහසුවකින් තොරව පාපැදියෙන් ගෙවූ මේ දරුවන් දෙන්නා සිව්වැනි දිනයේ ගාල්ලේ සිට වැලිගම තෙක් කිලෝමීටර් 32 ක දුරක් ද පස්වැනි දිනයේ වැලිගම සිට දික්වැල්ල දක්වා කිලෝමීටර් 38 ක දුරක් ද ඒ ලෙසම පසුකළා.ගමනේ නිමාව සනිටුහන් කළ හයවැනිදා කඳු සහිත දුෂ්කර ගමන දික්වැල්ලේ සිට තංගල්ලට කිලෝමීටර් 16 ක දුරක්. එසේ ගෙවුණු දින හයේ ගමන සඳහා ගත කළ කාලය උදෑසන 6.30 සිට පස්වරු 1.30 පමණක් සීමා වුණා.දරුවන්ගේ පාපැදි පැදීමේ රටාව නිරීක්ෂණය කෙරුණේ ජාතික පාපැදි සංග‍මයේ නියෝජිත නිලධාරීන් දෙදෙනෙකු විසින්. ඒ වගේ ම ගමන් වේගය පාලනය සඳහා දරුවන් දෙදෙනා දෙපසින් ගමන් ගත්තේ ගුවන් හමුදාවේ සයිකල් ශූරයින් දෙදෙනෙක්.දරුවන් දෙදෙනාගේ සයිකල් පැදීමේ වේගය පැයට කිලෝමීටර් හතක් ලෙස බලාපොරොත්තු වුවද ඒ සීමාව ඉක්මවමින් ඉතා පහසුවෙන් පැයට කිලෝමීටර් 12 ත් 15 ත් අතර සාමාන්‍ය වේගයක් රඳවා ගන්නට මේ පුංචි හපන්නු සමත් වුණා.මේ අපූර්ව අභියෝගය ජය ගන්නට පුංචි කුළුණුටත්, ඩිෂාරාටත් කායික ශක්තිය සේ ම මානසික සූදානම ද බොහෝ ප්‍රයෝජනවත් වුණා. ඒ වගේ ම සීමිත කාලයක් වුවද කුඩා මංමාවත්වල, ගෙදර වටපිටාවේ කළ පුහුණු වීම් බොහෝ ප්‍රයෝජනවත් වුණා.ගෙවෙන හැම තත්පරයක ම වාහන යන එන මඟක, බිය විය යුතු තැන බිය වන්නට ආරක්ෂාකාරී වන්නට පුංචි වුණත් මේ සුරතලුන් ගේ සුවිශේෂී හැකියාවක් තිබුණා. ගමනේ අතරමග සුබ පතන්නට, ආශිර්වාද කරන්නට, මඟ පෙන්වන්නට එක්වුණු පොලීසියේ, ගුවන් හමුදාවේ, නාවික හමුදාවේ නැන්දලා මාමලාට වගේ ම විවිධ දේශපාලන නායකයන් හමුවේත් කිසිදු සබ කෝලයකින් තොර ව, අතට අතදී ආචාර කරන්නට, සුරතල් වදන් කියන්නට මේ දෙදෙනා අමතක කළේ නෑ.‍කාල්ටන් පාපැදි සවාරිය ආරම්භය මෙන් ම අවසානය සනිටුහන් වුණේ ද අපූර්වත්වයකින්. ජනාධිපති ආර්යා ශිරන්ති රාජපක්ෂ මැතිනිය, පාර්ලිමේන්තු මන්ත්‍රී නාමල් රාජපක්ෂ, යෝෂිත රාජපක්ෂ මහතා ඇතුළු සම්භාවනීය පිරිසක ගේ ආශිර්වාදය, සතුටු සිනා මැද මේ සුරතල් දියණියත්, පුතුත් ගමනාන්තයට ළං වුණා. ඒ කිසිදු වෙහෙසකර බවකින් තොරවයි.ඒ වගේ ම රටේ නායකත්වය, ජාතියේ දරුවන් ගේ පියතුමන් මේ හපනුන්ගේ දස්කම් පසසන්නට ද අමතක කළේ නෑ. මහින්ද රාජපක්ෂ ජනපතිඳුන් හමුවේද සුහදශිලීව සුරතල් වදනින් දෙසවන් සැනසූ මේ කිරි දරුවන් එතුමන් ගේ නොමඳ පැසසුමට ලක් වුණා.කෙසේ වෙතත් දින හයක් පුරා කුඩා පා පැදියකින් යන ගමනේදී එහා මෙහා යන සුවිසල් යාන වාහන අතරේ ප්‍රධාන මාර්ගයක අඩි පහක පමණ සීමාවක් රඳවා ගනිමින් ගමන් කළ කුළුණුගේත් ඩිෂාරාගේත් දස්කම් ලෝකයක් ම මවිත කළා. මඟ දෙපස රැස්වුණු වැඩිහිටියන් පුදුමයෙන් ගල් ගැසුණේ මේ කිරි සප්පයින් දෙන්නා ගේ පුංචි දෙපාවලට මේ සා ශක්තියක් කෙසේ නම් ලැබුණා දැයි කියමින්.කුළුණු ගවේෂිත ගේ දෙමවුපියන්ටත් ඩිෂාරා දෙසඳි ගේ දෙමවුපියන්ටත් ඒ කිසිවක් අභියෝග වූයේ නෑ. කුළුණු පුතාගේ තාත්තා සෞඛ්‍යමත් ජීවිතයක් සඳහා වන ‘කුළුණු පදනමේ” නිර්මාතෘ, මානසික වෛද්‍ය එන්.පී.සී.ආර්. නානායක්කාර මහතා මේ පිළිබඳව මෙහෙම කීවා.“මගේ පුතා වගේ ම මේ පුංචි දුවත් හැදුණේ වැඩුණේ මවුකිරෙන්. ඔවුන් කිසිවිටෙකත් පිටිකිරිවලින් පෝෂණය වුණේ නෑ. අදටත් මේ දරුවො දෙන්නා පිටිකිරි රස අඳුනන්නේ නෑ. ඒ වගේ ම කොළකැඳ, කුරක්කන් කැඳ, ගොටුකොළ සලාද, රතු නිවුඩුහාල් බත්, එළවළු, පලතුරු, විශේෂයෙන් දේශීය ආහාර හැර රූප පෙට්ටියෙන් පෙන්වන ක්ෂණික ආහාර මේ දෙන්නට හුරු නෑ. මේ තරම් ශක්තියක් ඔවුන්ට ලැබුණේ මවුකිරිවලත් දේශීය ආහාරවලත් ගුණයෙන්.වෛද්‍ය නානායක්කාර ඒ පිළිබඳව මෙසේ විස්තර කළා.“කුළුණු පුතා බයිසිකල් පදින්න පුරුදු වුණේ වයස අවුරුදු දෙක හමාරෙදී. අවුරුදු තුන වනවිට දෙපස සහායක ‍රෝද නැතිව කුඩා බයිසිකලේ පදින්නට ඔහුට හැකි වුණා. ඒ වගේ ම පුතාගේ අම්ම ගේ මහගෙදර පිහිටා තිබෙන්නේ අම්බලන්තොට.ජනාධිපති ආර්යා ශිරන්ති රාජපක්ෂ මැතිනිය හා පාර්ලිමේන්තු මන්ත්‍රී නාමල් රාජපක්ෂ මහතා දරුවන් දෙදෙනා හමුවූ අවස්ථාව.එහෙ යන හැම දවසෙම පුතා කිව්වෙ ‘මට බයිසිකලයෙන් කතරගම යන්න ඕන’ කියලයි. පුතාගේ උපන් දිනය දාක මේ අදහස ලියා තැබුවා. මීට මාස තුනකට පෙර ශිරන්ති රාජපක්ෂ මැතිනියට මම මේ බව දන්වා සිටියා.එතුමිය කිසිදු පැකිලීමකින් තොරව එය සංවිධානය කරන ලෙස දන්වා සිටියා. ඇය ගේ මඟ‍ පෙන්වීම හා ආශිර්වාදය නොවන්නට මේ දරුවන්ට මෙසේ රටට අභිමානයක්, ගෞරවයක් ගෙන දෙන්නට අවස්ථාව ලැබෙන්නේ නෑ.”පුංචි දියණිය ඩිෂාරා දෙසඳි කාල්ටන් සයිකල් සවාරියට එක් වන්නේ කුළුණු පුතාගේ තනියටයි. කුළුණු හා හරි හරියට ඔහුට නොදෙවෙනිව සයිකලය පැද ගිය ඇය ද කුළුණු සමඟ ම ගිනස් පොතට එක්වන්නීය.ඩිෂාරා ගේ පියා හර්ෂහෙට්ටි ආරච්චි. මව නිරංජලා විජේසිංහ. ඔවුන් පවසන්නේ තම දියණිය ක්‍රීඩාවට පමණක් නොව ඉගෙනුමට ද ඉහළ දස්කම් පාන බවයි. ඒ සියල්ල පසුපස ඇත්තේ දරුවන් ගේ සැඟවුණු දක්ෂතා මතුකර ගැනීමට මවුපියන් වෙත වූ උනන්දුව හා ඕනෑකම වන බවයි.කුළුණු ගවේෂිත මෙන් ම ඩිෂාරා පුංචි දියණිය ද ශාරීරිකව මෙන් ම මානසිකව ද නිරෝගී දරුවෝ වෙති. පෙර පාසලේ සෑම වැඩසටහනකදීම ඔවුහු කැපී පෙනෙති.කාල්ටන් පෙර පාසලේ අවුරුදු කුමරා කුළුණුය. ඩිෂාරා දුවගේ තාත්තා හර්ෂ හෙට්ටිආරච්චි ය. ඔහු ‘කුළුණු පදනමේ මෙහෙයුම් අධ්‍යක්ෂය. මේ පියවරුන් පවසන්නේ, ඔවුන් තම දරුවන් දෙදෙනා මෙවැනි අභියෝගයක් ජය ගන්නට ඉදිරිපත් කළේ සමස්ත ජාතියේ ම දරුවන් වෙනුවෙන් වන බවයි.“අපි මේ දේ කළේ දරුවො දෙන්න ගේ අභිමානය වෙනුවෙන් නොවෙයි. සමස්ත ජාතියේ ම දරුවො වෙනුවෙන්. අපිට ඕන වුණේ මේ රටේ සමහර මවුපියන් අතර මුල් බැසගෙන තිබෙන පිටිකිරි සංස්කෘතිය බොරු කිරීමටයි.මේ තරම් දුරක් පුංචි කකුල් දෙකෙන් බයිසිකලය පදින්න තරම් අභියෝගය බාර ගන්න තරම් මේ දරුවෝ දෙන්නට තිබුණු ශක්තිය මේ රටේ හැම දරුවෙකුටම තිබෙනවා. එය අසීමිත ශක්තියක්. කැපවීම තිබෙනවා නම් ඒ ශක්තිය, හැකියාව මතු කර ගැනීමට අපහසු වන්නේ නෑ.රමණී සුබසිංහඡායාරූප- ලලිත් වැලිවිටිගොඩරංජිත් අසංක කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=af1410124</link>
    <topic>ජයලලිතා  යළි බලයට ඒම හීනයක්</topic>
    <author>සේමාලි කැල්ලපත</author>
    <content>කරුණානිධි කියයිදින ගණනාවක නිහඬතාවකින් පසු තමිල්නාඩුවේ ඩී. එම්. කේ. නායක කරුණානිධි පසුගිය දිනක සිය හඬ අවදි කර තිබිණ. ඒ මේ දිනවල මුළු තමිල්නාඩුවම කලඹාලන සැඩ සුළඟක් වී සිටින එහි හිටපු මහ ඇමැතිනී ජයලලිතා ජයරාම් ගැන ප්‍රකාශයක් කරමිනි.“ඇය යළි බලයට ඒම සිහිනයක් විය හැකියි. එය කවදාවත්ම ඉටුවිය නොහැකි බලාපොරොත්තුවක්” යනුවෙන් තමිල්නාඩුවේ හිටපු මහඇමැතිවරයා පැවසුවේ ජයලලිතා සිරගත වීමත් සමඟ තමිල්නාඩුවේ මතුවී ඇති වාතාවරණය පිළිබඳ සාකච්ඡා කිරීම සඳහා පක්ෂය රැස්වූ අවස්ථාවේදීය. කරුණානිධි ඒ වන තෙක්ම ජයලලිතාගේ ප්‍රශ්නය ගැන අදහස් පළ කිරීමෙන් වැළකී සිටියේය.“ඇය ඇගේම දැලේ පැටළුණා. ඇය මේ තත්ත්වය ඇතිකර ගත්තේ ඇයගෙන් ප්‍රශ්න කිරීමට කිසිවකු හෝ නැතැයි සිතාගෙනයි. ඇගේ මේ ඇදවැටීම අද අය පාඩමක් කරගත යුතුයි. ජයලලිතා නොදැනුවත්වම ද්‍රවිඩ පදනම ඉහළ තැනකට ගෙන ඒමට අපට උදව් කළා” යනුවෙන් ද කරුණානිධි පවසා ඇත්තේය.දේශපාලනයේ දී රූමත්කම සහ බුද්ධිය එක්ව යනුයේ කලාතුරකිනි. එහෙත්, දකුණු ඉන්දියානු සිනමාව තරණය කළ ජයලලිතා බුද්ධි ප්‍රභාවයෙන් මෙන්ම රූමත්කමින් ද පිරිපුන් වූවාය. ඇගේ චරිතයේ අනෙක් පැතිකඩ ලෙස විචාරකයන් හුවා දක්වන්නේ ඇය ඉගෙනීමට දැඩි ළැදිකමක් දැක්වූ දක්ෂ සිසුවියක වීමයි.ඉතා ළාබාල අවදියේම සිනමාවට එක්වුව ද ඇය එකල සිටම ඉතා තදබල ලෙස පතපොත කියවන්නියක ලෙස ප්‍රසිද්ධිය. සිනමා රූගත කිරීම්වලට යද්දී පොත්පත් රැගෙන යන ඇය ඉස්පාසුවක් ලද හැම විටම පොතක් කියවන බව ප්‍රකට කරුණකි.කලකදී මයිසූර් ප්‍රාන්තය ලෙස හැඳින්වූ වත්මනෙහි කර්ණාටක ප්‍රාන්තයේ මැන්ඩි දිස්ත්‍රික්කයේ ඇය උපත ලැබුවාය. දැන් ඇගේ වයස අවුරුදු 66 කි. දෙහැවිරිදි වියේදී පියා අහිමි වූ පසු ජයලලිතාගේ මව දියණිය ද රැගෙන සිය උපන් ප්‍රදේශය වූ බැංගලෝරය කරා ආවාය. එහිදී දමිළ සිනමා ක්ෂේත්‍රයට එක්වූ ඇගේ මව ‘සන්ධ්‍යා’ නමින් රිදී තිරයේ පෙනී සිටියාය. ඇය අධ්‍යාපනය ලැබුවේ බැංගලෝරයේ සහ චෙන්නායි හිදීය.ජයලලිතා කුඩා අවදියේ සිටම දක්ෂ සිසුවියකි. ඇගේ ඒ දක්ෂතාව නිසාම ඇයට වැඩිදුර ඉගෙනීම සඳහා රජයේ ශිෂ්‍යත්වයක් හිමි විය. එහෙත් ඇය ඒ ශිෂ්‍යත්වය ප්‍රතික්ෂේප කළේ ඇගේ පවුලේ ආර්ථිකය වඩාත් පිරිහීම නිසා ඉගෙනීමට වඩා රඟපෑමට යොමු වීමට තීරණය කිරීම නිසාය.පවුලේ අඟහිඟකම් නිසාම ඇගේ මව ද දියණිය සිනමාව වෙත යොමු කළාය. 1961 දී ඉංග්‍රිසි චිත්‍රපටයක රඟපෑ ජයලලිතාගේ සිනමා දිවියේ හැරවුම් ලක්ෂ්‍ය වූයේ 1964 දී ඇය රඟපෑ ‘චින්නඩ ගොම්බේ’ නම් වූ කන්නඩ චිත්‍රපටයයි. ඒ වෙද්දී ඇගේ වයස යන්තම් අවුරුදු 15 ක් විය. එතැනින් දමිළ සිනමාවේ හිණිපෙත්ත කරා ළඟාවූ ඇගේ සිනමා ජීවිතයේ මීළඟ හැරවුම් ලක්ෂ්‍ය වූයේ ප්‍රකට දමිළ නළු එම්. ජී. ආර්. මුණ ගැසීමය.එම්. ජී. ආර්. සමඟ චිත්‍රපට 28 ක රඟපෑ ඇගේ දේශපාලන ගමනට ද හිණිමඟ තැබුණේ ඒ සමඟිනි. එම්. ජී. ආර්. හරහා තමිල්නාඩු දේශපාලනයට පිවිසි ජයලලිතා අවසන් වරට චිත්‍රපටයක රඟපෑවේ 1980 දීය. ඇය වරක් බොලිවුඩ් සිනමාවේ ද සිය වාසනාව උරගා බැලුවාය. ඒ ‘ඉසාට්’ නමැති චිත්‍රපටය සුප්‍රකට නළු ධර්මේන්ද්‍ර සමඟ රඟපාමිනි.එම්. ජී. ආර්. ජයලලිතාගේ සිනමා ජීවිතයේ ගුරුවරයා පමණක් නොවීය. හෙතෙම ඇගේ දේශපාලන හා පෞද්ගලික ජීවිතයේ ද මඟ පෙන්වන්නා වූයේය. 1977 දී එම්. ජි. ආර්. තමිල්නාඩු මහ ඇමැති වෙද්දී ඔහු ජයලලිතා ද දේශපාලනයට කැටුව ආවේය. අනතුරුව ඇය පක්ෂයේ ප්‍රචාරක ලේකම් තනතුරට ද පත් කළේය.පක්ෂය තුළ ජයලලිතාගේ මේ ශීඝ්‍ර ඉහළ නැඟීම නිසා ඇයට පක්ෂයේ බොහෝ ජ්‍යෙෂ්ඨ නායකයන් සතුරු වූ බව ප්‍රකට රහසකි. ඒ නිසාම කලක් ගතවෙද්දී එම්. ජී. ආර්. සහ ජයලලිතා අතර ද මතබේද ඇතිවී දෙදෙනා දුරස් වන්නට වූහ. 1984 දී එම්. ජී. ආර්. දරුණු හෘදයාබාධයකට ලක්ව අසාධ්‍යව පසුවෙද්දී ජයලලිතා ඔහුගේ මහ ඇමැති තනතුර ඩැහැගැනීමට උත්සාහ දැරූ බවට ද රාවයක් පැතිර ගියේය. මින් කෝපයට පත් එම්. ජී. ආර්. ඇය පක්ෂයේ තනතුරුවලින් නෙරපා හළ බව ද වාර්තා විය.1987 දී එම්. ජී. ආර්. මියයෑමත් සමඟ ඔහුගේ ඒ. අයි. ඒ. ඩී. එම්. කේ. පක්ෂය දෙකඩ විය. ඉන් එක් කණ්ඩායමක් එම්. ජි. ආර්. ගේ වැන්දඹු බිරිය ජානකීට පක්ෂ වෙද්දී අනෙක් කොටස ජයලලිතාගේ පැත්ත ගත්හ. අවසානයේ ජයලලිතා එම්. ජී. ආර්. ගේ දේශපාලන උරුමකාරිය ලෙස 1989 දී ව්‍යවස්ථාදායක සභාවට පත්වූයේ තමිල්නාඩුවේ ප්‍රථම විරුද්ධ පක්ෂ නායිකාව ලෙසය.1991 දී තමිල්නාඩු මහ ඇමැතිනිය වූ ඇය 1996 දී යළි බලයෙන් පහවූවාය. යළිත් 2001 දී මහ ඇමැතිනිය වී පසුව පරාජය වී 2011 දී යළි බලයට පැමිණියාය.ජයලලිතා 1997 දී සිය ප්‍රාන්ත ජනතාව ඉදිරියේ පොරොන්දුවක් දුන්නාය.“මං නැවත කිසි දිනක ආභරණ පලඳින්නේ නැහැ” ඇය එසේ පොරොන්දු දුන්නේ ඩී. එම්. කේ. රජය අයථා වත්කම් රැස් කිරීමේ චෝදනාව යටතේ ඇය සතු ස්වර්ණාභරණ රාජසන්තක කළේය. මෙවර ජයලලිතා වරදකාරිය වෙද්දී බලධාරීන් ඇයගේ නිවෙසේ තිබී කිලෝ 800 ක් බර රිදී හා 28 ක් බර රන් ආභරණ සොයා ගත් බව ප්‍රකට කරුණකි. රන් වළලු 500 ක්ද ඒ අතර වූ බව පැවසිණ.දාහතර වසරක් තිස්සේ කිසිම රන් අභරණයක් නොපැලඳි ජයලලිතා රන් අභරණ පැලඳීමට ගත්තේ 2011 දී යළි ඇය බලයට පැමිණීමෙන් පසුය.“මගේ පක්ෂ ක්‍රියාකාරිකයන් රන් අභරණ පලඳින ලෙස මට බල කරනවා. මං ඔවුන්ගේ අදහසට ගරු කළ යුතු යැයි” පවසමින් ඇය යළි රන් අභරණ පැලඳුවාය.ජයලලිතා සිරගත වීමත් සමඟ කරළියට ආවේ ඇගේ සහ ඇගේ යාවජීව මිතුරිය වන සසිකලාගේ සම්බන්ධයයි. කිසිම කෙනෙක් ඔවුන් දෙදෙනා හුදෙකලා කර නොසිතති. කතාබහ නොකරති. එක බඩවැල කඩාගෙන ආ සොහොයුරියනටත් වඩා ඔවුන් දෙදෙනා අතර වූයේ දැඩි ආදරයකි.බැඳීමකි. එකිනෙකා කෙරෙහි කැපවීමකි. පසුකාලීනව දෙදෙනා විරසක වී ජයලලිතා සිය මිතුරිය සහ ඇගේ පවුලේ උදවිය සිය නිවෙසින් එළවා දැමු පසු දෙදෙනා අතර වූයේ පාවාදීම් සහ තර්ජනය කිරීම් බව ද ප්‍රකට කරුණකි. සැබැවින්ම ඒ සම්බන්ධය ඉන්දියානු බොලිවුඩ් සිනමා පටයක් තරම් රසවත් වූයේය.එසේ වුවද, ජයලලිතා යළිත් සසිකලා නිවෙසට වැද්ද ගත්තේ සසිකලා විසින් කරන ලද වැරැදි කිසිවක් තමන් නොදැන සිටි බව පවසමිනි. 1991 දී ජයලලිතා යළි බලයට පැමිණ මහ ඇමැතිනිය වෙද්දී සසිකලා ඇයටත් වඩා බලවත් වූවාය. ජයලලිතාගේ මහ ඇමැති පදවිය විකුණමින් තව තවත් යහමින් මුදල් හම්බ කළාය.ඉන් ඇගේ පවුලේ සියලු නෑදෑයෝ ඉතා කෙටි කලකදී පොහොසත්තු බවට පත්වූහ. ජයලලිතා නිරන්තරයෙන් පිරිවරා සිටියේ ‘මන්නා ගුන්ඩි මාෆියා’ නමින් ප්‍රාන්තයේ බොහෝ දෙනා විසින් හඳුන්වනු ලැබූ සසිකලා ගේ කල්ලිය විසිනි.මෙවර ජයලලිතාට සසිකලා ගේ අයථා මුදල් ඉපයීම් ද පාරාවළල්ලක් වූයේය. ජයලලිතාගේ නැඟීම් හා වැටීම් සිදු වූ හැම අවස්ථාවකම සසිකලා ඇගේ සෙවණැල්ල මෙන් සිටියාය. එහෙත් එක් මොහොතකදී ඇය ජයලලිතාට පිටුපෑවාය.ජයලලිතාට සසිකලාගේ ක්‍රියාකාරකම් ගැන ඉව වැටීමට එක් හේතුවක් වූයේ එවකට ගුජරාට් මහ ඇමැතිවරයා වූ නරේන්ද්‍ර මෝදි සසිකලා පිළිබඳව ඇයට අනතුරු ඇඟවූ අවස්ථාවේය.ඒ සමඟම ජයලලිතාට විෂ දීමට තැත් කළ පුවතක් ද වාර්තා වූ අතර සසිකලා තමා එළවා මහ ඇමැති පුටුවේ වාඩිවීමට වෙර දරන බවට ද ජයලලිතාට සැක ඇතිවිය. සසිකලා ඇතුළු මන්නා ගුන්ඩි මාෆියා කල්ලිය සිය නිවෙසින් එළවා දැමීමට ජයලලිතා ක්‍රියා කළේ එනිසාය.එම පිටුවහල් කිරීම ද පැවැතියේ වසරක් පමණි. ජයලලිතා මන්නා ගුන්ඩි මාෆියා කල්ලිය යළි සෙවණ යටට ගත්තාය.“සසිකලාගේ පවුලේ අය මට කරපු වරදක් නැහැ. ඇය මට එහෙම කරයි කියා මා හිතන්නේ නැහැ. මා එහෙම දෙයක් දැන සිටියේ නැහැයි” ප්‍රසිද්ධියේ පවසමිනි.කෙසේ හෝ අවසානයේ දෙදෙනා එක්වී එක්කළ අයථා මුදල් හා දේපළ රැස් කිරීම් නිසා සිරගෙයි තපින්නට ද සිදුවූයේ දෙදෙනාටම එකටය. ආචාර්ය සුබ්‍රමනියම් ස්වාමි මින් වසර 16 කට පෙරාතුව පැවරූ නඩුවේ තීන්දුව දීමත් සමඟ තමිල්නාඩුව හෙල්ලුම් කෑවේ ‘දෙවඟනකට දඬුවම් කිරීමේ අයිතිය මිනිසකුට ඇත්දැයි’ විමසමිනි.තමිල්නාඩු වැසියනට ජයලලිතා ඔවුන්ගේ අම්මා ය. සසිකලා හැඳින්වූයේ පුංචි අම්මා හෙවත් චින්නම්මා ලෙසිනි. ඔවුන්ගේ අම්මා සිරගත වීමේ දුකට මෙන්ම විරෝධය පළ කරමින් සිය දිවි නසා ගත් සංඛ්‍යාව මේ වන විට 62 කි.ජයලලිතාට දුන් දඬුවමෙන් නොනැවතුණු ආචාර්ය සුබ්‍රමනියම් ස්වාමි දැන් පවසන්නේ කොංග්‍රස් නායිකා සෝනියා ගාන්ධි සහ පුත් රාහුල් ගාන්ධි සහ එම පවුලේ දූෂණ හා වංචා ගැන ද ළඟදීම සොයා බලන බවය.තමිල්නාඩු මහ ඇමැතිනියගේ නීතිඥයන් ඇයට දුන් අධිකරණ තීන්දුවට එරෙහිව දැන් යළිත් නවදිල්ලි ශ්‍රේෂ්ඨාධිකරණය වෙත ඇපෑලක් ඉදිරිපත් කර ඇති අතර ඒ අනුව ජයලලිතාගේ ඉරණම විස‍ඳෙන ආකාරය ගැන ලොවම බලා සිටී.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>12</day>
    </date>
    <link>http://www.silumina.lk/2014/10/12/_art.asp?fn=af1410125</link>
    <topic>තවම හම්බන්තොට මං කොහොම අත පාලා ඒක ගන්ඩද?</topic>
    <author>උපාලි සමරසිංහ</author>
    <content>ප්‍රේමවතී මනම්පේරිගේ අම්මා ලීලාවතී අසයිකතරගම රූප රැජන ප්‍රේමවතී මනම්පේරි ඉතාම පහත් විදියට ඝාතනය කැර දැන් වසර 43කි. 1971 තරුණ කැරැල්ලත් සමඟම රට පුරා මහත් කැලැඹීමක් ඇති කළ මේ සිද්ධියේ පසුවිපරමක හෝ තවත් මොනවා ලියන්න දැයි ඔබට සිතෙන්නට පුළුවන. ඒත් මෙතෙක් හෙළි නොවූ රහස් සමඟ එහි අලුත් කතාවක් ලිවීම මම අභියෝගයක් ලෙස බාරගතිමි.එම අලුත් කතාවේ තැන්තැන්වල පැරැණි සිද්ධි දාමයේ ශේෂ මතුවීම නොවැළැක්විය හැකි කරුණකි. අද තරුණ පරම්පරාවට පැරැණි සිද්ධිය දැනගැන්මට ඉන් යම්බඳු සහනයක් අත්වන අතර ඒ සාපරාධී ක්‍රියාවලට හවුල්වූවනට අද සිදුවී ඇති දේ දැනගැන්ම තුළින් බුදුන් වදාළ දිට්ඨ ධම්ම වේදනීය කර්ම ඵල විපාකය ගැන බරපතළ හැඟීමක් අප තුළ ඇතිකරයි.ප්‍රේමවතී ඝාතන නඩුවේ ප්‍රධාන සාක්කිකරු යාල හිටපු උද්‍යාන භාරකරු ඩෙස්මන්ඩ් වයිට් මහතා දැන් මා අබිමුව හිඳී. එතුමා නැත්නම් එදා මේ සිද්ධිය යට ගැසී යනු නියතය. අද දොඩන්ගොඩ ශ්‍රීමත් සිරිල් ද සොයිසා වැඩිහිටි නිවාසයේ නේවාසිකව සිටින එතුමා ඒ දුක්බර අතීතය ගැන උසාවියේ දී නොකී දේද මට මතක් කැර දෙයි.1971 අප්‍රේල් කැරැල්ල ඇතිවෙද්දී මා යාල ජාතික වනෝද්‍යානයේ සහකාර උද්‍යාන භාරකරු. අප්‍රේල් 05 වැනිදා කැරැල්ල ඇරැඹීමත් එක්ක කතරගම හා ඒ අවට ප්‍රදේශය කැරැලිකරුවන් විසින් තම අණසකට යටත් කැර ගත් බව දැනගත්තා.එතෙක් කතරගම, කටගමුව හා ගල්ගේ යන ස්ථානවල මා දෙපාර්තමේන්තු නිලධාරීන් රඳවා තිබූ අතර මේ කලබලය නිසාම ඒ සියලුදෙනා සේවා ස්ථාන හැර දමා පලටුපාන මූලස්ථාන කාර්යාලයට රොක් වුණා. එහෙත් අප්‍රේල් 17 වැනිදා හමුදාව නැවත කතරගම ප්‍රදේශය සිය පාලනයට නතු කැර ගත් බව ආරංචි වුණා.ඒ අනුව නිලධාරීන් නැවත සේවා ස්ථානවලට යෙදවීමට මා කතරගම ප්‍රධාන හමුදා නිලධාරියා හමුවීමට උදේ කාලයේ ඒ හමුදා කඳවුරක් බවට තිබූ ස්ථානයට ගියා. දැනට සී.ටී.බී. රෙස්ට් එක තිබෙන තැනයි ඒ කඳවුර තිබුණේ. මෙහි ප්‍රධාන හමුදා නිලධාරියා වුණේ ඇල්ෆ්‍රඩ් විජේසූරිය.මිනිහාට වඩා තරුවක් තිබුණු කෙනෙක් හිටි‍යත් උප ලුතිනන් වුණත් එයා තමයි ලොක්කා විදියට වැඩ කළේ. මාත් එහි ගියේ තවත් යාළුවෙක් වුණු එරික් එක්ක. එයා මාව වුණත් එතරම් ගණන් ගත්තේ නෑ. රයිෆල් තබාගෙන හමුදා භට පිරිස් 15 - 20ක් හිටියා. වෙලාව උදේ 10.30ට පමණ ඇති.එයා පුටුවක වාඩිවෙලා ගැහැනු ළමයෙක් ඉදිරිපිට තබාගෙන ප්‍රශ්න කරමින් හිටියෙ. ඇය මට පිටුපා හිටි නිසා මුහුණ පෙනුණෙ නෑ. එකපාරම විජේසූරිය මට කතා කරලා ඇහුවා මෙයාව හඳුනනවාද? කියලා. එතකොට තමයි මං ඉදිරියට ගිහින් ඒ තරුණිය‍ෙග් මුහුණ බැලුවෙ. බලනකොට වනජීවී දෙපාර්තමේන්තුවෙ වැඩ කළ අපේ සේවකයෙක්ගෙ දුවක්.පුංචි දවසෙ ඉඳන් දන්නවා. මං ඇයව දන්නවා කීවා. ඊට පස්සෙ මිනිහා අඩි පොලොවේ හප්පලා මේකී තමයි ‍මෙහෙ ජේවීපී ලීඩර්. කියලා අර ගැහැනු ළමයට උඹලා මෙහෙ රජ කරන්ඩ හැදුවද! කිය කියා මහ හඬින් කෑගැහුවා. මා නැවතත් පෙර සිටි තැනටම ගිහින් හිටියා. ඇය දැන් නැවතත් මට පිටුපාලා.මට දැන් පෙනෙනවා වැසිකිළිය ළඟ තවත් ගැහැනු ළමයින් 6 දෙනෙක් වාඩිකරවලා තියෙනවා. ඒ අය විටින් විට වැසිකිළියට යනවා. නැවත එනවා. හමුදා නිලධාරීන්ට අමතරව තවත් රජයේ සේවකයො කීපදෙනෙක් එළියෙ සෙනඟ අතර මේ සිද්ධිය බලාගෙන ඉන්නවා මා දැක්කා. පෙරදා රාත්‍රියෙ ඉඳන් මේ තරුණිය හා ඒ තරුණියන් මෙහි රඳවාගෙන සිටි බව ඒ කතාබහවලින් වැටහුණා. ඒ තරුණ මුහුණු බියෙන් ත්‍රස්ත වෙලයි තිබ‍ුණෙ.එකපාරම විජේසූරිය තමන්ගේ අතේ රිපීටර් තුවක්කුව එල්ල කරලා ප්‍රේමවතී මනම්පේරිට කිව්වා ‘ගලවපිය තොගෙ ඇඳුම්’ කියලා. මාත් ගල්ගැහිලා වගේ හිටියා. කෙල්ල ඇඳුම් ගැලෙව්වේ නෑ. ඒ වතාවෙ වි‍ජේසූරිය මරහඬ දීගෙන පැන්නා. බයටම ඇය ගවුම ගලවල බිමට දැම්මා.පිටුපාලා ඉන්න මටත් එහි රැඳිලා ඉන්න අයටත් මේක පෙනෙනවා. ඇ‍ෙග දුඹුරුපාට ස්කර්ට් එකයි, කළුපාට බ්‍රෙසියරයයි මට මතකයි. ගලවපිය අනෙක් ඇඳුම්... ඒ වතාවෙ හමුදා නිලධාරියා තවත් සැරවුණා. ඒත් කෙල්ල ලජ්ජාවෙන් ඇඹැරී ඇඹැරී හිටියා. රිපීටර් තුවක්කුවෙන් පහර දෙක තුනක් වැදුණා.කෙල්ල බයට ඊළඟ ඇඳුම් ටිකත් ගැලෙව්වා. දැන් එයා ඉන්නෙ සම්පූර්ණ නිරුවතින්. (උසාවියේදි මේ ප්‍රකාශය කරද්දි මගෙන් ප්‍රශ්නයක් ඇහුවා. ඔබ ඇගේ නිරුවත එක්ක ඇගේ රහස් ප්‍රදේශයේ රතු පැල්ලම් වැනි දේ දැක්කාද? කියලා) මා කීවා මා දකින්නෙ කොහොමද? ඇය මට පිටුපාලයි හිටියෙ කියලා.ඊළඟට අර හමුදා නිලධාරියා ඇයට හෙළුවෙන්ම පාරට බහින්ඩ කිව්වා. අත්දෙ‍කත් උස්සගෙන කෙල්ල තිස්සමහාරාමය පැත්තට දැන් පාර දිගේ නිරුවතින් යනවා. හමුදා නිලධාරියා රිපීටර් තුවක්කුවත් උළුක්කරන් පිටුපස්සෙන් යනවා. මං මුලින් හිටි තැනම නැවතුණා. ටික වේලාවකින් විජේසූරිය කෙල්ලට වෙඩි තුන හතරක් තිබ්බා. කෙල්ල මුනින් අතට වැටුණා මා හිටි තැනටත් පෙනුණා.මං කලිනුත් කීවා මේ ගමන ගියේ මගෙ යාළුවෙක් වෙච්ච හෝටලයක වැඩ කළ එරික් එක්ක. එරික් මිනිහාව හොඳට දන්නවා. මුකුත් නොකළා වගේ ආපු විජේසූරිය අපි දෙන්නාට වාඩිවෙන්ට පුටු දෙකක් දුන්නා. ඒ ගමන් ඇහුවා ඩ්‍රින්ක් එකක් ගන්නවාද? කියලා. ඇතිවූ කම්පනය නිසාම මාත් තෝන්තුවෙලා හිටියෙ.මගෙ යාළුවත් කැමැති වුණා. ඇතුළු කාමරයකට එක්ක ගිය විජේසූරිය අරක්කු බෝතලයක් කඩලා අපිත් එක්ක ටිකක් බීවා. මං මගේ රාජකාරී ප්‍රශ්නය ඉදිරිපත් කරමින් හිටියෙ. සෙබළෙක් දුවගෙන ආවා. සර්, කෙල්ල මැරිලා නෑ. තවම පණ තියෙනවා ඔහු කීවා. මිනිහා හයියෙන් කෑගැහුවා සාජන්ට් රත්නායක මෙහෙ එනවා.බලනවා! අර කෙල්ල මැරිලා නෑලු. ඕක ඉවරයක් කරනවා කියලා. සාජන්ට් රත්නායක දුවගෙන ඇවිත් සැලියුට් ගහලා පිටත්වුණා. තවත් වෙඩිල්ලක් ඇසුණා. මට පුදුමාකාර කම්පනයක් ආවා. ඊළඟට විජේසූරිය පාර දිහා බලාගෙන ඉඳලා මිනිහෙක්ට කතා කළා ඇලඩින් කියලා. එයාට කිව්වා අයිසෙ වළක් කපලා ඒකිව වළදානවා කියලා.ඒ මනුස්සයාත් ගිහින් ආයිත් ඇවිත් කිව්වා අනේ සර්, මට නම් පණ පිටින් නම් මිනිස්සු වළලන්ඩ බෑ කියලා. ඒ පාර විජේසූරියට තවත් කේන්ති ගියා. යකෝ, මුන්ට වැඩක් හරියට කරන්ඩ බෑනේ. ඕයි ඔළුවටම එකක් තියනවා කියලා තවත් සෙබළෙක් පිටත්කළා. (එයාගෙ නම එළි‍යට ආවෙ නැති නිසා පත්තරේට කියන්ඩ බෑ. ඔබට කියන්නම්) එයා කෙල්ලගෙ ඔළුවටම වෙඩි තැබූ බව මට පසුව ආරංචි වුණේ.ඊට පස්සෙ සිදුවීම් ටිකත් එය බලා හිටපු මගෙ සේවකයෙකුගෙ පුතෙක් මට කිව්වා. ඒ සෙබළා වෙඩි තැබුවත් කෙල්ල මැරිලා නෑ. ඒ වන විට වෙඩි 5ක් විතර තියලත් ඉවරයි. කෙල්ල මිනීවළේ වාඩිවෙලා තමන්ගෙ කරාබු ජෝඩුව ගලවලා ඇලඩින් අයියාට දීලා තියෙනවා. වතුර ඉල්ලා තිබෙනවා. වතුර ටික බීලා ඇලඩින් මාමේ, මේක මගේ අම්මට දෙන්ඩ. නංගිට දෙන්ඩ කියලා. එහෙම කියලා ටික වේලාවකින් එයාගෙ පණ ගිහින්. ඊට පස්සෙ තමයි එයාව වැළලුවෙ.මට ඇතිවෙච්ච කම්පනයට මට සාක්කි දෙන්ඩ හිතුණා. ෆිලික්ස් ඩයස් බණ්ඩාරනායක ඇමැතිතුමා හම්බන්තොට දිසාපතිවරුන් හමුවී රැස්වීමට ආපු වෙලාවෙ තමයි කෙල්ලෙක් නිර්වස්ත්‍රව පාරෙ ගෙනිහින් මැරූ කතාව එළියට ආවෙ. ඒක මුලින්ම ඇද්දෙ හම්බන්තොට සමාජ සේවකයෙක්ව සිටි දොස්තර නඩරාජා මහත්මයා.මේ සිද්ධියට සම්බන්ධ වූ විජේසූරිය රත්නායක හමුදාවෙ ස්වේච්ඡා නිලධාරීන්. ඔවුන් හිටියෙ හම්බන්තොට හිටි හමුදා ප්‍රධානියා ඩෙරික් නුගවෙල මහත්මයා යටතේ. ඒ අයත් දන්නෙ නෑ මෙහෙම අපරාධයක් කළ බව. කොහොම හරි හමුදාවට ආරංචි ගියා වයිට් සාක්කි දෙන්ඩ යනවා කියලා.මාත් මුලින් කී එරික් මහත්මයත් හෝටලයකට ගිය වෙලාවෙ හමුදාවෙ කෙනෙක් ඇහුවා මේ මිස්ටර් වයිට් නේද? කියලා. හමුදාවෙ බොහෝ දෙනා සාක්කි දෙනවට විරුද්ධව හිටියෙ. එරික් බ්‍රවුන්ස් හෝටලයෙ වැඩ කළේ. එයා කිව්වා නෑ මිස්ටර් බ්‍රවුන් කියලා. කොහොම හරි එදා උද්‍යාන භාරකරු සපරමාදු මහත්මයාත් මගේ නිලධාරීනුත් මට කිව්වා කොළඹ ගිහින් ඉන්ඩ මෙහෙ අවදානම් කියලා. මං පිටත් වෙලා ගියත් සාක්කි දෙන්ට උසාවි ආවා.ප්‍රේමවතී මනම්පේරිගේ අම්මා හමුවීමේ වුවමනාව මට තිබුණා. අර කරාබු ජෝඩුව ඇයට ලැබුණාද හොයන්ඩ. දවසක් මං ගියා ඈ හමුවන්න. ඇය කීවා මේ කෙල්ල හොඳට O/L පාස්. කතරගම රූප රැජනත් වුණා. A/L කරන්ඩ ඔය වැඩිහිටි කන්ද පැත්තෙ හාමුදුරු කෙනෙක්ගෙන් ටියුෂන් ගන්ඩ ගියා. ඒ හාමුදුරුවො උගන්වලා තියෙන්නෙ මොනවද කියලා දන්නෙ නෑ කියලා. කරාබු ජෝඩුව ලැබී තිබුණා. නමුත් පස්සෙ නඩුවෙදි නඩු භාණ්ඩවලට ඒක හම්බන්තොට උසාවියට ගෙනිහින්.මේ පවුල ලොකුයි. ළමයින් ගොඩක් හිටියා. ප්‍රේමවතීගේ තාත්තා අන්තිමට වැඩ කළේ පානම. එහෙදිත් එයාට හිරයක් තිබුණා. ඒකෙනුත් ළමයි ඉන්නවා. ප්‍රේමවතී මරා දැම්මට පස්සෙ ඒ මනුස්සයා කැලේ මැදින් හැතැප්ම 22ක් කතරගමට එන්ඩ ඇවිත් තිබුණා. කලබල වෙලාවෙ ප්‍රවාහන පහසුකම්වත් තිබුණෙ නැහැනෙ. මගෙ අඩවියේදි මා මිනිහව හරවලා ඇරියා තමුසෙවත් මරාවි යන්ඩ එපා කියලා. එයා දුවට වෙච්ච දේ හොයන්ට කැලය මැදින් ආවෙ.ඒ පවුලෙ ප්‍රේමවතීගෙ තවත් සහෝදරයෙක් වනජීවී එකේදි දඩයක්කාරයන් වටලන්න යද්දි විපතකට පත්වුණා. ඒ දඩයක්කාරයො එයාගෙ බඩවැල් පවා එළියට පනින්ඩ කපලා මරලා දාලා තිබුණෙ. (වයිට් මහතා නොදන්නවා වුවද ප්‍රේමවතීගේ තවත් දුවක් පන්සලක පින්කම්පොළකදි විදුලිසැර වැදී මියගිය පුවත ද මේ ‍ගවේෂණයේ දී හෙළිවිය.) ඒ අම්මා මේ ලෝකෙ ගොඩාක් දුක් විඳි අම්මා කෙනෙක්.ඩී.ඒ.ජී. මනම්පේරිඑතුමාගෙන් සමුගෙන අප මේ යන්නේ බුත්තල - නගරයටය. ඒ නගරයට යන අතරතුර මගේ සිතේ සිතුවම් පටක් මෙන් ඇ‍ඳෙන තවත් විශේෂ සටහන් කීපයකි. කතරගම විශේෂ වාර්තාකරු සුමන සෝමපාල මහතා හා අපි ඈ සිටි ඒ මහගෙදරට ගොඩවීමු. ඒ අසල ප්‍රේමදාස ජනපතිතුමා අගමැති සමයේ කළ ‍තොරණකි.ඒ තොරණේ ඒ සිදුවීම් සමුදාය එකිනෙක අවස්ථා ගළපමින් කොටා තිබේ. ප්‍රේමවතී මනම්පේරිගේ සියලු නෑ සියන් ඒ වේදනාව නැවත දරා ගන්නට නොකැමැතිව සියලු මාධ්‍ය පිරිස් පලවා හරින පිළිවෙතක් අරඹා ඇත. ඒ අතීත ගින්න තමන් හිත නැවත අවුළුවාගන්නට කැමැති නැති නිසාය.තම මෑණියන්ට ඒ අඳුරු මතකය තවත් වාවගන්නට බැරි නිසාය. සමහර විද්‍යුත් නාළිකාවලට මනම්පේරිගේ මෑණියන් දොස් නඟා බැණ එළවා තිබූ මොහොතක ඇ‍ෙග් කතාව සොයා ගැනීම බරපතළ ව්‍යායාමයක් වෙයි. ඒත් කතරගම පුරාවෘතයේ කරුණු හොයන අරමුණින් අපි ඒ මහගෙදර බිත්තියේ ඒල්ලී සිටි මෙතෙක් ප්‍රේමවතී මනම්පේරිගේ මාධ්‍ය පළ නොකළ ඡායාරූප ද සොයා ගතිමු.මැදගම් බුත්තල පදිංචි ඩී.ඒ.ජී. මනම්පේරි හිටපු වන ජීවි නිලධාරියෙකි. ඔහු කැමැත්තෙන් ම අප නොදන්නා බොහෝ අලුත් කතාවන් කියයි.71 දී මං හිටියෙ විල්පත්තුවෙ. අඩවි ආරක්ෂක නිලධාරියෙක් හැටියට. මේ සිද්ධිය ආරංචි වුණේ කතරගම ගිහින් ආපු අපේ ගමේ කෙනෙක් මඟින්. අපට ඒ දිනවල කතගරමට යන්ඩ එන්ඩ ප්‍රවාහන පහසුකම්වත් නෑ. හරිම කලබල. බොහෝ ම දුෂ්කර ක්‍රියා කරලයි ගමට එන්නෙ. මේ දරුවා හරිම ලස්සනයි.රූප රැජින තරගෙත් දිනුවා. කතරගම පොලිසියේ හිටියා එස්.අයි. කෙනෙක්. එයා කීප දවසක් කෙල්ලට නොයෙක් දේවලට කතා කරලා තියෙනවා. කෙල්ල ඇත්තටම පත්තිනි මාතාව වගේ. හරිම පවිත්‍රයි. ඊළඟට කතරගම දේවාලයට නිතර යන එන මහත්තයා කියලා කෙනෙක් හිටියා.මිනිහත් කෙල්ලට දිෂ්ටිය දාගෙන හිටියෙ. එයත් යෝජනා ගෙනාවා. කෙල්ල කැමැති වුණේ නෑ. මේ කියන්නෙ සහතික ඇත්ත මහත්තයා. මිනිස්සු නොකිව්වට මුළු කතරගමම දන්නවා මේකෙ සැඟැවුණු පැත්ත.මේ දෙන්නා තමන්ගෙ අරමුණු ඉෂ්ට කරගන්ඩ බැරි තැන කලබල ආපු වෙලාවෙ කෙල්ලත් ජේ.වී.පී. කිව්වා. හැබැයි! කෙල්ල ටියුෂන් ගන්ඩ ගිය හාමුදුරුවො නම් ජේ.වී.පී. ඒ හිමියනුත් ඒ දවස්වලම මරා දාලා තිබුණා. කෙල්ල ජේ.වී.පී. ලීඩර් නම් කලබල වෙලාවෙ හැංගෙනවා මිසක් ගෙදර මිදුලෙ ඔළුව පීර පීරා ඉන්නවද? ඒ වෙලාවෙ ආමි එක ඇවිත් කෙල්ල ගෙන ගිහින් තිබුණෙ.කෙල්ලට ඒ වෙලාවෙත් අවුරුදු 19 යි. මුළු රැයක් තිස්සෙ අපේ කෙල්ලත් අරන් ගිහින් තිබුණු අනෙත් කෙල්ලනුත් මේ අය රැයක් තිස්සේ දූෂ්‍ය කරලා. කලින් කියපු කෙල්ලට දිෂ්ටි දාගෙන හිටපු අයත් ඒ රාත්‍රියෙ කඳවුරට ආව බව දුටු අය ඉන්නවා. පස්සෙ කාලෙකනෙ මේ පිළිබඳ පශ්චාද් මරණ පරීක්ෂණ තිබ්බෙ.ඒවා ඔප්පු කරගන්ඩ බැරි වුණා. ඒත් ඇල්ෆ්‍රඩ් විජේසූරිය කියන මිනිහා අවුරුදු 16 ක් හි‍ෙර් දැම්මා. රත්නායකත් එහෙමයි. හිරේදි අර මිනිහා පිස්සු වැටිලා කකුල් පණුවො ගහලා මැරුණෙ. රත්නායක නිදහස් වෙලා පස්සෙ කාලෙක ආවාම කලබලයකදි මිනිහා කෙනෙකුගෙන් පිහිපහර කාලා මැරුණා. මේක තමයි ධර්මය.වැසිකිළිය ළඟ සිටි කෙල්ලන් 6 දෙනාගේ කතාව කීමට මට අවසර. වයිට් මහතා බලා සිටියදී කර්නල් නුගවෙලගෙන් විජේසූරියට හදිසි කැඳවීමක් ලැබිණ. ඔහු යන්නට සූදානම් විය. ඔහුට අර දරුවන් මතක නැත. ඒ ගැන මතක් කළේ කලින් සඳහන් එරික් හා වයිට් ය.රැය තිස්සේ ඔවුන් දූෂ්‍ය කළ දඩ බල්ලන් ඒ වන විටත් රොද බැඳ සිටියේ විජේසූරිය ගිය පසු ඔවුන් නැවතත් දූෂ්‍ය කරන්නට ය. විජේසූරිය සැර ගෙන කෙල්ලන්ට කතා කළේය. “දුවපියව්. ගෙවල්වලට ම දුවපියව්...” ඔහු මොර දුන්නේය. තම හිතවතිය මනම්පේරිට මෙන් ඔවුනට ද වෙඩි වරුසා එල්ලවේ යැයි බියෙන් කොටි හපුවකුට මැදිවූ මුවැත්තියන් මෙන් ඔව්හු පසු පස බල බලා පය පැකිළෙමින් දෙපසකට දිව ගියහ.එල්. විමලාවතී ප්‍රේමවතී මනම්පේරීගේ බාප්පා මනම්පේරිගේ බිරිඳය. නෑකමට විමලා ඇගේ පුංචි අම්මාය. ඇය දුක්බරව අපට අලුත් යමක්ම කීවාය.මං ඇවැස්සකමට මගෙ මහත්තයට නෑනා. මගේ පියාත් මේ දුවට හරිම ආදරෙයි. ඉගෙන ගන්ට දක්ෂ නිසා පොත්පත් පෑන් පැන්සල් පවා ඇයට අරන් දුන්නා. මගෙ තාත්තා වැටුප ගත් ගමන් යන්නෙ ප්‍රේමා දුව බලන්ඩ.එයා කතා කළේ මගෙ තාත්තාට බුත්තල සීයා කියලා. අනේ! මේ අපරාධෙ අහලා මගෙ තාත්තාත් මැරෙනකම් ම දුක් වින්ඳා. මැරෙන කොටත් එයා මේ දුව ගැන කතා කළා. ටික දවසක් යනකොට හරි පුදුම වැඩක් වුණා. දුව නැවත ඉපදිලා කියලා රාවයක් ගියා. ඒත් එක්කම පුංචි දුවක් එක්කගෙන රත්නපුර ලෙල්ලොපිටිය පැත්තෙ මාපියන් දෙන්නෙක් කතරගම ආවා.ඒ එතකොටත් ඒ දරුවා කියලා තියන්නෙ බුත්තල සීයා ගැන. කතරගම ඒ ගෙදර පහුවෙලා යනකොට ඒ දරුවා වාහනය නතර කරළා කීවලු. අන්න! අරක අපේ ගේ කියලා. අපේ මහගෙදර පෙන්නලා එහෙම කියපු දරුවාට ඒ අම්මා බොරුවට කීවා මාව පෙන්නලා මේ ඉන්නෙ හෙදියක් කියලා.දරුවා හිනාවෙලා කීවා “එයා බොරු කියන්නෙ මේ අපේ විමලා පුංචි අම්මනෙ” කියලා. ඊළඟට මේ අවුරුදු 4 ක පමණ දරුවාට අපි ප්‍රේමවතී මනම්පේරිගෙ ඡායාරූපයක් පෙන්වලා ඇහුවා මේ කවුද? කියලා. එයා කීවා ඒ ප්‍රේමා මනම්පේරිනෙ කියලා. හැබැයි! ඒ මමයි කීවෙ නෑ. පස්සෙ ප්‍රේමාගෙ අම්මා නිතර ලෙල්ලොපිටියට ආවා. ගියා. ඒ දුවත් අවුරුදු 12 ක් විතර වෙන තුරු ආවා. ඊට පස්සෙ අම්මට කියලා තියෙනවා එයාට වධ දීලා මරපු හැටි. කළ කී දේවල්.මේ පුනරුත්පත්ති කතාව අහලා ඒ කාලෙ ජෝ අබේවික්‍රම මහත්මයත් (ලෙල්ලොපිටියෙ ගමේ නිසා) මේ ගැන හොයන්ඩ ආවා. එයා අපි වගේ දුප්පත් තැනක නොවේ. දැන් වලව්වක ඉපදිලා කියලා ප්‍රේමාගේ අම්මාත් මං හිතන්නෙ හිත සනසගත්තා.ඒත් ඒ දේවල් කතා කරනවාට කැමැති නෑ. දෙටගමුව වැව අසල ඇති ප්‍රේමවතීගේ සහෝදරයකුගේ දුරකථන අංකය සොයාගෙන මේ ගවේෂණයට මෙහි එන්නට පෙර සිටම මම ඔහුට කතා කළෙමි. ඔහු වන ජීවියේ ම වැඩ කළ විශ්‍රාම ලබා සිටි කරුණාරත්න නැමැත්තෙකි.මේ ගැන ලිවීමෙන් අපට වැඩක් නෑ. අම්මා කොහොමත් කැමැති නෑ. (විද්‍යුත් නාළිකා කීපයක නම් සඳහන් කැර) ඒ අයත් අම්මා එළවා ගත්තා. කියමින් ඔහු දැඩි ලෙස විරුද්ධ විය. ඒ අම්මා සිටියේ ඒ මොහොතේ ඔහු ළඟ බැවින් ඇගෙන් ප්‍රකාශයක් ගැනීම උගහට විය.එහෙත් ගවේෂණයේ ප්‍රධානම ඉලක්කය වූ ඒ අම්මාගේ අලුත් කතාව ඇසීමට මම වෙහෙසෙමි. සෝමපාල මහතා සමඟ කතරගම පරණ නිවෙස්වල කරක් ගසද්දී ඇය වැල්ලවායේ මල්වත්තාවල දරුවකු ළඟට මා මෙහි පැමිණීමට පෙර දිනයේ පැමිණි බව දැන ගැනීමෙන් මගේ අරමුණත් කුහුලත් තව තවත් තියුණු විය.ඩෙස්මන්ඩ් වයිට්මම වැල්ලවායේ ඒ ගමට කිට්ටු කළෙමි. සෝමපාල මහතා ද මා සමඟ විය. වාසනාවට ඒ ගෙදර ඒ මොහොතේ සිටියේ අම්මා පමණෙකි. ඒත් අම්මා සිටින ගෙදරට අසල්වැසි ගෙදර ඇත්තෝ ඇගේ දරුවන්ට දුරකථන ඇමතුම් දෙමින් අප වළකන්නට යත්න දැරූහ. එහෙත් මම ජය ගතිමි. ඇයට හානියක් කිරීම අපගේ අරමුණ නොවේ.අම්මාවරුන්ගේ පුවත ගැන මම දන්නා දේ කියමි. ඇය ධර්ම දේශනාවක් ගුවන් විදුලියෙන් අසමින් සිටියාය. එහෙත් පුනර්භවයේ පුවත හරහා මම ඇගේ අදහස් ඇද්දෙමි.ඇය නොයෙක් විට කතා නොකරයි. නැඟිට යන්නට හදයි. එහෙත් මම දයාවෙන් ඇය අස්වසමින් ඇගේ පුවත අසමි. ඇයට දැන් වයස 85 කි. නම ලීලාවතී උබයසිංහය.මට මේ ලෝකයක් නැති වුණා. මං ඒ ගැන කතා කරන්ඩ කැමැති නෑ. මේ ලෝකෙ විඳින්ඩ ඕනෑ දුක් ඔක්කොම විඳලා දැන් මං සැහැල්ලුවෙන් ඉන්නෙ. ඒ අම්මා කීවාය.මං ඒ දුක්මුසු සිද්ධිය හෝ වෙනත් දේ කතා නොකොට පුනර්භව සිද්ධිය අසමි.අපි දුප්පත් අය. මගෙ කෙල්ල ඉපදිලා තියෙන්නෙ ලොල්ලොපිටියෙ ගනේගොඩ වලව්වෙ. දැන් එයා බැඳලා දරුවොත් ඉන්නවා. කෙල්ලට වැරැදුණේ නෑ. මං කෙල්ල බලන්ඩ ගියා. එයා මා බලන්ඩ ආවා. දැන් මට යන්ඩ වාරු නෑ.මගෙ දරුවාට වින කරපු ඈයින්ට වැරැදුණා. ඒක ලෝක ධර්මෙ. මං අවුරුදු 30 ක් හැම මාසෙම 17 වැනිදාට මගේ කෙල්ල වෙනුවෙන් පින්කම් කළා.අම්මෙ, අර ඇලඩින් අයියා දුන්න කරාබු ජෝඩුව අම්මා ළඟ තවම තියෙනවද? නැත්නම් ඈ කියූ විදිහට ඇගේ නංගිට දුන්නාද? මම සීරුවට ඇගෙන් ඇසුවෙමි.ඒ කරාබු ජෝඩුව තවම හම්බන්තොට. මොන අම්මට ද පුළුවන් ඒ කරාබු ජෝඩුව අත පාලා ගන්ඩ. මට නම් බෑ පුතේ.ඇයගේ වියළි කොපුල් තෙත් වන බවක් මට දැනිණ. මම ඇගේ හිස අත ගා ධර්ම දේශනා අසන්නට ගුවන් විදුලිය සුසර කරන්නැයි කීවෙමි.උපාලි සමරසිංහඡායා - සුමන සෝමපාල (කතරගම විශේෂ)වයිට්ගේ ඡායාරූපය - දයා විජේරත්න (දොඩන්ගොඩ විශේෂ)කර්තෘට ලියන්න | මුද්‍රණය සඳහා</content>
  </post></root>