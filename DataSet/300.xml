<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af1406012</link>
    <topic>මනසින් තවම යන්නෙමි මම ඉස්කෝලේ...</topic>
    <author>සුනිල් සරත් පෙරේරා</author>
    <content>ලුම්බිණිය වූ කලි පතළ නමක් දිනා ඇති හැමතින් දැයට මහත් මෙහෙවරක් කළ මහා විදුහලකි. හැව්ලොක් පුර දොර ස්කෙල්ටන් උයනබඳ රමණීය පරිසරයක මෙය පිහිටා ඇත. එදවස පාසල් ඉහළ මාලයට සිරිපද ලස රැඳි සමනොළ ගිර හිස දසුන පැහැදිළිව දිස්වුණි. එය නොමැකෙන සිතු සිත්කමකි. එදවස මෙන්ම මෙදවස ද අසල ඇළදිය ගලා බසින්නේ සුපුරුදු නිසල ගමනින්මය.ලුම්බිණිය මහ විදුහල මෙරට ජන විඥානය කෙරෙහි ප්‍රබල බලපෑමක් ඇති කළ විද්‍යාස්ථානයකි. තක්සලාව බදු ලුම්බිණියේ සතර උගත් සිසු කැළගෙන් මෙන්ම විවිධ ශිල්පයන්හි කෙළපත් ඇදුරු පරපුරෙන් ද විපුල මෙහෙයක් සාහිත කලා ක්ෂේත්‍රයන්ට සිදුවී ඇත. ජාතියේ රසාඥතාව, වින්දනය උසස් තලයකට නැංවීමට ලුම්බිණි විදුහල මෙන්ම රඟහල ද කළ බලපෑම ප්‍රතිවේෂණයට ලක්විය යුතු කාලය එළඹ ඇත. කලා ගණිත සාහිත ආදි සෑම ක්ෂේත්‍රයකදීම ලුම්බිණි සිසුවෝ තබා ඇති මුද්‍රාව ඉතිහාසයට එක්වේ.ලුම්බිණි අධ්‍යාපනයේ නව ආවර්තනයක් එළඹෙන පොසොන් මස සිදුවීමට නියමිතය. අලුතෙන් ඉදිවූ ක්‍රීඩාගාරය විවෘත කිරීම - මහින්දෝදය විද්‍යාගාරය විවෘත කිරීම - නව තාක්ෂණවේදී විෂය ධාරාවට අනුගත තාක්ෂණවේදී විද්‍යා පීඨයට මහින්ද රාජපක්ෂ ජනාධිපතිතුමන් අතින් මුල්ගල තැබීම ද හෙට (02) දින උත්සවාකාරයෙන් සිදු කෙරෙයි.ලුම්බිණි මහා විද්‍යාලය දශක අටහමාරක පමණ කාල මානයක් තුළ එයටම ආවේණික සම්ප්‍රදායක් ගොඩනඟා ගත් මහා විදුහලකි. 1929 තිඹිරිගස්යාය ආණ්ඩුවේ මිශ්‍ර පාසල ලෙසින් ඇරැඹුණු මෙම විදුහල කාලයාගේ ඇවෑමෙන් හැව්ලොක් ටවුන් කනිෂ්ඨ විද්‍යාලය, හැව්ලොක් ටවුන් ජ්‍යෙෂ්ඨ විද්‍යාල‍ය යනුවෙන් නාම විපරිනාමයට පාත්‍ර විය. මුල් යුගයේ මුල් ගුරුවරුන් ලෙස ටී. ආර්. බාලසූරිය හා එච්. ඒ. එම්. කළුආරච්චි යන මහත්ම මහත්මීන්ගේ නම් සටහන්ව ඇත. ඔවුන්ගේ ඇවෑමෙන් විදුහල්පතිවරුන් කීප දෙනෙක්ම පත්ව ඇති අතර ඩී ජේ. ඩයස් මහතා සහ තීරුවානාකරපු මහත්මිය වැඩ බලන විදුහල්පතිවරියක් ලෙස කටයුතු කළ බවක් ද වාර්තා වෙයි.මා විදුහලට ඇතුළු වූයේ හතරවන පංතියටය. වී. ඩබ්ලිව්. හල්පේ මහතා මා විදුහලට ඇතුළුවන විට විදුහල්පති ධූරය හෙබවීය. හල්පේ මහතා රඟහල අලුතෙන් ඉදිවන අවදියේ ඒ ගැන සොයා බලමින් එවකට ඉදිකිරීම් කටයුතුවල නිරත රජයේ ප්‍රසිද්ධ වැඩ දෙපාර්තමේන්තුවේ මෙය භාරව කටයුතු කළ නිකලස් සේනාරත්න වැනි මහත්වරුන් සමඟ උනන්දුවෙන් කටයුතු කළ ආකාරය මතකයට නැ‍ඟේ.එදවස කලා මණ්ඩලය යටතේ පැවැති සිංහල නාට්‍ය අනුමණ්ඩලයේ සාමාජිකයකු වශයෙන් ද හල්පේ මහතා කටයුතු කර තිබේ. පේරාදෙණිය සරසවියේ ඉංග්‍රීසි අංශයේ මහාචාර්ය ඇස්ලි හල්පේ මහතා මෙතුමන්ගේ පුත්‍රයෙකි. හල්පේ මහතාගේ දියණියක වූ ෂර්ලි හල්පේ මෙනෙවිය අපේ කාලයේ ලුම්බිණියේ ඉංග්‍රීසි භාෂාව ඉගැන්වූ ප්‍රියමනාප ගුරුවරියකි.1959 රාජ්‍ය නාට්‍ය උලෙළක් එදවස හැව්ලොක් ටවුන් මහා විද්‍යාල රඟහලේදී පැවැත්වුණි. රඟහල විවෘත කිරීම හා නාට්‍ය උත්සව ආරම්භ කිරීම එවක සංස්කෘතික කටයුතු පිළිබඳ අමාත්‍ය ජයවීර කුරුප්පු මහතාගේ ප්‍රධානත්වයෙන් සිදුවිය. කලා කෘති නමැති අපූර්ව වස්තු පහළ කිරීමට සමත් කලාත්මක සෞන්දර්යය වින්දනයකින් හෙබි පරපුරක් බිහි කිරීමට ලුම්බිණි පරිසරය හේතුවක් විය.ලුම්බිණි මණ්ඩපයට එදවස නේක කලාවන්හි නිරත පරිණත කලාකරුවෝ ආගියහ. ඉන්දියානු ධෝතියෙන් සැරසුණු ආනන්ද සමරකෝන් හා ලයනල් එදිරිසිංහ ශාලාවට එන අයුරු ඈත සිට අපි මහත් ඕනෑකමින් බලා සිටියෙමු.වේදිකාවේ ඈත කඳුකර හිමව් අරණේ සීත චන්දන ලපලු හෙවනේ ගීතයට අනුව නාදනූපා තබ තබා හිමව් කුලෙන් බැස එන නල කුමරු හා නල දමයන්තිය වූ වජිරාගේ නැටුම් ගදෙව් වින්දේ මෝහනයට පත්වෙමිනි.ඩබ්ලිව්. බී. මකුලොලුව මහතා අපේ පාසලට නිතර ආගිය කලාකරුවෙකි. එතුමෝ රජයේ ප්‍රධාන සංගීත පරීක්ෂක ධූරය හෙබවූහ. එදවස අප විදුහලේ සංගීත ගුරුවරයා වූයේ දේවප්‍රිය අතුකෝරල මහතාය. මකුලොලුව මහතා හා දේවප්‍රිය අතුකෝරල මහතා අතර පැවැතියේ සමීප සබඳතාවකි. නැ‍ඟෙනහිරට හා ඇළපසට මුහුණලා ඉහළ මාලයේ සංගීත පංතිය පිහිටා තිබුණි.තුන් සරණේ ගී, වාරම් ගී, වැළපුම් ගී ආදි ජන ගී නාද රටා මෙදෙසින් පැමිණ නිතර අප සවනත පැලපදියම් වුණි. ජන ගීයේ නාද රූපත් ජන කවියේ භාෂාලංකාරත් අප අවබෝධ කරගත්තේ මෙතැනිනි. රටපුරා විසිරි ඉන්නා දක්ෂ සංගීත සහ නැටුම් ගුරුවරු මකුලොලුව මහතා නිසා ලුම්බිණියට නිතර පැමිණියහ.මෙම ගුරුවරුන්ගේ ද සහාය ඇතිව 1963 දී හෙළ මිහිර ඇසිදිසි ප්‍රසංගය කරළියට ගෙන ඒමට මකුලොලුව මහතා සමත් විය. හෙළ මිහිර මෙන්ම දෙපානෝ මුද්‍රා නාටකය 1966 වේදිකා ගත කළේ මෙම පරිසරය තුළ පුහුණු වීමෙනි. මකුලොලුව මහතාගේ කටයුතුවලට විදුහලේ සංගීත ගුරුවරයා වූ දේවප්‍රිය අතුකෝරළ මහතාගෙන් මෙන්ම විදුහලේ ආදි සිසුවෙකු වන ලයනල් රන්වල මහතාගේ ද නොමඳ සහායක් ලැබුණි.සිල්ප සතර දුන් අපගේ යුගයේ ගුරුවර ගුරුවරියන්ගේ රූපකාය මෙන්ම ගුණකාය ද නිතර මතකයට නැඟ එයි. එල්. ඩී. එස්. සමරසේන මහතා කැපී පෙනෙන පුද්ගල පෞරුෂයක් ගොඩ නඟා ගත් ගුරුවරයෙකි. ප්‍රියමනාප ලියනගේ ගුරුතුමිය කුස ජාතක කව්‍ය හා යටගිය දවස උම්මග්ගජාතක කතා ද රස කර අපට ඉගැන්වූවාය.රූබේරු මහතා රෙදි කෝට් ඇන්ද දුටු දුට සිසුන් බියපත් කළ පැරැණි කාලයේ ගුරුවරයාය. නීතිය මෙන්ම රීතිය ද රූබේරු මහතා ඇතැම් විට සිසුන්ට පෙන්වා දුන්නේ සිසු විනය බාර ගුරුවරයා ලෙසය. පිළියන්දල සිට පැමිණි භූගෝලය හා සෞඛ්‍ය ඉගැන්වූ පෙරේරා සර් නාට්‍ය ගැන ද උනන්දුවක් දැක්වූයෙකි.සුමනසේකර ගුරුතුමාත් විජේදාස මහතාත් විද්‍යා විෂය අපට කියා දුන්හ. ලෝහ වැඩ - යාන්ත්‍රික ඇදීම ඉගැන්වූ ලියනගේ මහතා සිසුනට ඉතාම සමීප ගුරුවරයෙකි. ජල මත වාෂ්ප බලයෙන් දුවන බෝට්ටුවක් තැනීමේ සිල්පය එතුමො අපට කියා දුන්හ. සුපතල උඩරට නැටුම් ශිල්පී හීන්බබා ධර්මසිරි මහතා විදුහල් නාට්‍ය ගුරුවරයා විය.එදවස රඟහල රැකදුන් පැට්ට්‍රික් අයියා මෙන්ම පී. එස්. බාලසූරිය මහතා ද රඟහල කොරිඩෝව දිගේ පිය මැන එන්නා සේය. මුල් කලා සඟරාවක පිටපතක් එදවස පැට්ට්‍රික් අයියා මා අතට පත් කළේත් අවසර ලද තැන නාට්‍ය නැරැඹීමට දොරගුල් ඇර දුන්නේත් මා නිර්මාණකරණයට දිරිමත් කිරීමක් ලෙසය.ශේන් ගුණරත්න සංදේශ චිත්‍රපටියේ කැපී පෙනුණ චරිතයකි. හැව්ලොක් ටවුන් පාසල් නාම ලේඛනයට ඔහු ඇතුළත් වී ඇත්තේ ඇල්පර්ඩ් ගුණරත්න නාමයෙනි. (ශේන් ගුණරත්න පැරැණි ගොඩනැඟිල්ල පැවැති සමයේ සිටි ශිෂ්‍යයෙකි.)ශාලාව ඉහළ තෙවන මාලයේ සිසුවිය රෙදි වියන අතර පෙහෙකම් යන්ත්‍රයකින් මතුවූයේ ටක ටකස් හඬකි. සාරියක් වුවද තමාටම වියා ගැනීමට සමත් සිසුවියෝ එමඟින් බිහි වූහ. තෙලි තුඩෙන් වර්ණ කාව්‍යයක් අඳින, අතුකෝරල ගුරුතුමාගේ චිත්‍ර කලා කාමරය වූයේ ඉහළ මාලයේ දකුණු කෙළවරේය. එදවස - විදෙස් චිත්‍ර තරගවලට පවා චිත්‍ර ඉදිරිපත් කර දස්කම් පෑ සිසු සිසුවියන් බිහි කිරීමට අතුකෝරල මහතාගේ ගුරුහරුකම් බලපෑවේය. එම්. කේ. විමලා ශිෂ්‍යාව (පසුව ලුම්බිණියේ ගුරුවරියක වූ) ජපානයේ පැවැති චිත්‍ර තරගයකින් පිදුම් ලැබුවා මතකය.හැව්ලොක් ටවුන් විද්‍යාල කාලයේ පටන් නාට්‍ය කලාවට ලුම්බිණි ගුරුවරුන් ගෙන් සහ සිසුන්ගෙන් ද පුරෝගාමී මෙහෙවරක් සිදුවී තිබේ. පනහේ දශකයේ බොරැල්ල වයි. එම්. බී. ඒ. ශාලාවේ පැවැති අන්තර් පාඨශාලීය නාට්‍ය තරගයකදී ලුම්බිණිය ඉදිරිපත් කළ “ප්‍රතිපත්ති පූජා” නාටකය ජයග්‍රාහක නාටකය ලෙස තේරී ඇත.“ප්‍රතිපත්ති පූජා” නාට්‍යයේ විහාර මහා දේවියගේ චරිතය රඟපෑ සෝමා වීරකෝන් සිසුවිය ඒ සඳහා සම්මාන ලබා ඇත්තේ එදවස අග්‍රාණ්ඩුකාර ධූරය හෙබවූ ශ්‍රීමත් ඔලිවර් ගුණතිලක මහතා අතිනි. “ප්‍රතිපත්ති පූජා” නාටකයේ ගැමුණු කුමර චරිතය රඟපා ඇත්තේ සිරිල් කොඩිකාර ශිෂ්‍යයාය. “ප්‍රතිපත්ති පූජා” නාට්‍ය නිෂ්පාදනය කර ඇත්තේ විදුහලේ ගුරුවරයකු වූ එස්. ආර්. ජේ. එස්. තිලකරත්න මහතාය.සිල්වා මහතා අපට ජ්‍යෙෂ්ඨ පංතියේ සිට විශ්ව විද්‍යාල ප්‍රවේශය පන්තිය දක්වා සිංහල ව්‍යාකරණ ඉගැන්වූ ඇඳුරු තුමාය. සමුද්‍රඝෝෂ විරිතට කවියක් ලියා වරෙක මා එතුමාට පෙන්වූ විට දුන් අවවාදය වූයේ පබද කිරීමේදී විවිධ විරිත් කෙරේ යොමුවන ලෙසය. නිර්මාණකරණයේදී විවිධ විරිත් හා රිද්ම රීති සෙවීමට මා පෙලඹුණේ එතුමන් ගෙන් ලැබුණ මඟපෙන්වීම අනුවය.පතළ නමක් ඇති රවිලාල් විමලධර්ම මහතා අප පාසලේ ගුරුවරයකු හා උප විදුහල්පතිවරයා ලෙස එදවස කටයුතු කළේය. උසස් පෙළ අප සාහිත පාඩමට පැමිණි විමලධර්ම මහතා අත තිබූයේ ‘නවලෝකය’ (උඩකැන්දවල සරණංකර හිමි සංස්කරණය කළ) සඟරාවේ පිටපතකි. එය විශේෂ තාගෝර් කලාපයයි.මම ද හැව්ලොක් ටවුම් මහා විද්‍යාලයේ උසස් පෙළ පන්තියේදී පාඨශාලාන්තර නාට්‍ය තරගයක් සඳහා නාට්‍ය පිටපතක් ලියා එය නිෂ්පාදනය කළෙමි. බෞද්ධ කථාවක් වන රජ්ජුමාලා ඇසුරෙන් ලියු එය “බුදුසරණ” ලෙස නම් කෙරුණි. බෞද්ධ ශිෂ්‍ය සංගමය සංවිධානය කළ නාට්‍ය තරගයේදී එය තෙවැනි තැන දිනා ගැනුමට සමත් විය.“නීල කේෂ්” නමින් මෙය පසුව “බැදගත් බෙරේ” නමැති තවත් නාටකයක් සමඟ ලුම්බිණි රඟහලේදීම 1968 වසරේ වේදිකාගත කෙරුණි. නාට්‍ය නිෂ්පාදනය සඳහා තිබූ උනන්දුව ගීත රචනය සඳහා එතැන් සිට යොමු විය.පරිණත නාට්‍ය නිෂ්පාදකයකු වන අන්ගාරා ගඟ ගලා බසී නිෂ්පාදක රංජිත් ධර්මකීර්ති මහතා ද ලුම්බිණියේ ආදි සිසුවෙකි. ඔහු කලක් ගුවන් විදුලි නිවේදකයකු වශයෙන් ද කටයුතු කළේය. අධ්‍යාපනය පිළිබඳ කැබිනට් ඇමැතිවරයකු බිහි කිරීමට ද ලුම්බිණිය පින්බර විය.එතුමෝ වත්මන් අධ්‍යාපන අමාත්‍ය වරයා වූ බන්දුල ගුණවර්ධන මැතිඳුන්ය. සෝමවීර චන්ද්‍රසිරි - ජයන්ත කැටගොඩ ලුම්බිණියෙන් බිහි වූ පාර්ලිමේන්තු මන්ත්‍රීවරුන්ය. මෙරටේ චින්තන විධි කෙරේ විවිධාකාර බලපෑම් ඇති කිරීමට සමත් දූ පුතුන් රාශියක් ලුම්බිණි මාතාව බිහිකර ඇත. විදුහුරු, පඬිවරු, වෙදැදුරු, ගුරුවරු, මැවිසුරු මහැදුරෝ ඒ අතර වෙති.හැව්ලොක් ටවුමේ රඟහල වාසනාවන්ත භූමියක් ලෙසත් නාට්‍යයක මංගල දර්ශනය එහිම පැවැත්වීම යෝග්‍ය බවත් නාට්‍ය කලාකරුවන් අතර පවතින විශ්වාසයකි. බොහෝ නාට්‍යවල උපත මේ අනුව හැව්ලොක් ටවුමේ මහ විදුහල වේදිකාවේ සිදුවිය. ලුම්බිණි දයානන්ද ගුණවර්ධනයන්ගේ බක්මහ අකුණු - කැරකෙන වේදිකාවක් උපයෝගී කරගෙන කළ නවතම අත්හදා බැලීමක් විය. මහින්ද ඩයස් කැරකෙන වේදිකාව ලුම්බිණි වේදිකාව මත ඉදිකළේ එහි තිබු පුළුල් අවකාශය ප්‍රයෝජනයට ගනිමිනි. බක්මහ අකුණු පළමුවරට 1963 ජූනි 30 හැව්ලොක් ටවුන් රඟහලේදී වේදිකාගත විය.දයානන්ද ගුණවර්ධන මහතාගේ ඉබිකට්ට හා මධුර ජවනිකා ද පළමු වරට ලුම්බිණි වේදිකාවේ රඟ දැක්විණි. අමාත්‍ය බන්දුල ගුණවර්ධන මහතා කලාත්මක චිත්‍රපටි කීපයක් බිහි කිරීමට නිෂ්පාදකවරයකු වශයෙන් පෙලඹුණේ ද ලුම්බිණියෙන් ලද සෞන්දර්යයේ වින්දනයේ බලපෑමෙනි.මුළු ලොවම බැඳී පවතින්නේ එකම කලා මූලයකිනි. කලාව ස්වභාවධර්මය මැවූ ඵලයකි. අධ්‍යයනයේදී පංචවිධ විශ්වීය බෙදුමකට වෙන්කර දැනුම දියුණු කර ගැනීමට අප පෙලඹෙයි. කලා - ශිල්ප - ධර්ම - ශාස්ත්‍රය විද්‍යා යනුවෙන් එය සැලකිල්ලට ගැනේ. ලුම්බිණි සම්ප්‍රදායෙන් ඉස්මතු වූයේ ද කලාවයි.පසෙකින් ඉදිවූ මහින්දෝදය විද්‍යාගාරයයි. ඇළබද පරිසරය අද මනරම් දසුනකි. නව ක්‍රීඩාගාර සංකීර්ණය පසුබිමින් දිස්වෙයි. සිසුනට නවමු මංපෙතක් පෑදෙයි. ඒ සිප්ලකු (තාක්ෂණවේදී) මණ්ඩපයක ආරම්භය ලුම්බිණියේ අලුත්වැ පිබිදෙන පරපුරට ආශිර්වාද වනු නියතය.සතර සිල්ප දුන් මගෙ විදුහල් මවුනී ඔබට ම හිස නමනෙමි හදවත බැතිනීසුනිල් සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af1406013</link>
    <topic>විවාහයක් නැතත් මධු සමයක් ඇති සද්දන්තයෝ</topic>
    <author>අරුණි මුතුමලී</author>
    <content>වනාන්තරවල ඇවිදින විට මම විවිධ සතුන්ගේ ප්‍රේමාතුර රංගන දැකලා තිබෙනවා. ඒ ඒ ආචාර ධර්ම එක එක සතුන්ට ෙවනස්. වලසුන්ගේ ප්‍රේමය හරිම රෞද්‍රයි. ‍ඝෝෂාකාරී. කිසිම ළෙන්ගතු කමක් නෑ හරියට බලහත්කාරකමක් කරනවා වගෙයි හැඟෙන්නේ. දිවියන්ගේත් ඒ වගෙයි. ඒත් දිය බල්ලන්ගේ ප්‍රේමය හරි සුන්දරයි. දිය කෙළිමින් පෙම් කරන අතර ගල්පර මත සහවාසයේ යෙදෙනවා. අනෙක මේ ආදරය එතැනින් ඉවර වන්නේ නෑ, දරුවන් රැක බලාගෙන පවුල් ජීවිතයක් පවා ගත කරනවා. ඒ අය කොහොම වුණත් මම දැක්ක සොඳුරුම ප්‍රේම ජවනිකා තිබෙන්නේ අලි ඇතුන්ටයි. ඒ දසුන් දැක්කාම අපටත් ප්‍රේමය ඇවිස්සෙන තරම්."වසර තිස්තුනක් පුරා තමන් ලද වන ජීවී අත්දැකීම් ඇසුරින් ඔහු ලද නිගමනය එය විය. එය තහවුරු කරන්නට වෛද්‍ය අතපත්තු උදාහරණ දැක් වූයේ තමන් දුටු රූප පෙළ යළි අප ඉදිියේ මවන්නාක් මෙනි." මේ වැඩේ දකින්න ‍ලේසි නැහැ. එක දිගටම අලි ප්‍රේමයක් සම්පූර්ණයෙන් දැක ගන්න නම් දින ගණනක් ඔවුන් පසුපස්සේ ලුහුබඳින්න වනවා. මොකද ඒක දවසකින් දෙකකින් ඉවර වන වැඩක් නෙවේනේ."" කරදඩු දික්වුණ පිරිමි අලි රංචුවෙන් පිට කරන බව අපි දැන් දන්නවනේ? ඒ අය තනිවෙලා, හිස හැරුණු අතේ ඇවිද ඇවිද ඉන්නේ හරිම අසහනෙන්. ඒකට හේතු දෙකක් තිබෙනවා. එකක් තනිකම. අනෙක ලිංගිකව මෝරලා නිසා ආශාවන් වැඩියි නමුත් ඒවා ඉටු කරගන්න අවස්ථාවක් නැතුව ඉන්නේ.ඒ නිසා මේ අය තමන්ට ගැළපෙන පෙම්වතියක් සොයමින් තමන්ගේ රැළ හෝ වෙනත් රැළක ඇතින්නන් ගැන අවධානයෙන් ඉන්නේ. කොයි තරම් උවමනාව තිබුණත් මේ අලි තමන්ගේ ආචාර ධර්මවලට එරෙහිව ඇතින්නක් හමුවුණු සැණින් පෙමින් බැඳෙන්නේ නැහැ. මද තත්ත්වයේ පසුවන ඇතින්නක් ද කියලා සොයා බලනවා."මේ සොයා බැලීම කිලෝ මීටර දෙකක් පමණ දුරක සිට හෝ කළ හැකි බව වෛද්‍ය අතපත්තු පවසන්නේ අලින්ගේ විස්මයජනක චර්යාවන් ගැන අපේ උනන්දුව තවත් වැඩි කරවමිනි."මද තත්ත්වයේ ගැහැනු සතකු අවස්ථා තුනක් පසු කරනවා. පෙර මද, සරු මද, පසු මද කියලා. ඒ අවස්ථාවෙදි ඇයගේ ශරිරයෙන් රසායනික සුවදකින් යුතු ෆෙරමෝනයක් පිට කරනවා. පුදුමේ කියන්නේ ඒ සුවඳ කිලෝ මීටර දෙකක් ඈත ඉඳලා වුණත් ඉව කරන්න පිරිමි අලියකුට පුළුවන්.හැබැයි ඒ සුවඳ දැනුණු ගමන් මේ පිරිමි සතා ඇවිස්සෙනවා. එයා ඒ මොහොතේ ඉඳන් ප්‍රතිචාර දක්වන්න ගන්නවා‍. මුත්‍ර බින්දු බින්දු දිය මලෙන් පිට වෙන්න ගන්නවා. අනෙක දිය මල පේන්න ගන්නවා. පිස්සුවෙන් වගේ හොඬ ඉහලට ඔසවාගෙන සංඥා ලබා ගන්නේ රේඩාර් පද්ධතියකින් වගේ. එහෙම දිශාව හොයාගෙන එක පිම්මේ යන්නේ අර මද තත්ත්වයේ ඇතින්න සොයාගන්න. ඒ වෙලාවට හොඳ රස ආහාරයක් මඟදි හමුවුනත් ඒ ගැන හිතන්න හිතක් මේ අලියාට නෑ."" එහෙම ගියාට ම රංචුවක වැඩිහිටි ඇතින්නියන් තමන්ගේ රැළේ කෙල්ලන්ව මේ නාම්බාට නිකම්ම දෙන්න ලෑස්ති නෑ. මෙතන ප්‍රශ්න දෙකක් තිබෙනවා. එකක් මද තත්ත්වයේ පසු වුණාට පිරිමි සතකු සමඟ යන්නට තරම් සුදුසු තත්ත්වයක මේ නෑම්බිය පසුවනවාද?අනෙක ලිංගිකව පරිනත වූ පමණින් දරුවකු බිහි කිරීමට තරම් වර්ධනයක් මේ ගැහැනු සත්ත්වයාට තිබේද? තරුණිය මේ දේවල් සම්පූර්ණ නැත්නම් කොයිතරම් හැඩි දැඩි තරුණයකුට වුවත් රංචුවෙන් ගුටි කාලා යන්න වෙනවා. මේ තීරණය ගන්නේ නායක ඇතින්නයි. ""කොහොම හරි උමතුවෙන් එන පිරිමි සතාට මද ඇතින්නගේ බාල මහලුකම් අදාළ නැහැ. ඒ නිසා එයා හැම ඇතින්නක්ම ඉව කරමින් යනවා. මේ වෙලාවට මද තත්ත්වයේ නැති ඇතින්නන් ගහලා පන්නනවා. පසු මද තත්ත්වයේ අය ඇල්මක් දක්වනවා. ඒත් හරි කෙනා හමුවන් තුරු මොන ප්‍රශ්නය ආවත් මේ අලියාත් තමන්ගේ අධිෂ්ඨානය අතහරින්නේ නෑ."මෙසේ තම සැබෑ පෙම්වතිය වීමට සුදුසු තැනැත්තිය සොයමින් යන අලියාට නොපෙනෙන දෙයක් ද ඇති බව වෛද්‍ය අතපත්තු පෙන්වා දෙයි. ඒ තම සිහින කුමරා එන තුරු රංචුවේ අයිනක හොරගල් අහුලමින් සිටින ඇතින්නියයි. එය ඔහු මාදුරු ඔයේ දී අත්දුටු සිදුවීමකි."මහවැලියට බිලි වෙන්න ගිය මාදුරු ඔය වනාන්තරයෙන් කොටසක් බේරාගෙන ඉද්දි අපි දැක්කා අලි අසූවක් විතර රංචුවක් වැව් පිටියේ තමතමන් කැමති විදිහට එක එක ක්‍රියාකාරකම්වල යෙදෙමින් හිටියා. සමහරු මඩ නානවා, සමහරු සෙල්ලම් කරනවා, සමහරු දිය කෙළිනවා, මේ අතර රංචුවට තරමක් පෙනෙන නොපෙනෙන දුරින් දෙන්නෙක් වෙනම ඇඟේ හැපි හැපි අමුතු විදිහකට ඉන්නවා.මේ අවස්ථාව අලි ජෝඩුවකට ලැබෙන්නේ මිනිසුන්ගේ වගේම පවුලේ එකඟතාව ඒ යුවළගේ ප්‍රේමයට ලැබුණට පස්සෙයි. මේ දෙන්නා දිහා බලන්න යන පොඩි අයව එක්කෝ වැඩිහිටි අය වළක්වනවා නැත්නම් පෙම්වතා පන්නනවා. ඒ නිසා අනුමැතිය ලැබුණු මේ අයගේ ප්‍රේමයට බාධා කරන්න කවුරුත් නෑ. මේ පෙම්වතුන් දෙදෙනා සිප ගන්නවා, හොඬෙන් සිරුරු පිරිමැද ගන්නවා, එහෙම දිනයක් හෝ දෙකක් ගත වනවා. ඒ දෙන්නට කිසි හදිසියක් නෑ.""මෙහෙම ආදරය කරමින් ඉන්න දින දෙක තුනක් කාලය මම නම් දකින්නේ ඔවුන්ගේ මධු සමය හැටියටයි. වෙන කිසිම සතෙකුට මෙහෙම කාලයක් නෑ. දිය බල්ලාට කෙටි මධු සමයක් තිබුණත් එය පැය කිහිපයකට සීමා වෙනවා. මෙහෙම අලි මධු සමය ගත කරන්න හේතුවක් තිබෙනවා. ඒ තමයි ගැහැනු සතා පෙර මද සමයේ නම් සරු මද සමය වන තුරු ඉවසීම.මුළු කාලය සතියක් පමණ නිසා දිනක් දෙකක් ආදරය කරමින් ගත කරන්න කාලය තිබෙනවා. පෙරමද කාලයේ පටන් ගන්න ප්‍රේමය උත්සන්න වන්නේ සරු මද කාෙලදිය. පැටවුන් හදන ක්‍රියාවට පෙළැඹෙන්නේ එවිටයි.නමුත් පසු මද කාලයේ ඇතින්නන් සමඟ පැටවුන් හදන ක්‍රියාවලියට අලි යන්නේ නැති නිසා ඒ ආදරය වැඩි කල් පවතින්නේ නෑ. මධු සමය දින ගණනක් ගත කළත් මේ අයගේ එක් වීමට ගත වන්නේ විනාඩි කීපයක් පමණයි. ඒත් එක වරකින් සෑහීමකට පත් නොවන අලි පෙම්වතුන් කීප වාරයක් මේ විදිහට එක්වන්න ඉඩ තිබෙනවා. "එසේ කියන අතර වෛද්‍ය අතපත්තුගේ නළල රැලි වී ගි‍යේ තවත් යම් ගැටලුවක් මෙහි පවතින බවක් හඟවමිනි." කොච්චර ආදරේ පෙන්වුවත් වලහා, දිවියා වගේම අලියාත් මහ කපටි පෙම්වතෙක්. දිය බල්ලා වගේ තමන්ගේ බිරිඳගේ දුකට සැපට අලි සැමියා ඉන්නේ නැහැ. තමන්ගේ කාරිය කර ගත් ගමන් ඇතින්න පසු මද සමයට එද්දි තව සරුමද කාලේ පසුවන ඇතින්නක් සොයාගෙන යනවා.එකම රංචුවේ හෝ වෙන රංචුවක වුණත් සුදුසු පෙම්වතියන් සොයා ගෙන ඕනම වෙලාවක ඔවුන් සමඟ පෙමින් වෙලීමට මධු සමයන් ගත කිරීමට අලි පෙම්වතුන්ට හැකියාව තිබෙනවා. ඒත් අපේ වගේ තමන්ගේ පෙම්වතා සමග තමන්ගේම යෙහෙළියක වුණත් බැඳුණා කියලා හොඬ පටලවා ගන්න අලි ලමිස්සියන් සූදානම් නෑ."අලින්ගේ සහ මිනිසුනගේ ආදර සබඳතාවයේ වෙනස එසේ සැසඳූ වෛද්‍ය නන්දන අතපත්තු පැවසුවේ මෙලෙස ඇතින්නන් ගණනාවක් ආශ්‍රය කිරීමට සුදුසුකම් ලබන්නේ නිකම්ම නිකන් අලි නොවන බවය. ඒ සඳහා මාරාන්තික සටන්වලින් ජය ගත යුතුය. එසේ ජය ගෙන ප්‍රමුඛයා බවට පත්වන හැඩි දැඩි පුෂ්ටිමත් ආකර්ශනීය ඇතකුගේ ඉරණම හා ප්‍රේමය කෙසේ පලදරනු ඇත්ද? යන්න ඔහු ඉදිරි සතියට කල් තැබුවේ අපේ කුතුහලය තවත් වැඩි කරමිනි.අරුණි මුතුමලීaruni @silumina.lk කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af1406014</link>
    <topic>තායිලන්තයට 14වැනි වතාවටත් හමුදා පාලනයක්</topic>
    <author>ටිරෝනි වෑවලගේ</author>
    <content>හිටපු අගමැතිනිය යින්ග්ලක් ශිනවත්‍රාතායිලන්තය යළිත් වතාවක් හමුදා පාලනයට නතු වී තිබේ. අදින් වසරකට පමණ පෙර සිට එරටේ ජනතාව ආණ්ඩුවට එරෙහිව උද්ඝෝෂණ පැවැත්වුවද හමුදා පාලනයක් නම් ඔවුන් කිසිසේත් අපේක්ෂා කර සිටියේ නැත. එහෙත් ආණ්ඩුවට එරෙහි විපක්ෂ සහ ජනතා උද්ඝෝෂණ අබියස කල් යල් බලා රටේ බලය අත්පත් කර ගැනීමට එරට හමුදාව කටයුතු කර තිබේ.තායිලන්තයට හමුදා පාලනය නුහුරු දෙයක් නොවේ. මේ එරට හමුදා ජුන්ටාවක් මගින් පාලනය වන දා හතර වැනි වතාවය. බෞද්ධ රාජ්‍යයක් වන තායිලත්නයේ ආණ්ඩුක්‍රම ව්‍යවස්ථාව අනුව රටේ පාලකයා වන්නේ එරට රජතුමාය. ප්‍රජාතන්ත්‍රවාදී ලෙස පවත්වන මැතිවරණයකින් ජයග්‍රහණය කරන පුද්ගලයා අගමැති ලෙසින් රට පාලනය කිරීමට ද ප්‍රජාතන්ත්‍රවාදය තහවුරු කිරීමට ද කටයුතු කළ යුතු වන්නේ ය.එසේ වුව ද රට අරාජික විම වැළැක්වීමට යන හේතු පාඨය පවසමින් එරට හමුදාව වරින් වර අසාර්ථක පාලකයන්ගෙන් රාජ්‍ය බලය පැහැර ගත්තේ ය. මේ උදා වී ඇත්තේ ද එවන් වූ අවස්ථාවකි.තක්ෂීන් ශිනවත්‍රා ගේ පාලනය දැවැන්ත ජනතා උද්ඝෝෂණ හමුවේ අවසන් වුවද ශිනවත්‍රා පවුලේ පාලනය අවසන් නොවූයේ යින්ග්ලක් ශිනවත්‍රා අගමැති ධූරයට පත් විමත් සමගිනි. යින්ග්ලක් යනු තක්ෂීන් ශිනවත්‍රාගේ නැගණියකි. එසේ වුවද අත්දැකීම් අ‍ඩු තවමත් තාරුණ්‍යයේ පසුවන යින්ග්ලක් ට තායිලන්තයේ බලය තහවුරු කර ගැනිමට හැකියාව ලැබුණේ නැත.පාලනය බාරගෙන කෙටි කලකින්ම විපක්ෂයේ දැවැන්ත විරෝධතාවලට මුහුණ දීමට ඇයට සිදුවූ අතර පසුගිය වසර පුරාම තායිලන්තය පිරී ගියේ විදි බට උද්ඝෝෂකයන්ගෙනි. යින්ග්ලක් ශිනවත්‍රාට එරෙහිව පසුගිය වසරේ පැවති එක් උද‍ඝෝෂණයකට සහභාගී වූ පිරිස මිලියන තුනක් බව වාර්තා විය.ජනතා විරෝධතා ඉහළ යත්ම පසුගිය මැයි මස 7වැනිදා එරට අධිකරණය තීන්දුවක් ලබා දෙමින් අගමැතිනිය ධූරයෙන් ඉවත් විය යුතු යැයි පැවසීය. එහෙත් අගමැතිනිය එම තීන්දුවට ගරු නොකරමින් දිගින් දිගටම බලයේ සිටි අතර විපක්ෂයේ විරෝධතා ද දිගින් දිගටම ක්‍රියාත්මක විය. රටේ පාලනය හමුදාව අතට පත් වන්නේ මෙවන් වාතාවරණයක දීය.පසුගිය මැයි විසිවැනිදා එරට පාලනය තමන් බාර ගත් බව ප්‍රකාශ කළ හමුදාව තමන් ඉන් අපේක්ෂා කරනු යේ රට අරාජික වීම වැළැක්වීම බවද පැවසීය. රට හමුදා පාලනයකට නතු වූ බව ප්‍රකාශ වීමත් සමග යළිත් වරක් මහජනතාව වීදි බසිමින් හමුදා පාලනයට විරෝධය දක්වන්නට වූහ. එහෙත් මෙවර හමුදාව එම සියලු විරෝධතා හමුදා ප්‍රහාර මගින් ව්‍යාර්ථ කර දැමිය .මේ වන විට තායිලන්තය පුරා හමුදා නීතිය ක්‍රියාත්මක වන අතර ආණ්ඩුක්‍රම ව්‍යවස්ථාව අහෝසි කර දමා තිබේ. අගමැතිනිය ඇතුළු රටේ ප්‍රබල දේශපාලඥයන් හමුදා අත්අඩංගුවේ පසුවන අතර ඊට මාධ්‍යවේදින්, උගතුන්, නිදහස් මතධාරීන් ඇතුළු විශාල පිරිසක් අයත් බව වාර්තා වේ. මධ්‍යම බැංකොක් නගරයට දැඩි හමුදා මුරකාවල් යොදා ඇති අතර පස් දෙනෙකුට වැඩි පිරිසකට එක්ව කතා බහ කිරීමට කිසිසේත් අවස්ථාවක් නොලැබෙන බවද ප්‍රකාශිතය.තායිලන්ත හමුදාවේ ෙජ්‍ය‍්යේෂ්ඨතම ජනරාල්වරයා වන ප්‍රයුත් චන් ඔචා තම මාධ්‍ය ප්‍රකාශකවරයා මගින් ජනතාවට දැනුම් දුන්නේ මේ අවස්ථාවේ සාමාන්‍ය ප්‍රජාතන්ත්‍රවාදී ක්‍රම අනුගමනය කිරීමට නොහැකි බවයි. වරින් වර තායිලන්තය පුරා ඇඳිරි නීතිය ද ක්‍රියාත්මක වේ.මේ අතර පසුගිය 26වැනිදා එරට රජු ප්‍රකාශයක් නිකුත් කරමින් තමා හමුදා පාලනයට සහය දක්වන බව පවසා සිටියේ ය.ආණ්ඩුවේ පාලනයට එරෙහි වූ එරට ජනතාවට දැන් සිදුව ඇත්තේ වඩා දැඩි මර්දනයකට මුහුණ දිමටය. එහෙත් අතීත අත්දැකිම් අනුව නම් කලක් ගත වී ගිය පසු එරට ප්‍රජාතන්ත්‍රවාදය යළි තහවුරු වනු ඇතැයි බලාපොරොත්තු තබා ගත හැකිය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af1406015</link>
    <topic>ඩිමාෂා- පෙම් පළහිලව්වක්ද ලලනි- දේපළ ප්‍රශ්නයක් ද?</topic>
    <author>කීර්ති මෙන්ඩිස්</author>
    <content>මහ පොළොව නොඋසුලන මිනිස් ඝාතන දෙකකින් පසුගියදා මුළු රටම ශෝකයෙන් ඇළලී ගියේ ය. ඒ උපාධි අපේක්ෂිකාවන් දෙදෙනකු සාහසික ලෙස ඝාතනය කිරීම ය. කොළඹ විශ්වවිද්‍යාලයේ සෞන්දර්ය පීඨයේ දෙවැනි වසරේ ඉගෙනුම ලැබූ ඩිමාෂා ගයන්ති ත්‍රිමාන සිසුවිය එසේ ඝාතනය වූ එක් තරුණියකි. ඇය ඇල්පිටිය නියාගම ප්‍රදේශයේ පදිංචිකාරියකි. මාතලේ වරාපිටිය ප්‍රදේශයේදී ඝාතනයට ලක්වූ දෙවැන්නිය ලලනි වරාපිටියයි. ඇය පේරාදෙණිය විශ්වවිද්‍යාලයේ බාහිර උපාධි අපේක්ෂිකාවකි.ඩිමාෂා මරා දමා තිබුණේ ඇල්පිටිය, බස් නැවතුම්පළ අසළ පිහිටි පාළු ගොඩනැඟිල්ලක් තුළ ය.කෙසේ වෙතත් ඩිමාෂා ගේ මරණය සම්බන්ධයෙන් ඇගේ පෙම්වතා බව කියන හමුදා සෙබළකු පොලිසිය විසින් අත්අඩංගුවට ගෙන තිබුණේය.ඩිමාෂා විශ්වවිද්‍යාලයට ඇතුළුවීමෙන් පසු සෙනසුරාදා හා ඉරිදා දිනවල ඇල්පිටියේ සිට තලවතුගොඩට පැමිණියේ උපකාරක පංතියක ඉංග්‍රීසි ඉගැන්වීම සඳහා ය. ඉන් ඇයට මාසිකව රුපියල් 7000 ක් ලැබිණ. එම මුදල ඇය වියදම් කළේ බෝඩිම් ගාස්තු ගෙවීම සඳහා ය.ඩිම්ෂාගේ පෙම්වතා වූ තරිඳු කෙසේවත් මීට කැමැත්තක් දැක්වූයේ නැත. ඔහු නිතර කීවේ කොළඹ යන ගමන නතර කරන්නට කියා ය. ඇය ඊට එකඟ නොවීය.ඒ සිකුරාදා දිනයකි. සෙනසුරාදා ඉංග්‍රීසි පංතියට ගෙනයාම සඳහා ඇය මහ රෑ වනතුරා ඊට අවශ්‍ය කටයුතුවල යෙදුණා ය.“තුනයි කාලේ බස් එකේ වත් යන්න ඕන අම්මේ.“ එසේ කී ඩිමාෂා නින්දට ගියා ය. මේ දිනවල තරිඳු ද නිවාඩු ලබා සිය නිවෙසට පැමිණ සිටියේ ය. සෙනසුරාදා උදේ රැයින් ඩිමාෂා ඉංග්‍රීසි පන්තියට යන බව දත් තරිඳු උදේ ඩිමාෂාට දුරකථන ඇමතුමක් දුන්නේ ය. ඒ වනවිට වෙලාව අලුයම දෙකට පමණ ඇත. මව සුධර්මා ද සිටියේ අවදියෙන් ය.“ඔයා දැන් කොළඹ යනවද‍.”“ඔව්...” ඩිමාෂා පිළිතුරු දුන්නා ය.“එපා කොළඹ යන්න...”තරිඳු කතා කළේ තර්ජනයක ආකාරයෙනි‍. එහෙත් ඇය කොළඹ යන බව තරයේ කියා සිටියා ය.‍කොළඹ යන්න එපා... ගියොත් හොඳ වැඩක් කරනවා”තරිඳු තර්ජනාත්මකව කීවේ ය.“නැහැ. මම යනවා.”දෙදෙනා අතර ඇති වූ බහින් බස්වීම සුධර්මා අසා සිටියා ය.“ඇයි මොකද... තරිඳු පුතා කියන්නේ”“කොළඹ යන්න එපා කියන්නේ... හොඳ වැඩක් කරනවාලු.“එයා කොළඹ යන්න එපා කිව්වට... මට ඉංග්‍රීසි පන්තිය නතර කරන්න පුළුවන් ද? අනෙක බෝඩිම් ගාස්තු ගෙවන්නෙත් ඒකෙන්නේ... අම්මේ...”“ඒ වුණාට ඔයාට කරදරයක් කළොත්...”“අම්මා බය වෙන්න එපා...” මටත් කැම්පස් එකේ ඕන තරම් යාළුවෝ ඉන්නවා”ඩිමාෂා මව ද සමඟ නියාගමට ආවේ කොළඹ යන බසයට ගොඩවන්නට ය. දියණිය බසයට හැරල‍ූ මව පෙරළා ගෙදර ගියා ය.එලෙස ගෙදර ගිය සුධර්මාට සුළු වේලාවකට පසුව අසන්නට ලැබුණේ දරාගත නොහැකි අශුබ ආරංචියකි‍.“අනේ මගේ දුව ඇල්පිටියේ දී බස් එකෙන් බස්සවාගෙන... මගේ අහිංසක දුව මරලා දාලා...”ඩිමාෂාගේ පියා ග්‍රාමීය කර්මාන්ත අමාත්‍යාංශයේ රියදුරකු ලෙස සේවය කළේ ය. මව ගුරුවරියක් වූවා ය. ඇගේ ලොකු මල්ලී මුදිත, කොතලාවල ආරක්ෂක පීඨයේ ඉ‍ෙගනුම ලැබී ය. නංගි ගයනි උසස් අධ්‍යාපන කටයුතුවල නිරත වූවා ය. මේ සියල්ලටම ඩිමාෂාගේ හදිසි වියෝව දරාගත නොහැකි විය.“අපි මේ සම්බන්ධයට විරුද්ධ වුණා. නමුත් දුව අපි කියපු දේ ඇහුවේ නැහැ. මම ඒ තරුණයා ගෙදරට ගිහින් එයාටත් කිව්වා. දුව තාම ඉගෙන ගන්නවා ඉගෙන ගත්තට පස්සෙ ඕන දෙයක් කියලා. ඒත් ඒ දෙන්නම අපි කියපු දේ ඇහැව්වේ නැහැ”,ඩිමාෂාගේ පියා ජයන්ත කඳුළු සළමින් කියන්නේ ය.ඩිමාෂාගේ ඝාතනය ගැන පරීක්ෂණ පවත්වන පොලිස් කණ්ඩායම එතැනට පැමිණියේ ගාල්ල ‍පොලිස් කොට්ඨාසයේ නිල සුනඛ ‘රොනී’ ද සමඟ ය. ‘රොනී’ එතැන සිටි විශාල පිරිස අතරින් ඉව අල්ලමින් ගොස් ඇගේ පෙම්වතා ඉව කරමින් ඔහු ළඟ නතර විය. තරිඳු පොලිසියට කොටුවන්නේ ඉන් පසුව ය.තරිඳු ‍ෙගන් ප්‍රශ්න කිරීමේදී ඔහු කිසිවක් මුලදී නොකීවද පසුව පාපොච්චාරණයක් කරමින් ඇලකට දමා තිබූ උල්පිහිය ද පොලිසියට පෙන්වා දුන්නේ ය.‍“ඇයි මේ වගේ තිරිසන් වැඩක් කළේ... අපරාදේ ඒ අහිංසක කෙල්ල...”අපරාධ විමර්ශන අංශයේ ස්ථානාධිපති විදානගේ මහතා සැකකාර තරිඳුගෙන් විමසීමේදී ඔහු කීවේ වෙනත් කතාවක් ය.‍“මම එයාට පණ වගේ ආදරය කළා සර්... එයාට අවශ්‍ය වියහියදම් පවා මම තමයි කළේ‍... මම මැයි මාසේ කොළඹ ඇවිත් එයාට වියදමට රුපියල් දහ තුන් දාහක් දීලා එයත් එක්ක දවස් දෙකක්ම කොළඹ නවාතැනක හිටියා‍. පස්සේ මම කෑම්ප් එකට ගියා.”“පස්සේ එයාගේ හෑන්ඩ් ෆෝන් එකට කතා කළාම ආන්සර් කළේ නැහැ. මම එයාගේ බෝඩිමේ යාළුවන්ට කෝල් කරලා ඇහුවා. ඒ යාළුවො කිව්වා දවල් බෝඩිමේ ඉඳලා හවස කොහේ ද ගියා කියලා. පස්සේ මම ආයෙත් කෝල් කලා ඒ එකකටවත් ආන්සර් කළේ නැහැ.“පස්සේ මම ආයෙත් කතා කළාම ආන්සර් කලා කොහේද ඉන්නේ කියලා ඇහැව්වම නුගේගොඩ කාමරයක තනියම ඉන්නවා කිව්වා.මගෙන් ගත්ත සල්ලි ආපසු දෙන්න කියල ඉල්ලුවාම එයා කිව්වා මම‍ ගෙදර ගිහින් හෙට උදේ තුනයි කාලේ බස් එකේ කොළඹ එනවා... එතනට එන්න සල්ලි ගන්න කියලා...”මමත් ඕෆ් එක අරන් ගෙදර ආවා‍. පිටකොටුවෙන් බැස්සා ස්ටෑන්ඩ් එකේ කඩේකින් පිහියක් අරගෙන ඇල්පිටියට ආවා. එතකොට පාන්දර දෙකට විතර ඇති... මම එයා එනකම් බස් ස්ටෑන්ඩ් එකේ බලාගෙන හිටියා...”මෙන්න ඔයාගේ සල්ලි. බසයෙන් බැස පැමිණි ඩිමාෂා තරිඳුට කිවා ය.“මට සල්ලි එපා... මට ඕන ඔයාවයි. මට ඔයා නැතිව ඉන්න බැහැ...”තරිඳු ඇය ඉදිරියේ හඬා වැටුන ද ඇය ඒ ගැන ඇහුම් කන් නොදුන්නා ය.“මෙතන හඬන්න එපා. අපි අර අතනට යමු”එතැන තිබූ ගොඩනැඟිල්ල තුළට ගිය ද තරිඳුගේ හඬා වැළපීම ඇය තුට්ටුවකටවත් මායිම් කළේ නැත. අවසානයේ මෙතෙක් වේලා කලිසම් සාක්කුවේ සඟවා ගෙන තිබූ උල්පිහිය තරිඳු අතින් ඉහළට එසවිණ. ඩිමාෂා බිම ඇද වැටුණා ය. වියරු වැටුණු අයකුමෙන් තරිඳු ඇය ගොඩනැඟිල්ල තුළට ඇදගෙන ගොස් තවත් පිහිපහර එල්ල කළේ ය. ඒත් තරිඳුගේ සිත හඬා වැටුණේ ය. ලේ විලක් මැද වැටී සිටින ඩිමාෂා ළඟ වැටී ඔහු ඇගේ හිස අත ගෑවේ ය. ගලා යන රුධිරය ඔහුගේ ඇඳුම් මත ද ගෑවිණ.ඉන්පසුව නිවෙසට ගොස් ලේ තැවරුණු ඇඳුම් ගලවා දැමූ ඔහු යළි නිවෙසින් පිට වූයේ ඇල්පිටිය බස් නැවතුමට යෑමේ අදහසිනි.“මචං කෙල්ලෙක් මරලා දාලාලු... යමුද බලන්න.”මිතුරන් සමඟ යළි ඇල්පිටියට පැමිණ ඩිමාෂා මරා දැමූ සෙනඟ අතර රැඳී සිටියදී ඔහු පොලිසියට කොටුවන්නේ ඉන්පසුව ය.මාතලේ වරාපිටිය ප්‍රදේශයේදී ඝාතනය වූ උපාධි අපේක්ෂිකා ලලනී නදීෂාගේ මරණය සම්බන්ධයෙන් පත්‍රය මුද්‍රණයට යන මොහොත වනතුරුම කිසිවකුත් අත්අඩංගුවට ගෙන නොතිබිණි. ඒත් ඇගේ මරණය පිළිබඳ ඇයගේ මව, සොහොයුරන් හා පිටස්තර කිහිපදෙනකුගෙන් ම පොලිසිය ප්‍රශ්න කර තිබිණ..ලලනී නදීෂා ඝාතනයට ලක්වන්නේ සිය මව සමඟ එකම කාමරයේ නිදා සිටියදී ය. එසේ නම් ඇය ඇ‍ඳේ සිටියදී කිසිවකු පැහැරගෙන යා යුතුව ඇත‍. නිරුවත් සිරුර හමුවන්නේ නිවෙස ආසන්නයේ දී ය.ඉකුත් 24 වැනිදා නදීෂාට කාර්ය බහුල දිනයක් විය. ඒ තම සහෝදරයාගේ විවාහ මංගල්‍යයේ දෙවැනි දිනය යෙදී තිබුණේත් එදාට බැවිනි. ඇය ඒ වෙනුවෙන් නොපිරිහෙලා සිය යුතුකම් ඉටු කළා ය.නෑ සිය මිතුරන් උත්සවයෙන් නික්ම ගිය පසුව ඇය නිදන්නට ගියේ තම මෑණියන් සමඟ එකම කාමරයේ ය.පසුදාට පහන් විය. පෙරදා මව සමඟ නින්දට ගිය නදීෂා ඇ‍‍‍ඳේ නොසිටියා ය. ඇය නිදා සිටි ඇ‍ඳේ කොට්ටය ලෙයින් තෙත්වී තිබුණි. මාතලේ මූලස්ථාන පොලිසිය මඟින් ඇගේ සිරුර නිවෙස අසළ ම තිබී සොයා ගත්තේ ඉන් පසුව ය.පොලිසිය ඇගේ සිරුර පිළිබඳ පරීක්ෂණ ඇරැඹීය. ඇගේ සිරුරේ තැවරී තිබූ රුධිරය සෝදා හැර ඇති බවක් දක්නට ලැබිණ. පශ්චාත් මරණ පරීක්ෂණයේදී හෙළි වූයේ ලලනී නදීෂා මොට ආයුධයකින් පහරදී ඝාතනය කර ඇති බව ය.මරණය සම්බන්ධයෙන් පරීක්ෂණ පැවැත්වූ පොලිසිය මුලින් ම සොයා බැලුවේ 24 වැනිදා රාත්‍රියේ ගෙදර නිදා සිටි පුද්ගලයන් ගැන ය. දොරගුළු දැමූ නිවෙස තුළ මව හා එකට නිදා සිටි නදීෂා ඝාතනය කිරීම කාටත් ප්‍රහේළිකාවක් විය.මාතලේ ශ්‍රී සංඝමිත්තා බාලිකා විද්‍යාලයේ ශිෂ්‍යාවක වන නදීෂාගේ අධ්‍යාපනයට මෙන් ම ක්‍රීඩාවට ද දක්ෂකම් පෙන්නුවා ය.පොලිසිය උත්සාහ දරන්නේ ද ඇය මරා දැමූ ඝාතකයා සොයා ගන්නට ය.මැය ඝාතනයට ලක් වූයේ දේපළ ප්‍රශ්නයක් නිසා දැයි පොලිසිය සැක කරයි. නදීෂාගේ පියා මිය යාමට මත්තෙන් ඔහුට අයත් දේපළ මැගේ නමට ලියා ඇතිදැයි සෙවීමද පරීක්ෂණ වල අරමුණ වී තිබේ. බව ද කියැවේ. එහෙත් ඇගේ මව පවසනුයේ දැනට පදිංචිව සිටින අක්කර 4ක ඉඩම හා වලව්ව මවගේ නමට ඇති බව ය.දේපළ සම්බන්ධයෙන් ඇති වූ ආරවුල් මත ද පොලිසිය විමර්ශනයක් අරඹා තිබේ. ඒ සම්බන්ධයෙන් පොලිසිය ඇගේසොහොයුරන්ගෙන් ප්‍රශ්න කර ඇති බවද කියැවේ‍.කෙසේ වෙතත් ඇය ඝාතනය වීමට මත්තෙන් බන්නැහැක වලව්වේ පැවැති මංගල සාදයට එක්ව සිටි පිටස්තරයන් කවුදැයි සොයා ගැනීම ද පොලිස් උත්සාහයක යෙදී සිටී. මැය රාත්‍රියේ නින්දට ගොස් ඇති කාමරයේ දොර අගුළු දමා තිබිණි.එසේ දොර ගුළු දමා තිබියදී එය විවර කරගෙන කාමරයට ඇතුළු ව‍ූ පුද්ගලයා කවුද යන්න පොලිසිය හමුවේ ඇති ප්‍රශ්නයකි. නිදා සිටි ඇගේ හිසට පහරදී ඇය කාමරයෙන් පිටතට ඇදගෙන යන්නට ඇතැයි මූලික විමර්ශනවලදී හෙළි වී ඇත.‍ ඇය නැඟූ කෙඳිරිලි හඬ නිදා සිටි මවට හෝ සොහොයුරන්ට නොඇසීම පුදුමයට කරුණක් වී තිබේ.රැගෙන ගිය ඇගේ සිරුර නිරුවත් කොට නිවෙසට ආසන්නයේ දොළ පහරක් අසළ දමන තුරු නි‍වසේ සිටි කිසිවකුටත් නොදැනීම පුදුමයට කරුණක් බව පොලිසිය කියයි. ඇ‍යගේ සිරුර ඔතා දැමූ ඇඳ ඇතිරිල්ල ද ඒ අසල තිබී පොලිසියට හමු විය.‍ඇයගේ සිරුර පුරා දැවටී තිබූ රුධිරය නිසා ඇගේ සිරුර සෝදා ඇති අතර ඉන්පසුව නිරුවත් සිරුර අසළම සෝදන ලද ඇග් රාත්‍රි ඇඳුම් ද දමා ගොස් ඇතැයි පොලිසිය කියයි. ඇය දූෂණයට ලක් කර ඇති බව පෙන්වීමට අපරාධකරු උත්සාහයක යෙදී ඇති බව ද පොලිසිය කියයි.මෙවැනි කරුණු නිසා මෙම ඝාතනය නිවැසියන්ගේ දැනුවත්කම මත සිදුවූවාක් දැයි සෙවීමට පරීක්ෂණ ආරම්භ කර තිබේ. කෙසේ වෙතත් පත්‍රය මුද්‍රණයට යන මොහොත වන තුරුම පොලිසිය නිවැසියන්ගෙන් හා පිටස්තරයකුගෙන් ප්‍රශ්න කරමින් සිටියේ ය. කෙසේ වෙතත් විද්‍යාත්මක සාක්කි ඔස්සේ කෙරෙන විමර්ශන තුළින් නදීෂාගේ ඝාතනයේ සුලමුල ඊට සම්බන්ධ වූවන් අද හෙටම නීතිය හමුවට ගෙන එන බව පොලිසිය කියයි.ඇල්පිටිය කොට්ඨාසයේ වැඩ බලන පොලිස් අධිකාරි උපාලි බණ්ඩාරනායක, සහකාර පොලිස් අධිකාරි සමන් සිගේරා මහත්වරුන්ගේ උපදෙස් මත ඇල්පිටිය වැඩබලන මූලස්ථාන පොලිස් පරීක්ෂක ෂෙල්ටන් කුමාරගේ අපරාධ විමර්ශන අංශයේ ස්ථානාධිපති සුපුල් විදානගේ ඇතුළු කණ්ඩායමක් සරසවි සිසුවියක් වූ ඩිමාෂාගේ ඝාතනය පිළිබඳ පරීක්ෂණ පවත්වා සැකකරු අත්අඩංගුවට ගත්තේ ය.මාතලේ කොට්ඨාස බාර ජ්‍යෙෂ්ඨ පොලිස් අධිකාරි චන්ද්‍රකුමාර සහකාර පොලිස් අධිකාරි දසනායක යන මහත්වරුන්ගේ උපදෙස් මත මාතලේ මූලස්ථාන පොලිස් පරීක්ෂක විමල් ශාන්ත මහතා ඇතුළු කණ්ඩායමක් මරා දමන ලද ලලනි නදීෂා මෙනෙවියගේ ඝාතනය සම්බන්ධයෙන් වැඩිදුර පරීක්ෂණ අරඹා ඇත.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af1406016</link>
    <topic>එතෙර කොටි අපට දාන ගෙරවිලි</topic>
    <author>දයා ඩි ෆොන්සේකා</author>
    <content>කොටි ඩයස්පෝරාවේ දැඩි ක්‍රියාකාරීන් තිදෙනෙකු පසුගිය 15 දා මාලදිවයිනේ ත්‍රස්ත විමර්ශන රාජකීය පොලිසිය මගින් අත් අඩංගුවට ගත් බවත් ඔවුන් පසුගිය 27 වැනිදා සවස ශ්‍රී ලංකා ත්‍රස්ත විමර්ශන පොලිසියේ නිලධාරීන් 6 දෙ‍ෙනකු විසින් ශ්‍රී ලංකාවට රැගෙන ආ බවත් මේ වනවිට ශ්‍රී ලංකාවේ සියලුම මාධ්‍ය මගින් ප්‍රචාරය වී හමාර ය.එහිදී කොටු වූ පළමුවැන්නා සොන්දුලිංගම් කුශාන්තන් හෙවත් මුල්ලෙවෙල්ලම් නැමැත්තෙකි. දෙවැන්නා මහාදේවන් පිරුබාහරන් ය. තුන් වැන්නා සෙල්ලදොරෙයි තිරුබානන්දන් ය‍. මොවුන් තිදෙනා මෙතෙක් මලයාසියාවේ රැඳී සිටියේ එක්සත් ජාතීන්ගේ සරණාගතයන් පිළිබඳ මහකොමසාරිස් කාර්යාලයට (UNHCR) මගින් නිකුත් කරන ලද හැඳුනුම්පත් යටතේ වීම සැලකිය යුතු සිද්ධියකි. එතෙර සිටින කොටි ජාලය එක්සත් ජාතීන්ගේ කාර්යාලයේ නිලධාරීන් මුලාකොට ඇති බව හෝ ඔවුන්ගේ ආධාර ඇතිව මේ කොටි පිල්ලි ක්‍රියා කරන බව හෝ දැන් පැහැදිලි ය.සන්දුලිංගම් රාජා කුශාන්තන් නැමැත්තා අපට අවශ්‍ය කරන ත්‍රස්තවාදී අපරාධ කරුවෙකු බවට ජාත්‍යන්තර පොලිසිය රතු නිවේදන යවා තිබේ.ඔහු 1965 දී මීසාලේ උපන් අයෙකි.‍ 1996 දී එල්.ටී.ටී.ඊ. යට බැඳී ඇත්තේ ඔවුන්ගේ ගුවන් යානා අංශයෙන් කටයුතු සඳහා ය. කොටි ගුවන් අංශයේ ප්‍රධානියා වූ ශංකර් මාස්ටර් ගේ සහෝදරයෙකුගේ දියණියක හා ප්‍රේම සම්බන්ධයක් ඇති කරගත් ඔහුට ඇය හා විවාහ වීමට ප්‍රභාකරන් විශේෂ අවසරයක් දුන්නේ ය.දැනට ලැබී ඇති තොරතුරු අනුව ඔහු කුශාන්තන් මාස්ටර් නමින් කොටි ගුවන් යානා අංශයේ සිටිමින් අනුරාධපුර කටුනායක ආදී ප්‍රදේශවලට ගුවන් ප්‍රහාර එල්ල කිරීමට සහාය වී ඇත. විශේෂයෙන් ම කොටි භාවිතා කළ ස්ලින් වර්ගයේ ගුවන් යානා ප්‍රහාරක යානය ලෙස සකස් කිරීමට ඔහුට විශේෂ දක්ෂකමක් තිබුණු බව හෙළි වෙයි.2004 දී මැලේසියාවට ගොස් ඉංජිනේරු විද්‍යාව හැදෑරූ ඔහු කොටි ගුවන් බලය තර කිරීමට ක්‍රියා කළ අයෙකි. පසුව 2009 අවසන් යුද සමයේදී මැලේසියාවට ඔහු පලා ගොස් ඉහතකී පරිදි එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලයෙන් ලද සරණාගත හැඳුනුම්පත අනුව එහි ජීවත් විය.මහාදේවන් පිරුබාහරන් නම් වූ අනෙක් සැකකරු 1972 දී නල්ලුර් කෝවිල පාරේ උපත ලැබ 1990 දී එල්.ටී.ටී‍‍‍.ඊ යට බැඳී ඇත. ඔහුගේ වෘත්තිය වූයේ සංගීතයයි. ඔහු සංගීත අධ්‍යක්ෂවරයෙකු වශයෙන් නෝර්වේ රටට ගොස් දෙමළ ඩයස්පෝරාව සඳහා එල්.ටී.ටී.ඊ. ගීත නිර්මාණය කරමින් කොටි සංවිධානයේ ප්‍රචාරක කටයුතු මෙහෙයවී ය. 2006 දී මැලේසියාවට පැනගත් ඔහු එහි සිට එල්.ටී.ටී.ඊ. ක්‍රියාකාරකම්වල යෙදුණේ ය.එල්.ටී.ටී.ඊ. ය නැවත නගා සිටුවන්නට මහන්සිගන්නා ඔහු එතෙර සිට එල්.ටී.ටී.ඊ ය මෙහෙය වන්නෙකු බවට තහවුරු වී ඇත.කුශාන්තන් මෙන් ම ඔහුටද එරෙහිව ශ්‍ර‍ී ලංකා පොලිසිය විසින් අන්තර්ජාතික පොලිසිය රතු නිවේදන යවා ඇත.අත්අඩංගුවට ගත් අනිත් ත්‍රස්තවාදියා සෙල්ලදොරෙයි තිරුබානන්දන් නම් වෙයි. 1975 නල්ලුර් හි ඉපදුණු ඔහු එල්ටීටීඊයට බැදුණේ වයස අවුරුදු 14 දී ය. එනම් 1989 දී ය.එල්ටීටීඊ බුද්ධි අංශ නායකයා වූ පොට්ටු අම්මාන් විසින් වයස අවුරුදු 14 දීම ඔහු පිටකොටුවේ කඩයක නවත්වන ලද්දේ ඔත්තු බැලීම සඳහා ය.එල්.ටී.ටී‍.ඊ. යේ දක්ෂ ඔත්තු කරුවෙකු වූ ඔහු කොළඹ නගරයේ ඔත්තු සේවයේ යෙදෙමින් කඩාකප්පල්කාරී කටයුතු වලට සහභාගි විය.කොටි බුද්ධි අංශයේ සේවය කරමින් සිටි යුද්ධයේ උග්‍ර අවස්ථාවේදී 2006 දී මැලේසියාවට පලා ගියේ ද සරණාගතයෙකු ලෙසිනි. මොහුට එරෙහිව ජාත්‍යන්තර පොලිසියට යවන්නට රතු නිවේදන යවන්නට සූදානම් ව තිබිණ.මොවුන් අත්අඩංගුවට ගැනීමට සිදුකළ ක්‍රියා දාමයට මැලේසියානු ත්‍රස්ත මර්දන පොලිසියේ සහාය ලැබිණ.ඔවුන් පිළිබඳව මැලේසියානු බලධාරින් දැනගෙන සිටිය ද ඔවුන් සතුව තිබූ එක්සත් ජාතීන්ගේ සරණාගතයන් පිළිබඳ මහ කොමසාරිස් ගේ හැඳුනුම්පත නිසා ඔවුන්ට ආරක්ෂා වී සිටිය හැකි විය.එහෙත් අවසානයේ දී ඔවුන් නියම එල්ටීටීඊ ත්‍රස්තයන් බව මැලේසියානු බලධාරීහු වටහාගත්හ.මේ වනවිට ඔවුන්ගෙන් ශ්‍රී ලංකා පොලිසියේ ත්‍රස්ත මර්දන අංශය මගින් ප්‍රශ්න කරමින් සිටී. ඔවුන් විසින් ශ්‍රී ලංකාවේ නැවත එල්ටීටීඊ යට පණ දීමට කටයුතු කළ අයුරු හා ඊට සම්බන්ධ අන්තර්ජාතික හා දේශීය තලයේ අනෙක් පුද්ගලයන් කවුද යන්න ඔවුන්ගෙන් දැනගත යුතු කරුණු වෙයි.ත්‍රස්තවාදීන්ගේ එතෙර ජාලය මේ වනවිට සංවිධාන 16 කින් ක්‍රියාත්මක වන බවත් ඒවා තහනම් සංවිධාන බවත් ශ්‍රී ලංකා රජය විසින් ජාත්‍යන්තර පොලිසිය වෙත නිවේදන යවා ඇත.පුත්‍රසිගාමණී සුගුන්්‍යා1. දෙමළ කොටි සංවිධානය LTTE2. දෙමළ පුනරුත්ථාපන සංවිධානය TRO3. දෙමළ සම්බන්ධීකරණ කමිටුව TCC4‍‍. බ්‍රිතාන්‍ය දෙමළ සමුළුව B.T.F5. ලෝක දෙමළ ව්‍යාපාරය W.T.F6. කැනේඩියානු දෙමළ කොංග්‍රසය CTC7. ඕස්ට්‍රේලියානු දෙමළ කොංග්‍රසය ATC8. ගෝලීය දෙමළ සමුළුව GTF9. කැනේඩියානු දෙමළ ජාතික කවුන්සලය (NUT)10. දෙමළ ජාතික කවුන්සලය TNC11. දෙමළ තරුණ සංවිධානය TYO12. ලෝක දෙමළ සම්බන්ධීකරණ කමිටුව WTCC13. රටින් බැහැර දෙමළ ඊළාම් රාජ්‍ය TGTA14. දෙමළ ඊළාම් මහජන සමුළුව TEPA15. ලෝක දෙමළ සහන අරමුදල WTRF16. මූලස්ථාන සමූහය Ha Groupරතු නිවේදනයක්මේ සියලු සංවිධාන තහනම් කොට ඇත්තේ ශ්‍රී ලංකා රජයට අවශ්‍ය පරිදි නොවේ. එක්සත් ජාතීන්ගේ සංවිධානයේ ආරක්ෂක මණ්ඩලයේ 1267 හා 1373 ප්‍රඥප්තිය යටතේ ය. එම නිසා මේ තහනම පිළිබඳව ලොව කිසිදු රටකට අභියෝග කළ නොහැකි ය.‍මේ සියලු සංවිධාන එකට එකතුව හෝ වෙන් වෙන් වශයෙන් කරන්නේ දෙමළ ප්‍රජාව විකුණමින් මුදල් රැස් කිරීම ය.වී. රුද්‍රකුමාරන්ගේ රටින් බැහැර දෙමළ රාජ්‍ය යන සංවිධානය (TGTE) මේ වනවිට ඇමැතිවරුන් 24 දෙනෙකුගෙන් සමන්විතව පිහිටුවාගෙන ඇති සිහින රාජ්‍යයකි.රුද්‍රකුමාරන් ගේ රටින් බැහැර වූ ඊලාම් රාජ්‍ය ඉතා ප්‍රබල සංවිධානයක මහාචාර්ය එලියතම්බි සෙල්වරාජන්, රුද්‍රපති සේකර , පොන්‍බාල්රාජ්, සුගන්යාපුත්‍රසිහමනි, සෑම් සහොරසිවම්, නාගලිංගම් බාලචන්ද්‍රන්, බාලතම්බි මුරුගන්, සුබා සුන්දරලිංගම්, රාජරත්නම් ජයලක්ෂ්මි වැනි පිරිස් මේ සංවිධානයේ ආර්ථික සමාජයීය ආදී විවිධ අංශවල ඇමැතිකම් ලැබුවෝ වෙති. මෙහි නියෝජ්‍ය නායිකාව වන්නේ පුත්‍රසිගාමනි සුගන්දයාය.නෙදියවන් පාර්ශ්වය ද දෙමළ රාජ්‍ය නොවන සංවිධාන තුනකි. එනම් දෙමළ ඊළාම් ජනතා සම්මේලනය (TEPS) දෙමළ සම්බන්ධීකරණ කමිටුව (TCC) දෙමළ ජනතා පෙරමුණ (TNC) ඒවාය.මේ සංවිධාන තුනද රුද්‍රකුමාරන් මෙන් ම ශ්‍රී ලංකාවෙන් පිටත සිට විශේෂයෙන් ම නොර්වේ දකුණු අප්‍රිකාව යුරෝපය මුල් කොට ගෙන බිහි වූ සංවිධානය. මේ සියලු සංවිධානවලින් සිදු කෙරෙන්නේ විදේශගත දෙමළ ජනතාව මුලා කරමින් ශ්‍රී ලංකාවේ යළිත් කොටි සංවිධානය පණ ගැන්වීමට අර ඇදීම ය.නෙදියවන් ද්‍රවිඩ සම්බන්ධීකරණ කමිටුවේ ප්‍රධානියා ලෙස පත්වූයේ 2005 වසරේය. ඒ වනවිට එල්ටීටීඊ ය සටන් වලට අනුගතව සිටින යුගයයි. ඔවුන්ට ආයුධ හා මුදල් ආධාර සැපයීමේ කටයුත්තට TCC සංවිධානය ද දායක විය.තහනම් කරන ලද සංවිධාන 16 ට මේ රටින් බැහැර ඊළාම් රාජ්‍යය හා මේ සංවිධාන තුන ද අයත් ය.මොවුන්ට බොහෝ විට විදේශගතව සිටින දෙමළ ඩයස්පෝරාවේ සහාය හා මුදල් ආධාර ලැබේ. කලබල අවධියේ දී රටින් නික්ම ගිය බොහෝ ද්‍රවිඩ ජාතිකයෝ මේ වනවිට ශ්‍රී ලංකාවේ නියම තත්ත්වය නොදකිති. එමනිසා ඔවුන් මේ සංවිධානවලට ආධාර කරන්නේ දෙමළ ජනතාව බේරාගැනීම තම අරමුණ ලෙස සිතා ය. එහෙත් මේ වනවිට ත්‍රස්තවාදය පැරදූ මහින්ද රාජපක්ෂ ජනාධිපතිතුමාගේ රජයෙන් ශ්‍රී ලංකාවේ ද්‍රවිඩ ජනතාවට පෙරට වඩා යහපත් ජීවන තත්ත්වයක් ලැබී ඇත. මහාදේවන්                    සාන්ද්‍රලිංගරාජා               සෙල්වතුරෙයිකැනඩාවේ ඇමෙරිකාවේ බ්‍රිතාන්‍යයේ හා ප්‍රංශයේ සිටින සමහර දේශපාලන නායකයන් ද ඒ රටවල සිටින ද්‍රවිඩ ජනතාවගේ බසට නතු වී මේ සංවිධානවලට ආධාර කරන්නේ ඔවුන්ගේ ඡන්ද පදනම නිසා ය.කැනඩාවේ දෙමළ ඊළාම් හිතවාදී කටයුතු මෙහෙයවන ප්‍රධාන පුද්ගලයා වන්නේ තමිල් ය.නෙදියවන්ගේ සම්බන්ධීකරණයත් සමඟ ප්‍රංශයේ රේගන් හා පාරදී නෝර්වේ හි තෙදියවන් සමඟ සුරේෂ් නෙදර්ලන්තයේ ශ්‍රී රංගා එක්සත් රාජධානියේ ‘ශාන්තන්’ ස්විට්සර්ලන්තයේ ‘කුලම්’ ඇමෙරිකාවේ ‘කරුණාකරන්’ වැනි දෙමළ එල්ටීටීඊ හිතවාදී පුද්ගලයන් එල්ටීටීඊ ක්‍රියාකාරකම් සිදු කරයි.ඒ ‍ෙබාහෝ රටවල එල්ටීටීඊ සංවිධානය හා ඊට අනුබද්ධ සංවිධාන තහනම් කර ඇත. එල්ටීටීඊ යේ තවත් විදේශගත පාර්ශවයන් වන්නේ විනයාගම් පාර්ශ්වයයි. එහි සන්නද්ධ හා බුද්ධි අංශ යන අංශ දෙකත් යටතේ කටයුතු මෙහෙයවයි. බුද්ධි අංශය විනයගම් යටතේ ම පවතින අතර පොන්නයියා ආනන්දන්, අම්මුතුන් ඩේවිඩ්, ගනේෂන් යන අයවලුන් ඇමෙරිකාව ඩුබායි ප්‍රංශය හා තායිලන්තය යන රටවල එල්ටීටීඊ ආධාර කරුවෝ වෙති.‘'ශ්‍රී ලංකාවට තෙදියවන් විසින් ගෝපී එවන ලද්දේ ඒ කටයුත්ත සඳහා ය. ගෝපී වන්නියේ තරුණයන් මෙන් ම ‍කාන්තාවන් ද එක්රැස් කරගෙන මේ කටයුත්තට මුල පුරන්නට සූදානම් වූවා පමණි. ඔහු ගැන හෙළිවූයේ පෝස්ටර් ඇලවීමේ සිද්ධියක් මත පොලිස් අත්අඩංගුවට පත් පුද්ගලයන් ගෙනි.මැලේසියාවේදී අත්අඩංගුවට පත් පුද්ගලයන් තිදෙනාගෙන් මේ වනවිට ප්‍රශ්න කෙරෙන්නේ එල්ටීටීඊ යට පණ දෙන එතෙර හා මෙතෙර කොටින්ගේ තොරතුරුයි. ඒ අනුව නුදුරු අනාගතයේදී තවත් තොරතුරු හෙළිකර ගෙන මෙරට එල්ටීටීඊ බීජය මුලිනුපුටා දැමීමට ආරක්ෂක හමුදා කටයුතු කරනු ඇත.ලබන සතියට....දයා ඩි ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af1406017</link>
    <topic>මෝඩිගේ රජයේ ළාබාල ඇමැතිවරිය වූ මහගෙදර තුල්සි</topic>
    <author>සේමාලි කැල්ලපත</author>
    <content>තරුණ වියේ සිටම ඇගේ අභිප්‍රාය වූයේ සිය පවුලේ බරට අත දීමය. එනිසාම යමක්කමක් කළ හැකිවූ දා පටන් ඇය උපයන සෑම සතයක්ම වියදම් කළේ තම පවුලේ අය වෙනුවෙනි. ඇය හාහාපුරා කියා ජීවිතය ආරම්භ කළේ අවන්හලක බිම පිරිසුදු කරන්නියක ලෙසය. ඉන්පසු ඒ තලයෙන් මඳක් උසස් වී වේටර්වරියක වූවාය. බොම්බායේ බන්ඩ්‍රා ප්‍රදේශයේ මැක්ඩොනල්ඩ් අවන්හලක සේවය කරද්දී තමා අනාගතයේ කෙදිනක හෝ රටකරවන තැනකට පත්වේයැයි ඇය සිහිනෙකුදු නොසිතුවාය. එහෙත්, ජීවිතය ජය ගැනීමට ඇය සතු අධිෂ්ඨානය ප්‍රබල විය.අප රටේ පුංචි තිරය නරඹන බොහෝ දෙනා ඇය හොඳින් හඳුනති. එහෙත් ඒ තුල්සි විරානි ලෙසය. අපේ පුංචි තිරයේ විකාශය වූ සිංහල දෙබස් කැවූ මෙගා ටෙලි නාට්‍යයක් වූ මහගෙදර බලසම්පන්න බාහු පවුලේ පරමාදර්ශී ලේලිය වූයේ ඇයයි. දිගු කලක් තිස්සේ අපේ පුංචි තිරයේ දිගහැරුණු මහගෙදර මාලා නාට්‍යයේ ප්‍රධාන චරිතය වූ තුල්සිගේ දුක සැප එකල අපේ බාල තරුණ මහලු සැවොම විශේෂයෙන්ම කාන්තාවෝ තම දුකසැප ලෙසින් විඳ ගත්හ.ඉන්දීය දේශපාලනයට නළු නිළි ආගමනය සුපුරුදු දෙයකි. එහෙත් තුල්සි විරානි හෙවත් ස්ම්‍රිටි මල්හෝත්‍රා ඉරානි ඒ ගමන ආවේ ගෙබිම පිරිසුදු කරන්නියක, වේටර්වරියක, මෝස්තර නිරූපිකාවක හා නිළියක ලෙසින් ඉතා කෙටි කලකදී දිගු දුරක් ගෙවා ගෙනය. 38 හැවිරිදි ඉරානි තමා ආ ඒ ගමන මහජනතාව ඉදිරියේ නොපැකිළව පවසන්නීය.ඉන්දියාවේ 15 වැනි අගමැති ලෙස පසුගිය දා දිවුරුම් දුන් නරේන්ද්‍ර මෝඩි සිය කැබිනෙට්ටුවේ වගකිවයුතු අමාත්‍ය ධුර කිහිපයක් සඳහා කාන්තාවන් පත් කළේය. එය ඉන්දීය දේශපාලන ඉතිහාසයේ වැඩිම කැබිනට් ඇමැතිවරියන් සංඛ්‍යාවක් පත්වූ ප්‍රථම අවස්ථාව ලෙස ද වාර්තා වෙයි.සුෂ්මා ස්වරාජ්, උමා භාරතී සහ මනේකා ගාන්ධි වැනි භාරතීය ජනතා පක්ෂ බලවත් කතුන් අතරට දැන් ස්ම්‍රිටි ඉරානි ද එක්ව සිටින්නීය. ඇය අද ඉන්දීය දේශපාලන කරළියේ මහා බල කණුවකි. නරේන්ද්‍ර මෝඩි කැබිනෙට්ටුවේ මානව සම්පත් සංවර්ධන ඇමැති ධුරය හොබවන්නී ඇයයි.ඉන්දියාවේ දිල්ලි නුවර පංජාබ් - බෙංගාලි පවුලක ගැහැනු ළමයින් තිදෙනකු අතර වැඩිමලා වූයේ ඉරානිය. පහළ මධ්‍යම පන්තික පවුලක් වූ ඒ පවුලේ දිරිය දියණිය වූයේ ඇයය. මැක්ඩොනල්ඩ් අවන්හලක සේවය ඇරැඹු ඇය පසුව මෝස්තර නිරූපිකාවක වූවාය.1998 වසරේදී ඉන්දියාවේ ‍ෆෙමිනා සඟරාව සංවිධානය කළ මිස් ඉන්දියා රූ රැජන තරගයේ අවසන් වටයට පැමිණි ඇය වෙත රඟපෑමේ ආරාධනා ගලා එන්නට විය. එසේ ඇය සාර්ථක වූයේ එරට රූපවාහිනියේ අති සාර්ථක හින්දි ටෙලි මාලා නාට්‍යයක් වූ ‘කියුන්කි සාස් භි කභි බාහු තී’ හි රඟපෑමත් සමඟය.එක්තා කපූර්ගේ අධ්‍යක්ෂණයක් වූ එම ටෙලි මාලා නාට්‍යය 2000 වසරේ සිට වසර අටක් එක දිගට එරට විකාශය විය. ඉන්දීය රූපවාහිනියේ දිගුම මාලා ටෙලි නාට්‍ය ලෙස සැලකෙන එහි රඟපෑමෙන් ඉරානි මහත් ජනප්‍රියත්වයක් ලැබුවාය.මැතිවරණ රැලියක් අමතමින්නිළියක වීමෙන් පසු ඉරානි ටෙලි නාට්‍ය හා වැඩසටහන් නිෂ්පාදනයට ද අත තැබුවාය. උරගියා එන්ටර්ටේන්මන්ට් නම් වූ තම නිෂ්පාදන ආයතනය යටතේ ඇය නිෂ්පාදනය කරන වැඩ සටහන් ඉන්දීය පවුල් සමාජ අතර අතිශයින්ම ජනප්‍රිය වූයේය.ඉරානි විවාහ වූයේ තරුණ වියේ සිටම ඇගේ මිතුරකු වූ සුබින් සමඟය. ඉරාන පාර්සි ජාතිකයකු වූ සුබින් ඇයට වඩා දස වසරක් වැඩිමල්ය. විවාහකයකු වූ ඔහු එක්දරු පියෙකි. දෙදරු මවක වන ඉරානි සුබින් ගේ පළමු විවාහයේ දරුවාට ද දයාබර මවක වන්නීය.2003 වසරේ දී භාරතීය ජනතා පක්ෂයට එක්වීමත් සමඟ ඇගේ දේශපාලන ජිවිතය ආරම්භ විය. රඟපෑමත් දේශපාලන ජීවිතයත් මැනවින් කළමනාකරණය කරගනිමින් ඉතා උද්‍යෝගයෙන් හා උත්සාහයෙන් යුතුව පක්ෂ කටයුතුවල නිරත වූ ඉරානි වරක් මාධ්‍යවේදිනියක වීමට ද උත්සාහ දැරුවාය.එහෙත් ඇගේ ඒ වෑයම සඵල නොවීය. බීජේපීයේ ප්‍රබල කාන්තාවක ලෙස පක්ෂය වෙනුවෙන් දරදිය ඇදි ඇය 2004 වසරේ දී මහාරාෂ්ට්‍ර ප්‍රාන්ත තරුණ බලමුළුවේ උප සභාපතිනිය වූවාය. ඉන්පසු 2010 දී බීජේපී මහිලා සමිතියේ සමස්ත ඉන්දීය සභාපති තනතුර දැරුවාය. වර්තමානයේ බීජේපීයේ උප සභාපති තනතුර හොබවන්නේ ද ඇයය.දාහතර වැනි ලෝක් සභා මැතිවරණයේ දී බීජේපීය දිල්ලියේ - චාන්ද්නී චෝක් ආසනයේ අපේක්ෂිකාව ලෙස ඉරානි පත්කළ ද ඇයට ඒ අසුන ජයගත නොහැකි විය. ඡන්දය පැරදුණත් ඇය දේශපාලනය අත් නොහැරියාය. ඒ උත්සාහයේ ප්‍රතිඵලය වූයේ 2011 දී ගුජරාටයේ රාජ්‍ය සභා මැතිවරණයෙන් ජය ගැනීමය.ඉරානි පක්ෂය තුළ සැලකෙනුයේ උත්සාහවන්ත හා ජවසම්පන්න ගැහැනියක ලෙසය. අභියෝග හමුවේ නොසැලෙන ඇය අගමැති මෝඩිගේ ඇතුළත කවයේ ප්‍රබල චරිතයක් ලෙස ද හැඳින්වෙයි. මෙවර ලෝක් සභා මැතිවරණයේ දී ඇය තරග කළේ රාහුල් ගාන්ධි සමඟය. දැඩි කැපවීමකින් මැතිවරණ ව්‍යාපාරයේ නියැළුණු ඉරානි ගම්දනව් සිසාරා ඇවිදිමින් මෝඩි වෙනුවෙන් ජනතාව ඇමතුවාය.රාහුල් ගාන්ධිට විරුද්ධව අමෙති ආසනයේ ජනතාව අමතමින් ඉරානි ඉන්දීය ජනතාවගේ දුගී දුප්පත්භාවයට රාහුල් ගාන්ධි හා කොංග්‍රසය වගකිව යුතු යැයි චෝදනා කළාය.“අපේ ජනතාවගෙන් සියයට හතළිහක්ම දුප්පත්. අපේ පක්ෂය බලයට ආවොත් ගාන්ධි පවුලට හා කොංග්‍රසයට වසර 60 ක් තිස්සේ රට වෙනුවෙන් කළ නොහැකි වූ දේ ඉටු කරනවා” යැයි ඉරානි මැතිවරණ වේදිකාවේදී පැවසුවාය.මෙවර මැතිවරණයෙන් ඇය රාහුල් ගාන්ධිට පැරදුණත් ඔහුගේ ඡන්ද සංඛ්‍යාව සීමා කිරීමට සමත් වූවාය. අමෙති අසුන පැරදුණත් ඉරානි බීජේපී නායකයන්ගේ හදවත් දිනා සිටීම නිසා ඇය මෝඩිගේ කැබිනෙට්ටුවේ ඇමැති ධුරයකින් පිදුම් ලැබුවාය. 38 හැවිරිදි ඉරානි අද එරට කැබිනෙට්ටුවේ ළාබාලම සාමාජිකාවයි.ඉරානි මැතිවරණ සටනේ යෙදී සිටියදීබිම පිරිසුදු කරන්නියක ලෙස සිට දේශපාලනයේ ඉහළ පුටුවකට පැමිණි ඇගේ මේ ගමන විචාරකයෝ සුරංගනා කතාවකට සමාන කරති. ඇගේ තරුණ වියේදී ජ්‍යොතිෂවේදියකු ඇයට පවසා තිබුණේ ඇයට කිසි දිනෙක හොඳ අනාගතයක් හිමි නොවන බව සහ ජීවිතයේ කවදාවත් ඵලදායි යමක් නොකරන බවය.ඇය දැඩි විශ්වාසයකින් යුතුව එදා ‍ෙජ්‍යාතිෂවේදියාට අභියෝග කර ඇත්තේ එම දිනයේ සිට තවත් වසර 10 ක් ඉදිරියට ඇගේ ගමන හොඳින් පරීක්ෂා කර බලන ලෙසය.බීජේපීය මෙවර මැතිවරණයෙන් අතිවිශාල ජයක් ලබා ආණ්ඩුව පිහිටුවීමත් සමඟ ඒ ජයග්‍රහණය බාල කිරීමට කොංග්‍රසය උත්සාහ දරන බවට මාධ්‍ය වාර්තා පළ විය. කොංග්‍රසය එලෙස එක් හේතුවක් ලෙස පෙන්වන්නේ ඉරානිගේ අධ්‍යාපන සුදුසුකම්ය.මෙවැනි ඉහළ අමාත්‍ය ධුරයක් දැරීමට ඇයට ඇති සුදුසුකම් කවරේදැයි ඇතැමුන් ප්‍රශ්න කරද්දී තවත් සමහරකු පවසන්නේ ඉතා ඉහළ අධ්‍යාපන සුදුසුකම් තිබූ ඇතැම් දේශපාලකයන් අසමත් වූ බවය.කෙසේ වෙතත් කොංග්‍රසය දැන් අල්ලා ගෙන සිටින ඉරානිගේ අධ්‍යාපන සුදුසුකම් ප්‍රශ්නය ඉන්දීය ශ්‍රේෂ්ඨාධිකරණය දක්වා ගෙන යෑමට සූදානම් වෙයි. කොංග්‍රසය පවසන්නේ ඉරානි 2011 සහ 2014 මැතිවරණ සඳහා නාමයෝජනා බාර දෙද්දී අධ්‍යාපන සුදුසුකම් ලෙස අසත්‍ය ප්‍රකාශ කර ඇති බවයි. උසස් පෙළ පමණක් සමත් ඉරානි 2011 දී තමා කලා උපාධිධාරිනියක ලෙසත් 2014 දී වාණිජ උපාධිධාරිනියක ලෙසත් සඳහන් කර ඇති බව කොංග්‍රසය පෙන්වා දෙයි.2012 දී ඉන්දීය ශ්‍රේෂ්ඨාධිකරණය ඡන්ද අපේක්ෂකයන් අසත්‍ය තොරතුරු ඉදිරිපත් කළහොත් නාමයෝජනා ප්‍රතික්ෂේප කරන බවට නීතියක් සම්මත කර ඇත. ඒ අනුව ඉරානි කරුණු විකෘති කර දැක්වීමක් සහ අසත්‍ය ප්‍රකාශ කිරීම හේතුවෙන් සාපරාධී ක්‍රියාවක් සිදුකර ඇතැයි කොංග්‍රසය ඇයට හා බීජේපීයට විරුද්ධව හඬ නඟන්නේය.මෙයට ප්‍රතිචාර දක්වමින් සුෂ්මා ස්වරාජ් ද සෝනියා ගාන්ධිගේ අධ්‍යාපන සුදුසුකම් පිළිබඳව ප්‍රශ්න කරන්නීය. කෙසේ වෙතත් මාධ්‍යවේදීන් මේ ගැන ප්‍රශ්න කරද්දී ඉරානි මුනිවත රැකි බව ද වාර්තා විය.මෝඩිගේ අලුත්ම කැබිනෙට්ටුව ආධුනික කැබිනෙට්ටුවක් ලෙස පවසන විචාරකයෝ බීජේපීය ඉරානි සම්බන්ධයෙන් කුමක් පවසත්දැයි බලා සිටිති. මේ ප්‍රශ්නය මත බීජේපීය ද තරමක අපහසුතාවට ලක්ව සිටියත් පක්ෂ නායකත්වයේ සහ මෝඩිගේ දැඩි විශ්වාසය දිනාගත් අය අතරින් කෙනකු වන ඉරානි ආරක්ෂා කිරීමට බීජේපීය පියවර ගනු ඇතැයි ද සැලැකේ. මෝඩිගේ කැබිනෙට්ටුව ගැන අදහස් පළ කරන අය පවසන්නේ ඔහු මේ කැබිනෙට්ටුව පත් කිරීමෙන් නව දක්ෂතා කෙරෙහි විශ්වාසය හා බලාපොරොත්තු තැබීමක් කර ඇති බවය.ඉතා දක්ෂ හා කාර්යශූර සන්නිවේදකවරියක ලෙස නමක් දිනා ඇති ඉරානිට අමාත්‍ය ධුරයක් හිමිවීම එනිසා අරුමයක් නොවේයැයි ද පැවැසේ. කර්මාන්ත හා විදෙස් තානාපති ක්ෂේත්‍රයේ නියුක්ත වැදගත් පුද්ගලයන් කරා මෝඩිගේ පණිවුඩය යැවීමට ඔහු තෝරා ගෙන ඇත්තේ ඉරානිය.විශ්වාසවන්ත භාවය මෙන්ම ඇය සතු භාෂා දැනුම ද එයට හේතු වන්නට ඇතැයි සැලැකේ. ඉරානි ඉංග්‍රිසි, හින්දි, ගුජරාටි, බෙංගාලි සහ මරාටි බස ඉතා චතුර ලෙස හසුරවන්නීය.මෝඩිගේ ඉතා හිතෛෂිවන්තියක වුවද ඉරානි මෝඩිට එරෙහිව ගිය අවස්ථා ද විය. 2002 වසරේදී ගුජරාටයේ හින්දු මුස්ලිම් ගැටුම් ඇතිවූ අවස්ථාවේ මෝඩි වගකීම බාරගෙන ඉල්ලා අස්වනතුරු තමා මාරාන්තික උපවාසයක යෙදෙන බව පවසමින් ඉරානි තර්ජනය කළාය.බීජේපී ඉහළ පෙළේ නායකයන්ගේ ඉල්ලීම අනුව ඇය එම තීරණය වෙනස් කළත් අදහස් වෙනස් නොකළාය. කෙසේ වුවද ඉරානි යනු දැඩි මෝඩි හිතවාදියෙකි. සැම විටම මෝඩි වෙනුවෙන් පෙනී සිටින්නියකි. එනිසා රාහුල් ගාන්ධිට පරාජය වුවත් ඉරානි වෙනුවෙන් මෝඩි සිය යුතුකම ඉටුකළා යැයි විචාරකයෝ පවසති.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af1406018</link>
    <topic>කරත්ත සීයලා සහ ඩ්‍රැයිවර් අංකල්ලා</topic>
    <author>කසුරි</author>
    <content>මට තෝමස් මාමා මතක් වුණා. ටිකක් උසයි. කොණ්ඩෙ බැඳල. තෝමස් මාමා නිතරම වාගෙ දැක්කෙ හරකෙකුත් එක්ක. නාවල කියල තණකොළ පුන්නක්කු කන්ඩ බොන්ඩ දීල බොහොම අපූරුවට බලා කියා ගන්නා හරකෙක් දෙන්නෙක් තෝමස් මාමට හැමදාමත් හිටිය.මේ හරක් බොහොම ලස්සනයි. බෙල්ල පුරා මහ විශාල ගෙජ්ජි වැලක් එල්ලල... අං දෙක හොඳට පිරී ගාලා අගට පිත්තල කොපු දෙකකුත් ගහල... බොහොම ආඩම්බරේට ඉන්න හරක්. මැස්සෙක් වහපුවාම ඔළුව හොලවන කොට ගෙජ්ජි සද්දෙ එනවා. තෝමස් මාමගෙ කරත්තෙ පාර දිගේ එනව කියල එතකොට මුළු ගමම දන්නවා. ගෙවල්වල ගෑනු කට්ටිය භූමිතෙල් බෝතල් අරගෙන පාර අයිනට එනවා.ගමට ම භූමිතෙල් බෙදුවෙ තෝමස් මාමා, හරක් නාම්බා භූමිතෙල් කරත්තෙ බැඳගෙන ගම්පහ ටවුමට ගිහින් ෂෙඩ් එකෙන් භූමිතෙල් පුරවාගෙන අපේ අහල ගම්වලත් කරත්තෙ දක්කනවා. තෝමස් මාමා බෝන් ලීයේ උඩ අපූරුවට ඉඳගෙන යනවා. අත් දිග මේස් බැනියමකුත් ඇඳගෙන... කොණ්ඩ කෙටියත් අගේට හිර වෙන්ඩ ගුලියක් කරල බැඳගෙන... නොනවතින හැපිල්ලක් එක්ක බුලත් විටකුත් කටේ තියාගෙන... ගෙවල්වලට දෙනවට අමතරව ‍ගමේ කඩවලටත් භූමිතෙල් බෙදුවෙ තෝමස් මාමා. රතුපාට භූමිතෙල් ටැංකියෙ ගම්පහ ෂෙඩ් එකේ නමත් ලියල තිබුණා මට මතකයි. (හරියට බැරල් එකක් වගේ දිග අතට තියාපු)තෝමස් මාමට භූමිතෙල් කරත්තෙට අමතරව තවත් කරත්තයක් තිබුණා. ඒ බක්කි කරත්තයක්. භූමිතෙල් බෙදීමේ රාජකාරිය ඉවර වුණාට පස්සෙ තෝමස් මාමා බක්කි කරත්තෙ බැඳ ගන්නවා. වැඩිපුරම කරන්නේ ගම්පහ ඉස්පිරිතාලෙට ලෙඩ්ඩු අරගෙන යන එක.මාත් ඒ බක්කියෙ ගිහින් තියෙනවා. ඒත් ඉස්පිරිතාලෙටම තමයි... අම්මත් එක්ක. අපි බේත් අරගෙන එනකල් තෝමස් මාමා ඉස්පිරිතාලෙ තිබුණ සල්ගහ යටට වෙලා බලාගෙන ඉන්නවා.බක්කි කරත්ත දෙක තුනක්ම සල් ගහ යට නතර කරලා තිබුණා මට මතකයි. දැන් ඒ සල් ගහත් නෑ... තෝමස් මාමත් නෑ... බක්කි කරත්තත් නෑ... දැන් පාර දිගට තියෙන්නේ ත්‍රීවීලර්... බක්කි කරත්තෙ තල්ලු කරගෙන ත්‍රීවිලර් ඇවිත්. ඒක හින්ද ටවුමට ගියාම අංවලට කොපුව දාපු හරකෙක් දකින්ඩත් නෑ... ටවුමෙන් විතරක් නෙමෙයි ගමෙන්වත් ගෙජ්ජි හඬක් ඇහෙන්නෙ නෑ...තෝමස් මාමා ඉස්කෝලෙට ළමයි එක්කරගෙන ගියා ද කියල මට මතකක් නෑ... ඒත් ඒ කාලෙ සමහර ළමයි ඉස්කෝලෙ ගියෙත් බක්කි කරත්තෙන්.මට මතකයි අපේම වයසෙ ගෑනු ළමයෙක් අපට අල්ලපු ගමේ ඉඳල ගම්පහ හෝලික්‍රොස් එකට ගියේ බක්කි කරත්තෙන්. ඒ ළමයා බක්කියෙන් යනවා... අපි දෙතුන් දෙනෙක් පයින් යනවා. ඒත් ඒ ළමයා ඉගෙන ගෙන විභාග පාස්වුණා ද කියල නම් මං දන්නෙ නෑ...අපි ගියෙ පයින් වුණාට අපේ බාල පරම්පරාවෙ හුඟ දෙනෙක් බක්කි කරත්තවලින් ඉස්කෝලෙ ගියා. පාර දිගේ එන බක්කියට ළමයි ගොඩ කරවන්න අම්මල බලාගෙන හිටියා. ඒ වුණාට එහෙම ගියෙත් ටික දෙනයි. හුඟ දෙනෙක් පයින් තමයි ගියේ.කරත්ත සීයලා හොඳ කතන්දර කාරයෝ. පොඩි එවුන් හරි ආදරෙයි. සීයලත් බොහොම ආදරෙයි. පරෙස්සමට ළමයි නංවා ගන්නවා. ඒ වගෙම පරිස්සමට බස්සනවා. කිසිම හදිස්සියක් නෑ. පුරුදු වුණාම ළමයින්ට ‍තෝන් ලණුවත් දෙනවා. හැබැයි කෙවිට නම් දෙන්නේ නෑ. සීයා කෙවිටක් ගන්නේ හරකාට ගහන්ඩ නෙමෙයි උස්සලා බය කරන්ඩ විතරයි.අර ඉස්පිරිතාලෙ ළඟ බක්කි කරත්ත තිබුණ වගේම ඒ කාලෙ ඉස්කෝල ළඟත් බක්කි කරත්ත තිබුණා. ඉස්පිරිතාලෙ ළඟ තිබුණු බක්කි කරත්ත තල්ලු වෙලා ත්‍රීවීලර් ආවා වගේම ඉස්කෝලෙ ළඟ තිබුණු බක්කි කරත්ත අයින්වෙලා ස්කූල් වෑන් ඇවිල්ලා. කරත්ත සීයලා නොපෙනී ගිහින් ඩ්‍රැයිවර් අංකල්ලා ඇවිත්.සීයලා පුංචි එවුන් පරෙස්සමට බලාගත්තට අංකල්ලා එහෙම නෑ... හැම දෙනාම නෙමෙයි... ඒත් වැඩි දෙනෙක්.කඳානේ මැසනෝද් කොලීජියෙ පුංචි එකෙක් වෑන් එකකට යටවෙලා මැරුණා. තව හතර දෙනෙක් තුවාල වුණා. සීයලාට තරම් ඉවසීමක් අංකල්ලාට නෑ... හදිස්සියි. ළමයි පේන්නෙත් නෑ...හැම දෙයක්ම හදිස්සි වෙලා. ඉස්කෝලෙන් ටියුෂන් එකට... ටියුෂන් එකෙන් තව එකකට... ඊට පස්සෙ හෝම් වර්ක්.බක්කි කරත්තෙන් සීයත් එක්ක අඹ කවි කිය කියා ගිය කාලය ඉවරයි. පයින් ගිය ළමයි අඹ ගස්වලට පොලු ගහපු, වැටිච්චි වැල්දොඩම් කාපු... කටු අන්නාසි කාපු කාලය ඉවරයි. ඒවා අතීතයට ගිහින්. ඒවා මතක් කරන එකට කියන්නේ අතීත කාමය කියලා. ඒ අතින් බලපුවාම මේ මසිත සටහනත් අතීත කාම සටහනක්.ඒත් අතීත කාමයෙන් හරි ලියන්ඩ මොන තරම් සංවේදී සටහන් තියෙනව ද.... කරත්ත සීයලා සහ පුංචි එවුන් අතර තිබුණු සෙනෙහසේ සම්බන්ධය ගැන.ඒත් ඩ්‍රැයිවර් අංකල්ලා ගැන අපට තබන්නට සිදුවන්නේ මොන සටහන් ද...ඒ මොනවා වුණත් කරත්ත සීයලාට යළි එන්ඩ කියන්ඩ පුළුවන්කමක් නැහැ. ඩ්‍රැයිවර් අංකල්ලා සීයලා බවට පත්කරන්නට පුළුවන් නම් හොඳයි. ඒ කියන්නේ පරිස්සමයි ආදරයයි හිතට වක්කරන්ඩ ඕනෑ...කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af1406019</link>
    <topic>දොඩම්පෙ මුදලාලි හතරවැනි තට්ටුවෙන් පැන්නා ද? තල්ලු කළා ද?</topic>
    <author>උපාලි සමරසිංහ</author>
    <content>ඒ එක්දහස් නවසිය හැට හය අවුරුද්දේ බක් මහ අසිරියෙන් මුළු රටම ඇළලූ මොහොතකි. රතුපාට එරබදු මල් පිපී කොහෝ නාදයෙන් මිණිපුරය නින්නාද වෙද්දී රත්නපුරේ අධිකාරිය ගම දොඩම්පෙ මුදලාලිගේ බියමුසු ත්‍රාසජනක මරණය ලැව් ගින්නක් මෙන් මේ රට පුරා පැතිරී ගියේ ය. එපුවත ඇසූ ඇසූවෝ හිස අත් ගසා ගත්හ.ඔවුනට අලුත් අවුරුද්ද අමතක විය. කොළඹ අපරාධ පරීක්ෂණ දෙපාර්තමේන්තුවේ හතරවැනි තට්ටුවට පොලිසිය විසින් ගෙන ගිය දොඩම්පෙ මුදලාලි වධ හිංසා ඉවසාගත නොහී එහි ජනෙල් කවුළුවකින් බිමට පැන්නා ද? නොඑසේ නම් ජ්‍යෙෂ්ඨ පොලිස් අධිකාරි රාහුල සිල්වා ඇතුළු පිරිස දොඩම්පෙ මුදලාලි මරා කවුළු‍ෙවන් බිමට හෙළුවා ද? යන්න ඔවුන් තැන තැන කතා කළ එකම ප්‍රශ්නය විය.එදා තිබුණේ ඩඩ්ලි සේනානායකගේ එජාප ආණ්ඩුව ය. දොඩම්පෙ මුදලාලි මරා දමන විට ඩඩ්ලි හිටියේ විදේශගතවය. වැඩ බැලුවේ ද රාජ්‍ය ඇමැති වශයෙන් සිටියේ ද ජේ.ආර්. ජයවර්ධන ය. මහත් ආන්දෝලනයක් ඇති කළ මේ සිද්ධිය 1970 බලයට පත් සමගි පෙරමුණු රජයේ ප්‍රධානතම තුරුම්පුවක් විය.දොඩම්පෙ මුදලාලිගේ කරපිටින් 1970 සිරිමාවෝ මැතිනියගේ ආණ්ඩුව බලයට පත්වූයේ මුදලාලිගේ හදිසි මරණයට සාධාරණයක් ඉටු කරන පොරොන්දුව ද සමඟ ය. මැතිනිය මේ පිළිබඳව වෙනම කොමිසමක් ඇරැඹුවා ය. සරත් මුත්තෙට්ටුවගම, සිදත් ශ්‍රී නන්දලෝචන ඇතුළු මහා නීතිඥයන් පිරිසක් අගතියට පත් පාර්ශ්වය වෙනුවෙන් පෙනී සිටියහ.66 ආණ්ඩුවේ තීන්දුව වූයේ මුදලාලි ජනේලයෙන් පැන දිවි නසා ගත් බවකි. ඒත් කොමිසමේ අවසන් තීන්දුව වූයේ රාහුල සිල්වා ඇතුළු පිරිස මුදලාලි මරා ජනේලයෙන් එළියට වීසි කළ බව ය. ඒ සඳහා නොයෙකුත් ප්‍රායෝගික පරික්ෂණ ද කැරිණි. ඔහුට විරුද්ධව තිබුණු චෝදනාව වූයේ එවක පැවැති එජාප ආණ්ඩුව පෙරළා දැමීමට හේන්පිටගෙදර ඥාණසීහ නායක හිමියන් සමඟ කුමන්ත්‍රණ කළ බවකි.කොහොම නමුත් කොමිසමේ සාධාරණ තීන්දුව ප්‍රකාශ කැර අදාළ ඉදිරි කටයුතු ක්‍රියාත්මක කරන්නට ඔන්න මෙන්න තිබියදී සමගි පෙරමුණු රජය ද පෙරළී 1977 දී ජේ.ආර්. ජයවර්ධන නැවත බලයට පත්විය. හෙතෙම 1978 දී මේ රටේ විධායක ජනාධිපතිවරයා විය. තීන්දුව හමස් පෙට්ටියේ සැඟවුණු අතර අවුරුදු 17 එජාප පාලනය තුළ එය සොයා ගැනීමට බැරි තරමට වසන් විය.මේ දොඩම්පෙ මුදලාලිගේ අතීත කතාවේ යම් බඳු පෙළ ගැස්වීමක් පමණි. අප අද ඔබට ලියන්නේ ඔවුනගේ වර්තමාන කතාව ය. අවුරුදු 48 පසු දොඩම්පෙ මුදලාලි හා සම්බන්ධ සියලු පාර්ශ්ව විමසා මේ කතාව ලියමි. දොඩම්පෙ මුදලාලි කොමිසමේ ප්‍රධාන සාක්කිකරුවකු වූ දොඩම්පෙ මුදලාලිගේ බාල මල්ලී එල්.වී. ස්ටීවන් (73) දැන් මා අබිමුව සිටී.‍ මා ඔහු සොයාගත්තේ පැල්මඩුල්ලටත් එහා මාදම්පා ගමේ වෙද ගෙදරකිනි.මගේ අයියා ගැන මට හරි ආඩම්බරයි‍. එයා අයුක්තියට හිස නවන කෙනෙක් නෙ‍ාවෙයි. ‍ඒ කාලෙ රත්නපුරේ රෙදි කඩයක් කරනවයි කියන එක අපි වගේ පවුලකට මහා විශාල දෙයක්. අධිකාරිය ගමේ අහිංසක විදියට යමක් වවාගෙන පුංචි වෙළෙඳාමක් කරගෙන ජීවත්වූ අපේ පවුල රැක ගත්තෙ මේ අයියා. එයා මහන්සියෙන් දියුණු වෙලා රත්නපුරේ රෙදි කඩයක් කරන තත්ත්වයට දියුණු වුණා.අපි පුංචි කාලෙදිමයි තාත්තා අන්ත්‍රා වුණේ. අම්මට යම්තම් අත පය හයි වන කාලෙ ඉඳන් පවුල නඩත්තු කරන්න උදව් කළේ ඒ අයියා. එයාගෙ උප්පැන්නෙ නම එල්.වී. පොඩි අප්පුහාමි. ඒත් ප්‍රසිද්ධ වුණේ දොඩම්පෙ මුදලාලි නමින්. හැම අලුත් අවුරුද්දකටම දින දෙකකට විතර පෙර එයා ගමේ එන්නෙ අපේ පවුල්වල දරු දැරියන්ට වැඩිහිටියන්ට කාටත් රෙදි පෙරෙදි අරන්.අම්මටත් නොවරදවා ම හැම මාසෙම රුපියල් 10 ක් දෙනවා. (ඒ කාලෙ ඒ මුදල විශාලයි) ඒ ආවම අපිටත් රුපියලක් දෙකක් වරද්දන්නෙ නෑ. මා හිතන්නේ එයා මැරෙන කොටත් වයස 35 යි. කසාද බැන්දෙ නෑ. අන්තිම කාලේ එයාට තිබුණේ 3 ශ්‍රී 3673 අංකය දරන ෆෝඩ් ෆිපෙඩ් නිල්පාට කාරයක්. මේ කාරය ගමට එනකොට ගමේ ඉන්නා කොලු ගැටව් ඔල්වරසන් නඟමින් මේ පිටුපස්සෙ රංචු ගැහිලා එනවා‍. ඒ ඒ අයටත් මොනව හරි මුදලාලිගෙන් ලැබෙන නිසා. ගමටත් හිතවත් පවුලටත් හිතවත් මේ මනුස්සයා අකාලේ අපට නැති කළා. එදා ඉඳන් මේ පවුල අන්ත දරිද්‍රතාවෙ ගිලුණා.කොටින් ම එතුමාගේ සොහොනවත් ගලෙන් බැඳගන්ඩ අපට ඒ කාලෙ හයි හක්තිය තිබුණේ නෑ‍. අපේ අයියා අපෙ පවුලෙ කැණිමඬල. එයාව නැති කළේ එජාප ආණ්ඩුව. 1966 අප්‍රේල් 15 වැනිදා විතර අවුරුද්දට ඇවිත් අම්මට වැඳලා කියලා තියෙනවා “අම්මෙ, මගෙ පස්සෙන් පොලිසිය පන්නනවා කියලා ආරංචියි. මං ආණ්ඩුව පෙරළන්න උත්සාහ කරලා නෑ‍.හේන්පිටගෙදර ඥාණසීහ හාමුදුරුවන්ගේ වැඩපිළිවෙළට උදව් කරනවා විතරයි. ඒ අපේ බෞද්ධ රට රැකගන්ඩ. හැබැයි! පොලිසිය මට නිකම් ගැහුවොත් ගුටිකාලා නම් එන්නෙ නෑ‍. ගැහුවොත් මාත් උන්ට ගහනවා. එතකොට උන් මා මරාවි. සමහර විට මා මේ ආවෙ අන්තිම අලුත් අවුරුද්දට අම්මෙ‍” කියලා. ඒක ඒ විදියටම සිද්ධ වුණා.1966 අප්‍රේල් 15 දා රත්නපුර නගරයේදී දේවාලෙ ළඟ බීලා පාරේ කෑ ගගහා හිටපු චාලි කියලා කෙනෙක්ව ගෙදරට ඇරලවන්ඩ යන ගමන් අයියව පොලිසිය අත්අඩංගුවට අරන් තියෙන්නෙ.එදා රාත්‍රියෙ රාහුල සිල්වා ප්‍රමුඛ කණ්ඩායම අයියාට හතර වැනි තට්ටුවෙදි හොඳටම පහර දීලා. ඒත් එක්කම මං තවම බොහෝ අය නොදන්නා රහසක් හෙළි කරන්නම්. ඒ මූසල රාත්‍රියෙ උන් අයියව විතරක් නොවේ මරලා පහළට තල්ලු කරලා තියෙන්නෙ. හාමුදුරුවන්ගෙ බෞද්ධ බලවේගයට උදව් කරපු මාතර තිහගොඩ ඉඳලා ගෙනාපු කෝප්‍රල් තිලකවර්ධන මහත්තයවත් අර විදිහටම මරලා ජනේලයෙන් තල්ලු කරලා තියෙනවා. කොමිසමේදී සාක්කි දීපු තවත් හතරවැනි තට්ටුවේ ගුටි කමින් සිටි පිරිසත් ඒ ‍රාත්‍රියෙ පොලිසිය සමඟ අයියත් කෝප්‍රලුත් ගහගත්තා, මහා ශබ්ද ඇසුණා කියලා කිව්වා. සාජන්ට් අමරතුංග, සාජන්ට් හොඳමුනි, සිරිසේන කියන මහත්වරු ඊට සාක්කි.මුලින් ජේ.ආර්. ජයවර්ධන රාජ්‍ය ඇමැති හැටියට දොඩම්පෙ මුදලාලි හතරවැනි තට්ටුවෙන් පැන්නා කියලා නිගමනයක් දුන්නාට අපි ඒකට විරුද්ධ වුණා. සරත් මුත්තෙට්ටුවෙගම මහත්මයා අපව පෙලැඹුවා කොමිසමක් දක්වා ඉල්ලා සිටින්ඩ. අන්තිමේදී 1970 සිරිමා මැතිනියගේ ආණ්ඩුව ඒ කොමිසම දැම්මා. ඒකෙන් තීන්දු වුණේ අයියව මරලා තල්ලු කළා කියන අදහසයි.ඒත් සමගි පෙරමුණු රජය බිඳ වැටිලා ආයිත් ජේ.ආර්. ලා බලයට ආපු නිසා සියල්ල යට ගියා. කොටින් ම අයියගෙ මිනිය වළ දාන්ට අපි තීන්දු කරපු වෙලාවෙ එජාප රජයෙන් කිව්වා ඒක පුච්චන්ඩ ඕනෑ කියලා. ඒ නිසා පසුව වුණත් මිනිය ගොඩ අරන් පරීක්ෂණ කරන්ඩත් බැරි වුණා. අයියගේ මුහුණේ තැන් කීපයක පහරදීමෙන් ලකුණු තිබුණා.මළගමට සරත් මුත්තෙට්ටුගම මහතා හා නන්ද එල්ලාවල වගෙ මහත්වරු ආවා. මහ විශාල සෙනඟක් දොඩම්පෙ ගමට කඩා වැදුණා. අයියගේ අවමඟුලට. එයා හිටියා නම් අද අපේ පරම්පරාවෙ අයට මහ ඉහළයි. අදත් අපේ සමහර අය කුලී වැඩ කරන්නේ.ගමේ සමහර දුප්පත් අය මිය ගියාම මිනී පෙට්ටිය පවා තම මුදලින් අරන් දුන්නු මනුස්සයා මේ විදියට මැරෙයි කියලා අප නම් හිතුවෙම නෑ. හේන්පිටගෙදර ඥානසීහ හාමුදුරුවො පාතකඩ හා මුද්දුව සිරි සුමන පිරිවෙනේ වැඩ සිටින කාලෙදි අයියා නිතර හමුවෙන්ට ගියා මතකයි. පවිත්‍රා ඇමැතිනිගේ පියා වන්නිආරච්චි මහත්මයත් ඒ කාලෙ හාමුදුරුවො හමුවන්ට ගියා.මේ ප්‍රශ්නෙම දුර දිග ගිහින් අන්තිමේ හාමුදුරුවොත් හිරේ විලංගුවේ වැටුණා. ඊට ප්‍රථම උන්වහන්සේත් අයියාට‍ අගෞරව වන දේවල් පත්තරවලට කියා තිබුණා මතකයි. ඒ නඩුවෙන් බේරෙන්ඩ. මේ කලබලය වුණාට පස්සෙ මං හාමුදුරුවන්ට ආරාධනා කළා පන්සලට ගිහින් අපි සිරිමාවෝ මැතිනියට හමුවෙලා කරුණු කියමු කියලා. උන්වහන්සේ ඒ වේලාවෙත් ඒක ප්‍රතික්ෂේප කළා. අපේ අයියා නිකම් දේශපාලන ගොදුරක් වුණා කියලයි මට හිතෙන්නෙ.ඔහු අද වියපත් වුවත් තරුණ ජවයකින් මෙන් කරුණු දක්වයි. ඒත් ඒ සියල්ල ලියන්නට බැරි ය‍.ගුණවර්ධන යනු පොඩි අප්පුහාමි හෙවත් දොඩම්පෙ මුදලාලිගේ අයියා ය. දැන් ඔහුට වයස 81 කි. ගම අධිකාරියය‍.කොමිසම හමුවේ පෙනී සිටි සරත් මුත්තෙට්ටුවගම, සිදත් ශ්‍රී නන්දලෝචන ඇතුළු නීතීඥ පිරිස.අපෙ මල්ලී, උතුම් මනුෂ්‍ය ගති තිබුණු කෙනෙක්. මුළු රත්නපුරේම මිනිස්සු එදා ඇඬුවා. මල්ලි මරලා කුණ තමයි බිමට දාලා තියෙන්නෙ. කොමිසමේ නිලධාරින් මල්ලිගෙ උසට හා බරට ඩමි කීපයක් හදලා ඒක හතර වැනි තට්ටුවේ ඉඳන් පහළට දාලා තියෙනවා. සාමාන්‍යයෙන් කෙනෙක් එතැනින් පැන්නොත් වැටෙන තැනයි.දාන කොට වැටෙන තැනයි අතර වෙනස්කම් තියෙනවනෙ. ඒ අනුව තමයි මල්ලිව මරලා දාපු බව ඔප්පු වුණේ.‍ අපේ අම්මා මිය යනකම් දොඩම්පෙ මුදලාලි මගෙ මල්ලි ගැන දුක් වුණා. අපි අවුරුදු 5 ක් සාංඝික දාන දුන්නා මල්ලි වෙනුවෙන්. රත්නපුරේ තිබුණු කඩවලට මොනවා වුණාද දන්නෙ නෑ. ඒවාත් අනුන් අරගෙන මේ විපතින් පස්සෙ.අම්මා ජීවත්ව ඉන්නකම් එක්තරා දේශපාලකයකුට සාප කළා. එයා ‘වන හතුරා’ කීවා. අද අපේ පරම්පරාවම බොහොම දුකසේ ජීවත් වෙන්නෙ. සමහරු කුලියට පතල්වල වැඩ. සමහරු සුළු සුළු වෙළඳාම්. එදා මළගම දවසේ රත්නපුරෙන් ගෙනාපු මල්වඩම ආවෙ ලොරියකින්. ඒ මල්වඩම ලොරිය තරම් විශාල එකක්. ගමේ මිනිස්සු එයාට ආදරය කළා.සුදු අයියා (ගවසුදා) කියලා විශේෂ මිනිහෙක් හිටියා රත්නපුරේ. දැන් එයත් මැරිලා. එයා මල්ලිගේ සොහොන ළඟට හැම අවුරුදු දවසෙම එනවා. ඇවිත් බුලත් අතක් දීලා ජීවත්ව සිටි කාලෙ වැන්දා වගේ ම බුලත් තියලා ඒ සොහොනට වඳිනවා. එයාට දරු මල්ලො නෑ. කසාදයක් බැන්දෙ නෑ.චන්දා දොඩම්පෙ ගුණවර්ධන මාමාගේ දුවය. ඇය පදිංචිව සිටින්නේ හොලිපිටියේ ය. මේ ඇගේ කතාවයි.අපෙ බාප්පා දොඩම්පෙ මුදලාලි. 70 - 77 කාලේ මේ කොමිසම දිගටම ඇදි ඇදී ඇදුණා. අන්තිමට තීන්දුව දෙනකොට ආණ්ඩුව පෙරළුණා. තාත්තත් ශ්‍රීලනිප ශාඛා සමිතියක ලේකම්වරයෙක්. අපි කිරි කපලා ඉස්කෝලෙ ගියේ. බොහොම අමාරුවෙන් සීනියර් විභාගෙ පාස් වුණා. බාප්පා තමයි අපට අවුරුද්දට පොත පත පෑන පැන්සල රෙද්ද පවා අරන් දුන්නෙ.තාත්තලාට වත්කමක් තිබුණෙ නැති තරම්. අප එදා හිටියේ දුප්පත්කමේ පත්ලෙ. 1977 ආණ්ඩුව එනකොටයි අපේ ඉගෙනීම අවසන් වුණේ. මට සුළු රැකියාවක් හරි ලබාගන්ඩ නොවිඳිනා වැඳුම් වැන්දා. අපි දොඩම්පෙ මුදලාලිගෙ කට්ටිය කියලා කවුරුවත් සැලකුවෙ නෑ. අඩුම තරමේ පවුලෙ කෙනෙකුට රස්සාවක්වත් ලැබුණෙ නෑ.බාප්පාගේ කතාව ‘ස්ටේජ්’ වල කියමින් ආණ්ඩු පිහිටවපු කට්ටියත් තමන්ගේ පක්ෂ කාර්යාලයකටවත් බාප්පා වෙනුවෙන් බණක් කියවලා හාමුදුරුවො 5 දෙනකුටවත් දානයක් දුන්නෙ නෑ. අපි පුළුවන් විදිහට අවුරුදු 6 ක් දාන දුන්නා.දොඩම්පෙ මුදලාලිගෙ මිය ගිය ධනවර්ධන අයියාගේ බිරිය පුංචි නෝනා (88) මාතාව අප සොයා ගත්තේ අධිකාරිය ගමේ බොහෝ දුෂ්කරතා විඳිමිනි. ඇය මතකය අවදි කළේ අසීරුවෙනි. ඇය දොඩම්පෙ මුදලාලිගේ නෑනාය.මං මේ ගමට ආවේ දැනට අවුරුදු 70 කට විතර පෙරයි. එදා මේ ගමට තිබුණේ අඩි පාරවල්. දොඩම්පෙ මුදලාලි ඒ කාලෙ වයස 6 - 7 ක පුංචි කොලු ගැටයා. මගේ මහත්තයා ධනවර්ධන. පොඩි අප්පුහාමි පුංචි සන්දියේ ඉඳන් ගමට හරිම ආදරෙයි. ගැමියන්ට ආදරෙයි. අයුක්තිය ඉවසන්නෙ නෑ. ඒත් රණ්ඩුවලට යන්නෙත් නෑ.හරිම දුක් විඳලා මහන්සි වෙලා දියුණු වුණේ. මුලින් ම කළේ බෝතල් එකතු කැර විකුණන එක. පස්සෙ සුළු වශයෙන් රෙදි වෙළඳාම, අම්මාත් හරිම ආදරෙයි ඔහුට. ගෙදර අයගෙත් අම්මගෙත් අඩුපාඩු බැලුවා. අපේ 1966 අලුත් අවුරුද්ද විතරක් නොවේ හැම අලුත් අවුරුද්දක් ම අපට නැති කළේ ඔය දේශපාලුවො. ඔය රාහුල සිල්වායි කියන මිනිහා අන්තිම කාලේ පිස්සු වැටිලා හක්මන පැත්තෙ හිඟා කාලා මැරුණු බව ගමට ආරංචි වුණා. ඔන්න පුතේ! ඕවා තමයි දිට්ඨ ධම්ම වේදනීය කර්මය කියන්නෙ.ඩබ්ලිව්.ඒ. ගුණරත්න වෙළෙඳාමින් දිවි ගෙවෙන 53 හැවිරිදි අයෙකි. ඔහු දොඩම්පෙ මුදලාලිගේ අක්කා (මිය ගිය) පොඩි මැණිකේගේ පුත්‍රයා ය.අපේ මාමා ගැන අපට ආඩම්බරයි. මේ ගම දොඩම්පෙ ලෝකය දැනගත්තෙ අපෙ මාමා නිසයි. කාටවත් කරදරයක් නැති ගමට හිතවත්ව හිටියා කියලා තමයි පරණ ගැමියො කියන්නෙ. මළගම දවසෙ මේ පැත්තෙ අඩියෙන් අඩිය හමුදා ට්‍රක් රථ, හැම තැනම සොල්දාදුවො.ආණ්ඩුවට විරෝධය දක්වලා කළු කොඩියක් ගහගෙන අවිස්සාවේල්ල පැත්තෙ කාරයක ගියා කියලා තමයි මුලින් ම හොයලා තියෙන්නෙ. ඒක කෙනෙකුගෙ ප්‍රජාතන්ත්‍රවාදී අයිතියක්. සරත් අප්පො තමයි මේක ඇදලා උඩට අරන් තියෙන්නෙ. එතුමා හිටියා නම් අදත් මේ ගැන කතා කරාවි. දැන් අපේ පවුලෙ රජ්ජුරුවො මරලා දාලා. කාට කියන්ඩද?දොඩම්පෙ මුදලාලිගෙ තවත් මිය ගිය සොයුරකු වන වීරවර්ධන මහතාගේ දුව හා සරණ ගිය ජී.එම්. ජයරත්න අපේ මේ ව්‍යායාමයේ දී මහත් පිටුබලයක් වූ මිනිසා ය. ඔහු කුරුවිට ප්‍රාදේශීය සභාවේ එජනිස මන්ත්‍රීවරයෙකි.මේ සිද්ධිය වෙනකොට මට අවුරුදු 4 යි. කෙනෙක් කී දේවල් තමයි අසා තිබෙන්නෙ. මේ ජීවිත කාලෙට ඒ මුදලාලිට දොස් කියපු කෙනෙක් මට හමුවී නෑ. රාහුල සිල්වා කියන පොලිස් නිලධාරියා දොඩම්පෙ මුදලාලිට පහර දීලා මරලා බිමට දැම්මා කියලා තමයි මාත් ඇහුවෙ.අන්තිමට ඒ මිනිහාත් පාරෙ හිඟා කාලා මැරිලා තියෙන්නෙ. අපෙ අනෙක් කට්ටියක් ඒ දොඩම්පෙ මුදලාලිගේ කඩ හා දේපළ වල අයිතිය කියන්ඩ ගිහින් නෑ. අන්තිමේ ඒ දේපළත් අනුන්ට ගිහින්. සරත් මුත්තෙට්ටු‍ගම හා සිදත් ශ්‍රී නන්දලෝචන මහත්වරු හරියට මේ කොමිසමට උදව් කරලා තියෙනවා. ඒ පවුල අදත් අසරණ ඒ පවුලෙ නැඟී හිටපු දරුවා මරා දැම්ම නිසයි. කොයි ආණ්ඩුවක් කළත් මේවා සහගහන වැඩ. මේ වගේ අපරාධ කිසිම කෙනෙක් කවරදාවත් කළ යුතු නෑ.උපාලි සමරසිංහඡායා - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af14060110</link>
    <topic>රටවිරු විමසුම් විසඳුම්</topic>
    <author>සකස් කෙළේ - සුනිල් දයා අල්විස්</author>
    <content>විදේශ රැකියාවල නිරත රටවිරුවන්ට දැනට ඔවුන් බුක්ති විඳින වරප්‍රසාදවලට වඩා වැඩි පහසුකම් හා තවත් වරප්‍රසාද හිමිකර දීමට ඉදිරි කාලයේ දී හැකි වනු ඇතැයි අපේක්ෂා කැරේ.විගමනික සේවකයන්ගේ වැටුප් හා පහසුකම් තවත් යම්කිසි ප්‍රමාණයකින් හෝ වැඩිපුර ලබාදීමටත් ඔවුන්ගේ ආරක්ෂාව, නිවාඩු සුබසාධනය හා අනිකුත් පහසුකම් ආදිය සම්බන්ධයෙන් කරුණු සලකා බලා සහන ලබා ගැනීමටත් බලාපොරොත්තු වන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පවසයි.රටවිරුවන්ගේ අයිතිවාසිකම් වෙනුවෙන් පෙනී සිටිමින් ඔවුන්ට සහන හා පහසුකම් ඉදිරි කාලයේදී මෙලෙස ලබාදීමට හැකි වන්නේ ශ්‍රමිකයන් සපයන රටවල් 11 සාමූහික ක්‍රියාමාර්ගයන්ගේ ප්‍රතිඵලයක් ලෙසිනි.මැදපෙරදිග ඇතුළු ලෝකයට රටවිරුවන්ගේ සේවාව සලසා දෙන රටවල් අතර ශ්‍රී ලංකාව, ඉන්දියාව, බංග්ලාදේශය, ඉන්දුනීසියාව, නේපාලය, පාකිස්ථානය, පිලිපීනය, වියට්නාමය, චීනය, ඇෆ්ගනිස්ථානය, තායිලන්තය යන රටවල් අයත් වෙයි. මේ සියලු රටවල් පිටරටට ශ්‍රමය සපයන රටවිරුවන්ගේ අයිතිවාසිකම් හා වරප්‍රසාද ලබාදීමට ඒකාබද්ධව ක්‍රියාමාර්ග ගැනීමේ වටිනාකම මේ වන විට අවබෝධ කරගෙන සංවිධානගත වීමේ වැදගත්කම ඉකුත් දා ශ්‍රී ලංකාවේදී පැවැති ‘කොළඹ ක්‍රියාදාමයේ සමුළුවේදී තහවුරු කෙළේ යැයි විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පැවැසීය.කොළඹ ක්‍රියාදාමයේ සමුළුවේ තීන්දු තීරණ ලබන වසරේ ගෝලීය සංවර්ධන ඉලක්කවලට යොමුවීමට ඉතා වැදගත් වනු ඇතැයි ද ඇමැතිවරයා පෙන්වා දෙයි.රටවිරුවන්ගේ ශ්‍රම සැපයීම තුළ ඔවුන්ට උපරීම පහසුකම් හා වරප්‍රසාද ලබාදීම කොළඹ ක්‍රියාදාමයේ අරමුණ යැයි ද ඇමැතිවරයා සඳහන් කරයි.විදේශගත සේවකයින්ගේ දුක්ගැනවිලි / පැමිණිලි පිළිබඳව කටයුතු කිරීමපැන ගිය ගෘහ සේවකයින් සම්බන්ධ ගැටලුසේවයේ සිටින ගෘහ සේවකයින් සම්බන්ධ ගැටලුගෘහමය නොවන සේවකයින් සම්බන්ධ ගැටලුවැරැදි කරන බඳවා ගැනීමේ නියෝජිතායතන / සේවායෝජකයින් / අනුග්‍රාහකයින් හා සේවකයින් වැරැදි කළ අයගේ ලැයිස්තුවට ඇතුළු කිරීම (අපලේඛනගත කිරීම)සේවකයින් ආපසු සියරටට යැවීමපෞද්ගලික හේතු නිසා ආපසු සියරටට යැවීමසත්කාරක රටෙහි යුද තත්ත්වය හෝ ස්වාභාවික විපත් හේතුවෙන් ආපසු සියරටට යැවීමවිශේෂ උපස්ථාන අවශ්‍ය වීම (තුවාල සිදු වූ සේවකයින්) ආපසු සියරට යැවීමශ්‍රී ලාංකික විදේශගත සේවකයින්ගේ අයිතිවාසිකම් ප්‍රවර්ධනය කරනු පිණිස ආරක්ෂාකාරී බඳවා ගැනීමේ ක්‍රියාවලියක් තහවුරු කිරීමබඳවා ගැනී‍ම් සිදු කිරීමට අපේක්ෂා කරන පාර්ශ්වය (නියෝජිතායතනය / සමාගම) දූත මණ්ඩලයෙහි ලියාපදිංචි කිරීමරැකියා ඇණවුම හා ආශ්‍රිත ලියැවිලි අනුමත කිරීමඇතැම් රැකියා වර්ගවලට අදාළ වන පරිදි තනි රැකියා ගිවිසුම් අනුමත කිරීමතනි රැකියා ගිවිසුම් ලියාපදිංචි කිරීම.කාන්තා ගෘහ සේවිකාවන් කාන්තා කම්හල් සේවිකාවන් හා සියලුම කාන්තා නුපුහුණු කම්කරුවන් සඳහා අදාළ වන තනි රැකියා ගිවිසුම් ලියාපදිංචි කිරීමේ කටයුතු සිදු කිරීම.අදාළ රටවල ශ්‍රී ලාංකික ශ්‍රම බළකාය ප්‍රවර්ධනය කිරීමශ්‍රී ලාංකික සේවකයන් සඳහා සුබ සාධන ශරීර සුවතා වැඩ සටහන් මෙහෙයවීම.පළාත් කාර්යාල ලිපිනය දුරකථන/ෆැක්ස්උතුරු මැද පළාත 29, වාන්ඇළ නිවාස අසල,අභය පෙදෙස, අනුරාධපුරය. 025 - 4581019, 025 - 2223499 (ෆැක්ස්)ඌව පළාත 161, කැප්පෙටිපොල පාර, බදුල්ල. 055 - 2222095මධ්‍යම පළාත 34 ජී, සංඝරාජ මාවත, මහනුවර. 081 - 2224902 - 5081 - 2224901 (ෆැක්ස්)වයඹ පළාත 72, විල්ගොඩ පාර, කුරුණෑගල. 037 - 2223465, 037 - 2220441දකුණු පළාත 390 බී, කුමාරතුංග මාවත,පඹුරන, මාතර. 041 - 2221969, 041 - 2231530උතුරු පළාත 5, 10 වෙනි පටුමග, වයිරාවර් කෝවිල පාර, වව්නියාව. 024 - 2225909සබරගමුව පළාත 6/ඒ, බණ්ඩාරනායක මාවත, රත්නපුර. 045 - 2223077ඔබට අත්වැලක් විය හැකි දුරකථන අංකවිදේශ රැකියා අවස්ථා හා ඒවායේ නිර්ව්‍යාජත්වය 0112864107රැකියා නියෝජිත ආයතනයේ නීත්‍යානුකූලභාවය 0112864109විදේශ රැකියාවක් සම්බන්ධ වංචාවක් නම් 0112864118විදේශ ගතවූවන්ගේ සුබසාධනය සම්බන්ධව 0112864117ඔබ තෝරාගත් විදේශ රැකියාවට යැවීමට ඒජන්සි ආයතනයට බලය තිබේද,ඒ සඳහා අය කළ හැකි උපරිම ගාස්තු, තෝරාගත් රැකියාවට ලැබෙන වැටුප හා ප්‍රතිලාභ.සඳහා 1919 විමසන්නෙක්. එල්. ඒ. අසේල ඉන්ද්‍රජිත් මහතාගේ ගැටලුවවිදේශ රැකියාවකට යාමට පෙර පළමුවර විදේශ ගතවන පිරිමි ශ්‍රමිකයින්ට “පෙර විගමණික ණය” නමින් ණය මුදලක් කාර්යාංශය මඟින් ලංකා බැංකුව හා මහජන බැංකුව හරහා ලබා දේ. මෙම ණය මුදල ලබා දෙන්නේ රු. 40000 ට වඩා අඩු වැටුපක් හිමි ශ්‍රමිකයන්ට පමණයි. වැඩි විස්තර ගාල්ල, මහමෝදර, කොළඹ පාර, අංක 289 හි පිහිටි විදේශ සේවා නියුක්ති කාර්යාංශයේ දිස්ත්‍රික් කාර්යාලයෙන් ලබා ගත හැක.නිර්නාමික ගැටලුවඔබ යොමු කළ ගැටලුවේ සඳහන් කර ඇත්තේ බහරේන් රාජ්‍යයේ ඇඟලුම් කම්හලක ඇති වූ ගැටලුවක් සම්බන්ධවය. නමුත් එහි කිසිඳු විස්තරයක් (අදාළ ඇඟලුම් කම්හලෙහි නමවත්) නිසි ලෙස දක්වා නොමැති නිසා කළ හැකි කිසිඳු ක්‍රියාමාර්ගයක් ගැනීමට නොහැක.රට රැකියාවේ යෙදෙන ඔබේ බිරියගේ ස්වාමියාගේ නැතිනම් දියණියගේ පුතාගේ කිසියම් සේවා ගැටලු හා ප්‍රශ්න මතුවී තිබේ නම් අදාළ අංශ වෙත යොමු කර සහන සලසාදීමට ප්‍රශ්නය කෙටියෙන් සඳහන් කොට අප වෙත ලියා දන්වන්න.අපේ ලිපිනය - රටවිරුවිමසුම් විසඳුම්සිළුමිණ, ලේක්හවුස් කොළඹ 10.සම්බන්ධීකරණය මංගල රන්දෙනියනියෝජ්‍ය සාමාන්‍යාධිකාරී (විදේශ සබඳතා හා ප්‍රචාරක)සහ මදුෂාන් කුලරත්න (ප්‍රවෘත්ති නිලධාරී)ශ්‍රී ලංකා විදේශ සේවා නියුක්ති කාර්යාංශයසකස් කෙළේ - සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af14060111</link>
    <topic>සියවසක මහා කලා ප්‍රාඥයා</topic>
    <author>සුනිල් මිහිඳුකුල</author>
    <content>ශ්‍රී ලාංකේය නාට්‍ය, සාහිත්‍ය හා විචාර ක්ෂේත්‍රයේ ප්‍රාමාණික විද්වතකු වූ මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සර උලෙළ මෙම 3 වැනිදාට යෙදී ඇති අතර එම ශත සංවත්සර උලෙළ යුනෙස්කෝ සංවිධානය මඟින් ද පිළිගෙන ඇත. ඒ අනුව යුනෙස්කෝ සංවිධානයේ පිළිගැනීමට ලක් වූ ප්‍රථම හා එකම ශ්‍රී ලාංකේය කලාකරුවා වන්නේ මහාචාර්ය එදිරිවීර සරච්චන්ද්‍රයන්ය. මෙම 3 වන දිනට යෙදෙන සරච්චන්ද්‍රයන්ගේ ජන්ම ශත සංවත්සරය වෙනුවෙන් වැඩ සටහන් රැසක් විදේශ කටයුතු අමාත්‍යාංශය, සාර්ක් මධ්‍යස්ථානය, රූපවාහිනි සංස්ථාව, අධ්‍යාපන අමාත්‍යාංශය, ශ්‍රී ලංකා යුනෙස්කෝ ජාතික කොමිෂන් සභාව, පේරාදෙණිය විශ්ව විද්‍යාලයීය ආදි විද්‍යාර්ථීන්, සරච්චන්ද්‍ර පදනම හා ඉන්ට ඇක්ට් ආර්ට් ආයතනයේ සහයෝගයෙන් සංස්කෘතික කටයුතු අමාත්‍යාංශය හා සංස්කෘතික කටයුතු දෙපාර්තමේන්තුව මඟින් සංවිධානය කර ඇත. ඒ අනුව පසුගිය දා මහාචාර්ය එදිරිවීර සරච්චන්ද්‍ර ජන්ම ශත සංවත්සර අනුස්මරණ ජාත්‍යන්තර රංගකලා උලෙළ පැවැත්විණි.3 වැනිදා පස්වරු 3 ට මහාචාර්ය එදිරිවීර සරච්චන්ද්‍ර ජන්ම ශත සංවත්සර උත්සවය බත්තරමුල්ල වෝටර්ස් එජ් හිදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වෙන අතර මෙහිදී විශේෂ ගුණ සමරු දේශනය මහාචාර්ය ගනනාත් ඔබේසේකර මහතා පවත්වයි.සරච්චන්ද්‍ර ගේ ජන්ම ශත සංවත්සරය වෙනුවෙන් සරච්චන්ද්‍ර සමරු ග්‍රන්ථයක් නිකුත් කිරීම, ජුනි 10 වැනි දින ප්‍රංශයේ පැරිස් නගරයේ විද්වත් සාකච්ඡාවක් හා ‘මනමේ’ හා ‘සිංහබාහු’ නාට්‍ය වේදිකාගත කරන අතර සරච්චන්ද්‍රයන් හා ‘මනමේ’, ‘සිංහබාහු’ නාට්‍ය පිළිබඳ විශේෂ වාර්තා සී. ඩි. තැටියක් නිෂ්පාදනය කිරීම හා සරච්චන්ද්‍ර මහතා නමින් කොස්වත්ත, හීනටිකුඹුරේ නාට්‍ය පුහුණු පාසලක් ආරම්භ කිරීමටත් කටයුතු යොදා ඇති අතර සරච්චන්ද්‍රයන් ලියූ, මෙතෙක් නිෂ්පාදනය නොකරන ලද නාට්‍ය 10 ක් නිෂ්පාදන කිරීම හා සරච්චන්ද්‍රයන්ගේ නාට්‍යයන්හි රඟන ලද නළු නිළියන් උදෙසා ජනාධිපති සම්මාන උලෙළක් පැවැත්වීම ද සිදු කෙරේ.මීට අමතරව සරච්චන්ද්‍රයන්ගේ නාට්‍ය නවදිල්ලිය, ලන්ඩන්, බැංකොක්, පැරිස් හා ටොරොන්ටෝ නගරවල ප්‍රධාන රඟහලවල වේදිකාගත කිරීමටත් සාර්ක් රටවල ප්‍රවීණ සාහිත්‍යධරයන්ට සරච්චන්ද්‍ර නමින් ද්විවාර්ෂිකව සාහිත්‍ය ත්‍යාගයක් පිරිනැමීමටත් කටයුතු යොදා ඇත.පසුගිය සියවසේ මෙරට පහළ වූ ශ්‍රේෂ්ඨතම කලාකරුවන් දෙතුන් දෙනාගෙන් මහාචාර්ය එදිරිවීර සරච්චන්ද්‍ර ප්‍රමුඛයකු සේ හඳුන්වා දෙත හැකිය. ඔහුගේ කලාත්මක භාවිතාව මාධ්‍ය කීපයකටම විහිද පැතිර ගියේය. ඒ සාහිත්‍යය (නවකතා, කෙටිකතා, පරිවර්තන) වේදිකා නාට්‍ය හා කලා විචාර යනාදි වශයෙනි.නිර්මාණාත්මක කටයුත්තක නොයෙදුණ ද ඔහු සංගීතවේදියෙක් ද වූයේය. එසේම කවි, ගීත, ඒකල වශයෙන් ගෙන රචනා නොකළ ද ඔහු අපට සිටි විශිෂ්ටතම කවියකු, ගීත රචකයකු වූයේය. පසුගිය අවදියේ මෙරට පහළ වූ මහා කවියා, මහා ගීත රචකයා මහාචාර්ය සරච්චන්ද්‍ර බව බොහෝ දෙනකුගේ නිගමනය වන්නේය.මහාචාර්ය සරච්චන්ද්‍රයන්ගේ කලා සම්ප්‍රදානයන් ගැන කතා කරද්දි ඔහුගෙන් වැඩිම සේවයක් ඉෂ්ට සිද්ධව ඇත්තේ වේදිකා නාට්‍ය ක්ෂේත්‍රයට යැයි සිතමි. විවිධ අත්හදා බැලීම් කිරීමෙන් ඉනික්බිතිව ඔහු දේශජ නාට්‍ය කලා සම්ප්‍රදායක් සොයා පාදා ගත්තේය. ආචාර්ය මයිකල් ප්‍රනාන්දු ඉතාමත්ම නිවැරැදිව කියා ඇති ආකාරයට මෙරට සම්ප්‍රදාය මත, විශේෂයෙන් ගැමි නාටක සම්ප්‍රදාය මත නූතන රංග ක්‍රමයක් නිපදවීම මෙරට කලාකරුවකු විසින් මේ අවදිය තුළ ඉටුකරන ලද ඉතාමත්ම ප්‍රගතිශීලී කාර්යභාරයකි. එහිදී මහාචාර්ය සරච්චන්ද්‍රයන් පටු ආස්ථානයක නොසිට විශ්ව කලා විඥානයෙන් ද නොමඳ පෝෂණයක් ලද ආකාරය මැනවින් පෙනීයයි.‘මනමෙ’, ‘සිංහබාහු’, ‘ෙප්මතෝ ජායති සෝකෝ’ මහාචාර්ය සරච්චන්ද්‍රයන්ගේ අග්‍රගණ්‍ය කලා කෘති අතර වෙයි.මහාචාර්ය සරච්චන්ද්‍ර නවකතා කීපයක් ද ලීවේය. විශේෂයෙන් ‘මළගිය ඇත්තෝ’, ‘මළවුන්ගේ අවුරුදු දා’ යන නවකතා දෙවැනි වන්නේ වික්‍රමසිංහයන්ගේ ‘විරාගය’ වැනි ප්‍රබන්ධ කෘතියකට පමණකැයි සිතමි. ඒවා බොළඳ ප්‍රේමය ඉස්මතු කරන ගැඹුරකින් තොර, සමාජ සවිඥානකත් බවින් විනිර්මුක්ත නවකතා ලෙස ඇතමුන් දැක්වුව ද ප්‍රේමය පිළිබඳ සෞන්දර්යාත්මක ප්‍රකාශනයේදීත් මනෝ සංකීර්ණතා විදාරණය කිරීමේදීත් කාව්‍යමය වූත් ගීතාත්මක වූත් බස් වහර පරිහරණයේදීත් සුවිශේෂ වැදගත්කමක් ගන්නා ප්‍රබන්ධ සේ ඇගැයීමට ලක් වුවමනාය.සාහිත්‍ය විචාරකයකු වශයෙන් ද මහාචාර්ය සරච්චන්ද්‍රයන්ගෙන් ඉටුවූ යුගකාරක මෙහෙවර මහානර්ඝය. කවර ඌනතා තිබුණ ද ඔහුගේ ‘සිංහල නවකතා ඉතිහාසය හා විචාරය’ වැනි පොතක එන කරුණු අදටත් වලංගුය. ඩබ්ලිව්. ඒ. සිල්වා, පියදාස සිරිසේනගේ නවකතාවල තිබු කලාත්මක දුබලතා අදටත් අපට එලෙසින්ම දක්නා නොලැබෙන්නේ ද? ‘සාහිත්‍ය විද්‍යාව’ බඳු පොතකින් කාව්‍ය විචාරයක් ‘කල්පනා ලෝකය’ බඳු පොතකින් කලා රසාස්වාදයක් අරභයා ඔහු දැක්වූ මතිමතාන්තර ද අපේ කලා විඥානය පෘථුල කරවන්ට සමත් වූයේය.පේරාදෙණි ගුරුකුලය හා සම්බන්ධයෙන් ගත් කල්හි ද සරච්චන්ද්‍රයන්ගේ නිර්මාණ හා විචාර දායකත්වය විමසනු වටී. එය වඩාත් වැදගත් වන්නේ අද විශ්ව විද්‍යාලවල පවත්නා සංස්කෘතික ක්‍රියාකාරකම් හා සසඳද්දීය. අද විශ්ව විද්‍යාලවලින් බිහිවන්නේ ගායක ගායිකාවන්ය; ගීත රචකයන්ය; ඒ උදෙසා යම් යම් රියැලිටි වැඩසටහන් ද ඉදිරිපත් කෙරෙනු පෙනේ. එහෙත් එදා පේරාදෙණි ගුරුකුලය යටතේ විශිෂ්ට බුද්ධිමතුන් බිහිවූවා පමණක් නොව කලා නිර්මාණ ද ඒ අරභයා විචාරාත්මක සංවාද ද ඇතිවූයේය. ගුරුකුලයට සෘජුවම සම්බන්ධ නොවූ කේ. ජයතිලක ද, මහගමසේකර ද, ආචාර්ය අමරදේව ද ඒ සංස්කෘතික පසුබිමේ හැදුණු වැඩුණු කලාකරුවෝ වන්නාහ.මහාචාර්ය සරච්චන්ද්‍ර ප්‍රමුඛ පේරාදෙණි ගුරුකුලය ක්‍රියාකාරී වන්ට පූර්වයෙන් හාත්පස සමාජයේ පමණක් නොව විශ්ව විද්‍යාලය ඇතුළත පවා විදග්ධ සංස්කෘතියක් පැවති බවක් පෙනී නොයයි. එකල සරසවි සිසුන් අතර ‘ඇරපන් ලුසිය දොර’ වැනි ගීත ජනප්‍රියව තිබීමෙන් සාක්ෂාත් වන්නේ එවැන්නකි. එහෙත් පසුකලෙක මේ තත්ත්වය වෙනස් වූයේය. එය මූර්තිමත් කෙරෙන සංසිද්ධියක් වන්නේ නවක වදය අවස්ථාවකදී ගීතයක් ගයන්ට යැයි කියූ විට එවක සිසුවකු වූ මහාචාර්ය ජේ. බී. දිසානායක ‘ප්‍රේමයෙන් මනරංජිත වේ’ ගීතය ගායනා කිරීමය. මේ සංස්කෘතික විපර්යාසයට හේතු වූයේ පේරාදෙණි ගුරුකුලයයි. (එම ගුරුකුලයේ තිබු අඩුපාඩු වෙනම කාරණයකි)මහාචාර්ය සරච්චන්ද්‍ර සරසවි ඇදුරකු වූයේ, කලාකරුවකු වූයේ, සංස්කෘතික ප්‍රාඥයකු වූයේ අතිශයින්ම පෞද්ගලිකව කළා වූ කැපවීම මතිනි. එකල ඉතාම මහේශාක්‍ය වෘත්තිය වූ සිවිල් සේවයට නොගොස් ඔහු විශ්ව විද්‍යාල අධ්‍යාපනයට ප්‍රවිෂ්ට වීම ඔහු සතුව තිබු අධිරාජ්‍ය විරෝධය ද කැටපත් කරන්නකි. ඔහු සිවිල් සේවා විභාගයෙන් (ලිඛිත පරීක්ෂණයෙන්) ඉහළින්ම සමර්ථව තිබුණ ද සම්මුඛ පරීක්ෂණයේදී තේරු හිස්වැසුමක් පැලඳ ඊට මුහුණදීම හේතුකොටගෙන සිවිල් සේවයට ඇතුළුවීමේ අවස්ථාව පැහැර හැර ගත්තේය.ඔහු එම පරීක්ෂණයට තේරු හිස්වැසුම පැලඳ ගියේ ද වුවමනාවෙන්ම අසමත් වීමටමය. මෙම සම්මුඛ පරීක්ෂණයේදී ඔහුගෙන් මුලින්ම ඇසුවේ “ඔබ කොළඹ වික්ටෝරියා පාක් එකට ගිහින් තිබෙනවා ද?” කියාය. සරච්චන්ද්‍ර ‘ඔව්’ යැයි කෙටියෙන් පිළිතුරු දුන්නේය. ඊළඟ ප්‍රශ්නය වූයේ ‘එහෙම නම් පාක් එකේ මල් වර්ග කීයක් තියෙනව ද? ඒවා මොනවා ද’ යන්නයි. මෙය මුග්ධ ප්‍රශ්නයක් සේ ගෙන අවඥාවෙන් බැහැර කළ සරච්චන්ද්‍ර මෙසේ කියා ඉන් ඉවත් වූ බව කියැවෙයි.“දැන් මට මතක නැහැ. ආයිත් පාක් එකට ගිහිං බලාගෙන ඇවිත් හරියටම කියන්නම්.”සරච්චන්ද්‍රයන්ට දේශපාලන විඥානයක් නොතිබුණු බව ඇතමුන් කියනු මම අසා ඇත්තෙමි. එම ප්‍රකාශයේ ඇත්තේ අර්ධ සත්‍යයක් යැයි කිව යුතුය. ඔහු වාමාංශික අදහස් දැරූ බුද්ධිමතකු බවත් සම සමාජ පක්ෂයට බැඳී කටයුතු කළ බවත් මහාචාර්ය තිස්ස කාරියවසම් වරක් කියා තිබිණි. අධිරාජ්‍ය විරෝධය, 56 පෙරළිය, 77 විවෘත ආර්ථිකය හා සම්බන්ධ ඔහු ඉදිරිපත් කළ මතවාද පිරික්සා බැලීමෙන් ඔහුගේ දේශපාලන විඥානය ක‍වරේදැයි හඳුනා ගත හැකිය. අධිරාජ්‍ය විරෝධියකු වූ මහාචාර්ය සරච්චන්ද්‍ර වරක් කියා සිටියේ රටට නිදහස ලැබුණේ පනස් හයේ සමාජ විප්ලවයෙන් පසුව බවය.77 විවෘත ආර්ථිකයේ දරුණු විපාක වශයෙන් ඇතිවූ සංස්කෘතික පරිහානිය ගැන ප්‍රබලවම කතා කළ - ඊට ප්‍රබලව විරෝධය පෑ ප්‍රමුඛම විද්වතා මහාචාර්ය සරච්චන්ද්‍රයන්ය. ඔහු ඒ අළලා ‘ධර්මිෂ්ඨ සමාජය’ යන නමින් පොතක් ලියු බව ද අපි දනිමු. මේ සංස්කෘතික පරිහානිය කෙතරම් දරුණු වී ද කිවහොත් රට බුද්ධිමය වශයෙන් අරාජික භාවයකට ද තල්ලු වූයේය. සමහර විශ්ව විද්‍යාල සිසුහු පවා සරච්චන්ද්‍රයන් කවුදැයි හඳුනා නොගන්නා තරමට ළිංමැඬියන් බවට පත්ව සිටියහ. “දැන් කවුද සාහිත්‍ය ප්‍රවේශය උගන්වන්නේ” යැයි වරක් මහාචාර්ය සුචරිත ගම්ලත් සිසුවකුගෙන් ඇසුවේය. සරච්චන්ද්‍රයන් නාඳුනන ඔහු කියා සිටියේ ‘කවුද දන්නේ නැහැ සර්, කළු මිට්ටෙක්’ යන්නයි.ප්‍රංශයේ තානාපති වශයෙන් සිට යළි ලංකාවට පැමිණි පසු මහාචාර්ය සරච්චන්ද්‍ර හඳුනා ගැනීමේ ඉඩ ප්‍රස්ථාව මම ලදිමි. මගේ වෘත්තිය පත්‍රකලා ජීවිතය තුළ මා ලද පරම භාග්‍යය එතුමා ඇසුරු කිරීම බව කිව යුතුය. මොන තරම් ප්‍රාඥයකු වුවද එතුමා ඉතාම නිහතමානි, අතිශය සුහද පුද්ගලයකු වී ද යන්න ඒ ආශ්‍රයෙන් මම පසක් කර ගතිමි. මෙහිදී මට මෙනෙහි වන්නේ ප්‍රවීණ පුවත්පත් කලාවේදී ගුණදාස ලියනගේ ලියා තිබු එක්තරා සටහනකි. ඉන් කියවුණේ විශ්ව කෝෂයක් පිරවීමට තරම් දැනුමක් ඇති එහෙත් හෝඩි පොතවත් නොදත්තකු මෙන් ඔහු නිහතමානී බවකි.මහාචාර්ය සරච්චන්ද්‍රයන්ගේ නිහතමානි ගුණය අත්දුටු එක් පෞද්ගලික සිද්ධියකින් මේ කෙටි සටහන නිමා කරන්ට මම කැමැත්තෙමි. මෙරට රූකඩ නාට්‍ය කලාව ඇරැඹුණේ නාඩගම් යුගයේ අභාවයත් සමඟම බව මහාචාර්ය සරච්චන්ද්‍රයන් තම ‘සිංහල ගැමි නාටකය’ පොතේ කියා ඇත. එහෙත් පාස්කු නාට්‍ය ගැන කිසියම් හැදෑරීමක් කළ මම මෙරට නාඩගම් ඇරැඹීමටත් පූර්වයෙන් රූකඩ අනුසාරයෙන් පාස්කු නාට්‍ය රඟ දක්වා ඇතැයි එතුමන් සමඟ තර්කාන්විතව කියා සිටියෙමි. මෙය සාවධානව අසා සිටි මහාචාර්ය සරච්චන්ද්‍ර අවසානයේ කියා සිටියේ මා කී දේ ඓතිහාසික සත්‍යයක් නම් ‘සිංහල ගැමි නාටකයේ’ ඉදිරි සංස්කරණයකදී ඒ මතවාදය ද ඇතුළත් කරන බවකි.මහාචාර්ය සරච්චන්ද්‍ර යනු ඒ තරම්ම නිහතමානි කලා ප්‍රාඥයෙකි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=af14060113</link>
    <topic>වැලි පිඩකට වන්දනා කළ ගොපලු දරුවා දෙව්ලොව යයි</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමි• රූපයට රූපයක් බාර වීමෙන් මාරක අපල දුරු කළ හැකි ද?• ඕපපාතිකව පහළ වූ මනුෂ්‍යයෝ• මරණයට පෙර දිව්‍ය ලෝකයට ගිය කුරුණෑගල සුළු ගුළු උපාසක• දෙවියන් උදෙසා අන්තගාමී ලෙස කැපවීම සුදුසු ද?ග්‍රහ දෝෂයකදී, අපල කාලයකදී ජීවිතය විනාශ වීමෙන් වළකාලන්නට දෙවියන් වෙනුවෙන් රූපයට රූපයක් බාර වන්නට කියන්නේ ඇයි? මෙවැනි බාරයක දී අදාළ පුද්ගලයා කෙරෙහි සිදුවන මානසික ක්‍රියාවලියට ප්‍රධානත්වයක් ලැබේ. ‘මම දෙවියන්ට බාර වූ බව සංකේතවත් කරනුවස් රනින් හෝ රිදියෙන් මාගේ වටිනාකමට සමාන රුවක් නිමවා දෙවියන් වෙනුවෙන් පූජා කරමි. මාගේ ජීවිතය දැන් දෙවියන්ට බාර කර ඇත‍. මට සිදුවන සෑම උපද්‍රවයකදීම දෙවියන් මාගේ ජීවිතයට වග කියනු ඇත‍. දෙවියන් වෙනුවෙන් පූජා වී සිටින මා වෙතින් දැන් කිසිදු දුෂ්චරිතයක් සිදු නොවේ.’ ආදී වශයෙන් මෙම පුද්ගලයා මානසික හා කායිකව පිරිසිදු පුද්ගලයෙක් බවට පත්වේ. දෙවියන් වෙනුවෙන් එසේ ඇප කැපවන, පුද්ගලයාට නිතැතින් ම දේවාශිර්වාදය හිමි ය.එහෙත් මෙහිදී අප හොඳින් අවධාරණය කරගත යුතු වන්නේ අන්තගාමී නොවිය යුතු බවයි. අන්ධයකු සේ කටයුතු නොකළ යුතු බව ය‍. දේවාශිර්වාදය ලබන්නට නම් අප ප්‍රතිපත්තිගරුක විය යුතු වේ. ධර්මානුකූල විය යුතුවේ. තුරුණුවන් සරණ ගිය පුද්ගලයා නිතැතින් ම ඒ ප්‍රතිපදා මාර්ගයේ ගමන් කරයි.ප්‍රතිපත්තියෙන්, තුනුරුවන් වෙතින් දුරු වී කෙනෙක් දෙවියන් පසුපස යනවා නම් ඒ පුද්ගලයාට කවර කලෙකින්වත් ගොඩයාමක් නැත. ඒ පුද්ගලයා වෙතින් දෘෂ්‍යමාන වන්නේ යක්ෂ ගති මිස මානුෂීය බවක් නොවේ. මේ නිසා අන්තවාදී මඟක නොයා යුතු ය‍.මීට තිස් වසරකට පෙර ප්‍රභාකරන් නම් ත්‍රස්තවාදී නායකයා දෙමළ ජනතාව ‍මිනිස් බෝම්බ බවට පත් කරගත්තේ ඒ අන්තවාදී බවින් ප්‍රයෝජන ගනිමිනි. ඇතැම් දේව ඉගැන්වීම්වල ඇති වාසි සහගත බව ඉත්තකු කර ගනිමිනි. ඒ තමන් පිලිස්සී මිය ගියේ නම් දෙවියන් සමීපයට, දෙවියන් වෙතට යනවා යන මිත්‍යා මතය පදනම් කරගෙන ය. මෙවැනි අගතිගාමී තත්ත්වයට පත්වී දෙවියන්ට ම ජීවිතය කැප කරන තත්ත්වයට පැමිණ තුනුරුවන් කෙරෙන්, ධර්මයෙන් දුරස්වී කෙනෙක් දෙවියන් පසුපස යනවා නම් හේ යක්ෂයකු බවට පත්වේ. මේ නිසා දේවත්වය පිළිබඳව හා දේවාශිර්වාදය ලැබීම පිළිබඳව යථාර්ථවාදීව සිතීම අත්‍යවශ්‍ය ය.දෙවියන් ඕපපාතිකව පහළ වනවා යන්නෙහි අරුත කුමක්ද? බුදු දහමට අනුව සත්ත්වයකු ලොව පහළවන ක්‍රම සතරකි. අණ්ඩජ, ජලාබුජ, සංසේසජ සහ ඕපපාතික ලෙසිනි. එසේ වුව ද මේ සිවු ආකාරයෙන් තොරව සත්ත්වයකු ලොව පහළ නොවේ යැයි එයින් අදහස් කෙරෙන්නේ නැත. ජලාබුජව උපන් සත්ත්වයකු ගැන සිතමු. ‘ජලාබුජ’ නම් මස් වැදැල්ලකින් හටගන්නා යන අර්ථ දෙයි. ඒ මස්වැදැල්ලෙන් හටගන්නා සත්ත්වයා බිත්තරයකින් හට නොගනී යැයි කියන අර්ථයක් මෙහි නොවේ. නියමයක් නොවේ.එසේත් නැත්නම් කසළ ගොඩක හටගත නොහැකි ය යන අර්ථයක් එහි නොවේ. සමහර විට මස්වැදැල්ලකින් උපදිනවා කියන මිනිසා වුව ද ඕපපාතික සත්ත්වයෙක් වීමට පුළුවන. බෞද්ධ ඉතිහාසයට අනුව අම්බපාලිය හා ‍ජීවක නම් වූ වෙද මහතා ඕපපාතික වූවන් ලෙස සැලකේ. මවෙක් හෝ පියෙක් හෝ පෙන්වීමට නැත. ඒ අය අහුලා ගන්නේ එසේත් නැතිනම් සොයා ගන්නේ කසළ ගොඩක සිට හෝ ගසක් යට දී ය. ඒ ක්‍රමය අප තේරුම් ගත යුතු ය. බිත්තරයක් ඇතුළේ මනුෂ්‍යයෙක් ඉන්නවා යැයි කෙනෙක් කීවේ නම් එයින් බුදු දහම බොරුවේ යැයි කිව නොහැකි ය‍. බිත්තරයකින් වුවද මනුෂ්‍යයෙක් උපදින්නට පුළුවන. ඊට කිකිළියක ද, කිරිල්ලියක ද වීමම අවශ්‍ය‍ නොවේ. බිජු දමන කවර හෝ සත්ත්වයකු වීමට අවශ්‍ය නොවේ.දැන් ලොව නළ දරු උපත් සිදුවේ. ඒ පිළිබඳව කිසිවෙක් පුදුම වන්නේ නැත‍. සත්ත්වයකු උපත ලබන ක්‍රම සතරෙන් එය අයත් වන්නේ කවර ගණයට ද? මස්වැදැල්ලක් ඇසුරු කරගෙන එය අම්මා ගේ කුසෙහි නොපවතී නම්, පරීක්ෂණ නළයක් තුළ එය පවතී නම්, නළ දරු උපතක් ලෙස තවත් උපත් ක්‍රමයක් තිබේ යැයි අප කියන්නේ නැත. ශුක්‍රාණුවක් සහ ඩිම්බයක් එක් කොට යුක්තානුවක් ලෙස, ගර්භාෂයක පසුබිම සකසා එහි එම දරුවා වැඩෙන්නට සලසයි. එය ද අයත් වන්නේ ජලාබුජ ක්‍රමයට ම ය.ඕපපාතිකව උපදින සත්ත්වයන් ගේ ස්වභාවය නම් ඍජුවම පිනෙහි පවෙහි විපාකය ලැබීම ය. එම සත්ත්වයා විසින් කරගන්නා ලද පිනෙහි ආනිශංස එසේත් නැතිනම් පවෙහි ආදීනව දෙවැනි ආත්මයේ දී ලැබී තිබේ. උපපජ්ජවේදනීය කර්මය ලෙස ලැබී තිබේ. එහිදී දෙවියන් වන පුද්ගලයන්ට අවශ්‍ය දිව්‍ය විමාන ආදී සියලුම සම්පත් ද ඒ අනුව ම පහළ වේ. දිව්‍ය විමානයක ස්වරූපය කුමක්ද? අපට සේ ම දෙව් විමන නම් ගෘහයක් ‍පවතී‍. ඒ දෙවියන් මහේශාඛ්‍ය දෙවියන් ලෙස සැලකේ.අ‍ල්පේශාඛ්‍ය, බුම්මාඨක දෙවියන්ට සම්පත් පහළ නොවේ. ඒ දෙවියන් ඉන්නේ වෘක්ෂයක ය. විමානය වන්නේ ඒ ගසයි. එය තමන් පවතින ස්ථානය බවටත්; ආශ්‍රයේ ඇති පරිසරය තමන්ගේ වටපිටාව බවටත් පත් කරගෙන පවතී.දිව්‍ය ලෝකයක වෙසෙන දෙවියකුට අවශ්‍ය කරන මූලික දෑ සතරකි. ඒ මිනිසාට මෙන් ම ආහාර, ඖෂධ, ඇඳුම් හා නිවාසය. එහෙත් මිනිසා මේ සියල්ල ලබා ගත්තේ උපයා ගැනීමෙනි. එසේ නැතිනම් ‍මව හෝ පියා හෝ වෙනත් කෙනෙකු විසින් උපයා දෙනු ලැබීමෙකි. එසේ වුව ද දෙවියන් ගේ පහළ වීම මෙන් ම මේ ‍සම්පත් ලැබෙන්නේ ද ඕපපාතිකව ය. ඒ සඳහා වෙහෙස මහන්සි වීමක් අවශ්‍ය නැත. තමන්ට අවශ්‍ය වන්නේ කුමක් ද යම් සිතිවිල්ලක් ආ සැණින් ඒ සියලු දේ පහළ වේ. එසේ සිතිවිල්ලක් ඇති වූ පමණින් යම් දෙවියකුට දිව්‍යමය අමාව, වස්ත්‍රාභරණ, ඔසුපැන් ඈ ආදී දේ පහළ නොවූයේ නම් ‘කල්පවෘක්ෂය’ වෙත පැමිණ ඒවා ලබා ගනී. ‘කල්පවෘක්ෂය’ නම් සිතූ පැතූ දේ ලබාදෙන වෘක්ෂයක් බව ඔබ දනී. මේ සංකල්ප ලෙස පමණක් බිහි වූ දේ නොවේ. මේ ආකාරයට දෙවියකුට අවශ්‍ය උපභෝග, පරිභෝග සම්පත් සියල්ල මානසික ක්‍රියාවලිය තුළ ක්ෂණිකත්වයෙන් ලැබේ. ඒ දිව්‍යමය ස්වභාවයයි. දිව්‍යමය ශක්තියයි‍.ඔබට අදෘෂ්‍යමාන, නොපෙනෙන දෙවියන් ගැන මොහොතකට නොසිතන්න. දෘෂ්‍ය ලොව පෙනෙන දකින දේ ගැන සිහිපත් කරන්න. ධනවත්, සැප සම්පතින් ආඪ්‍ය මවකට, පියෙකුට දාව ඉපැදෙන දරුවකු දෙස බලන්න. මේ දරුවා ජලාබුජව උපන් බව අපි දනිමු. එහෙත් මේ දරුවා සිතන පතන දෑ නොලැබේ ද? “මට මේ කෑම බීම ඕනැ, මේ විදිහේ සෙල්ලම් බඩුවක් ඕනෑ, මේ වර්ගයේ වාහනයක් ඕනෑ ඈ ආදී ලෙස බලාපොරොත්තු වන සියලු දෑ ඒ දරුවාට හිමිවේ. මහා වියහියදම් දරා සුපිරි පාසල්වල එසේත් නැතිනම් විදේශයන්හි ඉහළ මට්ටමේ අධ්‍යාපන ආයතනවල ඉගෙනුම ලබා දේ. සිතූ පැතූ පමණින්, ඉල්ලා සිටි පමණින් සියල්ල ‍ලැබේ. සාමාන්‍ය, මධ්‍යම පාන්තික දරුවකුට අවුරුදු ගණනාවක් ජීවත්වීම සඳහා ප්‍රමාණවත් මුදල් සම්භාරයක් මෙවැනි දරුවකු ගේ මංගල අවස්ථාවක් සඳහා වියදම් කැරේ. තමන් ජීවිතය ගැට ගසා ගැනීම සඳහා, දරු පවුල ජීවත් කරවීම සඳහා අනේකවිධ දුක් කරදර විඳින අතරේ, යාන්තමින් දරුවන්ගේ අඩුපාඩු පිරිමසා දෙන අතරේ තවත් දරුවෙක් විඳින සැප සම්පත් දැක තැවිය යුතු නොවේ. ඔය සැප විඳින්නේ අප ගේ මුදලින්, මහජනයා ගේ මුදලින් යැයි විවේචනය කළ යුතු ද නොවේ.‍ඒ දරුවන්ට සැප සම්පත් හිමි වූයේ එවැනි තැනක උත්පත්තිය ලැබූ හෙයිනි. දිව්‍ය ලෝකයේ ‍සිදුවන්නේ ද මේ හා සමාන ක්‍රියාවලියකි. විශේෂය නම් දිව්‍ය මවක්, දිව්‍ය පියෙක් මේ දේ නොකිරීමය. දෙව්ලොව දී තමන් ගේ අම්මා අප්පච්චී වන්නේ තමන් කරගත් පිණය. පුණ්‍ය මහිමයය. සරලව පැහැදිලි කරන්නේ නම් රුපියල් ඩොලර්, ඩිනාර්, පවුම්වලින් දිව්‍යලෝකයෙන් ඉඩම් කැබැල්ලක් මිලදී ගත නොහැකි ය. ඒ සඳහා ඇවැසිවන්නේ පින් ය. එහිදී අපට ශක්තිය වන්නේ පිනය.මී වදයක් නිරීක්ෂණය කරන්න. එහි ස්වභාවයෙන් ම වැඩකාර මැස්සියෝ වෙති. මී මැසි රැජන සිටී. සටන්කාර මැස්සෝ ද වෙති. කිසිවෙක් විසින් මේ සතුන් ඒ ඒ කාර්ය කළ යුතු යැයි නම්කර නැත. ස්වභාවයෙන් උන් විසින් ඒ කාර්යය ඉටු කරනු ලැබේ. මී වදය නිරීක්ෂණය කිරීමෙන් දිව්‍ය ලෝකයේ ස්වරූපය තේරුම් ගැනීම අපහසු නොවේ. මේවා ආකාශ්මික නොවේ. උපකල්පිතයන් ද නොවේ. බොහෝ දෙනා කුසල් කරන්නේ, පින් දහම් රැස් කරන්නේ එවන් සුන්දර තැනකට පිවිසීමට ය.අපේ රටේ වැඩ සිටි මලියදේව මහරහතන් වහන්සේ ගැන ඔබ අසා ඇත. මේ රහතන් වහන්සේ සමඟ, මරණයට පෙර දිව්‍ය ලෝකයේ ගිය එකම ගිහියා කුරුණෑගල ප්‍රදේශයේ සුළුගුළු උපාසකය. මේ උපාසක තෙමේ දිව්‍ය ලෝකයේ අසිරිය දැක ඒ ඒ දිව්‍ය දිව්‍යාංගනාවන් ගේ දිව්‍ය ශරීර දැක මේ කුමක් නිසා වූ අසිරියක් දැයි බොහෝ ප්‍රශ්න ඇසීය. නිල් පැහැයෙන් වූ දේවතාවෙක් දැක මේ දේවතාවා නිල්පාට වූයේ ඇයි දැයි එක් අවස්ථාවක ඇසීය. සද්ධර්ම රත්නාවලිය වැනි ග්‍රන්ථයන්හි මේ පිළිබඳව තොරතුරු සඳහන් ය.මේ දේවතාවා නම් දෙව්ලොව පහළ වීමට පෙර ලංකාවේ ජීවත් වූ කෙනකි. දැදුරුඔය අසබඩ ගොපලු දරුවෙකි. පසළොස්වක පොහෝ දා ත් හරක් බලනු මිස පන්සල් යාමට ඉඩක් නොලද්දේ ය. එක් පෝදාක සුපුරුදු ලෙස හරක් දක්කමින් තණ කවන අතරේ සුදු වැලි තලාවක, තෙත වැලිවලින් කුඩා චෛත්‍යයක් නිර්මාණය කළේ ය. සුවඳ මල් කඩා විත් ඊට ප‍ූජා කෙළේ ය. එහි සර්වඥ ධාතූන් වහන්සේ වැඩ සිටිතියි සිතමින් වන්දනාමාන කළේ ය. හිරු නැඟ එත්ම අව් රශ්මියට මල් මැළවී යන සැටි දකින මේ දරුවා ගස්වල කොළ අතු කඩා ගෙනැවිත් ඒ මල් සෙවණ කළේ ය. දිව්‍ය ලෝකයක සුන්දර දේවතාවෙක්ව පහළ වන්නට ඔහුට උපකාරී වූයේ ඒ පුණ්‍ය මහිමය යැයි මලියදේව මහරහතන් වහන්සේ දේශනා කළහ. මේ මනුලොව මිනිසකුට දිව්‍ය ලෝකයේ දී සජීවීව දර්ශනය වූ දේවතාවෙකි.ලබන සතියේ දේවතාඑළි සංකල්පය මිථ්‍යාවක් ද?රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=as1406011</link>
    <topic>බඹරුන් නොනසා අක්බාර් පාලමේ බඹර කූඩු ඉවත් කිරීමේ මෙහෙයුම</topic>
    <author>ඡායාරූප හා විස්තරය</author>
    <content>බඹරුන් නොනසා අක්බාර් පාලමේ බඹර කූඩු ඉවත් කිරීමේ මෙහෙයුමශ්‍රී ලංකාවේ අධ්‍යාපන ක්ෂේත්‍රයේ මහගෙදර පේරාදෙණිය විශ්ව විද්‍යාලයයි. අති විශාල භූමි ප්‍රමාණයකින් සමන්විත වූ මෙම පරිසරය විශාල ජෛව විවිධත්වයකින් හෙබි ප්‍රදේශයකි. එමෙන්ම දහස් ගණන් සිසු සිසුවියන් ද ප්‍රදේශවාසීන් ද නිතරම ගැවසෙන සුන්දර වට පිටාවකින් හෙබි ප්‍රදේශයකි.මෙහි පේරාදෙණිය ගම්පල මාර්ගයත් ගලහ මාර්ගයත් සම්බන්ධ කෙරෙන මීටර් 200 ක් පමණ පාලමක් ඉදිකර ඇත. එය අක්බාර් පාලම යනුවෙන් හැඳින්වේ. මෙම පාලම යටිපැත්තේ බැඳ ඇති බඹර කූඩුවල බඹරුන්ගෙන් ජන ජිවිතයට එල්ල වී ඇති බලවත් තර්ජනයෙන් ඔවුන් ආරක්ෂාකාරිව මුදා ගැනීම සඳහා බඹරුන්ට හිංසාවක් නොකර ඉවත් කිරීම උප කුලපති මහාචාර්ය අතුල සේනාරත්න මහතාගේ අවධානය යොමු කෙරිණි.මෙම කාර්යය ඉටුකිරීම සඳහා ශ්‍රී ලංකාවේ ප්‍රධාන පෙළේ පරිසර සංවිධානයක් වන ‘බිඟු සම්පත සුරැකීමේ සංවිධානය’ වෙත පැවරුණි. බඹර ප්‍රහාර වලින් මිනිසාට සිදුවන හානි අවම කර, බඹර මැස්සන්ටත් හානියක් නොවන අයුරින් ඒවා ඉවත් කිරීමට බිඟු සම්පත සුරැකීමේ සංවිධානය පියවර ගත්තේය. විශ්ව විද්‍යාල පරිසරයෙන් බඹරුන් ඉවත් කිරීම සුළු පටු කාර්යයක් නොවේ. එය ජීවිතයත් මරණයත් අතර කෙරෙන ඉතාමත් අවදානම් සටනෙකි. මෙම බඹර මෙහෙයුම තවත් භයානක වන්නේ පාලමේ යටි පැත්තේ බඹර කූඩු බැඳ තිබීමය. එහෙත් මෙම බාරදූර කාර්යය ‘බිඟු සම්පත සුරැකීමේ සංවිධානය’ බාර ගත්තේ ඉමහත් සතුටිනි.බඹර ප්‍රහාර දිවයිනේ විවිධ ප්‍රදේශවලින් වාර්තා වේ. පසුගිය දිනවල වැඩිම බඹර ප්‍රහාරයක් එල්ල වූයේ සීගිරිය ප්‍රදේශයෙනි. බඹරුන් පලවා හැරීම සඳහා බොහෝ අවස්ථාවන්හි සිදු කරනුයේ බඹර කූඩු ගිනි තැබීමය. එහෙත් විශ්ව විද්‍යාල පරිශ්‍රයේ පිහිටි බඹර කූඩු 22 ක පමණ ජීවත්වූ බඹරුන්ටත් ප්‍රදේශවාසීන්ටත් කිසිඳු හානියක් නොවන අයුරින් බිඟු සම්පත සුරැකීමේ සංවිධානය ඒ දැවැන්ත භයානක මෙහෙයුම ඉකුත් මැයි මස 22 වැනිදා පස්වරුවේ ආරම්භ කළේය.ගිනි නොතබා බඹර කූඩු ඉවත් කිරීමේ මෙම ක්‍රියාවලිය ශ්‍රී ලංකාවේ සිදුකළ පළමුවැනි අවස්ථාව මෙය විය. මේ සඳහා මෙම සංවිධානයේ 15 දෙනෙකුගෙන් පමණ සමන්විත පළපුරුදු සේවක කණ්ඩායමක් එක් වූහ. එළව එළවා දෂ්ට කරන බඹරුන්ගෙන් ගහන බඹර කූඩු විශාල සංඛ්‍යාවක් තිබෙන ස්ථානයකට සේන්දු වීම අතිශයින් භයානක බව කිව යුතු නොවේ. එහෙත් මෙම කාර්යය මැනවින් ඉටුකිරීමට සංවිධායකයෝ වග බලා ගත්හ. බඹර කූඩු ගිනි නොතබා විවිධ තාක්ෂණික උපක්‍රම මඟින් බඹරුන් පලවා හැර, තම ජීවිත ද ආරක්ෂා කර ගෙන බඹර වද ඉවත් කිරීමට මෙම පිරිස මහත් වෙහෙසක් දැරූ අතර, මාධ්‍යවේදීන් පිරිසක් ද මේ අවස්ථාවට එක්ව සිටියහ.මෙදින ප. ව. 3 ට පමණ මෙහෙයුම ආරම්භ විය. බිඟු සම්පත සුරැකීමේ සංවිධානයේ ජාතික සංවිධායක ඊ. ජී. ටි. මහින්ද විජේසිංහ සහ ප්‍රධාන ලේකම් තිස්ස බණ්ඩාර තඹවිට යන මහත්වරුන්ගේ උපදෙස් මත සියල්ල ක්‍රියාත්මක විය. මිනිස් ජිවිතයට බෙහෙවින් ආධාර වන ශ්‍රී ලංකාවේ බිඟු සම්පත වර්ග 4 කි. බඹරා, මීමැස්සා, දඬුවෙල්ලෑ, මැස්සා සහ කණමෙයියා මැස්සා යනු ඒ වර්ග හතරයි. දැනට ශ්‍රී ලංකාවේ සිදුවන දැවැන්ත වනාන්තර විනාශය, ප්‍රමිතියෙන් තොර කෘමි නාශක භාවිතය, බඹර කැපීම සහ මී දඩයම, තාක්ෂණයෙන් තොර නිවෙස්වල මී මැසි පෙට්ටි සෑදීම යනාදි කරුණු නිසා මේ වන විට ශ්‍රී ලංකවේ බිඟු සම්පත වඳවීගෙන යන බව මෙම සංවිධානය පවසයි. බඹර විෂට කිසිදාක මිනිසෙක් නොමැරෙන බවත්, මිනිසෙක් මරණ තරම් විෂක් බඹරෙකු තුළ නොමැති බවත් අවධාරණය කරන මෙම පරිසර සංවිධානය, ගිනි නොතබා බඹරුන් පළවා හැරීමට ක්‍රමවේදයන් අනුගමනය කළ බවක් සඳහන් කරයි.කෙසේ වෙතත් මෙහෙයුම ක්‍රියාත්මක වූයේ මේ අයුරිනි. පළමුවෙන්ම පාලම යට පිහිටි බඹරුන්ගෙන් පිරි බඹර කූඩු විශාල සංඛ්‍යාවක් ඡායාරූප ගත කිරීමට මාධ්‍යවේදීන්ට අවස්ථාව ලැබුණි. එය සිදුවූයේ පාලම යට ගඟ අයිනේ සිටය. පාලම මතින් සරසවි සිසු සිසුවියන්ට ගමන් කිරීමට ඉඩ නොදී දෙපසින් වසා තැබිණි. ඒ ආරක්ෂාව සඳහාය.මෙම කාර්යය සඳහා සියලුම අවශ්‍ය උපකරණ සංවිධානය විසින් රැගෙනවිත් තිබිණි. පළමුවෙන්ම ගෙනවිත් තිබු යකඩ බට රැසක් උපයෝගී කරගෙන පාලම මතදී සවිමත් පලංචියක් සාදා එය පාලමේ යටි පැත්තේ බැඳ තිබු බඹර කූඩු ආසන්නයට ප්‍රවේශමෙන් බස්සවන ලදි. ඉන් අනතුරුව සේවකයින් දෙදෙනෙක් ආරක්ෂිත ඇඳුම් කට්ටලයකින් සැරසී අවශ්‍ය උපකරණ ද රැගෙන හෙමින් සීරුවේ පලංචිය දිගේ බඹර කූඩුව ආසන්නයට පැමිණ, කොළ රොඩු ආදියෙන් සකස් කර ගනු ලැබු සෞම්‍ය වූ දුමානයක් ඇල්ලීමෙන් බඹරුන් අපහසුතාවයට පත් කරනු ලැබේ.මෙම දුමානයෙන් බඹරුන්ට හානියක් නොවන අතර, එම සතුන් මිය යන්නේ ද නැත. මෙම දුම වැදීමෙන් බඹරුන් කඳුළු ගෑස් වැදීමක් වැනි යම් තරමක අපහසුතාවයකට පත්ව මිනිත්තු 15 ක් වැනි කාලසීමාවක් සිටින බව මෙම බිඟු සම්පත සුරැකීමේ සංවිධානය පවසයි. එම කාලය තුළ බඹරු දෂ්ට කිරීමක් ද නොකරති. ඒ ඇසිල්ලෙහිම බඹරුන් ඇවිස්සෙන අතර, අතින් එහාට මෙහාට කර ක්ෂණයකින් මුවහත් පිහියකින් බඹර වදය කපා ඉවත් කර ගනී. වදය කපා ඉවත් කර ගැනීමෙන් පසු බඹරුන් පැය 24 ක පමණ කාලයක් එහිම රැඳී සිටින අතර, පසුව වෙනත් ස්ථානයක් සොයා විසිර යති. මේ අයුරින් පැය කිහිපයක් තුළ සරසවි භූමියේ අක්බාර් පාලම යට බැඳ තිබු බඹර කූඩු 22 ක් සතුන්ට හානියක් නොකර ඉවත් කිරීමට මෙම පරිසරවේදී කණ්ඩායම සමත් වූහ.මෙම බඹර මෙහෙයුම පිළිබඳව බිඟු සම්පත සුරැකීමේ සංවිධානයේ ලේකම් තිස්ස බණ්ඩාර තඹවිට මහතා දැක්වූ අදහස් කිහිපයකි මේ. “ලංකාවේ බඹර වද මිනිසුන් විසින් ගිනි තියනවා. බඹරු නිසා මිනිසුන්ට කරදර සිදු වෙනවා. ප්‍රහාරයන් එල්ල වෙනවා. සමහර තැන්වල මිනිසුන් මියගොස් තිබෙනවා. මේවා අපරාධ මරණ, බඹර විෂට කිසිදාක මිනිසෙක් මැරෙන්නේ නැහැ. මිනිසෙක් මරණ තරම් විෂ බඹරෙකු තුළ නැහැ. මැරෙන්නේ බියට සහ කම්පනයට. බඹරු නිසා මැරෙන්න එපා. මේ ආයාචනයක් කරන්නේ.අපි බඹරු රැක ගනිමු. බඹර ගිනි තැබීම් වෙලා තියෙනවා කරන්ට දෙයක් නැති නිසා. අපි වගේ පරිසරවේදී කණ්ඩායමක් ඉන්නවා කියන පණිවුඩය රටට ගොස් තිබෙනවා මදි. අපි බඹරු ගිනි තියන්ට දෙන්නේ නැහැ. බඹරු ගිනි තියනවා කියන්නේ අපේ රටේ පුෂ්ප පරාගනය නවත්වනවා කියන එකයි. එහෙම නම් බිඟු සම්පත රැකගැනීම උදෙසා බඹර පරම්පරාව රැක ගැනීම වෙනුවෙන් අපි ජීවිතයත් මරණයත් අතර කෙරෙන අරගලයක් මේ යන්නේ. බිඟු සම්පත නැත්නම්. පුෂ්ප පරාගනය නොවේනම්, වන සම්පත නැත්නම් අපට ජලය නැහැ, වාතය නැහැ, ආහාර නැහැ. ඒ නිසා බිඟු සම්පත රැක ගනිමු.”බිඟු සම්පත සුරැකීමේ සංවිධානයේ ජාතික සංවිධායක ඊ. ජී. ටී. මහින්ද විජේසිංහ මහතා පළ කළේ මෙවැනි අදහසකි. “මෙම පාලමෙන් විශ්ව විද්‍යාලයේ සිසු සිසුවියන් යන එන කොට ඇතිවන ගැස්සීමෙන් බඹරු ඇවිස්සෙනවා. එවිට විදින්ට පටන් ගන්නවා. චලනය වෙවී දුවන්ට පටන් ගන්නවා. චලනය වන හැම වස්තුවක්ම බඹරා හතුරෙකු හැටියටයි දකින්නේ. කොළයක් ද, ගහක් ද, මිනිසෙක් ද කියලා බලන්නේ නැහැ. දෂ්ට කරනවා. මේ වගේ අවස්ථාවක අපි කරන්ට ඕනෑ බඹරු ඇවිස්සෙන්ට කලින් යම් රාජකාරියක් එම ස්ථානයේ කරන්ට අවශ්‍ය නම් ඊට කලින් ඒ බඹර වද ටික ඉවත් කරල සතුන්ට යන දිසාවකට යන්ට ඉඩ සලස්වන එක. එය කරපුවහම දින තුනක පමණ කාලයකින් බඹරු මේ පරිසරය අතහැර යනවා. බඹරා, මී මැස්සා, දඬුවෙල්ලෑ මැස්සා, කණමෙයියා කියන මේ හතර දෙනා තමයි මිනිසුන් වශයෙන් අපට ජීවත් වන්ට පරිසරය සකස් කරන්නේ. මිනිසාට වටිනා සතෙක්. උප කුලපති තුමාගේ බලාපොරොත්තුව බඹරා නොමරා මුදා හැරීමයි.”මෙම අවස්ථාවට සහභාගි වූ පේරාදෙණිය විශ්ව විද්‍යාලයේ කෘෂි විද්‍යා පීඨයේ බෝග විද්‍යා අංශාධිපති ආචාර්ය ගාමිණී හිටිනායක මහතා විශේෂයෙන්ම මෙම විශ්ව විද්‍යාල භූමිය විශාල ජෛව විවිධත්වයකින් යුත් ප්‍රදේශයක්. ඒවා රැකීමේදී මී මැස්සන්, බඹරුන් වැනි සතුන් විශාල කාර්ය භාරයක් ඉටු කරනවා. ඒ වගේ සතුන් විනාශ නොකර, ආරක්ෂිතව ඉවත් කිරීම සඳහා මේ විදියේ වැඩ පිළිවෙළක් යෝජනා කළා. බිඟු සම්පත සුරැකීමේ සංවිධානය ඒ කාර්යය මැනවින් ඉටුකිරීම පිළිබඳව ස්තුතිවන්ත වෙනවා” යැයි කීවේය.පේරාදෙණිය විශ්ව විද්‍යාලයේ දන්ත වෛද්‍ය පීඨයේ එස්. නිත්‍යරාජ් මහතා ද මෙම කාර්යයට සහාය විය.ඡායාරූප හා විස්තරයමහානාම ගල්හිටියාවමහනුවර උතුර විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=as1406012</link>
    <topic>බස් නැවතුමක බැඳ තිබූ දරුවාට හොඳ කලක්!</topic>
    <author>රෝහණ ආර්යරත්න</author>
    <content>බස් නැවතුමක බැඳ තිබූ දරුවාට හොඳ කලක්!ගිනි ගහන අව්වේ බස් නැවතුම් පොළක කණුවකට බැඳ දමා ඇති කුඩා දරුවකු දුටුවහොත් ඔබ තුළ ඇතිවන්නේ කුමන හැඟුමක් ද? මුලින්ම එය කෝපයක් විය හැකිය. මෙබඳු අසරණ දරුවකු මෙසේ දමා ඇත්තේ අමනුස්සයෙකු විසින් යැයි ඔබ නිතැතින්ම කෝපයට පත්වනු ඇත. ඉන් පසුව දරුවා විඳින දුක දැක ඔබ තුළ අතිමහත් සෝචනීය හැඟුමක් නොඅනුමානව ඇතිවනු ඇත.මුම්බායි නගරයේ එක්තරා පදික වේදිකාවක කණුවකට බැද දමා ඇති මේ අහිංසක දරුවා මළසිරුරක් ලෙස නොසෙල්වී එතැනම සිටින අන්දම ඉන්ටර්නෙට් මාධ්‍යයෙන් ලෝ පුරා ප්‍රචාරය විය.තමා සිටින දුක්ඛිත තත්ත්වය පිළිබඳව දරුවාට හැඟීමක් නැත. ඔහුට අවට සිදුවන දේ දැකිය හැකි වෙතත් කථා කිරීමටවත් එම ශබ්ද හඳුනා ගැනීමටවත් හැකියාවක් නැත. මේ දරුවා මොළය වියපත් වූ (Cerebral palsy) රෝගයෙන් හා අපස්මාරයෙන් පෙළෙයි. නව හැවිරිදි වියේ පසුවන ලක්ඛන් ඛාලේ නම්වූ මෙම දරුවා මෙලොව අතරමං වූ අයෙකි. ඔහුට පියෙකු නැත. මවෙකු නැත. සිදුවී ඇත්තේ කුමක් ද යන්න පවා ඔහුට වැටහීමක් නැත.ඔහුට සිටින එකම ආරක්ෂකයා ඔහුගේ ආත්තම්මාය. ඇයගේ මුහුණ ඔහු හඳුනයි. එහෙත් ඇය කවුද ඇය තමාට මෙසේ සලකන්නේ ඇයිදැයි කියා කිසිවක් නොදනී. ඔහු හැම අතින්ම තනිවූ දරුවෙකි.කළුවර වන විට ඔහු සිටින පදික වේදිකාවට පැමිණෙන මෙම මහලු කාන්තාව ඔහුට යමක් කෑමට දී ඇයගේ කකුලකට ඔහු බැඳ දමා ඇය ද නින්දට යන්නීය. ඔහුගේ ජීවිතය ගෙවීයන්නේ එසේය. එළිවූ පසු එම කාන්තාව ඔහු ඉහත කී කණුවේ බැඳ දමා බැහැරට යන්නීය. නැවත ඇය එන්නේ කළුවර වැටුණට පසුවය. නව වසරක් තිස්සේ ලක්ඛාන් ඛාලේ ගත කළේ මෙවන් ශෝචනීය දිවියකි.ලක්ඛාන්ගේ පියා මරුමුවට පත්වී ඇති අතර ඇයගේ මව අතුරුදන්ය. 66 හැවිරිදි ඔහුගේ අත්තම්මා සකුභායි කාලේ ගේ ආරක්ෂාව යටතේ ඔහු මේ අයුරින් දිවි ගෙවයි.“මේ කාර්යය මම කරන්නේ හිතකින් නොවේ. එයාට ඇහෙන්නෙත් නෑ කථා කරන්නත් බෑ. එයා ඔහේ යන්න යනවා ඒ හින්ද මම එයාව මෙහෙම බැඳල තියනවා. රෑටත් මගේ කකුලක බැඳල තමයි මමත් නිදාගන්නේ. අපි දෙන්න ජීවත් වෙන්න ඕනේ හින්ද මම උදේට මගේ කුඩා දියණිය රේඛා එක්ක කඩපිලට ගිහිල්ලා කුලී වැඩක් කරල යමක් හොයා ගන්නවා. මේ පදික වේදිකාව තමයි අපේ මාලිගාව අපි තුන් දෙනා රෑට මෙතන නිදා ගන්නවා” යි ලක්ඛාන් ගේ ආත්තම්මා කළ ප්‍රකාශය ඉන්දියාවේ පුවත්පත්වල පළවූ පසු නිලධාරීන්ගේ අවධානය මේ දරුවා වෙත යොමු විය.සමාජ සේවා කටයුතුවල නියැළී සිටින මීනා මුතා ලක්ඛාන්ට නැවතීමට රජයෙන් පාලනය යටතේ ඇති නවාතැනක් සොයා දීමට සමත් වූවාය. එම නවාතැනේ මේ අන්දමේ ශෝචනීය දිවියක් ගෙවන කුඩා දරුවන්ට රැකවරණය දෙන ස්ථානයකි.එහෙත් ආත්තම්මා සහ ඇයගේ දියණිය තවමත් දිවි ගෙවන්නේ පදික වේදිකාවේමය. තේ කෝප්පයක් බී පාන් කෑල්ලක් කන සකුභායි නැවත ඇයගේ රැකියාව සඳහා පිටත්ව යන්නීය. කඳුළු පිරි දෙනෙතින් යුතුව ඇයගේ මුනුපුරාට සමුදුන් ඇයට පිහිට වන්නේ කවුද?දිනපතාම තම මුනුපුරා බැලීමට යෑමට අවශ්‍යම අවසරය ලැබෙන තුරු ඇය බලා සිටින්නීය.“මට හරි සන්තෝෂයි” කඳුළු පිරි දෙනෙතින් යුතුව පැවසු සකුභායි “එයාව හොඳින් බලාගන්නවා නම් මට ජීවිතේ බලාපොරොත්තු වෙන්න තවත් දෙයක් ඉතිරි වී නෑ” යි ද පැවසුවාය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=as1406013</link>
    <topic>ගෝත්‍රිකයන් ගැන සෙව්වාට මහාචාර්යවරයාට ලැබුණු තෑග්ග ගෝත්‍රික කෙල්ලක්</topic>
    <author>දයා ඩී. ෆොන්සේකා</author>
    <content>ගෝත්‍රිකයන් ගැන සෙව්වාට මහාචාර්යවරයාට ලැබුණු තෑග්ග ගෝත්‍රික කෙල්ලක්ළමා වියේ දී ඩේවිඩ් ගුඩ්ගෙන් මව පිළිබඳව යමෙකු ඇසුවහොත් ඔහු දෙන පිළිතුර වූයේ, සිය මව මෝටර් රිය අනතුරකින් මියගිය බවය.එසේ වුවද ඔහුගේ මව තවමත් ඉතා හොඳින් ජීවත් වෙයි. ඇය වෙසෙන්නේ වෙනිසියුලාවේ ඈත වනාන්තරයේ ගල් යුගයේ වෙසෙන ‘යනෝමාමි’ ගෝත්‍රිකයන් සමඟය.‘මං කැමැති වුණේ නැහැ මගේ අම්මා නිරුවතින් සිටින, දිවි මකුළුවන් ආහාරයට ගන්නා නොදියුණු ගෝත්‍රික කාන්තාවක් බව මගේ මිතුරන්ට කියන්න’ ගුඩ් එසේ කීවේ නිව්යෝක් පොස්ට් පුවත්පතටය.‘ඒ වගේම මං කැමැති වුණේ නැහැ මං දෙමුහුන් කෙනෙක් කියල ලෝකයට කියන්න. මං එහෙම කළේ පළිගන්නය. ඇයි මගේ අම්මා මාව දාල ගියේ. ඒ නිසා මං කතාව හැදුවා මගේ අම්මා රිය අනතුරකින් මැරිලා කියල.’ඩේවිඩ් ගුඩ්, මානව විද්‍යා මහාචාර්යවරයකු වූ කෙනත් ගුඩ් හා යනෝමාමි ගෝත්‍රික යරිමාගේ දරුවන් තිදෙනා අතරින් එක් අයෙකි.කෙනත් ගුඩ් හා යරිමා හමුවී ඇත්තේ මීට වසර 30 කට පෙරය. ඒ ඔහු මානව විද්‍යාව හදාරන සිසුවෙකු ලෙස එම‍ ගෝත්‍රය ගැන පර්යේෂණ කරන්නට ගිය අවස්ථාවේදීය. එහි මාස 15 ක පමණ කාලයක් ගතකළ අතර ඔහු ඒ ගෝත්‍රික සමාජයට ඇලුම් කළේය. ඒ නිසා ඔහු වසර 15 ක් පුරා එහි යමින් එමින් පරීක්ෂණ පවත්වන්නට පටන්ගත්තේය.යනෝමාමි ගෝත්‍රයේ සමාජ සංස්කෘතියට අනුව එහි යන එන මේ මහාචාර්යවරයාට ඔවුහු සිය කැමැත්තෙන්ම බිරියක පිරි නැමූහ. ඔහුටත් ඇය බාර නොගෙන බැරි විණි. ගැටවර වියේ පසුවූ යරිමා ද කෙනත් ගුඩ්ට කැමැති වූවාය. දෙදෙනා අතර විවාහය සිදු කෙරිණි.එහෙත් අන්තිමේදී කෙනත්ට යළිත් ඇමෙරිකාවට ආපසු එන්නට සිදු විය.ඔහු යරීමා සමඟ ඇමෙරිකාවට ආවත් ඇය එහි තබා ගැනීම අපහසු විය. ඇයට ඇමෙරිකාව පෙනුණේ හරියට පිටසක්වළ ලෙසය. ඇය අමුතුම ලෝකයට ආ අයකු ලෙස හැසිරුණාය. අලුත් තාක්ෂණය ඇය දන්නේ නැත. ඇයට ඒවා තේරුම් ගන්නට ද බැරිය. අන් අය සමඟ කතා කරන්න භාෂාව දැනගෙන හිටියේ ද නැත. ඇය ව්‍යාකූල ස්වභාවයෙන් කාලය ගත කළේ බිරන්තට්ටු වෙමිනි.මෝටර් රථ ඇයට බියකරු සතුන් මෙන පෙනිණ. කෙතරම් උත්සාහ කළ ද ඉංග්‍රිසි ඉගෙන ගන්නට ඇයට නොහැකි විය.ඒත් යරිමා මෝටර් රිය තදබදයට කැමැතිය. රත්තරන් මාල, සැණකෙළි වගේම සටන් චිත්‍රපට බලන්නත් ඇය ආසා කළාය.යරිමා නිතරම හුදකලාව නිව් ජර්සි හි රදර්ෆෝඩ් හි නිවසේ කාලය ගත කළේ රූපවාහිනිය නරඹමින්ය. ඇය සිය සැමියා හැර කා සමඟවත් කතා කළේ නැත.1991 දී කෙනත් වෙනිසියුලාවේ ගෝත්‍රික සමාජ පිළිබඳ වාර්තා චිත්‍රපටයක් නිපදවන්නට ගිවිසුමක් අස්සන් කළේය. ඔහු සිය තරුණ ගෝත්‍රික බිරිය, ඩේවිඩ් ඔහුගේ බාල නැගණිය වෑනීසා හා ඩැනියල් ඒ චාරිකාවට රැගෙන ගියේය.යරිමා සිය ජීවිතයේ ඉතා වේදනාබර තීරණය ගත්තේ එම ගමනේදීය. තමා යළිත් ඇමෙරිකාවට නොයන බව තරයේ ඉටා ගත්තාය.ඒ තීරණය නිසා කෙනත් සහ දරුවෝ අසරණ වූහ. අවසානයේදී ඔවුහු සිය මව දමා යළිත් ඇමෙරිකාවට ආහ. ඒ වන විට ඩේවිඩ්ගේ වයස අවුරුදු 6 කි.“ඊට අවුරුදු දෙක තුනකට පසු මා ඇය සම්බන්ධ කරගෙන කතා කරන්නට උත්සාහ කළත් එය හරි ගියේ නැහැ. පසුව උත්සාහය අත්හැර දැම්මා.” ඩේවිඩ් කියයි.“සමහර විට මට ඇය රැගෙන එන්නත් තිබුණා. ඒත් මං නිහඬව හිටියා. ඒක හරිම පුදුම තීරණයක්.” කෙනත් ගුඩ් පසුව කීය.ඩේවිඩ්ට වයස අවුරුදු 10 දී පමණ ඔහුගේ පන්තියේ ළමයි ජාතික ඉතිහාස කෞතුකාගාරය නරඹන්නට ගියහ. එහිදී ඩේවිඩ්ට පුදුම දෙයක් දකින්නට ලැබුණි. ඒ පියා විසින් ගන්නා ලද සිය මවගේ පින්තූරයකි. එය තබා තිබුණේ යනෝමාමි ගෝත්‍රය පිළිබඳ ප්‍රදර්ශන කුටියේය.“මගේ ඇඟ සීතල වුණා. මගේ ඇ‍ඟේ ලේ වතුර වෙලා වගේ. මං අඳුරු මුල්ලකට ගිහින් විනාඩි දහයක් විතර ඇඬුවා.”සිය මව හා ඇගේ යනෝමාමි ගෝත්‍රය සමඟ පියා ගතකළ ජීවිතයත් එහිදී ලද අත්දැකීම් ද ඇතුළත්ව පියා ලියු පොතක් එහිදී ඔහුට හමුවිය. ඒ පොත ඩේවිඩ්ගේ හදවතට තදින්ම වැදිණි.වයස අවුරුදු 20 වන විට ඩේවිඩ්ට ඒ කතාවේ සිය මවගේ පැත්ත පිළිබඳව දැකගන්නට උවමනා විය. ඔහු ඇමෙරිකාවෙන් පිටවී යනෝමාමි ගෝත්‍රික දේශයට ගියේ 2011 දීය. ඒ ඩේවිඩ් තම මව අවසාන වරට දැක වසර 19කට පසුවයි.නැ‍ඟෙනහිර ස්ට්‍රවුඩ්ස්බරි විශ්ව විද්‍යාලයේ උපාධිය හදාරන සිසුවෙකු වූ ඔහුට ඒ ගමනට සූදානම් වීමට වසර 2 ක්ම ගත විය. වරක් ඔහුට සංචාරක මඟ පෙන්වන්නකු සමඟ ඔරිනාගෝ ගංගාව තරණය කරන්නට සිදු විය. එය ඇමසෝනියානු වනාන්තරයේ අභ්‍යන්තරය. ඒ වනය මැදට යන පිටස්තර අය නැති තරම්ය.අන්ත නොදියුණු ප්‍රදේශයක හුදකලාව වෙසෙන යරිමා සියලුම නවීන තාක්ෂණික සන්නිවේදනයන්ගෙන් තොරව දිවි ගෙවුවාය. ඇය ජීවත් වෙනවා ද නැති ද යන්න ඩේවිඩ්ට දැකගන්නට විදිහක් තිබුණේ නැත.“මේ ගමන ආවට මං හරි අවුලක හිටියේ. ඇය මට කැමැති වෙයි ද ඇය මාව ප්‍රතික්ෂේප කරාවි ද කියලා. මං දෙගිඩියාවෙන් හිටියේ.”වනාන්තරයෙන් එළියට ආ යරිමාගේ මුහුණ දුටු ගමන්ම ඇය තම මව බව ඔහු හඳුනා ගත්තේය.ඒත් ඔහු එක්වරම ඇය වැලඳ ගන්නට හෝ සිපගන්නට ඉක්මන් වූයේ නැත. එය යනෝමාමි ගෝත්‍රයේ සිරිත නොවීය.අවුරුදු ගණනක් තමන්ට කියන්න බලාපොරොත්තු වුණු දේ ඔහු ඇයට කීවේය.“අම්මා, මට දැනෙන්නේ මං මගේ ගෙදරට ආව වගේ. මං හුඟ කලක් හිටියේ පිට. දැනුයි ගෙදරට ආවේ.” ඔහු හැඬුම් අතරින් කීය.ඔවුන් දෙදෙනාටම කඳුළු නවත්වා ගැනීමට නොහැකි විය.ඒ ගමනෙන් පසු, යනෝමාමි ගෝත්‍රිකයන්ට අවශ්‍ය සියලු දේ ලබා දෙන්න ඩේවිඩ් ඉටා ගත්තේය. ඔවුන්ගේ ජීවිතය පිළිබඳව ලෝකය දැනුම්වත් කරන්න ඔහුට ඕනැ විය.“අපි කොතරම් තාක්ෂණය අතින් දියුණු වුණත් ඔවුන් තාම ඉන්නේ ගල් යුගයේ.”ඩේවිඩ් ලෝකයට දෙන පණිවිඩය අපූරුය.“අපි කොතරම් දියුණු වුණත් තාමත් ගල් යුගයේ වෙසෙන නිරුවත් මිනිසුන් අදත් ජිවත් වෙනවා.”දයා ඩී. ෆොන්සේකාඩේලි මේල් ඇසුරිනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=as1406014</link>
    <topic>දත් මදින හිපෝ කෙනෙක්</topic>
    <author/>
    <content>දත් මදින හිපෝ කෙනෙක්“ආ... කියන්න. ඔහොමම හෙල්ලෙන්නෙ නැතුව ඉන්න” නැගෙනහිර ෂැංඩොං ප්‍රදේශයේ පිහිටි කින්ඩාවෝ වන ජීවී ලෝකය නම් වූ ස්ථානයේ පිහිටි සත්වෝද්‍යානයේ සේවකයෙකු මාංශභක්ෂක හිපපොටේමස්ට කිසිදු බියක් නැතිව පැවසුවේ එම සත්වයාට දත් පිරිසුදුව තබා ගැනීමේ අවශ්‍යතාවය කියා දීමටය.යෝධ හිපෝ කීකරු දරුවෙකු ලෙස මුව අයා සිටි අතර සත්වෝද්‍යාන සේවකයා යෝධ බුරුසුවක් ආධාරයෙන් හිපෝ ගේ දත් මදින්නට විය.හිපපොටේමස් සතුන්ගේ දත් සැදී ඇත්තේ ඇතුන්ගේ දළවල සංයුතියෙනි. ඇත් දළ වලටත් වඩා වටිනාකමක් හිපෝ දත්වලට ඇත්තේ දළවල සංයුතියෙනි. ඇත් දළ වලටත් වඩා වටිනාකමක් හිපෝ දත්වලට ඇත්තේ ඒවා කලක් යනවිට කහපාට නොගැන්වෙන නිසාය.ඒ නිසා හිපෝලාගේ දත් දිනපතාම මැදීමෙන් එහි ඇති දිස්නය හා වටිනාකමත් රැකෙන බව කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=as1406015</link>
    <topic>ඉබ්බන්ගේ කඳුළු බොන සමනල්ලු</topic>
    <author/>
    <content>ඉබ්බන්ගේ කඳුළු බොන සමනල්ලුඅප අසා ඇති අන්දමට සමනළුන්ගේ ආහාරය මල් පැණිය. එහෙත් මල් පැණි බොන සමනළුන් කඳුළු උරා බීමට පෙලඹෙන්නේ ඇයි දැයි ඒ ගැන අසන කාටත් ප්‍රශ්නයකි.මෙය සිදුවන්නේ ඇමසන් වැසි වනාන්තරයේ බටහිර දිසාවේය. මෙය ඉතාමත් ම අපූරු හා චමත්කාර දර්ශනයකි. ග‍ඟේ වෙසෙන ඉබ්බන් පිටුපස එළවාගෙන ගොස් රොක් වෙඩි උන්ගේ මුහුණේ වැසීමට එකිනෙකා පරයමින් තැත්දරන කහ පාට හා තැඹිලි පාට සමනළුන් රංචු ඉතා ලස්සන දර්ශනයකි. ඇතැම් විට ඉබ්බෝ උන්ගේ හිස් ඒ මේ අත වනමින් මෙම කරදරකාරී සමනලුන් ගෙන් බෙරීමට තැත් දරති. නමුත් එය අතිශයින් අපහසු කාර්යයකි. ඇතැම් විට මෙම දසුන සිහින ලොවක් මවන චිත්‍රපටියක දර්ශනයක් දෝයි සිතනු නොඅනුමානය.මේ සමනළුන්ට අවශ්‍ය වන්නේ මෙම ඉබ්බන්ගේ දෙනෙත්වලින් පෙරෙන කඳුළු උරා බීමටයි. පේරු රාජ්‍යයේ තම්බෝපාටා පර්යේෂණ ආයතනයට සම්බන්ධ විද්‍යාඥයෙකු වන ෆිල් ටොරෙස් පවසන අන්දමට සමනළුන්ගේ මේ කඳුළු බීමේ ගිජුකමට හේතුව ඉබ්බන් ගේ කඳුළුවල පවතින ලවණගතියයි. බටහිර ඇමසන් ඝන වනාන්තරය අත්ලන්තික් සාගරයට සැතපුම් දහස් ගණනකට එහායින් පිහිටීම නිසා එම ප්‍රදේශයේ සෝඩියම් ලවණයේ අඩුවීමක් ඇත. එසේම ඇන්ඩීස් කඳුවළල්ලෙන් හමන දැඩි සුළඟ නිසා මේ ලවණ ඇතුළු මිනරල් වශීය ඈතට ගසාගෙන යෑමක් සිදුවන බව හෙතෙම පවසයි.ඉබ්බන් අනුභව කරන මාංශ ආහාර තුළින් මෙම ලවණ වර්ග බෙහෙවින් ඔවුන්ගේ සිරුරුවලට අවශෝෂණය වන නිසා ඔවුන්ගේ කඳුළු වලින් එම ලවණ වැඩි වශයෙන් පිටවීමක් සිදුවන බවද ටොරෙස් ගේ මතයයි. මේ නිසා තමන්ගේ පැවැත්මට අත්‍යාවශ්‍ය ලවණ සොයා යන සමනළුන්ට ඉබ්බන් ගේ කඳුළු ප්‍රණීත ආහරයක් වී ඇත. ඒ නිසා සමනල්ලු එම ඉබ්බන් ගේ දෙනෙත් වලට වැසීමට එකිනෙකා පරදවමින් උත්සාහ කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=as1406016</link>
    <topic>ඔය මහ ලොකු නැන්දම්මා අපේ අක්කට සැලකුවේ නෑ</topic>
    <author/>
    <content>ඔය මහ ලොකු නැන්දම්මා අපේ අක්කට සැලකුවේ නෑ“අපේ අක්කා ගෙ නැන්දම්මා මොන එකකට මෙහෙ එනව ද මංදා...” යි ගෝතමී කීවේ අප්‍රසාදයෙනි.“කට කට...” යි බණ්ඩාර මැණිකා තරවටු කළාය.“අර දැරිවිගේ අත්තම්මා නේද...? දරු හැවිකාරෙ ඉවස ගන්ඩ බැරුවනේ ඔය දුර කතරක් එන්නෙ බැරි මරගාතේ...”“අනේ නිකා ඉන්ඩ අම්මේ... අපේ අක්කට සැලකුවේ නෑ ඔය නල්ලමලේ නැන්දම්මා...” ඒ දවස්වල මට මතකයිනෙ අක්කා අම්මා එක්ක කිය කියා අඬනවා නැන්දම්මා කරන වෙනස්කම් ගැන...”බණ්ඩාර මැණිකා දිගු සුසුමක් හෙළුවාය. වැඩිමහල් දියණියගේ කඳුළු පිරි දෙනයන ඇගේ ළය පාරයි.“නැන්ද ලේලි හබේ අදක ඊයෙක තියෙන දෙයක් යැ පොඩ්ඩියේ... උඹ එහෙම ඕං වචනයක් කටින් පිට කරන්නෑ අපේ වහල යටට එන මනුස්සයගෙ හිත රිදෙන්ඩ... මොනව වුණත් විමල් පුතාගෙ අම්මනේ... ඒ දරුවගෙ ගුණ යහපත්කම අපිට අමතක කරන්ඩ පුළුවන් ද? හා මං අහන්නෙ පුළුවන් ද?” යි ඇය අභියෝගාත්මක බැල්මක් හෙළුවාය. දුර්මුඛ වූ ගෝතමී හිස කැසුවාය.“ඔව් ඉතිං... විමල් අයියනං හොඳයි තමා...”“ආං එච්චරයි...” බණ්ඩාර මැණිකා කතාව හමාර කළාය.තාත්තාත් සමඟ සුදු ආච්චි ද පැමිණෙන බව දැන ගන්නට ලැබීමෙන් නදී සතුටට මෙන් ම බියට ද පත් වූවාය.“සුදු ආච්චි එන්නෙ මාව එක්කගෙන යන්න. අනේ මං මොකද කරන්නෙ...?” යි ඇය සියවන වරටත් සිතුවාය.“උයලත් ඉවර එකේ නාගෙනම එමු ද නදී?”ගෝතමී නිහඬ යුවතිය දෙස බැලුවාය. ඇය ඉවුම් පිහුම් සදහා උදව් කළ නමුදු පුංචි අම්මා සහ අත්තම්මා අතර හුවමාරු වූ වදන් නොඇසුවාය. ඇගේ දෑස අබියස කොතෙකුත් ඇඳුණේ පෙර දා සිදුවීමයි. ඔහු තමා වැලඳ ගනු ඇතැයි ඇය කිසිසේත් ම නොසිතුවාය. එවැන්නක් සඳහා ඔහු උවමනාවට වඩා ඉක්මන් වූ බව ද .......... හැඟී ගිය ද වචනයක් හෝ පැවසිය නොහැකි කල ඔහු අන් කුමක් කරන්න ද? ආපසු නොයන්නැයි ඔහු ඉල්ලා සිටියේ එලෙසින් විය යුතු ය. අනෙක් අතට හද උතුරන ආදරය කියා පෑවේ අන් මඟක් ද ඔහු වෙත නොවී ය.“නදී... මම ඔයාට ආදරෙයි” යි කියන්නට ඔහුට නුපුළුවන් බව ඇය දැන සිටියාය. ඒ නිසා ඇය තුළ සියුම් අප්‍රසාදයක් හෝ හට නොගත්තේය.“මඩ... අනේ මාව අතාරින්න...” යි ඇය පහත් හඬින් ඉල්ලා සිටියා ය. ඔහුගේ ආලිංගනයෙහි අනුරාගයක් නොවීය. මවක සිය එකම දරුවා වැලඳගත් කලෙක මෙන් නිම්හිම් නැති ස්නේහයක් ද අපමණ රැකවරණයක් ද එහි ගැබ් ව තිබිණ.“සමහර විට මට යන්න වෙයි. සුදු ආච්චි බල කළොත් මට නොගිහිං ඉන්න බෑ ගීත්. ඒ වුණත් මම ඉක්මනින් ආපහු එනවා... ඔයා පරිස්සමට ඉන්න...”ඇගේ මෘදු වදන් වෙනුවෙන් ඔහු වෙත තිබුණේ එක ම එක් දෙයකි. හිස සලා සිනාවක් පෑම පමණි.“යන්න එපා” යි ඉල්ලා සිටින්නට ඔහුට නොහැක.“ඉක්මනට එන්න... මම බලා ඉන්නවා” යි කියන්නට ද තමා සමත් නොවන බව පසක් වූයෙන් ඔහු කෝපයට ද ශෝකයට ද පත් විය. ඔහු ඇය අත් හළේ අඳුරු ව ගිය මුහුණිනි.“මම දැන් යන්න ඕන ගීත්...” ඔහු එකඟ වූයේ සුසුමක් හෙළමිනි.“ඔන්න ඉතිං මූණ නරක් කරගත්තා... අනේ චුට්ටක් හිනාවෙන්න... නැත්තං මට දුකයිනෙ...”සිනාවක් පෑම මේ සා දුෂ්කර වනු ඇතැයි ඔහු කිසි කලෙකත් නොසිතුවා විය හැක. මුව කොන සලිත වූවා පමණි.“ඔයා ඉන්නෙ දුකෙං... තරහෙං... මට තේරෙනවා ගීත්... ඒ වුණාට මට හිතෙනවා කවදාහරි ඔයාට ආපහු කතා කරන්න පුළුවන් වෙයි කියලා... බැරි වුණත් මට කමක් නෑ ගීත්... ඔයාට මම ඉන්නවා... හැමදාටම ඉන්නවා...”ඔහු ඇය දෙස බලා සිටියේ අතරමං වූ දරුවෙකු මෙනි. ඇය හමු වී වැඩි දවසක් ගත ව නොගිය බව මෙනෙහි වූයෙත් ඔහු මඳක් දුර්මුඛ විය. ඇගේ පොරොන්දුව විශ්වාස කළ හැකි ද? ඇගේ සෙනෙහස හුදු ආකර්ෂණයක් පමණක් නොවිය හැකි ද? එහෙත් ඇය දුටු පළමු දිනයේ පටන් ඔහුගේ හද දැවුණේය. ඇගේ කාරුණික දෙනෙත් තුළ මඳින් මඳ එක්රොක් වූ සෙනෙහස දැන හැඳින ගත් කල ඔහු මහත් සේ කැලඹුණේ ය.ඇගේ වගතුග දැනගත් කල ඔහු තමාටම හිනැහුණේය. ඇය ඉතා ඉක්මනින් ආපසු යන බව සිතමින් ඇගෙන් දුරස් වන්නට ඔහු වෑයම් කළේය. එසේ වුව ඔහු පසුපස හඹා එමින් ඔහුගේ හද දොරගුළු විවර කරගන්නට ඇය සමත් වූවා ය.ඇය තවත් වරක් ඔහු දෙස බැලුවාය. වැලඳගත් නමුදු තමා සිප ගන්නට ඔහු වෑයම් නොකළ බව සිහි කළාය. ප්‍රථම හාදුවක මිහිර විඳ ගන්නට ඇය නොඉවසිලිමත් වූවාය. එහෙත් ඔහු යළි මිදුලට බැස්සේය. ඇය වෙතින් ඈත්ව සිටින්නයි කිසිවෙකු අණ කරන්නාක් බඳුය. ඒ අණට ඔහු කීකරු විය යුතු ය. සුසුමක් හෙළා ළය සැහැල්ලු කරගත් නදී ඔහුගේ ප්‍රේමය තමාට හිමි වූ බැවින් කනගාටු විය යුතු නැතැයි සිතුවා ය.ගෝතමී සමඟ වැවට යන අතරතුර ද ඇය කීප වරක් ම සුසුම් හෙලුවාය.“මොකද ළමයො ඔය හැටි හූල්ලන්නේ?”ගෝතමී ප්‍රශ්න කළේ මවිතයෙන් දෑස අයා ගනිමිනි.“න්... නෑ... පුංචි අම්මේ” යි තැතනු යුවතිය කිසිවක් කියාගන්නට අසමත් වූයෙන් මුහුණ පහතට නැඹුරු කරගත්තාය.“සුදු ආච්චි ඔයාව එක්ක යයි කියල බයේ ද ඉන්නෙ...?”“නෑ පුංචි අම්මේ... මං ගිහිං ටික දවසක් ඉඳල එන්නම්...”“විමල් අයියල එද්දි හවස් වෙයි. කොහොමටත් ඉතිං අපේ අක්කගෙ නැන්දම්මව ආ පයින් ආපහු අරින්න බෑනෙ ඔහෙ ටික දවසක් උන්නාවෙ... අනිත් එක නදී ඔයා ආපහු යන්න කැමති නැත්තං සුදු ආච්චි නෙමේ මහ රජ්ජුරුවො අඬ ගැහුවත් යන්න එපා...” නදී සිනාවක් පෑවාය.“අතුල මට බණී ඔයාව යැව්වා කියලා...”ඇගේ අවධානය යොමු වූයේ වෑකණ්ඩිය දිගේ ගමන් ගන්නා බයිසිකලයක් වෙතය.“ගීත්...?” යි ඇය ප්‍රීතියෙන් තොල් මතුළාය.“කිරිමැටි ගෙනියන්න ඇවිත් වගේ අපේ ඉලංදාරියා” ගෝතමී ද සතුටු සිනාවක් පෑවාය.ගීත් බයිසිකලයෙන් බැස්සේය. ඔහු නදී දෙස බලන්නට මැළි විය.“ගීත් යන්ඩ ද ඔය?” ගෝතමී ප්‍රශ්න කළාය.ඔහු හිස සැලුවේය. ඇය මංකඩෙහි රෙදි සෝදන ගැහැනියක් වෙත හැරුණාය. එකෙණෙහි තරුණයාගේත් යුවතියගේත් දෙනෙත් හමු විය.ඔහු හිස සලා ඉඟි කළේ ය. ඇය ඇයිදැයි ප්‍රශ්න කළේ දෑස විහිදා ගනිමිනි. වෑකණ්ඩිය අද්දර පලු ගසකට බයිසිකලය හේත්තු කළ තරුණයා ඇය දෙස බැලුවේය. ඇගේ හද ගැහෙන්නට විය. ඇය ගෙල දිගු කර නාන මංකඩෙහි ගැහැනු අතරට වැදුණ ගෝතමී දක්වා සිටියාය.යුවතිය උනන්දු කරවන සුලු සිනාවක් පෑ තරුණයා අතක් දිගු කළේ ය. ඇය වටපිට බැලුවා ය. කිසිවෙකු දකිනු ඇත්දැයි බියෙන් සැකයෙන් වුව ඔහුගේ අත අල්වා ගත්තා ය.වෑකණ්ඩියෙන් පහළට බසින අතරතුර පවා ඇයට බියෙන් ද චකිතයෙන් ද මිදෙන්නට හැකි වූයේ නැත.ඔහු තමා කැටිව යන්නේ කොහි ද? කුමකට ද? අහම්බෙන් හමු වූ තරුණයෙකුට ආදරය කරන්නට ද ඔහු විශ්වාස කරන්නට ද තමා පෙලඹුණේ කෙලෙසදැයි අදහාගන්නට බැරිව ඇය ගල් ගැසුණාය.“බෑ... පුංචි අම්මා මාව හොයයි... මට යන්න ඕන...” යි ඇය ඔහුගේ අත ගසා දමමින් කෑගෑවාය. හිටිපිය නැවතුණ ගීත් ඇය දෙස එක එල්ලේ බැලුවේය.“කොහෙද මේ යන්නෙ? මට බයයි...”ඔහුගේ මුහුණ අඳුරු විය. හිස දෙපසට සැලූ හෙතෙම අතක් දිගු කළේය. ඒ ආපසු යන්නැයි ඇයට කළ සංඥාවකි.“ගීත්... ඔයාට තේරෙන්නැද්ද? මම ගෑනු ළමයෙක්... මම බය වෙන්න ඕන. ඔයාට මම කොච්චර ආදරේ ක‍ළත් මම ඔයාට බය වෙන්න ඕන ගීත්... ගෑනු ළමයෙකුගෙ ජීවිතේ වරදින්න පුංචි වෙලාවක් ඇති.”ඇගේ සෝබර හඬ ඔහුට ඉවසිය නොහැක. ඔහු යටිතොල සපා ගනිමින් ඉවතට හැරුණේ ය. පිටි අත්ලෙන් කඳුළක් පිස ගත් ඇය “මං යනවා” යි කොඳුළාය. එකෙනෙහි ඇය වෙත ළං වූ තරුණයා ඇගේ දෙවුරින් දැඩිව අල්වා ගත්තේය. “මාව අතාරින්න” යි කෑ ගසන්නට මුව විවර කළ ද සැණෙකින් විවර වූයේ ඇගේ දෙනෙතයි. ඔහු තමා කැඳවාගෙන ආවේ කුමක් සඳහාදැයි අවබෝධ වූයෙන් ඇගේ දෑසට යළිත් කඳුළු නැඟිණ. නොඋස් තුරු වදුලක් අලංකාර කළ වඩුකුරුලු කූඩු සුළ‍ඟේ සැලිණ. එය සැබැවින් ම සොඳුරු දසුනක් විය.ලබන සතියේ තව කොටසක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=as1406017</link>
    <topic>සිනාසිසී ආ වසන්තිගේ සිහිනය සබෑ වෙයි</topic>
    <author>ලීලානන්ද ඉහළගමගේ</author>
    <content>සිනාසිසී ආ වසන්තිගේ සිහිනය සබෑ වෙයිසෙමින් සෙමින් මගේ කාර්යාල කාමරයට තරුණියක් ඇතුළු වූවාය. රතු පාට මල් ගවුමකින් සැරසී සිටි ඇය තරමක වෙනස් ගති ගුණයක් පෙන්නුම් කරයි. කිසි කතා බහක් නොමැතිව මා ඉදිරියේ තිබෙන අසුනක වාඩි වූ ඇය “ඔයා සිංදු අහන්න ආසදැÓයි මගෙන් ඇසුවා ය. “ඔයා කවුද” යි මම ඇසූ විට ඇය කීවේ “මම වසන්ති” යැයි කියා ය.මේ මොහොතේම දුරකථනයෙන් අපේම කාර්යාල කාර්ය සහායකයෙක් මට කීවේ “සර්... ඔය ළමයා ඒජන්සි කාරයෙක් එම්බසිය ඉස්සරහා දාලා යන්න ගියා” කියා ය. මම එම පුද්ගලයා රැගෙන එන ලෙස ‍ඔහුට උපදෙස් දුනිමි.මම යළිත් වසන්ති දෙස බලා “ඔයා ඇයි ආවේ මාව හම්බවෙන්නÓඇසූ විට ඇය “මට සිංදුවක් කියන්න ඕනෑÓයැයි යළිත් කීවා ය. ඒ අනුව ඇය අප රටේ ප්‍රකට ගායිකාවකගේ ගීතයක් ඉතා මිහි‍රි ලෙස ගායනා කළා ය. ඇය සිහි මඳ ගතියකින් පෙළෙන බව මට වැටහුණ ද, ඒ බවක් මම ඇයට නොපෙන්වීමි. “වසන්ති මොනව හරි කමුද? ඔයාට බඩගිනි ඇති නේද?” යනුවෙන් මා ඇසූ විට, ඇය එය අනුමත කළ බැවින් මම උදේට ගෙනා කෑම පාර්සලය ඇයට දුන්නෙමි. වතුර වීදුරුවක් ඉල්ලූ ඇය, මගේ මේසය මත තිබූ වතුර වීදුරුව අඩක් පානය කොට ඉතිරි ටික ඇයගේ හිසේ හලා ගත්තා ය.තානාපති කාර්යාලයට මෙසේ නිවෙස්වලින් පැන එන තරුණියන් රඳවා සිටින නේවාසිකාගාරයේ පාලිකාව කැඳවා ඇය රැගෙන ගොස් වසන්තිට නා ගන්නට පහසුකම් සලස්වන ලෙස ඇයට දැන්වූ මම, මෙතෙක් වේලා කාමරයෙන් පිටතට වී සිටි ඒජන්සිකරුවා කැඳවා ප්‍රශ්න කළෙමි.එවකට සිටි තානාපති ෆාරුක් මහතාගේ උපදෙස් පිට ඒජන්සිකරුට දැඩි ලෙස අවවාද කොට යළිත් මෙවැනි සිදුවීම් නොකරන ලෙසට දැන්වූ අතර, ඔහු එසේ වසන්තිව තානාපති කාර්යාලය ඉදිරිපිටට ඇරලවා යළිත් ආපසු ගියේ ඇය සේවය කළ නිවසේ හිමිකාරියගේ උපදෙස් පරිදි බව අනාවරණය විය. ඒ අනුව නිවෙ‍ස් හිමිකාරිය කැඳවා ප්‍රශ්න කළ විට දැනගන්නට ලැබුණේ මෙම තරුණිය වරින් වර උන්මාද ගතියෙන් පෙළෙන බවත්, එය තමන්ට මහත් හිරිහැරයක් බවත් ය.එහෙත් ඊට පිළියම එම තරුණිය මෙසේ තනිකර දමා යෑම නොව ඇයව වෛද්‍යවරයකුට ඉදිරිපත් කොට නිසි ප්‍රතිකාර කිරීමත්, රෝගී තරුණිය තමන්ට ලබාදීම පිළිබඳව අදාළ ඒජන්සිකරුගෙන් ඒ වෙනුවට වෙනත් තරුණියක් ගෙන්වා ගැනීම බවත් දැන්ව‍ූ පසු, වසන්ති මානසික වෛද්‍යවරයෙකුට පෙන්වා සුවපත් කිරීමට එම නිවසේ හිමිකාරිය කාරුණික වූවාය.රැඳවුම් නිවසට ගිය වසන්ති පැය කිහිපයකින් යළිත් මා හමුවීමට පැමිණියා ය. ඇය සමඟ යළිත් සුහද පිළිසඳරක යෙදුණ මම, ඇයගේ තොරතුරු විමසීමි. ඒ අතරතුර වාරයේ ඇය ගීත දහයක් පමණ ගායනා කළා ය. ඒ ගී ඒතරම්ම මිහිරි අන්දමින් ගයන්නට ඇය සමත් වූවා ය. මේ අතරතුර තානාපතිවරයා ද එහි පැමිණ වසන්ති සමඟ කතා කළ නමුත්, අහන ප්‍රශ්නයට නොවේ ඇය පිළිතුරු දුන්නේ වෙනත් වෙනත් දෑය.කෙසේ වුව ද, ඇගේ කතා බහෙන් මට වැටහු‍ෙණ් ඇගේ මානසික ආබාධයට හේතුව ප්‍රේම සම්බන්ධතාවයක් බව ය. තවමත් වයස 24 ක තරුණියක වූ වසන්ති ඒ වනවිටත් විවාහකව සිටියා ය. තම දෙමවුපියන් විසින් බලහත්කාරයෙන් විවාහ කර දෙනු ලැබූ ගමේ වඩු පට්ටලයක වඩු බාස් උන්නැහේට වසන්තිගේ කිසිම කැමැත්තක් නැත. ඇගේ සැමියා ඇයට වඩා වයස 17 කින් වැඩි මහල් ය. බුලත්විට කමින් සැන්දෑ වනවිට පුංචි අඩියක් ද ගහන සෝමදාසට වසන්ති කොහෙත් ම කැමැති නැත. ඇය වැනි සුරූපී තරුණියක් සෝමදාසට කෙසේ ගැලපෙනවා දැයි ඇගේ දෙමවුපියන් කිසි විටකත් නොසිතන්නට ඇත. පාසල් වියේ පටන් වසන්ති ආදරය කළේ ගාමිණීට ය. ගාමිණී කඩවසම් තරුණයෙකි. රැකියාව කළේ ඇඟලුම් කම්හලක ය. එහෙත් සෝමදාස අපිළිවෙළකට ජීවත් වුවත් ඔහුට යහමින් මිල මුදල් තිබුණි.දේපළ සහ මුදලට තණ්හාවෙන් වසන්තිට සෝමදාස සමඟ දීග යන්නට වූවත්, ඔහු සමඟ දීග කන්නට ඇය කැමැත්තක් දැක්වූවේ නැත. පවුලේ නිතර නිතර අඬ දබර ඇති වුවද, සෝමදාස වසන්තිට හිත රිදෙන්නට කිසිවක් කීවේ නැත. හවසට පුංචි අඩියක් ගැසූ පසු සෝමදාස තම බිරියගේ රූ සපුව වර්ණනා කළේ ය. එවැනි බිරිය තමන්ට හිමි වීම ගැන ඔහු මිතුරන්ට පැවසුවේ මහත් ආඩම්බර‍යකිනි. කිසිවකුට එම නිවසට ඒමට අවසරයක් නැත. ඔහු ඇය රැකගත්තේ නාගයකු මැණිකක් රකින්නාක් මෙනි. එහෙත් මේ කිසිම ආරක්ෂාවකින් හෝ ඕනෑම දෙයක් මිලදී ගන්නට සෝමදාස දෝත පුරා දෙන මුදලින්වත් වසන්තිගේ ජීවිතය සැපවත් කිරීමට ශක්තියක් නොතිබුණි.සෝමදාසට වසන්ති සමඟ එකට දීග කන්නට ආශාවක් නැති වුවද, ඔහු ඇය තම නිවස‍ට, වැඩිපුරම වඩු මඩුවට ශ්‍රියාකාන්තාවක් බව නිතර නිතර පැවසුවේ ය.දෙවසරක් තිස්සේ හරි නොයන මේ දීගය මෙසේ ගෙවී යද්දී, වසන්තිට කිසි විටෙකත් තම දයාබර පෙම්වතා ගාමිණී සිතෙන් අත් හැරීමට නොහැකි විය. වෙහෙස මහන්සියෙන් ඇඟලුම් කම්හලෙන් කීයක් හෝ උපයා ගන්නා ගාමිණී ඇයට රජෙක් වැනි ය. ගාමිණීගේ සිතින් ද වසන්ති තවමත් ගිලිහී නැත.දිනක් සෝමදාස නැති විටෙක අඩුතරමින් වසන්ති සමඟ වචනයක් වත් කතා කිරීමේ චේතනාවෙන් ගාමිණී හොර රහසේ වඩු මඩුවට පැමිණියේ ය. වසර දෙකකට පසුව ගාමිණී දැකීමෙන් වසන්තිට තමන් විවාහක බිරියක් බවත්, සෝමදාස තමන්ට දැඩි ආරක්ෂාවක් දී තිබෙන බවත් අමතක විය.ගාමිණී තුරුළු කරගත් වසන්ති තමා වහාම මේ අපායෙන් රැගෙන යන ලෙස වැඳ වැටී කෑගැසුවා ය.එහෙත් මොවුන් දෙදෙනාම බලාපොරොත්තු නොවූ දෙයක් සිදු වුණි. ගාමිණීගේ හිස මතට වැදුණු පොලු පහරකින් ගාමිණී බිම ඇද වැටුණි.අහල පහල මිනිසුන් කිහිප දෙනෙකු ගාමිණී වෛද්‍යවරයෙකු ළඟට රැගෙන ගිය අතර, වසන්ති මේ අවස්ථාවෙන් ප්‍රයෝජන ගෙන තම දෙමාපියන් වෙත ගියාය. සෝමදාස සමඟ දීගය එතකින් නතර වුවද, අවාසනාවකට වසන්ති මානසික රෝගියෙක් වූවා ය.වරින් වර රෝගී වූ ඇය මාස හයකින් පමණ සුවයක් ලැබූව ද, ගාමිණී සමඟ ඇසුර ඇයට තහනම් විය. එහෙත් ගාමිණීට වසන්තිව තම සිතෙන් අවනත කිරීමට නොහැකි විය.අවසානයේදී මේ සියල්ල අමතක කර දමා විදේශගත වන්නට වසන්ති තීරණය කළා ය. ගාල්ල පැත්තේ රැකියා ඒජන්සියක් වෙත ගිය ඇයට මාස දෙකකින් පමණ ලෙබනනයේ නිවසක රැකියාවකට යාමට අවස්ථාව ලැබුණි. වසන්ති යහපත් සෞඛ්‍ය තත්වයෙන් සිටින බවට ඒජන්සිකරු අදාළ වෛද්‍ය වාර්තා ද ලබා ගත්තේ ය.ගාල්ලෙන් එපිට ඈත ගමක උපත ලැබ‍ූ වසන්ති පාසලේ කැපී පෙනෙන ශිෂ්‍යාවක් වූවා ය. ඇය බෙහෙවින් ම ජනප්‍රිය වූයේ ගීත ගායනයට ය.වසන්ති විදේශගත වූ පසු සෝමදාස - ඇගේ ස්වාමි පුරුෂයා ඇය පිළිබඳව තවදුරටත් විමසා බැලුවේ නැත. ගාමිණී ද වසන්ති පිළිබඳව තම සිත් තුළ තිබෙන ආදරය අමතක කළේ නැත. වසන්ති විදේශ ගත වීම ඔහුගේ සිතට මහත්සේ රිදුම් දෙන්නක් විය.තානාපති කාර්යාලය වෙත රැ‍ඳවියන්ගේ සෞඛ්‍ය තත්ත්වය පිරික්සීමට නිරන්තරයෙන් පැමිණෙන වෛද්‍යවරයා විසින් වසන්තිට තාවකාලිකව ලබාදුන් එන්නත හේතුවෙන් ඇය සුව නින්දකට වැටුණි. එහෙත් තවත් අඩ හෝරාවකින් පසු රැඳවියන්ගේ නිවාසය දෙසින් ඇසුණු කෑ ගැසීම නිසා මම ඒ දෙසට දිව ගියෙමි. ඒ වනවිට වසන්ති සිටියේ පිහියක් ද අතැතිව, කිසිවකුට තමන් ළඟට එන්නට ඉඩ නොදී දෙවන මහලේ ජනේලයක් උඩට නැඟ ඇගේ එක් පයක් ඉන් එළියට දමාගෙන ය. එතැන සිට පිරිස ඉවත් කළ මම, සෙමින් ඇය ළඟට ගියෙමි. ඇය ජනේලයෙන් බැස මා ළඟට පැමිණ හඬා වැලපුණා ය. ඇගේ අයහපත් සෞඛ්‍ය තත්ත්වය මත අපි ඇය රෝහල් ගත කළෙමු. මසක් ඇතුළත වසන්තිට පූර්ණ සුවය ලැබුණු අතර, එම මුළු වියදම ඇගේ නිවෙස් හිමිකාරිය විසින් දරන ලදී.සුවය ලද වසන්ති තානාපති කාර්යාලයට රැගෙන ආ දින ඇයට සුවිශේෂී දිනයක් විය. එනම්, එම වෙසක් පොහෝ දින භක්ති ගී වැඩසටහනේදී විශාරද නන්දා මාලිනී ගේ “බුදු සාදූ... මම සමන් වැලක් වෙන්නම්...” යන ගීතය වසන්ති විසින් ගැයීමයි. එතැන සිටි බොහෝ දෙනෙකුගේ නෙත්වලට කඳුළු පිරුණු බව මෙහි සටහන් කරනුයේ අතිශයෝක්තියකින් නොවේ.වසන්ති දින දෙකකින් ලංකාවට ගියා ය.කටුනායක ගුවන් තොටුපළේ දී ඇය පිළිගැනීමට ඇගේ දෙමවුපියෝ සමඟ පළමු පෙම්වතා වූ ගාමිණී ද සිටියහ. ඔවුන් දෙදෙනා ටික දිනකින් විවාහ වූ බව මට පසුව දැනගන්නට ලැබුණි.අගනුවරට ආසන්න ඇඟලුම් කම්හලක දැනට විධායක ශ්‍රේණියේ තනතුරක් හොබවන ගාමිණී, වසන්ති සහ ඔවුන්ගේ කුඩා පුතු සමඟ නව නිවහනක ජීවත් වේ.වසන්ති පවසන පරිදි පෙර බවයක සිට පතාගෙන ආ ලෙස ඔවුන් යළි එකතු වූහ. යමෙක් ලැබෙන්නට ඇත්නම් එය අනිවාර්යයෙන් ම ලැබෙන බව විෂ්ණු ෂර්මන් නමැති පඬිවරයා ‘පංච තන්ත්‍රයේ සඳහන් කොට ඇත.ලීලානන්ද ඉහළගමගේ(විදේශ සේවාවේ යෙදී සිටියදී ලත් සත්‍ය අත්දැකීමකි)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=as1406018</link>
    <topic>නෙළුම්විල</topic>
    <author/>
    <content>නෙළුම්විලපාන්දර හතරට පමණ ඇත.අපි ‍සෝමාවතිය වන්දනා කරනු පිණිස ගමනට සූදානම්ව සිටියෙමු.අප නඩයේ සියයක් දෙනා සිටියහ. ඒ අතර වැඩිහිටියෝ ද තරුණයෝ ද ළමයි ද වූහ.අප බලාපොරොත්තුව සිටි බස් දෙක පැමිණියේය.අපි ඒවාට නැඟුණෙමු.හැමෝටම ආසන ලැබිණ.එක් වියපත් මාතාවක් ගමනේ සංවිධායක වූ මා ඇමතුවාය. මම ඇය වෙත ගොස් ඇගේ ප්‍රශ්නය කුමක්දැයි සොයා බැලීමි.ඇය මැද අසුනක් ලද්දියකි.“වයසක මට කොනේ ආසනයක් ලැබුණොත් හුඟක් පහසුයි. පුළුවන් නං මට කොනේ ආසනයක් කාගෙන් හරි ඉල්ලල දෙන්ඩ!” ඇය ආයාචනා කළාය.මම බසය සිසාරා බැල්මක් හෙළීමි. බොහෝ ආසනවල කවුළු අසල හිඳ සිටියේ වියපත් අයය.එහෙත් එක් තැනක තරුණ පුතෙක් හිඳ සිටියේය. යාබද අසුනේ ඔහුගේ මව හිඳ සිටියාය.මම ඔහු දැන සිටියෙමි. මා දන්නා තරමින් ඔහු උසස් පෙළට ද ලියා තිබිණි. ආචාරශීලී දරුවෙකි.ඔහු දුටු මසිතට සැනසිල්ලක් ආවේය. දැන උගත් දරුවනට කරුණු කීම පහසුය. ඔවුහු ලෙහෙසියෙන් ම වටපිටාව තේරුම් ගනිති. මා ඔහු වෙත ගොස් ඔහු ඇමතුවේ ඒ හැඟීමෙන් යුතුවය.“පුතා, අර අම්ම අයිනක් හොයනව. කරුණාකරල ඔය ආසනේ එයාට දීල ඔයා ඒ ආසනේට යනවද? මම කීමි.“කනගාටුයි!” ඔහු ඉවත බලාගත්තේය.මම සැලී ගියෙමි.කාලය වෙනස් වී ඇති අරුමය?අපේ කාලේ අපි වයසක කෙනකු අසුනක් ඉල්ලන තෙක් නොසිටියෙමු. දුටු හැටියේම අසුන් පිරිනැමීමු.පරිත්‍යාගශීලිත්වය දැන උගත්කම හා බැඳී පවතීද යන්න ගැටලුකාරීය.හිඟුල, ඕවත්ත, නාදෙණියේ ඒ.ඒ.චන්ද්‍රසේන මහතා විසින් යොමු කරන ලද ලිපියක් ඇසුරිනි.මගේ මුදල් පසුම්බිය නැති වී ඇති බව මට වැටහුණේ කළුතර කඩයක දී ය.යතුරු පැදියට නගින්නට පෙර නිවෙසේ දී එය සාක්කුවේ ලා ගත් බව මට හොඳටම මතක ය. එසේ නම් එය වැටී තිබිය යුත්තේ ආ මගෙහි ය. ‍‍එහි යම් මුදලකුත් වටිනා ලියකියවිලි හා කාඩ්පත් වගයකුත් තිබිණ.මම එය සොයා විපරමින් ආපසු ආවෙමි. එහෙත් ගෙදර එන තුරු ද හෝඩුවාවක් නම් නොවී ය.දවස ගෙවී ගියේ කනස්සල්ලෙනි.එහෙත් පුදුමයකට මෙන් පසු දින ම බලාපොරොත්තු සහගත තොරතුරක් ලැබිණ.ඒ කළුතර තැපැල් අධිකාරි මහතාගෙනි. මම ගොස් ඔහු හමුවුණෙමි. ඔහු මට මගේ නැති වූ මුදල් පසුම්බිය ලබා දුන්නේ ය. එය තමාට එවා තිබුණේ මාතරින් බව ද ඔහු කීවේ ය. මම ඔහුට තුති පුද එය බාර ගතිමි.නැති වූ මුදල් පසුම්බිය එහි වූ සියල්ල ද සමඟ නැවත මා අතට පත් කිරීමට වෙහෙස ගත් මාතර, බෙරලපනාතර තැපැල් ස්ථානාධිපති එච්.එල්. ජගත් මහතාටත් ත්‍රිරෝද රියේ ගමන් ගත් අජිත් ලාල් මහතාටත් තුති පුදමි.වාද්දුවේ ටී.එල්.සී. ද සිල්වා මහතා විසින් යොමු කරන ලද ලිපියක් ඇසුරිනි.මධු සමය ගෙවී ගියේ ය.මනාලයා මනාලිය කැටුව සිය නිවෙසට එමින් සිටියේ ය.අතරමගදී ඔවුනට මනාලියගේ පාර්ශ්වයේ නෑ පිරිස ද එකතු වූහ. මනාලයා ගේ නිවෙස පෙනෙන මානයේ රිය පෙරහර නැවතිණ.වෙඩි වැල් පිපිරෙන්නට වූයේ ය.නෑසියෝ වාහනවලින් බැස පෙළ ගැසුණහ. මනාල යුවළ ද ඔවුන් පෙරටුව ආහ.‘එහෙනං සේරම හරි නේද? දැං යං!’වැඩිහිටි ඥාතියා අවසරය දුන්නේ ය.මනාල යුවළ පෙරටු කොට ගත් නෑ පෙරහරින් අතුරු මග විසිතුරු විය.නොසිතූ විරූ ලෙස මනාලයා ඉදිරියට කඩාපාත් වූයේ ආගන්තුක තරුණියකි. ඇගේ කුස මහත්ව තිබිණ.‘අ‍නේ දෙයියනේ ඇයි මට ඔයා මෙහෙම අපරාධයක් කළේ? දිවෙන් දිව ගාගෙන නේද අපි හිටියේ ඇයි ඔයා මට මේ වගේ ගින්දරක් දුන්නෙ?’ ඇය අ‍ඳෝනාවක් නගමින් මනාලයා ඉදිරියේ සිය පපුවට ගසා ගන්නට වූවා ය.මනාලයාගේ මුව ඇරිණ. මනාලිය ගේ දෑස මහත් විය.‘ඇයි රත්තරනේ ඔයා මට මෙහෙම ගින්දරක් දුන්නේ?’ ගැබිනිය සිය කුස පාමින් හඬන්නට වූවා ය.මනාලිය දෑතින් මුහුණ වසා ගත්තා ය. මනමාලයා කේන්තියෙන් වට පිට බැලුවේ ය.එවිටම එහි කඩා වැදුණේ තලතුනා පිරිමියෙකි.සරමක් හා මේස් බැනියමක් හැඳ සිටි හේ හඬන ගැබිනිය සනසන්නට වූයේ ය.“අඬන්න එපා සුදු දුවේ! අම්මත් නැති උඹව අපි හදාගත‍්තෙ ඇහැක් වගේ. මේ ළමය ඇවිත් අහපුහම මං මුලින් ‘බෑ’ කියල පස්සෙ ‘හා’ කිව්වෙ උඹට තියන ආදරේ හින්දමයි. ඒත් මේ වගේ වින්නැහියක් වෙයි කියල අපි හීනෙකින්වත් හිතු‍වෙ නෑ. ඇයි පුතේ උඹ මෙහෙම කොළේ?’තලතුනා පිරිමියා ද හඬමින් මනාලයා දෙස බැලුවේ ය.මනාලිය ගේ පාර්ශ්වයේ ඥාතීන් ගේ මුහුණු වෙනස් වී ගියේ ය.මනාලිය ද හඬන්නට වූවා ය.මනාලයා නොඉවසිල්ලෙන් දාඩිය පිස ගත්තේ ය.ගැබිනි තරුණිය ගේ සොහොයුරකු ලෙස දිස්වුණු අයෙක් ද එහි දිවැවිත් අසාධාරණයට එරෙහි ව හඬ නගන්නට වූයේ තත්වය තවත් බරපතළ කරවමිනි.‘නවත්තපල්ල! නවත්තපල්ල! කවුද මේ මගෙ වැයික්කියෙ කෑකෝ ගාන්නෙ?’ආරච්චි කබායකින් සැරසුණු පුද්ගලයෙක් දඩිබිඩියේ එහි කඩා වැදුණේ ය.හිසේ අං පනාවක් රැඳි ඔහුට ප්‍රතාපවත් උඩු රැවුලක් තිබිණ. තල් අත්තක් දෑතින් දරා ගත් ගෝලයෙක් ද ඔහු ගේ හිසට එය අල්ලමින් පසුපසින් ආයේ ය.ආරච්චි නඩුව විසඳීමට පටන් ගත්තේ ය.මෙය ඇත්තක් නොව ඇත්තක් ලෙස පෙනෙන රඟපෑමක් බව කාටකාටත් වැටහෙන්නට වූයේ එවෙලේ ය.මනාලයාගේ කෝපය නිවී ගියේ ය.මනාලිය කඳුළු පිස දාගෙන සිනාසෙන්නට වූවා ය.දෙපාර්ශ්වයේ ඥාතීහු ද මේ අබග්ගයේ රසය ඉවසන්නට වූහ.මේ වූ කලි මනාලයාගේ මිතුරන් පිරිසක් විසින් ජෝඩුවට රැග් කරනු පිණිස අටවන ලද උගුලක් බව පසුව කාටත් වැටහිණ.  කැලණියේ පුෂ්පනාත් මල්ලිකාරච්චි මහතා විසින් යොමු කරන ලද ලිපියක් ඇසුරින්.නෙළුම්විල, සිළුමිණ, ලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=as1406019</link>
    <topic>ගුරු සේවයේ රස කතා</topic>
    <author/>
    <content>ගුරු සේවයේ රස කතාදුෂ්කර පාසලකට ඉංග්‍රීසි උපගුරු පත්වීමක් ලැබ ගිය තරුණ ගුරු මහතාට ලැබුණේ 12 - කලා ශ්‍රේණියයි. පිරිමි ළමයින් 06 ක් හා ගැහැනු ළමයින් 04 කින් සමන්විත මේ පන්තිය එතුමා සතුටින් බාර ගත්තේ ය.ගුරුතුමා ඉංග්‍රීසි පාඩම් හොඳින් කරගෙන ගිය අතර සිසුහු මෙතුමා බොහෝ ප්‍රිය කළහ. දිනක් මෙතුමා පන්තියේ නාම ලේඛනය ලකුණු කිරීමට සූදානම් වෙද්දී පන්තියෙන් ‘රා ගඳක්’ දැනුණි. නවක ගුරුතුමා ඒ වනවිට ගමේ ‘රා’ රහබලා තිබුණි. නාම ලේඛනය ලකුණු නොකළ එතුමා පිරිමි ළමයින් සිටින තැනට ගොස් ඉව කර බැලීය. මුල් ම පේළියේ අසුන් ගෙන සිටි සිසුන් වෙත යද්දී රා ගඳ වැඩි විය. ඔවුන් දෙදෙනා නැගිටුවා වම් අතින් ‘හෙණ පාර’ වැනි කම්මුල් පාර හත අටක් එල්ල කළ ගුරුතුමා ඉන් නොනැවතී විදුහල්පතිතුමාට ද පැමිණිලි කළේ ය. සිද්ධිය ඇසූ විදුහල්පතිතුමා ‘යක්ෂාරූඪව’ අතින් පමණක් නොව ‘පයින් ද’ සංග්‍රහ කළේ ය. සිද්ධිය එතැකින් නිමාවට පත්වූ අතර පසු කලෙක රා බිව් ගෝල පිරිස උසස් පෙළ විභාගය ‘ඉහළින් සමත් වූහ.’ඒ වනවිට තරුණ ගුරුතුමා එම පාසලෙන් මාරු වී ඌව පළාතේ විවිධ පාසල්වල සේවය කර ජීවිතයේ අර්ධ ශතකය සමරමින් සිටියදී, මුලින් සඳහන් කළ ඉහත විද්‍යාලයට සමීප කුඩා පාසලක් වෙත මාරු කර යවන ලදී. එම පාසලේ වැඩ බාර ගැනීමට ගිය ගුරුතුමා විශ්මයට පත් විය. එම විදුහලේ විදුහල්පති වූයේ තමන්ගෙන් ගුටි කෑ එක් ‘රා ගෝලයකි.’ ඔහු තම ගුරුතුමා සාදරයෙන් පිළිගත්ත ද පැරණි සිද්ධිය සිහිපත් වී සිතේ යම් අප්‍රසාදයක් හට ගත්තේ ය.කලකට පසුව , තම මුහුණේ දදයක් හටගත් නිසා මේ ගුරුතුමා දින කිහිපයක් නිවාඩු ලැබ නිවසට වී ප්‍රතිකාර ලැබීය. එම මාසයේ වැටුප් ලේඛනයේ අස්සන් කිරීමට ගිය විට එතුමා දුටුවේ තම වැටුප ආපසු කලාප අධ්‍යාපන කාර්යාලයට යැවීමට රතු පැහැයෙන් ලිවූ සටහනකි. මේ ගැන විදුහල්පතිතුමාගෙන් විමසූ විට ඔහු පැවසුවේ තමා කිසිවක් නොදන්නා බවයි. කලාප අධ්‍යාපන කාර්යාලයට ගිය ඔහුට දැන ගත හැකි වූයේ විදුහල්පති විසින් තමා නොදන්වා සේවයට වාර්තා නොකිරීම සම්බන්ධව වාර්තා කර ඇති බවයි. මේ නම් ‘මූසිල පන්නයේ පළි ගැනීමක්’ බව ගුරුතුමාට වැටහුණේ ය. මේ ආකාරයෙන් මාස 14 ක් එතුමාට වැටුප් නොලැබිණ.අවසානයේ ගුරුතුමා තමාට සිදුවූ අසාධාරණය පිළිබඳව ‘ඔම්බුඩිස්මන්’ හට පැමිණිලි කළ අතර ඒ සඳහා වූ පරීක්ෂණයට විදුහල්පතිතුමා ද කැඳවනු ලැබීය. ගුරුතුමා නොදන්වා සේවයට වාර්තා කළ නිසා තමා කලාප අධ්‍යාපන කාර්යාලයට ඒ ගැන වාර්තා කළ බව විදුහල්පතිතුමා පැවසීය. දින පොතේ දමාගෙන සිටි විදුහල්පතිතුමාගේ අස්සන හා නිල මුද්‍රාව සහිත නිවාඩු අයදුම්පත ගුරුතුමා ඔම්බුඩිස්මන්ට පෙන්වීය. ඉන් කෝපයට පත් ඔම්බුඩිස්මන් නියෝග කළේ හැකි ඉක්මනින් හිඟ වැටුප් ලබාදීමට කටයුතු කරන ලෙසයි. ඉන් මාස 02 කට පසු ගුරුතුමාට ලක්ෂ 02 ක හිඟ වැටුප් ලැබුණි.ඌවේ අගනගරයට බොහෝ ඈතින් පිහිටි ‍පාසලකි. කලාප අධ්‍යාපන කාර්යාල නොතිබූ එකල අධ්‍යාපන යාන්ත්‍රණය ක්‍රියාත්මක වූයේ ප්‍රාදේශීය අධ්‍යාපන කාර්යාලවලිනි. එහි සේවය කළ මාණ්ඩලීය අධ්‍යාපන නිලධාරීහු (මා.අ.නි) නිතරම මේ දුෂ්කර පාසල් සොයා ගියහ. ඔවුන්ගෙන් බහුතරය එම පාසල්වලට ගියේ ම ගුරුවරුන් ‘දඩයම් කිරීමට ය.’ මනුස්සකම පිරුණු මා.අ.නි. ලා ද මේ අතර නොසිටියා නොවේ.ඉහත සඳහන් පාසලේ එක් ගුරු දෙගුරු රැස්වීමකට මා.අ.නි. කෙනෙකුට ඇරයුම් ලැබුණි. නියමිත වේලාවට පාසලට ගිය ඔහු දුටුවේ ශාලාව පිරෙන්න මවුපියන් රැස්ව සිටින ආකාරයයි. සිය කතාවේ දී ගම්බද අධ්‍යාපනය ඉහළ නැංවීම පිළිබඳව තම වැඩපිළිවෙළ සවිස්තරාත්මකව ඉදිරිපත් කළ මෙතුමා ටියුෂන් පංති කෙරෙහි තම අප්‍රසාදය පළ කරමින් පහර ගැසීය.“ආදරණීය අම්මේ, තාත්තේ” ගමේ ළමයි අහිංසකයි. මේ ළමයින් නගරයේ ටියුෂන්වලට ගියාම නාස්ති වෙනවා. මේ මල් කැකුළු වගේ දරුවන් රැවටිලිකාරයන්ට අහුවෙලා අනාථ වෙනවා. අපේ මේ යහපත් දරුවන් අපරාදෙ දුසිරිත් වලට පෙලඹෙනවා. එපා! ඔබලාගේ දරුවෝ ටියුෂන් වලට නගරයට එවන්න.” ආදී වශයෙන් දිගු විස්තරයක් කළ එතුමා ගෙන් ගෙට ගොස් පාසල් නොපැමිණෙන ළමුන් පාසලට කැඳවාගෙන ඒමේ වැඩපිළිවෙළක් වහාම ක්‍රියාත්මක කරන ලෙස විදුහල්පතිතුමාට දන්වා සිටියේ ය. එතුමාගේ කතාව නිමාවූ වහාම විනාඩි කිහිපයක අත්පොළොසන් නාදය ලැබුණු අතර ‘යස අපූරු කතාව’ ලෙස ගම්වැසියන්ගේ ඉහළ ප්‍රතිචාරය ද ලැබුණි. මේ පාසලේ සිටි තරුණ ගුරුමහතුන් දෙපළ ඇමතූ මෙතුමා බදුල්ලේ පිහිටි තම නිවසට එන ලෙසත් ග්‍රාමීය අධ්‍යාපනය ඉහළ නැංවීමට විධිමත් වැඩපිළිවෙළක් තමා සතු බැවින් එම සැලසුම් ලබා දිය හැකි බව ද එතුමා පැවසීය.එක් සෙනසුරාදා දිනයක මෙම තරුණ ගුරුවරු දෙදෙනා තමා හට දී තිබූ ලිපිනය ඔස්සේ ගමන්කර මා‍‍.අ.නි. ගේ නිවස සොයා ගත්හ‍‍. තමන් එන බව දැන්වීමට එකල වර්තමානයේ මෙන් ජංගම දුරකථන නොවීය. සරමක් හා බැනියමක් හැඳ සිටි මා.අ.නි. ඔවුන් දැක කලබලයට පත් විය. “ඇයි අද ආවේ?... මම තව පොඩ්ඩකින් ගමනක් යන්න කියලා” ගුරුවරු එළියේ හිටගෙන සිටියහ. මා.අ.නි. ඔවුන් ගෙතුලට කැ‍‍ඳෙව්වේ ද නැත.තවත් ටික වෙලාවකින් පසු පොත් පත් අතින් ගත් ළමයි කිහිප දෙනෙක් මිදුලට පැමිණ එහි වූ අඹ ගහයට රැස්වූහ. තවත් ළමයි කිහිපදෙනෙක් පසුව පැමිණ අඹ ගහ යට පිරිසට එක් වූහ, මෙවිට මා.අ.නි. දොරකඩ රැඳී සිටිමින් ගුරුවරුන් සමඟ කතා කරමින් සිටියේ ය.තවත් විනාඩි කිහිපයකට පසුව තරමක් වයස්ගත පුද්ගල‍ෙයකු එක් අතෙකින් බෑගයක් හා අනිත් අතින් කුඩයක් රැගෙන අඹගස අසලට ඇවිද ආයේ ය. ඔහු දුටු ළමයි “අන්කල්... අන්කල්... අද ස්පෝකන් ද? ග්‍රැමර් ද?” මහ හඬින් ඇසූහ. ඔහු ළමයින් සමඟ කතා බහ කරමින් මා.අ‍.නි. ගේ නිවසට යාබදව තනා තිබූ කුඩා ගොඩනැඟිල්ලට ඇතුළු වූයේ ය. ගුරුවරුන් දෙදෙනාට අන්කල්ගේ ඉංග්‍රීසි පාඩම හොඳින් ඇසුණි. ගුරුවරු මා.අ.නි. දෙස බැලූහ. මා.අ.නි. ලැජ්ජාවෙන් බිම බලා ගත්තේ ය.මම එවකට සේවය කළ මධ්‍ය මහා විද්‍යාලයීය වාරාවසාන විවිධ ප්‍රසංගය සඳහා නාට්‍යයක් රචනා කර නළු නිළියන් යොදා ගෙන පුහුණුවීම් කරගෙන ගියෙමි. මෙහි නිළි චරිත 02 ක් පමණක් වූ අතර සෙසු සියලුම නළුවෝ යක් චරිත වූහ.යක් චරිත රඟපෑ නළුවෝත් හරිම විසේකාර දඟලන උඩ පනින සිසුහු වූහ. නාට්‍ය පුහුණුවීම්වලදී ඔවුන් හසුරුවා ගැනීමට බැණ වැදීමටත් ඉඳහිට ගුටි බැට දීමටත් මට සිදුවිය. එසේ වුවත් ඔවුහු ඉතා උනන්දුවෙන් රංගයන් පුහුණුවූහ. ඔවුන් වේදිකාව මත හොඳින් රඟපානු දකින මගේ තරහ නිවී ඔවුන් ගැන දැඩි ආදරයක් ඇති විය.විවිධ ප්‍රසංගය පැවැත්වෙන දිනයට පෙර දින අපි සවස් වන තුරුම පුහුණුවීම්වල යෙදෙන්නට තීරණය කළෙමු. වාස්ත්‍රාභරණ හා රංගභාණ්ඩ සකස් කර ඒවා පින්තාරු කිරීමට මම වෙනම කණ්ඩායමක් පත් කළෙමි. පුහුණුවීම් අතරවාරයේ එම කටයුතු ද හොඳින් සිදුවිය.එදින රාත්‍රි 11 පමණ වනතුරු මම සිසුන් සමඟ සිටියෙමි. “සර් අද අපි රෑ ස්ටේජ් එකේ නිදා ගන්නවා.” සිසුහු පැවසූහ. එහි වරදක් නොදුටු මා හොඳින් දොරවල් වසාගෙන නිදා ගන්නා ලෙස පවසා රාත්‍රි 12 ට පමණ නිවසට ආවෙමි. ඔවුහු රෑ කෑම ද නිවෙස්වලින් ගෙනවිත් තිබුණාහ.පසුවදා වේල‍පහෙන් මා පාසලට යනවිට පාසලට පහළින් නිවසක සිටි කාන්තාවක් මා එන පෙර මඟ ලබා සිටියාය. මා දුටු හැටියේ ඇය තම කෝපය ආවේගය පිට කළා ය. “හොඳයි සර්ගෙ ගෝලයෝ ටික... මගේ ගස්වල කොකෝ ගෙඩි ටිකයි, කුරුම්බයි සේරම කඩාගෙන ගිහින්. මං එනවා පස්සේ ප්‍රින්සිපල් මහත්තයා හම්බවෙන්න” ඕ ගෝරණාඩු කළා ය.“හොඳයි මම මේකෙ ඇත්ත, නැත්ත හොයලා බලන්නම්” කී මම එතැනින් හිමිහිට මාරු වුණෙමි.මම වේදිකාවට ගොඩ වූයේ නළු පිරිසට බැණවදිමිනි. “උඹලා මගේ නම්බුවත් කනවා, අප‍රාදෙ උඹලට රෑ ඉන්න දුන්නේ... මොනවද යකුනි මේ කරන වැඩ?” මම තවත් දේවල් කියමින් හොඳටම බැන්නෙමි.මේ බැණුම් වර්ෂාවට ලක් වූ නාට්‍ය කණ්ඩායමේ හොඳම දඟයා “හරි හරි සර්! සමාවෙන්න” කියමින් මා වේදිකාවේ කෙළවරට කැඳවා ගෙන ගියේ ය. වේදිකාවේ කුඩා ලෑලි කොටසක් විවෘත කර එතැනින් පහළට බැස්ස ඔහු නැවත උඩට ආයේ ලොකුම කුරුම්බාවක් ද රැගෙන ය. “අපි සර්ව අමතක කළේ නෑ... මේක සර්ගෙ කොටහ”. එය දුටු මට තරහ නිවී සිනා පහළ විය.ආනන්ද සරත් ගුණසේන කන්දෙගෙදර - හාලිඇල හරහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av1406012</link>
    <topic>ශාරුක් ඛාන්ගේ නිර්මාණ ශිල්පියාමයි මගේ ගෙදරත් කිරිගරුඬ ඇල්ලුවෙ</topic>
    <author>තුෂාරි නේරංජා වික්‍රමසිංහ</author>
    <content>ශාරුක් ඛාන්ගේ නිර්මාණ ශිල්පියාමයි මගේ ගෙදරත් කිරිගරුඬ ඇල්ලුවෙසුනිල් - දමයන්තිගේ අපේ ගෙදර ට යමුමෙවර ‘අපේ ගෙදර’ විශේෂාංගය හැඩ කරන සොඳුරු නිවෙස පිහිටා තිබෙන්නේ තලවතුගොඩ සල්මල් උයනේයි. සුන්දරත්වයෙන් හෙබි මේ සොඳුරු නිවහනේ හිමිකරුවා මෙරට සිටින සම්මානනීය කලාකරුවෙක්. ගීත රචකයෙකු, නවකතාකරුවෙකු, චිත්‍රපට නිෂ්පාදකවරයෙකු ලෙස කලා ලොවේ විවිධ භූමිකා හොබ වන්නෙක්. ඔහු සුනිල් විමලවීර. සුනිල් විමලවීරගේ ප්‍රිය බිරිය දමයන්ති විමලවීර රූපලාවණ්‍ය ක්ෂේත්‍රයේ ඉදිරියෙන්ම කියවෙන නමක්. පසුගිය දා රූපලාවණ්‍ය පිළිබඳ ආචාර්ය උපාධියකින් ඇය පිදුම් ලැබුවා. සම්මානනීය කලාකරු සුනිල් විමලවීරත් ආචාර්ය දමයන්ති විමලවීරගේත් ඒ සොඳුරු නිවෙසේ අසිරිය ගැන කතාබහ කරන්නට ඔවුන් දෙදෙනා ම අප සමඟ එක් වුණා.“මමත් දමයන්තිත් විවාහ වුණේ දැනට වසර 26 කට ඉස්සර. මට මතකයි අපි මධුසමය ගත කළ හෝටල් සංකීර්ණය. එදා අපි දෙන්නා හිතුවා මෙවැනි හෝටලයක් හා සමාන නිවෙසක්, අපිත් හදන්න ඕන කියල. ඒ අනුව තමයි මෙම නිවෙස ගොඩනැගෙන්නේ. මේ නිවෙස කාමර දාහතකින් යුතුයි. හොටෙල් ස්ටයිල් එක අනුව තමයි සම්පූර්ණයෙන් ම නිවෙස සැලැසුම් කර තිබෙන්නේ.” තම සොඳුරු නිවහනේ අසිරිය ගැන සුනිල් විමලවීර පවසන්නේ එලෙසයි. මහල් හතරකින් සුසැදි මෙම නිවහනේ සෑම මහලකම සුන්දරත්වයෙන් යුතු විසිත්ත කාමරයක් දක්නට ලැබෙයි.“මේ නිවෙස ඉදිවුණෙත් මෙහි මූලික සැලසුම් සකස් වුණෙත් මගේත් දමයන්තිගේත් අදහස් අනුවයි. අපේ අදහස්වලට අනුව මේ නිවෙසේ සැලැසුම ඇන්ඳා. මීට වසර 6 කට පමණ පෙරාතුව පර්චස් 25 ක පමණ විශාලත්වයකින් යුතු ඉඩමක තමයි මෙලෙස මේ ගෙය සැලැසුම් කර තිබෙන්නේ. එද‍ා අපි දැකපු ඒ සිහිනය අද සැබෑවෙලා”මෙම නිවහනේ බිම් මහල විසිතුරු බවින් අග තැන්පත් විසිත්ත කාමරයකින් ද කෑම කාමරය, ෆැන්ට්‍රිය හා නිදන කාමරයකින් ද යුක්තයි. එහි ඇති වටිනා සෝෆා විසිත්ත කාමරයට ගෙන එන්නේ අසිරියකි. “මේ නිවෙසේ තිබෙන හැම දෙයක් ම මෙතරම් ලස්සනට සැලැසුම් කළේ මගේ බිරිය දමයන්තියි. ඇගේ අදහස් මත තමයි නිවෙසේ තිබෙන සෑම ගෘහ භාණ්ඩයක් ම, විචිත්‍රවත් ආලෝක උපකරණ හැම දෙයක් ම චීනයෙන් ආනයනය කළේ.ඒ වගේම මුළු නිවෙසට ම භාවිතා කළේ කිරිගරුඬ. කිරිගරුඬ නිසා පොළොවෙන් ල‍ැබෙන සිසිලස හරිම සුවදායකයි. අපි මේ කිරිගරුඬ ගෙන්වූයේ ඉන්දියාවෙන්. ඉන්දියාවේ ජනප්‍රිය නළු ශාරුක් ඛාන්ගේ නිවෙසට කිරි ගරුඬ නිර්මාණය කළ නිර්මාණකරුවන්ම තමයි මගේ නිවෙසටත් කිරිගරුඬ නිර්මාණය කළේ. පිය ගැටපෙළත් කිරිගරු‍‍ඬෙන්ම තමයි නිර්මාණය වුණේ. ඒ වගේ ම නිවෙසේ වර්ණ සංයෝජනය ගැනත් දමයන්ති හුඟක් සැලකිලිමත් වුණා. නිවෙසේ තිබෙන ගෘහ භාණ්ඩත්, පොළොවේ ඇති කිරිගරුඬත් අනුව සුදු පැහැයට මුල් තැන දෙමින් වර්ණ සංයෝජනය කළා.”මෙම නිවහනේ දෙවන මහල වෙන් වන්නේ ද විසිත්ත කාමරයක් හා නිදන කාමර වෙනුවෙනි. දෙවන මහලේ සිව් කොණක උද්‍යාන අසිරිය ගත් බැල්කනි හතරක් නිර්මාණය කර ඇත. එළිමහනත් සමඟ සමීප විය හැකි ලෙස ඒවා ඉදිකර තිබීම විශේෂිතය. තුන්වන මහල බොහෝ විට වෙන් වන්නේ නිවෙසට පැමිණෙන විශේෂ අමුත්තන් සඳහායි. “මගේත් දමයන්තිගේත් නිදන කාමරය නිර්මාණය වී ඇත්තේත් මේ මහල තුළයි. අපේ නිදන කාමරය අඩි 14 ක උසින් යුක්තයි. අඩි පහළොවක දිගින් හා පළලින් යුක්තයි. නිවෙසේ අනෙකුත් කාමරත් මේ වාගේම විශාලයි.” විමලවීර නිවහනේ සොඳුරු ස්ථාන රැසක් ඇත. ඒ අතුරින් පහළ මාලයේ දක්නට ලැබෙන දිය පිරි පොකුණ නිවෙසට එක් කරන්නේ සැබෑ අලංකාරයක්.“සිව්වන මහල ඕපන් ඒරියා එකක් විදිහට නිර්මාණය කරන්න අපි හිතුවා. විශේෂයෙන් ම, රාත්‍රියේ පැවැත්වෙන උත්සව අවස්ථා සඳහාත් නර්තනය සඳහාත් භාවිතා කරන්නේ සිව්වන මහලයි. රාත්‍රියේ දී හරිම අපූරු චමත්කාරජනක දර්ශනයක් මේ මහලට පැමිණි අයකුට දැකගත හැකිය.” එලෙසම විමලවීර නිවෙසේ කාමර 10 ක්ම වෙන්ව තිබෙන්නේ දමයන්ති ගේ රූපලාවණ්‍යගාරය වෙනුවෙන්. නවීණ උපාංග යටතේ හැම කාමරයක් ම සකස් කොට තිබීම මෙහි විශේෂත්වයකි. නිවෙස අවට එළිමහනේ ඇති අඹ, ජම්බු, රඹුටන් වැනි ගස්වල හෙවණින් නිවෙසට ලැබෙන්නේ අමුතුම සිසිලකි.“මේ හැම පලතුරක්ම වැව්වේ මගේ අතින්.” අඹ පිරුණු ගස් පෙන්වමින් සුනිල් විමලවීරයන් පවසන්නේ හද පිරි සතුටකිනි.“මමත් දමයන්තිත් මේ තත්ත්වයට ආවේ අපි දෙදෙනා තුළම තිබූ දැඩි ආත්ම ශක්තිය උත්සාහය හා කැපවීම නිසයි. අභිෂේකා දියණිය දැන් මවක්. පුංචි මිනිබිරිය නිසා අපේ මුළු නිවෙසම ආදරයෙන් සෙනෙහසින් පිරිල ඉතිරිලා. සුනිලුත් දමයන්තිත් අප හා ගත කළ හෝරා කීපයේ කතා බහ කළේ හදවතේ උපන් සෙනෙහසිනි.තුෂාරි නේරංජා වික්‍රමසිංහඡායාරූප - ගයාන් පුෂ්පිකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av1406013</link>
    <topic>ගැළපෙන කෙනා මුණගැහෙන කල් මගේ විවාහය ප්‍රමාදයි</topic>
    <author>ටානියා මෝසස්</author>
    <content>ගැළපෙන කෙනා මුණගැහෙන කල් මගේ විවාහය ප්‍රමාදයිශලනි තාරකාමේ දිනවල විකාශය වන 'පුංචි වලව්වේ' විහාරාගේ චරිතය හා ‘සඳපානාගල‘ හි නෙලුම් ගේ චරිතයට පණ පොවමින් කාගෙත් සිත්වල ලැගුම් ගෙන සිටින මේ තාරකාව ඔබ අප කවුරුත් හොඳින් දන්නා හඳුනන ශලනි තාරකා ය.* ශලනි, මොනවද මේ දවස්වල අලුත් තොරතුරු?මේ දවස් වල නම් 'පුංචි වලව්ව' ටෙලි නාට්‍යයේ ෂූටින් කරගෙන යනවා.* විවිධ චරිත ඔස්සේ ඔබ මේ දිනවල දකින්න ලැබෙනවා. ඉන් ඔබේ සිත් ගත් චරිතයක් තියෙනවාද?'හඳපානාගල' ටෙලි නාට්‍යයේ නෙලුම් ගේ චරිතයට මම ටිකක් කැමැතියි. නමුත් මේ දවස් වල ගොඩක් ප්‍රතිචාර ලැබෙන්නේ 'පුංචි වලව්වේ' විහාරාට.* විහාරාව ඔබ දකින්නේ කොහොමද?ඇය මම දකින විදිහට නම් මාන්නෙන් ඉදිමෙච්ච වලව් පැලැන්තියේ පවුලක ඉපදුණු නමුත් පවුලේ තිබෙන අඟහිඟකම් නිසා එය පිටට නොපෙන්වා ජිවිතය ගැටගහ ගෙන සාමාන්‍ය ජීවිතයක් ගත කරන්න උත්සාහ කරන තරුණියක්.* එක දිගට ඔබේ රංගනය දැකීමෙන් ප්‍රේක්ෂකයාට ඔබව එපා වෙයි කියලා හිතෙන්නේ නැද්ද?ඒක මට විතරක් නෙමෙයි ඕනෑම නළු නිළියෙකුට පොදු දෙයක්. සිනමාවේ හෝ පුංචි තිරයේ එක දිගට බැබළෙන්න පුළුවන් යම්කිසි කාල සීමාවක් තියෙනවා. ඒ කාලෙන් පස්සේ රැඳෙනවා නම් රැඳෙන්නේ ඔවුන්ගේ දක්ෂතාව මතයි. තමන්ගේ දක්ෂතා සහ හැකියාව පෙන්වන්න පුළුවන් නිර්මාණ අතරින් ආවොත් ඒ කෙනාව හැමදාම මතක තියෙයි. නමුත් තව කෙනෙක් එතැනට එද්දී කලින් කෙනාගේ ජනප්‍රියත්වය ටික ටික හෝ සම්පුර්ණයෙන් නැති වෙලා යන්න පුළුවන්. දක්ෂතාව තියෙනවනම් ඉදිරියේදී රැඳෙන්න පුළුවන්.* මෙගා ටෙලිනාට්‍යවල නැවත රඟනොපාන බව කියපු ශලනි ආයෙත් මෙගාවලට සම්බන්ධ වෙලානේ?මම කිව්වේ කොටස් සියයට වැඩි මෙගා ටෙලිනාට්‍ය වලට මම සම්බන්ධ වෙන්නේ නැහැ කියලයි.* ක්ෂේත්‍රයේ ශලනිට හොඳ යාළුවො ඉන්නවා කියන්නේ ඇත්තද?ක්ෂේත්‍රයේ හැමෝම යාළුයි. මම දැනුවත්ව නම් මට තරහකාරයෝ නැහැ. සමහර විට මගේ මුහුණට හොඳට හිනා වෙලා මාත් එක්ක තරහ අය නම් ඇති. නමුත් ක්ෂේත්‍රයේ හැමෝම සාමාන්‍ය විදිහට සුහදව ආශ්‍රය කරනවා.* ඔබ රංගන ශිල්පිනියක් විදිහට සාර්ථක වුණාට නිවේදිකාවක් විදිහට නම් අසාර්ථකයි නේද?නිවේදිකාවක් නොවන නිසා නිවේදිකාවක් විදිහට මට සාර්ථක වෙන්න විදිහක් නැහැනේ.නමුත් ඔබ නිවේදිකාවක් විදිහට එක්තරා වැඩසටහනක් මෙහෙයවනවා?ඒ වැඩසටහන ඉදිරිපත් කිරීමේදි එය ඉදිරිපත් කිරීමක් මිස එය නිවේදන කටයුත්තක් විදිහට මම කිසිම වෙලාවක ගන්නේ නැහැ. මම වැඩසටහනක් ඉදිරිපත් කරන කෙනෙක් මිසක් කිසිම චැනල් එකක නිවේදිකාවක් නෙමෙයි. නමුත් යම්කිසි ප්‍රේක්ෂක පිරිසකගෙන් ඒ වැඩසටහන වෙනුවෙන් ලැබෙන ප්‍රතිචාර මට හොඳටම ඇති. මම වෘත්තීමය නිවේදිකාවක් නොවෙන නිසා නිවේදිකාවක් ලෙස සාර්ථක වීමේ වුවමනාවක් මට නැහැ.* තමන්ගේම ව්‍යාපාරයක් ඇරඹීමේ අදහසට මොකද වුණේ?මේ ක්ෂේත්‍රයට එන්න කලින් ඉඳන්ම මට වුවමනාවක් තිබුණා මගේම කියලා ව්‍යාපාරයක් අරඹන්න. කොහොමටත් ඔෆිස් එකකට කොටු වෙලා පුටුවක් උඩ ඉඳගෙන කරන ජොබ් එකකට මගේ කැමැත්තක් තිබුණේම නැහැ. පොඩි කාලේ ඉඳන්ම වුවමනාව වුණේ ව්‍යාපාරික කතක් වෙන්න. ඒ නිසා ඉදිරියේදී අනිවාර්යයෙන්ම එවැනි දේකට යොමු වෙයි. ක්ෂේත්‍රයට එද්දිම මගේ තීරණය වුණේ වෘත්තිමය නිළියක් වශයෙන් හැමදාම රැඳෙන්නේ නැහැ කියලයි. ඒ නිසා අනිවාර්යයෙන්ම ව්‍යාපාරයක් ආරම්භ කරයි. හැබැයි ඒ හෙටද අනිද්දද කියලා නම් කියන්න බැහැ.* ජනප්‍රිය වෙන්න වෙන්න ඔබ ආඩම්බරයි කියන්නේ ඇත්තද?මාව හොඳටම දන්න කට්ටිය මේ කාරණය හොඳට දන්න නිසා උත්තර දීලා වැඩක් නැහැ. ඒ විදිහට කවුරු හරි හිතනවා නම් ඒ අයගේ මානසිකත්වය මට වෙනස් කරන්න බැහැ.* හිතේ ඉන්න කෙනා නොලැබුණොත් විවාහ වෙන්නේ නැහැයිලු නේද?ඔව් අනිවාර්යයෙන්ම. විවාහ වෙලා දික්කසාද වෙන්න මට වුවමනාවක් නැහැ. මට ගැළපෙන මා එක්ක ජීවත්වෙන්න පුළුවන් සහ මට අවංකව ඉන්න කෙනෙක් හම්බෙන තාක්කල් මගේ විවාහය ප්‍රමාද වෙයි.* ඒ කියන්නේ හිතේ ඉන්න කෙනා තාම මුණගැහිලා නැහැ?තාම හම්බවුණේ නැහැ.ටානියා මෝසස්ඡායාරූප -ඉන්දික මල්ලවාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av1406014</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතා“උණ්ඩුකපුච්චය කියන්නෙ ජීවිතයට අවශ්‍යම දෙයක් නොවන හින්දා ඒක අයින් කරලා දැම්මට කමක් නැහැ කියල දොස්තර මහත්තයා කියන්නෙ” ඇපෙන්ඩිසයිටිස් රෝගය වැලඳී රෝහල්ගත කළ තම බිරිය බැලීමට දහවල් කල රෝහලට පැමිණි චන්ද්‍රසිරි ඇමතූ මනෝරි කීවේ ඉන් ටික වේලාවකට පෙර රෝගියා පරීක්ෂා කළ වෛද්‍යවරයා කී දෑ සිහිපත් කරමිනි.“අනවශ්‍ය දේවල් ඔය විදියට අයින් කරලා දානවා නං අපේ කසාදෙත් කටුගාලා දාන්ඩ එපායැ” චන්ද්‍රසිරි කීවේ සාවඥ සිනාවක් නඟමිනි.  තමා පැය භාගයක් තිස්සේ කළ කරුණු දැක්වීමෙන් අනතුරුව ඇසූ ප්‍රශ්නයට අමිතා ලබා දුන් වැරදි පිළිතුරෙන් කිපුණු චමරි ටීචර් ‍මෙසේ කීවේ තම කෝපය අසීරුවෙන් යටපත් කරගනිමිනි.“මෝඩි! ඔයා නං කවදාවත් තැනකට එන කෙනෙක් නෙමෙයි”“එහෙම කියන එක වැරදියිනෙ ටීචර්. මේ ඊයේ පෙරේදා ඉන්දියාවේ ලොකුම තැනකට ආවෙත් මෝඩිනෙ” අමිතා පොළොව පහුරුගාමින් කීවාය.“චන්ද්‍රසිරි මහත්තයා, සිරිල්ට මේ වගෙ ගෞරව නාම දෙන එක මම අහන්නෙ සුදුසුද?” වෙළෙඳ සංගමයෙන් ආ ලිපියක සඳහන් වූ එහි වගකිවයුතු නිලධාරියකු වූ සිරිල් ගේ නමට මුලින් සඳහන්ව තිබූ ගෞරව නාමයක් හුවා දක්වමින් දැදිගම ඇසුවේ තම ව්‍යාපාරික ස්ථානයට පැමිණි හිතවත් ගනුදෙනුකරුවකු අමතමිනි. එය කියවා බැලූ චන්ද්‍රසිරි සිනාවක් නඟා මෙසේ පිළිතුරු දුන්නේය.“මේකෙ ඇති වැරැද්දක් නැහැ දැදිගම. ඔහේ කියන්නෙ මේ ‘දේශ නිර්මාතෘ’ කියන ගෞරව නාමය ගැනනෙ. දේශය ගොඩනඟන්ඩ ඕනෑ කරන සිමෙන්ති, ගඩොල්, වැලි, යකඩ වගෙ දේවල් විකුණන එකනෙ සිරිල් කරන්නෙ. ඒ හින්දා දේශය ගොඩනඟන්න දායක වෙන කෙනෙක් විදියට මිනිහට ‘දේශ නිර්මාතෘ’ කිව්වට වරදක් නෑ නේද?”  ‘විනුදි ඔච්චර කන්කෙඳිරි ගාන එකේ ඒ ළමයට ඔය සෙල්ලං පිස්තෝලයක් අරගෙන දුන්නාම ඉවරයිනෙ ඒයි” ආශා තම සැමියා දෙස බලා කීවේ පදික වේදිකාවේ සෙල්ලම් බඩු වෙළෙන්දකු ළඟ නැවතී සෙල්ලම් පිස්තෝලයක් ඉල්ලා සිටි තම දියණිය ගැන අනුකම්පාවෙනි.“මේ ගෑනුන්ගෙ මොළේ හැඳිමිටේ දිගයි කියල කියන්නෙ ඔන්න ඕකනෙ. පසුගිය දවස්වල ඔය සෙල්ලම් පිස්තෝලයක් හින්දා කෙනෙක් වැටුණු අමාරුව ඔයාට මතක නැද්ද?” දමිත තම බිරියට රවමින් ඇසුවේය.  “වියට්නාම් නායකයා ගැන තිබුණු රචනා තරගෙන් ජයග්‍රහණයක් ලැබෙයි කියල ඔහේගෙ ලොකු විශ්වාසයක් තිබුණා නේද චන්ද්‍රසිරි මහත්තයා?” ප්‍රියන්ත පරිගණකයට යොමුවී සිටිමින්ම ඇසු‍වේ චන්ද්‍රසිරි කුප්පන අදහසිනි.“වියට්නාම් යුද්ධෙන් හොඳ පාඩමක් ඉගෙන ගන්නකං ඇමෙරිකන් කාරයා කළේ වියට්නාමෙට වැරැදි විදියට ඇඟිලි ගහන එකනෙ ප්‍රියන්ත. අන්න ඒ වගෙ ඔය වියට්නාමය අයිති කරගෙන භුක්ති විඳින අපේ රටේ උන්නැහේලා ඒ රචනා තරගෙ විනිශ්චයට ඇඟිලි ගැහැව්වුද කියල කවුද දන්නෙ?” චන්ද්‍රසිරි තම සැකය මුදාහරිමින් කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av1406015</link>
    <topic>අමරදේවයන්ට වඩා මා දක්ෂයි කියද්දි මට මුකුත් හිතාගන්න බැරි වුණා</topic>
    <author>ටානියා මෝසස්</author>
    <content>අමරදේවයන්ට වඩා මා දක්ෂයි කියද්දි මට මුකුත් හිතාගන්න බැරි වුණාසනුක වික්‍රමසිංහසනුක වික්‍රමසිංහ, ශ්‍රී ලාංකේය සංගීත ක්ෂේත්‍රයට තවමත්ආගන්තුක චරිතයක් වුණත් ඔහු සතු හැකියාව හා දක්ෂතාව කෙරෙහි ක්ෂේත්‍රයේ බොහො දෙනාගේ කතා බහට ලක් වි තිබෙනවා. එනිසාම කවුද මේ සනුක කියලා අපි හොයලා බැලුවා.කවුද මේ සනුක කියන්නේ?සනුක කියන්නෙ මියුසික් වලට කැමැති, මියුසික් වලින් දුර ගමනක් යන්න බලාපොරොත්තුවෙන් ඉන්න තවත් එක් තරුණයෙක් ගායකයෙක් වගේම සංගීත් වික්‍රමසිංහගේ පුතා.ක්ෂේත්‍රයට තවමත් ආධුනික ඔබට මේ තරම් අවධානයක් ලැබෙන්න හේතුව ?මට සින්දු කියන්න පුළුවන් කියලා නම් මම දන්නවා. ඒ හැරුණම ඇත්තටම එයට හරි හේතුවක් කියන්න මමත් දන්නේ නැහැ. සමහරවිට මගේ ගායනයේ සහ කට හඬේ මොනවා හරි විශේෂත්වයක් ඇති.'අමරදේවයන්ට වඩා සනුක දක්ෂයි යැයි' එක්තරා ජනප්‍රිය ගායකයෙක් කළ ආන්දෝලනාත්මක ප්‍රකාශය ගැන ඔබේ අදහස?ඒ ප්‍රකාශය දැනගත්ත වෙලාවේ මටත් එකපාරටම මුකුත්ම හිතා ගන්න බැරි වුණා. හැබැයි කල්පනා කරලා බැලුවොත් එය ඔහුගේ පෞද්ගලික මතයයි. ඇත්තටම ඔහු කිව්වේ මොකද්ද කියලා හරියටම අපි දන්නේ නැහැ. මාධ්‍යයෙන් පළකරපු විදිහනේ අපි දැක්කේ.ඔබේ හැකියාව වර්ණනා කරන්න තරම් ඔබේ ස්වතන්ත්‍ර නිර්මාණයක් මෙතෙක් එළියට ආවේ නැහැ?මෑතකදී නම් 'රූපාන්තර' චිත්‍රපටියේ 'පාරෙන්' යන ගීතය ගායනා කළා. ඕ ලෙවල් කරන කාලේදී 'මා' කියලා මගේ නිර්මාණයක් අවුට් කළා. හැබැයි පාසල් කාලේ නිසා ඒ ගීතයට වීඩියෝ එකක් කරන්න උනන්දුව තිබුණේ නැහැ. මේ දවස්වල මගේ අලුත් නිර්මාණයක් කරගෙන යනවා.සනුක වගේම 'ග්ලෝරි' සංගීත කණ්ඩායමත් මෑත කාලයේදී බොහෝ දෙනාගේ අවධානය දිනා ගත් සංගීත කණ්ඩායමක්?ඔව්. මියුසික් වලට උණ තියෙන හින්දා ඒ ලෙවල් ඉවර වුණහම පාසලේ මගේ යාළුවෝ කිහිප දෙනෙක් එක්ක එකතු වෙලා තමයි 'ග්ලෝරී' පටන් ගත්තේ.ක්ෂේත්‍රයේ ස්ථාවරත්වයක් ගොඩනඟා ගැනීම පසෙකලා මූල්‍යමය ස්ථාවරත්වයක් ගොඩ නඟා ගන්න වෙහෙසෙනවා නේද?ක්ෂේත්‍රයේ අපේ අනන්‍යතාවයක් සහ ස්ථාවරත්වයක් ගොඩ නැගීම කෙරෙහි අනිවාර්යයෙන්ම අපේ අවධානය යොමු වෙනවා. දැන් ඊට අදාළ නිර්මාණ කටයුතු වලට නියැළෙමින් ඉන්නේ. නමුත් මේ දවස්වල නිර්මාණ කරන්න සහ රිලීස් කරන්න මුදල් අවශ්‍යයි. ඒ මුදල් අපිම හොයා ගන්න තමයි මමත් අපේ බැන්ඩ් එකත් එකතු වෙලා වෙඩිංස් සහ ඩිනර් ඩාන්සස් වලට ප්ලේ කරන්නේ.සංගීත ක්ෂේත්‍රයේ මොන වගේ වෙනසක් කරන්නද ඔබේ බලාපොරොත්තුව?අපේම දෙයක් කරන්න තමයි බලාපොරොත්තුව. කණ්ඩායමේ පස් දෙනාගේ ශෛලීන් එකිනෙකට වෙනස්. වෙනස් ශෛලීන් එකතු කරගෙන අපේම අලුත් ශෛලියක් සංගීත ක්ෂේත්‍රයට දෙන්න පුළුවන් වෙයි. හැබැයි අපේ රඳා පැවැත්ම තියෙන්නේ අපේ ස්ටයිල් එකට ලැබෙන ප්‍රතිචාර අනුවයි. 'හොටෙල් කැලිෆෝනියා', 'සමර් ඔෆ් සික්ස්ටි නයින්' වැනි ගීත උත්සවයකදී මිනිස්සු අනිවාර්යයෙන්ම බලාපොරොත්තු වෙන නිසා ගොඩක් බෑන්ඩ්ස් මේ ගීත ප්ලේ කරනවා නමුත් කවර්ස් ප්ලේ කරද්දී පවා අනෙක් බෑන්ඩ්ස් සින්ග් කරන්න නැති තවත් ලස්සන ගීත තියෙනවා අන්න ඒ වගේ ගීත තමයි අපි තෝරා ගන්නේ. එවැනි ගීත තෝරා ගෙන ප්ලේ කරපු නිසා තමයි අපේ බෑන්ඩ් එක හැමෝගේම අවධානයට ලක්වෙමින් මේ තරම් දුර ඇවිල්ලා තියෙන්නේ.ගෙදරින් ලැබෙන සහයෝගය ගැනත් කියමු බලන්න?ගෙදරින් නම් ඉතාම හොඳ සහයෝගයක් ලැබෙනවා.පියාගේ වැඩකටයුතු වලට ඔබ එකතු වෙන්නේ නැද්ද?ටෙලිනාට්‍ය සංගීත අධ්‍යක්ෂණයේදී බොහෝ වෙලාවට මගේ අදහස් තාත්තා සමඟ බෙදා ගන්නවා. තනු නිර්මාණයේදීත් මගේ සහාය ඔහුට ලැබෙනවා. තාත්තා සංගීත අධ්‍යක්ෂණය කළ 'සිහින ආවර්ජනා' , 'ආදර සංධ්වනිය' සහ 'මුතු' යන ටෙලි නාට්‍ය වලට ගායනයෙන් සම්බන්ධ වුණා.ගායනයෙන් දස්කම් පෑවත් කතාවෙන් නම් සනුක හරිම ලැජ්ජාශීලි තරුණයෙක්ලු නේද?කවුද එහෙම කියන්නේ....හුඟක් අය මගෙන් අහන්නේ නම් ලැජ්ජා නහර කපලද කියලයි.වෘත්තීමය ගායන ශිල්පියෙක් වීමද බලාපොරොත්තුව?ඔව් අනිවාර්යයෙන්ම. හැබැයි රිස්ක් එකකුත් තියෙනවා.මොකද්ද ඔය කියන රිස්ක් එක?ක්ෂේත්‍රයේ කොතෙක් දුරට සාර්ථක වෙන්න පුළුවන් වෙයිද කියන කාරණය.ඒ කියන්නේ ඔබේ හැකියාව හා දක්ෂතාව ගැන විශ්වාසයක් නැහැයි කියන එකද?දක්ෂතාව කෙරෙහි තිබෙන විශ්වාසය නොවෙයි මෙතනට බලපාන්නේ. සමහර වෙලාවට එය මුදල් මත වෙන්නත් පුළුවන්. ඒ හැමදේටම වඩා ලක් එක මත කියන්නත් පුළුවන්.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av1406016</link>
    <topic>මං මට ආදරේ කරනවාට වඩා ඇය මට ආදරේ කළ යුතුයි</topic>
    <author>තුෂාරි නේරංජනා වික්‍රමසිංහ</author>
    <content>මං මට ආදරේ කරනවාට වඩා ඇය මට ආදරේ කළ යුතුයිසංකේත් වික්‍රමගේපරම්පරාවෙන් පරම්පරාවට කලා ක්ෂේත්‍රයේ නැඟී සිටින්නට හැකි නම් එය රංගන ශිල්පියෙක් හෝ ශිල්පිනියක් ලබන දුර්ලභ වාසනාවක්. ආනන්ද වික්‍රමගේ සහ මානෙල් වානගුරු දෙපළගේ දෙටු පුත් සංකේත් වික්‍රමගේත් මේ මඟ ඔස්සේ ආ වාසනාවන්ත ජනප්‍රිය තරුවක්. සංකේත් අද බාල, තරුණ, වැඩිහිටි හැම ප්‍රේක්ෂකයකු අතරම ජනප්‍රියයි. ඒ ඔහුගේ රංගන කුසලතාව නිසා.සංකේත් මේ දවස්වල ටෙලිනාට්‍ය රැසක දකින්නට ඉන්නවා නේද?ඔව්, ‘මුතු පලස’, ‘චායා’, ‘පරෙවි කිරිල්ලී’ ඇතුළු ටෙලි නාට්‍ය කීපයකම චරිත කීපයකටම මම දායක වෙනවා.ඒ අතරින් වැඩියෙන් ඔබ රඟ දක්වන්නේ දුෂ්ට චරිත නේද?චරිත කීපයක්ම දුෂ්ට චරිත. ඒ වගේම වෙනස් ස්වරූපයේ විවිධ චරිතත් ඒ අතර තිබෙනවා.ලැබෙන ප්‍රතිචාර මොන වගේ ද?හොඳ ප්‍රතිචාර ලැබෙනවා. සමහර අය බණිනවා. තවත් අය යම් යම් අඩුපාඩු කියනවා. සමස්තයක් විදිහට ගත්තම වැරැද්දක් එහෙම කියන්නෙ නැහැ. සමහරු විහිළුවට වගේ කියනවා ඔයා කරන දේවල් දැක්කම අපිට කේන්ති යනවා කියලා. සැබෑ ජීවිතයේ දී මම ඒ වගේ නෙමේනෙ. ලංකාවේ ඉන්න බුද්ධිමත් ප්‍රේක්ෂකයින් දන්නවා ඒ දුෂ්ට චරිත රඟපෑම් විතරයි කියලා.ඔබ කලා ක්ෂේත්‍රයට පිවිසෙන අවදියේ තරමක් මහතයි. ඒත් දැන්නම් ඔබ හරිම කඩවසම්. මේ වෙනසට හේතුව කුමක් ද?ජිම් එකට යාමයි; ආහාර පාලනයයි කියල කියන්න පුළුවන්. ඒ වගේම නිවාඩුවක් ලැබුණු හැටියේම යාළුවොත් එක්ක ක්‍රිකට් ගහන්න යනවා. මේ නිසා තමයි මගේ ඇ‍ඟේ මහත අඩුකරගන්නට පුළුවන් වුණේ.ඔබ නළුවෙක් වුණේ නැත්නම් වෘත්තියෙන් කවරෙක් වේවි ද?අනිවාර්යයෙන්ම ක්‍රිකටර් කෙනෙක් වේවි. පුංචි කාලෙ ඉඳලම ක්‍රිකට්වලට මම හරිම කැමැතියි. මගේ පාසල කොළඹ රාජකීය විදුහල. මම ස්කූල් ටීම් එකෙත් ප්ලේ කළා. පස්සෙ පාසලේ වැඩ කටයුතුයි කලා කටයුතුයි නිසා ක්‍රිකට්වලට වෙන් කරන්න කාලයක් නැතිව ගියා.ක්‍රිකටර් කෙනෙක් නොවී නළුවෙක් වුණු එක ගැන සතුටු ද?හදවතින්ම සතුටු වෙනවා. මම කලා ක්ෂේත්‍රයට හුඟාක් කැමැතියි. වාසනාවකට තමයි මේ ක්ෂේත්‍රයට එන්නට හැකිවුණේ.ඔබ දැන් පෙම්වතෙක් නේද?අනේ! තවම නැහැ.ඔබ කැමැති මොන වගේ ගතිගුණ තිබෙන පෙම්වතියකට ද?මම හරි ආසයි චාම් සරල සද්ද බද්ද මොකුත් නැතුව නිදහසේ ඉන්න කෙනෙකුට. මගේ රැකියාවේ ස්වභාවය ඇය හොඳින් තේරුම් ගන්න අවශ්‍යයි. ඊට අමතරව මගේ අම්ම තාත්තව ආදරෙන් බලා කියා ගන්නත් අවශ්‍යයි. මං මට ආදරේ කරනවට වඩා මට ඇය ආදරේ කළ යුතුයි. එහෙම කෙනෙක් තවම මම හොයනවා. ඒත් තවම මට හමුවෙලා නැහැ.කලා ක්ෂේත්‍රයේ නවක රංගන ශිල්පී ශිල්පිනියන් අතර පෙම් සබඳතා ඉතා ඉක්මනින් ගොඩනැ‍ඟෙන ස්වරූපයක් දක්නට ලැබෙනවා. මේ දෙයට ඔබත් මුහුණ පා ඇති?මෙහෙමයි, මම නිර්මාණයකට දායකත්වය ලබා දෙන විට මගේ ප්‍රධානම දේ තමයි නිර්මාණය. මගේ අවධානය සම්පූර්ණයෙන්ම යොමු වන්නේ නිර්මාණයටයි. ඒ වැඩේ සාර්ථකව කරන එක තමයි මූලිකම බලාපොරොත්තුව. එහෙම නැතුව ලොකුවට ආදර සබඳතා ගැන හිතමින් ඒ දේවල් පසුපස හඹා යන්න මට වේලාවක් නැහැ. අනෙක මම මේ ‍ක්ෂේත්‍රයට ආවා විතරයි. මේ ක්ෂේත්‍රයේ ආදරයක් ගොඩනඟා ගන්නට සුදුසු, අවබෝධයක් ඇතිවුණු කෙනෙක් තවම මට හමුවෙලා නැහැ. එවැනි දෙයක් කිසි කෙනෙක්ගෙන් දැනිලත් නැහැ.ඔබේ දෙමාපියන් දැන හඳුනාගත්තේ, විවාහ වුණේ කලා ක්ෂේත්‍රයේ සිටයි. ඒ මඟ යන්න ඔබටත් හිතෙන්නේ නැත්ද?එහෙම බලාපොරොත්තුවක් නැහැ. මං බලාපොරොත්තු වන ප්‍රධාන දේවල් මට ලැබෙනවානම් මගේ පෙම්වතිය කලා ක්ෂේත්‍රයේ කෙනෙක් වුණත් මට ප්‍රශ්නයක් නැහැ. මම ඇගෙන් බලාපොරොත්තු වන ගතිගුණ මට තිබුණොත් ඇති.ඔබේ සොහොයුරා මේ වන විට වේදිකා නාට්‍යයක් නිර්මාණය කර තිබෙනවා. එයට ඔබ දායක වුණේ නැත්ද?මම එයට දායක වුණා. ඒ නිෂ්පාදනය පැත්තෙන්. ඒ ඔස්සේ මම ඔහුට සහයෝගය ලබා දෙනවා. මේ අවස්ථාවේ දී රංගනයට වඩා තිරය පිටුපස සිට කරන භූමිකාවකට මම පණ දෙනවා.ඔබ රංගනයෙන් ජනප්‍රියත්වයෙන් මේ වන විට ඔබේ සොහොයුරාව අබිබවා සිටින බව මම පැවසුවොත් එය හරි ද?මං එහෙම හිතන්නෙ නැහැ. අයියා රංගනය තුළ යන්නේ වෙනම පාරක. මම යන්නේ වෙනම පාරක. අයියා එක්ක කවදාවත් මගේ තරගයක් නැහැ. අයියා වගේම මේ ක්ෂේත්‍රයේ කිසිම කෙනෙක් එක්ක මගේ තරගයක් නැහැ. මම දකින්නේ කලා ක්ෂේත්‍රය කියන්නේ හරිම සුන්දර තැනක් විදිහට. මම උත්සාහ කරන්නේ ලංකාවට මේ ක්ෂේත්‍රයට මට හැකි උපරීමයෙන් සේවය කරන්න මිසක් කිසිවෙකුට අභියෝගයක් වෙන්න නෙමෙයි.ඔබ බොහෝ විට බොලිවුඩ් විලාසිතා අනුව හැඩ වෙන අයුරු දක්නට ලැබෙනවා...මං හරි ආසයි විලාසිතාවලට. කාලෙන් කාලෙට එන විලාසිතා මට ගැළපෙන විදිහට මම කරනවා. සැමටම ප්‍රියතාවයක් ගෙන දෙන විදිහට මගේ රටට, සංස්කෘතියට ගැළපෙන විදිහට මම ෆැෂන් කරනවා. නමුත් අනුකරණය කිරීමක් කරන්නේ නැහැ.ඔබේ මවගෙන් පියාගෙන් සොහොයුරාගෙන් ඔබට යම් යම් තහංචි පැනවෙන්නේ නැත්ද?කිසිම තහංචියක් මට නැහැ. ඒකම තමයි මගේ ජීවිතයේ මම ලැබු සාර්ථකත්වය. අම්මා, තාත්තා, අයියා මට ඉතාම ළඟයි. අපි හතර දෙනා යාළුවො වගෙයි. ක්ෂේත්‍රය ගැන ඔවුන් නිතරම හොඳ අවබෝධයකින් පසුවෙන්නේ. නිතරම කියන්නේ හොඳට වැඩ කරන්න ප්‍රයෝජනවත් දෙයක් කරන්න කියලයි.තුෂාරි නේරංජනා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av1406017</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නවස්කඩුව දෙදියවල ගාමිණි ගුණතිලකප්‍රශ්නය - ‘මයි ෆෙයාර් ලේඩි’ විශිෂ්ට ගණයේ චිත්‍රපටයක් ද?පිළිතුර - නැහැ. මම එය විශිෂ්ට ගණයේ චිත්‍රපටයක් ලෙස පෞද්ගලිකව සලකන්නේ නැහැ. ඒ වසරේම තිරගත වුණු ‘බෙකට්’ හා ‘සෝබා ද ග්‍රීක්’ යන චිත්‍රපට දෙක නම් ඊට වඩා උසස්. ඒත් හොඳම චිත්‍රපටය ලෙස ඔස්කාර් සම්මානය පවා ලැබුණේ නම් ‘මයි ෆෙයාර් ලේඩි'ට තමයි.කඩවත පහළ බියන්විල භද්‍රා බියංකා මධුප්‍රශ්නය - ප්‍රවීණ චිත්‍රපට සංස්කාරකවරයකු වූ ලාල් දිසානායක දැන් කෝ?පිළිතුර - මං හිතන්නේ ඔහු ඉන්නේ පිටරට. ලාල්ගේ සොහොයුරා නම් තම පියා සතු මීගමු ගල්කන්ද හන්දියේ දිසානායක ඩිස්පැන්සරියෙ දොස්තරවරයා ලෙස කටයුතු කරනවා.කපුගොඩ මාළිඳ සරත් රණසිංහප්‍රශ්නය - ගාමිණි ෆොන්සේකා රඟපෑ තම්මිට (සංදේශය) චුට්ටේ (චණ්ඩියා) විලී අබේනායක (නිධානය) බොනි (පරසතුමල්), දොස්තර මොලදණ්ඩ (සාගරයක් මැද) වැනි චරිත අතරින් ඔබ වඩාත්ම කැමැති චරිතය කුමක් ද?පිළිතුර - විලි අබේනායක හා බොනි මහත්තයගේ චරිත දෙකට කැමැතියි.නාත්තන්ඩියේ කුසුමා අබේතිස්සප්‍රශ්නය - හිරු නාළිකාවෙන් විකාශය වන ‘මර්ලින්’ ටෙලි සීරිස් එක ගැන ඔබේ අදහස මොකද්ද?පිළිතුර - මා එය අහම්බෙන් දැක්කොත් බලනවා. එහි රංගනයට, නාටකීය ගුණයට, සිනමානුරූපී භාවයට මා කැමැතියි. කලකට ඉහත අප දුටු ‘රොබින් හුඩ්’ ටෙලි සීරිස් එකත් ඒ වගේමයි.කන්දෙගෙදර කිත්සිරි ගුණසේනප්‍රශ්නය - ලංකාවේ ප්‍රථම වර්ණ චිත්‍රපටය ‘රන්මුතු දූව’ ද? ‘වෙසතුරු සිරිත’ ද?පිළිතුර - රන්මුතු දූවමාතලේ ධර්මා ඒකනායකප්‍රශ්නය - අමිලා නදීෂානි වැනි ආධුනික ළමයි ප්‍රසංග වේදිකාවේ අනුන්ගේ සින්දු කියා සල්ලි හම්බ කරන්න ලැජ්ජා නැද්ද අයියෝ?පිළිතුර - ලැජ්ජාවක් තියේනම් කියයි ද අයියෝ?මොරටුවේ ෆ්‍රැන්සිස් ජයන්ත ද මැල්ප්‍රශ්නය - පැට්‍රික් දෙනිපිටිය චිත්‍රපටවලට සංගීතය සපයා තිබෙනව ද?පිළිතුර - ඔව්. ‘සැණකෙළිය’ චිත්‍රපටයේ සංගීතය ඔහුගේ.දකුණු කළුතර තොටුපළ පාරේ සිරි අබේසේකරප්‍රශ්නය - ප්‍රසංග වේදිකාවේ සංගීත කණ්ඩායම්ම පැයක් විතර ඔවුන්ගේ හෝ අනුන්ගේ සින්දු ගායනා කිරීම හරි ද? වැරදි ද?පිළිතුර - වැරදියි. රසිකයන් රෑ නිදි වරාගෙන එන්නේ ඔවුන්ගේ සින්දු අහන්න නෙමෙයි ගායක ගායිකාවන්ගේ සින්දු අහන්නයි.අත්තනගල්ලේ ජයතිලක අරඹෙවත්තප්‍රශ්නය - ‘කඩවුණු පොරොන්දුව’ නව නිෂ්පාදනය එහි මුල් නිෂ්පාදනය තරම්ම සාර්ථකයි නේද?පිළිතුර - අපොයි නැහැ.කුලියපිටියේ ජයසේන අතපත්තුප්‍රශ්නය - ‘දිල් අප්නා ඕර් ප්‍රීත් පරායේ’ චිත්‍රපටයේ ප්‍රධාන නළු නිළි යුවළ කවුද? එහි සංගීතය කාගෙ ද?පිළිතුර - රාජ් කුමාර්, මීනා කුමාරි. සංගීතය ශන්කර් ජායිකිෂන්.මෝදර එම්. ආර්. සී. ඩයස්ප්‍රශ්නය - ලක්ෂ්මන් විජේසේකර ගයන ‘දෑත දෙපාලන ගිගිරි සරින්’ ගීතයේ පද මාලාව, තනුව හා සංගීතය කාගෙ ද?පිළිතුර - පද රචනය කුමාරදාස සපුතන්ත්‍රි, තනුව කිංස්ලි රාජසිංහ - සංගීතය ගායක ලක්ෂ්මන් විජේසේකරගේමයි.කුලියපිටියේ ජයසේන අතපත්තුප්‍රශ්නය - ‘කඩවුණු පොරොන්දුව’ චිත්‍රපටයේ ප්‍රධාන චරිතය රඟපෑවේ බී. ඒ. ඩබ්ලිව්. ජයමාන්න ද? ලැඩී රණසිංහ ද?පිළිතුර - බී. ඒ. ඩබ්ලිව්. ජයමාන්න. ලැඩී එහි රඟපෑවේ නැහැ ජයසේන.කළුතර දොඩන්ගොඩ එන්. ඩි. ඉසෙඩ් සිරිවර්ධනප්‍රශ්නය - ‘මිරිඟුව’ චිත්‍රපටයේ නිෂ්පාදක, අධ්‍යක්ෂ කවුද?පිළිතුර - අමරසේන කුමාරසිංහ.මේ සතියේ මේ අයත් ප්‍රශ්න අසා තිබුණා. මහරගම සිරිමා බොතේජු, පල්ලේකැලේ පාලිත චන්ද්‍රසෝම, කඩවත සුජාතා ගුණවර්ධන, දූවේගොඩ සරත් කරුණාරත්න, හලාවත අනුර ශාන්ත පීරිස්, රාජගිරියේ ඩී. ආර්. ජයතුංග, වත්තල හේකිත්තේ ලක්ෂ්මන් රණසිංහ, කොටුගොඩ දිසානෑගම තිස්ස කුමාර, රත්නපුරේ ඉනෝකා සමරසිංහ.‘සුමිගෙන් අහන්න‘‘රසදුන‘ සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av1406018</link>
    <topic>ප්‍රවීණ චිත්‍රපට සහාය අධ්‍යක්ෂ ඇන්ටන් ග්‍රෙගරිට 70යි</topic>
    <author>රූපසේන සිල්වා</author>
    <content>ප්‍රවීණ චිත්‍රපට සහාය අධ්‍යක්ෂ ඇන්ටන් ග්‍රෙගරිට 70යිචිත්‍රපටයක ප්‍රධාන ශිල්පීන් අත‍ෙර් අධ්‍යක්ෂවරයාට දෙවැනි වන්නේ සහාය අධ්‍යක්ෂවරයාය. ඇත්ත වශයෙන්ම මොහුගේ කාර්යභාරය ඉතාමත් සංකීර්ණ එකකි. ඒ වග නොදන්නා බොහෝදෙනකු ඔහු ශිල්පීය සහායකයකු වශයෙන් අර්ථගැන්වීම වැරදි සහගතය. ජෝන් හූස්ටන් නම් ඇමෙරිකානු අධ්‍යක්ෂවරයා තම AN OPEN BOOK ‍ෙපාතෙන් කියන පරිදි ASSISTANT DIRECTORS ARE CAPTAIN OF THE TEAM වෙයි.එහෙත් සිංහල සිනමාව ඇරඹුණු යුගයේ චිත්‍රපට සඳහා දායක කරගත් හැම සහාය අධ්‍යක්ෂවරයකුගේ කාර්ය වූයේ රංගන ශිල්පින්ගේ දෙබස් හා ගීත උච්චාරණය නිවැරැදි දැයි විනිශ්චය කිරීම හා අපේ සංස්කෘතික සිරිත් විරිත් ඉන්දීය අධ්‍යක්ෂවරුන්ට පහදාදීමය. මේ තත්ත්වය මුළුමනින්ම වෙනස් වී සහාය අධ්‍යක්ෂවරයාගේ සැබෑ කාර්යභාරයට අපේ අය යොමු වූයේ 1956 පසුවය. එවන් ශිල්පීන් අතරින් කාර්ය බහුලත්වයට පත් මුල්ම ශ්‍රී ලාංකේය සහාය අධ්‍යක්ෂවරයා ඇන්ටන් ‍ග්‍රෙගරි යැයි ප්‍රකාශ කිරීම සාධාරණ විය යුතුය. 1987 සිනමා ක්ෂේත්‍රයේ උන්නතිය උදෙසා සිය ශ්‍රමය හා කාලය පූර්ණ අයුරින් කැප කළ ශිල්පීන් සඳහා පිරිනැමෙන ඕ.සී.අයි.සී. අන්තර්ජාතික ප්‍රණාම සම්මානය ඔහු ලැබුවේ එබැවිනි.1944 මැයි 25 වැනි දින මීගමුව බෝලවත්ත වයික්කාල ග්‍රාමයේ උපන් ඇන්ටන් ග්‍රෙගරිගේ ළමාවිය මීගමුව වැල්ලවීදියේ රෝමානු කතෝලික විද්‍යාලයේ හා පෙරියමුල්ල ලොයලා විදුහලෙන් අධ්‍යාපනය හැදෑරීමට ගෙවී ගියේය. සිංහල, දෙමළ හා ඉංග්‍රීසි භාෂා ත්‍රිත්වයම හැසිරවීමට මැනවින් දත් ඔහු සිනමාවට තිබුණු දැඩි ළබැඳියාව නිසා සිනමා‍ස් සමාගමේ භාෂා පරිවර්තකයකු ලෙසින් පත්වීම ලැබුවේ 1964 ජූනි 04 වැනිදාය. එම ඇරඹුම ඔහුගේ දිවියේ සුවිශේෂී සිනමා සංධිස්ථාන කිහිපයක් දක්වා වර්ධනය විය. ඒ සහාය අධ්‍යක්ෂවරයකු, සංස්කරණ ශිල්පියකු, තිරනාටක රචකයකු හා කාර්මික අධ්‍යක්ෂවරයකු වශයෙනි.1965 තිරගත ‘අල්ලපු ගෙදර’ චිත්‍රපටයේ මුලින්ම සහාය අධ්‍යක්ෂවරයකු ලෙස කටයුතු කළ ඇන්ටන් ‍ෙග්‍රගරි එහි අධ්‍යක්ෂ එම්. මස්තාන්ගේ ‘සූර චෞරයා’, ‘ආත්ම පූජා’ චිත්‍රපටවලටත් සම්බන්ධ විය. ඔහු පෙරළා ඉන්දියාවට යෑමෙන් පසුව සිනමාස් සමාගම වෙනත් අධ්‍යක්ෂවරු ලවා නිර්මාණය කළ ‘ඔබ දුටුදා’, ‘ඔන්න මාමේ කෙල්ල පැනපි’ චිත්‍රපටවලටත් දායකත්වය දුන්නේ ඇන්ටන් ග්‍රෙගරිය. ලෙනින් මොරායස් ගේ ‘සූරයන්ගෙත් සූරයා’ පටන් ඔහුගේ අවසන් නිර්මාණය ‘යුගයෙන් යුගයට’ දක්වා අධ්‍යක්ෂණයෙන් සහාය දුන් අතර නීල් රූපසිංහගේ සියලුම චිත්‍රපටවල සහාය අධ්‍යක්ෂවරයාත් විය. 1971 නීල් නිපදවූ ‘හතර දෙනාම සූරයෝ’ ඔහු විසින්ම 2008 ප්‍රතිනිර්මාණය කරද්දීත් වැඩ කළ එකම ශිල්පියා ඇන්ටන් පමණි. සිනමා සක්විති‍ෙග් ‘කොටි වලිගය’ හා ‘නොමියෙන මිනිසුන්’ චිත්‍රපටවලත් ඔහුගේ නම ඈඳී තිබුණි.චිත්‍රපට 46 සහාය අධ්‍යක්ෂවරයකු ලෙස කටයුතු කළ ඇන්ටන් ග්‍රෙගරි ලියූ තිර නාටක හතරක් චිත්‍රපට ගතව තිබේ. චිත්‍රපට තුනක් සංස්කරණය කොට තිබෙන ඔහු නිහාල් ඒ.ජයසිංහගේ ‘මිස් මල්ලිකා’ චිත්‍රපටයේ කාර්මික අධ්‍යක්ෂවරයාය. ‘සංඛපාලි’ සරත් රූපසිංහ සමඟ සම අධ්‍යක්ෂණය කරන ලද ඓතිහාසික චිත්‍රපටයකි.ඉන්පසු 1982 සිට 1986 දක්වා ඇන්ටන් ග්‍රෙගරි චිත්‍රපට පහක් තනිවම අධ්‍යක්ෂණය කරනු ලැබීය. ඒ ‘කිරි සුවඳ’, ‘පාරමිතා’, ‘යළි පිපුණු මලක්’, ‘හිතවතිය’, ‘සූර සරදියෙල්’ වශයෙනි. ඉන් ‘කිරි සුවඳ’ ඇලේසැන්ඩර් බයිසන්ගේ ‘මැඩම් එක්ස්’ ඉංග්‍රීසි නවකතාව (උමතු විශ්වාසය චිත්‍රපයට ඇතුළත් වූයේත් මෙම කතාවමයි) ඇසුරින් රචිත කතාවකි. ‘යළි පිපුණු මලක්’ චිත්‍රපටයට චිත්‍ර කතාවක් පසුබිම්ව තිබිණ. ‘හිතවතිය’ ආර්.ප්‍රේමදාස ජනාධිපතිතුමාගේ නවකතාවකි. ‘සූර සරදියෙල්’ චිත්‍රපටයෙන් හෙළ විරුවකුගේ අධිරාජ්‍ය විරෝධී සටන ඉදිරිපත් කළේය.2006 වසරේ කලා භූෂණ සම්මානයෙන් පිදුම් ලැබූ ඇන්ටන් ග්‍රෙගරි 1980 සම්බන්ධ වූ ඉන්දු - ලංකා හවුල් නිෂ්පාදනය ‘රත්තනින් රත්තමේ’ වෙයි. එය ‘යුක්තියට චණ්ඩියා’ නමින් සිංහල හඬින් ද තිරගත විය. අභාවයට යමින් තිබුණු ‘සිරියලතා’ චිත්‍රපටයට එඩී - රුක්මණී යුවළගේ නව දර්ශන කිහිපයක් එක්කොට නැවත මතු පරපුරට නැරඹීමට සැලැස්වීම ඇන්ටන් ග්‍රෙගරිගේ පැරණි සිනමා පටයකට සිදුවූ සාධාරණයකි. එලෙසම වසර 70 දිවි ගමනෙන් වසර 50 දේශීය සිනමාව වෙනුවෙන් කැප කළ ඔහුගේ එම දිවිය පුරාවට අමතක නොවන සිදුවීම බව කියන්නේ විසිතුන්වැනි ජුවාම් පාවුළු පාප් වහන්සේගේ ලංකා ගමන සිනමාගත කොට සංස්කරණය කිරීමයි.රූපසේන සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av1406019</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාසිනමාවේ හෙට දවස වෙනුවෙන් හඬක් නඟන කලාකරුවන් අතර අර්ජුන් කමලනාත්ට සුවිශේෂී තැනක් හිමිවෙනවා. අර්ජුන් ගැන බොහෝ වේලාවට කතා බහට ලක්වුණේ සිනමාව ඔස්සේයි. මේ දිනවල ටෙලිනාට්‍ය රංගනයටත් අර්ජුන් දායක වන පුවතක් අපිට දැනගන්නට ලැබුණා. ඒ ගැන දැනගන්නට අපි අර්ජුන්ට කතා කළා.“පසුගිය දවස්වල මම ජයන්ත චන්ද්‍රසිරිගේ ‘මහරජ ගැමුණු’ චිත්‍රපටයේ ‘සුරනිමල’ යෝධයාගේ චරිතයට දායක වුණා. එම චරිතය වෙනුවෙන් සෑහෙන්න කැප වෙන්න සිද්ධ වුණා. කොත්මලේ, රිවස්ටන්, අනුරාධපුර, දඹුල්ල ඇතුළු ප්‍රදේශ කීපයක රූගත කිරීම්වලට සහභාගි වුණා. මේ චරිතය නිසාම මාස 4 ක් පුරාවට රැවුල වවං ඉන්නත් සිද්ධ වුණා. පාන්දර හතරට මේකප් දමාගෙන සවස්වන තුරුම රූගත කිරීම් කළා. මෙය මගේ සිනමා ජීවිතයේ ප්‍රධාන භූමිකාවක් වගේම සිනමා දිවියේ ප්‍රධාන සන්ධිස්ථානයක්. ජයන්ත චන්ද්‍රසිරි අධ්‍යක්ෂ තුමාගෙන් සිනමාව ගැන බොහෝ දේ ඉගෙනීමට මේ ඔස්සේ අවස්ථාව මට ලැබුණා. ඒත් එක්කම ටෙලිනාට්‍ය කීපයකටම මම මගේ දායකත්වය ලබා දෙන්නට මේ දවස්වල සූදානම් වෙනවා. සිනමාවේ අනාගතය අඳුරු බව පෙනෙනවා. ඒත් එක්කම සිනමාවේ මාෆියාවත් එලෙසම පවතිනවා. රැකගන්න තරම් සිනමාවක් අද ලංකාවේ නැහැ. මේ නිසා මමත් ටෙලිනාට්‍ය කලාවට මගේ රංගන දායකත්වය ලබා දෙන්නට තීරණය කළා. මේ දිනවල සාරංග මෙන්ඩිස් ගේ ‘ගිනි අවි සහ ගිනිකෙළි’ ටෙලිනාට්‍යයේ ප්‍රධාන දේශපාලන චරිතයක් මම නිරූපණය කරනවා. ඒ වගේම තවත් ටෙලිනාට්‍ය කීපයකට ම ආරාධනා ලැබි තිබෙනවා.මේ දවස්වල කා අතරත් කතාබහට ලක්වෙන අධ්‍යක්ෂවරයෙක් තමයි ගිහාන් රෝහණ. ගිහාන්ගේ අලුත්ම ටෙලිනාට්‍යය ‘වෙද මුදියන්සේ’ මේ දිනවල රූගත කිරීම් සිදුවෙනවා. අලුත්ම ටෙලි නිර්මාණය ගැන ගිහාන් අපිත් එක්ක කතා බහ කළේ මෙහෙම.“මේ ටෙලිනාට්‍යය ‘වෙද දුරෙක්’ වටා ගෙතෙන්නේ. හාස්‍යෝත්පාදක ටෙලිනාට්‍යයක්. මම පළමු වතාවට තමයි මේ ආකාරයේ හාස්‍යෝත්පාදක ටෙලිනාට්‍යයක් නිර්මාණය කරන්නේ. මෙයට ලයනල් වික්‍රම, ශශිරංග වික්‍රමසේකර, කිශානි අලංකි, පවිත්‍රා වික්‍රමසිංහ ඇතුළු රංගන ශිල්පී ශිල්පිනියන් රැසක් සහභාගි වෙනවා. මෙයට සරත් රෝහණ සහ චන්න සෙනෙවිරත්න නිෂ්පාදනයෙන් දායක වෙනවා. රසික තෙන්නකෝන් වේෂ නිරූපණ ශිල්පී ලෙස දායක වෙනවා. මෙහි අධ්‍යක්ෂණය හා තිර රචනය මගෙ. ප්‍රේක්ෂකයාට අලුත් අත්දැකීමක් ගෙන දෙන නාට්‍ය නිර්මාණයක් වේවි කියා මම හිතනවා.මේ දිනවල විකාශය වන ජනප්‍රිය ටෙලිනාට්‍යයක් තමයි ‘තූර්යා’. මේ ටෙලිනාට්‍යයේ ‘ටිකිරි’ ගේ චරිතයත් ටෙලිනාට්‍ය තරමටම රසිකයන් අතර ජනප්‍රියයි. රවීන්ද්‍ර විජේරත්න අධ්‍යක්ෂණය කරන මෙම ටෙලිනාට්‍යයේ ‘ටිකිරි’ චරිතයට පණ පොවන්නේ සඳනි යි. පසුගිය දවසක ‘තූර්යා’ හි රූගත කිරීම් අතරතුර සඳනි නොහිතපු අකරතැබ්බයකට මුහුණ පෑවා. ඒ ගැන ඇගෙන් ම විමසා බලමු.“තූර්යා ටෙලිනාට්‍යයේ ෂූටින් අතරේ පුංචි ‍බ්‍රේක් එකක් අපිට දීලා තිබුණේ. මේ ඉන්න තැනින් දං වැල් සද්දයක් ඇහුණා. කළු පාට ලොකු බල්ලෙක් මං පස්සෙන් දුවගෙන එනවා මම දැක්කා. මම හිතුවේ මාව පාගන්න දුවගෙන එනවා කියලයි. මම කොච්චරකට බය වුණා ද කිව්වොත් මම දුවපු පාර එතන හිටපු කෙනෙක් ගේ ඇගේ වැදිලා ගේට්ටුවෙත් වැදිලයි මම බිමට වැටුණේ. ගේට්ටුවට අත හීරුණු පාර තවමත් ඒකෙ මාක් එක අතේ තියෙනවා. මගේ කෑ ගැහිල්ලට සෙට් එකේ හිටපු හැමෝම බය වුණා.”චංචලා වර්ණසූරිය මේ දවස්වල අලුත්ම භූමිකාවකට පණ පොවනවා කියල අපිට දැනගන්නට ලැබුණා. මේ අලුත්ම භූමිකාව මොකක්ද කියල අපි චංචලාගෙන් ම අහල බැලුවා.“මේ දවස්වල ටෙලිනාට්‍ය කීපයකත්, චිත්‍රපට කීපයකටත් මම රංගනයෙන් දායක වුණා. මේ දෙකේම තරුණියන්ගේ චරිත තමයි මම රඟ දක්වන්නේ. උඩින් ඉතාම හොඳයි කියලා සමාජයට පෙන්වමින් ඇතුළතින් තමන්ගේ කැමැත්ත ඉටු කරගන්නට ක්‍රියා කරන තරුණියක ගේ චරිතයක් තමයි මම නිරූපණය කරන්නේ. චිත්‍රපටයේ ‘රෝෂිනී’ කියන චරිතය රඟ දක්වනවා. ඒ චරිතය හරහා තවත් තරුණියන් දෙදෙනෙකුගේ ජීවිත වෙනත් පැත්තකට මම හරවනවා. මේ චරිත එකිනෙකට වෙනස් චරිත. එනිසා මම හරිම අසාවෙන් ඒව කළේ.‘අත්තම්මා’, ‘පුංචි වලව්ව’ ආදී ටෙලිනාට්‍ය රැසකින් අප හමුවට එන ප්‍රවීණ රංගන ශිල්පිනියක් තමයි දුලීකා මාරපන. දුලීකා මේ දවස්වල නවතම වේදිකා නාට්‍යයකට රංගනයෙන් දායක වන පුවතක් අපිට දැන ගන්නට ලැබුණා. මේ ගැනත් දුලීකාගේ අනෙකුත් කලා තොරතුරු ගැනත් දැනගන්නට අපි ඇයට කතා කළා.“මේ දවස්වල නවතම වේදිකා නාට්‍යයක පුහුණුවීම් කටයුතුවල යෙදෙනවා. එහි ප්‍රධාන චරිතය රඟදක්වන්නේ මම. මේ වන විට එහි පුහුණුවීමේ කටයුතු අඩකට වඩා නිම කරලා ඉවරයි. ඉදිරියේදී අපි එය ප්‍රේක්ෂකයා හමුවට රැගෙන ඒමට අදහස් කරනවා. මේ ගැන මාධ්‍යයෙන් ප්‍රේක්ෂකයන් දැනුම්වත් කරන්නත් අපි සූදානම් වෙනවා. මේ වේදිකා නාට්‍යයේ නමත් එහි ස්වභාවයත් ඉදිර‍ියේදී කියන්නයි හිතාගෙන ඉන්නේ.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060110</link>
    <topic>භාරතයේ ප්‍රාන්ත දෙකක ප්‍රේමයේ ප්‍රහසනය 2 States</topic>
    <author>කුමාර සිරිවර්ධන</author>
    <content>භාරතයේ ප්‍රාන්ත දෙකක ප්‍රේමයේ ප්‍රහසනය 2 Statesචේතන් භගත් ලොව පුරා ප්‍රකට භාරතීය ලේඛකයෙකි. භාරතීය ජන සමාජයේ දුර්වලතා හාස්‍යයට ලක් කරමින් ඔහු ලියූ නවකතා අතරින් ‘ටූ ස්ටේට්ස්’ නවකතාව ප්‍රකාශයට පත්වූයේ 2009 වසරේදීය. එම නවකතාව අලෙවි වාර්තා තබමින් පාඨක ආකර්ෂණය ලබා ගත්තේය. එම නවකතාව ඇසුරෙන් එනමින් ම නිර්මාණය වූ සිනමා පටය පසුගිය අප්‍රේල් 18 දා තිරගත වීම ඇරඹු අතර ඉන්දීය බොක්ස් ඔෆිස් වාර්තා අනුව එය ‘සුපර් හිට්’ ගණයට වැටෙන චිත්‍රපටයකි.බොලිවුඩයේ ප්‍රකට නිෂ්පාදකවරයකු වන කරන් ජොහාර් සහ සජිද් නදියවාලා එක්ව නිපැයූ ‘2 ස්ටේට්ස්’ අභිෂේක් වර්මන් ගේ අධ්‍යක්ෂණයකි.දිල්ලියේ පංජාබ තරුණයකු වන ක්‍රිෂ් හට අහ්මදබාද් හී අවන්හලකදී, එහි ආහාරවල තත්ත්වය පිළිබඳ කළමනාකරණය හා සේවකයන් සමඟ ආරවුලක් ඇති කරගන්නා රූමත් යුවතියක දැකගන්නට ලැබෙයි.ඇය චෙන්නායි නගරයේ සිට එහි පැමිණ සිටින දෙමළ තරුණියක වූ අනන්‍යා ස්වාමිනාදන් ය. දිල්ලියේ ක්‍රිෂ් මල්හෝත්‍රා සහ තමිල්නාඩුවේ අනන්‍යා ස්වාමිනාදන් ඉක්මනින්ම එකිනෙකා සමඟ මිතුරු වන අතර ඔවුහු එක්ව ඉගෙනුම් කටයුතුවල යෙදෙති.දෙදෙනා අතර ප්‍රේමයක් ඇරැඹෙන්නේ දෙදෙනාටම නොදැනීය.ඉගෙනුම් කටයුතු අවසන් කොට රැකියා ලබාගත් වහා ඔවුනොවුන්ගේ පවුල්වල අය ක්‍රිෂ්ටත් අනන්‍යාටත් බල කරන්නේ විවාහ වන්නට කියායි. ක්‍රිෂ් අනන්‍යා කෙරේ තමාගේ ප්‍රේමය හෙළි කළ වහා ඔහුගේ මවුපියෝ ඊට විරුද්ධ වෙති. ඔවුන් එක හෙළා පවසන්නේ මල්හෝත්‍රා පවුලේ අයකු මදුරාසි යුවතියක හා විවාහ විය යුතු නැත කියාය. එහෙත් ක්‍රිෂ්ගේ ඥාති සොයුරකුගේ විවාහ මංගල්‍යයට උපකාර කරමින් අනන්‍යා ක්‍රිෂ්ගේ මවුපියන්ගේ සිත් දිනා ගනියි. ඔවුන් ක්‍රිෂ් හා අනන්‍යා විවාහ වනවාට කැමැත්ත පළ කළත් ඊළඟ ගැටලුව මතු වන්නේ දෙදෙනාගේ පවුල් මුණ ගැස්වීමේදීය.භාරතයේ ප්‍රාන්ත දෙකක විවිධ සම්ප්‍රදායන් හා චාරිත්‍ර වාරිත්‍ර ගරු කරන පවුල් දෙකක හමුව ගැටුමක්ව විවිධ ගැටලු මතු කරන්නේ ප්‍රේක්ෂකයන්ට අමුතුම ආකාරයක ප්‍රහසනමය අත්දැකීම් ලබා දෙවමිනි.‘2 ස්ටේට්ස්’ හි අර්ජුන් කපූර් හා අලියා භාත් ප්‍රධාන චරිත රඟන අතර අම්රිතා සිං, රේවතී, රොහිත් රෝයි, ශිව් කුමාර් හා ආචින්ත් කොවුර් ආදී නළු නිළියෝ මෙහි රඟපාති. රේවතී සහ ශිව කුමාර් කොලිවුඩයේ ප්‍රකට නළු නිළි යුවළකි.පළමුව නිවේදනය වූයේ ෂාරුක් ඛාන් හා ප්‍රියංකා චොප්රා ප්‍රධාන චරිත රඟන ‘2 ස්ටේට්ස්‘ විශාල් භද්රවාජ් අතින් නිමැවෙනවා කියාය.ඊළඟට කියැවුණේ සිද්ධාර්ථ ආනන්ද් අධ්‍යක්ෂණය කරන ‘2 ස්ටේට්ස්‘ හි සායිෆ් අලි ඛාන් හා ප්‍රියංකා චොප්රා රඟනවා කියාය.කෙසේ වෙතත් ඒ ඒ අධ්‍යක්ෂවරුන්ගේ හා නළු නිළියන්ගේ කාර්යබහුලත්වයන් නිසාම අවසානයේ චිත්‍රපටය ප්‍රේක්ෂකයන් හමුවට පැමිණියේ අර්ජුන් කපූර් - අලියා භාත් නළු නිළි යුවළ සමඟ අභිෂේක් වර්මන් ගේ අධ්‍යක්ෂණයක් ලෙසිනි.‘2 ස්ටේට්ස්’ චිත්‍රපටය ප්‍රදර්ශනය ඇරැඹු පළමු දිනයේම ඉන්දීය රුපියල් ලක්ෂ 1200 ක ආදායමක් උපයා ඇති අතර දෙවැනි දිනයේ ලබා ඇති ආදායම ඉන්දීය රුපියල් ලක්ෂ 1750 කි. මුම්බායි, මයිසූර්, චෙන්නායි, දිල්ලිය හා රාජස්ථාන් යන ප්‍රදේශවල ඉතා සාර්ථකව ප්‍රදර්ශනය වූ ‘2 ස්ටේට්ස්’ ප්‍රදර්ශනය වූ පළමු දින තුන ඇතුළත ඉන්දීය රුපියල් ලක්ෂ 3700 ක් උපයා ඇත.එය ජාත්‍යන්තරව ප්‍රදර්ශනය වෙමින් ඇමෙරිකානු ඩොලර් ලක්ෂ 50 ක් උපයා තිබේ. ‘2 ස්ටේට්ස්’ සුපර් හිට් ගණයේ චිත්‍රපටයක් ලෙස නම් වී ඇත්තේ එම බොක්ස් ඔෆිස් වාර්තා නිසාය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060111</link>
    <topic>රුවන්වැලි සෑය බැබළෙනවා වගේ අමරදේව - නන්දලාගේ ගීත බැබළෙනවා</topic>
    <author>අසංක දේවමිත්‍ර පෙරේරා</author>
    <content>රුවන්වැලි සෑය බැබළෙනවා වගේ අමරදේව - නන්දලාගේ ගීත බැබළෙනවාසුනිල් එදිරිසිංහසුනිල් එදිරිසිංහයන්ගේ ‘සඳකඩ පහණ ගේය සිත්තම‘ සංගත රූප තැටිය (D V D) පසුගිය දිනෙක එළි දුටුවේ ඔහුගේ ගී ම‍ඟෙහි වෙසෙස් කඩඉමක් සනිටුහන් කරමිනි.අප සුනිලුන් හා මෙම පිළිසඳරට ඒකාත්මික වන්නේ එය නිමිත්තක් කොට ගෙනය.“සඳකඩ පහණ ගේය සිත්තම, ජනගත වන්නේ කිසියම් සමාජ සද්කාර්යයකුත් පසුබිම් කරගෙන. අපි මුලින්ම ඒ ගැන කතා කරමු...?2013 දෙසැම්බර් මාසේ 28 වැනිදා, බණ්ඩාරනායක සම්මන්ත්‍රණ ශාලාවේ “සඳකඩ පහණ” ගේය සිත්තම නමින් ප්‍රසංගයක් පැවැත්තුවා. ඒ ප්‍රසංගය සංවිධානය කළ මහත්මයා ප්‍රසංගයෙන් ලැබුණු සම්පූර්ණ ආදායම ඒ කියන්නේ රුපියල් පහළොස් ලක්ෂයක මුදලක් මහරගම පිළිකා රෝහලට පරිත්‍යාග කළා. ඔහු අරමුණු දෙකක් ඇතිවයි මේ ප්‍රසංගය කළේ. එකක් තමයි සුභාවිත ගීතය තව තවත් රසිකයන් අතරට ගෙන යාම. අනෙක තමයි කිසිඳු වාණිජමය පරමාර්ථයකින් තොරව සමාජ සද්කාර්යයක් උදෙසා දායක වීම.එවැනි උතුම් පරමාර්ථවලින් හෙබි ප්‍රසංග සංවිධායකයන් අද ඇත්තෙම නැති තරම්...?හරි විරලයි. නමුත් ඔහු ප්‍රසිද්ධියට කැමැති පුද්ගලයකු නෙවෙයි. අඩුම තරමින් මේ සංගත රූප තැටියේවත් ඔහුගේ නම සඳහන් කරනවාට කැමැති වුණේ නැහැ.ඇයි ඔබ ‘සඳකඩ පහණ’ ගේය සිත්තම ලෙසින් මේ ප්‍රසංගය නම් කළේ...?ඒකකාරී බවෙන් මිදෙන්න අපි ප්‍රසංග අතරතුරේ පොඩි පොඩි වෙනස්කම් කරනවානේ. අපි ගී පදමාලාවල අරුතට මුල් තැනක් දෙමිනුයි මෙය ‘ගේය සිත්තම’ කියා නම් කළේ. ගීතයෙහි අර්ථය විග්‍රහ කරමිනුයි මා මේ ප්‍රසංගය ඉදිරිපත් කළේ. ඊට ප්‍රථම මම ‘සඳකඩ පහණ අබියස’ නමින් ප්‍රසංගයකුත් පැවැත්තුවා. එනමින් ප්‍රසංගය ඉදිරිපත් කළේ මා මූලික අධ්‍යාපනය ලැබු කැලණිය ශ්‍රී ධර්මාලෝක විදුහලට ආධාර පිණිස. ආදි ශිෂ්‍ය සංගමය මඟිනුයි ඒ ප්‍රසංගය සංවිධානය කළේ. පාසලත් සඳකඩ පහණක්නේ. ඒ අර්ථය නිරූපණය උදෙසායි “සඳකඩ පහණ” අබියස නම යෙදුවේ.එතකොට ඔබ “සඳකඩ පහණ” ප්‍රසංගය අතරතුර ම “අලුත් වැස්සක්” නමිනුත් ඒක පුද්ගල ගී ප්‍රසංගයක් ඉදිරිපත් කළා. ඇයි එවැනි දෙයක් කළේ?“සඳකඩ පහණ” එක දිගට කරගෙන ඇවිල්ලා මම අසනීප වුණා. ඊට පස්සේ අවුරුදු පහක් විතර ප්‍රසංගය නතර කරන්න සිද්ධ වුණා. ඒ කාලයේ තමයි මම “අලුත් වැස්සක්” සංගත තැටිය නිකුත් කළේ. එයට ප්‍රචාරයක් ලබාගන්න තමයි “අලුත් වැස්සක්” ප්‍රසංගය පැවැත්තුවේ. නමුත් මගේ මූලික ප්‍රසංගය “සඳකඩ පහණයි.වත්මන් ඒක පුද්ගල ගී ප්‍රසංගය කලාවේ ‘රජ ගමනක’ යන ගායන ශිල්පියකු ලෙස ඔබ හඳුන්වන්නට පුළුවන්. ඊට එකඟ ද?රජ ගමනක් කියලා, එහෙම නෙවෙයි ඉතිං. නිහතමානී, සරල දිවි පැවැත්මක් ගත කරන කෙනෙක් වශයෙන් එහෙම අධි තක්සේරුවක් මං තුළ නැහැ. ප්‍රසංගය කරගෙන යනවා. ඒක මගේ යුතුකමක්නේ. මොකද මා වටා සිටින රසික පිරිස් වෙත උසස් වින්දනයක් වගේම ඥානනයක් ගෙන දීම තමයි මගේ අභිප්‍රාය සහ අරමුණ.අද ගායන ශිල්පීන්, ශිල්පිනියන් දෙතුන් දෙනෙකු යොදා ගෙන ඉදිරිපත් කරන ගෘහස්ථ ප්‍රසංග බිහි වී තිබෙනවා. ශිල්පීන්ට ඉහළ මුදලක් ගෙවනවා. ඊට ලැබෙන රසික ප්‍රතිචාරත් විශාලයි. මේ ප්‍රවණතාව ගැන ඔබේ අදහස...?එවැනි ප්‍රසංගවලින් සුභාවිත ගීතය තව තවත් ජනතාව වෙත ගෙන යන්න ලැබෙන අනුබලය ඉතා විශාලයි. මේ රටේ ඇතැම් විද්යුත්් නාළිකා එබඳු ප්‍රසංග සංවිධානය කරපු අවස්ථාත් තියෙනවා. ඇත්තෙන්ම ඒ අනුග්‍රහය ලැබිය යුතු දෙයක්.රසික ප්‍රජාව දැනුම්වත් කිරීම ඔවුන්ගේ යුතුකමක් විදිහට මා දකිනවා. මොකද ඔවුන් අපේ ගීත ප්‍රචාරය කරනවානේ. ඒවාට අපට මුදල් ගෙවන්නෙත් නැහැනේ. ඉතින් අර වගේ දෙයක් කරනවානම් ඒක කෘතවේදී ගුණයක්. ඒ වගේම පුවත්පත්. අපි අහිංසක ඉල්ලීමක් කළාම ඒ පුවත පළ කරලා අපට ලොකු සහායක් දැක්විය හැකියි ඔවුන්ට. ඒකෙන් කලාකරුවාට වගේම රසිකයාටත් සැලසෙන සෙත අප්‍රමාණයි. ඒකට කවුරුත් උදවු කරන්න ඕනෑ.‘සුභාවිත’ යන වදන කොතෙක් අසා තිබුණත් සාමාන්‍ය රසිකයා ඇතැම් විට එහි සැබෑ අරුත නොදන්නවා වෙන්නට පුළුවන්. සැකෙවින් හඳුන්වා දුන්නොත් මොකක්ද මේ සුභාවිත ගීතය කියන්නෙ?කිසියම් ගීතයක්, හොඳ නිර්මාණයක් සේ සැලකීමට අවශ්‍ය කරුණු තුනක් තිබෙනවා. ඒ තමයි අර්ථ, රස, භාව යන කරුණු තුන. මේ තුන් සාධකය අත්‍යවශ්‍යයි සුභාවිත ගීතයකට. එතකොට අර්ථ රසයෙන් අපි කියන්න හදන්නේ සමාජයට කිසියම් පණිවිඩයක්. එයින් රසිකයාට කිසියම් ඥානයක් ලැබෙනවානම් එය උසස් නිර්මාණයක්,තාගෝර් තුමා ඉපදුණ ඉන්දියාවේ ආගම්, කුල, ගෝත්‍ර කොච්චර තිබුණා ද? එහෙම පරිසරයක ඉපැදුණු තාගෝර් තුමා කියනවා මුළු ඉන්දියානු සමාජයට හා ලෝකයටම මේ විදිහේ දෙයක්. ‘පටු අදහස් නම් පවුරින් ලෝකය කැබලිවලට නොබිඳී, ඥානය නිවහල් වී, බියෙන් තොරව හිස කෙළින් තබාගෙන ඉන්නට හැකි කොහෙදෝ?’ අන්න එහෙම දේශයකට මාගේ දේශය අවදි කරන්න කියලා.පණ්ඩිත් අමරදේවයන් සමඟ ඔබ මේ ගීතය ගායනා කළා...?ඔව්. එය මා ලද සුවිශේෂ භාග්‍යයක්. දැන් මේ ගීතය තුළ සංස්කෘතිය නැද්ද? බෞද්ධ චින්තනය නැද්ද? ආගම් ශාස්තෘවරු මොනව ද කියන්නේ. ඇනකොටා ගන්න ද? නෑ. මේ පවිත්‍ර වූ, නිර්මල වූ සහසමඟියක් ගැන ඔවුන් දේශනා කරන්නේ. කලාවෙන් කෙරෙන්නෙත් ඒකමයි. එතකොට අර්ථ පූර්ණ, රස පූර්ණ, භාව පූර්ණ ගීතයකින් කෙරෙන්නේ එකි කාර්යයමයි. සුභාවිත ගීතය කියන්නේ එයයි. සුභාවිත කියන වචනයේම තියෙන්නේ හොඳින් පරිහරණය වෙන කියන අදහසයි. ‘සු’ කියන්නේ හොඳ ‘භාවිත’ කියන්නේ පාවිච්චි වෙන කියන අර්ථයයි.ඔබේ විශිෂ්ට ගී නිර්මාණ රැසක් බිහි වූයේත් ගුවන් විදුලි සරල ගී හරහා...?ඇත්තෙන්ම ඒ සරල ගී වැඩ සටහන්වල දී මා ගැයූ ගීත තමයි අදටත් පවතින්නේ. මම ‘සඳකඩ පහණෙන්’ පටන් අරගෙන මුල්ම ගුවන් විදුලි ගීතය වූ ‘වාදකයාණෙනි’ ගීයත් ගායනා කරලා ඊට පස්සේ විශිෂ්ට ශ්‍රේණියේ සරල ගී ගායකයකු වශයෙන් දුර ගමනක් ගියානේ. අන්න ඒ දුර ගමනට මට රෝහණ වීරසිංහ හා කුමාරදාස සපුතන්ත්‍රි තමයි බලවන්තම කණු දෙක වගේ දෙපැත්තේ හිටියේ. ඒ කියන්නේ දකුණු අතයි, වම් අතයි වගේ. ඒ නිර්මාණ එදා ඒ විදිහට බිහි වුණු නිසා තමයි අදටත් මම පවතින්නේ. මම විතරක් නෙවේ රෝහණගේ සහ සපුගේ පැවැත්මටත් ඒ ගීත බෙහෙවින්ම උපකාරී වුණා.අද බොහෝ විට ප්‍රවීණයන්ට පොදුවේ නැ‍ඟෙන චෝදනාවක් තමයි ඔවුන් නව නිර්මාණ නොකරන බව. ඔවුනගේ ‘අතීත ශ්‍රී විභූතිය’ තුළ තමයි අදටත් ඔවුන් යැපෙන්නේ කියන කාරණය?රුවන්වැලි සෑය කෙරුණට පස්සේ තව බොහෝ වෙහෙර, විහාර හැදු‍ණනේ. නමුත් තාම පුද සත්කාර ලැබෙන්නේ කොහාට ද? රුවන්වැලි සෑයට. එතකොට අතීත ශ්‍රී විභූතිය හරියටම තියෙන නිසා කාලාන්තරයක් තිස්සේ රුවන්වැලි සෑය තාම බැබළෙනවා. සංගීත ක්ෂේත්‍රය පැත්තෙන් ගත්තොත් අමරදේව මහත්මයාගේ බැබළීමත් අන්න ඒ වගේ. වික්ටර් රත්නායකගේ, නන්දා මාලිනීගේ බැබළීමත් ඒ වගේ. අවශ්‍ය සම්පත් ටික එතැන රැස් කරලා තියෙනවා. ලෝකයේ ඕනෑම නිර්මාණයක ඒ අවශ්‍ය ගුණාංග, තිබෙනවානම් ඒක විශ්වසනීයයි. සදාකාලිකයි. ඉතින් 70, 80 දශකවල ස්ථාපිත වුණු අපේ ශ්‍රී විභූතිය ගැන අදටත් අපි කතා කරන්නේ නිහතමානී ආඩම්බරයකින් යුතුවයි.ඉතිහාසය දෙස විපරම් කරද්දී අපට ඕනෑම කලාකරුවකුගේ සශ්‍රීක අවදි හමු වෙනවා. හොඳ නිර්මාණ බිහිවූ එක් එක් යුග තියෙනවා. එහෙත් පසුකාලීනව ඔවුන් නිර්මාණ බංකොළොත් භාවයට පත් වෙන්නේ ඇයි?මේ ලෝකයේ ඉහළම ධර්මතාව තමයි ලෝකෙ වෙනස් වීම. ඒක කිසි කෙනෙකුට බොරු කරන්න බෑ. ඒ තමයි පරම සත්‍යය. එතකොට මේ වෙනස්වීම තුළයි කලාකරුවා ඉන්නේ. මේ වෙනස්වීම තුළ ඔහුගේ අත්දැකීම්, දුක්ඛ දෝමනස්ස මොන, මොන පරිසරයන්ට අනුගත වෙනව ද, සංවේදී වෙනව ද, බුද්ධිමත් වෙනව ද, එයා ධෛර්යවත් වෙනව ද, අකර්මණ්‍ය වෙනව ද, මේ හැමදේම ඒ වෙනස්වීමට අදාළයි. ඒක තමයි මේ සිද්ධ වෙන්නේ.එතනින් උඩුගම් බලා පිහිනන්න කලාකරුවාට අවකාශයක් නැද්ද? ඇත්තටම එහෙම කරන්න බැරි ද?පුළුවන්. එතනදි තමයි ඔහුට උදවු අවශ්‍ය කරන්නේ. සිත් බිඳවා ගන්නේ නැතිව, කලකිරෙන්නේ නැතිව එතකොට ඔහුට ගමනක් යන්නට පුළුවන්. ඒකට ශක්තිය ඕනෑ. ඒ ධෛර්යය පරිසරයෙන් ලැබෙන්න ඕනෑ. පුංචි උදාහරණයක් ගම්මු. දැන් මම ගීත ටිකක් නිර්මාණය කරගෙන තියාගෙන ඉන්නවා කියමුකෝ. නමුත් මට නිෂ්පාදකයෙක් හමු නොවුණොත් කොහොම ද ඒක ජනතාව වෙත ගෙනියන්නේ. ශිල්පියාට සාධාරණ මුදලක් ගෙවලා අර නිර්මාණ ටික එළිදක්වන්න එහෙම කිසිවකු ඉදිරිපත් නොවුණොත් අර ශිල්පියාට වෙන්නේ තමන්ගේ නිර්මාණ ටික පැත්තක තියාගෙන හූල්ල, හූල්ල ඉන්න. ඉතින් ඒ සමාජමය වගකීම සමාජයෙන් නිසියාකාරව ඉටු වුණොත් පමණයි කලාකරුවා රැකෙන්නෙත්, හොඳ නිර්මාණ බිහිවෙන්නෙත්.අසංක දේවමිත්‍ර පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060112</link>
    <topic>අපි ඔස්ට්‍රේලියාව පරාජය කළා ඒත් ලැබුණේ දෙදහස් පන්සීයයි</topic>
    <author>ඉඳුනිල් වීරරත්න</author>
    <content>අපි ඔස්ට්‍රේලියාව පරාජය කළා ඒත් ලැබුණේ දෙදහස් පන්සීයයිදෘෂ්‍යාබාධිත ක්‍රිකට් ක්‍රීඩකයෝ කියතිදෑසම නොපෙනෙන අයකුට ක්‍රිකට් ක්‍රීඩා කළ හැකි ද? එසේම දෑසම නොපෙනෙන පිරිසක් කණ්ඩායමක් ලෙස එක්වී ප්‍රතිවාදී කණ්ඩායමකට එරෙහිව කෙසේ තරග වදිනු ඇත්ද?මේ පැනය කාලයක පෙර ම'සිතේ පැන නැඟුණකි. එහෙත් දෑස් පෙනෙන අය ක්‍රිකට් ක්‍රීඩා කරන්නා සේ දෑස් නොපෙනෙන ඔවුහු ද ක්‍රිකට් ක්‍රීඩා කරති. Blind Cricket ලෙසින් හැඳින්වෙන මේ දෘෂ්‍යාබාධිතයින්ගේ ක්‍රිකට් ක්‍රීඩාව මේ වන විට ඔස්ට්‍රේලියාව, පාකිස්තානය, ඉන්දියාව, බංගලිදේශය, නේපාලය, දකුණු අප්‍රිකාව, එංගලන්තය, බටහිර ඉන්දීය කොදෙව් දූපත් සහ ශ්‍රී ලංකාව යන රටවල්වල පවත්වයිි.දෑස් නොපෙනෙන ක්‍රීඩකයින්ගේ ක්‍රිකට් ක්‍රීඩාව මේ වන විට සෑහෙන දියුණුවක් ලබා ඇති අතර මේ රටවල්වල ක්‍රිකට් පාලනය කෙරෙන්නේ World Blind Cricket Council (W B C C) ලෝක අන්ධ ක්‍රිකට් කවුන්සිලය මඟිනි.අපේ රටේ දෘෂ්‍යාබාධිතයින්ගෙන් සැදුම්ලත් ජාතික කණ්ඩායම මේ වන විට ලෝකයේ කතාබහට ලක්වන පෙරළිකාර කණ්ඩායමක් බවට පත්ව සිටී.ලෝකයේ දෙවැනි වැඩිම ලකුණු ගණන වාර්තා කළ කණ්ඩායම වන ශ්‍රී ලංකා දෘෂ්‍යාබාධිත ක්‍රිකට් කණ්ඩායම යුදබිමේදී අනතුරට ලක්වී දෑස නොපෙනෙන දෘෂ්‍යාබාධිතයින් සිටින ලොව එකම ක්‍රිකට් කණ්ඩායම ලෙසින් ද වාර්තා පොතට එක්වී සිටී.ඔවුන් ක්‍රිකට් ක්‍රීඩා කරන්නේ කෙසේ ද? මෙලෙස දස්කම් දක්වන්නේ කෙසේ ද?ඔබ මෙතෙක් දෘෂ්‍යාබාධිතයින්ගේ ක්‍රිකට් තරගයක් (Blind Cricket) නරඹා නොමැතිනම් කුතුහලය පිරුණු මෙවැනි ප්‍රශ්න රාශියක් ඔබේ සිතට එනු ඇත.මේ සියලු දේට පිළිතුරු ලබා ගන්නට අප ගියේ කොම්පඤ්ඤවීදියේ පිහිටි ශ්‍රී ලංකා දෘෂ්‍යාබාධිත ජනතා සම්මේලන මූලස්ථානයට. අපේ ප්‍රශ්නවලට මුලින්ම පිළිතුරු දුන්නේ ශ්‍රී ලංකා දෘෂ්‍යාබාධිතයින්ගේ ක්‍රිකට් සංගමයේ ලේකම් රියන්සි බෙනඩික් මහතා.දෑස් නොපෙනෙන අය කොහොම ද ක්‍රිකට් ගහන්නෙ.මුලින්ම කියන්න ඕන මේ ක්‍රිකට් කණ්ඩායමේ ක්‍රීඩකයන් කොටස් 3 ක් ක්‍රීඩා කරනවා. පූර්ණ අන්ධ (B - 1) යන්තම් පාට හඳුනාගන්න පුළුවන් (B - 2) සහ සාමාන්‍යයෙන් අකුරු කියවන්න පුළුවන් (B - 3) ලෙස. වෛද්‍ය වර්ගීකරණයකින් තමයි ඔවුන් වර්ග කරන්නෙ. මෙය ජාත්‍යන්තර වර්ගීකරණයක්.කණ්ඩායමට ක්‍රීඩා කරන 11 දෙනා B - 1 හතර දෙනෙක්, B - 2 තුන්දෙනෙක් සහ B - 3 හතර දෙනෙක් ගෙන් සමන්විත විය යුතුයි. එයින් තමයි තරගයේ ජීවය පවත්වාගෙන යන්නෙ.ඔවුන් ක්‍රීඩා කරන ක්‍රීඩා භාණ්ඩවල විශේෂත්වයක් තිබෙනව ද?ඇත්තෙන්ම. Blind Cricket වල විශේෂිතම ක්‍රීඩා භාණ්ඩ තියෙන්නෙ දෙකයි. පළමුවැන්න තමයි පන්දුව. මෙය දැඩි ප්ලාස්ටික් වර්ගයකින් නිර්මාණය කරලා තියෙන්නෙ එහි ඇතුළට කුඩා යකඩ බෝල දාලා. එය සෙලවෙන විට බිම වැදෙන විට හඬක් නැ‍ඟෙනවා. ඒ හඬට අනුව තමයි අන්ධ අය පහර දෙන්නෙ.ඊළඟ එක තමයි විකට්ටුව. මෙය යකඩ බට තුනක් එකට පාස්සලා හදලා තියෙනවා. බේල්ස් දෙකත් යකඩ බට කෑලි දෙකක්. ඒවාත් අර බට තුනට පාස්සලා. මෙහෙම හදලා තියෙන්නෙ පන්දුව වැදුණාම හඬක් නැ‍ඟෙන්න.අනෙක් භාණ්ඩ අත් ආවරණ, පා ආවරණ සහ පිත්ත සාමාන්‍ය ලෙදර් බෝල ක්‍රිකට් ක්‍රීඩාවට ගන්නා දේවල්මයි.”දෘෂ්‍යාබාධිත කණ්ඩායම් සහභාගි වූ පළමු ලෝක කුසලාන තරගාවලිය 1998 වසරේ ඉන්දියාවේ නවදිල්ලි නුවර පැවැති අතර මේ සඳහා සහභාගි වූ ශ්‍රී ලංකා කණ්ඩායමේ නායකත්වය දැරුවේ චන්දන සූරියආරච්චි ක්‍රීඩකයායි. වර්ගීකරණයේ දී B - 3 කාණ්ඩයට ඇතුළත් වන ඔහු 98 වසරේ සිට 2002 වනතුරු ශ්‍රී ලංකා කණ්ඩායමට නායකත්වය දුන් අතර යළිත් 2008 සිට මේ දක්වා නායකත්වය දරයි.තුන් ඉරියව්වෙන්ම දස්කම් දක්වන චන්දන 98 වසරේ ලෝක කුසලාන තරගාවලියේදී දකුණු අප්‍රිකාවට එරෙහිව ලකුණු 110 ක් ලබා ගනිමින් ලංකාව වෙනුවෙන් ශතකයක් ලබාගත් පළමු ශ්‍රී ලාංකේය දෘෂ්‍යාබාධිත ක්‍රීඩකයා ලෙස ඉතිහාසයට එක්වුණා.දැනට ශතක 5 ක් අර්ධ ශතක 13 කට වැඩි ප්‍රමාණයක් ලබා ඇති අතර ලංකාව වෙනුවෙන් වැඩිම කඩුලු ලබාගත් පන්දු යවන්නා ද වනවා.මේ දක්වා තිබුණු සෑම තරගාවලියකටම සහභාගි වී අත්දැකීම් රාශියකින් යුතු දක්ෂ ක්‍රීඩකයකු ලෙස හැඳින්විය හැකි චන්දන දෑස් පෙනෙන අයට ආදර්ශවත් තරුණයෙක්.කුඩා කල සිටම ක්‍රීඩාවට සුවිශේෂී දක්ෂතා දැක්වූ චන්දන අන්ධ විද්‍යාලයේදී ක්‍රිකට් ක්‍රීඩාවට යොමු වී පාසලේ හොඳම ක්‍රීඩකයා බවට පත්වීමට තරම් වාසනාවන්ත වෙනවා.පාසල් වියේදීම 98 වසරේ ශ්‍රී ලංකා දෘෂ්‍යාබාධිත ක්‍රිකට් කණ්ඩායමේ නායකත්වයට පත්වන චන්දන පිළියන්දල C E I ප්ලාස්ටික් ආයතනයේ සහකාර තත්ත්ව පාලකවරයකු ලෙස සේවයේ යෙදී සිටින අතරතුර ක්‍රිකට් ක්‍රීඩාවට යොමු වුණු අයෙක්.“මම පාසලෙන් ඉවත් වුණාට පස්ස C E I ප්ලාස්ටික් ආයතනයට බැඳුණා. එම ආයතනයේ හිමිකරු අන්වා ඩෝල් (Anwer Dale) මහත්මා ආබාධිතයින්ට උදව් කරන කෙනෙක්. ඔහුගේ ආයතනයේ දෘෂ්‍යාබාධිත අය 30 දෙනෙක් පමණ සේවය කරනවා. දැනට ආසියාවේ වැඩිම ගණනක් ආබාධිතයන් සේවය කරන ආයතනයත් මෙයයි.C E I ආයතනයේ දෘෂ්‍යාබාධිතයින්ගේ ක්‍රිකට් කණ්ඩායමක් තිබෙනවා. එහි පුහුණුකරු ජගත් රාජපක්ෂ. මේ කණ්ඩායමේ ක්‍රීඩකයන් රැසක්ම ජාතික කණ්ඩායම නියෝජනය කරනවා. ආයතනයෙන් අපට පුහුණුවීම්වලට යන්න තරගවලට යන්න නිවාඩු දීලා විශාල අනුග්‍රහයක් ලබා දෙනවා. මේ නිසා අන්වා ඩෝල් මහතා ඇතුළු ආයතනයේ සියලුම දෙනාට මම ස්තූතිවන්ත වෙනවා.මේ වසරේ ඔස්ට්‍රේලියානු කණ්ඩායම ලංකාවේ කළ සංචාරයේදී අපි ඔවුන්ව තරග 4 ක්ම පරාජය කළා.”චමින්ද පුෂ්ප කුමාර කරුණාරත්න ශ්‍රී ලංකා දෘෂ්‍යාබාධිත ක්‍රිකට් කණ්ඩායමේ උප නායකයා.චමින්ද ක්‍රිකට් ක්‍රීඩාවට යොමු වුණේ.මම අන්ධ විද්‍යාලයේ දී ඉන්න කාලෙ තමයි ක්‍රිකට් ක්‍රීඩාවට යොමු වුණේ. දස්කම් දැක්වූ නිසා 2006 වසරේ ජාතික කණ්ඩායමට ක්‍රීඩා කරන්න ලැබුණා. මගේ ඇස් දෙක පොඩ්ඩක්වත් පේන්නෙ නෑ.දැන් මම ශ්‍රී ලංකා ජාතික කණ්ඩායමේ උප නායකයා. පූර්ණ දෘෂ්‍යාබාධිත අයෙක් (B - 1) ශ්‍රී ලංකා කණ්ඩායමේ උප නායකත්වයට පත්වුණු පළමු අවස්ථාව තමයි මගේ පත්වීම.ඔබ වෘත්තීය ක්‍රිකට් ක්‍රීඩකයෙක් ද?“අපේ රටේ Blind Cricket කණ්ඩායම පවත්වාගෙන යන්නෙ ශ්‍රී ලංකා දෘෂ්‍යාබාධිතයන්ගේ ක්‍රිකට් සංගමයෙන්. ඔවුන් ඉතාමත් දැඩි දුෂ්කරතා මධ්‍යයේ තමයි මෙය පවත්වාගෙන යන්නෙ. හරියට කාර්යාලයක් නැහැ. ශ්‍රී ලංකා දෘෂ්‍යාබාධිත ජනතා සම්මේලන මධ්‍යස්ථානයේ පුංචි ඉඩක තමයි දැනට කාර්යාලය පවත්වාගෙන යන්නෙ. පුහුණුවීම් කරන්න තරග තියන්න ග්‍රවුන්ඩ් එකක් නෑ. ක්‍රීඩා උපකරණ ගන්න මුදල් නැහැ. තරගයකට යනකොට සංගමය ක්‍රීඩකයකුට ලබා දෙන්නෙ ගමන් ගාස්තුව රුපියල් 200 ක් පමණයි.”ඒකට හේතුව කුමක් ද?“පාකිස්ථානය තමයි ලෝක ශූරයො. මේ දක්වා පැවැත්වුණු හැම ලෝක කුසලාන තරගාවලියක්ම ඔවුන් ජයගෙන ශූරතාව දිනලා තියෙනවා. ඒකට හේතුව ඔවුන් වෘත්තීය ක්‍රිකට් ක්‍රීඩකයන්. ඔවුන් පාලනය කරන්නෙ පාකිස්තාන් ක්‍රිකට් බෝඩ් එකෙන්. ඔස්ට්‍රේලියාව වගේ තවත් රටවල් කීපයක්ම එහෙමයි.ඒත් අපට ගනුදෙනු කරන්න වෙලා තියෙන්නෙ පැරාලිම්පික් හරහා. ඒ යටතේ ඉඳල මේ වනතුරු කිසිම දෙයක් හම්බ වෙලා නෑ. තරගාවලියක් සඳහා විදෙස් සංචාරයක් යන්න වුණාම අනුග්‍රාහකයින් හොයන්න යන්න ඕනත් අපිමයි. අපි නොකා නොබී දැඩි දුෂ්කරතා විඳගෙන පයින් ගිහින් තමයි මේ තරම් ජයග්‍රාහී ගමනක් ඇවිත් තියෙන්නෙ.ඒක නිසා මම අතිගරු ජනාධිපති තුමාටත්, ක්‍රීඩා අමාත්‍ය තුමාටත් වගකිවයුතු හැම දෙනාටමත් කියන්නෙ අපි ශ්‍රී ලංකා ක්‍රිකට් ආයතනය යටතට අරගෙන අපිට වෘත්තීය මට්ටමෙන් ක්‍රීඩා කරන්න අවස්ථාව දෙන්න කියලා.ක්‍රිකට් ක්‍රීඩාව මුදල් යහමින් ලැබෙන ක්‍රීඩාවක්.“ඒක ‍එහෙම වෙන්න ඇති. ඒත් අපට නම් ක්‍රිකට් ක්‍රීඩා කරල ලක්ෂ ගණන් මුදල් දෙන්න සංගමයට හැකියාවක් නෑ. ඔස්ට්‍රේලියාව එක්ක පහුගිය දිනවල පැවැත්වුණු තරගාවලිය අපි විශිෂ්ට ලෙස ජයග්‍රහණය කළා.අපේ ක්‍රීඩකයෝ දවස් 15 ක් විතර සෑහෙන්න මහන්සි වුණා. ඒත් ලැබුණෙ රුපියල් 2500 ක් පමණයි.මීළඟ ලෝක කුසලානය ගැන සඳහන් කළොත්.මෙවර ලෝක කුසලාන තරගාවලිය ලබන නොවැම්බර් 25 ඉඳල දෙසැම්බර් 9 දක්වා දකුණු අප්‍රිකාවේ කේප්ටවුන්වල පැවැත්වෙනවා. අපි මෙතෙක් ක්‍රිකට් ක්‍රීඩා කරල රටට ජයග්‍රහණ ගෙනාවෙ මුදල් බලාගෙන නෙමෙයි. ඒ නිසා කොහොම හරි මෙවර ලෝක කුසලානය ශ්‍රී ලංකා මාතාවට දිනා දීම තමයි දෑස් නොපෙනුණත් අපේ එකම අධිෂ්ඨානය. ඒත් තාම අපට අනුග්‍රාහකයෙක් නෑ. පුහුණුවීම් කරන්න ක්‍රීඩා පිටියක් නෑ. ඒ නිසා ඒ ජයග්‍රහණය වෙනුවෙන් දුෂ්කරතා රැසක් අපට විඳින්න වේවි. අපි රට වෙනුවෙන් එය කරනවා.ඉඳුනිල් වීරරත්නඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060113</link>
    <topic>සංචාරය කරන්න වන සතුන් නරඹන්න මං හරි කැමැතියි</topic>
    <author>ගාමිණී සුසන්ත</author>
    <content>සංචාරය කරන්න වන සතුන් නරඹන්න මං හරි කැමැතියිඅක්ෂි රෝග පිළිබඳ විශේෂඥ ශල්‍ය වෛද්‍ය ෂමින්ත අමරතුංගකුඩා ෂමින්ත පාසල් ගියේ කුරුණෑගල මලියදේව විද්‍යාලයටය. ෂමින්තගේ පියා විදුහල්පති වරයෙකි; එසේම දක්ෂ ගණිත ගුරුවරයෙකි. ෂමින්ත මලියදේවයේ පස්වැනි වසරේ ඉගෙන ගන්නා විට ගණිතය විෂයට පන්ත‍ියේ ඉහළම ලකුණු ලැබුණේ ෂමින්තටය. පියාගෙන් ගණිතය විෂයට ලැබුණු මඟ පෙන්වීමත් තමා තුළ තිබූ කිසියම් දක්ෂතාවයකුත් පන්තියේ දක්ෂතම ගණං කාරයා වන්නට හේතු වන්නට ඇතැයි ෂමින්තට සිතෙන්නට විය. එයින් ෂමින්තගේ සිත වඩාත් දිරිමත් වන්නට විය. ඉගෙනීමට වඩාත් ඇලුම් කරන්නට එම සිතිවිල්ල හේතු විය. ඒ නිසා සාමාන්‍ය පෙළ විභාගයෙන් ඉහළින් ම සමත් වන්නට ෂමින්තට හැකි විය. උසස් පෙළ හැදෑරීම සඳහා ඔහු ඇතුළත් වූයේ කඳාන ද මැසනොද් විද්‍යාලයටය. අද ඔහු රටම හඳුනන අක්ෂි රෝග පිළිබඳ විශේෂඥ ශල්‍ය වෛද්‍යවරයෙකි. එසේම ඇසේ සුද ඉවත් කිරීමෙන් ලෝක වාර්තාවක් තැබූ වෛද්‍යවරයෙකි. අද අප ඉසිවර වරුණ විශේෂාංගයට එක්කර ගන්නේ එම විශේෂඥ වෛද්‍යවරයාය. ඔහු සීදූව විජය කුමාරතුංග රෝහලේ අක්ෂි රෝග පිළිබඳ විශේෂ වෛද්‍ය ෂමින්ත අමරතුංග මහතාය.“මගේ ගම කුරුණෑගල. මගෙ තාත්ත දක්ෂ ගණිත ගුරුවරයෙක් වගේ ම විදුහල්පතිවරයෙක්. අම්ම ගෘහිණියක්. මට ඉන්නෙ අයියල දෙන්නයි මල්ලියි නංගියි. මම පවුලේ තුන්වැනියා. මගෙ තාත්තා විදුහල්පති තනතුර දැරුවේ කුරුණෑගල ශාන්ත ආනා විද්‍යාලයේ. පුංචි කා‍ෙල ඉඳලම ඉගෙනීමට මට තිබුණේ හරිම ආශාවක්. සාමාන්‍ය පෙළ විභාගය සමත් වුණාට පස්සෙ උසස් පෙළ කරන්න කඳාන ද මැසනොද් විද්‍යාලයට ආව.”“කුරුණෑගල අපේ ගෙවල් තිබුණේ තරමක් නගරබද පරිසරයක වුණත් ගෙදරින් ටිකක් ඈතට ගිහිං වෙල් එළියේ සෙල්ලම් කරන්න මම පොඩි කාලෙ හරිම කැමතියි. අද කාලෙ දරුවන්ව ගෙදරටම කොටුකරගෙන හැදුවත් ඒ කාලෙ එහෙම තිබුණේ නෑ. මගේ පාසල් කාලය මම නිදහසේ සතුටින් ගෙව්වා. යාලුවොත් එක්ක සෙල්ලම් කරන්න උදේ ගෙදරින් පිටවුණාම ආයෙ ගෙදර එන්නේ හවස. ඒ කාලෙ දෙමවුපියො පස්සෙන්ම ඇවිත් හොයල බැලුවේ නෑ; ඒ මොකද ඒ කාලෙ දෙමවුපියො දන්නව සෙල්ලම් කරල දරුවො පරිස්සමින් ගෙදර ඒවි කියලා. දැන් වගේ ඉගෙන ගන්න තරගකාරිත්වයකුත් ඒ කාලෙ තිබුණේ නෑ. හැබැයි අපි ඒ කාලෙ සෙල්ලමට වගේම ඉගෙනීමටත් හොඳට මහන්සි වුණා.”“පුංචි කාලෙ ඉඳල චිත්‍ර අඳින්න මම හරිම කැමැත්තක් දැක්වුවා. ඒ වගේම චිත්‍ර අඳින්න තරමක හොඳ හැකියාවකුත් මට තියෙනවා. හැබැයි සංගීතයට නම් ඒ තරම් දක්ෂතාවයක් නෑ, නමුත් අමරදේව, නන්දා මාලිනී, වික්ටර් රත්නායක වැනි ගායක ගායිකාවන්ගේ ගීත අහන්න මම හරිම කැමතියි. ගීතයක මම වැඩියෙන් ම ආශා කරන්නේ පද රචනයට වඩා එහි සංගීතයට සහ ගායකයාගේ හඬට.”“කඳාන ද මැසනොද් විද්‍යාලයෙදි මම හිටියේ නේවාසිකාගාරයේ නතර වෙලා. ඒ නිසා ක්‍රීඩාවට ගොඩක් යොමු වුණා. ඒ කාලේ මැසනොද් විද්‍යාලයේ විදුහල්පති තුමා තමයි බ්‍රදර් හියුගෝ. එතුමා පාසලේ ළමයින්ට ටියුෂන් පන්තිවලට යාම තහනම් කරලයි තිබුණේ. ඒ නිසා මම උසස් පෙළ කරන විට එකම ටියුෂන් පන්තියකටවත් ගියේ නෑ. සාමාන්‍ය පෙළදි මම ටියුෂන් ගියේ විද්‍යාව විෂයට විතරයි. කොහොම හරි උසස් පෙළ හොඳින් සමත් වෙලා පේරාදෙණිය විශ්වවිද්‍යාලයේ වෛද්‍ය පීඨයට ඇතුලත් වෙන්න හැකි වුණා.”“පේරාදෙණිය විශ්ව විද්‍යාලයේ ගත කළ ජීවිතය හරිම සුන්දරයි. ඒ කාලේ මට හමුවුණු ගුරුවරු හොඳ යාළු මිත්‍රයෝ නිසා මගේ ජීවිතය වෙනස් වුණා කියල මට හිතෙනවා. මම විශ්වවිද්‍යාලයේ සිටි කාලයේ ඒ කියන්නෙ එක්දහස් නවසිය අසූගණන්වල අග කාලෙ රටේ අභ්‍යන්තර දේශපාලන කලබල තිබුණා. වැඩිපුර තිබුණේ විශ්වවිද්‍යාල වහලා. ඒ නිසා වෙනත් විවිධ දේවල් ඉගෙන ගන්න මම කාලය යොමු කළා. ඒ කාලෙ මම පරිගණක පාඨමාලාවක් හැදෑරුවා. ඒ ලබාගත්ත පරිගණක දැනුමෙන් අද මම විශේෂ ප්‍රයෝජනයක් නොගත්තත්, ඒ පරිගණක වැඩසටහන්වල තිබුණු න්‍යායයන් දැන් මම රෝගීන්ට ප්‍රතිකාර කරන විට රෝගීන් පරිපාලනය කිරීම සඳහා යොදා ගන්නවා. ඒ වගේම රෝගීන්ට ප්‍රතිකාර කරන විට මගේ සහ මගේ කාර්ය මණ්ඩලයේ කාර්යක්ෂමතාවය දියුණු කරගන්න මම ඒ පරිගණක දැනුම උප‍‍යෝගී කර ගන්නවා.”“විශ්වවිද්‍යාලයෙන් පිටවෙලා මගේ මූලික නේවාසික පුහුණු කාලය ගත කළේ කුරුණෑගල රෝහලේ. ඒ පුහුණුවෙන් පසුව එම රෝහලේම දැඩි සත්කාර ඒකකයේ අවුරුදු 4 ක් සේවය කළා. ඉන් පසුවයි මම රාගම රෝහලට ආවේ. රාගමදී මම යොමු වුණේ අක්ෂි රෝගී අංශයට. එතැන සිටි විශේෂඥ වෛද්‍ය තුමිය වුණේ දයා ද සිල්වා මහත්මිය. එතුමිය තමයි මාව උනන්දු කළේ අක්ෂි වෛද්‍ය පැත්තට. ඒ සඳහා අවශ්‍ය විභාග මම වසරක් ඇතුළත කරල සම්පූර්ණ කළා. මගේ පශ්චාත් උපාධියෙදි මගේ දස්කම්වලට මට රන් පදක්කමක් හිමි වුණා. මම දැන් සේවය කරන්නේ සීදූව විජය කුමාරතුංග රෝහලේ. මෙතැන දැන් ගොඩක් ප්‍රසිද්ධයි අක්ෂි රෝගවලට. මෙහි අක්ෂි රෝග අංශය දැන් තත්ත්වයට දියුණු කරගන්න රෝහලේ පරිපාලනයෙනුත් රෝහලේ කාර්ය මණ්ඩලයෙනුත් උපරිම දායකත්වය ලැබිල තියෙනවා.”“සීදූව රෝහලේ රෝහල් කාර්ය මණ්ඩලය වැඩ කරන්නෙ හරිම පුදුම විදියේ කණ්ඩායම් හැඟීමකින් යුතුව. සීදූව රෝහලේ අක්ෂි අංශයට දවසකට රෝගීන් විශාල සංඛ්‍යාවක් ප්‍රතිකාර ගන්න එනවා. එයින් විශාල පිරිසක් වැඩිහිටි උදවිය. ඒ පිරිස අතරේ ඇසේ සුද ඉවත් කිරීමේ ශල්‍යකර්මය කළ යුතු පිරිස ඉතා විශාලයි. ඇතැම් දවස්වල අපි සියයකට අධික පිරිසකගේ ඇසේ සුද ඉවත් කිරීමේ ශල්‍යකර්මය සිදු කරනවා. 2009 අවුරුද්දේ එක් දිනකදී ඇසේ සුද ඉවත් කිරීමේ ශල්‍යකර්මය රෝගීන් 196 දෙනෙකුගේ සිදු කළා. ඒක ලෝක වාර්තාවක් බවට පත් වුණා. හැබැයි ඒක ලෝක වාර්තාවක් තියන්න හිතාගෙන කළ දෙයක් නෙමෙයි. ඊට පසු දවසක දිනකට ශල්‍යකර්ම 254 ක් කළ අවස්ථාවකුත් තිබුණා. මම විශේෂයෙන් ම කියන්න ඕන මේ හැම දෙයක් ම කරන්න ලැබුණේ අපේ කණ්ඩායමේ කැපවීම සහ කාර්යක්ෂමභාවය නිසයි.”“උදේ පටන් ගෙන රාත්‍රී එක දෙක වන තෙක් වැඩ කරන්න වෙන දවස් තියෙනවා. එහෙම වෙහෙසුනා කියල කම්මැලි කමක් අපහසුවක් දැනෙන්නේ නෑ, මට හිතෙන විදියට වැඩ වැඩිවෙනකොට තමයි මගේ උද්යෝගය වැඩි වෙන්නේ. ඒ වගේම දවස තුළ වැඩ හොඳින් කෙරුණාම දවස අවසානයේ මට විශාල තෘප්තියක් ලැබෙනවා. ඒ තෘප්තිය තමයි මාව දිරිමත් කරන්නේ. මාත් එක්ක වැඩ කරන සියලුම දෙනා කැපවීමෙන් වැඩ කරන්නේ ලැබෙන වැටුපට වඩා රැකියාවෙන් ලැබෙන තෘප්තියට.”“මම හිතන විදියට වෛද්‍යවරුන්ගේ, රෝහල් කාර්ය මණ්ඩලයේ මූලික වගකීම තමයි රෝගීන්ට ප්‍රතිකාර කිරීම. ඒ වගකීම නිවැරැදිව කරන විට මිල මුදල් ගරුත්වය වගේ අනෙක් හැම දේම අපේ පිටුපසින් එනවා. මම මේ රටට ආදරෙයි; මේ රටේ මිනිස්සුන්ට ආදරෙයි. මේ මිනිස්සුන්ගේ හැඟීම් මට හොඳට දැනෙනවා. පිටරටක ජීවත් වෙන්න මගේ කිසිම ආශාවක් නෑ. පිට රටකට ගියත් මට සතියකට වඩා ඉන්න බැහැ. මම හැමදාම ඉගෙනගන්න ආසයි. ඉගෙනගන්න, ඉගෙනගන්න තමයි අපිට දැනෙන්නේ අපි දන්නේ කොයි තරම් පොඩි ප්‍රමාණයක් ද කියලා. අපේ ඇතුළ කොයිතරම් හිස් ද කියලා.”“මගේ බිරිය රැකියාවක් කරන්නේ නෑ. මට ඉන්නේ දුවක්. එයා මේ අවුරුද්දේ උසස් පෙළ විභාගයට සූදානම් වෙනවා. මම කොයිතරම් කාර්ය බහුල වුණත් පියෙක් හැටියට සැමියෙක් හැටියට මගෙන් විය යුතු යුතුකම් උපරිමයෙන් ඉටු කරන්න උත්සාහ කරනවා. හැබැයි මගේ බිරියටත් දුවටත් හොඳ අවබෝධයක් තියෙනවා මගේ කාර්ය බහුල ජීවිතය ගැන. ඒ අයට ඒ අවබෝධය නැතිනම් රෝගීන් වෙනුවෙන් මගේ කාලය මේ තරම් කැප කරන්න වෙන්නේ නෑ.”“විනෝදාංශයක් හැටියට වනසතුන් නරඹන්න, සංචාරය කරන්න මම හරිම කැමැතියි. නමුත් දවස් දෙකතුන නිවාඩු අරගෙන එහෙම කාලය ගත කරන්න මම කැමැති නෑ. ඒ වෙලාවට මට හිතෙනව රෝගීන් වෙනුවෙන් යොදවන්න තියෙන කාලය මම අපතේ යවනව කියලා. මම පුරුදු වෙලා ඉන්නේ සෑම මොහොතකම මොකක් හෝ වැඩක යෙදෙන්න. හැබැයි වයසට යනවත් එක්කම මේ වැඩ අඩු කරන්න, නවත්වන්න කාලයක් එනවා. එතකොට මොනවද කරන්නේ කියල මම මේ දවස්වල හිතමිනුයි ඉන්නේ.”ගාමිණී සුසන්තඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060114</link>
    <topic>විපුල් ධර්මප්‍රිය සමුගනී</topic>
    <author>ජෝජ් රොබ්සන් ද සිල්වා</author>
    <content>විපුල් ධර්මප්‍රිය සමුගනීපිපුණු මලක හැඩ දෑස සළා සිතුම් විහඟ කැල වසඟ කළා මඟතොට රැදි නෙත් දහක් වසා මතකද අප නෙත් කතා කළා...!  (පද - විපුල් ධර්මප්‍රිය ජයසේකර) ශාලිත අභයවික්‍රම ගයන “පිපුණු මලක හැඩ” ගීතය මෙන්ම ශාලිත ගයන “සුළ‍ඟේ ලෙෙළනා” - “කනකර සැරසූ මාල අරුංගල්” - “සමුගෙන යන්නට සමුදෙනු බැහැ මට” (ඉන්දීවරී ආරියසිංහ සමඟ) - “සඟවන්න එපා හසරැල්” (කරුණාරත්න දිවුල්ගනේ) - “පෙළින් පෙළට රිය පෙරහර මඟ නැත” (මාලනී බුලත්සිංහල) - “අහස් ගැබේ තරු කැට ගාණේ” (චරිතා ප්‍රියදර්ශනී පීරිස්) - “සමාව ඉතිරිව තව නැත” - (ෂර්ලි වෛජයන්ත්) - “නොවෙනස්ව එනවාද” - (චන්දන ෆොන්සේකා) - “බොල් පිනි වැටෙනා මේ රෑ යාමේ” (ලක්ෂ්මන් හිල්මි) වැනි ජනප්‍රිය ගීත ගණනාවක ද පද සංකල්පනා හිමිකරු වන ගී පද රචක, මාධ්‍යවේදී විපුල් ධර්මප්‍රිය ජයසේකර හදිසි හෘදයාබාධයක් නිසාවෙන් පසුගිය 25 වැනිදා උදෑසන ජීවිතයෙන් සදහටම සමුගෙන ගියේ ය.ජීවත්ව සිටියදී විපුල් අප සමඟ පවසා ඇති පරිදි තර්ස්ටන් විදුහලේ සිසුවෙකුව සිටි අවදියේදීමය ඔහු කලා ක්ෂේත්‍රයට පිවිසෙන්නේ. ඒ දයාරත්න රටගෙදර යටතේ “සීලවතී” සහ “අඹු සැමියෝ” වැනි වේදිකා නාට්‍යවල වේශ නිරූපණ ශිල්පියෙකු ලෙස කටයුතු කරමින් ය. මෙරට ප්‍රේක්ෂකයින්ට අමතක නොවන “සාජන්ට් නල්ලතම්බි” (නිහාල් සිල්වා) චරිතය නිර්මාණය කිරීම විපුල්ගේ වේශ නිරූපණ දිවියේ සුවිශේෂ අවස්ථාවකි. ආරියරත්න කටවිටයන්ගේ “කලා” සඟරාවෙන් පුවත්පත් කලා ක්ෂේත්‍රයට ද පිවිස පුවත්පත් සඟරා ගණනාවක ලේඛකයෙකු ලෙස කටයුතු කළ විපුල් පසුව “පාරමිතා” නමින් යොවුන් පත්‍රයක් ද පළ කළේය. විද්‍යුත් මාධ්‍ය නිවේදන ක්ෂේත්‍රයට සම්බන්ධ වී නිවේදකයෙකු, ශබ්ද පරිපාලකයෙකු, වැඩ සටහන් නිෂ්පාදකයෙකු, පිටපත් රචකයෙකු සහ රූපවාහිනී හඬ කැවීම් ශිල්පියෙකු ලෙස ද සිය මෙහෙවර ඉටුකළ විපුල් අපෙන් සදහට සමුගෙන ගියේ ද 25 වැනිදා උදෑසන සිය රාජකාරි සඳහා ශ්‍රී ලංකා ගුවන් විදුලි සංස්ථාවට පැමිණ සිටියදී හෘදයාබාධයක් වැලඳීමෙන් අසාධ්‍ය වී කොළඹ ජාතික ‍රෝහලට රැගෙන යමින් සිටියදී ය.“ප්‍රවීණ ගී පද රචකයින්ගේ ඒකාධිකාරියක් පවතින හෙයින් නවක ගී පද රචකයින්ගේ නිර්මාණ වැළලී යන අයහපත් වාතාවරණයක් සංගීත ක්ෂේත්‍රයේ පවතිනවා” යයි නිතර අප සමඟ සිය මතය ඍජුව පවසන්නට තරම් නිර්භය කලාකරුවෙකු වූ විපුල් විවාහ වී සිටියේ ගුවන් විදුලි වාර්තාකාරිනියකව සිටි දමිතා ලසන්ති සමඟින් ය. දිනිති නිම්නාවි (දුව) සහ සුපුන් සස්මිත (පුතා) විපුල්ගේ දරුවන් ය. ජීවත්ව සිටියදී විපුල් කළ ඉල්ලීමකට අනුව ඔහුගේ වියෝවින් පසුදිනම එනම් 26 වැනිදා සවස බොරැල්ල කනත්තේදී මාතෘ දේහය පිළිබඳ අවසන් කටයුතු සිදු කෙරුණි.සඟවන්න එපා හසරැල් දල්වන්න එපා ගිනිදැල් ඔබම කෙරේ සිත බැඳුණු දිනේ සිට මගෙම හැ‍ඟේ ඔබ නම්...!  (පද - විපුල් ධර්මප්‍රිය ජයසේකර) ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060115</link>
    <topic>‘සංහි‍ෙඳන්’ පසු ස්වාධීන රූපවාහිනියෙන් ‘තඹරවිල’</topic>
    <author>ඉනෝකා සමරවික්‍රම</author>
    <content>‘සංහි‍ෙඳන්’ පසු ස්වාධීන රූපවාහිනියෙන් ‘තඹරවිල’මිය ගිය කලාකරුවන් ඔවුන්ගේ ජීවන තොරතුරු පිළිබඳව අගයමින් වසරක් නොව වසර දෙකක් පුරා වැඩසටහන් සියයක් ඉදිරිපත් කරමින් ‘සංහිඳ’ වැඩසටහන ජනතා මතකයේ නොමැකෙන සටහනක් තබා ඇත. එහි නිෂ්පාදක ලෙස කටයුතු කළේ උදය කුමාර තෙන්නකෝන් ය. අතීත මතකයන් අවදි කරමින් ජීවත්ව සිටිනා කලාකරුවන් ඔවුන්ගේ නිර්මාණ පිළිබඳව කතා බහ කරන අලුත් ම ස්වාධීන රූපවාහිනි වැඩසටහන තඹරවිල යි.මේ ඒ පිළිබඳව අදහස් දක්වමින් තඹරවිල නිෂ්පාදක උදයකුමාර තෙන්නකෝන් මෙසේ පැවසීය.* සංහිඳත් තඹරවිලත් අතර වෙනස කුමක්ද?“අපි සංහිඳ වැඩසටහනින් කතා කළේ මියගිය කලාකරුවන් පිළිබඳව. ඔවුන් ජීවත්ව සිටියදී කළ නිර්මාණය මෙන් ම ඔවුන්ගේ ජීවන තොරතුරු පිළිබඳව. නමුත් අප ‘තඹරවිල’ වැඩසටහනින් කතා කරන්නේ ජීවත්ව සිටින කලාකරුවන් පිළිබඳව. ඔවුන්ගේ නිර්මාණ පිළිබඳව.”* කොහොමද මේ තෝරා ගැනීම කරන්නේ?“අපි ඒ සඳහා කාල පරාසයක් වෙන්කර තිබෙනවා. පනහ දශකයේ සිට හැත්තෑව දශකය දක්වා වූ කාලයට අයත් කලාකරුවන් තමයි මේ සඳහා තෝරා ගැනෙන්නේ. සංගීතඥයෝ , ගීත රචකයෝ, ගායකයෝ වගේ ම සිනමා ක්ෂේත්‍ර‍යට සම්බන්ධ හැමෝටම මේ සඳහා තෝරා ගැනෙනවා.* මුල් ම වැඩසටහනට සහභාගි වන්නේ?අද (01) විකාශය වන “අපේ මුල් ම ‘තඹරවිල’ වැඩසටහනට සහභාගි වන්නේ එච්.එම්. ජයවර්ධන සංගීතඥයා. මේ වැඩසටහන සඳහා ඔහුගේ නිර්මාණවලට ඍජුවම සම්බන්ධ අය සහභාගි වෙනවා. සෑම ඉරිදා දිනයකම රාත්‍රි දහයේ සිට ස්වාධීන ‍රූපවාහිනියෙන් විකාශනය වන තඹරවිල වැඩසටහනින් ඉදිරියේදී පණ්ඩිත අමරදේවයන්, ප්‍රවීණ ගීත රචක රත්න ශ්‍රී විජේසිංහ , ප්‍රවීණ නිළි පුණ්‍යා හීන්දෙණිය, ගායන ශිල්පී විවියන් ද සිල්වා බොරලැස්ස ආදී කලාකරුවන් සහභාගි වෙනවා. අපි මේ වැඩසටහන තඹරවිල යනුවෙන් නම්කර ආරම්භ කළේ පුළුල් අදහසක් ඇතිව. අද බොහෝ විට ප්‍රවීණ කලාකරුවන් පිළිබඳව කතා කරන්නේ ඔවුන් මිය ගියාට පසුව. නමුත් අපි හිතුවා ඒ දේ එහෙම කරනවාට වඩා මේ ප්‍රවීණ කලාකරුවන් ජීවත්ව සිටියදීම ඔවුන් ගැන කතා බහ කිරීම අගය කිරීම වටිනවා කියලා. අද මේ යන ක්‍රමය අනුව ඇතැම් විට අපේ සමාජය දන්නේ නෑ මේ නිර්මාණ ශිල්පීන්ගේ නිර්මාණ පිළිබඳව. ඔවුන්ට සිදුවන්නේ අසාධාරණයක්.‍ ඇතැම් විට මුල් ගායකයා ඉන්නවද කියලවත් දන්නේ නැහැ. එහෙම වෙලා තියෙන්නේ අද තිබෙන රියැලටි රැල්ල නිසයි. ඇත්තටම කිව්වොත් නිර්මාණ ශිල්පීන්ට සාධාරණයක් ඉටු කිරීමයි අපේ අරමුණ‍.* තඹරවිල කාගේ යෝජනාවක් ද?‘සංහිඳ’ වැඩසටහන, අවසන් වනවාත් සමඟමයි මම ‘තඹරවිල’ වැඩසටහන පිළිබඳව යෝජනාව ගෙනාවේ. ඒ සඳහා ස්වාධීන රූපවාහිනි සේවයේ සභාපති රොස්මන්ඩ් සේනාරත්න, නියෝජ්‍ය සාමාන්‍යාධිකාරි වැඩසටහන් විපුල රත්නසිරි යන මහත්වරුන්ගේ පූර්ණ සහාය අනුමැතිය ලැබුණා.‍ ‘තඹරවිල’ කියන්නේ එක් අයකුගේ දෙයක් නෙමෙයි. මේක කණ්ඩායම් වැඩක්. මේ වැඩසටහන සාර්ථක කරගැනීමට හැමෝගෙම සහාය ලැබුණා. ‘තඹරවිල’ සංගීතය සපයන්නේ සංගීතඥ මනෝජ් පීරිස්. ඉදිරිපත් කරන්නේ ප්‍රියාල් වීරසිංහ.* සංහිඳ පිළිගත්තා වගේ ම ප්‍රේක්ෂකයෝ තඹරවිල පිළිගනීවිද?“අපි සංහිඳ කරද්දී ඊට හොඳ ප්‍රතිචාර ලැබුණා. සුමති සම්මාන, රාජ්‍ය සම්මාන, රයිගම් සම්මාන සංහිඳට ලැබුණා. ඒ වගේ ම ප්‍රේක්ෂකයෝ සංහිඳට බොහෝ ප්‍රතිචාර දැක්වූවා. ඇතැම්විට ප්‍රේක්ෂකයෝ තමයි අපට ඇතැම් මියගිය කලාකරුවන් පිළිබඳව දැනුම් දුන්නේ. මං හිතනවා තඹරවිලටත් ඒ වගේ ම ප්‍රතිචාර ලැබේවි කියලා.”අපි ප්‍රේක්ෂකයන්ට කියන්නෙත් මේ වැඩසටහන බලන්න. තොරතුරු කියන්න හොඳ නරක කියන්න ඔබේ අදහස් හා යෝජනා ‘තඹරවිල’ ස්වාධීන රූපවාහිනි සේවය, වික්‍රමසිංහපුර, බත්තරමුල්ල යන ලිපිනයට ලියන්න කියලා.ඉනෝකා සමරවික්‍රමඡායාරූපය -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060116</link>
    <topic>කාන් සිනමා උලෙළේදී ඓශ්වර්යා ලොවම වසඟ කර ගනී</topic>
    <author>සේමාලි කැල්ලපත</author>
    <content>කාන් සිනමා උලෙළේදී ඓශ්වර්යා ලොවම වසඟ කර ගනීඓශ්වර්යා රායි බච්චන් කියූ පමණින් අද මුළු ලොවම ඇය හඳුනති. ලොව සුරූපිම කාන්තාවන් අතරින් කෙනකු ලෙස ඓශ්වර්යා යන එන හැම තැනම පුවත් මවන්නීය. ඉන්දීය රෑ රැජනක හා සුපිරි නිළියක ලෙසින් කීර්තියක් දිනා සිටින ඓශ්වර්යා පිළිබඳව මෑතක දී ලද අලුත්ම තොරතුර වූයේ ප්‍රංසයේ පසුගියදා පැවැති සුප්‍රසිද්ධ 61 වැනි කන් සිනමා උලෙළේ දී ඇගේ රුව දුටු සිනමාකරුවන් මෙන්ම උලෙළට සහභාගි වූ අනෙකුත් අය මන්මත්වී බලා සිටි බවය. ලොව වඩාත්ම රුවැති කත තමා බව යළි යළිත් තහවුරු කරමින් සිය ඉන්දියානු රූප ශ්‍රීය ලොවටම විදහාලමින් ඇය එක රැයින් නගරයේ මාතෘකාව බවට පත් වූවාය.ප්‍රංසයේ නයිස් නගරයේ පැවැත්වෙන කාන් සිනමා උලෙළ ලොව විශිෂ්ටතම සිනමා උලෙළ අතරින් එකකි. එසේම ලොව විවිධ රටවල විවිධ භාෂා වහරන විවිධ සංස්කෘතීන්ට අයත් සිනමා තරු ලොවටම ප්‍රදර්ශනය කෙරෙන උලෙළකි. සිනමා කර්මාන්තයේ නිපුණතා සහ නමක් දිනූ සිනමා තරු පිළිබද ඕපාදූප එළියට එන සමාජ උත්සව අවස්ථාවකි. මෙහිදී ලොව ඉහළ පෙළේ මෝස්තර නිර්මාණකරුවන්ගේ නිර්මාණ ද කරළියට එන්නේය. අරාධිතයනට පමණක් සහභාගි විය හැකි මේ සිනමා උලෙළට ඉන්දියානු තරු අතරින් අභිෂේක් සහ අමිතාබ් බච්චන්, ඉෆ්රාන් ඛාන් සහ සෝනාම් කපූර්ටද ආරාධනා ලැබ තිබිණි.උලෙළේ විශේෂ අවස්ථාවක් වන්නේ සිනමා තරු දින දෙකකදී රතු පලස මතින් කැන්දා ගෙන ඒමය. ඓශ්වර්යා මේ රතු පලස මතින් ඇවිද එද්දී සැවොම විස්මයෙන් ඇළලී බලා සිටි බව මාධ්‍ය වාර්තා කර තිබිණ. පළමු දිනයේදී ඇය සැරසී සිටියේ ශරීරයේ හැඩය ඉස්මතු වනසේ මැසූ අත් රහිත රන්වන් පැහැති ගවුමකි.පිටුපසින් වේලයක් මෙන් බිම දිගේ ඇදෙන සේ මාළු වරල් මෝස්තරයකට සකසා තිබූ ඒ ඇඳුමින් සැරසී පැමිණි ඓශ්වර්යා අන්තර් ජාලය ඔස්සේ දුටු අභිෂේක් පවා මුව අයා බලා සිටි බව වාර්තා විය. ඇගේ ලස්සනින් ඔහුද වශීකෘත වූවා වැනිය. ඓශ්වර්යා දෙවැනි දිනයේද සැරසුණේ මේ ආකාරයේම සුදු පැහැති ගවුමකිනි.අභිෂේක් බිරිය දෙස විමතියෙන් බලා සිටිද්දීඅරාධිතයනට පමණක් සහභාගි විය හැකි මේ සිනමා උලෙළට ඓශ්වර්යා සහභාගි වූයේ මව බ්‍රින්ඩා රායි සහ දියණිය ආරාධ්‍යා සමගිනි. රූගත කිරීමකට සහභාගි වීමක් නිසා අභිෂේක් පසුව ප්‍රංසයට ගිය බව ද වාර්තා විය.ලොව සුප්‍රක්‍රට රූපලාවණ්‍ය නිෂ්පාදන සමූහයක් වන ලෝරියල් පැරිස්හි සන්නාම නියෝජිතවරිය වශයෙන් වසර 13ක් තිස්සේ කාන් සිනමා උලෙළට සහභාගි වන ඓශ්වර්යාට මෙවර රතු පලස මතින් යන පළමු දිනයේ සහභාගි වීමට නොහැකි වූයේ ප්‍රංස ගුවන් ගමන් පාලක නිලධාරීන් වැඩ වර්ජනයක නිරත වීම හේතුවෙන් නියමිත දිනයේ නයිස් නගරයට ළගාවීම අපහසු වූ හෙයිනි. සොෆියා ලොරේන් තම පුතු සමග කෙසේ වුවද ඓශ්වර්යා ගේ රුවින් නරඹන්නන් මන්මත් වෙද්දී ඇගේ ගවුම පිළිබද තවත් රහසක් මාධ්‍ය මගින් හෙළි කර තිබිණි. ඒ එදා ඇය සැරසුණු රන්වන් පැහැති ගවුමින්ම මීට පෙර වතාවකදී බ්‍රෝඩ්වේ නිළියක වන ක්‍රිස්ටින් චෙනොවෙත් ඇකඩමි සම්මාන උලෙළකදී සැරසුණු බවය.මේ අතර හොලිවුඩ් නිළි රැජනක වන ඉතාලි ජාතික සොෆියා ලොරේන් හොලිවුඩ් ආශ්චර්ය ප්‍රේක්ෂකයනට විදහා දැක්වූ බවය. වයස අවුරුදු 79ක් වූ ලොරේන් එදා ඉතාමත් තරුණ පෙනුමින් සිටි බව මාධ්‍ය වාර්තා කළේය. ලොරේන් සිනමා උලෙළට සහභාගිව සිටියේ සිය පුත්‍රයා සමගිනි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060117</link>
    <topic>මේ අසරණ දරුවන්ට පිහිටක් වුණොත් පිනක් සුසුමකට - සැනසුමක්</topic>
    <author>වසන්ත ජයසිංහ</author>
    <content>මේ අසරණ දරුවන්ට පිහිටක් වුණොත් පිනක් සුසුමකට - සැනසුමක්ජීවිතේ කියන්නේ මහා පුදුමාකාර දෙයක් කියලා අපිට හැම මොහොතකම හිතෙනවා. ජීවත් වෙනවා කියන එකත් ලෙහෙසි පහසු දෙයක් නෙමෙයි කියලා අපි හැමෝම දන්නවා. ඒත් මොනවා කරන්නද උපන්නා නම් ජීවත්වෙන්නම එපැයි කියලා හිතලා හිත හදාගෙන මේ ගමන යන්න පුළුවන් නම් ඒක මොනතරම් දෙයක් ද? අද අපි කියන්න යන මේ කතාව හොඳින් අහන්න.මිනිස්සුන්ට මුහුණ දෙන්න වෙන සමහර ප්‍රශ්න එක්ක අතරමං වෙන ඒ අය වෙනුවෙන් යමක් ඔබට අපට කරන්න වෙන අවස්ථා මේ සමාජයේ ඕන තරම් මුණ ගැහෙනවා. අන්න ඒ වගේ මොහොතක් අද මාවතගම ඉන්න සන්ධ්‍යා සිල්වා මෑණියන්ගේ පවුලටත් උදාවෙලා. ඒ නිසා එයාලගේ කතාව අද අපි ඔබ ඉදිරියේ කියන්නේ පුංචි හෝ සරණක් බලාපොරොත්තුවෙන්.සන්ධ්‍යාගේ වැඩිමහල් දියණිය නිලංකා ප්‍රියදර්ශනි. ඇය හොඳින් ඉගෙනගෙන පෞද්ගලික අංශයේ හෙදියක් විදිහටත් ජීවිතයේ තවත් පියවරක් ඉදිරියට තිබ්බා. ඒ නිසාම සන්ධ්‍යාගේ පවුලට එතෙක් තිබූ බර ටිකෙන් ටික සැහැල්ලු වුණේ නිලංකාටත් කීයක් හරි හොයාගන්න පුළුවන්කම ලැබුණු නිසයි.හැබැයි ඒ සිහින මාලිගා බිඳ වැටිලා කැඩිලා යන්න ඒ තරම් කාලයක් ගතවුණේ නැත්තේ ‍නිලංකා පිටුපස අඳුරු සෙවණැල්ලක් වැටෙන්න ගත් නිසයි. දෛවය කොතරම් අකාරුණික ද යන්න පසක්කරගමින් අද නිලංකා ජීවිත ගමන්ම‍ඟේ අවසානය සනිටුහන් කරලා ඈතට යන්නම යද්දි රත්තරං දරු පැටව් දෙන්නෙක් මෙලොව ජීවිතයක් එක්ක අරගල කරන්න පටන් අරන්. අපි ඒ කතාව නිලංකාගේ ආදරණීය මෑණියන් සන්ධ්‍යාගේ වචනවලින් ම ඔබ ඉදිරියේ හෙළි කරන්න හිතුවා.“මගේ ‍ලොකු දුවට 2011 අවුරුද්දේ ලොකු ඔළුවේ කැක්කුමක් හැදුණා. එතකොට දුවට අවුරුදු 23 ක් විතර ඇති. එතකොට එයා විවාහ වෙලා හිටියේ. අවුරුදු දෙක හමාරක පුංචි පුතෙකුත් හිටියා. දුවට හැදුණු ඔළුවේ කැක්කුම අඩුවුණේම නැහැ. විටින් විට මතුවෙන්න ගත්තා. ඒක එයාට දරාගන්න බැහැ. බැරිම තැන අපි මාවතගම ඉස්පිරිතාලෙට ගියා. එතැනින් කුරුණෑගල මහඉස්පිරිතාලේට එව්වා. එහිදි කළ පරීක්ෂණවලින් කිව්වේ දුවගේ ඔළුවේ ගෙඩියක් තියෙනවා කියලා.”“ඊට පස්සේ කොළඹ මහා ඉස්පිරිතාලේ 81 වාට්ටුවට දුව එව්වා. එතැනදි කිව්වේ දුවගේ ඔළුවේ ගෙඩියක් තියෙන නිසා ඔපරේෂන් එකක් කරන්න ඕන කියලයි. ඒක ටිකක් අමාරු අවදානමක් ගන්න ඕන එකක් කියලා කිව්වා. ආයේ දුවට බබෙක් ගැන නම් හිතන්න එපා කියලත් කිව්වා.”“ඒත් ඒ ඔපරේෂන් එක ඉන්දියාවේ කරන්න වෙන්නේ. ලක්ෂ අටහමාරක් විතර මුදලක් හොයාගන්න කිව්වා මහත්තයෝ. ඔය හැම ප්‍රශ්නයක්ම වෙන අතරේ මගේ මහත්තයා නැතිවුණා වාහනයක හැප්පිලා. එයා ලෙඩ වෙලා හිටියේ. ඊට පස්සේ අපි ගොඩක් අසරණ වුණා. ඒ අතරේ දුව මහරගම පිළිකා රෝහලට අරගෙන ගියා. ඔය වෙනකොට දුවගේ එක ඇහැක් වැහිලා ගිහින් අතකුයි කකුලකුයි පණනැතිව ගිහින් තිබුණේ.”“අපි ඉන්න තත්ත්වය දැකලා අපිට මහරගමින් කෙනෙක් කිව්වා බලවර්ධන දොස්තර මහත්තයට පෙන්නන්න කියලා. ඔය වෙනකොට අතේ සතේ නැතිව හිටියේ. මගේ කරමාලේ උගස්කරලා දුව බලවර්ධන දොස්තර මහත්තයට පෙන්නුවා. දොස්තර මහත්තයා කිව්වේ අම්මේ මේ ගෙඩිය සනීප කරන එක ලෙහෙසි නැහැ. කුඩා මොළයේ පැත්තක ගෙඩිය තියෙන්නේ. මට මේ වගේ ලෙඩක් හැදිලා මුණගැහුණ දෙවැනි ලෙඩා කිව්වා. ඔපරේෂන් එක කළොත් අවදානමක් ගන්න වෙයි කියලා කිව්වා.”“ඊට පස්සේ මම සිංහල බෙහෙත් කරන්න ගත්තා. දුව බැඳලා හිටපු මහත්තයා කළේ කුලී වැඩ. පස්සේ මම ජනාධිපති අරමුදලට දැන්නුවා දුවට බෙහෙත් කරන්න උදව් කරන්න කියලා. කොහොමහරි නුවර ගාල් තැන්න දේවාලෙට අපි ගියේ කොහෙන්හරි සහනයක් ලැබෙයි කියලා. එතැනදි අපි භාරහාර වෙලා අවුරුද්දක් විතර බෙහෙත් කරද්දි දුව හිටියා වගේම හොඳ තත්වෙට ආවා. “ඔය අතරේ මගේ අනෙක් දරුවෝ දෙන්නා ගැනත් බලන්න එපැයි මහත්තයෝ. මමත් ගාමන්ට් එකක රස්සාවට ගියා. ඒ කාලයේදි තමයි දුවට ආයෙත් බබෙක් ලැබෙන්න ඇවිල්ලා තියෙන්නේ. එතැනින් පස්සේ දුව ඉස්සරලා තිබුණ තත්වෙටම ආයෙත් වැටුණා. අතපය පණ නැතිව ගියා. මට කරන්න දෙයක් තිබුණේ නැහැ.මගේ පින්පඩිය රුපියල් 250 කුත් අරගෙන ආපහු මම මාවතගම ඉස්පිරිතාලෙට දුව එක්කරගෙන ආවා. එතැනින් ආපහු‍ කොළඹ මහඉස්පිරිතාලෙ 81 වාට්ටුවට ආයෙමත් එව්වා. දුවට බබෙක් ගැන හිතන්න එපා කියලා දොස්තර මහත්තුරු කියලා තිබුණේ. කරන්න දෙයක් නැහැ මහත්තයෝ එතකොට දුවගේ කුසට මාස හයක් විතර. පස්සේ බබා ලැබෙනකම්ම දුව හිටියේ මැෂින් එකේ. බබා ලැබුණෙත් දුව මැෂින් එකේ ඉන්න අ‍තරෙමයි. ඊට පස්සේ මාස තුනක් යනකම්ම දුව මැෂින් එකේ ඉන්න ගමන්මයි බබාට කිරි දුන්නෙත්. දොස්තර මහත්තුරු නර්ස් නෝනලා ලොකු මහන්සියක් උනා දුව බේරගන්න.”“මාස 6 ක්ම දුව මැෂින් එකේ හිටියේ. බබා ලැබුණෙ 2013 නොවැම්බර් 18 දා. ඒත් මේ හැමදේම දාලා දුව අපෙන් ඈතට යන්නම ගියා මහත්තයෝ. බබාට නම දැම්මෙත් දොස්තර මහත්තුරු එකතු වෙලා. ‘විහංගි රවිෂා’ දුව වගේම පුතත් අද අතරමං වෙලා. මට තව ළමයි දෙන්නෙක් ඉන්නවා. ඉතිං අද මං මේ දරුවෝ එක්ක අසරණ වෙලා ඉන්නේ. පුළුවන් නම් මට මේ දරුවෝ හදා ගන්න උදව්වක් කරන්න මහත්තයෝ.”සන්ධ්‍යාගේ මේ අසරණ ඉල්ලීම අපි හිතුවා ඔබ ඉදිරියේ තියන්න. පුළුවන් නම් මේ අසරණ දරුවන්ට පුංචි හෝ සරණක් වෙන්න බලන්න. එහෙම වුණොත් ඒක මේ ආත්මේ ඔබ කරන ලොකු පිනක්.ලිපිනය - නො. 85/1, බෝසිරිපුර,කළුතර, උතුර.ගිණුම් අංකය - ලංකා බැංකුව,මාවතගම ශාඛාව.8766891දුරකථනය - 0725 - 352421වසන්ත ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060118</link>
    <topic>ලොව ධනවත්ම නළුවා ශාරුක්</topic>
    <author>කුමාර සිරිවර්ධන</author>
    <content>ලොව ධනවත්ම නළුවා ශාරුක්මේ වන විට බොලිවුඩයේ ‘කිං ඛාන්’ යන අන්වර්ථය ලබා සිටින ජනප්‍රිය නළු ශාරුක් ඛාන් හෙට දවසක බොලිවුඩයට භාරතයට පමණක් නොව මුළු ලොවටම ‘කිං ඛාන්’ වුවහොත් එහි ද පුදුමයක් නැත. සිංගප්පූරුව කේන්ද්‍ර කරගත් ‘වෙල්ත් - එක්ස්’ නමැති ආයතනය මඟින් මෑතකදී කළ සමීක්ෂණයකදී හෙළි වී ඇත්තේ ලොව වඩාත්ම ධනවත් නළුවන් අතර දෙවැනි තැන සිටින බවය.ශාරුක් ඛාන්ට ඉහළින් සිටින්නේ හොලිවුඩ් නළුවකු වූ ජෙරී සෙයින්ෆීල්ඩ්ය. ‘වේල්ත් - එක්ස්’ පවසන අන්දමට ඔහුගේ වත්කම ඩොලර් ලක්ෂ 8200 කි. එයින් ඩොලර් ලක්ෂ 4000 ක්ම ඔහුට හිමි වී ඇත්තේ පසුගිය වසරේ අත්සන් කළ වෙළෙඳ ගිවිසුමකිනි.ශාරුක් ඛාන් ගේ වත්කම ඩොලර් ලක්ෂ 6000 ක් බව වෙල්ත් එක්ස් පවසයි. නිෂ්පාදකවරයකු, ක්‍රීඩාවට මුදල් ආයෝජනය කරන්නකු හා බොලිවුඩ් නළුවකු වන ශාරුක් ඉන්දියාවේ අයි පී එල් තරගාවලියට සහභාගි වන ‘කල්කටා නයිට් රයිඩර්ස්’ කණ්ඩායමේ හිමිකරුවා ද වෙයි.වෙල්ත් එක්ස් සමීක්ෂණයට අනුව එම ලැයිස්තුවේ තෙවැනි තැන හිමි කර ගන්නේ හොලිවුඩයේ වැඩිම ප්‍රේක්ෂක ආකර්ෂණයක් සහිත නළුවා වන ටොම් කෲස් ය. සිවුවැනි තැන ‘පයිරේට්ස් ඔෆ් කැරීබියන්’ චිත්‍රපට පෙළේ ප්‍රධාන නළුවා වූ ජොනී ඩෙප් හිමිකර ගෙන ඇත. එහිදී ටොම් කෲස් ගේ වත්කම ඩොලර් ලක්ෂ 4800 ක් ලෙස ද ජොනී ඩෙප්ගේ වත්කම ඩොලර් ලක්ෂ 4500 ක් ලෙස ද දක්වා තිබේ.නමුත් ලොව වඩාත් ධනවත්ම නළුවන්ගේ වෙනත් ලැයිස්තු කිහිපයක්ම ද අන්තර් ජාලයෙන් අපට හමු වෙයි. ඒවායේ ප්‍රමුඛස්ථානය ලබා දී ඇත්තේ ශාරුක් ඛාන්ට වන අතර ‘වෙල්ත් එක්ස්’ ලැයිස්තුවේ පළමු ස්ථානයේ වැජඹෙන ජෙරී සෙයින්ෆීල්ඩ් ගේ නම ඒ එකම ලැයිස්තුවකවත් දැක ගන්නට නොමැති වීම විමතියට කරුණකි. එසේ නම් ටොම් කෲස් ද පරදවමින් සමස්තයක් ලෙස ලොව ධනවත්ම නළුවා බවට පත්ව සිටින්නේ ලොව පුරා රසිකයන් මිලියන ගණනකගේ ප්‍රේමයට හිමිකම් කියන ශාරුක් ඛාන් ද?මෙසේ ලොව ධනවත්ම නළුවන්ගේ ලැයිස්තුවලට එක්ව සිටින අනෙක් එකම බොලිවුඩ් නළුවා වන්නේ සල්මන් ඛාන් ය. ඔහුගේ වත්කම ඩොලර් ලක්ෂ 2000 - 2500 අතර බව පැවැසෙයි. නමුත් ඒ සියලු වත්කම් ඔහු ඉපැයූ මුදල්ම නොවේ. ඔහුගේ පියා බොලිවුඩයේ ප්‍රකට තිර රචකයකු වූ සලීම් ඛාන් ය. හින්දි චිත්‍රපට 80 කට පමණ තිර පිටපත් රචනා කළ සලීම් ඛාන් ගෙන් ද යම් යම් වත්කම් සල්මන් ඛාන්ට හිමි වී තිබේ. 2014 වසර මුලදී තිරගත වූ සල්මන් රඟපෑ ‘ජායි හෝ’ චිත්‍රපටය වෙනුවෙන් කළ අය කිරීමත් සමඟ ‘බොලිවුඩයේ වැඩිම අය කිරීමක් කරන නළුවා’ යන හැඳින්වීම සල්මන්ට ලැබී තිබේ.ශාරුක් සල්මන් මෙන් බොලිවුඩයට සම්බන්ධකම් සහිත ධනවත් පවුලක උපන් අයකු නොවේ. ඔහුගේ වත්කමට අයත් වන සෑම ඩොලරයක්ම ඔහු ස්වාධීනව උපයා ගත්තක් වීම විශේෂයකි. ‘කල්කටා නයිට් රයිඩර්ස්’ ක්‍රිකට් කණ්ඩායමේ සම හිමිකරුවකු ද වන ශාරුක්ට අයත් චිත්‍රපට නිෂ්පාදන සමාගම ‘ඩ්‍රීම්ස් අන්ලිමිටඩ්’ නම් වෙයි. ‘කල්කටා නයිට් රයිඩර්ස්’ ක්‍රිකට් කණ්ඩායමේ වටිනාකම ඩොලර් ලක්ෂ 750 - 800 අතර වෙයි. ශාරුක් වෙසෙන මන්දිරය ‘මනාත්’ යන නමින් හැඳින්වෙන අතර ඩුබායිහි ඔහුට අයත් තට්ටු නිවාසයක් ද තිබේ. එය ‘ද පාම් ජුමෙයිරා’ යන නමින් හැඳින්වෙයි.ශාරුක්ට හා සල්මන්ට අමතරව ලොව ධනවත්ම නළුවන්ගේ ලැයිස්තුවල වැඩිපුරම සිටින්නේ හොලිවුඩ් නළුවන් ය. 2003 වසර වන තුරුම කුලී නිවහනක ජීවත්වූ ‘මැට්‍රික්ස්’ චිත්‍රපට පෙළෙන් ලොව දිනූ කීනු රීව්ස් ඒ අතරින් එක් අයෙකි. ඔහුගේ වත්කම ඩොලර් ලක්ෂ 3500 ඉක්මන බව පැවැසෙයි.හොලිවුඩ් නළුවකු, තිර රචකයකු චිත්‍රපට නිෂ්පාදකවරයකු මෙන්ම අධ්‍යක්ෂවරයකු ද වන තෝමස් ජෙෆ්රි හෑන්ක්ස් හෙවත් ටොම් හෑන්ක්ස් ද ලොව ධනවත් නළුවන් අතර කෙනෙකි. සම්මානනීය නළුවකු වන හෑන්ක්ස්ගේ වත්කම ඩොලර් ලක්ෂ 3500 ඉක්මවන බව පැවැසෙයි.තවත් ප්‍රකට හොලිවුඩ් නළුවකු වන සිල්වෙස්ටර් ස්ටැලොන්ගේ වත්කම ඩොලර් ලක්ෂ 2750 ඉක්මවයි. රම්බෝ සහ රොකී චිත්‍රපට මාලාවන්හි රඟපාමින් ජනප්‍රිය වූ ස්ටැලොන්ට හිමි බෙවර්ලි හිල්හි පිහිටි නිවෙසේ වටිනාකම ඩොලර් ලක්ෂ 495 කි. කැලිෆෝර්නියාවේ ද ඔහු සතුව ඩොලර් ලක්ෂ 100 ක් වටිනා මැඳුරක් තිබේ.ටයිටැනික් චිත්‍රපටයේ ලොව යොවුන් හදවත් වෙත තුරුළු වූ ලියනාර්ඩො ඩි කැප්රියෝ ද ලොව ධනවත්ම නළුවන් අතර සිටින්නෙකි. ඔහුගේ වත්කම ඩොලර් ලක්ෂ 2150 ක් බව පැවැසෙයි. කැලිෆෝර්නියාවේ මාලිබු ප්‍රදේශයේ කලබසාස් වතු යායට හිමිකම් කියන තවත් ජනප්‍රිය නළුවකු වූ විල් ස්මිත්ගේ වත්කම ඩොලර් ලක්ෂ 2000 කි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=av14060119</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWS‘කපූර්ලා ප්‍රසිද්ධියේ තමන්ගේ පවුල්වල වැරැදි කියවන්න යන්නේ නැතැ'යි බොලිවුඩයේ සුප්‍රකට කපූර් පවුලට හිතවත් අයෙකු කියා තිබුණා. ඒ කතාවේ ඇත්තක් තිබෙන්නට පුළුවනි. ඒ නිසා තමයි, කපූර් පෙළපතේ ජනප්‍රිය නිළියක වන කරිස්මා කපූර්ගේ විවාහ දිවිය චණ්ඩ මාරුතවලට මුහුණ දෙමින් සිටිද්දී පවා ඇය නිහඬව සිටියේ.කරිස්මා විවාහ වුණේ දිල්ලි නුවර කර්මාන්ත හිමිකරුවකු වන සන්ජේ කපූර් සමඟයි. ඒ, 2002 සැප්තැම්බර් 29 වැනිදා. සන්ජේ - කරිස්මා යුවළට මුලින්ම ලැබුණේ දියණියක්. 2005 දී උපන් ඇය, සමෙයිරා. ඔවුන් දෙදෙනාට දෙවනුව ලැබුණේ පුතෙක්. මේ වන විට සිව්වැනි වියෙහි පසුවන ඔහු, කියාන්. දියණිය ලැබී ටික කාලයක් ගත වෙද්දී සන්ජේ සහ කරිස්මා අතර අමනාපකම් මතුවුණා. කරිස්මා, දියණිය ද රැගෙන තම මවුපියන් වෙතට පිටත්ව ගියා. ඒත්, ටික කාලයකින් යළි ඇය සන්ජේ වෙතට ගියේ දෙමවුපියන්ගේ සහ ඥාතීන්ගේ මැදිහත්වීම මතයි. 2010 දී දෙදෙනාට කියාන් පුතු ලැබීමත් එක්කම කවුරුත් හිතුවේ සියලු දොස් දුරුවුණා ය කියලයි. ඒත් ඒ සිතුවිලි සැබෑ වුණේ නැහැ. කරිස්මා නැවතත් දෙමවුපියන් වෙතට ගියේ දරු දෙදෙනාවම රැගෙනයි.ඇය යළි සන්ජේ වෙතට ගියේ නැහැ. ඔහුට තම දරු දෙදෙනාව දැක ගන්නටවත් කරිස්මා ඉඩ තැබුවේ නැහැ. මේ නිසා කනස්සල්ලට පත්වූ සන්ජේ ඉන්දීය පවුල් උසාවියේදී නඩුවක් ගොනු කරමින්, දරු දෙදෙනාව තමන්ට ලබා දෙන්නැයි ඉල්ලා සිටියා. එහි තීන්දුව තවම ප්‍රකාශ කර නැහැ. කොහොම වෙතත්, සන්ජේත් කරිස්මාත් මීට මාස කිහිපයකට කලින් දික්කසාද නඩුවක් පවරා ඇතැයි දැන ගන්නට ලැබී තිබෙනවා. තමන් දෙදෙනාට නිත්‍යනුකුලව වෙන්වීමට ඉඩ දෙන්නැයි එමඟින් ඔවුන් ඉල්ලා තිබෙනවා. මේ පිළිබඳ නඩු විභාගය දැන් පැවැත්වෙද්දී දරු දෙදෙනාව සන්ජේට දැක ගන්නට ඉඩදීමට කරිස්මා එකඟ වෙලා. ඒ, නිතරම නොවෙයි. ඇගේ පාලනයට යටත්වයි.කරිස්මා, සන්ජේගෙන් වෙන් වූයේ ඔහු, ප්‍රියා චට්වාල් නමැත්තියක සමඟ තහනම් ඇසුරක් පවත්වන නිසා බවයි පැවැසෙන්නේ. ප්‍රියා, මුම්බායි හි ප්‍රකට ව්‍යාපාරිකයකුගේ බිරිඳයි. මේ වන විට ප්‍රියා තම සැමියාගෙන් වෙන්වී සිටිනවා.ශ්‍රැති හසන් දැන් ජනප්‍රිය, කාර්ය බහුල නිළියක්. ඇය, ජනප්‍රිය නළු කමල හසන් ගේ දියණියයි. මේ වන විට 27 වැනි වියෙහි පසුවන ශ්‍රැති ට තවත් අලුත් බොලිවුඩ් චිත්‍රපටයක ප්‍රධාන චරිතයක් නිරූපණය කිරීමේ වරමක් ලැබිලා. අනීස් බාස්මී අධ්‍යක්ෂණය කළ මේ චිත්‍රපටයේ නම, ‘වෙල්කම් බැක්’ චිත්‍රපටය නිෂ්පාදනය කරන්නේ ෆයිරූස් නදියද්වාලා.‍‍මේ චිත්‍රපටයේ රූගත කිරීම් පසුගිය සතිය තුළදීත් සිදුවුණා. ඒ රූගත කිරීම්වලට ශ්‍රැති සහභාගි වුණේ තට්ටු නිවාස සංකීර්ණයක් තුළ පිහිටි නවාතැනක ඉඳලයි. එක්තරා උදෑසනක සුපුරුදු පරිදි ඇය ලැහැස්ති වුණේ ‘වෙල්කම් බැක්’ චිත්‍රපටයේ රූගත කිරීම් කිහිපයකට සහභාගි වෙන්නයි. ඇය නවාතැනින් පිටත්වෙන්නට ඔන්න මෙන්න කියා තිබෙද්දි කවුදෝ අයෙකු සීනුව නාද කළා. ඇය, ‘කවුද?’ යනුවෙන් විමසුවා. පිළිතුරක් නැහැ. ඒ නිසා ඇය යන්තමින් දොර විවෘත කළා පමණයි, නාඳුනන පුද්ගලයෙකු දොර තල්ලු කර ගෙතුළට එන්නට උත්සාහ කළා. ශ්‍රැති මොහොතක්වත් පමා වුණේ නැහැ. විදුලි වේගයෙන් දොර වසා අගුලු දැමුවා. ඒ නිසා නාඳුනන පුද්ගලයාට නි‍ෙවස තුළට එන්නට ‍හැකි වුණේ නැහැ. ඔහු ආපසු යන්න ගියා.මේ පුද්ගලයා මීට කලින් දිනයකදීත් තමන්ට කරදර කරන්නට උත්සාහ කළ බව ශ්‍රැතිට පසුව සිහිපත් වුණා. එදින ද ඇය ‘වෙල්කම් බැක්’ චිත්‍රපටයේ රූගත කිරීමකට දර්ශන තලයට ආසන්නව වෑන් රථයක සිටිද්දී මේ තැනැත්තා පැමිණ තිබෙනවා. ඒ මොහොතේදී ඔහු, ශ්‍රැති අසුන්ගෙන සිටි වාහනයේ දොර හැර ඇතුළට එන්නට උත්සාහ දැරුවත් ඒ අසල සිටි ඇගේ වෙස්ගැන්වීමේ ශිල්පියා සහ කොණ්ඩ මෝස්තර ශිල්පියා‍ෙග් මැදිහත්වීමේන් එය වැළකී තිබෙනවා. මෙයින් කෝපයට පත් ඔහු වෑන් රථයට අතින් පයින් පහර දී ගිය බවයි පැවසෙන්නේ. ඒත් කිසිවෙකු සිතුවේ නැහැ ඔහු නැවතත් ශ්‍රැතිව සොයා පැමිණේවි කියා.මේ සිද්ධි දැනගත් පසුව චිත්‍රපටයේ නිෂ්පාදක ෆයිරූස්, වහා ශ්‍රැතිගේ ආරක්ෂාවට ආරක්ෂක භටයන් දෙදෙනකු පැය 24 පුරා සේවයේ යෙදවීමෙට පියවර ගත්තා. චිත්‍රපටයේ රූගත කිරීම් නිම වනතුරු ඔවුන් දෙදෙනා ශ්‍රැතිට ආරක්ෂාව සලසනු ඇති බවයි ෆයිරුස් පැවසුවේ. ඒත්, තමන්ට නාඳුනන අයෙකුගෙන් හිරිහැර සිදුවූ බවට ශ්‍රැති මේ වනතුරු පොලිසියට පැමිණිල්ලක් කර නැහැ.කපුර්ලා ගෙදර ප්‍රශ්න කරළියට නොගෙනෙන බවට ඇතැම් අය ප්‍රකාශ කළත් රන්බීර් කපූර් නම් තම ජීවිතයේ කටුක අත්දැකීම් නොසඟවා මාධ්‍යයට ප්‍රකාශ කර තිබුණා. රන්බීර්ගේ පියා, ප්‍රවීණ නළු රිශී කපූර්. මව, නීතු සිං. මේ දෙදෙනාම කලකට පෙර හින්දි සිනමාවේ ජනප්‍රියව සිටි යුවළක්. රිශි සහ නීතු අතර එක්තරා කාලයකදී දැඩි අමනාපකම් මතුවී තිබුණා. ඒ වගතුග කෙසේදැයි රන්බීර් පසුගිය දා හෙළි කළේ එක්තරා සම්මුඛ සාකච්ඡාවකදීයි.“එතකොට මම පුංචි එකෙක්. ඒ දවස්වල අම්මයි, තාත්තයි නිතරම රණ්ඩු වෙනවා. සමහර වෙලාවට මේ රණ්ඩු ගොඩක් දුරදිග ගියා. එතකොට අපේ ගෙදර තිබුණේ හරිම අසතුටුදායක වාතාවරණයක්. අම්මයි තාත්තයි රණ්ඩු වෙන සමහර දවස්වල මම හිටියේ, අපේ ගෙදර තරප්පුවේ පඩියක ඉඳගෙන මගේ දණිස් දෙක අස්සෙ ඔළුව හංගා ගෙනයි. ඔය විදිහට මම පහුවදා උදේ පහ, හය වෙනතුරු ඉඳලා තියෙනවා. ඒ වෙලාවට තමයි, දෙන්නගෙ රණ්ඩුව නවතින්නේ. මගේ දෙමවුපියො ගතකළේ හරිම ගැටුම්කාරි විවාහ ජීවිතයක්. ඒ පරිසරයට මම කොටුවෙලයි හිටියේ. මගේ ජීවිතය හැදී වැඩුණේ රෝස මල් යහනාවක නෙමෙයි. දැන් නම් මම දන්නවා විවාහ ජීවිතයක් මොන තරම් සංකීර්ණ ද කියලා.” රන්බීර් හැඟුම්බර හඬකින් කියා සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=am1406011</link>
    <topic>පීනස ඇති අයගේ හිසකෙස් පැහෙන කතාව බොරු</topic>
    <author>සාකච්ඡා කෙළේරමණී සුබසිංහ</author>
    <content>පීනස ඇති අයගේ හිසකෙස් පැහෙන කතාව බොරුපීනස ලෙස අර්ථ දැක්වෙන නිශ්චිත රෝගයක් තිබෙනවා ද?ජනවහරේ ‘පීනස’ යන වචනය බහුලව භාවිත වුවද එය විද්‍යාත්මකව අර්ථ දැක්විය හැකි එක් රෝගයක් නොවේ. එහෙත් නවීන වෛද්‍ය විද්‍යාවේ විස්තර කැරෙන නාසය හා සම්බන්ධ රෝග රැසක් ‘පීනස’ හා සම්බන්ධ බව පෙනේ. නිතර නිතර නාසයෙන් දියර සොටු ගැලීම, නාසයේ බර ගතිය සහ තද ගතිය, හුස්ම ගැනීමේ අපහසුව, කලාතුරකින් නාසයෙන් රුධිරය ගැලීම ආදිය එම රෝග තත්ත්වය නිසා සිදුවන බව විශ්වාස කළ ද එම රෝග ලක්ෂණ මතුවීමට ප්‍රධානතම හේතුව නිතර වැල‍ඳෙන සෙම්ප්‍රතිශ්‍යාවයි.එසේ සොටු දියර ගලන්නේ නාස් කුහරයෙහි බිත්ති ආවරණය කර ඇති ශ්ලේෂ්මල පටල ආසාදනයට ලක්වීමෙනි. ඊට අමතරව පරිසරයේ ඇති දුහුවිලි, පින්න, සමහර මල් රේණු, වී කාටු වැනි දේ ඇතැම් අයට අසාත්මිකය. නාසයේ සහ ඊට යාබද වායු කෝඨරවල ශ්ලේෂ්මල පටලය දක්වන ඒ අසාත්මික තත්ත්වය Allergic Rhinitis ලෙස හඳුන්වයි. ඇතැම් අවස්ථාවන්හි නාසයේ ශ්ලේෂ්මල පටලය කිසිඳු අසාත්මික කාරකයන් නැතිව වුවද ඉබේ උත්තේජනය වී කිවිසුම් යාම, සොටු දියර ගැලීම සිදුවිය හැකියි. ‘Vasomotor Rhinitis’ ලෙස හඳුන්වන ඒ තත්ත්වයට ගොදුරු වන්නේ වැඩිහිටියන්.මානසික ආතතිය පීනස් රෝග තත්ත්වයට බලපානවා ද?කාර්ය බහුල බව හා විවිධ සමාජ ගැටලු ආදිය නිසා මානසික ආතතියෙන් පෙළෙන අය සමාජයේ බහුලව දකින්නට ලැබෙනවා. ඒ අය අතර පීනස ලෙස හඳුන්වන රෝගී ලක්ෂණ නිරන්තරයෙන් දැකිය හැකි වෙයි. ඊට අමතරව යොවුන් වියේ ඇතිවන හෝමෝන බලපෑම්, සමහර රෝගාබාධ සඳහා භාවිත කරන ඖෂධවල අතුරු බලපෑමක් ලෙස ද පීනස තත්ත්වයක් ඇතිවිය හැකියි.සමහර කුඩා දරුවන් නාසය තුළට ඇතුළු කර ගන්නා විවිධ ද්‍රව්‍ය හා බීජ වර්ග නිසාත් නාසයෙන් දුර්ගන්ධයක් සහිතව දියරයක් පිටවිය හැකියි. එවැනි තත්ත්වයක් පවා කෙනෙකු පීනස ලෙස වරදවා වටහා ගන්නට පුළුවන්. එහෙත් ඒ සියල්ලටම වඩා පීනස ලෙස හඳුන්වන රෝගය සමීප වන්නේ වායු කෝඨර ප්‍රදාහය හෙවත් Sinusitis නම් රෝගී තත්ත්වයටයි.වායුකෝඨර ප්‍රදාහය ලෙස හැඳින්වෙන්නේ කුමක් ද? එම රෝගී තත්ත්වය හා පීනස අතර ඇති සම්බන්ධතාව කුමක් ද?නාසය මුල්කරගෙන හටගන්නා විවිධ රෝග කිහිපයකින් ඇතිවන එකම ආකාරයේ රෝග ලක්ෂණ සමූහයක් පීනස ලෙස සාමාන්‍ය ජනතාව අතර ව්‍යවහාරයේ පවතිනවා. කෙසේ වෙතත් අවසානයේ දී සිදුවන්නේ නාසය තුළ හා ඊට යාබද වායු කෝඨර තුළ පිහිටි ශ්ලේෂ්මල පටලය ආසාදනය වීමයි. නාසයෙන් ගලන සොටු දියරයේ ස්වභාවය එම ආසාදනය සිදු වී ඇති ආකාරය අනුව වෙනස් වෙනවා.ලේ පීනස, ගඳ පීනස, දිය පීනස ලෙස පීනස් රෝගය වර්ග කර තිබෙන්නේ ඇයි?අසාත්මිකතාවක් නිසා හටගන්නා ආසාදනයක දී නාසයෙන් පිටවෙන්නේ අවර්ණ වූ වතුර (දිය පීනස) මෙන් දියරයක්. එය විෂබීජ මඟින් ආසාදනය වූයේ නම් එම දියරය කහ පැහැති හෝ ලේ මිශ්‍ර කහ පැහැති විය හැකියි. එමෙන් ම ආසාදනය සිදු කරන ලද බැක්ටීරියා විශේෂය අනුව ස්‍රාවයේ පැහැය කහ හෝ කොළ පැහැයෙන් වෙනස් විය හැකි අතර එහි දුර්ගන්ධයක් ද ඇති විය හැකියි. ‘ගඳ පීනස’ ලෙස අර්ථ දැක්වෙන්නේ එම තත්ත්වයයි.එම ආසාදන කල් පැවතුණ එකක් නම් නාසයේ හා වායු කෝඨර තුළ ඇති ශ්ලේෂ්මල පටලය තුවාල වී ලේ ගැලීමක් සිදු වීමට පුළුවන්. ‘ලේ පීනස’ ලෙස හැඳින්වෙන්නේ එම තත්ත්වයයි. මේ ආකාරයට සාමාන්‍ය ජනතාව නාසයෙන් ගලන ස්‍රාවයේ ස්වභාවය අනුව ලේ පීනස, ගඳ පීනස හා දිය පීනස ලෙස පීනස වර්ග කරන බව පෙනෙනවා. මෙය එකම රෝගයේ විවිධ අවස්ථාවන් හා විවිධ රෝගී තත්ත්වයන් විය හැකියි.කුඩා දරුවකුගේ නාසයෙන් නිතර සොටු දියර ගැලීම, නාසය තදවීම හා කිවිසුම් යාම වායු කෝඨර ප්‍රදාහයේ ප්‍රතිඵලයක් ද?එය වායු කෝඨර ප්‍රදාහය විය නොහැකියි. කුඩා කාලයේ දී දරුවන් ගේ වායු කෝඨර වර්ධනය වී නොතිබීම ඊට හේතුවයි. එම වායු කෝඨර ක්‍රමයෙන් වර්ධනය වන්නේ යොවුන් වියට පත්වන විටයි. කුඩා දරුවන් තුළ ඇතිවන එම රෝගී තත්ත්වයට හේතුව බොහෝ විට සෙම්ප්‍රතිශ්‍යාව හෝ උගුරේ ආසාදනයක් විය හැකියි.සති දෙකකට වඩා රෝග ලක්ෂණ දිගින් දිගටම පවතිනවා නම් එය නාසයේ මස්දලු ඉදිමීමක් වීමට පුළුවන්. ‘Aenoids’ ලෙස එම තත්ත්වය හැඳින්වෙනවා. එසේ නැතිනම් එම රෝගී තත්ත්වය අසාත්මිකතාවක ප්‍රතිඵලයක් විය හැකියි.කුඩා දරුවන් නිතර නිතර සෙම්ප්‍රතිශ්‍යාවට ගොදුරු වන්නේ ඇයි?සාමාන්‍ය පරිසරයේ සෙම්ප්‍රතිශ්‍යාව, උණ, කැස්ස ආදි රෝගාබාධ ඇතිකරන වෛරස් වර්ග 150 ක් පමණ තිබෙනවා. ඒ එක් වෛරසයක් නිසා රෝගය වැලඳුණ පසු ඊට ශරීරයේ ප්‍රතිශක්තිය ඇති වෙනවා. එම වෛරසයෙන් නැවත රෝගය නොවැලඳුණත් වෙනත් වෛරසයකින් රෝගය ඇතිවිය හැකියි. දරුවෙක් නිතර වෛරස් ආසාදනවලට ගොදුරු වන්නේ ශරීරයේ ප්‍රතිශක්තිය අඩුවීම නිසයි. වයසින් වැඩෙත්ම එය මඟ හැරී යන්නට පුළුවන්.නාසයෙන් නිතර සොටු දියර ගැලීම අසාත්මිකතාවක් නිසා සිදුවන්නේ ද යන්න ස්ථිරවම දැන ගන්නේ කෙසේ ද?දවසේ එකම වේලාවක කිවිසුම් යාම හා දුහුවිල්ලට, පින්නට නිරාවරණය වූ විට, සමහර ඖෂධ හා ආහාර ගත් විට රෝග ලක්ෂණ මතු වූවා නම් එය අසාත්මික තත්ත්වයක් නිසා සිදුවන බව සිතිය හැකියි. වෛද්‍යවරයකු වෙත යොමු වී රෝගය කුමක්දැයි නිශ්චිතව තීරණය කොට ප්‍රතිකාර ගැනීම වැදගත්.අසාත්මිකතා නිසා ඇතිවන පීනස තත්ත්වය නිට්ටාවට සුවකළ හැකි ද?අසාත්මිකතා නිසා රෝගී තත්ත්වය හඳුනා ගත්තානම් කළ යුතු වන්නේ එම අසාත්මික කාරක ඉවත් කිරීමයි. එසේත් නැතිනම් ඒ සඳහා සිරුරේ ප්‍රතිශක්තිය වර්ධනය කිරීමයි. සමහර අයට ශීත කාමර අගුණ විය හැකියි. දුහුවිල්ලට පින්නට නිරාවරණය වූ සැණින් කිවිසුම් පිටවී සොටු දියර ගැලිය හැකියි. එම පරිසර සාධකවලින් දුරස් වීම වැදගත්.ආහාරපාන නිසා එවැනි රෝග ලක්ෂණ මතු වූවානම් ඒවා ගැනීමෙන් වැළකිය යුතුයි. යම් ඖෂධ ගැනීමකින් පසු ඉහත අසාත්මිකතා පෙන්වනවා නම් ඒ බව වෛද්‍යවරයාට පවසා අදාළ ප්‍රතිකාර ලබා ගත යුතුයි. ඇතැම් විට කාලයක් ගත වීමේ දී අසාත්මික වන පරිසර සාධකවලට ශරීරයේ ප්‍රතිශක්තිය වර්ධනය විය හැකියි.උඩු ඇන්දේ දත් ගැලවීම නිසා වායු කෝඨර ප්‍රදාහය ඇතිවෙනවා කියන්නේ ඇත්ත ද?ඔව්. උඩ හනුවේ දත්වල මුල පිහිටා තිබෙන්නේ එහි වායු කෝඨරවලට මායිම්වයි. එම නිසා දත්වල ඇති විෂබීජ ලෙහෙසියෙන් ම එම වායු කෝඨර තුළට පැතිරී වායු කෝඨර ප්‍රදාහය ඇතිකළ හැකියි. දතක් ගලවා දින කිහිපයක් ඇතුළත ඊට උඩින් තද වේදනාවක් දැනීම, හිසරදය හා උණ ගතිය, නාසයෙන් කහ පැහැති සොටු දියර ගැලීම ආදි රෝග ලක්ෂණ එවැනි විෂබීජ ආසාදනයකදී ඇතිවීමට පුළුවන්.නාසයේ මස්දලු හටගන්නේ ඇයි? ඒවා මතු කාලයේ පිළිකා බවට පත්වීමේ අවදානමක් තිබෙනවා ද?බොහෝ දෙනකු ඒ තත්ත්වය හඳුන්වන්නේ ගල් පීනස ලෙසයි. ප්‍රදාහය දිගින් දිගටම පැවතුණේ නම් නාසයේ මස්දලු ඇතිවිය හැකියි. ඖෂධීය දියර මඟින් ඒවා දියකර හැරිය හැකි අතර එමඟින් සුවයක් නොලැබේ නම්, යම් වර්ධනයක් දැකිය හැකිනම් ශල්‍යකර්මයක් මඟින් කපා ඉවත් කළ හැකියි. එය ඔබගේ වෛද්‍යවරයා විසින් තීරණය කරනු ලබයි. පීනස නිසා නාසයේ හට ගන්නා මස්දලු පිළිකා බවට පත් නොවේ.නාසය තදවීම මඟ හැරිමට නාසයට දමන ඖෂධ දියර සහ ස්ප්‍රේ ඉසිනයක් දිගින් දිගට භාවිත කිරීම සුදුසු ද?නාසයට දමන ඕනෑම දියර ඉසින ඖෂධයක් හෝ ආඝ්‍රාණ ඖෂධයක් භාවිත කළ යුතු වන්නේ වෛද්‍ය උපදෙස් අනුව පමණයි. වෛද්‍ය උපදෙස් නැතිව ඒවා දින කිහිපයකට වඩා භාවිත කිරිම සුදුසු නොවන්නේ එය පුරුද්දට යා හැකි නිසයි.පීනස රෝගීන්ට වඩාත් සුදුසු නාසයට ඉසින දියරමය ඖෂධය ද, එසේත් නැතිනම් පෙති වශයෙන් ගන්නා ඖෂධ වර්ග ද?ඒ දෙවර්ගයේ ම වෙනසක් නොවෙයි. දියර ඉසිනයකින් සිදුවන්නේ ඉදිමුණු ශ්ලේෂ්මල පටලය ඉහිල් කිරීමයි. එමඟින් නාසය පිරිසුදු වී සිරවුණු ස්වභාවය අඩු වේ. දියර බිංදු දැමීමෙන් ද සිදුවන්නේ ඒ කාර්යයි. ඒ සමඟ ම රෝගය සුව වීම සඳහා ප්‍රතිජීවක ඖෂධ වෙනම ලබා දිය යුතුයි.නාසය සිරවීම සිදුවන අවස්ථාවන්හි සමහර අය නිවසේ දී දෙහි කොළ වැනි ඖෂධ තම්බා වාෂ්ප ඇල්ලීම සිදු කරනවා. එය අහිතකර ද?වාෂ්ප ඇල්ලීම තුළ සිදු වන්නේ නාසයෙහි ගන වී ඇති සොටු මෘදු බවට පත් කිරීමයි. දෙහි කොළ වාෂ්ප ඇල්ලීම නිසා වන ගුණයක් හෝ අයහපතක් ගැන ස්ථිරවම කිව නොහැකියි.වරින්වර ඇතිවන තද හිසරදය, නළලේ, ඇස් යට වේදනාව, දුර්ගන්ධයෙන් යුතු කහ පැහැ සොටු දියර ගැලීමට හේතුව පීනස ද?පීනස හේතු කාරක විය හැකියි. එහෙත් මිග්‍රේන් තත්ත්වය, දත්වල ආබාධ හෝ වෙනත් රෝගාබාධ නිසා ද ඒ රෝග ලක්ෂණ පෙන්නුම් කළ හැකියි. සුදුසු වෛද්‍යවරයකු ලවා පරීක්ෂා කර ගැනීමෙන් රෝගය හඳුනා ගන්නට පුළුවන්. එවැනි රෝගීන්ට දුම්පානය ඉතා අහිතකර නිසා එය නවතා දැමීම ඉතා වැදගත්.නිතර නාසය හිරවන සමහර විට සොටු දියර ගලන කෙනකුට නිවසේදී කළ හැකි ප්‍රතිකර්ම මොනවා ද?එවැනි රෝගීන් නාසය පිරිසුදුව තබා ගැනීම ඉතා වැදගත්. වරකට එක් සිදුර බැගින් වසා නාසයෙන් සොටු සූරා නිතර ඉවත් කිරීම සුදුසුයි. එවිට විෂබීජ මඟින් නාසය තුළ හා වායු කෝඨර තුළ ආසාදනය ඇතිවීම වැළැක්විය හැකියි. උණු දිය වාෂ්ප ආඝ්‍රාණය කිරීම ද කළ හැකි තවත් ප්‍රතිකර්මයකි.පීනස ඇති අයගේ වයසට පෙර හිසකෙස් පැහෙනවා කියන කතාව ඇත්ත ද?එය කාලයක් තිස්සේ ජන සමාජයේ මුල් බැසගෙන ඇති විශ්වාසයක්. එහෙත් පීනස සහ හිසකෙස් පැසීම අතර කිසිඳු සම්බන්ධතාවයක් නෑ.පීනස රෝගීන් පාන්දර අවදි වීම අහිතකර ද?සමහර කෙනකුට අහිතකර විය හැකියි. පින්න සහ සීතල ඔරොත්තු දිය නොහැකි නිසා එවැනි අය හිස් ආවරණයක් පැලඳීම සුදුසුයි. දුහුවිලි වැනි දේ අසාත්මික නම් නාසය හා මුඛවාඩමක් පැලඳිය හැකියි.පීනස රෝගීන්ට සීතල වතුර අකැප ද?එයත් පුද්ගලයාගෙන් පුද්ගලයාට වෙනස්. සමහර කෙනකුට සීතල වතුර අසාත්මික විය හැකි අතර තවත් කෙනකුට එයින් විශේෂ බලපෑමක් ඇතිවිය නොහැකියි. කෙසේ වෙතත් තමන්ට අසාත්මික වන අවස්ථා හඳුනා ගෙන, එමෙන්ම ආසාත්මික කාල වේලාවන් මඟ හැර දිය නෑම වඩාත් සුදුසුයි.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=cr1406011</link>
    <topic>අනුරාධපුර රාජධානියේ ජනතාව දඩයම් යුගයෙන් කෘෂි යුගයට සංක්‍රමණය වූ පිරිසක්</topic>
    <author/>
    <content>අනුරාධපුර රාජධානියේ ජනතාව දඩයම් යුගයෙන් කෘෂි යුගයට සංක්‍රමණය වූ පිරිසක්පුරාවිද්‍යාව පිළිබඳ මහාචාර්ය රොබින් කනිංහැම්සිදුහත් උපත සිදුවූ බවට සැලකෙන නේපාලයේ ලුම්බිනි සල් උයනේ සිදුකළ පුරා විද්‍යා කැණීම් හේතුවෙන් පසුගිය කාලයේ අවධානයට ලක්වූ මහාචාර්ය රොබින් කනිංහැම් පසුගියදා ශ්‍රී ලංකාවට පැමිණියේ ය. ඒ ඔහුගේ මූලිකත්වයෙන් එංගලන්තයේ ඩරම් විශ්වවිද්‍යාලය හා කැලණිය විශ්වවිද්‍යාලය ඒකාබද්ධ ව්‍යාපෘතියක් ලෙස සිදු කළ අනුරාධපුර පැරණි නගරයෙන් පිටත ප්‍රදේශයේ සිදු කළ කැණීම් පිළිබඳව සකස් කළ Anuradhapura vol.III The Hinterland කෘතිය එළි දැක්වීම සඳහා ය.නේපාලයේ හා ශ්‍රී ලංකාවේ පුරාවිද්‍යා කැණීම් පිළිබඳව මහාචාර්ය රොබින් කනින්හැම්ගේ අත්දැකීම් පිළිබඳව සංවාදයක් පහතින් පළවේ. ඔහු ‍සමඟ මෙම සාකච්ඡාව සිදු කරන්නේ කැලණිය විශ්වවිද්‍යාලයේ පුරාවිද්‍යාව පිළිබඳ මහාචාර්ය ප්‍රිශාන්ත ගුණවර්ධනය.මහාචාර්ය රොබින් කනිංහැම් එංගලන්තයේ ඩැරම් විශ්වවිද්‍යාලයේ නියෝජ්‍ය උපකුලපතිවරයා වන අතර පුරාවිද්‍යාව පිළිබඳ මහාචාර්ය ධූරය ද උසුලයි.ඔබ පුරාවිද්‍යාවට යොමුවුණේ කොහොමද?මා කුඩා කල සිට ම දෙමවුපියන් සමඟ එංගලන්තයේ විවිධ ස්ථාන නැරඹීමට ගියා. ඒවායේ තිබුණු සංස්කෘතික අංග මා මවිතයට පත් කළා. ඒ නිසා පුරාණ දේවල් පිළිබඳ අධ්‍යයනය කරන්නට කුඩා කාලයේ සිට ම මා උනන්දු වුණා. ඒ නිසා උසස් අධ්‍යාපනය සඳහා කේම්බ්‍රිජ් විශ්වවිද්‍යාලයට ඇතුළු වී ඒ පිළිබඳ වැඩිදුරටත් හැදෑරීමට උනන්දු වුණා.ඔබ ශ්‍රී ලංකාවේ පුරාවිද්‍යාව සමඟ දක්වන සම්බන්ධය ආරම්භ වුණේ කොහොමද?ඇත්ත වශයෙන් ම ඒකට ලොකු ඉතිහාසයක් තිබෙනවා. 1980 දශකය අගභාගයේ කේම්බ්‍රිජ් විශ්වවිද්‍යාලයේ මාගේ ආචාර්ය උපාධි නිබන්ධය සඳහා ශ්‍රී ලංකාවේ අනුරාධපුර නගරය පිළිබඳ වැඩිදුරටත් පර්යේෂණ කිරීමට මාගේ අවධානය යොමු වුණා. ඒ සඳහා මට ලොකු සහයක් හා සම්බන්ධතාවක් ගොඩනඟා ගැනීමට පදනම සැලසුණේ එංගන්තයේ මගේ පුරාවිද්‍යාව පිළිබඳ ගුරුවරයා වූ මහාචාර්ය එෆ්.ආර්. ඕල්වින් මහතා නිසා. ඔහු ශ්‍රී ලංකාවේ පුරාවිද්‍යාව සමඟ ලොකු සම්බන්ධතාවයක් ඒ කාලයේ ගොඩනඟාගෙන තිබුණා.ඇත්තටම මොකක්ද ඔබ අනුරාධපුරයේ පර්යේෂණයට භාජනය කළේ?අනුරාධපුර ඇතුල් නගරයේ සංස්කෘතික ඉතිහාසය පරික්ෂාකිරීමේ අරමුණින් තමයි මෙම පරීක්ෂණය ආරම්භ කළේ. මෙම පර්යේෂණ මඟින් අනුරාධපුර නගර භූමිය දඩයක්කාර සමාජයේ අවසාන කාල පරිච්ඡේදයේ සිට ක්‍රමයෙන් දියුණු කෘෂිකාර්මික පරිසරයක් ගොඩනඟාගත් ජනතාවක් ජීවත් වුණා යැයි කියන කරුණු තහවුරු වුණා. එම භූමිය මත තමයි පසුව ලංකාවේ රාජ්‍ය පාලකයින් තමන්ගේ ප්‍රධාන අගනුවර හා පරිපාලන මධ්‍යස්ථානය ගොඩනඟාගෙන තිබුණේ.මේ පිළිබඳ තොරතුරු සම්බන්ධ වාර්තාවක් තියෙනවද?ඔව්. මේ පිළිබඳ සම්පූර්ණ කථාව ඇතුළත් වෙළුම් දෙකකින් යුත් කාණ්ඩ දෙකක් මේ වනවිට ප්‍රකාශයට පත් කරලා තියෙනවා. ඒවා ශ්‍රී ලංකාවේ පුස්තකාල වලින් ඒ පිළිබඳව උනන්දුවක් දක්වන අයට කියවන්න පුළුවන්. ඒකේ පළවෙනි වෙළුම මගින් අනුරාධපුර නගරයේ කැණීම් පිළිබඳ සවිස්තරාත්මක තොරතුරු විස්තර කරලා තියෙනවා. වෙළුම් දෙක මගින් හමුවූ පුරාවස්තු පිළිබඳ දීර්ඝ විස්තරයක් සාකච්ඡා කරල තියෙනවා. ඉතින් ශ්‍රී ලංකාවේ පුරාවිද්‍යා පර්යේෂණවල මගේ ඉතිහාසය ආරම්භ වන්නේ ඒ ආකාරයට.‍දැන් මේ පර්යේෂණ වලින් පසු ඔබ දැවැන්ත ව්‍යාපෘතියක් ශ්‍රී ලංකාවේ ක්‍රියාත්මක කළා නේද? ඒ පිළිබඳ විස්තර මොනවාද?ඇත්තටම කැලණිය විශ්වවිද්‍යාල‍යත් සමඟ 2004 - 2010 කාල පරිච්ඡේදය තුළ මම සේවය කරන ඩැරම් විශ්වවිද්‍යාලයේ ප්‍රධානත්වයෙන් එංගලන්තයේ තවත් විශ්වවිද්‍යාල කිහිපයක් වන ස්ටර්ලින්, ලෙයිස්ටර් බ්‍රැඩ්ෆර්ඩ් යන එකතුවෙන් අනුරාධපුර තදාශ්‍රිත ප්‍රදේශය පරීක්ෂා කිරීමට අපි තීරණය කළා. මොකද මේ වනවිටත් අපි අනුරාධපුර නගරය පිළිබඳ පර්යේෂණ කර තිබුණු නිසා එහි වට පිටාව කුමන ආකාරයෙන් තිබුණා ද කියන කාරණය සොයා බලන්න අපි තීරණය කළා.මොනවද මේ සම්බන්ධයෙන් ලැබුණු පුරාවිද්‍යාත්මක ප්‍රතිඵල?අනුරාධපුර ප්‍රත්‍යන්ත කලාපය සාර්ව මට්ටමකින් නිරීක්ෂණය කොට එහි අන්තර් සම්බන්ධය අනුරාධපුර නගර‍ය සමඟ කෙසේ පැවතියා ද යන්න පිළිබඳ මෙතෙක් පුරාවිද්‍යා පර්යේෂණ මගින් සිදුවී තිබුණේ නෑ. ඒ අනුව අපිට හැකියාවක් ලැබුණා මෙම කලාපයේ සමීක්ෂණ මඟින් පුරාවිද්‍යා ස්ථාන 1000 කට ආසන්න ප්‍රමාණයක් වාර්තා කරන්න.මහාචාර්ය රොබින් කනිංහැම් ලුම්බිණි කැනීම් අතරතුරමේ සම්බන්ධයෙන් ඉදිරිපත් කරන්න පුළුවන් නව අදහස් තියෙනවද?ප්‍රධාන වශයෙන් ම අපිට කියන්න පුළුවන්කම තියෙනව අනුරාධපුර නගරය සමඟ සංසන්දනාත්මකව බලන විට ප්‍රත්‍යන්ත කලාපයේ නගර නොතිබුණු බව. මේ ප්‍රදේශයේ ග්‍රාමීය සමාජ ආර්ථික වටපිටාවක් පැවතුනේ. ඒවායේ නිෂ්පාදන කටයුතු ශිල්ප ශ්‍රේණින්ගේ වැඩකටයුතු අනුරාධපුර නගරය සමඟ සම්බන්ධතා පැවති බව ‍මෙම පුරාවිද්‍යා පර්යේෂණ මඟින් තහවුරු වුණා. ඒ වගේ ම ශ්‍රී ලංකාවේ වාරි තාක්ෂණය සම්බන්ධයෙන් අපි කරපු කැණීම් කටයුතු කාලනිර්ණය කිරීම් අනුව වාරි පද්ධතියේ බිඳ වැටීම 11 වන සියවසේ සිදුවූ බව තහවුරු වුණා. මෙය එක්තරා දුරකට වංශ කතාවල සඳහන් තොරතුරු සනාථ කිරීමක් බව කිව හැකියි.මේ සම්බන්ධයෙන් කියවිය හැකි වාර්තාවක් සකස්කර තිබෙනවාද?මෙවර මම ලංකාවට ආවේ මෙම ප්‍රත්‍යන්ත කලාපය පිළිබඳ තොරතුරු සහිත වෙළුම දොරට වැඩීමේ උත්සවයට. ඒ සම්බන්ධ තොරතුරු සහිත වාර්තාව පුරාවිද්‍යා පශ්චාත් උපාධි ආයතනයේ පුස්තකාලයෙන් පරිශීලනය කරන්න පුළුවන්.ලෝකවාසී බෞද්ධ ජනතාවට ඉතා වැදගත් ලුම්බිණිය සම්බන්ධයෙන් ඔබ සිදුකළ පර්යේෂණවල අලුත්ම තත්ත්වය කුමක්ද?මෙහි පර්යේෂණ බොහෝ ප්‍රමාණයක් දැනට අපි අවසන් කරල තියෙනව. මෙම ස්ථානයේ අපි සොයාගත් පුරාවිද්‍යා තොරතුරු අනුව අශෝක යුගයට පෙර කාලයේ පැවති කණු වළවල් ආශ්‍රයෙන් සොයාගත් පස් නියදි හා අඟුරු නියදි කාල නිර්ණයට ලක් කිරීමෙන් එම ගොඩනැඟිල්ලේ පුරාණතම අවධිය ක්‍රි.පූ. 600 ලෙස නිගමනය කිරීමට අවස්ථාවක් ලැබුණා. එම කාලය බුදුරජාණන් වහන්සේගේ උත්පත්තිය සමඟ සමානත්වයක් දක්වනව. ඒ වගේ ම ඊට මතු පිටින් සොයාගෙන තිබෙන ගඩොල් ප්‍රාකාර බැමි ඇසුරෙන් අපිට පෙනෙන විදිහට සියවස් ගණනාවක් මේ වෘක්ෂයට ගෞරව කරමින් ආරක්ෂා කරමින් සම්ප්‍රදායක් ලෙස පවත්වාගෙන ගිය බව පෙනෙනව. ඒ අනුව මෙම ස්ථානය මායාදේවිය විසින් සිද්ධාර්ථ කුමාරොප්තිය සිදුවූ ස්ථානය ලෙස අපට නිගමනය කරන්න පුළුවන්. එම ස්ථානයේ පාෂාණීය ධාතු ලෙස තැන්පත් වී තිබූ පරාග අපි දැනට බ්‍රිතාන්‍යයේ විද්‍යාගාර පර්යේෂණවලට ලක් කරමින් සිටිනව. එම පර්යේෂණ ඇසුරෙන් එම වෘක්ෂය නිශ්චිත ලෙස ප්‍රකාශ කිරිමට හැකි වේ යැයි බලාපොරොත්තු වෙනවා.ඊට අමතරව ‍ඔබ නේපාලයේ සිදුකරන පර්යේෂණ කටයුතු මොනවාද?ඇත්තටම සිද්ධාර්ථ කුමා‍රෝප්තිය සම්බන්ධ ලුම්බිණිය පර්යේෂණ කළාට පසුව ඊට කිලෝමීටර් 25 කට ආසන්නයෙන් තිබෙන කපිලවස්තුනුවර පිළිබඳ අපේ අවධානය යොමු වුණා. මෙම ස්ථානය හා සිද්ධාර්ථ කුමාරයාගේ තරුණ ජීවිතය සම්බන්ධයෙන් බොහෝ මතිමතාන්තර ජනතාව අතර තියෙනව. ඉතින් එම කරුණු පුරාවිද්‍යාත්මක වශයෙන් තහවුරු කිරීමට අපි 2013 වර්ෂයේ සිට අවුරුදු 3 ක ව්‍යාප‍ෘතියක් නේපාල රජය සහ යුනෙස්කෝ සංවිධානය සමඟ ඒකාබද්ධව ආරම්භ කළා.කපිලවස්තුපුර පර්යේෂණ කටයුතු සම්බන්ධයෙන් දැනට කියන්න පුළුවන් තොරතුරු තියෙනවද?මෙම පර්යේෂණ සියල්ල නිමවීමෙන් පසු සිද්ධාර්ථ කුමාරයාගේ තරුණ කාලය ගෙවී ගිය ආකාරය පුරාවිද්‍යාත්මක ද්‍රව්‍යමය සංස්කෘතිය ඇසුරින් තහවුරු කිරීමට හැකි වේවි. ඇත්තටම කපිලවස්තුවල දැනට මතුපිටින් ක්‍රි.ව. 3 වන සියවසට අයත් කුෂාණ යුගය පිළිබිඹු කරන ගොඩනැඟිලිවලට බැතිමතුන් වන්දනාමාන කරනව. නමුත් සිද්ධාර්ථ කුමාර තරුණ ජීවිතයට සම්බන්ධ බොහෝ තොරතුරු ඊට පහතින් ඇති ස්ථරවල අන්තර්ගතවී ඇති බව විශ්වාස කරනව.‍මේ කාරණය තවදුරටත් පැහැදිලි කරනව නම්?අපි කපිලවස්තු නගරයේ ප්‍රාකාරය කැණීම් කළා. එහි ආදිතම ඉතිහාස තොරතුරු ක්‍රි.පූ. 600 ට යටත් වන බව ලැබී තිබෙන වළං කැබලි අනුව තහවුරු වුණා. නමුත් කාලනිර්ණය සහ ඉදිරි පර්යේෂණ මඟින් මේ පිළිබඳ සම්පූර්ණ කතාවක් කිව හැකියි‍.සාකච්ඡා කළේ  මහාචාර්ය ප්‍රිශාන්ත ගුණවර්ධනඔබ සම්බන්ධ වී සිටින දකුණු ආසියාවේ වෙනත් පුරාවිද්‍යාත්මක කටයුතු මොනවාද?මේ දිනවල මම බංගලාදේශයේ පුරාවිද්‍යාව සම්බන්ධයෙන් කැණීම් සහ මූලික කළමනාකරණ කටයුතු සම්බන්ධයෙන් මැදිහත් වී සිටිනව. ඉදිරි කාලයේදී විශාල ව්‍යාපෘතියක් පටන් ගන්න කල්පනා කරනව.ශ්‍රී ලංකාවේ පුරාවිද්‍යා ක්ෂේත්‍රය සම්බන්ධයෙන් ඔබට හිතෙන්නේ මොකක්ද?ශ්‍රී ලංකාවේ පුරාවිද්‍යා පර්යේෂණ පු‍රෝගාමීන් විසින් ඉතාමත් හොඳ තැනකට ගෙන ගොස් තිබෙනවා. විශේෂයෙන් මහාචාර්ය සේනක බණ්ඩාරනායක, ආචාර්ය රෝලන්ඩ් සිල්වා, මහාචාර්ය පී.එල්. ප්‍රේමතිලක හා ආචාර්ය ශිරාන් දැරණියගල වැනි අය ජාත්‍යන්තර මට්ටමින් ඇගයීමට ලක් කළ හැකි පර්යේෂණ ගණනාවක් සිදුකොට තිබෙනව. දැන් ඔවුන් විශ්‍රාම ගිහිං. නමුත් විශ්වවිද්‍යාල මට්ටමින් හා රාජ්‍ය මට්ටමින් පුරාවිද්‍යාව තවදුරටත් ඉදිරියට යා යුතුයි.ඉදිරියේ දී ඔබ ශ්‍රී ලංකාවේ දී නිරතවීමට අපේක්ෂිත පර්යේෂණ කටයුතු මොනවද?මගේ පුරාවිද්‍යා පර්යේෂණ කටයුතු සමස්ත දකුණු ආසියාව කෙරෙහිම යොමු වී තිබෙනව. නමුත් මම ශ්‍රී ලංකාවට ගොඩක් ආදරෙයි. විශේෂයෙන් මේ රටේ උරුමයේ ඉතිහාසය, මේ රටේ ජීවත්වන ජනතාව දක්වන ළෙන්ගතුකම නිසා ශ්‍රී ලංකාවට මම ආකර්ශනය වී තියෙනව. ඉතිං අනුරාධපුරයේ අපි කරපු වැඩ දැන් අවසන් වී තිබෙන නිසා ඉදිරි කාලයේදී තවත් දැවැන්ත පුරාවිද්‍යා මෙහෙයුමක් දැවැන්ත ප්‍රත්‍යන්ත කලාපයක් කේන්ද්‍ර කරගෙන ආරම්භ කිරීමට බලාපොරොත්තු වෙනව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=cr1406012</link>
    <topic>පර්යේෂණ හා ප්‍රකාශන හිඟ ක්ෂේත්‍රයකට අඩුව පිරිමැසීමක්</topic>
    <author>සම්මානිත මහාචාර්ය</author>
    <content>පර්යේෂණ හා ප්‍රකාශන හිඟ ක්ෂේත්‍රයකට අඩුව පිරිමැසීමක්ආචාර්ය අනුලා හෙට්ටිගේ - සාර ප්‍රකාශන 2014ඵලදායිත්වය සෑහෙන කලක සිට විවිධ ක්ෂේත්‍ර තුළ භාවිත වූ සංකල්පයක් වූවත් එය වඩාත් ප්‍රචලිත වූයේ මෑත භාගයේ දී බව අමුතුවෙන් කිව යුතු නොවේ. සංවර්ධන ක්ෂේත්‍රය තුළ ඵලදායිතාව අත්‍යවශ්‍ය වන්නේ ඒ තත්ත්වයෙන් තොරව මානව හෝ සමාජ ප්‍රගතියක් ඇතිවීම සිහිනයක් වන නිසයි. සත්‍ය වශයෙන්ම කර්මාන්ත නිෂ්පාදනයේදී අධ්‍යාපන ක්‍රියාවලියේදී පමණක් නොව මානව සමාජයට හිතකර ඕනෑම ක්ෂේත්‍රයක ඵලදායිත්වය ජනිත කිරීමෙහි ලා ප්‍රතිපත්ති තීරකයින් හා ප්‍රතිපත්ති ක්‍රියාත්මක කරන්නවූගේ දායකත්වය ද අපට අවතක්සේරු කළ නොහැකිය.අධ්‍යාපන ක්ෂේත්‍රයේ ඵලදායිත්වය සම්බන්ධයෙන් සලකන විට ඒ පිළිබඳ අපේ රටේ කෙරි ඇති පර්යේෂණ හෝ පළ වී ඇති ප්‍රකාශන විරළය. මේ අඩුව පිරිමසාලමින් කොළඹ විශ්ව විද්‍යාලයේ සමාජ විද්‍යා අධ්‍යාපන අංශයේ ජ්‍යෙෂ්ඨ කථිකාචාරිනී ආචාර්ය අනුලා හෙට්ටිගේ මහත්මිය විසින් ලියා ඇති “ශ්‍රී ලංකාවේ පාසල්වල ඵලදායිත්වය” නම් වූ කෘතිය මේ ක්ෂේත්‍රය සම්බන්ධව පර්යේෂණ කරන විද්‍යාර්ථින්ට පමණක් නොව, අපේ රටේ පාසල්වල විදුහල්පතිවරුන්ට ද පොදුවේ අධ්‍යාපන විද්‍යාව හදාරන ශිෂ්‍ය ශිෂ්‍යාවන්ට ද එකසේ ප්‍රයෝජනවත් වනු ඇත.උපග්‍රන්ථ ඇතුළුව ප්‍රධාන පරිච්ඡේද හතරකින් සමන්විත මෙම කෘතියේ පළමු පරි‍ච්ඡේදය වෙන් කොට ඇත්තේ ඵලදායි පාසල කුමක් ද යන්න පැහැදිලි කිරීමටයි. අධ්‍යාපනය උදෙසා ඵලදායිතාව යන සංකල්පය භාවිත කිරීමට හේතුව ලෙස සඳහන් වන්නේ අධ්‍යාපනයට වියදම් කරන මුදලට සාපේක්ෂව එහි අරමුණු ඉටු වී තිබේ ද යන්නයි.ඵලදායි පාසල හඳුනා ගැනීම, එහි විශේෂ ලක්ෂණ සොයා බැලීම, ඵලදායි පාසලක් මැනීමේ සාධක හඳුනා ගැනීම, ඵලදායි පාසල් පිළිබඳ සංකල්පීය රාමුව ගැන විමර්ශනය කරන කතුවරිය මෙසේ සඳහන් කරයි. “පාසලේ ගුණාත්මක වර්ධනය සඳහා දියුණු කරගත යුතු සාධක නිර්ණායක ගොඩනඟා ගැනීම තුළින් තම පාසලට අදාළ නිර්ණායක මත ඵලදායිතාව වර්ධනයට ගත හැකි ක්‍රියා මාර්ග සොයා බැලීම වැදගත් වනු ඇත” (21 පිටුව). මෙම ප්‍රකාශය තුළින් කතුවරියගේ එක් අරමුණක් අපට අවබෝධ කර ගත හැකිය.‘ඵලදායි පාසල’ සම්බන්ධව ගොඩනැඟී ඇති සංකල්ප හා නිර්වචන ගණනාවකි. එවගේම ඒවා සම්බන්ධව නොයෙකුත් මතාන්තර ද නැත්තේ නොවේ. මෙහි දෙවැනි පරිච්ඡේදයෙන් හෙට්ටිගේ මහත්මිය මේතාක් දුරට ඵලදායි පාසල ගැන කර ඇති විවිධ පර්යේෂණ හා ඒවායේ ඇතැම් නිගමන පිළිබඳ විග්‍රහයක් ඉදිරිපත් කරයි. මේ ක්ෂේත්‍රය මධ්‍යගත කොටගෙන සංවර්ධනය වූ රටවලත්, සංවර්ධනය වෙමින් පවතින රටවලත් නොයෙකුත් පර්යේෂණ සෑහෙන ප්‍රමාණයක් කර ඇත.එම පර්යේෂණවල තොරතුරු මෙහි ඉදිරිපත් වන්නේ තේමා හතරක් යටතේයි. එනම් ඵලදායි පාසල හා ශිෂ්‍ය සාධනය අතර සම්බන්ධය (2.2) සමහර පාසල් ඵලදායි වීමට බලපා ඇති හේතු (2.3) පාසල්වල ඵලදායිතාව ඉහළ නැංවීමේ උපාය මාර්ග (2.4) මෙහි 2.1 යටතේ ආකෘති හතක් කතුවරිය පෙන්වා දෙයි. එසේම අනෙකුත් තේමා ගැන ද තොරතුරු ගෙන එන්නේ විශේෂයෙන් බටහිර රටවල කරන ලද අදාළ පර්යේෂණ ද උපුටා දක්වමිනි. මේ පරිච්ඡේදය අවසානයේ මෙවැන්නක් සඳහන් වේ. ‘ගුරු පුහුණුව ගුරු සිසු පෙළඹවීම් ක්‍රම අධීක්ෂණ ආදී කටයුතු වඩා දියුණු කිරීමෙන් ද ඵලදායිත්වය කරා ළඟා විය හැකි බව පර්යේෂකයින් පෙන්වා දී ඇත. (85 පිටුව).ඵලදායිතාව පිළිබඳ තමන් විසින් කොළඹ දිස්ත්‍රික්කයේ ජ්‍යෙෂ්ඨ ද්විතියික පාසල් සම්බන්ධයෙන් කරන ලද ආචාර්ය උපාධි පර්යේෂණයේ ප්‍රතිඵල මෙම කෘතියේ තුන්වැනි පරිච්ඡේදයෙන් සාකච්ඡාවට බඳුන් කොට ඇත. සමාජ විද්‍යා පර්යේෂණවල භාවිත වන විවිධ පර්යේෂණ ක්‍රම විධි හා විශ්ලේෂණය පිණිස සංඛ්‍යාන දත්ත උපයෝගී කරගෙන ඉතා ක්‍රමවත් පදනමක් මත මෙහි කරුණු ගොණු කර තිබෙනු පෙනේ. මෙහිදී කතුවරිය උත්සාහ ගෙන ඇත්තේ කෙතරම් දුරට අදාළ ක්ෂේත්‍රයේ පාසල්වල ඵලදායිතාව පවතී ද යන්න විමසා බැලීමටයි. මේ සඳහා ප්‍රධාන අරමුණු පහක් සැලකිල්ලට ගෙන ඇති බව ද පෙනේ. සංඛ්‍යාන දත්ත වගු අංක 20 ක් යටතේ ඉදිරිපත් කර තිබෙන අතර, ඒ මඟින් පාසල්වල ඵලදායිතාව කෙරෙහි බල පා ඇති සාධක කවරේ ද යන්න ගැනත්, එසේම පාසල් වර්ග අනුව ඵලදායිතාව ඉහළ පහළ වන ආකාරය පිළිබඳවත්, රජයේ පාසල් හා පෞද්ගලික පාසල් අතර ඵලදායිතාවයේ වෙනස්කම් ද ගැන සාකච්ඡා කරන මේ පරි‍ච්ඡේදය සමස්ත කෘතියේම හරය ලෙස සඳහන් කිරීම යුක්ති යුක්තය.ඵලදායි පාසල පිළිබඳ නිගමන හා යෝජනා අන්තර්ගත හතරවැනි පරිච්ඡේදය හරහා අප කතුවරිය විමර්ශනය කොට ඇත්තේ ඒ සම්බන්ධ මූලික කරුණු කීපයක් සැලකිල්ලට ගෙනය. පාසල් සංස්කෘතිය හා වාතාවරණය, විදුහල්පති උපදේශන නායකත්වය, වගකීම් පැවරීම හා තීරණ ගැනීමේ සහභාගිත්වය ඒ අතර ප්‍රධාන තැනක් ගනී. ඊට අමතරව තවත් සාධක කීපයක් නිගමන වශයෙන් දක්වා තිබේ. තමන්ගේ අධ්‍යයනය මධ්‍යගත කරගෙන පාසල් ඵලදායිතාව ඉහළ නැංවීම සඳහා ප්‍රධාන යෝජනා 20 ක් අවසාන වශයෙන් ඉදිරිපත් කර තිබෙනු දැකිය හැකිය. මේවා ගැන අපේ පාසල් විදුහල්පතිවරු හා විදුහල්පතිනියන් දැනුවත් විය යුතු ය යන්න මගේ හැඟීමයි.අධ්‍යයනයේ ඇතැම් කරුණු සම්බන්ධවත්, යොදාගත් ප්‍රශ්නාවලි හා වෙනත් තොරතුරු උපග්‍රන්ථ හයක් යටතේ පැහැදිලි කර තිබෙනු පෙනේ. පළමු උපලේඛනය ගත් විට එමඟින් ශ්‍රී ලංකාවේ පාසල්වල ඵලදායිත්වය තක්සේරු කිරීමේ ඵලදායි පාසල් දර්ශකයක අඩංගු විය යුතු දර්ශක 20 ක් ඉදිරිපත් කොට ඇත. මේ අනුව පාසලක ඵලදායිත්වය ඇති කිරීම නොකළ හැක්කක් නොවේ. සමස්තයක් වශයෙන් ගත් විට ආචාර්ය අනුලා හෙට්ටිගේ මහත්මියගේ මෙම කෘතිය වචනයේ පරිසමාප්ත අර්ථයෙන්ම ශාස්ත්‍රීය වටිනාකමකින් යුත් අධ්‍යාපන ක්ෂේත්‍රයට අදාළ ඵලදායිතාව පිළිබඳ විශේෂයෙන් අවධාරණය කර ඇති කෘතියකි. මෙම කෘතියේ අගය තවත් වැඩි වී ඇත්තේ ඵලදායිතාව හා ඒ ආශ්‍රිත ක්ෂේත්‍ර සම්බන්ධව ප්‍රයෝජනවත් ග්‍රන්ථ නාමාවලියක් අන්තර්ගත කොට තිබීමයි.සම්මානිත මහාචාර්යබී. ඒ. ටෙනිසන් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=cr1406013</link>
    <topic>වරලස</topic>
    <author>චිත්‍රා අයි. පෙරේරා</author>
    <content>වරලසබෙල්ලේ වේදනාව වැඩිවී ඇත. මම අත හරවා බෙල්ල පිරිමැද්දෙමි. දකුණු අතෙහි එල්ලී ඇති බෑගයේ බර උරහිසට දැනේ.“කොහේද ඉතින් තෙල් ටිකක් ගාව ගන්නවත් ගෑනි ළඟ ඉන්න එකක්යැ. ගෙදර ඉඳගෙන අරක ගේන්න මේක ගේන්න කියනවා මිසක්. ගමේ ඉඳලා එනකොට අඹ නොතිබුණොත් ගහෙන් කඩලා දෙහි ටිකක් වත් ගේන්න ඕනෑ. කීයක් හරි දීලා මෙහෙන් දෙහි ගන්න බැරි ද? මුන්ට ඉතින් දෙහි කැපුවත් මදි...” මම තොල් මැතුරුවෙමි.“මචං... එකම ගෑනිත් එක්ක අවුරුදු ගාණක් ඉන්නකොට එපා වෙනවා එයාගේ මොනව බලන්නද... ඒක මුන් තේරුම් ගන්නේ නැහැ. ජීවිතේ කිසිම නවතාවයක් නැතුව වැඩක් තියෙනව ද? ඉස්සර නම් ඇහැට කනට පේන්න ලස්සන්ට හිටියා. බැඳ ගත්තේ ඒකනේ. දැන් ඉන්න තප්පදෝරු ගෑනිව ද බැන්දේ දැන් වටපිට ඕනැතරම් ඇහැට කන්ට පේන ගෑනු ඉන්නවා...” සිරිල්ගේ වදන් මට සිහි විය. වීදුරුවෙන් පෙණ දමද්දි ඔහු කරන විග්‍රහයන් අහන් ඉන්නට ලස්සණය.මම ඉස්ටේසමේ දොරටුවෙන් පිටත් වී වටපිට බැලුවෙමි.“මේ යාළුවා... අතුරුගිරියේ බස් මේ පැත්තෙන් යනව ද?” මම කෙනෙකුගෙන් විමසුවෙමි.“අපොයි නෑ මහත්තයා... ඒවා යන්නේ අර පැත්තෙන්...” ඔහු විරුද්ධ දිසාවට අත දිගු කර පෙන්වා ගමන ඉක්මන් කළේය.“මේ මිනිහා කියන්නෙම බොරු. එහා පැත්තෙන් කොහොමද ඒ බස් යන්නේ... ඇයි මේ මිනිහා මට බොරුවක් කීවේ... මාව රස්තියාදු කරන්න ඇරලා එයා වින්දනයක් ලබනවා ඇති...”ගොඩගම බෝඩ් ලෑල්ල ගැසු බසයක් ඈත සිට එන බව මට පෙනේ. මම අත දිගු කළෙමි. මාර්ග නීති කෙසේ වුවද රියැදුරු සහෝදරයාට තිරිංග පෑගී ඇත. ‘පූරුවේ පිනක්...’ මම වහා දිව ගොස් බසයට නැග ගත්තෙමි. හදිසියේ බසයට ගොඩ වෙන්නට ගිය නිසා ඇඟ ගැස්සි බෙල්ලේ වේදනාව වැඩිවී ගියේය.“වන්නාටය” ඩබ්ලිව්. ඒ. සිල්වාගේ වදනක් මට සිහිවේ.බසයේ සිටින්නේ මා හැරෙන්නට තවත් මගීන් දෙදෙනෙකු පමණි.එක් අයෙකු හමුදා සේවයේ යෙදෙන්නෙකු වශයෙන් හඳුනාගත හැකි මැදිවියෙහි වූ මහත්මයෙකි. කලිසම් හඳින්නේ මහත්මයින් පමණක් නම් අනෙකා ද මහත්මයෙකි. ඒ ඉස්සරය. ඔහු මතට තිත නොතැබු අයෙකු බව දැනේ. ළඟින් එන්නේ අරක්කු ගඳය. නෑ සුවඳය. විදුලි සැරයක් වැදුණාක් මෙන් වරින් වර ඔහු අසුනින් නැගිටිය. වටයක් කරකැවෙයි. විලාසය මනමේ කුමරු මෙනි. අතෙහි නැත්තේ කඩුව පමණකි.“පැත්තකට වෙලා ඉඳගෙන යන්නකෝ. අනිත් හෝල්ට් එකෙන් මිනිස්සු නැග්ගාම කරදරයිනේ...” හමුදා නිලධාරියා පැවසුවේය.“මහත්තයා කොහොමද එහෙම කියන්නේ... අපිටත් අයිතිවාසිකම් තියෙනවා” ඔහු සිංහලෙන් කීව ද උච්ඡාරණය ද්‍රවිඩය.ප්‍රජාතන්ත්‍රවාදී සමාජවාදී ජනරජය සතු මානව හිමිකම්...?” මට සිතුණි.“ඒකත් ඇත්ත තමයි...” හමුදා නිලධාරියා නිශ්ශබ්ද විය.“එයා ගොඩගමට ටිකට්ස් ගත්තේ...” කොන්දොස්තර මල්ලී මා දෙස බලමින් නිදහසට කරුණු පැවසීය.බස් නැවතුම් පොළෙන් සෙනඟ නැග ගන්නට වූහ. කන්තෝරු ඇරුණු නෝනලා මහත්තුරු වෙහෙසින් යුතුව වියළි මුහුණින් බස්රියට ගොඩ වෙති. ඇතැම් නෝනලා මේකප් එක දාපු ගමන්ය. සුවඳ විලවුන් සුවඳ දහඩිය සමඟ මුසුවී ගලා එන්නේ ඔක්කාරය නංවමිනි. ඇතැම් සුවඳක් ඩිබුටාන්ය. බ්ලැක්රෝස්ය. වූඩුය. නානාප්‍රකාර විප්‍රකාර... මම දෙනෙත පියා ගත්තෙමි. මගේ ඉදිරිපිට අසුනේ සිටි හමුදා නිලධාරී මහතාට ළංව හිඳ ගත්තේ තරුණ මවකි. ඇය ලස්සණය. පෝනි ටේලයක් සේ ගැට ගසා ඇති සුනිල්වන් කෙස් කලඹ දිගු ය. ගන ය. පිට දිගට එල්ලේ. සැමන් ටින් අසුරන ආකාරයෙන් බසයෙහි සෙනඟ පිරේ. කුඩා දරුවා ‘මට ඉන්න බැහැ’ කියමින් හඬන්නට විය. කාන්තාවගේ දිගු සුනිල් කෙස් කලඹ පිටුපස අසුනට විහිදී ඇත. වරින් වර එය පවනින් සැලි කවුළුව අසල සිටින මගේ මුහුණෙහි ද වැදේ. ඇයට ගණනක්වත් නැති සේය. කෙතරම් ලස්සණ වුවද අනුන්ගේ කෙස් මුහුණෙහි වැදෙන විට මට දැනෙන්නේ අපුලකි. මා බෑගය ඇකයෙහි තබා ගත්තේ පවනින් සැලෙන කෙස් වැටිය මා වෙතට නොපැමිණෙන සේය.මානව හිමිකම් කියු මිනිසා දොරටුව ළඟ ඇති පොල්ල අල්ලාගෙන හිටගෙන සිටියි. ඔහුගේ අසුන කාන්තාවකට පිරිනමා ඇත.“අනේ සාදු...” මම සිතුවෙමි. ඒත් සාදු කෙනෙක් නැග්ගොත් නම් ඉවරයි. මගේ සීට් එක නම් කිසිම කෙනෙකුට දෙන්නේ නැහැ. බෙල්ලත් රිදෙද්දි බෑග් එකත් කරේ එල්ලගෙන ඔංචිලි පදින්න මට බැහැ. මම සිතුවෙමි.බීමත් මිනිසාට පැද්දෙන්නටවත් ඉඩක් නොමැත. සෙනඟ අතර සිරවී සිටි ඔහු පාපුවරුවට බැස්සේය.“මේ ගොඩගම යනවා කියපු මිනිහා නේද?” මම සිතුවෙමි.මගේ අසුනෙහි මා ළඟින් හිඳගෙන සිටින්නේ ද කාන්තාවකි. එහෙත් ඇය වියපත්ය. මම සුසුමක් හෙළා කවුළුවෙන් පිටත බැලුවෙමි. අපගේ සීට් එක ආසන්නයේ තවත් කාන්තාවක් සිටගෙන සිටියි. ඇයගේ දෑතෙහි බෑගය හා ගමන් මල්ලකි. උඩපොල්ල හෝ ආසනයෙහි පොල්ල අල්ලා ගැනීමට නොහැකිව අසරණව, මිනිසුන්ට තෙරපෙමින් අසරණව සිටින ඇය වටපිට බලන්නීය.“දෙන්න බෑග් දෙක...” මම ඇයගෙන් මලු දෙකම ඉල්ලා ගත්තෙමි. ඇය මනස්කාන්ත මඳහසක් මුහුණෙහි රැඳවූවාය.මගේ ඇකය මලුවලින් පිරී ඇත. මලු වසා කේශකල්‍යාණය විසිරී යයි. මම යාබදව හිඳගෙන සිටින කාන්තාව දෙස බැලුවෙමි. ඇයගේ ඇකය ද ඉදිරි අසුනෙහි සිටින පංචකල්‍යාණියගේ වරලසින් පිරී ගොස් තිබේ. අනේ ඇයට ද නිනව්වක් නැත.“බබා... එන්න මගේ ඔඩොක්කුවට... එළිය බලන්න පුළුවන්...” හමුදා නිලධාරියාගේ ආරාධනයට බබා කන් දුන්නේ නැත. දෑස් විවර කර සැක සිතින් ඒ දෙස බැලුවා පමණකි.“ඔයාලා කොහේද ගියේ...?”කරුණාව වෑහෙන වදනින් හමුදා නිලධාරියා ප්‍රශ්න කරන්නේ රූමත් මවගෙනි.“මාලිනී එන්න මල් පිපීදැයි බලන්න...” මට හෝඩි පොත සිහි විය.“බෙහෙත් ගන්න ගියා...”“තනියෙම ද?”“නෑ. අම්මත් එක්ක. අම්මත් බස් එකේ ඉන්නවා...”“මේ කන්තෝරු ඇරෙන වෙලාවනේ... හරියට සෙනඟ...”බසය වාහන පෝලිමක නැවතී ඇත. වාහන සෙලවෙන බවක්වත් නොහැ‍ඟේ. කොළඹ ජනාකීර්ණ බව සැබෑවකි. එහෙත් අද කුමන වෙනසක් ද? වාහන මහමඟ නවතා තබන්නට පාර්ලිමේන්තුව ඇත්තේ කොළඹ නොවේ.“අයියා අපි බස් එක හරවගෙන වෙන පාරකින් යමු. ඉස්සරහ හන්දියේ උපවාසයක්ලු” කොන්දොස්තරගේ හඬ ඇසේ.“කවුද උපවාස කරන්නෙ?”“හාමුදුරුවරු, ගව ඝාතනයට විරුද්ධව උපවාස කරනවලු.”“ගවයන් ඝාතනය කරන්න හොඳ නැහැ තමයි. ඒත් අපේ රටේ මහ දවාලේ මිනිස්සුත් ඝාතනය වෙනවා...” මට සිතුණි.“ඔයාලා කොහෙන්ද බහින්නෙ? හමුදා නිලධාරියාගේ කාරුණික හඬ සවනෙහි වැදේ. මුහුණෙහි තැවරෙන කෙස් රොදෙහි සුවඳ උරා ගැනීමට ඔහු යත්න දරයි.“මාලබේ...”“ඔයාගේ නම මොකද්ද?”අනේ නම නම් මට ඇසුණේ නැත. රේණුකා ද විසාකා ද උපේකා ද රේඛා ද කා යන්න පමණක් කෙඳුරුම් හඬින් ඇසුණි.“පුතේ තාත්තට කියන්න කාරෙකක් ගන්න කියලා. අම්මව මෙහෙම රස්තියාදු කරවන්න නරකයි.”නිදිමතේ සිටි පුතාට හමුදා අංකල්ගේ අවවාදය නෑසුණි.හැරවූ බස්රිය වෙනත් මඟකින් බොරැල්ල දෙසට යයි. ගොඩගමට ටිකට් ගත්තු මිනිසා බොරැල්ලෙන් බැස යන අයුරු මම දුටුවෙමි.“බාර් එකක් හොයාගෙන යනවා ඇති. තිතට මත් වේවි.” මට සිතුණි.“කොහේද අනේ මේ අනින්නෙ?” කාන්තාවකගේ කෝප ගැන්වුණු හඬ ඇසේ. බස්රිය මඳ කලබලයකි.“අනින්නේ නැහැ. පොඩ්ඩක් අත වැදුණා. ඔය තරම් අමාරුනම් ත්‍රීවීලර් එකක යන්න තිබුණනේ...” මිනිසෙක් පවසයි.“වැදෙන එකයි අනින එකයි තෝරාගන්න බැරි බබෙක් කියලා හිතුව ද ඕයි මම. හතර සැරයක් ඉවසගෙන ඉඳලා පස්වෙනි පාරටයි මේ කතා කළේ. ත්‍රීවිලර් එකක යන්න සල්ලි තියෙනවානම් අපි බස්වල එල්ලෙනවයැ. දෙයියනේ කියලා ගෑනියෙකුට නිදහසේ යන්න ඉඩ දෙනවා වල්කම නැතුව. එයාගේ අත වදින්නේ හැට්ටේ කර අස්සටමයි...”“අනික් හෝල්ට් එකේ බහිනවා...!”“ඇති යන්තම් ගියා... වල් කුපාඩි...” කාන්තාව කීවාය. එහෙත් බසයේ අනෙක් මඟීන් නිහඬය.මා ළඟ සිටි කාන්තාව අසුනින් නැගිට ඉදිරියට ගියාය. මට බෑග් දෙක බාර දුන් කාන්තාව හිස්වූ අසුනෙහි හිඳ ගත්තේ සංගීත තරගයකින් මුල් පුටුව දිනුවා වැනි උද්දාමයෙනි, එපමණකි. ඇයගේ මලු ආපසු ගැනීමේ කිසිදු අදහසක් ඇති බව නොපෙනේ. තවත් බස් නැවතුමක් ළඟාවී ඇත. මම මලු දෙක ඇයගේ ඇකයෙන් තැබුවෙමි.“ආ...?” ඇය අසිහියෙන් මෙන් මා දෙස බැලුවාය.“මේ ගෑනි කොහේද දන්නේ නෑ ඉන්නේ... මනෝ මන්දිරයක්...” මම කෝපයෙන් සිතුවෙමි.හිස හරවා බැලීමේ හැකියාවක් නැත්තේ බෙල්ලේ වේදනාව නිසාය. තවමත් ඉදිරි අසුණේ කේශ කල්‍යාණය ළඟ සිටි කාන්තාවගේ මලු ද වසා ගනිමින් මගේ ඇකයෙහි තැවරේ. මම කෙස් මිටක් අතින් ගෙන ඉදිරි අසුනට දැමුවේ කෝපය යටපත් කර ගනිමිනි. ඇයට එය නොදැනුණා සේය.“රිදෙන්න කෙස්වල්ලෙන් අදින්නයි තිබුණේ. එතකොට නම් දැනේවි.” මට සිතුණි. ඇයගේ තාරුණ්‍යයට නිලධාරියා වසඟ වී ඇත. ඔහුගේ තාරුණ්‍යයට ඇය වසඟ වී සිටින්නී ද? බසයේ තැනින් තැන මොබයිල් කතා ඇසේ. එය කන් කරච්චලයකි. හොඳ වෙලාවට කැසට් ගීත නැත.“අතුරුගිරිය... අතුරුගිරිය...” කොන්දොස්තරගේ හඬින් මම තිගැස්සුණෙමි. මම බෑගය අතට ගනිමින් ඉදිරි අසුනෙහි පොල්ලට අත තබා බසයේ ඉදිරියට පැමිණියෙමි. අර ලස්සණ කරදරකාරී කෙස්වැටිය නැවතත් මගේ අතෙහි දැවටුණි.“කතුරක් අතේ තිබුණානම් මේ උලව්ව කපලා දානවා...”තත්පරයෙන් පහෙන් එකකදි මා බසයෙන් බැස ගත යුතුය. එය මට කළ හැකි වේද? පඩිපෙළ දෙස බලන්නට හිස නැඹුරු කළ නොහැක්කේ ගෙලෙහි වේදනාව වැඩිවන හෙයිනි. එහෙත් පඩිපෙළ දෙස නොබලා බිමට බැසිය නොහැකිය. දෙවැනි පය බිමට තබන්නටත් පෙර බසය පිටත් වී ඇත. තවත් පූරුවේ පිනකින් මා නොවැටී බේරුණි.“ගෙදර යන්න ත්‍රීවීලර් එකක්වත් ගන්න වෙනවා?” මම වේදනාවෙන් යුතුව සිතුවෙමි.“ඇත්තටම මම වයසට ගිහින් වෙන්න ඇති.” මම පසුතැවිලි සිතින් යුතුව සිතුවෙමි. කාලය අපටත් හොරා අප පසුකර යයි. කඩයක එල්ලා ඇති කොසු පෙළක් මට දර්ශනය වේ.“අර ගෑනිගේ කොණ්ඩේ කපලා ටින්ට් කළා නම්... මේ වගේ තියේවි... කාටවත් කරදරයක් නැහැ...” මම දෑස පියා ගත්තෙමි.චිත්‍රා අයි. පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=cr1406014</link>
    <topic>ඕනෑම මුග්ධයකු වසඟ කිරීමේ රූපණ ශක්තියක්!</topic>
    <author>මහාචාර්ය</author>
    <content>ඕනෑම මුග්ධයකු වසඟ කිරීමේ රූපණ ශක්තියක්!සියල්ල කෙමෙන් පරිසමාප්තියකට පත්වන අයුරු මට පෙනිණ. අවසන් පුහුණු කටයුතුවලදී මට මගේ නළු කැලෙන් ලැබුණේ පූර්ණ සහයෝගයකි. නාමෙල් සහ මාලිනි මේ නාට්‍යය කටයුත්ත තමන්ගේ කාර්යයක් ලෙස සලකා කැපවෙනු දිටිය හැකි විය. එවකට ඔවුන් නැවති සිටියේ ගල්කිස්සේ නිවසකය. ඇතැම් දිනක මම ගල්කිස්සේ එම නිවෙසට ද ගොස් ඔවුන් හා සමඟ නාට්‍යය හා සම්බන්ධ කාරණා සාකච්ඡා කළෙමි. නාට්‍යයේ මුඛ්‍ය ජවනිකාවක් වන මාලීනි සටහන් සමුදායක් පුළුස්සා දමන ජවනිකාව රැලෙක්ස්ගේ කැමරාවට අපූරුවට හසුවිය. අපි ඒකමතික තීරණයක් මත ඒ රූපය ඇතුළත් පෝස්ටරයක් සැලසුම් කළෙමි. එය විකල්ප වර්ගයට අයත් පෝස්ටරයක් බවට පත්විය.ඊළඟට සිදුවූයේ ඒ පෝස්ටර සැලසුම් මරදානේ අයිපීබි මුද්‍රණාලයට බාරදීමය. නාට්‍ය පෝස්ටර් සඳහා අප කාගේත් වැඩි අවධානය යොමු වූයේ එතනය. එතන පාලන කටයුතු කළ ‘අයිපිබි සෝමේ’ හෙවත් සෝමපාල හේවාකපුගේ හා ඔහුගේ වැඩිමහල් සොහොයුරා වන ‘ඉස්කෝලේ මහත්තයා’ අප කාටත් අමතක කළ නොහැකි දෙදෙනෙකි. අප ළඟ සල්ලි ඇතත් නැතත් ඒ දෙදෙනා අප වෙත ලැදිකමින් හා ළෙන්ගතුකමින් පෝස්ටර් මුද්‍රණය කොට දීම පවරා ගත්හ. සෝමේ අපෙන් මුදල් ඉල්ලන්නෙ අමුතු බසකිනි. ඔහු කියන්නේ, ‘අන්න ඉස්කෝලේ මහත්තයට සල්ලි ටිකක් උවමනා වෙලා... පුළුවන්නම් දෙන්ට බලමු’ කියාය.මෙසේ මුද්‍රණය කරගන්නා පෝස්ටර් ඇලවීම ද සිදුවූයේ අප අතින්මය. ඒ සඳහා පාප්ප බාල්දියක්, බුරුසු කීපයක් හා කුලියට ගත හැකි මෝටර් රථයක් පමණක් අවශ්‍ය වීය. ඉතිරි අඩුම කුඩුම ද රථයේම දමා ගත්තෙමු. මේ සියල්ලටම සහාය වීමට ආවේ රැලෙක්ස්ය. රාත්‍රී නවයට නවයහමාරට පමණ පටන්ගන්නා පෝස්ටර් ඇලවීම උදෑසන තුන පමණ වන විට හමාර විය යුතුය. විටෙක අප මේ කාර්යය පටන් ගන්නේ ලුම්බිණි රඟහල ළඟිනි. ඊට පසුව කෙමෙන් හයිලෙවල් පාරේ තැන්වල අලවා ඇස් වාට්ටුවට පැමිණෙමු.එතනින් කොම්පඤ්ඤ වීදියටත් එතැනින් කොටුවට හා පිටකොටුවටත් ගියෙමු. චිත්‍රපට කරුවන්ගේ පෝස්ටර්වලට උඩින් අපේ පෝස්ටර් ‍නොඇලවීමට අපි වග බලා ගත්තෙමු. ඊට එක් හේතුවක් වශයෙන් රැලෙක්ස් අපට කියා දී තිබුණේ ඔවුන් මැරයන් ලවා අපට පහර දීමට පුළුවන් වන හෙයිනි. වතාවක් එබඳු ගැටුමක් පිටකොටුවේදී අපට සිදුවිය. අපෙන් එකෙක් අපේ පෝස්ටරයක් ඒ වන විට පෙන්වමින් පැවැති චිත්‍රපටයක පෝස්ටරයක් උඩින් ඇලවූයේය. හිටි ගමන් වාහනයක්විත් නතර වී අපෙන් ප්‍රශ්න වැලක් අසන්නට පටන් ගත්හ. හොඳ වේලාවට ඔවුන්ගෙන් එක්කෙනකු රැලෙක්ස් හඳුනා ගත්තේය. ගැටුම සමථයකට පත්වීය. ඉන් පසුව අප අතින් එබඳු දේ සිදු නොවීය.‘ගැහැනියක්’ නාටකය නැරැඹීමට මහාචාර්ය සරච්චන්ද්‍ර පැමිණියේය. නාට්‍ය නැරැඹීමෙන් පසුව ඔහු මහත් උද්දාමයට පැමිණ සිටි බව මා හා කතා කළ දැයින් වටහා ගත හැකි විය. මහාචාර්යවරයා මගේ නාටකය නැරැඹීමට පැමිණ සිටියේ අප මිත්‍ර කේ. ඇම්. සිරිසේන මහතා සමඟය. මේ කාලයේ සිරිසේන මහතා ලංකාදීප පුවත්පතේ නියෝජ්‍ය කතුවරයකු වී සිටි බව මතකය.“මම කැමැතියි මේ නාට්‍යය ගැන මුකුත් පත්තරේට ලියන්න” යි මහාචාර්ය සරච්චන්ද්‍ර, සිරිසේන මහතා දෙස බලමින් කී අයුරු මට මතකය. ඒ කාර්යය නොපමාව සිදුවිය. ඉන් දින දෙක තුනකට පමණ පසුව ‘ගැහැනියක්’ නාටකය පිළිබඳ පැසසුමින් යුතු විචාරයක් ‘ලංකාදීප’ පුවත්පතේ පළවී තිබිණ. මට නාට්‍යකරුවකු වීමේ වරම ලැබිණ.මහාචාර්ය සරච්චන්ද්‍ර ‘ලංකාදීප'යට ලියු විචාරයේදී වඩාත් ඉස්මතු කර තිබු කාරණා දෙකක් විය. ඉන් පළමුවැන්න වූයේ බටහිර රටවල ප්‍රචලිත ඉහළ ගණයේ නාට්‍ය කෘතීන් ඡායාත්‍රඵල ලෙසත් නියම පරිවර්තන ලෙසත් ස්වදේශීය ප්‍රේක්ෂකයන් හමුවේ රඟ දැක්වීමට අවකාශ ලබා ගැනීමේ වැදගත්කමයි. දෙවැනි කාරණය ලෙස ඉස්මතු කොට තිබුණේ “ඕනෑම මුග්ධ ප්‍රේක්ෂකයකු වසඟ කරගැනීමේ රූපණ ශක්තියක් සතිස්චන්ද්‍ර එදිරිසිංහ වැනි නළුවකු තුළ රැඳී පවතින බව, මේ නිෂ්පාදනයන් විශද වූ” බවය. මගේ ප්‍රථම වෑයම මෙසේ ඇගයුමට ලක්වීම නිසා සමකාලීන දෙටු නාට්‍යකරුවන් කීපදෙනකුගේ ද අදහස් මට දැනගැනීමට හැකියාව ලැබිණ. ඔවුන් අතරින් ජී. ඩී. ඇල්. පෙරේරා මා සමීපයටම පැමිණ නාට්‍යකරණය තවදුරටත් ප්‍රගුණ කිරීමේ අවශ්‍යතාව පිළිබඳ උපදෙස් මාලාවක් දුන්නේය.තරුණ සිනමාවේදියකු ලෙස නමක් දිනා සිටි තිස්ස අබේසේකර කියා සිටියේ මගේ රංග පෙළ සිනමාවට හැරවිය හැකි බවයි. සැබැවින්ම ඉබ්සන්ගේ “හෙඩ් ගබ්ලර්” ඒ වන විට ස්විඩිෂ් ජාතික සිනමාවේදියකු වූ ඉග්මාර් බර්ග්මාන් (Ingmar Bergmann) විසින් සිනමාවටත් නගා ඇති බව මට දැනගැනීමට ලැබිණ. බර්ග්මාන් සිනමාවේදියකු වීමට පෙරාතුව බෙහෙවින් අත්දැකීම් ලබාගත්තේ රංග කාර්යයන් ඔස්සේය. මේ පිළිබඳ ඉතා වැදගත් තොරතුරු රැසක් මට මා මිත්‍ර බෙනඩික්ට් දොඩම්පෙගම පළ කළේය.පසු කාලයේ දී එංගලන්තයේදී මට ඉග්මා බර්ග්මාන් විසින් නිපදවන ලද සිනමා කෘතීන් රාශියක් දැක ගැනීමේ අවස්ථාව උදාවිය. ඒ අතර ‘හෙඩ් ගබ්ලර්’ නාටකය ද සිනමාවට නැඟි තිබිණ.“ඔය නාට්‍යය එක තැනක දෙකක විතරක් පෙන්නල හරියන්නේ නෑ. පේරාදෙණියෙත් පෙන්නමු” යි වතාවක් කොළඹ විශ්ව විද්‍යාලයේදී මුණ ගැසුණු මහාචාර්ය සරච්චන්ද්‍ර මට කීය.මගේ දිවිමඟ තරමක් වෙනස් වෙන එක්තරා සිදුවීමක් මේ අතරවාරයේ සිදුවිය. මගේ මිත්‍ර රෝහණ ජයවර්ධන වතාවක් මා හමුවීමට ආවේය. ඔහුගේ වචන මට මතකය.“ශ්‍රී ලංකා විද්‍යාලයේ ලොකු හාමුදුරුවෝ, මම හොඳට හඳුනනවා. ඒ කියන්නේ බද්දේගම විමලවංශ නායක හාමුදුරුවෝ. සුනන්ද කැමතිනම් එහෙ උගන්වන්න පුළුවන්. මට ලෑස්ති කරල දෙන්න පුළුවන්.”“මොනවද මම උගන්වන්න ඕනැ” මම ඇසිමි.“සිංහලයි - ඉංග්‍රිසියි”“මොන මොන පන්තිවලට ද?”“විශ්ව විද්‍යාල ප්‍රවේශයටයි - බාහිර උපාධිවලටයි”මට කල්පනා කිරීමට තරම් දෙයක් නොවීය. එතෙක් ගුරු වෘත්තියක් ගැන නොසිතුව ද ඉගැන්වීමට මා තුළ කිසියම් ලැදිකමක් ඇති බව මට දැනෙන්නට පටන්ගෙන තිබිණ.“බද්දේගම හාමුදුරුවෝ සුනන්දට කැමති වෙයි” ඊළඟට රෝහණ කීය.“ඒ මක්නිසා ද?”“ලියන කියන අයට ලොකු හාමුදුරුවෝ හරි කැමැතියි.”“හාමුදුරුවෝ මම ලියන දේවල් කියවල ද?”“ඔව්. ඒ බව මට හැඟුණා.”මම රෝහණ සමඟ ඒ ගමන ගියෙමි.සමහරුන්ට දින වකවානු මැනැවින් මතකය. තවත් සමහරුන්ට දින වකවානු අමතකව ඇතත් ඒ දින වකවානුවලදී සිදුවූ ඇතැම් ජීවන ජවනිකා මතකය. තවත් සමහරුන්ට දින වකවානු මෙන්ම සිදුවූ දේවල් ද පැවැසිය හැකි ශක්තියක් ඇත. මා අයත් වන්නේ කිනම් ප්‍රභේදයකට ද යන්න මට දැන් නිශ්චය කරගත නොහැකිය. බාගදා මා අයත් වන්නේ දින වකවානු අමතක වුවත් සිද්ධි මාලාවන් මතක ඇති පුද්ගල ප්‍රභේදයට යැයි සිතේ.බද්දේගම විමලවංශ නායක හාමුදුරුවන් මා මුණ ගැහුණේ කිනම් අවුරුද්දකදී ද යන්න මට මතක නැත. එය එක්කෝ 1964 හෝ 1965 විය යුතුය. මගේ පරණ දිනපොත් පෙරළා බැලුවහොත් ඒවා සොයා ගත හැකිය. එහෙත් දිනපොත් කොහි ඇද්දැයි මතක නැත.මා දන්නා පමණින් මහා යතිවරයකු වූ බද්දේගම විමලවංශ හිමියන් බැහැදැකීමට ‘ඕඩේ පන්සල'ට නොහොත් ශ්‍රී ලංකා විද්‍යාලයට සතර දිග්භාගයෙන්ම විවිධාකාර පුද්ගලයන් පැමිණියේය. සමහරු දේශපාලකයෝ වූහ. තවත් සමහරු පරිපාලකයෝ වූහ. මේ අතර වඩාත් කැපී පෙනෙන දේ වූයේ ඒ හැම දෙනකු හා සමඟම විමලවංශ හාමුදුරුවෝ සම්බන්ධකම් පැවැත්වීමය. ශ්‍රී ලංකා විද්‍යාලය ඒ වන විට මා හඳුනන හිමිවරු දෙදෙනෙක් වැඩ වාසය කළහ. එක් හිමිනමක් වූයේ බළන්ගොඩ ප්‍රඥාවංශ හිමිපාණෝය. අනෙක් හිමිනම වූයේ කන්නිමහර සුමංගල හිමිපාණෝය. මේ හිමිවරුන් දෙනමට අතිරේකව ගුරුවරුන් ගණනාවක් මගේ හිතවත්තු වූහ. විමලවංශ හිමියන් අබියසට ගොස් මම එකත්පස්ව සිටියෙමි.“ඔන්න අපේ ශ්‍රී ලංකා විද්‍යාලෙත් පිරිවෙන් පනත යටතේ උසස් අධ්‍යාපන පීඨයක් වශයෙන් ලියාපදිංචි කරන්නට පුළුවන් වෙලා තිබෙනවා. අකුරැටියේ හාමුදුරුවෝ ඒ බව මට මතක් කෙරුවා. ඒ නිසා අපට පුළුවන් අපේ මේ මහත්තයටත් අපේ ගුරු මණ්ඩලේට බඳවාගන්න” යි නායක හාමුදුරුවෝ, එනම් බද්දේගම විමලවංශ හිමියෝ ප්‍රකාශ කළහ.“අපේ ඉන්නවා පෙරේරා උන්නැහැ. එතුමා තමයි ලේඛකාධිකාරි වැඩේ කරන්නේ. ඉතින් ඒ මහත්තයව මුණ ගැහිල කාල සටහන් ලබාගත්තොත් හොඳයි” ඉන් අනතුරුව උන්වහන්සේ කී සේක. ශ්‍රී ලංකා විද්‍යාලය, ‘ඕඩේ පන්සල’ නමින් ද හඳුන්වනු ලැබිණ. එය මහ අමුත්තක් වශයෙන් මුලින් දැකගත හැකි වුවද පසුව එය මහා ශාස්ත්‍ර පීඨයක් බව මම හඳුනා ගත්තෙමි. නිශ්චිත රැකියා අපේක්ෂා කරමින් සිටි අය මෙතනට තාවකාලික ගුරු පත්වීම් ගෙන පැමිණියහ.මේ අතර මෙතන තාවකාලික රැකියා කළ සමහරු උදේ වරුව නීති විද්‍යාලයට ගොස් දේශනවලට සවන් දී හැන්දෑ වරුවේ ඉගැන්වීමට පැමිණියේය. එබඳු නීතිය හැදැරු ඇතැම් ගුරුවරු පහු කල දේශපාලනයට ද ඇදි ගියේය. කලක් මැති සබේ නියෝජිතයකු වශයෙන් පත්වි සිටි පී. ඕ. විමලනාග මහතා ද මෙහි උගන්වමින් නීති වේදය හැදෑරු කෙනෙකි. පහු කල තානාපතිවරුන් ලෙසත් සමහරු පත්වීම් ලබා ගත්හ. අප බොහෝ දෙනකුට මුණ ගැසීමට ලැබුණු තේපැන් හල වූයේ තවමත් ආනන්දය පැත්තේ සිට ඕඩේ පන්සලට එන විට දකුණු පැත්තේ ඇති ‘සල්ගාදු හෝටලය හා බේකරියය’ එය අපට කන්නට බොන්නට දේ බෙහෙවින් තිබිණ. බනිසක් කා ප්ලේන් ටී කෝප්පයක් බීමෙන් අපි සන්තර්පනය වුණෙමු.මා මිත්‍ර රෝහණ කලක් මෙතන උගන්වමින් හිඳ හමුදා සේවයට ගියේය. මෙලෙසින්ම මෙතන ගුරුවරයකු වශයෙන් සේවය කළ නැසීගිය පරිපාලන සේවකයකු වූ අමර හේවාමද්දුමගේ ද පළමුව ලුතිනන් වරයකු වශයෙන් හමුදාවට ගොස් පෙරළා පැමිණියේය. ඔහුගේ ආගමනය අප විසින් හඳුන්වනු ලද්දේ ‘ආමි ගොස් ආමි’ යනුවෙනි. වැඩි කලක් ගුරු වෘත්තියේ නොසිටි අමර හේවාමද්දුම පරිපාලන සේවයට ඇතුළත් විය. ඔහු කොළඹ කවින් පිළිබඳ මනා පරිචයකින් යුතු උගතකු බව මට හැඟිණ. එහෙත් මම ඔහුගේ කවිය පිළිබඳ මත අනුමත නොකළෙමි. ඔහු නිතරම වාගේ මා සමඟ කතාබහ කළේ “උක්දඬුදුන්න”, “හපුමලි” “කාලකන්නිය” “සුදෝසුදු” වැනි කවි කතා ගැනය. මම සිරි ගුනසිංහගේ හා මහගමසේකරගේ කවි නිමැවුම් ගැන උගන්වන්නට පටන් ගත්තෙමි. නිදහස් කාව්‍ය සම්ප්‍රදාය යනු කවරේදැයි උගන්වන්නට වෑයම් කළෙමි.මහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=cr1406015</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.ඔබේ ප්‍රියතම ප්‍රබන්ධ කෘතිය...කරුණා පෙරේරායූ. ආර්. ආනන්ට මූර්තිගේ මුල් කෘතියෙන් ට්‍රිලිෂියා ගුණවර්ධන පරිවර්තනය කළ ‘සංස්කාර'.පුහු බමුණු මත‍. කුල භේදය සහ පීඩනය ජනතාව පෙළා දමන ආකාරයත්, ඊට එරෙහිව නැඟී සිටින ජන කොට්ඨාසයකගේ අරගලයත් මේ කෘතියෙන් අපූරුවට ඉදිරිපත් කෙරෙනවා. භාෂාවත් ඉතාම රසවත්. මෙය නැවත නැවත කියැවීමට සිත් දෙන තරමේ පොතක්. අවාසනාවකට ට්‍රිලිෂියාගේ මේ පොත කතාබහට ලක්වූයේ නැහැ. නිසි ඇගැයීමකට ලක්වූයේත් නැහැ.ප්‍රබන්ධ නොවන කෘතිය...ප්‍රේමචන්ද්‍ර අල්විස්ගේ ‘වනගත ලංකා'. එය වැදි ජනතාවගේ ජීවිතය සොයා ගිය ගමනක්. ආර්. එල්. ස්පිට්ල්ගේ ‘Wild Ceylon’ කෘතියේ පරිවර්තනය වුවත් ඉතාමත් සාර්ථක හා රසවත් පොතක්.මේ දිනවල ඔබ කියවන්නේ....මේ දිනවල මං කිසිම පොතක් කියවන්නෑ. මොකද රෑ නොනිදා මං මගේ අලුත් නවකතාව ‘එසඳ ඒ නුවරුන්’ ලියනවා‍. රෑ හීනෙනුත් මං ඉන්නේ ඒ චරිත එක්ක. මුළු අවධානයම තියෙන්නේ අලුත් නවකතාව කෙරෙහි නිසා සියලු පොත් පැත්තකට දමලයි තිබෙන්නේ.කෙනකුට කියවන්න යැයි ඔබ නිර්දේශ කරන කෘතීන් තුනක්...එහෙම කියනවා නම් මට පොත් හතරක් තිබෙනවා. ලොකු මහත්වූ ඕනෑම කෙනෙක් ආපහු කුමාරතුංග මුණිදාසයන්ගේ ‘හත්පණ’, ‘මඟුල් කෑම’ සහ ‘හීන්සැරය’ පොත් තුනත් ටී.බී. ඉලංගරත්නයන්ගේ ‘අඹ යහළුවෝ’ ත් කියැවිය යුතුයි.රසවත් මිහිරි භාෂාවක ප්‍රීතියත් මනුස්සකම සහ ජීවිත ගැටලුවලට මුහුණදිය යුතු ආකාරයත් ඉගෙන ගන්නට මේ පොත් තුන කියැවීම ඉතා වටිනවා. අනික ළමා කාලයේ කියවද්දී රසවිඳපු සහ දැනුණු කතාවට වඩා මේ පොත් ආපහු කියවද්දී, වෙනස් කෝණවලින් දකින්නට පුළුවන්කම ලැබෙනවා.පොතක ඔබ වඩා වැදගත්කොට සලකන්නේ රචනා ශෛලිය ද... අන්තර්ගතය ද නැතිනම් අවසානය ද...යම් කෘතියක අන්තර්ගතය විසින්, එය ලියැවිය යුතු රචනා ශෛලියත් ඉබේ ගොඩනඟනවා. ඒ කියන්නේ එය ලියැවිය යුතු විලාසය මේ යැයි යම් අනන්‍යතාවක් ගොඩනඟනවා. ඒ නිසා අන්තර්ගතයට නොපෑහෙන රචනා ශෛලියක් භාවිතා කිරීම නුසුදුසුයි.යම් කෘතියක මුල් කාරණා දෙක එකසේ වැදගත් වන්නේ ඒ නිසා. අවසානය යනු කර්තෘගේ අභිලාෂයක් පමණයි. යම් කෘතියක් කියවා අවසානයේ පාඨකයා විසින් වෙනත් අවසානයක් තිබුණා නම් හොඳ යැයි හිතන්නටත් ඉඩ තිබෙනවා. නමුත් අන්තර්ගතය රචනා ශෛලිය පිළිබඳ එහෙම හිතන්නට බැහැ.ඔබ ළමා කාලයේ කියැවූ හොඳම පොත...ටී.බී. ඉලංගරත්න මහතාගේ ‘අඹ යහළුවෝ'. එතකොට මං පහේ පන්තියේ. නමුත් තාත්තා හා බාප්පා නිසා වමේ දේශපාලනය පිළිබඳ ලොකු උණක් ඇ‍ඟේ තිබුණා‍.මේ පොත කියවද්දී මට හිතුණු දේ තමයි, දුප්පත් නිමල් ඇයි මේ තරම් පෑගිලා ඉන්නේ කියන එක. පොඩි ළමයෙක් වුණත් පන්ති අරගලය පිළිබඳ ලොකු හැඟීමකුත් හිතට ආවා. නමුත් ඒ පොත පුරාම තිබුණේ සංවේදී බවක්. ඉලංගරත්න මහතා මේ පොත තුළින් වෛරී ස්වභාවයක් ඇති කළේ නැහැ. ඇති නැති පරතරය සහ දුප්පත්කම පිළිබඳ සංවේදී බවින් මිදිලා මීට වඩා ඒ පාත්‍ර වර්ගයාගේ නැඟිටින ස්වභාවයක් තිබුණා නම් ‍හොඳයි කියලා පුංචි මට එදා හිතුණා.ඔබ කියැවීමට කැමැති විශේෂ වර්ගයක ග්‍රන්ථ තිබෙනවාද?කියැවීමට ආසා හිතෙන ඕන පොතක් මං කියවනවා. නමුත් සමහර පොත් තියෙනවා පිටු 10 - 15 ක් කියවද්දී අල්ලලා දාන්න හිතෙන විෂය මොන තරම් වැදගත් වුණත් ලියා තිබෙන විදිය නීරස නම් කියවන්න හිතෙන්නෑ.මෙතෙක් කියැවූ පොත්වලින් ජීවිතයට ලැබුණු දේ...ලේඛිකාවක් ලෙස නැඟී හිටින්න මාව පෙලැඹුවේ ඒ පොත් කියැවීමේ පිස්සුවයි. ඒ පොත් පුරා මට මුණ ගැහුණු චරිත එක්ක මට විශාල ගනුදෙනුවක් ඇති වුණා. ඒ චරිත පිළිබඳ විචක්ෂණ ගතියක් ඇති වුණා. තියෙනවට වඩා පේනවට වඩා වෙනස් විදියට දකින්නත් හිතන්නත් මං පුරුදු වුණා.ඔබට අනුව පොතකින් තැනුණු හොඳම චිත්‍රපටය...මාර්ටින් වික්‍රමසිංහයන්ගේ ගම්පෙරළිය පොතින් ලෙස්ටර් සූරීන් සිනමාවට නැඟූ ගම්පෙරළිය චිත්‍රපටය.ඔබ ඉහළින් ම අගයන කතුවරයා‍‍‍‍...මගේ ජීවිතයේ ඉතාමත් සුළු කාලයක් ඇසුරු කරන්න ලැබුණත්, දක්ෂකම අභිබවා නැඟී සිටි ඔහුගේ මනුස්සකම මට තවමත් මතකයි. ඔහු තමයි, මාර්ටින් වික්‍රමසිංහ සූරීන්.ඔබේ ප්‍රියතම සම්භාව්‍ය කෘතිය...අමාවතුර. ඒ පොත නම් මට අමාවතුරක්මයි. පොතේ කොයි පිටුව පෙරළුවත් එතැන තියෙන්නේ ජීවිතයට අදාළ හා සමීප දෙයක්මයි. අනික එහි භාෂාව පුදුමාකාර ලෙස සෞන්දර්යයෙන් අනූනයි. අමාවතුර කී පාරක් කියවා තිබෙනවද කියන දේ මතක නැති තරමට මං ඒ පොත කියවා තිබෙනවා.ඔබේ ප්‍රියතම පරිවර්තන කෘතිය‍‍‍...සුගතපාල ද සිල්වාගේ ‘අමුතු ඉලන්දාරියා'. එය ශාන් සෙල්වදොරෙයිගේ ‘ෆනී බෝයි’ (Funny Boy) මුල් කෘතියේ පරිවර්තනයයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=cr1406016</link>
    <topic>දොස් නිදොස්</topic>
    <author/>
    <content>දොස් නිදොස්ඩී. එ‍ෆ්. කාරියකරවනමීගොමුව“සති අන්තයේ විවේකයටමීගමුවේ එන්න”අලි අකුරෙන් පිටුවක් සැරැසුණු සිරස්තලයෙකි මේ.මෙහි ‘මීගමුවේ’ යන්න වැරැදිය. “මීගමුවට’ යන්න වෙනුවට ‘මීගමුවේ’ යන්න යොදන්නේ විභක්ති ගැන නොදන්නා තැනැත්තෙකි.මේ සිරසෙහි ‘මීගමුවේ’ යන්න ‘මීගමුවට’ යනුවෙන් වී නම් මේ ප්‍රශ්නය පැන නඟින්නේනැත.මීගමුව වඩා හොඳ මීගොමුව බැවින් එය ‘මීගොමුවට එන්න’ යනුවෙන් වී නම් කදිම ය.මීගොමු පවතඅද බොහෝ දෙනකු ‘මීගමුව’ යනුවෙන් වැහැරුව ද නියම නම මීගොමුව ය. මේ නම හැදුණේ දුටුගැමුණු උත්පත්ති සමයේ ය.රජගෙදරට ඒ යෝධ මීවදය දුන් පළාත මීගොමුව නම් විය. මල් ඵලදාවෙන් හා මීමැස්සන්ගෙන් ගහණ වූ ඒ පළාත ඉතා සරුසාර එකක් වූයේ ය. දඩයම් රිසි යුව රාජයකු වූ රාල නම් රදළයා ජීවත් වූයේ ද මීගොමුවේ ය.ඒ නගරය මීගොමුව මිස මීගමුව නොවේ යැයි අඩසිය වසකට පමණ පෙර පෙන්වා දුන්නේ කුමාරතුංග පඬිතුමා ය.ඉන් පසු ‘මීගොමුව’ යන්න ප්‍රචලිත කරන්නට වෙහෙසුණු තැනැත්තා මීගොමුවේ ව.ස. පනඳු නම් වූ සන්ති ගුරුන්නාන්සේ ය.මීගොමුව මහත් ප්‍රසිද්ධියට පත්වූයේ නාඩගම් යුගයේ දී ය. ඊළඟට මීගොමුවට ලොකු තැනක් ලැබුණේ පළමු වැනි චිත්‍රපටය බිහිකළ මීගොමු මිනර්වා සංගමයෙනි.1940 දශකයෙහි මීගොමුවෙන් පළ කැරුණු ‘මිහිර'සඟරාව ද අමතක කරනු බැරි ය.කාන්සියකාන්සියට ‘මීගොමු යමු’ යි මීගොමුව අවට ප්‍රදේශවල එදා පැවැති ප්‍රසිද්ධ කතාවෙකි. කාන්සිය නම් කම්මැළි කම ය.ගුණසේන ශබ්ද කෝෂයෙන් කාන්සිය අර්ථකථනය කැරෙන්නේ කාන්සි යන්නෙන් ම ය. කාන්සියට වෙන ම අටුවා ටීකා අවශ්‍ය නැත.මීගොමුව විනෝද විය හැකි කෙළි සෙල්ලම් සහිත ප්‍රබෝධවත් නගරයක් වූ නිසා ය. ඒ කියමන ඇතිවන්නට ඇත්තේ මීගොමු ගිය කල කම්මැළිකම නැතිවන්නට ඇති.දන්සලෙන් ප්‍රශ්න“මහජන සෞඛ්‍ය පරීක්ෂකවරුන් දන්සැල් පරීක්ෂා කරයි”වෙසක් උත්සවය නිමිත්තෙන් දන්සල් පැවැත්වීම මෙරට චිරාගතව සිදුවන සත් කෘතියෙකි. එහෙත් සමහර දන්සල්වල සෞඛ්‍යයට අහිතකර ආහාර ද ඇතැයි යන චෝදනාව නිසා සෞඛ්‍ය පරීක්ෂක නිලධාරින් ඒවා සෝදිසි කැර බලන්නට යොමු වූ බව අසන්නට ලැබිණි.එය හොඳ වැඩකි. හොඳ නැත්තේÓපරීක්ෂකවරුන් දන්සල් පරීක්ෂා කරයි” යන්න ය. පරීක්ෂක - පරීක්ෂක යනුවෙන් දෙවරක් යෙදී ඇති එක ද වරදෙකි. ඊට වඩා ලොකු ම වරද නම් “පරීක්ෂකවරුන් .... කරයි” යන්න ය.දන්සල්වල නරක කෑමට වඩා භයානක නැද්ද මේ වැරැදි?විකෘතියක්ප්‍රවෘත්තියක් ලිවීමේ දී මෙන් ම එයට සිරසක් යෙදීමේදී ද විකෘති කරනු හැකි ය. බොහෝ විට එය කැරෙනුයේ ලියන්නාගේ හෝ සකස් කරන්නාගේ රුචි අරුචිකම් අනුවය. ඇතැම් විට ඇතැමුන්ගේ සිතැඟි අනුව නොව යෙදෙන වදන්වලින් ද විකෘති ය ඇතිවේ.මේ බලන්න.පසුගිය පෝයක පත්‍රයෙක දකින්නට ලැබුණු සිරසක් මෙසේ ය.“එංගලන්ත එක් දින තරගාවලියට (කුඩා අකුරින්) ශ්‍රී ලංකාවෙන් පරණසෙට් එකම (ලොකු අකුරිනි)‘සෙට්’ යන්න සිංහල වචනයක් නොවේ. එය මෙහි යෙදීම වරදෙකි.“ශ්‍රී ලංකාවෙන් පරණ කණ්ඩායම ම” යනුවෙන් යෙදිණි නම් ඉහත කී අන්දමේ චෝදනාවක් නැ‍ඟෙන්නේ නැත. එසේ ම බස නැසෙන්නේ ද නැත.කම්මස්“කම්මස් වෙනවා” යනු වැඩ කිරීමෙන් වෙහෙසට පත්වීම යැ. විඩාපත් වීම ය.කම්බස්කම්බස් කරනවා. 1. කීකරු කිරීම,හීලෑ කිරීම, හික්මවීම,මට්ටු කිරීම, දඬුවම් කිරීම 2. නැති කිරීම, විනාශ කිරීම,නැසීම 3. ගව ආදී සතුන් කර ඇඹීම (කප්පාදු කිරීම) 4. දඩයම් කරනු ලැබූ සතකු මස් කිරීම.කම්මිත්ත1‍. බර වැඩෙන් මුදවන ලද මෙහෙකාරිය. කුලු පග දාසිය 2. රූප සෝබාව නිසා සේවයට යොදවා ගත් ස්ත්‍රිය, වර්ණ දාසිය 3. කර්මාන්ත කාරයා (විශේෂයෙන් රන් රිදී කර්මාන්ත කාරයා)අලුත් ම ක්‍රීඩාව“කරද්දී මහපාර කාපට් වෙත් හෙංචයියො පොහොසත්”මේ අලුත් ම සෙල්ලම ද? කලින් ම කළේ ඉංගිරිසි වචන සිංහල අකුරෙන් ලිවීම ය. ඉන්පසු සිංහල පත්තරේ ඉංගිරිසි වචන ඉංගිරිසියෙන් ම ලියන ලදී.තව පහුවන විට සිංහල ලිපියකට ඉංගිරිසි සිරසක් ඉංගිරිසියෙන් ම යෙදිණි.දැන් අලුත් ම හෙය්යන්මාරුව මේ පද මාරුවයි.‘මහපාර කාපට් කරද්දි‘හෙංචයියො පොහොසත් වෙත්’ යනුවෙන් ලියුමත් එය හොඳ තත්ත්වයේ නො වේ.එහි පද මාරු කර,'මහපාර කාපට් කරද්දි’ යන්න ‘කරද්දි මහපාර කාපට්’ යනුවෙන් ලිවීමේ අරමුණ කිමෙක්ද? අලුත් යමක් කර පෙන්වන්නට ගත් උත්සාහයක් ද?මේ විකාරවලින් සිදුවන්නේ විනාශ වීමක් නොවේ ද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=cr1406017</link>
    <topic>කව් සිළුමිණ</topic>
    <author/>
    <content>කව් සිළුමිණසංස්කරණය - රත්න ශ්‍රී විජේසිංහසට­හන : සාම්ප්‍ර­දා­යික කව් මග මැන­වින් හික්මවා ගත්, එමෙන් ම කවි සමය අනු­ගත කව් මස මැන­වින් පරි­හ­ර­ණය කළ රච­න­යකි. අපූර්ව ගුණ හීන වුවද ‘සිත්ගත් වැනු­මට’ තෝරා ගැනුණේ මෙහි දක්වා ව්‍යක්ත පරි­ණත භාවය හේතු­වෙනි. එළ­ඹෙන පොසොන් සමය සම­ර­මින්, එහි ඓති­හා­සික වැද­ග­ත්කම් සෞන්ද­ර්යා­ත්ම­කව පෙළ­ග­ස්ව­න්නට කවියා තැත් කරයි. ‘කළු­වන් වලා පහ­වුණු සුදු සඳ­කත්ව’ යනු කදිම කාව්‍යෝ­ක්ති­යකි.අනු­බුදු ගඟුල ගිරි සිර­සින් හැළේය කරස දෙරණ හිම සිසි­ලෙන් වෙළේය කම්පිත ලිය මඬුලු පෙළ නිස­ස­ලේය අත් මල් කෙමි නැමුණු නල­ලත තළේය! තුසි­තෙන් මතුව හැම පිය­ස­කම ගිය සරා කිරි වැනි පොසොන් සඳ රැස් දහර දර - දරා ඒ රන් රුවෙන් මුළු සැඳැ­හැ­වම මුහු­කුරා මුතු එළි මවති ළැතෙ­තැති පිරිස මුව පුරා! බණ පද චතු මදුර බී මොන­වට මත්ව සල් මල් වට්ටි­යක් විල­සට තැන් පත්ව කළු වන් වලා පහ­වුණු සුදු සඳ කත්ව බබ­ළන මහිම රජ පිරි­වර සැප වත්ව! ඇති­වුණු සැතැ­පි­යා­වෙන් එද­වස ජයට නිවි - නිවි පහන් වෙයි මගෙ හෙළ­දිව එමට පුන­රු­ද­යක මහිම පළ කර­මින් හැමට පුර­හඳ අදත් සිරි සපු­රයි නුබ කුසට!මාදම්පේ ඇම්. අසෝක ද සිල්වා  සඳ­ව­තිය වසන් වූ තරු අනින මඳ අඳුර පාන ඉඟි­බිඟි රාශි ඩැහැ ගන්න­මය ගොදුර දෙදරු උණු­සුම නැතුව හාමත්ව ඇත වැතිර තුන්ය­මම ඉකි­බි­ඳියි රටා නැති පන් පැදුර පැමිණි දුක් පැණි රසයි බෙදා ගමු කීවාට ලවණ රස පම­ණක් ය දැනෙන්නේ තොල් වලට කඳු මුදුන මත්තේම හදමු යැයි කී ගෙපැල මතක පොත පෙර­ළලා වත් සොයා ගනු කෙලෙස මදි නිසා පඩි­ප­තම මාස­යක පිරි­වැ­යට අති­කාල දීමනා දාඩි­යට මිල කෙරෙන දමා ගහලා වරෙන් යැයි කියා කිය­න්නට මගේ දිව ගොළු වෙලා පලං­චිය කළ වියස යෞව­නය දොර ගාව මුතු පබළු ඇහි­ලුව ද යථා­ර්ථය දකින්නේ බිම දෙපා තැබු දිනය මොනර කොළ පියා­ඹන ගිජු ලිහිණි නෙත් අතර නුඹේ රුව සැඟවේ ද මට බයයි මතු දිනෙකලීලා විජේ­රත්න  අකුරු බොඳ­වෙලා පොත් පිටු වල රැඳුණු සොදුරු පැතුම් සුන්නත් දූවිලි කෙරුණු මිතුරු බස­ක්වත් අහ­ල­ක­වත් නොවුණු අඳුරු කඳුළු කැටි බිම තිබු­ණෙලු මිදුණු හිතට බරක් දැනුණි ද මහ­මෙර බරිනී අතට යමක් පත් අත හැරුණි ද සොවිනී නෙතට සුව දසුන් නොපෙ­නු­ණිදෝ සුවෙනී පතට ඉඳුල් පත් වැටුණි ද පෙර පවිනී අකු­රින් අකුර විව් විය­ම­න­ටම සදිසී අර­ග­න්නට වුණිද තීර­ණ­යක් හදිසී එල්ලෙ­න්නට සාරි­පොට අර­ගෙන සැරසී කිය­පන් හිතක් ඇති­වුණෙ කොහොම ද සැහැසී නිල්වන් අහස සේදෙයි මේ කුළු ඇතිරී මල් පීදෙයි කැලේ රුව - ගුණ පිරි ඉතිරී ඇල්මෙන් අකුරු සල්ලිය ළඟ ගිය ඉහිරී බොල් පීදෙන රටක නුඹ පිපුනි ද මිතුරීරුවන් ඩී. අළු­බෝ­මු­ල්ලගේ  අපුල ගල් වැටි­ය­කට පෙම් බැඳ විසුළ දුහු­විලි විසිරි සුව විඳ පවුල වසු­රින් කපුටු - නැඟී දුග­දින් හපුටු සංසාරෙ ඇයි ද මෙත­රම් කිලුටු? නහා පැන් කළ හතක සුව විඳ නගා සුර­තක වැඳුම් පුද ලද නැගී පන්සල් බිමේ - බෝධි පූජා ලබන අහා! බෝ රජුනි පිරි පින් කඳ ඇසෙන මහ බෝ වන්නම සිලි සිලියෙ පත් - සැලෙන අන්දම සොර මුලක - පන්ස­ලක ගිරා පැට­වුන් වැටුණ කතා­වක ඇඳිණි මගෙ සිත්තම සෝපා­ක­ටත් රහ­තෙකු වෙන්න කුල ගොතට ඉත සිතින් බැට දුන්න සිදු­හ­තුන් බුදු වුණේ ඔබ ළඟ ද? මා ළඟ ද? කිසි­වෙ­කුදු ඇත්ද ඒ ගැන දන්නජයන්ත නිමල් සිරි  ගල් වී ඔබ හා මෙතැ­නට වී මා හිටියා ඇති දැන් සුපෙ­ම්ව­තා­ණෙනි මා ඇති­දැඩි කළ දෙමා­පි­යන් ගැන සොයුරු සොයු­රි­යන් ගැන­වත් නොසොයා ප්‍රේමය වෙනු­වෙන් බිළි දිය යුතු වෙද මුළු ජීවි­ත­යම කියන් සුපෙ­ම්වත? යන්න දෙනුව මට ඔබ හැර මොහො­තක් ලෝකය දැක ආපසු පැමි­ණෙ­න්නට ඔබ ද ගිහින් එනු මැන නෑසිය වෙත ලද අව­ස­ර­යෙන් නොතළා මා සිතකේ. පී. ඩබ්ලිව්. ප්‍රියන්ත ජය­ලත්  හඳ­ගි­රිය නිසො­ල්මන්ය ගහ­කොළ ගොන්මන්ය පිපු­ණනු මල් කන­වැ­න්දුම් ය පෙකෙනි වැල කපන්න වින්න­ඹු­වක් හොයන ගල් නොවුණු හිත් මත බැ‍ඳෙන දිය සෙවල හඳ­ගි­රිය මත සඳ වැටෙන කොට හඬන්නේ හිත් කොහි ද වන අලි­යකු වල් අලි­යකු මිස පෙළ­පත නවමු මුද්‍ර­ණය කළාට නොහැ­ඟුණි ද තන­තුරු මුදල් අල්ලස් වැනුම් උන් නොගන්නා බව හඳ­ගි­රිය නිසො­ල්මන්ය ගහ­කොළ ගොන්මන්ය පිපු­ණනු මල් කන­වැ­න්දුම් යරුවන් වීර­තුංග  ප්‍රීති­යත් ශෝක­යත් අතර ඇති ගංතෙ­රක්... මල් උණත් පීදෙන්ට නොමැති ඉර­හුරු කමක්.... කළු­ව­රක් දෑස මත තව­රනා කළු­ව­රක්... බේද­යක් නොවෙනු ඇත කඳුළු මිහි­දන් කළත්...කේ. බී. ඒ. ගයාන් ඉන්දුලරැය මෙන් දවාල ද මැවුවේ උතු­මන්ය සතියේ දවස් සෘතුව ද ඒ සම­ඟින්ය හමනා සුළඟ ගලනා දිය­කඳ ලෙසය ගින්න ද ‍පහත් බිම් ඒ අසි­රිය ඔබය මිහි­කත මවා නීතිය පිහිටා තැබිණ නා නා විධ සතුන් ඒ මත පණ ලැබිණ නා නා වාස­ගම් ඔවු­නට නියම විණ මැවුවෝ නීතිය ද යුක්තිය පසි­ඳ­ලන සත්‍යය දෙවි­යන් ය දෙවියෝ සත්‍ය­ය තෝරති දෙවි­යන්ම නුසු­දුසු සුදුසු අය පුහු­දුන් මනු­සතා දෙවි­යකු අභි බවන මොහො­තක දෙවියෝ ද නම­දිති මනු­රු­වන අප හට උරුම කොට දෙති යන නොයන මග පල දැරු නොදැරු දේ මෙන් සම සමව ඇත හර බැර කර­න්නට මනු ලොව දිනුව පින නානක් ගුරු තුමනි මට වරම දෙනු මැනභාරත ලේඛක කුෂ්වාන්ත් සිං පරි­ව­ර්ත­නය - ගුණ­ති­ලක මැටි­ය­ගනේකුෂ්වාන්ත් සිංකුෂ්වාන්ත් සිං විසින් 1956 දී “Train to Pakistan” කෘතිය ලියන විට මේ කවි­පෙළ එහි ඇතු­ළත් කළ ද පසු කලෙක ඔහු කිසිඳු දෙවි­යෙකු හෝ ආග­මක් හෝ විශ්වාස නොකෙ­ළේය. මෙහි එන නානක් ගුරු­තුමා යනු උප්පැන්න සහ­ති­ක­යෙන් ඔහු දායාද කොට ගත් සික් දහ­මෙහි නිර්මා­තෘ­ව­ර­යාය. කිසිඳු ආග­මික නීති රීති­යක් මායිම් නොකළ හෙතෙම වසර 99 ක් ආයු විඳ පසු­ගිය මාර්තු 10 දින කලු­රිය කළේය.නියං සම­යක දිගු දිව ආ හදි­සියේ සුළ­ඟක් මෙන් වැසි­බර ඔබ ගැන මත­කය මට. වියළි ව තුරු පත් ද මිය ගිය දී සිඳි මතු­පි­ටක ඉප­නැ­ල්ලක තනි ව පැළ වී කේඩෑරී වූ තණ පඳු­රක මුදුන් මල ඔබ. සැඩ ගිනි අව්ව පතිත ව මැලැ­වුණු කටු පදු­ර­කින් වට පයෙහි ඇමි­ණුන සියුම් රිදු­මකි ය ඔබ. එමඟ බඩ දිය රැඳි කදු­රක සැඟව පණ නල මදක් රැක සිටි කුඩ­ම­සෙකි මා ඔබ ම දකිනසුනිල් ලීවා­නගේ  පල වැලට යන්න හිම­වත හෙට නැගෙන හිරුට පළ­මුව සුබ නිමිති නොමැත නිදි සුව බිඳින සිහි­නෙකි ලෙයින් රැකි මගේ නෙත සිත සොරා ගනු දැනී තරු පිරුණු නුවර අත­හැර හිම­ව­තට පැමිණි නුඹ මම සොයන්නේ සතුට සැන­සුම බුදු බවක් නොවේ කැණි­ම­ඩල සදා තර­කොට පොඩි උනට රැගෙන වන පල එන තුරා ඉනු සොඳුර නෙත සිත මගේ දන්නොදීජනක ගොඩේ­වි­තාන  අපට නම් නෑ ලොවේ කිසි­වක අයි­ති­යක් පැව­රුවේ ඔබ­මැයි මල් අයිති සම­න­ලුන්ටැ'යි කියා ඒ නිසා­මයි ඔබේ දොර­කඩ රෝස පඳුරේ මගේ හද­වත ගෙනැත් තැබුවේ බිලිඳු සුහු­ඹුල් කොෂ පුංජය ඉරා­ගෙන පුතු දොරට වඩනා තියුණු කටු තුඩු මතින් බඩගා ළපටි කිරි දලු සප­මිනා සතුටු කඳු­ළින් බලා උන්නා මාත් අම්මා කෙනෙකු හින්දා ඉර නොපෑයූ අඳුරු උද­යක රොසින ඔබ විත් මගේ හද­වත සැතින් සිඳ අර­ගෙන ගියා මගේ මේ දෑහින්ම දුටුවා කෙලෙස වාවනු හැකි ද මේ දුක මාත් අම්මා කෙනෙකි මේ ලොවධර්ම­පාල පති­රණකර්තෘ : නන්දන වීර­සිංහ ප්‍රකා­ශ­න­ය: කර්තෘ ප්‍රකා­ශ­න­යකි‘හයිකු’ නම් කාව්‍ය සම්ප්‍ර­දාය ජපා­නයේ ප්‍රකට කව් මඟක් වුවද, එහි රීති­යත් ආකෘ­ති­යත් ලෝකයේ විවිධ ප්‍රදේ­ශ­වල කවීන්ට බලපා ඇත්තේය. අති­ශය දියුණු හා සංස්කෘති රටක් සේ සැල­කෙන ඇමෙ­රි­කාවේ පවා ‘හයිකු’ ප්‍රකට කාව්‍ය සම්ප්‍ර­දා­යක් වී තිබේ. සූක්ෂ්ම ආධ්‍යා­ත්මික හා වින්ද­නා­ත්මක චල­න­යක් උප­දන ක්ෂණි­කා­ලෝක පුළි­ඟු­වක් වැනි ‘හයි­කුව’ ගැන මනා අධ්‍ය­ය­න­යක් කළ ප්‍රවීණ කවි­යකු වන නන්දන වීර­සිං­හයෝ ‘දිසි - අදිසි’ දිගු පෙර වද­නින් එහි දිගු - පුළුල මැන­වින් පහදා දෙති. ‘දිසි අදිසි’ සඳහා නන්දන තෝරා­ගෙන ඇත්තේ, 1910 වසරේ පටන් ලියැ­වුණු ඇමෙ­රිකා හයිකු කවි තුන්සි­ය­යකි. හයි­කු­වට ආවේ­ණික සෘතු­මය පද­නම පරිදි, මසත්, ගිමත්, ශරත් හා හිමත් යනු­වෙන් බෙදනු ලැබ ඒ කවි සංග්‍ර වන්නේ සෘතු­වට අදාළ පාරි­සා­රික චිත්‍ර හා වර්ණ යෙදු විචිත්‍ර පසු­බි­ම­කය.ජපා­නෙන් ආ කුඩා පෙට්ටිය: පිදුරු ඇසු­රුම අත­රින් මැටි මුදු කෙන­කුගෙ මඳ­හසජෙරී කිල්බ්‍ර­යිඩ් නම් ඇමෙ­රිකා කවි­යාගේ රච­න­යකි ඒ. වසත් සම­යට අයත් කවකි. ගිමත් කල ලියැ­වුණු කොලින් බාමර් ගේ කවක් නන්දන සිංහල කවි­යට නඟන්නේ මෙලෙ­සිනි:කුස­ගිනි දවයි කුස: බඩු අලෙවි යන්ත්‍රය ගිලියි ඩොල­ර­යක්, නන්දන, කෘතිය සඳහා සප­යන පෙර­ව­ද­නෙහි, ආධු­නික හයිකු රසි­ක­යින් උදෙසා රස වින්දන මාර්ගෝ­ප­දේශ රැසක් ද ඇත. එකී අද­හස් පොදු සහෘ­ද­යාට ද අදා­ළය.ශරත් කල ගොම්මන: මල් වඩ­මක්, දොර ළඟ හමන සුළ­ඟින් එසැ­වෙයි. නික් වර්ජි­ලියෝ ගේ රච­න­යකි ඒ. ගිමන් සමය නියෝ­ජ­නය කර­මින්, සිස්ටර් මාරි තෝමස් එල්බර්ග් ලියු කව මේය:අලුත් හිම, සියලු නම් මකා හළෙය සොහොන් කොත් මත සැබැ­වින් ම ‘හයිකු’ පරි­ව­ර්ත­නය කළ යුත්තේ, සූක්ෂ්මාත්ව ඇති නන්දන බඳු පරි­ණත කවි­යකු මය. ‘හයිකු’ වෙන් ආභා­සය ලද යුතුය. එහෙත් ඒ විලා­ස­වා­දීව, නොව, නිර්මා­ණ­ශී­ලී­වය.අභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=cr1406018</link>
    <topic>පොත් පුවත්</topic>
    <author/>
    <content>පොත් පුවත්නෝමන් සිරිපාල මහතාගේ නවතම සංස්කරණය විමර්ශන හා ඌණ පූර්ණ සහිත ‘පන්සිය පනස් ජාතකය’ තෙවැනි හා සිව්වැනි කාණ්ඩ මේ මස 03 වැනිදා අඟහරුවාදා උදේ 10.00ට කොළඹ මරදානේ දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේ දී දොරට වඩී.‘පන්සිය පනස් ජාතකය’ තෙවැනි කාණ්ඩයෙන් දුක නිපාතය සහ තික නිපාතය - දළ්හ වර්ගයේ සිට කුම්භ වර්ගය අවසානයට කථා අංක 151 සිට 300 දක්වාත්, සිව්වැනි කාණ්ඩයෙන් චතුක්ක නිපාතය සිට සත්තක නිපාතය අවසානයට කථා අංක 301 සිට 416 දක්වා ඇතුළත් වේ.නෝමන් සිරිපාල මහතාගේ සංස්කරණයෙන් යුතු ‘පන්සියපනස් ජාතකය’ ග්‍රන්ථ ද්විත්වය එදින දවස පුරා විශේෂ අඩු මිලකට පාඨකයන්ට ලබා ගැනීමට අවස්ථාව සලසා ඇත.කර්තෘ - චානුකා ලක්ශානි සේනානායකමිල - රු.150ප්‍රකාශනය - කර්තෘ ප්‍රකාශනයකි‘විධිමත් අධ්‍යාපනයක් නොලද නමුත් ගැමියා මෝඩයකු නොවේ’ යන කියමන ඔප්පු කරමින් බුළුවන මුත්තා චරිතය ගොඩනඟා ඇත. ගැමියා තමා ජීවත්වන පරසරයෙන් හා සමාජයෙන් ලද අත්දැකීම් තුළින් ම ජීවිතය සාර්ථක කරගන්නා ආකාරය යොවුන් නවකතාවක් ඇසුරින් සනාථ කරගැනීමට දරන ලද උත්සාහයකි.කර්තෘ - අනෝමා ගංගොඩමිල - රු.400ප්‍රකාශනය - නිමන්සා ප්‍රකාශනසති අන්ත පුවත්පතක කොටස් වශයෙන් සතිපතා පළවූ ජනප්‍රිය නවකතාවක් ග්‍රන්ථයකට එක්වූ වගයි. ජීවිතයේ විවිධ හැලහැප්පීම්වලට ලක්වූ දම්සාරි නම් තරුණියගේ ජීවිතය වටා ගෙතී ඇත. ප්‍රේමයත් ත්‍රාසයත් මුසුවූ ආදර කතාවකි.මිල - රු. 200ප්‍රකාශනය - සංස්කෘති ප්‍රකාශනයක්වසර 60 ක් පමණ පැරැණි සංස්කෘති සඟරාවේ නවතම කලාපය දැන් පිටවී ඇත. පී. උස්වත්ත ආරච්චි ගේ සංස්කරණයෙන් නිකුත්ව ඇති මෙවර සඟරාව රොඩි ජන පුරාණය හා රොඩි චණ්ඩාල උභතෝකෝටිකය, ප්‍රජා පීඩනයේ ආධිපත්‍යය සහ දේව රාජ්‍යය ඇතුළු අගනා ලිපි ගණනාවකින් සැරසී ඇත.කර්තෘ - ගුණදාස අමරසේකරමිල රු. - 350ප්‍රකාශනය - සී/ස විසිදුණු ප්‍රකාශකයෝමෙයට අඩ සියවසකට පෙර පේරාදෙණි සාහිත්‍යය අරබයා මාර්ටින් වික්‍රමසිංහයන් හා මහාචාර්ය සච්චන්ද්‍රයන් අතර සංවාදයක් පැනනැඟී තිබූ මොහොතක ඒ වන විටත් විශිෂ්ට කවියෙකු කෙටිකතා කරුවෙකු හා විවාදාපන්න නවකතාකරුවෙකු ලෙස නමක් දිනාගෙන සිටි ගුණදාස අමරසේකරයන් අතින් ලියැවුණු කෘතියකි. මේ එහි නවතම මුද්‍රණයයි.කර්තෘ - ගුණදාස අමරසේකරමිල - රු. 200ප්‍රකාශනය - සී/ස විසිදුනු ප්‍රකාශකයෝමේ ආඛ්‍යාන කාව්‍යය මියගිය නැගණියක මුල්කරගෙන ලියැවුණු ශෝකාන්ත මතක වතක් පමණක් නොවේ. ගමෙන් නගරයට සංක්‍රමණය වූ සමාජ ස්තරයට ගෙවන්නට සිදුවූ අධ්‍යාත්මික අර්බුදය මුල්කරගෙන ලියැවුණු මතකවතක් ද වෙයි.කර්තෘ - ජේ. ශාන්ත සුනිල් තල්ගහවත්තප්‍රකාශනය - කර්තෘ ප්‍රකාශනයක්ශ්‍රී ලංකාවට ආවේණික වූ සර්ප විශේෂ පිළිබඳ නිරීක්ෂණය කරමින් ලියන ලද ග්‍රන්ථයකි. උග්‍ර විෂ ඇති සර්ප‍යන් මෙන්ම මඳ විස ඇති සර්පයන් පිළිබඳවත් සර්පයන්ගෙන් මිනිසාට සිදුවන හානිය මෙන්ම යහපත පිළිබඳවත් රූපසටහන් සහිතව ලියන ලද කෘතියකි.සුජාතා ජයවර්ධන විසින් ලියන ලද ‘ඉන්ද්‍රකීල’ නවකතාව පසුගිය මස 13 දා කොළඹ 07 පුස්තකාල සේවා මණ්ඩල ශාලාවේදි ජනගත කරන ලදී. ඒ අවස්ථාවට ගොඩගේ සහෝදරයෝ අධිපති දේශමාන්‍ය සිරිසුමන ගොඩගේ, ප්‍රවීණ ලේඛිකා හා අධ්‍යාපනවේදිනි සමන්මලි පද්මකුමාර, ලේඛිකා අනුලා ද සිල්වා, කිවිවර බුද්ධදාස ගලප්පත්ති හා එන්. ජයවර්ධන යන මහත්ම මහත්මීහු එම උත්සවය අරඹමින් පොල් තෙල් පහන දැල්වූ අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=cr1406019</link>
    <topic>පුවත්පත් සාහිත්‍ය අතිරේකවලින් සාහිත්‍යයට සේවයක් ඉටුවෙනවා ද?</topic>
    <author>සංලාප - සනත් ධම්මික, මධුරාණි අත්තනායක,</author>
    <content>පුවත්පත් සාහිත්‍ය අතිරේකවලින් සාහිත්‍යයට සේවයක් ඉටුවෙනවා ද?මෙරට බොහොමයක් දිනපතා හා ඉරිදා පුවත්පත්වල සාහිත්‍යයට වෙන්වූ අතිරේකයක් දක්නට ලැබේ. ඒවා මඟින් සාහිත්‍යයට, පාඨකයාගේ රසඥතාවට ඉටුවන්නේ කෙබඳු මෙහෙවරක්ද? ඒවාහි ගුණාත්මක බව කෙසේද? දේශීය හෝ විශ්ව සාහිත්‍යයට ලැබෙන ඉඩහසර ප්‍රමාණවත් ද? යනාදිය ගැන විද්වතුන්, ලේඛකයන් හා ග්‍රන්ථ ප්‍රකාශකයන්ගේ මතවාද විමසුමකින් මේ ලිපිය සැකසිණ.පාඨකයන් ගැන අවබෝධයක් නැහැපාතේගම ‍‍ ඥාණිස්සර හිමිඅද සාහිත්‍ය අතිරේක තිබෙන සියලුම පුවත්පත් පාහේ පොදු පාඨකත්වය ඉලක්ක කරගෙන නිර්මාණය කරන ආකාරයක් මට නම් පෙනෙන්නට නෑ. මහාචාර්යවරයාට වගේම කඩේ තේ හදන කොල්ලටත් සාහිත්‍ය අතිරේකය කියවලා තේරුම් ගන්න පුළුවන් වෙන්න ඕනි. මැක්සිම් ගෝර්කි සාහිත්‍යකරුවෙක් වුණේ එයා වැඩ කළ හෝටලයේ පත්තර පිටු කියවලා. අපේ රටේ සාහිත්‍ය අතිරේක පොදු පාඨකයාට කියවලා අවබෝධ කරගන්න බෑ. අපේ රටේ සාහිත්‍ය තමන්ගෙ නමට ලියා ගත්තු පිරිසක් ඉන්නවා. හරියට එයාලව සාහිත්‍යයට ලියාපදිංචි කරලා වගේ. පුවත්පත කියන්නෙ මාධ්‍යයක්. ඒ මාධ්‍ය තියෙන්න ඕනි පොදු පාඨකයාට. සාහිත්‍ය පිටුව තියෙන්නත් ඕනි පොදු පාඨකයා අරමුණු කරගෙන. ඒ වුණත් ලංකාවේ සියලුම සාහිත්‍ය අතිරේක පාහේ මෙම පොදු පාඨකත්වය අරමුණු කරන බවක් පෙනෙන්නට නැත. ශාස්ත්‍රීය අතිරේකවල අන්තර්ගතය සම්බන්ධ පැහැදිලිවම ගැටලුවක් තියෙනවා. සාහිත්‍ය අතිරේකවල සංස්කාරකවරුන්ට පාඨකයා ගැන නිසි අවබෝධයක් නෑ. එයාලා ඉන්නෙ වෙන වෙන ලෝකවල. පාඨකයාගේ අදහස් මතවාද ගැන වැටහීමක් එයාලට නෑ. අද සාහිත්‍ය අතිරේක කිසියම් පිරිසක් අතරෙ විතරයි දෝලනය වෙන්නෙ.සාහිත්‍යයේ යෙදෙන අයගෙ වුණත් තෝර ගත්ත පිරිසක් ඉන්නවා. එයාලගේ අදහස් විතරයි පාඨකයා අතරට යන්නෙ. මේ තත්ත්වයෙන් සාහිත්‍යයට වගේම පාඨකයාට කරන්නෙත් බරපතළම හානියක්. මාධ්‍යවේදියකුට කිසියම් මතයක් තියෙන්න බෑ. එයාලට තියෙන්නෙ ඕනි පොදු මතයක්. ඒ වුණත් අද පුවත්පත්වලින් මේ තත්ත්වය දකින්නට නෑ. සාහිත්‍ය පිටුවල සංස්කාරකවරයාට අවශ්‍ය ලිපි ටික විතරයි එයා ඇතුළත් කරන්නෙ. සාහිත්‍ය පිටුවෙන් පාඨකයා අතරට යන්නෙ සංස්කාරකවරයාගේ මතයට ආකෘතියට ගැළපෙන ලිපි ටික විතරයි. පොදු රසිකයාට මතයක් නෑ. පාඨකයාට අවශ්‍ය සාහිත්‍ය කියවීමෙන් දැනුමක් ලබා ගන්න විතරයි. සාහිත්‍ය කියවීමෙන් දැනුමක් ලැබෙන්නේ නැත්නම් පාඨකයා එයින් ඉවත් වෙනවා. සාහිත්‍යයෙන් මිනිස්සු ඈත් වෙලා නෑ. ඈත් කරවලයි තියෙන් නෙ.සාමාන්‍යයෙන් සාහිත්‍ය පිටුවක් ගැඹුරු අයට ගැඹුරු ලෙසත්, සරල අයට සරල ලෙසත් කියවලා තේරුම් ගන්න පුළුවන් වෙන්න ඕනි. සාහිත්‍යය ජිවිතයට බද්ධ කරගැනීමට පුළුවන් විය යුතුයි. කොටහේන ප්‍රඥාකීර්ති හිමි ‘සාහිත්‍ය හා සමාජය’ කියන පොතේ ‘සාහිත්‍ය සමාජය එක්ක බද්ධ වෙන්න ඕනි’ කියලා සඳහන් කරලා තියෙන්නෙ 1948 දී. ඒ තත්ත්වය අද සාහිත්‍ය අතිරේකවලින් දක්නට ලැබෙන් නැහැ. අද සංස්කාරකවරුන්ට අවශ්‍ය ගස් වැඳ වැඳ ඉන්න. එයාලා හිතන්නෙ ප්‍රසිද්ධ චරිතයක් යමක් පැවසුවම ඒක හරි ඉහළයි කියලා.උගතුන්ට පමණක් සීමාවෙලා  මහාචාර්ය පැට්‍රික් රත්නායකපශ්චාත් නූතනවාදී මේ අද්‍යතන අවධියේ පුවත්පත්, පොත්පත් මිලදී ගැනීම බහුල වුණත් කියවීම ඉතාම අඩුවෙලා ති‍යනවා. ශාස්ත්‍රීය අතිරේකවලට හුරුවෙච්ච පාඨක පිරිස කියල කියන්නෙ ලංකාවේ ඉතාම සීමිත පිරිසක්. ඒ සීමිත පිරිස අතර පමණයි ශාස්ත්‍රීය අතිරේක භාවිතා වෙන්නෙ. අපි අධ්‍යාපනය ලැබූ ආකාරයට, පුරුදු පුහුණු වෙච්ච ආකාරය අනුව සාහිත්‍ය කියෙව්වට වර්තමාන තරුණ පිරිස මේ ශාස්ත්‍රීය අතිරේක පරිහරණය කරනවද කියන එක ප්‍රශ්නයක්. ඒ අය ශාස්ත්‍රීය අතිරේකයක් පරිහරණය කරන්නේම තමන්ගේ තිබෙන අවශ්‍යතාවයක් සපුරා ගැනීමේ අරමුණින් විනා සාමාන්‍ය පාඨකයෙක් විදියට නෙවෙයි.ශ්‍රී ලාංකික පාඨක සමාජයේ පශ්චාත් නූතන අවධිය තුළ ශාස්ත්‍රීය අතිරේක පරිශීලනය කරන පිරිස ඉතාම අතළොස්සක්. නමුත් ඒ අය එදා මෙදා තුර විවිධ පුවත්පත්වල සාහිත්‍ය අතිරේක නිසා ශාස්ත්‍රීය පැත්තට යොමුවෙලා ඉන්නවා. ඒ අය එයින් විශාල දැනුමක් ලබා ගන්නවා. ඒවට හේතුවෙලා තියෙන්නේ විවිධ මාධ්‍ය සමාජයේ ව්‍යාප්ත වීම. පුවත්පතක ශාස්ත්‍රීය ලිපියක තියන හරවත් බව, වටිනාකම් වෙනත් මාධ්‍යවලින් දකින්න බෑ. ඒ වටිනාකම් තේරුම්ගත්ත අවධියක නෙමෙයි අප ජීවත් වෙන්නෙ. අපි කොච්චර උත්සාහ කළත් ශාස්ත්‍රීය අතිරේකවල පාඨක පිරිස ඉතාම අතළොස්සක්. සාමාන්‍යයෙන් පුවත්පත මිලදී ගන්නෙ වෙළඳ දැන්වීම් ටික බලන්න. මම විශ්වාස කරන්නෙ ශාස්ත්‍රීය අතිරේක සීමිත, උගත් පිරිසක් අතර පමණයි පරිහරණය වෙන්නෙ. දැනුම ගන්නෙ. නැත්නම් ඒවා එහෙම පිටින්ම කරවල ඔතන්න, මාළු ඔතන්න කඩයට යනවා. ඊට එහා දැනුමක් ව්‍යාප්ත වෙන්නෙ නෑ.සාහිත්‍ය පිටුවල ආසාදනපරාක්‍රම කොඩිතුවක්කුසිංහල පුවත්පත් පොදුවේ සාහිත්‍ය කලාවන්ට පිටු 3 ක් 4 ක් සතිපතා වෙන් කිරීම හොඳ ලක්ෂණයක්. එම තරුණ සකසුරුවන් ලේඛකයන් සමඟ සමීපව සම්බන්ධ වෙමින් ලිපි සංවාද තරගකාරීව සම්පාදනය කිරීමට වෙහෙසෙන බව පෙනෙනවා. එහෙත් ඒ අතිරේකවල හරවත් ප්‍රවාදාත්මක ලිපි පළවෙන්නේ ඉතා අඩුවෙන්. බොහෝවිට පඬිවරුන්ගේ, විශ්ව විද්‍යාල සිසුන්ගේ, භික්ෂූන්ගේ ගතානුගතික ලිපි තමයි සුලභව පළවෙන්නේ. සාහිත්‍ය අතිරේකය වෙනුවෙන් ම පුවත්පත මිලදී ගන්නා සාහිත්‍ය සමාජයට එය බලවත් අතෘප්තියක්.කවීන් ම සකසන කවි පිටු පවා ඉතා නිසරුයි. ඇතැම් සංස්කාරකවරුන් තමන්ම ලේඛකයන් වී මතවාද පළ කරන්නට උත්සාහ කරනවා. එය විකාරයක්. ඉංග්‍රීසි පුවත්පත්වල සාහිත්‍ය පිටු වඩාත් ඉහළ මට්ටමක තිබෙන්නේ ඒවා ලෝකයේ නව දැනුම්වලින් පෝෂණය ලබන නිසයි. හද සසල කරන කෙටිකතාවක් කවියක් මතවාදයක් පළවන්නේ නැති තරමයි.දෙන්නම් බැටේ විචාරයටවැඩි අවස්ථා දීම වරදක්මහාචාර්ය කුසුමා කරුණාරත්නවිවිධ පුවත්පත්වල සාහිත්‍ය අතිරේකයන්හි ඇතැම් අවස්ථාවන් හිදී පළවෙන ලිපි ලේඛන, විචාර මතවාද සාහිත්‍යයෙහි ප්‍රගමනයට හේතු වේ. නමුත් මා විශ්වාස කරන්නේ ඇතැම් සාධනීය නොවන චෝදනා සාධාරණ නොවන විවිධ විවේචන මතවාද ඇතුළත් වන විචාර ලිපි රාශියක් ද තියෙනවා. එවැනි දෙවන ගණයේ ලිපි ලේඛන මඟින් සාහිත්‍ය ප්‍රගමනයට හේතුවක් නොවේ. අතීතයේ බිහිවූ මාර්ටින් වික්‍රමසිංහ, එදිරිවීර සරච්චන්ද්‍ර වැනි ලේඛකයන් කලාකරුවන් නිර්මාණකරුවන් අනාගතයේ බිහිවෙයි කියලා බලාපොරොත්තු වෙන්න අමාරුයි. එවැනි කර්කශ පටු විචාරවලට එකඟ වෙන්නේ නැහැ. මාර්ටින් වික්‍රමසිංහ, එදිරිවීර සරච්චන්ද්‍ර, ඒ. වී. සුරවීර වැනි විද්වතුන් සාහිත්‍යයට විශිෂ්ට සේවයක් සිදු කළා.එසේ බිහි වනුයේ ඔවුන් තුළ පැවැති ප්‍රතිභාව, දක්ෂතාව, කැපවීම නිසාවෙනි. නමුත් එවැනි නිර්මාණකරුවන් වර්තමානයෙහි නැහැ යැයි පවසමින් නිර්මාණකරුවන්ට විචාරකයින්ට පහරදීම සුදුසු නැහැ. එවැනි ලිපි ලේඛනවල මූලික අදහස වන්නේ තමන් හොඳයි අපි හොඳයි යන්න පමණයි. එවැනි අකාරුණික ලිපි ලේඛන තුළින් සාහිත්‍යයට සිදුවන ප්‍රගමනයක් නැහැ. හොඳ ලේඛකයකුට, නිර්මාණකරුවකුට, ගුරුවරයකුට අපෙන් පසුව සාහිත්‍ය ඉවරයි කියා සිතනවා නම් ඒක දුෂ්ට චේතනාවක්. ඇතැම් විචාරකයෝ නිර්මාණකරුවන් හෑල්ලුවට ලක් කරනවා. ඒ නිසා එවැනි බාල ගණයේ විචාරවලට වැඩි තැනක් ලැබෙනවා. ඒ විතරක් නෙවෙයි එවැනි විචාරයන්ට වැඩි ඉල්ලුමක් ද පවතිනවා.ඇතැම් අයගේ ප්‍රබුද්ධ බව පළ කරමින් තරුණ පරපුර, බාල පරපුර හෙළා දකිනවා. එලෙස කර්කෂ වචන යොදමින් ලියන ලිපි මගේ ප්‍රසාදයට ලක් වෙන්නේ නැහැ. එදා සිටි විද්වත් පරපුර වර්තමානයෙහි නැහැ යැයි පවසමින් දෝෂාරෝපණය කිරීම වැරැදි සහගතයි.ගැඹුරු සාහිත්‍ය ආස්වාදයක් ලබාදීමයි වැදගත්  මහින්ද ප්‍රසාද් මස්ඉඹුලඇත්තටම වර්තමානයේ පුවත්පත් මාධ්‍ය පමණක් නොවේ සෙසු මාධ්‍යයත් වෙළඳ වටිනාකම් මත ක්‍රියාත්මක වෙනවා‍. සාහිත්‍යයට වැඩි කාලයක් ඉඩක් වෙන් කරන්න ඕන. ඕස්ට්‍රේලියාවෙහි ඕස්ට්‍රේලියන් ටැබ්ලොයිඩ් අතිරේකය මුළුමනින්ම සාහිත්‍ය සඳහා වෙන් කරල තියෙනවා.ඉන්දියාව වැනි රටක පුවත්පතක් ගත් කල්හි සිනමාවට වැඩි අවස්ථාවක් සලසලා තියෙනවා. සාහිත්‍යයට වෙන් කරල තියෙන ප්‍රමාණය ඇත්තේම නැති තරම්. එහෙම වුණත් ලංකාවේ පුවත්පත්වල සාහිත්‍යයට විශේෂ තැනක් ලබාදී තිබෙනවා.සමාජය තුළ සාහිත්‍යයට ලබාදී තිබෙන ඉඩ ප්‍රමාණයන් පිළිබඳ මත සැලකීමේදී තර්කානුකූලයි. සාපේක්ෂයි. එහෙම වුණත් මම පෞද්ගලිකව පවසනවා කවි‍යකු ලෙස මගේ ජීවිතය ගොඩනඟා ගන්නට පුවත්පත්වල සාහිත්‍ය අතිරේක මට පිටුබලයක් වුණා. ඒ වගේම සංස්කාරකවරුන්ගේ වගකීමක් තිබෙනවා. එනම් සමාජයට සාහිත්‍ය දායාද කිරීමේදී ගුණාත්මක, ගැඹුරු සාහිත්‍යයත්, විශ්ව සාහිත්‍යයත් ඊට ඇතුළත් කළ හැකි නම් වැඩි පාඨකයන් ප්‍රමාණයක් ගොඩනඟා ගන්න පුළුවන් කියල මම හිතනවා.සාහිත්‍ය රුචිය මුලින් ඇතිකළ යුත්තේ පාසලෙන්  මහාචාර්ය ආරියරත්න ඇතුගලලංකාවෙ පත්තර කිහිපයකම සාහිත්‍ය ලිපි පළ වෙනවා. සමස්තයක් වශයෙන් සාහිත්‍ය ලිපි ගත්තම ලෝක සාහිත්‍ය ගැන කතා කරන්නෙ අන්තවාදී දෘෂ්ටියකින්. සාහිත්‍ය ලෝකය ගැන පොදු චිත්‍රයක් මවාගන්න අමාරුයි. පසුගිය දිනවල සෑම පුවත්පතකම වගේ මාකේස් ගැන ලිපි පළ වුණා. නමුත් තම තමන්ගෙ රුචිකත්වය අනුව ඉතිහාස කතාව තමයි හෙළි කළේ. ඔහු මිය යාමට පෙර ඔහු ගැන කතා කළේ නැහැ. සාහිත්‍ය පිළිබඳ හොඳ අවබෝධයක් ලබාගත නොහැකි වුණත් මෙවැනි ලිපි ලියවෙන එක ගැන මා තුළ ප්‍රසාදයක් තියෙනවා.සාහිත්‍ය තුළින් විචාරාත්මක අවධියක් ඇතිකිරීමට පුවත්පත්වල පළවන සාහිත්‍ය ලිපි ප්‍රමාණවත් ද යන්න ගැටලුවක්. පසුගිය දිනවල ලෝක ප්‍රකට කෙටිකතා ගැන බොහෝ සෙයින් කතාබහට ලක්වුණා. අද වැඩිපුර කතාවෙන්නෙ ජනප්‍රිය කෘති ගැනයි. ඒ වගේම සංස්කෘතික ලිපි බහුලයි. ඒවායෙන් නූතන පරම්පරාව තුළ නව සං‍කථනයක් ඇතිකරන්න අමාරුයි. මාර්ටින් වික්‍රමසිංහ, මුනිදාස කුමාරතුංග වැනි සාහිත්‍යවේදීන් ගැන ලිපි ලියවුණ ද පාසල් දරුවන් ඒවා කියවනවා අඩුයි. ඊට හේතුව පාසල් විෂය තුළ සාහිත්‍ය අධ්‍යාපනයක් හරි හැටි නොලැබීමයි.සාහිත්‍ය ලිපි වැදගත් වෙන්නෙ දරුවන්ට. ඒ නිසා පාසල් තුළින්ම සාහිත්‍ය රුචිකත්වය ඇති කළ යුතුයි. නැතිනම් පුවත්පත්වල කොතරම් ලිපි පළ වුවද ඒවා ගඟට කැපූ ඉනි බවට පත්වෙන්නත් පුළුවන්.මෙයට වඩා සාධාරණයක්කතුවරුන්ට ඉටු විය යුතුයිඅනුල ද සිල්වාඅද කාලෙ සාහිත්‍ය අතිරේක පළවීම ඉතා සීමිතයි. එය ප්‍රමාණවත් යැයි කියන්න බැහැ. සාහිත්‍ය තුළ ඉතා ගැඹුරු දේවල් කතා වෙනවා. නමුත් අද කාලෙ පළවෙන සාහිත්‍ය වඩාත් නැඹුරු සම්භාව්‍ය පැත්තට. සාහිත්‍යයෙන් වැඩි කොටසක් අයිති වෙන්නෙ නූතන සාහිත්‍යයට. ඉන් පොත්පත් ඉතාමත් වැදගත්. සාහිත්‍ය අතිරේකයකින් පොත් ගැන කතා කිරීම අත්‍යවශ්‍යයි. නමුත් වර්තමාන සාහිත්‍ය අතිරේකවලින් වෙන්නෙ පැරණි පොතපත ගැන, සාහිත්‍ය විචාර පළවීම. නමුත් වැදගත් වෙන්නෙ තත්කාලීන පොත්පත් ගැන කතා කිරීම. එය පුවත්පතකින් සිදුවෙන්න ඕන ප්‍රධාන කාර්යයක්. උදාහරණයක් විදිහට ඩුබායි රටේ “ගල්ෆ් නිව්ස්” පත්‍රයේ පිටු 48 ක් තරම් සාහිත්‍ය අතිරේකයක් පළවෙනවා. ඒ මඟින් ඒ සතියෙ පළවෙන හැම පොතක් පිළිබඳව ම පාඨකයන්ට හඳුන්වා දෙනවා. නමුත් ලංකාවෙ පුවත්පත්වල එහෙම වෙන්නෙ නෑ. සාමාන්‍යයෙන් ලංකාවෙ සතියට පොත් 10 - 15 ක් හෝ ඊට අඩු ප්‍රමාණයක් නිකුත් වෙන්නෙ. ඒ පොත් ගැන සාහිත්‍ය අතිරේකයෙන් හඳුන්වා දෙන්න පුළුවන් නම් ඒක ඉතාමත් වැදගත්. ඒ මඟින් ආධුනික ලේඛකයන්ටත් අවස්ථාවක් ලැබෙනවා.ලංකාවේ ලබාදෙන සාහිත්‍ය සම්මානවලදි කතුවරුන්ට සාධාරණයක් ඉටුවෙන්නෙ නෑ. ඒ හැම මණ්ඩලයකම ඉන්නෙ බුද්ධියක් නැති අය. ඒ නිසා තමයි කුණුහරුප පොත්වලට සම්මාන ලැබෙන්නෙ. නමුත් සම්මාන නොලැබුණු හොඳ පොත් හැංගිලා තියෙනවා. ඒ පොත් වලට සාධාරණයක් ඉටු කරන්න පුළුවන් නම් ඒක තමයි වටිනාම දේ. ඇත්තෙන්ම කියනව නම් සාහිත්‍ය අතිරේකවලට සාධාරණ පැවැත්මක් නෑ. සාහිත්‍යයට දැන්වීම් ලැබෙන්නෙ නෑ. ලැබුණත් ඒ ප්‍රකාශකයාගෙ පොත් ගැන විතරයි පළ වෙන්නෙ. ඒ නිසා සාහිත්‍ය අතිරේකයෙන් මෙයට වඩා සාධාරණයක් කතුවරුන්ට ඉටුවිය යුතුයි.ලිපිවල ප්‍රමිතිය ගැටලු සහගතයිසේන තෝරදෙණියසාහිත්‍ය අතිරේක අලළා 2003 ජුලි 23 වන දා “සාහිත්‍ය අතිරේකය” නමින් දිනමිණ පුවත්පතට මා ලිපියක් ලියා තිබෙනවා. මා මේ පිළිබඳ කතා කළේ මීට අවුරුදු එකොළහකට පෙරයි.ධනවාදී ආර්ථික ක්‍රමයක ඇති තරගය නොතකා පුවත්පතක පිටු 4 ක් පමණ වෙළෙඳ දැන්වීම්වලට හෝ දේශපාලන ලිපි, සියදිවි නසාගැනීම් හා ස්ත්‍රී දූෂණ ආදි භාවාතිශය ලිපි පළ කිරීමට යොදවාගෙන වාණිජ අපේක්ෂාවන් ඉටුකොට ගත හැකි තත්ත්වයක් යටතේ මෙම පුවත්පත් ව්‍යාපාරිකයන් සාහිත්‍ය අතිරේක පළ කිරීමෙන් සාහිත්‍යයට සිදු කරන දායකත්වය අගය කළ යුතුයි. ධනවාදී රටවල සුවිසල් කලාගාර ඉදිකොට ඒවා පවත්වාගෙන යමින් ද කලාවට අනුග්‍රහය දක්වමින් ද ඒ රටවල ධනේශ්වර පන්තිය විසින් වැය කරන මහා ධනස්කන්ධය හමුවේ මෙරට සාහිත්‍ය අතිරේක පළ කිරීම අප රටේ මට්ටමින් වැදගත් වේ. අද සාහිත්‍ය සංවාදය සජීවීව පවත්වාගෙන යාමට උපකාරී වන කාටත් පහසුවෙන් පිවිසිය හැකි, ළඟාවිය හැකි මාධ්‍යය පුවත්පතයි. සාහිත්‍ය අතිරේක කියවන අය පමණක් නොව ඒවා එකතු කරන අය ද ඉන්නවා. එහෙත් මෙම ලිපිවල ප්‍රමිතිය ගැන ගැටලුවක් තියෙනවා. ඒවායේ මනා භාවිතයන් මෙන් ම අවභාවිතයන් ද පවතිනවා. ඇතැම් සාහිත්‍ය විචාර ලිපි විකෘති මනස් ඇත්තවුන්ට හොඳ විය හැකියි.සම්මුඛ සාකච්ඡා ලබා දෙන තැනැත්තාගෙන් පෙරළා ප්‍රශ්න කිරීමට සම්මුඛ සාකච්ඡාකරුවා සමත්විය යුතුයි. එම පුද්ගලයා කියන සියල්ල දේව භාෂිතයන් නොවේ. මේවා නැවත ප්‍රශ්න නොකිරීම නිසා සාහිත්‍ය විචාර, නිර්මාණ පිළිබඳ දුර්මත පැතිර යනවා.අද සාහිත්‍ය අතිරේකවල ගුණාත්මක බව අඩුවෙලාඑච්.ඩී. ප්‍රේමසිරිඅද කාලයේ පුවත්පත්වල ඇති සාහිත්‍ය අතිරේකවලින් සාහිත්‍යයට සේවාවන් වෙනවා කියලා මම හිතනවා. සාහිත්‍යයට කිසිම සේවාවක් වෙන්නෑ කියලා අයින් කරන්න අපට බෑ. සාහිත්‍ය වටිනාකමක් තියෙන ලිපි තියෙනවා. අපේ රටෙත් ශාස්ත්‍රීය පැත්තට වෙනමම වෙන්වූ පාඨක පිරිසක් ඉන්නවා. ඒත් ඒ පිරිස අවම අගයක් කියලා මට හිතෙනවා.පත්‍රය කියවන මිනිසුන්ගෙ රුචිකත්වය විවිධයි. ඒ රුචිකත්වයන් පුවත්පත්වල ලිපිවලට බලපෑමක් කරනවා. පාඨකයන්ගෙ කැමැත්ත බොහෝ පුවත්පත් සැලකිල්ලට ගන්නවා. ඒ අනුව පුවත්පත් අන්තර්ගතය සැකසෙන්නෙ. ඒවා අතරට සාහිත්‍ය වටිනාකමක් ඇති ලිපිත් එකතු වෙලා තියෙනවා. ඉස්සර පත්‍රවල තිබුණු ශාස්ත්‍රීය අතිරේකය ගොඩක් ඉහළයි. විශාල වටිනාකමක් තිබුණා. නමුත් දැන් එවැනි ගුණාත්මක ශාස්ත්‍රීය අතිරේක බිහිවෙනවා අඩුයි. වර්තමාන පුවත්පත්වල ඇති සාහිත්‍ය අතිරේක ගොඩක් සරල වෙලා තියෙනවා. පුවත්පත්වල සාහිත්‍ය අතිරේක අඩුයි. ඒ වගේ ම අන්තර්ගතය ගැඹුරු නෑ. නමුත් තෝරා බේරාගෙන කියවන්න පුළුවන් හොඳ ශාස්ත්‍රීය වටිනාකමක් ඇති ලිපිත් තියෙනවා.අන්තගාමී නොවිය යුතුයප්‍රේම් දිසානායකරටක සාහිත්‍යයේ ප්‍රවර්ධනය උදෙසා ඒ ඒ සාහිත්‍යාංග‍යන් පිළිබඳව සංවාද, විචාර, කතිකා, සම්මත්න්‍රණ පැවැත්වීම අත්‍යවශ්‍යයි. ශ්‍රී ලංකාවේ අද මේ පිළිබඳව දක්නට ඇත්තේ ඉතාම ඛේදනීය තත්ත්වයකි. සාහිත්‍ය සංවාද, සම්මන්ත්‍රණ නමින් දුරාවාරයේ පැවැත්වෙන ඇතැම් ජනහමුවල දී බොහෝ විට කෙරෙන්නේ ඉතා බාල ග්‍රාම්‍ය පහත් බොළඳ ජනප්‍රිය රැල්ලේ සිල්ලර කතන්දර වැමෑරීමය; එක්කෝ පෞද්ගලික එදිරිවාදිකම් පිරිමසා ගනු පිණිස කාට හෝ එරෙහිව වාග් ප්‍රහාරයන් එල්ල කිරීමය. මේ තත්ත්වයට විශ්වවිද්‍යාලවල ආචාර්ය මහාචාර්යවරු ද ගොදුරු වී සිටීම කනගාටුදායකය.මෙවැනි පසුබිමක් හමුවේ ශ්‍රී ලංකාවේ වත්මන් සාහිත්‍ය පිළිබඳව යම් තරමින් හෝ වැදගත් කතිකාවක් සිදු කෙරෙන්නේ පුවත්පත් සාහිත්‍ය අතිරේක හරහායි. සමස්තයක් ලෙසින් ගත් කල මෙම පුවත්පත් සාහිත්‍ය අතිරේක ඔස්සේ මෙරට සාහිත්‍යයේ යහ පැවැත්ම පිළිබිඹු කෙරෙන සාධනීය ලක්ෂණ පෙන්නුම් කෙරුණ ද, ඇතැම් අතිරේකවලින් ඉතාම අවර ගණයේ බොළඳ සල්ලාප ද, තවත් ඒවායින් සාමාන්‍ය පාඨකයාට ගෝචර නොවන ඇතැමුන්ගේ බහු පාණ්ඩිත්‍යය පමණක් ඉස්මතු කරන සාහිත්‍යයට අබමල් රේණුවක යහපතක් නැති මාගල් ලියැවිලි ද දක්නට ලැබේ. පුළුල් පාඨක වපසරියක් නියෝජනය නොකරන මෙබඳු සාහිත්‍ය අතිරේකවලින් සාහිත්‍යයටත්, පාඨකයන්ටත්, පුවත්පතටත් සිදුවන සෙතක් නම් නොමැත.සාහිත්‍යයේ සිදුවන සියලු අකටයුතුකම්, ගරා වැටීම්, නස්පැත්ති හමුවේ මුනිවත රකිනා ගොළුවන් හා නිද්‍රාශීලීව සිටින කුම්බකර්ණයන් බහුල රටක මේ සාහිත්‍ය අතිරේක හරහා කෙරෙන මෙහෙය අගය කළ යුතු වන්නේය.සංලාප - සනත් ධම්මික, මධුරාණි අත්තනායක,ප්‍රසානි ප්‍රසංගිකා, භාග්‍යා ප්‍රේමදාසකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=ay1406011</link>
    <topic>ප්‍රේමදාසගෙන් ගෙවල් ගත්තු අයත් ඔහු මිය ගියාම රතිඤ්ඤා පත්තු කළා</topic>
    <author>සුනිල් මිහිඳුකුල</author>
    <content>වික්ටර් හෙට්ටිගොඩඔබේ සම්පූර්ණ නම?වික්ටර් විජේදාස හෙට්ටිගොඩ ගමගේඋපන්නෙ?1937 සැප්තැම්බර් 13ගම කොහෙද?මම දකුණේ. වල්පොල ඉමදූව.පියා?හෙන්දිරික් ද සිල්වා හෙට්ටිගොඩ. තාත්තා වෙද මහත්තයෙක්. වකුගඩු රෝග විශේෂඥයෙක්. ඒ වගේම ජ්‍යෝතිශාත්‍රඥයෙක්. තාත්තාගේ මල්ලි තමයි වල්පොළ රාහුල හාමුදුරුවෝ.මව?දෝන කරලැයින් වික්‍රමරත්න. බාල මල්ලි ඉපදිලා දවස් දහ හතරෙන් අම්මා ආන්ත්‍රා වුණා. අපේ අම්මත් තාත්තත් දෙන්නම අවුරුදු දෙසීයක් විතර පැරැණි වෙද පරම්පරාවලින් පැවත එන උදවිය.ඉගෙන ගත් පාසල?මාතර රාහුල. ඒත් අම්මගේ මරණයෙන් පස්සේ මගේ ඉගෙනුම කඩාකප්පල් වුණා.පවුලේ කී දෙනා ද?නවදෙනයි. මම පස්වැනියා. එක මල්ලි කෙනෙක් තමයි ජ්‍යෝතිෂය ගැන පොත් ලියපු ජිනදාස හෙට්ටිගොඩ. ‘ජීවිතය හා ග්‍රහයෝ’ පොත ලිව්වේ එයා.මොනවද ඔබ මුලින්ම කරපු රැකියාව?මම රස්සා කීපයක්ම කරලා තියෙනවා. සී. ටී. බී. එකේ වැඩ කළා. එම්. අයි. හේමචන්ද්‍ර එකේ වැඩ කළා. එම්. ඩී. ගුණසේන සමාගමේ වැඩ කළා. විද්‍යෝදය විශ්ව විද්‍යාලයේ වැඩ කළා. විද්‍යෝදයේ ඉද්දි අපේ ජනාධිපති තුමත් එහේ පුස්තකාලයේ අපිත් එක්ක හිටියනේ. අපිට සේවකයන් වශයෙන් සුමානයකට පොතක් කියවන්න ගන්න අවසර තිබුණා. මම හුඟාක් පොත් කියෙව්වේ විද්‍යෝදයේ පුස්තකාලයෙන්. මේ මොන රස්සාව කළත් තමන්ගෙම දෙයක් පටන්ගන්න ඕනෑ කියන අදහස මගේ හිතේ තිබුණා.එතකොට ‘සිද්ධාලේප’ ව්‍යාපාරයට අත ගහන්නෙ?ඉන්දියාවේ හිමාලේ යෝගීන්ගෙන් අරගෙන ආපු බොහෝම වටිනා බෙහෙත් වට්ටෝරුවක් අපේ තාත්තා ළඟ තිබුණා. තාත්තා ඒක 1971 දී මගේ අතට පත්කළා. මම මුලින්ම ඒකෙන් ‘සිද්ධාලේප’ බාම් එක හැදුවා. ඒක දිව්‍ය ඖෂධයක්. ඒක ජනප්‍රිය වුණා. පෙතිවලට පුරුදු වෙලා හිටපු අයට මම තමයි බාම් පුරුදු කළේ. අපේ මොන නිෂ්පාදන තිබුණත් මම අදටත් කැමැති ‘සිද්ධාලේප’ බාම් එකටයි. මාව මිනිහෙක් කළේ සිද්ධාලේප බාම් එක.බෙහෙත් වට්ටෝරුව අතට දීලා තාත්තා මොනව ද කිව්වේ?උපදෙස් දෙකක් දුන්නා. එක; ලාබය සියයට දහයක් තිබ්බම ඇති. දෙක; සහෝදර සහෝදරියන්ට සලකපන් කියන එක. මොකද අපේ තාත්තත් රාහුල හාමුදුරුවො වගේම ගුණධර්ම රැක්කා. අපිත් හැඩ ගැහුණේ ඒ අනුව.ඔබේ බාප්පා රාහුල හාමුදුරුවන්ගෙන් ඔබ මොනව ද ලබාගත්තෙ?ගුරුහරුකම් දුන්නා. හොඳ මනුස්සයෙක් වෙන්න උපදෙස් දුන්නා. ගුණධර්ම තමයි අපිට කියලා දුන්නේ. අපි වඩා ගත්තේත් ගුණධර්ම.ධර්මපාල තුමාගේ භෂ්මාවශේෂ ලංකාවට ගෙනාවේ ඔබේ පියා බව අප අසා කියවා තිබෙනවා.ඔව්. ඒක දැන් මරදානේ මහබෝධියේ තැන්පත් කර තියෙනවා.ඔබ කොහොම ද ‘සිද්ධාලේප’ ව්‍යාපාරය පටන් ගත්තේ?නැන්දම්මගෙන් රුපියල් දෙදහස් පන්සීයක් ඉල්ල ගත්තා. ඒක තමයි මූලික ප්‍රාග්ධනය. මම බෙහෙත් පෙට්ටියත් කරගහගෙන රට වටේ ගියා. රෑට නිදාගන්න තැනක් නැහැ. සමහර දවස්වල පන්සල්වල නිදා ගන්නවා. නැත්නම් පේමන්ට් එකේ නිදා ගන්නවා. අනුරාධපුරේ එක තැනක රෑට නිදාගන්න බූරු ඇඳක් ශත පනහයි. මං එහෙමත් සල්ලි දීලා නිදාගෙන තියෙනවා. මං තුන්වේලෙන් කෑවේ වේලයි. නැත්නම් දෙවේලයි. තුන්වේලම කන්න සල්ලි නැහැ. මං වේල් ගණන් බඩගින්නේ හිටපු වාර අනන්තයි. ඒ හින්දා තමයි මං අදටත් අපේ ආයතනයේ සේවකයන්ට උදේ ආහාරය නොමිලේ දෙන්නේ. දවල් ආහාරය සහන මිලකට දෙන්නේ.ඒ කියන්නේ ඔබ හුඟක් දුක් විඳලා තියෙනවා?අම්මා මැරුණු දවස්වල ඉඳන්ම මං දුක් වින්දා යැයි කියන්න පුළුවන්.මං හිතන්නේ පසුකාලීනව අති සාර්ථක වුණු ව්‍යාපාරිකයෝ හුඟදෙනෙක් මුලින් දුක් විඳපු අය?එහෙමයි. දැන් බලන්න නවලෝක මුදලාලි. මැලිබන් මුදලාලි, දාස මුදලාලි. මේ ඔක්කොම හුඟක් දුක් විඳලා තියෙනවා. ඒ දුක තමයි අඩිතාලම. එක අතකට ඒක වෙස්වළාගත් ආශිර්වාදයක් ආපසු හැරිලා බලනකොට.දකුණේ හුඟදෙනෙකුට ව්‍යාපාරික ඥානය පිහිටලා තියෙනවා. මොකද්ද එහි විශේෂත්වය?බය නැතිකම. ඔවුන් මොන දේකටවත් බය නැහැ.ව්‍යාපාරය කරගෙන යනකොට ඔබ හුඟක් අභියෝගවලටත් මුහුණ දෙන්න ඇති?ජීවිතයම අභියෝගයක්නේ මහත්තයා. අභියෝග නැතුව ව්‍යාපාරයක් ඉස්සරහට ගෙනියන්න බැහැ. මං මුලින්ම ගත්තේ ‘හිල්මන්’ කාර් එකක්. ඊට පස්සෙ ඒක විකුණලා ‘ටොයොටා’ එකක් ගත්තා. ඒක ෆිනෑන්ස් කරද්දි මට අස්සන් කරන්න කෙනෙක් හිටියේ නැහැ. දන්න හිතවතෙක් රුපියල් දාහක් දෙනවනම් විතරක් අස්සන් කරන්නම් කිව්වා.ඇත්තටම ඔබේ සාර්ථකත්වයේ රහස මොකද්ද?ධාර්මිෂ්ඨව ව්‍යාපාරය කරගෙන යෑම තමයි මගේ සාර්ථකත්වය.ගුවන්විදුලියෙන් ප්‍රචාරය වුණු ඔබේ ‘සිද්ධාලේප’ ජිංගල්ස් ඔබේ නිෂ්පාදනවල ජනප්‍රියත්වයට ප්‍රමුඛ හේතුවක් වුණු බව පෙනෙනව?ඔව්. එකක් විරිදු ගායක සේන ෆොන්සේකා කිව්වා. අනෙක අයිවෝ ඩෙනිස් කිව්වා. ඒ ජිංග්ලස් ලිව්වේ මර්සලිනු ජයකොඩි පියතුමා. උන්වහන්සේ හරිම ආදරයෙන්, කරුණාවෙන් මාව පිළි අරගෙන ඔය සින්දු දෙක ලියලා දුන්නා. කොටින්ම ශතයක්වත් ගත්තෙත් නැහැ.ඔබ වැඩිය කැමැති වෙද මහත්තයා කියා හඳුන්වනවට ද, නැත්නම් මුදලාලි කියා හඳුන්වනවට ද?මුදලාලි කියන වචනයට මං කැමැති නැහැ. මොකද මං මුදලාලි කෙනෙක් නෙමෙයි. මං වෙද මහත්තයෙක්. සිද්ධාලේප වෙද මහත්තයා කියලා කියනවට තමයි මං වැඩිය කැමැති.ආයුර්වේදය යන්නෙන් ඔබ අදහස් කරන්නේ මොකද්ද?ඒක මෙහෙම කෙටියෙන් කියන්න බැහැ. ඒක බොහෝම පුළුල් දෙයක්. ඒක ධර්මයක්, ආගමක් වගෙ දෙයක්.ඔබ දියවැඩියාවට බෙහෙතක් හොයාගත්ත නේද?දියවැඩියාව නිට්ටාවට හොඳ කරන්න බෙහෙත් නැහැ. සමනය කරන්න අපි බෙහෙතක් නිපදවූවා. කොතල හිඹුටු මූලික ඖෂධයක් විදියට අරගෙන තමයි අපි මේ බෙහෙත හැදුවේ. ශ්‍රී ජයවර්ධනපුර රෝහලයි අපේ ‘සිද්ධාලේප’ ආයුර්වේද රෝහලයි එකතු වෙලා තමයි මේ වෛද්‍ය පර්යේෂණය කළේ. මේ ගැන පිටරට වෛද්‍ය සඟරාවක පවා ලිපියක් පළවුණා. මේකට මට ජනාධිපතිතුමා සම්මානයකුත් දුන්නනේ.ඔබ සමාජ සේවකයකු ලෙසත් ප්‍රකටයි?සල්ලි ගොඩ ගහගෙන හිටියට මැරෙනකොට ගෙනියන්නේ නැහැනේ මහත්තයා. 1978 දි මම සිරිපාදය නඟින අයට නොමිලේ සිද්ධාලේප බාම් දුන්නා. ඒකට කිව්වෙ ‘සිරිපාද සේවය’ කියලා. අද වගෙ නෙමෙයි එදා සිරිපාදේ නඟින එක හරි දුෂ්කරයි. ඉතිං මම ඒ බැතිමතුන්ට ඉඟුරු කොත්තමල්ලි පවා දුන්නා. මේ සේවයම මම තවදුරටත් පුළුල් කළා. කතරගම, රත්නපුර සමන් දේවාලය, මහියංගණය, බලපිටිය සීනිගම දේවාලය, ගැටබරුව විතරක් නෙමෙයි ජාති, ආගම් භේදයකින් තොරව රාගම තේවත්ත පල්ලිය, හලාවත මුන්නේශ්වරම් කෝවිල, යාපනයේ නල්ලුර් කෝවිල මේ හැම තැනකම අපේ සේවාව ලබා දුන්නා.ඒ වගේම ඒ ස්ථානවල ‘පරිසරය සුරකිමු’ වැනි ආදර්ශ පාඨ රැගත් පුවරු එල්ලුවා. ඒවායින් ආකල්ප වර්ධනයක් ඇති කරන්න අපි උත්සුක වුණා. ඒ විතරක් නෙමේ තව හුඟක් දේවල් මං කරලා තියෙනවා. ඒවා ඉතිං පත්තරවල දාගෙන මොකට ද? කරපු දේවල් කිය කිය යන එකත් හරි නැහැනේ.ඔබ පාසල්වලට ගිහිං දරුවන්ට දේශන පැවැත්වීමේ වැඩපිළිවෙළක් පවත්වගෙන ගියා නේද?ලංකාවේ පාසල් දහදාහක් විතර තියෙනවා. ඒවායින් මං නොගිය පාසලක් නැති තරම්. ඒවායින් පවා මං උත්සාහ කළේ මේ ආකල්ප වර්ධනයම තමයි. දහම් පාසල් දරුවන්වත් මං ආමන්ත්‍රණය කරලා තියෙනවා.ඔබ මේ හැම දෙයක්ම කළේ දේශපාලනයට ඒමේ බලාපොරොත්තුවෙන් ය කියලා කෙනෙක් කිව්වොත්?මගෙ දේශපාලනයට ලොකු ඉතිහාසයක් තියෙනවා. මගේ පියා පවා දේශපාලනය කළා. ඔහු උඩුගම ආසනයට තරග කරලත් තිබෙනවා. ඔහු මාව දේශපාලන රැස්වීම්වලට එක්කගෙන යනවා. මං එදා දරුණු වාමාංශිකයෙක්. මං ඇන්. ඇම්., පිලිප්, ලෙස්ලි වගෙ වමේ නායකයන් ආශ්‍රය කරලා තියෙනවා.එදා වාමාංශිකය කිව්වේ ඇයි දැන් ඔබ වාමාංශික නෙමෙයි ද?නැහැ මං දැන් ඒකට කැමැති නැහැ.හේතුව?දැන් මගේ මොළේ වැඩිවෙලා. වාමාංශිකයන් කියන්නෙම ‘එපා එපා එපා’ කියලමනේ. ඒ නිසා නේ අපි මේ පස්සෙ ගහලා තියෙන්නෙ. ධනවාදය කියන්නේ ‘ඉස්සරහට පලයන්’ කියලයි.ඒ කියන්නේ ඔබ දැන් ධනවාදියි?නැහැ. මං ධනවාදියෙකුත් නෙමෙයි සමාජවාදියෙකුත් නෙමෙයි.පැරදෙන බව දැන දැනත් ඔබ ජනාධිපතිවරණයට තරග කළා.ඔව්. මං දේශපාලනඥයෙක් නෙමේ. හැබැයි මං ජනප්‍රිය මිනිහෙක්. මට ඕනැ කළේ යම් යම් මත සමාජගත කරන්න. උදාහරණයක් විදියට හැම ගෙදරකටම කිරි හරකෙක් දීමේ වැදගත්කම මං හුවා දැක්වූවා. ඒක කළානම් රට කිරිවලින් ස්වයංපෝෂිතයි. පිටරටින් අපිට කිරි ගේන්න ඕනැ වෙන්නේ නැහැ. මම ඡන්දය ඉල්ලපු දවස්වල මං රටට ආදර්ශවත් සිතුවිලි ටිකක් දුන්නා.පැරදුණාට පස්සේ ඔබේ දේශපාලනය එතැනින්ම ඉවරයි වගේ.දිගටම දේශපාලනය කරන්න ඕනැ කියලා නීති පොතේ නැහැනේ.ආර්. ප්‍රේමදාසත් එක්ක ඔබේ ළඟ සම්බන්ධකමක් තිබුණා නේද?ඔව්. ප්‍රේමදාස කියන්නේ රටට සේවයක් කරපු දේශපාලනඥයෙක්.ඒත් එයා මැරුණම මිනිස්සු රතිඤ්ඤා පත්තු කළා?ඒ සිංහල මිනිහගේ හැටිනේ. කාපු බතේ පහරන්න හොඳ නැහැ. ප්‍රේමදාස මහත්තයගෙන් ගෙවල් ගත්තු අයත් රතිඤ්ඤා පත්තු කළානේ. මං කියන්නේ හරි ද ඒක? ඒවා මනුෂ්‍යයන්ට අයිති දේවල් නෙමෙයි. තණකොළ කන සත්තුන්ට අයිති දේවල්.සිංහල අපේ දුර්වලකම් විදියට ඔබ දකින්නේ මොනව ද?ඕව තමයි දුර්වලකම්. අනෙක ඊර්ෂ්‍යාව. සිංහල මිනිහගේ තියෙන ඊර්ෂ්‍යාව ගැන කියන්න ගියොත් මිනිස්සු මට ගහනවා. මේ මටම කරපු දේවල් ඇතිනේ.ආර්. ප්‍රේමදාසගේ ‘මේ කවුද මොනව ද කරන්නෙ’ ස්ලෝගන් එක ඔබේ නිර්මාණයක් කියලා මම අහලා තියෙනවා?ඔව්. හොඳ පෝස්ටරයක් ගහමු කියලා ප්‍රේමදාස මහත්තයා මට කිව්වා. මං අර විදියට ලියාගෙන ගියා. ‘මේ කවුද මොනව ද කරන්නෙ'. ප්‍රේමදාස මහත්තයා කැමැති වුණා ඒකට. අපි පෝස්ටර් ලක්ෂ 10 ක් ගැහැව්වා.අද සමාජය පිළිබඳ ඔබේ කියැවීම මොකද්ද?අද සමාජය විද්‍යාව අතින් බොහෝම දියුණුයි. ඒත් සාරධර්ම අතින් පිරිහිලා.ඒකට හේතුව?එක පැත්තක් දියුණු වෙනකොට අනෙක් පැත්ත පිරිහෙනවා. ඒක ස්වභාවිකයිනේ. දැන් මිනිස්සු ළඟ ගුණධර්ම නැහැ. හොඳයි කියලා දෙයක් නැහැ. බොරුව තමයි කරන්නේ. බොරුවෙන්ම තමයි ජීවත් වෙන්නෙ.ඔබ හුඟක් රට රාජ්ජවල ඇවිදින්න ඇති?රටවල් පනහකට, හැටකට විතර මං ගිහින් තියෙනවා.කැමැතිම රට මොකද්ද?ස්විට්සර්ලන්තය. ඊළඟට ලංකාව. අපේ රට බොහෝම ලස්සන රටක්. මේ රටේ විතර හිනාවෙලා ඉන්න මිනිස්සු ලෝකේ කොහේවත් නැහැ. පිටරටක පාරක් ඇහැව්වත් කියන්නෙ නැහැ. ඒ අතින් අපේ රටේ දන්න ඉංග්‍රිසියෙන් පාර කියලා දෙනවා.ජීවිතය දිහා ආපහු හැරිලා බලනකොට මොනව ද හිතෙන්නෙ?මටම පුදුමයි. මං කොහෙද හිටියේ, දැන් කොහෙද ඉන්නේ කියලා. එදා දුක් කරදරවලට මුහුණ දුන්නු මම අද මොන තත්ත්වෙක ද ඉන්නෙ කියලා මටම අදහගන්න බැහැ.ඔබේ බිරිය කවුද?ඇය රූපාසිරි වික්‍රමනායක. අපේ ගමට අල්ලපු ගමේ. බද්දේගම. ඇය පේරාදෙණි විශ්ව විද්‍යාලයේ උපාධිධාරිනියක්. වෘත්තියෙන් ගුරුවරියක්. දැන් විශ්‍රාමිකයි. බොහෝම හොඳ මනුස්සයා. අපි අවුරුදු හතක ප්‍රේම සම්බන්ධයකින් බැන්දේ. එයා මගේ බිස්නස්වලට සම්බන්ධ නැහැ. එයා දරුවන්ගෙ දරුවන් බලා කියාගෙන ඉන්නව.ඔබේ දරුවන්?දුවලා දෙන්නයි පුතයි. තුන්දෙනාම උපාධිධාරියෝ.ඔබේ විවේකය විනෝදය කොහොම ද ගත වෙන්නෙ?මම ටී. වී. එක බලනවා. ක්‍රිකට් මැච් එකක් එහෙම ගියොත් අනිවාර්යයෙන්ම බලනවා.ඔබ චිත්‍ර ශිල්පියෙක් බවත් මං අසා තිබෙනවා.මට චිත්‍ර අඳින්න පුළුවන්. කාලයක් මං චිත්‍ර ඇඳලා වික්කා.ඇයි දිගටම ඒ අංශයෙන් නොගියේ?ඒ අංශයෙන් ඉදිරියට ගියා නම් මට මිනිහෙක් වෙන්න ලැබෙන්නෙ නැහැ.මේ කාමරයේ නැද්ද ඔබ ඇඳපු චිත්‍ර?නැහැ. ඒවා කරදර වැඩ.ඔබෙ පියත් සහෝදරයත් ජ්‍යෝතිශාස්ත්‍රඥයන් නිසා ඔබත් ජ්‍යෝතිෂය විශ්වාස කරනවා ඇති?සාමාන්‍ය විදියට පිළිගන්නවා. ඒත් අන්තයට යන්නෙ නැහැ. උදාහරණයක් විදියට උදේ හවා රාහු කාලය බල බලා මං වැඩ කරන්නේ නැහැ. රාහු කාලය රාජකාරිවලට බාධාවක්.ඔබේ අත්දැකීම් පොතක ලියන්න අදහසක් නැද්ද?මගේ වෘත්තිය අත්දැකීම් එකතු කරලා ‘වෙළෙඳාමෙන් දියුණු වීමට මඟ’ කියලා පොතක් මං ලිව්වා. ජීවිත කතාව ලියන්න නම් දැන්ම අදහසක් නැහැ. ඒකට තව ටික කාලයක් පලච්චාවේ. දැන්ම මැරෙන්නෙ නැහැනේ.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=ay1406012</link>
    <topic>රූනකන්දේ පැළැන් ඔයේදි එලොව ගිහින් මෙලොව ආවා</topic>
    <author>අරුණි මුතුමලී</author>
    <content>පරිසරවේදීන් අතරින් තරුණ පරපුරේ ක්‍රියාකාරිකයකු වන සජීව චාමිකර මහතා පරිසර ‍ක්ෂේත්‍රයට පිවිසෙන්නේ 1996 සිටය. මහරගම ජනාධිපති විද්‍යාලයෙන් විද්‍යා විෂයයන් හැදෑරූ නිසා ඔහුට පරිසරයේ ඇති විද්‍යාත්මක කරුණු අවබෝධ කර ගැනීම අපහසුවක් නොවීය. තරුණ සත්ත්ව වේදීන්ගේ සංගමයේ සාමාජිකත්වය ගැනීමෙන් පසු ඒ දනුම තව තවත් වර්ධනය කර ගැනීමට ඔහුට අවස්ථාව ලැබිණි. ඉන්පසු පරිසර අධ්‍යයන සංගමයේ උපදේශකයකු ලෙස ද සීමාසහිත පාරිසරික පදනමේ පරිසර නිලධාරියකු ලෙස ද ශ්‍රි ලංකා සොබා සංසදයේ වැඩසටහන් කළමනාකරු ලෙස ද සේවය කළ ඔහු පරිසර සංරක්ෂණය පිළිබඳ ලිපි සැලකිය යුතු සංඛ්‍යාවක් පුවත්පත් වෙනුවෙන් සකස් කරමින් අද පවතින පාරිසරික අර්බුද පිළිබඳ ජනතාව දැනුම්වත් කරීමට මහත් වෙහෙසක් දරයි. මේ වනවිට පරිසර සංරක්ෂණ භාරයේ අධ්‍යක්ෂ තනතුර හොබවන ඔහු සිය දෙස් විදෙස් සංචාරවලදී දුටු තැන් අතරින් ලස්සනම තැන ගැන මෙසේ පවසයි.මොරපිටිය රූන කන්ද කියන්නේ ඒ තරම්ප්‍රසිද්ධ තැනක් ‍නෙවෙයි. මගේ පාසල් සමය නිම වීමත් සමඟම කැලෑවල ඇවිද්දට ඉස්සල්ලාම විශාල වනාන්තරයකට කියලා ගියේ මේ තැනට. මේ කැලය යෝජිත රක්ෂිතයක් හැටියට තමයි තිබෙන්නේ. සිංහරාජයට මෙය සම්බන්ධ වනවා තීනියාවලින්. මතුගම, බදුරලිය, කලවාන පාරේ ගිහින් අත්වැල්තොට හන්දියෙන් දකුණට කිලෝමීටර පහක් හයක් වගේ යද්දි කැලේ පටන් ගන්නවා‍‍‍. නෙළුකැටිය මූකලාන , බඹර බොටුව වනන්තරය මේ එකිනෙකට යා වී තිබෙන්නේ. මේ කැලය සිංහරාජයට එක් වුණොත් දැනට දිස්ත්‍රක්ක තුනකට සීමා වූ සිංහරාජය දිස්ත්‍රික්ක හතරකට මායිම් වෙනවා."තමන් දුටු ලස්සනම තැන පිළිබඳ අගය පවසන්නට ඔහු පටන් ගත්තේ එසේය. ඉන් පසු එහි සුන්දරත්වය තමන් දුටු සැටි එකින් එක විස්තර කරන්නට වූයේය."රූනකන්ද කැලේ කිලෝමීටරයක් දෙකක් යද්දි හුදෙකලා වුණු ගම්මාන එහෙම දකින්න පුළුවන්. ඒවායේ ඉන්න ගැමියන් වුණත් ගෙවන්නේ අති දුෂ්කර ජීවිත. අඩු පහසුකම් යටතේ තමයි ඔවුන් ජීවත් වෙන්නේ. තැනින් තැන තේ වගාවන් තිබෙනවා. ඊට අමතරව කිතුල් පැණි, හකුරු වගේ දේවල් සැදීම තමයි ජීවිකාව හැටියට කරගෙන යන්නේ. ඒ ගැමි සුන්දරත්වයත් එක්කමවනයේ සුන්දරත්වය එකට කැටි වෙලා අමුතුම හැඟිමක් රූන කන්දට ඇතුළු වෙද්දී මට දැනෙන්න ගත්තා.""මේ කැලේ ටික දුරක් යද්දි ම කුරුල්ලන් දකින්න පුළුවන්. ලංකාවට ආවේනික පක්ෂින් 33න් 25ක්ම මේ කැලයේ ඉන්නවා. වත රතු මල් කොහා වගේ දුර්ලභ කුලෑටි කුරුල්ලන් ලේසියෙන් මෙහි දකින්න පුළුවන්. සබරගමු කඳුවලට ආවේනික බට ඇටිකුකුළා වගේම රතු දෙමලිච්චා, හිස අළු දෙමලිච්චා, හිස සුදු මයිනා වගේ අපේ රටට ආවේනික කුරුල්ලන්, දුර්ලභ කුරුල්ලන් මේ කැලේ ඉන්නවා. සමහර වෙලාවට අඳුර තිබෙන වැහි මන්දාරමට රෑ කාලේ එළියට එන කුරුල්ලනුත් දකින්න පුළුවන්. පළමුවෙන්ම ගිය දවසේ මූකලන් බස්සා දැක්කේ ඒ වගේ වෙලාවක. මේ කැලෙත් සිංහරාජේ වගේම ලොකු කුරුලු නඩ ඉන්නවා."‍පක්ෂීන් ගැන කී ඔහු ඊළඟට අවධානය යොමු කළේ සමනලුන් හා මත්ස්‍යයන් ගැනය."රූනකන්දේ සමනල් විවිධත්වයත් හරි වැඩියි. ශ්‍රී ලංකාවේ ලොකුම සමනලයා වගේම ජාතික සමනලයා වන අපටම ආවේනික සිලෝන් බර්ඩ් විං, ප්‍රමාණයෙන් ලොකු බ්ලූ ඕක් ලීෆ්, සිලෝන් රෝස් වගේම ෆයිව්බාර් ස්වෝඩ් ටේල් වැනි ඉතාම දුර්ලභ සමනල්ලු මෙහි ඉන්නවා.""රූන කන්දේ සිංහරාජයේ පවා වාර්තා නොවන මාළු ඉන්නවා. ඒක විශේෂයි. තොල රතු වැලි ගොව්වා ඉන් එක්කෙනෙක්. වේගයෙන් කඩා හැලෙන දිය පාරවල ගල්පරවල දිය පාරට සමාන්තරව උඩ අතට එල්ලිලා සත්ත්ව ප්ලවාංග කමින් මේ අය ඉන්නේ. බොහෝ වෙලාවට ගැහැනු පිරිමි ජෝඩුවම එක ළඟ ඉන්නවා. මෙයාලගේ පිරිමි සතා හරිම ලස්සනයි. කට, වලිගේ ක්‍රිම්සන් රතුපාටක් තිබෙනවා. හැබැයි ඉතින් කුඩා ජල විදුලි බලාගාර නිසා මේ අයගේ වඳවීමේ තර්ජනය වැඩි වෙලා තිබෙනවා. මොකද මේගොල්ලන්ගේ බිත්තර දිය පාර දිගේ ගහගෙන ගිහින් ක‍ඩොලාන පරිසරයෙදි තමයි පුපුරන්නේ. ඒ පැටව් ආපහු අම්මලා තාත්තලා ඉන්න තැනට දිය පාර දිගේ එනවා. ඒ ජීවන චක්‍රය වළකිනවා විදුලි බලාගාර නිසා."ඔහු කීවේ මහත් කණගාටුවෙනි. මානව ක්‍රියාකාරකම්වලින් දූෂණය නොවන තාක් ස්වභාව ධර්මයේ සුන්දරත්වය කැටි කොට ගත් මේ සතුන් ලෝකයේ තමන්ට හිමි එකම පුංචිම පුංචි තැන නිදහසේ සිටිනු ඇත. එහෙත් ඒ තැන් මිනිසා විසින් ඔවුන්ට අහිමි කළ විට ලොවටම හොරෙන් ඒ ගහකොළ සතාසීපාවුන් තම ජාන මේ මහා මිහි තලයෙන්ම අතුරුදන් වන්නට හරිනු ඇත‍. එවන් තර්ජනයට ලක් වූ අප රටට පමණක් ආවේනික සතුන් හා ශාක අතරින් තවත් කිහිපයක් ඔහු මතක් කළේ මෙසේය."බුලත් හපයාගේ ප්‍රභේද අතරින් රතු වලිග බුලත් හපයා ඉන්නෙත් මෙහෙ විතරයි. තව හීත මස්සා, දෙපුල්ලියා, ලේ තිත්තයා, දංකොල පෙතියා, මගුරා, උඩ හදයා වගේ ආවේනික වගේම දුර්ලභ මාළු වර්ග රැසක්ම මේ දිය පාරවල දකින්න ලැබෙනවා. අනෙක මේ දිය පාරවල් සිංහරා‍ජයේදීට වඩා ලොකුයි. මොකද ඒවා සිංහරාජෙන් පටන් ගෙන මේ හරියට එද්දි පළල වන නිසා. මේ දිය පාරවල් බලන්න යද්දි අපිට ආවේනික දුර්ලභ උරගයන් දකින්නත් පුළුවන්. අපේ රට අනෙක් මහද්වීප සමඟ එකට තිබූ කාලේ ඒ කියන්නේ ගොඩ්වාලාලන්තය කියන කාලේ ඉදන්ම පරිනාමය වුණ ලංකාවේ විතරක් දකින්න ලැබෙන කරමල් බෝදිලිමා නැත්නම් යක්කටුස්සාත් මේ කැලේ ඉන්නවා. මෙයා කාව හරි දැක්කම ගහේ කද වටේ හෙමින් හෙමින් හැංගෙන්න බලනවා. එත් බැරිනම් රතු කට ඇරලා සෙම පෙරාගෙන වගේ බය කරන්න බලනවා. ඒත් හරි ගියේ නැත්නම් මැරුණා වගේ දඩස් ගාලා වැටෙනවා."සොබා දහමේ මේ අපූරු දෑ අතර ඔහු දුටු තවත් සුවිශේෂී දර්ශනයක් හදිසියේ මෙන් මතකයට නැඟිණී‍."අපි මේ කැලේට ගියාම නතර වෙන විශේෂ තැනක් තමයි උපාලි ජයවර්ධනලාගේ ගෙදර. ජෝ අබේවික්‍රම මහත්මයත් සකිසඳ එළියස් ලියන්න ගිහින් තිබෙන්නේ මේ මන්නවත්ත දිය ඇල්ල ගාව ගෙදරට. අනෙක උපාලි කියන්නේ කැලයට ආදරය කරන පුද්ගලයෙක්. කැලෑ විනාශය වළක්වන්න මහන්සි වන් කෙනෙක්.""දවසක් අපි එහේ ඉද්දි ලංකාවේ ලොකුම රාජාලියා වන කළු රාජාලියෙක් කැරකෙනවා දැක්කා. ලෝකෙන්ම මේ කුරුල්ලගේ කූඩුවක් වාර්තා වුණේ දොළුකන්දේ විතරයි. ඒ කූඩුවක් අඩි හයක් හතක් විතර ලොකුයි. උසම ගස්වල මුදුණේ නොපෙනෙන විදිහටයි ඒවා එයාලා හදන්නේ. මෙයා පියාඹන විදිහෙන් අපට වෙනසක් තේරුණා. අනිවාර්යයෙන් පැටව් ඉන්න ඕනා. ඒ පැටවුන්ට කන්න දෙන්නේ වදුරන්වයි, දඬු ලේන්නුන්වයි. කුරුලු නඩවල පොලිස් කාරයා තමයි සිළු කවුඩා. එයා අනතුර හැඟෙව්ව ගමන් කැලේම දන්නවා ඒ ගැන. සිළු කවුඩා කෑ ගැහුවා විතරයි වඳුරන් දඬු ලේනුන් එහෙම පණ එපා කියලා හැංගෙන්න තැන් හෙව්වා. ඒ එක්කම කළු රාජාලියා වේගයෙන් පහළට ආවා. අපි දැක්කා ලොකු කළු ගුලියක් වගේ දෙයක් ගහකින් වැටෙනවා‍‍. මොහොතකදි ඒ ගුලිය දෙකක් වුණා. අපි බලන්න දුවද්දි වඳුරෙක් සට පට ගාගෙන ගස් අතුවලින් පහළට වැටුණා. ඒ එක්කම ආපහු ආව කළු රාජාලියා කලින් පහර දී වැට්ටුව වඳුරා කකුල් දෙකෙන් ඩැහැගෙන ඈතට ඉගිලුණා‍. පැටවුන් ඉන්න බව පැහැදිලියි‍. ඒත් අපට කූඩුව හොයාගන්න නම් බැරි වුණා."මෙවැනි අත්දැකීම් බහුල නිසාම රූන කන්දට බැඳුණු සජීවට වරක් ජීවිතයේ අමතක නොවන අත්දැකීමද හිමි වූයේ පැළැන් ගඟේ මාළුන් ගැන අධ්‍යයනය කරමින් සිටියදීය."දවසක් පැළැන් ගඟේ මාළු ගැන හොයද්දි එක තැනක් තිබුණා ගොඩක් පළලයි. වතුර පාර සැරයි. මට කිමිදෙන්න පුළුවන් වුණාට පීනන්න ඒ තරම් බැහැ. දිය ඇතුළේ ඉඳලා ‍හුස්ම ගන්න කියලා මම උඩට ආවා විතරයි, වතුර පාරේ සැරට ගොගල් ඇතුළට වතුර ගියා. මට කරගන්න දෙයක් නෑ.වතුර පෙවුණා. හුස්ම හිර වුණා. මාව වතුරේ යටට යනවා දැනුණා. ආයේ උඩට එනවත් එක්කම පීනන්න පුළුවන් අපේ යාළුවෙක් ඇවිත් මගේ අත් දෙක එයාගේ උරහිසට තියාගෙන මාව ගොඩ පැත්තට ගෙනියන්න හදද්දි දෙන්නම ගිලෙන්න ගත්තා. මට යාළුවා ගැන බය හිතිලා මම එයාව අතෑරියා. ඒ එක්කම මට මේ ලෝකේ හැම දේම අමතක වුණා වගේ දැනුණා. මට මගේ පොඩ්ඩාවයි, නෝනාවයි මතක් වුණා. එයාලයි අම්මලායි මම නැතිව මොන විදිහට ජීවත්වෙයිද කියලා හිතුණා. මේ හැම දේටම තත්පර කීපයක් යන්න ඇති‍‍. දෙවැනි වතාවේ උඩ එනවත් එක්කම දිග උණ ලියක් දැම්මා යාළුවෝ ඒක අල්ල ගත්ත ගමන් අගිස්සෙන් කැඩිලා ගියා. මාව තුන්වැනි වතාවටත් ගිලෙනවා ඒ වෙද්දි මගේ අතපය වකුටුවෙනවා වගේ වුණා. මට දැනෙනවා මේ මගේ අන්තිම මොහොත. ඒත් ඒ ළඟම තිබුණු පෑනක් විතර දිරච්ච කෝටු කෑල්ල මගේ අතට මිරිකුණා. මාව ඇදිලා ගියා පැත්තකට. එතකොටම කට්ටිය පැනලා මාව ගොඩට අරගත්තා. ඒ මිරිකිලා තියෙන්නේ අර කැඩුණු උන ලීයේ තවත් දිරච්ච කෑල්ලක්. එකෙන් තමයි මාව කට්ටිය ඇදලා තියෙන්නේ ගොඩට.""මේ වගේ අත්දැකීමට මුහුණ දෙන්න වුණේ කැලේක වතුරකදි අපි අනුගමනය කළ යුතු ශිල්ප ක්‍රම හරියට නොකළ නිසා. අනෙක පූර්ව අවබෝධයක් නොගෙන ඔහේ වතුරට බැස්ස නිසා. කැලේකදි එහෙම බෑ. තමන්ගේ ඇස් කන් සිහිය හොඳට තියෙන්න ඕන. එහෙම නොවුණ වෙලාවක තවත් දෙයක් වුණා. කැලේ ඇතුළෙ දොළ පාරක ලේ තිත්තයො වගයක් ඉන්නවා දැකලා ඉවුරේ ඉඳන් බලාගෙන සටහන් තියද්දී, උපාලි කීවා ඔහොම්මම ඉස්සරහට පනින් කියලා. මමත් එහෙම කළා. බලද්දි කුණ කටුවා මගේ පිට ගාව ඉඳලා ගහන්න බලාගෙන. නූලෙන් බේරුණේ. තවත් සැරයක් ගස්දෙබලක හූනෙක් බලන්න යද්දි ඒත් උපාලි කීවා අර වගේම. ඒ පාර බලද්දි කුන කටුවෙක් පැනපැන දෂ්ට කරනවා. ඒත් දිග කලිසම නිසා කකුලට වැදිලා නෑ. අනෙක මම විශ්වාස කරනවා කැලේට හානියක් නොකර මේ දේවල් රැක ගන්න හිතන අයව මොන විදිහකින් හරි බේරෙනවා. "සොබා දහම රකින්නා නිති සොබාදහම විසින් රකින බව සෑම පරිසරලෝලියකු සේම සජීව චාමිකරගේද විශ්වාසයයි. එසේම තමන් ආදරය කරන මේ ස්ථානය වෙනුවෙන් මෙන්ම අපේ සමස්ත වන සම්පතේ අනාගතය වෙනුවෙන් තරුණ පරිසරවේදියකු ලෙස ඔහුගේ යොජනාවක් හා බලාපොරොත්තුවක්ද තිබේ." මේ රූන කන්ද යෝජිත රක්ෂිතය සිංහරාජයට එක් කරන්න නිසි අවධානයක් යොමු කරන්න අවශ්‍යයි. අනවසර දැව කපන්නන් වගේම ජෛව විවිධත්වයට හානි වන ඉදි කිරීම් මෙතැනට ලොකු තර්ජනයක්. රූන කන්දේ තිබෙන ලොකුම විශේෂත්වය කෙටි දුරකදි වැඩි සතුන් හා ශාක ප්‍රමාණයක් දකින්න පුළුවන් වීම. සමහර රටවල ‍පොඩි පොඩි තැන් සංචාරක ආකර්ශනය ඇතිවන හැටි දකිද්දි අපට ලැබී තිබෙන මේ සම්පත් නිසි විදිහට කළමනාකරණය නොවීම ගැන ඇතිවෙන්නේ මහා කණගාටුවක්. සිංහරාජයට යන සංචාරකයන් ට මේ වගේ තැන් හඳුන්වා දුන්නොත් සිංහරාජයට යන සංඛ්‍යාව සීමා කරන්න වගේම සංචාරකයන්ට අපූරු අත්දැකීම් ලබාගන්නත් පහසු වෙනවා. ඒ නිසාම සිංහරාජයත් රැකෙනවා, ඊට නොදෙවැනි මේ වගේ කැලෑත් රැකෙනවා. ඒ සදහා අවශ්‍ය වන්නේ නිසි අධ්‍යයනයක් සමඟ විධිමත් ප්‍රතිපත්ති මඟින් අපේ වනජීවී සම්පත රැක ගන්න ක්‍රමවේදයක් සකස් කිරීමයි."අරුණි මුතුමලීaruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=ay1406013</link>
    <topic>අම්මා</topic>
    <author/>
    <content>ගේ පුරා නුඹේ රුව පෙනෙනවා නුඹෙ සුවඳ තවම මට දැනෙනවා නික්ම ගිය නුඹ නමින් මගේ සිත නොනිමි වේදනාවෙන් පිරෙනවා හෙණ හඬට සසල වූ හදවතින් නුඹේ ලමැඩියට තුරුළුව උන්න අතීතය සිහිනයක් පමණි අද නුඹ නමින් වැලපේය තවම හද කාත් කවුරුවත් නැති පාලුවූ සුසානයේ විසල් බෙලි තුරු සෙවණෙ තනිව සැතපෙනා මගෙ සුදු අම්මෙ මේ ලියන දුක් කවත් නුඹ නමින්තිඹිරිගස්කටුවේස්වර්ණා ද සිල්වාකළුම කළු තාර කළු මා දෙස අවඥාවෙන් දහසක් නෙත් දැල්වෙද්දී අවමානයෙන් මගේ කළු පුතේ කියමින් ළයෙහි මා හොවා සෙනෙහස පෙවු සෙනෙහසේ කිරි සුවඳ මට තාම දැනෙනවා දැනුත් මට දැනෙනවා බණ පොතේ ඉසුරුබර කථා පෙර වදන් කර තුන් පිටකෙ ශාන්තිය දිවි මතුර කරවූ මව්නි, ඔබෙ නිමක් නැති සෙනෙහසේ කිරි සුවඳ මට තාම දැනෙනවා දැනුත් මට දැනෙනවා මා ළමැද හොවා ගත් රන් සුරත ළමැද බැඳ නොකියාම රහසින් ගියෙත් අම්මේ සදෙවි ලෝකෙට ඔබ තවම මගේ ළඟ ඉන්නවා දැනුත් මට දැනෙනවා‍  වසන්තා හඳපාන්ගොඩලොවට පෙනෙන්නට දවසෙම හිනැහෙන හිත හැම රෑකම ඉකිබින්දා තනිය මකන්නට තුරුළුව මා ළඟ හිටියේ තනිකම නුඹ විතරයි මොහොතක් දවසක් මසක් වසක් කල් සඳු පායන තුරු තරු ගැන්නයි ගිම්හානෙට පින්නේ පීදෙන මල් විලසින් පැතුමන් බොඳ වූවයි තනි වුණ මගෙ හිත ළඟ නුඹ නැවතී එදවස රස මැවුවයි තුරුලු වෙලා පපුතුරෙ ලැබු උණුහුම දන්නෙ නුඹ හැර මා පමණයි පිපුණු අරලියා බක්මී පර මල් නුඹ එක්කළ අද මා පමණයි නොයන් හැර දමා මතු සංසාරේ මගෙ අම්මා මට නුඹ විතරයිමාමඩලේ ගැමුණු වික්‍රමසූරිය   ජීවිතයට පෑයූ, සඳ කිරණ ඔබයි... මුළු ලොවම සුවපත් කළ, සිසිල් දිය ධාරාව ඔබයි... මුළු අහසම ලස්සන කරන, පුර සඳ නුඹයි... වැලි කතරේ වෙහෙස නිවන සිසිල් දිය බිඳ ඔබයි... ජීවිතයේ ළඟින්ම ඉන්න මගේ සෙවණැල්ල ඔබයි... මගේ ජීවිතයේ මඟ පාදන ගුරු තරුව නුඹයි... ජීවිතයේ අඳුරු මාවතේ පහන් වැට නුඹයි... මට අවැසි මගෙ ලොවට හිරු සඳු ඔබයි...පදවි ශ්‍රීපුර සම්පත් චාලකඌ වේ කඳු, සිකර, නැහවෙද්දි පිනි පිරී ඒ තුසරයෙන් දෝවන මල සේ කිණිහිරි දෝ තම පුරවගෙන සෙනෙහසේ පැණිකිරී සීයකු කළා නැවතත් මාව මිනිබිරීසිය දෙගුරුන් ඔවා මත වෙමින පරිනත පිය වර තබන විට දුරු විවි පිරිපත ලය පිරි තුටිනි නිවසේ ඉදුනෙ කිරිබත දියණිය කැටුව ගෙට ගෙවැදුනිය සිරිකතසවියට ළඟ වෙතොත් ආ මග ගිමන්නිවේ දෙවියට උවම් කවියාමය දෙවි න්නොවේ දිවියට ළඟා වූවා සේ නිවන් සුවේ කවියට මගේ උඹ තනුවක් වෙයන් දුවේවැල්ලඕඩයේ - ප්‍රැන්සිස් වික්‍රමසූරිය පෙර දිනයක නොසිතූ ලෙස නොදැන කළ වරදට සමාවෙනු ඉතින්! පෙර මෙන් ඔබ මගේම සොහොයුරියනි දිවිතෙක් මගෙ තවමත්  ශ්‍රියාන් මධුවන්තනිවි නිවි දැල්වුණු තරුව නුඹම විය ඒ දිවි අහසින් සදහට වෙන්ව කඩා වැටී ගියධාරිකා සුහර්ෂි කොටුගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=ay1406014</link>
    <topic>තරිඳුට මරු කැඳවූ වාහනය තල්ලු ස්ටාට් වෑන් රියක්</topic>
    <author>සටහන හා ඡායාරූප</author>
    <content>මගෙ රත්තරන් පුතා අපට නැති වුණා. අනේ කිසි කෙනකුට කරදරයක් නැතිව පාඩුවෙ ඉගෙන ගැනීමේ කටයුතු කළ අහිංසක දරු පැටියා. ඒත් දෙයියනේ මලක් වගේ අගේ ට හිටපු මගෙ රත්තරන් දරු පැටියා මට නැති වුණා.”බලා සිටින්න වුන්ගේ ද දෑස් වලට කඳුළු එකතු කරමින් ඇය තම එකම පුතුගේ දේහය අබියස ඉකිබිඳී හඬන්නීය. කිසිම මවකට මෙවන් දුකක් නොවේවා’ යි පුංචි තරිඳුගේ දේහයට අවසන් ගෞරවය දැක්වීමට පැමිණෙන අය සිතට නැඟෙන වියෝදුක ඉවසා දරා ගන්නට නොහැකිව වැලපෙන තරිඳුගේ මෑණියන් වෙනුවෙන් ප්‍රාර්ථනා කරනු නිසැකය. කඳාන ප්‍රදේශයේ පමණක් නොව මේ පුවත ඇසූ සියල්ලන්ගේ ම හද කම්පා කරවමින් ඉකුත් විසිහය වැනිදා කඳාන මැසිනොද් විද්‍යාලයේ ඉගෙනුම ලැබූ තරිඳු දිල්හාර පුතු අවසන් ගමන් ගියේ ය.තුන්වන ශ්‍රේණියේ ඉගෙනුම ලැබූ තරිඳුට සිදුවූ මේ හදිසි අනතුර පිළිබඳව ඇගේ මවගෙන් කරුණු විමසීමට අප උත්සාහ කළ ද සිය පුතු අහිමි වීමේ දැඩි කම්පාවෙන් පසුවන ඇයට සිදුවූ විපත පිළිබඳව කරුණු එකිනෙක ගළපා ගැනීමට අසීරු විය.කඳාන ද මැසිනෝද් විද්‍යාලයේ දොළොස්වන ශ්‍රේණියේ කලා අංශයේ ඉගෙනුම ලබන වැලිගම්පිටියේ රුවිඳු ප්‍රනීත් සිසුවා තරිඳුට සිදුවූ විපත ඇසින් දුටු අය අතරින් කෙනෙකි‍. හද සසල කරවන එම සිද්ධිය ගැන ඔහු අපට විස්තර කෙළේ මෙසේ ය.එදා පාසල ඇරුණාට පස්සෙ ළමයි පාසල් ගේට්ටුවෙන් ආරක්ෂා ඇතිව පාර අයිනේ තියෙන රථ ගාලට යැවීම වෙනදා වගේ ම සිදු කෙරුණා‍. ළමයි යන අතර ම තමයි මට දකින්නට ලැබුණේ සුදු වෑන් රථයක් රථ ගාලේ උස්බිමක සිට වේගයෙන් පහළට ඇදී ගෙන එනවා. ඒ වාහනය තවත් වාහනයක ගැටුණා. වාහනයකට ගොඩවන්නට සිටි මල්ලිලා කිහිප දෙනෙක් ම වාහන දෙක අතරට හිරවෙනවා මා දුටුවා. එතැනට දිව ගිය මට තරිඳු මල්ලි වාහනයට යට වී ඉන්නවා මං දුටුවා.තවත් ළමයි හතර දෙනෙක් බිම වැටී සිටියා. වාහනේ යට වී සිටි තරිඳු මල්ලි ඉවතට අරන් අනෙක් මල්ලිලා හතර දෙනාත් එක්කම රාගම ‍රෝහලට රැගෙන ගියා. ඊට පස්සේ අපිට දැනගන්න ලැබුණා තරිඳු මල්ලි මිය ගියා කියලා.සිද්ධිය අපට විස්තර කළ ප්‍රනීත් හැඬුම් බරව කියයි.“අනේ මගේ රත්තරං පැටියා‍ පස්වලට යට කරලා අපි කොහොම සැනසිලා ඉන්නද? මගෙ පුතේ ඔයා කොහොමද පුතේ අපිව දාලා යන්නේ.”තරිඳු ගේ මව චින්තා අයිරාංගනීගේ වේදනාත්මක විලාප හඬ විටෙක උස්ව ද විටෙක සිහින්ව ද ඇසේ.අනේ එදාත් මගෙ පුතා පුරුදු විදිහටම අම්මා මම යනවා කියලා වෑන් එකට ගොඩවුණා. අනේ මම තුන් හිතකින්වත් මම හිතුවද ඒ අවසන් වරට පුතා මට අම්මේ කියල කතා කරපු මොහොතයි කියලා. මගෙ අහිංසකයා මට නැතිවුණේ හොරු අරන් ගියා වගේ.චින්තා හඬන විට ඇගේ වැඩිමහල් දියණිය දෙව්මි තම නැඟණිය ද තුරුළු කරගෙන සොයුරා ගේ දේහය දෙස බලා හිඳින්නීය. අයියාට සිදුව ඇත්තේ කුමක්දැයි තවමත් පුංචි නැගණියට නොතේරෙන තරම් ය.මැසිනෝද් විද්‍යාලයේ ඉහළ පන්තිවල පහළ පන්තිවල ශිෂ්‍යයන් මෙන් ම දරුවන්ගේ මවුපියන් වැඩිහිටියන් ගුරුවරුන් මෙ‍න් ම ප්‍රදේශවාසීන් ද තරිඳු ගේ දේහයට අවසන් වරට ගෞරව කරන්නට පැමිණෙන්නේ දෑසේ කඳුළු පුරවාගෙනය.පුංචි තරිගේ අම්මා විස්තර කළ ආකාරයට පුංචි තරිඳුගේ සිතේ සිහින කිහිපයක් ම තිබුණි. එකක් හොඳින් ඉගෙන ගැනීමය. අනෙක පූජා ප්‍රසාදිකෙනකු වීමය. පුංචි තරිදු හැමවිටම අම්මාගෙන් පූජකවරයකු වීම සඳහා අවසර ඉල්ලුවේය. ඒ හැම විටකම අම්මා ඔහුට කීවේ අපට ඉන්නේ පුතා විතරනේ පුතා දීල කොහොමද කියල ය. එහෙත් තරි තම ආසාව අත් නොහැරියේය.එහෙත් සියලු සිහිනයන් හිතේ ගුලිකරගෙන කවුරුත් බලාපොරොත්තු නොවූ මොහොතක සිප් සතර හැදෑරූ පාසල පෙනෙන තෙක් මානයේ ම දිවියෙන් සමු ගැනීමට සිදු විය.“අපිට මේ දරුපැටියට සිදු වූ දේ අදහා ගන්නටත් බැහැ. අපේ තරිදු පුතා හරිම ගුණ ගරුකයි. පුතා හරිම අහිංසකයි. තරිදු අම්මටයි තාත්තටයි හරි ආදරේ කළ දරුවෙක්. පූජකවරයෙක් වෙන්න චූටි පුතාගේ සිතේ ලොකු ආසාවක් තිබුණා. තරි පාසල් යන්න තනිවම ලැහැස්ති වෙනවා. තරිදු අම්මට ගෙදර වැඩවලටත් උදව් කරනවා. පුතා මාළු ඇති කරන්න හරි ආසයි. එයා ගෙදර ටැංකියක මාළු ඇති කළා. පුංචි වයසට වුණත් මේ දරුවා බොහෝම ගුණ යහපත් කමට හැමෝටම ආදරෙන් හැදුණේ වැඩුණේ. හොඳ නිරෝගි සුවයෙන් හිටපු පුතාට වුණු විපත ගැන හිතා ගන්න බෑ.” තරිගේ ලොකු තාත්තා පවසන්නේ දරා ගත නොහැකි වේදනාවෙනි.දරුවන් තිදෙනෙකුගෙන් යුත් පවුලේ එකම පිරිමි දරුවා වූ තරි දිල්හාර පවුලේ කාගෙත් ආදරය දිනා සිටියේය. ලංකා ගමනා ගමන මණ්ඩලයේ සේවය කළ තරිගේ මව එම රැකියාවෙන් ද ඉවත් වූයේ තම දරුවන්ට හොඳ රැකවරණයක් අවැසි නිසාය. තරිදුගේ පියා සුජිත් ඔස්වල්ඩ් ජයකොඩි ඇල්කො බ්‍රොන්ස් ආයතනයේ ප්‍රධාන ඉංජිනේරුවරයෙකි.දරුවන් ගැන අපමණ බලාපොරොත්තු තබා සිටි විශේෂයෙන් තම එකම පුතුගේ ලෝකය බබළවන්නට අපමණ සිහිනය දුටු ඒ අම්මාටත් තාත්තාටත් සිදුව ඇත්තේ සිය එකම පුතු වෙනුවෙන් අපමණ කඳුළු සැලීමටය. සුසුම් හෙළීමටය. ඔවුන්ට මේ සා දුකක් හිමිකර දුන්නේ කවුද? මේ දුකේ හිමිකරුවෝ කවුද?“මැසිනොද් විද්‍යාලයට දරුවන් කැඳවාගෙන යන එන මේ සිද්ධියට සම්බන්ධ වෑන් රථය හැමදාම නවතා තබන්නේ රථ ගාලේ උස් බිමකය. ඊට හේතුව වාහනය තල්ලු ස්ටාට් මගින් පණ ගැන්වෙන නිසාය. සමහර දවස්වල රෝදයකට ගලක් තදකර තිබෙනවා. එදා ඔය සිද්ධිය වෙන වෙලාවේ උස්බිමේ නවතා තිබූ වාහනය පහළට ගන්නට උත්සාහ කරන අවස්ථාවේ රථය පාලනයකින් තොරව පහළට ඇදී ඇවිත් තියෙනවා. තිරිංග ක්‍රියා නොකිරීම නිසා හෝ වේගයෙන් ඇදී ආ නිසා හෝ රියදුරාට රථය පාලනය කරගන්න බැරි වෙන්න ඇති. එය තවත් වාහනයක නොවැදුණා නම් ඔයිටත් වඩා හානි සිදුවෙන්න තිබුණා. පාසල් දරුවෝ ප්‍රවාහනය කරන වාහන ගැන මීට වඩා උනන්දු වෙන්න ඕන. මැසිනෝද් විද්‍යාලයේ රථගාලේ නීතියක් තියෙනවා. වාහන ඇතුළු වෙන්න පිටවෙන්න ගේට්ටු දෙකක් තියෙනවා. නමුත් සමහර රියදුරන් පහසුවට එකම ගේට්ටුවෙන් ඇතුළුවීමත් පිටවීමත් කරනවා. අර අහිංසක දරුවාගේ ජීවිතේ නැතිවුණේ අපරික්ෂාකාරී රියදුරකු නිසයි.”මැසිනෝද් පාසලේ රථගාලේ සිටි රියදුරකු එසේ පවසන්නේ කනගාටුවෙනි.දැන් සියල්ල සිදුවී හමාරය. මල් කැකුලක් බදු හුරුබුහුටි තරිදු පුතු අම්මා තාත්තා නෑ හිතවතුන් පාසල් සගයන් හැර දමා සදහටම යන්නට ගොස් අවසන්ය. අම්මාත් තාත්තාත් තම එකම පිරිමි දරුවා පිළිබඳව මැවූ දහසකුත් එකක් සිහින බිඳී සුනු විසුනුව ගොස් ඇත.මැසිනෝද් විද්‍යාලයේ තුන්වන ශ්‍රේණියේ පුංචි දරුවන් අතර සිටි තරි පාසලට එන්නේ නැත. තරිගේ යාළුවෝ ස‍ැවොම හිඳින්නේ ශෝකයෙනි. ප්‍රදේශවාසින් මැසිනෝද් විදුහල් මාතාව පමණක් නොව සියල්ලෝ ම සෝ සයුරේ ගිල්වමින් තරි ඉකුත්දා අවසන් ගමන් ගියේය.දැන් සියල්ල අවසානය කියා අපට නිහඬව සිටිය හැකිද! මීට පෙරද අපරික්ෂාකාරී ලෙස අනතුරුවලදී තරිලා වැනි දරු පැටවුන් මිය ගියහ. දැන් තරිදු ද එවැනිම අපරික්ෂාකාරී රියදුරකුගේ ගොදුරක් වූයේය. ඉතින් මින් මතුවටත් මෙවැනි දෑ සිදුවීමට ඉඩදිය යුතුද? රියදුරෙනි, මල්වැනි පුංචි දරුවන්ගේ පමණක් නොව සෑම මිනිසකුගේ ම ජීවිතය රැඳී ඇත්තේ රිය පදවන ඔබ දෑතේය. මේ බව දැඩි ලෙස සිතන්නට විශේෂයෙන් පාසල් දරුවන් ප්‍රවාහනය කරන වෑන් රථවල රියදුරන් සිතට ගත යුතුය.සටහන හා ඡායාරූපලෙස්ලි පෙරේරාජාඇල මධ්‍යමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj1406011</link>
    <topic>ලෝක බැංකු සමුළුවට ජගත් මූල්‍ය විශේෂඥයෝ ශ්‍රී ලංකාවේදී එක්වෙති</topic>
    <author/>
    <content>ලෝක බැංකු සමුළුවට ජගත් මූල්‍ය විශේෂඥයෝ ශ්‍රී ලංකාවේදී එක්වෙතිලොව ප්‍රමුඛ පෙළේ ගිණුම්කරණය සහ මූල්‍ය ක්ෂේත්‍රය පිළිබඳ ප්‍රවීණයන් රැසක් ශ්‍රී ලංකා වරලත් ගණකාධිකාරි ආයතනයේ සත්කාරකත්වයෙන් සහ ආසියානු හා පැසිපික් ගණකාධිකාරි සම්මේලනය ජාත්‍යන්තර ගණකාධිකාරි සම්මේලනය සහ ලෝක බැංකුවේ සංවිධානයෙන් ආර්ථික සංවර්ධනය සඳහා වන මූල්‍ය වාර්තාකරණ සමුළුවක් මෙහෙයවීමට ශ්‍රී ලංකාවේදී එක්වෙති. තෙදිනක් පැවැති එම සමුළුව සඳහා දේශකයින් ලෙස ලෝක බැංකුව, ආසියානු සංවර්ධන බැංකුව, ජාත්‍යන්තර මූල්‍ය අරමුදල යන ආයතනවල ප්‍රකට පුද්ගලයින් මෙන් ම ජාත්‍යන්තර ගණකාධිකාරි සම්මේලනයේ, ආසියානු හා පැසිපික් ගණකාධිකාරි සම්මේලනයේ ජාත්‍යන්තර ඒකීයකරණ වාර්තාකරණ කවුන්සිලයේ නියෝජිතයින් ද සහභාගි වූ අතර විශේෂඥයින් සහ දේශක මඩු‍ල්ලේ සාමාජිකයින් ආසියාවේ මූල්‍ය වාර්තාකරණ සැපයුම් දාමයේ වත්මන් තත්ත්වය හා එය පුද්ගලික හා රාජ්‍ය අංශයේ සංවර්ධනයට අදාළ වන ආකාරය පිළිබඳව සවිස්තරාත්මකව සාකච්ඡාවට බඳුන් විය. සමාරම්භක උලෙළේ මූලික දේශනය ශ්‍රී ලංකා මහ බැංකු අධිපති අජිත් නිවාඩ් කබ්රාල් මහතා විසින් පවත්වනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj1406012</link>
    <topic>ආහාර අංශයේ ප්‍රථම ස්ථානය මැලිබන් බිස්කට් වෙත</topic>
    <author/>
    <content>ආහාර අංශයේ ප්‍රථම ස්ථානය මැලිබන් බිස්කට් වෙතමැලිබන් තවත් වැදගත් සන්ධිස්ථානයක් සනිටුහන් කිරීමට සමත් විය. එනම්, LMD සඟරාව විසින් පත්වනු ලැබූ සමීක්ෂණයකට අනුව කොටස් වෙළෙඳ පො‍ළේ ලැයිස්තුගත වී නැති සමාගම් අතරින් ආහාර අංශයේ ප්‍රථම ස්ථානය දිනාගැන්මයි. කොටස් වෙළෙඳ පොළේ ලැයිස්තුගත නොවූ සමස්ත සමාගම් අංශයේ විශාල සහ කුඩා වෙ‍ළෙඳ පොළ තත්ත්වයන් යටතේ විශිෂ්ට ජයග්‍රහණයක් වාර්තා කරමින් දෙවන ස්ථානය දිනාගැන්මට ද මැලිබන් වෙත හැකියාව ලැබිණි.මෙහි ප්‍රතිඵල පදනම් වූයේ බ්‍රෑන්ඩ් ෆිනෑන්ස් සමාගම විසින් පැවැත්වූ ක්‍රමවේදයකට අනුව වන අතර ඉතා දැඩි රෙගුලාසිවලට අනුව පැවැත්වුණු මෙම සමීක්ෂණය සඳහා එක් එක් දිස්ත්‍රික්කය නියෝජනය කරමින් ප්‍රතිග්‍රාහකයින් ‍තෝරා ඔවුන්හට ඉතා සැලසුම් සහගත ප්‍රශ්නාවලියක් ඉදිරිපත් කරනු ලැබීය. එහිදී එක් එක් ප්‍රතිග්‍රාහකයින්ට තත්ත්ව නාම ශ්‍රේණිගත කිරීමට හැකියාව ලැබුණි. ඒ අනුව මෙම ප්‍රතිචාරයන් තත්ත්වය, විශ්වසනීයත්වය, විශිෂ්ටත්වය, ප්‍රසිද්ධිය සහ අවංකත්වය ආදිය සම්බන්ධයෙන් සැබෑ පාරිභෝගික අදහස් මත පදනම් වී ඇත.“අප සෑම විටම අපේ වර්ධන සැලැස්මට හොඳින් අනුගත වී සිටින අතර වත්මන් ව්‍යාපාරය වඩාත් ශක්තිමත් කරමින්, අනාගත වෙළෙඳ පොළ ප්‍රවණතාවයන්ට අනුව ව්‍යාපාර සැලසුම් සිදු කිරීම කෙරෙහි යොමු වී සිටිනවා. පසුගිය වසර කිහිපය තුළදී විශිෂ්ට ව්‍යාපාරික ප්‍රතිඵලයන් වාර්තා කිරීමට අපට හැකි වූයේ “පාරිභෝගිකයාව අරමුණු කරගත්” දැක්ම නිසායි. පාරිභෝගිකයින් තෘප්තිමත් කිරීම යනු විකිනුම් සහ අලෙවි අංශයන්ගේ වගකීමක් පමණක් නොවන අතර සෑම අංශයක්ම පාරිභෝගිකයින්ට වටිනාකමක් එක්කිරීමට කටයුතු කළ යුතුයි. මෙම දැක්ම නිසා පසුගිය වසර කිහිපය පුරාවට සමාගමට විශාල ප්‍රගතියක් ළඟා කරගැන්මට හැකිවුණා යනුවෙන් කළමනාකරණ අධ්‍යක්ෂිකා කුමුදිකා ප්‍රනාන්දු මහත්මිය පවසා සිටියාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj1406013</link>
    <topic>‘සමපෝෂ වසන්ත උදානය’ මෙවර බදුල්ලේ දී</topic>
    <author/>
    <content>‘සමපෝෂ වසන්ත උදානය’ මෙවර බදුල්ලේ දී“දේශීය භෝග නිෂ්පාදන ඉතා අඩු මිලට මිලදී ගැනීමට ඇතැම් පාර්ශ්ව වෙර දරමින් සිටින අවධියක ගොවි ජනතාවගේ නිෂ්පාදන සඳහා වැඩි වටිනාකමක් එක් කිරීමට CBL අනුබද්ධිත ප්ලෙන්ටි ෆුඩ්ස් සමාගම අනුගමනය කරනු ලබන ක්‍රියාමාර්ග සැබැවින්ම අද්විතීයයි. මාගේ පාසලේ දරුවන්ගේ දෙමවුපියන්ගේ ජීවනෝපාය සාර්ථක කර ගැනීමට අතහිත දෙමින් ඔවුන්ගේ අධ්‍යාපන කටයුතු සඳහා ද එම සමාගම වක්‍ර ලෙසින් දායක වී තිබේ. ඔවුන්ගේ විඩාව සංසිඳවමින් සතුට කැන්දන මෙවැනි උත්සව සංවිධානය කිරීම පිළිබඳව සමපෝෂ කණ්ඩායම වෙත මාගේ ප්‍රණාමය ද පුද කරන්න කැමැත්තෙමි.” බදුල්ල මීගහකිවුල ජාතික පාසලේ විදුහල්පති එච්.එම්.සෙනරත් බණ්ඩාර මහතා “සමපෝෂ වසන්ත උදානය” අවුරුදු උලෙළ පිළිබඳ අදහස් දක්වමින් කීය.බදුල්ල මිගහකිවුල ජාතික පාසල් ක්‍රීඩාංගණයේ දී පැවැති අවුරුදු උලෙළ සඳහා දිස්ත්‍රික්කයට අයත් මීගහකිවුල, කන්දෙකැටිය හා රිදීමාලියැද්ද යන ප්‍රාදේශීය ලේකම් කොට්ඨාසවල ජීවත්වන ගොවි පවුල්වල සාමාජිකයින් හා ගම්වාසීන් 6000කට අධික පිරිසක් සහභාගි වූහ.CBL අනුබද්ධිත ප්ලෙන්ටි ෆුඩ්ස් සමාගමේ ප්‍රමුඛතම සන්නාමය වන ‘සමපෝෂ’ සිය ප්‍රධානතම සැපයුම්කරු වන ගොවි ජනතාව වෙනුවෙන් ක්‍රියාත්මක කරනු ලබන ‘ගොවි පවුල’ ව්‍යාපෘතිය හරහා දියත් කරනු ලබන ගොවි සතුට වැඩසටහන යටතේ සෑම වසරකදීම මෙම අවුරුදු උලෙළ පවත්වනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj1406014</link>
    <topic>කොමර්ෂල් බැංකුව බිලියන 3.291 ක බදුවලට පෙර ලාභයක්</topic>
    <author/>
    <content>කොමර්ෂල් බැංකුව බිලියන 3.291 ක බදුවලට පෙර ලාභයක්අතිරික්ත ද්‍රවශීලතාවය, ණය සඳහා තිබෙන ඉල්ලුම අඩුවීම සහ ලාභ පරාස අඩුවීම යන තත්ත්වයන් හමුවේ වුවත් කොමර්ෂල් බැංකුව 2014 පළමු කාර්තුවේදී මේ වසර වෙනුවෙන් සතුටුදායක ආරම්භයක් ලබාගැනීමට සමත්වී ඇත.2014 මාර්තු 31 වැනි දිනෙන් අවසන් වන මාස තුනක කාලය තුළ දී බැංකුව එකතු කළ අගය මත බදු සහ ජාතිය ගොඩනැඟීමේ බදු ගෙවීමට පෙර රුපියල් බිලියන 3.897 ක මෙහෙයුම් ලාභයක් වාර්තා කර ඇති අතර මෙය 2013 පළමු කාර්තුව සමඟ සැසඳීමේ දී 4.73% ක වර්ධනයක් පෙන්නුම් කරයි. එකතු කළ අගය මත බදු සහ ජාතිය ගොඩනැඟීමේ බදු ගෙවීමෙන් පසුව 2014 මුල් කාර්තුවේදී කොමර්ෂල් බැංකුව රුපියල් බිලියන 3.291 ක ලාභයක් වාර්තා කර තිබෙන අතර මෙය පසුගිය මුල් කාර්තු‍ව සමඟ සැසඳීමේදී 1.88% ක වර්ධනයකි. මෙම මාස තුනක කාලය තුළදී බැංකුව විසින් රුපියල් මිලියන 606.3 ක එකතු කළ අගය මත බදු සහ ජාතිය ගොඩනැඟීමේ බදු ගෙවා තිබෙන අතර එය පසුගිය වසරේ අදාළ කාලය හා සැසඳීමේදී 23.53% ක ඉහළ යාමකි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj1406015</link>
    <topic>කාන්තා ව්‍යවසායකයන් දැනුම්වත් කිරීමේ වැඩසටහනට HDFC දායකත්වය</topic>
    <author/>
    <content>කාන්තා ව්‍යවසායකයන් දැනුම්වත් කිරීමේ වැඩසටහනට HDFC දායකත්වයශ්‍රී ලංකා මහ බැංකුවේ දකුණු පළාත් කාර්යාලය විසින් HDFC බැංකුවේ තංගල්ල ශාඛාවේ සංවිධායකත්වයෙන් මුල්‍ය සාක්ෂරතාව පිළිබඳව විශේෂ වැඩමුළුවක් පසුගියදා පැවැත්විණ.ග්‍රාමීය ප්‍රජාව ඉලක්ක කර ගනිමින් මුල්‍ය සාක්ෂරතාව පිළිබඳ දැනුම ලබා දීමේ අරමුණින් ක්‍රියාත්මක වැඩ සටහන යටතේ පැවති මේ වැඩමුළුව අගුණකොලපැලැස්ස ප්‍රාදේශීය මහ ‍ලේකම් කාර්ය‍ාලයේදී පවත්වන ලදි. එම ප්‍රාදේශීය ලේකම් කාර්යාලය යටතේ ලියාපදිංචි කාන්තා ව්‍යවසායකයන් දැනුම්වත් කිරීම ශ්‍රී ලංකා මහ බැංකුවේ නිලධාරීන් විසින් සිදු කරන ලදි.වැඩමුළුව සඳහා ශ්‍රී ලංකා මහ බැංකුවේ දකුණු පළාත් කළමනාකරු උපාලි හෙට්ටිආරච්චි, ශ්‍රී ලංකා මහ බැංකුවේ සංවර්ධන කළමනාකරු ඒ.ඒ. ප්‍රදීප්, පරිපාලන කළමනාකරු එම්.පී. අනුර, HDFC බැංකුවේ ප්‍රාදේශීය කළමනාකරු එන්.සී. රංජිත්, තංගල්ල ශාඛාවේ දෙවන නිලධාරි ඩබ්ලිව්.ඒ.ටී. තාරක, අගුණකොලපැලැස්ස ප්‍රාදේශීය මහ ලේකම් කාර්යාලයේ සහකාර සැලසුම් අධ්‍යක්ෂිකා ඩී.ඒ.එස්. ඉන්දුනි, වනිතා සංවර්ධන නිලධාරිනි එස්.ජේ. කාන්ති යන මහත්ම මහත්මීන් සහභාගී වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj1406016</link>
    <topic>විස්සයි 20 ජය සමරා සංගීත වීඩියෝවක්</topic>
    <author/>
    <content>විස්සයි 20 ජය සමරා සංගීත වීඩියෝවක්විස්සයි - 20 ක්‍රිකට් ලෝක කුසලානය දිනාගත් ශ්‍රී ලංකා ක්‍රිකට් කණ්ඩායම් අගයමින් ත්‍රෛ භාෂා සංගීත වීඩියෝවක් BBDO ලංකා ආයතනය විසින් එළි දැක්විය.BBDO ලංකා හි කළමනාකාර අධ්‍යක්ෂ සන්තෝෂ් මෙනන් මෙසේ පැවසීය. “ශ්‍රී ලංකාව ක්‍රිකට් ක්‍රීඩාව හා බැදුණ රටක්. සිංහල, දෙමළ හා ඉංග්‍රීසි බසින් ගැයෙන ‘ට්‍රොපිකල් කිංග්ස්’ ගීතය නිර්මාණය කරන්නට අපි අදහස කළා. ජයග්‍රහණය සැම හා සමරන්නට අතරම ශ්‍රී ලංකාවට මෙම ජය ගෙන දුන් ශ්‍රී ලංකා ක්‍රිකට් වීරයින්ට අපේ කෘත ගුණ දක්වන්නටයි අපි මෙම ගීතය නිර්මාණය කළේ. මේ ගීතය ක්‍රිකට් ජයග්‍රහණය ගෙනා ඒ ඓතිහාසික මොහොත, ක්‍රීඩාවේ විස්මිත ආශ්චර්යය සහ එය අපේ මිනිසුන්ට දැනෙන හැටි ගීතයට නඟන්නට අපි ගත් පුංචි උත්සාහයක්.”ට්‍රොපිකල් කිංග්ස් වීඩියෝව අන්තර්ජාලය ඔස්සේ නැරඹිය හැකියි. එය ඕනෑම කෙනෙකුට රස විඳීමට සහ අන්තර්ජාලය ඔස්සේ බෙදා ගැනීමට කිසිම බාධාවක් නැහැ.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj1406017</link>
    <topic>මල්ටිලැක් චීනයේ කැන්ටන් උලෙළ නියෝජනය කරයි</topic>
    <author/>
    <content>මල්ටිලැක් චීනයේ කැන්ටන් උලෙළ නියෝජනය කරයිමල්ටිලැක් හි කළමනාකාරිත්ව කණ්ඩායම ප්‍රදර්ශන කුටිය තුළමල්ටිලැක් චීනයේ පැවති 115 වන කැන්ටන් උලෙළ නියෝජනය කළ එකම ශ්‍රී ලාංකීය නිෂ්පාදකයා වේ. එසේම එහිදී මල්ටිලැක් තම නිෂ්පාදිතයන් ජාත්‍යන්තර නිෂ්පාදකවරුන්ට හිමිව තිබූ අංශයේ ප්‍රදර්ශනය කළේය.නව වෙළෙඳපොළවල් ආකර්ෂණය කරගැන්මේ සහ ජාත්‍යන්තර පාරිභෝගිකයින් සමඟ නව සබඳතා ගොඩනංවා ගැනීමේ අරමුණින් යුතුව මෙම උලෙළට සහභාගී වූ මල්ටිලැක් සිය නවතම සහ ඉහළ තත්ත්වයේ පරිසර හිතකාමී තීන්ත ඇතුළු ගෘහස්ථ සහ මහා පරිමාණ ගොඩනැඟිලි සඳහා වන තීන්ත, දැව ආරක්ෂණ, නෞකා සඳහා පවතින තීන්ත සහ රථ වාහන සඳහා පවතින තීන්ත ආදී විශාල නිෂ්පාදිතයන් මාදිලියක් ප්‍රදර්ශනය කරමින් මෙය නියෝජනය කළේය.සමාගමේ පාරිභෝගිකයින්ගේ විශ්වාසය දිනාගත් කාර්යක්ෂම අලෙවි සහ නාමකරණ සැලසුමක් භාවිත කරමින් සිය නිෂ්පාදිතයන් අංශ තුනක් යටතේ ඉදිරිපත් කිරීමට මල්ටිලැක් සමත් විය. එනම්, ඇතුළත බිත්ති අලංකරණ, නවෝත්පාදක නිෂ්පාදිතයන් සහ ජලය හා මිශ්‍ර කොට ආලේප කරන තීන්ත යනාදියයි.“නිරන්තරයෙන්ම මල්ටිලැක් හි වෙළෙඳ කුටිය නරඹන්නන්ගෙන් පිරී පැවති අතර ඒ සියල්ලන්ගේ අවධානයට පාත්‍ර වන්නට මල්ටිලැක් හට හැකිවුණා. මල්ටිලැක් නිෂ්පාදිතයන් ගැන තිබුණු සහ තිබෙන උනන්දුව ඉතා විශාලයි. ශ්‍රී ලංකාව කොහාමටත් වඩාත් හොඳ භූගෝලීය පිහිටීමක පවතින අතර යටිතල පහසුකම් මෙන්ම දක්ෂ ශ්‍රම බළකායකින් ද යුක්තයි. එසේම තීන්ත නිෂ්පාදනයේ ඉහළම තත්ත්වයන්ට අනුගත වෙමින් වඩාත්ම නවෝත්පාදන තාක්ෂණය උපයෝගයෙන් තීන්ත නිපදවීමේ මල්ටිලැක් හි අත්දැකීම වසර 30කටත් වැඩි කාලයක් දක්වා විහිදෙනවා. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj1406018</link>
    <topic>පාසල් උපකරණ පරිත්‍යාගයක්</topic>
    <author/>
    <content>පාසල් උපකරණ පරිත්‍යාගයක්සමාගමේ නිලධාරීන්, විදුහල්පතිනිය හේමකුමාරි හපුආරච්චි මහත්මිය හා සිසුන් පිරිසක් පරිත්‍යාග කළ උපකරණ සමඟ.නොරොච්චෝලේ ගල් අඟුරු බලාගාරයේ කොන්ත්‍රාත්කරු වන චයිනා මැෂිනරි එන්ජිනියරිං සමාගම පසුගියදා හොරණ ශ්‍රී සුගතපාල කණිෂ්ඨ විද්‍යාලය සඳහා පාසල් උපකරණ පරිත්‍යාග කරන ලදී.මෙලෙස පරිත්‍යාග කළ උපකරණ අතර පරිගණක, පොත්, සූර්ය ශක්තියෙන් ක්‍රියා කරන විදුලි පහන්, විදුලි පංකා සහ පාසල් ගෘහ භාණ්ඩ ඇතුළත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj1406019</link>
    <topic>කඳපොළ මහින්ද විදුහලට CDB තොරතුරු තාක්ෂණ විද්‍යාගාරයක්</topic>
    <author/>
    <content> අධ්‍යක්ෂ සහ ප්‍රධාන මූල්‍ය නිලධාරි දමිත් තෙන්නකෝන් සහ කඳපොළ මහින්ද මහ විදුහලේ විදුහල්පති ඩබ්ලිව්.එච්.එම්.ජයතිලක මහත්වරුන් පරිගණක විද්‍යාගාරයේ කටයුතු පරීක්ෂා කරමින්. </content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj14060110</link>
    <topic>MMBL පාත්ෆයින්ඩර් අන්තර් ජාතික එස් පහ සහතිකය දිනා ගනී</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj14060111</link>
    <topic>පිට පිට ම 26 වන වරටත් එමිරේට්ස් සමූහයට විශිෂ්ට ලාභයක්</topic>
    <author/>
    <content>පිට පිට ම 26 වන වරටත් එමිරේට්ස් සමූහයට විශිෂ්ට ලාභයක්එමිරේට්ස් සමූහයේ සහ එමිරේට්ස් ගුවන් සේවයේ සභාපති හා ප්‍රධාන විධායක නිලධාරි ෂික් අහමඩ් බින් සයිඩ් අල් මක්ටුම්.2013 - 14 මූල්‍ය වසර අවසානයේදී පිට පිට ම 26 වන වතාවටත් ලාභයක් සහ සමාගමේ පුළුල් වර්ධනය ප්‍රකාශයට පත් කිරීමට එමිරේට්ස් සමාගම් සමූහය සමත් වී ඇත. 2014 මාර්තු 31 වැනිදායින් අවසන් වූ මූල්‍ය වසරේදී සමූහය විසින් සිදුකර තිබෙන ආයෝජන වාර්තාගත ලෙසින් ඉහළ ගොස් තිබීම කැපී පෙනෙන අතර ගෝලීය වශයෙන් සිදුකරන සිය පුළුල් කිරීමේ කටයුතු අඛණ්ඩව වර්ධනය වී තිබේ.සමූහයේ 2013 - 14 වාර්ෂික වාර්තාවට අනුව, එමිරේට්ස් සමූහය විසින් ඩිරාම් බිලියන 4.1 ක ලාභයක් (ඇමෙරිකානු ඩොලර් බිලියන 1.1 ක්) වාර්තා කර තිබෙන්නේ ගිය වසරට වඩා 32% ක වර්ධනයක් සමඟ ය. මේ වසරේ දී සමූහයේ ආදායම ඩිරාම් බිලියන 87.8 ක් දක්වා (අ‍ැමෙරිකානු ඩොලර් බිලියන 23.9 ක්) පසුගිය වසරට සාපේක්ෂව 13% කින් ඉහළ ගොස් තිබෙන අතර සමූහයේ මූල්‍ය ශේෂය ඩිරාම් බිලියන 19.0 ක් (ඇමෙරිකානු ඩොලර් බිලියන 5.2 ක්) ලෙස ශක්තිමත් අඩියක තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj14060112</link>
    <topic>ඒෂියන් එලායන්ස් පළමු කාර්තුවේ ආදායම බිලියන 1.1 යි</topic>
    <author/>
    <content>ඒෂියන් එලායන්ස් පළමු කාර්තුවේ ආදායම බිලියන 1.1 යිසොෆ්ට් ලොජික් සමූහ ව්‍යාපාරික ජාලයේ සාමාජිකයෙකු වන ඒෂියන් එලායන්ස් රක්ෂණ සමාගම 2014 මුල්‍ය වර්ෂයේ පළමු කාර්තුව සඳහා අද්විතීය මුල්‍ය වර්ධනයක් පෙන්නුම් කරමින් රක්ෂණ ක්ෂේත්‍රයේ තම ස්ථාවරය මැනවින් තහවුරු කර ගැනීමට සමත්ව සිටී. 2014 මාර්තු 31 දිනෙන් අවසන් වන පළමු කාර්තුව වන විට ඒෂියන් එලායන්ස් සමාගම රුපියල් බිලියන 1.146 ක දළ වාර්ෂික ආදායමක් උපයා ගැනීමට සමත් විය. එය පසුගිය කාලසීමාව හා සැසඳීමේදී සියයට 19 ක වර්ධනයක් ලෙස පෙන්වා දිය හැකිය.එම ජයග්‍රහණයේ පදනම සමාගම දියත් කළ උපාය මාර්ගික ව්‍යාපාරික ක්‍රමවේදයන්ගේ සාර්ථකත්වය හේතුවෙන් අත්පත් කරගෙන ඇති බව සමාගමේ විශ්වාසයයි.ඒෂියන් එලායන්ස් රක්ෂණ සමාගමේ ජීවිත රක්ෂණ අංශය, 10.15% ක් වන ක්ෂේත්‍රයේ සාමාන්‍ය වර්ධනයට සාපේක්ෂව 23% ක දැවැන්ත වර්ධනයක් ලබා තිබීම සමාගමේ ජීවිත රක්ෂණ අංශය ලැබූ සුවිශේෂී ව්‍යාපාරික ජයග්‍රහණයකි.ශ්‍රී ලාංකීය සාමාන්‍ය රක්ෂණ අංශය ක්ෂේත්‍රයේ වර්ධනය 0.45% කින් පසුබැස ඇති අවස්ථාවක ඒෂියන් එලායන්ස් සමාගමේ සාමාන්‍ය රක්ෂණ අංශය 12% ක වර්ධනයක් පෙන්නුම් කිරීම සමාගම ලැබූ තවත් ජයග්‍රහණයක් ලෙස ද පෙන්වා දිය හැකිය.තවද 2014 වසරේ සමාගමේ ජීවිත රක්ෂණ අංශය පළමු කාර්තුව අවසාන වන විට රුපියල් මිලියන 255.2 ක (බදු ගෙවීමට පෙර) ශුද්ධ ලාභයක් අත්පත් කර ගැනීම ජීවිත රක්ෂණ අංශයේ ස්ථාවර ගමන් මග තව තවත් ක්ෂේත්‍රයේ තහවුරු වීමක් ලෙස පෙන්වා දිය හැකිය.ශ්‍රී ලංකා සෞඛ්‍ය, සංචාරක, තාක්ෂණ, මෝටර් රථ සහ අලෙවි ක්ෂේත්‍ර වල දැවැන්ත වර්ධනයක් සහ විවිධාංගීකරණය වූ ව්‍යාපාරික ජාලයක් හිමි සොෆ්ට්ලොජික් සමූහ ජාලයේ සාමාජිකයෙකු ලෙස ඒෂියන් එලායන්ස් රක්ෂණ සමාගම මුලු රටම ආවරණය වන අයුරින් විවෘත කර ඇති ශාඛා 54 මෙම සේවාවන් මහ ජනතාව වෙත ලබා දීමේ කටයුතු සිදු කරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj14060113</link>
    <topic>සෙලාන් පළමු කාර්තුවේ ලාභය මිලියන 514 යි</topic>
    <author/>
    <content>සෙලාන් පළමු කාර්තුවේ ලාභය මිලියන 514 යි2014 මාර්තු 31 දිනෙන් අවසන් මාස 03 ක කාල පරිච්ඡේදය සඳහා බදු ගෙවීමට පෙර ලාභයේ 9% ක වර්ධනයක් සනිටුහන් කරමින් රුපියල් මිලියන 798 ක ලාභයක් වාර්තා කිරීමට සෙලාන් බැංකුව සමත් වී තිබේ. එහිදී බදු ගෙවීමෙන් පසු ලාභ අගය රුපියල් මිලියන 514 ක් ලෙසින් වාර්තා වන අතර එය 2013 වර්ෂයේ අදාළ අගය වූ රුපියල් මිලියන 505 ඉක්මවා යාමකි.පොලී අනුපාතික පහළ යාම තුළ දී දක්නට ලැබුණු මන්දගාමී ණය ඉල්ලුම් වර්ධන වාතාවරණයක් හමුවේ පවා ශුද්ධ පොළී ආදායම 13.7% ක වර්ධනයක් අත්පත් කර ගනිමින් රුපියල් බිලියන 2.45 ක් ලෙස සටහන් වීම කැපී පෙනෙන කරුණකි. අදාළ කාලපරිච්ඡේදය තුළ දී ශුද්ධ ගාස්තු හා ‍කොමිස් ආදායම ද 11.67% ක වර්ධනයක් සනිටුහන් කරමින් රුපියල් මිලියන 461 සිට රුපියල් මිලියන 515 දක්වා ඉහළ ගොස් තිබේ. මෙය පසුගිය වසර කිහිපය පුරාවටම සෙලාන් බැංකුව සිය මූලික බැංකු කටයුතුවලින් ලැබූ ශක්තිමත් වර්ධනය පෙන්නුම් කිරීමකි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aj14060114</link>
    <topic>සම්පත් බැංකුවෙන් ශිෂ්‍යත්ව සම්මන්ත්‍රණ</topic>
    <author/>
    <content>සම්පත් බැංකුවේ නියෝජ්‍ය සාමාන්‍යාධිකාරි (අලෙවි හා සංවර්ධන) තාරක රන්වල, නෙත් එෆ් එම් ප්‍රධාන විධායක නිලධාරි අසංග ජයසූරිය හා ශිෂ්‍යත්ව ආචාර්යවරුන් වන සරත් ආනන්ද සහ සරත් අලවතුර මහත්වරුන් මාධ්‍ය හමුවට එක්වී සිටි අයුරු.ඡායාරූපය - සුලෝචන ගමගේ</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>01</day>
    </date>
    <link>http://www.silumina.lk/2014/06/01/_art.asp?fn=aw140601</link>
    <topic>භූතයා ආපසු විත් ඇදුරාගෙන් පළිගනියි</topic>
    <author>මතුගම මහින්ද විජේතිලක</author>
    <content>“මන්ත්‍ර ශාස්ත්‍රය ඉගෙන ගෙන එයින් වැරදි අසාධාරණකම් සිදු කරන ඇදුරන් මරණයෙන් පසු අනිවාර්යයෙන්ම අපා ගත වෙනවා. ඔවුන් ගේ මරණාසන්න අවස්ථාවේ භූතයන් පැමිණ දර්ශනය වෙනවා. ඒ භූතයන් සමඟ ගොස් ප්‍රේත ලෝකයේ ඉපිද අවුරුදු ලක්ෂ ගණන් දුක් විඳින්න සිද්ධ වෙනවා” යි ගුප්ත ගවේෂණයක දී ගවේෂකවරයා ඇදුරාටත් ඇදුරාගේ පවුලේ අයටත් අවධාරණය කළේය.වත්සලා දොළොස් හැවරිදි ය. තරුණියකි, පවුලේ එක ම දරුවා ය. අම්බලම්ගොඩ ප්‍රදේශයේ පදිංචි ඇය මව සමඟ ජීවත් වූවාය. පියා පිටරට රැකියාවක නියුතුව සිටී. පාසල් අධ්‍යාපනයේ දී මෙන් ම දහම් පාසලේදීත් දක්ෂකම් පෙන් වූ ඇය ප්‍රසන්නතාවයෙන් ද කැපී පෙනුණාය.දහම් පාසලේ ගුරුවරයකු වූ අනුර සර් ජ්‍යොතිෂඥයෙකි. යන්ත්‍ර මන්ත්‍ර විද්‍යාවෙන් කටයුතු කරන ඇදුරෙකි. මෙයින් අවුරුද්දකට පමණ පෙර අනාරාධනාවෙන් ම වත්සලාගේ නිවසට පැමිණි අනුර සර් වත්සලාට අමනුෂ්‍ය දෝෂයක් ඇතැයි ඇගේ මවට පවසා තැඹිලි ගෙඩියක් ගෙන්වා මතුරා ඇයට බොන්නට දුන්නා ය. එදින වත්සලාගේ අපල ඇත්දැයි පරීක්ෂා කැර බලන්නට යැයි ඇගේ උපන් දිනය හා වේලාව ද රැගෙන ගියේය.දින කීපයකට පසු නැවත පැමිණ අනුර සර් වත්සලාගේ කේන්ද්‍රය හැදු බවත්, ඇගේ උපන් වේලාව වැරදි යැයි ද, කේන්ද්‍රයට අනුව වත්සලාට මාරක අපලයක් ඇතැයි ද ඇගේ මව බිය ගැන්වූයේය. ඒ සඳහා දැනට බෝධි පූජා තබන්නැයි නියම කොට ගියේය.ටික දිනක් ගත වන විට වත්සලා දරුණු බඩේ වේදනාවකින් පෙළෙන්නට වූවාය. රාත්‍රියට නින්දෙන් බිය වී කෑ ගසන්නට වූවාය. අනුර සර් ගෙන්වා තෙල් ටිකක් මතුරා හිස ගැල් වූ විට වත්සලා සුවපත් වූවාය. එහෙත් සතියකින් පසු පෙර සේම රෝගී වූවාය. මේ පිළිබඳව විදේශ ගතව සිටින පියාට දැන්වූ විට දැරියගේ දහම් පාසල් ගමන ද නතර කරන්නැයි ඔහු උපදෙස් දුන්නේ ය. එහෙත් වත්සලාගේ මව අනුර සර් කෙරෙහි විශ්වාස තබා කටයුතු කළාය. දැන් දැන් රාත්‍රියට වත්සලාගේ බඩ ඉදිමී වේදනාවෙන් කෑ ගසන්නට වූවාය. පාසල් ගමන ද නතර කරන්නට සිදු විය. දැනට වසරක් පමණ ගත වී ඇති අතර අනුර සර් ලක්ෂ තුනක පමණ මුදලක් වත්සලාගේ මවගෙන් අය කොට ගෙන ඇත.මේ අතර අනුර සර් වත්සලාගේ මව තවත් බිය ගැන්වූවේය. යම් කිසිවෙක් වත්සලාගේ මවට හූනියමක් කැර ඇතැයි ද ඇගේ වේලාව හොඳ නිසා දියණියට එය බලපා ඇතැයි ද කීවේය. ඒ නිසා වත්සලාගේ මවට දෙහි ටිකක් කැපිය යුතු යැයි ද ඒ කටයුතු ඉතා රහසිගතව සිදු කළ යුතු බැවින් දෙහි රැගෙන ඔහුගේ දේවාලයට එන්නැයි ද කීවේය. අනුර සර් පිළිබඳ විශ්වාසය තැබු ඇය දෙහි රැගෙන තනියම ඔහුගේ දේවාලයට ගියාය.දෙහි කැපීම සඳහා දේවාලයේ ඇතුළු කාමරයකට ඇය කැඳවා එහි ඇති යහනක දිගා කොට දෙහි කපන්නට ඇඳුම් ඉවත් කරන්නට යැයි නියම කළේය. එන පොට හොඳ නැති බව තේරුම් ගත් ඇය ඇ‍ඳෙන් නැගිට පලා යන්නට සූදානම් වූ විට අනුර සර් ඇය අල්ලා තරයේ බදා ගත්තේය. ඇය සම්පූර්ණ වෙර යොදා ඔහු පැත්තකට තල්ලු කොට දමා දේවාලයෙන් පිටතට පැන ගෙදර ගියා ය.“සිළුමිණ” පත්‍රයේ පළවන ‘පියවි ඇසින් ඔබ්බට’ විශේෂාංගය කියවන වත්සලාගේ මව එහි සඳහන් ඇතුල්කෝට්ටේ ගුප්ත ගවේෂණ මධ්‍යස්ථානය වෙත දියණිය ගෙන ගියාය. එහිදී ආධ්‍යාත්මීය උපදේශකවරයා වෙත දුවගේ රෝග තත්ත්වය විස්තර කළාය.ගවේෂකවරයා ආධ්‍යාත්මීය ශක්ති කිරණ එල්ල කරන විට වත්සලා සිහිසුන්ව වැටුණාය. ඇය තුළින් ඉන් එහා දෙයක් මතු නොවූයෙන් දින විසි එකක් බෝධි පූජා පවත්වා එන්නැයි නියම කළේය.ගමේ පන්සලේ බෝධි පූජා පවත්වා වත්සලාගේ මවත් මිත්තනියත් ඇය නැවත කැඳවාගෙන ආහ. එදින වත්සලා දිෂ්ටි ගැන්වී හූ කියන්නටත්, කෑ ගසන්නටත් වූවාය. ගවේෂකවරයා ප්‍රශ්න කරමින් “මේ ශරීරයට ඇතුළු වී සිටින භූතාත්මයේ නම කුමක් දැ?” යි ඇසීය.“නම මතක නැතැ” යි කීම නිසා නැවත දින හතක් බෝධි පූජා පවත්වා එන්නැ යි නියම කළේය.ඊ ළඟ දිනයේ ද වත්සලා ප්‍රලය වී ඉතා දරුණු ලෙස හැසිරුණු බැවින් කිරණ ශක්තියෙන් පිච්චුවේය. එවිට භූතාත්මය අඬන්නට පටන් ගත්තේය. ගවේෂකවරයා ප්‍රශ්න කළේය.“කවුද මේ?”“මම දන්නේ නෑ”“නම මොකක්ද?”“නම දන්නේ නෑ”“කවුද එව්වේ?”“මම දන්නේ නෑ”“කොහොම ද එව්වේ?”“තැඹිලි වතුරට මතුරලා”“දැන් මේ ශරීරයෙන් ඉවත් වෙලා යන්න ඕනෑ.”“මට යන්න තැනක් නෑ.”“උඹ මහා පාපතරයෙක්. මේ දරුවාගේ ජීවිතය කාලකණ්ණි කරන්න ආපු ප්‍රේතයෙක්. මොනවා ඇහුවත් දන්නේ නෑ, දන්නේ නෑ, කියනවා. උඹ වගේ දුෂ්ට ගති ඇති අය දහමට නැඹුරු කරන්නත් බෑ. එහෙම නම් ආපු තැනකට ම පලයං” යැයි තමන් පුච්චා පන්නා දැම්මේය. දැරියටත් නිවසටත් ආධ්‍යාත්මීය ආරක්ෂාවක් දැම්මේය.සතියක් ගත විය. වත්සලාගේ මවගෙන් ගවේෂකවරයාට දුරකථන පණිවුඩයක් ලැබුණේය. “අර මිනිහා (අනුර සර්) එක් තැන් වෙලා. මිනිහගෙ ‍ගෙදර අය ඇවිත් මට තර්ජනය කරනවා. අපි ගුරුකම් කරලා කියලා මරණ තර්ජන කරනවා” යි ඇය කීවාය.“ඒ අයට මගේ දුරකථන අංකය දෙන්න. මා එක්ක කතා කැර ගන්න කියන්න. වහාම රට ඉන්න මහත්තයාට මේ ගැන දැනුම් දී ඔහු දැනුම්වත් කරන්නැයි ද උපදෙස් දුන්නේ ය.අනුර සර් ගේ බිරිය වත්සලාගේ මව දුන් දුරකථන අංකයට අනුව ගවේෂකවරයා අමතා “අනේ! මහත්තයෝ බුදු බව අත්වෙයි. අපට පිහිට වෙන්න. අපට අනුකම්පා කරන්නැ” යි ඉල්ලා සිටියාය.“එහෙම නම් වත්සලාගේ මෑණියන් සමඟ එන්නැ” යි දිනයක් දුන්නේය.එදින වන විට ඉතා දුර්වලව, ශරීරය කෙට්ටුව ඇවිද ගන්නට බැරුව සිටි ඇදුරා (අනුර සර්) ඥාතීන් විසින් ඔසවා ගෙන කැටුව එනු ලැබිණි.“ඇයි මොකද වුණේ?” යි ගවේෂකවරයා ඇසීය.“මහත්තයා මේ නෝනලාට කරපු ගුරුකමක් නිසා මෙයා ඇඳට වැටුණා.”“මෙයා දහම් පාසල් ගුරුවරයෙක් ද? පෙර පිනකට මනුෂ්‍ය භාවය ලබා උපන්නත් මනුස්ස වැඩ ද කරන්නෙ? පෙර පිනට ජ්‍යොතිෂය, මන්ත්‍ර ශාස්ත්‍රය ඉගෙන ගත්තත් ඒවායෙන් කරන්නේ කැත වැඩ, තමනුත් බිරියක් වශයෙන් මේ අසාධාරණ පාහර වැඩ කරන දිහා බලා හිටියා. මිනිසුන්ගේ ඇඟට භූතයන් දමා හම්බ කැර ගෙන එන සල්ලි බාර ගත්තා. දේවාලෙ ඇතුළෙ දි ගෑනුන්ට කරදර හිරිහැර කරන්න ඉඩ දී බලා හිටියා. මූ මේ ලෝකෙ ජීවත් නොවිය යුතු මිනිහෙක්. මෙයා කරපු කියපු දේවල් හැම දෙයක් ම මම කැමරා ගත කරලා තියෙන්නේ. මම කට්ටඩියෙක් නොවෙයි. මේ මිනිහා මේ දරුවාගේ (වත්සලා පෙන්නමින්) ඇඟට බන්ධනය කරපු අමනුෂ්‍යයා ආපහු ගිහින් දැන් ඔහුටම දඬුවම් කරනවා” යි ගවේෂකවරයා කීවේය.“අනේ මහත්තයා මගේ දරු දෙන්නා වෙනුවෙන් අනුකම්පා කරන්නැ” යි අනුර ගේ බිරිය බැගෑපත් වූවාය.“මට සමාවෙන්න. මගේ ජීවිතේ බේරා දෙන්නැ” යි අනුර ද ගොත ගසමින් කීවේය.“එහෙම නම් මේ වත්සලා ගේ අම්මාට වැඳ සමාව ගන්නැ” යි ගවේෂකවරයා නියම කළේය.ඔහු වත්සලාගේ මවට වැඳ “මට සමාව දෙන්නැ” යි කීවේය. වත්සලාට ද වැඳ “අනේ! බුදු පුතේ මට සමාව දෙන්නැ” යි බැගෑපත් වූයේය. ඊට අමතරව තමන්ගේ ම බිරියටත් මවටත් වැඳ සමාව ගත්තේය.බිරින්දෑවරු වුණාම දැනගන්න ඕනෑ තමන්ගේ මිනිහා වැරැදි වැඩ කරනවා නම් එයින් මුදා ගන්න. අසාධාරණ විදිහට හම්බ කරන ඒවා බාර නොගෙන ඉන්න. ඒත් හැමදාම නත්තල් කියලා හිතාගෙන ඒවාට ඉඩ දුන්නා. වැරැදි වැඩවල විපාක කවදා හෝ විඳින්න වෙන බව හිතන්න ඕනැ. මීට පස්සේ ආයෙත් ඔය වගේ වැඩ කළොත් මේ භූතයාම ඇවිත් දඬුවම් කරාවි. දැන්වත් මනුස්සයෙක් වගේ ජීවත් වෙන්න අධිෂ්ඨාන කැර ගන්නැ” යි අවවාද කොට, පලතුරු වට්ටියක් ගෙන්වා ඊට සම්බන්ධ කර භූතාත්මය කැලණියට යැව්වේය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa1406081</link>
    <topic>දෙමළ නායකයන්ට කෙළින්ම කතා එපා</topic>
    <author>ටී. චන්ද්‍රසේකර</author>
    <content>ආචාර්ය සුබ්‍රමනියම් ස්වාමිටී. චන්ද්‍රසේකරඋතුරේ අර්බුදයට දේශපාලන විසඳුමක් ලබාදීම සම්බන්ධයෙන් මැදිහත් වීමේදී ශ්‍රී ලංකා රජය අසීරුතාවට පත් නොවන ආකාරයෙන් කටයුතු කිරීම පිළිබඳව ඉන්දීය නව රජයේ අවධානය යොමුවී ඇතැයි ඉන්දීය මාධ්‍ය අනාවරණය කරයි.මෙය නව විදේශ ප්‍රතිපත්ති ප්‍රවේශයක් යටතේ සිදුවනු ඇතැයි එම මාධ්‍ය විශ්වාසය පළකර සිටියි.මෙරට දෙමළ ප්‍රශ්නයට කොංග්‍රස් ආණ්ඩුව මැදිහත් වූ ආකාරයේ ඇති දෝෂ හා අසාර්ථක වැඩපිළිවෙළ පිළිබඳව පූර්ණ අධ්‍යයනයක් කර ශ්‍රී ලංකාව හා ඉන්දීය රජය අතර පවතින රාජ්‍යතාන්ත්‍රික සබඳතාවලට හානියක් නොවන ආකාරයෙන් ඊට මැදිහත් විය යුතු බවට භාරතීය ජනතා පක්ෂයේ ජ්‍යෙෂ්ඨයින් රජයට උපදෙස් ලබා දී ඇත. මේ සම්බන්ධයෙන් ඉන්දීය රජයට උපදෙස් ලබා දී ඇති ජනතා පක්ෂයේ නායක හා හිටපු අමාත්‍ය ආචාර්ය සුබ්‍රමනියම් ස්වාමි ප්‍රකාශ කර ඇත්තේ මෙම අර්බුදය විසඳීම සඳහා ඉන්දීය රජය මැදිහත් වීමේදී ශ්‍රී ලංකා රජය අසීරුතාවට පත් නොවන ආකාරයෙන් කටයුතු කළ යුතු බවය.මේ අනුව ශ්‍රී ලංකාවේ උතුරේ දෙමළ දේශපාලන නායකයින් සමඟ ඉන්දීය මධ්‍යම රජය සෘජු සබඳතා නොපැවැත්විය යුතු බවත් සියලු සබඳතා පැවැත්විය යුත්තේ ශ්‍රී ලංකා ආණ්ඩුව හරහා බවත් ඔහු ප්‍රකාශ කරයි. බංගලිදේශයේ සිටින හින්දු ජනතාව සමඟ සෘජු සබඳතා පැවැත්වීමට ඉන්දියාවට අයිතියක් නොමැති අතර ඉන්දියාවේ සිටින මුස්ලිම් ජනතාව සමඟ සෘජු සබඳතා පැවැත්වීමට පාකිස්ථානයට අයිතියක් නැත.ඒ ආකාරයෙන් ශ්‍රී ලංකාවේ සිටින දෙමළ ජනතාව සමඟ සෘජු සබඳතා පැවැත්වීමට ඉන්දීය රජයට අයිතියක් නැතැයි කියා සිටින සුබ්‍රමනියම් ස්වාමි ශ්‍රී ලංකා රජයේ සහාය හා එකඟතාවකින් තොරව ශ්‍රී ලංකාවේ දෙමළ ජනතාවගේ ප්‍රශ්නයට විසඳුම් ලබාදිය නොහැකි බවත් හෙතෙම පෙන්වා දෙයි. මේ අනුව ඉන්දීය විදේශ ප්‍රතිපත්තියේ වෙනසක් ඇතිකිරීම තුළින් මෙම ප්‍රශ්නය ද විසඳිය හැකි බවත් සුබ්‍රමනියම් ස්වාමි ඉන්දීය මධ්‍යම රජයට යෝජනා කර ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa1406082</link>
    <topic>ලේක්හවුස් මිහින්තලා ආලෝක පූජාව ජනපති අතින් 11 දා විවෘත කෙ‍රේ</topic>
    <author>රමණී සුබසිංහ</author>
    <content>රමණී සුබසිංහපොසොන් පුර පසළොස්වක පොහොය නිමිත්තෙන් 52 වැනි වරටත් පැවැත්වෙන ලේක්හවුස් මිහින්තලා ආලෝක පූජාව ලබන 11 වැනිදා පස්වරු 6.30 ට මහින්ද රාජපක්ෂ ජනාධිපතිතුමාගේ ප්‍රධානත්වයෙන් විවෘත ‍කැ‍රේ.මෙවර ආලෝක පූජාව ලබන 11, 12, 13 යන තෙදින අබාන්ස් ආයතනයේ බැතිබර දායකත්වයෙන් විදුලි බල මණ්ඩලයේ සම අනුග්‍රහයෙන් සිදු කැරේ. මිහින්තලා රජමහා විහාරාධිපති ගෞරව ශාස්ත්‍රවේදී වලවාහැංගුණවැවේ ධම්මරතන හිමියන්ගේ උපදෙස් හා මග පෙන්වීම මත ලේක්හවුස් මිහින්තලා ආලෝක පූජාවේ කටයුතු සංවිධානය කැරෙන අතර සමාරම්භක ‍උලෙළ සඳහා ජනමාධ්‍ය හා ප්‍රවෘත්ති අමාත්‍ය ආචාර්ය කෙහෙළිය රඹුක්වැල්ල, විශේෂ ව්‍යාපෘති අමාත්‍ය එස්.එම්. චන්ද්‍රසේන, උතුරු මැද මහ ඇමැති එස්.එම්. රංජිත් සමරකෝන්, උතුරුමැද ආණ්ඩුකාර කරුණාරත්න දිවුල්ගනේ, මිහින්තලේ ශ්‍රී ලනිප සංවිධායක අධ්‍යාපන සේවා අමාත්‍ය දුමින්ද දිසානායක, ලේක්හවුස් ආයතනයේ සභාපතිතුමා ඇතුළු අධ්‍යක්ෂ මණ්ඩලය, විදුලිබල මණ්ඩලයේ සභාපතිතුමා ඇතුළු අධ්‍යක්ෂ මණ්ඩලය, අබාන්ස් ආයතනයේ සාමාන්‍යාධිකාරි ඇතුළු ජ්‍යෙෂ්ඨ නිලධාරීන් ද මහා භාරකාර සරත් සෙනෙවිරත්න මහතා ඇතුළු සම්භවනීය පිරිසක් ද සහභාගි වෙති. 12 දා උතුරු මැද මහ ඇමැති එස්.එම්. රංජිත් සමරකෝන් මහතාගේ සුරතින් ද, ජූනි 13 දා ලේක්හවුස් ආයතනයේ සභාපති බන්දුල පද්මකුමාර, විදුලි බල මණ්ඩලයේ සභාපති ඩබ්ලිව්.බී. ගණේගල මහත්වරුන් අතින් ද ආලෝක පූජාව විවෘත වේ.එම අවස්ථාවට අනුරාධපුර මහ දිසාපති මහින්ද සෙනෙවිරත්න මහතා සහ අබාන්ස් ආයතනයේ ජ්‍යෙෂ්ඨ නිලධාරීහු ද සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa1406083</link>
    <topic>ආබාධිතයන්ට ඡන්දය දීමේදී පහසුකම් වැඩි කරයි</topic>
    <author/>
    <content>ඉදිරි මැතිවරණවලදී ඡන්ද පොළට එන ආබාධිත අයට, රෝගීන්ට හා වයස්ගත වූවන්ට පහසුවෙන් තම ඡන්දය පාවිච්චි කිරීමට කටයුතු යෙදීමට මැතිවරණ කොමසාරිස් මහින්ද දේශප්‍රිය මහතා කටයුතු කරගෙන යයි.මේ සඳහා කටයුතු කිරීමේදී මුලින්ම ඡන්ද මධ්‍යස්ථානවල පිහිටීම පිළිබඳව පූර්ණ සමීක්ෂණයක් පැවැත්වේ. උඩරට ප්‍රදේශයේ පඩිපෙළක් නැති ඡන්ද පොළක් දකින්නට නොහැකි තරමට පඩිපෙළ සහිත විදුහල් තිබෙන නිසා රෝද පුටුවලින් පැමිණෙන ආබාධ වූ අයට හෝ කිහිලිකරුවලින් පැමිණෙන අයට මෙවැනි ඡන්ද මධ්‍යස්ථානවලට යාම අතිශය දුෂ්කර වී ඇත. කඳු උඩ පිහිටි ඡන්ද මධ්‍යස්ථාන එම විදුහල්වලින් ඉවත්කර පහසුවෙන් යා හැකි රජයේ විදුහල් ඒ සඳහා තෝරා ගැනීමට සැලැසුම් කරන බව ද කොමසාරිස්වරයා කීය.රෝද පුටුවෙන් හෝ පැමිණ නැගිට ගන්නට බැරි ඡන්දදායකයන්ට ද ඡන්ද පොළ නිලධාරියාගේ අවසරය මත ඔහු ළඟට ගොස් ඡන්ද සලකුණු කිරීමට කටයුතු යොදනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa1406084</link>
    <topic>විපතට පත් ජනතාවට වහාම සහන සලසන්න</topic>
    <author>සුනිල් දයා අල්විස්</author>
    <content>ජනපතිසුනිල් දයා අල්විස්ගංවතුර හේතුවෙන් පීඩාවට පත් ජනතාවට අවශ්‍ය සහන සැලසීමටත් වෙළෙඳපොළේ භාණ්ඩ මිල ගණන් සාධාරණ මට්ටමකින් පවත්වාගෙන යාමටත් අවශ්‍ය ක්‍රියා මාර්ග ගන්නා ලෙස ආහාර සුරක්ෂිතතාව හා ජීවන වියදම් පාලනය කිරීමේ අමාත්‍ය අනුකාරක සභාව වෙත මහින්ද රාජපක්ෂ ජනාධිපතිතුමා උපදෙස් ලබාදී තිබේ.පසුගිය යල කන්නයේ පැවැති නියඟය ‍හේතුවෙන් වී නිෂ්පාදනය අඩුවීම නිසා සහල් තොග හිඟයකින් තොරව හා මිල පාලනයක් යටතේ පවත්වාගෙන යාමට සහ සහල්වල ගුණාත්මක භාවය පවත්වා ගෙන යාමටත් පියවර ගන්නැයිද මේ අමාත්‍ය කමිටුවට වැඩිදුරටත් උපදෙස් ලබා දී ඇත.වේයන්ගොඩ ප්‍රදේශයේ පිහිටුවා ඇති විද්‍යාත්මක සහල් ගබඩාව මෙන් සහල් ගබඩා අනෙකුත් ප්‍රදේශවල ද ස්ථාපිත කරන්නැයි ද අදාළ නිලධාරීන්ට ජනාධිපතිතුමා මෙම රැස්වීමේදී උපදෙස් දී ඇතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa1406085</link>
    <topic>දුම්රියට කෝටි ගාණක් අහිමිවන ලකුණු</topic>
    <author>තාරක වික්‍රමසේකර</author>
    <content>තාරක වික්‍රමසේකරදුම්රිය නිදහස් ගමන් බලපත්වලින් ලැබිය යුතු මිලියන 100 කට ආසන්න මුදලක් දුම්රිය දෙපාර්තමේන්තුවට අහිමිවීමේ තත්ත්වයක් උදාවී ඇතැයි දුම්රිය අභ්‍යන්තර ආරංචි මාර්ග පවසයි.විශේෂයෙන්ම අධ්‍යාපන, සෞඛ්‍ය ඇතුළු ක්ෂේත්‍රයන්ගෙන් අය විය යුතු නිදහස් ගමන් බලපත්‍ර මුදල් ලබා ගැනීමට දුම්රිය දෙපාර්තමේන්තුව විසින් නිසි පරිදි වාර්තා අදාළ දෙපාර්තමේන්තු හා අමාත්‍යාංශ වෙත නොයැවීම නිසා මේ තත්ත්වය උදාවී ඇති බව ද දැන ගන්නට ඇත. සියලු රාජ්‍ය සේවකයන්ට වසරකට සිය පවුල සමඟ දුම්රියේ ඕනෑම දුරක් ගමන් කිරීම සඳහා අවස්ථා තුනක් (ගමන් වාර 6 ක්) හිමිවන අතර එකී ගමන් සඳහා අදාළ මුදල් දෙපාර්තමේන්තුව විසින් ගෙවීම් කරනු ලැබේ. ඒ සඳහා ප්‍රවේශ පත්‍ර ගාස්තු සඳහන් කර දුම්රිය දෙපාර්තමේන්තු විසින් ලේඛන කඩිනමින් යැවිය යුතු වුවත් ඒවා වසර ගණනාවක් තිස්සේ ලිපි ගොනුවල සිරවී ඇති බවත් දැනගන්නට ඇත‍. මේ සම්බන්ධයෙන් දුම්රිය වාණිජ අධිකාරි ජී.ඩබ්ලිව්. සිසිර කුමාර මහතාගෙන් කළ විමසීමකදී ඔහු පැවසුවේ ගමන් බලපත්‍රවලින් ආපසු මුදල් ලැබීමේ ප්‍රමාදයක් හා ගැටලුවක් තිබෙන බව දැනගන්නට ලැබී ඇති බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa1406086</link>
    <topic>බෑවුම්වල අවදානම වැඩියි</topic>
    <author>තුෂාරි වික්‍රමසිංහ</author>
    <content>තුෂාරි වික්‍රමසිංහඉදිරි දින කීපය තුළ මෝසම් සමය ආරම්භ වීමත් සමඟ කඳු බෑවුම්වල නාය යෑමේ අවදානමක් ඇති විය හැකි බැවින් කඳු බෑවුම් ප්‍රදේශවල ජීවත්වන ජනතාව මේ පිළිබඳ දැඩි විමසිල්ලෙන් කටයුතු කළ යුතු යැයි කාලගුණ විද්‍යා දෙපාර්තමේන්තුවේ අධ්‍යක්ෂ ජනරාල් ලලිත් චන්ද්‍රපාල මහතා පවසයි. පසුගිය දා ඇති වූ අධික වර්ෂාවට හේතු වූයේ ශ්‍රී ලංකාව තුළ සුළං අභිසාරි කලාපයක් වර්ධනය වීම බවත් එවැනි තත්ත්වයක් කල් ඇතිව ජනතාවට දැනුම් දීමට නොහැකි බැවින් නිරිත දිග මෝසම සමඟ ගිගුරුම් සහිත වැසි ඇති වුවහොත් වර්ෂාව පවතින විට එළිමහනේ සිටීමෙන් වළකින ලෙස ද ඒ මහතා ජනතාවගෙන් ඉල්ලා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa1406087</link>
    <topic>සඳගිරි සෑයේ ධාතු නිධානය පෝදා</topic>
    <author/>
    <content>රණවිරුවන්ගේ උදාර සේවය අගය කිරීම් වස් ජනාධිපතිතුමාගේ සංකල්පයකට අනුව ඓතිහාසික අනුරපුර පින්බිමේ රුවන්වැලි සෑ රදුන් ආසන්නයේ නිර්මාණය කරන ලද උසින් අඩි 285 ක් හා විෂ්කම්භය අඩි 255 ක්වූ සඳගිරි සෑ රදුන්ගේ නිදන් වස්තු තැන්පත් කිරීම පොසොන් පොහෝ දා (12) මහින්ද රාජපක්ෂ ජනාධිපති තුමන් අතින් සිදු කෙරේ.මීට අමතරව 12 දා සිට 15 දක්වා බුදුරදුන්ගේ කේශ ධාතු ප්‍රදර්ශනයක් ද පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa1406088</link>
    <topic>සේරුවිල මංගල මහා සෑරජුන් උදෙසා සිදු කෙරුණු අසිරිමත් ස්වර්ණ ප්‍රාකාර පූජාව</topic>
    <author/>
    <content>සේරුවිල මංගල නම් මහා සෑ රජුන් හට උපහාර පිණිස මහමෙව්නාව භාවනා අසපුවත් ශ්‍රද්ධා රූපවාහිනියත් එක්ව ඉදිකරන ලද රන්කණු දහසකින් පමණ සමන්විත ස්වර්ණ ප්‍රාකාරයක් බඳු වූ අසදිස මහා රන්වැට පසුගිය වෙසක් මස 31 වැනි දින ශ්‍රී ලංකා පාර්ලිමේන්තුවේ ගරු කථානායක තැන්පත් චමල් රාජපක්ෂ මැතිදුන්ගේ සුරතින් ලක්ෂ සංඛ්‍යාත සැදැහැවතුන්ගේ සහ මහා සංඝරත්නයේ සහභාගිත්වයෙන් මංගල මහා සැරදුන් වෙත පූජා කරන ලදි.මහමෙව්නාව භාවනා අසපු සංචිතයේ නිර්මාතෘවර පූජනීය කිරිබත්ගොඩ ඤාණානන්ද ස්වාමීන් වහන්සේගේ සංකල්පයකට අනුව සිදු කෙරුණු මේ මහා පුණ්‍ය කර්මයට සේරුවිල මංගල රාජමහා විහාරාධිපති අමරපුර කල්‍යාණවංශ නිකායේ අනුනායක සේරුවිල සරණකිත්ති අනුනායක ස්වාමීන්ද්‍රයන් වහන්සේගේ පූර්ණ ආශිර්වාදය හිමිව තිබුණි. මහමෙව්නාව භාවනා අසපුවාසී ස්වාමීන් වහන්සේලාගේත් ශ්‍රද්ධා රූපවාහිනියේ සහ ශ්‍රද්ධා ගුවන් විදුලියේ සභාපති තුමිය වන රෝෂිණී රාජපක්ෂ මහත්මිය ඇතුළු ශ්‍රද්ධා අධ්‍යක්ෂ මණ්ඩලයේ අධීක්ෂණය සහ කැපවීම යටතේ ලොව පුරා සැදැහැවතුන්ගේ ආධාර උපකාර සහිතව මෙම විස්මිත රන්වැට වසරකටත් අඩු කාලයක දී තනවන්නට යෙදුණි.එම රන්වැට විවෘත කිරීමේ පුණ්‍ය උත්සවය සහ ඊට සමගාමීව පැවැති සේරුවිල මංගල මහා සෑ වන්දනාව උදෙසා සෑ රජුන් සැරසීමේ කටයුතු වෙසක් මස 30 වැනිදා ශ්‍රී ලංකා නාවික හමුදාවේ සහයෝගයෙන්, සෑ රජුන් මුළු මණින් ම සුවඳ පැනින් දෝවනය කිරීමෙන් අනතුරුව ආරම්භ වුණි.පින්කම වෙනුවෙන් සෑරජුන්ගේ පේසාවළලු මුළුමනින් ම නානාවිධ සුවඳ මලින් සරසා තිබු අතර කොත් කැරැල්ල ද සතරැස් කොටුව ද දේවතා කොටුව ද සුවඳ මලින් සරසා මල් කංචුක ද පලඳා තිබුණි. එසේ සුවඳ මලින් සිදුකළ සැරසීම් අතර සුවිශේෂීම අංගය වූයේ සෑ රජුන්ගේ බඳ වටා දාමයන් ආකාරයෙන් පලඳා තිබූ මුළුමනින් ම මලින් ගොතන ලද සුවිශාල මල් මාලාවන් ය.ගරු කථානායක තුමන්, බුද්ධ ශාසන නියෝජ්‍ය අමාත්‍ය තුමන්, නාවික හමුදාපති තුමන්, සිවිල් ආරක්ෂක බළකා අධ්‍යක්ෂ ජනරාල් තුමන් ඇතුළු සැදැහැවතුන් විසින් මල් දෝලාවලින් සෑ වන්දනාව උදෙසා අෂ්ඨපාන ගිලන්පස ඇතුළු පූජා ද්‍රව්‍යයන් වැඩම කරවීම බොහෝ දෙනෙකුගේ චිත්ත ප්‍රසාදය උපදවන දසුනක් විය.ගුවන් ගැබෙන් මල් වරුසා ඇද හැලෙද්දී රැස්ව සිටි ලක්ෂ සංඛ්‍යාත සැදැහැවතුන්ගේ සාධුකාර සහ හේවිසි වාදන මධ්‍යයේ කථානායක චමල් රාජපක්ෂ මැතිඳුන්ගේ සුරතින් උතුම් සෑරජුන් උදෙසා රන්වැට පූජා විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa1406089</link>
    <topic>අනුරපුරේ දොළොස්මහේ දන්සලෙන් පොසොන් ‍සතියේ 60000 කට දිවා ආහාර</topic>
    <author>ඡායාරූපය - මහින්ද විතානාරච්චි</author>
    <content>සීමාසහිත එක්සත් ප්‍රවෘත්ති පත්‍ර සමාගම 52 වැනි වරටත් පවත්වනු ලබන පොසොන් මිහින්තලා ආලෝක පූජාවට අබාන්ස් සමාගම පූර්ණ අනුග්‍රාහකත්වය ලබා දී තිබේ.අදාළ අනුග්‍රාහකත්වයේ චෙක් පත අබාන්ස් සමාගමේ ප්‍රචාරකායතනය වන ඒ.බී.එස්. ගාඩ්නර් ඩික්සන් ‍හෝල් හි සාමාන්‍යාධිකාරී ධම්මික ප්‍රසන්න මහතා සීමා සහිත එක්සත් ප්‍රවෘත්ති පත්‍ර සමාගමේ සභාපති හා කළමනාකාර අධ්‍යක්ෂ බන්දුල පද්මකුමාර මහතා වෙත පිරිනැමූ අයුරු මෙහි දැක්වේ.ආයතනයේදී අලෙවි අංශ නියෝජ්‍ය සාමාන්‍යාධිකාරී වරුණ මල්ලවාරච්චි මහතා සහ ඒ.බී.එස් ගාඩ්නර් ආයතනයේ ගිණුම් කළමනාකාරිනී ඌෂා ඩික්සන් මහත්මියද මෙහි සිටිති.ඡායාරූපය - මහින්ද විතානාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa14060811</link>
    <topic>රුසියාවේ මෙගා සංචාරක ප්‍රවර්ධන වැඩ සටහනේ 6 වැනි අදියර ඇරැඹේ</topic>
    <author/>
    <content>රුසියාවේ පැවැත්වෙන දැවැන්ත මෙගා සංචාරක ප්‍රවර්ධන වැඩ සටහනේ 6 වන අදියර, ශ්‍රී ලංකා රාත්‍රිය - 2014 නම් වූ සංස්කෘතික සංදර්ශනයකින් හා විශේෂ අමුත්තන් සඳහා වූ රාත්‍රී භෝජන සංග්‍රහයකින් මොස්කව්හි Lotte Plaza හෝටලයේදී මැයි මස 29 දින ක්‍රියාත්මක කරනු ලැබීය. ශ්‍රී ලංකාවේ ස්වභාවික සෞන්දර්යයත්, සංස්කෘතික උරුමයත් විදහා දැක්වූ මෙම ආරම්භක උත්සවය සංචාරක ප්‍රවර්ධන වැඩ සටහනේ 6 වන අදියර සනිටුහන් කරමින් ඉතා සාර්ථකව රුසියාවේ ශ්‍රී ලංකා තානාපති උදයාංග වීරතුංග මහතාගේ ප්‍රධානත්වයෙන් පැවැත්විණ.එයට සහභාගි වූ විශේෂ අමුත්තන් අතර රුසියානු රජයේ නියෝජිතයන්, මොස්කව්හි සේවයේ නියුතු විදේශීය තානාපතිවරු, ප්‍රමුඛ පෙළේ සංචාරක නියෝජිතයන්, තේ ව්‍යාපාරයේ ප්‍රමුඛයන්, ප්‍රධාන පෙළේ ජනමාධ්‍ය නියෝජිතයන් හා මොස්කව්හි වෙසෙන ශ්‍රී ලාංකිකයන් ඇතුළු 200 ක් පමණ ආරාධිතයෝ වූහ.මෙම අවස්ථාවට සහභාගි වූ අමුත්තන්ට මුලින්ම ඇස ගැසුණේ මහින්ද රාජපක්ෂ ජනාධිපති තුමාගේ රුසියානු, යුක්රේන, කසකස්තාන් හා බෙලරුසියානු සංචාරවල මෙන්ම ශ්‍රී ලංකාවේ ඓතිහාසික නගර, සුන්දර මුහුදු වෙරළ, ශ්‍රී ලාංකික ආහාර, සාම්ප්‍රදායික නැටුම්, වනෝද්‍යාන ආදිය නිරූපණය කෙරෙන ඡායාරූප 200 කින් පමණ සමන්විත ප්‍රදර්ශනයකි. ශ්‍රී ලංකාවේ ප්‍රකට නැටුම් කණ්ඩායම් විසින් සජීවීව ඉදිරිපත් කළ ශ්‍රී ලාංකික සංස්කෘතික සංදර්ශන හැම දෙනාගේම නෙත් පැහැර ගත් විචිත්‍රාංගය විය.පැමිණ සිටි අමුත්තන් අමතමින් තානාපති උදයාංග වීරතුංග මහතා මෑතක සිට ලොව ප්‍රධාන පෙළේ සංචාරක සමාගම් විසින් ශ්‍රී ලංකාව ආසියාවේ හොඳම සංචාරක ගමනාන්තය ලෙස නම් කිරීමට හේතු විස්තර කළේය. ශ්‍රී ලංකාව හා රුසියාව අතර දීර්ඝ කාලයක් තිස්සේ පවතින මිත්‍රත්වය හා අප දෙරටේ ජනතාව අතර ඇති සමීප සම්බන්ධතාව ගැන සඳහන් කළ තානාපතිවරයා ශ්‍රී ලංකාවේ සංචාරය කිරීමට සිය ගනුදෙනු කරුවන් දිරිමත් කරන ලෙස පැමිණ සිටි සංචාරක ක්ෂේත්‍රයේ නියෝජිතයන් ගෙන් ඉල්ලා සිටියේ ශ්‍රී ලංකාවේ සංචාරය ඔවුනට අමතක නොවන අත්දැකීමක් වනු ඇති බව ප්‍රකාශ කරමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aa14060812</link>
    <topic>පොසොන් පෝය බ්‍රහස්පතින්දා</topic>
    <author/>
    <content>පොසොන් පුර පසළොස්වක පොහොය ලබන 12 දාට යෙදී තිබේ. මිහිඳු හිමියන් ලංකාද්වීපයට වැඩම කළේ පොසොන් පුර පසළොස්වක පෝදාකය.ජුනි 12 දින දහවල් 12.25 ට පොහොය ලබන අතර පසුදින (13) 9.41 ට පොහොය ගෙවේ. සිල් සමාදන් වීම 12 වැනි බ්‍රහස්පතින්දා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=ab1406081</link>
    <topic>විධායක ජනාධිපති ධුරය පිළිබඳව කතාව විපක්ෂයේ විලාසිතාවක්!</topic>
    <author>මිගාර මානාවල</author>
    <content>රටේ දේශපාලනය තුළ මේ දිනවල කථා කෙරෙන මාතෘකාවන් අතර “විධායක ජනාධිපති ධූරය පිළිබඳව විලාසිතාවට වගේ කථා කිරීම” ප්‍රධාන තැනක් ගෙන තිබේ. ජවිපෙ වැනි දේශපාලන පක්ෂ සමහර කාලයකට විධායක ජනාධිපති ධූරයට එරෙහිව “මාරාන්තික” අරගල කරන බව පෙන්වන අතර තවත් සමහර කාලයක විධායක ජනාධිපතිවරුන් පත් කිරිමට මාරාන්තික අරගල කරන ආකාරය ඉතිහාසය තුළත් පෙන්නා දී ඇත.පසුගිය කලෙක විධායක ජනාධිපති ධූරයට හිටපු හමුදා නායකයකු පත් කළ යුතු යැයි සිතූ ඔවුන්, දැන් සිතන්නේ ඒ සඳහා කවරෙකුවත් පත් නොකොට එය අහෝසි කළ යුතු ය කියාය. මීට අමතරව, එදා විධායක ජනාධිපති ධූරයට එරෙහිව කිසිවක් නොකියූ සමහර කොළඹ නගරය මුල් කරගෙන ජීවත්වන මාදුළුවාවේ සෝභිත හිමියන්, මේ දිනවල දේශනා කරන ධර්මය බවට පත්වී තිබෙන්නේ විධායක ජනාධිපති ධූරය අහෝසි කරගන්නේ කෙසේ ද යන්න සාකච්ඡා කිරීමටයි.විපක්ෂයේ අනෙකුත් ප්‍රධාන පක්ෂය වන එජාප මේ පිළිබඳව හැසිරෙන්නේ තනිකරම හාස්‍යජනක හා මෝඩ ආකාරයෙන්ය. මේ ජනාධිපති ධූරය නිර්මාණය කළේම තමන්ගේම පක්ෂයේ හිටපු නායකයා බව ඔවුන්ට අමතකය. විධායකයට එරෙහිව එදා ගාමිණි ලලිත් ආරම්භ කළ දේශපාලන අරගලයේදී ජනාධිපති ධූරය ආරක්ෂා කරන්නට දිවි හිමියෙන් කැපවන බව එළිපිටම කියා පෑ රනිල් වික්‍රමසිංහ අද පෙන්නන්නට හදන්නේ “මේ විධායක ජනාධිපති ධූරය ගැන වගේ වගක් තමන් දන්නේ නැහැ” වැනි අදහසක්ය.විධායක ජනාධිපති ධූරය සඳහා දෙවරක් තරග කළ නායකයකු වූ රනිල් වික්‍රමසිංහ ඒ දවස්වල කවදාවත් මේ ක්‍රමයට එරෙහිව කටේ කෙළ ටිකක්වත් හෙල්ලුවේ නැත. හැමදාම ජනාධිපති තරගය සඳහා ඉදිරිපත් වන මොහුගේ මතය වන්නේ ජනාධිපති ධූරය මඟින් රටට සේවය කළ හැකි බවය.එහෙත් ඒ හැම විටම රටේ ජනතාවගේ ජන මතය හරහා තමන් පරාජයට පත් වීමත් සමඟ “කඩන්න බැරි මිදි තිත්තයි” කියා කියූ පරණ කථාවට අනුව යමින්, “දිනන්න බැරි තැන ජනාධිපති තනතුර” ම හොඳ නැතැයි කියන්නට පටන් ගනී.විධායක ජනාධිපති තනතුර මේ රටට ආවේ කෙසේ ද? කවරෙකු විසින් එය ගෙනාවේ ද? යන ප්‍රශ්නය පවා අද සමහරුන්ට අමතක බවක් ද පෙනී යයි. 1977 මැතිවරණයෙන් ජය ගත් ජේ. ආර්. ජයවර්ධන මහතා, ප්‍රජාතන්ත්‍රවාදය ගැන සිතුවේ එය තමන් කැමැති දෙයක් කළ හැකි අරුම පුදුම බලයක් ලෙසිනි.පාර්ලිමේන්තුවේ හයෙන් පහක බලය ඔහු යොදා ගත්තේ තමන්ගේ සිතේ වසර හැත්තෑවක් තිස්සේ තිබූ බල කෑදරකම ඉටුකර ගැනීමට මිස රට සංවර්ධනය කිරීමට නොවේ. ජේ. ආර්. “රාත්‍රියේ දකින සිහිනය පසු දින නීතියක්” බවට පත් කරන්නට පාර්ලිමේන්තුවේ බලය පාවිච්චි කළේය.සමහරුන් සිතන්නේ විධායක ජනාධිපති ධූරය බිහි වූයේ 1978 අලුත් ආණ්ඩුක්‍රම ව්‍යවස්ථාවෙන් කියාය. ඇත්තටම එයත් වැරැදි තර්කයකි. 1978 වන තුරුවත් ඉවසීමක් ජේ. ආර්. ට තිබුණේ නැත. ඔහු මැතිවරණයෙන් දිනුවේ 1977 ජූලි මස 23 දාය. එදා සිට ඔහු, හැසිරුණේ මේ රටේ එතෙක් පැවැති ප්‍රජාතන්ත්‍රවාදී සම්ප්‍රදාය, පාර්ලිමේන්තු ආකෘතිය, වෘත්තිය සමිති දේශපාලනය, ආගමික නායකත්වය යනාදියට එරෙහිව යන මැරවර ලීලාවකිනි.ඔහු විසින් 1978 අලුතින් ආණ්ඩුක්‍රම ව්‍යවස්ථාවක් නිර්මාණය කරන්නටත් පෙර, 1978 .... එතෙක් පැවැති 1972 ව්‍යවස්ථාවට සංශෝධනයක් ලෙසින්ය විධායක ජනාධිපති ධූරය හඳුන්වා දුන්නේ. 1972 ව්‍යවස්ථාව අවුරුදු 7 ටම ඒ වන විට සංශෝධනය කර තිබුණේ එක් වතාවක් පමණි.ජේ. ආර්. බලයට පැමිණි විගස සිදුකළේ ඒ පරණ ව්‍යවස්ථාවට දෙවන වරට සංශෝධනය කරමින් විධායක ජනාධිපති ධූරය හඳුන්වා දීමය. එසේම, ඔහුට අවශ්‍යව තිබුණේ හැකි ඉක්මනින් එවකට සිටි නාමික ජනාධිපතිවරයා වූ විලියම් ගොපල්ලව මහතා ගෙදර යවා එක රැයින් තමා ජනාධිපති වීමය.ජේ. ආර්. ගේ මේ හදිස්සිය කොතරම් ද කියන්නේ නම් ඔහු විධායක ජනාධිපතිවරණය පිහිටුවීමට යෝජනා කළ 1972 ව්‍යවස්ථාවේ දෙවන සංශෝධනය තුළ මේ ධූරය පිළිබඳව ශක්තිමත් සාම්ප්‍රදායික ව්‍යවස්ථාමය පිහිටවීමක් කරා යෝජනා වී නොතිබිණි.ඇත්තටම ජේ. ආර්. කළේ මුලින් එතෙක් තිබු ව්‍යවස්ථාවට එනම් 1972 ජනරජ ව්‍යවස්ථාවට දෙවන සංශෝධන ඉදිරිපත් කර ජනාධිපති ධූරය පිහිටුවා, ඊට පසුව එයට ගැළපෙන ආකාරයට 1978 අලුත් ව්‍යවස්ථාවක් සෑදීමය.එය හරියට “මුලින් ඇඳුම මසා, පසුව එයට ගැළපෙන ආකාරයට ශරීරය කපා ගත්තා වගේ” වැඩකි. දේශපාලන විද්‍යාව ගැන උනන්දු ඕනෑම අයෙකුට 72 දෙවන ව්‍යවස්ථා සංශෝධනයක් (ජනාධිපති ධූරය යෝජනා කරන) 1978 ව්‍යවස්ථාමය ජනාධිපති තනතුර යෝජනා කරන පරිච්ඡේදයක් සංසන්දනය කරමින් මේ හදිස්සිය තේරුම් ගත හැකිය.එදායින් පසුව මේ රටේ විධායක ජනාධිපතිවරුන් පස්දෙනෙකු පත් වී ඇත. එයින් හරියටම ජනමතයෙන් පත් වූ නායකයා මහින්ද රාජපක්ෂ මැතිතුමා යැයි අනිවාර්යයෙන්ම තර්ක කළ හැකිය. මා එසේ කියන්නේ කරුණු කීපයක්ම නිසාවෙනි. හිටපු ජනාධිපතිවරුන් හතර දෙනා අතරින්, දෙදෙනෙක්ම එනම් ජේ. ආර්. ජයවර්ධන (1978) හා ඩී. බී. විජේතුංග (1992) ජනාධිපති තනතුරට මුලින්ම පත්වූයේ මහජන ඡන්දයෙන් නොව පාර්ලිමේන්තුවෙන්ය.ජේ. ආර්. පාර්ලිමේන්තුවෙන් ජනාධිපති වී පසුව 1982 මැතිවරණයට ගියේය. විජේතුංග පාර්ලිමේන්තුවෙන් ජනාධිපති වී මැතිවරණයට නොගොසින්ම ගෙදර ගියේය. ප්‍රේමදාස මහතා හා චන්ද්‍රිකා මැතිනිය ජනාධිපති මැතිවරණය සඳහා තරග කළත්, මේ බොහෝ මැතිවරණවල තීරණාත්මක සාධකය වූයේ එක්කෝ එල් ටී ටී ඊ එකය. නැත්නම් ජේ. වී. පී. එකය. 1989 ප්‍රේමදාස මහතා පත්වීම කෙරෙහි ජේ. වී. පී. බලපෑම තනිකරම පැවැතිණි.රට නිදහස් කරගැනීමට ජනවරමක් ලැබීමත්, එසේ ලැබූ ජනවරම මත රට නිදහස් කරගැනීමටත් හැකිවූයේ මහින්ද රාජපක්ෂ මැතිතුමාට පමණි. 2005 දී රට නිදහස් කරගැනීමේ සෘජු ජනවරමක් ලැබූ අතර, 2010 දී 1977 න් පසුව නිදහස් රටක පැවැති පළමු මැතිවරණයෙන් 2010 ජනාධිපතිවරණයෙන් ලැබු අතිවිශාල ජයග්‍රහණය මෙහිදී ඉතාමත් වැදගත්ය.විධායක ජනාධිපති ධූරය රටේ ජාතික න්‍යාය පත්‍රයට ගැළපෙන නායකයෙකුට ලැබුණ විට එයින් ලැබෙන විපුල ප්‍රයෝජනයත්, එය රටට එරෙහි නායකයෙකු ලැබුණ විට රටට කිසිවක් නොලැබෙන බවත්, මෙතෙක් පත්වූ ජනාධිපතිවරුන්ගේ භූමිකාවන්ගෙන් තේරුම් ගත හැකිය. ඇත්තටම මා තර්ක කරන්නේ එය තනතුරේ ප්‍රශ්නයක් නොව එයට පත්වන පුද්ගලයා මත එම තනතුරේ ඵලදායකත්වය රැඳී පවතින බවයි.ජේ. ආර්. ජයවර්ධන මහතා ජනාධිපති ධූරය හා ඔහුගේ හයෙන් එකේ බලය යොදා ගත්තේ රාත්‍රියේ තමන් දකින නපුරු සිහින දවල්ට සැබෑ කරගන්නටය. ඔහු වසර 40 පමණ බලය දෙස බලා සිට පමාවී ආ වසන්තයක් එය ලැබුණ විගස රටේ සමාජ ජීවිතය දේශපාලන පැවැත්ම සම්පූර්ණයෙන් අවුල් කළේය.ඔහු බුදු සමයට මරු පහරක් දෙමින් ගැටඹේ පන්සලට කම්බි ගැසුවේය. වාමාංශික ව්‍යාපාරයේ නායකයින් හා වැඩ කරන ජනතාව මහමඟට දැම්මේය. බුද්ධිමතුන්ට මහ දවල් මහ පාරේදී පහර දුන්නේය. අද එජාපය ගැන කිඹුල් කඳුළු හලන අපේ මාදුළුවාවේ සෝභිත හිමිට තරුණ බෞද්ධ සංගමයේ රැස්වීමේ එළියට ඇද පහර දුන්නේය. උන්වහන්සේටත් එය අද අමතක වීම කනගාටුවට කරුණකි. ඒ කෙසේ හෝ ජේ. ආර්. ජනාධිපතිකම අවශ්‍ය වූයේ මේ වැඩවලට මිස රටට වැඩ කරන්නට නොවේ.ප්‍රේමදාස මහතා තමන්ගේ තනතුර තම පක්ෂයේ ඔහුට ප්‍රතිවිරුද්ධ කණ්ඩායමට එරෙහිව ගෙන ගියා මිස එයින් ඵලදායක යමක් කරන්නට නොහැකි විය. එබැවින් ප්‍රේමදාස මහතාගේ දේශපාලන ක්‍රියාකාරිත්වය නෛයිසර්ගිකව තිබූ ගැටලු එළියට පැන්නා මිස එය විධායක ජනාධිපති ධූරයේ ගැටලුවක් නොවීය.ඔහු තම පක්ෂයේ අනෙක් නායකයින් සමඟ ගැටුණි. රටේ අවශ්‍යතාවක් නිසා හෝ විධායක ජනාධිපති ධූරයේ ගැටුමක් නිසා නොව එක්සත් ජාතික පක්ෂ බල හමුදාව දරා සිටි කුරුඳුවත්තට එම බලය අහිමි වී කෙසෙල්වත්තට එම බලය මාරු වීමේ ගැටලුව නිසාය. මේ හමුදාවට මැදි වූ ප්‍රේමදාස එක්සත් ජාතික පක්ෂ මහ මඟ එල් ටී ටී ඊ සංවිධානයට බිලි වුණේ ඔවුන්ගේ අභ්‍යන්තර කුළල් කා ගැනීම ප්‍රභාකරන්ට තලු මරණ ත්‍රස්තවාදයට ඉඩක් ලබා දෙමිනි.විජේතුංග මහතාගේ ජනාධිපති ධූරය සිහිපත් කරන්නේ අපේ රටේ සිටි විහිළුකාර රජවරුන්ගේ අතීතයයි. උදේට කියන දෙය හවසට අමතක වන ආකාරයේ නායකයෙක් වූ විජේතුංග මහතා තුළින් විධායක ජනාධිපතිකමේ හොඳ නරක තේරුම් ගත නොහැකිය.චන්ද්‍රිකා මහත්මියගේ ජනාධිපති ධූරය ගැන අපේ රටේ බොහෝ අය කියන්නේ රටට වැඩක් තිබූ අනගි අවස්ථාවක් මඟ හැරී ගිය කාලයක් ලෙසිනි. එතුමියගේ සෙල්ලක්කාර ජීවිතයත් අනෙක් අතින් එතුමිය වටකර ගත් කුඩා කණ්ඩායමේ ඕනෑ එපාකම් ඉටු කළා මිස රටට දැනෙන සේවයක් එතුමිය ගෙන් සිදුවූයේ නැත. එල් ටි ටී ඊ සංවිධානය ගැන මෝඩ විශ්වාසතාවයකින් පසු වූ ඇය රටේ සංවර්ධනය ගැන ලොකු කතා පැවැත්වූවා මිස හරිහමන් සංවර්ධන වැඩක් කරන්නට තරම් උවමනාවකින් යුක්ත වූයේ නැත.විධායක ජනාධිපති ධූරය රටේ ජනතා න්‍යාය පත්‍රයත් සමඟ එකට එක්වුයේ 2005 ජනාධිපතිවරණයෙන් මහින්ද රාජපක්ෂ මැතිතුමා ජයග්‍රහණය කිරීමත් සමඟය. එතෙක් තිබූ “මුල්ගල් සංවර්ධනය සැබෑ සංවර්ධනයක්” බවට පත්කළේ එතුමාගේ මැදිහත් වීමෙනි. ප්‍රජාතන්ත්‍රවාදය ගැන එතෙක් පැවැති “බොරු සාකච්ඡා” සැබෑ “දේශපාලන නිදහසක්” බවට පත්කළේ එතුමන්ගේ පාලනයෙනි.ත්‍රස්තවාදය පරාජය කිරිම ගැන පක්ෂයේ තිබූ “පොතේ ගුරු වාදය” ඇත්ත ත්‍රස්ත විරෝධයක් ලෙසින් “කිලිනොච්චියට” ගියේ එතුමන්ගේ නායකත්වයෙනි. රටේ අධිවේගී මාර්ග, අලුත් කර්මාන්ත, දේශපාලන නිදහස යනාදිය නිර්මාණය කළේ එතුමන්ගේ නායකත්වයෙනි.දැන් මෙයින් පෙනී යන්නේ විධායක ජනාධිපති ධූරය ගැන සංවාදයට එක්කළ යුතු තවත් වැදගත් පැත්තක් තිබෙන බවය. එනම්, “තනතුර නිර්මාණය වන්නේ” එහි ඇති ව්‍යවස්ථාමය “බලයෙන් හෝ ආකෘතියෙන්” නොව එයට “පත්වන පුද්ගලයා” මතින් බවය.විධායක “ජනාධිපති ධූරය ජනතා අවශ්‍යතාවට” එක්කළ විට ලැබෙන්නේ මහින්ද රාජපක්ෂ මැතිතුමන් වැනි කෘතහස්ථ රාජ්‍ය නායකයෙකුය. අප කළ යුත්තේ විධායක ජනාධිපති ක්‍රමය එහි සැබෑ ඵලදායිකත්වයට ගෙන ආ නායකත්වය සමඟ ශක්තිමත් කිරීම මිස රටේ ඉදිරි ගමන ගැන නොසිතමින් විධායක ජනාධිපති ධූරය විජාතික න්‍යාය පත්‍රයක් තුළට ගොනු කිරීමට තැත් කරන අය පරාජය කිරීමය.මිගාර මානාවලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=ab1406083</link>
    <topic>මගේ ජනතාවට කරදරයක් වුණාම මට නින්ද යන්නේ නෑ</topic>
    <author>චන්දන බණ්ඩාර</author>
    <content>- ජනපතිදකුණු පළාතේ ක්‍රියාත්මක කර තිබෙන සංවර්ධන වැඩපිළිවෙල පිළිබද මාසිකව ප්‍රකාශයට පත් කෙරෙන "රුහුණු වරුණ "පුවත්පත් අතිරේකයේ පළමු පිටපත ගියසතියේ පෙරවරුවේ අරලියගහ මන්දිරයේදී ජනාධිපතිතුමාට හට පිළිගනුවනු ලැබිණි. මේ පුවත්පත සීමාසහිත එක්සත් ප්‍රවෘත්ති පත්‍ර සමාගමේ ප්‍රකාශනයකි.දකුණු පළාත් ආණ්ඩුකාර කුමාරි බාලසුරියගේ සංකල්පයක් අනුව ක්‍රියාත්මක මේ පුවත්පත මගින් දකුණු පළාතේ සිදු කෙරෙන සිංවර්ධන කටයුතු ගැන මහජනතාව දැනුම්වත් කිරීමට නියමිතය. රුහුණු වරුණ පුවත්පත් අතිරේකයේ මුල් පිටපත ජනාධිපතිතුමා වෙත පිළිගන්වනු ලැබුයේ දකුණු පළාත් ආණ්ඩුකාර කුමාරි බාලසුරියගේ අතිනි.මේ අවස්ථාවට දකුණු පළාත් මහ ඇමැති ශාන් විජයලාල්ද සිල්වා, ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර , කර්තා මණ්ඩල අධ්‍යක්ෂක සීලරත්න සෙනරත් , නීති අධ්‍යක්ෂ රසාංග හරිස්චන්ද්‍ර සහ මෙහෙයුම් අධ්‍යක්ෂක උපුල් දිසානායක ඇතුළු පිරිසක් එක්ව සිටියහ." මේ අවස්ථාවේදී ලේක්හවුස් සභාපති බන්දුල පද්මකුමාර කියා සිටියේ රටේ සිදු කරන සංවර්ධන කටයුතු , පළාත් සභා සිදු කරන සංවර්ධන කටයතු සහ රජයේ අමාත්‍යාංශ සිදු කරන සංවර්ධන කටයුතු ගැන ලේක්හවුස් ආයතනය මගින් ප්‍රකාශිත පුවත්පත් සමග පුවත්පත් අතිරේක පළාත් සභා 5 ක සහ රජයේ අමාත්‍යාංශ 34 ක් වෙනුවෙන් මුද්‍රණය කොට බෙදා හරින බවය.එමෙන්ම දකුණු පළාතේ සංවර්ධන කටයුතු පිළිබදව ජනතාව දැනුම්වත් කෙරෙන " රුහුණ වරුණ "පුවත්පත දකුණු පළාතේ සියලුම රාජ්‍ය ආයතනවලට මිලදී ගන්නා ලෙස ආණ්ඩුකාර කුමිරි බාලසුරිය විසින් උපදෙස් දී තිබේ.ජනාධිපතිතුමා මේ පුවත්පත් අතිරේකය අතට ගෙන නිරීක්ෂණය කරමින් කියා සිටියේ මෙවැනි පුවත්පත් අතිරේක මුද්‍රණය කොට ඒ ඒ පළාත්වල සංවර්ධන කටයුතු ගැන ජනතාව දැන්ම්වත් කිරිම ඉතාම වැදගත් දෙයක් බවය. "දකුණ පළාතේ සංවර්ධන කටයුතු ගැන මේ පළකෙරෙන පුවත්පත් අතිරේකයේ පිටු සංඛ්‍යාව තවත් වැඩි කරනවා නම් හොඳයි. මාතර , ගාල්ල සහ හම්බන්තොට සංවර්ධන කටයුතු වලට වෙන වෙනම පිටු වෙන් කරනවා නම් හොඳයි." ජනාධිපතිතුමා දකුණු පළාත් ආණ්ඩුකාර කුමාරි බාලසුරියට කියා සිටියේය.මේ අතරතුර එක් වරම ජනාධිපතිතුමා සහභාගී වු නව ඉන්දීය අගමැති නරේන්ද්‍ර මොඩිගේ දිවුරුම් දීමේ උත්සවය ගැන කියා සිටියේ දකුණු පළාත් ආණ්ඩුකාර කුමාරි බාලසුරියයි. " ජනාධිපතිතුමනි. රනිල් වික්‍රමසිංහ විපක්ෂ නායකතුමා කනගාටු වෙන්ඩ ඕනේ.දැන් බලන්ඩ නරේන්ද්‍ර මොඩිගේ දිවුරුම් දීමේ උත්සවයට සොනීයා ගාන්ධි සහ රාහුල් ගාන්ධි ඇවිත් සුභ පැතුම් එක්කරපු හැටි. ඔවුන් තමන්ගේ රට ගැන මොන තරම් හිතන උදවියද" කුමාරි බාලසුරිය ජනාධිපතිතුමාට කියා සිටියේය." ඔව් රාහුල් ගාන්ධි සහ සොනියා ගාන්ධි නව අගමැතිතුමා එක්ක බොහොම සුදහදව හිටියේ. ඒ විතරක් නෙමෙයි. මට පිටුපසින් පුටුවේ මේනකා ගාන්ධි ඉදගෙන හිටියේ. මට ඇය කිව්වා. ජනාධිපතිතුමනි මං ඔබව නිතරම ෆලෝ කරනවා. ඔබතුමා ගැන විස්තර මං නිතරම සොයනවා.ඔබ ශ්‍රිලංකාවේ කටයතු කරන ආකාරය ගැන මං සතුටුයි. මං ඔබව ආදර්ශයට ගන්න කෙනෙක් කියලා. මං ඇයට ශ්‍රිලංකාවේ සංචාරයකට එක් වෙන්ඩ කියලත් ආරාධනා කළා. " ජනාධිපතිතුමා කියා සිටියේ ඉන්දීය සංචාරයේ තවත් තොරතුරුද කියමිනි." ඒ විතරක් නෙමෙයි ඉන්දියාවේ අගමැතිතුමාගේ දිවුරුම් දීමේ උත්සවයට එහි යන දූත පිරිසට එක්වෙන්ඩ කියලා මං උතුරු පළාත් මහ ඇමැතිතුමාටත් ආරාධානා කළා. ඒ සංචාරයට එක් වෙන්ඩ විග්නේෂ්වරන් කැමැත්තෙන් ඉදලා තියෙනවා.නමුත් දෙමළ ජාතික සන්ධානය ඒකට විග්නේෂ්වරන්ට ඉඩ දුන්නේ නෑ" ජනාධිපතිතුමා කුමාරි බාලසුරිය දකුණු පාළාත් ආණ්ඩුකාරවරිය සහ දකුණු පළාත් මහ ඇමැති ශාන් විජයලාල්ද සිල්වා ඇතුළු පිරිසට කියා සිටියේය.ජ්‍යෙෂ්ඨ ජෝතිෂඥයකු වෙන සුමනදාස අබේගුණවර්ධණගේ නැ‍‍ඟෙනිය වෙන ෆර්නි අබේගුණවර්ධන සහ මහාචාර්ය රියන්සි කර්න්ගේ පුත්‍රයාගේ විවාහ මංගල උත්සවය ගිය සතියේ කොළඹ තරු පංතියේ ‍හෝටලයකදී පැවැත්විණි. මේ මංගල උත්සවයේ මනාලිය වුයේ හිටපු විනිශ්චයකාරවරියක් වු අනෝමා විජේවර්ධන සහ අචාර්ය නිහාල් විජේවර්ධනගේ දියණිය වු දසුනි විජේවර්ධන මෙනෙවියයි.මේ මංගල උත්සවයට ජනාධිපතිතුමා පැමිණ පැයකට ආසන්න කාලයක් සිට පැමිණ සිටි දෙස් විදෙස් අමුත්තන් සමග සුහද කතා බහ කරනු දක්නට ලැබිණි. මේ අවස්ථාවට සබරගමු පළාත් ආණ්ඩුකාර වි.ජ.මු ලොකු බණ්ඩාර ,පාර්ලිමේන්තු මන්ත්‍රීවරු වෙන මනුෂ නානායක්කාර , තිස්ස අත්තනායක , ගයන්ත කරුණාතිලක සහ සනත් ගුණතිලක ඇතුළු පිරිසක් පැමිණ සිටියහ. මේ අතරතුර එ.ජා.ප මහ ලේකම් තිස්ස අත්තනායක දුටු ජනාධිපතිතුමා කියා සිටියේ " ආ ඉතින් මඟුල් ගෙයක් වුණාම කවුරුත් ඉන්ඩ එපැයැ" කියාය.ගිය සතියේ ඉරිදා දිනයේ පටන් ඇද හැළුණු ධාරාණිපාත වර්ෂාව නිසා කොළඹ , කළුතර ඇතුළු රටේ ප්‍රදේශ කීපයක්ම ගංවතුර සහ නාය යාම් වැනි ආපදා තත්ත්වයන් ඇති වුයේය. මේ නිසා වැඩිම ආපදා තත්ත්වයක් ඇති වුයේ කළුතර දිස්ත්‍රික්කයටය. වැඩිම ජීවිත හානි වාර්තා වුයේද කළුතර දිස්තික්කයෙනි.මේ අතරතුර ගිය අඟහරුවාදා වෙන විට ගංවතුර සහ නාය යම් තත්ත්වයන් ඉතාම බරපතල අතට හැරී තිබිණි. අධික වර්ෂාව නිසා රටේ යම් යම් ප්‍රදේශවල ජනතාවට අත්ව තිබූ ඉරණම ගැන ජනාධිපතිතුමාද සොයා බලමින් සිටියේය.ජනාධිපතිතුමා අවශ්‍ය අංශවලට උපදෙස් ලබා දෙමින් විපතට පත් ජනතාවට උපරිම සහන සැලසීම සදහා දිවා රෑ නොබලා කටයුතු කරමින් සිටියේය. මේ අතරතුර ගිය අගහරුවාදා උදේ පාන්දරම ජනාධිපතිතුමා කළුතර දිසාව නියෝජනය කරන ඇමැති මහින්ද සමරසිංහට දුරකතනයෙන් කථා කළේය." ඇමැතිතමා දැන් මොකක්ද කළුතර දිසාවේ තත්ත්වය. " ජනාධිපතිතුමා ඇමැති මහින්ද සමරසිංහගෙන් විමසා සිටියේය. " සර් මේ පාන්දර අවදියෙන්ද" ඇමැති මහින්ද සමරසිංහ ජනාධිපතිතුමාගෙන් විමසා සිටියේය." මං ඉතින් මගේ ජනාතාවට කරදරයක් වෙන කොට කොහොමද නිදා ගෙන් ඉන්නේ. මට දැන් මේ අතිවෙලා තියෙන තත්ත්වයට පිළියම් යොදනකම් නින්ද යන්නේ නෑ" ජනාධිපතිතුමා ඇමිත මහින්ද සමරසිංහට කියා සිටියේය."සර් කළුතර දිසාවේ ජනතාව ගංවතුරින් අවතැන් වෙලා." ඇමැති මහින්ද සමරසිංහ ජනාධිපතිතුමාට කියා සිටියේය." මං දැන් ගුවන් හමුදාපතිටයි නාවික හමුදාපතිටයි කතා කරලා උපදෙස් දෙන්නම්. ඔයත් ඒ දෙන්නට කථා කරන්ඩ. හෙළිකොප්ටර් සහ නාවික යාත්‍රා යොදවලා විපතට පත් ජනතාව බේරා ගැනීමේ කටයුතු කරන්ඩ මං උපදෙස් දෙන්නම් " ජනාධිපතිතුමා ඇමැති මහින්ද සමරසිංහට කියා සිටියේය." ඇමැතිතුමා ඒ වගේම මං දැන් මහින්ද අමරවීර ඇමැතිතුමාටත් කථා කරන්නම්. ඔයා දිස්ත්‍රික්කයේ ඉන්න අනෙත් ඇමැතිවරුන්ටත් කතා කරලා සියලු දෙනා එකතු වෙලා ජනතාවට සහන සලසන්ඩ අවශ්‍ය කටයුතු කරන්ඩ. ජනතාවට සහන සලසන්ඩ පැකිලෙන්ඩ එපා‍.මං මේ ගැන දිසාපතිවරුන්ටත් අවශ්‍ය උපදෙස් දෙන්නම්. " ජනාධිපතිතුමා ඇමැති මහින්ද සමරසිංහට දීර්ඝ ලෙස උපදෙස් ලබා දෙමින් කියා සිටියේය. ඉන් පසුව එදින උදේ වරුවේම ගුවන් හමුදාව සහ නාවික හමුදාව විපතට පත් ජනාතාවට සහන සැලසීමට අවශ්‍ය කටයුතුවල යුහුසුළුව යෙදී සිටිනු දක්නට ලැබිණිමෙරට සම සෞඛ්‍ය සිසුන් පිරිසක් විසින් මාස ගණනාවක් තිස්සේ අඛණ්ඩ උප‍වාසයක යෙදී සිටියේ සම සෞඛ්‍ය උපාධිය වසර හතරක් දක්වා දීර්ඝ කරන ලෙස ඉල්ලමිනි. මේ නිසා පසුගිය කාලයේ සිසු උද්ඝෝෂණ මෙන්ම සිසුන් සහ පොලීසිය අතර ගැටුම් පවා ඇති වීය. මේ නිසා මේ තත්ත්වය උත්සන්න වෙද්දී ගිය සතියේදී මේ ගැටළුව විසදීම සඳහා ජනාධිපතිතුමා මැදිහත් වුයේය.මේ නිසා ගිය සතියේදී ජනාධිපතිතුමා අරලිය ගහ මන්දිරය වෙත උසස් අධ්‍යාපන ඇමැති එස්.බී දිසානායක , උසස් අධ්‍යාපන අමාත්‍යාංශයේ ලේකම් අචාර්ය සුනිල් ජයන්ත නවරත්න, රජයේ වෛද්‍ය නිලධාරීන්ගේ සංගමයේ ලේකම් වෛද්‍ය අනුරුද්ධ පාදෙනිය , පේරාදෙනිය විශ්වවිද්‍යාලයේ සම සෞඛ්‍ය විද්‍යාපිඨයේ පීඨාධිපතිවරයා ඇතුළු පිරිසක් කැදවා තිබිණි. ජනාධිපතිතුමා සමග පැවිති මේ සාකච්ඡාවේදී මුලින්ම ඇමැති එස්. බී දිසානායක ජනාධිපතිතුමාට පැහැදිලි කළේ සම සෞඛ්‍ය සිසුන්ගේ ගැටළුව පිළිබදව දීර්ඝ විස්තරයකි." අති ගරු ජනාධිපතිතුමනි. මේ සම සෞඛ්‍ය උපාධිය 2003 වසරේදීයි පටන් ගත්තේ. මේ උපාධි වැඩපිළිවෙල යටතේ සිසුන් කණ්ඩායම් තුනක් නියමිත විදියට වසර හතරක කාලයක් උපාධිය හදාරලා උපාධි අරගෙන පිටව ගියා.නමුත් ඉන් පසුව සම සෞඛ්‍ය උපාධි ලබා ගැනීමට විශ්වවිද්‍යාලවලට ඇතුලත් වු පිරිස්වලට රජයේ රෝහල්වල පුහුණුව ලබා දීම රජයේ වෛද්‍ය නිළධාරීන්ගේ සංගමය විසින් ප්‍රතික්ෂේප කලා. මේ නිසා තමයි මේ ගැටළුව ඇති වෙන්ඩ මුලික වුණේ.මේ නිසාම පේරාදෙනිය විශ්ව විද්‍යාලයේ සම සෞඛ්‍ය විද්‍යාපීඨය අධිකරණයේ නඩුවක් ගොනු කළා. මේ නඩුවේදී රජයේ වෛද්‍ය නිලධාරීන්ගේ සංගමයත් උසාවියට තර්ක රැසක් ඉදිරිපත් කළා. මේ නිසාම අධිකරණයේ තීන්දුව වුණේ සම සෞඛ්‍ය උපාධි පටන් ගන්නා විශ්වවිද්‍යාල තම උපාධි පාඨමාලා පටන් ගන්නා විට සියළු පාර්ශව සමග සකච්ඡා කොට තීන්දු ගත යුතුයි කියාලා.මේ නිසා අපි නීතිපතිතුමා සමග සහ රජයේ වෛද්‍ය නිලධාරීන්ගේ සංගමය සහ මේ සියළු පාර්ශව සමග සාකච්ඡා කොට ත්‍රී ප්ලස් වන් කියන ක්‍රමමේදයක් හදා ගත්තා. ඒ අනුව වැඩි ලකුණු ලබා ගන්නා සිසුන්ට වසර හතරක උපාධිය හැදෑරීමට අවස්ථාව ලැබුණා. නමුත් සිසුන්ගේ ඉල්ලීම සියළුම සිසුන්ට වසර හතරක ‍සම සෞඛ්‍ය උපාධිය ලාබා ගැනීමට අවස්ථාව දිය යුතුයි කියන දෙයයි." ඇමැති එස්.බී දිසානායක ජනාධිපතිතුමා හමුවේ පැහැදිලි කොට සිටියේය.ඉන් පසුව ජනාධිපතිතුමා රජයේ වෛද්‍ය නිළධාරීන්ගේ සංගමයේ ලේකම් වෛද්‍ය අනුරුද්ධ පාදෙනියගෙන් විමසා සිටියේ " හොඳයි දැන් ඔයාලාට තියෙන විකල්ප යෝජනා මොනවාද " කියාය." අතිගරු ජනාධිපතිතුමනි. මේ සම සෞඛ්‍ය උපාධිය සම්බන්දව තිබෙන අන්තර්ජාතික ප්‍රමිතියට අනුව මේ උපාධියට අවුරුදු හතරකින් ලබා දෙනවාද නැතිනම් අවුරුදු තුනකින් ලබා දෙනවාද කියන දෙය වැදගත් නැහැ. අන්තර්ජාතික ප්‍රමිතිකරණයට අනුව වැදගත් වෙන්නේ මේ උපාධිය ලබා ගැනීමේදී ලැබෙන ඒකක භාර සංඛ්‍යාව අනුවයි. " වෛද්‍ය අනුරුද්ධ පාදෙනිය කියා සිටියේය.ඉන් අනතුරුව පේරාදෙනිය විශ්වවිද්‍යාලයේ සම සෞඛ්‍ය විද්‍යාපීඨයේ පිඨාධිපතිවරයා සිය අදහස් දැක්වුයේය. " අපි කැමැතියි නියමිත ඒකක භාර සංඛ්‍යාව ලබා දෙනවා නම්. ඒ නිසා ඒකක භාර 120 සිසුන්ට ලබා දිය හැකි වැඩපිළිවෙළකට එකඟ වෙන්ඩ පුළුවන්. එහෙම නම් ගැටළුවක් නෑ. " පේරාදෙනිය විශ්වවිද්‍යාලයේ පීඨාධිපතිවරයා කියා සිටියේය." හොඳයි එහෙනම් ඔන්න දැන් හැමෝම වින්. දැන් හැමෝම දිනලා ඉන්නේ. ඒ නිසා ඒකක භාර 120 කරන්ඩ සිසුන්ට අවුරුදු තුනෙන් , අවුරුදු තුනහමාරෙන් හෝ අවුරුදු හතරෙන් හැකියාව ලැබෙනවා. " ජනාධිපතිතුමා රජයේ වෛද්‍ය නිලධාරීන්ගේ සංගමය සහ උසස් අධ්‍යාපන ඇමැති වරයා ඇතුළු පිරිසට කියා සිටියේය.ඉන් අනතුරුව ජනාධිපතිතුමා නීතිපතිවරයාට දුරකථනයෙන් කතා කොට උපදෙස් දුන්නේ අධිකරණ තීන්දුවට අනුව සියලු පාර්ශව ඒකක භාර 120 ක් සිසුන්ට ලබා දීමට එකඟ වී සිටින නිසා එය සිසුන්ට අවුරුදු තුනෙන් හෝ හතරෙන් හදෑරීමට අවශ්‍ය පසුබිම සකස් කිරීමට සියලු පාර්ශව එකඟ වී සිටින නිසා මේ සම්බන්දව ලිඛිතව උසස් අධ්‍යාපන අමාත්‍යාංශයට , රජයේ වෛද්‍ය නිලධාරීන්ගේ සංගමයට , විශ්වවිද්‍යාල ප්‍රතිපාදන කොමිනස් සභාවට සහ සම සෞඛ්‍ය සිසුන්ට දැනුම් දෙන ලෙසටය. " ශ්‍රේෂ්ඨාධිකරණ තීන්දුවට අනුව මේ විදියට එකඟ වුණා කියන දෙය සියළු පාර්ශවවලට දැනුම් දෙන්ඩ" ජනාධිපතිතුමා නීතිපතිවරයාට උපදෙස් දුන්නේය.රජයේ ආහාර සුරක්ෂිත කිරීමේ කමිටුව ගිය සතියේ ජනාධිපතිතුමාගේ ප්‍රධානත්වයෙන් රැස් වීය. මේ අවස්ථාවට ඇමැති බැසිල් රාජපක්ෂ , සමුපාකාර සහ අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු , පාරිභෝගික අධිකාරියේ සභාපති රූමි මර්ෂුක් අතුළු පිරිසක් සහභාගී වී සිටියහ.මේ හමුවේදී මුලින්ම සමුපකාර හා අභ්‍යන්තර වෙළෙද කටයුතු අමාත්‍යාංශයේ ලේකම් ජී.කේ.ඩී අමරවර්ධන පාරිභෝගික අධිකාරියේ කටයුතු පිළිබදව ජනාධිපතිතුමාට පැහැදිලි කළේය. ඉන් අනතුරුව ඇමැති ජොන්ස්ටන් ප්‍රනාන්දු පාරිභෝගික කටයුතු අධිකාරියේ සභාපති රූමි මර්ෂු හට කියා සිටියේ " රූමි පසුගිය කාලයේ ඔයාලා කරපු වැඩ ගැන ජනාධිපතිතුමාට පැහැදිලි කරන්ඩ" කියාය.ඒ සමගම රූමි මර්ෂු සිය පුටුව අසළට පහළට නැවී යමක් ගනු දක්නට ලැබිණි. එහි වුයේ පසුගිය කාලයේ පාරිභෝගික අධිකාරිය විසින් වැටලීම් කරන ලද පාරි‍භෝජනයට නුසුදුසු පාරිභෝගික භාණ්ඩ ද්‍රව්‍ය සාම්පල් කීපයකි. මේ මල්ල රූමි මර්ෂු විසින් එළියට ගන්නා විට " ජනාධිපතිතුමා විමසා සිටියේ" මේ මොකක්ද "කියාය." සර් මේ තමයි පසුගිය කාලයේ අපි කරපු පාරිභෝජනයට නුසුදුසු භාණ්ඩ වැටලීම්වලින් අල්ලා ගත් භාණ්ඩ සාම්පල්" රූමි මර්ෂු කියා සිටියේය. ඉන් අනතුරුව රූමි මර්ෂු පාරිභෝජනයට නුසුදුසු බෙහෙත් වර්ග රැසක් ජනාධිපතිතුමා ඇතුළු පිරිසට පෙන්වා දුන්නේය." මේකනම් ඉතාම හොඳ වැඩක්. " ජනාධිපතිතුමා කියා සිටියේය." අපි සේවය කරන්නේ ජනතාව වෙනුවෙන්. ඒ නිසා අපි පාරිභෝගිකයන් වෙනුවෙන් නිරතුරු පෙනී සිටිනවා. මේ වැටලීම් කරන්ඩ අපට ජනමාධ්‍යයෙන් සහ ජනමාධ්‍යවේදීන්ගෙන් ලැබුණු සහයෝගයට ස්තුති කරනවා" ඇමැති ජොන්ස්ටන් ජනාධිපතිතුමා හමුවේ කියා සිටියේය." ඇත්තටම හොඳයි ඔයා ජනතාව වෙනුවෙන් ඔය වැඩේ දිගටම කරගෙන යන්ඩ." ජනාධිපතිතුමා ඇමැති ජොන්ස්ටන්ඩ කියා සිටියේය. ඉන් අනතුරුව ඇමැති ජොන්ස්ටන්ගේ ජංගම දුරකථනයට ඔහුගේ මාධ්‍ය ලේකම් නිපුන් ඒකනායක දුරකථන ඇමැතුමක් ගෙන කියා සිටියේ පාරිභෝගික අධිකාරියේ නිලධාරීන් පිරිසක් තවත් කල් ඉකුත් වු ජෙලි තොගයක් සොයා ගෙන තිබෙන බවය. එය ඇමැති ජොන්ස්ටන් ජනාධිපතිතුමා ඇතුළු රජයේ ආහාර සුරක්ෂිත කමිටුව වෙත කියා සිටියේය.ජනාධිපතිතුමා එම ප්‍රවෘත්තිය ඇසීමෙන් අනතුරුව පාරිභෝගික අධිකාරියේ නිලධාරින්ගේ සේවය ගැන සතුටු වු අතර මෙලෙස පාරිභෝගිකයන්ට නුසුදුසු අහාර ද්‍රව්‍ය බෙදා හැරිමට වෙළෙන්දන් කටයුතු කරන ආකාරය ගැන පුදුමයට පත්ව සිටියේය.ඉන් අනතුරුව ජනාධිපතිතුමා පාරිභෝගික අධිකාරියේ සභාපති රූමි මර්ෂු විසින් ගෙන එන ලද පාරිභෝජනයට නුසුදුසු භාණ්ඩ මල්ලේ තිබු භාණ්ඩ එකින් එක ගෙන පරීක්ෂා කොට බැලුවේය.ජාතික නිදහස් පෙරමුණේ නායක, අමාත්‍ය විමල් වීරවංශ ගෙවී ගිය සතියේදී බෙහෙවින් කාර්යබහුල විය. ජාතික නිදහස් පෙරමුණ විසින් රට හමුවේ තබන ලද යෝජනාවලිය පිළිබඳව සාකච්ඡා කිරීමට ආගමික නායකයන්, විශ්වවිද්‍යාල ආචාර්යවරුන්, කලාකරුවන් වෘත්තිකයන් ඇතුළු බොහෝ විද්වත් පිරිස් අවස්ථාව ඉල්ලා තිබීම ඊට හේතු විය.ඒ අනුව විවිධ ආකාරයේ සාකච්ඡා, විද්වත් කතිකා ආදිය රැසකට විමල් වීරවංශ අමාත්‍යවරයා සහභාගී විය. ඇතැම් දිනවල අලූයම් කාලයේ සිට මධ්‍යම රාත්‍රිය ඉක්ම යන තෙක් වූ වැඩ කටයුතුවලින් ඔහුගේ දින පොත පිරී ඉතිරී තිබිණි.ජාතික නිදහස් පෙරමුණේ දේපාලන මණ්ඩලය පසුගිය බ්‍රහස්පතින්දා සවස බත්තරමුල්ලේ පිහිටි එහි ප්‍රධාන කාර්යාලයේදී රැස් වූයේ පක්‍ෂ නායක, අමාත්‍ය විමල් වීරවංශ සහ ප්‍රධාන ලේකම් ප්‍රියන්ජිත් විතාරණ ඇතුළු දේශපාලන මණ්ඩල සභිකයන්ගේ ප්‍රධානත්වයෙනි. මේ දිනවල මතුව ඇති දේශපාලන අභියෝග හමුවේ දින දෙකකට වරක්වත් රැස්වීමට ගත් තීරණය පරිදි මෙසේ ජානිපෙ දේශපාලන මණ්ඩලය රැස්ව තිබිණි.යෝජනාවලිය ජනාධිපතිතුමන් වෙත භාර දීමෙන් පසුව ලැබී ඇති ප්‍රතිචාරය පිළිබඳව මෙහිදී පළමුවෙන් සාකච්ඡාවට භාජනය විය.‘‘අපි යෝජනාවලිය ජනාධිපතිතුමන්ට භාර දී තවම ඉදිරි සාකච්ඡාව සඳහා දිනයක් ලැබී නැහැ නේද?’’ හිටපු සංස්කෘතික අමාත්‍ය පියසිරි විජේනායක විමසා සිටියේය.‘‘තවම ඉදිරි සාකච්ඡාව සඳහා දිනයක් නම් ලැබී නැහැ’’ විමල් වීරවංශ ඇමැතිවරයා දේශපාලන මණ්ඩලයට කීය.‘‘ඒක නම් ඇත්ත. අපේ පැත්තෙන් ඉටු විය යුතු දේ අපි ඉටු කොට තිබෙනවා. අප බලා සිටින්නේ සුබවාදී ප්‍රතිචාරයක් ලැබෙයි කියලා ’’ දේශපාලන මණ්ඩල සභික පියසිරි විජේනායක කීය.නමුත් ජා.නි.පෙ දේශපාලන මණ්ඩල සභිකයන් තවත් පිරසකගේ අදහස වූයේ මේ යෝජනාවලිය ජනාධිපතිතුමන්ට භාරදීමේදී සාකච්ඡා පැවැත්විය යුතු කාල රාමුවක් සඳහන් කර නැති නිසා ආණ්ඩුවට තවත් යම් කාලයක් ලබා දිය යුතු බවය. එසේම මෙහිදී ඉන්දියාවේ සිදුව ඇති ආණ්ඩු පෙරළිය ගැනද දීර්ඝ වශයෙන් සාකච්ඡා විය.‘‘දැන් විරුද්ධ පක්ෂයේ අය හිතනවා ඉන්දියාවේ නව අගමැතිතුමා 13න් එහා විසඳුමකට ආණ්ඩුව පොළඹවලා තියෙන්නෙ කියලා. ඒ අනුව ඔවුන් හිතනවා 13න් එහාට ආණ්ඩුවට යන්න වෙනවා නොගියොත් කන්න වෙනවා කියලා. ඒ නිසා මෝඩි අගමැතිතුමා 13න් එහාට මේ ආණ්ඩුව තල්ලූ කරයි කියලා.ඒ වගේම 13න් එහාට ආණ්ඩුව ගියොත් විශාල සමාජ දේශපාලන කැළඹීමකුත් රට තුළ නිර්මාණය වෙයි කියලත් ඔවුන් හිතනවා. ඒ වගේම තවත් සමහර අය හිතනවා, මෝඩි අගමැතිතුමා ශ්‍රී ලංකාව සම්බන්ධයෙන් හිතකර ප්‍රතිපත්තියක් අනුගමනය කරයි කියලා. ඒත් අපි එක දෙයක් දන්නවා, යුද්ධය අවසන් කාලයේ බී. ජේ. පී. පාලනයක් නම් ඉන්දියාවේ තිබුණෙ යුද්ධයට විරුද්ධව එන ප්‍රතිවිරෝධය මීට වඩා වැඩි වෙන්ඩ තිබුණා." ඇමැති විමල් වීරවංශ කියා සිටියේය.මෙවර ජනජය ග්‍රාමචාරිකා වැඩ සටහන පැවැතියේ මොණරාගල දිස්ත්‍රික්කයේ ය. ඊට සහභාගී වීම සදහා කරු ජයසූරිය කොළඹින් පිටත්ව ගියේ 31 වැනිදා අළුයම් කාලයේ දීය. අපවත් වී වදාළ හොරණ රජ මහා විහාරාධිපති හිමියන්ට අවසාන ගෞරව දැක්වීම ඔහු කළේ මේ ගමන අතරවාරයේ ය.පාර්ලිමේන්තු මන්ත්‍රී රංජිත් මද්දුම බණ්ඩාර ගේ පාර්ලිමේන්තු දිවියට වසර 25 ක් සැපිරීම වෙනුවෙන් වූ අභිනන්දන උපහාර උත්සවය මොණරාගල මැටිකුඹුර පුස්තකාල ශ්‍රවණාගාරයේ දී එදිනම පෙරවරුවේ පැවැති අතර, එම උත්සවයේ දී කරු ජයසූරිය ප්‍රකාශ කළේ රංජිත් ප්‍රතිපත්තිගරුක දේශපාලනයක යෙදෙමින් අභියෝග හමුවේ නොසැලී සිටින්නකු බව ය.එම ආභාසය කොළඹ ආනන්ද විද්‍යාලයෙන් යෙන් රංජිත් මද්දුම බණ්ඩාරට හිමිවු බවද කරු කියා සිටියේය. එසේම, රබර් වගා කිරීමේ ව්‍යාපෘති මොණරාගල දිස්ත්‍රික්කයට හදුන්වා දෙමින් එහි ආර්ථික නවෝදයක් ඇති කිරිමට රංජිත් මද්දුම බණ්ඩාර ක්‍රියා කළ ආකාරය ගැන සදහන් කළ කරු ජයසූරිය එක්සත් ජාතික පෙරමුණ රජය අවදියේ ක්‍රියාත්මක වූ දීපාලෝක වැඩ පිළිවෙල යටතේ මොණරාගල දිස්ත්‍රික්කයේ ගම්මානවලට විදුලිය ලබා ගැනීමට කටයුතු කළ ආකාරය ද අවධාරණය කළේය.ජනජය ග්‍රාමචාරිකා වැඩසටහනේ කටයුතු ජුනි පළමුවෙනිදාට යෙදී තිබුණු අතර, එහි දී බිබිල ප්‍රදේශයේ කටයුතු මෙහෙය වීම කරු ජයසූරිය විසින් සිදු කරනු ලැබීය. කරු ජයසූරිය එදින උදේ බිබිල එ. ජා. ප. කාර්යාලයට පැමිණෙන විටත් එක්සත් ජාතික පක්ෂ සාමාජිකයන් ප්‍රවර්ධන ව්‍යාපාරයට පැමිණි පලාත් සභා හා ප්‍රාදේශිය සභා මන්ත්‍රීවරුන් ඇතුළු බිබිල ආසනයේ විශාල ජනතාවක් කරු ජයසූරිය එනතුරු බලා සිටියහ.බිබිල ආසනයේ එ. ජා. ප. ප්‍රධාන සංවිධායක නීතිඥ නිහාල් චන්ද්‍රසිරි ඇතුළු ජනතාව කරු ජයසූරිය එ.ජා.ප නායකත්ව මණ්ඩල සභාපතිවරයා උණුසුම් ලෙස පිළිගෙන කිරිබත් සහ ගමේ ආහාර වලින් සංග්‍රහ කළේය.චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af1406081</link>
    <topic>අපේ රසවලින්ම රටම අස්වද්දන්න “ශ්වේත විප්ලවය” එයි</topic>
    <author>නිහාල් පී. අබේසිංහ</author>
    <content>‘මඩ සෝදා ගත් කල ගොවියා රජකමටත් සුදුසුයි’ මේ අනුව යමින් ගොවියා රජ කරවන්නට පසුගිය වසර 8 - 9 කාලය තුළදී මහින්ද චින්තනය යටතේ අපේ රටේ සිදුවී ඇති වැඩ කොටස අති විශාලය.පොහොර සහනාධාරය ඉවත් කිරීම, උතුරු නැගෙනහිර යුද්ධය ජල හිඟය යන ප්‍රධාන කරුණු මත 1994 පමණ වන විට මේ රටේ ගොවියා කබලෙන් ළිපට වැටි පිච්චෙන්නටම ළංවී තිබිණි. 1994 ට පෙර තිබු එජාප සමයේ දී ගොවියෝ කිහිප දෙනෙක් වහ බීවේ ගොවි ණය ගෙවා ගන්නට බැරිවය.නමුත් 2005 මෙරට නායකත්වයට ආ මහින්ද රාජපක්ෂ ජනාධිපතිතුමා මෙරට ගොවි නායක පරපුරකින් පැමිණි අයකු ලෙස ගොවියාට උපරීම පහසුකම් සැලසීමට පියවර ගත්තේය.‘අපි වවමු රට නගමු’ ‘දිවි නැගුම’ වැඩ සටහන් මෙරට කෘෂි ජයග්‍රහණවල ප්‍රධාන හේතුවක් විය. අපේ රට කෘෂි නිපැයුමෙන් ඉහළ නංවන අලුත් වැඩපිළිවෙළ ශ්වේත විප්ලවයයි.මේ අනුව අපේ රටේ වැඩිම විප්ලවය සිදුවී ඇත්තේ වී වගා ක්ෂේත්‍රයේය. ඒ අනුව 2005 මෙරට වී වගා කර ඇත්තේ හෙක්ටයාර 937176 කි. ඒ ප්‍රමාණය 2013 වන විට හෙක්ටයාර 1227248 ක් දක්වා වැඩිවී ඇත. ඒ අනුව පසුගිය වසර 8 ඇතුළත වී වගා කරන හෙක්ටයාර ප්‍රමාණය තුන් ලක්ෂයකින් පමණ වැඩිවී ඇතැයි කෘෂිකර්ම ඇමැති මහින්ද යාපා අබේවර්ධන මහතා කියයි.ඒ සමඟම 2005 දී ලැබුණු සම්පූර්ණ වී අස්වැන්න මෙට්‍රික් ටොන් 3246190 කි. 2013 දී මෙරට වී අස්වැන්න මෙට්‍රික් ටොන් 4620728 ක් දක්වා වැඩි වී තිබේ. ඒ අනුව පසුගිය වසර 8 ඇතුළතදී වී අස්වැන්න මෙට්‍රික් ටොන් ලක්ෂ 14 කින් වැඩිවී තිබෙන බව කෘෂිකර්ම අමාත්‍යාංශය පවසයි. මේ නිසා ඒක පුද්ගල සහල් පරිභෝජනය ද වැඩිවී ඇත. පාන් පිටි පරිභෝජනය අඩුවී තිබේ.මීට අමතරව මෙරට බඩ ඉරිඟු අස්වැන්න ද, පසුගිය වසර 9 ඇතුළත වාර්තාගත අයුරින් පස් ගුණයකින් ඉහළ ගියේය.මහින්ද රාජපක්ෂ ජනාධිපතිතුමා හම්බන්තොට ලොකු ලූනු අස්වැන්න නෙළීමේ මංගල අවස්ථාවට එක්වූ අයුරු කතානායක චමල් රාජපක්ෂ කෘෂිකර්ම ඇමැති මහින්ද යාපා අබේවර්ධන හා කෘෂිකර්ම අධ්‍යක්ෂ ජනරාල් ආචාර්ය විජේකෝන් යන මහත්වරුද මෙහි සිටිති.ඒ අනුව 2005 දී බඩ ඉරිඟු වගා කර තිබුණේ හෙක්ටයාර 28401 කය. ඉන් ලැබුණේ මෙට්‍රික් ටොන් 41804 අස්වැන්නකි. නමුත් 2012 දී මෙරට ඇතුළත හෙක්ටයාර 59529 ක බඩ ඉරිඟු වගා කර තිබුණි. ඉන් ලැබු අස්වැන්න මෙට්‍රික් ටොන් 202315 ක් දක්වා ඉහළ ගියේය.මෙලෙස අනික් සියලු එළවළු ධාන්‍ය හා පලතුරු වල ද අස්වැන්න පසුගිය වසර අට නමය ඇතුළත වාර්තාගත ලෙස ඉහළ ගියේ ප්‍රධාන හේතු 4 ක් නිසාය. ඒ යුද්ධය අවසන් වීම නිසා වගා කරන බිම් ප්‍රමාණය වැඩි වීම, අලුත් වාරි යෝජනා ක්‍රමවලින් ජලය ලැබීම, පොහොර සහනාධාරය ලබාදීම අලුත් බෝග ප්‍රභේද හඳුන්වාදීම ද ඒ අතර විය.වී මිලදී ගැනීමේ සහතික මිල ද වී වගාවට ප්‍රධාන ලෙස බලපායි. ඒ අනුව 1977 වී කිලෝවක් රජය මිලදී ගත්තේ රු. 7.42 කටය. නමුත් 2013 පෙබරවාරි සිට රජය වී කිලෝවක් රුපියල් 35 කට මිලදී ගැනීම ආරම්භ කළේය. ඒ අනුව දැන් ගොවියාගේ අත මිට සරු වී තිබේ.මේ අතර පෝර හොණ්ඩරයක් රුපියල් 9000 කට ගිය ද 2005 සිට වත්මන් රජය පොහොර හොණ්ඩරයක් රුපියල් 350 බැගින් ගොවින්ට ලබා දෙයි. වී ගොවීන්ට දුන් සහනාධාරය දැන් සියලු ගොවීන්ට ලබා දී ඇත. මේ අනුව පොහොර සහනාධාරය සඳහා රජය වසරකට රුපියල් කෝටි 5000 ක් වැය කරන බව විශේෂ ව්‍යාපෘති ඇමැති එස්. එම්. චන්ද්‍රසේන මහතා පවසයි.ඒ සමඟම රටේම ඇති කුඩා වාරිමාර්ග ඇළ වේලි සංරක්ෂණය කිරීමේ යෝධ වැඩ පිළිවෙළක් ද දැන් අරඹා තිබේ. ඒ සඳහා රජය රුපියල් ලක්ෂ 30000 ක් වෙන් කර ඇතැයි ද චන්ද්‍රසේන ඇමැතිවරයා පෙන්වා දෙයි. සියලු වැව්වල රොන්මඩ ඉවත් කර වැසි නැති කාලයට වැඩි ජල ප්‍රමාණයක් රඳවා ගැනීමේ ව්‍යාපෘතියක් ද දැන් ක්‍රියාත්මකය. ඒ සමඟම රජය දැනට ගොවි පවුල් 950000 කට ගොවි විශ්‍රාම වැටුප් හා කෘෂි රක්ෂණය ලබා දෙයි.අර්තාපල්, ලූනු අස්වැන්න නෙළන කාලයට ඒවා පිටරටින් ගෙන්වන විට බදු වැඩි කිරීම ද සිදු කළේය. ඒ අනුව ගොවියා ආරක්ෂා විය.අපේ රට මෙලෙස සමහර බෝගවලින් ස්වයංපෝෂිත වූවත් සියලු ආහාර බෝගවලින් ස්වයංපෝෂණය වීම තවමත් අපහසු වී තිබේ. ඊට ප්‍රධාන හේතුව මේ අපේ බොහෝ බෝග අපේ රටේ වසරේ සෑම දිනකම වගා කිරීමට අපහසු වීමයි. ඒ අනුව අඛණ්ඩ නිෂ්පාදනයක් අපේ රට තුළ නැත.මේ අඛණ්ඩ නිෂ්පාදනය තිබේනම් අපේ රට තවත් ආහාර බෝග රැසකින් ස්වයංපෝෂිත කිරීමට පුළුවන. හරිතාගාරවල අඛණ්ඩ නිෂ්පාදනය තිබේ. ඒ අනුව අපේ රටේ ප්‍රධාන ලෙස අත්‍යවශ්‍ය ආහාර බෝගවලින් රටම ස්වයංපෝෂණය කිරීමේ අරමුණ ඇතිව රටේ කොහේ හෝ ප්‍රදේශයක වසරේ සෑම කාලයකදීම අඛණ්ඩව නිෂ්පාදනයක් ඇති කිරීම පිණිස නව බෝග වගා විප්ලවයක් කෘෂිකර්ම අමාත්‍යාංශය රටට හඳුන්වා දී තිබේ.එය ශ්වේත විප්ලවය නමි. මහින්ද රාජපක්ෂ ජනාධිපතිතුමාගේ ආශිර්වාදය ඇතිව මෙහෙයවන මේ වැඩ පිළිවෙළේ ප්‍රධාන අරමුණ රට අපට අත්‍යවශ්‍ය ආහාරවලින් ඉක්මනින්ම ස්වයංපෝෂිත කිරීමයි. ඊට අමතරව තරුණ පෙළට නවීන කෘෂකර්මය මුසු වූ අලුත් රැකියා ලබාදීමත්, බීජවලින් රට ස්වයංපෝෂිත කිරීමත්, පරිසර හිතකාමී කෘෂිකර්මය ව්‍යාප්ත කිරීමත් මෙහි ප්‍රධාන අරමුණු බව කෘෂිකර්ම අධ්‍යක්ෂ ජනරාල් ආචාර්ය රොහාන් විජේකෝන් මහතා පවසයි.කෘෂිකර්ම ඇමැති මහින්ද යාපා අබේවර්ධන මහතාගේ උපදෙස් ඇතිව ක්‍රියාත්මක මේ නව වගා විප්ලවය අනුව අපේ රටේ ප්‍රධාන කෘෂි පාරිසරික කලාප 46 ක් වෙන් කර තිබේ. මේ සඳහා කෘෂිකර්ම දෙපාර්තමේන්තුව වෙනම කෘෂිකර්ම විද්‍යාඥයෙක් බැගින් පත්කර තිබේ.ඒ අය තම කලාපය ඇතුළත අවුරුද්ද පුරා එක් එක් බෝගය වගා කිරීමට පුළුවන් විධියේ කාල සටහනක් සකස් කළ යුතුයි. ඒ අනුව මුළු රටේම ඒ ඒ බෝගවලින් අඛණ්ඩ නිෂ්පාදනයක් ඇතිව කරගෙන යන ආකාරයේ වැඩ පිළිවෙළක් ආරම්භ කරනවා” ආචාර්ය විජේකෝන් පවසයි.ඒ යටතේ දැනටමත් ලොකු ලූනුවලට මේ වැඩ පිළිවෙළ ආරම්භ කර තිබේ. අපේ රටේ මෙතෙක් කල් ලොකු ලූනු අස්වැන්න ලැබුණේ ජූලි සිට දෙසැම්බර් දක්වා කාලයේදී පමණි.ඒ අස්වැන්න ලැබුණේ මාතලේ අනුරාධපුරය පොලොන්නරුව මහවැලි සී කලාපවලිනි. නමුත් අනෙක් මාස හයේදී ලොකු ලූනු පිටරටින් ගෙන්වීමට සිදුවී තිබේ. මසකට ලොකු ලූනු මෙට්‍රික් ටොන් 15000 ක් මෙරටට ගෙන ආ යුතුය.වියදම මසකට රුපියල් දසලක්ෂ 700 කි. මේ අනුව මේ සියලු මුදල් මෙරට සුරැකීම පිණිස 2015 වන විට අපේ රටට අවශ්‍ය සියලුම ලොකු ලූනු අපේ රටේ අවාරයේදීත් වගා කිරීමට දැන් කටයුතු යොදා ඇත.මේ අනුව පසුගිය වසරේ හම්බන්තොට මොනරාගල ප්‍රදේශවල අක්කර 600 ක ලොකු ලූනු වගාවක් ක්‍රියාත්මක කළේය. ඒ ප්‍රදේශවල ජනතාව ලොකු ලූනු වැව්වේ ප්‍රථම වරටය. මේ කාලයේ රටේ අන් ප්‍රදේශවල ලොකු ලූනු වවන්නේ නැත.නමුත් කෘෂිකර්ම අධ්‍යක්ෂ ජනරාල් ආචාර්ය විජේකෝන් ප්‍රමුඛ කෘෂි විද්‍යාඥයන්ගේ උපදෙස් මත ඒ ජනතාව හෙක්ටයාර 600 ක ලොකු ලූනු වැවූහ.ඉන් මෙට්‍රික් ටොන් 6000 ක අස්වැන්නක් ලබා ගැනීමට අපේක්ෂා කෙරේ. මෙරට ප්‍රථම වරට හම්බන්තොට ජනතාව ලැබූ විශාල ලොකු ලූනු අස්වැන්න නෙළන මංගල අවස්ථාවට මහින්ද රාජපක්ෂ ජනාධිපතිතුමා ද එක්විය.මෙවර හම්බන්තොට මොනරාගල ලොකු ලූනු අස්වැන්නෙන් ඒ ගොවිනට රුපියල් කෝටි 40 ක් පමණ ලැබී ඇත. ලබන වසරේදී අවාරයේදී හම්බන්තොට මොනරාගල දිස්ත්‍රික්කවල හෙක්ටයාර 2000 ක ලොකු ලූනු වවා රට ලොකු ලූනු වලින් ස්වයංපෝෂිත කිරීමට කෘෂිකර්ම දෙපාර්තමේන්තුව වැඩ පිළිවෙළක් සකස් කර තිබේ.මීට අමතරව මෙරටට අවශ්‍ය සම්පූර්ණ බීජ ලොකු ලූනු ද අපේ රටේදීම නිෂ්පාදනය කිරීම දැන් අරඹා තිබේ. හම්බන්තොට ගොවින්ගේ ලොකු ලූනු ද බීජ ලොකු ලූනු ලෙස රුපියල් 100 කට කෘෂිකර්ම දෙපාර්තමේන්තුව ලබාගනී. මේ අනුව ඉදිරි වසරින් පසු අපේ රට ලොකු ලූනු බීජවලින් ද ස්වයංපෝෂිත වේ.මේ ශ්වේත විප්ලවයේ තවත් තේමාවක් වන්නේ ශ්‍රී ලාංකේය රසය’ යි‍. ඒ අනුව ඉදිරි වසර ඇතුළත මෙරට සියලු ආහාර බෝගවල බීජ අපේ රටේදීම අපේ ම ශ්‍රී ලාංකේය රසයෙන් වූ නිපදවීමට අපේක්ෂා කරයි.නුවරඑළිය, බදුල්ල යන ප‍්‍රදේශවල අර්තාපල් වැවීමට ඉදිරියේදී ඉඩකඩ නැත. ඒ වෙනුවට දැන් කෘෂිකර්ම දෙපාර්තමේන්තුව උතුරු පළාතේ සියලු දිස්ත්‍රික්කවල අර්තාපල් වගා කිරීමට කටයුතු කර තිබේ. නුවරඑළියේ වැලිමඩ යන ප්‍රදේශවලින් දෙසැම්බර් ජනවාරිවල අර්තාපල් නොලැබේ. නමුත් ශ්වේත විප්ලවය යටතේ යාපනයේ අර්තාපල් වගාව පසුගිය වසරේ සිදුකළේය. ඒ අනුව පසුගිය ජනවාරි වල ඉහළම අස්වැන්නක් ලැබුණි. මේ අයුරින්යාපනයේ අර්තාපල් වැව්වේ වසර 30 කට පසුව ය. ඉදිරියේදී මෙරට ප්‍රථම වරට මුළු උතුරු පළාතේ ම අක්කර 1000 ක පමණ අර්තාපල් වැවීමට දැන් කටයුතු සූදානම් ය. එයින් මාසිකව අපේ රටින් අර්තාපල් සඳහා රට යන රුපියල් ලක්ෂ 4000 මේ රටේ ඉතිරිවේ.ශ්වේත විප්ලවය සුපිරිසිදු කෘෂිකර්ම වැඩපිළිවෙළක්. ඒ අනුව පලිබෝධනාශක මේ රටට අලුතින් ගෙන්වීමට අනුමත කරන්නේ නැත. තිබෙන ප්‍රධාන පලිබෝධ නාශක 4 ක් පසුගිය දිනවල අපි ලංකාවට ගෙන ඒම තහනම් කළා‍. රසායනික පොහොර පාවිච්චිය 25% කින් අඩු කිරීම ද අපි කරනවා.නුදුරු අනාගතයේදී කුඹුරුවල වී වගාවේ පොස්‍පරස් පොහොර භාවිතය කන්නයක් හැර කන්නයක් පමණක් සිදු කිරීමට කටයුතු කරනවා. වල් මර්දනයසඳහා බීජ වපුරන්නේ නැතිව පැරෂුට් ක්‍රමය හා පැළ සිටුවීම මගින් වල් නාශක අඩු කරනවා‍.අපේ පළිබෝධනාශක රෙජිස්ටාර් ළඟට රුපියල් ලක්ෂ 400 ක අලුත් මැෂින් එකක් ගෙනැවිත් තිබෙනවා. ඒ යන්ත්‍රයෙන් යම් ආහාර ද්‍රව්‍යවල එළවළුවල පලතුරුවල තිබෙන වස විස ප්‍රමාණය බලාගන්න පුළුවන් යැයි ද විජේකෝන් මහතා කීය.එම මැෂින් එකෙන් පරීක්ෂා කිරීමෙන් පසු වස විස නැති බවට තීරණයක් දුන්නු විට ඒ එළවලු පලතුරු විකිණීමට දෙපාර්තමේන්තුව අසලම වස විස නැති එළවළු අලෙවි සලක් ආරම්භ කිරීම සැලසුම් සකස් කෙරේ.එමෙන් ම ශ්‍රී ලංකාවේ ස්ථාන අටක මේ විස වස නැති අලෙවි සල් ආරම්භ කෙරේ. මේ අලෙවි සල් සියල්ල ඉදි කරන්නේ නවීනතම කෘෂි කර්ම නගර (Smart Agricultural city) 8 ක් ඇතුළත ය.මේ නගර ඇතුළත සියලු වැඩ කටයුතු කරන්නේ සූර්ය බලය මගිනි. අතරික්ත විදුලි බලය ජාතික විදුලි බල පද්ධතියට ලබාදීමට ද කටයුතු කෙරේ.මෙවැනි නවීනතම අංග උපාංගවලින් යුත් (Smart Agri: City) ගන්නෝරුව, මහඉලුප්පල්ලම, යාපනය, අගුණකොළපැලැස්ස, සීතාඑළිය, මාකඳුර,නැගෙනහිර නිලාවේලි යන ප්‍රදේශවල පිහිටුවීමට කටයුතු යොදා ඇත. මේ කලාප සියල්ල කෘෂි පාරිසරික සංචාරක කලාප ලෙස ද වර්ධනය වෙයි.ශ්වේත (සුදු) කර පටි කෘෂිකර්මයක් කිරීමට අපේ තරුණ පිරිස යොමු කිරීමට ද මේ ශ්වේත විප්ලවය යටතේ කටයුතු ආරම්භ කර තිබේ. ඒ අයට නවීනකෘෂිකර්මය පිළිබඳව පුහුණුවක් ලබාදී ඔවුන්ට වැඩි ආදායමක් කෘෂිකර්මය මගින් ලබන අයුරු පෙන්වාදීම මේ යටතේ සිදු කෙරේ.මේ වසරේ අපේ රටේ සෝයා බෝංචි බීජ සෑදීමට කටයුතු කෙරේ.හමුදා කඳවුරු සියල්ලම සමඟ එක්වී හමුදාවේ උදව් ඇතිව අපේ රටේ කෘෂිකර්මයට අතහිත දෙන වැඩපිළිවෙළක්ද සකස්කර තිබේ. ඒ අනුව මෙරට හමුදා, කඳවුරු 70 ක නිලධාරීන් ශ්වේත විප්ලවයට එක්වීමට දැන් සූදානම්ය‍. ඒ සඳහා ආරක්ෂක ලේකම් තුමාගේ ද හමුදාපතිවරුන්ගේ ද අනුමැතිය ලැබී තිබේ.මේ අනුව මුලින් ම මේ කඳවුරු 70 එක් එක් අය මෙරට කෘෂිකර්ම ක්ෂේත්‍රයේ අපට ජයගන්නට බැරි වුණු ක්ෂේත්‍රවල ජයග්‍රහණය කරා යොමු කරනු ඇත. ඒ අනුව මුලින් ම අපේ රටේ බඩ ඉරිඟු බීජ මගින් රටපුරා බඩ ඉරිඟු වැවීම හමුදාවල නිලධාරීන්ට බාර දීමට නියමිත ය.මීට අමතරව මිරිස් බෝගයේ බීජ සකස් කිරීමට මිරිස් බෝගයෙන් රට ස්වයංපෝෂිත කිරීමට හමුදා කඳවුරුවල නිලධාරීන්ගේ පූර්ණ උදව් ලබා‍ ගැනීමට අපේක්ෂා කෙරේ. මේ අනුව ගොවි ජනතාවට කර ගැනීමට අපහසු කෘෂිකර්ම සංවර්ධන කටයුතු හමුදා සාමාජිකයන් මගින් සිදුකර ගැනීමට කටයුතු කෙරේ. හැම කඳවුරටම එක් ව්‍යාපෘති නිලධාරියකු අනුයුක්ත කෙරේ. මේ වැඩ සටහන හමුදා ව්‍යාප්ති කෘෂිකර්මය ලෙස ඇගයීමක් නම්කර තිබේ.සෝයා‍ බෝංචි බීජ හා වගාව මේ රට තුළ වැඩිකර ගැනීමට ද හමුදාවේ පූර්ණ සහාය ලබාගනී.හමුදා කඳවුරුවල නිපදවන එළවලු හා ධාන්‍ය බීජ සියල්ලම කෘෂිකර්ම දෙපාර්තමේන්තුව මගින් මිලදී ගැනීමට ද යෝජිතය.මීට අමතරව පහත රට තෙත් කලාපයේ පුරන් වෙන්නට හැර තිබෙන කඹුරු අක්කර 175000 ක් යළි සුදුසු අයුරින් වගා කිරීමට කටයුතු කෙරේ. මේ සඳහා හමුදාවේ උදව් ලබා ගැනීමට නියමිතය.මීට අමතරව අපේ ඉහළම මට්ටමේ බීජ ගොවි ජනතාව ගමට ගෙනැවිත් දීමේ වැඩ පිළිවෙළක් ද 8 වැනිදා දක්වා රටපුරා ක්‍රියාත්මක කිරීමට ද සියලු කටයුතු යොදා තිබේ.මේ සියලු කටයුතුවලින් හරිත විප්ලවය වෙනුවට ‘ශ්වේත විප්ලවය’ රටපුරා ක්‍රියාත්මක කර රණවිරු, හෙළවිරු හැමගේ පූර්ණ සහාය ඊට ලබාගෙන ද අපට අවශ්‍ය ප්‍රධාන ආහාර බෝගවලින් රට ස්වයංපෝෂණය කිරීමට අපට වැඩි කලක් ගත වන්නේ නැත.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af1406082</link>
    <topic>වැහි වැහැලා වතුර ගලා උන්හිටිතැන් අහිමි වෙලා</topic>
    <author>ඉනෝකා සමරවික්‍රම</author>
    <content>ඉකුත් අඟහරුවාදා අපි කොළඹින් පිටත්වන විට ද චුරු චුරු වැස්සට නිමාවක් තිබුණේ නැත‍. අප රැගත් වාහනය කළුතර නගරය මතුගම පසුකර අගලවත්ත නගරයට පිවිසුණේය. වැහි අන්ධකාරය විසින් අවට පරිසරයට එක්කර ඇත්තේ පාළු මූසල බවකි. පිටාර ගලායන ජලයෙන් පිරුණු කුඹුරු යාය දිස්වන්නේ මහා වැව් ලෙසිනි. අගලවත්ත ඉන්ධන පිරවුම්හල ළඟින් දකුණට හැරී අපි ටික දුරක් ගියෙමු. ඒ වනවිටත් හීන් වැහි පොද වැටේ.“කිතුල්ගොඩට යන්නේ කොහොමද?”ඉදිරියට එමින් සිටි කිහිප දෙනෙකු ගෙන් ම අපි විමසුවෙමු.“මේ තමයි කිතුල්ගොඩ; කිතුල්ගොඩ කොහෙටද යන්න ඕන”කෙනකු අපෙන් ඇසුවේ ය‍.“අර කඳු නාය ගිය... පොඩි දරුවෝ දෙන්නෙක් මැරුණේ...” අපි කීවෙමු.“ආ... ඒ නම් තව ඉස්සරහ. අපේ ගෙවලුත් නාය යෑමට අහුවුණා. අපිට උන් හිටිතැන් නැතිවුණා. අපි මේ ඥාතියෙකුගේ ගෙදර යන ගමන්” යමු මං පෙන්වන්නම් තැන...”ටී. නිශාන්ත නම් ඔහු ස්වෙච්ඡාවෙන් ම අප සමඟ ගමනට එක්වුණේ ය. අප කිලෝමීටරයක් පමණ යන්නට ඇත.“වාහනේ මඟ දාලා තමයි යන්න වෙන්නේ.” නිශාන්ත යන මඟ ඔස්සේ අපි ඔහු පිටු පසින් යන්නට වීමු. කිතුල්ගොඩ හන්දියෙන් කළු පාර පේරලන්ද පාරේ කිලෝමීටර් කාලක් පමණ යන්නට ඇත.“මෙතැනින් එහාට යන්න බැහැ. නාහේනකන්ද නාය ගිහිල්ලා...”ගැමියෝ එක්ව තමන්ට වූ විපත කියන්නට වූහ.“පස් කඳු, විදුලි දුරකථන කණු මහ ගස් කඩා වැටීම නිසා පේරලන්දට යන මහා මාර්ගය අවහිර වී ඇත. පාර පු‍රා එක සීරුවට මඩ වතුර ගලා එයි.“ඔය වතුර ගලන්නේ නාහේන් කන්දෙන්. අන්න බලන්න කන්දේ පස් ටික ටික ගැලවි ගැලවී එනවා. අනේ දෙවියනේ... අපි අවුරුදු ගාණක් ජීවත්වුණු ගේ දොර අපට මේ නැති වෙලා යන්නේ.”ගැමි කාන්තාවක පවසන්නේ සුසුම් හෙළමිනි.ඇද හැලුන මහ වැස්සට නාය යාමට පටන් ගත් නාහේන කන්ද ඒවනවිටත් ටිකෙන් ටික පස් කඩා වැටෙමින් තිබිණි. කන්දපාමුල වූ අලුතෙන් ඉදිකර තිබූ නිවෙස අප බලා සිටියදීම පස්වලට යටවෙමින් තිබිණි‍. ගෙයි හිමිකාරිය එදෙස බලා හිදින්නේ කිසිදු අරමුණක් නැතිව ය.“කවුද මේ ගෙදර අයිති කෙනා‍. කිසිම හේතුවක් නිසා ඇතුළට යන්න එපා. යනවා නම් පිරිමි කා එක්ක හරි යන්න. මේ අම්මා නම් යන්නම එපා. බලන්න කන්ද කොයි මොහොතේ කඩා වැටේවිද දන්නෑ. මේ බොර වතුර ගලන එක හරිම භයානකයි. ඔය කොහෙද යන්නේ.හැම දේටම පෙර ඕගොල්ලන්ගේ ජීවිත ගැන හිතන්න. ඔයාල පන්සලේ නතර වෙන්න පහසුකම් සලසලා තියෙනවා. හැමෝම එතනට යන්න. වෙද නළාව ද අතින් රැගෙන කඩිසර ගමනින් එහෙට මෙහෙට යන වෛද්‍ය අංජන මහතා පවසන්නේ ය.නාහේන් කන්දේ තැනින් තැන වූ නාය යාමට ජීවිත කිහිපයක් ම අහිමි වී තිබුණි. ඒ අතර කුඩා දරුවෝ ද වූහ.“කවදාවත් අපේ ගමට මෙහෙම දෙයක් වෙලා නැහැ. මේ වෙනකොට කිතුල්ගොඩ ගමේ පස් දෙනෙක් මියගිහින්්‍. අපේ ගමට නාය යාමේ අවදානමක් තියෙනවා කියලා අපි දැන හිටියේ නැහැ. මේ ගමේ මිනිස්සු පදිංචි වෙලා ඉන්නේ එක්දහස් නවසිය පනස් හතේ ඉඳලා. ඒත් මෙහෙම දෙයක් මේ වුණාමයි.”මඟ පෙන්වීමට ගිය නිශාන්ත බොර වතුර සමඟ කැඩි කැඩී එන පස්කන්ද දෙස බලාගෙන පවසන්නේ ය. වෛද්‍ය අංජන මහතාගේ බල කිරීමෙන් පසුව පේරලන්ද පාරේ ඉහළට යාමට ගිය ගැමියෝ යළි පල්ලම් බසින්නට වූහ.හැමෝම මෙතැනට ඇවිත් යනවා. මෙතනින් එහාට කවුරුත් යන්නෙ නැහැ. ඒ යන්න පාරක් නැති නිසා. අපේ ගමේ දරුවෝ අසල්වාසීන් මැරුණා. තව පවුල් අටක දහයක විතර ගෙවල් පොළවට සමතලා වුණා. සමහර ගෙවල් බාගෙට කැඩිලා ඒ ගෙවල්වල ඉන්න බයයි. සමහරු හැමදේම අත්හැරලා. ඥාතින්ගේ අසල්වාසීන්ගේ ගෙවල්වලට ගියා. තව අය ගනේගොඩැල්ලේ පුරාණ රජමහ විහාරයේ ඉන්නවා. ඒත් කවුරුවත් ඒවා බලන්න ගියේ නැහැ.“පත්තරවලින් එනවා. හැමෝම මෙතැනට ඇවිත් යනවා. මෙතනින් එහාට කවුරුත් යන්නෙ නැහැ. ඒ යන්න පාරක් නැති නිසා. අපේ ගමේ දරුවෝ අසල්වාසීන් මැරුණා. තව පවුල් අටක දහයක විතර ගෙවල් පොළවට සමතලා වුණා.සමහර ගෙවල් බාගෙට කැඩිලා ඒ ගෙවල්වල ඉන්න බයයි. සමහරු හැමදේම අත්හැරලා. ඥාතින්ගේ අසල්වාසීන්ගේ ගෙවල්වලට ගියා. තව අය ගනේගොඩැල්ලේ පුරාණ රජමහ විහාරයේ ඉන්නවා. මේ පාරේ ඉහළට යනකොට තමයි අපේ ගෙවල් තියෙන්නේ. ඒත් කවුරුවත් ඒවා බලන්න ගියේ නැහැ“.සුනේත්‍රා පවසන්නේ කඳුළු පිස දමමිනි. ඇය පමණක් නොව නිවාස අහිමිවූවෝ අපට එහි යන්නට යයි අඬගැසුවේ බොහෝ අසරණ හඬිනි.“කොහොමද යන්නේ”“මෙතනින් පහළට බැහැලා යමු“.ඔවුන් මෙතැනින් පහළ බසින්න යැයි පෙන්නුවේ නාය යන නාහේන කන්දත් පස් කඩා වැටී අවහිර වූ මහ පාර අයි­‍ෙනන් පහළට බැසීමට ඇති මඟයි‍.“අප්පේ... ලෙස්සනවා ඇති නේද?”එසේ කියුව ද ඡායාරූප ශිල්පී විමල් කැමරාවත් මානාගෙන ගැමියෝ සමඟ ඉස්සර වූයේ ය.ගලා හැලෙන බොර වතුර පිරි කිරිමැටිදොළ මතින් ඉදිව ඇති අනාරක්ෂිත පාලමෙන් එගොඩ වීමට අපට සෑහෙන වේලාවක් ගතවූයේ ය. ඉන්පසුව අප පිවිසියේ ගැමියන් විසින් කන්දේ තාවකාලිකව ඉදිකරගත් පටු මාවතට ය.ගමන බෙහෙවින් අසීරු ය. විටෙක අප ලෙස්සා යයි. තවත් විටෙක පාදවල කූඩැල්ලන් එල්ලීම නිසා ගමන මදකට පමාවෙයි.“තව ටික දුරයි. රුක්මණි, නිශාන්ත, සුනේත්‍රා අප සමඟ ඉදිරියට යමින් පවසයි. මේ අතර අප ඉදිරියට එන්නේ කැලෑබද පාරෙන් තම නිවෙස්වල ඇති බඩු පොදි කර ගසා ගත් ගැමියන් ය. ඔවුන්ගේ වතෙහි සිනා රේඛාවක් වත් නැත. ඇත්තේ භීතිය හා ශෝකය පමණි.යළිත් කිරිමැටිදොළින් එගොඩට අපි සුනේත්‍රාලා පෙන්වූ මගෙහි ඉහළට ආවෙමු.ඔය පේන්නේ අපේ ගෙවල්. පේනවනේ වෙලා තියෙන දේ. මගෙ අම්මා ස්නායු ආබාධයකින් පෙළෙනවා. එයාට ඇවිදින්න බැහැ. මහ රෑ ගොරවමින් විදුලි කොටමින් වහිනකොට මහ සද්දයක් ඇහුණා. බලන කොට ගෙට පස් කඩන් වැටෙනවා. අපි අම්මත් උස්සගෙන එළියට බැස්සා. දැන් ඉතින් අපිට ආයෙත් මේවායේ ජීවත්වෙන්න එන්න බැහැ. සුනේත්‍රා ඉකිබිඳ හඬමින් පවසන්නී ය.අනේ අපි කිසිම කරදර‍යක් නැතිව හිටියා. මගෙ දුව මේ පාර උසස් පෙළ විභාගය කරනවා. ඒත් දැන් කිසිම පොතක්පතක් එයාට නැහැ. දූ එන්න බැහැ කියලා අඬද්දී මම එයාව ඇදලා ගත්තේ. ඒ දරුවාගේ පපුවේ ඔපරේෂන් එකකුත් කරලා තියෙන්නේ අපිට ඉතිං දැන් කාගේ පිහිට ද?නිවස අහිමි වූ නාමලතා තම දරුවන් සමඟ යන්නට එන්නට තැනක් නැතිකම ගැන තැවෙන්නීය. මොරසූරන රාත්‍රියේ විදුලි කෙටීම් මැද්දෙන් නාහේන නාය යද්දී ඔවුහු ජීවිත බේරා ගැනීමට අපමණ වෙහෙසක් වින්දාහ. ඇතැම් තැනෙක මවත් පියාත් බලා සිටියදී දරුවෝ පස්වලට යට වූහ.“මං රාත්‍රියේ දරු දෙන්නට නින්ද යනතුරු සින්දු කිව්වා. අනේ මගෙ රත්තරන් දරු පැටව් දෙන්නා. බිරියත් දරුවනුත් නිදි අතරේ මං පොඩ්ඩකට එළියට ගියා. ගෙට එනවත් එක්කම මහ සද්දයක් ඇහුණා. එක පාරටම බිත්ති කඩාගෙන වැටුණා.මාවත් යටවුණා. මං අමාරුවෙන් නැගිට ගත්තා. බිරිය මරලොතෝනි දෙන්න ගත්තා බේරගන්න කියලා. මං උඩහ ගෙදරට කෑගහලා අඩ ගැහුවා. වැස්ස හින්ද අවට අයට ඇහෙන්නේ නැහැ. කොහොම හරි පස්සෙ අවට අය ආවා. මගෙ දරුවෝ දෙන්නා හොයා ගන්න බැරි වුණා.පාන්දර තුනට විතර ප්‍රාදේශීය සභාවේ බැකෝ එක ඇවිත් යටවෙලා හිටපු දුවයි පුතයි හොයා ගත්තා. දෙයියනේ මල් පොහොට්ටුවගේ දරුදෙන්නා නැති වුණේ. උන් ඉදලා අපි මැරුණා නම් ඉවරයි දෙයියනේ.”නිවෙසට කන්ද කඩා වැටීමෙන් මිය ගිය රුසිරු ලක්ෂාන් (අවු. 4) හා සඳුනි නිමේෂිකා (අවු. 8) දෙදරුවන්ගේ පියා වන ලාල් කරුණාතිලක පවසන්නේ හැඬූ කඳු‍ෙළනි. තම දරුවන්ගේ වියෝව දරා ගත නොහැකිවූ ධම්මිකා ප්‍රියදර්ශනී බලාගත් අත බලා සිටින්නීය.මිය ගිය අය ගැන තැවෙන කිතුල්ගොඩ ගැමියෝ තම ගමට මෙවන් විපතක් සිදුවීම ගැන ද කම්පා වෙති.“අම්මයි තාත්තයි රෑ නිදියහනෙ හිටියේ. මට එක පාරටම වැලි වැටෙන සද්දයක් ඇහුණා. ඒ ‍එක්කම කණ්ඩිය කඩාගෙන වැටුණා. බොහොම අමාරුවෙන් අම්මවයි තාත්තවයි සුන්බුන් අතරින් ගොඩට ගත්තේ. මගෙ අම්මට අවුරුදු හැට දෙකයි. තාත්තට හැත්තෑ එකයි. ඒ දෙන්නා තාමත් රෝහලේ. පේනවා නේද මගේ ගේ දැන් තියෙන හැටි.”කන්දට යට වීමෙන් බිමට ම සමතලා වූ නිවෙසේ වහලය මත හිදගෙන අනුරරත්න පවසන්නේ දැඩි ශෝකයෙනි.අනුරරත්නට පමණක් නොව කිතුල්ගොඩ පවුල් දහයක් දොළහක් පමණ මේ ඛේදවාචකයට මුහුණ දී සිටින්නා හ. මේ ‍අතර අඹුසැමි යුවළක් ම නිදන ඇඳ මත පස් කන්දට යටවීමෙන් මිය ගියහ.මහ වරුෂාවෙන්, කඳු නායයාමෙන් ගං වතුරෙන් හානියට පත් දිස්ත්‍රික්ක හය අතුරෙන් වැඩිම හානිය සිදුවූයේ කළුතර දිස්ත්‍රික්කයේ අගලවත්ත මතුගම බුලත්සිංහල ආදි ප්‍රදේශවලට ය. ඕමත්ත පෙදෙසෙහි පස් කන්දට යටවීමෙන් අම්මාත් දුවත් එකට අවසන් ගමන් ගියහ.එදිනෙදා ජන ජීවිතයට බාධා පමුණුවමින් ඇද හැලෙන මහ වරුෂාවට කලවාන රත්නපුර මාර්ගයේ බොහෝ තැන්ද නිවෙස් ද ජලයෙන් යටවී තිබිණි.බදුරලිය නගරය පසුකර ජලයෙන් යට වූ කලවාන පාරට අප එනවිට හැන්දෑ අඳුර විසින් පෙදෙස වසාගෙන තිබිණි. දනකටත් වඩා වැසි වතුරේ බැස සියලු කටයුතු අතහැර විපතට පත්වූවන් වෙනුවෙන් සේවයේ යෙදී සිටින ගමේ තරුණ පිරිස හබල් ගසන ඔරු පාරු වෙත අපි ළං වූයෙමු.“දෙදහස් හතරෙන් පස්සේ මෙහෙම වුණාමයි. මෙහෙම යටවෙන්න එක හේතුවක් තමයි කුකුළේ ග‍ඟේ වාන් දොරටු විවෘත කිරීම. අපි ඊයේ ඉඳන් විපතට පත් වෙච්ච අයව බේරාගන්නවා. පේනවා නේද අර ගෙවල් යටවෙලා තියෙන හැටි. බදුරලිය මාර්ගයේ සිට ජලයෙන් යට වූ වෙල් මැද්දෙන් ඔරුවේ යන අතරේ ගිහාන් ඇතුළු තරුණ පිරිස අවට පෙන්වමින් අපට පවසති.අවදානම කරපින්නාගෙන ජීවත්වෙන මේ මිනිසුන්ට අත දුන් පිරිස බොහෝ ය. නාවික හමුදාව, ගුවන් හමුදාව, යුද හමුදාව ගංවතුරින් විපතට පත්වූවන් ගේ සහායට ඉදිරිපත්ව සිටියහ. අනපේක්ෂිත මහ වරුෂාවත් ගංවතුරත් නායයාම් කඳු කඩා වැටීම් නිසා අහිමිවූ ජීවිත සංඛ්‍යාව විසි තුනක් පමණ වෙති. සිදුවූ දේපළ හානි තවමත් ගණන් බලා නැත. අවතැන් වූ පවුල් සංඛ්‍යාව බොහෝ ය. කෙසේ වෙතත් සැන්දෑ කළුවරත් සමඟ අපි කිතුල්ගොඩ අගලවත්ත බදුරලියෙන් එන්නට පිටත් වූයෙමු.සුසුම්ලමින් කඳුළු සලමින් ජීවිත අහිමිවූ තම ඥාතීන් ගැන මෙන් ම කොයි මොහොතේ කඩා වැටේදැයි නොදන්නා නාහේන කන්ද දෙස බලමින් ජීවිතයේ හෙට දවස ගැන හිස් බැල්මෙන් බලා හිඳින කිතුල්ගොඩ ගැමියන්ගේ මුහුණු තවමත් මනසේ ඇඳී ඇත.මේ සියලු සිදුවීම් සිදුව දින කිහිපයක් ගතව ඇත. එහෙත් තවමත් අවදානම පහව ගොස් නැත. මේ ලියන මොහොතේදී ද සිහිපත්නත්නේ අවසානයේ ඔවුන් ඇසූ පැනයයි.“අපි අවුරුදු ගාණක් මේ ගම්වල බොහෝම සහයෝගයෙන් එකට ජීවත් වුණා. දැන් ඉතින් අපිට වෙන් වෙන්න වෙනවා. අපේ මුළු සේසතම නැති වුණා. තේ වගා කරපු බිම් නැති වුණා. අපිට ජීවත්වෙන්න මඟක් නැහැ. ඉන්න හිටින්න ගෙවල් දොරවල් නැහැ. කවුද දැන් අපේ පිහිටට ‍එන්නේ.”ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af1406083</link>
    <topic>ජීවිතයේ නොදකින පැති දකින</topic>
    <author>රමණී සුබසිංහ</author>
    <content>අජාන් බ්‍රහ්මවම්සො හිමියෝ“අහිමි වීම නිසා දැනෙන වේදනාව මොන තරම් බලවත්දැයි මා මුල් වරට දැක ගත්තේ මා පියාණන් වෙතිනි. අතීතයේ දිනෙක, නිවසේ ගිනි උඳුනෙන් හමා හා උණුසුම් සුළඟ පසෙක තිබු පවුමක නෝට්ටුවක් ගිනි ගොඩට ගෙන ගියේ අප නොසිතූ ලෙසය. ක්ෂණයකින් ගිනි ගොඩට අත දැමු තාත්තා එය ආපසු ගත්තේ, ඔහු දෑත දරුණු ලෙස පිලිස්සී ගියේය. ඒ දැක කරකියා ගත දෙයක් නොවූ මගේ අසරණ අම්මා හඬා වැටුණාය. පවුමක් වැනි විශාල මුදලක් විනාශ වීම එදා මගේ දුප්පත් තාත්තාට දරාගත නොහැකි විය.”ලොව පුරා බොදු දනන් සිත් ධර්මයෙහි පහදවන, ‘අජාන් බ්‍රහ්මවම්සො’ හිමියන් උන්වහන්සේ කුඩා කල මුහුණ දුන් සිදුවීමක් පිළිබඳ ඔස්ට්‍රේලියානු පුවත්පතකට සිය මතකය අවදි කර තිබුණේ එලෙසය.‘පීටර් බෙට්’ නම් වූ මේ කුඩා දරුවා ජීවත්වූයේ ලන්ඩන් හි කුඩා නිවෙසක මව, පියා සහ වැඩිමහල් සහෝදරයා සමඟය. දිළිඳු පවුලක උපන් ඔහුගේ පියා ඇදුම රෝගියෙකි. ඉන්ධන හලක සේවකයෙකි. මව යතුරුලියන්නියකි. එහෙත් පීටර් බෙට් දීප්තිමත්, බුද්ධිමත් ශිෂ්‍යයෙකි. මේ නිසා ම ‘ඩර්වෙන්ට්වෝටර්’ (Derwentwater) නම් වූ ප්‍රාථමික පාසලේ අධ්‍යාපනය ලද පීටර් බෙට්ස් බටහිර ලන්ඩන් හි ‘ලැට්මර්’ උසස් විද්‍යාලයට ශිෂ්‍යත්වයක් දිනා ගත්තේය.වයස අවුරුදු දහසයේ දී ජීවිතයේ අමතක කළ නොහැකි සිදුවීම් දෙකකට මුහුණ දෙන්නට ඔහුට සිදුවිය. පියාගේ මරණය ඉන් එකකි. දෙවැන්න මිල කළ නොහැකි ත්‍යාගයකි. එහි වූයේ ලොව ප්‍රධාන ආගම් පිළිබඳව ලියැවුණු පොත් ගොන්නකි. මේ ත්‍යාගය ඔහුට ජීවිතය මේ යැයි අවබෝධ කරවීය.“ආගම ජීවිතයේ වැදගත් කොටසක් බව මම තේරුම් ගත්තෙමි. මට සුදුසු ආගම කුමක්දැයි තෝරා ගන්නට මට නිදහස තිබුණි. මේ පොත් අතරෙහි වූ බුදු දහම පිළිබඳ වූ ඉගැන්වීම්, එහි ඇති දර්ශනය මම කවුද යන්න, මට තේරුම් කර දුන්නේ ය.”ඒ හා සමඟම ඔහු කේම්බ්‍රිජ් විශ්ව විද්‍යාලයේ අධ්‍යාපනය ලැබීමට ශිෂ්‍යත්වයක් දිනා ගත්තේය. ඉගෙනුම ලබන අතරේ එහි බෞද්ධ සංගමයට ද බැඳුණි. එමෙන්ම සැබෑ බෞද්ධයකු ලෙස ජීවත් වූයේය. අවුරුදු 18 දී පීටර් බෙට් ජීවිතයේ මුල්ම වතාවට මහා සංඝයා වහන්සේ නමක දුටුවේය. ඒ දසුනත් සමඟින් ‘මම කවරෙකු විය යුතුදැයි මම දැනගතිමි'යි ඔහු කීවේය.විශ්ව විද්‍යාලයෙන් පිටවී කෙටි කලක් ගුරුවරයකු ලෙස සේවය කළ හෙතෙම සියමට පැමිණ අජාන් චා මහතෙරුන් යටතේ සසුන්ගතව බුදු දහම හැදෑරුවේය. භාවනා ප්‍රගුණ කළේය.සරල සුගම බසින් ධර්මයෙහි ගැඹුරු තැන් සිය ශ්‍රාවකයාට පැහැදිලි කර දෙන උන්වහන්සේගේ දහම් දේශනා ශ්‍රවණය කරන්නට ලෝවැසි දනන් මහත් සේ ප්‍රිය කරති. ජීවිතයේ අනේකවිධ ගැටලු, ප්‍රශ්නවලට බුදුරජාණන් වහන්සේ දුන් පිළිතුරු, ජීවිතයේම ප්‍රශ්න උදාහරණ කරගනිමින් බ්‍රහ්මවම්සෝ හිමියෝ මැනවින් අවබෝධ කර දෙති.උන්වහන්සේ විසින් ධර්මය පිළිබඳ විරචිත පොත් හීබෲ, ලිතුවේනියා ඇතුළු භාෂා 28 කට පරිවර්තනය කෙරී ඇත. එම ග්‍රන්ථ මිලියන ගණනින් පාඨකයන් අතට පත් වී ඇත. අන්තර්ජාලය හරහා දහස් ගණනින් ශ්‍රාවකයෝ උන්වහන්සේ ගේ ධර්ම දේශනයන්ට සවන් දෙති.“ගෙවෙන හැම තත්පරයක දී ම කොහේ කොතැනක මිනිසුන් විසි දෙනෙක් මා ගේ ධර්ම දේශනාවන්ට සවන් දෙති. ඉරානය වැනි, තොරතුරු දැනගැනීමේ අයිතිය දැඩි වාරණයට ලක්වූ රටවල පවා ජනයා ඒ සඳහා උනන්දු වීම පුදුම සහගතය” යි, උන්වහන්සේ ‘වෙස්ට් වීක්එන්ඩ්’ පුවත්පතට පවසා තිබුණි.බ්‍රහ්මවම්සෝ හිමියන්ට ඔස්ට්‍රේලියාවේ පර්ත් නගරයට පැමිණෙන ලෙස ආරාධනා කෙරෙන්නේ බටහිර ඔස්ට්‍රේලියාවේ බෞද්ධ සංගමය විසිනි. එවකට බටහිර ඔස්ට්‍රේලියාවේ ධර්ම දූත සේවයන්හි නිරතව සිටි ජගාරෝ හිමියන් ගේ උදව් පිණිසය.පර්ත් නුවර දී බ්‍රහ්මවම්සෝ හිමියන් මුහුණ දුන් අත්දැකීම් පිළිබඳව විස්තරයක් සමරසිංහ ගුණසේකර මහතාගේ ‘AJAHN BRAHMAVAMSO සිනාසෙන සුදු හාමුදුරුවෝ අපට පෙනුණ හැටි’ කෘතියේ මෙසේ විස්තර කර තිබුණි.“මුලින් මේ දෙනම විසුවේ පර්ත් නගරයේ උතුරේ පිහිටි නියම් නගරයකය. පැරැණි නිවසකය. 1983 අගභාගයේදී පර්ත් නගරය දකුණු පෙදෙසෙහි පිහිටි කඳුකර, වනගත සර්පන්ටයින් නම් පෙදෙසින් අක්කර 93 ක භූමි භාගයක් මිලට ගෙන ‘බෝධියානා’ වන සෙනසුන පිහිටුවන ලදී. වන සෙනසුනෙහි එක් ගොඩනැඟිල්ලක්වත් නොතිබූ අතර පර්ත් අවට සිටි බෞද්ධයන් සංඛ්‍යාව ඉතාම අල්ප වූ නිසා ගොඩනැගිලි තැනීමට අරමුදල් එක්රැස් කිරීම ද දුෂ්කර විය.මුදල් හිඟය පිරිමසා ගැනීමට බ්‍රහ්මවම්සෝ හාමුදුරුවන් ඇතුළු අපේ හාමුදුරුවරු ගොඩනැඟිලි තැනීමට ශ්‍රමයෙන් දායක වීම ඇරඹුවෝය. බ්‍රහ්මවම්සෝ හාමුදුරුවෝ පෙදරේරුවකු, වඩුවකු, විදුලි කාර්මිකයකු, පයිප්ප වැඩකරුවකු ආදින් ගෙන් ඉටුවන නොයෙකුත් රාජකාරි ඉටු කරමින් සියලු ගොඩනැඟිලි, වැසිකිළි, කැසිකිළි හා සක්මන් මළු තනා නිම කළහ. අද වන විට බෝධියානා වන සෙනසුන දක්ෂිණ අර්ධගෝලයේ විශාලම වන සෙනසුන හා ඔස්ට්‍රේලියාවේ ථෙරවාද භික්ෂුන් වැඩිපුරම වෙසෙන ආරාමය බවට පත්ව ඇත්තේ උන්වහන්සේගේ වීර්ය හා මඟපෙන්වීම නිසාය.”දිනක් උන්වහන්සේ මුහුණ දුන් අපූර්ව සිදුවීමක් පිළිබඳ පුවතක් ද එහි ඇතුළත්ය.බ්‍රහ්මවම්සො හිමියන් එය විස්තර කර තිබුණේ මෙලෙසය.“වරක් මා මේසන් බාස් කෙනකු වාගේ කොන්ක්‍රීට් වැඩ කරන තැනට කාන්තාවක් ආවා. ඈ ශ්‍රී ලංකාවෙන් ආ කාන්තාවක්. බොහෝම අලංකාර විදියට සැරසී සිටි මේ කාන්තාවට කොන්ක්‍රීට් අනමින්, බොහෝම හැඩි වී සිටි මා හඳුනාගන්න බැරිවුණා.”“නායක හාමුදුරුවන් හමුවෙන්න පුළුවන් ද?” ඇය මගෙන් ඇසුවා.“පුළුවන් දාන ශාලාවට යන්න. නායක හාමුදුරුවෝ එතනට ඒවි.” මම උත්තර දුන්නා.මම සෝදා පිරිසිදු වී අලුත් සිවුරකුත් හැඳගෙන දාන ශාලාවට ගිහින් ඒ කාන්තාව හමුවුණා. අපි බොහෝ වේලාවක් ධර්ම සාකච්ඡාවක නියැළුණා.මේ කාන්තාව ආරාමයට පරිත්‍යාගයකුත් කර එතනින් පිටවෙන්නට පෙර මෙසේ කිව්වා.“ඔබ වහන්සේ සහ ආරාමය ගැන මම බොහෝම පැහැදුණා. ඒත් කනගාටුවෙන් වුණත් කියන්න කාරණාවක් තිබෙනව. මේ ආරාමේ සමහර හාමුදුරුවන් හරිම අපිරිසිදුයි. අපිළිවෙළයි. මම මෙහාට ආ වෙලාවේ මුලින් ම මුණ ගැසුණේ ඒ වගේ අපිරිසිදු හාමුදුරු කෙනෙක්. පිරිසිදුවට ඉන්න කියා උන්වහන්සේට කියන්න.”“නොවරදවාම මම කියන්නම්” මම උත්තර දුන්නා. “ඒ මොකද කිව්වොත් අර අපිරිසිදුවට හිටි හාමුදුරුවෝ වෙන කවුරුවත් නොවෙයි. මේ මම නිසා.”අජාන් බ්‍රහ්මවම්සෝ මහ තෙරුන් වහන්සේගේ ජීවිතය අල්පේච්ඡය. මුදල් පරිහරණය නොකරති. වැඩි කාලයක් වෙන් කෙරෙන්නේ භාවනාවටය. දේශ දේශාන්තරවල වැඩම කරමින් ධර්මය දේශනා කරන උන්වහන්සේගේ දම් දෙසුම් ජීවිතය පිළිබඳව අප සිතා සිටින මිථ්‍යාවෙන් ගොඩ එන්නට උපකාරී වන්නේය.උන්වහන්සේගේ ධර්ම දේශනා සිංහලයට පරිවර්තනය කරමින් නිරෝෂා මුණසිංහ මහත්මිය විසින් රචිත ‘බලන් කඩතුරා ඇර දෑසේ’ කෘතියෙහි නැවත ඉපදීම පිළිබඳ උන්වහන්සේ කළ අපූර්ව පැහැදිලි කිරීමක් ඇතුළත්ය.“අප නැවත උපදින්නේ අපගේ බලාපොරොත්තු හා අපේක්ෂාවන් අත් විඳීමටයි. ඒවා අත්විඳීම සඳහා අප ලෝකයක් ගොඩ නඟන්නෙමු. අජාන් ජගරෝ ස්වාමීන් වහන්සේගේ ජනප්‍රිය මුල්ලා නස්රුඩින් කතන්දරය මගේ මතකයට නැ‍ඟේ. එම කුඩා මිනිසා මිරිස් බඳුනක් ඉදිරිපිටට වී කඳුළු වගුරවමින් සිටියේය. බොහෝ මිරිස් කෑම නිසා ඔහුගේ මුහුණ රතු වී තිබුණි. “ඔබ ඔය මිරිස් සියල්ල කන්නේ මන්ද?” යි කෙනෙක් විමසු විට ඔහු පැවසූයේ,“මා පැණි රස මිරිස් කරල සොයමින් සිටින්නෙමියි කියාය. ඔහු එක් මිරිස් කරලකට පසු තවෙකක් වශයෙන් මිරිස් සියල්ල කමින් සියලු දැවිල්ල, වේදනා හා දුක් අත්විඳිමින් සිටියේ පැණි රස මිරිස් කරල සොයා ගැනීමටයි. එය ජීවිතයට ඉතා හොඳ උපමාවකි.පුද්ගලයන් නැවත නැවත උපදින්නේ ඔවුන් තව දුරටත් එසේ පැණි රස මිරිස් කරල සොයමින් සිටින බැවිනි...” මෙය බ්‍රහ්මවම්සො හිමියෝ විසින් කළ, මීට දස වසරකටත් එහා ‘මනසේ විස නැසීම’ නම් වූ දේශනාවක කළ විස්තර කිරීමකි.නිර්මාණශීලීව, හදවතට කා වදින සේ දහම් දෙසන්නට සමත් බ්‍රහ්මවම්සො හිමියෝ වරෙක විප්ලවකාරී ද වෙති. උපතින් ක්‍රිස්තු භක්තිකයකු වූ උන්වහන්සේ බෞද්ධයකු වූයේ ද, ගිහි ජීවිතය හැර වනවාසී භික්ෂුවක වූයේ ද ඒ ගුණාංග නිසාය.පර්ත් නුවර ගිජිනප් හි මෙහෙණින් වහන්සේ සඳහා මුළුමනින්ම ස්වාධීන වූ මෙහෙණි වන සෙනසුනක් පිහිටුවීමට මුල් වූයේ උන්වහන්සේය. සම්ප්‍රදායෙන් බැහැරව කාන්තා විමුක්තිය සඳහා ගත් විප්ලවීය පියවර පිළිබඳ උන්වහන්සේට කොතෙකුත් චෝදනා එල්ල විය.විවිධ අයගේ දෝෂ දර්ශන එල්ල විය. උන්වහන්සේ මුලින්ම පුහුණුව ලැබූ තායිලන්තයේ භික්ෂු ප්‍රජාව සිය නිකායෙන් බ්‍රහ්මවම්සො හිමි ඉවත් කිරීමට තරම් අන්තගාමී විය. එහෙත් උන්වහන්සේ පිළිබඳ හොඳින් දන්නා රටවල බෞද්ධයෝ උන්වහන්සේ සමඟ සිටියහ.අජාන් බ්‍රහ්මවම්සෝ හිමියන් දශක දෙකකටත් වැඩි කාලයක් තිස්සේ, විවිධ මාතෘකා යටතේ පවත්වා ඇති සිය ගණනක් වූ දේශනා ජීවිතය පිළිබඳව අපට බොහෝ දේ කියා දෙති. ජීවිතයේ අත්හළ යුතු පුරුදු පිළිබඳව ශ්‍රාවකයාට නිර්මාණශීලීව ඒත්තු ගන්වන බ්‍රහ්මවම්සෝ හිමියෝ ජන සමාජයේම උපහැරණ ඒ සඳහා නිදර්ශන ලෙස දක්වති.යම් කිසිවක් එක දිගට කිරීමෙන්, අවටින් ආභාසය ලැබීමෙන් එය පුරුද්දක් බවට පත්වීම ගැන උන්වහන්සේ ගේ දේශනයක අපූරු කතාවක් ඇතුළත්ය. මෙය ද උපුටා ගැනුණේ සමරසිංහ ගුණසේකර මහතාගේ ‘සිනාසෙන හාමුදුරුවෝ අපට පෙනුණ හැටි’ පරිවර්තන පොත් පෙළෙහි පළමු පොතෙනි.යම් කිසිවක් එක දිගට කිරීමෙන්, අවටින් ආභාසය ලැබීමෙන්, එය පුරුද්දක් බවට පත්වීම හෙවත් තත්ත්වාරෝපණය ගැන ඉතා හොඳ කතාවක් තියෙනවා. පාපන්දු ක්‍රීඩකයෙකුට සම්බන්ධ කතාවක්. පාපන්දු ක්‍රීඩාවේ දී බෝලය විසිකිරීම, බෝලය ඇල්ලීම, නැවත විසිකිරීම එක දිගටම කරනකොට එය පුරුද්දක් බවට පත්වී නිරායාසයෙන්ම නැත්නම් යාන්ත්‍රිකව එය ඉබේටම සිදු කෙරෙනවා.මේ සිද්ධිය සිදුවුණේ බ්‍රසීලයේ, රියෝද ජැනිරෝ කියන විශාල නගරයේ දිළිඳු ජනයා වෙසෙන පෙදෙසකයි. මේ පෙදෙසේ තිබුණු බොහෝම පුරාණ තට්ටු ගොඩනැඟිල්ලක ගින්නක් හටගත්තා. අවට ජනයා කෑකෝ ගසමින් වටවී සිටියත් ගිනි නිවන හමුදාව තවමත් ඇවිත් නැහැ.බුර බුරා නැ‍ඟෙන ගින්දර මැද්දෙන් උඩම තට්ටුවේ ජනේලයකින් එබිකම් පාමින් දරුවකු වඩාගන සිටි ගැහැනියක උදව් ඉල්ලා කෑගසන්න පටන් ගත්තා. අවට සිටි සෙනඟ “කෝ ගිනි නිවන හමුදාව?” යැයි කෑ මොර ගසමින් සිටි අතරවාරයේ සෙනඟ පීරාගෙන දැවැන්ත ශරීරයක් තිබෙන පුද්ගලයකු ඉස්සරහට ආවා.“දරුවා පහළට විසි කරන්න. මම එයා අල්වාගන්නම්” ඔහු කෑගසා කිව්වා.“ඒක කොහොම ද කරන්නෙ” කියා සෙනඟ කෑගැසුවා.“ඔයාලා මා කවුද කියා දන්නවා ද? මම බ්‍රසීලයේ ජාතික පාපන්දු කණ්ඩායමේ පන්දු රකින්නා. පසුගිය තුන් අවුරුද්ද තුළම මා අතින් වරදක් සිදුවී නැහැ. මට ඕනෑම දෙයක් රැකගන්න පුළුවන්. ළමයා බිමට විසි කරන්න. මම ඔහු අල්වා ගන්නම්” ඔහු කෑගැසුවා.“මට ඒක නම් කරන්න බැහැ” දරුවා වඩාගත් අම්මා ගිනිදලු මැද්දෑවෙන් ළතෝනි දුන්නා.“ළමයා බිමට දමන්න. ඔහු බ්‍රසීලයන් පාපන්දු කණ්ඩායමේ පන්දු රකින්නා” මිනිස්සු කෑගැසුවා.ගිනිදලු පැතිරෙන විට, වෙනත් කරන්න කිසිම දෙයක් නැහැ. අම්මා දරුවා බිමට විසි කළා.ළමයා අහසේ පාවෙමින් බිමට පහත් වෙනකොට ගෝල් රකින්නා සූදානමෙන් සිටියා. නරඹන්නන් ලොමු දැහැගැන්වී බලාගෙන සිටියා.ගෝල් රකින්නා බිමට විසිකළ ළමයා ඩැහැ ගත්තා. ළමයත් තුරුලු කරගෙන තුන්වරක් බිම පෙරළෙන කොට ජනයා ජයඝෝෂා පැවැත්වූවා.ඊට පස්සෙ ඔහු ළමයා බිම තියා, අඩි 10 ක් විතර ඈතට විසිවෙන්න පයින් ගැසුවා.මේක තමයි තත්ත්වාරෝපණය කියන්නේ. පුරුද්දට යෑම. පුරුදුවලට වහලුන් වීම. එයින් මිදෙන්න අපට අමාරුයි.ධර්ම කථික දහම් දේශකයාණන් වහන්සේ නමක් ලෙස බ්‍රහ්මවම්සො හිමියෝ ලොව පුරා බෞද්ධයින්ට දැහැමිව ජීවත්වීමේ මාර්ගය කියා දෙති. දහමට අනුව ජීවිතය තේරුම් ගන්නා සැටි පැහැදිලි කරති.දම් දෙසුම් සඳහා රටින් රට වැඩම කරන උන්වහන්සේ තවත් සුවිශේෂී ධර්ම දේශනා හා භාවනා වැඩසටහන් මාලාවක් සඳහා ලබන 11 දා දිවයිනට වැඩම කරති. දහස් ගණනින් බොදු ජනයා ඒ දහම් ශ්‍රවණයට පෙළ ගැසී සිටීම සුවිශේෂීය.රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af1406084</link>
    <topic>ත්‍රස්තවාදයෙන්  සාමාන්‍ය මිනිස්සුන්ට ඉතිරිවුණේ  උණු කඳුළු පමණයි</topic>
    <author>සටහන</author>
    <content>පුනරින් නගරය පිහිටා ඇත්තේ ලංකා සිතියමේ කැපී පෙනෙන ස්ථානයකය. කුඩා බිම් තීරුවක් ලෙසින් ඉහළ නගින අලංමංකඩින් රඳා සිටින යාපනය අර්ධද්වීයට පහළින් ගොඩබිමේ යාපන කළපුවට නෙරා ගිය තුඩුවක් පුනරින් නමින් නම් ව ඇත්තේ ය. අතීතයේ සිංහල දෙමළ මිනිසුන් මේ වැලි සහිත පසෙහි ආයාසයෙන් කර ගත් ගොවිතැනකින් යැපෙමින් සතුටින් දිවි ගෙවූහ.එහෙත් අවාසනාවකට මෙන් ත්‍රස්තවාදීන් ඉල්ලා සිටි වෙනම භූමි ප්‍රදේශයට පුනරින් ද අයත් විය. ඒ සමගින් අතීතයේ සොඳුරු දවස් පුනරින් වැලි හුළ‍ඟේ මැකී යන්නට විය. ඒ වෙනුවට වෙඩි හඩ පුනරින් බිමට සුලබ වන්නට විය. ඒ 1993 නොවැම්බර් 10 වැනිදාවයි.ශ්‍රී ලංකා යුද හමුදාවේ ලුතිනන් චන්දන වික්‍රමසිංහ තුන් වැනි බලඇණිය ගජබා රෙජිමේන්තුවට අනුයුක්තව පුනරින් හි සේවයේ යෙදී සිටියේ ය. වේලාව රාත්‍රී 10ට පමණ විය. එක්වර ම රාත්‍රී අඳුරේ සිට වෙඩි තබාගෙන පැමිණි කොටි ත්‍රස්තවාදීහු පුනරින් කඳවුරට පහර දෙන්නට වූහ." කඳවුරට ප්‍රහාරයක් එල්ල වෙන බවට අපට වරින් වර බුද්ධි අංශ දැනුම් දීලා තිබුණා. ඒත් හදිසි ප්‍රහාරය අපව අන්දමන්ද කළා. අපි ආයුධ අරගෙන අගල්වලට බැහැලා සතුරාට පහර දුන්නා. එදා රාත්‍රිය එළිවෙනකල්ම දෙපාර්ශවයම වෙඩි තියා ගත්තා.උදේ වුනාම ත්‍රස්තවාදීන් පසුබැස්සා. අපි කිසිම විවේකයක් ගත්තේ නැහැ. යුද අගල් තර කළා. ආයුධ සූදානම් කර ගත්තා. ඒ වෙනකොටත් අපි අතිරේක බලඇණි ඉල්ලලා තිබුණේ. ඒත් ඔවුන් එන්න තරමක් කල් ගත වන බව අපි දැනගෙන හිටියා.ඒ නිසා කොහොම හරි කඳවුර අල්ලගෙන ඉන්නම ඕනේ. නැතිනම් මැරෙන්න ඕනේ.අපට වෙන විකල්පයක් තිබුණේ නැහැ. දෙවෙනි දවසෙත් රාත්‍රියේ අපට ප්‍රහාර එල්ල වුණා. අපේ සහෝදර සෙබලු මැරී වැටුණා. අපේ ඇස් ඉදිරිපිටම අපේ ප්‍රහාරවලින් ත්‍රස්තවාදීන් සිය ගණනින් මැරිලා වැටුණා. "අද යුද හමුදාවේ ලුතිනන් කර්නල් ධූරයක් හොබවන ඔහු එදා තමා මුහුණ දුන් ඒ සිදුවීම සිහිපත් කරන්නේ ය. සිනමා පටයක මෙන් වූ ඒවන් මොහොතක් පාඨක ඔබ හමුවට ගෙන ඒමට එතරම් දැවැන්ත සතුරු ප්‍රහාරයක් මධ්‍යයේ වුවද ජීවත් වීමට තරම් ඔහු වාසනාවන්ත වූයේ ය.එතරම් වාසනාවන්ත නොවූ ඇතැම් සෙබලුන් සතුරු ප්‍රහාර හමුවේ දිවියෙන් සමු ගනිද්දී ඇතැම් අභීත යුද සෙබලු සතුරාට ප්‍රහාර එල්ල කරමින් ම ජීවිතයට සමු දෙන්නෝ ය. දෙවැනි ලුතිනන් කේ. ඩබ්. ටී. නිශ්ශංක ද එවැනි අභිත රණවිරුවෙකි.තම භට පිරිස තුවාල ලබා පසු බැසීමට හෝ නොහැකි වාතාවරණයක පසු වන බව වටහා ගත් මේ අභීත රණ විරුවා සතුරා මරාගෙන මැරෙනු වස් දෑතට ග්‍රෙනේඩ් බෝම්බ රැගෙන සතුරා මතට කඩා පනින්නේ ය. එමගින් කොටි ත්‍රස්තයන් කීපදෙනෙක්ගේ ජීවිතද අවසන් කරමින් තම සගයන් වෙනුවෙන් නිශ්ශංක දිවි පුදන්නේ ය. එදා පුනරින් බිමේ මෙවැනි විරුවන්ගෙන් ද අඩුවක් නොවන්නේ ය." මේ විදිහට හරියටම දවස් පහක් තිස්සේ ප්‍රහාර එල්ල වුණා. අපි පසුබැස්සේ උපක්‍රමශීලීව. පුනරින් කඳවුර කියන්නේ විශාල භූමි ප්‍රදේශයක්. මේ සමස්ත ප්‍රදේශයම ආරක්ෂා කර ගන්න සටන් කරන එක උපක්‍රමශීලීව සාර්ථක වන දෙයක් නෙමෙයි.ලුතිනන් කර්නල් චන්දන වික්‍රමසිංහඒ නිසා අපි කඳවුරේ මධ්‍යයට පසු බැස්සා. මේ දවස් පහම කෑම කෑවේ නැහැ. කන්න බැහැ. අපේ තුවාළ ලැබූ සෙබලුන් වේදනාවෙන් කෙඳිරි ගානවා. මිය ගිය සිරු‍රු නරක් වනවා. අන්තිමට අපි දවල් කාලයේ දී සිරුරු වළ දැම්මා. මේ දවස් පහම අපි හිටියේ ජීවිතයත් මරණයත් අතර. ඒත් කඳවුර කොටින්ට දෙන්නේ නම් නෑ කියලා දැඩි අධිෂ්ඨානයක් තිබ්බා. පස් වෙනි දවසේ අපේ සහයට අතිරේක බල ඇණි ආවා. "එදා ජීවිතය පරදුවට තබා කළ සටනින් ත්‍රස්තවාදීන් 469 දෙනෙක් ද මරා දැමීමට චන්දනලාට හැකි වන්නේ ය. කඳවුර අල්ලා ගැනීමට පැමිණි ත්‍රස්තයන්ට එය පරාජයක් ම වන්නේ ය.එදා එතරම් දැවැන්ත ප්‍රහාරයක් එල්ල කළ ද අත්පත් කළ ගත නොහැකි වූ පුනරින් භූමිය කාලය ගත වෙද්දී සතුරාටම සින්න වන්නේය. එහෙත් ඒ සදහටම නොවේ. ඒ අතරතුර චන්දන වික්‍රමසිංහ අඛණ්ඩව යුද බිමට තම සේවය ලබා දෙන්නේ ය.යුද හමුදාවට පිවිසි ආරම්භයේදීම ඉන්දීය මිලිටරි ඇකඩමියේ අධ්‍යාපනය ලැබීමේ දුර්ලභ අවස්ථාව ලත් ඔහු බටලන්ද මාණ්ඩලික විද්‍යාලයේ උපාධිය ද සම්පූර්ණ කරන්නේ ය. වන්නි වික්‍රම මෙන්ම බලවේගය මෙහෙයුමටද දායක වන ඔහු 1994දී රිවිරැස මෙහෙයුමට ද එක් වන්නේ ය.තම විවාහයට ද දින පහක් තිබිය දී පවා සටන් බිමේ සටන් වදින ඔහු සතුරාගේ වෙඩි පහරට ලක්ව රෝහල් ගත වන්නේ වරක් දෙවරක් නොවේ. 2008 නොවැම්බර් මස 8 වැනි ගජබා රෙජිමේන්තුවට නායකත්වය දෙමින් මානුෂීය මෙහෙයුමට එක් වන්නේ ය.ඒ වන විටත් පුනරින් බිම පවතින්නේ සතුරාගේ ආධිපත්‍යය යටතේ ය. එහෙත් ඒ වැඩි දවසකට නොවන බව සතුරා දැන සිටියේ ද නැත. එදා චන්දන පුනරින් සටනට උර දී හරියටම වසර පහළොවකට පසු පුනරින් බිම සතුරා‍ට අහිමි කිරීමේ ආරම්භක පියවර තැබෙන්නේ ය. 2008 නොවැම්බර් 15 වැනි දින පුනරින් බිමේ යළි සිංහ කොඩිය එසවීමට තරුණයෙක් පැමිණෙන්නේ ය.'ඒ දවස හරියටම 2008 නොවැම්බර් 15 වෙනිදා. අපි පුනරින් නගරයේ සිංහ කොඩිය එසෙව්වේ එදා. ඒත් මේ කතාව පටන් ගන්නේ ඊට දවස් කීපයකට කලින්. අපේ දෙවැනි කමාන්ඩෝ රෙජිමේන්තුවේ භට පිරිස් මානුෂීය මෙහෙයුමේ විශාල කාර්ය භාරයක් කළා.තොප්පිගල ජයග්‍රහණයෙන් පටන් අරගෙන උතුරු පළාතේ මෙහෙයුම්වලටත් අපි එක් වුණා. පුනරින් දක්වා ආවේ ඒ ඉදිරි ගමනේ ප්‍රතිඵලයක් විදිහට. සතුරා සමග කරපු සියලුම සටන්වලින් ජයග්‍රහණය අපට හිමි වුණත් ඒ එක සටනක්වත් පහසු වුණේ නැහැ. පුනරින් සටනත් එහෙමයි. 'එදා වසර පහකට පෙර සතුරා හා මුහුණට මුහුණ ගැටුණු මොහොත ඔහු සිහිපත් කරන්නේ ය. එවකට ඔහු දෙවැනි කමාන්ඩෝ රෙජිමේන්තුවේ කපිතාන් ධූරයක් දරන්නේ ය. අද ඔහු හතරවැනි කමාන්ඩෝ රෙජිමේන්තුවේ නිලධාරී අණදෙන ( පාලන) ලෙසින් සේවය කරන්නේ ය. ඔහු නමින් මේජර් උදය සුබසිංහ වන්නේය. එදා තිස් එක් වැනි වියේ පසු වූ මේ තරුණයාට පුනරින් ජය ගැනීමේ මෙහෙයුම අභියෝගයක් ම වන්නේ ය.' මම මගේ භට පිරිසත් එක්ක පාන්දර තුනට විතර මෙහෙයුමට පිටත් වුණා. 10 වැනි ගජබා රෙජිමේන්තුවත් සහයට ආවා. අපි මුලින්ම උත්සාහ කළේ පුනරින් පරන්තන් පාර අත්පත් කරගෙන ත්‍රස්තවාදින්ගේ සැපයුම් මාර්ග අවහිර කරන්න.ඒත් අපේ මෙහෙයුම් ගැන හොඳ අවධානයකින් හිටිය ත්‍රස්තවාදීන් අපි මෙහෙයුමට ආවත් එක්කම අපට ප්‍රහාර එල්ල කරන්න පටන් ගත්තා. අපේ ඉදිරි ගමන නවත්තන්න සතුරාට හැකිවුනේ නැහැ. එළිය වැටෙනකොට අපි පුනරින් පරන්තන් පාරේ බලය තහවුරු කර ගත්තා.භූමියේ වාසිය ත්‍රස්තවාදීන් සතුය. සහය බලඇණි පැමිණෙන්නේ නම් උදයලා ගමන් ගන්නා මාර්ගයේ ම මිස අන් මගන් නැත. අභියෝගය ප්‍රබලය.' එතනදී මගේ අණ දෙන නිලධාරියා මට කතා කළා. අවුරුදු ගණනකින් අපේ කවුරුවත් පුනරින් ගිහින් නැහැ. යන්න කැමතිද කියලා ඇහුවා. මම කිවුවා කැමතියි කියලා. කොහොම හරි පුනරින් නගරය සතුරාගෙන් මුදා ගන්නවා කියලා මම හිතුවා. 'උදය පවසන්නේ ය.ඒ වන විට 2008 නොවැම්බර් 15වැනිදාව උදා වී අවසන් ය. පුනරින් වැලි තලය ක්‍රමයෙන් හිරු රැසින් ගිනියම් වෙමින් පවතින්නේ ය. ඒ අතර උදයගේ භට පිරිස් සහ ත්‍රස්තවාදීන් අතර හුවමාරු වන වෙඩි පුනරින් නගරය යුද පිටියක් ම කරන්නේ ය.මේජර් උදය සුබසිංහ' අපිට දරුණු සතුරු ප්‍රහාර එල්ල වුණා. ඒත් අපේ ඉදිරි ගමන නවත්තන්න ඒ ප්‍රහාර ප්‍රමාණවත් වුණේ නැහැ. දවල් 11.45 විතර වෙනකොට අපි කිලෝමීටර් 12 ඉදිරියට ගමන් කරලා පුනරින් හන්දියට ආවා. අපි නගරයේ බලය තහවුරු කළ බව වටහාගත් ඉතිරි වී සිටි ත්‍රස්තවාදීන් කළපුවට පැනලා ගියා. මම පුනරින් නගරය අත්පත් කර ගත් බව මගේ උසස් නිලධාරියාට වාර්තා කළා.උදයට මතක ඇති අන්දමට ඉන් විනාඩි පහළවකට පමණ පසු යුද හමුදාව පුනරින් නගරයේ බලය තහවුරු කළ බවට ජනමාධ්‍ය ඔස්සේ මුළු රටම දැනගන්නේ ය. ත්‍රස්තවාදීන්ගේ පරාජය අපේක්ෂා කළ අති බහුතර ජනතාව ජයග්‍රහණයෙන් උදම් වෙද්දී දෙවැනි කමාන්ඩෝ රෙජිමේන්තුවේ උදය සුබසිංහ ඇතුලු පිරිස පුනරින් නගරයේ සතුරු ක්‍රියාකාරකම් පරීක්ෂා කරන්නෝ ය.' නගරය පාලුවට ගිහින් තිබුණේ. ගෙවල් තිබුණත් කිසිම මනුස්සයෙක් හිටියේ නැහැ. බොහොම හදිස්සියේ ඔවුන් පිටවෙලා ගිහින් තිබුණු බවක් තමයි පෙනුනේ. ගෙවල්වල රෑට කෑම කාපු වළං පවා එහෙමම තිබුණා. ත්‍රස්තවාදීන් ඔවුන්ට පිටවෙලා යන්න බලකරන්න ඇති. අවුරුදු ගාණක් ත්‍රස්තවාදීන්ගේ පාලනයේ තිබුණත් පුනරින් නගරයේ කිසිම දියුණුවක් මම නම් දැක්කේ නැහැ. 'එහෙත් යුද මෙහෙයුම් තවදුරටත් ඉදිරියට ගමන් ගනිද්දී මුලතිව් කැලෑ බද ප්‍රදේශවල ත්‍රස්ත නායකයන්ගේ සුඛෝපභෝගී නිවාස නම් උදයලාට දක්නට ලැබුණි. ත්‍රස්තවාදය සාමාන්‍ය ජනතාවට කඳුල මිස අන් කිසිවක් උරුම නොකළ බවට මේජර් උදය සුබසිංහ පුනරින්හි තමා ලත් අත්දැකීම් ඔස්සේ එසේ සාක්ෂි දරන්නේ ය.එලෙසින් පුනරින් ජයග්‍රහණයේ තම නම සඳහන් කළ උදය සුබසිංහ තොප්පිගලින් ඇරඹූ කමාන්ඩෝ මෙහෙයුම් මාලාවේ තවත් සන්ධිස්ථාන කිහිපයකම ජයග්‍රහණය සනිටුහන් කරන්නේ ය. ඒ අතරින් නරකමුල්ල දම්ගෙලියැද්ද, නිලච්චේන, තොප්පිගල මෙන්ම වෙඩිතල්තිව් වැනි ප්‍රදේශවලදීද අමතක නොවන සටන්වල නිරත වුණු බව සඳහන් කරන්නේ ය.1977 උපත ලද ඔහු විරුවකු වීමේ අභිලාෂය නිසාම යුද හමුදාව තෝරා ගන්නේ ය. දියතලාවේ මූලික පුහුණුවෙන් පසු කමාන්ඩෝ රෙජිමේන්තුවේ විශේෂ පුහුණූවට එක් වන්නේ ය. ආරම්භයේ සිටම මානුෂීය මෙහෙයුමට එක් වූ ඔහු එහි අවසන් අදියරේදී එක්සත් ජාතින්ගේ සේවය සඳහා නික්ම යන්නේ ය.පිරිමි සහෝදරයන් තිදෙනෙක් ගෙන් යුත් පවුලේ මද්දුමයා වන උදය මේ වන විට තිදරු පියෙක් ද වන්නේ ය. එදා නිර්භයව සටන් බිමට වැද ත්‍රස්තවාදින් නැසීමට තමන්ට ධෛර්යය දුන් දෙමවුපියන්ට ද ලුතිනන් කර්නල් ජයන්ත බාලසූරිය සහ ලුතිනන් කර්නල් ශ්‍යාමල් සිල්වා යන කමාන්ඩෝ බලකායේ උසස් නිලධාරීන්ට ද උදය නිතරතුරුව ස්තුතිවන්ත වන්නේ ය.මේ අතර ලුතිනන් කර්නල් චන්දන වික්‍රමසිංහ 8වැනි බලඇණිය ගජබා රෙජිමේන්තුව මෙහෙයවමින් මානුෂීය මෙහෙයුමේ විශාල කාර්ය භාරයක් ඉටු කරන්නේ ය. මුණ්ඩිමුරුප්පු, කනගරායන් කුලම්, පුදුකුඩුඉරිප්පු බටහිර වැනි ප්‍රදේශවල ත්‍රස්තයන් පරදා ලැබූ ජයග්‍රහණ ඔහුගේ නමට ලියවෙන්නේ ය.2009 මැයි 18 වැනි දින නන්දිකඩාල් කලපු භූමියේ දී පස් වැනි ගැමුණු හේවා බලඇණිය සමග සම්බන්ධ වන ඔහුගේ අට වැනි ගජබා බල ඇණිය යුද්ධයේ අවසන් මොහොත සනිටුහන් කරන්නේ ය.යුද බිමේ කළ මෙහෙය වෙනුවෙන් රණ වික්‍රම පදක්කමෙන් දෙවරක් ද, රණ සූර පදක්කමෙන් දෙවරක් ද චන්දන පිදුම් ලබන්නේ ය. සහෝදරයෙක් සහ සහෝදරියකගෙන් යුත් පවුලේ වැඩිමලා වන චන්දන මේ වන විට දෙදරු පියෙකු ද වන්නේ ය.මානුෂීය මෙහෙයුමෙන් ඉක්බිති 2013 වසරේ සිට ඔහු කොතලාවල ආරක්ෂක විශ්ව විද්‍යාලයේ සේවයට එක් වන්නේ ය.කොතලාවල ආරක්ෂක විශ්ව විද්‍යාලය යනු තිස් වසරක ත්‍රස්තවාදය මෙරටින් තුරන් කිරීමට දැඩි සේ කැපවුණු ශ්‍රමය, බුද්ධිය සපයමින් දායක වුණු විරුවන් දහස් ගණනක් බිහි කළ තෝතැන්නකි.මේ වන විට කොතලාවල ආරක්ෂක විශ්ව විද්‍යාලයේ ආරක්ෂක සහ මූලෝපාය අධ්‍යයන පීඨයේ පීඨාධිපති ලෙසින් ක්‍රියා කරන චන්දන තම ආචාර්ය උපාධිය වෙනුවෙන් හැදැරීම් කටයුතු ද කරන්නේ ය. මේ නිලධාරීන් දෙදෙනාම එදා සතුරා මෙරටින් තුරන් කිරීමට තම දිවි දුන් සියලුම සෙබලුන් ‍ෙගෟරවයෙන් සිහිපත් කරන්නේ ය. තමා සමග උරෙන් උර ගැටී සටන් වැදුණු සියලු දෙනාට ස්තුති කරන්නේ ය‍‍.දේශයෙන් ත්‍රස්තවාදය තුරන් කිරීමට චන්දන ලා සේම උදයලා ද කළ මෙහෙය නිදහස් නිවහල් දේශයේ ඉතිහාසය සුන්දර කරන්නේ ය.සටහනටිරෝනි වෑවලගේ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af1406085</link>
    <topic>දොස්තර මහත්තයා ඔය තාප්පේ බඳින්න තාත්තාගෙන් සල්ලි ගත්තා</topic>
    <author>මියගිය යුවළ</author>
    <content>එක වරක් කඩා වැටුණු තාප්පය තවත් වරක් කඩා නොවැටේ යැයි හිතන්නට ප්‍රේමසිරි නවරත්න නම් ඒ වයෝවෘද්ධ තාත්තා කිසි විටෙකත් කැමැති වූයේ නැත. එහෙම හිතන්නට ඔහුට ඕනෑ තරම් කරුණු කාරණා පෙනුණේ ය.බළකොටුවක් තරමේ උසකට අල්ලපු ගෙදර දොස්තර බඳින මේ කළුගල් තාප්පයේ ප්‍රමිතියක් නැති බව ඔහුට හොඳ හැටි පෙනිණි. 72 හැවිරිදි වියේ පසුවූ ප්‍රේමසිරිගේ අත්දැකීම් අනුව මේ කරන්නේ භයානක වැඩක් බව ද ඔහුට දැනිණි‍.එහෙත් අඩි 30 ක් තරමේ උසකට හිතූ මනාපේ බඳින මේ තාප්පයට කඩුවෙල නගර සභාවේ ද අනුමැතිය ලැබී ඇති බව කාර්මික නිලධාරිනියක් ද (ටී.ඕ) ගෙදරටම ඇවිත් පැවස‍ූ පසු ඒ වයෝවෘද්ධ තාත්තා නිහඬ වූයේ ය.අදාළ බලධාරීන් ‍බීරි අලින් සේ සිටින විට සාධාරණත්වය පතන මිනිසුන් අන්ත අසරණ භාවයට පත්වන බව තවත් වරක් සනාථ කරමින් දොස්තර ජය පහට ‍තාප්පය බැඳගෙන ගියේ ය.මේ සියල්ල දකිමින් තමන්ගේ ම නිවෙසේ බියෙන් සැකෙන් මිරිකී ජීවත්වනවාට වැඩි දෙයක් කරන්නට ඒ වැඩිහිටි යුවළටත් කලබලයක් නැති දූ දරුවන්ටත් නොහැකි වූයේ එහෙයිනි.ගේ පිටුපස පොඩි කබොක් කන්ද මේ දොස්තර මිලදී ගන්නට පෙර අඩියට දෙකට නඟිමින් බහිමින් සෙල්ලම් කළ මේ තාත්තාගේ කෝසල, ගංගානි සහ ජනක දරු තිදෙනා අද ආවාහ විවාහ වී මේ ඉ‍ඩමේ ම ගෙවල් හදා පදිංචිව සිටිති. එදා මෙදා තුර ඉහේ කෙස් ගාණට වැසි වැස ඇතත් කවදාවත් කබොක් ගලක්වත් හේදී පහළට ආවේ නැති බව එකම ද‍ූ ගංගානිට හොඳ හැටි මතකය. මේ, ගංගානී සිළුමිණට පැවසූ ඒ කතාවයි.“මේ දොස්තර ගේ හැදුවේ ඉඩම තව තවත් පුරවලා. ඒ තට්ටු දෙකේ ගේ මායිමේ ඉඳලා මේ තාප්පේ ළඟට අඩි ගාණයි. ඒක පිරෙව්වම වැඩි ම වුණොත් තවත් පර්චස් එකක් හැදෙයි. මේ තරම් උස තාප්පයක් බඳින්නේ ඒකටය කියලා අපි හිතුවත් ගමේ මිනිස්සු නම් නොයෙක් කතා කියනවා.එක සැරයක් තාප්පෙ කඩා වැටුණාම නීතිය හරියට ක්‍රියාත්මක වෙලා, ප්‍රමිතියෙන් යුතුව මේක බඳියි කියලා හිතුවා. නමුත් නගර සභාවෙන්, පොලිසියෙන් කොහොම හරි තමන්ට ඕන දේ කරගෙන දොස්තර ආපහු තාප්පෙ බැන්ඳා.මේ සිදුවීම වෙන්න දවස් තුනකට කලින් තරමක වැස්සෙත් මෙයා බැකෝ ගෙනැත් පස් පුරවනවා. තලනවා. බැරිම තැන මගේ තාත්තා දොස්තරට කිව්වා, “මේ වැස්සේ ඔහොම බැකෝවලින් තලද්දී දෙදරීමට ම තාප්පේ පුපුරයි මහත්තයා.මෙතන පොඩි දරු වොත් ඉන්නවනේ.... කියලා. දන්නවද දොස්තර කියපු දේ...” ආ.... මුදලාලි හානියක් වුණොත් මං වන්දි ගෙවන්නම්...” කියලා ඇඟට පතට නොදැනී කියාගෙන ගෙට ගියා.එහෙම කියලා දවස් තුනයි ගියේ නිදි ඇ‍ඳේ හිටපු මගේ අම්මයි තාත්තයි මේ මහා කළුගල් තාප්පෙට යටවුණා. මේක මිනීමැරුමක්. මේ විනාශෙ වෙයි කියලා කියද්දි කියද්දී දොස්තර නිහඬව හිටියා. නගර සභාවත් නිහඬව හිටියා.3මෙච්චර හරියක් කරලා දොස්තර උසාවියට ඉදිරිපත් කරපු වේලාවේ ඇප දෙන්නට විරුද්ධත්වයක් නැහැයි කියලා තලංගම පොලිසිය කිව්වා. අපි කාගෙන් ද සාධාරණයක් පතන්නේ. මෙයා ගමේ හැමෝටම කිව්වේ එයා ‘ලේඩි රිජ්වේ’ එකේ දොස්තර කෙනෙක් කියලා යැයි කියමින් ඒ දියණිය වැලපුණා ය.වටින් පිටින් ඇහෙන මේ කතන්දරත් මේ තාප්පයට ලැබුණු ටී.ඕ. සහතිකය පිළිබඳවත් සැකහැර දැනගන්නට අපි කඩුවෙල නගර සභාවට ද ගියෙමු.‘කවුද ඕගොල්ලන්ව එව්වේ...’ යි කිහිපවරක් ඇසූ එක් නිලධාරිනියක්, ‍ඕක හැන්ඩ්ල් කරපු ටී.ඕ. මිස් මීට මාස කිහිපයකට පෙර අන්ත්‍රා වුණා. ඒ නිසා ඒ ගැන අපි දන්නෙ නැහැ. ඉංජිනේරු මහත්තයා මුණ ගැහිලා බලන්න...” යැයි බෝලය වෙනතකට පාස් කළා ය.මෙවැනි අවස්ථාවක අරයා - මෙයා කවුරු මුණ ගැසුණත් සන්තෑසිය එකම ය. ප්ලෑන් අනුමත කළ අය හෝ මෙවැනි විශේෂ ඉදිකිරීමක් නිරීක්ෂණය කිරීමට නිලධාරියකු ගියා දැයි හෝ සොයා ගැනීම කළු නික සොයනවාටත් වැඩිය අමාරු වන්නේ නගර සභාවල බෝල පාස් කිරීම ජයපහටම සිදුවන නිසා ය.තාප්පය පෙරැළීමෙන් ඊට යටවී මිය ගිය ප්‍රේමසිරි නවරත්න නම් මේ තාත්තාත් ඔග්ගම ගල් අත්රාලගේ ප්‍රේමසීලී නම් මේ අම්මාත් පාසල් පොත් ලිපි ද්‍රව්‍ය විකිණූ පුංචි ව්‍යාපාරයෙන් ජීවිතය ගොඩනඟා ගත්තේ අනේක විධ දුක් කන්දරාවක් විඳිමිනි.මියගිය යුවළ‍සතෙන් සතේ එකතු කර හැදූ කාමර දෙකක පුංචි නිවහනේ ඔවුන් දෙදෙනා විසූ කාමරය තිබුණේ තාප්පය පැත්තේම ය. අකුණු ගසමින් කඩා හැළුණු අනෝරා වැස්සේ අම්මාත් තාත්තාත් හොඳ හැටි නින්දේ සිටියා වන්නට ඇත.‍ෙලාකු පුතුඑකම දූ ගංගානීබෑණාඑහෙත් කට්ට කළුවරේ අකුණු ගැසූ අලුයම හිටි අඩියේ ගේ පිටුපසින් ආ අමුතු ශබ්දයත් සමඟ අම්මලාගේ කාමරයට අල්ලපු කාමරයේ නිදා සිටි පුතුත් ලේලියත් ඇ‍ඳෙන් පැන්නේ දරුවා ද අතට ගෙන ය.“ඒ එක්කම මං අම්මලගේ කාමරේ දොරට ගැහුවා. ඒ ගොල්ලො නිදියන්නේ දොර අගුළු දාලා නෙවෙයි. ඒත් දොර ඇරෙන්නෑ. අපි කෑගැහුවා‍. “අම්මේ - තාත්තේ දොර අරින්න” කියා. ඒත් සද්දයක් නෑ. අපි පිටුපස්සෙන් දුවගෙන ගියා.දෙයියනේ ගල්ගොඩක් ගේ ඇතුළේ. වහලෙ - බිත්ති ‍ඔක්කොම කඩාගෙන තාප්පේ ගේ ඇතුළේ අම්මල කාමරේ නැහැ. ඇඳත් චප්පවෙලා . ටෝච් ගහලා බලද්දී තාත්තගේ කකුල විතරක් පේනවා. ඒ මදිවට වැහි වතුරෙන් කාමරේ පිරිලා.අනේ! අපි කෑ ගහගෙන අහල පහල ගෙවල්වලට දිව්වා. පිරිමි හතර දෙනෙක් එකතු වෙලාවත් උස්සන්න බැරි කොන්ක්‍රීට් තට්ටු කළු ගල් අස්සෙන් අම්මගෙ කකුලක් පෙණුනා.පැය එක හමාරක් විතර මහා සටනක් කරලා ලයිට් නැති ඒ කළුවරේ වතුර බේරි බේරී අම්මයි තාත්තයි එළියට ගත්තා. පුළුවන් ඉක්මනට ඉස්පිරිතාලෙ ගෙනිච්චත් ඒ දෙන්නම අපිව දාලා ගිහින්...”මිය ගිය දෙපළගේ පුත් කෝසල පැවසීය. ඒ කතාව අවසන් කරන්නට තරම් කෝසලට හයියක් නැත. ඉංජිනේරු බළකායේ යුද හමුදා සොල්දාදුවකු වුවත් කෝසල ලොකු පුතු, පොඩි එකකු මෙන් ඉකිගසයි.ගංගානි එකම දූගේ ඔඩොක්කුවේ අම්මා ඉස්පිරිතාලෙට ගෙන යන අතරේ ඈ වරින් වර අම්මාගේ නාඩි බැලුවා ය.“අම්මාගේ අතේ නාඩි වැඩ කළේ නැහැ. මං හිතුවා මට නොදැනුණාට ඩොක්ටර්ට දැනෙයිනේ...” කියලා. මං අම්මගේ පපුවට කණ තිබ්බා. ඒත් කිසි සද්දයක් නැහැ‍. මං හිතුවා, කමක් නැහැ මට නෑහුණාට ඩොක්ටර්ට ඇහෙයිනේ.... කියලා.අම්මයි තාත්තයි දෙන්නම මිය ගිහින් කියලා ඩොක්ටර් කියන කොට මට හිතුණෙම සිහි නැතිවෙලා කියලා මේ දෙන්න මැරුණා නෙවෙයි, අර දොස්තර හිතා මතා මරා දැම්මා.ඍජුවම මැරුවත් මරණයකට අනුබල දුන්නත් නීතිය එකයි නම් මේ දොස්තර අපි මේතරම් තාප්පෙ ගැන කියද්දීත් මරණ දෙකකට මඟ හැදුවා. මුං මළත් මට කමක් නැහැ. මං මගේ තාප්පෙ හදනවා කියන යන මතයෙයි ඔහු හිටියේ.එහෙම කරලත් නීතිඥවරයෙකු මාර්ගයෙන් ඔහු අපෙන් ඇහුවා එක ජීවිතයකට 50,000 ගාණේ ජීවිත දෙකට ලක්ෂයක් දෙන්නද කියලා. මගේ දෙමවුපියන්ගේ ජීවිතේට රුපියල් ලක්ෂයක ලන්සුවක් තිබ්බේ කොහොමද..?අනික ඔය තාප්පෙට අපිත් හවුල් විය යුතුමයි කියලා කරදර කරලා කරලා දොස්තර තාත්තගෙන් රු. 25,000 ක් ගත්තා. තාත්තා සල්ලි දුන්නේ මෙහා පැත්තේ ඉඳන් උස නැති නිසා විසි කරලා. මේ දොස්තර දුව දුව ඒ සල්ලි කොළ ඇහිඳ ගත්තා මට මතකයි.කොහොම වුණත් අපි ඉල්ලන්නේ හිතා මතා කළ මිනීමැරුමට ඔහුට දිය යුතු දඬුවමයි. අද මේ ගේ සුනාමියකට හසු වෙලා වගෙයි. අපි ඉල්ලන්නේ නීතියේ සාධාරණත්වය ඉටුකර දෙන්න කියලයි. අපි වගේ පොඩි මිනිසුන්ට මේ තරම් අසාධාරණකම් කරන්න එපා. අපිට තියෙන්නේ නීතියේ පිළිසරණ විතරයි.” ගංගානි එකම දූ යළි යළිත් පැවසුවාය.ඉනෝකා පෙරේරා බණ්ඩාරඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af1406086</link>
    <topic>අපේ කාලගුණය නිතරම වෙනස් වෙනවා</topic>
    <author>සාකච්ඡා කෙළේ -</author>
    <content>කාලගුණ විද්‍යා අධ්‍යක්ෂ ජනරාල්ලලිත් චන්ද්‍රපාලබස්නාහිර, දකුණු හා සබරගමුව පළාත්වල දිස්ත්‍රික්ක කීපයකට ගම් රැසකට බරපතළ හානි ගෙන දෙමින් පසුගිය දින කිහිපය පුරා ඇද හැළුණු අධික ධාරාණිපාත වර්ෂාවත් අයහපත් කාලගුණික තත්ත්වයත් හේතුවෙන් මේ වන විට විසිතුන් දෙනෙකුට වැඩි පිරිසක් මියගොස් තිස් දහසකට ආසන්න පිරිසක් අවතැන්ව ඇති බව පසුගිය දා වාර්තා විය.මෙවැනි කාලගුණික තත්ත්වයක් රට තුළ ඇතිවන බවට කාලගුණ විද්‍යා දෙපාර්තමේන්තුව ජනතාව දැනුම්වත් කිරීමට නොහැකි වූයේ මන්ද සහ ඉදිරියේ දී යළිත් වරක් මෙවැනි අයහපත් කාලගුණික තත්ත්වයක් රට තුළ ඇති වේ ද? එසේ ඇති වුවහොත් මෙවැනි ආපදාවන්ට මුහුණ දෙන්නේ කෙසේ ද යන්න පිළිබඳව විමසා බැලීමට කාලගුණ විද්‍යා දෙපාර්තමේන්තුවේ අධ්‍යක්ෂ ජනරාල් ලලිත් චන්ද්‍රපාල මහතා සමඟ අපි කතාබහ කළෙමු.පසුගිය දා ඇති වූ අධික වර්ෂාව ගැන ජනතාව දැනුම්වත් කරන්න කාලගුණ විද්‍යා දෙපාර්තමේන්තුව අසමත් වුණේ ඇයි?මෙතැන ඇත්තටම පැති දෙකක් තිබෙනවා. එකක් පළවෙනිදා ඇතිවුණු සිදුවීම. ඒ කියන්නේ, පසුගිය ඉරිදා ලංකාවේ අධික වර්ෂාවක් ඇතිවුණේ ලංකාව ආශ්‍රිතව සුළං අභිසාරී කලාපයක් ඇතිවීම නිසයි. සාමාන්‍යයෙන් සුළං අභිසාරී කලාපයක් කියල අපි අදහස් කරන්නේ, එකිනෙකට වෙනස් ගුණාංගයන් තිබෙන සුළං කලාප දෙකක් ඒකරාශී වෙන ප්‍රදේශයක්.ඒ වගේ ප්‍රදේශයක් ලංකාවේ නිරිතදිග කොටස ආශ්‍රිතව ඇතිවුණා. ඒ නිසා තමයි එදා රෑ සෑහෙන තදට වර්ෂාව ඇති වෙන්නට හේතු වුණේ. මේ ආකාරයට සුළං එකතු වන අභිසාරී කලාපයන් නිවර්තන කලාපීය රටවල ඉතා ඉක්මනින් වර්ධනය වෙනවා. ඒ වගේ තත්ත්වයක් ඉතා කල් ඇතුව ජනතාවට දැනුම් දෙන්න පුළුවන් තත්ත්වයක් නැහැ.නමුත්, අපි වර්ෂාව ඇතිවෙන්න කලින් දැනුම් දීල තිබෙනවා අපි ඉන්නේ පූර්ව මෝසම් කාලගුණ තත්ත්වයක බව. පූර්ව මෝසම් කාලගුණ තත්ත්වයක් කියන්නේ නිරිතදිග මෝසම ආරම්භ වෙන්න දවස් 4 ක් 5 ක් වගේ තියන කාලසීමාවක් තුළ කියන එකයි.ඒ වගේ තත්ත්වයක ලංකාව හරහා තිබෙන සුළං ප්‍රවාහය සම්පූර්ණයෙන් නිරිතදිග දිශාව හරහා ඇතිවෙන්නේ. පසුගිය ඉරිදා දිනට කලින් දිගින් දිගටම අපි මහජනතාවට අනාවැකි මඟින් මේ ගැන දැනුම් දුන්නා. විශේෂයෙන්ම නිරිතදිග ප්‍රදේශයේ දිගටම වැසි ඇති වෙන බවට අපි අනාවැකි පළ කළා වගේම වැසි ඇතිවුණා. නමුත් මේ අභිසාරී කලාපය ඒ වෙලාවේදී ඇතිවූ දෙයක්. එය කල් ඇතුව හඳුනා ගන්නට පුළුවන්කමක් නැහැ.මින් පස්සෙ රටේ මොන වගේ කාලගුණික තත්ත්වයක් ඇතිවෙයි ද?අපි හුඟාක්ම ඒ ගැන හිතන්න ඕනේ. ඉදිරියට මොකද වෙන්නෙ කියන දෙය ගැන. අපි දැන් ඉන්නේ නිරිතදිග මෝසම ආරම්භ වෙන්න ඔන්න මෙන්න තියන තැනක. අපි බලාපොරොත්තු වෙනවා මේ කාලය තුළ නිරිතදිග මෝසම ලංකාව හරහා ඇතිවෙයි කියලා.නිරිතදිග මෝසම ඇතිවුණාම වර්ෂාපතනය සම්පූර්ණයෙන්ම ඇතිවෙන්නේ නිරිතදිග කොටසට. ඒ කොටසටම තමයි පසුගිය දවස්වල අධික වර්ෂාවක් වැටිලා ගංවතුර, නායයෑම් ඇතිවුණේ. මේ නිසා නිරිතදිග මෝසම ආරම්භයේදීත් තද වැසි ඇතිවුණොත් තත්ත්වය මීට වඩා බරපතළ වෙන්න පුළුවන්.මොකද කඳු බෑවුම් ප්‍රදේශවල ජීවත්වන ජනතාව මේ හේතුව නිසා හුඟාක් විමසිලිවත්ව කටයුතු කළ යුතු වෙනවා. ඉදිරි දින කීපය තුළ නිරිතදිග මෝසම් සමය ආරම්භ වීමත් සමඟ කඳු බෑවුම්වල නායයෑමේ අවදානමක් ඇතිවෙන්න පුළුවන්.බොහෝ රටවල මෙවැනි අයහපත් කාලගුණික තත්ත්වයන් පිළිබඳ කලින්ම ජනතාව දැනුම්වත් කරන්නට සුදුසු තාක්ෂණය තිබෙනවා. නමුත් අපේ රටේ එවැනි තාක්ෂණ ක්‍රමවේදයක් නැද්ද?මේ ගැන හුඟාක් දෙනා කතාබහ වෙනවා. මෙයට ප්‍රධාන හේතු දෙකක් තිබෙනවා. ලංකාව ගත්තම කාලගුණ නිමිතිකරණය එසේ නොමැතිනම් අනාවැකි ලබා දෙන්නේ වායුගෝලයේ තත්ත්වය කිසියම් අවස්ථාවක අපි නිරීක්ෂණය කරලා.වායුගෝලයේ සුළං, උෂ්ණත්වය, ආර්ද්‍රතාවය වගේ හැම පරාමිතියක්ම නීර්ණය කරලා. ඒ වගේම අපි බලනවා ඒ පරාමිතීන් කොයි ආකාරයට ද ඉදිරියට වෙනස් වෙන්න පුළුවන් කියලා. සමහර වෙලාවට පරිගණක ආකෘති මඟින් හා දැනුමෙන් ඉදිරියට වෙන්නේ කොහොම ද කියලා හිතනවා.ලංකාවේ එක් පැත්තක් සම්පූර්ණයෙන්ම මුහුදෙන් වටවෙලා තිබෙන්නේ. එම ප්‍රදේශයේ පවතින වායුගෝලයේ මොනවා ද වෙන්නේ කියන එක ගැන නිරීක්ෂණය කිරිම අසීරුයි. මේ නිසා ලංකාව ආශ්‍රිත එක් පැත්තක මුහුදු කලාපයේ දත්ත නැතිවීම අපට බරපතළ ගැටලුවක් වෙලා තිබෙනවා.එලෙස දත්ත නැතිවීමට හේතුව එම ප්‍රදේශයේ රටවල් හෝ දූපත් නොමැති වීමයි. දෙවන එක තමයි ගොඩක් අය මෙවැනි දෙයක් වුණාම කතා කරන්නේ එංගලන්තේ මෙහෙම වුණා. ටක් ගාලා කිව්වානේ කියලා.නමුත් අපි බැලුවොත් නිවර්තන කලාපීය රටවල්වල (නිවර්තන දෙක අතර පවතින රටවල) වායුගෝලයේ තිබෙන ශක්තිය හුඟාක් වැඩියි. නමුත් එංගලන්තය වගේ රටවල්වල වායුගෝලයේ තිබෙන ශක්තියට වඩා ලංකාව වගේ රටවල තිබෙන වායුගෝලයේ ශක්තිය හුඟාක් වැඩියි.මොකද වායුගෝලයට ශක්තිය ලැබෙන්නේ සූර්යයාගෙන්. අපිට අවුරුද්දේ දින 365 දවසෙම සූර්ය ශක්තිය ලැබෙනවා. අර වගේ රටවලට සමර් එකේදී ලැබෙන සූර්ය ශක්තිය වැඩියි, වින්ටර් එකේදී අඩුයි. ඒ නිසා අපේ වායුගෝලයේ ක්ෂණික වෙනස්වීම් ඇති වෙන්නට පුළුවන්. උදාහරණයක් කිව්වොත් විනාඩි 40 ක් වගේ කාලයක් තුළ ලංකාවේ වළාකුලක් ඇතිවෙලා ගිගුරුම් සහිත වැස්සක් වැහැලා වළාකුල නැතිව යන්නත් පුළුවන්.සාකච්ඡා කෙළේ -තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af1406087</link>
    <topic>“අපට දරුවගේ මිනිය තියන්නවත් තැනක් ඇත්තේ නැහැ”</topic>
    <author>සුභද්‍රා දේශප්‍රිය</author>
    <content>මහ වරුසාව දින තුනක් පුරා එක දිගටම ඇද හැළිණි. විකුම්ගේ පුංචි පැල්පත ද වැසි ජලයෙන් පිරි ඉතිරි ගොස්ය. වහළේ සිදුරු අතරින් තවමත් ඇද හැළෙන වැසි ජලයට විකුම්ගේ පාසල් අඳින එකම කලිසමත් කමිසයත් තෙත බරිත වී ගොසිනි.එක දිගට ඇද හැළෙන වරුසාව ටිකක් තුරල් වන තුරු බලා සිටි විකුම් හිමිදිරියේ සිටම පාසලට යෑමට බලා සිටියේය. නිවසේ වූ එකම කාමරයේ තවත් සීතලට ගුලිවී නිදා සිටි මල්ලිලා දෙස බලා සිටි විකුම්ට ද යළිත් ඔවුන් සමඟ ගුලිවී නිදන්නට සිතිනි.එහෙත් වරුසාව නිසා දැඩි සීතලක් ගත දැවැටුණ ද දින තුනක් නිවසින් එළියටවත් යෑමට නොහැකි වූ විකුම් පාසල් ගොස් මිතුරන් සමඟ සෙල්ලම් කිරීමේ අරමුණින් ලහි ලහියේ පාසලට යෑමට සැරසුණේය.ඇහැලියගොඩ රෝහල් භූමියේ බැම්ම කෙළවර පිහිටි ලෑලි නිවස පුංචි විකුම්ගේ නිවසයි. විකුම්ගේ පැල්පතෙහි වූ කවුළුවෙන් එපිට වෙනදා පෙනෙන විදුලි පහන් එළිය ද නිවී ගොස්ය. දොර පැලැල්ල යටින් තවමත් නිවස තුළට ජලකඳ සේන්දු වෙමින් තිබිණි.විකුම්ගේ තෙත බරිත වූ කමිසයත් කලිසමත් ළිප මුල්ලේ තබා වේලා ගත් ඔහු පාසලට යෑමට සූදානම් වෙමින් සිටියේය. එකවර මහ හඬක් නංවා රෝහල් භූමියේ තිබු තාප්පය ද කඩාගෙන රෝහල අවට තිබු නිවාස තුනක් යට කරමින් විශාල මාර ගසක් විකුම්ගේ නිවස ද යට කරමින් කඩා වැටිණි.නිවෙස්වල සිටි දරුවන් ඇතුළු පිරිස ඉතා අපහසුවෙන් සුන්බුන් අතරින් ගොඩට පැමිණිය ද සුදු ඇඳුමින් සැරැසි සිටි විකුම් මාර ගසේ විශාල අත්තකට යටවී බරපතළ තුවාල ලබා රෝහලට ඇතුළත් කරන්නත් පෙරම සදහටම දෙනෙත් පියා ගත්තේය.16 හැවිරිදි එම්. විකුම් කුමාර ඇහැලියගොඩ මාහර ස්වර්ණ ජයන්ති මහ විදුහලේ 10 වැනි වසරේ ඉගෙනුම ලැබුවේය. පුංචි විකුම්ගේ නිවස සුන්බුන් අතරට එක්වී ගොස්ය. විකුම්ගේ අවසන් කටයුතු කිරීමටවත් ඔවුන්ට නිවසක් නැත.ඉකුත් තුන්වැනි දින අලුයම සිට ඇහැලියගොඩ සහ අවට ප්‍රදේශවලට ගිගුරුම් සහිත ධාරාණිපාත වර්ෂාව ඇද හැළෙමින් පවතිත්දී හිමිදිරිය උදාවන විට ඇහැළියගොඩ ප්‍රදේශ රැසක් ගංවතුරින් යට වී තිබිණි. ඇතැම් පිරිස් නිදි යහනේම ගංවතුරට කොටු වී අන්ත අසරණ වී සිටියහ.නිවෙස තුළ වූ බඩු බාහිරාදිය ආරක්ෂා කරගැනීමට නොහැකි විය. මෙදින අධික වැසි මධ්‍යයේ උදෑසන 6.10 ට පමණ ඇහැළියගොඩ නගරයේ රෝහල හන්දිය අසල පිහිටි මාර ගසක් කඩා වැටි විකුම් කුමාර ශිෂ්‍යයාගේ ජීවිතය බිලි ගත්තේය.පවුලේ දෙවැනි දරුවා වන ඔහුට වැඩිමහල් සහෝදරියන් ද බාල සහෝදරයන් දෙදෙනෙකු ද සිටියේය. පියා හේවගේ රාජා (39) සහ මව හුලවාලිගේ (37) ධම්මිකාය. මෙම අවාසනාවන්ත සිදුවීමට මුහුණ දුන් මෙසේ විකුම්ගේ මාමා වන එම්. ඒ. සේනාරත්න මහතා අදහස් දැක්වීය.සිද්ධිය වූ දින (03) උදේ 6.10 ට පමණ මට එක පාරටම විශාල ශබ්දයක් ඇසුණා. මම දරුවන් දෙදෙනාත් බිරියත් සමඟ පිටුපසින් ඇති දොරින් එළියට පැමිණියා. මම ඉදිරියට පැමිණ බලන විට තාප්පය උඩට ගහ වැටිලා තාප්පය කඩාගෙන වැටිලා තිබුණා. මියගිය දරුවා මගේ නංගිගේ පුතා.මම ගේ ඇතුළේ යටවෙලා හිටිය කට්ටිය බේරගත්තා. විකුම් පුතා හිටියේ තාප්පයට හිරවෙලා. ඒ වෙලාවේ මම දරුවා එළියට ගන්න උත්සාහ කළත් අපහසු වුණා. අහල පහල සියලු දෙනා එකතු වෙලා විකුම්ව එළියට ගන්න විටත් දරුවා මිය ගිහින් හිටියේ.ප්‍රාදේශීය ලේකම් තුමිය ද ඇවිල්ලා රුපියල් 15000 ලබා දුන්නා. දරුවගේ මිනිය තියන්නවත් තැනක් නැහැ. අපට ඉන්න තැනක් හදලා දෙනවානම් හොඳයි” ඔහු පැවැසීය.මියගිය විකුම්ගේ පියා වන එච්. රාජා මෙසේ පැවැසීය. “සිද්ධිය වූ දින පාන්දර මම නිදාගෙන හිටියේ. එකපාරට විශාල ශබ්දයක් සමඟ මගේ බිරිය අනෙක් දරුවෝ දෙදෙනාත් කෑගසාගෙන එළියට දිව්වා. මට හිතාගන්න බැරිවුණා මොකද වුණේ කියලා.එළියට ඇවිත් බලන විට ගේ පිටුපස විශාල මාර ගස ගැලවී ඉදිරිපස තාප්පය ද කඩාගෙන වැටී තිබුණා. අපි බලන විට මගේ පුතා කඩා වැටුණු කොන්ක්‍රීට් තාප්පයට යටවී සිටියා. එළියට පෙනෙන්නට තිබුණේ පුතාගේ දෙපා විතරයි.පුතාව අපි එළියට ගන්න උත්සාහ කළත් විශාල කොන්ක්‍රීට් කෑල්ලක් පුතාගේ ඇඟට වැටිලා තිබුණා. අහල පහල අයත් එක්ක එකතු වෙලා පුතා එළියට ගත්තා. ඒ වන විටත් දරුවා මියගොස් සිටියා. අපි ඒත් රෝහලට ගෙන ගියා” යැයි පියා වන රාජා මහතා අප සමඟ පැවසුවේය.සුභද්‍රා දේශප්‍රියපසුබිම් කතාව සහ ඡායාරූපඇහැළියගොඩ සමූහනැදුරන එච්. ඇම්. කිත්සිරි රූපසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af1406088</link>
    <topic>සචිත්‍ර කළ වැඩේ හරිද?</topic>
    <author>ඉඳුනිල් වීරරත්න</author>
    <content>එංගලන්තයේ බර්මිංහැම් ක්‍රීඩාංගණය අතුරු සිදුරු නැතුව පිරී ගොසිනි. එංගලන්තය සහ ශ්‍රී ලංකාව අතර පැවැත්වෙන අතිශයින් තීරණාත්මක තරගයක් ආරම්භ වී තිබේ. ශ්‍රී ලංකා කණ්ඩායමේ එංගලන්ත සංචාරයේ තරග 5 කින් සමන්විත එක්දින තරගාවලිය මේ වන විටත් 2 - 2 ක් ලෙස දෙපිලම ජයගෙන ඇති බැවින් අවසාන තරගය වූ මේ තරගය දෙපිලටම අතිශයින්ම වැදගත් විය.ක්‍රියාත්මක වෙමින් තිබුණේ තරගයේ 44 වැනි ඕවරයයි. පන්දු යවන්නා සචිත්‍ර සේනානායකයි. පන්දුවට පහර දෙමින් සිටින්නේ ජොස් බට්ලර් සහ ක්‍රිස් ජෝර්ඩන් ය. සේනානායක යැවූ පළමු පන්දුවට මුහුණදුන් ජෝර්ඩන්ට ලකුණක් ලබා ගැනීමට නොහැකි වුණි. දෙවැනි පන්දුවේදී ඔවුහු ඉතාමත් ඉක්මන් ලකුණු 2 ක් ලබා ගත්හ.තුන්වැනි පන්දුව යැවීමට ගිය සචිත්‍ර ඒ වන විටත් සීමා ඉරෙන් යාර කීපයක් ඉදිරියට දුවගොස් සිටි ජොස් බට්ලර්ගේ කඩුල්ල බිඳ දැමීය. ජොස් බට්ලර් දුවද්දී දවාගත් බවට සචිත්‍ර ඉල්ලීමක් කළ අතර එංගලන්ත ක්‍රීඩා ලෝලී නරඹන්නන් ඇතුළු ලොව පුරා කෝටි සංඛ්‍යාත ප්‍රේක්ෂකයන් පුදුමයත්, කුතුහලයත් රැඳි දෑසින් බලා සිටියහ.විනිසුරුවා ඇන්ජලෝ මැතිව්ස් ගෙන් සචිත්‍රගේ ඉල්ලීම පිළිගන්නේ දැයි විමසූ අතර මැතිව්ස් එය අනුමත කළ නිසා ජොස් බට්ලර් දැවී ගිය ක්‍රීඩකයකු ලෙස පරාජිතව ක්‍රීඩාගාරයට ගියේය.එංගලන්ත ඉනිමේ 49 වැනි ඕවරයේදී ඔවුන් සියල්ලන්ම ලකුණු 219 කට දවාගන්නට ශ්‍රී ලංකා පන්දු යවන්නන් සමත් වූ අතර, පන්දු 10 ක් ඉතිරිව තිබියදී කඩුලු 4 ක් පමණක් දැවී අදාළ ඉලක්කය පසුකර යමින් ජයග්‍රහණය කළ ශ්‍රී ලංකා කණ්ඩායම 3 - 2 ලෙස තරගාවලිය ජයගත්තේ ලෝක ශ්‍රේණිගත කිරීමේ දෙවැනි තැනට උසස්වීමක් ලබමිනි.තම රටේදී තම ක්‍රීඩා ලෝලීන් ඉදිරියේ ලෝක අනුශූර ශ්‍රී ලංකා කණ්ඩායම හමුවේ ලද මේ දැවැන්ත තරගාවලි පරාජයේ අමිහිරි අත්දැකීම වසා ගැනීමට එංගලන්ත කණ්ඩායමේ නායක ඇලෙස්ටයාර් කුක් සචිත්‍ර සේනානායකගේ මෙම දවා ගැනීම දඩමීමා කරගැනීමට උත්සාහ කළේය.“ඒක බොහොම බාල වැඩක්. මේ ක්‍රියාවෙන් ක්‍රීඩාවේ ජීව ගුණය රැකීම ගැන ප්‍රශ්නයක් ඇති වනවා. නායකයාට මේ තීරණය වෙනස් කළ හැකිව තිබුණා.” ඇලෙස්ටයාර් කුක් තරගයෙන් පසුව මෙලෙස පැවසා තිබුණේ එහෙයිනි.එහෙත් ශ්‍රී ලංකා කණ්ඩායමේ සිටින ජ්‍යෙෂ්ඨතම පිතිකරු මෙන්ම හිටපු ශ්‍රී ලංකා නායක මහේල ජයවර්ධන මේ දවා ගැනීම පිළිබඳව මෙලෙස කරුණු පැහැදිලි කළේය.“අපි ඔහුට (බට්ලර්ට) සාධාරණ අවස්ථා දෙකක් දුන්නා. දෙවරක්ම. පළමු අවස්ථාවෙන් පසුව අප විනිසුරුවරුන්ටත් කිව්වා. ඔහු සීමා ඉරෙන් ඉදිරියට යනවා කියලා. ඒ අනුව නැවතත් එයා අවවාදයට ලක්වුණා. අපට එය කළ යුතු වුණා. මොකද ඔවුන් ඒ තත්ත්වය දිගටම පවත්වාගෙන ගියා.ලෝඩ්ස් පිටියේ පැවැති තරගය අප විශ්ලේෂණය කළා. එහිදී අප දැක්කා ඔවුන් අවසන් පන්දුවාර 12 ඇතුළත ලකුණු දෙක බැගින් 22 වරක් ලබා ගන්නවා. රවී බොපාරා සහ බට්ලර් මෙසේ ලකුණු ලබාගත් බොහෝ අවස්ථාවලදී ඔවුන් කඩුලු අතර දිවීම ආරම්භ කළේ ක්‍රිකට් නීතිරීතිවලට පටහැනි විදිහට.අපට ඕන වුණා ඔවුන් නිවැරැදි කරන්න. අපි අවස්ථාව දුන්නා. අපි ඔවුන්ට අවවාද කළා. විනිසුරුවරුන්ටත් දැනුම් දුන්නා. නමුත් ඔවුන් ඊට ඇහුම්කන් දුන්නෙ නැහැ. ඉතින් අපට ගත හැකිව තිබුණු නිවැරැදි තීරණය අප ගත්තා.අප හැම විටම ක්‍රීඩා කරන්න උත්සාහ කරන්නේ නිවැරැදිව ක්‍රීඩාවේ ජීව ගුණය රැකගෙන. නමුත් අනෙක් කණ්ඩායම ජීව ගුණය විනාශ වෙන විදිහට නීත්‍යානුකූල නොවන විදිහට ක්‍රීඩා කරනවා නම් අපට නීතිය අපේ අතට ගන්න සිදු වෙනවා.”මහේලගේ මේ ප්‍රකාශයෙන් එම දවා ගැනීම අසාධාරණ බවට මත ප්‍රකාශ කරන්නන් නිහඬ කිරීමට සමත්වුණු අතර, ජාත්‍යන්තරයේ ජනප්‍රිය ප්‍රසිද්ධ ක්‍රිකට් ප්‍රවීණයෝ බොහෝ දෙනෙක් මෙම ක්‍රියාවේ සහ තීරණයේ කිසිඳු වරදක් නොමැති බව පවසා තිබීමෙන් ශ්‍රී ලංකා ක්‍රීඩකයන්ගේ ක්‍රියාව නිවැරැදි බව පසක් වෙයි.හිටපු එංගලන්ත පිතිකරු මාක් බවුචර් මේ පිළිබඳව දක්වා තිබුණේ මෙවන් ප්‍රතිචාරයක්.“ක්‍රීඩා කිරීමේදී සෑම කෙනෙක්ම නීතිරීතිවලට යටත්ව ක්‍රීඩා කරනවා නම් කිසිම කෙනෙක් ක්‍රීඩාවේ ජීව ගුණය පිළිබඳව කරදර විය යුතු නෑ.”එසේම ක්‍රිකට් ක්‍රීඩාවේ මහගෙදර ලෙස සැලකෙන එංගලන්තයේ ලෝඩ්ස් ක්‍රිකට් ක්‍රීඩාංගණය බාර මෙල්බෝන් ක්‍රිකට් සමාජය (MMC) ක්‍රිකට් ක්‍රීඩාවේ නීතිරීති සකස් කෙරෙන තිඹිරි ගෙය ද වෙයි. සචිත්‍ර සේනානායක විසින් බට්ලර්ව ‘මන්කාඩ්’ ක්‍රමයට දවා ගැනීම නීත්‍යානුකූල බව මෙල්බෝන් ක්‍රිකට් සමාජය ද පවසා තිබීමෙන් මෙය කොතරම් ආන්දෝලනාත්මක සිදුවීමක් ද යන්න වැටහේ.මේ දවා ගැනීම් ක්‍රමයේ ඉතිහාසය දෙස ආපසු හැරී බැලුවහොත් අන්තර්ජාතික තරගයකදී මෙලෙස ක්‍රීඩකයකු දවාගෙන ඇති පළමු සිදුවීම වාර්තා වන්නේ 1947 දෙසැම්බර් 13 වැනිදා ඔස්ට්‍රේලියාවේ සිඩ්නි ක්‍රිකට් ක්‍රීඩාංගණයේ ඉන්දියාව සහ ඔස්ට්‍රේලියාව අතර පැවැති ටෙස්ට් තරගය අතරතුරදීය.එහිදී නැසීගිය හිටපු ඉන්දීය ක්‍රිකට් ක්‍රීඩක විනෝ මන්කාඩ් විසින් ඔස්ට්‍රේලියානු පිතිකරු බිල් බ්‍රවුන් දවා ගැනීමෙන් පසු මෙය ඉතිහාසගත දවා ගැනීමක් වූ අතර එය ‘මන්කාඩ්’ ක්‍රමය ලෙස හැඳින්විණි.එම සිදුවීමත් සමඟ එදාමෙදා තුර ටෙස්ට් ක්‍රිකට් පිටියේ මෙවැනි දවා ගැනීම් 3 ක් වාර්තා වෙයි.ඕස්ට්‍රේලියාව සහ බටහිර ඉන්දීය කොදෙව් අතර 1968 ඇඩිලේඩ්හි පැවැති තරගයේදී චාලි ගිෆිත් විසින් ලැන් රෙඩ්පත් මෙසේ දවා ගන්නා ලදී. 1977 එංගලන්තය සහ නවසීලන්තය අතර ක්‍රයිස්ට්චර්ච් හි පැවැති තරගයේදී එව්න් චැට්ෆීල්ඩ් විසින් ඩෙරෙක් රන්ඩාල් මේ අන්දමින් දවා ගන්නා ලදී.1978 දී ඔස්ට්‍රේලියාව සහ පාකිස්ථානය අතර පැවැති තරගයේදී ඇලන් හර්ස්ට් විසින් ෂිකන්දර් බක්ට් දවා ගැනීම තුන්වැනි සහ මෙතෙක් වාර්තා වී ඇති අවසාන දවා ගැනීමයි.එක්දින අන්තර්ජාතික තරග පිටියේ මීට පෙර මෙවැනි දවා ගැනීම් 3 ක් වාර්තා වෙයි. 1974 දී එංගලන්තය සහ ඕස්ට්‍රේලියාව අතර මෙල්බර්න් හි පැවැති තරගයේ දී ග්‍රෙග් චැපල් විසින් බ්‍රයන් ලුක්හර්ස්ට් දවා ගැනීම පළමුවැන්නයි.1992 දී සිම්බාබ්වේ සහ නවසීලන්තය අතර හරාරේ හි පැවැති තරගයේදී දීපක් පටෙල් විසින් ග්‍රාන්ට් ෆ්ලවර් දවා ගැනීම දෙවැනි සිදුවීම වන අතර 1992 දී දකුණු අප්‍රිකාව සහ ඉන්දියාව අතර පෝර්ට් එලිසබෙත් හි පැවැති තරගයේදී කපිල් දේව් විසින් පීටර් කර්ස්ටන් දවා ගැනීම තෙවැනි සිදුවීමයි.එයින් වසර 22 කට පසු සචිත්‍ර සේනානායක විසින් බට්ලර් දවා ගත් මේ සිදුවීමේ විශේෂත්වය වන්නේ අවස්ථා දෙකකදීම බට්ලර්ට එසේ නොකරන ලෙස අවවාද කිරීමයි.2012 ජුනි 06 වැනිදා ඉන්දියාව සහ ශ්‍රී ලංකාව අතර ගැබා ක්‍රීඩාංගණයේ පැවැති තරගයේදී රවිචන්ද්‍රන් අශ්වින් විසින් ළහිරු තිරිමාන්න මෙලෙස දවාගත් අතර, ඉන්දියානු නායක රහුල් ද්‍රාවිඩ් විසින් තිරිමාන්නට යළිත් ක්‍රීඩා කිරීමට අවස්ථාව ලබා දෙන ලදී.කෙසේ වෙතත් මේ වන විට මහත් ආන්දෝලනයකට ලක්ව ඇති මෙම ‘මන්කාඩ්’ දවා ගැනීම පිළිබඳ ශ්‍රී ලංකාවේ ක්‍රිකට් ක්ෂේත්‍රයේ ප්‍රවීණයන් දැක්වූ අදහස් කීපයකි මේ.ප්‍රවීණ විස්තර විචාරක ප්‍රේමසර ඈපාසිංහමේ සිදුවීම ගැන මගේ අදහස මෙයයි. ක්‍රිකට් ක්‍රීඩාවේ නීතිරීතිවලට අනුව පන්දු යවන්නාගේ අන්තයේ පිතිකරුවා පන්දුව යැවීමට පෙර සීමා ඉර පහුකරගෙන යනවානම්, ඔහුගේ කඩුල්ල බිඳ දැමීමට පන්දු යවන්නාට අයිතියක් තිබෙනවා. මෙහිදී අත කරකවල තමයි ගහල බේල්ස් ඉවත් කරන්න ඕන. සාමාන්‍ය නීතිය අනුව සම්ප්‍රදාය අනුව එය නීත්‍යානුකූල දැවී යාමක්. මෙලෙස දවා ගැනීම් මීට පෙරත් සිදුවෙලා තිබෙනවා.නමුත් මෙහිදී සචිත්‍ර සේනානායක ක්‍රිකට් ක්‍රීඩාවේ ජීව ගුණයට හානිවෙන දෙයක් කරලා නෑ. මොකද ඔහු දෙවරක්ම බට්ලර්ව දැනුම්වත් කරලා තියෙනවා නැවතත් එලෙස කරන්න එපා කියලා. ඒ අනුව මෙම දවා ගැනීමේ කිසිඳු වරදක් මා දකින්නෙ නෑ.සචිත්‍රට මේ ගැන ඇඟිල්ල දිගු කරන්න බෑ. පන්දු යවන්නෙක් විදිහට ඔහුට අයිති බලතල අනුව නීතිරීතිවලට අනුව කටයුතු කර තිබෙනවා. එහෙත් ක්‍රිකට් තරගයකදී මුල් කඩුලු බිඳ වැටීමත් සමඟ පන්දු යවන්නන් බොහෝ දුරට ප්‍රතිවාදී පිතිකරුවන් දවා ගන්නේ පීඩනයක් දීලා. එලෙස දවා ගැනීමේදී ක්‍රීඩාවේ ජීව ගුණය යහ ගුණය රැකෙනවා.මේ දවා ගැනීම නීතිරීතිවලට අනුව නිවැරැදි වුවත් සාරධර්ම පැත්තෙන් කිසියම් කතාබහකට ආන්දෝලනයකට ලක්වන දෙයක් වුණා.ක්‍රිකට් තේරීම් කමිටු සභාපති සනත් ජයසූරිය“මේ දවා ගැනීම නීත්‍යානුකූලයි. නීතිරීතිවල හැටියට බට්ලර්ට මේ වැඩේ කරන්න එපා කියල කිව්වා. එයා ඒ කරන වැඩෙන් එක ලකුණක් දෙකක් බවට පත්කළා. ඒ වගේම නැති ලකුණු සොරා ගන්නවා.කලින් තරගයේදීත් එයා ඒ වැඩේමයි කළේ. ඒ නිසා මේ දවා ගැනීම කිසිම වරදක් නෑ. අපේ ක්‍රීඩකයන් නීතිරීති අනුව කටයුතු කරලා තියෙනවා. ඒ වෙලාවෙ සචිත්‍රට නරඹන්නන් විවිධ ප්‍රතිචාර දක්වා තියෙනවා. ඕවා සාමාන්‍ය දේවල්. අපි ක්‍රීඩකයින් විදිහට ඒවාට මුහුණ දෙන්න හුරුවෙන්න ඕන. සචිත්‍ර හොඳට කඩුලු ගන්නකොට එයාගෙ පන්දු යැවීමේ ඉරියව්ව ගැන බොරුවට ප්‍රශ්න කරනවා.එංගලන්තය හැදුවේ අපිට එරෙහිව විශාල ජයග්‍රහණයක් ලබන්න. අපේ පුහුණුකරුවාවත් ඔවුන් අරගත්තේ ඒකට. නමුත් අපේ ජ්‍යෙෂ්ඨ ක්‍රීඩකයින්, නවක තරුණ ක්‍රීඩකයින් හැම දෙනාම හොඳට ක්‍රීඩා කළා. හොඳ තරගයක් දීලා දක්ෂකම් පෙන්නලා තමයි මේ තරගාවලිය ජයගත්තේ. ඒ නිසා මේ දවා ගැනීමේ කිසිම වරදක් මා දකින්නේ නෑ.”ප්‍රවීණ ක්‍රිකට් විස්තර විචාරක කැළුම් ශ්‍රීමාල්“මේ දවා ගැනීමේ කිසිඳු වරදක් මා දකින්නේ නෑ. මොකද ඔවුන් හැදුවේ මේ තරගාවලිය කෙසේ හෝ ජයග්‍රහණය කරන්නයි. කලින් තරගයේදී මේ වගේ ලකුණු ගණනාවක්ම ලබා ගත්තත් අපේ ක්‍රීඩකයින්ගේ දක්ෂතාව හමුවේ ඔවුන් පරාජය වුණා.මේ අවසන් තරගයේදීත් ඔවුන් උත්සාහ කළේ ලකුණු සොරාගන්නයි. මෙතැනදී කලින් දෙපාරක්ම අනතුරු අඟවල තිබුණේ. ඊට පස්සෙ තමයි සචිත්‍ර බට්ලර්ගේ විකට්ටුව බිඳ දමන්නෙ. නීතියේ හැටියට විනිසුරුවරයා නායකයාගෙන් අහන්න ඕන නෑ අවුට් එක දෙන්න.මේ වගේ සිදුවීම්වලට හේතුව දැන් ක්‍රිකට් ක්‍රීඩාවේ තරගකාරිත්වය වැඩිවීමයි. මේ තරගාවලිය ශ්‍රී ලංකාව පැත්තෙන් තීරණාත්මක වුණා. ලෝක ශ්‍රේණිගත කිරීමේ 2 වැනි තැනට එන්න නම් ඔවුන් තරගාවලිය ජයගත යුතුව තිබුණා. එංගලන්තය මෙය දන්නවා. ඒක නිසා තමයි ඔවුන් අමුතු ජාතියේ විකට් හදන්නේ. ඒක ආපහු එයාලටම කැරකුණා. එක තරගයක එයාල අඩු ලකුණු ගණනකට දැවිල ගියෙත් ඒකයි. ප්‍රවීණ විස්තර විචාරක කමල් දේශප්‍රිය“මේ දවා ගැනීමේ කිසිම වරදක් මා දකින්නෙ නෑ. පන්දු යවන්නා පිතිකරුවාටත් කිව්වා අම්පයර්ටත් කිව්වා. නමුත් ඔවුන් ඒ පිළිබඳව කිසිම තැකීමක් කළේ නෑ. ඒ නිසා සචිත්‍ර කළ දේ නීතියටත් සදාචාරයටත් කිසිම ප්‍රශ්නයක් නෑ කියන දේ තමයි මට කියන්න තියෙන්නෙ.අවසානයේ ඔවුන් සචිත්‍රට කෑ ගහනවා. මොකද ඔවුන්ගේ බලාපොරොත්තුව ජයග්‍රහණය පමණයි. උණුසුම් තරගයක හැටි ඔහොමයි. අපේ රටේ අපේ ක්‍රීඩකයකුට වුණා නම් අපිත් හූ කියනවා.මේ වගේම 2012 දී රවිචන්ද්‍රන් අශ්වින් තිරිමාන්නගේ කඩුල්ල බිඳ දමනවා. නමුත් ඒක කරන්නෙ කිසිම අවවාද කිරීමක් නැතුව. ඊට පස්සෙ ෂෙවාග් යළිත් තිරිමාන්නට බැට් කරන්න අවස්ථාව දුන්නා. නමුත් මේ තරගයේදී සිදුවූ දේ ඊට හාත්පසින්ම වෙනස්.”ප්‍රවීණ විචාරක ජයන්ත සෙනෙවිරත්න“මේ තරගයේ මේ සිදුවීම මට බලන්න අවස්ථාව ලැබුණේ නෑ. නමුත් මට මේ සිදුවීම දැනගන්න ලැබුණා.ක්‍රිකට් ක්‍රීඩාවේ මෙහෙම නීතියක් තිබුණත් සම්ප්‍රදායට අනුව එහෙම දවාගන්නෙ නෑ. ඒකට හේතුව ක්‍රීඩාවේ උණුසුම වැඩිවෙද්දී පිතිකරුවෙක් අඩියක් දෙකක් ඉදිරියට යාම සාමාන්‍ය දෙයක් නිසා. එහෙත් හිතාමතාම මේ විදිහට ඉදිරියට යනකොට එහෙම කරන්න එපා කියල කලින් අවවාද කරලත් අහන්නෙ නැතිනම් ඒක වැරැදියි. මේ අවස්ථාවේදීත් දෙපාරක්ම අවවාද කරල තියෙනවා. ඒක නිසා මේ දැවීයාම නීත්‍යානුකූලයි. සම්ප්‍රදායානුකූලව පිතිකරුවාට වෝන් කරල තිබෙන නිසා මම මෙහි වරදක් දකින්නෙ නෑ.හිටපු ක්‍රිකට් නායක අර්ජුන රණතුංගඑයා දවාගත්තායින් පස්සෙ අන්ජලෝ එයාට නැවතත් පන්දුවට පහරදීමේ අවස්ථාව දුන්නා නම් හොඳයි. මා ඇන්ජලෝ මැතිව්ස්ට හෝ පන්දු යැවූ සචිත්‍ර සේනානායකට දොස් කියන්නේ නෑ. ඒත් මා නායකයා වුණා නම් කරන්නේ ඒකයි.අපි දෙවතාවක්ම බට්ලර්ට අවවාද කළා කියලා කොහේවත් ලියැවෙන්නේ නෑනේ. ඒත් අපි එයාට ආපසු කතා කළානම් ඒක සටහන් වෙන්නේ අපි ඔහුට නිසි පරිදි අවවාද කළා කියලයි.”ඕස්ට්‍රේලියානු නායක මයිකල් ක්ලාක්“අදාළ ක්‍රීඩකයාට අවවාද කරලා තිබෙනවා. නීතියටත් අනුකූලයි. ඒ නිසා (පන්දු රකින කණ්ඩායමේ) ක්‍රීඩකයන්ට ඕනෑම තීරණයක් ගන්න පුළුවන්. ඕස්ට්‍රේලියානුවෙක් එහෙම කරයි ද කියලා ඇහුවොත් නෑ මගේ නායකත්වය යටතේ කවදාවත් එහෙම වෙන්නෙ නෑ කියලා මම මෙතන ඉඳන් කියනවා නම් ඒක අනුවණකමක්.මගේ නායකත්වය තියෙන අවස්ථාවක එහෙම දෙයක් වුණොත් මා ඒක ඒ අවස්ථාවේ හැටියට හිතා බලනවා.ශ්‍රී ලංකා ක්‍රිකට් සභාපති ජයන්ත ධර්මදාසඑම දවා ගැනීමේ කිසිම වරදක් මා දකින්නේ නෑ. ඒක කෙරෙන්නම ඕන දෙයක්. මොකද ක්‍රීඩාවක් ජීව ගුණය රැකගෙන ක්‍රීඩා කරන්න ඕන වගේම ඒක නිත්‍යානුකූලව කරන්නත් ඕන.ක්‍රිකට් ක්‍රීඩාවේ නීතිරීති හැදුවේ අපි නොවෙයි ඒ ගොල්ලමයි. බ්‍රිටිෂ් අයම තමයි ක්‍රිකට් ක්‍රීඩාව මේ විදිහට වෙන්න ඕන කියලා සියල්ල තීරණය කරන්නේ.මේ තරගාවලිය හරිම තීරණාත්මක වුණා. ඉතින් එයාලා හැදුවේ වංචාවෙන් බොරුවෙන් ජයගන්නයි. කලින් තරගයේදීත් ඒ විදිහට ලකුණු සෑහෙන ප්‍රමාණයක් ඔවුන් ලබා ගත්තත් ජයගන්න බැරිවුණා.මේ තරගයේදීත් ඔවුන් කරන්න හැදුවේ ඒ දේමයි. තරගයක් ජයගන්න ඕන ක්‍රීඩකයන්ගේ සැබෑ දක්ෂතාවලින් මිසක් මේ වගේ නීති විරෝධී දේවල් හරහා නොවෙයි.ඒ නිසා මේ වගේ දේවල්වලට අපි විරුද්ධයි. මේ දවා ගැනීමේ කිසිම වරදක් මා නොදකින්නේ ඒ නිසයි.”ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af1406089</link>
    <topic>දූෂණ හා ලෝක පාපන්දු සැණකෙළිය</topic>
    <author>රෝහණ ආර්යරත්න</author>
    <content>වසර හතරකට වරක් ලෝපුරා පාපන්දු ලෝලීන් ඇද බැඳ තබන ලෝක පාපන්දු සැණකෙළිය මෙම මස 12 වැනිදා බ්‍රසීලයේ මහත් උත්සවාකාරයෙන් ඇරැඹෙනු ඇත. එය ජූලි මස 13 දින‍ තෙක් පැවැත්වෙන අතර එම ලෝක කුසලානය සඳහා රටවල් 31 සහභාගි වේ. එසේම තරග 64 ක් බ්‍රසීලය පුරා ඉඳිකර ඇති ක්‍රීඩාංගණවල ක්‍රියාත්මක වනු ඇත. මෙම තරග මාලාව ෆී‍ෆා (ෆෙඩරේෂන් ඉන්ටනැෂනල් ඩි. ෆුට්බෝල් එසෝසියේෂන්) යනුවෙන් හඳුන්වනු ලබන ලෝක පාපන්දු සම්මේලනයේ ප්‍රධානත්වයෙන් පැවැත්වේ.පාපන්දු ලෝලීන්ගේ පමණක් නොව සාමාන්‍ය ජනතාවගේ ද විශේෂ අවධානය ලෝක පාපන්දු කුසලාන තරග මාලාව වෙත යොමු වෙද්දි ෆීෆා ආයතනය සම්බන්ධයෙන් දූෂිත කටයුතු රැසක් පිළිබඳව හෙළිවී ඇත්තේය.එය සිදුවූයේ ෆීෆා ආයතනයේ අධිපති සෙප් බ්ලැටර් ස්විට්සර්ලන්තයේ සුරික් නගරයේදී 2018 ලෝක පාපන්දු කුසලාන තරග මාලාව රුසියාවටත්, 2022 තරග කටාර් රාජ්‍යයටත් දීමට ෆිෆා ආයතනය තීරණය කළ බව ප්‍රකාශ කිරීමත් සමඟය.මෙම ප්‍රකාශය විලියම් කුමරු, ඩේවිඩ් බෙකම් මෝගන් ෆ්‍රීමන් හා බිල් ක්ලිටෙන් යන අයගේ නොසතුටට හේතු වූයේ ඔවුන් එම රටවලට ලෝක කුසලාන තරග මාලාව ඇද ගැනීමට කටයුතු කරමින් සිටි නිසාය.ෆීෆා ආයතනය මඟින් මෙම තීරණය ගනු ලැබීම කරනු ලබන්නේ සාමාජිකයින් 24 ක් අයත් විශේෂ කමිටුවක් මඟිනි. ඉහතින් සඳහන් කළ පුද්ගලයින් ඇතුළුව ඕස්ට්‍රේලියාව හා ජපානය ද එම තරග මාලා තම රටවලට ලබා ගැනීමට කළ හැකි සෑම බලපෑමක් ම කළ අතර රුසියාවටත්, කටාර් රාජ්‍යයටත් එම කුසලාන පැවැත්වීම සඳහා බලය දීම ගැන මහත්සේ කෝපයට පත්වී තිබිණ.එසේම 2018 ලෝක කුසලානය පැවැත්වීම සඳහා එංගලන්තය පවුම් මිලියන 21 ක ලංසුවක් ඉදිරිපත් කරනු ලැබූ අතර එය ඔවුනට ස්ථිර වශයෙන් ම ලැබෙන බවට ඒ සඳහා මහන්සි වූ බ්‍රිතාන්‍ය අගමැති ඩේවිඩ් කැ‍මරන්, විලියම් කුමරු හා පාපන්දු ක්‍රීඩක ඩෙවිඩ් බෙකම් යන අයට පොරොන්දුවක් ද ලැබී තිබිණ.එහෙත් ඡන්ද විමසීමේදී කමිටුවේ සිටි 22 දෙනාගෙන් එංගලන්තයට ලැබී තිබුණේ එක් ඡන්දයක් පමණි.ලෝක කුසලාන දෙකක් පිළිබඳ තීරණ ගැනීම එකවර සිදු කිරීම ද කාගේත් සැකයට හේතුවක් වී තිබේ. මෙම තීරණ සම්බන්ධයෙන් නොයෙකුත් වාර්තා හා කටකතා ද පැතිරෙන්නට විය. දූෂිත ගනුදෙනු මින් ප්‍රධාන තැනක් ගනු ලැබිණ.මේ චෝදනා අතරවාරයේ එංගලන්තයේ සන්ඩේ ටයිම්ස් පුවත් පත කටාර් රාජ්‍යයට ලෝක පාපන්දු කුසලාන පැවැත්වීමට අනුමතිය දීමේදී ෆීෆා ආයතනයේ සාමාජිකයින් අතත් ඩොලර් මිලියන 5 ක් බෙදී ගිය බව පෙන්වීමට රහස් ලියකියවිලි ඇති බවට ප්‍රකාශ කළේය.මෙම ‍චෝදනා සඳහා මුල් වූයේ ආසියානු පාපන්දු ෆෙඩරේෂනයේ හිටපු සභාපති එසේ ම ෆිෆා ආයතනයේ හිටපු විධායක සාමාජිකයෙකු මෙන් ම කටාර් රාජ්‍යයේ පාපන්දු කටයුතු පිළිබඳ මුල්ව ක්‍රියා කළ මොහොමඩ් බින් හමාම් ය. 2011 දී ඔහු ෆිෆා ආයතනයේ තනතුරු ලබා ගැනීම සඳහා මුදල් වැය කිරීම සම්බන්ධයෙන් චෝදනා ලැබ සිටි ඔහුට එම වැරැද්ද නිසා ජීවිතය තිබෙන තුරු පාපන්දු කටයුතු කිරීම තහනම් කරන ලදී.එය පසුව උසාවියක් මඟින් ඉවත් කරනු ලැබූ නමුත් ෆිෆා ආයතනය මඟින් දෙවැනි වරටත් එම තහනම් යළි පනවන ලදි. එහෙත් ෆිෆා ආයතනයේ සාමාජිකයින් අතර පැවැති සබඳතා නිසා හමාම්ගේ මූලිකත්වයෙන් කටාර් රාජ්‍යයට මෙම කුසලාන තරග මාලාව හිමි වූ බව සන්ඩේ ටයිම්ස් පුවත්පත අවධාරණය කරයි.ෆිෆා ආයතනයේ මෙම කමිටුවට අයත් අප්‍රිකානු රටවල සභාපතිවරු මෙම චෝදනාව ප්‍රතික්ෂේප කරනු ලැබූ නමුත් තමන්ට ඒ දූෂණ පිළිබඳ ලියකියවිලි ඉදිරිපත් කළ හැකි බව සන්ඩේ ටයිම්ස් පුවත්පත අවධාරණය කරයි.උදාහරණයක් වශයෙන් හමාම් වෙත නැමීබියානු පාපන්දු සංගමයේ සභාපති ජෝන් මුයින්ජො ලිපියක් එවමින් තමන්ට ඩොලර් 50,000 ක් දුනහොත් කටාර් රාජ්‍යයට පාපන්දු තරගමාලාව පැවැත්වීමේ තීරණයට සහාය දිය හැකි බව පවසා ඇත. සන්ඩේ ටයිම්ස් පුවත්පත පවසන අන්දමට හමාම් එයට එකඟවූ නමුත් මුයින්ජෝ පසුගිය සතියේ තමාට එම මුදල් කිසි දිනක නොලැබුණු බව ප්‍රකාශ කර ඇත.‍මේ අතර කටාර් රාජ්‍යය මෙම පාපන්දු ලෝක කුසලාන තරග පැවැත්වීමට සුදුසු නොවන බවද ප්‍රකාශ වී ඇත. ක්‍රීඩකයින්ට එම රටේ අංශක 120 ක් පමණ වූ උෂ්ණත්වය දරා ගත නොහැකි වීම ඔවුන් ගේ සෞඛ්‍යයට හානිකර විය හැකිවීම එයට හේතුව ලෙස ද පැවසේ.තරග පාවාදීමද ෆීෆා පාපන්දු සංවිධානය වෙත යොමුවූ තවත් චෝදනාවකි.නිව්යෝක් ටයිම්ස් පුවත්පත ද ෆීෆා සංවිධානයට පහරක් එල්ල කරමින් ෆිෆා සංවිධානය මඟින් පැවැත්වූ අභ්‍යන්තර පරීක්ෂණ වාර්තාවක සඳහන් වන 2010 දී දකුණු අප්‍රිකාවේ පැවැත්වූ ලෝක පාපන්දු කුසලාන තරග මාලාව අතරදී තරග පාවාදීම් තුළින් එම තරගාවලිය අති දූෂිත තත්ත්වයකට පත්වූ ආකාරය සවිස්තරව දක්වනු ඇත.එම පුවත්පතට අනුව ඉතා සූක්ෂම අයුරින් එම තරගමාලාවේ තරග 5 ක් හෝ ඊට වැඩි ගණනක් පාවාදීමට ෆිෆා සංවිධානය ක්‍රියා කර ඇත.අන්තර් ජාතික තරගවලදී දූෂණ සිදුවීම සාමාන්‍ය දෙයකි. රුසියාවේ සෝචි හි පැවැත්වූ ඔලිම්පික් තරගාවලිය අති දූෂිත තත්ත්වයක පැවැති බවත් තරග පැවැත්වීමටත් පෙර මිලියන ගණන් ඩොලර් ඒ මේ අතට හුවමාරු වූ අන්දමත් එහි විස්තර සහිතව සඳහන් වී ඇත.එසේ ම ඇමෙරිකාවේ සෝල්ට් ලේක් සිටි හි පැවැත්වූ ඔලිම්පික් තරගවලදී සංවිධාන කමිටුවේ නිලධාරින් අතට මිලියන ගණන් මුදල් ලැබුණු අන්දමත් ඔවුනට යම් යම් ස්ථානවලට සංචාරය කිරීමට හා වෙනත් කටයුතුවලට මුදල් ලැබුණු ආකාරයත් ක්‍රීඩා ක්ෂේත්‍රයට රහස් නොවේ.මේ හැර ජපානයේ පැවැත්වූ සීත ඍතු ඔලිම්පික් තරගය අවසානයේ ඩොලර් 240,000 වැයකොට එම සංවිධායක කමිටු සාමාජිකයින් සාදයක් පැවැත්වීම ද පගාවක් ලෙස හඳුන්වනු ලබයි.මේ අතර ෆිෆා ආයතනයේ අධිපති බ්ලැටර් කටාර් රාජ්‍යයට මෙම තරගාවලිය ලබා දුන් නමුත් පසුව එය වරැද්දක් බව පිළිගනිමින් “කෙනෙකු අතින් ජීවිත කාලය තුළදී නොයෙකුත් වැරදි සිදුවන්න පුළුවනි” යැයි කියමින් තම වරද වසා ගැනීමට සමත් විය.කෙසේ වෙතත් ෆීෆා සංවිධානයේ සදාචාරාත්මක කටයුතු පිළිබඳව පත් කර ඇති මයිකල් ගාර්සියා ෆීෆා සංවිධානයට එරෙහිව යොමුවී ඇති දූෂණ පිළිබඳ හැකි ඉක්මනින් අපක්ෂපාතී පරීක්ෂණ පවත්වා අවසන් කිරීමට පොරොන්දු වී ඇතත් සන්ඩේ ටයිම්ස් පුවත්පත මඟින් ඉදිරිපත් කළ හැකි රහසිගත ලියකියවිලි ගැන සොයා බැලීමට ක්‍රියා නොකිරීම නිසා ඔහුගේ පරීක්ෂණ ගැන විශ්වාසයක් තැබිය නොහැකි බව සඳහන් වේ.කටාර් රාජ්‍ය්‍යට 2022 තරගමාලාව ලබාදීමට ම‍ුල්වූ මොහොමඩ් බින් හමාම් වෙත යොමුකරනු ලැබූ ලියකියවිලි පරික්ෂා කිරීමට ගාර්සිය කිසිදු තැකීමක් කර නොමැති බවද සැල‍වේ.වසරකට වඩා කාලයක් මෙම කමිටු තීරණයට යොමුවූ සාමාජිකයින් හා 2018 හා 2022 දී එම පාපන්දු තරග පැවැත්වීම සඳහා ඉල්ලුම් කළ රටවලට ද ගොස් ඒවාට අදාළ නිලධාරින් හමුවී කරුණු සොයා බැලීමට ගාර්සියා කරනු ලැබූ නමුත් සන්ඩේටයිම්ස් පුවත්පත් මඟින් හෙළිකළ කරුණු හා ඒවාට අදාළ සාක්ෂි සොයා බැලීමට අපොහොසත් වුවහොත් ෆිෆා සංවිධානය සදාකාලිකව දූෂිත ආයතනයක් වනු ඇතැයි විචාරකයින්ගේ මතයයි.2022 තරගමාලාව ජපානයේ පැවැත්වීමට ඉල්ලුම් කළ එම රටේ පාපන්දු සංගමයේ අධිපති යුයිචීරෝ නකජීමා පවසන අන්දමට මෙම තරග පැවැත්වීමට සුදුසුසන් තෝරා ගැනීම නැවත වරක් පැවැත්විය විය යුතු බව පවසයි. එසේ ම ෆිෆා සංවිධානය පාලනය කරනු ලබන ආකාරය ද දැඩි වෙනසකට භාජන කළ යුතු බව හෙතෙම පවසයි.ඕස්ට්‍රේලියාවේ පාපන්දු සම්මේලනයේ ප්‍රධාන විධායක ඩේවිඩ් ගැලොප් පවසන අන්දමට දැනට තොරතුරු අනාවරණය වී ඇති අන්දමට ෆිෆා සංවිධානයේ කටයුතු පිළිබඳව දැඩි සැකයක් හා අවිශ්වාසයක් ගොඩනැඟී ඇත.එහෙත් 2022 ලෝක පාපන්දු තරගාවලිය පැවැත්වීමට ඉල්ලා සිටීම හා එය ලබා ගැනීමට කිසිදු අයථා කටයුත්තකට සහභාගි නොවූ බවත් තමන්ට සැඟවීමට කිසිවක් නැති බවත් හමාම් මෙම ක්‍රියාවලියට කිසි ලෙසකින් සම්බන්ධ නොවූ බවත් කටාර් රාජ්‍යයේ පාපන්දු කමිටුව ප්‍රකාශයක් කර ඇත.මේ චෝදනා සත්‍ය ලෙස ඔප්පු වුවහොත් 2022 ලෝක පාපන්දු කුසලාන පැවැත්වීම පිළිබඳ දැනට ගෙන ඇති තීරණය වෙනස් විය හැකියැයි ද ඒ සඳහා නැවත ඡන්ද විමසීමක් පැවැත්වීමට සිදුවනු ඇතැයි ද ෆිෆා සංවිධානයේ උප සභාපති ජිම් බොයිස් ප්‍රකාශ කළේය.ඒ කෙසේ වෙතත් ක්‍රීඩා ක්ෂේත්‍රයේ දැනට දක්නට ලැබෙන අයථා මුදල් හුවමාරු හා පගාව දීමේ කටයුතු මෙන් ම මුදලට තරග පාවාදීම දිගින් දිගට ම සිදුවුවහොත් පාපන්දු ලෝක කුසලාන තරගාවලිය කෙරේ ක්‍රීඩා ලෝලයින් අතර පැවති උනන්දුව හීනවීම සිදුවිය හැකියැයි ක්‍රීඩා විචාරකයෝ බිය පහළ කරති.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af14060810</link>
    <topic>සැමදා දේශපාලනයේ කතා බහට ලක්වූ</topic>
    <author>උපාලි තිලකරත්න</author>
    <content>වසර 28 ක් පාර්ලිමේන්තු මන්ත්‍රීවරයකු ලෙස කටයුතු කළ කෘතහස්ත දේශපාලනඥයකු වන අභාවප්‍රාප්ත එස්.ඩී. බණ්ඩාරනායක මහතා වෙනුවෙන් ලියැවුණු ගුණ සමරු ලිපියකි මේ.“මිනිහෙක් වුණාම දවසකට හරි හිරේ ගිහින් තියෙන්න ඕනැ කියන කතාව සහතික ඇත්ත. මගේ ජීවිතේ ගෙවිල ගිය අවුරුදු අනූ ගණනක කාලේ ලබාපු හොඳම අත්දැකීම් ටික ඇ‍ඟේ ගෑවුණේ 1971 හිරේ හිටපු කාලෙ තමයි.ජීවිතයේ හොඳම අත්දැකීම් ලබපු කාලය කුමක්දැයි මීට අවුරුදු කීපයකට පෙර පුවත්පතකට ලිපියක් ලියන්නට හමුවූ අවස්ථාවක අප ඇසූ පැනයට අවුරුදු අනූ ගණනක වැඩිහිටියකුව සිටි ගම්පහ එස්.ඩී. පිළිතුරු බැන්දේ එසේ ය.1971 කැරැල්ලට සම්බන්ධ යැයි චෝදනා ලද එස්.ඩී. සැකකරුවකු හැටියට පුරා වසර තුනකුත් මාස නවයක් වැලිකඩ හිරගෙදර කල්දේරම් බත් රස බැලුවේ ය.ගම්පහ එස්.ඩී. බණ්ඩාරනායක මේ රටේ දේශපාලන ඉතිහාසයේ ඉතාමත්ම වැදගත් චරිතයක් බවට විවාදයක් නැත්තේ ය. ඒ ඔහු රටේ තීරණාත්මක අවස්ථා ගණනාවකදීම ඒවාට මැදිහත්ව ප්‍රමුඛතාවය ගෙන කටයුතු කළ නිසාය, සියලු සැප සම්පත් වරප්‍රසාද භුක්ති විදින්නට තිබියදී ඒ අමතක කර තමන් අදහන, තමන්ගේ හෘද සාක්ෂියට එකඟ දේ වෙනුවෙන් කිසිදු ලාභ ප්‍රයෝජනයකින් තොරව පෙනී සිටීමයි, මහත්මා දේශපාලන දම්වැලේ මෙතෙක් ජීවතුන් අතර සිටි අවසන් පුරුක ඔහු වීම නිසාය.ඔහු සමඟ එදා කළ කතා වලදී අසන්නට ලැබුණු ඇතැම් දේ මෙරට අවුරුදු පනහක හැටක දේශපාලන ඉතිහාසයේ වැඩිපුර අසන්නට කියවන්නට ලැබුණු දේ නොවේ. එහෙත් ඒවා මේ රටේ දේශපාලන ගමන් මග ඒ මේ අත හරවන්නට ඉතා දැඩි ලෙස බලපෑ හේතු කාරණා ද විය.‘එදා ඇත්තටම ඔබ ජ.වි.පෙත් සමග සම්බන්ධකම් පැවැත්වුවද?’ මම ඇසුවෙමි.‘නෑ. මම විජේවීරව දැකලවත් තිබුණේ නැහැ. නමුත් අහල තිබුණ. 1970 සමගි පෙරමුණ දිනවන්න විජේවීර වැඩ කළා. නමුත් මාස කීපයක් ගියාට පස්සේ ෆිලික්ස් ඩයස් පොලීසිය දම්මල ජේ.වී. පිය මර්දනය කරන්න කටයුතු කළා. ජේ.වී.පිය සි.අයි.ඒ බළල් අතත් කිව්වා.ඉතින් 1970 අගෝස්තු 09 වැනිදා විජේවීර මා හමුවෙන්න ඇවිත් “ඉබ්බන්වල හන්දියේ අපේ රැස්වීමක් තියෙනව. සහොදරය ඇවිත් ඒ වේදිකාවේදි කියන්න අපි සී.අයි.ඒ කාරයො නෙවේ කියල” කියන ඉල්ලීම ෆීලික්ස්ටත් කිව්ව. ඔවුන්ට කරන අඩත්තේට්ටම් නතර කරන්න කියලා. ඔන්න ඕකයි මාව හිරේ දාන්න එකම හේතුව.“කවදාවත් දැක නොතිබූ විජේවීරගේ ඉල්ලීමට එකඟ වුණේ ඇයි? මම විමසීය.1970 මුලදි ස්ට්‍රාස් හූපේ කියන තැනැත්තා ලංකාවේ ඇමරිකානු තානාපති හැටියට එන බවට ආරංචි ලැබුණ. මම මේකට විරුද්ධ වුණා. හේතුව එයා තමන් හිටපු හැම ‍රටකම සමාජවාදී රැල්ල කඩා බිඳ දමන්න කටයුතු කළ කෙනෙක්. එය ලංකාවෙත් ඒ විදියට තරුණයන් ඝාතනය කිරීමේ කුමන්ත්‍රණයක් දියත් කරයි කියන සැකය මට තිබුණ.ඒක ඒ විදියටම 1971 දී වුණා. අනික සේනක බිබලේ ඖෂධ ප්‍රතිපත්තියට විරුද්ධ වුණෙත් මේ හූපේ. ලංකාව බිබිලේ ප්‍රතිපත්තිය ක්‍රියාත්මක කළොත් ජී.එල් 480 යටතේ ඇමෙරිකානු ආධෘර නවත්වන බවට ඔහු තර්ජනය කළා. අන්තිමට බිබිලෙට ‍මොකද වුණේ. තමන්ට වැලිකඩ වසර තුනක අත්දැකීම් ලබා ගැනීමට පසුබිම සැකසුණු හැටි ඔහු කීවේ ‍එසේ ය.එස්.බී. බණ්ඩාරනායක මෙරට දේශපාලන ඉතිහාසයේ තරමක් පෙරලිකාර චරිතයකි. 1953 එස්.ඩබ්ලිව්.ආර්.ඩී. බණ්ඩාරනායක සමඟ ශ්‍රි ලනිපය පිහිටුවා ගැනීමට මුල්ව කටයුතු කළ කීපදෙනා අතරේ සිටි ළාබාලතමයා ඔහුය. 1956 දි බලයට පත්වූ එස් ඩබ්ලිව් ආර් ඩී බණ්ඩාරනායක මහතා තමා කැමති කුමන ඇමතිධුරයට දැයි එස්.ඩී. ගෙන් විමසුවේය. එස්.ඩී, කළේ අගමැතිට කොන්දේසි මාලාවක් ඉදිරිපත් කිරීමයි. එස්.ඩී. ට මිය යන තුරුම ඇමැති ධුරයක් හිමිවූයේ නැත. ඒත් ඔහු මෙරට දේශපාලනයේ ඇතැම් ඇමැතිවරුන්ටත් අගමැතිවරුන්ටත් ඉහළින් කතාබහට ලක්වන චරිතයකි.මම දන්නා පරිදි එස්.ඩී. ඉතා ජැන්ඩියට පිළිවෙළට පිරිසුදුවට අඳින්නට කැමැති අයෙකි. වියපත් වුවද මේ ගතිය ඔහුගෙන් ගිලිහු‍ෙණ් නැත. නිතරම සුදු පැහැති ජාතික බැනියම ඇඳ සිටින ඔහුගේ බැනියම් සාක්කුවේ නිරන්තරවම එල්ලෙමින් තිබුණ ලාංඡනයක් විය. එය සභාපති මාඕ සේතුංගේ රුව රැගත් එකකි. කොයි මොහොතකවත් එය ඔහුගේ සාක්කුවෙන් ගැලවුණේ නැත.එස්.ඩී. ගේ මේ චීන නෑදෑකම ඇරඹුණේ 1952 වසරේ දීය. එවකට වයස අවුරුදු තිස්පහක ළාබාල විපක්ෂ මන්ත්‍රිවරයකු හැටියටය ඒ ලංකාව සමාජවාදී රටවල් සමඟ ගනුදෙනු කළ යුත්තේ කෙසේ ද යන්න ගැන වාර්තාවක් සකස් කිරීමටය. ඉන් වසර දෙක තුනකට පසුව නැවතත් ඔහු චීනයට ගියේ ලෝක තරුණ සමුළුවක ශ්‍රී ලංකා නියෝජිත කණ්ඩායමේ නායකයා හැටියට ය.එදා පීකිං හිදි පැවති එම තුරුණ නායකත්ව සමුළුවේ එස්.ඩී. ට ද කතාවක් වෙන් වී තිබිණි. වේදිකාවට ගිය එස්.ඩී. කිසිදු පැකිලීමකින් තොරව සිංහල භාෂාවෙන් තම කතාව කළේය. කණ්ඩායමේ සාමාජිකයෙකු වූ එච්.ජී.එස්. රත්නවීර වහා නැගිට එම කතාව ඉංග්‍රිසියට පරිවර්තනය කළේය.එදා ඒ සමුළුව නැරඹීමට පැමිණ සිටි සභාපති චාවේ එස්.ඩී. තරුණයාට තමා හමුවන්නැයි ආරාධනාකොට තමන්ගේ බසින් සමුළුව ඇමතීම ගැන ප්‍රසංසා ක‍ළේය. එදා එස්.ඩී. ට මාඕ සමඟ මෙන් ම අගමැති චෞ එන් ලායි. සමඟ ද කතා බහ කිරීමේ අවස්ථාව ලැබිණි.ඔවුන් මිය යන තුරුම එදා ඇතිවූ හිතවත්කම මිය ගියේ නැත. එස්.ඩී. ගේ නම හා බැදුන වඩාත්ම ප්‍රචලිත සිද්ධිය වනුයේ 1958 ඉඹුල්ගොඩ සිද්ධියයි. එදා බණ්ඩාරනායක - චෙල්වනායගම් ගිවිසුමට විරුද්ධව කොළඹ සිට මහනුවර දක්වා පයින් පෙළපාළියේ යාමට ආ ජේ.ආර්. ජයවර්ධන ඇතුළු පිරිස ඉඹුල්ගොඩින් ආපසු හරවා යැව්වේ එස්.ඩී. ය. ඔහුට ඉඹුල්ගොඩ වීරයා යැයි නම් පටබැඳුණේ ද එදා සිටය.නිදහසින් පසු ලංකාවේ සියලු ව්‍යසනවලට හේතුව බ්‍රිතාන්‍යයන් අපට ලබාදී ගිය බෙදා වෙන්කිරීමේ පාලනය බව එස්.ඩී. විශ්වාස කළේය. එස්.ඩී. හමුවීමට දේශපාලන උපදෙස් ලබාගැනීමට ගම්පහ මඩුගස් වලව්වට එන යන හැමදෙනා සමඟම ඔහු තර්ක කළේ. සිංහල දෙමළ වශයෙන් බෙදීමක් ඇතිකර පාලනය කිරීම සියලු ව්‍යසන වලට හේතුව බවයි. එස්.බී. දේශපාලනයට ආ දා සිට මිය යන මොහොත දක්වාම එම මතයේ සිටියේ ය.එස්.ඩී. 1952 චීනයේදි සිංහලෙන් කතා කළත් එවටක මෙරට පාර්ලිමේන්තුවේ සිංහලෙන් කතා කිරීමට අවසරයක් තිබුණේ නැත. ඒ සඳහා කළින් කථානායකවරයාගේ අවසරය ලබා ගත යුතුය. 1953 සැප්තැම්බර් 02 දා එස්.ඩී. එදා කථානායකව සිටි ඇල්බට්. ඇෆ්. පීරිස්ගේ අවසරය මත පුරා පැය දෙකහමාරක් පාර්ලිමේන්තුවේ සිංහලෙන් කතාවක් කළේය. ඔහුගේ මාතෘකාව වූයේ සිංහල හා දෙමළ භාෂා දෙකට ම නිසි තැන ලැබිය යුතුය යන්නයි. එදා එස්.ඩී. කළ කතාව පැය දෙකහමාරක් මෙරට පාර්ලිමේන්තුවේ සිංහලෙන් කළ පළමු කතාව ද වන්නේය.ඔහුගේ කතාවෙන් පසු කථානායකවරයා “ගම්පහ ගරු මන්ත්‍රිතුමා ඉතා වටිනා යෝජනා ගණනාවක්ම ගෙන ආව. ඒ යෝජනා ඉතා වටිනව. ඒත් ඒ යෝජනා ඉංග්‍රිසියෙන්ම මේ ගරු සභාව‍ට ඉදිරිපත් කළා නම් මොතරම් වටිනවද” යැයි කීවේය.ඒ සමඟම නැසීගිය එස්.ඩී. ඔබතුමා කොහොම කීවත්, මොනපරමාර්ථයෙන් කිව්වත් සුද්ද ඇතිකරපු මේ ක්‍රමය යටතේ මම ඉංග්‍රිසියෙන් කතා කරන්න කැමති නෑ. ඕනැ නම් දෙමළෙන් කතා කරන්නම් යැයි” කීවේය. තමා අදහන දේ වෙනුවෙන් එස්.ඩී. පෙනී සිටියේ එසේ ය.1950 මුල් කාලයේදි ගොවි හමුදාව නමින් පිහිටුවා තිබූ තරුණ ඒකකයේ ප්‍රධානියා වූයේ එස්. ඩී. ය. හයදහසක ඇණියකින් යුතු ගොවි හමුදාව කළේ රජරට පළාත්වල වැව් අමුණු පිළිසකර කර ගොවින්ට උදව් කිරීමයි.ලෝකයේ සමාජවාදී කඳවුරේ රටවල් සමඟ විශේෂ සබැඳියාවක් තිබූ එස්.ඩී. ඒ රටවලින් හැකි තරම් ආධාර ලබා ගැනීමට ද කටයුතු කළේය. පෝලන්ත ආධාර යටතේ යක්කල ලෝහ භාණ්ඩ සංස්ථාව ලංකාවට ලැබුණේ එස්.ඩී. ගේ සමාජවාදී කඳවුරු සමඟ තිබූ හොඳ හිතෙහි ප්‍රතිඵලයක් හැටියට ය.මහනුවරට පා ගමනින් යාමට ආ ජේ.ආර්. ආපසු හරවා ඇරියද එකිනෙකට පරස්පර විරෝධී දේශපාලන කඳවුරු දෙකක සිටියද ජේ.ආර්. ජයවර්ධන සහ එස්.ඩී. බණ්ඩාරනායක ළබැදි මිතුරන් බව බොහෝ දෙනා නොදනිති. ජේ.ආර්. තම අවසන් කැමති පත්‍රය ලියා එය විවෘත කිරීමේ බලය දුන්නේ එස්.ඩී. ටය. එසේම තමන්ගේ අවසන් කටයුතු කළ යුතු ආකාරය ගැන උපදෙස් දුන්නේ එස්.ඩී. ටය.“මේවා බොහෝ දෙනෙක් නොදන්න ඒත් මේ රටේ අතිශය වැදගත් තීරණාත්මක දේවල්.” එදා එස්.ඩී. පැහැදිලි නිරවුල් හඬින් මා සමඟ කීවේය.“එදා 1988 සැප්තැම්බර් 08 දා උදේ අටට විතර ජේ.ආර්. ජනාධිපතිතුමා මට කතා කරල කිව්ව. සැමී (එස්.ඩී. ගේ සමීපතමයන් ඔහු අමතන්නේ එසේය.) පහුගිය 25 වැනිදා පාර්ලිමේන්තුවේ කරපු කතාවේ මේ රටේ ගැටුම් විසඳන්න පුළුවන් යෝජනා ගණනාවක් තිබුණා.ඒ ගැන කතා කරන්න මේ දැන්මම පරණ පාර්ලිමේන්තුවේ කාර්යාලයේදි හමුවෙන්න කියල. මම වහාම යෝජනා පතක් සකස් කර ගත්ත. එක. රටේ ප්‍රධාන දේශපාලන පක්ෂ දෙකේ එකමුතුවෙන් ජාතික සමගිය උදෙසා ක්‍රියා කළ හැකි ආණ්ඩුවක් පිහිටුවිය යුතුය, දෙවනැන්. ත්‍රිවිධ හමුදාවත් ඉන්දීය සාම සාධක හමුදාවත් ජේ.වී. පියත් එකතු වී “ප්‍රා” වැනි කොටස් විනාශ කළ යුතුය, තෙවැන්න අලුත් ආණ්ඩු ක්‍රම ව්‍යවස්ථාවක් සකස් කළ යුතුය. යන කරුණු ඊට ඇතුළත් වූහ.එස්.ඩී. කියූ පරිදි ඔහු එම යෝජනා ජයවර්ධන ජනාධිපතිවරයට ඉදිරිපත් කළේය.“හරියට එදාම ජ.වි. පෙන් ජනාධිපතිතුමාට කරුණු එකොළහක් ඇතුළත් යෝජනාවලියක් බාර දුන්න. අලුත් ආණ්ඩුක්‍රම ව්‍යවස්ථාවක් කියන දේ හැර මේ යෝජනාවලි දෙකේම සෙසු කරුණු වලට ජනාධිපතිතුමා එකඟ වුණා. ඒත් එදාම රෑ නීතිඥ විජේදාස ලියනාරච්චි බටලන්ද වධකාගාරදි ඝාතනය වුණා. ජ.වි.පෙ. ආයෙත් ආණ්ඩුව සමඟ වෛර බැඳගත්ත. එදා ජේ.ආර්. අපට කිව්වේ මේ හමුවීම් පිටතට දෙන්න එපා කියල.”ජේ.ආර්. ජවිපෙ අතර රහසිගත සාකච්ඡාවක් ඇතිවන බවට දැනගත් එදා ආණ්ඩුවේම සිටි උග්‍ර ජ.වි.පෙ විරෝධී පිරිස් එකතුවී කුමන්ත්‍රණය කර විජේදාස ලියනාරච්චි ඝාතනය කර සිදුවීමට ගිය ජේ.ආර්. ජවිපෙ සාකච්ඡා කඩා බිඳ දැමූ බව එදා එස්.ඩී. බණ්ඩාරනායක පැවසුවේ ද කනස්සල්ලෙනි.විජේදාස ලියනාරච්චි ඝාතන සිද්ධියෙන් පස්සෙ මේ ඔක්කොම කඩා වැටුණ. ඒ වන විට ආණ්ඩුක්‍රම ව්‍යවස්ථාවේ වෙනසක් ගැනත් ජේ.ආර්. ගේ ස්ථාවරය වෙනස් වෙමින් තිබුණේ යැයි මේ පරිනත දේශපාලනඥයා එදා රටේ බොහෝ දෙනා නොදන්නා දේශපාලන ‍තොරතුරු රැසක් අප හමුවේ හෙළි කළේය.රටේ විවිධ දේශපාලන වෙනස්කම් දුටු එම වෙනස්කම්වලට දායකත්වය සැපයූ කිසිදාක සමාජවාදී කඳවුරින් බැහැරව තනතුරු පසුපස නොගිය මේ පරිනත දේශපාලනඥයාට විශ්‍රාම ගිය පසුත් තවත් අපූරු පුරුද්දක් තිබුණ බව මම දුටුවෙමි. ඒ විවිධ රාජ්‍ය නායකයන්ට ලිපි ලිවීමයි.දිනපතාම ඉංග්‍රිසි පුවත්පත් කියවීම පුරුද්දක් කරගත් ඔහු ඒ රටවල මතුවී ඇති යම් යම් ගැටලු අර්බුද ආදිය ගැන පුවත්පතින් දුටුවහොත් ඒ සඳහා තමන්ට හැ‍ඟෙන පරිද්දෙන් තමන් සතුව ඇති විසඳුම් හා යෝජනා ඒ මොහොතේම අදාළ රටවල නායකයන්ට ලියා දන්වන්නේය. එසේ යැවූ ලිපි වලට ලද පිළිතුරු ලිපි ද ඔහු සතු විය. ලොව කොතැනක හෝ මනුෂ්‍ය වර්ගයාට ඇති ප්‍රශ්නයකදී ඒ සඳහා පිළිතුරක් මා සතුව ඇත්නම් එය ඔවුනට දැන්වීම මගේ යුතුකමක් යැයි ඔහු තරයේ ඇදහීය.උපාලි තිලකරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af14060811</link>
    <topic>1 ශ්‍රී 1961 හෙවත් ගම්පහ ඇස්. ඩී.</topic>
    <author>කසුරි</author>
    <content>ඩී. ඇස්. කිව්වොත් ඒ ඩී. ඇස්. සේනානායකය. ඩී. ඇස්. කියා අපේ ඉතිහාසයේ වෙන කවුරුන්වත් නැත. ඒ විදියටම ඇන්. ඇම්. කිව්වොත් ඇන්. ඇම්. පෙරේරා ය. ජේ. ආර්. කිව්වොත් ජේ. ආර්. ජයවර්ධන ය. ඇස්. ඩී. කිව්වොත් ඒ ගම්පහ ඇස්. ඩී. බණ්ඩාරනායක ය. ඇස්. ඩී. කියා ශ්‍රී ලාංකේය ඉතිහාසයේ වෙන කිසි කෙනෙක් නැත්තේ ය. ඒක බොහෝ දෙනෙක් දන්නා කාරණයකි.ඒත් ඇස්. ඩී. සහ 1961 අතර ඇති සම්බන්ධය කුමක් දැයි ශ්‍රී ලංකාවේ පිට පළාත්වල ජනයා පමණක් නොව ගම්පහ ජනතාවගෙන් බොහෝ දෙ‍ෙනක් නොදන්නා බව මට විශ්වාසය. බොහෝ විට තරුණ පරම්පරාවනම් දන්නේම නැත. ඒත් ඇස්. ඩී. ගැන ලියන්නට යන විට 1961 ගැන නොලියාම බැරිය. ඒත් එය පසුවට ලියමි.ඇස්. ඩී. කියන්නේ සොලමන් ඩයස් කියන එකටය. ඇස්. ඩි. ලා ගම්පහ ප්‍රදේශයේ සිටි වලව් පැළැන්තියේ ප්‍රභූ පවුලක උපන් පෙරළිකාරයෙක්ය. ඔවුන්ගේ නිවෙසට කියන්නේ මඩුගස් වලව්ව කියලාය. ගම්පහ යක්කල පාරේ සිට මීටර් සියයක් හමාරක් ඇති පාරේ දෙපස ම ඇත්තේ මඩු ගස් ය. අදටත් ඒ මඩුගස්වලින් කිහිපයක් තිබෙනවා ය.වාමාංශික අදහස් දැරූ එස්. ඩී. හැම දෙනාටම කතා කළේ “සහෝදරයා” කියලාය. අපේ තාත්තා ද ඇස්. ඩී. ට සහෝදරයෙකි. මා ද සහෝදරයෙකි.ශ්‍රී ලංකා නිදහස් පක්ෂය ආරම්භ කළාට පසු පැවැත්වූ පළමු මැතිවරණයේදී එනම් 1952 දී තම පක්ෂයට ලැබුණු මන්ත්‍රී ආසන නවයෙන් එකක් දිනා ගත්තේ ඇස්. ඩී. ය. එස්. ඩබ්ලිව්. ආර්. ඩී. බණ්ඩාරනායක මහත්මයා අත්තනගල්ල ද ඩී. ඒ. රාජපක්ෂ මහත්මයා බෙලිඅත්ත ද ඒ පත්වූ මන්ත්‍රීවරුන් අතර වූහ.ඇස්. ඩී. පෙරළිකාරයෙකි. කොමියුනිස්ට් වාදියෙකි. ජනතා විප්ලවයක් ගැන ඔහු කතා කළේය. කියන්නට තිබෙන දේ නොබියව නොපැකිළව පැවසීමට ඔහු කිසි විටෙකත් බිය වූයේ නැත. පාර්ලිමේන්තුව තුළදී “පාර්ලිමේන්තුව හොර ගුහාවක්” යැයි පවසන්නට තරම් ඔහුට එඩිතරකමක් තිබුණේය.ඒ කාලයේ ඔහු ෂන්මුගදාසන් සහෝදරයා සමඟ එක්වී චීන කොමියුනිස්ට් පක්ෂයේ ක්‍රියාකාරී නායකයකු ලෙස කටයුතු කළේය.ඒ දිනවල මාගල් එළාගෙන මඩුගස් වලව්වේ පැවැත්වූ සාකච්ඡාවලට මම ද සහභාගි වී ඇත්තෙමි.මාඕ සේතුං ගේ බැජ් පැලඳගෙන සැරිසරණ ගම්පහ තරුණයන් ගැන එකල පුවත්පත් වල ද පළ විය. මා සතුව ද එවැනි බැජ් කිහිප වර්ගයක්ම තිබුණේය. ඒවා පැලඳ රතු පාට කොඩියක් ගැසූ බයිසිකල්වල නැඟී අවට ගොවීන්ගේ කුඹුරු වැඩවලට උදව් වෙන්නට අපි ගම්පහ ප්‍රදේශය පුරා ගියෙමු. බයිසිකලයක නැගී පෙරමුණ ගත්තේ ඇස්. ඩී. ය. අපේ පිය පරම්පරාවේ කෙනකු වුවද ඇස්. ඩී. අප අතර සිටියේ අපේ පරම්පරාවේ කෙනකු ලෙසිනි.එකල පාර්ලිමේන්තුවේ සිටි මන්ත්‍රීවරුන් අතරින් දක්ෂතම කථිකයන් කිහිප දෙනා අතර ඇස්. ඩී. ද සිටියේය.කඩවසම් බව අතින් ද ඔහු කිසිවකුට දෙවැනි නොවීය. ඇස්. ඩී. කතාව හරිම සුවිශේෂය. වචන උච්චාරණය ඔහුටම ආවේණිකය.ගම්පහ රෝහල අසල තිබු ටෙනිස් පිටිය ඉවත් කිරීමට තීරණය විය. එහිදී කිසියම් විරෝධතාවක් ද එල්ල විය. ඇස්. ඩී. එහිදී කළ කතාවේ සමහර කොටස් මට අදටත් මතකය.“සහෝදරයා මොකද්ද මෙතන තිබෙන ප්‍රශ්නය? ඉඩකඩ මදිකම ඉස්පිරිතාලෙට ප්‍රශ්නයක්. ඒක ජනතාවට ප්‍රශ්නයක්. ඉඩකඩ ගන්ඩ ටෙනිස් පිට්ටනිය ගන්න එක ටෙනිස් ගහන මහත්තුරුන්ට ප්‍රශ්නයක්. මේ ඔක්කොම මටත් ප්‍රශ්නයක්. ප්‍රශ්න විසඳුවේ නැත්නම් ඒකත් ප්‍රශ්නයක්. ප්‍රශ්න විසඳන්ඩ ගියත් ප්‍රශ්නයක්.”ඔය විදියට ඇස්. ඩී. ප්‍රශ්නවලින් ම කතා කරගෙන ගියේය. අන්තිමේදී ටෙනිස් පිට්ටනිය පවරා ගත්තේය. ගම්පහ රෝහලේ ගොඩනැඟිලි කිහිපයක්ම ඉදිවූයේ ඉන් පසුවය. ප්‍රශ්න විසඳුණේ ඒ විදියටය.1956 මැතිවරණය ඓතිහාසික එකකි. ගම්පහට ද එසේමය. ඇස්. ඩී. ගම්පහ දිනාගත්තේ වැඩි ඡන්ද විසිනම දහසකිනි. එය දෙවැනි වූයේ අත්තනගල්ලේ එස්. ඩබ්ලිව්. ආර්. ඩී. බණ්ඩාරනායක මහත්තයාගේ වැඩි ඡන්ද සංඛ්‍යාවට පමණි.මහ බණ්ඩාරනායක මහත්තයා පරණ තාලේ මයික්‍රෆෝනයක කතා කරන දර්ශනය ඇතුළත් පෝස්ටරය බොහෝ ආකර්ෂණීය එකක් බව මට අදටත් මතකය. ඇස්. ඩී. ගේද එවැනිම පෝස්ටරයක් තිබුණේය. ඒවා තාප්පවල නොව අපේ ගෙවල්වල අලවාගෙන තිබුණේය. (ඒ කාලයේ තාප්ප සහිත ගෙවල් තිබුණේ නැත)ඇස්. ඩී. ගැන මෙවැනි කුඩා තීරු ලිපියක් නොව පොතක් ලියන්නට කරුණු කාරණා තිබේ. එහෙත් දැන් මම මේ සටහන අවසන් කරමි. එහෙත් ඊට පෙර ඇස්. ඩී. සහ 1961 අතර සම්බන්ධය සටහන් කළ යුතුය.ඒ අපේ තාත්තලාගේ පරම්පරාව ඇස්. ඩී. ට උදව් කරපු කාලයයි. ඔවුහු රුපියල රුපියල එකතු කළහ. ඒ ඇස්. ඩී. ට මෝටර් රථයක් ලබාදීමටය. එසේ ගම්පහ ජනතා දායකත්වයෙන් ලබාගත් මෝටර් රථයේ අංකය වූයේ 1 ශ්‍රී 1961 ය. එය ‍ෙෆාක්ස්වාගන් රථයකි. මට මතක හැටියට එය සිල්වර් පාට එකකි. නැතිනම් ඊට ආසන්න පාටකි. 1961 වර්ෂයේදී ගම්පහ මන්ත්‍රී ඇස්. ඩී. බණ්ඩාරනායක මහත්මයා එහෙ මෙහෙ ගියේ 1 ශ්‍රී 1961 මෝටර් රථයෙන්ය.ගම්පහ බණ්ඩාරනායක විදුහල ඇස්. ඩී. ගේ නාමය සදානුස්මරණය කර ඇතැයි මට සිතේ. එය එතුමා විසින් බිහිකරන ලද්දකි. පුලතිසිපුර පැරකුම් සමුදුර තිබෙන තාක් කල් මහා පරාක්‍රමබාහු රජතුමා සිහිවන්නා සේම ගම්පහ බණ්ඩාරනායක විදුහල පවතින තාක් කල් ඇස්. ඩී. බණ්ඩාරනායක නාමය ද සිහිපත් වන්නේය.ඇස්. ඩී. මඩුගස් වලව්වේ නොනැගිටින නින්දකය. තැන තැන ශෝකය ප්‍රකාශ කරන බැනර එල්ලා තිබේ. ඒ බැනර අතර බණ්ඩාරනායක විදුහලේ ආදි ශිෂ්‍යයන්ගේ බැනරයක් ද වීය. එය අනෙකුත් බැනර අතර කැපී පෙනුණේය. එහි මෙසේ සටහන් කොට තිබිණි.අකුරක හැඩය... වදනක අරුත... මිනිස්කමේ වර්ණය... පුරවැසි හැඩරුව... ලොවක දිග පළල අප උගත්තේ අප වෙනුවෙන් ඔබ තැනූ “ගම්පහ බණ්ඩාරනායකය” නම්වූ සරුසාර සෙවණ යටදීය. පැරකුම් සමුදුරේ දියවරෙන් පුලතිසි කෙත් යායේ රන් කරල් පීදෙන තාක් මහ පැරකුම් රජු ජීවමාන වන්නා සේ... රන් මැලි සෑ රදුන් අබියස ‘සාදු’ නාදය පැතිරෙන තාක් ගැමුණු මහරජු අභිමානනීය වන්නා සේ... ගම්පහ බණ්ඩාරනායකගේ සෙවණයට සියනෑ දරුවන් දස දහස් ගණනින් සිප් සතර හදාරන තාක්‘ඇස්. ඩී. බණ්ඩාරනායක’ නාමයදින දින දිදුලන්නේය...!කසුරි කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af14060813</link>
    <topic>සුනාමිය ආවේ දේව කෝපයකින්</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිදෙවියන් ගේ රූපය මිනිසුන්ට දර්ශනය වේ ද? ඔවුන් මිනිස් රුවට සමාන හැඩයකින් පෙනී සිටී ද? දෙවියන් පිළිබඳ විමසීමේ දී මේ ගැටලු බොහෝ දෙනකුට ඇති වේ. පඨවි, ආපෝ, තේජෝ, වායෝ ආකාශ යන පංච මහා භූතයන් අතරින් දෙවියන් කෙරෙහි වඩාත්ම දර්ශනය වන්නේ තේජෝ භූතයයි. එනම් දෙවියන් ගේ ආලෝකය වැඩිය. බොහෝ සැහැල්ලුය.මහා මංගල සූත්‍රයේ දී දෙවියන් ගේ දර්ශනය පිළිබඳ අපූර්ව ඉදිරිපත් කිරීමක් වේ.“එවං මේ සුතං එකං සමයං භගවා සාවත්ථියං විහරති ජේතවනෙ අනාථ පිණ්ඩිකස්ස ආරාමේ”භාග්‍යවතුන් වහන්සේ සැවැත් නුවර සමීපයෙහි ‘ජේතවන’ නම් වූ අනේපිඩු මහ සිටුගේ ආරාමයෙහි වැඩ වෙසෙන සමයෙක‘අථ ඛො අඤ්ඤතරා දේවතා’ ඉක්බිති එක්තරා දේවතාවෙක්,‘අභික්කන්තාය රත්තියා අභික්කන්තවණ්ණා’ රාත්‍රිය ආලෝකවත් කරගෙන, වඩාත් ප්‍රභාෂ්වර කොට ගෙන,‘කෙවලකප්පං ජේතවනං ඔභාසෙත්වා...’ මුළු ජේතවනයම බබුළුවා ගෙන භාග්‍යවතුන් වහන්සේ යම් තැනක ද එතනට වැඩමවා එකත් පසව වැඩ සිටියහ.එතැන දී අපට දෙවියන් ගේ රූපයක් දර්ශනය නොවේ. ගිනි බෝලයක් භ්‍රමණය වන්නා සේ තේජෝ ගුණය පමණක් පෙනේ. දේවතා එළි ගමන් කරනවා යැයි ජන සමාජයේ ව්‍යවහාර වන්නේ මේ ආලෝකයයි. මේ ආලෝකය උඩ සිට පහළට ගමන් කරනවා නම් එය උල්කාපාතයකි. සිරස්ව ගමන් කරනවා නම් දේවතා එළියකි.මා කුඩා කල, එනම් වයස අවුරුදු දහසයක පමණ කාලයේ වැඩ සිටියේ මාතර බඹරැන්ද රත්මලේ කුරුඹුරේ පූර්වාරාම රාජමහා විහාරයේ ය. එකල සංඝාවාසයට යාබදව තැනූ වැසිකිළි කැසිකිළි පහසුකම් නොවුණි. දිනක් මැදියම් රැයේ නායක හිමියන් විසින් ‘පොඩිනම, මට එළියට යන්න ඕනැ'යි මා අවදි කරනු ලැබුවේය. උන්වහන්සේ කාර්යය නිමවා එනතුරු මම පන්සල් බිමෙහි වූ තුන්මහල් ප්‍රාසාදය අසළ බිම වාඩිවී සිටියෙමි. එම ප්‍රාසාදය පන්සලේ පොත්ගුල වූ අතර බුදුරජාණන් වහන්සේ ගේ නිර්මල සර්වඥ ධාතුන් වහන්සේ එහි වැඩ වෙසෙති. ශ්‍රී සම්බුද්ධ පරිනිර්වාණයෙන් පසු බුදු සිරුර අදාහනය කරන අවස්ථාවේ උන්වහන්සේ ගේ සම්බුද්ධ දේහය තැන්පත් කර තිබූ රන් දෙනෙන් සකස් කරන ලද දඹරන් බුද්ධ ප්‍රතිමා වහන්සේ ද එහි වෙති.මේ සිදුවීම වූ දින පසළොස්වක පොහෝ දිනයක් නොවුණි. අමාවක ද නොවේ. නායක හාමුදුරුවන් ආපසු වඩින තෙක් මම ඇස් මානයෙන් පෙනෙන බෝධින් වහන්සේ දෙස බලා සිටියෙමි. බෝ පත් අතරින් එන සහන් එළියෙන් පන්සල් බිමට ශාන්ත බවක් එක්වුණි. මොහොතකින් දර්ශනය වූයේ මා දෑස් ඇදහිය නොහැක්කකි. අතක් මිට මෙළ වූ තරමේ ගිනිබෝල අටක් නමයක් පමණ භ්‍රමණය වෙමින් පොත්ගුල දෙසට ගමන් කරනු දුටු මා සිත ඇතිවූයේ ත්‍රාසයකි. මෙය එක් නිමේෂයකින් සිදුවූවක් ද නොවේ. මහ හඬින් කෑ ගසමින් මම නායක හිමියන් වෙත දිව ගියෙමි. එහෙත් සර්වඥ ධාතුන් වහන්සේ වැඩ සිටින මන්දිරය වෙත දෙවියන් වඩින බවත්, විවිධ ශබ්ද ඇසිය හැකි බවත් ඒවාට බිය නොවන ලෙසත් උන්වහන්සේ මින් පෙර අප දැනුම්වත් කර තිබුණ ද සිත ඇති කළ බිය නිසා ඒ සියල්ල මතකයෙන් දුරු විය. මේ විහාරස්ථානය දේවානම්පියතිස්ස රජ දවස බිහි වූ සිද්ධස්ථානයකි.මේ සිදුවීම් අනුව පැහැදිලි වන්නේ දෙවියන් මිනිසුන්ට දර්ශනය වීම පිළිබඳව කතා අහම්බයක් නොවන බවය. සංකල්පයක් පමණක් නොවන බවය. ඒ දර්ශනයන් අහම්බෙන් හෝ දකින ප්‍රත්‍යක්ෂයන් ය. බුද්ධ දේශනාවේ, විවිධ අවස්ථාවන් හිදී මේ පිළිබඳව අපූර්ව ලෙස විස්තර කැරේ. එක් අවස්ථාවක යම් ආලෝකයක් පැමිණ ජේතවනාරාමය අමදින ආකාරයක් දකින හාමුදුරුවරු ඒ කවර ආශ්චර්යයක් දැයි බුදුරදුන්ගෙන් විමසූහ. අනාථ පිණ්ඩික නම් දේවතාවා පැමිණ එසේ මළුව අමදින බව බුදුරජාණන් වහන්සේ පෙන්වා දුන්හ. පඨවි, ආපෝ, තේජෝ, වායෝ, ආකාශ ආදී වූ පංච මහා භූතයන් අතුරින් දෙවියන් කෙරෙහි තේජෝ ගුණය වර්ධනය වන බවට එය ද නිදසුන් දෙයි.දිව්‍ය ලෝකයෙහි දෙවි දේවතාවුන් ගේ හැසිරීම මිනිස් හැසිරීම් හා සමාන ද? දෙවියන් හා දෙවඟනන් අතර කායික බැඳීම් තිබේ ද? දිව්‍ය ලෝකය ද කාමලෝක අතරින් එකකි. එම නිසා දිව්‍ය දිව්‍යාංගනාවන් ද යම් තෘප්ත කර බවක් ලබා ගනී. එහෙත් ඔවුනොවුන් අතර කායික බැඳීමක් නොවේ. මවුපියන්ට දාව නූපදින හෙයින්, එනම් ජලාබුජ ක්‍රමයට දිව්‍ය පුතුන් බිහි නොවන නිසා, ඕපපාතිකව පහළ වන නිසා දෙවියන්ට කායික සංසර්ගයක් අවශ්‍ය නොවේ. ඔවුනොවුන් කෙරෙහි හුවමාරු කරගන්නා බැල්මෙන් පමණක් වින්දනය ලබාගනී. මනසේ දියුණුව අනුව ඔවුන් අතර තිබෙන බැඳීම් ආස්වාදනීය තත්ත්වයට පත්කර ගනී.දිව්‍ය විමාන සම්බන්ධ කතාන්දරවලට අනුව ඒ ඒ දෙව් විමන් සඳහා ප්‍රධාන දේවතාවෙක් සිටී. ඒ ප්‍රධාන දේවතාවාට දිව්‍ය විමානයට අවශ්‍ය දිව්‍යාංගනාවන් කොපමණ ද ඒ සියල්ල පුණ්‍ය මහිමය අනුව ලැබේ. එහෙත් එක පවුලක් ලෙස ජීවත්වන ස්වභාවයක් දක්නට නොලැබේ. බෞද්ධ අන්තඃපුරය පිළිබඳ විමසීමෙන් මෙය තේරුම් ගැනීම පහසු වේ. බෞද්ධ අන්තඃපුරය මුස්ලිම් අන්තඃපුරයට වඩා වෙනස් ය. බුදු දහමේ එන ලෙස බෞද්ධ රජෙකු ගේ අන්තඃපුරය ලෙස අදහස් කරන්නේ ඇතුළු නුවර යන්නයි. බහු භාර්යා සේවනයක් පිළිබඳ ඉන් නොකියවේ. යම් හෙයකින් අප ගේ රජවරුන්ට එවැනි අන්තඃපුරයක් ලැබුණානම් ඊට බලපෑවේ, හින්දු ආභාසයයි. නුවර යුගය වැනි කාලයන්හි රන් දෝලි, යකඩ දෝලි, රිදී දෝලි ආදි ලෙස කාන්තාවන් වෙන්කර තිබුණි. ක්ෂත්‍රිය කාන්තාවක් නම් රන්දෝලියකි. රදල කුල කතක් නම් රිදී දෝලියකි. ගොයිගම කාන්තාව යකඩ දෝලියකි.යම් කාන්තාවක් මිය ගිය පසු තව කතක් විවාහ කර ගැනීමේ සම්ප්‍රදායක් තිබුණ ද අන්තඃපුර කතුන් යැයි කීවේ ඇතුළු නුවර කතුන්ටය. ඇතුළු නුවර පිරිමි සහ කාන්තාවෝ ද වෙති. මේ ඇතුළු කොටුවේ වෙසෙන්නේ ධනවතුන් පමණි. උදාහරණ ලෙස සතුරු ආක්‍රමණයක් පැමිණි කල, සතුරු හමුදා නුවර වටකළ කල, ඒ කාලය මාස හය හතක් වේවා කෑමට බීමට ප්‍රමාණවත් ආහාරපාන සපයා ගැනීමේ ශක්තියක් මේ ඇතුල් නුවර වාසි දනන් සතු විය යුතුය. ඇතුළු නුවර ජීවත්වීමට වරම් ලබන්නේ එවන් ආර්ථික ශක්තියක් ඇති අය පමණි. රජුගේ අගබිසව ගමන් බිමන් යන්නේ මේ ඇතුළු නුවර වාසි කාන්තාවන් සමඟ පමණි. ඒ හැර අප බොහෝ දෙනෙක් අන්තඃපුරය පිළිබඳ දරන මතය ව්‍යාජ ය. ඉතා කලාතුරකින් එවැනි රජ කෙනෙක්, (ස්ත්‍රීන්ට ලොල්) සිටියේ නම් තමන් බාරයේ අන්තඃපුරයක් තබා ගත්තා යන මතයෙන් බැහැර වීමට ද නුපුළුවන.සාමාන්‍යයෙන් දෙවියන් යනු එක්තරා විදිහක පුණ්‍ය මහිමයක ප්‍රතිඵල ලාභීව පහළ වූ පිරිසකි. මේ දෙවියන්ට යම් නීතියක් ලෙස පවතින්නේ ඉහළින් සිටින දේව අණයි. උදාහරණ ලෙස අපට වඩාත් සමීප දෙව් ලෝ ලෙස සැලකෙන තාවතිංසය හා තුසිතය දෙදෙව් ලොවට අධිපති දිව්‍ය රාජයා ලෙස සැලකෙන්නේ සක් දෙවිඳුය. ඒ දෙව් ලොවෙහි අනෙකුත් දෙවි දෙවඟනන්ගේ පරිපාලනය පවතින්නේ ඒ දිව්‍ය අණට අනුවය. එහි සියලු දෙවියන් ශක්‍ර ගේ අණට යටත් ය. ‍මිනිස් ලොව මෙන් දෙව්ලොව ද නීතියක් තිබේ. වෙනස ඇත්තේ මිනිස් ලොව මෙන් නොව දෙව්ලොව දේව නීතියට පරිබාහිරව කිසිවකුට ක්‍රියා කළ නොහැකි වීමය.පරනිම්මිත නම් දිව්‍ය ලෝකයට අධිපති දෙවියා වසවර්ති මාර දිව්‍ය රාජයා ය. අනෙක් දෙව් ලෝවලට ද ඒ ඒ නායකයන් වේ. ඒ සියලු දෙවියන් සහ ශක්‍ර දිව්‍ය රාජයා සතර වරම් දෙවියන්ට නතු ය. ධ්‍රැතරාෂ්ට, විරූඪ, විරූපාක්ෂ, වෛශ්‍රවණ යන මේ සතර වරම් දෙවිවරු යක්ෂ සේනාධිපතීන් ලෙස ද සැලැකේ. මේ සිව් දෙවිවරුන්ට ඉහළින් සිටින්නේ මහා බ්‍රහ්ම නම් වූ දිව්‍ය රජු ය. ඒ දෙවියන් ගේ අණට මේ සියලු දෙවිවරු යටත් ය. උරුමය ලබා ඇති දෙයින් ඔවුන්ට අත් මිදෙන්නට පුළුවන්කමක් නැත. වැරැදි කළ නොහැකිය. මිනිස් ලොව මිනිසුන් නීතිය පිළි නොගත්තාට දිව්‍ය ලෝකවල මෙන්ම අපායගාමී ලෝකවල ද අදාළ නීතියෙන් බේරිමට නුපුළුවන.දෙවියන් පිළිබඳව කතා කිරීමේ දී දේව කෝපය ගැන ද ජන සමාජයේ විවිධාකාරයෙන් ව්‍යවහාර වේ. එය ද අතීත සමාජයේ විශ්වාස හා දැඩි ලෙස බැඳී පවතී. සොබා දහමේ පඨවි ධාතුව කෝප වීම, මහ පොළොව නමැති භූ දේවතාවිය කෝප වීම අප සලකන්නේ භූමිකම්පාවක් ලෙසටය. වායු දෙවඟන කෝප වූයේ නම් සුළි සුළඟකි. සූර්ය දේවතාවා කෝප වුයේ නම් ලැව්ගින්නකි.මේ ආකාරයට ලොව දේව සංකල්ප නිර්මාණය වන්නේ පළමුව ස්වභාවධර්මය දේවත්වයට පත්වීමෙනි. ඉන්පසු එය බහුදේව වාදයක් බවට නිර්මාණය වන්නේ සුළඟ, ගින්න, කඳු, ගහකොළ ආදි මේ සියල්ල දෙවියන් බවට පත්විය. ඉන්පසු බහුදේව වාදය ඒක දේව වාදයක් බවට පත්වෙමින් එකම දෙවියෙක් ලොව මැව්වා ය යන නිර්මාණවාදය බිහි වුණි. ඉන් පසුව එක්තරා බුද්ධිවාදයකට පැමිණ ලෝකයේ ශ්‍රමණ ධර්මයන් හැටියට බුදු දහම ආදි දර්ශනයන් නිර්මාණය වුණි.කෙසේ වෙතත් ආදි කාලීන සමාජයේ මෙන් අදත් අපි ස්වභාව ධර්මය නිසා ඇතිවන වෙනස්කම්, විනාශයන් දේව කෝපයන් ලෙස විශ්වාස කරමු. එසේත් නැතිනම් භූත ධර්මයන් ගේ ඇති විපර්යාසය සත්ත්වයාට බලපාන ක්‍රමයට අපි දේව කෝපය යැයි කියමු.‍එහෙත් බෞද්ධ සාහිත්‍ය කෘතියක් වන ජාතක පොතෙහි මේ පිළිබඳව අපූර්ව කතා ගොඩනැඟි තිබේ. සුනාමි සංකල්පය පිළිබඳ කතා එහිදී වැදගත්ය. පංච දුෂ්චරිතය සිදු කරන විට එනම් සමාජයක ප්‍රාණඝාතය, අතූත්තාදානය, කාමමිථ්‍යාචාරය, මුසාවාදය, සුරාමේරය වැනි දුෂ්චරිත රජයන විට දෙවියන් කෝප වී මුහුද ගොඩ ගැලීමට සලස්වන බවය. ඒ අනුව දේව කෝපය පිළිබඳ ඒ තුළ ද අපට සිතන්නට යමක් තිබේ.ලබන සතියේදේව කෝපයෙන් ගැලවෙන්නට නම්රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af14060815</link>
    <topic>කාන්තාවන් විදේශ සේවයට යවන්නේ දැඩි නීතිරීති මත ප්‍රශ්න ඇති නොවන ආකාරයටයි</topic>
    <author>සකස් කෙළේ - සුනිල් දයා අල්විස්</author>
    <content>- විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරාකාන්තාවන් පිටරට යැවීම සම්පූර්ණයෙන්ම නතර නොකරන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පවසයි.ගෘහ සේවයට යන කාන්තාවන්ගේ සංඛ්‍යාව අඩු කරනු ලැබුවත් එම සංඛ්‍යාව සියයට 33 - 35 අතර සීමාවකට පවත්වාගෙන යාමට දැනට කටයුතු කරන බවත් එම වැඩ පිළිවෙළ සම්පූර්ණයෙන් නතර කරන්නට බලාපොරොත්තු නොවන බවත් ඇමැතිවරයා සඳහන් කළේය.විදේශ රැකියා ක්ෂේත්‍රයට අදාළ කරුණු සම්බන්ධව ඇමැතිවරයා මේ අදහස් පළ කළේ මාධ්‍ය හමුවකදීය.කාන්තාවන් පිටරට සේවයට යැවීම සම්බන්ධයෙන් ඇතැම් ප්‍රශ්න මතු වුවත් ප්‍රශ්නවලට විසඳුම් ලබා දෙමින් එබඳු ප්‍රශ්න මතුවන්නට නොහැකි වන ආකාරයට දැඩි නීතිරීති රෙගුලාසි පනවා තිබෙන බව ද කීය.ආර්ථික සංව­ර්ධන අමා­ත්‍යාං­ශය මඟින් දිව­යින පුරා ක්‍රියා­ත්මක කරන “ගමින් ගමට ගෙය­කින් ගෙය­කට” ග්‍රාමීය ජනතා සත්කා­රය හා ජංගම සේවය පසු­ගිය දා, හාලි­ඇළ ජාතික පාස­ලේදී පැවැ­ත්විණි. එම අව­ස්ථා­වේදී, හාලි­ඇළ ජන­තා­වගේ උප­හාර සම්මා­න­යක් විදේශ රැකියා ප්‍රව­ර්ධන හා සුබ­සා­ධන අමාත්‍ය ඩිලාන් පෙරේරා මහතා විසින් ආර්ථික සංව­ර්ධන අමාත්‍ය බැසිල් රාජ­පක්ෂ මහ­තාට පිරි­න­මයි. මේ අව­ස්ථා­වට වාරි­මාර්ග අමාත්‍ය නිමල් සිරි­පාල ද සිල්වා, ඌව පළාත් ප්‍රධාන අමාත්‍ය ශෂීන්ද්‍ර රාජ­පක්ෂ යන මහ­ත්වරු ද එක්ව සිටි­යහ.කෙසේ නමුත් රට රැකියා විෂය ක්ෂේත්‍රය බාර ඇමැතිවරයා හැටියට කාන්තාවන් පිටරට සේවයට යාම සම්පූර්ණයෙන්ම නතර කරන්නැයි කියන ඉල්ලීම ඉටුකිරීමට සූදානම් නැතැයි ද එය කාන්තාවන් රට යාමට එරෙහිව කරන යෝජනාවක් හා ඔවුන්ගේ අයිතිවාසිකම් උල්ලංඝනය කිරීමක් වන බව ද පැවැසීය.කාර්යභාරයඇමැතිවරයකුගේ කාර්යභාරය තහනම් කිරීමක් කරන්න නොවන බවත් පොලීසිය ඇත්තේ ඒ සඳහා බවත් ප්‍රශ්නකාරී තත්ත්වයන් මතු වූ විට ඊට හේතු විමසා බලා සුදුසු ක්‍රමවේදයන් සකස් කර ක්‍රියාත්මක කිරීමට බවත් පෙන්වා දුන්නේය.‘අපි දැන් කාන්තාවන් පිටරට සේවයට යැවීම සියයට 33 - 35 අතර මට්ටමක රඳවා ගෙන සිටින අතර කාන්තාවෝ වැඩි දෙනෙක් පිටරට සේවයට යන්නේ ගෘහ පාලිකා සහායිකාවන් ලෙස පුහුණුවක් ලබා NVQ-3 සහතිකය ද ඇතිව බව පෙන්වා දුන්නේය.කාන්තාවන් පිටරට යාම අඩු කිරීම මඟින් රටට ලැබෙන විදේශ විනිමය ප්‍රමාණය අඩුවීමක් සිදුවී නැති අතර පුහුණු නුපුහුණු පිරිමි සේවකයන් සඳහා රට රැකියා අවස්ථා වැඩිපුර ලබාදීමෙන් විදේශ විනිමය ලැබීම වැඩි වී තිබෙන බවත් වෙළෙඳපොළ අවස්ථා ද වැඩිකර ගනිමින් පවතින බව ද ඇමැතිවරයා පවසයි.රැකියා ඒජන්සිවලටත් දැන් ගෘහ සේවිකාවන් යැවීම ද අපි සීමා කරලයි තියෙන්නෙ.වැඩි වැටුප්එක්සත් ජාතික පක්ෂයේ රජය කාලයේ සියයට 70 ක් කාන්තාවෝ විදේශ රටවලට ගිය අතර ඇමැතිකම බාර ගන්නා විට සියයට 51 ක් ප්‍රතිශතයක තිබු කාන්තාවන් පිටරට යාම මැදපෙරදිග යන කාන්තාවන්ගේ ප්‍රශ්න නිසා දැන් මේ ප්‍රමාණය සියයට 33 ක් දක්වා සීමා කර තිබෙන බවත් මේ සංඛ්‍යාව අඩු කළාට විදේශ රැකියා ‍ක්ෂේත්‍රය මේ කාලය තුළ වර්ධනයක් කර තිබෙන බවත් එදා ගෘහ සේවිකාවකට ලැබුණේ ඩොලර් 200 - 225 වැටුප වර්තමානය වන විට ඩොලර් 350 දක්වා වැඩිකර තිබෙන බවත් මේ වැටුප තවදුරටත් වැඩි කිරීමට අපේක්ෂා කරන බවත් කීය. මේ සඳහා කටයුතු කරන්නේ අපේ රාජකාරිය තුළ ඒ වැඩිවීම් ලබාදිය යුතු ය යන ප්‍රතිපත්තියේ සිට බවත් ඇමැතිවරයා පෙන්වා දුන්නේය.දැන් සෑම ප්‍රාදේශීය ලේකම් කාර්යාලයකම විදේශ සේවා නියුක්ති කාර්යාංශයට සම්බන්ධව කටයුතු කරන උපාධිධාරීන් තුන් දෙනෙකු බැගින් සංවර්ධන නිලධාරීන් ලෙස පත්කර තිබෙන බව පෙන්වා දුන් ඇමැතිවරයා සෑම ප්‍රාදේශීය ලේකම් කාර්යාලයකම ගම් මට්ටමින් 900 ක් පමණ සේවයේ නිරත මොවුන් උතුරු නැගෙනහිරත් සේවයට පත්කර තිබෙන බව පෙන්වා දුන්නේය.‘කාන්තාවන් රට යන විට පවුල් පසුබිම් වාර්තාව සකස් කිරීමට කරුණු මේ නිලධාරීන් මාර්ගයෙන් සොයා බලනවා. අවුරුදු 5 ට අඩු ළමයි ඉන්නවා නම් එවැනි කාන්තාවන්ට රට යන්න ඉඩ ලබා දෙන්නේ නැහැ. අවුරුදු 5 ට වැඩි ළමයින් හිටියත් අම්මා රට යාම ගැන ආච්චිගෙන් ලොකු අම්මගෙන් සහ තාත්ත ඉන්නවානම් තාත්තාගෙන් පවා අහනවා ළමයි බලා ගන්නා ක්‍රමවේදය ගැන. මේ කරුණු හොයා බැලීමෙන් පසුවයි අවුරුදු 5 ට වැඩි ළමයි ඉන්න අම්මා වුණත් රට යවන්න අවසර දෙන්නෙ. පවුල් පසුබිම් වාර්තාව මේ ආකාරයෙන් අපි හොඳින් විපරම් කර බලනවා.’බොහෝ කාන්තාවෝ රට යන්නෙ ගෙයක් හදාගන්නයි ළමයින්ට උගන්වන්නයි. කලකට පෙර රට ගිය ආරියවතීට මුහුණ දෙන්න සිදුවුණ ඉරණම අපි කවුරුත් දන්නවා.ඇණ ගැසීමේ සිද්ධියට මුහුණදුන් ආරියවතීට නිවෙසක අවශ්‍යතාව තදින් බලපෑවා. ඒ අනුව විදේශ සේවා නියුක්ති කාර්යාංශයෙන් ගෙයක් හදා දුන්නා. එයා ගෙයක් ලැබුණේ නැහැ කියල රංජන් රාමනායක මන්ත්‍රීතුමාගේ මැදිහත්වීමෙන් තවත් ගෙයක් ලබා ගත්තා. දැන් ආරියවතීට ගෙවල් දෙකයි.මාධ්‍ය හමු­වේදී ඇමැති ඩිලාන් පෙරේරා මහතා කතා කරයි. ප්‍රවෘත්ති අධ්‍යක්ෂ වස­න්ත­ප්‍රිය රාම­නා­යක සහ විදේශ සේවා නියුක්ති කාර්යාං­ශයේ සභා­පති අමල් සේනා­ලං­කා­ධි­කාර යන මහ­ත්වරු ද මෙහි සිටිති.ගෙයක් හදාගන්නනිවාසයක් හදාගන්න එහෙම නැතිනම් නිවෙසක් ගන්න ‘ඇණ කේස්’ පටන් ගත්තේ ඊට පස්සේ. මෙවැනි ඇණ සිද්ධීන් 5 ක් මාධ්‍යයෙන් විස්තර ඇතිව පළ කර සිටියා.ඇත්තටම ‘මේ ඇණ කේස්’ මේ කාන්තාවන්ගේ ස්වාමි පුරුෂයන්ගේ උපදෙස් පිට සිද්ධ කරගත් දේවල් ලෙසයි අපිට වාර්තා වුණේ. මේ අයට ඇණ ගහලා නොවෙයි ඒ අය විසින් ඇණ ශරීරයට ඇතුළු කරගෙන මේ සිද්ධීන් ඇණ ගහපු දේ හැටියට සඳහන් කර ඇත්තේ. නමුත් සමහර කාන්තාවක් මේ ඇණ ශරීරයට ඇතුළු කැර ගත් ආකාරය මට මේ අවස්ථාවේ කියන්න බැහැ. නමුත් මෙවැනි සිද්ධීන්වලින් අපි තේරුම් ගන්න ඕනෙ මොකක්ද. මේ කාන්තාවන් රට යන්නේ නිවාසයක් හදා ගැනීමේ බලාපොරොත්තුවෙන් බව.ප්‍රාදේශීය මට්ටමින්මේ අයට ගෙයක් හදන්න උදව් වීමයි අපේ වගකීම. අපි ඒ නිසයි රටවිරු නිවාස වැඩ පිළිවෙළ ක්‍රියාත්මක කළේ. දැනටමත් රටවිරු නිවාස 500 හැදිලා ඉවරයි. තවත් නිවාස 1000 ප්‍රමාණයක් ඉදිකැර ගෙන යනවා. මේ නිවාසවලට අමතරව තවත් නිවාස 3000 ක් හැදීමටත් අනුමැතිය ලැබී තිබෙනවා. ප්‍රාදේශීය මට්ටමින් රටවිරු නිවාස 5000 හැදීමට බලාපොරොත්තු වෙනවා.රට ගිහින් ආපසු මෙරටට පැමිණි අයගෙන් සමහරු නැවත රට යන්නත් උත්සාහ කරනවා. තවත් පිරිසක් ඉන්නවා රට ගිහින් හරිහම්බ කර ගත් දේ හරිහැටි ඉතුරු කරගෙන ස්වයං රැකියාවක් කර දියුණු වෙන්න කැමැති අය. මෙවැනි අයටත් විදේශ රැකියා නියුක්ති කාර්යාංශය අතහිත දෙනවා.නිල ඇඳුම්අපේ කාර්යාංශයේ සේවය කරන සියලුම කාන්තාවන්ට අපි නිල ඇඳුම් ලබා දුන්නේ ලොකු සාරි සාප්පුවකින් සාරි මිලදී ගෙනයි. නමුත් දැන් අපි කරන්නේ පිටරට රැකියා කර නැවත පැමිණ සිටින රටවිරුවන් ගේ අත්යන්ත්‍ර පේෂ කර්මාන්ත සංවිධානයක් ගොඩනඟා ඒ අයට පේෂ කර්මාන්තය පිළිබඳ උසස් තාක්ෂණික දැනුම ද ලබා දී කාර්යාංශයේ කාන්තාවන්ට අවශ්‍ය නිල ඇඳුම් ලෙස ලස්සන මෝස්තර සහිත සාරි නිෂ්පාදනය කිරීමයි. අපේ ලස්සන සාරි දැකලා තවත් ආයතන බැංකු ආදි ආයතනත් ඒ අයටත් සාරි නිෂ්පාදනය කර දෙන්නැයි ඉල්ලීම් ඉදිරිපත් කර තිබෙනවා.ප්‍රමිති සහතිකඒ වගේම අපි රටවිරුවන් එකතු කරගෙන කුඩා තේ පැළ වවන්න පුළුවන් ව්‍යාපෘතියක් ද ආරම්භ කරන්න අදහස් කරනවා. මේකේ පැළ ගෙදර ඉඳන්ම හදන්න පුළුවන්. තේ අධිකාරියෙන් ළඟටම ඇවිත් මේ තේ පැළ මිලදී ගන්නටත් අවශ්‍ය පියවර යොදන්නත් අපිට පුළුවන්.රට ගිහින් ඇවිත් ඉන්න සියලුම රටවිරුවන්ට ස්වයං රැකියා කරන්නැයි අපි නොකියන අතර ස්වයං රැකියාවක් කරන්න උනන්දු වන අයට අප උදව් කරන්න ලෑස්ති බව නම් කියන්න කැමැතියි.මගේ අමාත්‍යාංශය පිටරට සමඟ කටයුතු කරන අමාත්‍යාංශයක්. අපේ වැඩ කටයුතු නිසියාකාරව කිරීම තුළ අපේ අමාත්‍යාංශයට පමණයි ISO සහතිකය පළමුවරට ලබාගෙන තිබෙන්නේ. වෙනත් කිසිම අමාත්‍යාංශයක් මෙවැනි සහතිකයක් ලබාගෙන නැහැ.ISO සහතිකය අපේ අමාත්‍යාංශය වගේම විදේශ සේවා නියුක්ති කාර්යාංශයටත් අප යටතේම පවතින විදේශ රැකියා ඒජන්සි ආයතනයත් ලබා ගැනීමත් තවත් සුවිශේෂී සිද්ධියක්.රට රැකියාවලට යන කාන්තාවන් දෙස වැරැදි දෘෂ්ටි කෝණයකින් බලන්න එපා. මේ කාන්තාවෝ සියලු දෙනා නරක ගොඩකට දැමීම සාධාරණ නැහැ.රැකියාවලට යන කාන්තාවන්ට ඒ රටවල හාම්පුත්තු වැටුප් ගෙවනවා. කෑම බීම නවාතැන් ලබා දෙනවා. සලකනවා. ඒ රටවල ලක්ෂ ගණනක් වන අපේ පිරිසෙන් අතරින්පතර කිහිප දෙනෙකුටයි යම් යම් සිදුවීම්වලට මුහුණ දෙන්න සිදු වන්නේ.විවේචනමාධ්‍යයේ සිටින මිතුරන් අපට විවේචන එල්ල කළාට මම තරහ වෙන්නෙ නැහැ. ඒ අය ඒ අයගෙ ‘ඩියුටිය’ කරාවි. මම මගේ ‘ඩියුටිය’ කරනවා. ඒකට තරහ වෙන්න ඕනෙ නැහැ.මගේ අමාත්‍යාංශය ගැන විදේශ සේවා නියුක්ති කාර්යාංශය ගැන හරි දේ තොරතුරු ලබාගෙන නිවැරැදිව ලියන්න, කරුණු එක්රැස් කරගෙන තොරතුරු ලබාගෙන වාර්තා කරන්න. එතකොටයි ඒ වාර්තාව තොරතුරු නිවැරැදි වන්නේ.මගේ අමාත්‍යාංශයේ කාර්යාංශයේ අඩුපාඩු දැනගෙන නිසියාකාරව කටයුතු කළ හැකි වන්නේ එවිටයි. මිත්‍රශීලීව හිටියා කියා අපේ වැරැදි තියෙනවා නම් නොලියා ඉන්න එපා.ඒවා ප්‍රසිද්ධ කරන්න. නිවැරැදි ගමනක් යන්න ඒක අපට රුකුලක් වෙනවා.සකස් කෙළේ - සුනිල් දයා අල්විස්රට රැකියාවේ යෙදෙන ඔබේ බිරියගේ ස්වාමියාගේ නැතිනම් දියණියගේ පුතාගේ කිසියම් සේවා ගැටලු හා ප්‍රශ්න මතුවී තිබේ නම් අදාළ අංශ වෙත යොමු කර සහන සලසාදීමට ප්‍රශ්නය කෙටියෙන් සඳහන් කොට අප වෙත ලියා දන්වන්න.අපේ ලිපිනය - රටවිරු විමසුම් විසඳුම් සිළුමිණ, ලේක්හවුස් කොළඹ 10.සම්බන්ධීකරණය මංගල රන්දෙනිය නියෝජ්‍ය සාමාන්‍යාධිකාරී (විදේශ සබඳතා හා ප්‍රචාරක)සහ මදුෂාන් කුලරත්න (ප්‍රවෘත්ති නිලධාරී) ශ්‍රී ලංකා විදේශ සේවා නියුක්ති කාර්යාංශයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=af14060816</link>
    <topic>ශක්තිවන්ත තාත්තාකෙනෙකුගෙන් පුතෙක් ලබන්න අලි පෙම්වතිය කැමතියි</topic>
    <author>අරුණි මුතුමලී</author>
    <content>අලි ඇල්ලීම පමණක් නොව මිය ගිය අලින් පිළිබඳ තොරතුරු සෙවීමටද වන ජීවී වෛද්‍ය නිලධාරියකුට සිදු විය හැකිය‍‍. නීතියේ හැටියට නම් ඕනෑම වනජීවයකු මිය ගිය විට පශ්චාත් මරණ පරීක්ෂණයක් පැවැත්විය යුතු වන්නේ එය මිනිසුන් ට බලපාන රෝගයක මුල විය හැකි බැවිනි. එහෙත් අලි මරණවලට වැඩි ප්‍රසිද්ධියක් මෙන්ම වැඩි කාලයක් ගත වන බව මෙන්ම අලි මරණවලට හේතු සොයා ගැනීම සමහරවිට මිනිසුන් මවිත කරන තොරතුරු ලබා දීමට හේතු විය හැකි බව හිටපු වනජීවි නියෝජ්‍ය අධ්‍යක්ෂ වෛද්‍ය නන්දන අතපත්තු මහතා මෙසේ පෙන්වා දෙයි.“වරක් මට කැඳවීමක් ලැබුණා ගල්නෑව ප්‍රදේශයේ අලියකු මිය ගිහින් තිබෙනවා‍ පශ්චාත් මරණ පරීක්ෂණයට සහභාගී වන්න කියලා. අපි එතැනට ගියාම දැන ගන්න ලැබුණා තවත් එකෙක් තරමක් දුරින් මැරිලා කියලා. මේ දෙදෙනාම පණු දළ සහිත පිරිමි සතුන්.හැබැයි එක්කෙනෙක් මැරිලා තිබෙන්නේ දෙවැනියා මැරෙන්න දින තුන හතරකට කලින්. ඒ පළමුවෙන් මැරුණු අලියාගේ පශ්චාත් මරණ පරික්ෂණයෙදී අපට දකින්න ලැබු‍ණා යම් සටනක් වෙලා ඒ සටණෙදි පරාද වී වැටුණු පසුත් මිය ගියාට පසුත් පහර දී තිබෙනවා කියලා.”“ඒවා සටහන් කරගෙන දෙවැනි අලියාගේ පශ්චාත් මරණ පරීක්ෂණය කරන්න අපි ගියා. එයා ගේ මළ සිරුර හමුවුණේ දිය පොකුණක් ළඟ. අනෙක එයාගේ මළ සිරුර අලුත්. ගැමියන්ගෙන් තොරතුරු විමසද්දි අපට දැන ගන්න ලැබුණා, මේ මිය ගිය අලින් දෙදෙනා මීට දින කීපයකට කලින් සටන් වදිනවා දැක්කා කියලා.පළමු වැනියා වැටුණු පසු වගේම මිය ගිය පසු පවා මේ අලියා තමයි කේන්තියට මිනියටත් පහර දීලා තිබෙන්නේ. සටනෙදි දුර්වල එකා එතැනම මැරෙද්දී මේ දෙවැනියාත් දැනගෙන තිබෙනවා තමන්ගෙත් ඉරණම විසඳෙන බව. ඒ නිසා මැරෙන මොහොතට වතුර උගුරක් හරි බොන්න තමයි, පොකුණක් හොයාගෙන ගිහින් තිබෙන්නේ.කොතරම් ජය ගත්තත් තමන්ගේ ජිවිතේත් අවසානයි කියලා මෙයාට තෙරුම්යන්න හේතු තිබුණා. පොකුණ ළඟ සිටි එක්කෙනා ජය ගෙන ගියාට පැරදුණු කෙනාගෙන් වැදුණු පහරක් මෙයාගේ පෙනහල්ල පසාරු කරගෙන පුප්ඵුශීය ධමනිය පවා ඉරාගෙන ගිය අභ්‍යන්තර තුවාල තිබුණා.”මෙසේ කියූ වෛද්‍ය අතපත්තු මා මුවින් නොබැන්නද මසිතේ මතු වූ අලි දෙදෙනකු එවැනි සටනක් කරන්නේ කිනම් හේතුවකට ද? යන පැනය හඳුනා ගත්තා සේ පිළිතුරු සපයන්නට විය.“මෙහෙ‍ම සටන් වදින්නේ පිරිමි සත්තු විතරයි. ඇතින්නන් මේ වගේ සටන් වදිනවා දැකීම හරිම දුර්ලභයි. ඇත්තෙන්ම කීවොත් ඇතින්නන් වඩා සංවරයි, සාමයට කැමතියි, ඥානවන්තයි. අලි වුණත් මේ වගේ සටන් වදින්නේ භූමිය වෙනුවෙන් හරි, කෑම, ජලය වෙනුවෙන් හරි නෙවෙයි, පෙම්වතිය වෙනුවෙන්. අනෙක මේ වගේ මාරාන්තික සටනක් ඇති වෙන්න නිශ්චිත හේතුවක් තිබෙන්නත් ඕනා.”“වෙන සතුන් අතරත් මෙවගේ පෙම් සටන් අතිවෙනවා. නමුත් මෙතරම් මාරාන්තික වන්නේ අලින්ගේ හැරුණු විට වඳුරන්ගේ සටන් තමයි. අලි සටනේ දි එකකු ඥානවන්ත ලෙස තමන්ගේ දුර්වල කම පිළිගෙන හෝ පෙම්වතියක් වෙනුවෙන් මේ තරම් දුකක් විඳින්න ඕන නැහැ කියා සිතා හෝ සටන අතහැරියේ නැත්නම් එකකුගේ මරණය දක්වාම අලි දෙන්නා සටන් කරනවා.”එවැනි සටනක් ඔහු දැක තිබුණි. ඒ නවගත්තේගමදීය.“ඒක දන්තයා අල්ලන්න කරුවල ගස්වැව කැලේ ඇතුළේ සෝදිසි මොහයුමක් කරමින් ඉද්දි අපට ඇහෙනවා ලී කෙළි නැටුමකදි ලී වදින හඬ වගේ ශබ්දයක් ටකස් ටකස් ගාලා. ඊට පස්සේ ඇහෙනවා බෙර තඩියකට තලනවා ව‍ගේ දඩස් බඩස් ගාලා හඬක්. අපි හෙමිහිට ගස් අස්සෙන් මුවා වෙවී බැලුවා.හප්පේ එතකොටයි දැක්කේ සද්දන්තයෝ දෙන්නෙක් මහා සටනක. දළ යුගල දෙක වදින හඬ තමයි ලී කෙළි වගේ ඇහෙන්නේ‍. පිට පුරා හොඬ වැලෙන් වදින ශබ්දය තමයි බෙර හඬ වගේ ඇහෙන්නේ. මෙය නම් පෙම් සටනක්මද කියා තෝරා ගන්න අපට තරමක් අපහසු වුණා. මොකද පෙම්වතියගේ රංචුව අහලකවත් හිටියේ නැති නිසා‍. සටන දවසකට වඩා වැඩි නිසා වෙන්න ඇති රංචුව පේන්නවත් නොහිටියේ.”“ අපි ටිකක් වෙලා බලාගෙන හිටියා. ඔන්න සටන් විරාමයක් ආවා. එතකොට එක්කෙනෙක් මඟ හැරලා යන්න හදනවා. ඒත් සටන අරඹලා තිබුණ නිසා එහෙම යන්න බෑ. අනෙකා පස්සෙන් ම ඇවිත් පහර දෙනවා. මේ පහර දෙන්නේ සෙල්ලමට නෙවෙයි. වෛරෙන්මයි.අනෙක මේ වෙද්දි අලි දෙන්නටම තමන් මේ සටන් කරන්නේ කා වෙනුවෙන්ද? ඇය මේ සටන බලා ඉන්නවද කියා වගක්වත් නැහැ. ප්‍රශනේ ඒක නෙවෙයිත ඒ පෙම්වතියටත් මේ දෙන්නා සටන් කරන්නේ මා වෙනුවෙන් නේද? කියලා වගේ වගක් නැහැ. එයා රංචුව එක්ක ඉදිරියටම යනවා. සටනෙන් දිනලා ආවොත් එහෙමයි. නැත්නම් හමුවන තවත් අලි පෙම්වතකුට තමයි හිත දෙන්නත් පුළුවන්.”මෙසේ සිදුවන්නේ ඇතින්නක් පෙම්වතියක් වන සමයේ දී නිකුත් කරන ෆෙරමෝනයේ සුවඳට වශී වී එන අලින් අතර ඇතිවන තරගය නිසාය. එහිදී වඩා ජව සම්පන්න, වඩා පුෂ්ටිමත්, වඩා දක්ෂ, වඩා ආකර්ෂනීය ප්‍රමුඛයා අනෙක් අලින්ට පෙම්වතියට ළං වීමට ඉඩ නොදීමය.“ඇතින්නකගේ මද සමයේ ඇය දකින්න එන්නේ එක අලියෙක් පමණක් නෙවෙයි. ඉව ලැබෙන හැම එක්කෙනාම එනවා. ඒ අතරින් ප්‍රමුඛයා වුණ පමණින් පෙම් සටන් ජය ගන්න බෑ. මුල්ලක ඉදලා සමාන ශක්තියක් සහිත තවත් එක්කෙනෙක් ඉදිරිපත් වෙන්න පුළුවන්. සමහර ‘නෝන්ජල අලි’ ඉන්නවා, හයි හත්තිය තිබෙන එක්කෙනෙක් කිට්ටු වෙනකොටම ඇඟ බේරගෙන යනවා.තවත් මොළේ ඇති අය තරගයෙන් ඉවත්වෙලා ජීවිතේ බේරා ගන්නවා. ඔය අතර මුල්ලක ඉඳන් සමාන ශක්තිවන්තයෙක් ආවොත් දැනට ඉන්න පෙම්වතාගේ පළවා හැරීමවලට යටත් වන්නේ නැහැ. සටන් කරන්න සූදානම් වෙනවා. තවත් සමහරු තමන්ගේ බලය ගැන අධි තක්සේරුවකින් සටනට ගිහින් නිකම්ම පරාද වෙනවා.මේ ඕනෑම සටනක් දිහා ඇතින්න බලාගෙන ඉන්නේ මනමේ කුමාරි වගේ. දිනන කෙනා කවුරු වුණත් එයා එක්ක යනවා මිස පෙම්වතිය වත්, රංචුව වත් මේ සටන් නවත්වන්න උත්සහ කරන්නේ නැහැ. එයට විද්‍යාත්මක හේතුවකුත් තිබෙනවා. ඒ තමයි වඩා ශක්තිමත් තාත්තාගෙන් වඩා ශක්තිමත් පැටවකු ලබා ගැනීමට සොබා දහම දී ඇති ක්‍රමය. කොහොම වුණත් පිරිමි සතුන් දෙදෙනාම ශක්තිමත් නම් සටන ඉතා උද්වේගකරයි. ඒ වෙලාවට අලි දෙන්නට පෙම්වතිය මතකත් නැහැ.”මෙලෙස මාරාන්තික සටනට යන අලි කොතෙකුත් ඇතත් ඒ අලි සියලු දෙනාම මිය යන්නේද? යන්න සැබැවින්ම පැනයකි. සටන මග හැර යන්නට ගියද ප්‍රතිවාදියා අනෙකා පසුපස හඹා එමින් පහර දෙන්නේ යළිත් මෙවැනි සටනකට ඉඩ නොතබමිනි.එසේ වුවත් ප්‍රමුඛයා ලෙස ජීවිත කාලය පුරාම එකම ඇතෙකුට ජය ලබමින් සිටිය හැකිද? සොබා දහමේ රීතිය එයට ඉඩ දෙන්නේ නැත. කවදා හෝ තමන්ට වඩා සුදුස්සකු ආ පසු තමන්ට පසු බාන්නට සිදුවන බව අලි ඇත්තුද දනිති.“ප්‍රමුඛයා සමඟ සටනට එන අනෙක් අලියා අනුව තමයි ජය පරාජය තීරණය වන්නේ. කාලයක් ප්‍රමුඛත්වයේ හිටියට හැමදාමත් එහෙම බෑ. සමහර විට ප්‍රමුඛයා දිගු කාලයක් තමන්ගේ වැයික්කියේ අණසක පතුරුවගෙන හිටියට එයත් වයසට යනවා‍නේ?එතකොට අලුතින් එන තරුණ ජව සම්පන්න අලියකු සමඟ සටනකදි මෙයා පරදින්න පුළුවන්. එහෙම වුනොත් මෙතෙක් කල් තිබුණ සියලු දේ අතහැරලා අලුත් කෙනාට ඉඩ දීලා යන්න වෙනවා. එහෙමත් නැත්නම් සටනින් මිය යන්න සිදු වෙනවා.”ඒ වයස අනුවය. එහෙත් ඥානවන්ත කම නිසා හෝ බිය නිසා පෙම්වතියක් දිගටම නොලබන අලින් ද සිටින බව වෛද්‍ය අතපත්තුගේ නිරීක්ෂණයයි. ඒ පිරිස් වෙනමම පිරිමි සතුන්ගේ කල්ලි තනාගෙන තම අභිමතය පරිදි ජීවත්වන ආකාරයද ඔහු දැක තිබේ. එසේ පසු නොබැස සටනට යන අලින්ගේ ඉරණම ඇතැම්විට විසඳෙන්නේ පුදුමාකාර ලෙසය.“හොඳම ජව සම්පන්න අලි දෙන්නෙක් සටන් වැදුණොත් එකෙක් මැරෙන තුරුම සටන යනවා. ඒත් ප්‍රශ්නේ තිබෙන්නේ එතැන නෙවෙයි. මේ සටන දින දෙක තුනක් පැවතුනොත් අලි පෙම්වතියගේ සරු මද කාලය පසුවෙන්න පුළුවන්. එතකොට සටනින් දිනලා ආවාට වැඩක් නැහැ.ඊළඟට ජය ගන්නා කෙනාත් මේ සටනෙදි අර වතුර වළ ළඟ මැරී සිටි කෙනා වගේ දින කීපයකින් මිය යන්නත් පුළුවන්. ඒ නැතිව දිනුම ලබාගෙන ආවත් ඊළඟට ඇතින්න සමඟ එක්වන්න තරම් හයියක් ඒ ඇතාගේ පසුපස ගාත්වලට නැහැ. ඒ නිසා මේ සටනේ අවාසනාවන්තම සිද්ධිය වන්නේ මෙතරම් සටන් කරලත් තමන්ගේ අනාගත පරපුරට හොඳ පැටවෙක් දායක කරන්න අවස්ථාවක් ‍මේ අලියා නොලබන එකයි.”එසේ කනගාටු වූ ඔහු ඊළඟ මොහොතේ ඒ කනගාටුව මැකී යන්නට මෙන් මෙසේ කීවේය.“සතුටුවෙන්න පුළුවන් එකම දේ තමයි, මගේ අවුරුදු තිස් තුනක සේවා කාලය ඇතුළත අර මරණ පරීක්ෂණය පැවැත් වූවා වගේ පෙම් සටන් නිසා පෙම්වතුන් දෙදෙනාම මිය ගිය අවස්ථා දෙක තුනකට වඩා හමු නොවීම.”අරුණි මුතුමලීaruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=as1406081</link>
    <topic>අනුන්ගේ දුකේදී පිහිටට එන රුද්‍රිගෝ ලොකු සීයාගේ අසරණ සරණ සමාගම</topic>
    <author>ඉනෝකා සමරවික්‍රම</author>
    <content>අනුන්ගේ දුකේදී පිහිටට එන රුද්‍රිගෝ ලොකු සීයාගේ අසරණ සරණ සමාගම“අපේ කවුරුවත් ලොකු සීයා දැකලා නැහැ. අපි හැමෝම ලොකු සීයා දැකලා තියෙන්නේ පින්තූරයකින් විතරයි. ලොකු සීයා කොච්චර දුරට ඉගෙන ගත්ත ද එයාගේ ගතිගුණ කොහොමදවත් කියන්න අපි දන්නේ නැහැ. ඒත් ලොකු සීයා මිනිස්සුන්ට ආදරේ කළ බව පමණක් අපි දන්නවා.”වර්ණදිත්‍ය කුරුකුලසූරිය පත්තිනි හැන්නැදිගේ ජොහැන්නස් රුද්‍රිගෝ ලොකු මහත්තයා හෙවත් ලොකු සීයා පිළිබඳව එසේ කියන්නේ රුද්‍රිගෝ පරපුරේ පස්වැනි පරම්පරාව නියෝජනය කරන්නිය වන ස්වර්ණමාලි රුද්‍රිගෝ ය. ලොකු සීයා හා ඔහු විසින් එකල ආරම්භ කළ එනම් වසර එකසිය අනූවක් පැරැණි පාණදුරේ සීමාසහිත රුද්‍රිගෝ පවුලේ අසරණ සරණ සමාගම පිළිබඳව තොරතුරු සොයා ඉකුත් දිනෙක අපි පාණදුරේට ගියෙමු. රුද්‍රිගෝ පවුල් සංගමය පිළිබඳව මුලින්ම අපට තොරතුරු කීවේ සිළුමිණ පාඨකයකු වන තලාහේනේ පදිංචි සෝමලතා වෛද්‍යරත්නයි. ඇය සිළුමිණට ආවේ සාලින්ද රුද්‍රිගෝ ගේ දුරකථන අංකයන් ද එකසිය හැත්තෑපස්වැනි සමරුව නිමිත්තෙන් එම සංගමය නිකුත් කළ සමරු කලාපය ද රැගෙනය.සාලින්ද රුද්‍රිගෝ ලබාදුන් තොරතුරු ඔස්සේ අපි පාණදුර නගරය පසුකර නල්ලූරුව ප්‍රදේශයට ගියෙමු. විශාල වත්තක් ඇතුළට වන්නට පිහිටි විශාල ගෙය ඒ පවුලේ ඉපැරැණි බව වඩ වඩාත් මතුකර පෙන්වයි.‘ආයුබෝවන්’ස්වර්ණමාලි හා ගාවින් රුද්‍රිගෝ යුවළ අපට පෙර ගමන් පැමිණියහ.“අපේ මේ සංගමය ආරම්භ කරලා තියෙන්නේ 1823 අවුරුද්දේ දෙසැම්බර් විසිහතර වැනිදා. සංගමයේ ආරම්භකයා තමයි ජොහැන්නස් රුද්‍රිගෝ කියන්නේ. ඔහුට අද කවුරුත් කියන්නේ ලොකු සීයා කියලා. මේ සංගමය එක්දහස් අටසිය විසිතුනේ ආරම්භ කෙරුවට ලියාපදිංචි කරලා තියෙන්නේ එක්දහස් අටසිය තිස් අට අවුරුද්දේ දෙසැම්බර් 24. සංගමය ආරම්භ කරලා තියෙන්නේ “රුද්‍රිගෝ විලා” කියන ගෙදර“. අසූ එක් හැවිරිදි ස්වර්ණමාලි අසා දැනගෙන ඇති අතීත තොරතුරු පවසන්නීය.පාණදුර ප්‍රදේශයේ යමක් කමක් ඇති අයකු වූ ජොහැන්නස් රුද්‍රිගෝ තම පෙළපතේ අයට යම් කරදරයක් රෝග පීඩාවක් පැමිණි විට එකිනෙකාට පිහිට වීමට ද, පෙළපතේ ඇත්තන් අතර සමඟිය එකමුතුකම ඇති කිරීමටත් මෙම අසරණ සරණ සමාගම ආරම්භ කිරීමට හේතු වූ ප්‍රධාන කරුණු වේ. එක්දහස් අටසිය විසිතුනේ දෙසැම්බර් 23 වනදා තම නිවස වූ රුද්‍රිගු විලාවට රුද්‍රිගු පෙළපතේ කිහිප දෙනෙක් කැඳවා සාකච්ඡා කර තීරණ ගැනීමෙන් අනතුරුව දෙසැම්බර් විසිහතර වැනිදා සංගමය ආරම්භ කර ඇත. මෙහි මුල්ම සාමාජිකයන් වී ඇත්තේ ජොහැන්නස් රුද්‍රිගෝ, අන්තෝනි රුද්‍රිගෝ , පටබැඳිරාල, යෙරේමියැස් රුද්‍රිගෝ වර්ණදිත්‍ය කුරුකුලසූරිය, පිලිප්පු රුද්‍රිගෝ , අබ්‍රරන් රුද්‍රිගුපටබැඳි, පත්තිනි හැන්දිගේ දාවිත් රුද්‍රිගෝ යන අය මෙහි මුල් සාමාජිකයෝ වූහ. ක්‍රි. ව. 1842 වසරේ දෙසැම්බර් 28 දා මෙහි මුල් ඔප්පුව ලියා ඇති අතර මෙම පවුලට තවත් සාමාජිකයන් හයක් ඇතුළත් කරගෙන ඇත. පාණදුර කළුතර තොටමුණේ නොතාරිස් කෙනෙකු වූ කරෝලිස් රුද්‍රිගෝ ලවා අංක 134 දරන මුල් පොරොන්දු ඔප්පුව ලිවීමෙන් මෙම සමාගම ස්ථිර කර ඇත. මෙම පොරොන්දු ඔප්පුව ලිවීම ආරම්භ කර ඇත්තේ එකල ක්‍රමයට අනුව සර්වව්‍රත පරාක්‍රම වූ දෙවියන් වහන්සේගේ කරුණාවෙන් ආරම්භ කර ගැනීමට පිහිට වේවා ආමෙන් යනුවෙනි.එකල සුළු පිරිසකගෙන් ආරම්භ වූ මෙම සංගමයේ අද වන විට සාමාජික පිරිස දාහකට ආසන්නය.“මම වගේම මගේ මහත්මයා පැවත ගෙන එන්නෙත් රුද්‍රිගෝ පවුලකින්. මේ අද ඉන්න රුද්‍රිගෝ ලා ලොකු සීයගේ සහෝදරයන්ගේ දරුවන්ගේ දරුවෝ. රුද්‍රිගෝ ලා කියන්නේ කවදත් සමාජ සේවයට රටට යහපතක් කරපු අය. ලොකු සීයගේ කාලේ සංගමයේ සාමාජික මුදල පවුම්වලින් එකතු වෙලා තියෙන්නේ. දැන් නම් සාමාජික මුදල රුපියල් දෙදාහයි. අද වසරකට වරක් එක්වන මේ පවුල් හමුවේදී හැමෝටම හැමෝම අඳුනගන්න පුළුවන්. මට මතකයි අපේ පුංචි කාලේ අපිට දෙසැම්බර් මාසයේ සංගමය එකතු වන දිනය කියන්නේ හරියට සිංහල අවුරුද්ද වගේ දවසක්. කන්න බොන්න ලැබෙනවා. තෑගි ලැබෙනවා. අපි එදා දවසම සෙල්ලම් කරනවා. මට මතකයි අපේ අම්මලා ‘රුද්‍රිගෝ විලා’ නිවසේ ලොකු වළං ගෙනැල්ලා එන අයට කෑම උයනවා.”ස්වර්ණමාලි හා අසූපස් හැවිරිදි ගාවින් අතීතයේ රසමුසු තැන් සිහිපත් කරන්නාහ. ගාවින් වෘත්තියෙන් ඉංජිනේරුවෙකි. අද ඔහු විශ්‍රාමිකය. පස්වැනි පරම්පරාවට අයත් ඔවුන් කියන්නේ දැන් හත්වැනි පරම්පරාව දක්වාම රුද්‍රිගෝ පෙළපත වර්ධනය වී ඇති බවය.“අපිට දුවලා තුන්දෙනෙක් පුතෙක් ඉන්නවා. මගේ දරුවෝ අයිති හයවැනි පරපුරට. මගේ දරුවන්ට දරුවෝ ඉන්නවා. එයාලා අයිති හත්වැනි පරම්පරාවට. අපි දන්න විදිහට ආසියාවේම නැහැ මෙතරම් වයස එනම් අවුරුදු එකසිය අනූවක් වෙච්ච පවුල් සංගමයක්. අපි අද මේ සංගමයෙන් අපේම පවුල්වල අයට ආධාර උපකාර කරනවා වගේම අපේ ප්‍රදේශවාසීන්ටත් උදව් උපකාර කරනවා.” ස්වර්ණමාලි පවසන්නීය. ඇය සංගමයේ සභාපතිනිය ලෙස කලක් තිස්සේ කටයුතු කරන්නීය. ඇය සංගමයේ සභාපති ධුරයට පත්වීමත් සමඟ කළ එක් ක්‍රියාවක් වන්නේ වසර එකසිය අනූවක් පැරැණි සංගමයේ වසරින් වසර සභාපති ධුරය හෙබවූවන්ගේ ඡායාරූප එකතු කර ඒවායේ ඔවුන්ගේ සේවා කාලය හා නම් සඳහන් කිරීමය.“අපේ ලොකු සීයා ගැන මහා ලොකු විස්තරයක් හොයාගන්න නැහැ. නමුත් ලොකු සීයා අභාවප්‍රාප්ත වෙලා තියෙන්නේ 1856 අවුරුද්දෙ. ලොකු සීයා විවාහ වෙලා හිටියට එයාට දරුවෝ ඉඳලා නැහැ. ලොකු සීයගේ බාල සහෝදරයගේ පුතා සලොමොන් රුද්‍රිගෝ තමයි හදා වඩාගෙන තියෙන්නෙ. ඒ කාලේ පාණදුරේ මහා දානපතියෙක් වූ ජෙරමියෙස් දියෙස් මැතිනිය කියන්නේ සලොමොන් රුද්‍රිගෝ මහත්තයගෙ දුවෙක්. ලොකු සීයා සලොමොන් මහත්තයට කියලා තියෙනවා මේ සංගමය තියෙන තුරු එහි රැස්වීම් පවත්වන්න ‘රුද්‍රිගෝ විලා‘ නිවෙස දෙන්න ඕනැ කියලා. ලොකු සීයගේ වචනය අදත් ස්ථිරයි. අපි සංගමයේ රැස්වීම තියන්නේ ඒ ගෙදර.”ජෙරමියෙස් දියෙස් මැතිනිය යනු කොළඹ විශාඛා විද්‍යාලයේ නිර්මාතෘවරියයි. ඇය මියගිය තම පුතුට සිහිවටනයක් ලෙසත්, බෞද්ධ කාන්තාවන්ට පිරිපුන් ඉංග්‍රීසි අධ්‍යාපනයක් ලබා දීමේ අරමුණිනුත් මෙම විද්‍යාලය ආරම්භ කිරීමට කටයුතු යොදා ඇත. ඇය විවාහයට පෙර සෙලෙස්තිනා රුද්‍රිගෝ නම් වූවාය. රුද්‍රිගෝ පරපුරින් පැවත එමින් මෙරට ව්‍යාපාරික ‍ක්ෂේත්‍රයේ මෙන්ම විවිධ ක්ෂේත්‍රයන්වල නම් රැඳවූ පුද්ගලයෝ බොහෝය.ඒ අතර කොළඹ පැගෝඩා සහ ග්‍රීන් කැබින් ව්‍යාපාරවල ආරම්භකයෝ මුදලිඳු තෝමස් රුද්‍රිගෝ, සහ සිරිල් රුද්‍රිගෝ ය. ජේ. එල්. සී. රුද්‍රිගෝ බටහිර ශිෂ්ටාචාරය පිළිබඳ මහාචාර්යවරයෙකි. වෛද්‍ය නලින් රුද්‍රිගෝ නාරි හා ප්‍රසව වෛද්‍යවරයෙකි. ජේ. බී. සී. රුද්‍රිගෝ කලක් මොරටුවේ වේල්ස් කුමර විදුහලේ විදුහල්පති වරයෙක්ව සිටියේය. විල්සන් ඔස්මන්ඩ් රුද්‍රිගෝ පාණදුර ප්‍රදේශයේ ප්‍රකට වෛද්‍යවරයෙකි. මහේස් රුද්‍රිගෝ, දේවක රුද්‍රිගෝ, ලසන්ත රුද්‍රිගෝ, අරවින්ද ද සිල්වා යන අය ක්‍රීඩා ක්ෂේත්‍රයේ කැපී පෙනෙන්නෝය. නිහාල් රුද්‍රිගෝ ශ්‍රී ලංකා විදේශීය සේවයේ කීර්තිමත් නාමයක් ඇත්තෙකි.එපමණක් නොව රජයේ මෙන්ම පෞද්ගලික අංශයේදී රුද්‍රිගෝලා නොමැකෙන නාමයක් තබා ඇත්තෝය. සියවසකට වැඩි කාලයක් තිස්සේ සමාජ සේවාව වෙනුවෙන් කැපවී හිඳින රුද්‍රිගෝ පවුල් සංගමය අද ද තම ලොකු සීයා සිහිපත් කරන්නේ ආදරයෙනි භක්තියෙනි.ඔවුහු සැම දෙසැම්බර් මසකම තෝරාගත් දිනෙක රුද්‍රිගෝ පවුලේ සුසාන භූමියට පැමිණ ලොකු සීයාගේ සොහොන් කොත අසල මල් වඩම් තබා ගෞරව ආචාර කර ලොකු සීයා වෙනුවෙන් ලියැවුණු තේමා ගීතය ගයනු ලැබේ. ඉන් පසුව ධර්ම දේශනාවකට සවන් දෙනු ලැබේ. ඉන්පසුව රුද්‍රිගෝ නිවසේ දී තේපැන් සංග්‍රහය ද දිවා ආහාරය ද ලබා ගනී. වැඩිහිටියෝ ඉදිරිය ගැන කතා කරන විට කුඩා දරුවෝ කෙලිදෙළෙන් පසුවෙති.ප්‍රදේශයේ ග්‍රාම නිලධාරීවරයාගේ සහායෙන් තෝරා ගන්නා ලද අසරණ පවුල් රැසකට වියළි ආහාර මලු ලබා දේ. පාසල් යන වයසේ දරුවන්ට පාසල් පොත් උපකරණ ද ලබා දේ.වසර එකසිය අනූවක් යනු සුළුපටු කාලයක් නොවේ. ලොකු සීයා හෙවත් ජොහැන්නස් රුද්‍රිගු මහතා විසින් අතීතයේදී ආරම්භ කරන ලද රුද්‍රිගෝ පවුලේ අසරණ සරණ සංගමය අදත් වෙනසක් නොමැතිව ඉදිරියට යන්නේය. ඒ පරපුරෙන් පරපුර එම සංගමය ලොකු සීයා කළ පිළිවෙළටම ඇතැම් විට ඊටත් වඩා හොඳින් එම කටයුත්ත කරගෙන යන බැවිනි.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=as1406082</link>
    <topic>ඈත කඳුකර හිමාචල් පෙදෙසේ ග්‍රීකයන්ගෙන් පැවත එන මාලනී ගෝත්‍රිකයෝ</topic>
    <author>රෝහණ ආර්යරත්න</author>
    <content>ඈත කඳුකර හිමාචල් පෙදෙසේ ග්‍රීකයන්ගෙන් පැවත එන මාලනී ගෝත්‍රිකයෝඉන්දියාවේ හිමාචල් ප්‍රදේශය ඉතාම සුන්දර පළාතකි. චන්ද්‍රඛානි කඳුවළල්ලෙන් වටවී ඇති කුලු ද්‍රෝණිය ඉන්දියාවට ස්වභාව ධර්මයා ගෙන් ලැබුණු දායාදයක් වන්නේ ය. මේ මිටියාවතේ සොබා සිරියෙන් අනූන වූ එක් ස්ථානයක ගම්මානයක් ඇත. එය මාලන යනුවෙන් හඳුන්වනු ලබන අතර එහි වෙසෙන ගෝත්‍රික ජනයා මාලනී යනුවෙන් හැඳින්වේ.ඉන්දියාවේ යම් යම් දුරස්ථ ස්ථානවල තවමත් ජීවත්ව සිටින ගෝත්‍රිකයන්ට වඩා මොවුහු වෙනස් වෙති. මාලනීවරුන්ට එම ගෝත්‍රික ජනතාවට වඩා වෙනස් විදේශීය මුහුණුවරක් ඇත‍්තේය.ජන ප්‍රවාදයට අනුව මහා ඇලෙක්සැන්ඩර් රජුට ක්‍රි.පූ. 372 දී ඉන්දියානු ආක්‍රමණය දියත් කොට අතරමඟ නවතා ආපසු ග්‍රීසියට යෑමට සිදුවී ඇත. ඔහු සමඟ පැමිණි හේවායෝ පිරිසක් ආපසු නොගියහ. ඔවුහු බීස් ගංඟාව තෙක් (ග්‍රීක ඓතිහාසික තොරතුරු අනුව හයිෆසිස් ගංඟාව) පැමිණ කුල්ලු නිම්නය ලෙස හඳුන්වනු ලබන ප්‍රදේශයේ පදිංචි වූහ. මාලනී ගෝත්‍රිකයන් ඔවුන්ගෙන් පැවත එන්නන් ලෙස සැලකේ.මාලනී ගෝත්‍රිකයන් අතර පවතින පෞරාණික සිද්ධස්ථාවල ලී කැටයම් ඔවුන් ගේ ග්‍රීක සම්භවයට කදිම සාධකයක් වන්නේය. ග්‍රීක සොල්දාදුවන්ගේ ඇඳුම් පැලඳුම්වලට සමාන ඇඳුම් හැඳගත් අය එම කැටයම්වලින් දැක ගත හැකිය. එසේම වයින් පානය කරන මිනිස් රූ රද එම කැටයම්වල වෙයි.එම ගම්මානයෙන් සොයා ගනු ලැබූ අවි ආයුධ අතුරෙන් කඩුව ග්‍රීක සොල්දාදුවන් පාවිච්චි කළ කඩුවට සමාන වේ. ඉන්දියානු කඩුව වක්‍රාකාරයක් ගත් නමුත් මේවා දිගැටි හැඩයක් පෙන්නුම් කරයි. ඒවා ග්‍රීක භටයින්ගේ අවි ආයුධ බව කියනු ලැබේ.මේ මාලනී ගෝත්‍රිකයින් කථා කළේ කතාෂී නම් වූ භාෂාවකි. එම භාෂාවේ ඇතැම් වචන සංස්කෘත බසින් ගනු ලැබූ ඒවා විය.ගෝත්‍රික ගම්මානය පරිපාලන සිදුවන ආකරය අනුව එය ලෝකයේ පැරැණිතම ප්‍රජාතන්ත්‍රවාදී පාලන තන්ත්‍රය ලෙස හැඳින්විය හැකිය. එම ගම්මානය නියෝජිත බල මණ්ඩලයක් මඟින් පරිපාලනය කරනු ලබන අතර එම මණ්ඩලයේ සියලුම සාමාජිකයෝ එම ගෝත්‍රයේ සංකේතාත්මක නායකයා ලෙස හඳුන්වන ජම්ලු දේවතා ගේ නියෝජිතයෝ වෙති. ගම්මානයේ ප්‍රශ්න සියල්ලම එම ප්‍රශ්නයට සම්බන්ධ සියලුම පාර්ශ්ව සමඟ සාකච්ඡා මඟින් විසඳුම් ලබා ගැනීම පරිපාලන මණ්ඩලයේ වගකීමයි.මාලන ගම්මානයේ සියලුම සාමාජකයින් පරිසරය ආරක්ෂා කිරීම කෙරේ වැඩි අවධානයක් යොමු කර ඇත. ගසක් තුවාල කිරීම හෝ කැලෑවේ ගින්නක් ඇති කිරීම වැනි කටයුතු සපුරා තහනම් වේ. කැලයෙන් ගෙනයා හැක්කේ කුඩා අතුරිකිලි පමණි. දඩයම් කිරීම සපුරා තහනම් වේ. මාලනී ගෝත්‍රිකයින්ගේ ජීවන වෘත්තිය කෘෂිකර්මයට හා සතුන් ඇති කිරීමට සීමාවේ. මේ අතර කැලෑවේ ඇති බොහෝ වර්ග නගරයට ගෙන ගොස් විකිණීමෙන් ද ආදායමක් ලබති.මේ අන්දමේ අද්භූත දිවි පෙවෙතක් ගත කරමින් එම සුන්දර පරිසරයේ ජීවත් වන මාලනී ගෝත්‍රිකයින් සමාජීය හා සංස්කෘතික වටිනාකම් ආරක්ෂා කරගෙන හුදකලා දිවිපෙවෙතක් ගත කරන ආකාරය පිළිබඳව සමාජ විද්‍යා ගවේෂණයක් කිරීම අතිශයින් වැදගත් කාර්යයක් බව ඉන්දියානු සමාජ විද්‍යාඥයින්ගේ මතයයි. එහෙත් දුෂ්කර ගමන් මාර්ග හේතුකොට ගෙන තවමත් එම ගෝත්‍රිකයින්ගේ නියම ස්වරූපය හරිහැටි ලොවට හෙළිවී නොමැති බව කියැවේ.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=as1406083</link>
    <topic>ලෝකයේ භයානකතම ඔන්චිල්ලාව!</topic>
    <author/>
    <content>ලෝකයේ භයානකතම ඔන්චිල්ලාව!ඉක්වඩෝරයේ කඳු සහිත බැනොස් ප්‍රදේශයේ පවතින ගිරි දුර්ගය ඔස්සේ බෙල්ලා විස්ටා යන ස්ථානයට ගමන් කරද්දී ලා කාඩා ඩෙල් ආර්බෝ (ගසක තැනු නිවසක්) යනුවෙන් හඳුන්වනු ලබන ස්ථානය හමුවේ. එහි නමේ අරුත වන්නේ ගසක් මුදුනේ දැව වලින් සැදු නිවසක් යන්නය. එම ගස පිහිටා ඇත්තේ මීටර් 2660 ගැඹුරු ගිරි දුර්ගයේ කෙළවරය. එතැනින් පහළට ඇත්තේ දැවැන්ත ප්‍රපාතයකි.මේ විශාල ගසේ අත්තක ලණු දෙපොටක් දමා ලී ලෑල්ලක් යොදා සාදා තිබෙන ඔන්චිල්ලාවක් වෙයි. එය ත්‍රාසජනක අත්දැකීම් අත්විඳීමට තැත් කරන අයගේ ජනප්‍රියතම ස්ථානයක් වී ඇත.මේ ස්ථානයට පැමිණෙන බොහෝ දෙනා අතරේ මෙම ඔන්චිල්ලාව පැදීමට මහත් සේ රුචියක් ඇතත් එය අතිශයින්ම භයානක අත්දැකීමක්. අතක් ලිස්සා ගියහොත් හෝ ඔන්චිල්ලාවේ ලෑල්ල බිඳී ගියහොත් හෝ ලණුව කැඩී ගියහොත් හෝ නියත මරණය සිදුවන්නේ එම ගැඹුරු ප්‍රපාතයට ඇද වැටීම නිසාය.ලෝ වටා ත්‍රාසය සොයා යන 30 හැවිරිදි සිල්වියා පචොව්ස්කා මේ ස්ථානයට පැමිණියේ ස්ලොවැකියාවේ සිටය.“මම මේ ඔන්චිල්ලාව ගැන දැනගත්තේ මගේ මිතුරියගෙන් මීටර් 2660 ක උසින් සිට හිස් අහසේ ඔන්චිලි පැදීම ගැන මට මුලින් බියක් ඇතිවුණා. ඒත් ඔන්චිල්ලාවට නැඟලා එය හිස් අහසේ ඒ මේ අතර වැනෙන විටත් පහත බලන විට පෙනෙන අති ගැඹුරු ප්‍රපාතයත් දැකීම මට අමුතුම අත්දැකීමක් වුණා. ඒ වගේම ජීවිත බේරා ගැනීම සඳහා කිසිඳු අන්දමේ ක්‍රියාවලියක් නැති බවත් දැනගත් නිසා ලණු පොටවල් දෙකක් තදින් අල්ලාගෙන හිටියා” යැයි ඇය කීවාය.මේ ඔන්චිල්ලාව “ලෝකයේ අද්දර පිහිටි ඔන්චිල්ලාව” ලෙස හඳුන්වා තිබීමෙන් මේ අත්දැකීමේ ඇති භයානක භාවය හොඳින් පැහැදිලි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=as1406084</link>
    <topic>පිලිපීනයේ පිඹුරු සම්බාහන</topic>
    <author/>
    <content>පිලිපීනයේ පිඹුරු සම්බාහනඔබට මානසික ආතතිය ඇති මොහොතක සිරුර සම්බාහනය කර ගැනීමෙන් අති මහත් මානසික සුවයක් ලබාගත හැකිය. එහෙත් අමුතු සම්බාහන ක්‍රමයක් පිලිපීන සත්වෝද්‍යානයක දැක ගත හැකිය. ඒ පිඹුරන් ලවා සම්බාහනය කර ගැනීමයි. පිලිපීනයේ සේබු නගරයේ සත්වෝද්‍යානයට පැමිණෙන අය අතර මෙම අමුතුම සම්බාහනය මහත් සේ ජනප්‍රිය වී ඇත.සත්වෝද්‍යානයට ඇතුළුවීම සඳහා ඩොලර් 0.50 ක් ගෙවිය යුතුය. ඔබ විසින් කළ යුතුව ඇත්තේ පැදුරක වැතිර ගැනීමයි. එවිට මිෂෙල්, වෝල්ටර්, ඊජේ හා ඩැනියල් යන නම්වලින් හඳුන්වනු ලබන දැවැන්ත බුරුම පිඹුරන් සිවුදෙනා ඔබගේ සිරුර මත තබනු ඇත. එවිට මේ පිඹුරන් ඔබ සිරුර වෙලා ගනිති.ඔවුන් ඔබගේ සිරුර වෙලාගෙන ඒ මේ අතරට මිරිකමින් ඔබට සම්බාහනය කරනු ඇත. මෙහිදී එක් අවවාදයක් දිය යුතුය. කථා කිරීම හෝ බියෙන් කෑගැසීම නොකළ යුතුය. සමහර විට ඔබට කෑගැසීමට ද නොහැකි විය හැකිය. මුළු බර රාත්තල් 550 බර මෙම පිඹුරන් සිවුදෙනා ඔබගේ සිරුර තදින් වෙලාගෙන සිටීම නිසා ඔබට කළ හැක්කේ එම සම්බාහනයෙන් සුවයක් ලබා ගැනීම පමණි.සතුන් වත්තේ කළමනාකාර ජියොවානි රොමරටෙ පවසන අන්දමට මේ සම්බාහනය පටන් ගන්නා විට තරමක බියක් ඇතිවන නමුත් පසුව මඳ වේලාවක් යන විට එය සුවයක් බව එය විඳින අයට දැනෙනු ඇත.සම්බාහනය විඳින අය ගිල දැමීම වැළැක්වීමට එම පිඹුරන්ට සම්බාහනට පෙර කුකුල් පැටවුන් 10 දෙනෙකු පමණ ගිල දැමීමට දෙන බව ජිවොවානි වැඩිදුරටත් පැවැසීය.මිනිත්තු 15 ක කාලයකට සීමා වන මේ සම්බාහනය කරන විට ‘අනේ මාව බේර ගනියෝ’ යනුවෙන් බෙරිහන් දීම තහනම් වේ. එසේම එම පිඹුරන් ගෙන් බේරීම සඳහා ඔවුන් ඉවත් කිරීමට තැත් කිරීම ද නොකළ යුතුය.එම අපුර්ව සම්බාහනයෙන් මානසික ආතතියට සහනයක් ලබා ගත හැකි බව ද පැවැසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=as1406085</link>
    <topic>චීනයේ බල්ලන්ට යන කල</topic>
    <author>සේමාලි කැල්ලපත</author>
    <content>චීනයේ බල්ලන්ට යන කලදකුණු චීනයේ ගුආන්ෂි පළාතේ යූලින් වැසියෝ මේ දිනවල ඔවුන්ගේ වාර්ෂික චාරිත්‍රානුකූල උත්සවයකට ලක ලැහැස්ති වෙති. සෑම වසරකම ජුනි මස 21 වැනිදා ට එළඹෙන ග්‍රීෂ්ම ඍතු සූර්ය නිවෘත්ති දිනයේදී ඔව්හූ සුනඛ මස් ආහාරයට ගැනීම වසර ගණනාවක සිට චාරිත්‍රයක් ලෙස සිදු කරති. මේ චාරිත්‍රානුකූල උත්සවය වෙනුවෙන් ගුආන්ෂි පළාතේ සුනඛයන් දහස් ගණනක් ඝාතනය කෙරෙන අතර එනිසාම ඊට විරුද්ධව දැන් චීන ජනතාව අතරින්ම දැඩි විරෝධයක් එල්ල වී තිබේ.පුරාණයේ සිට පැවැත එන මේ චාරිත්‍රයේදී එක් දිනක් වෙනුවෙන් සුනඛයන් 10000 ක් පමණ ඝාතනය වෙතැයි වාර්තා වේ. යූලින් වැසියන් සුනඛ ඝාතනයට ලක ලැහැස්ති වෙද්දී සත්ව හිංසනය පිටුදකින්නෝ ඊට එරෙහිව හඬ නැඟීමට දැන් සිටම ලක ලැහැස්ති වෙති.සුනඛ මස් අනුභව කිරීමේ මේ වාර්ෂික උත්සවයේදී යූලින් වැසියෝ විවිධ ක්‍රමවලට පිසූ සුනඛ මස් ඉතා විශාල වශයෙන් ලිචී නමැති පලතුරු වර්ගය සහ ධාන්‍ය වර්ගවලින් පෙරූ සැර මත්පැන් සමඟ ආහාරයට ගනිති. සත්ව හිංසනය පිටු දකින්නන් වසර ගණනක සිට මේ චාරිත්‍රයට විරුද්ධව හඬ නැඟුවත් යූලින් වාසී බොහෝ දෙනා මේ සුනඛ මස් අනුභව කිරීමේ සංස්කෘතිය දිගටම පවත්වා ගෙන යෑමට උත්සාහ කරති.ඔව්හූ උත්සවය සඳහා සුනඛයන් ඝාතනය කිරීමට විදුලිය සැර වැද්දීම ද සිදු කරති. ඉන්පසු සුනඛයන් පුලුස්සා හම ගසා ආහාරය සඳහා සකසති. උත්සව සමයේ දී යූලින් නගරය පුරා වීදි දෙපස ද මස් කඩවල ද මැරූ බල්ලන් ගොඩ ගසා තිබෙනු දැකිය හැකි අතර හම ගසා කොකුවල එල්ලූ සුනඛයන් විකිණීම සඳහා තිබීම ද සුලභ දසුනකි.ඉතා ම්ලේච්ඡ වූ මේ චාරිත්‍රයට විරුද්ධව එන්න එන්නම චීනයේ අනෙකුත් පළාත්වලින් දැඩි විරෝධතා එල්ල වන අතර අන්තර්ජාලය හරහා ද ඊට විරෝධතා එල්ල වී තිබේ. ඊට අමතරව වීදි ඝෝෂා, පත්‍රිකා බෙදාහැරීම් සහ සුනඛ මස් අලෙවිකරන වෙළෙඳ සල් ඉදිරිපිට දණින් වැටී ආයාචනා කරමින් ද මේ චාරිත්‍රය පිටු දකින ලෙස ඉල්ලීම් කෙරේ.චීනයේ සමහරු මේ චාරිත්‍රය පිටුදැකීම සඳහා මැදිහත් වෙන ලෙස ඉල්ලමින් ඇමෙරිකාවට හා එංගලන්තයට ද අන්තර් ජාලය හරහා ලිපි යවා තිබේ.“ඔවුන් සුනඛයන් ඝාතනය කරන්නේ ඉතාමත් ම්ලේච්ඡ අන්දමින්. ඇතැම් විට හම ගසද්දීත් පුලුස්සද්දීත් සුනඛයාගේ ප්‍රාණය මුළුමනින්ම නිරුද්ධ වී නැහැ. මෙය ඉතාමත් ම අමානුෂිකයි. ම්ලේච්ඡයි.” යනුවෙන් මේ චාරිත්‍රයට විරුද්ධව හඬ නඟන්නෝ පවසති.චීන ජාතිකයන් මේ චාරිත්‍රය නැවැත්වීම සඳහා මැදහත් වන ලෙස ඉල්ලා ඇමරිකානු ජනාධිපති ඔබාමා ට යැවීමට අත්සන් ලක්ෂයකින් යුත් පෙත්සමක් අත්සන් කිරීමට උත්සාහ කර ඇතත් අත්සන් ලක්ෂය එකතු කර ගැනීමට නොහැකි වීම නිසා එම ප්‍රයත්නය අත්හැර දමා තිබේ.හොංකොං මූලස්ථාන කරගත් සත්ව අයිතීන් සුරකින සංගමයකට අනුව මෙසේ ඝාතනය කෙරෙන බොහෝ සතුන් දඩාවතේ යන හෝ පැහැරගත් සුනඛයෝය. එසේ එකතු කරගත් සතුන් ට්‍රක්රථ පිටින් ඉතාම අපිරිසුදුවට නගරයට ගෙන එති. එමඟින් ජලභීතිකාව වැනි රෝග වැලඳීමේ ප්‍රවණතාව ද වැඩිවී තිබේ.“සොරාගත් සුනඛයන් නිරෝධායන සහතික නොමැතිව ඉතා කුරිරු ලෙස ඝාතනය කර ඉතා අඩු මුදලට ආපන ශාලාවලට විකුණනවා” යැයි සත්ව අයිතීන් සුරකින්නෝ චෝදනා කරති.එසේ වුවද, යුලින් නගර බලධාරීන් පවසන්නේ මේ සඳහා සුනඛයන් සපයා ගන්නේ ගොවිපොළ මගින් බවයි.කෙසේ වුවද එක් දිනක් සඳහා මෙලෙස සුනඛයන් ඝාතනය වීම ගැන දැඩි විරෝධතා එල්ල වුවත් යුලින් වැසියෝ මඟ දිග ආපන ශාලාවල හෝ නිවෙස්වල සිට සුනඛ මස් බුදීමට දැඩි ප්‍රියතාවක් දක්වති.චීන්නු සුනඛ මස් සීත කාලය සඳහා ඉතා හොඳ පෝෂණයෙන් යුතු ආහාරයක් ලෙස සලකති. එසේම වාජීකරණ ගුණයෙන් යුතුයැයි පැවසෙන සුනඛ මස් චීන වෛද්‍යවරු ඇතැම් ලෙඩ රෝග නිවාරණය සඳහා ද නියම කරති.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=as1406086</link>
    <topic>ඔයා මට ආදරෙයි කියා මට දැනෙනවා ගීත්</topic>
    <author>ලබන සතියේ තව කොටසක්</author>
    <content>ඔයා මට ආදරෙයි කියා මට දැනෙනවා ගීත්රන් රෝස පැහැයෙන් අලංකාර වූ දවල් කුමාරි මල් පාත්තිය මත අරුණලු පතිතව තිබේ. කුඩා මල් පොකුරු පමණක් නොව හරිත වර්ණ පත්‍ර පවා බබළන්නාක් බඳු ය. මල් ගොමුවෙහි රූසිරි නරඹන නදී ගේ දෑස් අඳුරු ය.“ඔයිට වඩා හොඳයි දාස්පෙතියා පැළ ටිකක් හැදුවනං.” යි ගෝතමී කීව ද නදී සිනහව මල් පාත්තිය සකස් කළා ය. ඇය ඒ සඳහා වෙහෙසුණේ ඉමහත් ආශාවකිනි.“ලස්සනයි...” මැටිගෙදර දවල් කුමාරි මල් පාත්තිය දුටු ඇය සොම්නසින් හිනැහුණා ය. ගීත් ගේ විසිතුරු බඳුන් පිරි මඩුව වටා වෘත්තාකාරව සකස් කොට තිබූ පාත්තිය මලින් පිරී තිබිණ. ඔහු ඇසිපිය නොහෙළා බලා සිටියේ සිනාවෙන් ඒකාලෝක වූ යෞවන මුහුණ දෙස ය. අක්කාගේ දාස්පෙතියා, රෝස හා පිච්ච මල් ද තමාගේ දවල් කුමාරි මල් ද එපමණ සොඳුරු නැතැයි ඔහුට සිතිණ.“ඇයි?”නදී විස්මයෙන් ප්‍රශ්න කළා ය. ඔහු ගේ තියුණු බැල් ම ඇය අපේක්ෂා නොකළාක් මෙනි. ඇය ඔහු දෙස හැරී බැලුවේ සිනාවක් දැක ගැනීමේ බලාපොරොත්තුවෙනි. තමා ඔහු ගේ සිනාවක් දකින්නේ ඉඳහිට බව ඇයට සිහිපත් වූයේ මේ මනරම් උදයේ ය.“තියෙන නපුරුකම... හින්වෙන්නෙවත් නෑ...” යි නෝක්කඩු කී ඇය රවා බැලුවා ය. මඳ සිනාවක් පෑ තරුණයා මල් පාත්තියට නැඹුරු විය.“ඔයා හිනාවෙනකොට හරි ම ලස්සනයි.. කළු ම කළු මූණේ සුදුම සුදු හිනාව..” යි කී ඇය හඬ නඟා හිනැහුණා ය. මල් කිණිති කීපයක් ඇය අත තැබූ ගීත් වහා ඇය වෙතින් ඉවතට ගමන් කළේ ය.“ඔන්න ඉතිං... තරහ වුණා...”ඇය ඔහු පසුපස දිවගියේ කෙළිලොල් කෙල්ලක මෙනි. ඉබ්බකු කටුව තුළට වදින්නාක් මෙන් ඔහු මඩුවට රිංගන බව ඇය දැන සිටියා ය.“අපරාදෙ මං විහිළු කළේ....” යි පසුතැවෙමින් ඇය ඔහු සෙව්වා ය. මඩුවේ කෙළවරක ලී බංකුවක් තිබුණ ද ඔහු හිඳගෙන සිටියේ මැටි ගෙබිම මතය.“තරහ වුණාද?” යි ඇය ඇසුවේ ඔහු අබියස හිඳ ගනිමිනි.“අනේ..... මං විහිළුවක්නෙ කළේ...”ඇය හෙළු බැගෑබර බැල්ම ඔහුගේ සිත රිදවයි.“තරහ නෑ කියන්න.... අනේ කියන්න.....”ඇය ආයාචනා කරන කල ඔහු කෝපයට පත් විය. තමාට කතා කරගත නොහැකි බව ඇය නොදන්නී ද? ඔහු නැගී සිටින්නට තැත් කළේ ය. ඇය ඔහු ගේ දෙපය දෑතින් බදා ගත්තා ය.“ඉතිං... දුවන්න හදනවා.... ඇයි මේ?”ඇගේ හැඬුම්බර හඬ ඔහුගේ කෝපය තුනී කර දමයි.“මං ඔයාට ආදරෙයි ගීත්... ඔයත් මට ආදරෙයි... ඔයාට ඒක කියාගන්න බැරි වුණාට මට දැනෙනවා.... මං දන්නවා ඔයා මට ආදරෙයි කියලා...” ඔහු සුසුමක් හෙළුවේ ය.“මං... කළුයි... ගොළුයි.... ඔයාට මාව ගැළපෙන්නෑ නදී...” කියන්නට ඔහුට උවමනාය.“මේක තේරුමක් නැති දෙයක්.... ඔයයි මායි අහසට පොළව වගේ... මට මගේ පාඩුවේ ඉන්න දෙන්න නදී.... මට කතා කරගන්න බෑ තමා... ඒ වුණාට මගේ හිත ආදරෙන් පිරිලා.... මං බයයි ඔයාට කිට්ටු වෙන්න... මට මගේ තාත්තා නැති වුණා වගේ... අම්මා නැතිවුණා වගේ ඔයත් මට නැති වෙයි... මට තවත් දුකක් දරාගන්න බෑ කෙල්ලේ...”ඇය තුරුලු කරගෙන එසේ කොඳුරන්නට ඇත්නම්...! ඔහුගේ දෑසට කඳුළු නැගිණ. ඔහු ගේ දෑසට කඳුළු නැගිණ.“ඉස්සෙල්ල ම මං ඔයාව හරියට දැක්කෙ නෑ... යංතං ඡායාවක් වගේ දැක්කෙ.. ඈතින් අර වැවේ ඈතින් ඔයා හිටියේ... ඒ වුණාට ඒ වෙලාවෙ මට මොකක්ද වුණා ගීත්.. මට තේරෙන්නෑ ඒක විස්තර කරන්න. ඒත් මට දැනුණා හුස්ම හිරවෙනව වගේ... සුජිත් මට ආදරෙයි කිව්ව වෙලාවෙවත් මට එහෙම හැඟීමක් දැනුණෙ නෑ ගීත්...”ඔහුගේ දෑස දිළිසුණේ ය. ඔහු ඇගේ දෙවුරින් දැඩිව අල්ලා ගත්තේ ය.“ඌයි... රිදුණා...” යි ඇය වේදනාවෙන් මුහුණ හකුලා ගත් කල ඔහු සිය ග්‍රහණය ලිහිල් කළේ ය.“නපුරා.. සුජිත් ගැන කීව විතරයි යකෙක් වැහුණා නේද..?”ඔහු ඇය දෙස බලාගත්වනම සිටියේ ය. පැහැදිලි කිරීමක් උවමනා බව ඔහුගේ බැල්ම කියා පායි.“තියෙන ඉරිසියාව... සුජිත් කියන්නෙ මං බඳින්න වුන්න පිරිමි ළමයා...”වේදනාවෙන් විරූපි වූ එවන් මුහුණක් ඇය ඉන් පෙර කිසි කලෙකත් නොදුටුවා නිසැක ය.“ගීත්...?” යි ඇය කෑගෑවේ ඔහු අකාරුණික ලෙස තමා ‍පසෙකට තල්ලු කර දමා නැගී සිටි බැවිනි. යුහුසුලුව මඩුවෙන් පිටවූ ගීත් බයිසිකලයට නැගුණේය. ඇය ඔහු පසුපස දිව ගිය ද නවත්වාලන්නට සමත් නොවූවාය.“කෝ මල්ලි?”තේ කෝප්ප දෙකක් ගෙන ආ කෝසලා වටපිට බැලුවා ය.“ගියා.......”නදී ඇගේ දෑස මඟ හරිමින් උත්තර දුන්නා ය.“ගියා...? කොහෙද?”නදී තේ කෝප්පයක් අතින් ගත්තේ වෙනසක් නැතැයි හඟවන අටියෙනි.“පුදුම ළමයෙක්නෙ... මම කීව නේ ඔයාට මල් ඉති ටිකක් කපල දෙන්න කියලා...”“අක්කම දෙන්නකෝ...” යි කී නදී හිනැහෙන්නට වෑයම් කළා ය.“අනේ මංදා... මට පේන විදියට අපේ ඉලංදාරියා ඔයාව මඟාරිනවා... සමහරවිට දුක ඇති.”“ඇයි අක්කෙ...?”“නෑ ඉතිං... හොඳට කතා කර කර හිටපු ළමයෙක්නෙ. ජීවිතේ අතරමඟ මෙහෙම දෙයක් වුණා ම කතා කරන අය දැක්ක ම කේන්තිත් එනව ඇතිනෙ...”යුවතිය ගේ ළය දැවී ගියේ ය.“දෙන්න ම එක වයසෙනෙ... කොච්චර හිතට අමාරු ඇත්ද...”කෝසලා ගේ හඬ බිඳින.“අනේ අක්කෙ ගීත් මට ආදරෙයි.. මාත් ගීත් ට ආදරෙයි..” යි කෑ ගසා කියන්නට, කෝසලා වැලඳගෙන හඬ වැටෙන්නට නදී ට උවමනා විය. වෑයමින් කඳුළු මැඩ ගත් ඇය තේ උගුරක් බීවා ය.දවල් කුමාරි මල් පාත්තිය වෙත නැඹුරු ව සිටින යුවතිය දෙස අමරා බලා සිටියේ සෙනෙහසිනි.“ළමය පාට වෙලා... ලස්සන වෙලා..” යි ඇය සතුටින් සිතුවා ය.“අපි හෙටවත් යමු නේද නදී..”ඇගේ කාරුණික හඬ නදී ගේ රිදුණ සිත සනහාලයි. හැරී බැලූ ඇය මඳ සිනාවක් පෑවා ය.“මදැයි දැං මාත් සතියක් දෙකක් මෙහේ හිටියා...”“තාත්තා හෙට එනව කීවද?” නදී ඇසුවේ සෝබර සරිනි.“ඔව්. හෙට ඉරිදානෙ...”“ඔය තරම් ඇවිටිලි කරන එකේ ගිහිල්ලා එන්ඩ දුවේ..”බණ්ඩාර මැණිකා කතා කළේ මල් නෙළා අවසන් කළ පසුව ය. බුදුන් පුදට මල් නෙළන අතරතුර කතා කිරීම නොමැනවැයි ඇය සිතයි. සුස්මකින් පවා මල් කිළිටි කළ යුතු නැත.“ඔව් ඉතිං.. ගිහිල්ලා අම්මවත් බලල දවසක් දෙකක් ඉඳල ආපසු එන්න බැරිවයෑ...”ගෝතමී ගේ කතාව අමරාට මහත් සොම්නසක් ගෙන දේ.“කොහොමටත් මඟුල් ගෙදරට එන්න වෙනවනේ..”විළිබර හසරැල්ලක් පාන්නට නොවෙහෙසුණ ගෝතමී දාස්පෙතියා වටා උදළු ගෑවා ය.“අලුත් ජෝඩුවට දෙයියනේ කියලා කරදරයක් නැතිව ඉන්න ඇරලා අපේ නදී රස්සාවකටවත් යන්න ඕන නේ නංගියේ...”බණ්ඩාරමැණිකා හිස සැලුවා ය.“අනේ අපිට නං කිසිම කරදරයක් නෑ.. මොකද ආයෙ අපි දෙන්නා නදී ව උස්සගෙන ඉන්නවයෑ...”අමරාත් බණ්ඩාරමැණිකාත් හිනැහුණේ ගෝතමී සරදමක් කළ කලෙක මෙනි. ඒ සිනාවට හවුල් නොවූ නදී අඹ ගස වෙත ගියා ය.“ගීත්... මම හෙට යනව ගීත්... මම කරපු පුංචි විහිළුව ඔයා ඔය තරම් ලොකුවට ගණන් ගනී කියල මම හිතුවෙ නෑ” යි ඇය කොඳුරා කිවේ අඹ මුලක් මත හිඳ ගනිමිනි. අමරා සමඟ ද නදී කීප වරක් ම මැටි ගෙදර ගිය ද ඔහු ඇය මඟ හැරියේ ය. ඇය දුටු සැණින් බයිසිකලයේ නැඟී පලා යන්නට ඔහු පුරුදු ව සිටියි.“අනේ මන්දා අපේ මොනව වෙලා ද කියලා. හරියකට බත් කටක් කන්නෙ නෑ.. රෑට නින්දක් නෑ..”කෝසලා මැසිවිලි නැගුවේ ගෝතමී සමඟිනි. එවදන් නොඇසුණාක් සේ පසුවුවද නදීගේ දෑසට කඳුළු නැගිණ.“මං කොහොමද ගීත් ඔයාට කියන්නෙ සුජිත් ළඟ හැබෑ ආදරයක් තිබ්බෙ නෑ කියලා...” යි ඇය තොල්මතුළේ මහත් ශෝකයෙනි.ලබන සතියේ තව කොටසක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=as1406087</link>
    <topic>ලොව මෙතෙක් නොදුටු රෝස මල් දුටු ඌටියේ රෝස උයන</topic>
    <author>සේයාරූ සහ විස්තරය</author>
    <content>ලොව මෙතෙක් නොදුටු රෝස මල් දුටු ඌටියේ රෝස උයනඉන්දියාවේ තමිල්නාඩු ප්‍රාන්තයට වසන්තය උදාවන්නේ මල්බර ඵලබර මැයි මාසයේ දී ය. ඒ දෙනෙත් විස්මයට පත් කරවන තමිල්නාඩුවේත්, ඉන්දියානු කඳුකර ප්‍රදේශයේත් ‘අග රැජන’ වූ “ඌටිය” (Ooty) වෙසක් මාසයේදී සුන්දර මනාලියකගේ වෙස් ගන්නා නිසා ය.‘Don't miss it’ සංචාරකයන්ගේ පාරාදීසයක් බඳු වු නිල්ගිරි කඳුවැටියෙන් වට වූ ඌටි ප්‍රදේශයට පැමිණෙන දෙස් විදෙස් සංචාරකයන්ට අනිවාර්යයෙන්ම මඟ නොහැර දැකගත හැකි තැන් බොහෝමයක් තිබුණත් ඒ අතරින් ඌටියේ රෝස උයනට හිමිවන්නේ සුවිශේෂී ස්ථානයකි.තමිල්නාඩු ප්‍රාන්තයේ අලංකාර එමෙන්ම ප්‍රසිද්ධ නිල්ගිරි හෙවත් නිල් කඳු පංතියට අතරමැදි වූ ඌටිය උඩගමන්දලාම් ප්‍රාන්තයෙන් පාලනය වන නෙත් සිත් පිනවන අධික ශීත කඳුකර ප්‍රදේශයකි. ඉන්දීය කඳුකරයේ අගරැජන ලෙස විරුදාවලී ලත් ඌටිය නිල්ගිරි කඳුවැටි, කොළ පාට තණනිල්ල මෙන්ම ශීත දේශගුණයෙන් යුත් තේ වතු සහිත ඉන්දියාවේ ප්‍රසිද්ධතම සංචාරක පුරවරය වෙයි.ඌටි ප්‍රාන්තයේ සුන්දරත්වය ඒ ආකාරයෙන්ම දැකිය හැක්කේ මැයි මාසයේ දීය. ලොව කොතැනකවත් දැකගත නොහැකි තරමේ විවිධ වර්ණයන්ගෙන් යුත් රෝස එකම තැනකදී දැකගත හැකිනම් ඒ ඌටියේ පිහිටි රෝස උද්‍යානයේදී පමණි. මෙහිදී ලොව කොතැනකදීවත් දැකගත නොහැකි ලොව දුර්ලභ ගණයේ රෝස වර්ග දැක බලා ගැනීමේ අවස්ථාව සංචාරකයනට හිමි වේ.මැයි මාසයේදී අධික ශීත දේශගුණය නොතකා ඌටියට සංචාරකයන් ගලා එන්නේ වසරකට වරක් මැයි මාසයේ පවත්වන දෙනෙත් විස්මයට පත් කරවන රෝස සංදර්ශනය නැරැඹීමටය.ඉන්දියාවේ පිහිටි විශාල ම රෝස උද්‍යානය මෙය වන අතර ජයලලිතා රෝස උද්‍යානය නමින් ද මෙය නම් කර ඇත්තේ තමිල්නාඩුවේ බලාධිකාරය මේ හරහා හෝ ඒ රටට දැනෙන්නට විය යුතුය.හෙක්ටයාර් හතරක භූමි ප්‍රමාණයක වක්මළු ක්‍රමයට මේ රෝස උද්‍යානය ආරම්භ කෙරුණේ 1995 වසරේ මැයි මාසයේදීය. අලංකාර කඳු ගැටිත්තක වක්මළු පහකින් යුතුව ගෘහ නිර්මාණ ශිල්පීන්ගේ දස්කම් හා විස්කම් එක්තැන් කරමින් මේ රෝස උද්‍යානය නිර්මාණය කර ඇති අන්දම බලන්නට අපූරුය. මේ උද්‍යානයේ ලොව පුරා ඇති රෝස වර්ග මෙන්ම ලොව කොතැනකවත් නැති වර්ණයන්ගෙන් යුත් රෝස රෝපණය කර තිබේ. ඒ අතර කළු, කොළ සහ විවිධ රෝස පැහැයන්ගෙන් යුත් රෝස වර්ග රැසකි.අප කිසිදා අසා නැති රෝස වර්ග බොහොමයක් මේ ඌටි රෝස උයනේ වෙයි. ‘හයිබ්‍රිඩ් ටී රෝස මිනිඒචර් රෝස, පොලි ඇන්තස්, පැපගෙනා, ෆ්ලොරිබන්ඩා, රම්බ්ලර්ස්, යකිමෝර් යනාදී වූ රෝස වර්ග කීපයක නම් ඒ රෝස පඳුරු ඉදිරිපිට සිටුවා ඇති පුවරුවල වෙයි.තමිල්නාඩු ගෘහ නිර්මාණ දෙපාර්තමේන්තුව හරහා පාලනය වන මේ උද්‍යානය ආරම්භයේදී රෝස වර්ග 1919 ක් තිබුණත් අද වන විට එය රෝස වර්ග 20,000 ක එකතුවකින් සමන්විතය. ඉන්දියාවේ විශාලතම රෝස එකතුව මෙය වන අතර ලොව කොතැනකවත් දැකිය නොහැකි කළු, කොළ වැනි අති දුර්ලභ වර්ණයේ රෝස ඒ අතර සුවිශේෂිය. මේ රෝස උද්‍යානයේ බොහෝමයක් රෝස අතර විවිධ පුද්ගලයන් අනුස්මරණය සඳහා නම්කළ අලුත් රෝස වර්ග වෙයි.ඌටියේ රෝස උද්‍යානයේ සුන්දර රෝස නිමැවුම් දැකිය හැකි වන්නේ මැයි මාසයේදී ඌටියට පැමිණෙන සංචාරකයින්ටය. මේ සුන්දර රෝස මල් නිමැවුම් කිසිඳු සංචාරකයකුට ලොවේ කිසිඳු තැනකදී නෙත නොගැටෙන විරල දසුනකි. ඉන්දියාවේ විවිධ ප්‍රාන්ත තම හැකියා හා දස්කම් ලොවට කියාපාන්නට මෙන් දැඩි වෙහෙසක් දරා ස්වභාවික රෝස මල්වලින් තම නිර්මාණ ඉදිරිපත් කර තිබේ. විවිධ පාටින් යුත් රෝස මල් දස දහස් ගණනක් එක් නිර්මාණයක් වෙනුවෙන් වෙන් වෙයි. එකම ප්‍රමාණයෙන් එකම හැඩයෙන් යුත් රෝස පර නොවන ආකාරයට මේ නිමැවුම්වලට යොදා ගෙන තිබූ ආකාරය පුදුම සහගතය. මේ දසුන් සංචාරකයන්ගේ ජීවිතයේ සදා අමරණීය සිහිවටනයන්ය.ඉන්දීය කර්ණාටක සංගීතයෙන් මිහිරි තනු වයන රෝස මල් එකතුවකින් යුතු වූ වීණාව මෙවර රෝස සංදර්ශනයේ දෙනෝ දාහක් සංචාරකයන් වශී කළ අපූරු අංගයක් විය. ඉන්දීය සංස්කෘතියේ සැබෑ සුන්දරත්වය ලොවට කියාපාන මේ අපූරු නිමැවුම් සංචාරක සිතෙන් කිසිදා ගිලිහී නොයනු ඇත්තේය.ඔබ වන්දනාවේ හෝ ව්‍යාපාර හෝ රාජකාරි හෝ විනෝදය සඳහා හෝ කුමන අරමුණක් තකා ඉන්දියාවේ සංචාරයක යෙදුණත් ලොව ලස්සනම රෝස බලන්නට, රෝස මලින් කළ මනස්කාන්ත නිමැවුම් බලන්නට ඉන්දීය කඳුකරයේ අගරැජන බඳු ඌටියට යන්නට අමතක නොකරන්න.ඉන්දීය සංචාරයකින් පසුසේයාරූ සහ විස්තරයසුභාෂිණි ජයරත්න  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=as1406088</link>
    <topic>නෙළුම්විල</topic>
    <author/>
    <content>නෙළුම්විලපුංචි පියුම්ලා ගේත්, ඔහු ගේ පුංචි අම්මලා ගේත් ගෙවල් දෙක පිහිටා ඇත්තේ එක ම වත්තේ ය.හිතට පාළුවක් දැනුණු බොහෝ අවස්ථාවල පුංචි පියුම් පුංචි අම්මා ළගට දුවන්නට පුරුදු වී සිටියේ ය.දිනක් ඔහු එහි යන විට පුංචි අම්මා අලුත් අත් ඔරලෝසුවක හැඩ බලමින් සිටියා ය.‘මේක ලස්සන ද පුතේ?’‘හරි ලස්සනයි පුංචි’එතෙක් කල් ඇය පාවිච්චි කළ පරණ අත්ඔරලෝසුව මේසය මත විය. එහි වෙලාව හොඳින් දිව්වත් පටිය කැඩී තිබිණ.‘ඔයා ඕන්නං ඕක ගන්ඩ!’ පුංචි අම්මා පියුම්ට කීවා ය.බෙහෙවින් සතුටට පත් පියුම් පරණ අත්ඔරලෝසුව රැගෙන ගෙදර'විත් එය සිය පාසල් බෑගයේ සාක්කුවක සැඟවූයේ ය.පසු දා පුංචි පියුම් පාසල් ගියේ ලොකු සතුටකිනි.පන්ති භාර ගුරුතුමිය හිනැහෙමින් පන්තියට ආවා ය.‘ආයිබෝවන් ළමයිනේ!’‘ආයිබෝවන් ටීචර්!’සෙසු ළමයින් පාඩමට අදාළ පොත පත අතට ගන්නා විට පියුම් අතක් කලිසම් සාක්කුවක ලා ගෙන ගුරුතුමිය ඉදිරියට ගියේ ය.‘මොකද පියුම්?’‘මං ටීචර්ට බඩුවක් ගෙනාව!’‘ඒ මොකක්ද?’‘මේං!’පියුම් සාක්කුවේ සඟවා ගෙන සිටි අත් ඔරලෝසුව ගෙන ගුරුතුමියට පෑවේ ය.‘ටීචර් මේක තියා ගන්ඩ! මේක ටීචර්ට හොඳයි’පියුම් එය බලෙන් ම ගුරුතුමිය ගේ අතෙහි තබා සිය'සුන වෙත ගියේ ය.අත්ඔරලෝසුව ගුරු මේසය මත තැබූ ගුරුතුමිය පාඩම පටන් ගත්තා ය.පාසල ඇරිණ.ගුරුතුමිය දරුවන් කැඳවාගෙන යෑමට ආ භාරකරුවන් වෙත විමසිලිමත් දෑස යොමු කළා ය. පියුම් ගේ අත්තම්මා එහි සිටියා ය.ගුරුතුමිය වහා ඇය වෙත ගියා ය.‘මේ පියුම් පුතාගේ අත්තම්ම නේද?’‘ඔව් ටීචර්’‘අද හරි වැඩක් වුණානෙ අත්තම්මෙ. පියුම් මට තෑග්ගක් ගෙනත් දුන්නනෙ!’ගුරුතුමිය තෑගි ලැබුණු අත්ඔරලෝසුව වියපත් කතගේ අතෙහි තැබුවා ය.‘මේක අපේ පොඩි දූ පාවිච්චි කරපු අත්ඔරලෝසුවනේ ටීචර්. එයා අලුත් එකක් ගත්තනෙ’‘අත්තම්ම ඕක එයාට ගිහින් දෙන්ඩ!’ගෙදර ගිය පියුම්ගේ අත්තම්මා පියුම්ට නොදැනෙන්නට අන් අයට රහස හෙළි කළා ය.සවස් යාමයේ විවේකී මොහොතක පියුම් ගේ අම්මා ඔහුට සමීප වූවා ය.‘පුතේ, අද ඔයා පන්තියෙ ටීචර්ට තෑග්ගක් දුන්න කියල අපට ආරංචියි’පියුම්ගේ හුරතල් මුහුණට බැරෑරුම්කමක් ආවේ ය.‘අම්මෙ, අපේ ටීචර් හැමදාම වෙලාව අහන්නෙ එහා පන්තියෙ ටීචර්ගෙං. ඉතිං මං පුංචි අම්ම මට දීපු අත්ඔරලෝසුව ටීචර්ට දුන්න. එතකොට එයාට කාගෙන්වත් අහන්නෙ නැතුව වෙලාව බලාගන්ඩ පුළුවන්නෙ.’අනන්‍යතාව සඟවා සිටීමට කැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.විභාගය දවස උදාවී තිබිය දීත් ගජනායක හොර නින්දක් නිදාගෙන සිටියේය.මව ඔහු අවදි කරවූයේ දොස් කියමිනි.මවගේ කීද්දීමෙන් අවදි වූ හෙතෙමේ ඇඳ පැලඳ බස් නැවතුමට ආවේ වුවමනාවෙන් ම ගමන බාල කරමිනි.ඔහුගේ නරක වෙලාවට බස් රිය ද පැමිණ තිබුණේ නැත. අලුත් ඇඳුමින් සැරසී සිටි සිසු සිසුවියෝ බසය එනතු‍රු මග බලා සිටියහ.පමා වී පැමිණි බස් රියේ අතිරේක මගීහු ද පිරී සිටියහ. එහෙත් සිසු සිසුවියෝ පොරකා එහි ගොඩවූහ. ගජනායක ද එහි එල්ලුණේ ය.ගජනායකට පොටක් පාදමින් බසය අතරමගදී කැඩුණේ ය.“අපි හදාගෙන යමු” ගජනායක රියදුරුට යෝජනා කළේ ය.“හදන්න වෙලා යයි. විභාගෙට යන ළමයි කොහොම හරි යා ගන්ඩ! මාත් මේ කැඩිල තිබුණ බස් එක තමයි යාන්තං ගැටගහගෙන ආවෙ විභාගෙට යන ළමයි ටිකවත් දාගෙන යන්න කියල.” රියදුරු තැන කරුණු පහදා දුන්නේ පියකු පරිද්දෙනි.බසය කැඩුණු තැන සිට පාසලට කිලෝ මීටර් තුන හමාරක් පමණ තිබේ.ගජනායකට කල්පනාවක් පහළ වූයේ ය.ළඟ පාතක තමා හඳුනන වෑන් රියක් තිබෙන බව මිතුරකුට පැහැදිලි කළ ගජනායක විභාගයට යන ළමයින්ගෙන් බස් ගාස්තු ටික එකතු කොට වෑන් හිමිකරුට දී තම ගමන පිරිමසා ගැනීමට හැකි බව කියා සිටියේ ය. ළමයි ද ඊට එකඟ වූහ. ගාස්තුව අතට ගත් ගජනායක ළමයින්ට ඉදිරියේ තැනකට රැස්ව ඉන්නැයි කියා වෑන් රිය සොයා පය ඉක්මන් කළේ ය.හෝටලයකට වැදී සප්පායම් වුණු ගජනායක දුම්වැටියක් ද උරා සිසු සිසුවියන් කරා ආවේ ඔවුන්ට බලාපොරොත්තු දෙමිනි.වැඩේ හරි! කට්ටිය 18 යි නේ. වෑන් එක එනව. පරක්කු වුණොත් මං වෙන එකක් හරි නවත්ත ගන්නං කො.”වෑන් එක ආවේ නැත. එහෙත් පාරේ බඩු වගයක් ගෙන යමින් තිබූ ලොරි බාගයක් නවත්වා ගන්නට ගජනායකට හැකි විය.“අංකල්'‍. අපිට විභාගෙට යන්න පරක්කු වෙනව. ආපු බස් එක කැඩුණ. අර ගෑනු ළමයි ටික අඬනව. බැරිද අපිව ඉස්කෝලෙ ළඟින් දාගෙන යන්න. ලොකු උදව්වක් අංකල්!”විභාගයට යන්නට නොඉවසිලිමත්ව සිටි ගැහැනු ළමයින් ටික දුටු විට රියැදුරාගේ හිත උණු විය.“පුළුපුළුවන් විදියකට නැගගන්න කියන්න”රියැදුරු ගජනායකට කීවේ ය. ගජනායකගේ විධානයෙන් ලොරි බාගය වෙත දුව ආ සිසු සිසුවියෝ දනිපනි ගා එහි නැග ගත්හ.ලොරි භාගය පාසල් ගේට්ටුව අසල නතර කරද්දීම දඩිබිඩියේ බැස ගත් ඔවුහු විභාග ශාලාව කරා දුව ගියහ.රියැදුරු තැන වෙත ගිය ගජනායක ඔහුට ස්තුති කරන්නට පටන් ගත්තේ ය.“අනේ අංකල්ට කොහොම පින් දෙන්නද මන්ද? අංකල් අපිට පිහිට වුණේ දෙවි කෙනෙක් වාගෙ.”“ළමයො ස්තුති කළා ඇති. ඔය ළමයත් දුවල යන්න. විභාගෙ පටන් ගන්න දැං සීනුවත් ගැහුව නේද?” රියැදුරු නොඉවසිල්ලෙන් කීවේ ය.“එහෙම හොඳ නෑනෙ අංකල්. මං ගානෙ හරි අංකල්ගෙ වියදම පියවන්න එපායැ.”“ඕකට සල්ලි ඕනෑ නෑ. දැන් ඔය ළමයත් දුවල යන්න විභාගෙට”“එහෙනං තේ එකක්වත් බීල යමුකො අංකල්. බහින්නකො වාහනෙං.”“මේ ළමයට විභාගෙට යන්න හදිස්සියක් නෑ වගේ” එසේ කී රියැදුරු තැන යළිත් සිය ගමන පිටත් විය.ගජනායක පාසල ඉදිරිපිට හෝටලයට වැදුණේ ය. ඔහු ඉන් පිටව විභාග ශාලාවට එනවිට ප්‍රමාද විය හැකි සාධාරණ කාලය ද ඉක්ම ගොස් තිබිණ.ඒ ගැන විභාග ශාලා පරීක්ෂකවරයා ගජනායකට දොස් කීවේ ය. එහෙත් ගජනායක දීමට යස පිළිතුරක් විය.“එහෙම කියන්න එපා සර්. බස් එක මගදි කැඩුණා‍. යන්තං ලොරි බාගයක් කතා කරගෙන ළමයි ටික දාගෙන ආවෙත් මම.‍ ‘සල්ලි මදි’ කියල ඩ්‍රැයිවර් ‘බර බරේ’ දාන්න ගත්තා. ඉස්සරහ හෝටලෙන් රුපියල් සීයක් ණයට අරගෙන දීලයි මේ ආවෙ. නැත්තං ළමයි කට්ටිය එක්ක මටත් එන්න තිබුණා‍. දැන් ඒ ගොල්ලො ඇතුළෙ. නඩේ ගුරා එළියෙ! එහෙම හොඳ නෑනෙ සර්.”“ගජනායක, විභාග නීති කියන්නෙ ඔයාට ඕනෑ විදියට වෙනස් කරන්න පුළුවං දේවල් නෙමේ.”මේ කතාවෙන් ගජනායක නිසි මගට වැටිණ.“කමක් නෑ සර්. මොනව කරන්නද? දැන් මට විභාගෙ ලියන්න හිතෙන්නෙ නෑ. මට උදවු කරන්න ගිහිං සර්ල කරදරේ වැටුණොත් ඒකත් හරි නෑ.”කෙසේ වුව ද ගුරුවරයා කල්පනා කළේ ගජනායකට අවස්ථාව සලසාදීම ගැන ය.ගජනායකට ගුරු සිත ඉවෙන් මෙන් දැනිණ.“දැං වෙලාවත් ගතවෙලා ඉවරයිනෙ සර්. අනිත් ළමයි ලියලත් ඉවර ඇති. නිකං නමට ලිව්ව කියන්න ලියනවට වැඩිය හොඳයි නොලියම ඉන්න එක” ගජනායක සිය කැමැත්තෙන් ම නිගමනයකට පිවිසියේ ය.ඉහත දැක්වූයේ සිසුවකු විභාගය අසමත්වීමට පෙරුම් පිරූ ආකාරයයි.විභාගය සමත්වීමට සිසුවකු එක් විෂයයකට ලබාගත යුත්තේ ලකුණු සියයක් නොව තිස් පහක පමණ අවමයකි.විෂයයන් තුනකට ලකුණු පනහ ඉක්මවා ලබාගෙන ඇත්නම් උසස් පෙළ සඳහා සුදුසුකම් ලැබේ. ‘පහසුකම් නෑ’ යන භීතිකාව වෙනුවෙන් 60% ක ලකුණු අත්හැරිය ද විභාගය සමත්වීමේ ඉඩකඩ සිසුනට තිබේ. නිදහස් අධ්‍යාපනය පවතින රටක සාමාන්‍ය පෙළ විභාගයට පෙනී සිටින සිසුන්ගෙන් අඩකට ද මදක් වැඩි ප්‍රමාණයක් අසමත්වීම නම් අභාග්‍යයකි.පහළොස් වසරක් විදුහල්පතිවරයකු ලෙස කටයුතු කර ඇති නන්දසේන විතාරණ මහතා විසින් ලියන ලද ‘සුවිශේෂ දරුවකුවීමේ සරල මඟ’ නමැති ග්‍රන්ථය ඇසුරිනි. සිළුමිණ පාඨකයකු විසින් යොමු කරන ලද්දකි.නෙළුම්විලසිළුමිණලේක්හවුස් කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=as1406089</link>
    <topic>මැණික් හා බැඳුණු  රස කතා</topic>
    <author/>
    <content>මැණික් හා බැඳුණු  රස කතාසෝමපාල මෙනේරිපිටියපරකඩුවඑදා මෙදා තුර මැණික් ගැරීමේ දී මෙන්ම මැණික් වෙළෙඳාමේදී හා නොයෙකුත් අවස්ථාවල මැණික් හා බැඳුණු රසවත් කතා බොහෝ තිබේ. එදා මැණික් ගරන්නෝ විවිධ ක්‍රියාකාරකම් මඟින් ඔවුන්ගේ පරමාර්ථ ඉටුකර ගත් බව ඒ හා බැඳුණු මේ රසකතා තුළින් පැහැදිලි වේ.මැණික් ගරන්නෝ දින ගණනක් මහන්සි වී පතල හාරා තට්ටු හතරක් ගසා ඉල්ලමට බසින්නේ විශාල බලාපොරොත්තු ඇතුවය. දෙවි දේවතාවුනට බාර හාර වී හොඳ හෝරාවක් බලා ඉල්ලම කඩන්නේ දෙඅත් එක්කොට ඉල්ලම දෙසට වැඳ නමස්කාර කිරීමෙන් පසුවය. මෙසේ ඉල්ලම කඩන විට පතලේ වියදම්කරුවන් හා ඉඩම් හිමියන් මෙන්ම බලපත්‍රය හිමියා වෙනුවෙන් නියෝජිතයක් සිටින්නේය. ඔහු මැනේජර් ය. ඒ පතලේ කම්කරුවන්, මැණික් සොරකම් කරන්නේ දැයි බැලීමටය. මෙසේ කරන මැණික් හොරකම් පතල් භාෂාවෙන් හඳුන්වනු ලබන්නේ “බකයා ගසනවා” යනුවෙනි.මැනේජර් එසේ බලා සිටියදී එක් අයෙකු ඉල්ලම් කඩන අතර තව දෙදෙනෙක් එම ඉල්ලම් කූඩවලට පුරවා අතින් අත යවා වළ මතුපිට වූ ඉල්ලම් කමතට එවති. පතලේ වැඩ කරන්නන් මැණිකක් දුටුවහොත් බකය ගැසීමේ චේතනාවෙන් වැඩ කිරීම බලපත්‍ර සහිත පතල්වල බොහෝ විට සිදුවන්නකි. ඒ අතර තනි තනිව බකයා ගැසීමට ලැබුණහොත් එයත් එසේමය.වරක් එක් පතලක ඉල්ලම් කඩමින්, සිටින විට නිල් කැටයක් වැටෙනවා දුටු ඉල්ලම් කඩන්නා එය සඟවා ගැනීමට ක්ෂණිකව උප්පර වැට්ටියක් කල්පනා කළේය. වට පිට හෙරැහින් බලා උඩ බලන විට අහසේ උකුස්සෙකු ඉගිළෙන ආකාරය දුටුවේය. ඒ දැක “උකුස්සෙකු ඉන්න උඩ...” කියමින් වචන උච්චාරණයෙන් උගේ ඉගිළීමේ විශේෂ බවක් කියා පෑවේය. එවිටම මේ අරුමය කුමක් දැයි බැලීමට සියල්ලෝම උඩ බැලුවෝය. ඉල්ලම් කඩන්නා ක්ෂණයකින් නිල් කැටය ගෙන බඩතුරේ සඟවා ගත්තේ සියල්ලන්ටම නොපෙනෙන්නටය. ඒත් හොරුන්ගෙත් හොරු කම්බ හොරු කීවා සේ එකෙක් මේ සොරකම දුටුවේය. නමුත් නිහඬව සිටියේය.එදින පතලයේ වැඩ නිමවා නිවෙස් බලා යද්දී මැණික බකයා ගැසු අය සමඟ එය දුටු පුද්ගලයා ද මඟට බැස්සේය. මඳ දුරක් නිහඬව ගිය හොරකම දුටු පුද්ගලයා “මචං අර දවල් පෙන්නපු උකුස්සගෙන් බාගයක් මටත් අයිතියි” කීවේ හොරකම දුටු බව ව්‍යංගයෙන් ඇඟවීමටය. ඉල්ලම් කැඩු තැනැත්තාගේ ගත සීතල වී ගියේය.මෙය ප්‍රසිද්ධ වුවහොත් බඩ පුරා ගුටි කන්නට වන බවත් හිරේ ළගින්නට වන බවත් දන්නා ඔහු එයට කැමැති විය.පතලේ වැඩ අවසන් කර, ගරාගත් මැණික් අලෙවියෙන් ලද සොච්චම් මුදල ද ගෙන පසුව දෙදෙනාම එකතුව බකය ගැසු මැණික අලෙවි කර ලක්ෂ ගණනක් අතමිට මොළවා ගත්හ.ඉල්ලම් කඩන විට මැණිකක් දුටුවොත් කෙසේ හෝ මැනේජර් මහතාගේ ඇස් වසා බකයා ගැසීම සේවකයන් එකමුතුව හෝ තනියම කරන අවස්ථා ද තිබේ. මේ කෙනෙකුට සිතා ගැනීමටවත් අපහසු සිදුවීමකි. අඩි හත අටක් ගැඹුරු පතලයේ ඉල්ලම කඩමින් සිටි පුද්ගලයා ඉදිරියේ මැණිකක් පෙරළී වැටුණේය. එය කකුලට යට කර ගත් ඉල්ලම් කඩන්නා එය අතට ගන්නා ක්‍රමය කල්පනා කළේ කොම්පියුටරයකට වඩා වේගයෙන් මොළය ක්‍රියා කරවමිනි. ක්ෂණයකින් ක්‍රමය හිතට වැටුණේය. වරක් දෙවරක් ඉල්ලම් කූරේ තුඩ දෙස බැලුවේය. දෙගමනක් නොසිතා සියුම් කූඩ සහිත ඉල්ලම් කූරෙන් කකුලට ඇන ගත්තේ ‘උහ්’ ගාමින් කකුල අල්ලාගෙන නැමුණේය. ඉල්ලම් කූර අතින් ගිලිහිණි. හිසේ බැඳ තිබූ ජටාව ලිහා කකුල වෙලා ගත්තේ ලේ යෑම වැළැක්වීම පිණිසය. කකුල යට තිබූ මැණික ද ඒ සමඟම ජටා රෙද්දට බැඳ ගත්තේය.කකුල තුවාල වනවා දුටු සෙසු පිරිස කලබල වී තුවාලකරු වත්තම් කර ගොඩට ගති. වාඩියට ගෙන ගිය තුවාල කරුට වෙනිවැල්ගැට තම්බා බීමට දී මඳ වේලාවක් ඇල් වතුරින් කකුල තෙත් කරමින් ලේ යෑම පාලනය කළෝය. තුවාලයේ වේදනාව මඳක් අඩු වූවාට පසු සෙසු පිරිසට පතලයේ ඉදිරි වැඩ කිරීමට පැවරූ මැනේජර් මහතා තුවාලකරුට ගෙදර ‍ෙගාස් ඩිස්පැන්සරියෙන් බෙහෙත් දමා ගැනීමට මුදලක් ද දුන්නේය. මුදල ද ගෙන නිවසට ගිය ඔහු තුවාලය බැඳ තිබූ ලේන්සුව ගලවා මැණික ගෙන එය සෝදා ප්‍රවේශමට තැබුවේය.තුවාලය සුව වන තෙක් පතලයේ නිවාඩු ලැබුණේ සියලු අයිතීන් සහිතවය. එනිසා පතලින් ලද මැණික් අලෙවියෙන් ලැබුණු මුදල් කොටස ද ගත්තේය. පසුව රහසිගතව මැණික් ව්‍යාපාරිකයකු හමු වී අලෙවි කරගනෙ තිබේ.කිසිවෙකුටවත් සිතා ගැනීමටවත් නොහැකි ආකාරයේ සොරකම් ද පතල්වල වන්නේය. මේ එවැන්නකි. විහිළුවෙන් තහළුවෙන් වැඩ කිරීම පතල් කම්කරුවන්ගේ සිරිතකි. එවිට විඩාව හා අපහසුතා අමතක වන බැවිනි. මෙසේ විහිළු තහළුවෙන් වැඩ කරගෙන යන අතර තුරේ එක් අයෙක් නිවාඩු පාඩුව සිටින අවස්ථාවක මැටි ගුලියක් ගෙන සතෙකුගේ රූපයක් අඹා පතලේ ගැටිය උඩ හෝ තට්ටුව මත තැබීම පුරුද්දක් කරගත්තේය. ඔහු මෙය දිනපතා කරන්නකි.වරෙක අලියෙකු හදන ඔහු තවත් දවසක සිංහයෙකු හදන්නේය. තවත් දවසක හාවකු හදයි. එය ඔහුගේ විනෝදාංශයක් සේ සැලකු සෙසු කම්කරුවෝ ඒ ගැන තැකීමක් නොකළහ. ඔහු එසේ නිර්මාණය කළ රූපය පොඩි එකාට දීමට යැයි කියා වැඩ නිමවා නිවසට යන විට ගෙන යන්නේය. නමුත් මේවා නිවසට ගෙන ගියේ නැත. මඟදී කැලයට විසිකර ගියේ නඩයේ පිරිස මුලා කිරීමේ අරමුණ ඇතිවය.දින හතරක් පතල හාරා ඉල්ලම් කඩන දිනය ද උදා විය. තුමතේරුවට (පරීක්ෂාවට) මැනේජර් මහතා සිටිය ද තේ බොන වේලාවේදී මැටියෙන් අලියකු අඹා තට්ටුවක් මත තැබුවේ පුරුද්දට මෙනි. ඉල්ලම් කඩා අවසන් කර එදින ද පිරිස වැඩ නිමවා නිවෙස් බලා යෑමට පිටත් වූහ. අලියා නිර්මාණය කළ අය ද පොඩි එකාට දෙන්නට කියා මැටි අලියා ගෙන ගියේය. වෙනදත් ඔහු නිර්මාණය කළ සතා ගෙනයන බැවින් කිසිවෙක් ඔහු අවිශ්වාස නොකළේය.වෙනදා මෙන් එදින ද අතරමඟදී කිරිමැටි අලියා කැලෑවට විසි නොකළ මේ පුද්ගලයා එදා නිවසටම ඌ රැගෙන ගියේය. පතලයේ වැඩ නිමවා මාස දෙක තුනක් ගිය පසු කටින්කට ආරංචිය පැතිර ගියේය. ඉල්ලම් කඩන විට අසුවුණ මැණික ගිල්ලවා කිරිමැටි අලියා අඹා ඒ පුද්ගලයා මැණික ගෙදර ගෙන ගියේ ඒ ආකාරයටය. පසුව මේ සිද්ධිය සිහිපත් කරමින් පතල් හිමියෝ “බාස් උන්නැහේ අලි අඹන්න බැහැ” යි කියන්නේ විහිළුවටම නොවේ. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av1406082</link>
    <topic>ඉන්ද්‍රනාථ තේනුවර ගේ නව ආරක ඡායාරූප දැක්මක්</topic>
    <author>ඉසවි</author>
    <content>ඉන්ද්‍රනාථ තේනුවර ගේ නව ආරක ඡායාරූප දැක්මක්ප්‍රවීණ ඡායාරූප ශිල්පී ඉන්ද්‍රනාථ තේනුවර විසින් ඉදිරිපත් කරනු ලබන ‘ආ‍ලෝක පිත්තාරු’ ඡායාරූප ප්‍රදර්ශනය සහ එම කෘතිය එළිදැක්වීම ලබන 13 දා සවස 4.30 ට කොළඹ හෝර්ටන් පෙදෙසේ ජේ.ඩී.ඒ. පෙරේරා කලාගාරයේදී පැවැත්වේ. මෙම ප්‍රදර්ශනය 16 වැනිදා දක්වා පැවැත්වේ.කැලණිය විශ්ව විද්‍යාලයේ ප්‍රතිබිම්බ සහ දෘෂ්‍ය කලා අංශයේ බාහිර කථිකාචාර්යවරයෙක් ලෙස ද කටයුතු කරන ඉන්ද්‍රනාථ ඡායාරූප ශිල්ප කලාව පිළිබඳ ග්‍රන්ථ දහයක් ම ලියා ඇත්තේ ය. එමෙන් ම ඔහු ඡායාරූප ප්‍රදර්ශන කිහිපයක් ම පවත්වා ඇත්තේ ය. ඔහ‍ුගේ අලුත් ම ඡායාරූප ප්‍රදර්ශනය ආලෝක පින්තාරු ඡායාරූප ප්‍රදර්ශනයයි. කුමක් ද මේ අලුත්ම ඡායාරූප ප්‍රදර්ශනය? අපි ඒ පිළිබඳ ඉන්ද්‍රනාථ තේනුවරගෙන් විමසුවෙමු.“මේ ඡායාරූප විශේෂයි. මේ ඡායාරූප මම අරගෙන තිබෙන්නේ රාත්‍රි හතෙන් පසුව. සාමාන්‍යයෙන් අපි ඡායාරූප ගන්නේ ආ‍ලෝකය ඇති විට. නමුත් රාත්‍රි කාලයේදී අරගෙන ඇති මෙම ඡායාරූපවල විශේෂත්වය තමයි ඡායාරූප ගැනීමට අවශ්‍ය ආලෝකය ලබාගෙන තිබෙන්නේ ගෘහස්ථ විදුලි පන්දම් ආලෝකයෙන්. මේ සඳහා මම වැඩි එළියක් ඇති විදුලි පන්දම් භාවිතා කර තිබෙනවා. මේ ඡායාරූප ගැනීම තනිවම කරන්න බැහැ. මේ සඳහා මා සමඟ හයදෙනෙකුගෙන් සැදුම් ලත් කණ්ඩායමක් ඉන්නවා. අපි විවිධ ප්‍රදේශවලට ගිහිල්ලා අපිට අවශ්‍ය ස්ථාන තෝරාගෙන තමයි එම කාර්ය කළේ. කැමරාව ස්ථාවර රාමුවක රඳවලා අවශ්‍ය පසුබිම සකසලා මම තමයි අවශ්‍ය විදිහට විදුලි පන්දම් දල්වන්නේ. සාමාන්‍යයෙන් එක් ඡායාරූපයක් ගැනීමට පැය තුනක්, පැය හයක් පමණ ගතවෙලා තියෙනවා. මම ගත්ත ඡායාරූප සංස්කරණය කරලා බලනවා.මේ අපූරු ඡායාරූප ගත්තේ ඩිජිටල් කැමරාවෙන්ද?ඔව්. පරිගණකයත් ඩිජිටල් කැමරාවත් ඇසුරේ බිහි වූ නිර්මාණවලින් තමයි මේ ප්‍රදර්ශනය පවත්වන්නේ. මුල්කාලේ කවුරුවත් ඩිජිටල් වලට කැමැති වුණේ නැහැ. ඩිජිටල් භාවිත කරන්නේ පින්තූර ගන්න දන්නැති අය කියලා තමයි ඒ දවස්වල කිව්වේ. නමුත් මම හිතුවා නව තාක්ෂණයට බැණ වදිමින් නොසිට, එය ප්‍රතික්ෂේප නොකර ඒ ඇසුරෙන් අත්හදා බැලීම් කරන්න බැරි ඇයි කියලා. මං දකින දෙයක් තමයි ඩිජිටල් වලදි පාට හදන්න පුළුවන්.රට වටා ගොස් මේ ඡායාරූප ගැනීමට ඔබට කොතරම් කලක් ගියාද?“සාමාන්‍යයෙන් මට මාස හයක් පමණ ගත වුණා. පොලොන්නරුව, අනුරාධපුරය, බදුල්ල, ඇඹිලිපිටිය, බලන්ගොඩ, මන්නාරම, සීගිරිය, තේවත්තේ පල්ලිය ආදි ප්‍රදේශවල බෞද්ධ සිද්ධස්ථානය, කතෝලික පල්ලිය ආදිය තමයි ඡායාරූප ගත‍කළේ. මට අවශ්‍ය වුණා මුස්ලිම් පල්ලියකුත් ඡායාරූප ගත කරන්න. නමුත් පල්ලිය සුදු පැහැ නිසා එය මගේ ක්‍රමයට ගැළපෙන්නේ නැහැ කියලා මට දැනුණා.ඔබ චිත්‍ර ශිල්පියෙක් ද? ඡායාරූප ශිල්පියෙක් ද? එහෙමත් නැත්නම් ගුරුවරයෙක් ද?ඉන්ද්‍රනාථ තේනුවර නිසා පුද්ගලයා තුළ ඔය හැම කෙනෙක් ම ඉන්නවා. මට චිත්‍ර අඳින්න පුළුවන්. නමුත් මම චිත්‍ර ශිල්පියෙක් නෙමෙයි. මගේ සීයා, තාත්තා, මල්ලිලා දෙන්නත් චිත්‍ර ශිල්පීන්. මම ‘යොවුන් ජනතා’ පුවත්පතේ අවුරුද්දක් පමණ හිටියා. නමුත් විජය සමාගමෙන් ‘තරුණයා’ පටන් ගනිද්දි මම ඊට එක් වුණේ රූ රටා සංස්කාරකයෙක් හැටියට. මම නවකයන්ට ඡායාරූප ශිල්පය උගන්වනවා. ඊට අමතරව විශ්ව විද්‍යාලයේ බාහිර කථිකාචාර්ය වරයෙක් ලෙස කටයුතු කරනවා.මංගල ඡායාරූප කලාවේ නොමැකෙන නාමයක් තැබූ ඡායාරූප ශිල්පියකු ලෙස දිගු ගමනක් පැමිණි ඔබ මේ අංශයට යොමුණේ කෙලෙසද?දකුණේ ඉපදිලා අම්පාරේ හැදී වැඩුණු මම එක්දහස් නවසිය හැත්තෑ තුනේ අවුරුද්දේ කොළඹට ආවේ ශිෂ්‍යත්ව විභාගයෙන් සමත්වෙලා කොළඹ තර්ස්ටන් විද්‍යාලයට ඇතුළත් වෙන්න. මට මතකයි පුංචි කාලේ අහසේ ජෙට් ගියාට පස්සේ තියෙන දුම්පාර දිහා බලාගෙන මං කල්පනා කළේ පයිලට් කෙනෙක් වෙන්න. අම්පාරේ ඉන්දැද්දි මාව කවුරුත් ඇඳිනගෙන හිටියේ රචකයෙක් හැටියට. නමුත් කොළඹ ආවට පස්සේ මගේ ගමන් මඟ වෙනස් වුණා. මම ඒ කාලේ යොවුන් ජනතා පුවත්පතේ ඡායාරූප කලාව පිළිබඳ ලියැවුණු ලාල් හෑ‍ගොඩ සර්ගේ ලිපි පෙළ දැකලා තමයි මට මේ විෂයට යොමුවෙන්න උනන්දු වුණේ. ඒ ලිපි පෙළ ‘යොවුන් ජනතාව'ට ලිව්වේ ප්‍රසන්න හෙන්නායක. මම තරුණ සේවා ආයතනයේ යුනෙස්කෝ එකේදී ඡායාරූප කලාව ඉගෙන ගත්තා.ඉසවි කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av1406083</link>
    <topic>පොඩි ළමයි ගේ ළඟට ඇවිත් 'ආඬවනේ' කියනවා</topic>
    <author>ටානියා මෝසස්</author>
    <content>පොඩි ළමයි ගේ ළඟට ඇවිත් 'ආඬවනේ' කියනවා- සුභාෂිනි බාලසුබ්‍රමනියම්අතරමඟ කඩා වැටුණු තම පෙම්වතාගේ ජීවිතය යළි ගොඩ ගන්නටත් නිරතුරු ඔහු සතුටින් තබන්නටත් වෙර දරන රාධා තම පවුලේ මෙන්ම ගමේ කොයි කාගේත් ආදරය දිනා ගත් සුකන්දර කෙළිලොල් තරුණියකි. 'රෑන' ටෙලි සිත්තමෙන් රාධා ලෙස බාල මහලු කාටත් ළෙන්ගතු වන්නාවු ඇය සුභාෂිනි බාලසුබ්‍රමනියම් ය.සුභාෂිනිට මේ දවස් වල ආදරේට කියන්නේ රාධා කියලාලු නේද ?ඔව් නේ.. හැබැයි මගේ යාළුවන්ට කවදත් මම සුබා. ගෙදර අය නම් මට කියන්නේ පපි කියලා.සුබා පහු ගිය ටිකේ අසනීප වුණා නේද?ටිකක් අසනීප වුණා. ඒ නිසා පහු ගිය දවස් වල පොඩ්ඩක් විවේකීව ඉන්නත් අවස්ථාව ලැබුණා.ඔබ හොඳට සිංහල කතා කරනවානේ?මම දෙමළ මාධ්‍යයෙන් අධ්‍යාපන කටයුතු කළාට අපේ ගෙදර හැමෝම කතා කරන්නෙ සිංහලෙන් තමයි. මගේ සහෝදරයෝ ඉගෙන ගත්තේත් සිංහල. අපි පොඩි කාලේ දහම් පාසල් පවා ගිහින් තියෙනවා.රංගන ශිල්පිනියක් වෙන්නත් පොඩි කාලේ ඉඳන්ම හීන මැව්වාද?රංගන ශිල්පිනියක් වෙන්න නම් කොහෙත්ම කැමැත්තක් තිබුණේ නැහැ. පුංචි කාලේ ඉඳලම ඕනෑ වුණේ නිවේදිකාවක් වෙන්නයි, ප්‍රවෘත්ති කියන්නයි. ඒ කාලේ අම්මා ළඟට වෙලා ටී.වී එකේ යන වැඩසටහන් බල බලා ඒ විදිහට කතා කරලා පෙන්වනවා. පාසල් සමයේදී වරක් 'ශක්ති' ටී.වී එකෙන් මට අවස්ථාවක් ලැබුණත් පාසලෙන් ඊට අවසර ලැබුණේ නැති නිසා ඒ අවස්ථාව මඟ හැරුණා. පාසල් අධ්‍යාපනය හමාර වුණාට පස්සේ 'නේත්‍රා' ටී.වී එකේ නිවේදිකාවක් වෙන්න මට මුලින්ම අවස්ථාව ලැබෙනවා. එතැන් සිට අද දක්වාම 'වසන්තම්' ටී.වී ඇතුළු තවත් චැනල්ස් කිහිපයක නිවේදිකාවක් විදිහට රැඳිලා ඉන්නවා.රංගනයට කැමැත්තක් නොතිබුණත් ඔබ රංගන ශිල්පිනියක් වුණානේ?'ඉනි අවන් ෆිල්ම්' එකට මාව තෝර ගන්න තෙක් ඇත්තටම රඟපෑමට මගේ කිසිම කැමැත්තක් තිබුණේ නැහැ. දවසක්'නේත්‍රා 'ටී.වී එකේ වැඩසටහනක් ඉවර වෙලා එද්දි තමයි හඳගම සර්ව මුලින්ම හමුවෙන්නේ.'ඒ ගෑනු ළමයා කවුද..? අහන්න මූවී එකක රඟපාන්න කැමැතිද කියලා' ඔහු මගේ මිතුරෙකු ගෙන් මං ගැන අහලා තිබුණා.නමුත් මම ඔහු ගැන දැනන් හිටියෙත් නැති නිසා ගෙදරින් අහලා කියන්නම් කිව්වා. පස්සේ අම්මා එක්කම ගිහින් ස්ක්‍රිප්ට් එක කියවලා බලද්දි ප්‍රශ්නයක් තිබුණේ නැහැ. ඉතින් මම කැමැති වුණා.ගෙදරින් මොනවද කිව්වේ?ගෙදරින් මට යම් කිසි සීමාවක නිදහසක් තිබුණා. මම දෙමළ නිවේදිකාවක්. වැඩ කළෙත් සෙමි ගවර්මන්ට් චැනල් එකක. ඒ නිසා ඇඳුම් පැලැඳුම් ගැන සැලකිලිමත් වෙමින් මගේ ප්‍රතිරූපයට හානියක් නොවෙන දෙයක් කරන්න නිදහස මට ඔවුන්ගෙන් ලැබුණා.මුල්ම රංගනය ඔබට කොයි වගේ අත්දැකීමක්ද එකතු කළේ?කැමරා බය නම් ටිකක් අඩුවෙනුයි දැනුණේ. හැබැයි දෙබස් සහ රංගනය ගැන චකිතයක් තිබුණා. හා පුරා කියලා මගේ චරිතයට අදාළ රූ ගත කිරීම් තිබුණු දවසේම මම කළේ බයටම යාච්ඤා කරපු එකයි. ඒත් හඳගම සර් හොඳ අධ්‍යක්ෂකවරයෙක් වගේම දක්ෂ ගුරුවරයෙක්. තමන්ට අවශ්‍ය දේ අවශ්‍ය අයුරින්ම ගන්න ඔහු දක්ෂයි.මුල්ම රංගනයේ අමතක නොවන සිදුවිම් ඕනෑ තරම් ඇති?මම බිත්තියට ඔළුව ගහගෙන අඬන දර්ශනයක් තිබුණා. ඉතින් බිත්තියේ රිජිෆෝම් එකක් අලවලා බිත්තියේ පාටම ගාලා, මට තිබුණේ එතනට ඔළුව ගහගෙන අඬන්නයි. අන්තිමේදි ඒ සීන් එක රූගත කරද්දි මම ඔළුව ගහ ගත්තේ අලවලා තිබුණ රිජිෆෝම් එකට නෙමෙයි බිත්තියට.ලැබුණු ප්‍රතිචාර ගැනත් මතක් කරමු?මගේ පළමු රංගනය කියලා බලන්නේ නැතිව රංගනය අගයපු ගොඩක් දෙනෙක් හිඳීම ගැන මට සතුටුයි.වැඩි ප්‍රතිචාර ලැබුණේ?අනිවාර්යෙන්ම සිංහල අයගෙන් තමයි ගොඩක් හොඳ ප්‍රතිචාර ලැබුණේ. සාමාන්‍යයෙන් දෙමළ ජනතාව ලංකාවේ හැදෙන චිත්‍රපට බලනවා ගොඩක් අඩුයි. බැලුවත් බලන්නේ ඉන්දියානු චිත්‍රපට සමඟ සංසන්දනය කරමින්. නමුත් සිංහල ජනතාව ඒ වැනි මත දරනවා ගොඩක් අඩු නිසා 'ඉනි අවන්' ගොඩක්ම අගය කළේ සිංහල ජනතාවයි. හැබැයි දෙමළ අයගෙන් ප්‍රතිචාර ලැබුණේ නැත්තේම නැහැ. ප්‍රශ්න ටිකක් තිබුණේ ඔවුන්ගෙන් තමයි.මොනවගේ ප්‍රශ්න ද?යාපනේ හිටපු කැරැක්ටර් එකක් මේ විදිහට ඩිස්ක්‍රයිබ් කරලා තියෙන්නේ ඇයි කියන ප්‍රශ්නේ ඇහුවේ දෙමළ අයයි. ෆිල්ම් එකේ දර්ශන්ගේ මවට කඩේ මුදලාලි නිකන් බඩු දෙන්නේ ඇයි කියලත් මගෙන් ප්‍රශ්න කළා. ඒවැනි දර්ශන වලින් ඇය ගැන වෙනත් අදහසක් දෙන්න උත්සහ කරනවා කියලයි ඔවුන් හිතුවේ.දැන් නම් රඟපාන්න ගොඩක් කැමැති ඇති නේද?ඔව්. දැන් නම් ගොඩක් ආසයි. මම වෘත්තීය නිවේදිකාවක් නිසා ඒ පැත්තට හානියක් නොවෙන චරිතවලට කැමැතියි. ඒත් මේ දවස්වල 'රෑන' ඩ්‍රාමා එක නිසා නිවේදන කටයුතු පොඩ්ඩක් අඩු කරලා රංගන කටයුතු වලට වැඩි කාලයක් යොමු කරන්න වෙලයි තියෙන්නේ.රාධාට පොඩි ළමයි හරිම කැමැතිලු නේද?ගොඩක් හොඳ ප්‍රතිචාර ලැබෙනවා පොඩි ළමයින්ගෙන්. අපේ ගේ ඉස්සරහ තියෙන්නේ පාසලක්. ඉතින් ඉස්කෝලේ ඇරුණම ළමයි අපේ ගෙදර ගේට්ටුව ළඟට ඇවිත් රාධා අක්කේ කියල තමයි කතා කරන්නේ. රාධා හැම වෙලේම කියන වචනයක් තියෙනවා ‘ආඬවනේ‘ කියලා පොඩි අයත් අපේ ගේ ළඟට ඇවිත් එහෙම කියනවාලු. ඇත්තටම ඒ කැරැක්ටර් එක මට අමුතුවෙන් රඟපාන්න ඕනේ වුණේ නැහැ. මොකද රාධාත් මම වගේමයි.සුබාට ඉන්දීය සම්භවයක් තියෙනවා කියලත් ආරංචියි?මගේ දෙමවුපියන් ඉන්දියානු ජාතිකයන්. ඔවුන් කුඩා කාලෙදීම ලංකාවේ පදිංචියට ඇවිත් තියෙනවා. මවගේ සියලුම නෑදෑයන් අදටත් ඉන්නේ ඉන්දියාවේ.ඉන්දියාවේ කලා කටයුතු වලට සම්බන්ධ වුණා නම් ඔබේ ගමන මීට වඩා සාර්ථක වීමට තිබුණායැයි හිතෙන්නේ නැද්ද?කොහෙත්ම නෑ. ඉන්දියාව කියන්නේ ලොකු රටක්. එහේ තියෙන කම්පිටිෂන් එකත් එක්ක කෙනෙකුට ඉස්සරහට එන්න ගොඩක් අමාරුයි. එහේ චාන්සස් වැඩියි වගේම ඒවා ගන්න බලන් ඉන්න කට්ටියත් වැඩියි. මං හිතන්නේ ඉන්දියාවට වඩා ලංකාවේ ඉඳලා අපේ අරමුණු ඉෂ්ට කරගන්න පුළුවන්. මේ වෙන කොට ඉන්දියානු ටෙලි නාට්‍යයකට සම්බන්ධ වෙන්න අවස්ථාව ලැබිලා තියෙනවා. ඒ වැඩ කටයුතු අගෝස්තු වෙද්දි බොහෝ දුරට හරි යාවි.රංගනයට දැන් දවස්වල වැඩිපුර ආරාධනා ලැබෙනවා වගෙයි?ටෙලි නාට්‍ය දෙකකට ආරාධනා ලැබුණා. 'ඉනි අවන්'චිත්‍රපටයෙන් පසු ෆිල්ම්ස් වලටත් කතා කළා. ඒත් ඒ චරිත සහ ඇඳුම් පැලැඳුම් මගේ වෘත්තීයට හා ප්‍රතිරූපයට හානියක් කර ගන්න බැරි නිසා භාර ගත්තේ නැහැ.ඇඳුම් පැලැඳුම් ගැන ගොඩක් හිතුවත් ඔබ විලාසිතාවලට කැමැතියි. එහෙම නේද?විලාසිතා කරන්න නම් මම ගොඩක් කැමැතියි. ගෙදරිනුත් ප්‍රශ්නයක් නැහැ. හැබැයි ඒ තුළත් මම මටම සීමාවක් පනවා ගෙනයි ඉන්නේ. නිළියක් කියනවාට වැඩිය නිවේදිකාවක් ලෙස මගේ ප්‍රතිරූපය වෙනස් කර ගන්න මම කැමැති නැහැ. මොකද සිංහල අය වගේ නෙමෙයි දෙමළ අය පොඩි දේ ගැනත් ගොඩක් හිතනවානේ.සුබාට රංගනයට වගේම විවාහයටත් ඇරැයුම් ලැබෙනවා ඇති?ආරාධනා කෙසේ වෙතත්, ඒ කටයුත්ත මම ගෙදරට භාර දීලයි තියෙන්නේ. මොකද මම ගන්න ඩිසිෂන්ස් ඒ තරම් සාර්ථක වෙයිද කියලා සැකයි.හොයන්නේ කොයි වගේ කෙනෙක්ද?ටැමිල් කෙනෙක්වම මැරි කරන්න ඕනේ කියලා ගෙදරින් බල කරන්නේ නැහැ. හැබැයි ෆීල්ඩ් එකේ කෙනෙක්ට නම්කොහෙත්ම කැමැති නැහැ. හැබැයි ඔහු මගේ වෘත්තීය ගැන තේරුම් ගත යුතුයි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av1406084</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමෝදර එම්. ආර්. සී. ඩයස්ප්‍රශ්නය - විට්ටෝරියෝ ඩිසිකාගේ ‘බයිසිකල් තීව්ස්’ නම්වූ ඉතාලි චිත්‍රපටය සමහර තැන්වල ‘බයිසිකල් තීෆ්’ කියා ද හඳුන්වා තිබෙනවා. ඒ ඇයි?පිළිතුර - මෙය ඇමෙරිකාවේ තිරගත වූයේ ‘බයිසිකල් තීෆ්’ කියායි. ඊට හේතු වුණේ එම චිත්‍රපටයේ සිටින්නේ එක සොරකු බැවින්. නමුත් මෙය එංගලන්තයේ තිරගත වූයේ ‘බයිසිකල් තීව්ස්’ යනුවෙන්.ඉහළ තල්දූවේ ආනන්ද වික්‍රමආරච්චිප්‍රශ්නය - තමා මැරෙන මොහොතේදී තමාට ‘සිරි දළදා ගමනය’ සිහි වන බව එම චිත්‍රපටයේ අධ්‍යක්ෂ සනත් අබේසේකර ‘සරසවිය’ පුවත්පතට කියා තිබෙනවා.පිළිතුර - ඔව්. ඕනෑම කෙනකුට මැරෙන මොහොතේ තමා කළ පව් පින් සිහිවෙනවනේ ආනන්ද.ඒකල මර්වින් පීරිස්ප්‍රශ්නය - සිංහලට දෙබස් කැවු ‘අම්බපාලි’ චිත්‍රපටයේ ගීත ගායනා කළේ කවුද?පිළිතුර - සුනිල් සාන්ත, සුජාතා අත්තනායක, අයිරින් ද අල්විස්.කුලියපිටියේ ජයසේන අතපත්තුප්‍රශ්නය - ග්‍රේෂන් ආනන්ද ගයන ‘බිළිඳුගේ දරුවනේ මගේ’ ගීතයේ පද රචනය හා සංගීතය කාගෙ ද?පිළිතුර - පද රචනය - සෝමපාල ලීලානන්ද, සංගීතය - සෝමපාල රත්නායක.කඩවත සුජාතා ගුණවර්ධනප්‍රශ්නය - හියුගෝ ප්‍රනාන්දු චිත්‍රපටවල ගීත ගායනා කර තිබෙනවා ද?පිළිතුර - ඔව්. ‘කඩවුණු පොරොන්දුව’ චිත්‍රපටයට ඔහු ගීත ගායනා කළා.මතුගම සුනිල් වි‍ජේසිංහප්‍රශ්නය - ‘එක්ටැම් ගේ’ චිත්‍රපටයේ මාලිනි ෆොන්සේකාගේ රංගනය ගැන යමක් කියන්න?පිළිතුර - අති විශිෂ්ටයි.මරදාන පංචිකාවත්තේ එච්. පී. සැමුවෙල්ප්‍රශ්නය - දෙමළ සිනමා නිළි අංජලි දේවි ගැන යමක් කියන්න?පිළිතුර - ඇය දෙමළ, තෙළිඟු හා හින්දි චිත්‍රපටවල රඟපෑ නිළියක්. මර්මයෝගි, අඩුත වීටු පෙන්, එංගල් සෙල්වි, බාලනාගම්මා, ස්වර්ණ සුන්දරි වැනි දෙමළ චිත්‍රපටවල ඇය රඟපෑවා.අත්තනගල්ලේ විමලසේන හපුතන්ත්‍රිප්‍රශ්නය - රන්ජන් රාමනායක, රවින්ද්‍ර යසස් කුමානායක වැනි දේශපාලන විරුද්ධ පාක්ෂිකයන් හෝ ඔවුන්ගේ දරුවන්ගේ ලිපි ‘රසඳුනේ’ පළ වන්නේ ඇයි?පිළිතුර - මා උග්‍ර ශ්‍රී ලංකා නිදහස් පාක්ෂිකයකු වුණත් වෘත්තීය පත්‍රකලාවේදී මා කලාකරුවන්ගේ දේශපාලනය තඹේකට ගණන් ගන්නේ නැහැ. ගාමිණි ෆොන්සේකා යූ. එන්. පී. කාරයෙක්ව සිටි අවදියේ අපිට වැදගත් වුණේ ඔහු යූ. එන්. පී. කාරයෙක් ද ශ්‍රී ලංකා කාරයෙක් ද යන්න නෙමෙයි. ගාමිණි නමැති අග්‍රගණ්‍ය නළුවායි.මොරටුව කටුබැද්දේ ඩඩ්ලි ගෝමස්ප්‍රශ්නය - ප්‍රවීණ මාධ්‍යවේදි ඒ. ඩී. රන්ජිත් කුමාර ලියු පොත් මොනවා ද?පිළිතුර - අජිත් තිලකසේන සමඟ සාකච්ඡා කොට සකස් කළ නව දෙබස පොත් මාලාව, ගාමිණි හෙළ සිනමාවේ සක්විති, කොස්ගස් හන්දිය (චරිතාපදාන) රුක්මණි දේවි - යුගයක ස්වර්ණ ගීතය, සඳ ළඟ තරු (නවකතා) අඩසියවසක රිදී රේඛාව වැනි පොත් ගණනාවක්ම ඔහු ලියා තිබෙනවා.උතුරු කළුතර තොටුපළ පාරේ සිරි අබේසේකරප්‍රශ්නය - අද සිනමාහල් පවත්වාගෙන යෑම බරපතළ ගැටලුවක් නේද?පිළිතුර - ඔව්. මා දන්නා එක් සිනමාහලක සිටින්නේ සේවකයන් දෙදෙනයි. එක් කෙනෙක් ටිකට් දෙනවා, අනික් කෙනා ටිකට් කඩනවා. චිත්‍රපටය පටන්ගන්න යද්දි ටිකට් කඩන්නා ප්‍රොජෙක්ටරය ක්‍රියා කරනවා. ඒ සිනමාහල්වල ඊට වැඩි සේවක පිරිසක් තබා ගැනීම අසීරුයි.කපුගොඩ මාළිඳ සරත් රණසිංහප්‍රශ්නය - බටහිර නළු මාලන් බ්‍රැන්ඩෝ ගැන යමක් කියන්න.පිළිතුර - ඔහු විශිෂ්ට ගණයේ ඇමෙරිකානු නළුවෙක්. ‘මෙතර්ඩ් ඇක්ටින්’ කියන රංග රීතිය තමයි ඔහු රඟපෑමේදී භාවිත කළේ. ‘ස්ට්‍රීට් කාර් තේම්ඩ් ඩිසයර්’, ‘ජුලියස් සීසර්’, ‘ගෝඩ් ෆාදර්’ වැනි චිත්‍රපටවල ඔහුගේ රංගනය අග්‍රගණ්‍ය මට්ටමක තිබුණා.පහත නම් සඳහන් අයත් ප්‍රශ්න එවා තිබුණා. පේරාදෙණියේ නිකේෂිකා සෙව්වන්දි, කලපළුවාවේ අමන්ත නිසල් අමරතුංග, කුලියපිටියේ කපිල ජයවිලාල් හේරත්, ගල්කිස්සේ නදී කරුණාරත්න, රඹුක්කන සරත් විජයානන්ද.ලිපිනයරඳුසන, ලේක්හවුස්, කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av1406085</link>
    <topic>මහා නළු රජනි කාන්ත් ඓතිහාසික වීර චරිත තුනක</topic>
    <author>කුමාර සිරිවර්ධන</author>
    <content>මහා නළු රජනි කාන්ත් ඓතිහාසික වීර චරිත තුනකදෙමළ, හින්දි, තෙළිඟු, බෙංගාලි, මරාති සහ පන්ජාබ් යන භාෂා හයෙන් නිපැයූ කොලිවුඩයේ මහා නළු රජිනි කාන්ත් රඟන චිත්‍රපටයක් මේ වන විට ලොව පුරා සිනමා ශාලා 3000 ක බොක්ස් ඔෆිස් වාර්තා පිහිටුවමින් ප්‍රදර්ශනය වෙමින් තිබේ. ඓතිහාසික ප්‍රබන්ධ - ක්‍රියාදාම චිත්‍රපටයක් වන ‘කොච්චඩයාන්’ කේ.එස්. රවි කුමාර්ගේ තිර රචනයට අනුව අධ්‍යක්ෂණය කර ඇත්තේ සෞන්දර්යා ආර්. අෂ්වින් ය. මෙම චිත්‍රපටයේ රජිනි චරිත තුනකට ජීවය දෙන අතර බොලිවුඩයේ සුපිරි නිළි දීපිකා පදුකෝන්, ජැකී ෂෙරෝෆ් මෙන් ම ආයි, නසර්, ශෝභනා සහ රුක්මිණි විජයකුමාර් ද මෙහි චරිත නිරූපණය කරති. අටවැනි සියවසේ විසූ රණ ශූරයකු තම පියාට පැනවූ අසාධාරණ දඬුවම වෙනුවෙන් කරන පළිගැනීම මෙම සිනමා පටයේ කතාවට පසුබිම් වී තිබේ.හොලිවුඩයෙන් බිහි වූ ජේම්ස් කැමරන් ගේ ‘අවතාරේ’ සහ ස්ටීවන් ස්පීල්බර්ග් ගේ ‘දි ඇඩ්වෙන්චර්ස් ඔෆ් ටින් ටින්’ වැනි චිත්‍රපට ලොව පුරා ජනප්‍රිය වීමට බෙහෙවින් ම ඉවහල් වූයේ එම සිනමා පට නිපැයීමට යොදාගෙන තිබූ නව තාක්ෂණයයි. ‘කොචදයියාන්’ එම තාක්ෂණය යොදාගෙන නිපැයූ පළමු දෙමළ චිත්‍රපටයයි.එසේ වුව උක්ත තාක්ෂණය යොදාගෙන නිර්මාණය කෙරුණු ‘මාත්රාන්’ ‘කොච්චඩයාන්’ ට පෙර තිරගත වූ බැවින් හොලිවුඩයේ නවීනතම තාක්ෂණ උපක්‍රම භාවිත කරමින් නිපදවා ප්‍රදර්ශනය කළ පළමු දෙමළ චිත්‍රපටය ලෙස ඉතිහාස ගත වන්නේ ‘මාත්රාන්’ සිනමා පටයයි.ඇකඩමි සම්මාන ලාභී භාරතීය සංගීත අධ්‍යක්ෂ ඒ.ආර්. රහුමාන් ගේ පසුබිම් සංගීතයෙන් ‘කොච්චඩයාන්’ හැඩ වී තිබේ.කොච්චඩයාන් යනු කොට්ටායිපටි නම් හි තම පුතු රානා සමඟ විසූ රණ ශූරයෙකි. කොට්ටායි පටිනම් හි මහාරාජා වූ රිෂි කෝදගන් තම සෙනවියා වූ කොච්චඩයාන්ට ඊර්ෂ්‍යා කරන්නේ ඔහු රාජ්‍යය ඇතුළත ලබා සිටින ඉහළ ජනප්‍රියත්වය නිසාය. දිනක් කොච්චඩයාන් තම හමුදාව සමඟ නැවකින් කොට්ටායි පටිනම් බලා එමින් සිටින්නේ විදේශයකින් අශ්වයන් හා අවි ආයුධ මිලට ගැනීමෙන් අනතුරුවය.කාලිංගපූරි හි හමුදාව එම නැවට ප්‍රහාර එල්ල කිරීමට පැමිණෙන්නේ එහි සිටින්නේ ප්‍රකට රණශූර කොච්චඩයාන් බව නොදැනය. රණ ශූරයා වහා සතුරු සේනා යටත් කරගෙන ඔවුනට අභය දානය දෙන්නේ ඔවුන්ව මරා දැමීමට ඕනෑ තරම් ඉඩ අවසර තිබියදීය.ජීවිත දානය ලැබූ කාලිංග පූරි සේනාව ආපසු යන්නේ රහසේ කොච්චඩයාන්ගේ නෞකාවේ ආහාරවලට වස මිශ්‍ර කිරීමෙන් අනතුරුවය. එම ආහාර ගන්නා කොච්චඩයාන් සහ සේනාව රෝගාතුර වෙති. තම සේනාව බේරා ගනු පිණිස උපකාර පතා කාලිංග පූරි හි පාලකයා වූ රාජා මහේන්ද්‍ර වෙත යාමට කොච්චඩයාන් තීරණය කරයි.කොච්චඩයාන් සතු වූ අශ්වයන් හා අවි ආයුධ ද හමුදාව ද තමා භාරයට ගන්නා රාජා මහේන්ද්‍ර පොරොන්දු වන්නේ සෙබළුන්ට සුවය ලබා දෙන්නේය කියායි. කොච්චඩයාන් නැවත කොට්ටායිපටිනම් වෙත ආ වහා මහාරාජ රිෂි කෝදගන් ඔහු අත්අඩංගුවට ගෙන මරණ දඬුවම නියම කරන්නේ සෙබළුන් සතුරු පාලකයකුට පාවා දුන්නේ ය යන චෝදනාව යටතේ ය. එහෙත් ඒ පසුපස වූයේ කොච්චඩයාන් කෙරේ වූ දැඩි ඊර්ෂ්‍යාවයි. සිය රාජ්‍යයේ ජනතාව එරෙහි වූවද රිෂි කෝදගන් මහාරාජා කොච්චඩයාන් මරණයට පත් කරයි. එතැන් පටන් කොච්චඩයාන්ගේ පුතු රානා උත්සාහ ගන්නේ මහාරාජා රිෂි කෝදගන් ගෙන් පළිගන්නටය.කොච්චඩයාන්, රානා සහ සේනා යන චරිතයන්ට රජිනි කාන්ත් පණ පොවන අතර දීපිකා පදුකෝන් නිරූපණය කරන්නේ රානා සහ පෙමින් බැ‍ඳෙන මහාරාජා රිෂි කෝදගන්ගේ දියණිය වධානා කුමරියගේ චරිතයයි. රාජා මහේන්ද්‍රගේ චරිතයට පණ පොවන්නේ බොලිවුඩ් නළු ජැකී ෂෙරොෆ් ය.ත්‍රිමාණ සිනමා පටයක් වන ‘කොච්චඩයාන්’ අමෙරිකාවේ පමණක් සිනමා ශාලා 103 ප්‍රදර්ශනය වෙයි. කෙසේ වෙතත් අන්තර් ජාලය සඳහන් කරන්නේ දෙමළ පිටපත් හැරෙන්නට අනෙක් භාෂා පහේ පිටපත් කෙරේ එතරම් ප්‍රේක්ෂක ආකර්ෂණයක් නැති බවයි.අඩුම ප්‍රේක්ෂක ප්‍රතිචාරයක් ලැබී ඇත්තේ ‘කොච්චඩයාන්’ හින්දි පිටපතට ය. මුම්බායි, පූනෙ, චෙන්නායි යන නරගවල සාර්ථකව ‘කොච්චඩයාන්’ ප්‍රදර්ශනය වන අතර පසුගිය මැයි 23 දා ප්‍රදර්ශනය ඇරඹූ එම චිත්‍රපටය පළමු සති අන්තය වන විට ලොව පුරා ප්‍රදර්ශනය වෙමින් ලබා තිබූ ආදායම ඉන්දීය රුපියල් ලක්ෂ 4200 කි.මේ වන විට දකුණු ඉන්දියාවේ සෑම ගීත දර්ශකයකම පළමු ස්ථානයට පැමිණ සිටින්නේ එම චිත්‍රපටයේ ඇතුළත ‘මාත්‍රාම් ඔන්ඩෘද්‍රන්’ ගීතයයි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av1406086</link>
    <topic>කාගේවත් හිත් රිද්දලා ප්‍රේමයට පිටුපාන්නේ නෑ</topic>
    <author>මාධව විජේසිංහ</author>
    <content>කාගේවත් හිත් රිද්දලා ප්‍රේමයට පිටුපාන්නේ නෑමාධව විජේසිංහමාධව විජේසිංහ ඔහුගේ උප්පැන්නයේ ඇති නමයි. උප්පැන්න සහතිකයේ ඇති නමට වඩා ඔහුව අද කවුරුත් හඳුනන්නේ ‘අනුහස්’ නමින්. ඒ ‘තූර්යා’ ටෙලිනාට්‍යයේ ඔහු මවන චරිතය නිසා. ‘පාරා වළලු’, ‘දෙරණ ලිට්ල් ස්ටාර්’ ඔස්සේ ද ඔහු ප්‍රේක්ෂකයා හමුවට පැමිණෙයි. මේ කතාබහ ඔහු සමඟයි.මේ දවස්වල වඩා ජනප්‍රිය ‘මාධව’ ද ‘අනුහස්’ ද?“මාධවට වඩා ‘අනුහස්’ ව ජනප්‍රියයි. මඟතොටේදී හමුවන හැමදෙනාම ‘අනුහස්’ කියලයි කතා කරන්නේ.නළුවෙක් වුණේ කොහොම ද?“නිවේදන කලාව හරහා රංගනයට පිවිසෙන්න ඉඩ ලැබුණා. පුංචි කාලෙ ඉඳලම කලාව නුහුරු දෙයක් නෙමෙයි. නිවේදකයෙක් විදිහට හැමදෙනාගෙම ආදරය දිනාගත්තා.”නිවේදනයට ද රංගනයට ද ඔබ වඩාත් කැමැති?“නිවේදනයට මම වඩාත් කැමැතියි. රංගනයේදී වගේ නෙවෙයි නිවේදනයේදී රසිකයා සමඟ ඍජුවම සම්බන්ධ වෙන්න පුළුවන්. ඒ නිසා ඉන්න ස්වරූපයෙන් ම අසන්නන් වෙත සමීප වෙන්න පුළුවන්. ඒ කොහොම වුණත් නිවේදනයත් රඟපෑමත් දෙකම මං කැමැතිම වෘත්තීන් දෙකක්.”මේ වෙනකොට ඔබ පෙම්වතෙක් වෙන්න ඇති?“තවම නං පෙම්වතෙක් නෙමෙයි.”කලා ක්ෂේත්‍රයෙන් වැඩියෙන් ඒ වගේ ආරාධනා ලැබෙනවා ඇති නේද?“එනවා. එය මට නම් සාමාන්‍ය දෙයක්. එහෙම එන ප්‍රේමාරාධනා මම කාගෙවත් හිත රිද්දල ප්‍රතික්ෂේප කරන්නේ නැහැ. එය හිතනොරිදෙන විදිහට මඟ හැරල ඉන්න තමයි උත්සාහ කරන්නේ. ඒත් තවමත් ගැළපෙන කෙනා මට මුණගැහිල නැහැ.”ඔබ පෙම්වතියගෙන් බලාපොරොත්තු වන ගතිගුණ මොනවගේ ද?“මම බලාපොරොත්තු වන්නේත් සාමාන්‍යයෙන් පිරිමියෙක් බලාපොරොත්තු වන දේම තමයි. ඇයට මේ ක්ෂේත්‍රය ගැන ඉතා හොඳ අවබෝධයක් තිබිය යුතුයි. මා නියැළෙන රැකියාවේ ස්වභාවය, වගකීම, වේලාවක් කලාවක් නොමැති බව පිළිබඳ අවබෝධයක් තිබිය යුතුයි. ඒ වගේ ම ඇය සුන්දර තරුණියක් විය යුතුයි.‘තූර්යා’ හි ඔබත් සමඟ ‘ටිකිරි’ ගේ චරිතය රඟපාන සඳනි ගැන හිතන්නේ කුමක් ද?” ‘සඳනි’ ඇයත් දෙරණ නිවේදන කටයුතු කරන කාලෙදියි මම දැන හඳුනා ගත්තේ. නැවත වතාවක් ඇය මාත් සමඟ රංගනයේ නියැළෙනවා. ඒ ගැන ඇත්තටම සතුටුයි. ඇය ඉතාම හොඳ යෙහෙළියක් කියල කියන්න පුළුවන්.”වැඩිපුරම ඔබට ප්‍රතිචාර ලැබෙන්නේ ප්‍රේක්ෂකයින්ගෙන්ද ප්‍රේක්ෂිකාවන් ගෙන්ද?“ගොඩක් වෙලාවට පාසල් යන වයසේ පසුවන නංගිලා ගෙන් සහ උසස් පෙළ හදාරණ නංගිලාගෙන් ලැබෙන ප්‍රතිචාර ඉහළයි. ලියුම් 8 ක් 10 ක් ගෙදරට දවසකට ලැබෙනවා. ඒ ලියුම්වල තියෙන දේවල් කියවල බැලුවම හරි සතුටක් දැනෙනවා.”ඔබ ගොඩක් ෆැෂන් කරන කෙනෙක්ලු නේද?“ෆැෂන් කරන්න මම හරි කැමැතියි. ඒ මොන දේ කළත් මම මට සුදුසු ලෙස අඳින්න වග බලා ගන්නවා. හුඟාක් වෙලාවට මම කැමැතිම ඇඳුම තමයි ඩෙනිමයි, ටී ෂර්ට් එකයි.ඒ හරිම සැහැල්ලු ඇඳුමක්. මම දිස්නෙ දෙන ඇඳුම් වැඩසටහන් නිවේදනයේදී ඇන්ඳත් සරල ජීවිතයේ දී ඒ වගේ ඇඳුම්වලට කැමැති නැහැ.”කලා ක්ෂේත්‍රයේ නිරත වී‍ෙමන් ලැබෙන ආදායම ජීවත් වෙන්න ප්‍රමාණවත් ද?‍“අපේ මුදල තීරණය වෙන්නේ කලා ක්ෂේත්‍රය තුළ තමා තමන්ට ලබා‍දෙන වටිනාකම මතයි. කලා ක්ෂේත්‍රය තුළ මගේ වටිනාකම ගැන මට සතුටුයි. මම අරක්කු සිගරට් බොන්නේ නැහැ.හරිම ජොලියෙන් තමයි ඉන්නේ. ජීවිතේ හැමදේම සමබරව විඳ දරා ගෙන සතුටින් කාලය ගත කරන කෙනෙක් මම.”ඔබත් සමඟ රංගනයේ නියැළෙන සෙසු කලාකරුවන් ගැන හිතෙන්නේ මොනවද?“මම ටෙලිනාට්‍ය ක්ෂේත්‍රයට ඇවිත් දැන් අවුරුදු පහක් පමණ වෙනවා. අද වෙනතුරු මට හම්බ වුණු ප්‍රවීණ රංගන ශිල්පීන් ගෙන් මට ලැබුණේ විශාල අත්වැලක්. ඔවුන් ගැන මම කතා කරන්නේ ඇත්තටම සතුටෙන්. හැමවෙලාවෙම උදව් උපකාර කරනවා.”ඔබේ පවුලේ අයගෙන් ලැබෙන සහයෝගය මොනවගේ ද?“මගේ පවුලේ අම්මා, තාත්තා සහ අයියා පමණයි ඉන්නේ. පුංචි කාලෙ ඉඳලම මගේ රංගනයට අම්මාගෙන් ලැබුණේ විශාල සහයෝගයක්. අදටත් ඇය මා වෙනුවෙන් විශාල කැපකිරීමක් කරනවා.”සිනමා රංගනයට පිවිසෙන්නට බලාපොරොත්තුවක් නැත්ද?“පසුගිය දිනවල සනත් අබේසේකරගේ ‘අනගාරික ධර්මපාල’ සිනමා කෘතියට දායක වුණා. වෙනත් සිනමා නිර්මාණවලට තවම නම් ආරාධනාවක් ලැබිල නැහැ.නමුත් හොඳ චරිතයකට ආරාධනාවක් ලැබුණොත් ඕනම කැපකිරීමක් කරලා ඒ චරිතය රඟපාන්න මම සූදානම්.”අනාගත බලාපොරොත්තු?“හොඳ අධ්‍යක්ෂකවර‍යකු වීමේ හීනයක් තිබෙනවා. මාධ්‍ය කලාව - තාක්ෂණය පිළිබඳ මම හොඳින් හදාරා තිබෙනවා. ඒ දැනුම උපයෝගීකරගෙන අධ්‍යක්ෂණයට පිවිසීම තමයි අරමුණ.තුෂාරි නේරංජා වික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av1406087</link>
    <topic>සිත කය නිරෝගී වෙන්න යෝග අභ්‍යාසවල යෙදෙන්න</topic>
    <author>ගාමිණී සුසන්ත</author>
    <content>සිත කය නිරෝගී වෙන්න යෝග අභ්‍යාසවල යෙදෙන්නයෝග උපදේශක රෝලන්ඩ් විතානගේරෝලන්ඩ් විතානගේ යනු දිවයිනේ සිටින දක්ෂතම යෝග උපදේශකවරයෙකි. මුලදී යෝග පිළිබඳ පොතපත කියවා යෝග පිළිබඳව මූලික දැනුම ලබාගත් රෝලන්ඩ් මහතා ඉන්පසුව ශ්‍රී ලංකාව තුළදී ගුරුවරු කීපදෙනෙක් ම යටතේ ෙයා්ග ප්‍රගුණ කළ අයෙකි. එසේම ඔහු යෝග පිළිබඳ යෝගීවරයකු යටතේ ම අධ්‍යයනය කිරීම සඳහා ඉන්දියාවට ගියේය. මේ වන විට ඔහු දිවයිනේ ආයතන ගණනාවකම යෝගී උපදේශකවරයකු ලෙස කටයුතු කරයි. ඔහු පිළිබඳවත් යෝග අභ්‍යාසවල වටිනාකම පිළිබඳවත් රෝලන්ඩ් මහතා අදහස් පළකළේ මෙසේය.මගේ ගම රත්නපුරය. මගෙ කුඩා කාලයේ ඉඳල මම යෝගවලට ආශා කළා. යෝග පිළිබඳ මූලික දැනුමක් ලබාගත්තේ පියසේන කොස්තා මහතා ලියූ පොතකින්.ඉන්පසුව මට රත්නපුරයේදී යුක්‍රේන ජාතික එලන් යෝගානන්ද නම් යෝගීවරයා හමුවුණා. එතුමා අරුම පුදුම චර්යා තිබෙන පුද්ගලයෙක්. එතුමා හිටපු ගුවන් නියමුවෙකි. මම එතුමා යටතේ යෝග පිළිබඳ වැඩිදුරටත් හැදෑරුවා. ඉන්පසුව ලංකාවේ තවත් ගුරුවරු කීප දෙනෙක්ම යටතේ ඉගෙන ගත්තා. ඉන්පසුව මට හිතුණා මේ ගැන වැඩිදුර ඉගෙනගන්න ඉන්දියාවට යන්න ඕන කියලා. ඒ අනුවයි මම මීට වසර ගණනාවකට පෙර දකුණු ඉන්දියාවේ ආසන යෝග නිකේතනයට ඇතුළු වුණේ. එහිදී මා ලැබූ පුහුණුවෙන් මගේ දැනුම තවත් ඔපවත් වුණා. ලංකාවට ආවාට පසුව ශ්‍රී ලංකා යුද හමුදාවේ කුරුවිට ගැමුණුහේවා රෙජිමේන්තුවේ ආබාධිත සෙබළුන් වෙනුවෙන් වසර 3 ක් යෝග අභ්‍යාස කියලා දුන්නා. දැන් මම ටෙලිකොම් ආයතනය ඇතුළු ආයතන කීපයකමත් හික්කඩුව “ඡායා ට්‍රාන්ස්” සංචාරක හෝටලයේත් යෝග පුහුණු උපදේශකවරයකු ලෙස කටයුතු කරනවා.”“යෝග අභ්‍යාස ක්‍රම මීට වසර 5000 කට පමණ පෙරත් මොහෙන්ද්‍රජාරෝ හරප්පා ශිෂ්ටාචාරයේදීත් භාවිතා කළ බව ඓතිහාසික සොය ගැනීම්වලින් ඔප්පු වෙනවා. යෝග අභ්‍යාසවල ආරම්භය මීට වසර සිය ගණනකට ඉහත ඉන්දියාවේ ජීවත් වුණු සිත දියුණු කළ ඍෂිවරු වෙතින් බිහිවූවක් බවයි පැවසෙන්නේ. එම ඍෂිවරු අතීතය වර්තමානය සහ අනාගතය යන තුන්කාලයම දුටු පුද්ගලයින් ලෙස සැලකෙනවා. යෝගවල උපත ආසියාවේ සිදුවුණත් වර්තමානයේදී එයින් වැඩියෙන් ම වැඩගන්නේ බටහිර රටවල ජීවත්වන්නන්. යෝග අභ්‍යාස එසේ නැතිනම් යෝග ආසන අද සමාජයේ ප්‍රචලිත වී තිබෙන්නේ යෝග ව්‍යායාම ලෙස. නිරෝගී මනසක්, නිරෝගී ශරීරයක් පවත්වාගෙන යන්න දිනපතා හෝ අඩුම තරමින් සතියකට දිනක් දෙකක් හෝ පැය භාගය බැගින් යෝග අභ්‍යාසවල යෙදීම සුදුසුයි.”“යෝග අභ්‍යාසවලින් අධි රුධිර පීඩනය, දියවැඩියාව, මානසික ආතතිය වැනි තත්ත්ව ඉතාම සාර්ථකව පාලනය කළ හැකියි. මෙහිදී මුලින්ම හොඳ උපදේශකවරයකු යටතේ යෝග අභ්‍යාස ප්‍රගුණ කළ යුතු වෙනවා. කලක් එසේ කළ විට තනිවම නිෙවසේ සිට යෝග අභ්‍යාසවල යෙදෙන්න පුළුවනි. අවුරුදු 7 ඉක්මවූ දරුවකුගේ පටන් මහලු වයසට ගිය පුද්ගලයකුට වුවත් යෝග කළ හැකියි. වඩාත් සුදුසු වන්නේ යෝග අභ්‍යාස ආරම්භ කිරීමට යෝග උපදේශකවරයකු වෙත යාමට පෙර වෛද්‍යවරයකු හමුවී වෛද්‍ය පරීක්ෂණයකට භාජනය වීමයි. දියවැඩියා රෝගයට, අධිරුධිර පීඩනයට ඖෂධීය ප්‍රතිකාර ගන්නා පුද්ගලයින් යෝග ව්‍යායාම ආරම්භ කළා යැයි කියා එම ඖෂධ ගැනීම නතර නොකළ යුතුයි. ඖෂධ නැවැත්වීම කළ යුත්තේ වෛද්‍ය උපදෙස් අනුවයි. යෝග ආසන ඉතා අමාරු යැයි කෙනෙකුට සිතෙන්න පුළුවනි. එය නිවැරැදි සිතිවිල්ලක් නොවේ. සුදුසු යෝග උපදේශකවරයකු වෙත ගිය විට තමාගේ හැකියාවට අනුව යෝග අභ්‍යාස ප්‍රගුණ කර ගැනීමේ හැකියාව තිබෙනවා. ටික දිනක් ගතවන විට ඕනෑම යෝග ආසනයකට හුරුවීමේ හැකියාව ලැබෙනවා.”ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av1406088</link>
    <topic>කෝරලේ මහත්තයා සමඟ මහින්ද පතිරගේ වේදිකාවට</topic>
    <author>වසන්ත ජයසිංහ ආරච්චි</author>
    <content>කෝරලේ මහත්තයා සමඟ මහින්ද පතිරගේ වේදිකාවටමංගල දර්ශනය 14 වැනිදාටවර් රඟහලේචරිතාංග රංගන ශිල්පියකු මෙන්ම හාස්‍ය රංගනයෙන් ප්‍රේක්ෂක ආදරයට පාත්‍ර වූ රංගන ශිල්පියකු විදිහටයි මහින්ද පතිරගේ අපට මුණගැහෙන්නේ. විවිධ කලා ක්ෂේත්‍ර ඔස්සේ තම ප්‍රතිභාව දක්වන මහින්ද මෑත කාලයේ බොහෝ දෙනාගේ ආදරයට පාත්‍ර වූයේ කෝරලේ මහත්තයා ටෙලි නාට්‍යයේ ‘පිනා’ ගේ භූමිකාව නිසයි.ගුවන්විදුලියේ මෙන්ම පුංචි තිරයේ මෙතෙක් ජනප්‍රිය වුණ පිනා වගේම කෝරලේ ඇත්තන් වේදිකාවට ගෙනෙන්නට මහින්ද සූදානම් වෙන කසුකුසුවත් එක්කම අපි ඒ ගැන මහින්ද පතිරගේ ගෙන්ම අහන්න හිතුවා.ඇත්ත ද කෝරලේ ඇත්තන් වේදිකාවට එන්න හදනවා කියන්නෙ.ඔව් ආරංචිය නම් ඇත්ත. මේ 14 දා කෝරලේ මහත්තයා වේදිකා නාට්‍යයක් විදිහට වේදිකාවට එනවා. ටවර් රඟහලේ තමයි මංගල දර්ශනය පවත්වන්න හදන්නේ.ඒ කියන්නේ ගුවන්විදුලියෙන් රූපවාහිනියට රූපවාහිනියෙන් වේදිකාවට පැන්නා.මෙහෙමයි ඔය දේ වුණේ. කෝරලේ මහත්තයා ටෙලිනාට්‍යය අතිශය ජනප්‍රිය වුණා. මම කරපු පිනා ගේ චරිතයට බොහෝ දෙනෙක් ආදරය කරනවා. ඉතිං දැනට මම කරගෙන යන ‘රාජ සභාවේ’ වේදිකා නාට්‍යයේ ප්‍රචාරක කටයුතුවලදී කියන්නේ කෝරලේ මහත්තයා පිනා සජිවීව දැකගන්න එන්න කියලයි. ඔය අතරෙදියි අදහසක් ආවේ කෝරලේ මහත්තයා වේදිකාවට ගෙනෙන්න පුළුවන්නම් හොඳයි කියලා. මම ඔය අදහස පද්මසිරි කොඩිකාරටත් කිව්වා. ඔහුගෙත් අදහස වුණා ඒක හොඳයි කියලා. ඉතිං කොහොම කොහොමහරි මමත් වේදිකාවේ හිටපු කෙනෙක් විදිහට අවසානයේ මමම පිටපත ලියලා මටම අධ්‍යක්ෂණය කරන්න වුණා.දැන් ටෙලිනාට්‍යයක් වේදිකාවට ගෙනෙන එක ලෙහෙසි පහසු නෑනේ. විශේෂයෙන් ඒ තරම් චරිත ප්‍රමාණයක්.ඔව් ඒක තමයි අභියෝගය. මේ ටෙලිනාට්‍යයේ චරිත විශාල ප්‍රමාණයක් තියෙනවා. නමුත් මෙතැනදි පද්මසිරි කොඩිකාර මහත්තයයි මමයි කතා කරලා ඒ ගැටලුව විසඳ ගත්තේ චරිත හයක් අරගෙන මේ කතාව කරමු කියලයි. කෝරලේ මහත්තයා, මැණිකේ, පිනා, හීන් එතනා, කදිරා, කයිතා කියන චරිත හය විතරයි මේ වේදිකා නාට්‍යයේ ඉන්නේ. ඉතිං මේක ලෙහෙසි පහසු වුණේ නැහැ අසීරු වැඩක් වුණා මට පිටපත රචනා කරද්දි.ඔය විදිහට කෝරලේ මහත්තයා කතාවම නෙවෙයි වේදිකාවට එන්නේ.ඔව් ඒ ගිය කතාවම නෙමෙයි. නමුත් මට මේ චරිතවලට යම් ගුණාංගයක් එකතු කරලා අපි නිදහස ලබන්න පෙර යුගයේ සිදුවීම් එක්කයි කෝරලේ මහත්තයා වේදිකාවට ගේන්නේ. ඒ හරහා කිසිම අවාසියක් කෝරලේ මහත්තය ටෙලි නාට්‍යයට හෝ ගුවන්විදුලි නාට්‍යයට සිදුවෙලා නැහැ. මෙතැනදි සිදුවීම් අඩු කරලා වේදිකාවට උචිත කතාවක් නිර්මාණය වුණ එකයි සිදු වුණේ.විශ්වාසයක් තියෙනව ද වේදිකාවට කෝරලේ මහත්තයා කරලා වේදිකාව ජයගනී කියලා.ඔව් ඒ විශ්වාසය මා තුළත් මෙහි නිෂ්පාදක පද්මසිරි කොඩිකාර මහත්තයා තුළත් තියෙනවා. මොකද කෝරලේ මහත්තයා දැන් තුන්වැනි අදියරත් නිෂ්පාදනය වෙන ගමන් තියෙන්නේ. ඒ ජනප්‍රියත්වය නිසයි. අපේ රටේ රූපවාහිනි ප්‍රේක්ෂකයින් හරි ආදරයෙන් මේ කතාව බාරගත්තා. මම හිතනවා ඒ වගේම කෝරලේ මහත්තයා වේදිකා නාට්‍යයත් ජනප්‍රිය වෙයි කියලා.අපි පිනා ගැන කතා කරමු. කොහොම ද ඔබ පිනාගේ චරිතය හදාගත්තේ.මට ඒක ලොකු අභියෝගයක් වුණා කියලා මම කියන්නම ඕන. අපි ගුවන්විදුලිය අහද්දි පිනාගේ චරිතයට හඬ මුසු කළේ ගැමුණු විජේසූරිය මහත්තයා. ඉතිං ගැමුණු මහත්තයාගේ හඬ රටේ හැම දෙනාගෙම කනේ තියෙන හඩක් වුණා. මට අභියෝගය වුණේ මේ චරිතය භාරගන්නේ කොහොම ද කියලයි. හැබැයි ඒක මම හොඳින් කළා කියලා අද හැමෝගෙන්ම මට ලැබෙන ප්‍රතිචාර ඉහළයි. ඒ අතරින් දවසක් මට කෙටි පණිවිඩයක් ලැබුණා විදෙස් රටක ප්‍රේක්ෂකයකුගෙන්. ඒක කෙටි වුණත් මට ඒක ප්‍රබල උත්තේජනයක් කියලා මම කියන්න ඕන. ඔහු කිව්වේ ගුවන් විදුලියේ හඬට ඔබ රූපයක් එකතු කළා කියලයි.තවත් දෙයක් මුවන්පැලැස්සේ පිනාගේ හඩ ගැමුණු විජේසූරිය මහත්තයා කරන අතරෙදි එතුමා නැති කාළේ මම තමයි පිනාගේ චරිතයට හඬ මුසු කළේ. ඒ දේත් මට මේ චරිතය ගොඩනඟාගන්න ලොකු ශක්තියක් වුණා.අවසාන වශයෙන් මම මෙහෙම අහන්නම්. ටෙලි නාට්‍යය තුළ මේ චරිත වේදිකාවට ගෙනෙන කොට අභියෝගයක් වුණේ නැද්ද?පැහැදිලිවම මට මේක අභියෝගයක්. අනෙක් දේ මේක මගේ පළමු වේදිකා නාට්‍ය අධ්‍යක්ෂණය. ඉතිං ටෙලි නාට්‍යයට හුරු වුණු පිරිසක් මේ වේදිකා නිර්මාණයට එකතු වුණේ. වරකාගොඩ මහත්තයාට නම් වේදිකාව හුරු පුරුදුයි. අනෙක් සමහර ශිල්පීන්ගේ පළමු ප්‍රවිෂ්ටය. ඔවුන්ටත් වේදිකාව අලුත් අත්දැකීමක් නේ. නමුත් කැප කිරීම් කරලා අද අපි සියලු දෙනාගේ මහන්සියෙන් අපි ඒක ජය අරගෙන තියෙනවා කියලා සිතනවා. එහි හොඳ නරක අපේ ප්‍රේක්ෂකයින්ට බාරයි.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av1406089</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාමේ දිනවල තිරගත වන ජනප්‍රිය චිත්‍රපටයක් ‘රන්ජා'. රන්ජා නිසා අපේ රංගන ශිල්පිනියක් මේ දවස්වල සතුටින් පසුවෙන බව අපිට දැන ගන්නට ලැබුණා. ඇය තමයි ජනප්‍රිය රංගන ශිල්පිනී පියුමි ශානිකා. පියුමි මේ චිත්‍රපටයේ ප්‍රධාන චරිතයක් නිරූපණය කරනවා. මේ ගැන ඇගෙන් ම විමසා බලන්න අපිට හිතුණා.” ‘රන්ජා’ චිත්‍රපටය මේ දින කීපයට නරඹපු කලා ක්ෂේත්‍රයේ හිතවතුන් ගෙන් වගේ ම ප්‍රේක්ෂකයන් ගෙන් ලැබෙන්නේ හරිම උණුසුම් ප්‍රතිචාර. මම එහි ‘පාතාල රැජන’ එහෙම නැතිනම් ‘ස්වර්ණා’ කියන චරිතයයි නිරූපණය කරන්නේ. මම සරමකුයි ෂර්ට් එකකුයි ඇඳල රඟපාන්නෙ. හුඟ දෙනෙක් කියන්නේ අලුත් ‘විලන්’ කෙනෙක් ක්ෂේත්‍රයට එකතු වුණා කියලයි. ඒ වගේම මම තවත් අලුත් ටෙලිනාට්‍යයක රංගනයට දායක වෙනවා. එහි නම ‘සඳ විනි විද’ කියලා. කොහොම වෙතත් මම රඟපෑ තවත් චිත්‍රපට කීපයක් ම තිරගත වෙන්නත් තිබෙනවා.”ගායිකාවක මෙන් ම රංගන ශිල්පිනියක ලෙස ජනප්‍රියත්වයට පත් වුණු කුමාරි මුණසිංහ වෘත්තියෙන් කාලගුණ විද්‍යා නිලධාරිනියක්. ඇය අපේ ප්‍රවීණ රංගධර ජැක්සන් ඇන්තනීගේ ආදරණීය බිරිය. කුමාරි තම රැකියාවෙන් සමුගෙන පූර්ණ කාලීනවම කලා කටයුතුවලට දායක වීමට තීරණය කර ඇති බව අපිට දැනගන්නට ලැබුණා. මේ ගැන ඇගෙන්ම විමසා බලන්නට අපි කටයුතු කළා.“මම පොලොන්නරුවේ කාලගුණ විද්‍යා දෙපාර්තමේන්තුවේ සේවය කළේ. අපිට ලැබෙන පහසුකම් ඉතාම මදි. සෑහෙන කට්ටක් කන්න වෙනවා. ඉතින් මෙපමණ කාලයක් සේවය කළේ විවිධ දුෂ්කරතා මැද. ඉතින් ඒ වෙහෙසකාරී ජීවිතයෙන් මඳක් හෝ ඉවත් වෙන්න ඕනෙ කියලා හිතුණා. ඒ නිසා පූර්ණකාලීනව කලා කටයුතුවල නියැළෙන්නට අදහස් කළා. ජූලි පළමුවැනිදා මගේ උපන්දිනය. එදිනෙන් පසු මම මගේ වෘත්තීය ජීවිතයෙන් සමු අරගෙන සම්පූර්ණයෙන් ම කලා කටයුතු වෙනුවෙන් කැපවෙන්නයි හිතා ගෙන ඉන්නේ.”වත්සලා දියලගොඩ ජනප්‍රිය රංගන ශිල්පිනියක්. පසුගිය දා ඇය මවුපදවිය ලැබුවා. මේ දිනවල වත්සලා දරු සුරතල් බලමින් නිවෙසට ම වී පසුවන බව දැන ගන්නට ලැබුණා. වත්සලා මේ නිසාම රඟපෑමෙන් සමුගනී ද කියලා දැනගන්නත් එක්ක අපි ඇයට කතා කර බැලුවා.“මේ දවස්වල නම් නිවෙසෙන් පිට කොහේවත් යන්නේ නැහැ. තවම දුවට මාස දෙකයි. පුංචි දුවගේ නම හිතෛෂී වෙනායා. ඇයට මාස හයක්වත් යනකන් කිසිම කලා කටයුත්තක යෙදෙන්න අදහසක් නැහැ. ඇයට මාස 6 ක් පමණ ගත වූ පසු නැවත රංගනයට පිවිසෙන්නට අදහසක් තිබෙනවා. ගෙදර හැමදෙනාම පුංචි දියණිය හඳුන්වන්නේ ‘බ්රීත්’ නමින් (Breath - හුස්ම) ඇයට ‘බ්රීත්’ කියපුවම පුංචි ඇස් දෙකෙන් අවට බලන හැටි හරිම අපූරුයි. දැන්නම් ‘බ්රීත්’ මාව හොඳටම අඳුනනවා. මේ අත්දැකීම ජීවිතේ හරිම අමුතුයි. දැන් ජීවිතේ රඟපානවා වගේ සැහැල්ලු නැහැ. වගකීම් සහතයි කියල හිතෙනවා.කලා ක්ෂේත්‍රයේ ප්‍රවීණ රංගන ශිල්පියෙකු විදිහට ජයලාල් රෝහණ කාගේත් පැසසුමට ලක්වෙලා. පසුගියදා රසිකයෙක් නිසා ජයලාල් අපහසුතාවයට ලක් වුණු පුවතක් අපිට දැනගන්නට ලැබුණා. ඒ ගැන ජයලාල් රසඳුනට කතා කළේ තරමක වේදනාවකින්.“පසුගිය දවසක මට එක්තරා තැනකදී මගේ ප්‍රේක්ෂකයෙක් හමුවුණා. ඔහු මට කතා කළේ මගේ සැබෑ නමින් නෙමෙයි. මම මීට වසර කීපයකට පෙරාතුව රංගනයේ යෙදුණු ටෙලිනාට්‍යයක ‘මුතුමිණ’ චරිතයේ ඒ නමින්. ඇත්තටම අපි කොපමණ කාලයක් කලා ක්ෂේත්‍රයේ ඉඳගෙන කලාව පෝෂණය කළත් එයා දන්නේ නැහැ ‍මගේ සැබෑ නම. නමුත් ඔවුන් ශාරුක් ඛාන් කියන නම දන්නවා. ශාරුක් ඛාන් කියන්නේ ඉන්දියානු නළුවෙක් බවත් දන්නවා. මම ඇත්තටම මේ ගැන කනගාටුවට පත්වුණා. ජයලාල් රෝහණ නමින් ඒ රසිකයාට මාව හඳුනා ගන්න බැරි වුණා. මම රඟපෑ චරිතයක නමින් මට කතා කළා. ශාරුක් ඛාන් රඟන චරිත ඔවුන් දන්නේ නැති වුණත් ශාරුක් ඛාන්ව හොඳින් හඳුනනවා. ශාරුක් ඛාන් කියලා කියනවා. මේ විදිහට තමයි අපේ රටේ කලාව වෙනුවෙන් කැප වී කටයුතු කරන අපට අවසානයේදී ලැබෙන රසික ප්‍රතිචාර කියලා මට හිතුණා.”චිත්‍රපට අධ්‍යක්ෂවරයෙකු විදිහටත් රංගන ශිල්පියෙකු විදිහටත් කලා ලොවේ ඉදිරියෙන් ම ඉන්න කෙනෙක් චන්න පෙරේරා. චන්න මේ දවස්වල ඔහුගේ ම චිත්‍රපට දෙකක් සමඟ කාර්ය බහුලයි කියලා අපිට දැනගන්නට ලැබුණා.“මේ දවස්වල මම මගේ අලුත්ම චිත්‍රපටයට වෙහෙසෙනවා. පසුගියදා එහි මුහුරත් උලෙළ පැවැත්වුණා. ‘චමත්කා’ නමින් තමයි එය නිර්මාණය වෙන්නේ. ඊට අමතරව ‘කල්පාන්තේ සිහිනයක්’ චිත්‍රපටය මේ අගෝස්තු මස තිරගත වීමට නියමිතයි. එය රිද්ම මණ්ඩලයේ සිනමාහල්වල තිරගත වෙනවා. ‘චමත්කා’ චිත්‍රපටයට පාදක වන්නේ සංගීතමය ආදර කතාවක්. ඒ ඔස්සේ මම අලුතින්ම ඉන්දියානු නවක නිළියක් අපේ කලා ක්ෂේත්‍රයට හඳුන්වා දෙනවා.”තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060810</link>
    <topic>තැපෑලෙන් ලැබුණු බෞද්ධ පොතක් මගේ මුළු ජීවිතයම වෙනස් කළා</topic>
    <author>හේමාලි විජේරත්න</author>
    <content>තැපෑලෙන් ලැබුණු බෞද්ධ පොතක් මගේ මුළු ජීවිතයම වෙනස් කළාඇය මෙරට කලා ක්ෂේත්‍රයේ සිටින ජ්‍යෙෂ්ඨතම ශිල්පිනියයි. දේශීය සිනමාවේත් පසු කලෙක රූපවාහිනි මාධ්‍යයේත් ජනප්‍රිය භූමිකාවක් බවට පත්වෙමින් ප්‍රතිභාපූර්ණ රංගන කුසලතාව ප්‍රකට කළාවූ ඇය අයිරාංගනී සේරසිංහ නම් වන්නීය. කුලවත් ධනවත් වලව් පෙළපතකින් පැවතගෙන එන කුල කතක වශයෙන් එදා සිනමාව වැනි මාධ්‍යයකට කාන්තාවක් ප්‍රවිෂ්ට වීම යහපත් දෙයක් නොවී යැයි සැලකූ යුගයක, ඇය මේ සියලු සාම්ප්‍රදායික අදහස්, උදහස් පසෙකලා නිදහස් ගමනක නිරත වූ එඩිතර තරුණියකි. රංගනය පිළිබඳ එංගලන්තයේ පාසල් දෙකකින් වසර තුනකට ආසන්න කාලයක් අධ්‍යයනයක් හා පුහුණුවක් ලද ඈ එවැනි අධ්‍යයනයක්, පුහුණුවක් ලද එවකට මෙරට සිටි එකම නිළිය වශයෙන් ද අපේ ගෞරව බහුමානයට පාත්‍ර විය යුතුය. ආචාර්ය ලෙස්ටර් ජේම්ස් පීරිස් ගේ විත්ති කතා චිත්‍රපටයකින් සිනමා ජිවිතය ඇරැඹු ඇය ඉන් පෙර ඉංග්‍රීසි වේදිකාවේ කිසියම් වූ ප්‍රතිභාත්මක ගමනක නිරත වූ සුවිශේෂී නිළියකි. 1956 ආචාර්ය ලෙස්ටර් ජේම්ස් පීරිස් ගේ ‘රේඛාව’ චිත්‍රපටයෙන් සිය වෘත්තාන්ත සිනමා ජීවිතය ඇරැඹු ඇය ඉන් පසු ඔහුගේම චිත්‍රපට රැසක විවිධ භූමිකා නිරූපණය කළාය. එදා මෙදා තුර රංගනයට සිය ජීවිතය කොටගත් ඈ මේ ගෙවන්නේ සිය ජීවන ගමනේ අසුඅට වැනි වියයි. දිවියෙන් වියපත් වුවද රංගනයෙන් ඈ තවමත් තරුණියකි. දරු මුනුපුරන් මැද නිස්කලංක දිවියක් ගෙවන, අසීමිතව පරිසරයට ආදරය කරන මේ අති ශ්‍රේෂ්ඨ රංගන ශිල්පිනිය, පරිසරවේදිනිය පසුගිය දිනක හමු වූ මොහොතක කළ පිළිසඳරකි මේ.ඔබ අයිරාංගනී සේරසිංහ වෙන්න කලින් අයිරාංගනී මීදෙනිය නේද?ඔව් මීදෙනිය මගේ පිය පරපුරෙන් මට ලැබුණු නම. මගේ තාත්තා ජෝසප් හර්කියුලිස් මීදෙනිය රටේ මහත්තයා. මගේ අම්මා වයලට් එල්ලාවල. එයා රත්නපුරේ හිටපු රටේ මහත්තයෙක්ගේ දුවක්.ඔබ ඉගෙන ගත්තේ කොළඹ පරිසරයක වුණාට ඉපදුණේ හැදුණේ වැඩුණේ සුන්දර ගමක.ඔව්. මගේ ගම රුවන්වැල්ලේ මූදුගමුව. මීදෙනිය වලව්ව තමයි අපේ මහ ගෙදර. අපේ ළමා කාලය ගෙවුණේ මේ පරිසරයේ.පවුලේ තව කී දෙනෙක් ඉන්නව ද?මමයි, අක්කයි, නංගියි, මල්ලියි තමයි හිටියේ. අපි ගමේ හැදිලා වැඩුණට ඉගෙන ගත්තේ කොළඹ බෝඩින් වෙලා.ඔබ කොහෙන්ද අධ්‍යාපනය ලැබුවේ?මූලික අධ්‍යාපනය ලැබුවේ කොළඹ ශාන්ත බ්‍රිජට් කන්‍යාරාමයේ සහ බිෂොප් විද්‍යාලයෙන්. ඊට පස්සේ ඒ කාලේ තිබුණු එම්. එස්. සී. විභාගය කරන්න මහනුවර උසස් බාලිකා විද්‍යාලයට ගියා.එතකොට ඔබ කලාවට යොමු වෙන්නෙ?ඉස් ඉස්සරලම ඉංග්‍රිසි වේදිකාවට එනකොට මම උසස් බාලිකා විද්‍යාලයේ ශිෂ්‍යාවක්. ඒ කාලේ අපේ ඉංග්‍රීසි ගුරුතුමිය නාට්‍යයක් කළා. ඒක ත්‍රිත්ව විද්‍යාලයේ ප්‍රධාන ශාලාවේදී වේදිකා ගත වුණා. ඒක තමයි මම පළමුවැනි වතාවට මහජන දර්ශනයක රඟපෑම් කළේ. ඊට පස්සේ විශ්ව විද්‍යාලයට ඇතුළත් වුණාම ඒක වැඩිදියුණු වුණා.ඔබ විශ්ව විද්‍යාලයට ඇතුළත් වෙන්නේ කොයි කාලෙ ද?මම හිතන්නේ 1947 වෙන්න ඕන. කොළඹ විශ්ව විද්‍යාලයට ඇතුළත් වුණු අන්තිම කණ්ඩායම අපි. එතකොට පේරාදෙණිය විශ්ව විද්‍යාලය හදලා ඉවර නෑ. මට මතකයි මම නුවර උසස් බාලිකා විද්‍යාලයේ ඉගෙන ගන්න කාලේ ඒක හදනවා. පේරාදෙණිය විශ්ව විද්‍යාලය හදනවා මම දැක්කා.රඟපෑම් කරනවට ගෙදරින් විරුද්ධ වුණේ නැත්ද?වේදිකා නාට්‍ය කරත්දි විරුද්ධත්වයක් තිබුණේ නෑ. ඒත් මම විශ්ව විද්‍යාලයට ඇතුළත් වුණාට පස්සේ කථකලි නැටුම් සහ උඩරට නැටුම් ඉගෙන ගන්න චිත්‍රසේන ළඟට ගියා. නැටුම් ඉගෙන ගන්නවට නම් ගෙදරින් කැමැති වුණේ නෑ. විශේෂයෙන් අපේ අම්මා.පවුලේ අනිත් අයත් ඔබත් සමඟම අධ්‍යාපනය පැත්තට යොමු වුණා ද?අක්කා නම් වැඩිපුර ගෘහණියකගේ පැත්තට යොමු වෙන්න තමයි බැලුවේ. ඒත් නංගි මාත් එක්කම වගේ විශ්ව විද්‍යාලයට ආවා.ඔබට සිනමාවට සම්බන්ධ වෙන්න මඟ පෑදෙන්නේ කොහොම ද?මගේ පළමු විවාහයේ සැමියා ආචාර්ය ලෙස්ටර් පීරිස්ගේ පවුල සමඟ සමීප සබඳතා පවත්වපු කෙනෙක්. ඔහු නිසා තමයි මට ලෙස්ටර් පීරිස් මුණ ගැසෙන්නේ. මුලින්ම මම සම්බන්ධ වෙන්නේ ‘be safe or be sorry’ කියන වාර්තා චිත්‍රපටයට.පළමු විවාහය සිද්ධ වුණේ කොහොම ද?මම විශ්ව විද්‍යාලේ ඉන්න කාලෙදි අඳුන ගත්ත කෙනෙක්. ඒ කාලෙ එයා දන්ත වෛද්‍ය පීඨයේ උගන්වනවා. මේ විවාහයට අම්මා කැමැති වුණේ නෑ. මගේ කැමැත්තට තමයි කරගත්තේ. විවාහ වුණාට පස්සේ මහත්තයාට ශිෂ්‍යත්වයක් ලැබුණා පිටරට යන්න. අපි දෙන්නම පිටරට ගියා.එතකොට ඔබ විදේශයකදී රංගනය ඉගෙන ගත්තේ කොයි කාලෙ ද?ඔහුත් සමඟ එංගලන්තයේ ගත කරපු කාලෙදි තමයි අවුරුදු 04 ක් විතර අපි එහේ හිටියා. එංගලන්තයේ බටහිර පැත්තට වෙන්නට පිහිටි විද්‍යාලයකදී අවුරුදු 2 ක් පමණ ඉගෙන ගත්තා. ඊට පස්සේ ලන්ඩන්වලට ඇවිත් අවුරුද්දක් විතර එහෙත් ඉගෙන ගත්තා.ඔබේ සැමියා ඒකට කැමැති වුණා ද?කැමැත්තක් තිබුණේ නෑ. නමුත් ලංකාවේ මම නාට්‍ය හදාරපු මහාචාර්යවරයා තමයි මේ විද්‍යාලවලට ගිහින් ඉගෙන ගන්න කියලා මාව යොමු කළේ. ඒ නිසා ඔහුට කරන්න දෙයක් තිබුණේ නෑ. නමුත් මට නිදහස තිබුණානම් ඊට වඩා ඉගෙන ගන්න තිබුණා.එවැනි නොගැළපීම් ද ඒ විවාහය කෙළවර වෙන්න හේතු වුණේ?ඔව් ඒවත් හේතුවක් වුණා. තවත් විවිධ හේතු තිබුණා. කොහොමහරි අපි අවුරුදු 04 න් ලංකාවට ආව. ඇවිල්ලා මාස ගණනකින් වෙන්වුණා. ‘රේඛාව’ චිත්‍රපටය කරනකොට අපි වෙන්වෙලා.එතකොට ඔබට සේරසිංහ මහත්තයව මුණ ගැහෙන්නෙ?අපි මුණ ගැහුණේ හුඟාක් ඉස්සර. අපි දෙන්නා දැන හඳුනාගෙන හොඳ මිතුරන් වෙලා හිටියේ. නමුත් මෙවැනි විවාහ සම්බන්ධයක් ඇතිවෙන්නේ මම රට ඉඳලා ආවට පස්සේ. ඒ වෙනකොට වේදිකාවේ අපි දෙන්නා රඟපාලත් තිබුණා.ඒ විවාහයට අම්මා කැමැති වෙනව ද?ඔව්. ප්‍රශ්නයක් තිබුණේ නෑ. අම්මා අපේ දරුවනුත් දැකලයි නැතිවුණේ.‘රේඛාව’ චිත්‍රපටයේ අත්දැකීම් මොනව ද?ඒ චිත්‍රපටය කෙරුවා කියන එක නම් මහ පුදුමයක්. ඒ කාලේ තිබුණේ මහා වෙනස් රඟපෑමක්. දකුණු ඉන්දීය ආභාසයනේ තිබු‍ණේ. දැඩි වේෂ නිරූපණ, දෙබස් කියන හැටි වෙනස්. මේ ඔක්කොම නැතිව ස්වභාවික රඟපෑමකට ලෙස්ටර් අපිව අරගෙන ගියා. ඔහු කිව්වේ Everything is Natural කියලයි. ඔහු කැමරාව අරගෙන ස්ටුඩියෝවෙන් එළියට ගියා. ඊට පස්සේ තමයි හැමෝම එළියට යන්න පටන් ගත්තේ. ‘රේඛාවෙන්’ පස්සේ ලෙස්ටර් පීරිස්ගේ ම තව චිත්‍රපට හතරක මම රඟපෑවා.ඔබේ රංගන ජීවිතේට දැන් අවුරුදු 50 ටත් වැඩියි ආපස්සට හැරිලා බලත්දි මොකද හිතෙන්නෙ?මම ඉස්සරලම සිනමාවේ රඟපෑවේ 1956 දී. ඒත් මම වේදිකාවේ රඟපෑවේ ඊටත් කලින්. ඒත් තවමත් මම ආස වේදිකාවේ රඟපාන්න.දැන් ඔබට වේදිකාව වෙනුවෙන් මහන්සි වෙන්න බෑ නේද?ඔව්. ඒක මම දන්නවා. ඒත් පසුගිය අවුරුද්දේ වේදිකා නාට්‍යයකට මම සම්බන්ධ වුණා. ඒක ඉංග්‍රිසියෙන් සහ සිංහලෙන් කරපු නාට්‍යයක්. ඔක්කොම පුහුණුවීම් කරලා ඉස්සරලම වේදිකාගත වන දවසට කලින් දවසේ මට පපුවේ අමාරුවක් ආවා. හොඳ වෙලාවට මාත් සමඟම තව කෙනෙක්ව ඒ චරිතයට පුහුණු කරලා හිටපු නිසා බේරුණා.ඔබ පරිසර හිතකාමී තැනැත්තියක් මේක ඔබේ ජීවිතේ කුඩා කල පටන්ම තිබුණ දෙයක් ද?අපි ගමක හැදුණු වැඩුණු, ලස්සන පරිසරයක ජීවත්වුණු නිසා නිතැතින්ම පුංචි කාලේ ඉඳලා ඒක අපට එන්න ඇති.ඔබ වින්සන්ට් සේරසිංහයන් සමඟ සාර්ථක විවාහ ජීවිතයක් ගත කර දරුවෝ හදපු මවක්?ඔව්. අපි දෙන්නම නාට්‍යවලට යන නිසා දෙන්නම ගත කළේ කාර්ය බහුල ජීවිතයක්. අපි නාට්‍යවලට යත්දි දරුවෝ දෙන්නා අඬනවා. දැන්නම් මට හිතෙනවා දරුවෝ අඬව අඬව මොන පිස්සුවක් ද ඒ මම කළේ කියලා.දැන් ඔබ ළඟ ඉන්නේ එක පුතයි නේද?ඔව් දැනට අවුරුදු 21 කට කලින් අනිත් පුතා ඇක්සිඩන්ට් එකකින් මිය ගියා. මගේ ජීවිතේ මම උහුලපු ලොකුම වේදනාව ඒ. ඒ වේදනාව දරාගන්න බැරුව මම පිස්සු වැටුණා. මගේ හොඳම යාළුවෙක් තමයි රිචඩ් ද සොයිසාගේ මව මනෝරානි සරවනමුත්තු. රිචඩ් නැති වුණ වෙලාවේ මම එතුමියගේ ගෙදර හිටියේ. ඇය ඒ වේදනාව දරාගත්ත හැටි දැකලා මම ටිකක් මගේ හිත හදාගත්තා. ඒත් සම්පූර්ණයෙන්ම මගේ හිත හදාගන්න මට උදව් වුණේ එක්තරා දවසක තැපෑලෙන් මගේ ගෙදරට ආපු පුංචි බෞද්ධ පොතක්.ඒ වනතුරු ඔබ කතෝලිකයෙක් ද?අපි බෞතීස්ම කරලා හිටියේ. ඉස්කෝලේ යන කාලේ පල්ලියට ගියා. ක්‍රිස්තියානු ආගම ඉගෙන ගත්තා. ඒත් ටික දවසකින් මට මේ ආගම කෙරෙහි වූ විශ්වාසය නැතිව ගියා. ඊට පස්සෙ මම පල්ලි යන එක අත්හැරියා.ඒ වුණාට මගේ මහත්තයා ඉතාම හොඳ ක්‍රිස්තියානුවෙක්. අපි විවාහ වුණොත් පල්ලියේ. බෞතීස්ම කරලා තිබුණු නිසා ඒක පහසු වුණා.නමුත් මට මතක හැටියට දරුවෝ වත් පල්ලි ගියේ නෑ. අපි ගෙදර ඉන්න කාලේ අපේ ගේ ළඟමයි පන්සල තිබුණේ. අපේ ගෙදරින් පන්සලට දිනපතාම දානේ අරිනවා. පන්සලේ හාමුදුරුවෝ අපේ අක්කා ඉන්න කාලේ දිනපතාම ගෙදරට වඩිනවා. සුදු රෙද්දක් දාපු පුටුවකුයි පඩික්කමකුයි නිතරම අපේ ගෙදර ලෑස්ති කරලා තිබුණා. එහෙම දේවල් කළාට බුද්ධාගම ගැන අපි හදාරලා නෑ. බුද්ධාගම ඉගෙන ගත්තේ නෑ. අර පුංචි බෞද්ධ පොත හමුවුණාට පස්සේ මම ගොඩාක් බුදු දහමට ළංවුණා. දැන් නිතරම පොත් පත් කියවනවා.ඔබේ පරම්පරාවේ අය මේ රටේ දේශපාලන ක්ෂේත්‍රයේ විවිධ සබඳකම් තියන අය නේද?ඔව්. මගේ පියාගේ එක් සහෝදරියක් තමයි ඇඩ්ලින් මීදෙනිය කියන්නේ. ඇය විවාහ වුණේ ෆ්‍රැන්සිස් මොලමුරේ මැතිතුමා සමඟ. අනිත් සහෝදරිය විවාහ වුණේ ලේක්හවුස් නිර්මාතෘ ඩී. ආර්. විජේවර්ධන මැතිතුමා සමඟ. ඔය ඩී. ආර්. විජේවර්ධන මැතිතුමාගේ දියණිය නාලිනී එස්මන්ඩ් වික්‍රමසිංහ සමඟ විවාහ වෙන වෙලාවේ එයාගේ මිතුරිය හැටියට හිටියේ මමයි. අනිත් පැත්තෙන් මගේ අක්කා ඉන්ද්‍රානි මීදෙනිය දොස්තර ලෙනාඩ් කිරිඇල්ල සමඟ විවාහ වුණේ. මගේ නංගි කාමිණි මීදෙනිය විවාහ වෙලා ඉන්නේ මහාචාර්ය තිස්ස විතාරණ මහතා සමඟයි.හේමාලි විජේරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060811</link>
    <topic>මගේ ටාගට් එක 'අයිකන්' එකක් වීම</topic>
    <author>ටානියා මෝසස්</author>
    <content>මගේ ටාගට් එක 'අයිකන්' එකක් වීම - උදය ශ්‍රීරැල්ලට ඇසෙන විරහ ගීත අතරේ මේ දිනවල හරි හරියට ඇසෙන ආදරය උතුරා යන ආදරණීය ගීතයක් ලෙස 'ඔය මුවේ හසරැල්...'ගීතය හඳුන්වන්ට පුළුවන්. ඔබේ සිත වසඟ කළ ඒ ආදරණීය ගීතයෙහි හිමිකරුවා අද අපිත් සමඟ පිළිසඳරට එකතු වුණා. ඔහු උදය ශ්‍රී..උදය පහු ගිය කාලේ ඔබ දකින්න ලැබුණේ නැහැ?පහු ගිය දවස්වල සුනෙත් මාලිංග ගේ 'ස්පන්දන' චිත්‍රපටයේ සංගීත අධ්‍යක්ෂණ කටයුතු එක්ක බිසි වෙලා හිටියා. අප්‍රේල් මාසේ නම් සංගීත සංදර්ශන නිසා කාර්යබහුල වුණා.'ඔය මුවේ හසරැල්' ගීතයට මේ දවස්වල ලැබෙන ප්‍රතිචාර කොහොමද?'ස්පන්දන' චිත්‍රපටයට උමාරියා සහ මම ගායනා කළ එක් ගීතයක් තමයි 'ඔය මුවේ හසරැල්'. ඊට හොඳ ප්‍රතිචාර ලැබෙනවා. එහි වීඩියෝ එක සහ මා මෙතෙක් කළ ගීත අතරින් මෙය වෙනස්ම නිර්මාණයක්.මේ ඔබේ පළමු යුග ගීතයද?නැහැ. මීට කලින් කරලා තියෙනවා. නමුත් ජනප්‍රිය වුණු මුල්ම ඩුවට් එක මේ ගීතය තමයි.උදය සෝලෝ ආර්ටිස් කෙනෙක් ලෙස ගොඩ නඟා ගත් අනන්‍යතාවයේ සාර්ථක ප්‍රතිඵල තියෙනවාද?සොලො ආර්ටිස් කෙනෙක් විදිහට ඉතාම සාර්ථකයි කියලා මට හිතෙනවා මොකද මෙතෙක් කළ කිසිම නිර්මාණයක් යට ගියේ නැහැ. ඒ වගේම මේ කෙටි කාලේදි චිත්‍රපට සංගීත අධ්‍යක්ෂණයට පිවිසෙන්නත් මට අවස්ථාව ලැබුණා. ඒක මගේ ගමනේ ලොකු ජයග්‍රහණයක්.ඒ කියන්නේ ෆීල්ඩ් එකේ දැන් ඔබ ස්ථාවරයි කියලද?ජනප්‍රිය කිහිප දෙනා අතර මමත් ඉන්නවා යැයි කියන්න පුළුවන්. මගේ පැත්තෙන් හැම වෙලේම උත්සාහ කරන්නේ එකම තැන පල් වෙන්නේ නැතුව 'උදය ශ්‍රී' කියන බ්‍රෑන්ඩ් නේම් එකටත් හානියක් නොවී නිර්මාණාත්මක දෙයක් කරන්නයි.සෝලෝ ආර්ටිස් කෙනෙක් විදිහට ගොඩ නැගෙද්දි මුහුණ දීමට සිදු වූ අභියෝග මොනවාද?තීරණ ගනිද්දි තමයි ගොඩක් පරෙස්සම් විය යුත්තේ. එක පාර ජනප්‍රිය වෙන්න ලේසියි. නමුත් ඒ ජනප්‍රියත්වය පවත්වා ගෙන යෑමේදි ගන්නා තීරණ ගොඩක් බලපානවා මෙන්ම අවදානමකුත් තිබෙනවා. නමුත් මගේ ක්‍රියේෂන්ස් වලදි මා පසුපස විශාල පිරිසක් ඉන්න නිසා මට ඒක ප්‍රශ්නයක් වුණේ නැහැ. ඒ නිසයි මෙතෙක් කරපු නිර්මාණ සියල්ල සාර්ථක වුණේ.කණ්ඩායමක් එක්ක එකතු වෙන්න නැවතත් අවස්ථාවක් හෝ ආරාධනාවක් ලැබුණොත් බාර ගන්නවාද?ඇරයුම් නම් පහු ගිය කාලේ ඕනෑ තරම් ලැබුණා. නමුත් මම කැමැති නැහැ නැවත කණ්ඩායමක් එක්ක ඇපියර් වෙන්න. උදය ශ්‍රී සෝලෝ ආර්ටිස් කෙනෙක් විදිහටයි ඉදිරියටත් ඉන්නේ.ඔබේම නිර්මාණ එකතුවක් එළි දක්වන්න කාලේ හරි නේද?ඔය ප්‍රශ්නෙට උත්තර දුන්නට වැඩක් නැති ප්‍රශ්නයක් බවට ලාංකාවේ පත් වෙලා හමාරයි. අපේ රටේ ඇල්බම් එකක් කරලා වැඩක් නැහැ. මහන්සි වෙලා ලොකු වියදමක් දරලා ඇල්බම් එකක් කළාට පස්සේ ඉන්ටර්නෙට් එකේ එක ක්ලික් එකකින් ඒ ගීත ඩවුන්ලෝඩ් කරනවා. ඉතින් කොහොමද අපිට ආදායමක් ලැබෙන්නේ? තනි තනිව ගීත රිලිස් කිරීම ඊට වඩා ලාබයි.උදය, කියන්නකෝ අපිට දිගායුෂ් ගැන?දීඝායුෂ් මහේශාඛ්‍ය විතාරණ වික්‍රමසිංහ. ඔහු අපේ පුතා.පුතාට වාසගම් දෙකක් තියෙනවානේ?මගෙයි බිරියගෙයි වාසගම් දෙකම ඔහුගේ නමට යොදා ගත්තා. අම්මයි තාත්තයි දෙන්නම පුතා එක්කම ඉන්නවා යන හැඟීමක් එහි තියෙනවා. දරුවෙක්ට පියා ගේ වාසගම දෙන්න ඕනේ වුණත් දරුවෙක් කියන්නේ අම්මා තාත්තා දෙන්නාගෙම එකතුවක්. අනෙක මගේ බිරියගේ පවුලේ අය මම වෙනුවෙන් ගොඩක් කැප කිරීම් කරලා කියෙනවා. පස්සේ කාලෙක නම් වෙනස් කරනවාද නැද්ද කියලා තීරණය කිරීම ඔහු ගේ කැමැත්ත.විවාහයටත් කලින්ලු නේද බබාට දාන නම් තීරණය කළේ ?ඔව් ඇත්ත. අපි යාළු වුණේ 2005 දී. ෆුල් රෝමෑන්ටික් මූඩ් ඉන්න කාලේ අනාගතේ ගැන එක එක දේවල් කතා කරනවානේ. ඒ වගේ වෙලාවක අපි බබාලට දාන්න නම් ලැයිස්තු හදනවා. ඒ කාලේ මගේ කැමැත්ත වුණේ දුවෙකුට. ඇය කැමැති වුණේ පුතෙකුටයි. ඉතින් අපිට ලැබෙන්න ඉන්නේ පුතෙක් කියලා දැනගත්තහම අපි හදපු අර නම් ලැයිස්තුවලින් දුවෙකු ගේ නම් ලැයිස්තුව ටිකක් පැත්තකින් තියලා අනෙක් ලැයිස්තුවෙන් ගැළපෙන නම් තෝරා ගත්තා.පුතා එක්ක වැඩි කාලයක් ගත කරන්න නොලැබීම ගැන බිරියගෙන් නෝක්කාඩු අහන්න වෙන්නේ නැද්ද?ඇයත් රැකියාවක් කරන නිසා අපි දෙන්නම කාර්යබහුලයි. නමුත් ඇය මට ගොඩක් උදව් කරනවා. පුතාව ගොඩක් වෙලාවට බලා ගන්නේ අපේ දෙමාපියන්.කොච්චර කාර්යබහුල වුණත් කොහොම හරි වෙලාවක් හොයා ගෙන පුතත් එක්ක කාලේ ගත කරන්නයි ගෙදර දුවන් එන්නේ.උදයගේ සාර්ථකත්වයේ පිටුපස ඉන්නේ බිරියලු නේද?ඔව් මම හිතන්නේ ඒක ඇත්ත. නිර්මාණයකදි මම ඒ නිර්මාණේ ගැන විතරක් හිතද්දි ඇය හැම විටම ඒ වටා තියෙන අනෙකුත් දේවල් ගැන අවධානය යොමු කර මට උපදෙස් දී ඒ ගැන දැනුවත් කරනවා. තීරණ ගැනීමේදී ඇගෙන් ලැබෙන සපෝර්ට් එක ඉතාම වටිනවා. ඒ නිසා තමයි වරදින්න යන තැන්වලදී හරි රූට් එකට වැටෙන්නේ.ඔබේ ඉදිරි ගමන මොනවගේ වේවිද?ප්ලෑන්ස් ගොඩක් තිබුණත් ලංකාවේ මියුසික් නිදහසේ කරන්න අමාරු නිසා කොයි කොයි ඒවා සර්ථක කර ගන්න පුළුවන් වේවිද කියන්න අමාරුයි. ඒ නිසා අරමුණු වලට ළඟා වෙන්න ටික කාලයක් යයි.ඒ අරමුණු ගැනත් ටිකක් කියමු බලන්න?ලංකාවේ තවම ඉන්ටර්නැෂනල් අයිකන් එකක් බිහි වී නැහැ. එහෙම අයිකන් එකක් වෙන්න පුංචි කාලේ ඉඳන්ම මගේ ලොකු ආසාවක්, බලාපොරොත්තුවක් තියෙනවා.ඔබ කියන්නේ මෙරට සංගීත ක්ෂේත්‍රයේ කිසිවෙක් තවම ජාත්‍යන්තරයට ගියේ නැහැ කියලද?නැහැනේ.. බිබිසි රේඩියෝ, අල්ට්‍රා මියුසික් ෆෙස්ටිවල් පර්ෆෝම් කළ ආර්ටිස්ලා ලංකාවේ හිටියත්. ශකීරා, මාර්ක් ඇන්තනි, මයිකල් ජැක්සන් වැනි වර්ල්ඩ් වයිඩ් හඳුනන ඉන්ටර්නැෂනල් අයිකන් එකක් තවම අපිට නැහැ නේද? ලංකාවේ කොපි රයිට් ලෝ එක හරියට ක්‍රියාත්මක නොවීමත් මූලිකව මේ කාරණයට බලපානවා. ටැලෙන්ට්ස් තියෙන කට්ටිය අපිට ඕනෑ තරම් හිටියත් අයිකන් එකක් හදද්දි මේ සමාගම් බුද්ධිමය දේපළ පනත ඒ රටේ හරියටම ක්‍රියාත්මක වෙනවද කියලා හොයලා බලලයි අයිකන් එකක් හදන්න ඉන්වෙස්ට් කරන්නේ එය හරියට ක්‍රියාත්මක නොවෙනවා නම් ඊට යොදවන මුදල ඔවුන්ට නැවත හොයාගන්න බැරි නිසා ලංකාවේ අවස්ථාවක් නැති තරම්. පොඩි කාලේ මමත් හිතුවේ සින්දුවක් හදාගෙන ගිහින් සමාගමකට දුන්නහම ඔක්කොම හරී කියලයි. පස්සෙ තමා තේරුණේ ඒකේ ලොකු ප්‍රොසෙස් එකක් තියෙනවා කියලා. ඉතින් මගේ ටාර්ගට් එක අයිකන් එකක් වීම තමයි.ටානියා මෝසස්ඡායාරූප - ගයාන් පුෂ්පිකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060812</link>
    <topic>සිනා කතා</topic>
    <author>එඩිවඩි චන්ද්‍රසිරි</author>
    <content>සිනා කතා‘වසන්තා මට ඔය ගිනි පෙට්ටිය ගෙනත් දෙන්ඩ.’නලීන් සමඟ වාර්තාවක් සකස් කරමින් සිටි මනෝ කීවේ සිගරැට්ටුවක් දෙතොල් අතර රඳවා ගනිමිනි.‘ආ ඔන්න ගිනි පෙට්ටිය. ඕකෙ එකම එක ගිනි කූරයි තියෙන්නෙ. සිගරට් පත්තු කරලම ගිනිපෙට්ටිය ඉවර වෙලා.’ වසන්තා ඔහු වෙත ගිනි පෙට්ටිය දිගු කළේ වගපල කියමිනි.‘ගිනිපෙට්ටිය ඉවරනම්, කුස්සියෙ අඩුපාඩු මොනවද බලලා, ඒවත් එක්ක ගිනිපෙට්ටි දෙක තුනකුත් ගෙනාවම ඉවරනේ.’ මනෝ කීවේ තම බිරිඳ දෙස බලමිනි.තමුන් ඔය සිගරට් බොන විදියට ගිනි පෙට්ටියකට ඉස්සෙල්ලා ඕනෑ වෙන්නෙ මිනි පෙට්ටියක්.’ වසන්තා ගස්සා ඉවත යමින් කීවාය.  ‘අද මුදලාලි, නාට්‍ය බලන්ඩ එන අය ඔය මොනවා හරි සුළු කෑමක් හපනවා, තේ එකක්, බීම බෝතලයක් බොනවා මිසක්, උයන්ඩ පිහන්ඩ ගන්න දේවල් කැන්ටිමෙන් ගෙනියන්නෙ නෑනේ.’ චන්ද්‍රසිරි පුදුමයෙන් ඇසුවේ රඟහලේ කැන්ටිමෙහි විකිණීම සඳහා තබා තිබූ තක්කාලි ගෝනිය සහ බිත්තර පෙට්ටිය දෙස බලමිනි.‘මහත්තයා බණ කතා කරනවා. ඔය ඉන්ටවල් එකේදි බනිස්, මාළු පාන්, වඩේ, තේ, සිසිල් බීම වගේ දේවල් විකිණෙනවා තමයි. ඒ වුණාට නාට්‍ය ඉවර වෙන්ඩ කිට්ටුව මිනිස්සු පුදුම විදිහට තක්කාලි, බිත්තර වගෙ දේවල් ඉල්ලගෙන එනවනෙ.’ මුදලාලි කීවේය.  ‘අනේ අප්පේ! සංසාරෙක හැටි.’ මානසික ආතතියක් හේතුවෙන්, මානසික රෝහලට ඇතුළත් කර සිටි තම අසල්වැසියකු බැලීමට තම නැන්දම්මා සමඟ අංගොඩ මානසික රෝහල වෙත ගිය දැදිගම, රෝහල් කොරිඩෝවේදී නැන්දණිය හදිසියේම නැවතී විස්සෝප වනු දැක මෙසේ ඇසුවේය.‘ඇයි අම්මේ, මොකද?’‘අනේ බලපං පුතේ, අර සුදු ජාතික ඇඳුමක් ඇඳලා, මල්මාලයක් කරේ දාගෙන, හැමෝටම ආචාර කර කර යන මනුස්සයා දැක්ක ද?’ නැන්දණිය කීවේ කම්පා වෙමිනි.‘ඇයි අම්මා අැඳින්නේ නැද්ද? ඒ අර, පහුගිය ඡන්දෙදි දිනනවමයි කියල හැම තැනකම කටවුට් ගහලා ලොකු වියදමක් කරලා, අන්තිමේදී පැරදුණු මනුස්සයනේ.’ දැදිගම කීවේය.  කාර්යාලයේදී අධික ලෙස වෙහෙසී නිවෙසට පැමිණි පසු, සාලයේ රූපවාහිනිය ඉදිරියේ දිග ඇදී තේ කෝප්පයක් තොලගාමින් ටෙලි නාට්‍ය නැරැඹීමට පුරුදු වී සිටි හේමා, දිනක් ටෙලි නාට්‍යයක විරාමයකදී, සාලයේ වාඩිවී පොතක් කියවමින් සිටි උපාලි ගෙන් මෙසේ ඇසුවාය.‘අර ටෙලි නාට්‍ය කීපයකම හාමුදුරුවන්ගෙ චරිත රඟපාපු නළුවා ළඟදී මහණ වුණාලු නේද?’ ‘ඔව්, මිනිහා මහණ වුණු එක ඇත්ත. හැබැයි මිනිහා ඒ වගේ චරිත රඟපානවා දැකලා හුඟ දෙනෙක් ආගම අතහැරලා තියෙනවා.’ උපාලි කීවේය.  ‘විනුදි, දුවේ ඔයාට ඕනෙ නංගියෙක් ද එහෙම නැත්තං මල්ලියෙක් ද?’ තව නොබෝ දිනකින් ගැබ්බරින් නිදහස් වීමට නියමිත ආශා. සාලයේ දිගඇදී චිත්‍රයක් අඳිමින් සිටි තම දියණියගෙන් ඇසුවාය. මව දෙවරක්ම එම පැනය නැගීමෙන් අනතුරුව චිත්‍ර පොත දෙස බලාගෙනම විනුදි මෙසේ පිළිතුරු දුන්නාය.‘මම කැමැති කාට ද කියල වැඩක් නැහැනේ.’‘මොනවා! වැඩක් නැහැ? ඇයි ඒ?’ ආශා ඇසුවේ පුදුමයට පත්වෙමිනි.‘ඇයි අම්මිට මතක නැද්ද, අර ස්කෑනිං රිපෝට් එක බලලා ඩොක්ටර් අංකල් කිව්වා, ‘මේ පාරත් ඔයාට දුවෙක්’ කියලා.’ විනුදි පිළිතුරු දුන්නීය.  ‘ලංකාවේ විශ්ව විද්‍යාලවලින් කිසිම බුද්ධිමතෙක් බිහි කරලා නැහැ කියල අමරසේකර උන්නැහේ තමුසෙලගෙ පත්තරේට කිව්ව කතාව ගැන දැන් ටික දොහකට කලින් තමුසෙලගෙ පත්තරේම කීප දෙනකුගෙ අදහස් පළ කරලා තිබුණනෙ. කෝ ඒ ගැන තමුසෙලා මගෙන් මුකුත්ම ඇහැව්වේ නැහැනෙ.’ සම්මන්ත්‍රණයකදී මුණගැසුණු සුනිල් ගෙන් මහාචාර්යවරයා ඇසුවේය.‘නෑ ප්‍රොෆෙසර්, අපි ඒ ගැන අදහස් විමසුවේ බුද්ධිමතුන් ගෙන් විතරයි.’ සුනිල් කීවේය.එඩිවඩි චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060813</link>
    <topic>'සොඳුරු සුගැයුම්' ප්‍රසංගය 14 දා නෙළුම් පොකුණේදී</topic>
    <author>සුසන්ත</author>
    <content>'සොඳුරු සුගැයුම්' ප්‍රසංගය 14 දා නෙළුම් පොකුණේදීකොළඹ ආනන්ද විද්‍යාලීය ආදි ශිෂ්‍ය සංගමය මඟින් විද්‍යාලය තුළ ඉදිකිරීමට යෝජිත සත් මහල් ගොඩනැඟිල්ලට අරමුදල් සපයා ගැනීම සඳහා සංවිධානය කෙරෙන “සොඳුරු සුගැයුම්” ප්‍රසංගය ෙමම14 වැනිදා සෙනසුරාදා සවස 6.30 ට නෙළුම් පොකුණ රඟහලේදී ඉදිරිපත් කිරීමට නියමිතය. අමරසිරි පීරිස්, අමල් පෙරේරා, කසුන් කල්හාර, නෙලූ අධිකාරි, උරේෂා රවිහාරි යන ගායන ශිල්පීන් සහ ශිල්පිනියන් සහභාගිවන මෙම ප්‍රසංගය හුදෙක් සංගීත ප්‍රසංගයක් පමණක් නොවන අතර අර්ථවත්, රසපූර්ණ මෙන්ම සුන්දර වූ ගීත රස විඳිය හැකි හෝරා කීපයක් වනු ඇති බව සංවිධායක මණ්ඩලය විශ්වාසය පළකරයි.මීට පෙර ආනන්ද විද්‍යාලය වෙනුවෙන් “සදානන්දය”, “යුගාන්දය” වැනි ප්‍රසංග නිර්මාණ අධ්‍යක්ෂණය කළ ප්‍රවීණ ගීත රචක බන්දුල නානායක්කාරවසම්, “සොඳුරු සුගැයුම්” ප්‍රසංගයේ නිර්මාණ අධ්‍යක්ෂවරයා වනු ඇත. “සොඳුරු සුගැයුම්” ප්‍රසංගය සංගීතවත් වන්නේ කපිල පූගලආරච්චි ප්‍රමුඛ වාද්‍ය වෘන්දයෙනි.සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060814</link>
    <topic> රංගනයෙන් ඉදිරියට ආ ඡායාරූප ශිල්පියා අනිල් ජයසිංහ</topic>
    <author>ඉඳුනිල් වීරරත්න</author>
    <content> රංගනයෙන් ඉදිරියට ආ ඡායාරූප ශිල්පියා අනිල් ජයසිංහඅනිල් ජයසිංහ වෘත්තියෙන් ඡායාරූප ශිල්පියෙක්. කුලියාපිටියේ අනිල් ෆො‍ටෝ සෙන්ටර් නමින් තමන්ගේ ඡායාරූප ශාලාවක් පවත්වාගෙන ගිය ඔහු අද ලංකාවම දන්නා හඳුනන නළුවෙක් බවට පත්වෙලා.මේ දිනවල රාත්‍රී 7.30 ජාතික රූපවාහිනියේ විකාශය වන සරත් ධර්මසිරිගේ 'මිරිඟු දිය' ටෙලිනාට්‍යයේ ‘රාජා’ ලෙසත් රාත්‍රී 9.00ට හිරු ටීවී හි විකාශය වන 'සුදුයි උසයි' ටෙලිනාට්‍යයේ ‘මුරකරු’ ලෙසත් ඔහුගේ රංගනයන් දැකගත හැකි වෙනවා.එසේම ස්වාධීන රූපවාහිනියේ පසුගියදා විකාශය වී නිමවුණු ජෝශප් ජෙරම් පෙරේරාගේ 'පබසරා' ටෙලිනාට්‍යයේ ‘ජයසිරි’ චරිතයත්, ස්වර්ණවාහිනියේ විකාශය වුණු 'පිත්තල කොණ්ඩෑරුම' ටෙලිනාට්‍යයේ ‘අන්දිරිස්’ චරිතයත් තුළින් අනිල් ප්‍රේක්ෂකයන් අතර වඩාත් ජනප්‍රිය වීමට හේතුවක් වුණා.රංගන‍යත් වෘත්තීය ජීවිතයත් අතර කාර්ය බහුල අනිල් ලැබුණු සුළු විරාමයකදී 'රසඳුන' සමඟ සිය රංගන ජීවිතය ගැන මෙලෙස කතාකළා.“මම කුලියාපිටියෙ. කුලියාපිටිය සුබාරතී කනිටු විදුහ‍ලටත් සාරානාත් විද්‍යාලයටත් තමයි ඉගෙනගන්න ගියේ. පුංචි කාලෙ ලොකු පිස්සුවක් තිබුණා රඟපාන්න. පාසල් වේදිකාවෙත් නාට්‍ය කීපයකත් රඟපෑවා.පසුව වෘත්තියක් ලෙස ඡායාරූප ශිල්පය තෝරාගත්තා. ශාන්ත කුමාර රාජගල දවසක් CD චිත්‍රපටයක් කළා. ඒකෙ ‍ඡායාරූප ටික ගන්න මට කතා කළා.චිත්‍රපටය රූගත කරද්දී මටත් පුංචි චරිතයක් කරන්න කතාකළා. මම හරිම ආසාවෙන් තමයි ඒක කළේ.එතැනදී තමයි මට හිතුණේ දිගටම රඟපාන්න ඇත්නම් කියලා. එහිදී හඳුනාගත් පියල් සහ විජේරත්න දෙන්නා මඟින් සුසිරන් ද සිල්වා මහතා හඳුනාගන්න ලැබුණා. සුසිරන් මහතා 2006 වසරේදී කළ කාකදේශය ඒකාංගික ටෙලිමාලාවේ පුංචි චරිතයක් මට දුන්නා. මම එය සාර්ථකව කළා. එතැනින් තමයි මගේ ජීවිතයේ පෙරළියක් ඇතිවුණේ”ඉන්පසු අනිල් ඉසුරු භවන හි ‘සිරිසේන’ චරිතය රඟපාමින් ප්‍රේක්ෂකයින් අතර කතාබහට ලක්වුණා. ජෝශප් ජෙරම් පෙරේරාගේ අහංකාර නගරේ හි රෙදිකඩේ මුදලාලි, සුසිරන් ද සිල්වාගේ ඊබ්‍රේන් හි අප්පුහාමි, ජයප්‍රකාශ සිවගුරුනාදන් ගේ ෆෙංෂුයි ගෙදර හි කීර්ති, සරත් ධර්මසිරිගේ මුරුගසන් වරුසාව හි පොලිස් නිලධාරියා, ඕලු 2 හි ගුණපාල, ශාන්ත සොයිසා ගේ අමා හි විමලෙ, සඳා හි ධනපාල, චරිත රඟපාමින් රංගන ශිල්පියකු ලෙස ස්ථාවර භාවයට පත්වනවා.“මම මුලින්ම වේදිකා නාට්‍යයක රඟපෑවෙ ‘චරිත හතක්’ නාට්‍යයේ. එක්තරා ප්‍රසිද්ධ දේශපාලනඥයෙක් විදිහට. 'ඊබ්‍රේන්'එකේ රඟපාද්දි හඳුනාගත් විල්සන් ගුණරත්න මහත්මා තමයි මට ඒ අවස්ථාව ලබාදුන්නෙ. ඉන්පස්සෙ ‘සිපිරි රාජ්ජේ’ නාට්‍යයේ ඇමැතිවරයා සහ කට්ටඬියා යන චරිත දෙක රඟපෑවා. මම රඟපෑ ටෙලිනාට්‍ය කීපයක්ම ඉදිරියේ විකාශය වීමට තිබෙනවා. ඒ අතරින් අනුර වරාගොඩ ගේ 'දෙරණේ ගමන' හි මිනීපෙට්ටි සාප්පුවක මැනේජර් ලෙසත් චන්දන හේවාපතිරණ‍ගේ 'මන්දාරම් කළුවර' හි වික්ටර් කියන චරිතය, ඔහුගේම 'සසර සක්මන් 'හි බත්කඩේ මුදලාලි චරිතය, ජෝශප් ජෙරම් ගේ 'එස්.අයි.විසල්' කියන චරිත වලින් මගේ රංගනයන් දැකගන්න පුළුවන්.”සරත් ධර්මසිරි මහතාගේ සූවිසි විවරණ චිත්‍රපටයේ මට ගැමියකුගේ චරිතයක් රඟපාන්න ලැබුණා. එහිදී ජයලත් මනෝරත්න මහතා සමඟ එකට රඟපාන්න ලැබීම මා ලැබූ භාග්‍යයක්. මගේ බලාපොරොත්තුව ඡායාරූප ශිල්පියකු ලෙස කටයුතු කරන ගමන් රංගනයෙන් ඉදිරියට යන්නයි. ඒ සඳහා උදව් කළ හැමෝටම ස්තුතිවන්ත ‍වනවා. මාව ‍ක්ෂේත්‍රයට හඳුන්වා දුන් ප්‍රවීණයන්ගේ ගෞරවය හැමදාම රකිමින් ඒ ගමන යන්නයි මගේ බලාපොරොත්තුව.”අනිල් ජයසිංහ, 12, සුපර් මාර්කට් ‍ෙගාඩනැඟිල්ල, කුලියාපිටිය ඔහුගේ ලිපිනයයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060815</link>
    <topic>‘සිහින සක්මනෙන්’ ඔබ හමුවන අනෝමා වික්‍රමාරච්චි</topic>
    <author>වසන්ත</author>
    <content>‘සිහින සක්මනෙන්’ ඔබ හමුවන අනෝමා වික්‍රමාරච්චිමේ දිනවල ජාතික රූපවාහිනියේ විකාශය වන ‘සිහින සක්මන’ ටෙලි නාට්‍යයේ ‘බබා නෝනා'ගේ චරිතයෙන් ඔබ හමුවන ඇය අනෝමා වික්‍රමාරච්චියි. කැලණියේ ශ්‍රී ධර්මාලෝක විද්‍යාලයෙන් කලාවට අවතීර්ණ වුණු අනෝමා සිනමාවෙත් පුංචි තිරයෙත් මේ වන විට නිර්මාණ රැසකට රංගනයෙන් දායක වූ ශිල්පිනියක් වගේම විවිධ චරිත ඔස්සේ කලා ලෝකයේ ඉදිරියට යන රංගන ශිල්පිනියක් විදිහටයි අපට මුණගැහෙන්නේ.‘කැලණිය ශ්‍රී ධර්මාලෝක විද්‍යාලයේ ඉගෙන ගන්න කාලේ පාසල් වේදිකාවේ නිර්මාණ රැසකට දායක වෙන්න මට පුළුවන් වුණා. අපි නිර්මාණය කළ ‘වෙල්ලවැහුම්’ කියන නාට්‍යයේ පිරිමි චරිතයක් එදා මම කළේ. එහිදී සමස්ත ලංකා පාසල් නාට්‍ය තරගාවලියේ හොඳම නිළියට එදා සම්මාන ලැබුණේ මම ඒ කළ චරිතයට.ඔය අතර 2004 වසරේ පැවැති විවාහක රූ රැජන තරගාවලියට මම ඉදිරිපත් වුණා. එහිදී තරගකාරියන් 106 දෙනෙකු අතරින් අවසන් අට දෙනා අතරට එන්න මට වාසනාව ලැබුණා. ඒ ලැබු ජයග්‍රහණයත් එක්ක මට හැකියාව ලැබුණා කලා නිර්මාණ කිහිපයකටම සම්බන්ධ වෙන්න.සරත් ධර්මසිරිගේ ‘ගිනි කිරිල්ලි’ චිත්‍රපටයට තමයි මුලින්ම මට සම්බන්ධ වෙන්න ලැබුණේ. ඊට පසු ඔහුගේම 'භේරුණ්ඩ පක්ෂියා' වසන්ත ඔබේසේකරගේ ‘ආගන්තුකයා’ සෝමරත්න දිසානායකගේ ‘සමනල තටු’ වැනි සිනමාපටවලට දායක වෙන්න මට අවස්ථාව ලැබුණා. ඔය අතරතුරදීම ටෙලිනාට්‍ය රංගනයට එකතු වෙන්න මට හැකියාව ලැබුණා. ඇත්තටම ඒ අවස්ථාව ලැබුණේ සුදත් රෝහණගේ ‘කටු ඉඹුල’ ටෙලි නාට්‍ය නිසා. එහි සුද්දිගේ චරිතයට හොඳ ප්‍රතිචාර මට ලැබුණා. ඊට පසු අනුර මාධව ජයසේකරගේ ‘චක්‍රායුධ’, ‘මහතලා හටන’ චතුර ජයතිලකගේ ‘කිඳුරංගනා’, ‘ගැහැනු ළමයි’, ලක්ෂ්මන් පුෂ්පකුමාරගේ ‘පිපෙන මල්’, ‘පබළු මුහුද’, ‘වෙඩි හඬ’, රතු මකරා’, ඇතුළු ටෙලි නාට්‍ය රැසක රංගනයෙන් දායක වෙන්න මට අවස්ථාව ලැබුණා.මේ දිනවල විකාශය වන අනුර මාධවගේ ‘සූරියභානු ටෙලි නාට්‍යයටත් ‘අමානදි’ හා ‘මන්දොදරි’ යන නව නිර්මාණවලටත් දායක වන්න ආරාධනා ලැබිලා තියෙනවා. රංගන ක්ෂේත්‍රයේ ඉදිරියට යන්නයි අද මගේ බලාපොරොත්තුව. ඒ වගේම මගේ නිෂ්පාදනයක් විදිහට ටෙලි නිර්මාණයක් ඉදිරිපත් කරන්නත් තවත් නොබෝ දිනකින් මම බලාපොරොත්තු වෙනවා.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060816</link>
    <topic>නඩුදාන කෙනෙක් නඩු දාන්න මං ගී තැටිය නිකුත් කළා</topic>
    <author>ජෝජ් රොබ්සන් ද සිල්වා</author>
    <content>නඩුදාන කෙනෙක් නඩු දාන්න මං ගී තැටිය නිකුත් කළා රංජිත් රීටන් සංවාදය අවසන් කරයි1970 දශකයේ මුල් භාගයේ දී මුලින් මා ගායනා කර එවකට ජනප්‍රියත්වයේ පැවති ‘දිනපතාම ඔබ පතාම’ සහ ‘සෙල්ලම් ගෙයක් තනා’ ගීත දෙක ප්‍රවීණ ගායන ශිල්පි පුන්සිරි සොයිසා අනවස‍රයෙන් ගායනා කරමින් සිදුකළ ගීත කොල්ලය පිළිබඳ මවිසින් මාර්තු 23 වැනිදා ‘රසඳුන’ මඟින් හෙළිදරව් කරනු ලැබීම හේතුවෙන් ඇරඹුණු අපගේ සංවාදයෙන් ගායන ශිල්පියෙකු වශයෙන් නැවත මගේ ගී ඇතුළත් සංයුක්ත තැටියක් එළිදැක්වීමට තරම් විශාල දිරියක් මට ලැබුණා. එහෙයින් ‘අනන්ත අය’ නමින් මගේ එම ගීත ඇල්බමය ප්‍රවීණ ගායන ශිල්පි ‍රෝහණ බෝගොඩ වෙත පිළිගන්වමින් එළිදැක්වුණා. දැන් ඉතින් අපේ මේ සංවාදයට එක්වෙමින් මට එරෙහිව නඩු දානවයි කී අයට මං වරදක් කරලා තියෙනවා නම් නඩු දාන්න බැරි යෑ. ඔන්න මම මගේ ගීත ඇල්මබය කළා.”එලෙස පවසමින් “රංජිත් රීටන් ගැයූ ගී පුන්සිරි සොයිසා අනවසරයෙන් ගැයුවේ ද?” සංවාදයට ගායන ශිල්පි රංජිත් රීටන් අවසන් වරට එක්වූවේ පසුගියදා “අනන්ත අය” නමින් ඔහු එළිදැක්වූ ගීත ඇල්බමය ද අතැතිව .මෙම සංවාදයේ දී ගායන ශිල්පි පුන්සිරි සොයිසා පවසා සිටියේ “රංජිත් රීටන් ගැයූ ගීත දෙක ගායනා කළේ ගී පද රචකයින්ගේ සහ සංගීතඥයින්ගේ අවසර ඇතුව” කියා ය. පසුව මෙම සංවාදයට එක් වූ ගී පද රචක හෙක්ටර් විජේසිරි සහ ජිනදාස ප්‍රනාන්දු (පොඩි මල්ලී) පැවසුවේ “රංජිත් රීටන් ගැයූ ගීත දෙක ගයන්න අපි පුන්සිරි සොයිසාට අවසර දුන්නා” යන වගයි. ජීවතුන් අතර නොමැති ගී පද රචක ප්‍රේමකීර්ති ද අල්විස්ගේ බුද්ධිමය දේපළ අයිතිය වෙනුවෙන් ප්‍රේම්ගේ බිරිය නිර්මලා ද සිය අදහස් ප්‍රකාශ කරමින් මෙම සංවාදයට එක් වූ අතර ඇය කියා සිටියේ ප්‍රේම් පද රචනය කළ “දිනපතාම ඔබ පතාම” ගී පද රචනය ගායනයට කිසිම ගායන ශිල්පියකුට මෙතෙක් තමන් අවසර ලබා දී නොමැති බවය. මෙවර අපි මෙම සංවාදය අවසන් කරමු. ඒ සඳහා රංජිත් රීටන් “රසඳුන” සමඟ එක්වී කළ කතා බහයි මේ.“මම ඉතා ගෞරවයෙන් ප්‍රේමකීර්ති ද අල්විස් ගීත රචකයාණන් වෙනුවෙන් එතුමාගේ බිරිය නිර්මලා මහත්මියට පවසන්න කැමැතියි, මගේ පළමු ගීත දෙක වන ‘දිනපතාම ඔබ පතාම’ සහ ‘අනන්ත අය’ එතුමා මට ලියා දුන්නේ 1972 දී පමණ දවසක බවත් ඉන්පසු 1974 දී ‘මඟතොට වැරදී’ සහ ‘තුන් ලෝකෙම’ ගීත දෙක ලියා දුන් බවත් එතුමාගේ අත් අකුරින්ම මා ළඟ එම ගී පද රචනා තිබෙන හෙයින් සහ එතුමාගේ අවසරයත් ආශිර්වාදයත් ඇතුව මා දශක හතරකට පමණ ඉහත ගැයූ එම ගීත සඳහා නිර්මලා මහත්මියගෙන් නැවත අවසර ගැනීමේ වුවමනාවක් මා නොදැන සිටි බවත්. තවද මා ප්‍රේමකීර්ති ගීත රචකයාණන් සමඟ මේ ගනුදෙනුව කරද්දී නිර්මලා මහත්මිය එතුමා සමඟ නොසිටි බවත් සිහිපත් කර දීමට කැමැත්තෙමි. එසේ හෙයින් නිර්මලා මහත්මිය පවසන පරිදි මගේම ගීත ගැයීමට මා එම මහත්මියගෙන් නැවතත් අවසර ලබා ගත යුතුදැයි මම කල්පනා කරනවා. මම මගේ ගීත ඇල්බමය එළිදක්වන බවත් ඊට ප්‍රේමකීර්ති ගීත රචකයාණන් රචිත ගීත ඇතුළත් වෙන බවත් එම මහත්මියට දන්වා තිබෙනවා. ‘රසඳුන’ මේ ලිපිය පළ වනවිට මා ඒ මහත්මියට මෙම ගීත ඇල්බමයේ පිටපතකුත් පිරිනමා තියේවි.”* ඔබ පවසන්නේ ප්‍රේමකීර්ති ද අල්විස්ගේ ගී පද රචනා ඔබ මිල දී ලබා ගෙන ඇති බවද...?“ඔව්. ඒත් එතුමා - ‘හොඳ තනු දාලා ගායනා කරපන්කෝ. මට සල්ලි ඕනෑ නැහැ’ යි කියපු හැටි මට තවම මතකයි. එතුමාට මුදල් දුන් විට බාර ගත්තෙත් අකැමැත්තෙන්. ඒ එතුමාගේ හිතවත්කමේ සහ හොඳ හිතේ හැටි තමයි. විශේෂයෙන්ම කියන්න ඕනේ, එතුමා වැනි ජීවතුන් අතර නැති අති දක්ෂ ගීත පද රචකයෙකු හට මුදල් දුන් බව කීමට මා අකැමැතියි. ඒත් දැනට මේවායින් අයුතු ලාභ ප්‍රයෝජන ගන්නා අය සිටින නිසාමයි මා එය හෙළිදරව් කළේ. මගේ මිත්‍රයෙකු උන්නා ‘මර්වින්’ කියලා රාජ්‍ය පරිපාලන අමාත්‍යාංශයේ සේවය කළ. ප්‍රේමකීර්ති ගීත රචකයාණන් මර්වින්ගේ හොඳ මිත්‍රයෙක්. ඒ මිත්‍රත්වය හින්දා තමයි මටත් අවස්ථාව ලැබුණේ ප්‍රේමකීර්ති ගීත රචකයාණන්ව ඇසුරු කරන්න. විවේක අවස්ථා වලදී අපි තිදෙනා අමාත්‍යංශයේ කැන්ටිමේදී හෝ නිදහස් චතුරශ්‍රයේදී හෝ හමුවී කතාබහ කරමින් ඉන්න පුරුද්දක් තිබුණා. ඒ අතර තමයි මේ සමහර ගීත ලියැවුණේ. ‘දිනපතාම ඔබ පතාම’ සහ ‘අනන්ත අය’ ගීත මට ලියා දුන්නේ නිදහස් චතුරශ්‍රයේ තිබුණු බංකුවක වාඩිවෙලා.”* කෙසේ හෝ මෙම සංවාදයේ දී “ඔබ ගීත ගයා ඒවා මුළු ගන්වා තිබීම පිළිබඳව චෝදනාවක්” ඔබට එල්ල කෙරුණා නේද...?මගේ ගීත දෙක ගායනා කළ ගායකයාත් ඔහුට මගේ ගීත විකුණපු ගී පද රචකයාත් සංගීතඥයාත් ඔවුන්ගේ වැරැද්ද වහගන්න මට ඔය චෝදනාව කළාට සිහිබුද්ධිය තිබෙන කාට වුණත් තේරෙනවා මගේ වරදක් නැති බව. මට ඕනෑ කළේ - ‘සමනල තටු’ සංයුක්ත තැටියට පුන්සිරි ගායනා කළ ‘දිනපතාම ඔබ පතාම’ සහ ‘සෙල්ලම් ගෙයක්’ ගීත දෙක මුලින්ම ගායනා කළේ මා බවත් මා ගයන්නේ පුන්සිරිගේ ගීත නොවේ මගේම ගීත බවත් මේ රටේ ගීත රසිකයන්ට හෙළිදරව් කරන්න පමණයි. ‘රසඳුන’ ට ස්තූතිවන්ත වෙන්න අද මේ වනවිට මගේ ඒ අරමුණ ඉටු වී තිබෙනවා. ‘රසඳුන’ පමණමයි මට මේ අවස්ථාවේ දී උදව් වුණේ.”* මේ සංවාදය අවසන් කරමින් ඔබට පැවසීමට ඇත්තේ මොනවා ද..?“පළමුව මම පුන්සිරිට පවසන්න කැමැතියි - ‘ඔබ පවසා තිබුණානේ මගේ ගීත ගයන්න පෙර මාව සෙව්වත් හමු වුණේ නැහැ. ජීවතුන් අතර නැහැයි කියලා සිතුවා කියා. එසේ නම් ඇයි ඔබේ ‘සමනල තටු’ ගීත ඇල්බමයේ කවරයේ මගේ නම යොදා විශේෂ ස්තූතියක් කළේ. එයින්ම තේරෙනවා ඔබ පවසන්නේ බොරුවක් බව.”“දෙවනුව හෙක්ටර් විජේසිරිට පවසන්න ඕනේ - 1974 දී ‘ස්පැරෝ’ ලේබලය යටතේ මා කළ ගීත 4 තැටියට ‘සෙල්ලම් ගෙයක්’ ගීතය ද ඇතුළත් කරගන්නා ලෙස ඉල්ලා සිටියේ ඔබමයි. එවකට එම ගීතය ගායනා කළේ අපේ ‘ස්පැරෝ වොයිස්’ සංගීත කණ්ඩායමේ ඩ්‍රම්ස් වාදකයා වූ සීලදාස සුරවීර. ඉතින් මම මේ ගීතය සොරකම් කළා කියා ඔබ පවසන්නේ අමූලික බොරුවක්. අනෙක ඒ දවස්වල නම් මෙම ගීත තැටියේ ඔබේ නම සඳහන් වූ ආකාරයේ වෙනසක් ඔබ දැක්කේ නැහැ. මගේ ඒ ගීත තැටිය රැගෙන ගිහින් ඔබ ගී පද රචකයෙක් ලෙස හඳුන්වා ගත්තා එයින්. එහෙව් ඔබ දැන් මා මේ ගීතය ගැයුවොත් නඩු පවරන්න සූදානම් වීම පුදුමයක්.”“තෙවනුව ජිනදාස (පොඩි මල්ලි) ට මේ ටික කියන්න ඕනේ. 1972 දී මමයි ඔබට ප්‍රේමකීර්ති ගීත රචකයාණන් ලියූ ‘දිනපතාම ඔබ පතාම’ සහ ‘අනන්ත අය’ ගීත පදමාලා දෙක තනු හදන්න දුන්නේ. අපේ ‘ස්පැරෝ වොයිස්’ සංගීත කණ්ඩායමේ ඕගන් වාදකයා වූවාට මගේ ගීත වල තනු නිර්මාණ කරන තුරු ඔබ සංගීතඥයෙක් කියා කිසිවෙකු දැනගෙන උන්නේ නැහැ. එවකට මා අපේ කණ්ඩායමේ නියාමක ගායන ශිල්පියා ලෙසයි කටයුතු කළේ. මා ලංකා ගමනා ගමන මණ්ඩලයේ තලංගම ඩිපෝවේ ඉංජිනේරු අංශයේ රැකියාවක් කළත් ඔබට රැකියාවක් තිබුණේ නැහැ. මගේ ගීත දෙකට තනු හදන්න ඔබට සති දෙකක් පමණ ගත වුණා.ඒ අතරතුර වරින්වර ඔබ මගෙන් මුදල් ලබා ගත්තා. වැඩය අවසන් වනවිට ඔබට දීමට මුදලක් ඉතුරු වෙලා තිබුණේ නැහැ. ඉතින් එම නිසා ‘දිනපතාම ඔබ පතාම’ ගීතයේ තනුව නිර්මාණය කළාට ඔබට ‘කිසි සාධාරණයක් වුණෙත් නැහැ’ කියා මට චෝදනා කර මගේ ගීතය පුන්සිරිට ගායනා කරන්න දීම වැරදියි. මෙහිදී ඔබ මේ ගීතය තනිව පුන්සිරිට ගායනා කිරීමට අවසර දීම නිසා ප්‍රේමකීර්ති ද අල්විස් ගීත රචකයාණන්ගේ පාර්ශවයට සිදු වී ඇති අලාභය පිළිබඳවත් වගකීම බාර ගත යුතුයි. මොකද ඔබට එම ගීතයේ තනුවේ (ස්වර රචනයේ) අයිතිය පමණයි ඇත්තේ. එසේ තිබියදී ඔබ කොහොමද එම ගී පද රචනයේ අයිතිය පුන්සිරිට දුන්නේ. මේ සියල්ලටම හේතුව අතීතය අමතක කිරීමයි. අනුන්ගේ ගීත කොල්ල කා ගායනා කිරීම අපරාධයක්. ඒ බව මගේ ගීත පුන්සිරි අනවසරයෙන් ගායනා කිරීමෙන්ම සනාථ වෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060818</link>
    <topic>‘පරසතුමල්’ නැවත කරන්න ගාමිණිත් එක්ක කතා කරගෙන හිටියා</topic>
    <author>අරුණි මුතුමලි</author>
    <content>‘පරසතුමල්’ නැවත කරන්න ගාමිණිත් එක්ක කතා කරගෙන හිටියාෆිලික්ස් පෙරේරාඔබ හිතන හැටියට කලාකරුවකු කියන්නේ මොන වගේ පුද්ගලයෙක් ද?කලාකරුවෙක් නම් ඔහු මුලින්ම සංවේදී වෙන්න ඕන. රසවත් වෙන්න ඕන. නිර්මාණශීලී වෙන්න ඕනැ. අනෙක ඔහුගේ ඒ ලක්ෂණ උපතින්ම පිහිටනවා.දේශපාලනඥයා හා කලාකරුවා අතරින් ප්‍රබල?යමෙක් ප්‍රබලයි කියන්නෙ, මා දකින විදිහට නම් ඒ පුද්ගලයා යමක් කීවාම කිසිඳු තර්කයකින් තොරව එය ජනතාව පිළිගන්න ඕනැ. ආගමික ශෘස්තෘවරුන් යමක් කීවාම ජනතාව එය එකවරම පිළිගන්නේ අන්න ඒ වගේ. ඒ නිසා සමහරවිට ජනප්‍රිය කලාකරුවකු ප්‍රබල වන්න පුළුවන් ඒ වගේම දේශපාලනඥයකුත් ප්‍රබල වන්න පුළුවන්. තමන්ගේ ක්‍රියා කලාපය හොඳනම් ඒ ප්‍රබලත්වය ඕන කෙනකුට ලැබෙනවා.මේ දෙදෙනාගේ භූමිකාව?කලාකරුවාගේ භූමිකාව කලා විෂයයට සීමා වනවා. නමුත් දේශපාලනයේදී, කලාවට වගේම පීඩිත පන්තියට සේවය කිරීමට හැකියි. ඒ වගේම පරිපාලන ඥානය වගේ දේවලුත් දේශපාලනයට අවශ්‍යයි. දේශපාලනයේ වාසිය එයයි.මෙහෙම ඔබ කියන්නේ ඔබත් කලා විෂයයන්ට සම්බන්ධ නිසා ද?පාසල් යන කාලේ බැංජෝ, ගිටාර්, වයලින්, තබ්ලා වගේ භාණ්ඩ සමඟ “තන්්ඩර්ස්” කියලා සංගීත කණ්ඩායමක් පිහිටුවාගෙන සින්දු කීවා. මඟුල් ගෙවල්වලට එහෙමත් ආරාධනා ලැබුණා.පාසලේදී විෂයයක් ලෙසත් සංගීතය කළා ද?නැහැ. මම කළේ විද්‍යා විෂයන්. හැබැයි නාට්‍යවල රඟපෑවා. චරිත දෙක තුනක්ම කළා. දැන් ඒවා ඒ තරම් මතක නෑ.දැන් වුණත් ආරාධනා කළොත් රඟපානවා ද?සින්දුවක් කියන්න කීවොත් කියනවා. හැබැයි වචනයක්වත් මතක නම් නෑ. ඒ නිසා මගේ කොම්පියුටරයේ ගීත 1500 ක විතර පද රචනා එකතු කරගෙන තිබෙන්නේ.ඒ අතරින් වැඩියෙන්ම කැමැති?‘මේ තරම් සියුමැලි ද කළුගල්’ ඒ ගැන මම පාර්ලිමේන්තුවේදීත් කතා කළා. ඊට පස්සේ ඒ ගීතයට හොඳම ගීතය ලෙස සම්මාන ලැබී තිබෙනවාත් දැක්කා.ඔබට ගීතයක් ගයන්න කීවොත් එකවරම සිහියට එන්නේ ඒ ගීතය ද?නෑ. විජය කුමාරතුංග මහත්මයාගේ ‘දඟගෙයි දඬුවම් සියුමැලි වැඩිනම්’ ගීතය.ඇයි ඒ?හේතුව තමයි විජය කුමාරතුංග මහත්මයා කියන්නේ මම අවුරුදු 15 - 16 කාලේ ඉඳන්ම ආශ්‍රය කරන හොද හිතවතෙක්. ඔහු මියයන දවසේ අන්තිමට මගේ කාර් එක අරගෙන ගෙදර ගියේ. ඒ ගැන මතක් වෙද්දිත් මට මහ කනගාටුවක් දැනෙනවා.ඒ වගේමයි ගාමිණි ෆොන්සේකා මහත්මයා ඔහු හිටියෙත් අපේ පැත්තේ. සමහරදාට අපි හවසට කතාවක් දාගෙන ඉන්නවා. ඔහු මියගිය වෙලාවේම වගේ මම එහෙ යද්දි පොඩි දුව ‘තාත්ති ගෙටප් ගෙටප්’ ගගා නැගිටින්න කියනවා. එයාට තේරුමක් නෑ තාත්තට මොකද වෙලා තියෙන්නේ කියන එක ගැන.රුක්මණි දේවි බවුසරයට හැප්පිලා ඉද්දිත් සුදු රෙද්දකින් වහලා සුදු පතුල් දෙකක් විතරක් පේන්න තිබුණා. මමයි හඳුනාගෙන මෝචරියට ගෙනිච්චේ. ඒ වෑන් වර්ගය අන්තිමට රුක්මණි දේවි මොඩල් කියලත් නම් කළානේ?ඒ කියන්නේ ඔබේ හොඳම නළුවන් ඔවුන් වන්න ඇති?ඔව්. ඒ දෙන්නම දක්ෂ නළුවන්. ඒ වගේම මම ගාමිණි ෆොන්සේකා මහත්මයා සමඟ ‘පරසතුමල්’ චිත්‍රපටය නැවත කරන්න කතා කරමින් ඉද්දියි ඔහු අපෙන් වියෝ වුණේ.ඔබ ඒ තරම් චිත්‍රපටවලට ළැදියි?ඔව්. මම චිත්‍රපටයක් නිෂ්පාදනයත් කළා. එහි ප්‍රධාන චරිතයට මම ගත්තේ රන්ජන් රාමනායකව. පළමුවැනි පළාත් සභාවට මම 88 ඉල්ලද්දි ඡන්ද ව්‍යාපාරයට රන්ජන් රාමනායක කතා පවත්වමින් උදව් කළා. ඒකට ප්‍රති උපකාරයක් හැටියට තමයි ඔහු ප්‍රධාන චරිතයට අරන් ‘රජ වංශෙන් එකෙක්’ චිත්‍රපටය කළේ. එය වාණිජ චිත්‍රපටයක්. ලාභ ලැබුවා. නමුත් මම ඒ චිත්‍රපටයට එතරම් කැමැති නෑ.ඇයි?මම කැමැති කලාත්මක චිත්‍රපටවලට. ‘පරසතු මල්’ වගේ.ඔබ වේදිකා නාට්‍යවලට කැමැති නැද්ද?එක පාරක් මායි ඔසි අබේගුණසේකරයි ‘සාජන්ට් නල්ලතම්බි’ අරගෙන ඩුබායි ගියා. ඒ රටේ ආගම අනුව මිනී පෙට්ටි නැද්ද කියලා සැකයක් මතු වුණ නිසා අපි මෙහෙන් ‘මමයි කනත්තේ භෘංගයා’ ගීතයට අවශ්‍ය මිනි පෙට්ටියත් අරගෙනයි ගියේ. අපට අලේන් නුවරට යන්න සිද්ධ වුණේ වැලි කුණාටුවක් අතරේ. එකපාරටම අපේ මිනි පෙට්ටිය හුළ‍ඟේ ගියා. නළු නිළියන් ටික එක පස්සෙන් දුවලා වැලිවලට යට වුණා. පෙට්ටිය හම්බුණේ නෑ. පස්සේ අපි එහෙන් පොඩියට එකක් හදාගෙනයි නාට්‍යය පෙන්නුවේ.ළඟකදී නාට්‍ය බැලුව ද?වෙලාව හරි අඩුයි දැන්. අන්තිමට චිත්‍රපටයක් හැටියට බැලුවෙත් ‘ශ්‍රි සිද්ධාර්ථ ගෞතම’ තමයි. දැන් කාලේ ගොඩක් අය චිත්‍රපට බලන්නෙත් ටීවී එකෙන්නේ.පොත්පත් කියවන්නත් කැමැති ද?පොඩි කාලේ නම් කැමතිම නවකතාව ‘ගොළු හදවත'. එදා දේවල් හරි සුන්දරයි.ඔබ චිත්‍රපටවලට ඔයතරම් කැමැති නිසා කලාත්මක චිත්‍රපටයක් කරන්න පුළුවන්නේ?මගේ එහෙම අදහසක් තිබෙනවා. සැඟවුණු සත්‍ය සිදුවීමක් ඇසුරින් ප්‍රේක්ෂකයාට ප්‍රශ්නාර්ථයක් ඉතුරු කරන චිත්‍රපටයක් කරන්න, ඉදිරියේදී.ගීත නිර්මාණ ටිකක් කරන්නත් පුළුවන්නේ?මගේ ළඟ සංගීත භාණ්ඩ ගොඩක් තිබෙනවා. ඉස්සරනම් කී බෝඩි එකත් තරමක් පුළුවන්. හැබැයි දැන් කාලේ සංගීතය රස විඳින්න බෑනේ. ගායනයට වඩා සද්දෙන් සංගීත ඇහෙන්නේ. ගායක ගායිකාවන්ගේ තොල් මතුරන හැටි බලලයි සින්දුව තෝරගන්න වෙන්නේ. ඝෝෂාකාරී ගතිය වැඩියි. ඒකෙන් සංගීතය නොමර මරනවා.ඔබේ දරුවන් බිරිඳ කැමැති ඔබේ දේශපාලන චරිතයට ද? ගායක චරිතයට ද එහෙමත් නැතිනම් ව්‍යාපාරික චරිතයට ද?ඔවුන් මගේ දේශපාලනයට අත දෙනවා. නමුත් කවදාවත් දේශපාලනය කරන්නේ නෑ. අඩුම ගාණේ මල්මාලයක්වත් දාගන්නේ නෑ. ඒ අය කැමැති මමත් සාමාන්‍ය කෙනෙක් හැටියට දකින්න.අරුණි මුතුමලිඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060819</link>
    <topic>දරුවන්ට උගන්වන්න විදියක් නෑ අපි පුතාලා දෙන්නා මහණ කළා</topic>
    <author>වසන්ත ජයසිංහ ආරච්චි</author>
    <content>දරුවන්ට උගන්වන්න විදියක් නෑ අපි පුතාලා දෙන්නා මහණ කළාඅපි හැමෝගෙම ජීවිත සැපවත්ව සුවයෙන් තියෙනවා නම් ඒක මොනතරම් නම් අපූරුද? ඒත් ලෝකය ගෝලාකාරයි මිනිසුන් විවිධාකාරයි කියනවා වගේ අද අපි එකිනෙකාගේ ජීවිත ගොඩක් වෙනස්. සමහරු මේ ලෝකේ සියල්ල අංග සම්පූර්ණව සත්මහල් මාලිගාවල පස්කම්සැප විඳින්න වාසනාව ලබමින් උපදිනකොට තවත් සමහරු බඩ පොත්ත පිටට ඇලෙනකම් කුසට අහරක් නැතුව ජීවත්වෙනවා අපි දැකලා තියෙනවා.හැබැයි මේ විෂම සමාජයේ එහෙම මිනිසුන්ට සරණක් වෙන්න අපට පුළුවන් නම් ඒක උපන්න ආත්මයේ අපි රැස්කරන්න මොනතරම් පුණ්‍යකර්මයක් ද? ‘සුසුමකට සැනසුමක්’ ඔස්සේ අද අපි හෙළිකරන්න යන කතාව ටිකක් වෙනස් විදිහේ කතාවක් වෙන්න පුළුවන්.ආර්ථික අපහසුකම්, අගහිඟකම් මැද ජීවත්වන අප කවුරු කවුරුත් ජීවිතේට එල්ලවෙන ප්‍රශ්න එක්ක ගොඩක් අසරණ වෙනවා. ඒ අසරණකමට පුංචි හෝ සරණක් වෙන්න පුළුවන්වෙයි කියන බලාපොරොත්තුවෙන් පොලොන්නරුව දිස්ත්‍රික්කයේ දිඹුලාගල ප්‍රාදේශීය ලේකම් කොට්ඨාසයේ අලුත්ඔය වසමේ ජීවිකාව ගෙනයන එම්.ටී. උපාලි ජයරත්නගේ පවුලේ කතාව අපි ඔබ ඉදිරියේ ලෙහා දමන්න හිතුවා.වයස අවුරුදු 47 ක් වන උපාලිත් විජිතා ජයමිණිත් ජීවත් වෙන්නේ අලුත්ඔය වසමේ පිඹුරත්තෑවේ. ඒත් මේ වනවිටත් උපාලිගේ එක් පාදයක් දණහිසට පහළින් අයින් කරලා. ජීවිකාව විදිහට කුලීවැඩ කරන මේ දෙන්නට දරුවන් තුන්දෙනෙක්. හැබැයි ඒ හැමදේමත් එක්ක දෛවය ජීවිතවලට බලපෑම් කරද්දි සොබාදහමත් මේ පුංචි පවුලට කෙනෙහෙළිකම් කරන්න ගත්තා.“අද අපි ජීවත් වෙන්නේ කුලී වැඩ කරලා. මගේ බිරිඳ සතියකට සැරයක් පොළට ගිහින් බඩු ටිකක් විකුණලා කීයක් හරි හොයාගෙන එනවා. මගේ දකුණු කකුල දණහිසට පහළින් කපලා අයින් කරලා තියෙන්නේ. මම ග්‍රාමආරක්ෂක නිලධාරියෙකු විදිහට 86 අවුරුද්ද වෙනකම් සේවය කළා. ඒ අතරෙදි තවත් නිලධාරියකු අතින් වුණු වැරදීමකින් මගේ පාදයට වෙඩිපහරක් වැදිලා තමයි කකුල ඉවත් කරන්න සිද්ධ වුණේ.ඒත් අද වෙනකම් මට කිසිම වන්දියක්වත් විශ්‍රාම වැටුපක්වත් ලැබෙන්නේ නැහැ. දැන් අවුරුදු ගාණක් තිස්සේ මගේ ඒ කපපු කකුලේ තුවාලයවත් හරියට සනීප නැහැ. ඔය හන්දම මගේ බිරිඳ තමයි කුලීවැඩකට හරියන්නේ. නැත්නම් එයා පොළට ගිහින් මොනවා හරි විකුණාගෙන එනවා. මට පුතාලා දෙන්නයි දුවයි ඉන්නේ. අපේ නැතිබැරිකම හින්දම අවුරුදු 19 පුතයි 12 පුතයි දෙන්නම පැවිදි දිවියට ඇවිල්ලා දැන් දිවුලපිටිය උල්ලලපොළ සුගතවනාරාම පුරාණ විහාරයේ වැඩවාසව ඉගෙන ගන්නවා.පොඩි හාමුදුරුවොත් තරමක් අසනීප තත්වයෙන් ඉන්නේ. දැන් දුවට අවුරුදු 15 ක්. එයා අරලගංවිල විලයාය මහා විද්‍යාලයේ ඉගෙන ගන්නේ. දුවටත් හොඳට ඉගෙනගන්න පුළුවන්. එයාට ‍හොඳට ක්‍රීඩා කටයුතු කරන්න පුළුවන්. මේ වනවිටත් දිස්ත්‍රික් මට්ටමින් දුවට ජයග්‍රහණ ලැබිලා තියෙනවා. ඒත් ඒ කටයුතුවලටත් දුවට සපත්තු දෙකක්වත් අරගෙන දෙන්න අද අපට විදිහක් නැහැ.තමන් මුහුණදීලා ඉන්න ආර්ථික අපහසුකම් එක්ක උපාලිගේ පවුල අද ගොඩක් අසරණ වෙලා. ඒ අසරණකම ආර්ථික අතින් ජීවිතය පසුපසට ඇද දමද්දි පසුගිය දිනෙක උපාලිගේ පුංචි පවුලට තවත් අවාසනාවකට මුහුණ දෙන්න සිද්ධ වුණා.අපි මේ ගේ පොඩ්ඩ හදාගත්තේ හරිම අමාරුවෙන්. පසුගියදා අපේ මේ ගෙදරට වල් අලියෙක් පහර දීලා බිමට සමතලා කරලා දැම්මා. මීට කලිනුත් 2007 අවුරුද්දේ වල් අලියෙක් පහරදීලා බොහෝම අමාරුවෙන් මේ ගේ හදාගත්තේ. දැන් ආයෙමත් මේක විනාශ කරලා දැම්මා. මේ තියෙන ආර්ථික කරදර එක්ක තවත් අපි අසරණ වෙලා ඉන්නේ. ගේ හරියට හදාගන්න විදිහක් දැන් අපට නැහැ. අහල පහළ අපේ ඥාති ගෙවල්වල තමයි අපි දැන් රෑ ගත කරන්නේ. දැන් දුව ලොකුයි. එයාගේ ආරක්ෂාව ගැන බලන්න ඕන. අපි පත්තරේට හරි කියලා කාගෙන් හරි උදව්වක් ගන්න ඕන කියලා හිතුවේ වෙන කරන්න දෙයක් නැති හින්දා. අපේ හාමුදුරුවරු දෙන්නට වුණත් අපිට හරි හමන් උදව්වක් කරන්න අමාරුයි. උන්වහන්සේලා තාම ඉගෙන ගන්නවා. මම ඉන්නෙත් ලෙඩ ගානේ. පුළුවන් නම් අපිට උදව්වක් කරන්න කවුරු හරි ඉදිරිපත් වුණොත් ඒක ලොකු පිනක්. අපි ගැන කොහොම හරි පත්තරේ දාලා දෙන්න.පිඹුරත්තෑව එම්.ටී. උපාලිගේ ඒ ඉල්ලීම අද අපි මේ විදිහට ඔබ ඉදිරියේ කියන්නේ කෙනෙකුගේ දුක දැකලා සංවේදි වන මිනිසුන් මේ සමාජයේ තවමත් අපි ඔබ අතර ඉන්න නිසයි. පුළුවන් නම් උපාලිලාගේ ජීවිතවලට පුංචි හෝ සරණක් වෙන්න බලන්න. එහෙම කරන්න පුළුවන්කමක් ඔබට තිබෙනවා නම් ඒක ඔබ මේ ආත්මේ රැස්කරන ලොකු පිනක්.ලිපිනය - D 2/12, අලුත්ඔය,පිඹුරත්තෑවදුරකතනය - 0788974653ලංකා බැංකුව -අරලගංවිල - 6374780වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060820</link>
    <topic>ඔරු පැදීම අපූරුයි; සුන්දරයි</topic>
    <author>ගාමිණී සුසන්ත</author>
    <content>ඔරු පැදීම අපූරුයි; සුන්දරයිවිශේෂඥ වෛද්‍ය. මහාචාර්ය අර්ජුන ද සිල්වාඔහු පවුලේ එකම දරුවා ය. පුංචි අවධියේ සෙල්ලම් කිරීමට නිවෙසේ වෙනත් අයකු ඔහුට නොසිටියේය. එහෙත් මිතුරෝ රැසක් ම ඔහුට තම ගමේ සිටියහ. නේවාසිකව සිට කොළඹ උසස් විද්‍යාලයක ඉගෙන ගත්ත ද, ඔහු සති අන්තය එනතෙක් ඇඟිලි ගනිමින් සිටින්නේ ගමේ දුවගෙන එන්නට ය. ඒ අම්මාගේ තුරුළට වී සිටින්නට ම පමණක් නොවේ, ගමේ යහළුවන් සමඟ ඇති තරම් සෙල්ලම් කරන්නට ය.ඔහු යහළුවන් සමඟ පැය ගණනක් ග‍ඟේ නෑවේ ය‍. තරගයට මෙන් තැඹිලි ගස්වලට නැඟ තැඹිලි කඩාගෙන බිව්වේ ය. කජු වාරයේදී වැඩිපුර ම සිටියේ කජු ගස් උඩය. කෙසේ හෝ පුංචි අවධියේ පටන් හොඳින් ඉගෙන ගත් ඔහු අද රටේ ජනප්‍රිය දක්ෂ විශේෂඥ වෛද්‍යවරයෙකි; රාගම වෛද්‍ය පීඨයේ මහාචාර්ය වරයෙකි. ඔහු මහාචාර්ය අර්ජුන ද සිල්වා මහතා ය. අද ‘ඉසිවර වරුණ’ විශේෂාංගයෙන් ගෙන එන්නේ කායික ෙරා්ග ෙමන්ම බඩවැල් ආශ්‍රිත රෝග පිළිබඳ විශේෂඥ ‍ෛ‍වද්‍ය මහාචාර්ය අර්ජුන ද සිල්වා මහතාගේ ජීවන තොරතුරු ය. අපි ඔහුට සවන් දෙමු.“මගේ ගම කටාන මක්කම කියන ප්‍රදේශය. ඒක හරිම සුන්දර ගමක්. මම පුංචි කාලෙ අපේ ගම තමයි ලංකාවේ හොඳම මැටි තිබුණු ප්‍රදේශය. උළු කර්මාන්තයට ඒ මැටි ගන්නවා. හැබැයි අද වෙනකොට නම් මැටි කර්මාන්ත තිබුණු බවට සලකුණක්වත් අපේ ගමේ නෑ. මැටි හාරල ගමේ සුන්දරත්වයත් විනාශ වෙලා. මගෙ තාත්තා අස්ථි රෝග පිළිබඳ විශේෂඥ වෛද්‍යවරයෙක්. අම්ම ගෘහණියක්. පවුලේ එකම දරුවා මම. මගෙ බාප්ප තමයි හිටපු අගවිනිසුරු සරත් එන්. සිල්වා මහතා. එක වසරේ ඉඳලම මම පාසල් ගියේ කොළඹ ශාන්ත තෝමස් විද්‍යාලයට. කොළඹ පාසල් ගියත් මම වැඩියෙන් ම ආශා කළේ ගමට. අදත් ඉඩ ලැබෙන හැම අවස්ථාවකම ගමට යනවා.”“පාසල් කාලයේ අධ්‍යාපන කටයුතු වලට අමතරව මම ක්‍රීඩාවට ගොඩක් යොමුවෙලා සිටියා. විශේෂයෙන් ම රගර්, ක්‍රිකට්, කරාතේ, ඔරු පැදීම, ඉලක්කයට වෙඩි තැබීම මලල ක්‍රීඩා වැනි ක්‍රීඩාවල. මේ අතරින් මම වැඩියෙන් ම යෙදුණේ ඔරු පැදීමේ ක්‍රීඩාවේ. ඒ ඉසව්වෙන් ජාත්‍යන්තර මට්ටමේ තරගාවලි නියෝජනය කරන්නත් මට අවස්ථාව ලැබුණා. ඒ දවස්වල ඔරු පැදීමේ ක්‍රීඩාව තිබුණේ පාසල් කීපයක පමණයි. 1983 - 84 වර්ෂවල ඔරු පැදීමේ ජාත්‍යන්තර තරග නියෝජනය කරන්න අවස්ථාව ලැබුණා. 1984 පාකිස්ථානයේ පැවැත්වුණු ආසියානු ඔරුපැදීමේ තරගාවලියට සහභාගි වෙලා පාකිස්ථානයත් පරදවලා ජයග්‍රහණය ලංකාවට ගන්න අපේ කණ්ඩායමට හැකි වුණා. ඔරු පැදීම හරිම සුන්දර අපූරු ක්‍රීඩාවක්.මේ ඉසව්වෙන් ජයග්‍රහණයක් ලබාගන්න කණ්ඩායම තුළ හොඳ සමගියක්, එකමුතුකමක් තියෙන්න ඕන. හැම දෙනාම එකම විදියට තරග වදින්න ඕන. කරාතේ ක්‍රීඩාවෙත් මම ගොඩක් යෙදුණා. එයින් Brown belt දක්වා කරල තියෙනවා. මේ හැම දේකටම වඩා විනෝදාංශයක් හැටියට යෙදෙන්න කැමැති ඉසව්ව තමයි ඉලක්කයට වෙඩි තැබීම. ඒකට මට හොඳ දක්ෂතාවයකුත් තියෙනවා. මගෙ තාත්තා Pistal Shooting කළා. එයා ඒකට ගොඩක් දක්ෂ කෙනෙක්. ඒ නිසයි මටත් Target Shooting ඉලක්කයට වෙඩි තැබීමට ආශා හිතුණේ. හැබැයි මම මේ විනෝදාංශයේ යෙදෙන්නේ සතුන්ට වෙඩි තැබීමේ අදහසින් එහෙම නෙමෙයි.”“පාසල් යන කාලෙ නර්තනයටත් මම හරිම කැමැතියි. ඒ වගේ ම නර්තනයේ Ball room dance වලට මම හරිම කැමැතියි. චිත්‍ර අදින්නත් හැකියාවක් මට තියෙනවා. ඒ හැකියාව මට ආවෙ මගෙ අම්මගෙන් කියලයි මම හිතන්නේ. අදත් මම චිත්‍ර අඳින්න කැමැතියි. මගෙ අම්මට හොඳ චිත්‍ර ඇඳීමේ හැකියාවක් තිබුණා.”“උසස් පෙළ විභාගය සමත්වෙලා මම ඇතුළත් වුණේ රාගම වෛද්‍ය පීඨයට. මගෙ පියා වෛද්‍යවරයෙක් නිසා මටත් ආශාවක් තිබුණා වෛද්‍ය වෘත්තියට. ඒ වගේ ම මගෙ තාත්තටත් ඕනකමක් තිබුණා මාව වෛද්‍යවරයෙක් කරන්න. වෛද්‍ය විද්‍යාලයේදී වෙනත් වැඩවල යෙදෙන්න වේලාවක් ලැබුණේ නෑ. අධ්‍යාපන කටයුතුවල තමයි වැඩියෙන් ම යොමු වුණේ. වෛද්‍ය විද්‍යාලයෙන් සමත් වුණාට පස්සේ මගේ මුල් ම පත්වීම ලැබුණේත් රාගම රෝහලටයි. ඉන්පසුව මම විශේෂඥ වෛද්‍යවරයෙක් වෙන්න එංගලන්තයේ ඔක්ස්ෆර්ඩ් විශ්වවිද්‍යාලයට ඇතුළත් වුණා. කායික රෝග සහ බඩවැල් ආශ්‍රිත රෝග (Gastroea teralogist) පිළිබඳ මම එහිදී විශේෂයෙන් හැදෑරුවා. ඉන්පසුව මම ලංකාවට ඇවිත් විශේෂඥ වෛද්‍යවරයෙක් හැටියට මුලින් ම සේවය කළේ අම්පාර රෝහලේ.ඉන්පසුව කොළඹ ජාතික රෝහලේ සේවය කළා. දැන් මම රාගම වෛද්‍ය පීඨයේ වෛද්‍ය විද්‍යා අධ්‍යයන ඒකකයේ අංශ ප්‍රධානී ලෙස කටයුතු කරනවා. ඒ වගේ ම ජාතික අධ්‍යාපන ආයතනයේ උපදේශකවරයකු ලෙසත් ජාතික තහනම් උත්තේජක නිවාරණ ආයතනයේ සභාපති ලෙසත් කටයුතු කරනවා. 2011 වසරේ ක්‍රීඩා වෛද්‍ය ඒකකයේ අධ්‍යක්ෂ ජෙනරාල් වරයා හැටියටත් කටයුතු කරන්න මට අවස්ථාව ලැබුණා. රාගම වෛද්‍ය පීඨයේ මහාචාර්ය වරයෙක් හැටියට තේරී පත්වුණේ 2009 අවුරුද්දේ. දැන් මගේ වයස අවුරුදු 40 යි. මෙවැනි වයසක දී මහාචාර්ය පදවියක් ලැබීම ගැන මටත් සතුටුයි. මගේ අම්මා තාත්තා හිටිය නම් එයාලට ලොකු සතුටක් දැනෙයි කියලා මම හිතනව.“චිත්‍රපට නරඹන්නත් මම කැමැත්තක් දක්වනවා. හැබැයි වැඩියෙන් ම නරඹන්නේ ඉංග්‍රීසි චිත්‍රපට. Spiderman අලුත් ම චිත්‍රපටය තමයි මම ළඟදීම නැරඹුවේ. සිංහල චිත්‍රපට නරඹනවා නම් නරඹන්නේ සිනාසෙන්න පුළුවන් චිත්‍රපට.”“වෛද්‍ය වෘත්තිය සහ විශ්වවිද්‍යාලයේ ඉගැන්වීමේ කටයුතු මම කරන්නේ හරිම කැමැත්තෙන් ආශාවෙන්. මෙයින් මම විශාල තෘප්තියක් ලබනවා. විශේෂයෙන් ම අසාධ්‍ය රෝගියකුගේ රෝගය නිර්ණය කරල ප්‍රතිකාර කරල එම රෝගියා සුව වුණාම මම එයින් ලබන්නේ විශාල සතුටක්. මේ වෘත්තියෙන් ලැබෙන මුදලට වඩා එය වටිනවා. ජීවත් වෙන්න මුදල් අවශ්‍යයි. නමුත් මුදල් ලෙහෙසියෙන් ම හොයන්න ක්‍රම ඕනෑ තරම් අද ර‍ෙට් තියෙනවා. මුදල් සෙවීමේ අදහසින් කවුරු හෝ වෛද්‍ය වෘත්තිය තෝරා ගන්නවා නම් ඒක වැරැදියි කියන එකයි මගේ පෞද්ගලික හැඟීම.“සංචාරය තමයි මගේ හොඳම විනෝදාංශය. ඕනෑ ම පුද්ගලයෙකුට ‍විනෝදාංශයක් තිබිය යුතු බවයි මගේ හැඟීම‍. මේ කාර්ය බහුල ජීවිතයෙන් මිදිල නිදහසේ ඉන්න මම කරන්නේ ලංකාවේ හරි විදෙස් රටක හරි සංචාරය කරන එක. වනාන්තරවල සතුන් නරඹන්න මම ඉතාම කැමැතියි. ලෝකයේ ගොඩක් රටවල්වල මම සංචාරය කරල තියෙනව. හැබැයි දකුණු ඇමෙරිකානු රටවලට තවම ගිහිං නැහැ.”“මගේ බිරිය ව්‍යාපාර පවුලකට අයත් කෙනෙක්. මට බබාල තුන් දෙනෙක් ඉන්නව. ලොකු පුතා දැන් මම ඉගෙන ගත්ත ශාන්ත තෝමස් විද්‍යාලයේ ම ඉගෙන ගන්නවා. මගේ දරුවෙක් ඉපදිලා දින කීපයකින් මිය ගියා. ඒක මම දැඩි ලෙස කම්පනයට පත්වුණු අවස්ථාවක්. අදත් රෝහලේ කුඩා දරුවෙක් මිය ගියා කියල දැනගත්තාම මට ඒ සිදුවීම සිහියට එනවා.”“මම පවුලේ එකම දරුවා වුණු නිසා මට තනිකම දැනුණු අවස්ථාත් තිබුණා. විශේෂයෙන් ම මගේ අම්ම තාත්ත නැති වුණාම. ඒ නිසයි මම දරුවන් තුන් දෙනෙක් හැදුවේ. මට ඒ දැනුණු තනිකම මකාගන්න මට උදව් උපකාර වුණේ මගේ ළඟින් ම හිටිය ගමේ සහ පාසල් යාළුවෝ. ඒ යාළුවෝ අදත් මාත් එක්ක ඉන්නවා. පුළුවන් වෙලාවට මම ඒ අයව බලන්න යනවා. කුඩා කාලෙ ඉඳල තියෙන මිත්‍රකම දිගටම පවතින්නේ හිතේ තියෙන අවංක යාළුකම නිසයි. එවැනි යාළුවන් කිසිම ප්‍රතිලාභයක් බලාගෙන ආශ්‍රය කරන අය නෙමෙයි.”ගාමිණී සුසන්තඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=av14060821</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWSජනප්‍රිය නළු බොබි ඩියොල්ට පසුගිය සතියේ අනපේක්ෂිත මොහොතකට මුහුණ දෙන්න සිදුවුණා. උපන් දින සාදයකදියි ඔහුට මේ කරදරයට මුහුණ දෙන්න සිදුවුණා ය කියන්නේ. සාදය පැවැත්වුණේ ජනප්‍රිය චිත්‍රපට අධ්‍යක්ෂ, කරන් ජොහාර් ගේ 42 වැනි උපන් දිනය නිමිත්තෙන්. මේ වෙනුවෙන් සුපිරි නළු ශාරුක් ඛාන් ඇතුළු බොලිවුඩයේ තවත් නළු නිළියන් කිහිප දෙනෙකුම එක්වී සිටියා.සැන්දෑ වරුවක ඇරැඹුණු මේ සාදය මධ්‍යම රාත්‍රියට ආසන්න වෙද්දී එහි සිටි බොහෝ දෙනෙකුගේ කතාබහ උණුසුම් වී තිබුණේ මත්පැන් ‘දෙගොඩතලා’ ගලාගිය නිසයි. ඒ වන විට බොබි ඩියොල්ගේ මනස ද බෙහෙවින් ‘රත්වී’ තිබුණා. ඔහු පදමට මත්වී සිටියා. ඔහුට තවත් මත්පැන් බොන්නට අවශ්‍ය වුණා. අසල රැඳී සිටි එක්තරා ආරක්ෂකයකුට කතා කළ බොබී පැවසුවේ තමන් වෙත මත්පැන් බෝතලයක් රැගෙන එන ලෙසයි. ඒත්, ආරක්ෂකක භටයා බොබීගේ ඉල්ලීමට හොඳ ප්‍රතිචාරයක් දැක්වූයේ නැහැ. ඔහු ඒ වෙනුවට බොබී සමඟ වාදයකට පැටලුණා. විනාඩි කිහිපයක් ගතවෙද්දී දෙදෙනාගේ වාදය උණුසුම් වචන හුවමාරුවකට පෙරළී ගියා. තත්පර කිහිපයක් ගතවෙද්දී උණුසුම් වචන හුවමාරු වූයේ ගුටිබැටත් එක්කයි. එය නිමාවට පත්වුණේ ආරක්ෂකයා බොබීට අතදිග හැර පහරක් එල්ල කිරීමෙන් පසුවයි. මේ ප්‍රහාරයෙන් වික්ෂිප්ත තත්ත්වයකට පත්වූ බොබි කිසිවෙකුටත් නොකියාම වහාම එතැනින් ඉවත්ව ගිය බවයි ආරංචි. මේ සිද්ධිය මාධ්‍යයන්හි පළවූ පසුව ප්‍රතිචාර දැක්වූයේ කරන් ජොහාර්. ඔහු තම ට්විටර් පිටුවෙහි සටහනක් තබමින් ප්‍රකාශ කළේ බොබිට තම උපන් දින සාදයේදී කිසිවෙකු පහර දුන්නැයි පළවූ පුවත්වල ඇත්තක් නැති බවයි.මංගල උත්සව වලදී, වෙනත් ප්‍රිය සම්භාෂණවලදී ඒවාට සහභාගි වන තරුණ පිරිස් නර්තනයෙන් ප්‍රබෝධවත් කරන්නට ‘ඩිස්ක් ජොකියෙ'කු සිටින බව ඔබ දන්නවා ඇති. මේ පුද්ගලයා ‘ඩී. ජේ.’ කෙනෙකු ලෙස හැඳින්වූවොත් ඔහු කවුරුන්දැයි හොඳින්ම වටහා ගන්නට පුළුවනි. සී. ඩී. තැටි භාවිත කරමින් එකම වේග රිද්මයකට අනුව විවිධ ගී වාදනය කරන එවැනි ඩී. ජේ. ශිල්පියෙකු වීමට හොඳ හැකියාවක් තියෙන්න ඕනෙ.මේ හැකියාව ජැකලින් ෆර්නැන්ඩස්ටත් හොඳින්ම පිහිටලා තියෙනවා. ඇය දක්ෂ ඩී. ජේ. ශිල්පිනියක්. ඇයට මේ හැකියාව ලැබුණේ සිය පියාගේ ආභාසය ලැබීමෙන්. ජැකලින්ගේ පියා වන එල්රෝයි ෆර්නැන්ඩස්, දක්ෂ ඩී. ජේ. ශිල්පියෙක්.පසුගිය දාක ජැකලීනුත් ඉන්දියාවේ බන්ද්‍රාහි පාලිභවන් නම්වූ සුපිරි අවන්හලේ දී ඩී. ජේ. ශිල්පිනියක් බවට පත්වුණා. ඇයට ඒ ‘චරිතය'ට සැබෑ ලෙසින් ම පිවිසෙන්නට සිදුවුණේ ඒ අවන්හලේ හිමිකරු වන මිෂාලි සැන්සානි ගේ ඇරයුමින්. ජැකලින්ගේ ‘ඩී. ජේ. හැකියාව දැන සිටි මිෂාලි, ඇගෙන් ඉල්ලා සිටියේ තමන් සතු අවන්හලේ රාත්‍රියකදී පැවැත්වෙන සාදයකට සහභාගි වන ලෙසයි. ඒ වන විට ජැකලින් සිටියේ ‘කික්’ නම්වූ අලුත්ම බොලිවුඩ් චිත්‍රපටයේ අවසන් රූගත කිරීම්වලට එක්වෙමින්. දින දෙක තුනකින් රූගත කිරීම් අවසන් වූ හැටියේම ඇය පාලි භවන් වෙතට ගියේ තමන්ගේ හිතවතුන් වන රන්බීර් කපූර්, ශාහිද් කපූර් සහ තවත් පිරිසකුත් එක්කයි. පාලි භවන් ශාලාවට ඇතුළු වූ ජැකලින්, කිසිඳු පැකිලීමක් නැතිව ඩී. ජේ. ශිල්පිනිය බවට පත්වූයේ අවට සිටි හැම දෙනාම විස්මයෙන් බලා සිටිද්දීයි.“ජැකී දන්නවා ඩී. ජේ. පුවරුව කොහොම ද හසුරුවන්නෙ කියලා. ඒ මොකද, එයාගේ තාත්තත් දක්ෂ, ජනප්‍රිය ඩී. ජේ. ශිල්පියෙක් නිසා. ඒ වෙලාවෙ කවුරුත් ජැකී දිහා පුදුමයෙන් බලන් හිටියා. ඒත් එයා කිසි ගාණක් නැතිව රෙට්රෝ, ආර්. ඇන්ඩ් බී, සහ ‘හිප් හොප්’ වගේ සංගීත ශෛලීන්ට අයත් වන ගීත වාදනය කළා. ඒ විතරක් නෙමෙයි, ටික වේලාවකට පස්සෙ අනික් අයත් එක්ක නටන්නත් එකතු වුණා.” ජැකලයින්ගේ මිතුරියක එලෙස පැවසුවා.බොලිවුඩ්පුරයේ ගිනි සිළුව, මල්ලිකා ෂෙරවට් රඟන අලුත්ම චිත්‍රපටයක ප්‍රචාරක පෝස්ටරයක් වෙතට මේ දිනවල දැඩි විරෝධයක් එල්ල වෙමින් තිබෙනවා. චිත්‍රපටයේ නම, ‘ඩර්ටි පොලිටික්ස්.’ මෙහි අධ්‍යක්ෂවරයා, කේ. සී. බොකාඩියා. විරෝධයට ලක්වූ පෝස්ටරයේ පෙනී සිටින්නේ වර්ණ තුනකින් සමන්විත ඇඳුමක් හැඳ ඇම්බැසඩර් මෝටර් රථයක වහලය මත හිඳගෙන සිටින මල්ලිකා ෂෙරවට්. ඇගේ ඇඳුමෙහි වර්න තුන ඉන්දීය ජාතික ධජයේ වර්ණයන්ට බෙහෙවින්ම සමාන නිසා එම පෝස්ටරය වහාම ඉවත් කළ යුතු බවයි, විරෝධතාකරුවන් කියා සිටින්නේ. මේ විරෝධතාකරුවන් අතර සිටින්නේ දේශපාලනඥයන් යැයි පැවසෙනවා.‘ඩර්ටි පොලිටික්ස්’ චිත්‍රපටය පාදක වී ඇත්තේ ඉන්දියාවේ රාජස්ථාන් ප්‍රාන්තයේ ජාලිවාඩා ගම්මානයෙහි විසූ භන්වරි දේවි නම් වූ 36 වියැති හෙද නිලධාරිනියක ඝාතනය කිරීමේ සිද්ධියයි. භන්වරි දේවි, 2011 සැප්තැම්බර් පළමු වැනිදා කිසියම් පිරිසක් විසින් පැහැරගෙන යනු ලැබූ අතර, ඉන් පසුව ඇයව දූෂණය කර ඝාතනය කර තිබෙනවා. මේ අපරාධයට ඉන්දීය දේශපාලනයේ ඇතැම් පුද්ගලයන් ද සම්බන්ධ යැයි සැක කෙරෙනවා.කොහොම වෙතත්, ‘ඩර්ටි පොලිටික්ස්’ චිත්‍රපට පෝස්ටරයට එල්ල වී ඇති විරෝධතාව නිසා එහි අධ්‍යක්ෂ, කේ. සී. බොකාඩියා දැඩි කනස්සල්ලට පත්ව සිටිනවා. “රාජස්ථානයේ සිටින දේශපාලනඥයන් කීප දෙනෙක් මට බල කරමින් කියනවා, මේ පෝස්ටරයේ මල්ලිකා ඇඳගෙන ඉන්න ඇඳුමේ පාට වෙනස් කරන්න ය කියලා. ඒ කොයි හැටි වෙතත්, මේ පෝස්ටර් එකට කවුරු කවුරුත් ආකර්ෂණය වුණා. මේ පාට තුන කිසිම දේශපාලන පක්ෂයකට අදාළ නැහැ. මට නම් දේශපාලනයෙන් වැඩක් නැහැ. මම කිසිම දේශපාලන පක්ෂයකට අයිති කෙනෙකුත් නෙමෙයි. මම චිත්‍රපට අධ්‍යක්ෂවරයෙක් විතරයි. මගේ අදහස් මම නිර්මාණාත්මකව ඉදිරිපත් කරනවා. යම්කිසි නීතියකින් මේ පාට ගැන තහනමක් පැනවිලා තියෙනවානම් ඒ ගැන ඉන්දීය චලන චිත්‍රපට නිෂ්පාදකවරුන්ගේ සංගමය බලා ගනීවි. දේශපාලනඥයන් මේ ගැන මට දොස් කියල වැඩක් නැහැ.” අධ්‍යක්ෂවරයා එලෙස කීවේ දැඩි ආවේගයකින්.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=am1406081</link>
    <topic>ඩෙංගු ඩෙංගුමයි</topic>
    <author>සාකච්ඡා කෙළේ -රමණී සුබසිංහ</author>
    <content>ඩෙංගු ඩෙංගුමයිඅලුත් වෙලත් නෑවෙනස් වෙලත් නෑහැමෝම මිය යන්නේ නෑඒත් පරෙස්සම වැදගත්   විශේෂඥ වෛද්‍යආරියසේන යූ. ගමගේපවතින වර්ෂාධික තත්ත්වයත් සමඟ දිවයිනේ ප්‍රදේශ රැසක ඩෙංගු රෝගය වසංගත තත්ත්වයට පත්වෙමින් තිබේ. මේ වන තෙක් නිශ්චිත ඖෂධ ප්‍රතිකාරයක් සොයා නොගත් ඩෙංගු රෝගයෙන් ආරක්ෂා වී සිටින්නේ කෙසේ ද? ඩෙංගු රෝගීන් රැක බලාගන්නේ කෙසේ ද? ඩෙංගු රෝගය සැම විටම මාරාන්තික ද? අද ඔබ දැනුම්වත් කෙරෙන්නේ ඒ පිළිබඳවයි.ඩෙංගු උණ හඳුනාගත හැකි රෝග ලක්ෂණ මොනවා ද?ඩෙංගු උණ මතු වන්නේ සාමාන්‍යයෙන් වෛරසය ශරීරයට ඇතුළු වී දින පහකට පමණ පසුවයි. බොහෝ විට එය එකවර ඇඟ වෙවුලා මතුවෙන උණක්. සිරුරට පණ නැති ගතිය, තද හිසරදය, ඇස් යට වේදනාව, විශේෂයෙන් ඇස් එහා මෙහා කරන විට හටගන්නා තද වේදනාව, කොන්දෙ කැක්කුම ප්‍රධාන රෝග ලක්ෂණ ලෙස හැඳින්විය හැකියි.ඊට අමතරව රෝගියා පරීක්ෂා කිරීමේ දී සිරුරෙහි වසා ගැටිති ඉදිමී ඇති බවත්, සමෙහි රතු වන් පලු මතු වී ඇති බවත් පෙනේ. පළමුවෙන් අත් පාවල හටගන්නා රතු වන් පලු කඳ ප්‍රදේශයට පැතිර යයි. මුඛය හැර බැලු විට උඩු තල්ලේ රතු පැහැති ලප (Petechiae) ද දැකගත හැකි වෙයි.දින 3 - 4 කදී උණ බැස යන අතර නැවතත් දිනකින් හෝ දෙකකින් ඉහත සඳහන් රෝග ලක්ෂණ ඇතිවිය හැකියි. විශේෂයෙන් උණ, හිසරදය සහ රතු පැහැ ලප නැවත මතුවිය හැකියි. ඇඟපතේ දැඩි වේදනාව, ඈලි මෑලි දුබල ගතිය, සහ කිසිවක් කිරීමට එපා වූ ගතිය (Depresion) ඇතිවිය හැකියි.ඩෙංගු රෝග ලක්ෂණ එදාට වඩා අද වන විට වෙනස් වී ඇතැයි කියන කතාව ඇත්ත ද?නෑ. ඩෙංගු රෝගයේ රෝග ලක්ෂණ එදා මෙන් ම අදටත් සමානයි. එහි වෙනසක් වන්නේ නෑ. සමහර අය ‘දැන් රෝගය අලුත්වෙලා’ ‘වෙනස් වෙලා’ යැයි විවිධ මත ඉදිරිපත් කළත් ඒවායේ විද්‍යාත්මක පදනමක් නෑ. රෝගීන් එවැනි මත නිසා අනවශ්‍ය ලෙස බිය වීම පමණයි සිදු වන්නේ. රෝග ලක්ෂණ නොව රෝග ලක්ෂණ හඳුනා ගැනීම සඳහා කරන පරීක්ෂණ නම් වෙනස් විය හැකියි.ඩෙංගු රක්තපාත උණ ලෙස හැඳින්වෙන්නේ කුමක් ද?ඩෙංගු රක්තපාතය ඩෙංගු උණේම තවත් ආකාරයක්. ඒ වගේ ම භයානක තත්ත්වයක්. විවිධ ඩෙංගු වෛරස් ප්‍රභේදයන් ගෙන් ඇති කරවන ඩෙංගු උණ පිට පිටම දෙතුන් වරක් ඇති වීමෙන් ඩෙංගු රක්තපාත උණ (Dengue Haemorrhagic Fever - DHF) වැලඳීමේ අවදානම වැඩි කුඩා දරුවන්ට සහ ළදරුවන්ට.ඩෙංගු උණ සහ ඩෙංගු රක්තපාත උණ රෝග ලක්ෂණ එකිනෙකට වෙනස් ද?ඩෙංගු රක්තපාත තත්ත්වයේ දී පළමුවෙන්ම උණ සහ සෙම්ප්‍රතිශ්‍යාව වැනි රෝග ලක්ෂණ මතුවිය හැකියි. පසුව එකවර උණ වැඩිවී හුස්ම ගැනීමේ අපහසුව, වමනය, ඔක්කාරය සහ උදරයේ වේදනාව වැනි තත්ත්ව ද ඇතිවීමට පුළුවන්. දින 6 ක් පමණ යන විට රෝගියා කම්පනයට පත් වී නහයෙන් සහ කනෙන් ලේ ගැලීමත්, සම තුළ ලේ ඉහිරී යාමත්, සිදු වේ.කෝපි පැහැයට හුරු ලේ වමනය ද ඇති වේ. එම කම්පන තත්ත්වය හඳුන්වන්නේ ‘Dengus Shock Syndrome’ නමින්. රුධිරය කැටි ගැසීමේ ක්‍රියාවලිය දුර්වල වීමේ හේතුවෙන් ලේ ගැලීම සිදු වේ. රුධිර ප්ලාස්මාව රුධිර නාළ තුළින් පිටත පටකවලට ගලා යාමෙන් රෝගියා කම්පනයට පත්වී නාඩි දුර්වල වේ. සිරුර සිදුමැලි හෝ නිල්වන් පැහැ ගැනීමට ද පුළුවන්. එවැනි රෝගීන්ගේ අත් පා ශීතල වුවද ක‍ඳෙහි රස්නය රැඳී තිබෙයි.සමහර ඩෙංගු රක්තපාත රෝගීන්ට නියුමෝනියාව හෝ හෘද පටකයේ ආසාදන (Myocarditis) ද ඇති වේ. ඩෙංගු රක්තපාත උණ නිසා කම්පනයට පත් වූ රෝගීන් මිය යාමට ද පුළුවන්. විශේෂයෙන් අවුරුද්දට අඩු කුඩා දරුවන්ට ඒ අවදානම වැඩියි.ඩෙංගු රක්තපාත උණ නිසා හට ගන්නා කම්පනයට කළ හැකි ප්‍රතිකාර මොනවා ද?ඒ සඳහා නිසි ප්‍රතිකාරයක් නැති වීමයි ඇති ප්‍රධානතම ගැටලුව. මේ වයිරසයට විරුද්ධව ක්‍රියා කරන ප්‍රතිජීවක ඖෂධ තවමත් සොයා ගන්නට හැකිවී නැත. ඒ වගේම ඩෙංගු උණ වැළැක්වීම සඳහා ප්‍රතිශක්තිකරණ වැක්සීනයක් ද සොයා ගෙන නැත. වෛද්‍ය ප්‍රතිකාර ලබා දෙන්නේ එසේත් නැතිනම් වෛද්‍යවරුන්ට කළ හැකි වන්නේ රෝගියා ගේ සිරුරෙන්ම රෝගය සුව වන තුරු ඇතිවන වෙනත් සංකූලතාවලින් ගැලවීමට ප්‍රතිකාර මඟින් උදවු කිරීම පමණයි. ඩෙංගු රෝගයට විශේෂිත ඖෂධ ප්‍රතිකාරයක් නැති නිසා වඩා වැදගත් වන්නේ රෝගය වළක්වා ගැනීමයි.ඩෙංගු රෝගියෙක් රැක බලා ගත යුතු වන්නේ කෙසේ ද?ඩෙංගු රෝගියෙක් සඳහා කෙරෙන ප්‍රතිකාරවලදී ප්‍රධාන වශයෙන් කරන්නේ රෝගයට වඩා රෝග ලක්ෂණවලට ප්‍රතිකාර කිරීමයි. එවැනි රෝගීන් කිසිඳු ආකාරයකින් හෝ සිරුර වෙහෙස නොකළ යුතුයි. ඇඳ විවේකය අත්‍යවශ්‍යයි. ඒ වගේම කිසිඳු හේතුවක් නිසා හෝ ඇස්ප්‍රීන් අඩංගු ඖෂධ රෝගියාට නොදිය යුතුයි. එමඟින් සිරුරේ රුධිර වහනය වැඩි වී රෝගී තත්ත්වය උත්සන්න විය හැකියි.ඇස්ප්‍රීන් අඩංගු ඖෂධ මොනවාදැයි සාමාන්‍ය ජනතාවට හඳුනාගත නොහැකියි නේද?සාමාන්‍යයෙන් වෛරස් උණකට ප්‍රතිකාර ගැනීම සඳහා යන ඩෙංගු යැයි සැක නොකරන රෝගියකුට වුවද වෛද්‍යවරු ඇස්ප්‍රින් අඩංගු ඖෂධ නිර්දේශ නොකරති. ඊට හේතුව ඇස්ප්‍රීන් රුධිරය කැටි ගැසීම අඩු කිරීමයි. ඒ නිසා සාමාන්‍ය වෛරස් උණක් සඳහා ප්‍රතිකාර ලබා ගන්නා රෝගියකු ඖෂධ හඳුනා ගැනීම අවශ්‍යම නොවුණත්, සුදුසු වෛද්‍යවරයකු ගෙන් පමණක් ප්‍රතිකාර ගැනීම අත්‍යවශ්‍යයි.සාමාන්‍යයෙන් වෛරස් උණ රෝග සඳහා ඇස්ප්‍රීන් අඩංගු ඖෂධ නිර්දේශ නොකෙරුණ ද හෘද රෝගීන්ට එම ඖෂධය නිර්දේශ කෙරෙනවා. එවැනි රෝගියකුට ඩෙංගු ‍රක්තපාත උණ වැලඳුණේ නම් ඖෂධයේ බලපෑම නිසාම රෝග තත්ත්වය උත්සන්න වී මිය යාමට පුළුවන්. ඒ නිසා හෘදයාබාධ රෝගීන් ඩෙංගු රෝගය වැලඳුණේ නම් තමන් ගන්නා ප්‍රතිකාර පිළිබඳව වෛද්‍යවරයා දැනුම්වත් කිරීම අත්‍යවශ්‍යයි.උණ සහ වේදනාවට ලබා දෙන පැරසිටමෝල් අඩංගු ඖෂධ ඩෙංගු රෝගීන්ට අහිතකර ද?උණ සහ වේදනාවට පැරසිටමෝල් ඖෂධ ලබා දීමෙහි වරදක් නෑ. ඒත් නියමිත මාත්‍රාව නියමිත වාර ගණනකට පමණක් ලබා දිය යුතුයි.පසුගිය දා අවුරුදු 45 ක පමණ කාන්තාවක් ඩෙංගු රෝගය වැලඳී මිය ගියා. එහෙත් ඇය මිය ගියේ රෝගය සුව වූ බවට වෛද්‍ය නිර්දේශය ලැබී රෝහලේ සිට නිවසට පැමිණි පළමු දිනයේමයි. මරණයට හේතුව නිව්මෝනියාව බව පසුව පැහැදිලි කෙරුණා. එසේ වන්නේ ඇයි?සාමාන්‍යයෙන් ඩෙංගු රෝගියෙක් ප්‍රතිකාර ලබා ගන්නා අවස්ථාවේ දී එම රෝගියා වෙනත් රෝගයකින් පෙළෙනවා ද නැද්ද යන්න විමසා බැලීම වෛද්‍යවරයකුගේ වගකීමක්. ඒ වගේම දක්ෂ වෛද්‍යවරයකුට ඩෙංගු රෝගයත් නිව්මෝනියාවත් වෙන්කර හඳුනා ගැනීමට පුළුවන්. එමෙන් ම ඩෙංගු රෝගියකුට රෝගය සුව වීමෙන් පසුව නිව්මෝනියාව වැලඳීමට වුවද ඉඩකඩ ඇති නිසා රෝගය පරීක්ෂා කර බලා ප්‍රතිකාර ලබාදිය යුතුයි.විශේෂයෙන් ඩෙංගු රෝගීන් බහුල ප්‍රදේශයක කෙනෙක් උණ වැලඳී තමන්ටත් ඩෙංගු යැයි සැක කරමින් රෝහල්ගත විය හැකියි. මෙහිදී රෝගියාට උණ වැලඳී ඇත්තේ වෙනත් රෝගයක් නිසා ද විය හැකියි. රෝගය නිශ්චිතව හඳුනාගෙන ප්‍රතිකාර නොකළේ නම් ඩෙංගු නොවැලඳුණ ද ඇති වූ අනෙක් රෝගය බරපතළ වීමෙන් රෝගියා මිය යා හැකියි. ඒ නිසා ඩෙංගු උණ යැයි ඔප්පු වුවද, නොවූවද රෝගියා ගැන අවධානයෙන් සිටීම වැදගත්.ඩෙංගු උණ වැලඳී එහෙත් සාමාන්‍ය උණ මිස වෙනත් කිසිඳු රෝග ලක්ෂණයක් පෙන්නුම් නොකර කෙනෙක් මිය යන්නට පුළුවන් ද?කිසිසේත්ම නොහැකියි. ඩෙංගු උණ වැලඳුණ කෙනකුගේ එම රෝග ලක්ෂණ පෙන්නුම් නොකර මිය යන්නේ නෑ. එහෙත් සමහර අයට ඩෙංගු රෝගය වැලඳී, ඇතැම් විට නොදැනුම්වත්වම වැලඳී සුව වීමට ද පුළුවන්. අමාරු වන්නේ ඩෙංගු රක්තපාත උණ හෝ කම්පන තත්ත්වයට පත්වූයේ නම් පමණයි.ඩෙංගු රෝගය සුව වී නිවසට ගිය කෙනෙක් කාලයක් යනතුරු ශරීරය වෙහෙස වීම අහිතකර ද?ඩෙංගු උණෙන් හැමෝම මිය යන්නේ නැති බව, එනම් එම රෝගය සැම විටම මාරාන්තික වන්නේ නැති බව ජනතාව දැන සිටීම වැදගත්. අනවශ්‍ය ලෙස රෝගයට බිය වීම සුදුසු නොවීම ඊට හේතුවයි. ඩෙංගු උණ රෝගය සුව වූ කෙනෙක් සිරුරට වෙහෙසකර බවක් නොදැනේ නම්, ආහාර අරුචියක් නොවේ නම්, සාමාන්‍ය වැඩපළවල නිරත වීම ප්‍රශ්නයක් නොවේ. ඇඟට පණ නැති ගතියක් දැනේ නම්, විවේක ගැනීම කළ යුතුයි.ඩෙංගු මදුරුවන් දෂ්ට කරන හැම කෙනෙක් ම රෝගයට ගොදුරු වෙනවා ද?නෑ. සෞඛ්‍ය සම්පන්න අයට රෝගය වැලඳීමේ අවදානම අඩුයි. ඇතැම් අයට තමන් නොදැනුවත්වම රෝගය වැලඳී සුව අතට හැරෙනවා. විශේෂයෙන් ලේ අඩු, රක්ත හීනතාවයෙන් පෙළෙන අය, මන්ද පෝෂණය ඇති අය වගේම බර අඩු හා නිසි පරිදි ආහාරපාන (පෝෂණ ගුණයෙන් යුතු) නොගන්නා අය රෝගයට ගොදුරු වීමේ අවදානම වැඩියි.ඩෙංගු රෝගියකුට දිය යුතු ආහාරපාන මොනවා ද?දිරවීමට පහසු ආහාර ලබාදීම ඉතා වැදගත්. විශේෂයෙන් ඩෙංගු වැනි රෝගවල දී ශරීර ශක්තිය අත්‍යවශ්‍යයි. ඒ නිසා ශක්තිජනක ආහාර ලබාදීම වැදගත්. රෝගියා ආහාර ප්‍රතික්ෂේප කරනවා නම් ඔවුන් ප්‍රිය කරන, ඉල්ලන ආහාර ලබාදීම වරදක් නොවේ.ඩෙංගු රෝගීන්ට දියරමය ආහාර, එසේත් නැතිනම් පාන වර්ග වැඩිපුර ලබා දීම සුදුසු ද?පාන වර්ග වුවද අවශ්‍ය ප්‍රමාණයට වඩා ලබා දීම අහතිකර විය හැකියි. අනවශ්‍ය ලෙස පාන වර්ග ලබා දීමෙන් රුධිර නාළවල වතුර එළියට යා හැකියි. එය සුදුසු නොවේ. වතුර බීම සහ මුත්‍රා යාම අධ්‍යයනය කරමින්, (බොන ජල ප්‍රමාණයට අනුව මුත්‍රා පිට වනවා නම්) රෝගියාට පිපාසය දැනෙනවා නම් පාන වර්ග ලබාදීමේ ගැටලුවක් නොවෙයි. එවැනි අවස්ථාවක දී ඔබගේ වෛද්‍යවරයාගේ උපදෙස් ලැබීම වැදගත්.සේලයින් වැඩිපුර දීමත් ඩෙංගු උණ රෝගීන්ට අහිතකර ද?ඩෙංගු රෝගියෙක් රෝහලට ඇතුළු කළ පසු සේලයින් 5%, ඩෙක්ස්ට්‍රොස් වැනි දේ ලබා දීමට සිදු වෙනවා. එහෙත් නියමිත ප්‍රමාණයන් ගෙන් පමණක් ඒවා ලබා දිය යුතු වන්නේ වැඩිපුර දීම ශරීරයට අහිතකර වන නිසයි. ඒ හැර අධික ලෙස රුධිර වහනය සහ කම්පනයට පත් වී සිටින අයට කල්ගත නොවූ රුධිර ප්ලාස්මාව සහ රුධිර පට්ටිකා සහිත අලුත් රුධිරය ශිරාගත කරනු ලබනවා.ඩෙංගු රෝගියකුට ගස්ලබු කිරි ලබාදීමෙන් රුධිර පට්ටිකා නැංවිය හැකියි කියන කතාවේ සත්‍යතාවක් තිබෙනවා ද?එහි විද්‍යාත්මක සත්‍යයක් නෑ.උණ රෝගියකු ඩෙංගු රෝගියකු බව තීරණය කරන්නේ කෙසේ ද?රෝගියාගේ රුධිරයේ ඇති රුධිර පට්ටිකා ප්‍රමාණය (Platelet Count) ඝන මි. මි. 100,000 ට අඩු නම් හෝ PCV හෙවත් Pack Cell Volume 10% - 20% ට වඩා වැඩි වූ විට ඩෙංගු උණ වැලඳී ඇතැයි සැක කරනවා.රුධිර සාම්පල පරීක්ෂා කිරීමෙන් වයිරසය හෝ වයිරසයට විරුද්ධව රුධිරයේ නිපදවෙන ප්‍රතිදේහ හඳුනාගත හැකියි.ඩෙංගු උණ වරක් හැදුණොත් නැවත හැදෙන්නට පුළුවන් ද?ඩෙංගු වයිරස් විශේෂ හතරක් තිබෙනවා. එක් විශේෂයක් නිසා ඇති වූ ආසාදනයෙන් අනෙක් විශේෂ සඳහා ප්‍රතිශක්තියක් ඇති වන්නේ නෑ. එම නිසා රෝගය වැලඳුණ කෙනෙකුට නැවත නැවත ඩෙංගු රෝගය වැලඳිය හැකියි.රෝගයට ප්‍රතිකාර සෙවීමට වඩා ඩෙංගු වැලඳීමට පෙර වළක්වා ගැනීම වැදගත් බව ඔබ කීවා. ඒ සඳහා ජනතාවගේ කාර්යභාරය කෙබඳු ද?ඩෙංගු මදුරුවන් බෝවෙන ස්ථාන පරිසරයෙන් ඉවත් කිරීම සමාජයේ පොදු වගකීමයි. ඒ සඳහා මහජන සෞඛ්‍ය පරීක්ෂකවරුන් ලබා දෙන උපදෙස් පිළිපැදිය යුතුයි. තමන්ගේ නිවස අවට පමණක් පිරිසුදුව තබාගෙන ටින් බෙලෙක්ක, ප්ලාස්ටික් බෝතල් මහ පාරට හෝ අල්ලපු හිස් ඉඩමට ගිහින් දමනවා නම් ඒ තැනැත්තාට වුවද ඩෙංගු මදුරුවාගෙන් බේරී සිටිය නොහැකියි.වි‍ශේෂයෙන් ඩෙංගු උණ පවතින ප්‍රදේශවල සිටින අය උණක් හටගත් විට ඇස්ප්‍රීන් අඩංගු ඖෂධ ගැනීමෙන් වැළකිය යුතුයි. ඒ වගේම ඕනෑම කෙනෙක් ඉහත කී රෝග ලක්ෂණ මතු වන්නේ නම් වහාම සුදුසුකම් ලත් වෛද්‍යවරයකු වෙත රෝගියා රැගෙන යා යුතුයි.සාකච්ඡා කෙළේ -රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=cr1406081</link>
    <topic>අපේ ඉංගිරිසි සාහිත්‍යකරුවන්ට වඩා සිංහල සාහිත්‍යකරුවන් ඉදිරියෙන් ඉන්නවා</topic>
    <author>සාකච්ඡා කළේ</author>
    <content>අපේ ඉංගිරිසි සාහිත්‍යකරුවන්ට වඩා සිංහල සාහිත්‍යකරුවන් ඉදිරියෙන් ඉන්නවාමෙවර ග්‍රේෂන් සම්මානලාභී මාලින්ද සෙනෙවිරත්න“එදා මගේ පොත අවසන් වටයටවත් තේරුණෙ නැහැ. සම්මාන උත්සව ශාලාවෙන් එළියට එනකොට මගේ යහළුවා මගෙන් අහනව මොන එහෙකටද මම ඒ ‍පොත ග්‍රේෂන් එකට යැවුවෙ කියල. පසුගිය වසර හයක් පුරාම මගේ කෘතින් හයක් මම ග්‍රේෂන් එකට යැවුවේ හේතුවක් ඇතුව. මට හීනයක් තිබුණා.මට ඕනකම තිබුණා කවදහරි මේ සම්මානය දිනන්න. මට ඕනකම තිබුණේ සම්මානලාභියෙක් ලෙස ඒ සභාවට යමක් කියන්න.මට ඕන වුණා කියන්න, ඉංගිරිසි සාහිත්‍ය යට සාපේක්ෂව සිංහල සාහිත්‍යය සිටින්නේ බොහෝම ඉදිරියෙන් කියල. කෙටිකතාව, කවිය, නාට්‍යය ඒ හැම මාධ්‍යයකම ඉංගිරිසි කලාකරුවා සිටින්නේ බොහෝම පසුපසින්. ජයතිලක කම්මැල්ලවීරට සමීප විය හැකි අපේ ඉංගිරිසි ලේඛකයෙක් නැහැ. රජීව් වෙල්ගමට සමීප විය හැකි අපේ ඉංගිරිසි කවියෙක් නැහැ. ඉංගිරිසි නාට්‍ය වල තියෙන්නෙ බොළඳ හාස්‍ය රසයක්. ඉංගිරිසි කතා කරන්න බැරි අයට හිනා වෙන ප්‍රභූවාදයක් එතන රජයනවා. හැබැයි ඔවුන්ට රාජිත දිසානායක වැනි සිංහල නාට්‍යකරුවන්ට ළං වෙන්න වත් බැහැ.”නේෂන් පුවත්පතේ ප්‍රධාන කර්තෘ මලින්ද සෙනෙවිරත්නගේ කාව්‍ය කෘතින් පස්වතාවක්ම ග්‍රේෂන් අවසන් වටයට නිර්දේශ විය. මෙවර ඔහුගේ ‘එජස්’ නම් කාව්‍ය සංග්‍රහයට රුපියල් දෙලක්ෂයක ග්‍රේෂන් සම්මානය හිමි විය.මේ පිළිසඳර සෙනෙවිරත්නගේ ඒ නිර්මාණවේශය නිමිති කොට ගෙන ය. සිළුමිණ වෙනුවෙන් මාලින්ද සමඟ සාකච්ඡාව සිදුකළේ ඩේලි නිව්ස් පුවත් පතේ මාධ්‍යවේදී සචිත්‍ර මහේන්ද්‍ර ය.පුවත්පත්කරුවන්, නිර්මාණශීලි ලේඛකයාත් බොහෝ විට සැරිසරන්නේ ක්ෂේත්‍ර දෙකක. එකම පුද්ගලයකු තුළ පුවත්පත්කරුවා සහ නිර්මාණශීලි ලේඛකයා දක්නට ලැබෙන අවස්ථා බොහොම විරලයි. උදාහරණයක් හැටියට මාර්ටින් වික්‍රමසිංහ මහතා මාධ්‍යකරණයේ යෙදුණත් ඔහු වඩාත් ප්‍රකට වුණේ නිර්මාණ ශිල්පියෙකු හැටියට. ඩී.බී. ධනපාල මහතා ‍ලේඛනයේ යෙදුණත් ඔහු වඩාත් ප්‍රකට මාධ්‍යවේදියකු ලෙස. මේ ක්ෂේත්‍ර දෙකෙහිම නියැළෙන කෙනෙකු ලෙස ඔබට කීමට ඇත්තේ කුමක් ද?ඔය දෙකේ පැහැදිලි වෙනසක් තියෙනවා. මාධ්‍යවේදියෙකුට හෑලි ලියන්න බැහැ. ප්‍රවෘත්තියක් ලියනව නම් වචන 250 ක් තමයි උපරිමයට ලියන්න පුළුවන්. අද වෙන කොට ලියන්න පුළුවන් වචන 850 ක සීමාව ඇතුළෙ. ඊට වඩා ලියුවොත් මිනිස්සු කියවන්නෙ නැහැ. විශේෂාංගයක් ලියනව නම් ටිකක් වචන වැඩිපුර ලියන්න පුළුවන්. ඒත් 1200 ක් වගේ ප්‍රමාණයක් ඇතුළෙ.මට මතකයි විශ්වවිද්‍යාලෙ ඉන්න කොට නිබන්ධනයක් ලියන ‍කොට එකවර පිටු 25 ක් පමණ ලියන්න ඕන. ඇතැම් රචනාවක් වචන 3000 කට එහා විය යුතුයි. නමුත් පුවත්පත් කලාවට අවතීර්ණ වුනත් සමඟම මට තේරුණා වචන අඩුවෙන් ලිවී‍ෙම් කලාව. අවම වචන ප්‍රමාණයකින් කියන්න බැරි දෙයක් නැහැ. ට්විටර් අඩවියේ අපිට කියන්න ඕන පණිවිඩය කියන්න වෙන්නෙ අකුරු 140 කින්.මේ කාරණයත් එක්ක මට හිතෙනවා අනාගතයේදි මාධ්‍යවේදින් නවකතාකරණයෙන් ඈත් වෙයි ද කියල.ඇතැම් විට කෙටි නවකතා බිහි වෙන්න පුළුවන්?ඔව්. ඇතැම් විට එහෙම වෙන්නත් පුළුවන්. මම කීපවරක්ම උත්සාහ කළා. නවකතාවක් ලියන්න. පිටු කිහිපයක් ලියැවෙනවා. එච්චරයි. අනික් කාරණය තමයි මේ ක්ෂේත්‍රයේ උඩට යන්න යන්න, ඇතැම් කටයුතු අප අතින් ගිලිහෙනවා.අපේ මොහාන් රාජ් මඩවල මහත්තයා නවකතා ලේඛනයට පිවිසුනේ මාධ්‍යයෙන් ඉවත් වෙලා. අපි කාර්යාලයට ඇවිල්ලත් කරන්නෙ ලියන එක. ගෙදර ගිහිල්ලත් කරන්න වෙන්නෙ ලියන එක වුණහම, ජීවත් වෙන්නෙ ‍කොයි වෙලාවෙද කියන ප්‍රශ්නය එනවා.නමුත් අපි බටහිර ලෝකය පැත්තට හැරුණොත්, පසුකාලීනව නවකතාකරුවන් වුණු බොහෝ මාධ්‍යවේදින් අපිට දැකගන්න පුළුවන්. මෑතකදි මිය ගිය ගාර්ෂියා මාකේස් මාධ්‍යවේදියෙක්. ඔහු නවකතාකරණයට පිවිසුනේ පසු කාලයකදි. නමුත් ඔහු වඩාත් ප්‍රකට වුණේ නවකතාකරුවෙක් ලෙස.ලේඛන ශිල්පය ඉගෙන ගන්න පුළුවන් හොඳ පාසලක් තමයි පුවත්පත් කලාව.අනිත් කාරණය තමයි වික්‍රමසිංහ මහත්තයව උදාහරණයක් හැටියට ගන්න අමාරුයි. එතුමාට තිබුණා සුවිශේෂි ලේඛන වේගයක්. ඊට සම කළ හැකි ලේඛකයකු බිහි වුණේ නැහැ කියන එකයි මගේ කල්පනවා. එතුමාගේ ලේඛන ඵලදායිතාව සන්සන්දනය කරන්න බැහැ.ඔබ පැවසුවා පුවත්පත් කලාව ලේඛන ශිල්පය ඉගෙන ගන්න හොඳ පාසලක් කියා. එයින් හැ‍ඟෙන්නේ පුවත්පත්කරුවන් නොවූ බොහෝ ලේඛකයන්ට ලේඛන කලාව ඉගෙන ගන්නට තිබූ අවස්ථාවක් මඟ හැරුණා යන්න ද?නෑ. ඕනම ලේඛකයෙකුට විවිධ ක්‍රම තියෙනවා ලේඛන හැකියාව ඔපමට්ටම් කරගන්න. උදාහරණෙකට ගත්තොත් පත්තර වලට ලියන්න කලින් මම කළේ දැන්වීම් ආයතනයකට ලිවීම් කරපු එක. මගේ ලේඛන කලාවෙ ලොකු වෙනසක් වුණා නම් අන්න එතනදි තමයි ඒක සිද්ධ වුණේ. දැන්වීම් ආයතනයකට ලියනව කියන එක පත්තරේකට ලියනව වගේ ‍නෙවෙයි. අභියෝග තියෙනවා. අපේ සැපයුම්කරුවාට අවශ්‍ය දේ අකුරට ලියැවෙන්න ඕන. ඒ වගේම තමයි තරගකාරිත්වය බහුලවම තියෙනවා.එතකොට අපි භාවිතා කරන වචනය හරි ප්‍රබලයි. අඩු වචන ටිකකින් ප්‍රබල සන්නිවේදන කටයුත්තක් සිදු වෙන්න ඕන.ජේ.ආර්. ජයවර්ධන මහත්තයා වතාවක් කියපු කාරණයක් තමයි කියන්න තියෙන දේ විනාඩි 10 ක් ඇතුළත කියන්න බැරි නම් ඒක අසාර්ථකයි කියලා. උදාහරණයක් හැටියට එතුමා සඳහන් කළේ ජේසුස් වහන්සේගේ කන්ද උඩ දේශනාව සහ බුදුරදුන්ගේ දම්සක් පැවතුම් සුතුර.ඇත්තටම යම් දෙයක් සන්නිවේදනය කරද්දි වැදගත් වෙන්නෙ වචන කීයක්ද කියන එක නෙවෙයි. වචනයක් කොහොමද භාවිතා කරන්නෙ කියන එක.ඒ නිසා ද ඔබ කවිය නිර්මාණ මාධ්‍යයක් හැටියට තෝරා ගත්තේ?එහෙමම නෙවෙයි. ප්‍රධාන හේතුව තමයි මම කවියට කැමතියි.දැන් බලන්න මාක්ස්වාදි උගතුන් දිහා. ඔවුන් ලියන්නේ බොහෝම වටහා ගැනීමට අපහසු වාක්‍ය. නමුත් ලස්සනට ලියනව. ඒකට හේතුව තමයි ඔවුන් වැඩිපුර කියවල තියෙන්නෙ මාක්ස්වාදි ලේඛන.ඒ වගේම තමයි මමත්. මම වැඩිපුර කියවන්නේ කවි නිසා වැඩිපුර ලියන්නෙත් කවි. ඇත්තම කිව්වොත් ලොකු පොත් දැක්කහම මම බය වෙනවා. ලොකු පොතක් කියන්නේ ඒක කියවන්න සෑහෙන වෙලාවක් යනවා. එක පොතක් එක තැනක ඉඳගෙන සෑහෙන වෙලාවක් කියවන්න තරම් විනයක් තියෙන මිනිහෙක් නෙවෙයි මම.ඔබ ජයග්‍රහණය කළ ග්‍රේෂන් සම්මාන විනිශ්චය ගැන හැම වසරකම පාහේ විවේචන එල්ල වෙනවා.ඔබ ඔය කියන තත්ත්වය ග්‍රේෂන් නෙවෙයි ඕනම සම්මානයකට අදාළ ‍සම්මතයක්. ඔය හැම සම්මානයකටම අදාළ දේශපාලනයක් තියෙනවා. ග්‍රේෂන් විනිශ්චය ගැන අපිටත් යම් විවේචන නොතිබුණා නොවේ.නමුත් ග්‍රේෂන් වැනි සම්මානයක් පවතින එක යහපත්, නොපවතිනවට වඩා. ඉස්සර අපි ඉංගිරිසියෙන් ලියුවා. ඒත් ඒ ලියන අපිට හමුවෙන්න පොදු වේදිකාවක් තිබුණෙ නැහැ. පනස් දෙනෙක් පමණ මේ සම්මානයට තමන්ගෙ ලේඛන ඉදිරිපත් කරනව කියමු. ඒ පනස් දෙනාගෙන් එක්කෙනාට වෙන්න පුළුවන් සම්මානය හමු වෙන්නේ. පස් දෙනෙකු වෙන්න පුළුවන් අවසන් වටයට තේරෙන්නෙ. නමුත් පනස් දෙනාම සම්මාන ප්‍රදානෝත්සවයට එනවා. අපිට එකිනෙකා හමු වෙන්න අවස්ථාවක් ඒ නිසා ඇති වෙනවා.අනික් අතට පොතක් පිළිබඳව විනිශ්චයක් දෙනවා කියන එකත් ලේසි දෙයක් නෙවෙයි. මමත් යම් සම්මාන විනිශ්චය මණ්ඩලයක ඉඳල තියෙන නිසා දන්නවා. කියවන්න ලැබෙන අතිබහුතරයක් අති දුර්වල කෘතින්. ඉතින් ඔය ඔක්කොම කියවනවා කියන එක මං වගේ කෙනෙක්ට දැනෙන්නේ හරිම කරුමයක් විදිහට.ඊට පස්සෙ අනිත් ඔක්කොම පැත්තකට දාලා එක්කෙනෙක්ට අපි සම්මානය දෙනවා. අනිත් අයගෙන් බැනුම් අහන්නත් ඕන.ඩේලිනිවුන් පුවත්පතේ ප්‍රධාන කර්තෘ රාජ්පාල් අබේනායක වරක් පවසා සිටියා දින කිහිපයක් ඇතුළත ඔහුට වුණත් ග්‍රේෂන් සම්මානයක් ලබන්නට සුදුසු කෘතියක් කළ හැකි බව. ඒ ගැන ඔබේ අදහස කුමක් ද?මගේ යහළුවාගේ කතාවේ ඇත්තක් නැත්තෙ නැහැ. ඇතැම් කෘතීන් සම්මානයට පාත්‍ර වුණහම මට වුණත් එසේ සිතුණු වාර තිබෙනවා. ඇතැම් වෙලාවට හිතාගන්න බැහැ මේ කෘතින් කොහොම අවසන් වටයට තේරුණාද කියලා.ඕකට හොඳම උදාහරණය තමයි මෙවර සම්මානයට පාත්‍ර වුණු මගේ කෘතිය. මං හය සැරයක් මගේ කෘතින් යොමු කරල තියෙනවා ග්‍රේෂන් සම්මානයට. පස් වතාවක් මගේ කෘතින් අවසන් වටයට නිර්දේශ වෙලා තියෙනවා. එක වතාවක් මගේ කෘතියක් අවසන් වටයටවත් තේරුණෙ නැහැ. පෞද්ගලිකව මට දැනෙන දේ නම් අවසන් වටයටවත් තේරුණෙ නැති ඒ කෘතිය තමයි මගේ කෘතින් හයෙන්ම හොඳම එක. නමුත් එක අවසන් වටයට වත් තේරුනේ නැහැ. හිතාගන්න බැරි පොත් අවසන් වටයට තේරුණා. හිතපු නැති පොතකට අවසානයේදි සම්මානයත් ලැබුණා.ඔබ ජාතික පුවත්පතක කතුවරයෙක්. ඔබේ ඒ තත්ත්වය භාවිත කොට සම්මාන විනිශ්චය මණ්ඩලයට බලපෑම් එල්ල කළා කියා මං ‍චෝදනා කළහොත්?මේ පුවත්පතේ කර්තෘ පුටුවේ ඉන්න අවුරුදු තුනේම මම ග්‍රේෂන් සම්මානයට පොත් යැවුවා. ඒ කොයි වතාවකවත් මට සම්මානය ලැබුණේ නැහැ. අවසන් වටයට තේරුණා පමණයි. අවසන් වටයට තේරුණු හැම ලේඛකයෙකුටම අපේ පුවත්පතේ ඉඩ වෙන් වුණා. හැබැයි මං ගැන මොනවත් ලියැවුණේ නැහැ. මොකද අපේ පුවත්පතේ මං ගැන ලියැවෙන එක ඒ තරම් හරි මදි නිසා. මෙවර සම්මානයත් සමඟ තමයි යම් දෙයක් මං ගැන මගේ පුවත්පතේ ලියැවුණේ.අපේ පුවත්පතේ කිසිදිනෙක ග්‍රේෂන් සම්මානය විවේචනයට පාත්‍ර වුණේ නැහැ. ඇත්තම කිව්වොත් අපි කළේ ග්‍රේෂන් සම්මානය උස්සල තියපු එක.ඇයි ඔබ ඉංගිරිසියෙන්ම නිර්මාණකරණයේ යෙදෙන්නේ?ඒක ඇත්තටම අහම්බයක්. මං දැනටත් වැඩිපුර කතා කරන්නේ සිංහල වුණාට වැඩිපුර ලියන්නේ ඉංගිරිසි. මම උසස් පෙළ කළේ ගණිතය. විශ්ව විද්‍යාලයටත් තේරුණා. ඒත් මට ආසාවක් තිබුණා කලා විෂයයන් කරන්න. ඒ නිසා මම ආයෙත් උසස් පෙළ කලා අංශයෙන් කරල පේරාදෙණිය ශාස්ත්‍ර පීඨයට ඇතුළු වුණා. එහිදි මට වැඩිපුර කියවන්නට ලැබුණේ ඉංගිරිසි පොත පත. ඉන්පසු පශ්චාත් උපාධි සඳහා ඇමෙරිකාවේ කෝනල් සරසවියේ සිටිද්දිත් වැඩිපුර භාවිත වුණේ ඉංගිරිසිය.හැබැයි සිංහලෙනුත් නොලියනවා නෙවෙයි. මට මතකයි මගේ මුල්ම සිංහල ලිපිය ලියන්න පැය හයක් පමණ ගත වුණා. මොකද ලේඛනය කියන්නේ එකක්. කතා කරනවා කියන්නෙ තව එකක්. පස්සෙ පස්සෙ සිංහලෙන් ලියන්න එතරම් වෙලාවක් ගත වුණේ නැහැ.නමුත් අදටත් ඉංගිරිසියෙන් ලියන එක මට ලේසියි. මොකද මගේ ඉංගිරිසි වාග් මාලාව විශාල නිසා.සයිමන් නවගත්තේගම සහ මහගම සේකර කෘතින් ඉංගිරිසියට පරිවර්තනය කිරීමේ කටයුත්තටත් ඔබ අත ගසා තිබෙනවා. මේ ලේඛකයන් දෙදෙනා සිංහලය සමඟ නොයෙකුත් අත්හදා බැලීම් කරපු උදවිය. ඔවුන්ගේ කෘතින් ඉංගිරිසියට හැරවීම අභියෝගයක් නොවේ ද?සයිමන් නවගත්තේගම මට හමුවෙන්නෙ අහම්බෙන් වගේ. කෝනල් සරසවියේ ඇවිද යන කොට මට හමු වුණා දකුණු ආසියාවට වෙන් වුණු පුස්තකාලයක්. එහි සිංහල පොතුත් තියෙනවා. ඔය අතර මට හමු වුණු පොතක් තමයි නවගත්තේගමගේ ‘සංසාරණ්‍යයේ දඩයක්කාරයා'.‍‍ඒ දවස්වල අපිට පැවරුණු කාර්යයක් තමයි අපි ඉගෙන ගන්නා විෂයයට අදාළ දේ එකතු කරල ශාස්ත්‍රීය අතිරේකයක් සම්පාදනය කරන එක.නවගත්තේගමගේ නවකතාව කියවන ‍කොට මට හමු වුණා මගේ අධ්‍යයන විෂයට අදාළ කොටසක්. මං ඒක පරිවර්තනය කරල යැවුවා ලියනගේ අමරකීර්තිට. ඔහුත් ඒ දින වල සිටියේ ඒ සරසවියෙ. ඔහු මට කියා සිටියා මුළු පොතම පරිවර්තනය කරන්න කියල. මා කළා. නවගත්තේගම මහත්තයත් කැමති වුණා. නමුත් අවාසනාවට එතුමා අතින් ඒ පොත නැති වුණා.ඉතින් මම ආයෙත් මුල ඉඳලම පරිවර්තනය කළා. ඒකට ඉයන් ගුණතිලක සම්මානයත් ලැබුණා.මහගමසේකරගේ ප්‍රබුද්ධ පොත මං එකපාරටම පරිවර්තනය කරගෙන කරගෙන යන්නෙ නැහැ. මීට අවුරුදු හතරකට කලින් මං ඒකට අත තිබ්බෙ. අද පිටු 10 ක් කරනවා. ඊට පස්සෙ මාස ගාණක් යනකල් අල්ලන්නෙ නැහැ. කාලයත් එක්ක තමා මට ඒ කවි සමඟ සමීප වෙන්න පුළුවන්.මාර්ටින් වික්‍රමසිංහයන්ගේ කෘතියකුත් ඔබ ඉංගිරිසියට පරිවර්තනය කළා.වෛද්‍ය රංග වික්‍රමසිංහ මට කිව්වා යුගාන්තය පරිවර්තනය කරන්න කියලා. මම කිව්වා මට කාලය අවශ්‍යයි කියලා. කියවන්න විතරක් නෙවෙයි, යුගාන්තය ලියපු වික්‍රමසිංහ මහත්තයව ඇසුරු කරන්නත් ඕන. ඒ සඳහා ඔහු ඇසුරු කළ දේ ගැන අවබෝධයක් ලබන්නත් ඕන. ඒ කාරණා වලින් සන්නද්ධ වෙන්න ඕන යුගාන්තය පරිවර්තනය කරන්න.මට ඒකට විවේකයක් තිබුණෙ නැහැ. මං යෝජනා කළා එතුමාගේ ‘උපන් දා සිට’ ඔබ්සර්වර් පත්තරේට කොටස් වශයෙන් ඉංගිරිසියෙන් පරිවර්තනය කරන්න. මොකද, ඒක එතුමාගේ ජීවිත කතාවනෙ. කොටස් වශයෙන් පරිවර්තනය කරන ‍කොට දන්නෙම නැහැ පොතම පරිවර්තනය වෙලා. අඩුපාඩු සහිත පළමු පිටපතක් හැටියට දැන් ඒ පරිවර්තනය තියෙනවා.නවකතාවක් පරිවර්තය කරන්න ගියා නම් එහෙම බැහැ. නවකතාවක් ලියන එක පරිවර්තනයකට වඩා පහසු වෙන්න පුළුවන්.ග්‍රේෂන් සම්මාන ප්‍රදානෝත්සවය අවස්ථාවේදී ඔබේ කවි පොත් සියල්ලම මුද්‍රණය වුණා. මීට කලින් ඒවා මුද්‍රණය කිරීමට ඔබ උනන්දු නොවූයේ ඇයි?කවි ප්‍රකාශනයට පත් කරනව කියන එක කොහොමත් අමාරු වැඩක්. ඒවා විකුණගන්න බැහැ කියල මතයක් තියෙනවනේ. ඒ නිසා මගේ පසුබෑමක් තිබුණා. ග්‍රේෂන් සම්මානය ලැබීමත් සමඟ මට හිතුණා එය අවස්ථාවක් කරගන්න මගේ කවි පොත් හයම ප්‍රකාශයට පත් කරන්න. දින කිහිපයක් ඇතුළත ඒ සියලු කටයුතු ඉටු කරගන්න මට සෑහෙන දෙනෙක් උදවු කළා.සාකච්ඡා කළේසචිත්‍ර මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=cr1406082</link>
    <topic>විචාරකයින් නැති ලෝකයක්!</topic>
    <author/>
    <content>විචාරකයින් නැති ලෝකයක්!ලාංකීය සාහිත්‍ය විචාරය ෆැන්ටසියකි. මේ රටේ සිටින සමහර ලේඛකයින්, කවීන් සහ මහාචාර්යවරුන් ඉල්ලා සිටින විචාරය කුමක් ද? ඔවුන්ගේ සිහිනය විචාරකයින් නැති ලෝකයක් ගොඩ නැගීමය. සරලව කියන්නේ නම් තමන් මුරුංගා අත්තේ තබන විචාරකයින් සිටින ලෝකයක් බිහි කිරීම ලෙසත් එය හැඳින්වීමට පිළිවන. පොත් ගැන ලිවීමට වෙන් වුණ මෙම තීරුවේ ඉඩ මෙවර මම ඔවුන්ගේ ඊනියා විචාර විරෝධය විමසීම සඳහා වියදම් කිරීමට අදහස් කළෙමි.මෙහිදී මගේ අවධානයට ලක්වන්නේ එක්තරා දිනපතා පුවත්පතක ප්‍රශ්න විචාරකයෙක් සුනන්ද මහේන්ද්‍ර මහාචාර්යවරයා අමාරුවේ දමා තිබූ අවස්ථාවකි. අර ප්‍රශ්න විචාරකයාගේ ලනුව එහෙම පිටින්ම ගිල දමා මහාචාර්යවරයා පවසන්නේ අද ඩෙරිඩා ගැන කතා කරන අය අභිනව ගුප්ත ගැන නොදන්නා බවය. ප්‍රශ්න විචාරකයා මහාචාර්ය වරයාගෙන් පෙරලා නොඅසන ප්‍රශ්නය නම් අභිනව ගුප්ත ගැන ඩෙරිඩා දැන සිටියේ ද යන්නය. ලංකාවේ සාහිත්‍ය විචාරය පිළිබඳ තීන්දු ගන්නට යෝජනා කරන්නේ මෙබඳු විහිළු සපයන්නන් ය.සුනන්ද මහාචාර්යවරයාගේ ප්‍රකාශය කියවූ සැනින් මගේ මතකයට නැගුනේ නැගෙනහිර යුරෝපයේ ප්‍රචලිත අපූරු විහිළු කතාවකි. එය වූ කලී අපේ කාලයේ දාර්ශනිකයකු වූ ස්ලැවෝජ් ජිජැක් ගේ සිත් ගත් විහිළුවකි. මේ විහිළු කතාවේදී එක්තරා මිතුරන් දෙදෙනෙක් පදමට මත් පැන් පානය කර රඟ හලකට යති. නරඹමින් සිටි නාටකය ඔවුනට නීරස විය. මේ අතර එක් අයෙකුට මුත්‍රා කිරීමේ අවශ්‍යතාවක් ඇති වී අනෙකාට තම අසුන බලා ගන්නා මෙන් පවසා ඔහු රඟහල කොරිඩෝරයට පිවිසුනේය. එහි කෙලවරක වැසිකිළි දොරක් වූ බවක් ඔහුට මතක තිබිණි. කොරිඩෝරය දිගේ ඇවිද යන මිනිසාට එවැන්නක් හමු නොවූ නමුත් එහි ඇර තිබූ දොරකින් ඇතුළු වූ ඔහුට දක්නට ලැබුණේ මල් පෝච්චියකි. ඔහු එම මල් පෝච්චියට තම මුත්‍රාශයේ බර සැහැල්ලු කළේය. මහත් අස්වැසිල්ලෙන් ආපසු පැමිණි ඔහු මිතුරා අසලින් ව‍ාඩි විය. මිතුරා ඔහුට මෙසේ පැවසීය.“අපරාදෙනෙ! තමුසෙට හොඳම කෑල්ල මිස් වුණා. කව්දෝ හාදයෙක් ස්ටේජ් එකට ඇවිත් අර මල් පෝච්චියට මුත්‍රා කළානෙ.”ජිජැක් මෙම විහිළුව උපුටා දක්වන්නේ ප්‍රචාණ්ඩත්වය පිළිබඳ ඔහු ලියන කෘතියක නගන තර්කය විස්තර කිරීමෙක් වශයෙනි. අප හැමෝම මත් වූවන් ලෙස ජාත්‍යන්තර වේදිකාවේ රඟ දැක්වෙන නීරස නාඩගම දෙස ඔහේ බලා සිටින්නෙමු. ර‍හසේ ම මුත්‍රාශය සැහැල්ලු කිරීමේ අධික වුවමනාවක් අපට දැනේ. මේ මුත්‍රා බර නිසාම අපද කොටස්කරුවන් වී සිටින නාඩගමේ වාස්තවික යථාර්ථය අපට මග හැරෙයි. අප කරන්නේ වේදිකාව මතට නැග මුළු ලෝකයට ම පෙනෙන පරිදි මුත්‍රා කිරීමය.මා යට සඳහන් කළ මහත්වරුන් කරමින් සිටින්නේ වෙනස් දෙයක් නොවේ. අභිනව ගුප්ත ගැන සඳහන් කරන තැනකට ඩෙරිඩා කැඳවීමේ ඇති ඔලමොට්ටල නොගැළපීමවත් මේ මහැදුරන්ට නොවැටහේ. ඉන් පෙන්නුම් කරන්නේ ඔවුන් ඩෙරිඩා ගැන තබා අභිනව ගුප්ත ගැනවත් හරි හැටි නොදන්නා බවය. අභිනව ගුප්ත යනු 10 වන සහ 11 වන සියවස්වල ඉන්දියාවේ විසූ තාන්ත්‍රික ධර්ම පිළිබඳ විශේෂඥ‍යකු විය. එහෙත් ඔහු වඩාත් ප්‍රකට වන්නේ භරත මුනිගේ නාට්‍ය ශාස්ත්‍රය පිළිබඳ ලියන අභිනව භාරතී නම් කෘතිය නිසාය.ඩෙරිඩා යනු වර්තමානයට අයත් බටහිර දාර්ශනිකයෙකි. මහාචාර්යවරයා මෙම පඬිවරුන් දෛදනා දෙපස නැඟීමෙන් කරන්නේ තමා ඩෙරිඩා කියවා නැති බව එළිදරව් කිරීමය. ඔහු පවසන්නේ බටහිර ඩෙරිඩා ට වඩා පෙරදිග අභිනව ගුප්ත ධූරාවලික ලෙස උසස් බවය. එහෙත් මහාචාර්යවරයාම ඩෙරිඩා විසින් විසං‍යෝජනය කරනු ලැබූ බටහිර දර්ශනයේ පාර භෞතික බව පෙරදිග නගා ලීම සඳහා නැවත කැඳවීම විහිළුවකි.ලාංකීය සන්දර්භය තුළ විසංයෝජනය (deconstruction) යන වචනය විකාරයක් වී තිබෙන්නේ එය කඩා බිඳ දැමීම හෝ කඩා නැවත ගොඩ නැගීම වැනි අර්ථයක් තුළ අසරණව තිබීම නිසාය. එහෙත් ෂාක් ඩෙරිඩා විසංයෝජනය ලෙස හඳුනා ගන්නේ අන් කිසිවක් නොව අනෙකා තමාව නොවැළැක්විය හැකි ලෙස කරන ආක්‍රමණය විශ්ලේෂණය කිරීමටය.ඉහත ඡේදයේ අනෙකා (other) යනු මහාචාර්ය සුනන්දට අනුව බටහිරය. බටහිර නව මතවාද තමාගේ සුරක්ෂිත බව ආක්‍රමණය කරතැයි ඔව්හු බියගෙන සිටිති. ඩෙරිඩා තර්ක කළේ බටහිර දර්ශනය රඳා පවතින්නේ ම ප්‍රතිපක්ෂ (binaryoppositions) මත බවය. මේ ප්‍රතිපක්ෂ ධූරාවලිකය. (hierrachical) එනම් එකක් මහ ඉහළින් තොරොම්බල් කරද්දි අනෙක ඌනිත ප්‍රපංචයක් බවට හෙලා දැකීමය. සංස්කෘතියට වඩා ස්වභාවධර්මය වරප්‍රසාද ලාභි වන්නේ එලෙසය. දෙමළාට වඩා සිංහලයා උතුම් වන්නේ එලෙසය. එක්කෝ බටහිරට වඩා පෙරදිග නැත්නම් පෙරදිගට වඩා බටහිර උසස් වන්නේ එලෙසය. එහෙත් මේ යෙදුම්වලට ප්‍රතිවාදයක් ලෙස ස්වායත්ත පැවැත්මක් නැත. ඒ එක් එකෙහි අර්ථය අනෙක නිර්වචනය කිරීම මත පවතින්නකි. විසංයෝජනය යනු අනෙකා තමාව ආක්‍රමණය කිරීම විශ්ලේෂණය කිරීමකැයි කියන්නේ එම අර්ථයෙනි.අපගේ ඊනියා පඬිවරුන් පත්ව සිටින අවුල පැහැදිලිය. ඔවුන් තුළින් නිරන්තරව පළවන්නේ තම නොදැනුම නැතහොත් තමාට මෙතෙක් අවිෂයව පවතින දැනුම තමා ආක්‍රමණය කරනු ඇතැයි යන බියයි. ඩෙරිඩා මෙය නම් කළේ අවිද්‍යමානය (absence) වශයෙනි. හැම විටම විද්‍යමාන දේ (persence) නැතහොත් පෙනෙන්ට තිබෙන දේ (තමන් දන්නා දේ) පමණක් සත්‍ය ලෙස ගැනීම බටහිර දර්ශනයේ පාර භෞතික ස්වරූපය විය. තම තමාගේ රැකවරණය පිණිස පෙරදිග නගා ලීමට තැත් දැරුවද මේ මහත්වරු චිත්තමය වශයෙන් බටහිර පාර භෞතික මඩ ගොහොරුවේම ලැග සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=cr1406083</link>
    <topic>මිහින්තලා අඩවිය</topic>
    <author>ලීලානන්ද වික්‍රමසිංහ</author>
    <content>මිහින්තලා අඩවියවනාන්තරයට අඳුර එන්නේ සීතලත් සමඟය. දුරුත්ත නිමා වූ පසු ද ගොම්මන් වැටුණු මැයි මාසයේ අගදී ද ඇඟ මස් සලිත කරවමින් සීතලක් දැනෙයි. දැවැන්ත නා ගස් හා සියඹලා ගස් වනය තුළ පවතින රහස් රැකීමට මෙන් ධ්‍යානයකට සම වැදුණාක් සේ නොසෙල් වී නිහඬව සිටියි.ඵුස්සදේව පැල තුළ සිට එළියට පැමිණ අහස දෙස බැලීය. වලා පොදක් නොමැති අහසේ අතරින් පතර දිලෙන තරු කැට මතුවේ. තව නොබෝ වේලාවකින් සඳ පායා එනු ඇත. තවත් දින කීපයකින් නව සඳ මෝරා පිරී යනු ඇතැයි ඵුස්සදේවට සිතිණ.රජතුමාගේ දඩ කෙළි මංගල්‍ය නියම කොට තිබුණේ සඳ පිරි මුදුන් වෙන දිනටය. රජතුමා සිරිතක් වශයෙන් කරන මේ දඩ කෙළිය සෑම මාසයකම පවත්තන්නකි. වාර්ෂිකව එය මහා උත්සවයක සිරි ගනියි. එම උත්සවය සඳහා ලක-ලෑස්ති වන්නේ දුරුතු මාසයේ සිටය. මංමාවත් එළිපෙහෙළි කොට අට්ටාල අටවා මුරකාවල් තරකොට සියලු කටයුතු ඉතා සීරුවෙන් සොයා බලා ඉටු කිරීම ඵුස්සදේවට භාරය.එහි සුළු හෝ අඩු පාඩුවක් වුව හොත් තමාගේ ජීවිතය පවා අවදානම් බව ඵුස්සදේව දනී. ඵුස්සදේව ගෙතුළට ගොස් තම ඊතල මිටිය ද අලුත් දුනු මිටක් සඳහා කැලයෙන් කපා ගෙන ආ ඇට්ටේරියා ලීය ද එළියට රැගෙන ආවේය. ඒ සියල්ල එළිපත්ත මත තැබු ඔහු එහි වාඩිවී ඊතල එකිනෙක මුවහත් කරමින් ඒවායේ වරපටවල් තද කොට බඳින්නට විය.ඵුස්සදේව රුහුණේ මාතොට වැසියෙකි. පියාණන් සමඟ ඇතිවුණු කලහයකින් පසු ගෙදරින් පලා ගිය ඔහු තිස්ස රජතුමාගේ රාජ පුරුෂයෙකුට අසුවිය. වර්ෂ ගණනාවක් තිස්සේ ඔහුගේ නිවසේ බැලමෙහෙ කරමින් දුනු ශිල්පය උගත් ඵුස්සදේවට තිස්ස රජුගේ හේවාපන්නයට බැඳීමට හැකි විය.දේවානම්පියතිස්ස රජතුමා දඩ කෙළිය වැනි දේවල යෙදුණ ද නපුරු ගති ඇත්තෙකු නොවන බව පළමු දැක්මෙන්ම ඵුස්සදේවට වැටහුණේය. තම රාජ පුරුෂයන්ට පවා සැර පරුෂ නොවීම රජුගේ සිරිතය. එහෙත් වරද දුටු විට නයෙකු සේ කිපෙයි. එසේ වූ විට ගිනි කන්දක් මෙන් පුපුරා හැළි සෙමින් නිවී යයි.“නුඹ මිහින්තලා අඩවියෙහි ආරක්ෂක කටයුතුවලට පත් කරනවා. තව අඩ මසකින් නුඹට එහි යන්නට පුළුවනි. එහි පදිංචි වී වන අඩවිය බලා කියා ගැනීම නුඹට භාරයි.”මීට වර්ෂ කීපයකට ඉහත තමාගේ දස්කම් දුටු රජතුමා මඳ සිනාවක් ඇතිව තමාට පැවසූ අයුරු ඵුස්සදේවට සිහි විය. ඔහු සෙමින් සිනාසුණේය.“ඔබ හීයක් අත තබාගෙන සිනාවෙනවා. මම දැන් හුඟ වෙලාවක ඉඳල බලාගෙන. ඇයි මොකද පොඩි දඩයමක් වත් ඉව වැටුණ ද?” මාතුලි එතනට පැමිණෙමින් ඇසුවාය.මාතුලි ඵුස්සදේවගේ බිරියය. තන පොට බැඳ සළුව තර කොට ඇඳි කල ඇගේ එළලු ඇඟ පත මෝරා වැඩි ඇති අයුරු ආසා උපදවයි. හිස මුදුනට වෙන්නට බැඳ ඇති කොණ්ඩය නිසා ඇගේ මුදු දිග ගෙල යසට පෙනෙයි. ඈ දුටු දිනයේම තමා තුළ ඈ පිළිබඳ සිතක් ඇති වූ අයුරුත් වැඩිහිටියන්ගේ විරෝධය මැද්දේ තමා ඇය සහේට ගත් අයුරුත් ඵුස්සදේවට සිහි විය.“මොකද ඇත්තට ඔබ සිනාවෙන්නෙ ඈ?”ඵුස්සදේව කිසිවක් නොකියා ඇයට තමා ළඟින් ඉඳ ගන්නා ලෙස සන් කළේය.“කෝ දෝණි?” ඈ ළඟින් ඉඳ ගත් විට ඔහු ඈ දෙසට නැමී ඇසීය. ඇගේ වරලසින් එන තුවරලා සුවඳ ඔහුට දැනිණ.“ඔන්න ගුරු ගෙදර යන්න ඕන කියලා අඬ අඬ ඉඳලා නිදි”ඵුස්සදේව එය නෑසුණාක් මෙන් ඇට්ටේරිය ලීය ගෙන ඔප මට්ටම් වන සේ අහින්නට විය.“ඔය ගැන වගක් වත් දොඩන්නට එපා. ගුරු ගෙවල යන්නට පුළුවන් ද අප වගේ ඇත්තන්ට. ඒවා පුළුවන් ඉහළ සිටු තනතුරු දරන ඇත්තන්ට.”මිහින්තලා පර්වතය දැවැන්ත සතෙකු මෙන් පොළොව වසාගෙන ලැග සිටි. ඒ අවට ඇති වනය අඳුරු කුටියක් සේ පෙනේ. එම පර්වතය උඩට නගින්නට කුඩා කල පටන් තමන්ට වූ ආශාව ගැන මාතුලිට සිහි විය. ඒ සමඟම ඇයට තවත් කරුණක් සිහි විය.රජුගේ ඇමැතියෙකු වූ චරණ්‍ය තම සැමියා නිවසෙහි නැති දිනක පැමිණ තමාට අයුතු යෝජනාවක් කළ සැටිත් තමා එයට අකමැති වූ විට කෝප ගත් සැටිත් මාතුලිට සිහි විය. චරණ්‍ය රජුට බොහෝ හිතවත් ඇමතියෙකු බැවින් මාතුලි තම සැමියා ගැන බෙහෙවින් බිය වූවාය.“අප වාගේ පව්කාර ඇත්තෝ තවත් නැතුව ඇති” සිතට නැඟුණු කෝපයත් පිළිකුළත් සෝකයත් මැඩ නොගනිමින් ඕ කීවාය.ඵුස්සදේව සෑසීම නවතා තම බිරිය දෙස බැලීය. ඇගේ දෙනෙතින් ඉනූ කඳුළු කම්මුල් දිගේ පහතට ගලා යයි. මාතුලි මිහින්තලාව දෙස බලා ගෙන නොනවත්වා කියා ගෙන ගියාය.“හරියකට අපට නිදහසක් කියල දෙයක් තියෙනව ද? අපේ දරුවෙකුට අකුරක් ඉගෙන ගන්ට පුළුවන් ද? ලොකු ඇත්තො නිතරම බලන්නෙ අපෙන් වාල් වැඩ ගන්ට.ඇහැට කනට පේන ගෑනියෙකු හිටියොත් කරකාර ගියත් බිලි ගන්ටයි තනන්නෙ. මගේ පියාණන් ඔය සිටු ඇත්තන්ට අවුරුදු විස්සක් වාල් කම් කළා. අන්තිමට බේතක් හේතක් නැතිව සුවාසෙ හැදිලයි මළේ. අම්ම මැරුණෙත් පියාණන් මළ දුක ඉවසා ගන්ට බැරුව. බේත් වේලක් ගන්ට එක කාසියක් තිබුණෙ නෑ අපෙ ළඟ.” ඇගේ කටහඬ වෙව්ලයි. අවසානයේ දී ඈ හඬමින් කතා කළාය.“මා පාරෙ කී වරක් පැන්නුවා ද මාව බිලි ගන්ට. අනේ අයියනායක දෙවියනේ දුප්පත් අසරණ අපට ගැලවුමක් නැද්ද?”“මොකද බෙරිහන් දෙන්නෙ. මොකද වෙලා තියෙන්නෙ?” ඵුස්සදේව ඉවසා ගත නොහැකි තැන කෑ ගසා ඇසීය.“මට වාසලට එන්නට කියලය පණිවුඩ නියෝග එවල තියනව. රජ්ජුරුවන්ගෙ අන්තඃපුරයට ඇතුළු කරන්නට. මට ඉතින් ආයි ජීවත් නූනට කමක් නෑ. අනේ දේව මට වහ ටිකක් කාල මැරෙන්ට දෙන්න.” යි කියූ ඇය දෝත මුහුණේ හොවාගෙන අඬන්නට වූවාය.ඵුස්සදේව තිගැස්සී ගියේය. ඔහු වනන්තරයෙන් එන හඬට කන් දෙමින් සිත එකලස් කර ගන්නට තැත් කළේය. මිහින්තලාව අවට වනවදුලුවල සැඟවී ගත් නිශාචර සතුන්ගේ විලාප හඬ හද කලඹන සුලුය. උන්ගේ එම හඬ නතර වන්නේ වන වදුලු අතරින් වලසෙකු හෝ කොටියෙකු උන්ගේ මුදු සීරු ගමනින් ගමන් ගන්නා විට පමණය.මිහින්තලාව අවට ප්‍රදේශයේ මුරකාවල් තර කරන ලදී. හිරු බැස ගිය අඩ හෝරාවකින් රජතුමා සහපිරිවරින් දඩ කෙළි සඳහා පැමිණියේය. ඵුස්සදේව රජුට සතුන් විදීමට සුදුසු අට්ටාල ද උන් නිතර ගැවසෙන තැන් ද කලින් සකස් කොට තැබූයේ මහත් සීරුවෙනි.බෙර නාද කොට සතුන් පලවා හැරීම කරන ලද්දේ මාලිගාවේ බෙර කරුවන් විසිනි. ඔවුන්ගේ බෙර නාදය මුළු වනාන්තරය තුළ දෝංකාර දෙමින් වදන භූමියෙන් එන හඬක් සේ අවට පැතිරී ගියේය.ආගන්තුක රුදුරු හඬින් කැලඹී ගත් මහ ජාතීහු මරණ භයින් තැති ගත්තෝ සිහි එලවා ගත නොහී හිස් ලූ ලූ අත දුවන්නට වූහ. ඵුස්සදේව දුන්නට නගා ගත් හීයක් අතැතිව රජු ළඟින්ම සිටිය ද අවසානයේ මුවෙකු ලුහුබැඳ ගිය රජු ඔහුගෙන් මඟ හැරිණ. ඵුස්සදේවට මහත් බියක් දැනිණ. රජු පේන තෙක් මානයක නොවීය. හේ වහා දිව ගොස් ඒ අසල වූ කුඩා ගල් තලාවකට නැංගේය.ඈත මිහින්තලා ගල පාමුල රජු සිටින බව මඳ වේලාවකින් ඵුස්සදේවට පෙනිණ. ඒ සමඟම ඔහු පුදුම දෙයක් දිටීය. මිහින්තලා ගල මුදුනේ සඳක් වැනි දෙයක් බැබළෙනු ඔහුට පෙනිණ. ඔහු දෑස පිසදා තමා දකින්නේ සිහිනයක්දැයි සැක සිතින් ආපසු බැලීය.කහ සිවුරක් පොරවා ගත් ......... හිස මුඩු කළ කෙනෙක් ගල මුදුනේ සිට රජු දෙස බලා සිටියි. ඔවුන් කිසිවක් කතා කරන බව ඔහුට පෙනිණ. අඩ හෝරාවක් පමණ පැවතී එම කතාබහ දෙස ඵුස්සදේව ඇසිපිය නොහෙළා බලා සිටියේ ය.හදිසියේම බෙර වැයීම නවත්වන ලදී. රජතුමා ආපසු මාළිගාවට වැඩීමට කැමැති බව පිරිසට දන්වන ලදින් ඵුස්සදේව රජු අබියසට ගොස් දණින් වැටුණේය.“ඵුස්සදේව නුඹට මින් පසු අප කරදර කරන්නේ නෑ” රජතුමා ඔහුට ශාන්තව කීය.“අහෝ දෙවියනි! වරදක් ඇතොත් ගැත්තාට සමාවන සේක්වා” මහත් සේ බියට පත්ව සිටි ඵුස්සදේව කීවේය.“රජතුමා මින් පසු දඩ කෙළියේ යෙදෙන්නේ නෑ” මුර සේවයේ යෙදුණෙක් ඵුස්සදේවගේ කනට කොඳුරා කීවේය.රජතුමා පිටත්ව ගියාට පසු ඵුස්සදේව පැල දක්වා වේගයෙන් දිව ගියේය. ඔහුගේ සිතට බියක් ද මහන්සියක් ද මහත් ව්‍යාකූල බවක් ද දැනිණ. පුදුමයකට මෙන් මාතුලි නොනිඳා දොරකොඩ ළඟ බලා සිටියාය. ඇගේ මුහුණේ වූයේ ද කිසියම් අවිනිශ්චිත එහෙත් සතුට මුසු හැඟීම් සමුදායකි. දෙදෙනාම මොහොතක් කතා නැතිව උනුනුන් දෙස බලා සිටියහ.“රජතුමා එක විටම දඩකෙළිය නවතා මාළිගාවට වැඩියා.” කතා කර ගත හැකි වූ ඇසිල්ලේම ඵුස්සදේව කීය.“මම දන්නවා!” මාතුලී සෙමින් කීවාය.“එතුමා දැන් ටිකකට කලින් කවුද කහ කඩක් ඇඳගත් හිස මුඩු කර ගත් කෙනෙක් එක්ක කතා කරමින් සිටියා මිහින්තලාවේ”මාතුලි මඳ සිනා පහළ කළාය. එහෙත් ඇය කිසිවක් නොකීවාය.“මොකද නුඹ සිනාසෙන්නෙ? මේක සිනාවෙන්ට කාරණයක් ද?” ඵුස්සදේව මහත් බියෙන් ඇගේ උරහිසින් අල්ලා සොලවමින් ඇසුවේය.“බිය ගන්නට එපා, දේව. අපට හොඳ කාලයක් ලබාගෙන එනවා.”“මොනවා!”මාතුලි තමන්ට වඩා දැන උගත් බව ඵුස්සදේවට හදිසියේම මතක් විය. සීවලී සිටාණන්ගේ මැඳුරේ සිටිද්දී ඕ නිමිති ශාස්ත්‍රයත් අකුරු ශාස්ත්‍රයත් රහසේ ඉගෙන තිබුණාය.“ඔව් දේව අපට හොඳ කාලයක් ලබලයි කියලයි මට හිතෙන්නෙ. ඒ ඇවිත් තියෙන්නෙ ජම්බුදීපෙ අශෝක මහ රජ්ජුරුවන්ගෙ පුතා මහින්ද. දැන් එයා රහතන් වහන්සේ කෙනෙක්. අපේ රටට බුදු දහම අරගෙන ඇවිත්!”“දෙවියන්ට ඔප්පු වෙච්චාවෙ! උඹ කොහොමද දන්නෙ?”“මම දන්නවා. දැන් හුඟ කාලෙක ඉඳලා ඔය ආරංචිය මෙහෙ තිබුණා. ඒත් මම හැබෑවට ගත්තෙ නැහැ. බලන කොට ඒක ඇත්ත.”ඵුස්සදේව මහත් සතුටෙන් යුතුව වටපිට බැලීය. ඔහුට මේ කිසිවක් අදහාගත නොහැකි සේය.සති කීපයක් ගත වෙත්ම අනුරපුර ජන ජීවිතය බොහෝ සේ වෙනස් විය. මිනිස්සු සතුන් දඩයම් කිරීම පහත් දෙයක් ලෙස සලකා එයින් හැකි තරම් දුරට වැළකී සිටින්නට බැලූහ. ඵුස්සදේවගේ දුව තණ්හා ශිල්ප ඉගෙනීමට විහාරයට යන්නට වූවාය. මෙතෙක් ඇයට ඒ සඳහා තහංචි තිබුණි. ඈ සිටින්නේ කිරිල්ලියක් මෙන් ප්‍රීතියෙනි. ඈ නිතර ගෙදර ද හඬ නඟා වනපොත් කරන්නීය.මාතුලී නැවත උපන්නාක් සේ ගෙදර කටයුතුවල යෙදුණාය. ඈ පැල තුළ හැසුරුණේ මහත් කඩිසර ලෙසිනි.“ඔයා හරි සන්තෝසෙන් ඉන්නෙ” ඵුස්සදේව ඈ දෙස බලා කීවේය.“ඇයි දෙවියනේ සන්තෝස නැද්ද. වහල්ලු වගෙ ජිවත්වුණු අපට මනුස්සයො වගේ ඉන්න ඉඩ ලැබුණහම. ඔයා දන්නව ද රජතුමා අන්තඃපුරය විසුරුවා හැරියලු. මාව ඒ මර උගුලෙන් බේරුණ එක ගැන මිහිඳු හාමුදුරුවන්ට මම ණයගැතියි.” කී ඇය මිහින්තලාව දෙසට හැරී වැන්දාය.“දැන් ඉතින් මමත් ගොවිතැන් බතක් වත් කරන්න ඕන. මේ දුනු හීවලින් දැන් පලක් තියනවායැ.”“බය වෙන්න එපා දේව. ළඟදී මහ රජතුමා ථූපාරාමය කියලා චෛත්‍යයක් ගොඩනංවන්න යනවාලු. නුඹට ඒ කටයුතුවලට කතා කරාවි.”“මොනවා!” ඵුස්සදේව ප්‍රීතියෙන් කෑගැසීය.“තව විශාල වැවකුත් තනන්නට යනවාලු! මම කිව්වෙ අපට හොඳ කාලයක් ලබාගෙන එනව කියල.”ඵුස්සදේව සැනසීමෙන් පිරුණු සිතින් යුතුව අවට බැලීය.මුළු මිහින්තලාවම ශාන්ත තවුසෙකු මෙන් නිසලව සිටී. ගස්වැල් පොළොවට නැමි ඇත්තේ සමනය වූ ඉඳුරන් ඇතියවුන් ලෙසිනි. ගලට ඉහළින් සඳක් පායා එයි. ඒ ගල මත කහවත් ඇඳ ගත් කීපදෙනෙකු සිටින්නාක් මෙන් ඵුස්සදේවට පෙනිණ.ලීලානන්ද වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=cr1406084</link>
    <topic>සිරි ගුනසිංහයන්ගේ ‍'හෙවනැල්ල’</topic>
    <author>මහාචාර්ය</author>
    <content>සිරි ගුනසිංහයන්ගේ ‍'හෙවනැල්ල’මහැදුරු සිරි ගුනසිංහයන් වඩාත් ප්‍රකටව සිටියේ කලා විචාරකයකු හා කවියකු වශයෙනි. ඔහු පලකළ “මස් ලේ නැති ඇට” කාව්‍ය කෘතිය කියවීමෙන් මම මහත් සොම්නසකට පත්වීමි. අවර ගණයේ සිංහල කවි කියවමින් සිටි මට මේ කෘතියෙන් මිනිසාගේ ඇතුළු සිතට එබිකම් කරන කවීයේ කථිකයකු (poetic persona) හමුවීයයි සිතුවෙමි. කෙමෙන් මම මේ ගුනසිංහයන්ගේ හැම කෘතියක්ම කියවීමට පටන් ගත්තෙමි. ඔහු හැටේ දශකයේ මුල් භාගයේදි පළකළ ඔහුගේ ප්‍රථම නවකතාව “හෙවනැල්ල” සිංහල නවකතාකරණයේ සුවිශේෂ සන්ධිස්ථානයක් ලෙස මම දුටුවෙමි. මම ඒ ගැන මගේ අදහස් එකල පළවූ “පියවර” සඟරාවට ද ලියුවෙමි. සිරිගුනසිංහ නවකතාකරුවකු වශයෙන් කෙතරම් සියුම් නිර්මාණකරණයක යෙදෙන්නේ ද යන්න එකල අපගේ සාකච්ඡාවට බදුන් වීය.මට සිරිගුනසිංහ පෞද්ගලිකව මුණ ගැසී ගතාබහ කරන්නට අවස්ථාව ලැබුණේ මා මිත්‍ර පී. වැලිකල මගිනි. පේරාදෙණියේ සිට කොළඹ එන මහැදුරු ගුනසිංහ බොහෝවිට ගුවන් විදුලි කාර්යාලයේදී වැලිකල හා මඩවල රත්නායක මුණගැසී ඊළඟට යන්නේ එකල ධර්මපාල මාවතේ පිහිටි සංස්කෘතික දෙපාර්තමේන්තුවට අනුබද්ධ කලා මණ්ඩලයටය. එහිදී ඔහු නිතර දැනුවත් කළ කලා මණ්ඩලයේ ලේකම්වරයා වූ ඩබ්ලිව්. බී. රත්නායක මහතා මගේ ද හොඳ මිතුරකු වී සිටියේය. ඩබ්ලිව්.බී. රත්නායක මහතා වැඩ කළ කාර්යාලයේ ම පරිපාලන තනතුරක් උසුලමින් කෙටිකලක් මගේ මිත්‍ර රෝහණ ජයවර්ධනගේ වැඩිමහල් සොහොයුරු ඔස්ටින් ජයවර්ධන ද කල්ගත කළේය.ඔහු කලා මණ්ඩලයෙන් පළකළ ත්‍රෛමාසික ශාස්ත්‍රීය සඟරාව වූ ‘කලා සඟරාවේ’ ද සංස්කාරකයා වීය. සිරිගුනසිංහ ඇදුරුතුමා මේ කාර්යාලයට එන බව ඉව වැටුණු වහාම මම ද ඉඳහිට එහි ගියෙමි. සිරිගුනසිංහයන් හා සමඟ මා වඩාත් එකල කතා බහ කළ බවක් සිහිපත් වන්නේ ලේඛකයන් දෙදෙනකු ගැනය. ඉන් පළමුවැන්නා නම් ජේම්ස් ජොයිස්ය. දෙවැන්නා නම් ආන්ද්රේ ජිද්ය. සිරිගුනසිංහයන්ගේ ‍'හෙවනැල්ල’ නවකතාව ලිවීමේදි ඔහුට ජේම්ස් ජොයිස්ගේ අතිශය සියුම් නවකතාවක් වන ‘A portract of an artist as a young man’ කෘතිය බලපාන්නට ඇතැයි මට එකල සිතිණ. එබැවින් මම ජොයිස්ගේ එම නවකතාව කීපවිටක්ම පිටුව පිටුව පෙරළා කියවන්නට පටන් ගත්තෙමි.එසේ කොට සෙවනැල්ලේ එන මුඛ්‍ය තේමාව හා ශිල්පී ක්‍රම හා සමග සසඳා බලන්නට පටන් ගත්තෙමි. ඒ වින්දන විධික්‍රමය එතරම් යහපත් එකක් නොවේයයි මම දැන් කල්පනා කරමි. මට ජොයිස්ගේ කෘතියේ එන ස්ටීවන් ඩිඩැලස් හා හෙවනැල්ලේ එන ජිනදාසගේ චින්තනය අතර සමානකම් රැසක් දැක ගත හැකි වීය. එහෙත් මේ සමානකම් හේතුවෙන් එබදු තුලනාත්මක විචාර පද්ධතියක් ගොඩනඟා ගැන්ම සාවද්‍යයයි මට දැන් හැ‍ඟේ. කෙසේ වතුදු ගුනසිංහයන්ගේ හෙවනැල්ලේ එන කථන ක්‍රමය හා ජොයිස්ගේ කථන ක්‍රමය අතිශයින් සමාන වන්නේ ලොව ප්‍රචලිත වඩාත් විද්‍යාත්මක රීතියක් වන “විඥාන ශ්‍රෝතශය” (Stream of Conscansess) රීතිය දෙදෙනා ම භාවිතයට ගෙන ඇති හෙයිනි. ජොයිස් පමණක් නොව ඉංග්‍රිසි ලේඛිකා වර්ජිනියා වුල්ෆ් ද මේ කථක රීතිය උපයෝගි කරගත්තාය. එම රීතිය සද්ධර්මරත්නාවලිය කෘතියෙහි එන ඇතැම් කතාවල ද දක්නට ලැබෙන බව පසුකාලීනව මම වටහා ගතිමි.ජොයිස් පිළිබඳ මම තව තවත් සෙව්වෙමි. ජේම්ස් ජොයිස් නවකතා ප්‍රධාන වශයෙන් හතරක් පළකර තිබූ නමුත් ඔහුගේ මුළු ජීවිත කාලයටම පළකර තිබුණේ එකම කෙටිකතා සංග්‍රහයකි. ඩබ්ලිනර්ස් (Dubliners) නමැති එම කතා සංග්‍රහයෙන් අපට ලබාගත හැකිවූ ගුරුහරුකම් රැසක් විය. එහි එන එක් අපූරු සියුම් අත්දැකීමක් රැගත් කෙටිකතාවක් වන ඇරබි (Araby) මම මගේ මිත්‍ර ජයසුමන දිසානායක සමඟ එක්වී සිංහලට පරිවර්තනය කළෙමි. ඉන්පසුව එය කීපවතාවක්ම නැවත නැවත ලිවීමටත්, බස මටසිලිටි කිරීමටත් ගත් වෑයම මතකයට නැ‍ඟේ. මම ඉන්පසුව ජොයිස්ගේ කතා කීපයක් ම තනිව සිංහලට නැඟුවෙමි. කීර්ති කලහේ මහතාගේ සංස්කරණයෙන් යුතු “රසවාහිනි” සඟරාවේ ඉන් එකක් වන “ඊව්ලින්” පළවිය. ජොයිස්ගෙන් ලද පිබිදීම හේතුකොටගෙන මම අයර්ලන්තයේ වෙනත් ලේඛක ලේඛිකාවන්ගේ කෘතිද හැදෑරුවෙමි.එහි ප්‍රතිඵලයක් වශයෙන් මට ජෝන් මිලින්ටන් සිංජ් (John millington Synge) ගේ සහ විලියම් බට්ලර් යේට්ස් (William Butler Yeats) ගේ කෘතිත් හැදෑරීමට අවස්ථාව ලැබිණ. ඒ කෘතින් හදාරත් හදාරත්ම කිසියම් කලෙකදි ඒවා නිර්මාණය වූ ස්ථානවලට යාමේ අවස්ථාවක් ලැබේදැයි මම සිහින මැව්වෙමි. සැබවින් ම පහුකල මට ඒ සිහින සැබෑ කර ගන්නට ලැබීම ගැන මා කෙසේ නම් මෙබඳු කෙටි සටහන්වලින් ඒ ගමන විවරණය කළ යුතුද? මම අයර්ලන්ත මහා කවියා වන යේට්ස් පිළිබඳ මූලික තොරතුරු එක්රැස් කරන්නට පටන් ගත්තෙමි. යේට්ස් කවියා, අයර්ලන්තයේ සිට වංග දේශයට පැමිණ රබින්ද්‍රනාත් ඨාකූරයන් මුණ ගැසුණු වගතුගද සොයා ගත්තෙමි. යේට්ස් කවියාගේ කාව්‍ය නිර්මාණවල අන්තර්ගත වන්නේ ප්‍රේමය හා සන්තාපය නිසා හටගන්නා අධ්‍යාත්මික චින්තාව සොයා යන අත්දැකීම් සමුදායකි. මම ද ඒ අත්දැකීම් ජාලයට හසුවුණෙමි.මගේ පෞද්ගලික ජීවිතයේ ඇතැම් හැලහැප්පුම් සහ සමග සසදන කළ මට යේට්ස්ගෙන් අත්වූයේ ඉමහත් සැනසිල්ලකි. අවසන් ඵලය වශයෙන් බලන කල්හි කිසියම් අපූරු වස්තුවක් නිර්මාණය කිරීමෙන් සහනයක් ලබන්නේ ආධ්‍යාත්මික මාර්ගයට ප්‍රවේශවීමක් නොවන්නේ ද? යේට්ස් කවියා විසින් නිර්මාණය කරන ලද ‘ඩියඩ්‍රි’ (Diedre) නමැති කෘතිය කියවා ඉන් වසඟ වීමි. ඒ නාට්‍ය කෘතිය සිංහලට පරිවර්තනය කිරීමේ ගෞරවය හිමි වන්නේ මහාචාර්ය සිරිගුනසිංහයන්ගේ බිරිය වන හේමමාලි ගුනසිංහටය. සිංහල සඳකිදුරු කතාවට තරමක් නෑකම් කියන ‘ඩියඩ්‍රි’ කතාව අපූරුවට ඇය රංගගත කොට තිබිණ. එය නැරඹීමට මම කොළඹ සිට මහනුවරට ගියෙමි. මා ඒ නාටකයට කෙතරම් ලැදිව නැරඹීද යන්න මම හේමමාලි මහත්මියට මෙන් ම සිරිගුනසිංහයන්ට ද පැවසුවෙමි. ම විසින් ලියන ලදුව පැත්තක තබන ලද නවකතා අත්පිටපත ද නාට්‍ය අත්පිටපත ද මම නැවතත් අතට ගත්තෙමි. හිත වෙනස් කරගෙන එකක් පළමුවත් ඊට පසුව දෙවැන්නත් බිහි කිරීමට අදිටන් කර ගත්තෙමි. මම නවකතාව පිළිබඳ වතාවක් මහගමසේකරයන්ට පැවසුවෙමි.“ප්‍රකාශනය බාර ගන්න කෙනෙක් ඉන්නවද” ඇසීය.“තවම හෙව්වේ නෑ” මම කීමි.මට මතක ඇති අන්දමට සේකර මුණගැසී දින දෙකතුනකට පමණ පසු දිනක මම මගේ අත්පිටපත රැගෙන ගුණසේන පොත් සාප්පුවේ පොත් ප්‍රකාශන අංශයට ගියෙමි. මා එහි ගියේ, ඒ වන විට මා හඳුනාගෙන සිටි ලාල් ප්‍රේමනාත් ද මැල් මහතා මුණ ගැසී මගේ නවකතාව ගැන කතා කිරීමටය. ඊට එක් හේතුවක් වූයේ මගේ ප්‍රථම කෙටිකතා සංග්‍රහය වන “රතු ලන්තෑරුම” මුද්‍රණය කිරීම ඔහු බාරගත් බැවිනි.“ලාල් මහත්මයා උඩ ඉන්නවද?” මම විමසුවෙමි. මගේ පුදුමයට මෙන් මට ලැබුණු උත්තරය වූයේ,“දැන් ලාල් මහත්මයා වැඩ කරන්නේ ගාල්ලේ ශාඛාවේ.” යන්නය.“දැන් කවුද ඉන්නේ?”“ලොකු ලියන මහත්මයා”මගේ ගුරුතුමා වන සිරිමාන්න මහතා “විචාර කවි” සංග්‍රහය ප්‍රකාශනය කිරීමේ කටයුතුවලට අත හිත දුන්නේ ලොකු ලියන මහතා බව මම දැන සිටියෙමි. එහෙත් ලොකුලියන මහතා පිළිබඳ ම‍ගේ විශේෂ දැන හැඳුනුම්කමක් තිබුණේ නැත. නවක ලේඛකයකුගේ ප්‍රථම නවකතාවක් බිහිකර ගැනීමට අමුතු දැන හැඳුනුම්කමක් අවශ්‍ය නොවන්නේ ය, යන චින්තන පදනම මත පිහිටා මම ලොකුලියන මහතා මුණ ගැසෙන්නට කෙළින්ම ගියෙමි.“මේක මම ලියපු නවකතාවක්” මම කීමි.ලොකුලියන මහතා මගේ අත්පිටපත පෙරළා බලන්නට පටන් ගත්තේය. වෙනත් කිසිදු කතාවක් බසක් නොකළේය.“න - ණ - ල - ළ සලකන්නේ නැතිද?”ඔහු ඇසීය.“නෑ”“ඒ ඇයි?”“මම හිතනවා මගේ මේ වැඩේට ඒක ඒ හැටි අදාළ නැහැ කියල.”“හ්ම් - ඒකට මොකද සිංහලෙන් ලියන්නේ?”මම නිශ්ශබ්දව අසා සිටියෙමි.“මේ මොකක්ද මේ.” ඔහු මෙග් පිටුවක එක් පේළියක් කියවූයේ උස් හඬිනි.“නම්බුව. බම්බුව. මානිවත්ත අබික්කම. බිබික්කම. මොනවද මේ?”“ප්‍රධාන චරිතයේ ඇතුළු සිතට නැඟුන හිතිවිලි ධාරා”“මෙව්ව අච්චු ගහල අපිට හිරේ විලංගුවේ තමයි ලගින්න වෙන්නේ”මගේ නවකතාවේ අත්පිට පෙරළා බලා ඔහු අවසන් තීන්දුවක් දී හමාර බව මට වටහා ගැනීමට ඒ ගත කළ නිමේෂය ප්‍රමාණවත් විය. ඔහු මගේ අත්පිටපත මදෙසට යළිත් යොමු කොට තරමක් සන්සුන්ව කතා කළේය.“මොනවද කරන්නේ?”“විශ්වවිද්‍යාලයේ ඉංග්‍රිසි උගන්වනවා.”“කථිකාචාර්ය කමක්ද?”“නෑ. ඉංග්‍රිසි උපදේශක - තාවකාලික.”“ස්ථිර පත්වීමක් ලබාගන්නේ නැද්ද?”“බලාපොරොත්තුවක් තියෙනවා. තවම නියම වෙලාව ආවේ නෑ.”ඔහුගේ මුහුණේ ඇත්තේ තරුණ මදය මැඩලන වැඩිමහල්ලකුගේ හිනාවකි. මම වැඩි වේලාවක් එතන රැඳී නොසිට පියමං කළෙමි. මම ශ්‍රී ලංකා විද්‍යාලයේ උගන්වන බව නොකීවෙමි. මගේ ප්‍රථම නවකතාව වන “හෙවනැලි ඇද මිනිස්සු” කෘතිය ගැන මම යම්තමින් කළින් ද සඳහන් කළෙමි. මා ඒ නවකතාවේ අත්පිටපත කෙතරම් වාරයක් ලියන්නට ඇද්දැයි මට දැන් මතක නැත. ඇතැම් පිටුව දස දොළොස් වරක් කපමින් කොටමින් ලියන්නට ඇත. එහෙත් අන්තිමට මම එතරම් සැනසිල්ලක් නොලද්දෙමි. ලියා මුද්‍රණය කිරීම හැරුණු විට එය අලෙවි කරගන්නේ කෙසේදැයි මම කල්පනා කළෙමි. දිවයිනේ සුප්‍රකට පොත් සාප්පු කීපයකට ම ගොස් ඒවායේ කළමනාකරුවන් මුණ ගැසුනෙමි. ඒ හැම කෙනකුගෙන් ම දැන ගැන්මට ලැබුණේ කිසියම් ඉල්ලුමක් තිබුණොත් විකුණාගත හැකි බවයි. මම ඒ බසට අවනතව කල්පනා කරමින් සිටියෙමි. මේ අතරවායේ මගේ නිර්මාණය පිළිබඳ විද්වතුන් දරන මත කවරේදැයි දැන ගැනීමට ද පුල පුලා සිටියෙමි.මහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=cr1406085</link>
    <topic>සාහිත්‍ය ප්‍රශ්න පත්තරය</topic>
    <author/>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.ඔබේ ප්‍රියතම ප්‍රබන්ධ කෘතිය...අනුලා ද සිල්වාජයසේන ජයකොඩිගේ ‘පිච්ච මල’ නවකතාව. අවිචාරවත් තරුණියකගේ නොහික්මුණු චර්යාවත් සුපින්වත් බුද්ධ පුත්‍රයකුගේ තිරසාර ගුණ යහපත්කමත් කියැවෙන ‘පිච්චමල’ මගේ හිත තදින්ම ඇද බැඳගත් කෘතියක්.අද කාලෙ තරුණියන් ජීවිත පාඩම් ඉගෙන ගන්නෙ මට්ටු වුණාට පස්සෙ. නමුත් පිච්චමල කියවන ඕනෑම තරුණියකට පුළුවන් යමක් වෙන්න කලින්, හැඟීම් දැනීම් පාලනය කර යහපත් ජීවිතයක් ගොඩනඟා ගන්න.ප්‍රබන්ධ නොවන කෘතිය...පන්සිය පනස් ජාතක පොත. එහි එන චරිත 550 ම එකිනෙකට වෙනස්. ඒ වෙනසම ඇති මට ඒ පොතට කැමැති වෙන්න.මේ දිනවල ඔබ කියවන්නේ...මගේම පොතක් වන ‘නව වසර'. තමන්ගේ සැමියාගේ අවජාතක දරුවාට ආදරණීය අම්මෙක් වන ගැහැනියක් ගැන කියැවෙන මේ පරිවර්තන කෘතිය යළි යළිත් කිහිප වරක්ම මුද්‍රණය කළා. නමුත් එහි යම් යම් සංශෝධනයන් සිදුකළ යුතුව තිබෙනවා. ඒ නිසයි, මේ කෘතිය නැවත මා කියවන්නේ.පර්ල් එස්. බක් ගේ ‘The New Year’ මුල් කෘතිය ඇසුරින් පරිවර්තනය කළ නව වසරට පාඨකයින්ගෙන් තවම තියෙන්නේ හොඳ ඉල්ලුමක්.කෙනකුට කියවන්න යැයි ඔබ නිර්දේශ කරන කෘතීන් තුනක්...ගම්පෙරළිය - මේ පොතේ එන චරිත එකක්වත් දඩබ්බර ඒවා නෙවෙයි. බොහෝම සංවේදීයි. ඒ චරිත විකාශය වෙන්නේ සියුම් ලෙස. බොහොම හෙමිහිට. ඒ නිසාම ඒ චරිත පිළිබඳ හුඟක් දේ හිතන්න අපිට වේලාව ලැබෙනවා.හමුවීම් - වෙන්වීම්, දරා ගැනීම්, වෙනස් වීම් මේ හැම දෙයක්ම ගලා යන්නේ ඉතාමත් සියුම්ව හා සංයමයකින්. ලේඛකයන් හෝ පාඨකයන් වන කවුරුත් ජීවිතයේ එක්වරක් හෝ ගම්පෙරළිය කියවා තිබිය යුතුයි.ගොලු හදවත - කරුණාසේන ජයලත්ගේ ගොලු හදවතත් කියැවිය යුතුම පොතක්. නිශ්ක්‍රීය චරිතයක් වූ සුගත් ක්‍රම ක්‍රමයෙන් සක්‍රීය වන, වෙනස් වන ස්වභාවය හරි අපූරුවට මෙහි ලියැවී තිබෙනවා. දම්මි හා සුගත්ගේ ඒ පසුකාලීන වෙනස්වීමට මං හුඟක් ප්‍රියයි.පෙත්සම - ලීල් ගුණසේකර විසින් රචිත පෙත්සමට පසුබිම් වන්නේ නුවර කලාවියේ ජන ජීවිතයයි. මෙය ඉතාම රසවත් කෘතියක්. හොයාගෙන කියවන්න වටිනා පොතක්.පොතක ඔබ වඩා වැදගත්කොට සලකන්නේ ‍රචනා ශෛලිය ද... අන්තර්ගතය ද... නැතිනම් අවසානය ද...අන්තර්ගතය ඉතාම වැදගත්. එය දිගටම කියවාගෙන යන්න හිතෙන තරමේ භාෂා ශෛලියක් ඒ තරම්ම වැදගත්. අවසානය මා එතරම් තකන්නේ නැහැ.ඔබ ළමා කාලයේ කියැවූ හොඳම පොත...‘Bright Story Readers’ පොත් පෙළ ඇසුරින් ආ ‘BlackTulip'. රතු පැහැ ලස්සන මලක් කළු ටියුලිප් මලක් බවට පත් කරන්න දරන වෑයමක් පිළිබඳවයි ඒ පොත.අවුරුදු 10 ක ළමා කාලයේ මේ පොත මගේ හිතට තදින්ම කා වැදුණා. අම්බලන්ගොඩ ප්‍රජාපතියේ පුස්තකාලයෙනුයි එය මා කියෙව්වේ. ඒ කාලේ අපිට කියවන්න තිබුණේ ඉංග්‍රීසි පොත් විතරයි.ඔබ කියැවීමට කැමැති විශේෂ වර්ගයක ග්‍රන්ථ තිබෙනවා ද...සාහිත්‍ය විචාර, අධ්‍යාපනික, නවකතා, කෙටිකතාවලට ප්‍රියවී සිටි මං, දැන් ආගමික පොතුත් හොය හොයා කියවනවා. ඒක මගේ වයසත් එක්ක සිදුවූ දෙයක් වෙන්න ඕනේ.මෙතෙක් කියැවූ පොත්වලින් ජීවිතයට ලැබුණු දේ...මගේ දෙමවුපිය ගුරුවරුන් ගෙන් ඇරුණම ජීවිතයේ ලද හැම දෙයක්ම ලැබුණේ පොත පත නිසායි.ඉවසීම, උපේක්ෂාව වගේ ජීවිත පාඩම් වගේම පොතක් කියැවීමෙන් නොනැවතී, ඒ චරිත හරහා උකහා ගත් දේ බොහෝමයි. දැනුමත් එක්ක ජීවත්වන ක්‍රමය හඳුනා ගැනීම, ජීවන මාර්ගය තෝරා ගැනීම වගේම අපේ ජීවිත හරි මඟට යොමු වුණේ පොත් නිසා කීවොත් තමයි, වඩා නිවැරැදි.ඔබට අනුව පොතකින් තැනුණු හොඳම චිත්‍රපටය...මහගමසේකරයන්ගේ ‘තුංමං හන්දිය.’ තුංමං හන්දිය පොත කියවා තිබූ අපි චිත්‍රපටිය තුළින් දුටුවේත් පොතින් අපිට මැවුණු චිත්ත රූපමයි.පොතින් විඳපු රසයට කිසිඳු හානියක් නොවී එහෙම චිත්‍රපටියක් හදන්න පුළුවන් වුණේ සමහර විට පොතේ රචකයාම චිත්‍රපටයේ අධ්‍යක්ෂවරයා වූ නිසා වෙන්න ඇති.ඔබ ඉහළින්ම අගයන කතුවරයා...රටක් වෙනස් කළ ලේඛකයකු වන රුසියානු ජාතික ලියෝ ටෝල්ස්ටෝයි. ධනවාදයට, වහල් සේවයට පහර ගැසුවා වගේම ඔහු එරට පෑගුණු ජනතාව අවදි කළේත් සිය පොත්වලින්.අද එහෙම උදාර අරමුණු ඇතිව පොත් ලියන අය නැහැ. ටිකක් හරි එහෙම ලියු අපේ කෙනෙක් වෙන්නේ පියදාස සිරිසේන මහතා විතරයි. සිංහල බෞද්ධකම රැකගන්නත් සුද්දන් ගෙන් රට බේරා ගන්නත් ඔහු සිය පොත්වලින් වෑයම් දැරුවා.ඔබේ ප්‍රියතම සම්භාව්‍ය කෘතිය...ලියෝ ටෝල්ස්ටෝයිගේ යුද්ධය හා සාමය.ඔබේ ප්‍රියතම පරිවර්තන කෘතිය...ඩොනල්ඩ් වුඩ්ස් ගේ මුල් කෘතියෙන් සුනිල් මාධව ප්‍රේමතිලක පරිවර්තනය කළ ‘හඬනු මැන නිදහස'.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=cr1406086</link>
    <topic>දොස් නිදොස්</topic>
    <author/>
    <content>දොස් නිදොස්ඩී. එ‍ෆ්. කාරියකරවනකොන්දොස්තර(වතු) කොන්දොස්තර (බස්) කොන්දොස්තර යන ආදී වශයෙන් අද වහරට වැටී ඇත්තේ CONDUCTOR යන ඉංගිරිසි වචනයයි.මේ ඉංගිරිසි වචනයේ අරුත නම් පාලකයා හෝ නියාමකයා ය.බස් රියක CONDUCTOR යනු ඒ බසයේ මගීන් හසුරුවන්නා ය. ඔහුට එහි ‘කොනක හෝ දොස්තරකමක්’ නැත. මේ කොන්දොස්තර යන වචනය ලොප් විය යුත්තකි.ඒ තැනැත්තාට බස් පාලක යැයි කීවාට කිසිම වරදක් නැත.කොන්දෙක්මේ පුද්ගලයාට එක්තරා අලුත් පත්‍රයෙක යොදා ඇති නම ‘කොන්දෙක්’ ය‍. බස් පාලකයකුගෙන් යන්න වෙනුවට මහ අකුරෙන් යොදා තුබුණේ ‘කොන්දෙක්ගෙන්’ යන්න ය‍. ඒ සිරස මෙසේ විය.“අන්ධ ගුරුවරයකුට 180 කොන්දෙක්ගෙන් කුණුහරුප වැස්සක්”මෙහි වරද කොන්දා යන්න පමණක් නොවේ. ඒ වැරැදි වදන වර නැඟී ඇති අන්දම ද වැරැදි ය. එහි ඇති එක් ප්‍රත්‍යය ද එතැනට අයිති නැත. දෙක් ගෙන් යන්න වියරණ විරෝධි ය.ආන්දෝලනයස්ථිරසාර භාවයක් නැතිව එහා මෙහා දෝලනය වීම (පැද්දීම) ආන්දෝලනයයි.කම්පනය හා කැලඹීම ද ආන්දෝලනයෙන් අදහස් වේ.ජංජාලයජංජාලය යනු අවුල් විය වුල් සහගත තත්ත්වයයි. දැලක් පටලැවුණා වැනි තත්ත්වයකි.‍ශ්‍රී සුමංගල ශබ්ද කෝෂයෙහි අර්ථකථනය වන්නේ ‘අමාරුව’ වශයෙනි.නොනිසි පළ කිරීම්එන්න එන්නට ම වැඩි වැඩියෙන් ඉංගිරිසි වචන යොදන පත්තරේ පසුගිය දිනෙක මැද පිටුදෙකේ ඉහළින් ම දමා තිබුණු මහ සිරස මෙසේ යි.* යං REPORTERමෙහි ‘යං’ යනුවෙන් වඩාත් ලොකුවට දමා ඇත්තේ ‘YOUNG’ යන ඉංගිරිසි වචනයයි (සිංහල අකුරෙනි)ඒ මැද පිටුදෙකේ ඇති තව සිරස්තල කීපයක් මෙසේයි.* DIG ඕඩර් දුන්නා* මේ DIG මහත්තයා* OIEL තැන්පත් කරුවන් ගැන* ඒ කාලෙ අපට CULT එකක් තිබුණා* NM පවා කීවාමේ නොනිසි පළ කිරීම් ගැන සොයා බලන්නේ කවුද?මෝඩිඉන්දියාවේ අලුත් අගමැතිවරයාගේ නම (මෝඩි) ගුජරාට ප්‍රාන්තයේ පාරම්පරික එකකි. මේ නම සිංහල භාෂාවෙන් යෙදෙන්නේ මෝඩ ස්ත්‍රීන්ට ය. ඇතැම් පුරුෂ‍යෝ ඇතැම් අවස්ථාවල සිය බිරියට බණින්නේ ‘මෝඩි’ යනුවෙනි.මෙසේ වෙනත් අයට අ‍ැදේට ඇසෙන වචන වෙනත් භාෂාවල ද ඇත. මට මෙහිදී මතක් වන්නේ තායිවානයයි.1950 දී මාධ්‍යවේදී අප හත් දෙනකුට තායිවානයට යන්නට ලැබිණි. එවක ලේක්හවුසියේ කතුවරයකු වූ නිව්ටන් පින්තු ද අපේ නියෝජිත පිරිසට අයත් වූයේ ය.එහි ගුවන් තොටුපළේදී අපේ නම් ලියාගන්නා තැන පෝලිමේ ගිය පින්තු ඔහුගේ නම කියන විට එතැන හුන් තායිවාන කෙල්ලෝ උඩ පැන පැන සිනා සෙන්නට වූහ.ඒ කවර හෙයින් දැයි විමසූ අපට දැන ගන්නට ලැබුණේ ඒ භාෂාවෙන් ‘පින්තු’ යනු ‘සොර සැමියා’ බව ය.අතුරුදන්අතුරුදන් හා අතුරුදහන් යන දෙකේ වෙනස පැහැදිලි කරන්නැයි පාඨකයෙක් ඉල්ලයි.මේ දෙකක් ‍ෙනා‍ වේ. එක ම අරුත ය. අන්තර්ධාන - අතුරුදන් යනු නොපෙනී යෑම ය.හාපුරාහාපුරා යන්නෙහි අරුත පළමුවෙන් යනු යි. මෙය හා හාපුරා යනුවෙන් ද යෙදේ.හාංකාසැකය, සංකාව යන්න හාංකාව යනුවෙන් ද යෙදේ. කනගාටුවට ද මෙය යෙදේ.හාන්සියවැතිරගෙන ගන්නා විවේකය හාන්සිය නම් වේ. ඇ‍ඳේ මෙන් ම එක්තරා පුටු වර්ගයක ද හාන්සි විය හැකි ය. ඒ පුටුව හාන්සිපුටුව නම් වේ.යම් කිසි වැඩ පළකින් පාඩු සිදුවූ විට ද ‘හාන්සි’ යන්න යෙදේ.අනන් මනන්කුඩා ළමයින් ටෙලිනාට්‍ය බැලීම ගැන කතා කරන එක්තරා මහාචාර්යවරයකු නමින් පළවූ ලිපියෙක එංගලන්තයේ තරුණියන් පිළිබඳව වූ කොටසේ සියයට ගණන් වගයක් ද දක්වා තිබිණි.එය පළ කැර තුබුණු ආකාරය මේ රටේ යම් යම් අයගේ ද බිය සැක නැති කිරීමෙහිලා උඩගෙඩි දෙන්නාක් සේ ද විය. ඔය අනන් මනන් අපට මොටද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=cr1406087</link>
    <topic>කව් සිළුමිණ</topic>
    <author/>
    <content>කව් සිළුමිණසංස්කරණය - රත්න ශ්‍රී විජේසිංහසට­හන : මාංශ භක්ෂක පක්ෂි­ක­යකු වූයේ මුත් උකුස්සා ද පියෙකි. ඌ තම දෙද­රුන් රක්ෂා කළ යුතුය. එසේ කළ යුත්තේ ගඩා­ගෙඩි කඩා දී නොව මස් මාංශ ගොදුරු ගෙනැ­විත් දීමෙනි. අවා­ස­නා­වට මෙන් උකු­ස්සාට ලැබෙන ගොදුර වන්නේ පටා­චා­රා­වට අලුත උපන් මස් වැදැ­ල්ලක් වන් බිලි­ඳාය. කිසි­ව­කුට සිහි­පත් නොවුණු මේ උකු­සු­වත, සිය පරි­ක­ල්ප­නීය සීමාව ඇතු­ළත හඳුනා ගන්නා නුවන් තොට­වත්ත ගේ කවි සිත අගය කළ යුතු වන්නේ එකී අපූර්ව ගුණ හේතු­වෙනි.පවට පෙර ලත් උකුසු දිවි­ඉම දෙද­රු­වන් පම­ණ­කිය සැන­සුම නොම­සිතා ගැන සසර කඩ­ඉම කෙසේ හෝ උන් රැකිය යුතු මම ගඩා ගෙඩි නොම බුදින උන් හට මස ම අවැ­සිය දිවිය රැකු­මට අහර ඉල්ලා හඬන අයු­රට පියෙකි දරු දුක දැනේ මහ­දට බොජුන් සොය­මින් ගුවන පාරා සොයා නොල­දින් වනය පීරා රැගෙන යමි දුක නොම විචාරා සමා­වෙන් මට පටා­චාරානුවන් තොට­වත්ත  සඳ­කඩ පහ­ණක හැඩ වැඩ ගෙත්තම් වැනි අත් අකු­රින් රන් පන්හි­ඳ­කින් ආදර විජි­තෙක බැදි දඹ­රන් දම් වැනි සීමා­වන් මායිමේ ඉඳන් මුව හස රැල්ලක හද විල සිත්තම් අත වෙවු­ලු­ව­මින් ලීව හසුන් රන් ඕවි­ල්ලක වැතිරී හිඳි­මින් දොඩ­මළු කිය­මන් නිමයි ඉතින් ගත චීව­ර­යක දැවටී සිටි­මින් පුස්කොල පත් ඉරු තුරුලු කරන් පඬු තල් කොල­යක තඹ පන් හිඳ­කින් ත්‍රි පිටක ලිය­මන් ලියමි ඉතින්අනුර ජය­වීර  නොදී ගතට දැඩි සැප දුක කිය­න­ දෙක මැදී මග යමින් අම සැප ලැබි­ය­ හැක හුදී දනන් හට හෙළි කළ එක­ම­ එක අදීන වූ පියා මගේ සම්බු­දු­ මැ­ණික අලා­මක පියා­ණනි දැන් සුව­ඳ­ ම­ලින් නෙළා ගත් මල් නැත පුද­නු­ව­ට­ ක­ලින් ගලා හැලෙන ඉමි­හිරි කව් කැකු­ළු ­ ව­ලින් බලා ඉඳිනු බැහැ තව ඔබ පුද­මි­ කෙ­ළින්රොබර්ට් සේනා­නා­යක  අහ­සින් වැඩිය රහ­තුන් වලා­කුළු අතර සැඟවී ගිහින් තිස්ස - තිස්ස යි අම­තන්න කෙනෙකු නැති පින් බිමෙහි තිස්සලා නොවන තිස්සලා හිතු­මතේ මුව දඩ­යමේසේනක සම­ර­සිංහ  අගුලු ලා වසා සිටි ජනෙල් පියන් පත මුදා හැරි­යෙමි ප්‍රභා­ත­යට වයො­වෘද්ධ කිරි ඉද්ද කුණප මුස්න­යෙන් සෙමෙන් පිරි­ය­මින් සුසා­න­යට රැගෙන යන්නී අම්මා ගිල­ටි­නය කර මලක් ගස­කින් පූජා­ස­නය මත ප්‍රාණය නිරුද්ධ වන­තුරු සෙමෙන් සිසිල් පැන් බිදු ඉසි­මින් බණවා සිලෝ ගායනා හිමි­දි­රියෙ පිරි­නි­වන් පෑ මලක සුවඳ මෙනෙහි කරකේ.ඩී. ප්‍රදීප් කුමාර  රත් පියු­මක් මත රන් පියු­මක් සේ පත්මා­සන මත පිළිම වහන්සේ රන් සුමු­ඟක් තුළ මල් අහු­රක් සේ සුරත් ලවන මත පිපි මඳ­හාසේ විල් මත පිනි­බර නිල් මහ­නිල් සේ නෙත් විල වගු­රන කුලුණු ජලාසේ දොළොස් මහේ රන් පහන් වැටක් සේ පත්මා­සන මත පිළිම වහන්සේ මෙත් රොන් විසු­රන රුසිරු මලක් සේ‍ අම දිය වෑහෙන සඳ වතු­රක් සේ රනින් වැසී ගිය හිම කන්දක් සේ පත්මා­සන මත පිළිම වහන්සේඩල්සි අයි. විජ­ය­ලක්ෂ්මී මෙන්ඩිස්  අප්ප­ච්චිගේ අතින් අල්ල­ගෙන ඉහළ පන්තිය බලා මං ගියේ අප්පච්චි හන්දම නෙවෙයි මං දස්ස වූ නිසයි සිරි­සේන, මාලනී, සුබ­සිංහ, සිංඤෝ මාත් එක්කම එකම බංකුවෙ ගල්ලෑල්ලේ අකුරු ලියූවේ බින්දු ලැබු­ණත් උන්ට ඉස්කෝලේ ඇතු­ළෙ­මයි ඉස්කෝලෙ හොර වෙලා වෙලේ කයි­යට ගිහින් හැංගිලා හිටිය සිරි­සේ­නයා අප්පච්චි අල්ල­ගෙන ටොකු ඇනල එක්කන් ගියා මාලනී එන්නකෝ මේ මල් පිපී­දැයි බල­න්නකො අපට උස නෑ දැන් මල් ගහත් උස ගිහින්පිය­සීලි විජේ­නා­යක  මතුවී එකම උල්ප­ත­කින් ගගු­ලක්ව ගැලූ මිනිස් ගඟ එකම මෝය කට­කින් ඩෙල්ටා­ව­කින් නොවැටී එකම මුහු­ද­කට බෙදී ගියේ ඇයි කැම්බල් පිටි­යට - B.R.C පිටි­යට නැගී ඇවි­දින් - C.T.B. බස්වල නෙක ඉල්ලීම් පුවරු - නෙක වර්ණ දජ බත් පැකට්ද - වතුර බෝතල්ද ගෙන කෑගැ­සු­වෙමු අපි... අනුන්ගේ කට­හ­ඬින් කම්ක­රු­වනි නැගි­ටිව් මුසු­වි­ණිය ඒ හඬ පප­ර­බෑන්ඩ් සංගී­ත­යට ගාලු මුව­දොර සුළ­ඟටගාමිණි නිශාන්ත කරු­ණා­රත්න  මඩ සෝදා කිරුළු පැලඳි ගොවි රජු වකු­ගඩු රෝගෙන් ගොවි රජි­ඳුට සුවය පතා පොහොර සමා­ග­මක් මගින් මහා ‍බෝධි පූජා­වක්එම්. චන්ද්‍ර­පාල  අව­හ­න්හල මඳ අඳුරේ මදු­විත නෙවෙයි තොල ගෑවේ දෙදෙ­නාට හුරු පුරුදු තේ කෝප්ප­යයි ඇසුනා තරුණ හඬක උප­හා­සය ඇත්ත­මයි, සත්ත­මයි අපි වැල­න්ට­යින් පර­පුරේ නම් නෙවෙයි නකුල සිටු පර­පුරේ ඒ මොකාද කියලා උඹ හිනා­වෙයි නුඹට ඒවා කියන්න දවස නෙවෙයි මේ නුඹ බමන මතින් ‍මේ භවයේ නොව මතු සස­රේත් විශ්වා­සය, ආද­රය, එකි­නෙ­කාට ගෞර­වය එයයි නකුල නියායලීලා විජේ­රත්න  තඹර පත් මත නිය තුඩින් පෙම් සිත නොලී­වෙමි නුඹ පතා හිරු දුටුව කල සැණෙන් මුකු­ලිත වන්ට ඉඩ­දෙනු බැරි නිසා පේරැ­සක් පෑමුත් නුඹේ සිත මගේ පෙම නොහ­ඳු­නනා නියා දැනන් උන්නෙන් උකුල නොදු­නෙමි බමන හිස සත­පනු කියා වරක් හැර ගිය දහස් වර පෙලු මග­හැ­රුණු ජීවය සොයා නොඑමි කිසිදා දුෂ්මන්ත මම කලින් නුඹ හැඳි­නුව නියාඋපෙ­කලා අතු­කෝ­රළ ළය­මා­න­යට නැංවී ගිය විහ­ඟ­හඬ ගොළු වී ගිය පසුව රෑ ගං ඉවු­රු­බඩ පසුදා උදෑ­සන එය මත­ක­ය­ට­වැඩ රැව් - පිළි­රැව් නැ‍ඟෙයි නිස­සල ගති­ය­මැඩ සුපිපී සැලුණු පරි­ස­ර­යම සුව­ඳ‍කොට පැණි බර රෝස කුසු­මක් ඇද හැලු­ණු­විට එහි පත් බිඳී විහි දී තණ පළ­ස­පිට සය­නා­ස­නය වෙයි මළ මල් කුම­රු­හට සැඩ බර අව්ව ගිළිහී එන දෙර­ණ­කරා වය­ලිති මලක රතු පැහැ ගත් පසු­ව­උරා එහි පිය­කරු පියලි යුග නෙත් මඩු­ලු­උරා ලෙළැ­දෙයි තාර­කා­වන් සේ දව­ස­පුරා කිසි­යම් දිනෙක ඔබගේ දිවි කුසු­මෙ­පෙති පරවී සිඳී ගිය­හොත් අනි­ස­යෙ­හි­එතී එහි රැඳි අමා සුසු­වඳ පිය­සො­ඳු­රු­මතී මගෙ හද සිසාරා විහිදී රැ‍ඳෙනු­ඇතිපර්සි බිෂී ෂෙලී නමැති ඉංගි­රිසි කිවි­යා‍ ගේ “LOVES PHYLOSOPHY” පද්‍ය පංතියේ අනු­වා­ද­යයි මේ.) පරි­ව­ර්ත­නය :- මාදම්පේ ඇම්. අසෝක ද. සිල්වාපර්සි බිෂී ෂෙලී :- සාර්ථක ප්‍රබන්ධ සමු­දා­යක් ම ලෝක­යට දායාද කොට දී භද්‍ර යෞව­න­යෙ­දීම අභාව ප්‍රාප්ත වූ ස්වභාව සෞන්ද­ර්යයේ පාර්ලි­මේන්තු මන්ත්‍රී­ව­රයා නම් වූ මේ රොමා­න්තික කවියා එංග­ල­න්තය අදත් ජාතික සම්ප­තක් ලෙස හිස් මුදු­නින් පිළි­ගනී. මොහු ගේ ආභා­සය අදත් සිංහල පද්‍ය­යට සම්ප­ත­කැයි හැ‍ඟේ.  පා ඔබා නිල් දිය පාරවා මා යද්දි එදා තොටු­පළ මැදින් රෙදි ගලේ ගැහි­ල්ලත් පමා­කර පොඩ්ඩි බැලුවා ම දෙස සිනා සී මුහුණෙ ඇගෙ දිය බිංදු මුතු ඇට සුරත ගෙන එකතු කොට ඈත විද කිරි සුදුය දත් දෙපෙළ නාරි­රුව නිහ­ත­මා­නව පිපුණු සිනා­මල දිය රෙද්ද මුදු බඳට ඇලී ගිය ඒ ඩිංග­ටත් මසිත පැහැ­ර­ගෙන මනා­පව දෑසින් ම කතා කර ඇසි පියන් වසා යළි විවර කොට හැඟු­ම්බර සිත මඳක් සඟ­ව­මින ආදරේ යයි කියූ හැටි කදිමජය­සේ­කර මල­වි­ආ­රච්චි  බැස ගියද දිවි අඹර අත­හැර නොයේ අප හද අඹර අත­හැර මියුරු සර­යෙන් හද සුසර කර දුහු­නන්ට ඔබ පෑ මග හසර දිලෙන - නිවෙන කඩා වැටෙනා - හඬා වැටෙනා ඉසුරු ලුහු­බැඳ ඝෝර හඬ තළනා ‘තාරකා’ අතරේ සොමි කිරණ විදහා සඳක් වූ මිතුරේ! තව බොහෝ කල් ඔබේ වෙහෙ­සින් දැල්වෙනා එළි නිවී යනු නැති!පිය­න්කා­රගේ බන්දුල ජය­වීර  කර්තෘ : යමුනා මාලිනී පෙරේරා ප්‍රකා­ශ­න­ය : සර­සවි ප්‍රකා­ශ­න­යකි‘වරද ද සුන්ද­රය’ යමුනා මාලිනී පෙරේරා ගේ එකො­ළො­ස්වන කාව්‍ය සංග්‍ර­හ­යයි. එය රචනා හත­ළිස් අට­කින් පරි­මි­තය. උත්ප්‍රා­ස­යෙන් ද විවේ­චක රීති­යෙන් ද සැර­සුණු යමු­නාගේ සුපු­රුදු කවි­මග මේ රචනා බොහො­ම­ය­කදී ද හමුවේ. ‘මල් ළමයා’ හිසින් ඇය ලියන කවිය ‘සුලභ’ අත්දැ­කී­මක් වුව එය යළි අපූ­ර්වතා පෙර­දැ­රිව මුණ ගස්ව­න්නට ඇයට හැකි වේ.සීත කඳු­ක­රයේ සර­න්නෙය නේක පැහැ නෙක මල් නෙළ­න්නෙය වංගු අත­රින් මතුව එන්නෙය බලෙන් අප­හට විකුණ ගන්නෙය පුංචි පුතුනේ නුඹේ මූණ ම මත­ක­යට කඳු­ළක් එව­න්නෙයමේ මල් ළම­යාගේ දිවිය සමඟ සම­පාත කෙරෙන සෙසු ලෝක­යත්, චරි­තාං­ගත් විසිනි, යමුනා ගේ කවිය අපූ­ර්ව­තා­වෙන් යුතු ප්‍රශ්නාර්ථ නගන්නේ. සිලෝ විරි­තක හැඩ රුවෙන්, යමුනා හුරු පුරුදු උත්ප්‍රා­ස­වත් ගුණ රැස් කර­ග­නි­මින් නූතන ආර­ක්ෂක සේවා වත සිතු­වම් කරන්නේ, පැරණි වාමන හා ප්‍රති­මුඛ කර­මිනි.බාදිය ගලයි වකාරේ තුන් මුනෙන් ම පෙ­රේයා කාකි ඇඳු­මක වැසී ගත යකඩ බට­ය­කි­ අ­තේයා තොල් පට ද වේළි වේළී කජු­ලෙල්ල සේ දි­සේයා වාමන ද නුඹ පෙර කලේ මුර‍ග­ලෙ­හි­ කැ­ට­ය­මේයාකෙසේ වුව ද, මේ කෘති­යට සංග්‍රහ වී ඇති ඇතැම් රච­නා­ව­න්ගෙන් යමු­නාගේ පෙර දුටු ප්‍රති­භාව පළ නොවන වග ද කිව යුතුය. සුෂ්මා­ත්ම­තාව හා සංක්ෂිප්ත භාවය කෙරෙහි ඇය නොසැ­ල­කි­ලි­මත් වූවා දෝයි සිතේ.‘යුද්ධය’ නමින් යුතු මහ දිගු කථාව ඇය අති­ශ­යින් ම ප්‍රායෝ­ගික වූ සංක්ෂි­ප්ත­ය­කට ගොනු කර­න්නට සමත් වන්නීය.එක් අතක් අහි­මිව එක් පයක් අහි­මිව එක් ඇසක් අහි­මිව යුද්ධය අහ­ව­රය එක අතින් කළ යුතුය එක පයින් කළ යුතුය එක ඇහින් කළ යුතුය දැන් ඉතින් ජීවිතේ මහ යුද්ධෙඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=cr1406088</link>
    <topic>පොත් පුවත්</topic>
    <author/>
    <content>පොත් පුවත්ප්‍රවීණ පරිවර්තක එස්. චන්ද්‍රසිරි දසනායක මහතාගේ අලුත් ම පරිවර්තන කෘතිය ‘බෙනිටා’ (BENITA) මේ මස 10 වැනිදා අඟහරුවාදා උදේ 10.00 ට කොළඹ මරදානේ, දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේ දී දොරට වඩී.වසර තුන්සීයයකට පෙර පෘතුගීසීන් විසින් වළලන ලද මහ ධන නිධානයක් සෙවීම සඳහා චාරිකාවක යෙදෙන බෙනිටා, ඇගේ පියා සහ ජාකොබ් මේයර් නම් වූ ජර්මන් යුදෙව්වා, බාම්බාස්ටේහි භූතාත්මය අධිගෘහිත කර ගත් මාකලන්ගා ගෝත්‍රිකයන්ග් අඩවියේ දී උපද්‍රව රැසකට මුහුණ දෙන අයුරු හා එයින් ආරක්ෂා සහිතව ගැලවෙන ආකාරය ‘බෙනිටා’ තුළින් චිත්‍රණය කෙරේ.එස්. චන්ද්‍රසිරි දසනායක මහතාගේ ‘බෙනිටා’ පරිවර්තන නවකතාව එදින දවස පුරා විශේෂ අඩු මිලකට ලබා ගැනීමට පාඨකයින්ට අවස්ථාව සලසා ඇති බව ප්‍රකාශක දයාවංශ ‍ජයකොඩි මහතා පවසයි.ප්‍රවීණ ලේඛිකා අනුල ද සිල්වාගේ නවතම ග්‍රන්ථ දෙක වන ‘මම තස්ලිමා’ සහ ‘මහ මුහුද මමයි’ යන කෘති මේ මස 10 වැනිදා සවස 3 ට මරදානේ එස්. මහින්ද මාවතේ සූරිය පොත්හලේදී දොරට වඩී.එදිනට පාඨකයනට ලේඛිකා අනුල ද සිල්වා මුණ ගැසීමේ අවස්ථාව ද ලැබේ.දිවයිනේ සුපිරිතම හා ජනප්‍රිය පාසලක් වන කොළඹ ඩී.ඇස්. සේනානායක විද්‍යාලීය සෙන්පති ජනමාධ්‍ය කවිය විසින් සංස්කරණය කරන පාසල් පුවත්පත ‘සියපත්’ 2014 වසරේ මුල් කලාපය දැන් නිකුත් වී ඇත.ඩී.ඇස්. සේනානායක විද්‍යාලයේ විදුහල්පති බ්‍රමේ කර්නල් ඩී.එම්.ඩී. දිසානායක මහතාගේ උපදෙස් පරිදි ධම්මි ආදිහෙට්ටි සහ ඒ. ශ්‍රී හරන් මහත්මීන්ගේ මගපෙන්වීම මත එළි දැක්වෙන සියපත් පුවත්පතේ සභාපති ලෙස අශාන් එරංග අබේවික්‍රම, ප්‍රධාන සංස්කාරක විබීතක සිල්වා සහ සංස්කාරක ලෙස දේවින් දිසානායක යන සිසුහු කටයුතු කරනු ලැබේ.කර්තෘ - සුජාතා ජයවර්ධනමිල - රු.750ප්‍රකාශක - සී/ස ඇස්. ගොඩගේ සහ සහෝදරයෝදිගු සසර ගමනේ එක මොහාතක් වත් මේ පැවැත්ම තුළ එරන්දතී නම් චරිතය මුහුණ පාන විවිධ අත්දැකීම් අවසානයේ මතකයේ ඉතුරුවන දුක මතුයේ දෙපයින් නැඟී සිටින්නට තැත්කරන උත්සාහය සනිටුහන් කරන මෙය ජීවිතයේ යථාර්ථය මේ යැයි කුළුගන්වන කෘතියකි.කර්තෘ - දීප්ති දහනකමිල - රු.250.00ප්‍රකාශනය - සංහිඳ ප්‍රකාශනයකිනව ආරක යමින් නිර්මාණය කරන ලද කෙටිකතා එකතුවකි. නාට්‍යමය ස්වරූපයෙන් ලියන ලද මේ කෙටිකතා සියල්ලම නවතම තේමාවන් යටතේ ලියා තිබීම විශේෂයකි. සිංහල කෙටිකතාව නවතම මඟකට යොමු කිරීමට ගත් උත්සාහයකි.කර්තෘ - වික්ටර් පෙරේරාමිල - රු. 950ප්‍රකාශනය - ඇස්. ගොඩගේ සහ සහෝදරයෝසුනාමි වැනි ස්වභාවික විපත් ආපදා කළමනාකරණය පිළිබඳ ලියැවී අති මේ කෘතිය එම විෂය පිළිබඳව ලියැවුණු විශිෂ්ට ග්‍රන්ථයක් ලෙස සැළකිය හැකි ය. හිටපු පොලිස්පතිවරයෙකු වූ කතුවරය ආපදා තත්ත්වයන් පිළිබඳව විවිධ අත්දැකීම් ඇත්තෙකි.එමෙන් ම ආපදා කළමනාකරණය පිළිබඳ විදේශීය පාඨමාලාවන් ද හදාරා ඇත. ඒ අත්දැකීම් ඇසු‍රින් ලියන ලද මේ කෘතිය මේ පිළිබඳ හදාරණ කාටත් අවශ්‍ය කෘතියකි.කර්තෘ - නලින්ද සංජීව ලියනගේමිල - රු. 250ප්‍රකාශනය - කර්තෘ ප්‍රකාශනයකි.නවතම කාව්‍ය සංග්‍රහය ඊයේ ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේ දී එළිදැක්විණ. එය හදවතක් බඳු කවි පොතක් බව කර්තෘ පවසයි.කර්තෘ - නිශාන්ත ගුණසේකරමිල - රු. 350ප්‍රකාශනය - කර්තෘ ප්‍රකාශනයකි.ලේඛිකාවගේ කුළුදුල් නවකතාවයි. ජන ජීවිතයේ අධ්‍යාත්මය එළි දක්වමින් සඳුනිගේ චරිතය ගොඩනඟන කතුවරිය බොළඳ ප්‍රේමකතාවකට ඔබ්බෙන් මේ කතාව ලියා තිබීම විශේෂයකි. එක හුස්මට කියවිය හැකි කෘතියකි.කර්තෘ - මුදාගේමිල - රු. 200‍ප්‍රකාශනය - ශිල්ප ප්‍රකාශනනැවුම් කෙටිකතා කීපයක එකතුවකි. සංවේදී කතා කීපයක් අපූරු බස් වහරකින් ලියූ මේ කෘතියේ කතා විවිධ කෝණ හා විවිධ තේමා කොටගත් ඒවා වීම විශේෂයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=cr1406089</link>
    <topic>ප්‍රථම දෙමළ චිත්‍රපටය නිර්මාණය කළ සිංහලයා හෙන්රි චන්ද්‍රවංශ</topic>
    <author/>
    <content>ප්‍රථම දෙමළ චිත්‍රපටය නිර්මාණය කළ සිංහලයා හෙන්රි චන්ද්‍රවංශසංස්කරණය - කමල් පෙරේරා  ශ්‍රී ලාංකේය දෙමළ චිත්‍රපට පිළිබඳ උනන්දුවක් දේශා නුරාගයත් ඇති කීපදෙනෙක් අගනුවර මෙන්ම උඩරට ද උතුරු නැඟෙනහිර පළාත්වල ද විටින් විට මතුවූහ.1952 වසරේදී නාට්‍ය පිළිබඳ අත්දැකීම් හා සිමාව පිළිබඳ උනන්දුවක් සහිත ශ්‍රි ලාංකේය කලාකරුවෝ කීපදෙනෙක් උඩරට කොස්ලන්ද නැමැති ග්‍රාමයේදී එක්රැස් වූහ. ශ්‍රී ලංකාවේ දෙමළ සිනමාව ආරම්භ කිරීමේ ගෞරවය ඔවුහු හිමිකරගත්හ.එම්.වී.රාමන්, ඒ.අරුණන්, වී.තංගවේලු, හෙන්රි චන්ද්‍රවංශ වැනි කලාකරුවෝ ඔවුන් අතර වූහ. සිනමාව යනු සාමූහික ප්‍රයත්නයක් බැවින් මේ සියලු දෙන එක්ව තීරණයක් ගත්හ. සියලු දෙන එක්ව චිත්‍රපටයක් නිර්මාණය කළ යුතුය යන්න ඒ තීරණය විය. ඒ අදහස්වල ප්‍රතිඵලයක් ලෙස කලාකරුවෝ සියලු දෙනා එක්ව ‘සිනමා කලා කේන්ද්‍රය’ යන පදනම බිහිකළහ.‘සිනමා කලා කේන්ද්‍රය’ නිෂ්පාදනය කිරීමට තිබූ එම චිත්‍රපටයට ‘සමුදායම්’ යන නම තබන ලදී. එම කේන්ද්‍රයේ සාමාජිකයන්ගෙන් එක් අයකු වන වී.තංගවේලු කතානායකයා ලෙසත් ධර්මදේවි නම් වූ නිළිය කතා නායිකාව ලෙසත් තෝරා ගනු ලැබූහ. රූගත කිරීම් ඇරඹුණි. මිලි. මී. 35 ලෙස බිහිවූ ‘සමුදායම්’ චිත්‍රපටය අඩි දහස් ගණනකින් වර්ධනය වී නැවතිණි. කලාකරුවන් අතර අද මෙන්ම එකල ද පැවැති තරගය හා ඊර්ෂ්‍යාව මීට හේතු විය. මෙම චිත්‍රපටයේ කටයුතු මෙසේ නැවතුණ ද මෙම කණ්ඩායමේ සාමාජිකයකු වූ හෙන්රි චන්ද්‍රවංශ තවත් සාමාජිකයන් කීපදෙනෙකු හා එක්වී නළු නිළියන් වෙනස්කොට ‘සමුදායම්’ යන නමින්ම නව චිත්‍රපටයක් නිර්මාණය කිරීමට උත්සාහ කළේය.හෙන්රි චන්ද්‍රවංශ කෙසේ හෝ දෙමළ චිත්‍රපටයක් නිර්මාණය කළ යුතුය යන අධිෂ්ඨානයෙන් යුතුව සිටියේය. ඔහු ‘සමුදායම්’ චිත්‍රපටය රෙක්නික් වර්ණයෙන් නිර්මාණය කොට එය මි.මී.35 ලෙස වෙනස් කළ යුතු බව කල්පනා කළේය.කලාකරුවන් සෑම දෙනාගෙන්ම රු.10 බැගින් ඉල්ලා ගනිමින් සමුදායම් චිත්‍රපටයේ කටයුතු කළ බව කියැවේ. හෙන්රි චන්ද්‍රවංශ මෙසේ පළමු දෙමළ චිත්‍රපටය නිර්මාණය කළේය. මෙම චිත්‍රපටයේ අධ්‍යක්ෂණය සිදු කළේ ද ඔහුමය.තම්බි අයියා දේවදාස‍්ගේ තමිළ සිනිමාවින් කදෛ(දෙමළ සිනමාවේ කතාව) නැමැති කෘතියෙනි.ජ්‍යෙෂ්ඨ මාධ්‍යවේදී - විචාරක කේ. එස්. සිවකුමාරන්දෙමළ ඉංග්‍රීසි භාෂාද්වයම සූර ලෙස හැසිරවීමෙහි සමත්, කේ. එස්. සිවකුමාරන් වර්තමානයේ දෙමළ කලා ක්ෂේත්‍රයේ සිටින ජ්‍යෙෂ්ඨතම කලා විචාරකයෙකි. පරිවර්තකයෙක්, පුවත්පත් කලාවේදියෙක් හා ගුවන්විදුලි ශිල්පියෙක් ද වශයෙන් කැපී පෙනෙන සිවකුමාරන් ඉංග්‍රිසි හා දෙමළ පුවත්පත්වලට විවිධ කලා විෂයයන් පිළිබඳව විචාර ලිපි සපයන්නකු ද වේ. ශ්‍රී ලංකාව තුළ මතු නොව ජාත්‍යන්තර තලයේ ද දෙමළ සාහිත්‍යය නඟා සිටුවීමට අමිල මෙහෙවරක් කළ මෙම විචාරකයා දැන් 77 වන වියේ පසුවෙයි.ශ්‍රී ලංකාවේ දෙමළ සහ ඉංග්‍රීසි සමාජය තුළ කලා විචාරකයකු හා පුවත්පත් කලාවේදියකු ලෙස ඔබ නමක් දිනා සිටිනවා. කෙසේ ද ඔබ ඒ තත්ත්වයට ළඟාවුණේ?මම ලේඛන කලාවට ප්‍රවේශ වුණේ අවුරුදු දහහතේදී. මගෙ උපන් ගම මඩකලපුව. දෙමළ, ඉංග්‍රීසි භාෂා දෙක ප්‍රගුණ කරගන්න මට කුඩා කාලෙදිම අවස්ථාවක් ලැබුණා. ඒ දැනුම අර්ථවත් දෙයකට පාවිච්චි කරන්න හිතලා මම සිනමාව, නාට්‍යය, සාහිත්‍යය ආදි කලාවන් පිළිබඳව ලිපි ලියන්න යොමු වුණා. ඊට අමතරව කවි, කෙටිකතා වැනි නිර්මාණත් කරලා ඒවා ඉංග්‍රීසියට පරිවර්තනය කළා. මගේ සමහර නිර්මාණ සිංහලටත් නැඟුණා. ඒවා වැඩි වශයෙන් පළ වුණේ මාවත, විවරණ වගේ විකල්ප සඟරාවල. මම ලියපු මනෝ විද්‍යාත්මක කෙටිකතා එකතුවක් ‘ඉරුමායි’ (ද්විත්වය) නමින් චෙන්නායිවල පළ කළා.”පරිවර්තකයෙක් හැටියට ඔබ ඉටුකළ කාර්යභාරය ගැන පවසතොත්...?ඒකල වැඩ වශයෙන් ගත්තොත් මා අතින් විශාල පරිමාණයක පරිවර්තන කටයුතු සිදුවී තිබෙනවා. ඒ නිසා ජාතික හා ජාත්‍යන්තර මට්ටමෙන් ඉටුකළ කටයුතු කිහිපයක් සඳහන් කරන්නම්. මහාචාර්ය රජීව විජේසිංහ සංස්කරණය කළ ශ්‍රී ලාංකික කෙටිකතා සංග්‍රහයේ පළවූ දෙමළ කෙටිකතා හතෙන් හයක්ම ඉංග්‍රීසියට නැඟුවේ මම. ඉන්දියාවේ ජාතික පොත් භාරකාර මණ්ඩලය එය ‘Bridging Connections’ නමින් ප්‍රකාශයට පත් කළා. දෙදහස් දෙකේදී. මාර්ග ආයතනය පළ කරපු සිංහල - දෙමළ කෙටිකතා එකතුවේ කතා දෙකක් පරිවර්තනය කළා. නමුත් අභාග්‍යයකට වගේ ඒකේ දෙමළ සංස්කාරක එච්. ඒ. නුහුමාන් මගේ නම එහි සඳහන් කළේ නැහැ. මේවාට අමතරව දෙමළ බසින් දැනට මා අතින් පොත් තිහක් පමණ ලියවී තිබෙනවා. මේවා ලංකාවේ වගේම චෙන්නායිවලත් පළ වී තිබෙනවා. ඉංග්‍රිසියෙනුත් මම පොත් දෙකක් පළ කළා, ශ්‍රී ලංකාවේ දෙමළ සාහිත්‍යය හා ශ්‍රී ලංකාවේ සංස්කෘතිය විමසීමක් නමින්. තවත් පොත් දෙකක් මුද්‍රණයේ තිබෙනවා.ඔබේ පුවත්පත් කලා ජීවිතය ගැනත් යමක් දැනගන්න කැමැතියි?ලංකාවේ ප්‍රමුඛ පෙළේ ඉංග්‍රීසි හා දෙමළ පත්තර කිහිපයක සේවය කිරීමට මට වාසනාව ලැබුණා. ඔබේ ආයතනයේ ප්‍රකාශනයක් වන ඩේලි නිවුස්වලත් උපාලි ආයතනයේ දි අයිලන්ඩ් පුවත්පතේත් විශේෂාංග කතුවරයා වශයෙන් මා කටයුතු කළා. වීරකේසරී පත්තරයේ සම කර්තෘ ලෙසත් ‘නවමිණි’ පුවත්පතේ ප්‍රථම කතුවරයා ලෙසත් වැඩ කර තිබෙනවා. ඊට අමතරව ගුවන් විදුලි සේවයේ දෙමළ ප්‍රවෘත්ති සංස්කාරක හැටියට හා ඉංග්‍රීසි - දෙමළ සහන නිවේදකයකු වශයෙනුත් සේවය කිරීමට මට අවස්ථාව ලැබුණා.දෙමළ සාහිත්‍ය හා කලා නිර්මාණ පිළිබඳව සිංහල සමාජය දැනුවත් කිරීමට ඔබ දායක වුණා නේද?ඔව් මම සිංහල විද්වතුන් සමඟ එක්වී එවැනි කටයුතු කර තිබෙනවා. සුසිල් සිරිවර්ධන ‘මාවත’ කරන කාලයේ මට ආරාධනා කළා. දෙමළ නවකතාව පිළිබඳව විමසුමක් කරන්න. ‘1956 සහ දමිළ නවකතාව’ නමින් මම ලියූ ලිපිය මාවත සඟරාවේ පළවුණා. පසුව මහාචාර්ය තිස්ස කාරියවසම් ගොඩගේ ප්‍රකාශකයන් වෙනුවෙන් සංස්කරණය කළ ‘සියවසක මඟ සලකුණු’ කෘතියට ‘දමිළ සාහිත්‍යය’ නමින් පර්යේෂණාත්මක ලිපියක් ලීවා. සිංහල හා දෙමළ විද්වතුන් මගේ දායකත්වය අගය කරමින් ලිපි ලියා තිබෙනවා.විශේෂයෙන්ම මහාචාර්ය රජීව විජේසිංහ, ශ්‍රී ලාංකික දෙමළ සාහිත්‍යය ජාතික හා ජාත්‍යන්තර වශයෙන් ප්‍රසිද්ධියට පත් කිරීමට මා කළ මෙහෙවර අගය කළ විද්වතෙක්. ශ්‍රී ලාංකික දෙමළ සාහිත්‍යය පිළිබඳව මම ඉංග්‍රීසියෙන් ලියූ පොතට, අභාවප්‍රාප්ත මර්වින් ද සිල්වා හා මහාචාර්ය කේ. කෛලාසපති විද්වතුන් දෙදෙනාම හැඳින්වීම් ලීවා. රෝයි රොබින්සන් නම් විදෙස් ලේඛකයාත් මා හා සාකච්ඡා කර ලිපි ලේඛන සකස් කර තිබෙනවා. මේ කටයුතු අගයමින් පසුගිය ගොඩගේ ජාතික සාහිත්‍ය සම්මාන උලෙළේදී පිරිනැමුණු ‘දිවමන් සම්මානය’ මගේ ජීවිතයේ අමතක නොවන සිහිවටනයක්.වර්තමාන දෙමළ සංස්කෘතික ප්‍රවණතා පිළිබඳව ඔබේ අදහස් මොනවා ද?පසුගිය අඩ සිය වසර තුළ උතුරු නැගෙනහිර, මධ්‍යම කඳුකරයේ මෙන්ම බටහිර හා දකුණේත් පැවැති සංස්කෘතික වටිනාකම් හා සිරිත් විරිත් අද ඉතා වේගයෙන් වෙනස් වෙමින් පවතින බව අප පිළිගත යුතුයි. රටේ අනෙක් ප්‍රදේශවල තරුණයන්ට වගේම උතුරු නැගෙනහිර තරුණ ප්‍රජාවටත් අන්තවාදී සංවිධාන හා හමුදා බල අධිකාරිය යන දෙකේම බලපෑම්වලින් පූර්ණ ලෙස නිදහස් වීමට අවශ්‍ය වී තිබෙන බවකුත් දකින්න පුළුවන්. මෙවැනි පසුබිමක් තුළ විරෝධාත්මක සාහිත්‍ය කලා ප්‍රවණතා මතුවීම වැළැක්විය නොහැකියි. මා මුලින් පැවසු පරිදි එදා දක්නට ලැබුණු සාහිත්‍ය කලා ව්‍යාපාර වෙනුවට අද ආදේශ වී තිබෙන්නේ. නැටුම්, සංගීත සන්දර්ශන හා ප්‍රදර්ශන ආදියයි. ගුණාත්මක වශයෙන් උසස් පොත් මෙන්ම අවර ගණයේ පොතුත් නිකුත් වෙනවා. මේවාට උදාහරණ දෙනවා නම් දීර්ඝ පිළිතුරක් දෙන්න සිදුවේවි.අපේ රටේ ප්‍රධාන ජනකොටස් අතර සහජීවනය තවත් ශක්තිමත් කිරීම සඳහා කලාකරුවන්ට කළ හැකි මෙහෙවර කුමක් ද?මේ සඳහා දිගුකාලීන දීප ව්‍යාප්ත වැඩ පිළිවෙළක් අවශ්‍යයි. එහි ප්‍රතිඵල ලැබෙන්න කාලයක් ගතවේවි. ප්‍රථම වශයෙන් ආකල්පමය වෙනසක් ඇතිවිය යුත්තේ වගකිව යුත්තන්ගේ හදවත්වලයි. ඒකියත්වය අගය කිරීමේ වැඩ පිළිවෙළක් මාධ්‍ය මඟින් දියත් කර ජන කොටස් අතර පවතින දුරස්ථ බව මැකීමට පියවර ගත යුතුයි. සිංහල, දෙමළ හා ඉංග්‍රීසි ඉගෙන ගැනීමට පෙලඹවීමක් ඇති කිරීම ද වැදගත්. කලා කරුවන්ට ලේඛකයන්ට මේ සඳහා මැදිහත් විය හැකියි.විශේෂයෙන්ම කියවීමේ රුචිය වර්ධනය කොට. අන්තර් භාෂාවලට උසස් පොත් පරිවර්තනය කිරීම පුළුල් කළ යුතුයි. විවිධ ජනකොටස් අතර සුහද හමුවීම් සංවිධානය කර මිතුදම් වර්ධනය කිරීමේ පරිසරයක් ඇති කිරීම ද ප්‍රයෝජනවත්. මම දේශපාලනඥයෙක් නොවේ, මනුෂ්‍යත්වයට ආදරය කරන මාධ්‍යවේදියෙක් වශයෙනුයි මේ අදහස් දක්වන්නේ.සංවාද සටහන - කල්ප  යුද්ධය හමාරයි. දැන් හමාර වෙච්ච යුද්ධය අපි සමරනවා. ඒත් යුද ජයග්‍රහණය අපිට සැබෑ ලෙසම සැමරිය හැක්කේ යුද්ධෙන් පස්සෙ අපි උතුරු නැගෙනහිර ජනයාගේ හදවත් දිනාගත්ත නම් පමණයි. මේ රජය ඉතිහාසයේ කිසිම රජයක් නොකළ තරමට උතුරු නැගෙනහිරට සංවර්ධනයේ දොර කවුළු විවර කළ බව ඇත්ත. ඒක දකුණේ ජනයාට ඊර්ෂ්‍යා හිතෙන තරමේ සංවර්ධනයක් බවත් ඇත්ත. එහෙම වුණත් ඒ ප්‍රදේශවල ජනයාගේ හදවත් දිනාගන්නට අපි තවමත් සමත් වෙලා නැහැ කියලයි මට හිතෙන්නේ. ඒක තිත්ත ඇත්තක්. එය නිසියාකාරව සිද්ධ වන තුරු උතුරු දකුණු පාලම ඉදිවෙන්නේ නැහැ.හැබැයි මේ යා කිරීම ආණ්ඩුවට විතරක් තනියම කරන්න පුළුවන් එකක් නෙමේ. ඒක මේ රටේ විද්වතුන් කලාකරුවන් අතින් සිදුවිය යුත්තක්. විශේෂයෙන්ම කලාකරුවාට මෙන්ම මාධ්‍යවේදියාටත් මෙහිදී ඉටුකළ හැකි මෙහෙවර ඉතා ප්‍රබලයි. ඒත් කනගාටුවට කාරණය ඒ උදවියත් මෙම භූමිකාව තවම හරිහැටි තේරුම් නොගැනීමයි. මේ පසුබිම තුළ ‘සිළුමිණ’ පත්තරය පාලම නමින් අරඹා තිබෙන වැඩ පිළිවෙළ දෙමළ හා මුස්ලිම් ප්‍රජාවගේ හෘදය ස්පන්දනය සිංහල ජන හදවත් තුළ ප්‍රතිරාව නංවන ප්‍රයත්නයක් බවට පත් වේවා කියා ප්‍රාර්ථනය කරන්න කැමැතියි. ඒ වගේම ලේක්හවුසියෙන් පළවන දෙමළ පත්තරයකත් මෙවැනි පාලමක් ඉදිකිරීම වැදගත්. එවිට දකුණේ ජනයාගේ සිතුම් පැතුම් ද ඔවුන්ගේ බසින්ම සන්නිවේදනය කළ හැකියි. සිළුමිණ ඇරැඹු පාලම සිංහල දෙමළ හා මුස්ලිම් ජන හදවත් යා කරන සැබෑම පාලමක් බවට පත් කරගත හැක්කේ එවිටයි.චම්මින්ද වෙලගෙදර  (මේමන් කවි දෙමළ බසින් රචනා කළ කවියකි.)නව නිවහනක පදිංචි වූයෙමු! පැරණි නිවහනේ කුරුටු ගෑ දෑ පවා අමතක කළ නොහැකිවූවන් සේ අසල් වැසි නිවෙසෙහි බේ බද්දාගේ දෙඩවීම පවා ස්වරයක රිද්මය සේ රස විඳ පුරුදු අප දෙසවනෙහි සිට එය පලවා හරින්නට නොහැකිවූවන් සේ නව පහන් නව දසුන් නව ගෘහභාණ්ඩ - එහෙත් අපි කලින් සිටි අපම සේ පදිංචි වූයෙමු පැරණි ජීවය අතහැර නව ජීවයක් දරාගෙන ආශ්චර්යයේ බිඳකින් හදවතේ මුදු බවක් අප සතු වූ පැරණි දෑ අප අතැර පලාගොස් ඇත්දැයි බිය වූයෙමු පැරණි නිවහනේ පියස්සෙන් එල්ලී තිබුණ මකුළුදැල් බැඳි දූවිලි එම පියස්සේම සිදුරු තුළින් ඇද හැලුණු වැහි බිඳු අද අලුතින් ගෙවැදුණු නිවහනෙහි නොමැති බව සැබෑවකි එහෙත්... පැරණි නිවහනෙහි වූ ජීවයෙහි නොවැටහෙන කුමක් දෝ අහිමි වීමක ශෝකය සදහටම අප තුළ හඬා වැටෙන සඳ පැරණි නිවහනෙහි ජීවයෙන් යුතුව දිවි ගෙවූ අප නව නිවෙසක යන්ත්‍ර සේ පදිංචි කරනු ලැබුවෙමුපරිවර්තනයහේමචන්ද්‍ර පතිරණමේමන් කවි නමින් නිර්මාණකරණයේ නිරතව සිටින අබ්දූල් කරීම් අබ්දූල් රසාක් ඉන්දියාවේ ගුජරාට ප්‍රාන්තයේ මුස්ලිම් ජනකොටසක් වන මේමන්වරුන්ගෙන් පැවත එන්නෙකි. ශ්‍රී ලාංකීය දෙමළ සාහිත්‍යයේ කැපී පෙනෙන ලේඛකයකු වන මොහු කවිය, චිත්‍ර ශිල්පය, විචාර කලාව ආදී ක්ෂේත්‍රවල දස්කම් පාන මාධ්‍යවේදියෙක් ද වෙයි. සිය කාව්‍ය කෘතියක් සඳහා රාජ්‍ය සම්මානයෙන් ද පිදුම් ලැබ සිටින මේමන් වර්තමානයේ සිංහල දෙමළ ලේඛක එකමුතුවේ උපලේකම් ධුරය හොබවයි.  දෙමළ භාෂා ගුරු අත්පොත් දොරට වැඩුමදෙමළ භාෂාව ඉගැන්වීම පිළිබඳව නව තාක්ෂණවේදය අනුව ලියැවුණු දෙමළ භාෂා ගුරු අත්පොතේ 1 සහ 2 කාණ්ඩ පසුගිය දා කැලණිය කිරිබත්ගොඩ විහාරමහා දේවි බාලිකා විද්‍යාලයේදී දොරට වැඩියේය. ශ්‍රී ලංකාවේ ප්‍රවීණතම දෙමළ භාෂා උපදේශකයකු වන රාජකීය පණ්ඩිත වජිර ප්‍රභාත් විජයසිංහ විසින් සම්පාදිත එම කෘතිවල මංගල පිටපත් විහාරමහා දේවි බාලිකාවේ විදුහල්පතිනිය වෙත පිළිගැන්වූ අවස්ථාව. කර්තෘ ප්‍රකාශන වන මේ කෘති පිළිබඳව වැඩිමනත් විස්තර 011 2974425 දුරකථනයෙන් ලබාගත හැකිය.සමාජ ඒකාබද්ධතා සතිය නිමිත්තෙන්සිංහල - දෙමළ කෙටිකතා කෘති දෙකක්2014 සමාජ ඒකාබද්ධතා සතියට සමගාමීව සිංහල හා දෙමළ කෙටිකතා කෘති දෙකක් පළ කිරීමට ජාතික භාෂා හා සමාජ ඒකාබද්ධතා අමාත්‍යාංශය තීරණය කර තිබේ. ‘සමාජ ඒකාබද්ධතාවය තුළින් ජාතික සමගිය’ තේමා කරගත් සිංහල කෙටිකතා 10 ක් දෙමළ බසටත්, දෙමළ කෙටිකතා 10 ක් සිංහල බසටත් නඟා පළ කිරීම සඳහා මූලික පියවර දැන් අරඹා ඇති බව අමාත්‍යාංශ ප්‍රකාශකයෙක් පාලමට ප්‍රකාශ කළේය.හේමචන්ද්‍ර පතිරණපාලමට ලියන්න සෑම දෙසතියකටම වරක් පළවන පාලමට ඔබේ අදහස්, යෝජනා හා නිර්මාණ ද යොමු කරන මෙන් ඇරියුම් කරමු.සංස්කාරක - ‘පාලම’, සිළුමිණ, ලේක්හවුස්, කොළඹ 10.FAX-2429260 Email- malkap@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=ay1406081</link>
    <topic>මං ලිව්ව පොත් රජ කාලේ ලිව්වා නම් මී මුනුපුරන්ටත්  නින්දගම් ලැබෙනවා</topic>
    <author>සුනිල් මිහිඳුකුල</author>
    <content>ආචාර්ය හරිශ්චන්ද්‍ර විජයතුංග* ඔබේ සම්පූර්ණ නම?විජයතුංග මුදලිගේ හරිශ්චන්ද්‍ර විජයතුංග.*උපන්නේ?1931 ඔක්තෝබර් 25* ගම කොහිද?මිනුවන්ගොඩ මැඩෑමුල්ල. ඒක කොළඹ ඉඳන් හැතැප්ම විස්සක් විතර ඈතින් පිහිටි පිටිසර ගමක්. ඉඩම් කුඩා වෙලා හුඟක් ගෙවල් හැදිලා තියෙනවා හැරුණු කොට අද වුණත් ගම ඒ තරම් වෙනසක් නැහැ.* පියා?දොන් බස්තියන් විජයතුංග. තාත්තා ඇස් වෙද මහත්තයෙක්.*මව?අමරාවතී ජයසිංහ හාමිනේ.* පවුලේ කී දෙනා ද?‍අට දෙනයි. ඉතිහාසය පිළිබඳ මහාචාර්ය කරුණාරත්න විජයතුංග මගේ සහෝදරයෙක්්‍.* මොන ඉස්කෝලෙද ඉගෙන ගත්තේ?අපේ ගමට තිබුණා හොඳ පාසලක්. ආණ්ඩුවේ ද්වි භාෂා පාඨශාලාව. යුද්දෙ කාලේ කොළඹ නාලන්දා විදුහල අපේ ගමට ගෙන ආවා. මං ඒකෙත් ඉගෙන ගත්තා. ඊට පස්සේ ඒක ආයේ කොළඹ ගෙනිච්චම එතැනට ගියා.‍* දේශපාලනය ගැන ඔබ තුළ මුල් ම උනන්දුව ඇති වුණේ කොහොමද?අගමැති ඩී.එස්. සේනානායක අපේ ගමේ මන්ත්‍රී. තාත්තාගේ ගජ මිතුරෝ. ඒත් තරුණ අපි ඩී.එස්ලගේ දේශපාලනයට විරුද්ධයි‍. අපි බර වුණේ සමසමාජ පක්ෂයට. නිදහස ලබාගත්තේ ලේ බිඳුවක්වත් හෙළන්නෙ නැතුව කියලා ඩී.එස්. කිව්වා. එතකොට ලේ හලපු මිනිස්සුන්ට මොකද වුණේ? අපේ අත්තලා මුත්තලා ලේ හැලුවා. ජීවිත විනාශ වුණා; ඉඩකඩම් නැතිවුණා. ගම් පිටින් නැතිවුණානේ. අනෙක අපිට නිදහස දුන්නයි කිව්වට ඒකත් ලණුවකින් බැඳලා දුන්නු නිදහසක්. ලණුවෙන් එහාට යන්න බැහැ. ඔවුන් කළේ රැවටීමක්.* ඒ කියන්නේ හතළිස් අටේ අපිට ලැබුණේ සැබෑ නිදහසක් නෙමෙයි?ඒක තමයි මම මේ කියන්නේ. සුද්දා ඉන්දියාවට නිදහස දුන්නේ ඉන්දියාව තුනට කඩලා‍. ඒ අද හැඳින්වෙන ඉන්දියාවත් පකිස්ථානයත් බංග්ලාදේශයත් යනුවෙන්. ඒකම තමා අපිටත් කළේ. බොහෝ දෙනෙක් මේක දන්නේ නැහැ. සුද්දා අපේ රට කොටස් දෙකකට කැඩුවා. එකකට “‍සිලෝන්’ කිව්වා‍. අනෙකට මාලදිවයින කිව්වා. මේවා සුද්දා හිතලා මතලා ඇති කරපු කුමන්ත්‍රණ.* ඒ කියන්නේ මාලදිවයිනත් අපේ?නැතුව.‍* ඔබේ මතය ඔප්පු කරන්න සාක්ෂි තියෙනවද?ඒක ඉතිහාසයෙන් සනාථ වෙනවා. දුටුගැමුණු ගේ මල්ලි සද්ධාතිස්ස රජ්ජුරුවන්ගේ කාලේ මුළු රටම භික්ෂුවකට පූජා කළානේ. යොදුන් සීයක් වන ලංකාව කියලයි කිව්වේ.දුර මැනලා බැලුවම යොදුන් සීයය හරියට එන්නේ මාලදිවයිනත් එක්ක. මාලදිවයිනේ අද පවා තියෙන්නේ සිංහල උපභාෂාවක්. ඉස්සර මාලදිවයින් මිනිස්සු ලංකාවට කප්පම් පවා ගෙව්වා.* හතළිස් අටේ ආණ්ඩු ක්‍රම ව්‍යවස්ථාව පිළිබඳවත් ප්‍රශ්න තිබෙනවා නේද?ඒ ව්‍යවස්ථාව හැදුවේ සර් අයිවර් ජෙනිංග්ස්. ඔහු බෞද්ධයෙක්ද? නැහැ. ඔහුට උදව් කළේ කවුද? එක්කෙනෙක් ආචාර්ය ජී.සී. මෙන්ඩිස්. අනෙක් කෙනා පීටර් පිල්ලේ පියතුමා. ඒ අය බෞද්ධ‍ද? නැහැ. ඒ ව්‍යවස්ථාව හදන්න එක බෞද්ධ භික්ෂුවක් හිටිය ද? නැහැ. බෞද්ධයාට නිදහස දෙන්න ඉංග්‍රීසියෙන් ලේඛන හදන්නේ අබෞද්ධ දෙතුන් දෙනෙක්. ඒකයි තත්වේ. මේක ඇත්ත‍ටම බෞද්ධාගම අහෝසි කිරීම පිණිස හිතාමතා හැදූ දුෂ්ට ලේඛනයක්.* ඔබ විශ්ව විද්‍යාලයට ගියේ කොයි කාලෙද?1952 දී.* විශ්ව විද්‍යාලයේදීත් ඔබ දේශපාලනය කළා ද?ඔව්. හැබැයි එහිදී මගේ දේශපාලන චින්තනය වෙනස් වුණා. ඒක බුද්ධ ජයත්ති සමය. සිංහල භාෂා අරගලයත් එක්ක අපි ජාතික හා ආගමික ව්‍යාපාරවල යෙදෙන්න පටන් ගත්තා. කොටින් ම අපි වැඩ කළේ බණ්ඩාරනායකගේ ජයග්‍රහණය වෙනුවෙන්. ඒ වනවිට වාමාංශික දේශපාලනය ගැන මගේ තිබූ හැඟීම් පහවෙලා ඉවරයි. ඔවුන් සිංහල හා දෙමළ දෙකටම සමතැන දියයුතු යැයි කිව්වා. ඒක අපිට පිළිගන්න පුළුවන් වුණේ නැහැ. එන්.එම්. පෙරේරා වගේ වාමාංශික නායකයන් තුළත් ඩී.එස්. සේනානායක වැනි ධනපති පාලකයන් තුළත් ලොකු වෙනසක් අපි දැක්කේ නැහැ. සුද්දන් වගේ බෝ ටයි බැඳගෙන බාල් නැටූ ඔහු ක්‍රිකට් මණ්ඩලයේ සභාපතිකම පවා දැරුවෙක්.* ඔබ ජාතික ඇඳුම අදින්න පුරුදු වුණේ විශ්ව විද්‍යාලයේ ඉද්දි වෙන්න ඕනෑ.ඔව්. ඒ වනවිට විශ්වවිද්‍යාලයේ ජාතික ඇඳුම ඇන්දේ මහාචාර්ය මලලසේකරත් ආචාර්ය එෆ්.ආර්. ජයසූරියත් සුළු සේවකයන් දෙතුන් දෙනකුත් විතරයි. ඔය අතරේ සර් අයිවර් ජෙනිංග්ස් කියා සිටියා, ජාතික ඇඳුම අඳින අය දැක්කම මතක් වෙන්නේ උපාසකයන් ය කියලා. මේ ප්‍රකාශයට තදබල වි‍රෝධයක් මතුවුණා. ඒකට මූලික වුණේ තරුණ කැරලිකාර කථිකාචාර්ය වරයකු වන ආචා‍ර්ය එෆ්.ආර්. ජයසූරිය‍. ඒකට විරෝධයක් වශයෙන් මහාචාර්ය ‍ඩී.ඊ. හෙට්ටිආරච්චි, මහාචාර්ය ඇම්.බී‍. ආරියපාල වගෙ අයත් ජාතික ඇඳුම අඳින්න පටන්ගත්තා. ඔවුන් මුලින් ජාතික ඇඳුමට කොලොප්පං කරපු අය. ජාතික ඇඳුම රටේ ලොකු රැල්ලක් වගෙ පැතිර ගියා. කොටින් ම 1956 දී බණ්ඩාරනායකගේ කැබිනට් එක දිවුරුම් දෙනකොට ඇමතිවරු ඔක්කොම ඇන්දේ ජාතික ඇඳුම. කලිසම් කෝට් ඇඳන් හිටියේ ආණ්ඩුකාර ඔලිවර් ගුණතිලක විතරයි. අධිකරණ ඇමැතිකම් ලැබූ නීතිඥ එම්.ඩබ්ලිව්.එච්. ද සිල්වා ආවේ කලිසමක් ඇඳගෙන. ඒක ගලවලා බණ්ඩාරනායක මැතිතියගේ සුදු රෙද්දක් ඉණට ඇඳගෙනයි ඔහු ඡායාරූපයට පෙනී සිටියේ.විශ්ව විද්‍යාලයේ ජාතික ඇඳුම අදිද්දී ඔබට විරෝධයක් මතුවුණේ නැද්ද?මොකද නැත්තේ. මං සිංහල සමිතියේ සභාපති වෙලා ආරම්භක දේශනය කරද්දී මුං මගේ සරම කැඩුවනේ.* විශ්ව විද්‍යාලයෙන් අයින් වුණාට පස්සේ මොකද්ද ඔබේ වෘත්තිය වුණේ?ගුරු පත්වීමක් ලැබුණා, මහනුවර ධර්මරාජ විද්‍යාලයට. මට තිබුණේ විද්‍යා උපාධියක්. මම රසායන විද්‍යාව ඉගැන්වූවා. ජාතික ඇඳුම ඇඳගෙන හිටපු නිසා කවුරුත් හිතුවේ මං නැටුම් සර් වෙන්න ඇති කියලා. මෙන්න නැටුම් සර් උසස් පෙළ පන්තියට ඉංග්‍රීසි කතා කරකර විද්‍යාව උගන්වනවා කියලා ආරංචිය පැතිර ගිහින් ඔක්කොම ළමයි ආවා ඒක බලන්න.* ඔබ ගුරුවරයෙක් විතරක් නෙමෙයි අධිනීතිඥයෙක් ද වෙනවා?ඔව්. මම නීතිය හැදෑරුවා.* අ‍ෙප් හුඟක් නීතිඥයන් සිංහල නීතිය දන්නේ නැහැ නේද?ආචාර්ය කොල්වින් ආර්. ද සිල්වා පවා සිංහල නීතිය දැනගෙන හිටියේ නැහැ. ඒක මහාචාර්ය විමලානන්ද තෙන්නකෝන් පවා කියලා තියෙනවා. සිංහල රජ කාලේ නඩු තීන්දු ලියලා නැහැ කියලා කොල්වින් කිව්වා. ඒක වැරැදියි. මං ආචාර්ය උපාධියට ලියූ නිබන්ධනයේදී ඒ නඩු තීන්දු ලිඛිතව තිබෙන බවට සාක්ෂි සහිතව සඳහන් කර තිබෙනවා. මම කලින් කිව්වේ ඒකයි අපේ වාමාංශික නායකයන්ට ජාතිය ගැන සංස්කෘතිය ගැන දැනුමක් තිබ්බෙ නැහැ. හැසිරීම්, ගති සිරිත් අතින් ඉංග්‍රීසීන්ගේ ආකල්පයම තමයි තිබුණේ. සුද්දා කියන්නේ මොකද්ද ඒකම පුනරුච්චාරණය කළා.* ඒ අතින් බලනකොට ඔවුන්ගෙත් ඩී.එස්. සේනානායකලගේ වෙනසක් නැහැ.කිසිම වෙනසක් නැහැ. ඔවුන් මන්ක් (MONK) ප්‍රිස්ට් (PRIEST) කියන වචන දෙකේ වෙනස දන්නේ නැහැ. හාමුදුරුවෝ කියන්නේ ත්‍රිවිධ රත්නයෙන් එකක්. ඔවුන් පූජකවරුන් නෙමෙයි. බෞද්ධයෝ යාච්ඥා කරන්නේ නැහැ. ඒක නූගත් බෞද්ධයන් පවා කරන්නේ නැහැ. සමසමාජ පක්ෂය විනාශ වෙන්නත් හේතුවුණේ මේ ‍නොගැඹුරු චින්තනය.* ඔබ නීතිඥයකු වශයෙන් 71 තරුණ කැරැලි කරුවන් වෙනුවෙනුත් පෙනී හිටියා?ඔව්. මං ඒ පෙනී සිටියේ නොමිලේ. ඔවුන් නිදහස් වුණු දවසේ සමහරුන්ට ගෙදර යන්න සල්ලි දුන්නෙත් මම. ගිහින් පණ බේරාගෙන ජීවත්වෙයල්ලා කියලා මං ඔවුන්ට කිව්වා.* තරුණ කැරැල්ල පිළිබඳ ඔබේ විග්‍රහය වුණේ මොකද්ද?පනස් හයේ ආපු බලවේගයනේ ඒ පුපුරල ගියේ. එහි වරද භාරගන්න ඕනෑ පනස් හයේ ඉඳන් ආණ්ඩු කරපු අය. ඔවුන් පුපුරන්න ඉඩ හැරියා. තරුණයන්ගේ ප්‍රශ්න තේරුම් ගත්තේ නැහැ. පෞද්ගලිකව තමන් මරන්න ආපු කට්ටියක් විදියටයි ඔවුන් කැරැලිකරුවන්ව දැක්කේ. අනාගතයේදීත් ඒ වගේ තරුණ කැරැලි තව තව ඇතිවෙන්න ඉඩ තියෙනවා. මොකද? අපි තාමත් ඔවුන්ගේ ඒ ප්‍රශ්න මොනවාද කියලා හොයලා බලන්නේ නැහැ.* සිංහලයේ මහා සම්මත භූමි පුත්‍ර පක්ෂය ඔබ පටන්ගත්තේ කවර අරමුණකින් ද?අතිපුරාණයේ පටන් රටට භාෂාවක් දුන්නු, සංස්කෘතියක් දුන්නු භූමි පුත්‍රයන්ට අද තැනක් නැහැ. ඒ තැන ලබාදෙන්න තමයි.අපි මේ පක්ෂය පිහිටෙව්වේ.මෙතැනදි ඔබ භූමි පුත්‍රයන් කිව්වේ කාට ද?කුවේණියගේ අතීත පරම්පරාව. ඒ අය අදත් විවිධ කුලවලින් ඉන්නවා. උදාහරණයක් විදියට සුළු පිරිසක් හිටියට ඔය රෙදි වියන කින්නර කුලයේ අය කුවේණියගේ පරපුර. ඒ අය තමයි අපේ නියම භූමිපුත්‍රයෝ, අති පුරාණයේ ඉඳන් ඉන්න.ඒවට ඓතිහාසික සාක්ෂ්‍ය තියෙනව ද?කොහොඹ කංකාරි සාහිත්‍යය කියවලා බලන්න පුරාණ ලංකාවේ යක්ෂ, නාග, දේව, බ්‍රහ්මණ, පුලින්ද, ක්ෂත්‍රීය, වැදි, චණ්ඩාල යන නම් සහිත මනුෂ්‍ය කොටස් හිටියා.කුවේණියගේ පරපුර යක්ෂ ගෝත්‍රයේ?යක්ෂ කියන්නේ මිනිස් කොට්ඨාසයක්. ඒ පරපුර අදත් ඉන්නවා. යකුන් බහුල තැනකට උදාහරණයක් විදියට ගම්පහ ප්‍රදේශය ගන්න පුළුවන්. යක්කල, යක්කඩුව, යකහටුව, යකුන්කෙළිය, යක්කොඩුවාගල වැනි තැන් මෙහිදී විශේෂයි.භුමිපුත්‍ර පක්ෂයට ජාතිවාදියි කියන චෝදනාව නැඟුණා නේද?මෙතැන කිසිම ජාතිවාදයක් නැහැ. ජාතිය ශක්තිමත් කිරීමේ වාදයක් තිබෙන්නේ.එතකොට දෙමළ ජාතිය? ඒ අයට මේ රටේ තැනක් නැද්ද?දෙමළ කියලා ජාතියක් නැහැ. ජන කොටසක් විතරයි ඉන්නේ. ජාතියක් වශයෙන් ඉන්නෙ සිංහල. මුස්ලිම් කියලා ජාතියකුත් නැහැ. ඒක ආගමක් අතීතයේ ඉඳන්ම දෙමළ භාෂාවක් අපේ රටේ තිබුණේ නැහැ. අපේ හිටපු වඩුග රජවරු කතා කළේ තෙළිඟු බසින්. රජගෙදර කතා කළේ තෙළිඟු. මෙහෙම කියනකොට සමහරු මගෙන් අහනවා එහෙනම් මහත්තයා කියන්නේ මේ රටේ ඉන්න දෙමළ මිනිස්සු මරලා මුහුදට දමන්න ද කියලා. මගේ ජීවිතේට මං එහෙම කියලා නැහැ.මට පේන විදියට භූමිපුත්‍ර සංකල්පයයි; ජාතික චින්තනයයි දෙකම එකයි වගේ.ගුණදාස අමරසේකරයි මමයි එක ඉස්කෝලේ එක පන්තියෙ ඩෙස්ක් එකේ දෙපැත්තේ ඉඳගෙන ඉගෙන ගත්තු අය. ඔය ජාතික චින්තනය කියන වචනයක් කලකට ඉස්සර මං හදාපු වචනයක්. ඔවුන් ඒක භාර අරගෙන ඉදිරියට ගෙන ගියා. අමරසේකර කරන කියන දේවල් හොඳයි. මම නැහැයි කියන්නේ නැහැ.භූමි පුත්‍ර පක්ෂයේ කිසිම කෙනෙක් පාර්ලිමේන්තුවේ නැහැනේ?අදත් පාර්ලිමේන්තුවෙ නැත්තේ භූමි පුත්‍රයෝ විතරයි. අපේ මතය කියන්න, භූමි පුත්‍රයන් වෙනුවෙන් කතා කරන්න කිසි කෙනෙක් නැහැ. සිංහල බෞද්ධ කියා ගත්තට කතෝලික පල්ලියත් එක්ක කුමන්ත්‍රණ කරපු පක්ෂවලට නම් ජනතාව ඡන්දය දුන්නා. මට බිංදුව.අද හාමුදුරුවන් පවා පාර්ලිමේන්තුවේ ඉන්නවනේ?සමහරු කාර් අරන් ගෙදර ගියා. සේරම කළේ බොරුව.ඔබ දෙවරක් ජනාධිපතිවරණයට ඉල්ලුවා?ඔව්. ප්‍රතිපත්ති මාලාවක් හදාගෙන මම ඡන්දය ඉල්ලුවා. ඒ වෙලාවේ යුද්ධය නැවැත්වීමයි කළ යුතුව තිබූ මුල්ම දේ වුණේ. මං යුද්ධයට විරුද්ධ වෙද්දි සමහරු ඇහුවා මහත්තයගේ පුතා යුද්ධයට යවනව ද කියලා. මං අහන්නේ මම මොකටද පුතාව යුද්ධයට යවන්නේ. මායි යන්නේ කියලා කිව්වා.ආයේ ඉදිරියේ ජනාධිපතිවරණයකට ඉල්ලන්න අදහසක් නැද්ද?දෙපාරක් ඉල්ලුවනේ. අනෙක දැන් කොටි ප්‍රශ්නය විසඳලා ඉවරයිනේ. ජනාධිපතිතුමා ඒක විසඳලා ඉවර කළානේ.දැන් ඔබේ පක්ෂය දියවෙලා නේද?ලියාපදිංචිය දැන් නැහැ. පක්ෂයේ නම වෙන කෙනකුට දුන්නනේ. ඒ මිනිහට ඒක කරගෙන යන්න බැරිව ගියා. ඒත් අපේ මතය වෙනුවෙන් අපි දිගටම පෙනී සිටිනවා.ඔබ දැන් විශ්‍රාමිකයි ද?විශ්‍රාම ගියයි කිව්වට මට විශ්‍රාම වැටුපක්වත් නැහැ. දැන් ජීවත්වෙන්න ක්‍රමයක් නැහැ. පොත් ලියලත් ජීවත්වෙන්න බැහැ. පනස් ගණන්වලදී මගේ මුල්ම පොතෙන් පිටපත් දෙදාහක් අච්චු ගැහුවා. මේ ළඟදි එහි දෙවැනි මුද්‍රණය ගැහැව්වා. එවර අච්චු ගැහුවේ පිටපත් පන්සීයයි. මට ත්‍රීවිල් එකක් අරන් පොතේ සෝදුපත් බලන්න මරදානට යන්නම කර්තෘ භාගයේ මුදල වැය වෙනවා. ඉතිං එදා අද අපේ සාහිත්‍යයේ දියුණුව ඕක තමයි.මම අපේ පක්ෂයෙන් පුස්තකාල දහදාහක් ආරම්භ කිරීමේ යෝජනාවක් වරක් ගෙන ආවා. ඒක ක්‍රියාත්මක කළානම් අඩුම ගණනේ පොත් දෙදහක්වත් පළ කරන්න තිබුණා. මං ලියපු පොත් ටික රජ කාලේ ලිව්වනම් මී මුනුපුරන්ටත් නින්දගම් ලැබෙනවා. මට දැන් පොත් වලින් වැඩකුත් නැහැ. මගේ පුස්තකාලය කැලණිය විශ්ව විද්‍යාලයට මං පරිත්‍යාග කළා.ඔබ ඉන්නේ කලකිරීමකින් ද?තාම නං නැහැ.ඔබේ බිරිය ගැනත් යමක් කියන්න?ඇගේ නම කරුණා පෙරේරා. අපි විශ්ව විද්‍යාලයේ මුණගැහිලා ප්‍රේම සම්බන්ධයකින් විවාහ වුණේ. දැන් ඇය ජීවතුන් අතර නැහැ.දරුවන්?මට පුත්තු හතරදෙනයි එක දුවයි.ඔබ ජ්‍යෝතිෂය එහෙම විශ්වාස කරනවා ද?මගේ ඇති විශ්වාසයක් නැහැ ඕවා ගැන. මම විවාහ වුණෙත් නැකතක් බලලා නෙමෙයි. ඔරලෝසු හතරක් ගත්තොත් ඒ ඔරලෝසු හතරෙම වෙලාවල් හතරක්. දැන් බලන්න මොන ජ්‍යෝතිශාස්ත්‍රඥයාට ද පුළුවන් අර අතුරුදන් වුණු මැලේසියානු ගුවන් යානය කොහෙද තියෙන්නෙ කියලා කියන්න? ඒ මිනිස්සුන්ට මොනව ද වෙලා තියෙන්නෙ කියලා කියන්න. එහෙම නම් ජ්‍යොතිෂය පිළිගන්න පුළුවන් ද සැක නැතුව. ඕනැ වෙලාවට පත්තු වෙන්නෙ නැත්නම් තුවක්කුවකින් වැඩක් තියෙනවැයි?සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=ay1406082</link>
    <topic>කළු රාජාලියාගේ ගුවන් කරනම් දැක්කේ යාල කලාප තුනේදියි</topic>
    <author>අරුණි මුතුමලී</author>
    <content>මෙරට කුරුලු ඉතිහාසයේ වසර 132කට පසු නව පිටුවක් පෙරැළීමට සමත් වූ කුරුලු නිරීක්ෂකයකු වන්නේ දීපාල් වරකාගොඩ මහතාය. ඒ 2001 වසරේ සිංහරාජයෙන් ඔටස් තිලෝහොෆ්මානි නම් බස්සා සොයා ගැනීම නිසාය.ඒ තරම් කුරුලු නිරීක්ෂකයකු බවට ‍ඔහු පත් වූයේ කුඩා කල සිට තම වත්ත පිටියේ කුරුල්ලන්ගේ හැසිරීම් ගැන වැඩිහිටියන් ලබා දුන් සුන්දර අත්දැකීම් ඔස්සේය. ඩී. ඇස්. සේනානායක විද්‍යාලයේ ගණිතය විෂයය හැදෑරුවද ඔහු ගේ එම උනන්දුව අඩු වූයේ නැත. ඒ නිසා ඔහු තරුණ සත්ත්වවේදීන්ගේ සංගමයට හා කුරුලු සංගමයට ද බැඳුණේය. ඒ ඔස්සේ තම දැනුම තවතවත් වර්ධනය කරගත් ඔහු කුරුලු හඬ පටිගත කිරීමේ විශේෂඥයකු වූවා සේම Birds of Sri Lanka ඇතළු කුරුල්ලන් පිළිබඳ පොත් කීපයක් එළි දැක්වීමට සමත් විය. මේ වන විට කුරුල්ලන් පිළිබඳ නිරීක්ෂණය සඳහා මෙරටට පැමිණෙන විදේශිකයන්ට පාරිසරික සංචාරකමාර්ගෝපදේශකත්වය සපයන දීපාල් වරකාගොඩ මහතා දුටු ලස්සනම තැන ඔහු විස්තර කරන්නේ මෙසෙ‍්ය.මගේ කුඩා කාලේ ඉඳලාම අපේ වත්ත පිටියේ තිබුණු කුරුලු කූඩු එහෙම දැකලා මට කුරුල්ලන් ගැන, ඒ අයගේ හැසිරීම් ගැන වගේම ඒ ඒ වර්ග හඳුනා ගන්නා හැටි ගැන හදාරන්න ලොකු ආශාවක් ආවා. අවුරුදු දහයේ විතර ඉඳන් මේ ගැන උනන්දුවෙන් හිටිය නිසා මම කුරුලු කූඩු සොයන්න ගත්තා, අඳුනන්නේ නැති කුරුල්ලන් ගැන සෙව්වා. පාසැලේ දී ඩග්ලස් රණසිංහ මහත්මයාගේ වාරණ සඟරාවයි, අසිරිමත් කුරුලු ලෝකයයි පුස්තකාලෙදි කියෙව්වාම මගේ උනන්දුව වැඩි වුණා.උසස් පෙළ ඉවර වෙද්දිම මට ඉන්දියානු කලා‍පයේ කුරුල්ලන් ගැන ජී. එම්. හෙන්රිගේ පොත අරගන්න ලැබුණා. ඒවා මොනවා කියෙව්වත් මම කිසිම සංගමයකට බඳිලා හිටියේ නැහැ. 86 වසරෙදි බේරේ බේසමේ දුර්ලභ සංක්‍රමණික කුරුල්ලකු වන කරදිය ‍කොකා දැකලා කුරුලු සංගමේ හොෆ්මාන් මහත්මයාට ලියුමක් යැව්වා මේ කුරුල්ලා වාර්තා වුණු පළමු වැනි වතාව වෙන්න ඇති කියලා. ඒකට පිළීතුරු එවූ හොෆ්මාන් මහත්මයා කියලා තිබුණා මම දැකලා තිබෙන්නේ තුන්වැනි වතාවටයි කියලා. ඒත් මට කුරුලු සංගමයට බැඳෙන්න කියලා ආරාධනාවක් ඒ සමඟ එවලා තිබුණා. එය මගේ මේ ගමනේ හැරවුම් ලක්ෂයක් බවට පත් වුණා."දීපාල් වරකාගොඩ මහතා සිය අතීතය සැකෙවින් පවසමින් තමන් ගේ වෘත්තීය ජීවිතයත් නිසග ප්‍රියතාවත් සහිත කුරුලු නිරීක්ෂණයේදී වඩාත් සුන්දර ස්ථානය පිළිබඳව පවසන්නට විය."වියළි කලාපයේ අප‍ට ප්‍රධාන පරිසර පද්ධති දෙකක් හඳුනා ගන්න පුළුවන් තෙත් බිම් හා වනාන්තර ලෙස. සෙල්ල කතරගම ඉඳන් බුත්තල යන පාරේ යාල කලාප 3 සහ 4 උස වනාන්තර තිබෙන හරියක්. ඒ ප්‍රදේශයට ගියාම වියළ කළාපය වුණත් වැසි වනාන්තර වගේ හැඟෙන්නේ. වීර, පළු, බුරුත, වගේ විශාල ගස්වලින් සමන්විතයි. මම මේ කියන්නේ බෝම්බය පිපිරෙන්න කලින් කාලේ. ඒ කාලේ පාර අද්දරම මේ උස් ගස් සහිත වනාන්තරය තිබුණා. නමුත් ත්‍රස්තවාදී ක්‍රියා නිසා ඒ දෙපස සුද්ධ කරලා ඒ වනය අද පාර ළඟ නෑ."" කොහොම හරි මම එළිය වැටෙන්න කළින් ඒ මහ පාර අයිනට වෙලා අහගෙන ඉන්නවා. එතකොට තමයි රාත්‍රී කාලේ බිම්බස්සෝ, බස්සෝ වගේම ගෙම්බන් රැහැයියන් වගේ සතුන්ගේ නාදය අහගෙන ඒ හඬ තුනි වෙද්දි ඉර උදා වෙන්න ඔන්න මෙන්න කියලා ඇහැරෙන විහඟුන් ගේ හිමිදිරි සමූහ ගීත නාදය ඇහෙන්නේ. මේ හඬට මම පෞද්ගලිකව හරිම ප්‍රියයි."එසේ පවසන අතරම ඔහු පටිගත කරගත් කුරුලු ගීත හඬ පටයක් වාදනය කළේ අප මහා වනාන්තරයක් මැද ට කැදවාගන යන්නාක් මෙනි. ඒ මිහිරි නාද අතර ඔහුගේ හඬ අවදි කරමින් ඒ ඒ කුරුල්ලන්ගේ ගීතවල අරුත කියන්නට විය." මේවාට ගීත කියන්නේ ඒ හඬේ තිබෙන ස්වර මිහිර නිසා. සමහර ඒවා නාද විතරයි. නාද කෙටියි. ගීත දිගයි, ස්වර ගණනාවක් තිබෙනවා. මේ විදිහට ගීත කියන්න හේතු තියෙනවා. නිවර්තන කලාපයට අයත් අපේ වගේ රටවල බොහෝ කුරුල්ලන් විශේෂ අනතුරකින් වෙනසක් නොවුණොත් ජීවිත කාලෙම ගත කරන්නේ එකම කිරිල්ලියක් එක්ක. පැටවා කාලේ ඉඳලා නාඹර වියට ආවාම අලුතෙන් පෙම්වතියකට ආරාධනා කරන්න වෙනවා තමන් එක්ක කූඩුවක් හදාගෙන යමු කියලා. ඒ ආරාධනාව ඉතාම මිහිරි ගීතයක් ලෙසයි කරන්නේ."" එහෙම සොයා ගන්න පෙම්වතිය සමඟ තමන්ට වසමක් වෙන් කර ගන්නවා. හරියට අපි ඉඩමක් අරගෙන ගෙයක් හදා ගන්නවා වගේ. ඒ වසමේ වටේ තිබෙන උස් තැන්වල ඉඳන් දිගු ගායනයක් උදේට කරන්නේත් අනෙක් අයට තමන්ගේ පෙදෙසට එන්න එපා කියන්න වගේම කිරිල්ලීට බැල්ම දාන්න එපා කියන අනතුරු ඇඟවීමත් එක්කයි. එහෙම කියන්නේත් තමන්ගේම වර්ගයේ අයටයි. මොකද අනතුර තිබෙන්නේ ඒ අයගෙන්නේ?. ඊළඟට තමන්ගේ වසමට තවත් කෙනෙක් බලෙන් ඇතුල්වෙන්න එනවා නම් ටිකක් වේගවත් ගීතයක් කියලා ඒ අමුත්තාව බය කරලා පලවා හරින්නත් ගායනයක් කරනවා. ශරීරයෙන් සටන් වදිනවට වඩා මේ ගීතයෙන් තමයි සටනට යන්නේ. අනෙක් වෙලාවට නිහඬව හිටියත් මේ වගේ වෙලාවක කිරිල්ලීත් තමන්ගේ සැමියා එක්ක එකතු වෙලා ඒ වසමට එන්න හදන අනෙකාව පන්නන්න සටන් ගී කියනවා.""සමහර සංක්‍රමණික කුරුල්ලෝ ව‍ගේම රුක්වඩු කුරුල්ලා සහ පංවඩු කුරුල්ලා, සමහර වී කුරුලු වර්ග එහෙම මේ වගේ පවුල් ජීවිත ගත කරන්නේ නැහැ. ඒ අය තමන්ගේ ප්‍රජනන කාලේ සහකාරියක් සොයා ගන්න තමයි ගීත කියන්නේ."මෙසේ කුරුලු ගීතයේ අරුත කියා දෙන අතර ගායනයට දක්ෂ කුරුල්ලන් වෙනමම හඳුනා ගන්නට ද ඔහු අපේ සවන් යොමු කළේය." ගීත ගායනයට දක්ෂම කුරුල්ලා තමයි වල් පොල්කිච්චා. යාල කළාප 3-4 ප්‍රදේශයේ මේ අය බහුලව ඉන්නවා. අග්නිදිග ආසියානු රටවල ප්‍රධාන ගායකයා හැටියට සළකන මෙයාව ඇති කරලා ගීත තරග පවා පවත්වනවා. අනෙක් ගායකයා තමයි මහ කොණ්ඩ කවුඩා. මේ අය‍ව ඒ කැලේ දි දකින්න පුළුවන්. සාමාන්‍යයෙන් නොවැම්බර් අප්‍රේල් කාලය තමයි සංක්‍රමණික කුරුල්ලන් එන කාලේ. මට වරක් ප්‍රධාන පාරේ විතරක් මේ වගේ කාලෙක කුරුල්ලන් වර්ග 120ක් හමුවුණා. ඉන් 16ක් පමණ තමයි සංක්‍රමණික කුරුල්ලන් වන්නේ. අනෙක් අය නිත්‍ය පදිංචිකරුවන් නිසා අවුරුද්ද පුරාම මේ ගීත අහන්න අවස්ථාව මේ කැලේදී ලැබෙනවා. ඒ පිරිස අතරින් ආවේනික අය 10ක් විතර හිටයා. වළි කුකුළා, පිට රතු බට ගොයා, ගිරා මලිත්තා, වතරතු මල් කොහා,අළු කෑඳැත්තා, හීන් කොට්ටෝරුවා, බඩ රතු වැහි ළිහිණියා, මහ රතු කෑරලා, හිස කළු කොණ්ඩයා, හිස දුඹුරු දෙමලිච්චා ඒ අය."" හිමිදිරි පාන්දර මේ හඩවල් ඇහෙන්නේ කුරුලු නඩ එකතු වෙන නිසා. කුරුලු නඩ හැදෙන්නේ සාමූහිකව ආහාර සොයා ගන්න පහසු වෙන්න. සාමාන්‍ය කුරුලු නඩයක විශේෂ 10ක් 15ක් වත් ඉන්නවා. ගස්වල ඉහළම ඉන්න කුරුල්ලන් ගෙඩි කද්දි ඒවායින් වැටෙන දේවල් බිම හරියේ ඉන්න අයට ආහාර වනවා. ඒ වගේ ගස්වල එකඑක මට්ටම් අනුව තමයි නඩය හැදෙන්නේ. මේ කැලයේ කුරුලු නඩේ ගුරාලා දෙන්නෙක් විතර ඉන්නවා. ගිනි කුරුල්ලා සහ තැඹිලි ගිනිකුරුල්ලා තමයි මේ පැත්තේ නඩේ ගුරාලා විදිහට කටයුතු කරන්නේ. සමහර වෙලාවට බඩ සුදු කවුඩා නැතනම් ඉඳලා හිටලා මහ කොණ්ඩ කවුඩා හරි පුංචි මල් කුරුල්ලා හරි මේ තනතුර ගන්නවා. ඒ අය තමයි මේ නඩය යන දිශාව තීරනය කරන්නේ."‍මෙසේ නඩ ගැන කියූ ඔහු ගැමියන් මෙවැනි නම් කුරුල්ලන්ට යෙදීමට හේතු ද විස්තර කළේය.‍"අපි මේ පර්යේෂණ කරන අතරේ ගැමියන්ගෙන් ඇහුවා කුරුල්ලන්ගේ නම්වල මුලට මල් කියලා යොදන්නේ ඇයිකියලා. මල් කියන්නේ ලස්සන කියන් තේරුමින්. ඒ වගේම රන් කියන්නේ රත්තරන් පාට තිබෙනවාට නෙවෙයි. දලිසෙනවා කියන තේරුමින්."මේ කැලය ඔහුට විශේෂ සුන්දරත්වයක් ගෙන ඒමට තවත් හේතු තිබේ."ලංකාවේ ඉන්න මල් කොහාලා තුන් දෙනාම මේ කැලේදි දකින්න පුළුවන්. වතරතු හා වතුනිල් මල් කොහාලා වගේ ම පතං ඇටිකුකුලා ඒ අය. තවත් විශේෂ සිදුවීමක් තිබෙනවා. 90 මැද භාගේ වගේ සංක්‍රමණික කුරුල්ලන් එන කාලේ මම‍ මේ කැලේට ගියා. මට ඇහෙනවා කවදාවත් අහලා නැති කුරුමිණි කුරුල්ලෙකුගේ හඬක්. මම කල්පනා කළා ඇයි මේ හඬ වෙනස් කියලා. දුර දක්නයෙන් බලද්දි තමයි දැන ගත්තේ ඉතාම දුර්ලභ සංක්‍රමණික කුරුල්ලෙක් වන යුරෝපීය කුරුමිණි කුරුල්ලා එතැන ඉන්නවා කියලා. ඒ වගේම ඊට වසර නවයකට විතර පස්සේ මම උදේ පාන්දර කුරුල්ලන් බලලා ආපසු එන්න සූදානම් වෙද්දි ඒත් ඇහෙනවා හරිම ලස්සන ගායනයක්. වෙන කවදාවත් අහපු නැති එකක් නිසා මම ආපසු හැරිලා ගිහින් බැලුවා. පළු ගහක කොළයක් යට ලස්සන කහ පාට කුරුල්ලෙක්. මම විගහින් ඇවිත් ඉන්දියානු කුරුලු පොත්වල බැලුවා. ඒ තමයි නිතඹ කහ මැසි මාරාවා. චීනය නිජ බිම. මෙයා ගැන ඒ වෙද්දි ඉන්දියාවෙත් එක වරයි වාර්තා වෙලා තිබුණේ. අපේ රටට පළමුවැනි වතාවට ඒ වගේ සංක්‍රමණික කුරුල්ලන් දෙදෙනෙක් හඳුන්වා දීම ගැන මට තිබෙන්නේ පුදුම සතුටක්. ඒ අවස්ථාව මට ලැබුණේ මේ කැලේදියි. ඒ වගේම ලංකාවේ සිටින දුඹුරු කෑරලා කූඩු තැනීමෙදී හරි විශේෂයි. එයා කූඩු හදන්නේ කොඩෙයි කූඹි ගස් අතුවල හදන මැටි වගේ ගෙවල් හාරලායි. ඒ බිත්තරවලින් එන පළමු මුරේ පැටියා තමන්ට කෙනෙක් හමුවෙනකල් අම්මලා එක්කම ඉන්නවා. ඒ කූඩුවක් මුළින්ම දැක්කේත් මෙහෙදියි. "මිනිස් ලෝකයේ කාන්තාවගේ හැඩ රුව වර්ණනා කළ ද කුරුලු ලොකයේ වඩා ලස්සන වන්නේ පිරිමි සතාය එසේ නොවන අවස්ථාවල තමන්ගේ රාජකාරිද මාරු කර ගැනීමට කුරුල්ලන් පුරුදුව සිටින බව දීපාල් වරකාගොඩ මහතා දැක තිබේ."සාමාන්‍යයෙන් කුරුල්ලන්ගේ පිරිමි සතා තමයි ලස්සන. මොනරා වුණත් එහෙමනේ? හදිසියේවත් කිරිල්ලි ලස්සන වුණොත් එයා බිත්තර දැම්මට මොකද කුරුල්ලා තමයි ඒවා රැකගෙන ඉන්නේ. බෝල වටුවා, මල් කැස්වටුවා වගේම ආක්ටික්වල සිට එන සංක්‍රමණිකයෙක් වුණු ගෙලරතු දිය වටුවත් එහෙම රාජකාරී මාරු කරගන්න තුන්වර්ගයක්."" කූඩු හදලා, බිත්තර දාන කාලෙට කිරිල්ලීට බැල්ම දාන්න එන සමහර පිරිමි සතුන් නිසා අළු කොබෙයියන් රණ්ඩුවට යනවා. අපේ ගෙවල් ආශ්‍රිතව වුනත් ඉන්න අළු කොබෙයියන් හිටි හැටියේ පටස් පටස් ගාලා ගහ ගන්නේ තටුවලින් ඒවගේ ප්‍රශ්න ඇතිවුණාමයි.""මේ කැලේදි මම දැක්ක තවත් පුදුම දෙයක් තමයි, විශාල කළු රාජාලියා ගස් අතු අතරින් පියාඹන විදිහ. මෙයාගේ විශේෂත්වය ගසක වහන්නේ ඉතා අහම්බෙන්. ඒත් එයාගේ තටුවල අගිස්සේ පිහිටන ප්‍රාථමික පියාපත් ඇඟිලි වගේ සැකසී තිබෙන නිසා ඉතාමත් අඩුම වේගයකින් එයාට පියාඹන්න පුළුවන්. ඒවගේම අත්තටු හකුළලා පෙඳයෙන් සමතුලිතතාව අරගෙන ගස් අතු අස්සෙන් හෙමීට රිංගා යන්නත් පුළුවන් හරියට ගුවන් කරනම් වගේ. මේ යන ගමන් තමන්ට කන්න කුරුලු බිත්තර ආදිය හොයා ගන්නවා වගේම, පැටවුන් හිටියොත් ප්‍රධාන ආහාරය වන දඬු ලේන් කූඩුවලට වග කියනවා.""දවල්ට වගේම රෑටත් මේ කැලයේ කුරුල්ලන්ගේ හඬ අහගෙන හිටියාත් හරිම ගුප්ත හැඟීමක් එන්නේ. උලමා, ගෙඹි කට බස්සා, බකමූණා, බිම් බස්සන් වගේම කුඩා හා ලොකු බස්සන් වර්ග 6ක් පමණ තමන්ගේ ගීත ගයන හැටි අහන්න පුළුවන්. කුරුල්ලන් විතරක් නෙවේ. බළල් පවුලට අයත් කොටියා, දිවියා, හඳුන් දිවියා, වල්බළලා, බළල් දිවියා වගේ සතුන් එක්කම තවත් කැලේක දකින්න පුළුවන් සතුන් මේ කැලයේ ඕනෑතම් ඉන්නවා."එසේ කීවද ඔහුගේ මුවින් තවත් යමක් කීමට ඇති බව හැඟුණි." මම මේ සේරම සතුන් කුරුල්ලන් දැක්කේ පාරේ ඉදගෙන. එයාලාගේ හඬ පටිගත කළෙත් එහෙමයි. ඒ කියන්නේ කැලේ ඇතුළේ තව කොයි තරම් සත්තු වර්ග ඇතිද? මෙය වනෝද්‍යානයක් ඇතුල්වෙන්න එපා කියා තිබූ නිසා අපි ඇතුළට ගියේ නෑ. ඒත් ත්‍රස්තවාදය නිසා අපට ඒ වනය මහ පාර අද්දරට වී අත්විඳින්න අවස්ථාව නැති වුණා. මීටර පනහ ගානේ දෙපැත්තෙන් කපා දැමූ රූස්ස ගස් ආයේ වැවෙන්න කොයිතරම් කාලයක් යයිද? ඒ වගේම අද කැලේට ඇතුළු වන පිරිස් වාහන ඇතුළු වන තරම ඇහුවාම කණගාටුවක් ඇතිවෙනවා. අපි දුටු ඒ සුන්දරත්වය අපේ දරුවන්ට ඉතිරි වෙයිද? කියලා"අරුණි මුතුමලීaruni@silumina.lkඡායාරූප - උදිත හෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=ay1406083</link>
    <topic>ඔබ අද</topic>
    <author/>
    <content>සිත ළඟ දඟ කළ තරු කැට නෙතු යුග සුපිපුණු මදහස වියපත් වී අද....නෙත රැදි කඳුළක මදහස දැක නැති වියපත් බමරෙකු දුටුවෙමි කලෙකින්සඳ තරු හිනැහුණ සීතල පිණි මත ඔය රුව තව ඇත බොදවී... මැකෙමින්ගෙනවිත් තුටුමල් මහදේ ලැගුම් ගෙන කුළුඳුල් පෙම් සිත මිලින කළෙත් ඔබ...මතකය පෙරදා කඳුළැලි පිසලයි සත්සර මුසුකොට සනසනු මැන... මා... මියෙන තුරා........ මතුමාලිකා රයිගමගල්කිස්සදෙතොල් මත දඟ කරන සිනා රැල්ලක පහස විඳින්නට අවසරයි වී ළබැදි ඔබ වෙතට....පපුතුරේ දැවටෙනා ආදරේ මුදු කුසුම පිපෙන්නට මඟ බලයි වසන්තය දෙපා මුල......තලා පොඩි කර දමා ඈත පියඹා යන්න අවැසි නම් පවන සේ....වසාලමි දෙනෙත් කැට පව් පිරෙයි ඔය හිතට.....තිළිණි විජේමාන්නහොරණසඳු නැග එන්නේ - එක් දිනකට නොවේ හිරු බැස යන්නේ - යළි නොඑන්නට නොවේ, නුඹ මා හැර යන්නේ - යළි නොඑන්නට වුවත්, මගේ ලෝකේ ඉන්නේ - නුඹ පමණක් නොවේජී.ජී. ප්‍රසාදනී නයනමාලීකටුගස්තොටනෙරිය තියා ඉඟ නලවා යන හැටි කදිමයිකීවා කැකිරි පැලෙන ටිකිරි සිනා මී පැණි වාගෙයිකීවා කොණ්ඩ කරල් දෙක බැන්දම හරි හුරුබුහුටියිකීවා නාමලකට වඩා මගේ ළඟ සුවඳයි ඔබකීවා ගමෙන් පිටට කිසි දවසක දෙන්නේ නම් නෑකීවා හේන් කොටා පැල් රැකලා කන්නට දෙන්නම්කීවාකවි කියලා ලඟ ඉඳගෙන තනිය මකන්නම්කීවා මියෙන තුරා ආදරයෙන් මා රැකගන්නම්කීවා තල කුරහන් මුං වැපිරූ හේන් කුඹුරු වඳවූවා හිතේ තිබුණ ළෙන්ගතුකම උඩු සුළඟට මුසුවූවා සරසවියට ඔබ ගියදා නෑනා අමතකවූවා හූල්ලමින් ගම් මැද්දේ මා සදහට තනිවූවාපියසෝම රුද්‍රිගුපුවක්පිටියසදාකාලික නොවූ දිවියේ අරුත කිම යැයි වැටහුණේ මාපියන් මගේ, හිමි සඳුත් මගේ ඈත වෙන් වී ගිය දිනේ....බිලිඳ පණ නල සුළඟ සමඟින් මාව තනි කර ගිය දිනේ පටාචාරාවක් වගෙයි මා කලි යුගයේ යළි බිහි වුණේ....අනිත්‍ය බව සිතට වැටහී දුක පමණි මට හිමි ව‍ුණේ සසර ගමනින් එතෙර වන්නට කසාවත ගත දැවටුණේ...ඉවෝන් ස්ටෙලා වික්‍රමරත්නකිතුල්හිටියාවඔබ මගේ ගුරුතුමා - බොහෝ කල් හඳුනන හදිසි අවැසි දේට - උදව් ඉල්වූ විට කෙලෙස මඟ හරින්නද?එදා ඔබ මගෙන් - ඇසූ පැනයට දෑස් අන්ධව - කන් බිහිරි වූවා නම්- එදවස - කොපමණ හොඳදැයි - දැන් මට සිතේ... සියලු දේ සිදුවී හමාරය මා සිහිනෙන් වත් නොසිතූ .... පරිදි.....!අජන්තා ප්‍රමෝදිනී කාලිංග මුදලිමහරගමමුහුලු සියපත හැකිළෙනා නුඹ මිණි දැවෙන මහ කලුවරේ පතන ම'සුනෙත් ස්නිග්ධ නුඹෙ වත සොයන එක්වන් සිහි‍නයේපවන් මඟ නුබ නරද විලසට සකුස් දිව එන නිම්නයේ කලාපති සිය මරිවි විහිදා බලා සිටියා සොල්මනේඅණට කළඹා සොයා ගත් වෙනුකල් වෙලා නුඹෙ ජීවිතේ රැඳී සිටිනට පැතුම් පැතුවා භද්‍ර සකි වී නුඹෙ හදේමගේ ජනනය සිදුවෙනා දින නැවත ඊළඟ ජන්මයේ ඔබයි මාගේ භද්‍ර මනු සකි මා ඉපදෙනා හැම අත්භවේ....  ආර්.එම්. නිම්හානි ඉෂාරා රත්නායකනාත්තන්ඩියලොවම සනසා දෙසූ බුදු බණ දයා කරුණ ගුණය මුසු කොට මහා ඥානය ලොවට පළකළ තිලෝගුරු බුදු හිමියනි....,යළි වඩින්නට කාලයයි මේ ලොවේ මිනිසුන් නොමිනිසුන් වී අඳෝනා දුක් ගොඩක සිරවී මහා අඳුරක් කර ගසාගෙනඅයාලේ යයි හිමියනි......, යළි වඩිනු මැන දීපයයි මේ සොයා ගුණ දම් දිවා රෑ කල අයෙක් යති හිමියන් දෙසු මඟනිවන ඇත්තේ තව බොහෝ දුර ඉමක් නොපෙනෙන සසර ගමනේ කෙලෙසද මා එතෙර වන්නේ වඩිනු මැන මේ කාලයේකරන්නටත් හැකි කියන්නටත් හැකි සිතන්නට නොහැකිචම්පිකා කුමාරි පදවි - ශ්‍රිපුරඅමාරුවෙන් වෙහෙසවෙලා හදලා වෙසක් පොහොදා රාත්‍රියේ දල්වලා එල්ලුවත් තුරක මට නැත එය බලන්න ඉඩක් මහ මෙරක් මෙන් ආශාව තිබුනත්කරුණාරත්න අත්තනායකගල්ගමුවකර්තෘට ලියන්න | මුද්‍රණය සඳහා</content>
  </post></root>