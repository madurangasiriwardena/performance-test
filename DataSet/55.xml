<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=r1110143</link>
    <topic>අයියාට වෙඩි තබා මරන්න හැදූ මල්ලීට මහාධිකරණයෙන් දෙවසරක සිර දඬුවම්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>ඉඩම් ආරවුල දුරදිග ගොස් එක කුස උපන් සහෝදරයාට වෙඩි තබා මරාදැමීමට තැත් කළ විත්තිකරු මහාධිකරණය හමුවේ වරද පිළිගත් බැවින් වසර දෙකක් බරපතළ වැඩ ඇතිව සිර දඬුවම් නියම කළ විනිසුරුවරයා විසින් එකී සිර දඬුවම වසර පහකට අත්හිටුවන ලදී.සිර දඬුවමට අමතරව තවත් රුපියල් 1000ක දඩයක් නියම කළ විනිසුරු ජයසූරිය මහතා තම සහෝදරයාට රුපියල් ලක්ෂයක (100,000) වන්දියක් ද ගෙවන ලෙසට නියෝග කළේය.2003 දෙසැම්බර් මස 11 දින හෝ ඊට ආසන්න දිනයක දී ඉබ්බාගමුව කිරිදිගල්ලේ දී බස්නායක මුදියන්සේලාගේ විජේරත්න බණ්ඩා නැමති අයට පිස්තෝලයකින් වෙඩි තබා මිනී මැරීමට තැත් කිරීමේ චෝදනාව යටතේ කුරුණෑගල නොයෙල් ද සිල්වා මාවතේ පදිංචි බී. එම්. විජේනායක නැමති අය මෙම නඩුවෙන් චෝදනා ලැබ සිටියේය.මෙම වෙඩි තැබීමට උපයෝගී කර ගත් පිස්තෝලය චෙකොස්ලෝවැකියාවේ නිෂ්පාදිත බ්‍රව්නින් වර්ගයේ පිස්තෝලයකි.පිස්තෝලය විත්තිකරුගේ බවට අධිකරණයේ දී හඳුනාගන්නා ලදී.විත්තිකරු වෙනුවෙන් පෙනී සිටි ජ්‍යෙෂ්ඨ නීතිඥ සුදත් විජේවික්‍රම මහතා අධිකරණයට කරුණු ගෙනහැර දක්වමින් සහෝදරයන්ගේ ඉඩම් ප්‍රශ්නය දුරදිග ගොස් මෙම අවාසනාවන්ත සිද්ධිය සිදුව ඇති බවත් මේ සම්බන්ධයෙන් තම සේවාදායකයා පශ්චාත්තාප වෙන බවත් දැනට හදවත් සැත්කමකට භාජනය වී සිටින 73 හැවිරිදි පෙර වැරදි කිසිවක් නැති මොහු ගැන අනුකම්පා කොට ලිහිල් දඬුවමක් ලබා දෙන ලෙස ඉල්ලා සිටියේය.ගොකරැල්ල පොලීසිය විසින් මෙම නඩුව ගොණුකර තිබුණි.තීන්දුව ප්‍රකාශයට පත්කිරීමෙන් පසු විත්තිකරුගේ ඇඟිලි සටහන් ලබා ගන්නා ලෙසට පොලිසියට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=r1110144</link>
    <topic>ගුණවතීගේ කපටි මොළෙන් රාළහාමිට කටඋත්තර නැතිවෙලා</topic>
    <author>ඉංගිරිය මධ්‍යම සමූහපි‍්‍රයදර්ශනී කහවල</author>
    <content>ගුණවතී අක්කා ගමේ සිටි රූමත්ම කාන්තාව යැයි කීවොත් නිවැරදිය. නමුත් පොඩි පරහකට තිබුණේ ඇගේ වෘත්තියයි.ඇය සැමියාත් සමඟ එක්ව ‘කසිප්පු පෙරීම’ ගජරාමෙට කරගෙන ගියාය. නමුත් පොලිසිය හදිසියේ කළ වැටලීමකට අනුව ඇගේ සැමියා කසිප්පු බැරල් කිහිපයක් ද සමඟින් පොලිස් අත්අඩංගුවට පත්විය. දඬුවම වශයෙන් ඔහුට මාස කීපයක සිර දඬුවමක් නියම වූ අතර කවුරුත් හිතුවේ ඉන්පසු කසිප්පු වෙළඳාමට තිත තැබෙනු ඇතැයි කියාය. නමුත් සැමියා සිටියදීටත් වඩා සාර්ථකව ගුණවතී අක්කා තම ‘බිස්නස් එක’ ජයටම කරගෙන ගියේ ගමේ අනිත් අයගේ ඇස් වලටද කටු අනිමිනි. ප්‍රතිඵලය වූයේ ඇයගේ මෙම ක්‍රියාව සම්බන්ධයෙන් ඇගේම හිතවතෙකුගෙන් පොලිසියට ඔත්තුවක් ලැබීමය.සිද්ධිය ගැන ඇත්ත නැත්ත සොයා බැලීම පිණිස පොලිස් නිලධාරී මහතෙක් එම ස්ථානයට ගියේ ඒ අතරය.කතාව ඇත්තය. ගුණවතී අක්කා කසිප්පු පිරවූ බාල්දියක් සමඟින් නිලධාරියාගේ අතටම හසුවිණි.“අනේ හැබෑට, ගෑණියෙක් වෙලත් තමුසෙට ලැජ්ජාවක් නැද්ද? තමුසෙගෙ මිනිහාත් හිරේ ගියාම අපි හිතුවා ඒකෙන්වත් පාඩමක් ඉගෙන ගනී කියලා. දැන් ඉතින් දෙන්නටම හිරේට යන්න බැරියැ” පොලිස් නිලධාරියා පැවසුවේය.එනපොට එතරම් හොඳ නැත. ගුණවතී අක්කා වටපිට හොඳින් බැලුවාය. පැමිණ ඇත්තේ එක් නිලධාරියෙක් පමණි. ඇය කසිප්පු බාල්දිය පෙරළෙන්නට පයින් පහරක් ගැසුවාය. දැන් ඇයට නඩු දැමීම සඳහා ඔප්පු කිරීමට කිසිදු සාක්කියක් නැත.“මොකක්ද ගෑනියෙ උඹ මේ කළේ. හිටපන් මං උඹට නඩු දානවා. මේ කරපු වැඩෙත් එකතු කරලා. නිලධාරියාට යකා නැග ඇත.“මොකක්ද රාළහාමි, මං කරපු වැරැද්ද?” ගුණවතී අක්කා අඟර දඟර පාමින් පොලිස් නිලධාරියාගෙන් ඇසුවේ කිසිවක් නොදන්නවාක් මෙනි.“වැරැද්ද? ඇයි ගෑණියේ උඹ කසිප්පු පෙරුවේ නැද්ද?” නිලධාරියා ප්‍රශ්න කළේ යක්ෂාවේෂයෙන් මෙන්ය.“ඉතිං රාළහාමි, කෝ කිසිම සාක්කියක් නෑනේ” ගුණවතී අක්කා නොබියව ප්‍රශ්න කළාය.“තව සාක්කි මොකටද? උඹ පයින් ගහලා පෙරළුවට මෙතන කසිප්පු බාල්දියක් තිබුණා. උඹ ළඟ කසිප්පු පෙරන්න අවශ්‍ය බඩුත් තියෙනවා. කසිප්පුත් පෙරනවා. පෙරන්න ඕනි පරිසරෙත් මෙතන තියෙනවා” ඔහු පැවසුවේ ඇගේ නිවස වටකර පිහිටි කැළෑව පෙන්වමිනි.“හරි රාළහාමි, මට එහෙම කියලා නඩු දාන්න. මං රාළහාමිට විරුද්ධව පැමිණිල්ලක් කරනවා. රාළහාමි මට අතවර කරන්න ආවා කියලා” ඇය පැවසූ විට පොලිස් නිලධාරියා උඩබිම බැලුවේ “මේ මොන විකාර කතාවක්දැයි” සිතාගත නොහැකිවය.“උඹට පිස්සු හැදිලද ගෑණියේ? උඹ කොහොමද ඒක ඔප්පු කරන්නේ? කෝ සාක්කි?” ඔහු ඇගේ ඇඟට කඩා පැන්නේය.ඇයි දැන් රාළහාමිත් සාක්කි නැතුව මට නඩු දාන්න හදන්නේ. ඒ වගේ තමයි රාළහාමි ගාව ඒ වැඩේ කරන්න අවශ්‍ය බඩුත් තියෙනවා. ඒ දේ කරන්න අවශ්‍ය පරිසරෙත් තියෙනවා. දැන් මෙතන ඉන්නේ මං විතරනේ තනියෙන්” ඇය නිවස වටා ඇති කැළය පෙන්වමින් පැවසුවේ ඇඟට පතට නොදැනිය.“හොඳයි, උඹ අදට බේරුනා කියලා හිතා ගනින්. උඹව පොලිසියට අරන් ගියදාට මේ හැම දේටමත් එක්කයි උඹට අපි නඩු දාන්නේ” යැයි පැවසූ පොලිස් නිලධාරියා පරාජිතව ආපසු හැරුණේ ගුණවතී අක්කාගේ උපහාසාත්මක හිනා හඬ මැදය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=r1110145</link>
    <topic>අසූ හැවිරිදි කතකට වධහිංසා පැමිණ වූ සැකකරුට විරුද්ධව මහාධිකරණයේ නඩු</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>අසුහතර හැවිරිදි කාන්තාවගේ උදරය පාගා වදහිංසා පමුණුවමින් අමානුෂික ලෙස වධහිංසා කිරීමේ නඩුවක් කුරුණෑගල මහාධිකරණයේදී පසුගියදා දිගහැරුණි.2006.12.12 දින හෝ ඊට ආසන්න දිනයකදී සිල් සමාදන්වීම සඳහා වාරියපොළ නගරයට ගොස් අවශ්‍ය අඩුවැඩිය ලබා ගෙන කටුමැටි ගැසූ නිවෙසට ඇතුළුවූ වයෝවෘද්ධ කාන්තාව ඇඳුම් මාරුකරද්දී කාමරයට රිංගු විත්තිකරු මේ කාන්තාව බිම පෙරළා උදරය පාගා වද හිංසා කොට අතවර කළ බැව් අධිකරණයේදී හෙළිදරව් විය.රත්නායක මුදියන්සේලාගේ තිස්ස රණසිංහ (36) නැමැත්තෙක් මෙම නඩුවෙන් චෝදනා ලැබ සිටියේය.මහාධිකරණ විනිසුරු යු. එල්. ජයසූරිය මහතා, වයෝවෘද්ධ කාන්තාව අමතා , විත්තිකූඩුවේ සිටින අය අදුනාගන්න පුළුවන්දැයි විමසූ විට ඇය පවසා සිටියේ ළගට ගියොත් අඳුනන්න පුළුවන්කියා.මෙහිදී උසාවි තෝල්ක සහ කාන්තාවන් දෙදෙනෙක් සමඟ විත්තිකූඩුව ළඟට පයින්ම ඇවිදගෙන ගිය පැමිණිලිකාරිය මේ ඉන්නෙ මූ තමා” මේ අපරාධය කළේ “ කියමින් විලාප දෙන්න වූවාය.රජයේ නීතිඥ උදාර කරුණාතිලක මහතා විසින් අසන ලද ප්‍රශ්නයකට උත්තරදුන් උක්කුඅම්මා මට දුවලා පස් දෙනෙක් ඉන්නවා. පුරුෂයා ලගදී මැරුණා. දුවලා කසාද බැදල වෙන්වෙලා ඉන්නෙ. ඔවුන් මට සලකන්නෙ නැහැ. එක පිරිමි දරුවෙක් හිටියා. එයා තමා මට සැලකුවේ. එයා අකාලයේ මියගියා. මම තනිවුනා.කාත් කවුරුත් නැති මගේ ඉඩම් කෑල්ල අල්ලා ගන්න මොහු මට හිරිහැර කරදර කරනවා. පැමිණිලිකරු ඉන්නෙ පාරෙන් එහා පැත්තෙ.මෙහිදී සෙසු සාක්‍ෂිකරුවන් කැදවු විනිසුරුවරයා වැඩිදුර විභාගය 2012.01.04 දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=s1110141</link>
    <topic>බීච් වොලිබෝල් ආධිපත්‍යය ශ්‍රී ලංකාවට</topic>
    <author>ජගත් ගුණවර්ධන හම්බන්තොට සිට...</author>
    <content>ප්‍රථම වතාවට පැවැත්වෙන දකුණු ආසියානු වෙරළ ක්‍රීඩා උළෙලේ බීච් වොලිබෝල් තරග බිමේ සිය ආධිපත්‍යය පැතිරවූ ශ්‍රී ලංකා ක්‍රීඩක ක්‍රීඩිකාවෝ ලක්මව රනින් හා රිදියෙන් බැබලවීමට ඊයේ සමත් වූහ.බීච් වොලිබෝල් (වෙරළ වොලිබෝල්) පිරිමි මෙන්ම කාන්තා තරගවලද අවසන් තරගයට පිවිසීමට ශ්‍රී ලංකා ‘අංක 1’ හා ‘අංක 2’ කණ්ඩායම් සමත් වූහ.කාන්තා අවසන් තරගයේදී තරග වට 2 - 1 ක් ලෙස ජය අත්කර ගැනීමට ශ්‍රී ලංකා අංක 2 කණ්ඩායම සමත්විය. පළමු වටයේදී ලකුණු 17 - 21 ක් ලෙස අංක 1 කණ්ඩායම ජයග්‍රහණය කළ ද, දෙවැනි වටයේදී ලකුණු 21 - 9 ක් සහ තුන්වැනි වටයේදී ලකුණු 17 - 15 ක් ලෙස ජය හිමි කර ගනිමින් රන් පදක්කම දිනා ගැනීමට අංක 2 කණ්ඩායම සමත් විය.පිරිමි අවසන් තරගයේ රන් පදක්කම දිනා ගනු ලැබුවේ අංක 1 කණ්ඩායම විසිනි. ඒ තරග වට 2 – 0 ක් ලෙස ය.පළමු වටයේදී ලකුණු 21 - 17 ක් ලෙස ජය ගත් අංක 1 කණ්ඩායම දෙවැනි වටයේදී ලකුණු 21 - 11 ක් ලෙස තරගයේ ජය හිමි කර ගත්තේය.ප්‍රථම දකුණු ආසියාතික වෙරළ ක්‍රීඩා උළෙලේ හෑන්ඩ්බෝල් රන්පදක්කම ඉන්දියාව සහ පාකිස්තානය සම සූරයන් බවට පත්වෙමින් අතිශය තියුණු මුහුණුවරකින් නිමාවට පත්විය. ඊයේ හම්බන්තොට වෙරළ පරිශ්‍රයේ පැවැති මේ අවසන් තරගයේ දී පළමු වටය ලකුණු 26 – 16 ක් ලෙස පාකිස්තානය ජයගත් අතර දෙවන වටය ලකුණු 18 – 16 ක් ලෙස ඉන්දියාව ජයගනු ලැබීය.මේ අනුව තරග වට 2 – 0 කින් ශ්‍රී ලංකා කණ්ඩායම පරාජය කළ. ඇෆ්ගනිස්තානයට රිදි පදක්කමත්, ශ්‍රී ලංකාවට ලෝකඩ පදක්කමත් පිරිනැමීමට ක්‍රීඩා උළෙලේ තාක්ෂණික කමිටුව තීරණය කළේය.මේ අතර වෙරළ වොලිබෝල් පිරිමි තරගයේ ලෝකඩ පදක්කම සඳහා ඉන්දියා 1 කණ්ඩායම හා මාලදිවයින 1 කණ්ඩායම් අතර පැවැති තරගයේ දී තරග වට 2 – 0 ක් ලෙස ඉන්දියාවට ජය හිමිවිය.ශ්‍රී ලංකා කණ්ඩායම හා පාකිස්තාන කණ්ඩායම අතර පැවැති නෙට්බෝල් තරගයේදී ලකුණු 22 – 17 ක් ලෙස ශ්‍රී ලංකා කණ්ඩායමට ජය හිමිවිය.තුරග තරග ඊඥචථ ඉඹචපඤ ඉසව්වේදි ලකුණු 70 ක් ලබාගත් ඉන්දීය කණ්ඩායම රන් පදක්කමද ලකුණු 60 ක් ලබාගත් නේපාල කණ්ඩායමට රිදී පදක්කමද ලෝකඩ පදක්කම ලකුණු 50 ක් ලබාගත් ශ්‍රී ලංකා කණ්ඩායමටද හිමිවිය. මේ අතර හම්බන්තොට වෙරළ ක්‍රීඩා පරිශ්‍රයේදී ඊයේ ශ්‍රී ලංකා වෙරළ නෙට්බෝල් කණ්ඩායම මාලදිවයින් නෙට්බෝල් කණ්ඩායම පැරදවීමට සමත් විය. තරගයේ ආරම්භයේ සිටම පිටිය පුරා තම අණසක පතුරුවා ගනිමින් ශ්‍රී ලංකා ක්‍රීඩිකාවෝ ලකුණු 21 – 15 ක් ලෙස ජයග්‍රහණය වාර්තා කළහ.ශ්‍රී ලංකාව වෙනුවෙන් නිරෝෂා සූරියආරච්චි ලකුණු 9ක් ද සුරේඛා කුමාරි හා කාංචනා ජයවීර ලකුණු 6 බැගින් ද රැස් කළහ.මේ අතර නෙට්බෝල් පළමු වටයේ තරගයෙන් පාකිස්තාන කණ්ඩායම ඉන්දියානු කණ්ඩායම වෙතින් ලකුණු 27 – 14 ක පරාජයක් ලැබීය.පාකිස්තාන කණ්ඩායම හා මාලදිවයින් කණ්ඩායම අතර පැවැති නෙට්බෝල් තරගයේදී ලකුණු 22 – 15 ක් ලෙස මාලදිවයින් කණ්ඩායමට ජය හිමි විය.අශ්වාරෝහක තරගවලදී ඉන්දීය කණ්ඩායමට තවත් රන් පදක්කම් 2 ක් හිමි විය. නිමාවට පත් වූ අශ්වාරෝහක ‘ටීම් ලාන්ස්’ ඉසව්වේදී රන් පදක්කම ඉන්දීය කණ්ඩායමද රිදී පදක්කම නේපාල කණ්ඩායමද ලෝකඩ පදක්කම පාකිස්තාන කණ්ඩායමද දිනුගනු ලැබූහ.අශ්වාරෝහක ‘ඉන්ඩියන් ෆයිල්’ ඉසව්වේදී ද රන් පදක්කම ඉන්දීය කණ්ඩායමද රිදී පදක්කම පාකිස්තාන කණ්ඩායමද හිමිකර ගත් අතර ශ්‍රී ලංකා කණ්ඩායම ලෝකඩ පදක්කම දිනාගත්තේය.මේ අනුව තවමත් පදක්කම් සටහනේ පෙරමුණ ගැනීමට ඉන්දියාව සමත්ව සිටින අතර කරට කර සටනක් දෙමින් ශ්‍රී ලංකාව දෙවැනි ස්ථානයේ පසුවේ.අද දකුණු ආසියානු වෙරළ ක්‍රීඩා උළෙලේ අවසන් දිනය වන අතර නෙට්බෝල් තරගයේ අවසන් තරගය හවස් වරුවේ පැවැත්වීමට නියමිතය.ප්‍රථම දකුණු ආසියාතික වෙරල ක්‍රීඩා උළෙලේ සමාප්ති උළෙල පාර්ලිමේන්තුවේ කථානායක චමල් රාජපක්ෂ මහතාගේ ප්‍රධානත්වයෙන් පස්වරු 7.00 ට හම්බන්තොට වෙරළ ක්‍රීඩා සංකීර්ණයේදී පැවැත්වේ.ක්‍රීඩා අමාත්‍ය මහින්දානන්ද අලුත්ගමගේ විදේශ රැකියා ප්‍රවර්ධන අමාත්‍ය ඩිලාන් පෙරේරා, ඌව ප්‍රධාන අමාත්‍ය ශෂින්ද්‍ර රාජපක්ෂ ඇතුළු හම්බන්තොට දිස්ත්‍රික්කයේ මැති ඇමැතිවරුන් රාශියක් මීට සහභාගිවීමට නියමිතව ඇති අතර සමාප්ති උළෙල සංස්කෘතික විශේෂාංග සහිතව ත්‍රිවිධ හමුදාව සංදර්ශනවලින් අලංකාර කර ඇතැයි සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=s1110142</link>
    <topic>ශ්‍රී ලංකා පිල අද එක්සත් අරාබි එමීර් රාජ්‍යයට</topic>
    <author>වර්නන් ගුණසේකර</author>
    <content>තිලකරත්න ඩිල්ෂාන්ගේ කණ්ඩායම පාකිස්තානයට එරෙහි ක්‍රිකට් තරගමාලාවට සහභාගි වීම පිණිස අද උදෑසන එක්සත් අරාබි එමීර් රාජ්‍යය බලා පිටත්ව යයි.ශ්‍රී ලංකා කණ්ඩායම මේ සංචාරය තුළ දී පාකිස්ථානය සමඟ ටෙස්ට් තරග 3කටත්, ජාත්‍යන්තර එක් දින තරග 5 කටත් , විස්සයි 20 තරගයකටත් සහභාගි වනු ඇත.අබුඩාබි , ඩුබායි හා සාජා, හිදී මේ තරග පැවැත්වෙන අතර සංචාරයේ පළමු ටෙස්ට් තරගය ලබන 18 වැනිදා අබුඩාබි ආරම්භ වනු ඇත.ශ්‍රී ලංකා පාකිස්තාන තරග සටහන මෙසේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=s1110143</link>
    <topic>මේ වසරේ ජගත් මලල ක්‍රීඩා පිටියේ උපරිම දක්‍ෂතා ලේඛනයට ශ්‍රී ලංකාවෙන් 6ක්</topic>
    <author>පි‍්‍රන්ස් ගුණසේකර</author>
    <content>ජාත්‍යන්තර මලල ක්‍රීඩා පිටියේ උපරිම දක්‍ෂතා දැක්වූ ක්‍රීඩක ක්‍රීඩිකාවන්ගේ ලේඛනයට ශ්‍රී ලංකාවෙන් හයදෙනකු ඇතුළත්ව ඇත.ජාත්‍යන්තර මලල ක්‍රීඩා සම්මේලනය මගින් ප්‍රකාශිත මේ වසරේ උපරිම දක්‍ෂතා දැක්වූ ක්‍රීඩක ක්‍රීඩිකාවන් අතරට චන්ද්‍රිකා සුභාෂිනී (මී. 400), ක්‍රිස්ටීන් සොනාලී (මී. 400 කඩුලු), චමින්ද විජේකෝන් (මී. 1500), මංජුල කුමාර (උස පැනීම), සචිත් මධුරංග (හෙල්ල විසිකිරීම), හා වරුණ ලක්‍ෂාන් (හෙල්ල විසිකිරීම) ඇතුළත්ව සිටිති.වසර 2005 දී ජාත්‍යන්තර තලයේ උපරිම දක්‍ෂතා දැක්වූ ක්‍රීඩක ක්‍රීඩිකාවන් අතරට සුසන්තිකා ජයසිංහ, දමයන්ති දර්ශා, මංජුල කුමාර හා ප්‍රසන්න අමරසේකර ඇතුළත්ව සිටි අතර එම වසරට පසුව මෙවර වැඩිම පිරිසක් උපරිම දක්‍ෂතා දැක්වූවන්ගේ ලේඛනයට ශ්‍රී ලංකාවෙන් ඇතුළත්වීම විශේෂත්වයකි.චන්ද්‍රිකා සුභාෂිනී මීටර් 400 ඉසව්ව තත්පර 52.52 කින් රියෝද ජැනයිරෝ හී පැවැති ලෝක ආරක්‍ෂක සේවා තරගාවලියේදී නිමකිරීමට සමත් වූවාය.මේ ඉසව්වේ හොඳම කාලය මේ වසරේදී වාර්තා කොට ඇත්තේ රුසියාවේ ඇනස්ටාසියා කැපචින්සිකෙයා වන අතර ඇයගේ කාලය තත්පර 49.35 කි.ක්‍රිස්ටීන් සොනාලී මීටර් 400 කඩුලු ඉසව්ව තත්පර 56.83 කින් කෝබේ හී පැවැති ආසියානු සූරතාවලියේදී නිමාකරමින් ලෝකඩ පදක්කම දිනා ගත්තාය.එම ඉසව්වේ හොඳම කාලය මේ වසරේදී වාර්තා කර ඇත්තේ ඇමරිකාවේ ලසින්ඩා ඩේමුස් වන අතර ගත කළ කාලය තත්පර 52.47 කි.චමින්ද විජේකෝන් මීටර් 1500 ඉසව්ව විනාඩි 3:39.61 කින් ඩේගු හි පැවැති ලෝක සූරතාවලියේදි නිමා කළ අතර මේ වසරේ හොඳම කාලය කෙන්යාවේ ඇසබෙල් කිප්රෝප් (වි. 3:30.46) වාර්තා කළේය.දියගම පැවැති ජාතික සූරතාවලියේදී උස පැනීමේ ඉසව්ව මීටර් 2.24 කින් නිමකිරීමට මංජුල කුමාර සමත් වූවේය. උස පැනීමේ හොඳම දක්‍ෂතාව මේ වසරේ දක්වා ඇත්තේ ඇමරිකාවේ ජෙසී විලියම්ස් (මී. 2.37) විසිනි.දියගම ජාතික සූරතාවලියේදී හෙල්ල විසිකිරීමේ ඉසව්වෙන් දක්‍ෂතා දැක්වූ සචිත් මධුරංග (මී. 77.29) හා වරුණ ලක්ෂාන් (මී. 75.41), ජගත් කෙළිබිමේ උපරිම දක්‍ෂතා දැක්වූවන්ගේ ලේඛනයේ සිටිති. මේ වසරේ හෙල්ල විසිකිරීමේ හොඳම දක්‍ෂතාව නෝර්වේජියානු ක්‍රීඩක ඇන්ඩරස් තෝර්කිල්ඩ්සන් (මී. 90.61) දක්වා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=f1110141</link>
    <topic>පුංචි ඡන්දයක් වුණත් ප්‍රතිඵලය පුංචි නෑ</topic>
    <author/>
    <content>පළාත් පාලන මැතිවරණයෙන් ජනතාව ජාත්‍යන්තරයට ප්‍රබල පණිවුඩයක් දී ඇති බව පවසන ආචාර්ය ප්‍රතිභා මහානාමහේවා මහතා පළාත් පාලන මැතිවරණ ක්‍රමය සංශෝධනය කිරීමට රජය අදහස් කිරීම කාලීන අවශ්‍යතාවක් බව පවසයි.යූ. ඇන්. පී. ය ඔවුන්ගේ හුදෙකලා දිනුම වුවත් ලබා ගත්තෙ රජයට කරන්න පුළුවන් හැම වර්ගයකම අවලාද නගලයි. ඔවුන්ට මෙයට වඩා නගන්න වෙනත් චෝදනා නැහැ. නමුත් සමස්ත මැතිවරණ ප්‍රතිඵලයෙන් පෙන්නුම් කරන්නෙ ජනතාව නැවත වරක් රජය කෙරෙහි විශ්වාසය තබා තිබෙන බවයි.මේ මැතිවරණ ප්‍රතිඵලය පළාත් පාලන මැතිවරණයට පමණක් නොවෙයි ජාත්‍යන්තරයටත් අදාළයි.මේ ඡන්දයෙන් ආණ්ඩුව පැරදුණා නම් ප්‍රතිඵලය පුංචි නැහැ. විජාතික බලවේග ශ්‍රී ලංකාවට මැදිහත් වෙන්න මේක අවස්ථාවක් කර ගන්නවා. ඔවුන්ගේ උත්සාහය කිසියම් මාර්ගයක් යොදා ගෙන ඇතුල්වෙලා රට බෙදන්නයි. ඒ නිසා අපි මේ ඡන්ද ප්‍රතිඵලය පුංචි ඡන්දයක පුංචි ප්‍රතිඵලයක් කියලා හිතන්න නරකයි.ලිබියාවට බටහිර රටවල් අතපොවන්න පටන් ගත්තේ ජනතා සහය රජයට නැති අවස්ථාවක් උදාවූ මොහොතේයි. ජනතා සහය තිබෙන රජයකට එරෙහිව කවර ආකාරයක බලවතෙකුට වුවත් බලපෑමක් කරන්න අපහසුයි. රට ඇතුළේ ජනතාව රජය සමඟ නැත්නම් ඔවුන්ට ප්‍රශ්න ඇති කරන්න පහසුයි. ඒ නිසා ජනතාව ජනාධිපතිතුමා ගැන හා ආණ්ඩුව ගැන විශ්වාසය තැබීමෙන් බැන්කී මුන්ට හා ජාත්‍යන්තරයට හොඳ පණිවිඩයක් දී තිබෙනවා.යුද ජයග්‍රහණය ලබා ගෙන දැන් වසර දෙකක් පසුවී තිබෙනවා. ඉන් පස්සෙ රජය ආර්ථික සංවර්ධන සැලැස්මක් සකස් කර මහා පරිමාණ ව්‍යාපෘති ක්‍රියාවට නඟා තිබෙනවා. මෙයින් දහස් ගණනකට රැකියා ලැබුණා. ඒවායේ ප්‍රතිඵල ලැබෙමින් තිබෙනවා. ඒ නිසා මේ ජයග්‍රහණ සියල්ලම යුද ජයග්‍රහණ නිසා ලැබුණයි කියන්න බැහැ.අනිත් අතට අපි ශ්‍රී ලංකාව ඇතුළෙ ත්‍රස්තවාදය පරාජය කළාට ජාත්‍යන්තරය තුළ තවමත් ඔවුන් ක්‍රියාත්මක වෙනවා. ශ්‍රී ලංකාවට විරුද්ධව මානව හිමිකම් චෝදනා ගෙනෙන්නේ ඒවායේ ප්‍රතිඵලයක් හැටියටයි. මේවට මුහුණ දෙන්න ශක්තිමත් රජයක් තිබිය යුතුයි. ජනතාව උදව් කරලා තිබෙන්නෙ එහෙම රජයක් හදන්නයි. මේ වෙන කොට අපිට විරුද්ධව ජාත්‍යන්තර අධිකරණවල නඩු 20 කට ආසන්න ප්‍රමාණයක් ත්‍රස්තවාදය පරාජය කිරීමේ හේතුව මත පවරලා තිබෙනවා. ඒවා ජයග්‍රහණය කළ යුතුයි.ශ්‍රී ලංකාවෙ කිසිම අවස්ථාවක නගර සභාව එක පැත්තකයි, පාර්ලිමේන්තුව වෙන පැත්තකයි, පළාත් සභාව තව පැත්තකයි තිබිලා සංවර්ධනය වෙලා නැහැ. ඒ නිසා දැවැන්ත සංවර්ධනයක් ඇතිවෙන්න නම් මේ තුනම එකම ජාලයක් වගේ සිටිය යුතුයි.පාර්ලිමේන්තුව තිබෙන්නෙ එ. ජ. නි. ස. යටතේ. පළාත් සභාවත් ඔවුන් යටතේ. ඒ නිසා ඔවුන්ට පළාත් පාලන ආයතනවලත් බලය ලැබීම හොඳ දෙයක්. මේකෙන් වෙන්නෙ දැන් සෑම ආයතනයක් අතරම හොඳ ඒකීයභාවයක් තිබෙන බවයි. ඒකත් එක්ක අපිට සාර්ථක ගමනක් යන්න පුළුවන්.මම ඒ කතාව නොපිළිගන්නෙ හේතුවක් ඇතිවයි. මේ සෑම ආයතනයකම විපක්ෂයක් සිටිනවා. විපක්ෂය හදන්නෙ ඔබ හෝ මම නෙමෙයි. දුර්වල විපක්ෂයක් ඇතිවීමෙන් පේන්නේ ජනතාව ඔවුන් කියන දෙය පිළිගෙන නැති බවයි.ජනාධිපතිතුමා රජය දුර්වල වෙන්න දුන්නෙ නැහැ. දැන් රජය දිනන්නෙ යුද ජයග්‍රහණ නිසා නෙවෙයි. බටහිර රටවල පවා ආර්ථිකය කඩා වැටෙද්දී මේ රජය රට ගොඩ ගත්තේ නැද්ද?. මේ පුංචි මැතිවරණය ජනමත විචාරණයක්.ගම්බද නගරබද කියලා බෙදන්න බෑ. සමස්ත ජනතාවම රජය සමඟ සිටින බව නැවත වරක් මේ මැතිවරණ ප්‍රතිඵලයෙන් ඔප්පු කර තිබෙනවා. මහනුවර බලන්න. ඒ නගර සභාව වසර 58 කට පසු ජයග්‍රහණය කර තිබෙනවා. කොලොන්නාව වසර 38 කට පසු සන්ධානය දින්නා. නුවරඑළිය, බදුල්ල, මාතලේ, කුරුණෑගල, හම්බන්තොට, දෙහිවල ගල්කිස්ස වගේ නගර සභා බහුතරයක බලය සන්ධානයට ලැබුණා.ශ්‍රීලනිප යට අත්තනගල්ල කොයිතරම් වාසියක් ගෙන එනවද ඒ තරම්ම වාසියක් මැද කොළඹ එජාප යට ලබා දෙනවා. මේවා අරටු බැහපු ආසන. නමුත් රජයට ඔවුන්ගේ මතය ජනතාවට පිළිගත හැකි පරිදි ගෙනයන්න පුළුවන් වුණා නම් කොළඹ මැතිවරණ ප්‍රතිඵලය මෙයට වඩා වෙනස් වේවි.විපක්ෂය ජනතාව භීතියට පත් කරලා ඒකේ වාසිය ගත්තා. නමුත් ඔවුන්ගේ ඡන්ද පදනම සේදී යමින් තිබෙන බව පෙනෙනවා. එ. ජා. පයට දින්නයි කියලා අත පිහදා ගන්න බෑ. ඔවුන්ට තව වසර 5 කින් විශාල ප්‍රශ්නයකට මුහුණ දෙන්න වෙනවා.පාර්ලිමේන්තුව හරි පළාත් සභාව හරි කරන වැඩ නගර සභාවකට කරන්න බෑ. නගර සභා සතු පනතෙන් ඔවුන්ට පැවරිලා තිබෙන මූලික බලතලය තමයි වරිපනම් බදු එකතු කිරීම ජනතාවට සුබ සාධන ව්‍යාපෘති සකස් කිරීම, කුණු ප්‍රශ්නය විසඳීම වගේ දේවල්. නිවාස භාරව කටයුතු කරන්න නගර සභාවට බලයක් නැහැ. ඒක කරන්න ඔවුන්ට ආදායමකුත් නැහැ. ප්‍රේමදාස ආණ්ඩුව කාලේ නිවාස දස ලක්ෂයේ සැලැස්ම ආවෙ නගර සභාවෙන් නෙවෙයිනේ.එදා ඉදලම පාවෙන නැත්නම් මධ්‍යස්ථ ඡන්ද දායකයින් ඉඳලා තිබෙන්නෙ එ. ජ. නි. සන්ධානය සමඟයි. නුවර හා නුවරඑළිය සන්ධානය දිනුවෙ මධ්‍යස්ථ ජනතාවගේ සහය නිසයි. ඔවුන් හොඳට කිරා මැනලා ආණ්ඩුවට ඡන්දය දුන්නා. ඔවුන්ට පෙනෙනවා සංවර්ධනයේ පැත්ත මොකක්ද කියලා. යූ. ඇන්. පී. යට නායකත්වයක් නැහැ. කල්ලිවාදය රජයනවා. පක්ෂයේ අයිතියට දෙගොල්ලො ගහ ගන්නවා. ජේ. වී. පි. යත් අද වෙන කොට එ. ජා. ප. යට වෙනස් නැහැ. මේ වෙලාවේ ස්ථාවර ආණ්ඩුව විතරයි.පළාත් පාලන ක්‍රමය සංශෝධනය කිරීම වගේම මැතිවරණ ක්‍රමය වෙනස් කරන්න යෝජනා කෙරෙන දිනේෂ් ගුණවර්ධන කමිටු වාර්තාව ක්‍රියාවට නැගිය යුතුයි. එකම පක්ෂයේ අය ගහ මරා ගත්ත ක්‍රමය වෙනස් විය යුතුයි. ඊට අමතරව මැර දේශපාලනයට පාර කියන නීති විරෝධී ගිනි අවි භාවිතය නැවැත්විය යුතුයි. මේ යන ක්‍රමය ඉදිරියට ගියොත් කාටවත් දේශපාලනය කරන්න බැරිවේවි. මේ ක්‍රමයෙන් බිහි කරන්නෙ ජනතාවට හිතවත් නියෝජිතයෝ නෙවෙයි. ඒ නිසා නැවත සැබෑ නියෝජිතයන් තේරෙන ක්‍රමයක් හදන්න මැතිවරණ ක්‍රමය සංශෝධනය විය යුතුයි. එතනදී කේවල ක්‍රමයට 75 % ක් හා සමානුපාතික ක්‍රමයට 25 % ක් දිය යුතුයි.හැම පක්ෂයකම නාම යෝජනා නොලැබෙන අපේක්ෂකයන් සිරිතක් විදිහට ස්වාධීනව ඉදිරිපත් වෙනවා. මේ වතාවෙ කොළඹ මහ නගර සභාවෙ ඡන්ද පත්‍රිකාව කොච්චර දිගද බලන්න. මේක ලෝක විහිළුවක්. මෙදා පාර ඡන්ද ප්‍රතිඵලය දිහා බැලුවම පේනවා ජනතාව තුන්වන පාර්්ශවයක් ගැන හිතලා නැති බව.ස්වාධීන කණ්ඩායම් ඉදිරිපත්වීම පාලනය වෙන විදිහේ නීතියක් හැදෙන එක හොඳයි. හැමෝටම ඡන්දෙ ඉල්ලන්න බෑනේ. ජනතාව පිළිගත්ත ක්‍රමයකට යන්න ඕනෙ. පක්ෂ ක්‍රමයක් වුවමනා නැත්නම් අපිට රාජ්‍ය මන්ත්‍රණ සභා යුගයට ආපහු යන්න පුළුවන්. ස්වාධීන කණ්ඩායම් කොයිතරම් කාලයක් බලයේ ඉදලා තිබෙනවාද ? ඔවුන් මොකක් හරි පක්ෂයකට එකතු වෙනවා. සම සමාජ පක්ෂය කෝට්ටෙ වෙනම ඉල්ලුවට එතැනින් දින්නෙ ඔවුන්ගේ අපේක්ෂකයන් නෙවෙයි. පොදු පෙරමුණේ නාම යෝජනා නොලැබුණු කෙනයි. සම සමාජය බෝට්ටුවක් වුණ එක විතරයි වුණේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=f1110142</link>
    <topic>දරුවන් ගැන ඉස්ලාමයෙන්</topic>
    <author>ජෙන්නත් ඔසීලා ජෙයිනුල් ආබ්දීන්</author>
    <content>ඔක්තෝම්බර් මාසය ළමයින්ට විශේෂයි. ඒ ලෝක ළමා දිනය ඔක්තෝම්බර් 1 වැනිදාට යෙදී තිබීම නිසයි. ළමයින් කෙරෙහි විශේෂ සැළකිල්ල දැක්වීම සඳහා දෙමව්පියන්ගේ , ගුරුවරුන්ගේ හා වැඩිහිටියන්ගේ අවධානය යොමු කිරීම මෙහි අරමුණයි. මෙම දිනයේ ළමුන්ට තෑගි බෝග , රස කැවිලි, පොත් පත් ආදිය තෑගි වශයෙන් ලැබුණු අතර සැණකෙලි, විවිධ ප්‍රසංග හා නාට්‍ය වැඩසටහන් වලට සහභාගි වී සතුටක් විඳින්නට අවස්ථාව ලැබුණා.මෙම කටයුත්ත හොඳ නමුත් එහි තවත් පැත්තක් තිබෙන බව සැළකිල්ලට ගත යුතුයි. ඇතැම් දරුවන්ට සුඛෝපභෝගි ජීවිතයක් ගතකරන්නට අවස්ථාව ලැබී තිබෙන අතර තවත් පිරිසක් ඉතා අසරණ තත්ත්වයෙන් පසුවෙනවා. ඇතැම් දරුවන්ට මවගේ කුසේ සිටින අවස්ථාවේදීම ජීවත් වීමේ අයිතිය අහිමි වෙනවා. සමහර දරුවන් ඉපදුන මොහොතේ තවත් සමහර අය මාස ගණනකදී හෝ අවුරුද්දක්, දෙකක් ගතවන විට විවිධ හේතූන් නිසා ඉතාමත් ශෝචනීය තත්ත්වයට පත්වෙන අවස්ථා දකින්න ලැබෙනවා.ඉස්ලාම් පවසන ආකාරයට අප සියලු දෙනාටම ජීවය ලබා දෙන්නේ අල්ලාහ්. එම ජීවයට හානි කරන්නට හෝ විනාශ කරන්නට මෙලොව කිසිවෙකුට අයිතියක් නැහැ. අසාධ්‍ය රෝගයකින් පෙළෙන කෙනෙක් හෝ වේදනාවෙන් පෙළෙන කෙනෙකු වෙනුවෙන් යා අල්ලාහ් මොහුගේ වේදනාවෙන් මිදීම සඳහා මොහුට මරණය ලබා දෙන්න” යනුවෙන් ප්‍රාර්ථනා කිරීමට පවා අවසර නැත.අල්ලාහ් ලබා දුන් ජීවය කෙසේ කවදා ගත යුතු ද යන්න තීරණය කරන්නේ අල්ලාහ්ම ය. මනුෂ්‍යයින්ගේ යුතුකම හා වගකීම වන්නේ අල්ලාහ් ලබා දුන් ජීවය ආරක්ෂා කිරීමයි. මවගේ කලලයේ පිළිසිඳ ගත් දින සිට බිහි කරන තුරු හා බිහිකළ පසුත් එය ආරක්ෂා කළ යුතු අන්දම ඉස්ලාමයෙන් පැහැදිලි කෙරෙනවා.කුඩා දරුවා පිපෙන්නට ආසන්න මල් කැකුළක් බවත් එය අකාලයේ පරවෙන්නට ඉඩනොදී රැක බලාගත යුතු බවත් වරක් මුහම්මද් නබිතුමාණෝ දේශනා කළා. ඉස්ලාමය ව්‍යාප්ත වෙන්නට පෙර අරාබි රටවලත් කුඩා දරුවන්ට හිංසා පීඩා සිදු කළ බව ඉතිහාසයේ සඳහන් වෙනවා. ළමුන් දෙමව්පියන්ට පමණක් හිමි වස්තුවක් නොව ඔවුන් මුලු සමාජයටම හිමිකම් ඇති වස්තුවක් බව මුහම්මද් නබි තුමා දේශනා කෙළේ ඒ නිසා යි. විශේෂයෙන් ගැහැණු දරුවන්ට එදා බොහෝ කෙනෙහිලි කම් කළ බවත් ජීවත් ස;ම් අයිතිය පවා අහිමි වූ බවත් සඳහන් වෙනවා. නබිතුමාගේ දේශනාවලින් පසු ගැහැණු දරුවන්ට පමණක් නොව, හැම දරුවෙකුටම තම අයිතිවාසිකම් හා උරුමයන් ලබා ගැනීමට අවස්ථාව උදා වුණා. දරුවන්ට ආදරය, සෙනහස නොදක්වන අයත් වැඩිහිටියන්ට සැළකිල්ල හා ගෞරවය නොදක්වන අයත් මගේ සමාජයට අයත් අය නොවේ” යනුවෙන් පැවසූ නබිතුමා මේ දෙපිරිස අතර පාලමක් වැනි සම්බන්ධයක් ඇති කළයුතු බව කියා තිබෙනවා.“අසරණ දරුවෙකුගේ හිස පිරිමැද්දොත් එහි කෙස් ගානට ඔබට පින් ලැබේවි යනුවෙන් නබි තුමාණන්ගේ ශ්‍රේෂ්ඨ කියමනක් ද තිබෙනවා. “ අසරණ දරුවෙක් යහමග යැව්වොත් ඔබේ දරුවා නිරායාසයෙන්ම යහ මඟ යයි” නබිතුමා දෙසූ ඒ කියමන් තුලින් ආධ්‍යාත්මික සුවය මෙන්ම ලෞඛික සැනසීමත් ලැබෙනු ඇත. කුඩා කාලයේදී සොභා ධර්මයේ පැවැත්ම අනුව දරුවන්ට ආදරය, කරුණාව , රැකවරණය අවශ්‍ය වෙයි. මවගේ උණුසුමත් , පියාගෙන් රැකවරණයත් නොලැබුණ විට, අනාගතයට සුදුසු යහපත් පුරවැසියෙක් බිහිකිරීම සැක සහිතයි. නබිතුමාණන් දේශනා කළ පරිදි අසරණ, අනාථ දරුවන්ට සමාජයෙන් හෝ පිහිටක් ලැබෙනවානම් එම අඩුව සුළුවෙන් හෝ පිරවිය හැක. කලක් ක්‍රියාවේ යෙදී තිබුණ “මා පිය ක්‍රමය” පළමු වරට හඳුන්වා දුන්නේ නබි නායක තුමාණන් බව වැඩිදෙනෙක් නොදන්නවා විය හැකියි. ධනවත්කෙනෙකුගේ අරමුදලින් අසරණ දරුවෙක් හෝ දෙන්නෙකුගේ සියලු කටයුතු සිදු කරන්නේ එම දරුවන්ට නොදැනෙන ආකාරයටය. එය ඉතා වටිනා සුභ සාධක කටයුත්තෙකි. අනාථ දරුවන් වැඩිහිටි තත්ත්වයට පත් වූ පසුව වුවද ඒ දරුවන් තුළ හීන මානයක් ඇති නොවේ. එය ‘දකුණු අතින් දෙන දෙයක් වම් අතටවත් නොදැනෙන්න දිය යුතුයි යන” ඉස්ලාමීය උපදෙස් මත කරන ක්‍රියා දාමයෙකි. ඉස්ලාමයෙන්, රටක සංවර්ධනයට බෙහෙවින් උපකාරී වන මෙවැනි කරුණු බොහොමයක් උපුටා දැක්විය හැකියි. ළමුන්ගේ අධ්‍යාපනයට උපකාර කර රටේ, සමාජයේ උන්නතියට දායක කර ගැනීම ඉතාමත් පින් කටයුත්තක් දක්ෂ ළමුන් තෝරා, වෛද්‍ය අංශයට , ඉන්ජිනේරු අංශයට පුහුණු කිරීම සඳහා පොදු අරමුදල් වෙන් කර සුභසාධන කටයුතු කිරීම ඉස්ලාමයෙන් බොහෝ අවස්ථාවල සිදු වේ. මෙය ‘සදකතුලජාරියා’ යන නමින් හැඳින් වේ. යහපත් දරුවෝ දෙමව්පියන්ගේ උසස් ඉතිරි කිරීමක්. නබිතුමාණන් පැවසූ එම අදහස තුළ බොහෝ කරුණු අඩංගු වී තිබේ. දරුවෙක් යහපත් ලෙස වැඩුණ විට දෙමව්පියන්ට සතුටකි. සැනසීමකි. රටටද ආයෝජනයකි. එහෙත් වර්තමානයේ එසේ ක්‍රියාවට නැංවේද?දිනකට ඉටුකළ යුතු පස්වේල් සලාතයට අමතරව ජුම්මා (සිකුරාදා) සලාතයට සහභාගි වීම අනිවාර්ය බව දරුවන්ට වටහා දීම වැදගත්. දිනකට වරක් දරුවාට කුරාණයේ පිටු කිහිපයක්ම කියවන්නට සැලසීමෙන් දරුවා නිවුණු ගතියට හුරුවෙනවා. ළමා මනස නිතරම වෙහෙසට පත් කරන පාඩම් පොත් වලින් මදක් ඈත් කර ගතටත් සිතටත් සතුටක් ඇති කරන ක්‍රියාකාරකම් වල යෙදවීමට අමතක නොකළ යුතුයි. මව් බිමේ ඓතිහාසික ස්ථාන, විවිධ ජාතීන්ගේ ආගමික ස්ථාන , නරඹා වෙනස් කම් හා සමානකම් හඳුනා ගැනීමට අවස්ථාව දීමෙන් ළමයාට අන් ජාතීන් හා සාමයෙන් සිටීමට හැකි පරිසරයක් උදා වෙනවා. මේ අතින් මුස්ලිම් දරුවන්ට අත්දැකීම් අඩු බව අකමැත්තෙන් වුවත් කිව යුතුයි. උගන්වන අවස්ථාවලදී ළමයාගේ පෙර දැනුම, ලබා ඇති අත්දැකීම් ආදිය විමසන විට එම දුර්වලකම මනාවට පැහැදිලි වෙනවා.මෑතකදී කොළඹ පැවැත්වූ පොත් ප්‍රදර්ශණයට පැමිණි මුස්ලිම් දරුවන් හා මුස්ලිම් දෙමව්පියන්ගේ සහභාගිත්වය විමසා බැලුවොත් එය ඉතා සුලු පිරිසක් බව අකමැත්තෙන් වුවද සඳහන් කළ යුතුයි. දරුවන්ට ඉගැන්වීමට වඩා අත්දැකීම් ලබාදීම අවශ්‍යයයි. ඒ තුළින් ලබන දැනුම සදාකාලයටම මතකයේ රැඳී තිබේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=f1110143</link>
    <topic>මම සොයන්නේ සුපුරුදු දෙයෙහි අමුත්තයි</topic>
    <author>චන්දන ජයවීර</author>
    <content>90 දශකයේ අලුත් දෙයක් සොයමින් සංවාද කව තුළ සැරි සරන්නෙක් බවට පත්ව සිටි සුගත් සමරකෝන් රූපවාහිනී ක්ෂේත්‍රයට ඇතුළු වන්නේ සහය අධ්‍යක්‍ෂවරයෙක් වශයෙනි. ඔහු ජයන්ත චන්ද්‍රසිරි ගේ නිර්මාණ බොහොමයක සහය අධ්‍යක්‍ෂකවරයා ය. ඊට අමතරව බව දුක, ජුලියට් ගේ භූමිකාව යන චිත්‍රපට හා කුලවමිය, කිරි කවඩි සේල ටෙලි නාට්‍යවල සහාය අධ්‍යක්ෂකවරයා ලෙස කටයුතු කර ඇත. “බක් මහේ සිහිනය” හා “ සීත හිම මාලිගා” යන ටෙලි නාට්‍ය ද්විත්වය ද අධ්‍යක්‍ෂණය කර ඇති ඔහුගේ “සඳ මැදියම” ටෙලි නාට්‍ය මේ දිනවල සිරස රූපවාහිනිය ඔස්සේ සෙනසුරාදා හා ඉරිදා දිනවල රාත්‍රි 8.30 ට විකාශය වේ. මේ ඒ ගැන ඔහු හා කළ සාකච්ඡාවකි.මම සොයන දේ රූපවාහිනි මාධ්‍ය ඇතුළෙ තිබුණේ නැහැ. ඒ නිසා මට ඒ මාධ්‍යයට සම්පූර්ණයෙන් අනුගත වෙන්න බැරි වුණා. සිරස ආයතනයට මම සම්බන්ධ වුණේ වෙනස් දෙයක් කරන්න. ඒ විදිහට මම “සුළං කපොල්ල” වැඩසටහන යටතේ වාර්තාංග කිහිපයක් කළා. ජයන්ත චන්ද්‍රසිරි මහතා “අග්නිදාහය” චිත්‍රපටය කරන්න සූදානම් වෙන කොට රූපවාහිනි වෘත්තියට සමුදීලා සහය අධ්‍යක්‍ෂවරයෙක් වුණා.නිර්මාණ කණ්ඩායම ඇතුළෙ අධ්‍යක්‍ෂ සමඟ වඩාත්ම සමීපව ගැටෙන කෙනා සහය අධ්‍යක්‍ෂක. ඔහු අධ්‍යක්‍ෂකගේ රිද්මය සොයා ගත යුතුයි. ජයන්ත චන්ද්‍රසිරි ගේ රූපමය ප්‍රවේශය වෙනත් නිර්මාණ කරුවෙකුට වැඩිය වෙනස්. ඔහු දේශීය හා බටහිර ආභාෂය එකතු කරගෙන අමුතුම ආකාරයක සම්ප්‍රදායක් ගොඩ නඟාගෙන තිබෙනවා. අපිට වුවත් ලෝකය දිහා වෙනස් විදිහකට බලන්න හුරු කළේ ඔහු යි.ඒ කාලේ සහය අධ්‍යක්‍ෂවරයෙක් රූගත කිරීමේ අවස්ථාවේ සිට සංස්කරණය දක්වා නිර්මාණ කටයුත්තෙ රැඳී ඉන්නවා. එහෙම සහය අධ්‍යක්‍ෂවරු අද නැහැ. සහය අධ්‍යක්‍ෂවරු අතරින් අද නිර්මාණකරුවන් බිහි නොවන්නෙ ඒකයි.විදේශ රටවල් අද පවතින තත්ත්වයට දියුණු වුණේ කොහොම ද කියලා වාර්තා වැඩසටහනක් සකස් කරන්න 2000 වසරේ දී මම කල්පනා කළා. ඒ සඳහා අපි ස්විස්ටර්ලන්තයේ හා ප්‍රංශයේ රූගත කිරීම් කළා. නමුත් ආර්ථික අපහසුතා නිසා ඒ වැඩපිළිවෙළ ඉදිරියට කරගෙන යන්න ලැබුණේ නැහැ. පසුව මේ විදිහෙ වැඩසටහන් රූපවාහිනී ක්ෂේත්‍රයේ නිර්මාණය කෙරුණා. නමුත් ඔවුන්ගේ ප්‍රවේශය හා අපේ ප්‍රවේශය වෙනස්. අපි සංස්කෘතිකමය පැත්තට වැඩිය සංවර්ධනය ගැනයි අවධානය යොමු කළේ. ඉන් පසුව මම ලංකාවට ආවත් නිර්මාණ කටයුත්තකට යොමු නොවී නැවත වරක් බ්‍රිතාන්‍යයේ විල්ෆඩ් විද්‍යාලයේ සිනමාකරණ පාඨමාලාවකට යොමු වුණා.අහඹු හේතුවකට හදිසියේ හොරණ පැත්තෙ වළං කර්මාන්තයේ යෙදෙන ගමකට මට යාමට සිදු වුණා. මම ටික දිනක් ඒ ගමේ ජීවත් වෙන කොට නිර්මාණයකට ගැලපෙන සිද්ධි දාමයක් හිත ඇතුළෙ ගෙතුනා. ඉන් පසු පිටපත් රචක ලාල් වසන්ත සමඟ එකතුව තිර පිටපත සකස් කළා.මේක එක පවුලක් කේන්ද්‍ර කරගත් කථාවක් වුවත් ගමේ අවශේෂ චරිත කිහිපයක් ද මේ කථාවට ඈෙඳනවා. ඒ වගේම මේ නිර්මාණය හරහා පවුල් සංස්ථාවට එපිටින් තිබෙන කුල ප්‍රශ්නය වගේ සමාජීය ගැටලු ගැනත් මම ‘සඳ මැදියම’ හරහා කථා කරනවා. නිර්මාණකරුවෙක්ගෙන් සත්‍ය ප්‍රකාශයක් එළියට එන්නේ අත්දැකීම් මඟින්.මම සාමාන්‍යයෙන් ගමක ජීවත් වන චරිත මිනිස්සුන්ට දැනෙන ආකාරයට විස්තාරණය කළා. අනෙක් හේතුව තමයි මේ රංගන ශිල්පීන් නිරන්තරයෙන්ම රූපවාහිනිය තුළ පෙනී සිටිනවා. ඒ නිසා අලුත් බවක් නැහැ. ඒ නිසා මම මේ නිර්මාණය විශේෂ චරිත හරහා ගොඩ නඟන්න අදහස් කළා. ඒක ප්‍රේක්ෂකයන් පිළිගෙන තිබෙන බව ඔවුන් ගේ ප්‍රතිචාරයෙන් පෙනෙනවා. නිර්මාණය හරහා ලබා දීමට අදහස් කරන පණිවුඩය විශේෂිත චරිත හරහා දෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=f1110144</link>
    <topic>සුභාවිත නර්තනයට වර්ණයක් නෑ</topic>
    <author/>
    <content>රබින්ද්‍රනාත් තාගෝර්තුමාගේ 150 වැනි ජන්ම දිනය නිමිත්තෙන් ප්‍රවීණ නර්තන ශිල්පි චන්දන වික්‍රමසිංහ ගේ ‘කන්‍යාවි’ නර්තනාංගය අද (14) දින ඉන්දියානු සංස්කෘතික මධ්‍යස්ථාන ශ්‍රවණාගාරයේ දී ප. ව. 6.30 ට පැවැත්වේ. එය නිමිත්තෙන් ඔහු හා කළ සාකච්ඡාවකි මේ.පුරාණයේ නර්තනය පැවැතියේ දෙවියන් බුදුන් උදෙසා, සෙත් ශාන්තියක් උදෙසා. සශි‍්‍රකත්වය උදෙසා. අද නර්තනය භාවිතා කරන්නේ විනෝදාස්වාදය උදෙසායි.උඩරට, පහත රට, සබරගමුව නැටුම් පරිවර්තනය කරල දැනට මේ වෙනකොට කෙලින්ම විනෝදය සඳහා නර්තනයේ යෙදෙනවා.හැබැයි මේ කලාව නිහඬවම රැකගන්න පිරිසක් අදත් ඈත ගම් දනව්වල ඉන්නවා. කංකාරි, දෙවොල් මඩු වගේ ශාන්ති කිරීම අදත් ගම්වාසීන් කරනවා.මා නටන්නේ ජනතාව වෙනුවෙන්. රට වෙනුවෙන්. අපි පැලැන්තියට නටන් නෑ. මේ රටේ සුභාවිත නැටුම් නටන ගොඩාක් නටන්නේ එක්තරා පැලැන්තියකට. මම පන්ති බේදයක් නොමැතිව නටන කෙනෙක්. එතනදී සම්ප්‍රදාය රැකගෙන නව නිර්මාණ කරනවා. සුභාවිත නර්තනයට වර්ණයක් නෑ.ඉතින් අපිත් ජීවත්වෙන්න එපා යැ. කවුද අපිට කන්න දෙන්නේ.අපි නර්තනය ගැන හදාරලයි නටන්නේ. වෙනත් වෘත්තිකයන්ට තමා ඉගෙන ගත් දෙයින් මුදල් හම්බ කර ගැනීම හොඳ නම් අපි ඉගෙනගත්ත කර්මාන්තයෙන් සල්ලි හම්බ කර ගැනීම ප්‍රශ්නයක් වෙන්නේ කොහොම ද?අවුරුද්දකට අපි නටන සංදර්ශනවලින් සියයට පනහක් පමණ නටන්නේ නොමිලයේ. රණවිරුවන් වෙනුවෙන්, කලාකරුවන්ට පිදෙන උපහාර උත්සව වෙනුවෙන් අපි නොමිලේ නටනවා. ඒ ගැන කවුරුවත් කතා කරන්නේ නෑ.හැබැයි අපි හොඳට ඉගෙන ගෙන හොඳට නටනවා. අපිට හොඳ මිලක් තියෙනවා. අපි දන්න කර්මාන්තයෙන් හම්බ කර ගන්නවා. ඒක මහ ලොකු ප්‍රශ්නයක් නෙවෙයි.මෙහෙමයි, යුග හැදෙන්නේ, එහෙම නැතිනම් රඳා පවතින්නේ නර්තනය ගැන හොඳින් පුහුණු වුණු අය නිසයි. ඔවුන් හොඳ වට පිටාවක් සහිත භාෂාව ගැන දන්නා සාහිත්‍ය රසය ගැන දන්න, කවි රස දන්න, සිනමාව ගැන දන්න කොටින්ම සිංහල භාෂාව හොඳින් තේරුම් ගන්න පුළුවන් නැටුමේ රස හඳුනන ශිල්පීනුයි. එහෙම අය නැට්ටුවෝ. ඔවුන් තමයි යුග හදන්නේ. එහෙම අය තමයි, චිත්‍රසේනලා, බුදවත්තලා, රවි බන්දුලා.මගෙ පරම්පරාවේ වැඩි දෙනෙක් රස හඳුනන්නේ නෑ. ‘සිත් සෙයිම්’ සිංදුවලට ඇඟ හොල්ලනවා විතරයි. ඕනෑම වෙලාවල හතු පිපෙනවා. ඒවා සුභාවිත නර්තන නොවේ.පුංචි දරුවන් සම්බන්ධවන නර්තන තරගයක විනිශ්චය මණ්ඩලයක මමත් ඉන්නවා. අවුරුදු හතරක් තිස්සේ එතන වාඩි වෙනවා.පුංචි ළමයින් විදිහට මගේ දේවල් අගය කළේ නෑ ප්‍රවීණ නැට්ටුවෝ. පුංචි දරුවන් ගේ දේ අගය කරන්න ඕනේ. හිත් රිදවන්න හොඳ නෑ.අපේ රටේ හිටපු ගොඩාක් දෙනෙක් කල්ලි ගැහිලා අලුත් කෙනෙකුට එන්න දෙන්නෙ නෑ.ඒ නිසා අලුත් පරම්පරාවේ අයට ඉදිරියට යන්න අත හිත දෙන්න ඕනේ. අපි කාගෙත් හොඳ දේවල් අගය කළ යුතුයි. ඒක උඩරට, පහත රට, භරත, හිපොප් වෙන්න පුළුවන්.නමුත්, මේ රටේ සමහර කුහක වැඩිහිටි නැට්ටුවෝ අලුත් කෙනෙක් හැදෙනවට කැමති නෑ. මම වගේ හැදෙන්න. එන්න ඉදිරියට. ශිල්ප දක්වන්න කියල තමයි අලුත් කෙනෙකුට මට කියන්න තියෙන්නේ.පරම්පරාව වෙනස් වෙවී වෙනස් වෙවී යන්නේ. ඒ ඒ කාලය අනුව සංස්කෘතිය විකෘති කරන අය ඉන්නවා. දහ දෙනෙක් එය විනාශ කරන කොට දහස් ගණනක් එය ආරක්ෂා කරන්න ඉන්නවා.ජයන්ත කෝට්ටේගොඩ යටතේ තියෙන කොළඹ විශ්වවිද්‍යාලයේ කලායතනයේ නර්තන අංශයෙන් සංස්කෘතිය ආරක්‍ෂා වෙනවා. මේ රටේ සංස්කෘතිය කන්නේ හය හත් දෙනෙක්. ඔය කීප දෙනෙක් විළිසංගයක් නැතුව නැටුවා කියලා රට විනාශ වෙන් නෑ.සම්ප්‍රදාය වෙනස් වෙන් නෑ. නිර්මාණය වෙනස් වෙන්න ඕනේ. මම සම්ප්‍රදායේ පිහිටලා නව නිර්මාණ කරනවා. මම හොඳට වර්ණ භාවිතා කරනවා. උදාහරණයක් විදිහට ශාන්ත රසය සඳහා කහ, සුදු වර්ණ භාවිතා කරනවා. ශක්තිය පෙන්වන්න රතු වර්ණය භාවිතා වෙනවා.නිර්මාණයේ දී අවශ්‍ය විදිහට වර්ණ වෙනස් කරනවා. මම මේවා කරන්නේ සම්ප්‍රදාය ගැන දැනගෙනයි.අපි නටන්නේ ජාත්‍යන්තරයට. විදේශිකයන්ට. ශ්‍රී ලංකාවේ ඉල්ලුමට නටන්න ඕනෑ තරම් ඉන්නවා. අපි නටන්නේ ජාත්‍යන්තරයේ ඉල්ලුමට. මොනර නර්තනය, හංස නර්තනය, ක්ලියෝපැට්රා වැනි නර්තන රැසක් මා ජාත්‍යන්තරය සඳහා නිර්මාණය කරලා තියනවා. එහි සියයට අනූවක් පමණ තියෙන්නේ අපේ සාම්ප්‍රදායික දේවල්. සම්ප්‍රදාය විකෘති කරලා නටන්නේ නෑ.රබින්ද්‍රනාත් තාගෝර් තුමාගේ සංකල්පයක් තමයි පටු අදහස්වලට කොටු නොවී අලුත් දෙයක් ඉගෙන ගන්න. අලුත් නිර්මාණ කරන්න කියන දේ. නිර්මාණශීලී ලෝකයක තමයි පැවැත්ම තියෙන්නේ, නර්තනය අලුත් විය යුතුයි.මා තාගෝර්තුමාට ගරු කරනවා. මමත් ඉන්දියාවේ ශාන්ති නිකේතනයේ ඉගෙන ගත්තා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=f1110145</link>
    <topic>මගේ විනෝදාංශය ගෙවතු වගාවයි</topic>
    <author/>
    <content>ශ්‍රී ලංකාවේ එළවළු මිල ගණන් ඉහළ ගොස් ඇති බව කවුරුත් දන්නා කරුණකි. මේ ඉහමොළ දවන ප්‍රශ්නය ගැන බොහෝ දෙනා කලකිරීමෙන් කතා කළත් ඊට විසඳුමක් සොයන්නට ඉදිරිපත් වෙන්නේ කීයෙන් කී දෙනාද? බොහෝ දෙනා කරන්නේ රජයට දොස් තබමින් හා දේශ ගුණයට සාප කරමින් කරපිංචා ඉත්ත පවා මුදලට ගැනීමය.තමා ආහාරයට ගන්නා දේ වගා කර ගන්නැයි වගකිව යුත්තන් කියද්දී ඇතැමුන් අසන්නේ වවන්න හැමෝටම ඉඩම් තියෙනවාද? කුලියට ඉන්න මිනිස්සු වවන්නේ අහසෙද? වැනි ප්‍රශ්නයි. මේ සියලු ප්‍රශ්නවලට කදිම පිලිතුරක් ලබා දෙමින් ලංකා බැංකුවේ සභාපති ආචාර්ය ගාමිණී වික්‍රමසිංහ මහතා විසින් කොළඹ 07 බෞද්ධාලෝක මාවතේ පිහිටි තම තෙමහල් නිවසේ කොන්ක්‍රීට් වහල මත ආදර්ශමත් ගෙවතු වගාවක් සරුවට පවත්වාගෙන යනු ලැබේ. ඒ පිළිබඳව කළ සාකච්ඡාවකි මේ.ඇත්තටම විශේෂ වෙලාවක් නැහැ. විවේකය තියෙන වෙලාවට ගෙවතු වගා කටයුතුවල නියැලෙනවා. මම ගෙදර ඉන්න වෙලාවට හැන්දෑවරුවේ පැයක් විතර ගතකරනවා. කළයුතු දේවල් පිළිබඳ වැඩ කරන අයට උපදෙස් දෙනවා. උදේ පාන්දර 5.30 ට 6 ට විතර ඇවිල්ලා වැඩ කරනවා. අපි දවල්ට ගෙදර නැහැ. දැන් මේ ගෙවතු වගාව සාමාන්‍ය දෙයක් වෙලා. ගෙදර කට්ටියත් දන්නවා මොනවද කරන්න ඕනෑ කියලා. අඩුපාඩු සකස් කරනවා.මේ පොඩි ඉඩ ප්‍රමාණය තුළ එළවළු වර්ග 40 කට වැඩිය වගා කරලා තියෙනවා. පලතුරු වර්ග 15 ට වඩා තියෙනවා. ඒ වගේම බෙහෙත් පැළෑටි ද 15 ට වඩා තියෙනවා.කාලෙන් කාලෙට එළවළු වර්ග අඩු වැඩි වෙනවා. උඩරට පහතරට මෙන්ම යාපනයේ එළවළුත් වගා කරලා තියෙනවා.කොන්ක්‍රීට් කණුවක් ආධාරයෙන් තමයි මේ වගාව සිදු කළේ. කණුව වටේ රතුපාට, සුදුපාට, රෝස පාට කියන ඩ්‍රැගන් පෲට් වර්ග තුනම වගා කළා. දැන් වගා කරලා මාස 08 ක් විතර වෙනවා. මුලදී ගෙඩියක් ආවා. ඒක වැටුණා. ඒක සාමාන්‍යයි. ඊළඟට කිලෝග්‍රෑම් 10 – 35 ත් අතර ගෙඩි එනවා. මේ සියලු වගාවලට දාලා තියෙන්නේ කාබනික පොහොරයි. මේක වස විසෙන් තොර වගාවක්.ඔව්, ගෙදර පරිභෝජනයට ගන්නවා. නමුත් මේ ඵලදාව වැඩියි. අපි ගෙදර ඉන්න සේවක සේවිකාවන්ටත් දෙනවා. ළඟ අසල්වැසියන්ටත් දෙනවා. කවුරු හරි ගෙදරට ආවොත් ඒ අයටත් දෙනවා.මට උදව් කරන්නේ මගේ සේවකයෙක්. රූපවාහිනියේ “රිවිදින අරුණැල්ල” වැඩසටහන කරන උදය සිල්වා මහතා තවත් දෙතුන් දෙනෙක් සමඟ ඇවිල්ලා අපට උපදෙස් දෙනවා. ඒ වගේම අලුත් බීජ වර්ග, පැළ වර්ග දෙනවා. මෙහි ඉඩකඩ සීමිතයි. ඉස්සර පෝච්චිවල පැළ දැම්මා. දැන් පෝච්චිවල දාන්නේ නැහැ. දැන් පැළ කරන්නේ ගන්නෝරුවෙන් ලැබුණු තාර බැරල් භාගවලයි. අනික කිලෝග්‍රෑම් 5, 10, 25 හාල් බෑග්වල ඇතුළට පත්තර දාලා පැළ වගා කරනවා.බණ්ඩක්කා ගහකට කිලෝ පහේ හාල් බෑග් එකක් හරියටම ගැළපෙනවා. මේ වගාව තියෙන්නේ කොන්ක්‍රීට් එක උඩ හින්දා වැඩිය බර දෙන්න බැහැ. ඒ නිසා පෝච්චි අයින් කරලා බෑග්වල පැළ කරනවා. ඒවායේ මුල් දුවන්න ලේසියි. ඒ වගේම පෝර ටික එළියට යන්නෙත් නැහැ. ගෙවල්වල වීසිකරන කොකාකෝලා, ෆැන්ටා, සෝඩා ආදී ප්ලාස්ටික් බෝතල් දෙකට කපලා ස්වභාවික විදියට කෘමියන් අල්ලන උගුල් සකස් කරලා තියෙනවා. ඇත්තටම අපි කෘමිනාශක භාවිතා කරන්නෙත් නැහැ.මහවැලියෙ කුඩා සීගිරිය ප්‍රදේශයේ තියෙන මගේ වත්තටත් මේ ක්‍රමය හඳුන්වා දුන්නා. පලතුරුවලට හානි කරන මැස්සො ගොඩක් ඉන්නවා.උන් මේ වගාව තියෙන තුන්වැනි මාලයේ වහලයටත් එනවා. විශේෂයෙන් ගස්ලබුවලට කෘමියන් එනවා. කොම්පොස්ට් පොහොර හදන හැටි රිවිදින අරුණැල්ල වැඩසටහනෙන් කියලා දුන්නා. ඒක හරිම ප්‍රයෝජනවත්.ඇත්තටම ඔව්; මේ මගේ විනෝදාංශයයි. අස්වැන්න පිරෙන්න ලැබෙනකොට මට හරි සතුටුයි. කවුරු හරි ආවොත් එළවළු බන්දේසියක් හදලා දෙනවා.ඒක හරිම සතුටක්. මේ වගාවට කුරුලු වර්ග හතරක් පහක් එනවා. ලේන්නු එනවා. කපුටොත් එනවා. අපේ ගෙවත්තට සමනල්ලුත් එනවා.අපි වැඩ කරන්නේ නිතරම ඔළුවේ ප්‍රශ්න තියාගෙනයි. නමුත් මේ වගේ දෙයකට සිත යොමු කිරීම සහනයක්; සතුටක් ගෙන දෙනවා. මෙතැනදී මට හිතෙන්නේ කුරුල්ලන්ගෙන්, ලේනුන්ගෙන් වගාව බේරාගන්නේ කොහොමද? වැඩි අස්වැන්නක් ගන්නේ කොහොමද කියලයි. ඒක බැංකුවේ වැඩට වඩා හිතට සැහැල්ලුවක්.මහල් නිවාසවල හැමෝටම තියෙනවා බැල්කනියක්. මේ කොටසේ පෝච්චියක හෝ හාල් බෑග් එකක බණ්ඩක්කා, තක්කාලි වැනි එළවළු වගා කරන්න පුළුවන්. වස විසෙන් තොර මේ එළවළු ගෙදර පරිභෝජනයට ගන්න පුළුවන්. එළියේ මිලත් වැඩියි. ඒ නිසා මෙහෙම වගා කරන එක තමන්ගේ පර්ස් එකටත් වාසියක්.ගෙදර උද්ධමනයත් අඩු වෙනවා. එළියෙන් ගේන්න ඕනෑ හාල්, කිරි, මාළු විතරයි. කොළඹින් පිට නම් ගවයෙක් ඇතිකරන එක හොඳයි. කිරි ගන්නත් පුළුවන්.ගොම, මුත්‍රා බයෝ ගෑස් හදන්න කොම්පෝස්ට් පොහොර හදන්න ගන්න පුළුවන්. යුරෝපයේ සමහර රටවල් තියෙනවා සම්පූර්ණයෙන්ම වගාකරන්නේ කොම්පෝස්ට් පොහොරවලින් විතරයි. නුවරඑළියේ සමහර තේ වතුවලත් කාබනික පොහොර දාලා තේ වගා කරනවා. ඒවා “ඕගනික් ටී” කියලා විකුණනවා. වැඩි මුදලක් ලැබෙනවා.පසුගියදා ජනාධිපතිතුමා බිලියන 50 ක් දුන්නා වී ගොවියාට රසායනික පොහොර ගේන්න. වී ගොවිතැනත් කාබනික පොහොරෙන් කළා නම් අපේ සල්ලි පිටරට යන එක නවතිනවා. අපි දන්න හිතවත් ඇමැතිවරයෙක්ගේ අක්කර 7 ක කුඹුරක් තියෙනවා. ඒක සම්පූර්ණයෙන්ම වගා කරන්නේ කාබනික පොහොර දාලයි.රසායනික පොහොර දැම්මම පසේ ඉන්න ගැඩවිල් පණුවො මැරෙනවා. කොම්පෝස්ට් පොහොර දානකොට හොඳට පණුවෝ හැදෙනවා. කාබනික පොහොර යොදලා කරන වගාවල ඵලදායිතාවය ගැන ජනතාව දැනුවත් කළ යුතුයි. වස විස සහිත ආහාරයි වස විසෙන් තොර ආහාරයි අතර ලොකු වෙනසක් තියෙනවා.මේ ගැන අපේ පාසල් දරුවන් දැනුවත් කළ යුතුයි. කෘමිනාශක වර්ග, ජලය සහ ආහාර මගින් ශරීරයට ඇතුල් වුණාම ඉක්මනින් ලෙඩ වෙනවා. ඒකෙ බරත් රටටයි. මොකද අපි සෞඛ්‍ය සේවාව දෙන්නේ නොමිලේ. පිටරටින් බෙහෙත් ආනයනය කරන්න වෙනවා. පරිසරය අවුල් වුණොත් අපි කාටත් ජීවත්වෙන්න අමාරුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>14</day>
    </date>
    <link>http://www.dinamina.lk/2011/10/14/_art.asp?fn=f1110146</link>
    <topic>විශ්වවිද්‍යාලයෙන් රැකියාවට</topic>
    <author/>
    <content>පණහේ හැටේ දශකවල දී ලංකා විශ්වවිද්‍යාලයේ උගත් අය සොයා රක්ෂා පැමිණියේ විශ්වවිද්‍යාල ශිෂ්‍යයන් තෙවන සිව්වන වර්ෂවල ඉගෙනගන්නා විටමය. රටේ සමස්ත ජනගහනය ලක්ෂ පණහක් පමණ වූ එකල රටට අවශ්‍ය තරම් උගතුන් සපයාගැනීමට නොහැකි විය. කාලීන විශ්ව දැනුමෙන් පරිපූර්ණ වූ අපේ උගත්තු මෙරට ද පිටරට ද තිබූ ඉල්ලීම් අනුව විවිධ වෘත්තීන්හි යෙදුණු අතරම විවිධ ව්‍යාපාරයන්හි උගත් කොටස්කරුවෝ වූහ. එදා එය ආශ්චර්යයක් නොව යථාර්ථයයි.කාලයාගේ ඇවෑමෙන් අධ්‍යාපනයේ ඉල්ලුම වැඩි වීමත් දේශපාලනයේ බල තරඟය විසින් අධ්‍යාපනය ඩැහැගැනීමත් නිසා අනාගතය පිළිබඳ පැහැදිලි සැලසුමකින් තොරව පාසල් ද උසස් අධ්‍යාපන ආයතන ද ස්වභාෂා මාධ්‍යයට හරවා, පෞද්ගලික පාසල් සියල්ල ම වාගේ රජයට පවරාගැනීමත් සමග සමස්ත අධ්‍යාපනයේ ම මූලික අරමුණ උපාධිධාරීන් බිහිකිරීම විය. අවසානයේ දී එය විරැකියා උපාධිධාරීන් බිහිකිරීමේ කර්මාන්තයක් බවට පත්විය.ජාත්‍යන්තර භාෂාවක් වූ ඉංග්‍රීසි මගින්වත් ලොව බැලීමේ උරුමය අහිමි වූ අපේ තරුණ පරපුර ළිංමැඩි සංකල්පය තුළ හිරකොට තබා ලබාදුන් අධ්‍යාපනය නිසා මේ රජය බලයට පත්වන විට සිටි විරැකියා ස්වභාෂා උපාධිධාරීන් පණස් දහසක් දෙනා යළිත් විප්ලවයකට නොගියේ මේ රජය දුන් රැකියා පොරොන්දුව නිසාය. මුල දී උපාධිධාරීන් හතළිස් දහසකට රැකියා දීම ඇරඹූ රජයට ක්‍රමක්‍රමයෙන් එම සංඛ්‍යාව පණස් දහස පණස් පන් දහස දක්වා වැඩි කරන්නට සිදුවිය. රැකී රක්ෂා දීම අතින් මෙය සැබවින් ම ආශ්චර්යයක් වුණත් ජාතික නිෂ්පාදනයට මේ තරුණ ශ්‍රමයෙන් කුමන නම් වූ දායකත්වයක් සිදුවූයේ ද යන්න අදටත් පිළිතුරු රහිත ප්‍රශ්නයකි. මේ සියල්ල මෙසේ සිදුවෙද්දී, එයින් අනාගතයේ භයානක ප්‍රතිඵල සිදුවන බව පෙනෙද්දී, ජාතික ධනය වැය කරමින් තවමත් අප කරන්නේ විරැකියා උපාධිධාරීන් බිහි කිරීමේ කර්මාන්තයමය.ඒ නිසා මේ උගත් අරගලය පුපුරා යන්නට පෙර සමස්ත අධ්‍යාපනයේ ම විප්ලවීය පරිවර්තනයක් ප්‍රමාද වී හෝ දැන් ඇරඹී ඇත. එය සමස්ත ජාතියේ ම බලාපොරොත්තුවයි; ඉල්ලීමයි.වසරකට එක් ලක්ෂ විසිපන් දහසක් නව යෞවනයන් උසස් අධ්‍යාපනයටට සුදුසුකම් ලබන අතර රජයයට ඒ සඳහා අවස්ථාව ලබාදිය හැක්කේ විසි දහසකදට මදක් වැඩි සංඛ්‍යාවකටය. ඉතිරි ලක්ෂයක් දෙනාට අවස්ථාවක් දීමට මඟක් නැති නිසාම හැකියාවක් ඇති අය තම ඉඩකඩම් විකුණා හෝ පිටරට විශ්වවිද්‍යාලවලට යාමට දිරිදරති. වසරකට එසේ යන විසි දහසක් පමණ දෙනා යන්නේ නිකම්ම නොව එක් අයෙකුට වසරකට රුපියල් ලක්ෂ පණහක් බැගින්වත් රැගෙනය. ඔවුන් වසරකට රුපියල් කෝටි දහදහසක් ගෙන යන්නේ මෙරට නිදහස් අධ්‍යාපනයෙන් ලැබූ බුද්ධිය ද සමගය. ආපසු එන්නේ ඔවුන්ගෙන් සියයට පහටත් අඩු පිරිසකි. මෙසේ අප කරන්නේ අපේ ජාතික ධනයෙන් උගතුන් හදා පිටරටවලටදීමය.විශ්වවිද්‍යාල අධ්‍යාපනයේ දී අප ලබන දුර්භාග්‍ය තත්ත්වයේ යථාර්ථය මෙයයි. මේ නිසාම අපගේ විශ්වවිද්‍යාලයන්හි විප්ලවීය වෙනසක් නොකළ යුතු ද? අපේක්ෂිත විප්ලවීය වෙනස සඳහා උසස් අධ්‍යාපන අමාත්‍යාංශය විසින් ක්‍රියාවට නගමින් පවත්නා ප්‍රධාන ක්‍රමවේදයන් තුනක් ගැන විමසීම මෙම ලිපියේ අරමුණයි.විශ්වවිද්‍යාල අධ්‍යාපනය නවීකරණය කිරීමට විශ්විවිද්‍යාල අධ්‍යාපනයේ මාධ්‍යය ක්‍රමාණුකූලව ඉංග්‍රීසියට හැරවීම සහ පෞද්ගලික විශ්වවිද්‍යාල ඇරඹීම මෙහි දී ප්‍රමුඛ ලක්ෂණ ලෙස සලකනු ලැබේ. මෙහි දී දැනුම, කුසලතා හා අත්දැකීම් මුල් කරගත් අධ්‍යාපනයක් විශ්විවිද්‍යාල තුළ දී ලබාදෙමින් අපගේ තරුණ බුද්ධිමතුන් ජාතික හා ජාත්‍යන්තර රැකියා වෙළෙඳපොළට සුදුසු උගතුන් කළ යුතුය.පාඨමාලා සංවර්ධනය සහ ඒ සඳහා වන ශිෂ්‍ය සංයුතිය වෙනස් කිරීම වර්තමානයේ ඇති ප්‍රබල අවශ්‍යතාවකි. නිදසුනක් වශයෙන් දැනට ඇති බහුතරයක් කලා විෂයයන්ට තල්ලු කරන ශිෂ්‍ය සංයුතිය වහාම වෙනස් කළ යුතුය. ජාතික හා ජාත්‍යන්තර රැකියා වෙළෙඳපොළේ ඉල්ලුමට සරිලන පාඨමාලා සකස් කෙරෙන අතර ඒ සඳහා වන ක්‍රමවේදය වෙනස් විය යුත්තේ දැනුම සොයා යන ක්‍රමවේදයන් මතය. කටපාඩම් කිරීමේ න්‍යාය බැහැර කොට හුදෙක් ඉගෙනීමට ඉගෙනීම හෙවත් දැනුම සොයා යාමට පෙළඹවීම උසස් අධ්‍යාපනයේ පදනම විය යුතුය. කොම්පියුටරයේ විශ්මය ජනක නිර්මාණයන් හා ප්‍රතිලාභ අවබෝධයෙන් උපරිම ඵල ලබන අන්දම මනාව ප්‍රගුණ කළ යුතුය. පාඩම් පොතත් සටහන් පොතත් ‘ලැප්ටොප්’ කොම්පියුටරය වීම තොරතුරු තාක්ෂණයේ ඵල නෙලාගැනීමයි. ලෝක දැනුම හකුලුවා තබාගෙන අවශ්‍ය ක්‍ෂණයකින් ළඟාවිය හැකි මෙතරම් නිර්මාණශීලි මහ¼ඟු ප්‍රතිලාභයක් මානව වර්ගයා වෙත මෙතෙක් ලැබී ඇත්තේ කොම්පියුටර් තාක්ෂණය නිසාය. තොරතුරු තාක්ෂණයේ මේ වැදගත්කම නිසාම සියලුම විශ්වවිද්‍යාල නවක ශිෂ්‍යයන්ට ලැප්ටොප් කොම්පියුටරයක් ඉතාම සහන මිලකට සැපයීමත්, විශ්වවිද්‍යාලයට ඇතුළු වීමට පෙරම මෙම තොරතුරු තාක්ෂණය පිළිබඳ දැනුමක් දීමට සැලසුම් කර තිබීමත් උසස් අධ්‍යාපනයට මහඟු අත්වැලක් හා නිවැරදි මග පෙන්වීමකි. මේ සමගම එක් එක් පාඨමාලාවන්ට ඇතුළු කරගන්නනා ශිෂ්‍ය සංයුතිය, ඉල්ලුම සහ එක් එක් ශිෂ්‍යයා දක්වන විභව්‍යතා අනුව වෙනස් කිරීමට තීරණය කිරීම තවත් ඵලදායී අවශ්‍යතාවයකි. අපේ විශ්වවිද්‍යාල කලා උපාධිධාරීන් බිහිකරන කර්මාන්තශාලා නොවිය යුතුය. ශිෂ්‍ය සංයුතියේ කලා උපාධි අපේක්ෂකයන් 20%ක් දක්වා අඩු කිරීමට ගෙන ඇති තීරණය අතිශයින් ම කාලීචිත වූවකි.විශ්වවිද්‍යාල අධ්‍යාපන මාධ්‍යය ක්‍රමානුකූලව ඉංග්‍රීසියට හැරවීම වැදගත් වන්නේ විශ්ව දැනුම ලැබීමට සහ එයින් ජාත්‍යන්තර ඉල්ලුමට සරිලන උගත් තරුණ පිරිසක් ඇති කිරීමට හැකි වන නිසාය. අපගේ තරුණ බුද්ධිමත් පරපුරේ පටු ආකල්ප දුරුකරගැනීමටත් රට තුළ ජාතීන් අතර ඇතිවන අදහස් හුවමාරුව හා සහයෝගය වර්ධනය වීමටත් ඉංග්‍රීසි පොදු භාෂාවක් වනු ඇත. අප වැනි කුඩා රටකට විශ්ව දැනුම කරා යන පහසුම මාර්ගය වන්නේ අපගේ දරුපරපුරට මනා ඉංග්‍රීසි අධ්‍යාපනයක් ලබාදීමයි. මෙරට සමස්ත මවුපිය ප්‍රජාවගේ ම අපේක්ෂාව ද එයයි. විශ්වවිද්‍යාලයට ඇතුළු වන බුද්ධිමත් තරුණයන් ඉංග්‍රිසි ඉගෙනීම වළක්වන පිරිසක් සිටී නම් එක්කෝ ඔවුන්ට තමන් කරන ජාතිද්‍රෝහි ක්‍රියාවේ ආදීනව වටහා දිය යුතුය. නැතහොත් ඔවුන් විශ්වවිද්‍යාලයෙන් එළවා දැමිය යුතුය. අවසාන වශයෙන් පිටරට විශ්වවිද්‍යාල මෙරට පිහිටුවීම සඳහා රජය ගෙන ඇති තීරණය අද බොහෝ දෙනාගේ එකඟතාවට හා පැසසීමට ලක්ව ඇත. මෙයට විරෝධතා දක්වන සුළු පිරිසට එක් වැදගත් කාරණයක් ඉදිරිපත් කර මෙම ලිපිය අවසන් කිරීමට කැමැත්තෙමි. විශ්වවිද්‍යාල අධ්‍යාපනය පතා මහත් වෙහෙසක් දරා ඒ සඳහා වාර්ෂිකව සුදුසුකම් ලබන එක් ලක්ෂ විසිපන් දහසකගෙන් මෙරට දී අවස්ථාව ලබන්නා වූ ද එම අවස්ථා නොමැතිව පිටරටවලට යාමේ දුෂ්කර වාසනාව ලබන්නා වූ ද හතළිස් දහසක් හැර ඉතිරි වන අසූ දහසක් දෙනා සම්පූර්ණයෙන් ම අවාසනාවන්ත තත්ත්වයට පත් නොකර ඔවුන්ටත් අවස්ථාවක් දීම සඳහා පිටරට විශ්වවිද්‍යාල මෙරට ආරම්භ කිරීම එම දරුවන්ගේ හා ඔවුන්ගේ මවුපියන්ගේ දෘෂ්ටි කෝණයෙන් බැලූ විට මොන තරම් නම් ප්‍රසංශනීය හා නිර්භීත ප්‍රයත්නයක් ද යන වග නොපෙනෙන්නේ නම් එය බලවත් මුලාවක් නොවන්නේ ද?රටක අධ්‍යාපනයට කරන වියදම ඒ රටේ ඉහළම ආයෝජනය බව පොදු මතයයි. ශ්‍රී ලංකාවේ සිදුවන අති දැවැන්ත ජාතික සංවර්ධනය සඳහා අපේ රටේ වර්තමාන විශ්වවිද්‍යාල උගතුන් කොතෙක් දුරට සහාය වන්නේදැයි යන ප්‍රශ්නයට ලැබෙන පිළිතුර වර්තමානයේ දී අවිනිශ්චිතය. ඒ නිසාම අපේ විශ්වවිද්‍යාල අධ්‍යාපනය බලවත් පරිවර්තනයකට සහ සංවර්ධනයකට ලක් විය යුතුමය. ඒ සඳහා වර්තමානයේ දියත් කර ඇති ක්‍රියාවලිය ඵලදායක අත්දැකීමක් වනු නොඅනුමානය. මේ පරිවර්තනයන්ගේ අපේක්ෂාව වන්නේ ‘රැකියා ඇත. සුදුස්සන් නැත,’ යන වර්තමාන පොදු කියමන වෙනස් කරමින්, පවත්නා සහ ඉදිරියේ දී ජනනය වන රැකියාවලට සුදුසු උගතුන් බිහි කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n1110151</link>
    <topic>ජාත්‍යන්තර තලයේ දීශ්‍රී ලංකාව වෙනුවෙන්හැමවිටම පෙනී සිටිනවා</topic>
    <author>ධනුෂ්ක ගොඩකුඹුර</author>
    <content>ජාත්‍යන්තර තලයේ සහය අවශ්‍ය සෑම විටකදී ම නිසැක වශයෙන්ම ශ්‍රී ලංකාව වෙනුවෙන් පෙනී සිටින බව වියට්නාම ජනාධිපති ට්‍රොන්ග් ටන් සන්ග් මහතා ජනාධිපති මහින්ද රාජපක්ෂ මහතාට ඊයේ (14) ප්‍රතිඥා දුන්නේය.එක්සත් ජාතීන්ගේ සමුළුව මෙන්ම වෙනත් ඕනෑම ජාත්‍යන්තර වේදිකාවක දී ශ්‍රී ලංකාවට සහය වීමට තමන් නොපැකිළිව ඉදිරිපත් වන බවට ද වියට්නාම ජනාධිපතිතුමා සහතික විය. වියට්නාම ජනාධිපතිතුමා මෙම අදහස් පළ කළේ ජනාධිපති මහින්ද රාජපක්ෂ මහතා සමඟ ජනාධිපති කාර්යාලයේ දී පැවැති ද්විපාර්ශ්වික සාකච්ඡාවේදී ය.ශ්‍රී ලංකාව ත්‍රස්තවාදය පරාජය කිරීමෙන් අනතුරුව ජනාධිපති මහින්ද රාජපක්ෂ මහතා ඒ බව ප්‍රථමයෙන් දැනුම් දුන් රාජ්‍ය නායකයා තම රටේ හිටපු ජනාධිපතිවරයා වීම තමන්ට මහත් ආඩම්බරයක් බව ද ට්‍රොන්ග් ටන් සන්ග් මහතා පැවසී ය.දෙරට අතර පවතින ඉහළ පෙළේ දේශපාලන සබඳකම් තමන් ඉතා අගය කරන බවත්, ආරක්ෂක, පුහුණු හා උපකරණ, ආපදා අවස්ථාවලදී මෙන්ම ධීවර, කෘෂිකර්ම හා ඛනිජ තෙල් අංශ පිළිබඳව තවදුරටත් තම රට සහ ශ්‍රී ලංකාව අතර සම්බන්ධතාවය වර්ධනය කිරීමට සහතික වන බවත් ඒ මහතා පැවසීය.වියට්නාම බහුජාතික සමාගම්වලට ශ්‍රී ලංකාව තුළ ආයෝජනය කිරීමට දිරි දීමට තමා බලාපොරොත්තු වන බැව් ද වියට්නාම් ජනාධිපතිවරයා පවසා සිටියේ ය.මෙහිදී අදහස් දක්වමින් ජනාධිපති මහින්ද රාජපක්ෂ මහතා පැවසූවේ වසර 30 ක කුරිරු යුද්ධය අවසන ශ්‍රී ලංකාව දැන් සාමයේ ප්‍රතිලාභ අත්විඳීන බවයි. වසර 2016 වන විට ශක්තිමත් මධ්‍යම ආදායම් ලබන රටක් බවට පත් වීම තම රජයේ අපේක්ෂාව බව ද ඒ මහතා පැවසී ය.වියට්නාම කොමියුන්ස්ට් පක්ෂයේ 11 වන සම්මේලනය හා 13 වන ජාතික සමුළුව සාර්ථකව අවසන් වීම පිළිබඳව සුබපැතුම් එක් කළ ජනාධිපතිවරයා වියට්නාම කොමියුනිස්ට් පක්ෂ සාමාජිකයින්ට විශේෂයෙන්ම එහි තරුණ කොටස්වලට ශ්‍රී ලංකා නිදහස් පක්ෂ සාමාජිකයන් සමඟ අන්තර් සබඳතා ගොඩනගා ගැනීමට ද ආරාධනා කළේය.අධිරාජ්‍යවාදය මෙන්ම දිගුකාලීන අර්බුදවලට මුහුණ දී පොදු අත්දැකීම් ලබා සිටින ශ්‍රී ලංකාව හා වියට්නාමය අතර මිත්‍රත්වය කාලයත් සමඟ තවදුරටත් ශක්තිමත් වී ඇති බව ද රාජපක්ෂ මැතිතුමා කියා සිටියේය.වියට්නාම සමාජවාදී ජනරජය සමඟ රාජතාන්ත්‍රික සබඳතා ප්‍රථමයෙන් ගොඩනගාගත් රටවල් අතර ශ්‍රී ලංකාව ප්‍රමුඛත්වය ගන්නා බවත්, වියට්නාම නේවාසික කාර්යාලයක් කොළඹ පිහිටුවීම තමන් සාදරයෙන් පිළිගන්නා බවත් රාජපක්ෂ මහතා පැවසීය.ත්‍රස්තවාදය හමුදාමය වශයෙන් පරාජය කළ ද ශ්‍රී ලංකාවට එරෙහි එල්ටීටීඊ ප්‍රචාරණ යාන්ත්‍රණය තවදුරටත් ක්‍රියාත්මක වන බව පෙන්වා දුන් ජනාධිපතිවරයා එවන් නිෂේධනාත්මක ප්‍රතිචාරවලට එරෙහිව නැගී සිටීමට ශ්‍රී ලංකාව නිරන්තරයෙන් වියට්නාමයේ සහය අපේක්ෂා කරන බව ද පැවසීය.නැගෙනහිර ආසියානු කලාපය තුළ එල්ටීටීඊ ත්‍රස්තවාදීන් විසින් ක්‍රියාත්මක කළ නීති විරෝධී ක්‍රියාදාමයන්ට එරෙහි සටනේ දී වියට්නාමය ලබා දුන් සහය තමන් මහත් සේ අගය කරන බව ද, ගෝලීය තර්ජනයක් බවට පත්ව ඇති ත්‍රස්තවාදයට එරෙහි සටනේ දී දෙරට අතර සහයෝගීතාවය තවදුරටත් ශක්තිමත් කර ගැනීම අවශ්‍ය බව ද මහින්ද රාජපක්ෂ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n1110152</link>
    <topic>ශ්‍රී ලංකාව-වියට්නාමය අතර නව ගිවිසුම් අටක්</topic>
    <author>ධනුෂ්ක ගොඩකුඹුර</author>
    <content>ශී‍්‍ර ලංකාවත් වියට්නාමයත් අතර සබඳතා ශක්තිමත් කරමින් දෙරටටම වාසි ගෙනෙන අවබෝධතා ගිවිසුම් අටකට ජනාධිපති මහින්ද රාජපක්ෂ හා වියට්නාම් ජනාධිපති ට්‍රොන්ග් ටන් සන්ග් මහත්වරු ඉදිරියේ ජනාධිපති කාර්යාලයේදී ඊයේ (14) අස්සන් තැබිණ.වියට්නාම් ජනාධිපතිවරයාගේ ශ්‍රී ලංකා සංචාරයට සමගාමීව අස්සන් කෙරුණු මේ ගිවිසුම් දෙරට අතර දේශපාලන, මූල්‍ය, කර්මාන්ත, අධ්‍යාපන, ඛණිජ තෙල්, ආරක්ෂක හා ආයෝජන ප්‍රවර්ධන අංශවල සහයෝගීතාව ඉලක්ක කර ගෙන සැකසී ඇත.ජනාධිපති මහින්ද රාජපක්ෂ මහතා සහ වියට්නාම් ජනාධිපතිවරයා අතර ද්විපාර්ශ්වික සාකච්ඡාවලින් අනතුරුව දෙරටේ නියෝජිතයෝ මේ අවබෝධතා ගිවිසුම් සඳහා අස්සන් තැබූහ. ශ්‍රී ලංකා ප්‍රජාතාන්ත්‍රික සමාජවාදී ජනරජයේ විදේශ කටයුතු අමාත්‍යාංශය හා වියට්නාම් සමාජවාදී ජනරජයේ විදේශ කටයුතු අමාත්‍යාංශය අතර ද්වි පාර්ශ්වික දේශපාලන උපදේශකත්වයට අදාළ අවබෝධතා ගිවිසුමට අස්සන් තබනු ලැබුවේ විදේශ කටයුතු ඇමැති මහාචාර්ය ජී.එල්. පීරිස් සහ වියට්නාම නියෝජ්‍ය විදේශ ඇමැති ඩොන් ක්ෂුවාන් හොන්ග් මහත්වරු විසිනි.දෙරටේ මුදල් අමාත්‍යාංශ අතර අවබෝධතා ගිවිසුම අස්සන් තබනු ලැබුවේ ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම සහ වියට්නාම මුදල් ඇමැති මහාචාර්ය වොන් ඩින් හුවේ මහත්වරු විසිනි.ශ්‍රී ලංකාවේ කර්මාන්ත හා වාණිජ අමාත්‍යාංශය හා වියට්නාමයේ කර්මාන්ත හා වෙළෙඳ අමාත්‍යාංශය අතර යන්ත්‍ර සූත්‍ර හා නිෂ්පාදනයට අදාළ අවබෝධතා ගිවිසුමට කර්මාන්ත හා වාණිජ ඇමැති රිෂාඩ් බදියුදීන් සහ වියට්නාම කර්මාන්ත හා වෙළෙඳ කටයුතු පිළිබඳ නියෝජ්‍ය ඇමැති ලී ඩොන්ග් ක්වොන්ග් මහත්වරු අස්සන් තැබූහ.උසස් අධ්‍යාපන අමාත්‍යාංශය හා වියට්නාමයේ අධ්‍යාපන හා පුහුණු අමාත්‍යාංශය අතර අධ්‍යාපන සහයෝගීතාවය පිළිබඳ එකඟතා ගිවිසුම අස්සන් තැබුවේ උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක සහ වියට්නාම ඬ;යීජ්‍ය විදේශ ඇමැති ඩොන් ක්ෂුවාන් හොන්ග් මහත්වරු විසිනි.ශ්‍රී ලංකාවේ ජනාධිපති කාර්යාලයත් වියට්නාම සමාජවාදී ජනරජයේ කර්මාන්ත හා වෙළෙඳ අමාත්‍යාංශයත් අතර ඛනිජ තෙල් අංශයේ සහයෝගීතාව පිළිබඳ අවබෝධතා ගිවිසුම අස්සන් තැබුවේ ජනාධිපති ලේකම් ලලිත් වීරතුංග සහ වියට්නාම් කර්මාන්ත හා වෙළෙඳ කටයුතු පිළිබඳ නියෝජ්‍ය ඇමැති ලී ඩොන්ග් ක්වොන්ග් මහත්වරු විසිනි.ශ්‍රී ලංකා ප්‍රජාතාන්ත්‍රික සමාජවාදී ජනරජයේ ආරක්ෂක අමාත්‍යාංශය හා වියට්නාම සමාජවාදී ජනරජයේ ජාතික ආරක්ෂක අමාත්‍යාංශය අතර ආරක්ෂක සහයෝගීතාව පිළිබඳ අවබෝධතා ගිවිසුමට ආරක්ෂක ලේකම් ගෝඨාභය රාජපක්ෂ සහ වියට්නාම ජාතික ආරක්ෂාව පිළිබඳ නියෝජ්‍ය ඇමැති න්ගුයෙන් චින් වින්හ් මහත්වරු අස්සන් තැබූහ.ශ්‍රී ලංකා ප්‍රජාතාන්ත්‍රික සමාජවාදී ජනරජයේ ආයෝජන මණ්ඩලය හා වියට්නාම සමාජවාදී ජනරජයේ විදේශ ආයෝජන ඒජන්සිය අතර ද්විපාර්ශ්වික ආයෝජන ප්‍රවර්ධන සහයෝගීතාවට අදාළ ගිවිසුම අස්සන් තැබුවේ ආයෝජන මණ්ඩල සභාපති එම්.එම්.සී. ෆර්ඩිනැන්ඩු සහ වියට්නාම විදේශ ආයෝජන ඒජන්සියේ අධ්‍යක්ෂ ජනරාල් ඩෝ නට් හොන්ග් මහත්වරු විසිනි.ගෑස් වෙළෙඳාම පිළිබඳ එකඟතාව අස්සන් තැබුවේ ඛනිජ තෙල් සංස්ථාවේ සභාපති ඩී.එච්.එස්. ජයවර්ධන මහතා සහ පී. වී තෙල් සමාගමේ කළමනාකාර අධ්‍යක්‍ෂිකා හොන් තයි මින්ග් න්ගුයෙට් මහත්මිය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n1110153</link>
    <topic>ඕනෑම වේලාවකඕනෑම සහායක් දෙනවා</topic>
    <author>මහින්ද අලුත්ගෙදර</author>
    <content>කෙටි කලක් තුළ වේගවත් ආර්ථික සංවර්ධනයක් කරා ගමන් කරන ශ්‍රී ලංකාවට අවශ්‍ය ඕනෑම සහයෝගයක් ලබා දීමට සැම විටම සූදානම් බව චීනය පවසයි.ශ්‍රී ලංකාව හා චීනය අතර ඓතිහාසික සබඳතාවක් පවතින අතර අද වනවිට එය තවදුරටත් වර්ධනය වී තිබෙන බව ශ්‍රී ලංකාවේ චීන තානාපති කාර්යාලයේ දේශපාලන අංශ ප්‍රධානී හන් කාඕ මහතා සඳහන් කරයි.ඒ මහතා මේ බව අනාවරණය කළේ කොළඹ අශෝක විද්‍යාලයේදී ඊයේ (14) පැවැති චිත්‍ර ප්‍රදර්ශනයක් විවෘත කිරීමේ අවස්ථාවට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n1110154</link>
    <topic>අන්තර්ජාලයෙන් රේගු බදු ගෙවන්න</topic>
    <author>සුභාෂිනී සේනානායක</author>
    <content>විද්‍යුත් බැංකුකරණයේ නව කඩඉමක් පසුකරමින් අන්තර්ජාලය හරහා රේගු බදු ගෙවීමේ නව ක්‍රමයක් ලංකා බැංකුව සහ ශ්‍රී ලංකා රේගුව එක්ව ඊයේ (14) හඳුන්වා දුන්නේය.මේ නව ක්‍රමය මගින් ශ්‍රී ලංකා රේගුව හරහා මෙරටට ආනයනය කරන භාණ්ඩ ඉතා ඉක්මනින් නිදහස් කරගැනීමට ආනයනය කරන අයට හැකි වෙයි.මේ නවතම ක්‍රමය මගින් ශ්‍රී ලංකා ආර්ථිකයේ නව සන්ධිස්ථානයක් සනිටුහන් වූ බව ශ්‍රී ලංකා රේගුවේ අධ්‍යක්‍ෂ ජනරාල් සුධර්මා කරුණාරත්න මහත්මිය පැවසීය. මුදල් අමාත්‍යංශයේ ලේකම් ආචාර්ය පී. බී. ජයසුන්දර මහතා රේගුව මගින් සිදුවන ප්‍රමාදය මඟහරවාලීමට මෙම නව ක්‍රමය හඳුන්වා දෙන ලෙසට උපදෙස් ලබාදුන් බවත් ජාතියේ මහා පහන්ටැඹ වූ ලංකා බැංකුව සමඟ එක්ව මේ ක්‍රමය හඳුන්වාදුන් බවද කරුණාරත්න මහත්මිය පැවසීය.රාජ්‍ය ආයතන දෙකක් ලෙස එක්ව හඳුන්වාදුන් මෙම නව ක්‍රමය මගින් ගනුදෙනුකරුවාට කාලය මෙන්ම මුදලද ඉතිරි කරගත හැකිවන බව ලංකා බැංකුවේ මහා කළමනාකාරිනී ඩබ්ලිව්. ඒ. නාලිනී මහත්මිය ප්‍රකාශ කළාය.ලංකා බැංකුවේ ශාඛා 51ක් හරහා අන්තර්ජාලය ඔස්සේ ගනුදෙනුකරුවන්ට මුදල් ගෙවිය හැකිය. උදේ 9.00 සිට සවස 7.30 දක්වා අන්තර්ජාලය ඔස්සේ ගනුදෙනු කළ හැකි අතර ලංකා බැංකුවේ අන්තර් ජාල පහසුකම් ලබාගැනීම සිදුකළ යුතුය.වැඩි විස්තර www.boc.lkඔස්සේ ලබාගත හැකි අතර මේ අන්තර්ජාල පහසුකම් ඔස්සේ ඩැක්ස් ඉංජිනියරින්, නීල් මෙරයින් ඇතුළු ව්‍යාපාරික ආයතන කීපයක් මුදල් ගෙවීම් සිදුකළේය.මේ අවස්ථාවට ශ්‍රී ලංකා රේගුවේ ආයතනික අතිරේක අධ්‍යක්‍ෂ ජනරාල් පී. ඒ. ඩයස්, ලංකා බැංකුවේ අතිරේක කළමනාකරු බී. වීරසේකර මහත්වරුන් ඇතුළු නිලධාරීහු, ව්‍යාපාරික මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n1110155</link>
    <topic>මහනුවර ගුවන් තොටටකරඳගොල්ලෙන් ඉඩමක්</topic>
    <author>ස්වර්ණා විජේකෝන්</author>
    <content>මහනුවර ඉදිකිරීමට යෝජිත අභ්‍යන්තර ගුවන්තොටුපොළ සඳහා මේ වනවිට ඉඩම් හඳුනාගෙන ඇති බව රජයේ මාධ්‍ය ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි. කුණ්ඩසාලේ ආසනයේ කරඳගොල්ල ප්‍රදේශයේ ඉඩම් අක්කර සියයක් පමණ මේ සඳහා හඳුනාගෙන ඇති අතර අභ්‍යන්තර ගුවන්තොටු පොළ සඳහා අවශ්‍ය ඉඩම් අක්කර ප්‍රමාණය වෙන් කරන බවද ඇමැතිවරයා දිනමිණට පැවැසීය.ගුවන්තොටුපොළක් ඉදිකිරීම සඳහා අවශ්‍ය සහ සුදුසු පරිසරයක මේ භූමිය පිහිටා ඇති බවත් ඇමැතිවරයා ප්‍රකාශ කළේ ය.අභ්‍යන්තර ගුවන්තොටුපොළ සඳහා ඉඩම් වෙන් කිරීම, ඇතුළු අනෙකුත් කටයුතු සඳහා ගුවන් සේවා අමාත්‍යාංශය, ගුවන් හමුදාව ඇතුළු අනෙකුත් ආයතන සමඟ මේ වනවිටත් සාකච්ඡා ආරම්භ කර ඇති බවද හෙතෙම පැවැසීය. යෝජිත ගුවන්තොටුපොළ මඟින් මහනුවර දිස්ත්‍රික්කය හා කුණ්ඩසාලේ ආශි‍්‍රතව දැවැන්ත සංවර්ධනයක් සිදු වන බවද ඇමැතිවරයා වැඩිදුරටත් පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n1110156</link>
    <topic>කොරියානු භාෂා විභාගය අද</topic>
    <author>මහින්ද අලුත්ගෙදර</author>
    <content>කොරියානු රැකියා සඳහා ශ්‍රී ලාංකිකයන් තෝරා ගැනීමට අදාළ “කොරියානු භාෂා ප්‍රවීණතා විභාගය” කොළඹදී අද (15) ආරම්භ වෙයි. දින දෙකක් පුරා පැවැත්වෙන මේ විභාගය මධ්‍යස්ථාන 10කදී පැවැත්වීමට නියමිත අතර ඒ සඳහා අපේක්ෂකයන් 50636ක් සුදුසුකම් ලබා ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.ශ්‍රී ලංකා විදේශ සේවා නියුක්ති කාර්යාංශය හා කොරියානු මානව සම්පත් සංවර්ධන ආයතනය එක්ව සංවිධානය කරන මේ කොරියානු භාෂා ප්‍රවීණතා විභාගය සඳහා ශ්‍රී ලංකා විභාග දෙපාර්තමේන්තුව හා පොලිසිය සහයෝගය ලබා දෙන බවද එම කාර්යාංශය සඳහන් කරයි.මේ විභාගයේදී කිසියම් අක්‍රමිකතාවක් සිදුවුවහොත් 0112 314428, 0112433342, 0112322322 හා 0112864118 දුරකථන අංකවලට දැනුම් දෙන ලෙසද විදේශ සේවා නියුක්ති කාර්යාංශය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n1110157</link>
    <topic>ඔබත් කලකිරී ඇත්නම්ලෝකෙ වටේ ඇවිදින්න</topic>
    <author/>
    <content>එකොලොස් වසරක් තිස්සේ ලොව වටා පයින් ඇවිදගිය 56 හැවිරිදි කැනේඩියානු වැසියකු ඔක්තෝබර් 16 දා යළි ගමනාරම්භයට පැමිණීමෙන් සිය චාරිකාව නිම කිරීමට නියමිතය. ඔහු නමින් ජීන් බිලීවෝ ය. ජීවනෝපාය වශයෙන් සිදු කළ සුළු ව්‍යාපාරය බංකොලොත්වීමෙන් ඇති වූ කලකිරීම දුරු කරගනු පිණිස ඔහු සිය 45 වැනි උපන් දිනය යෙදුනු 2000 අගෝස්තු 18 දා මොන්ට්‍රියල් නගරයෙන් ලොව වටා ඇවිද යාම ඇරැඹුවේ කැනේඩියානු ඩොලර් 4000ක් පමණක් අතැතිවය.ලොවවටා කිලෝමීටර 75000 ක් දුර කිසිඳු බාධාවකින් තොරව තරණය කළ දිගම ගමන වන මෙහිදී, ඔහු රටවල් 64ක් හරහා ඇවිද ගියේ ය.  සපත්තු පැළදීමේදී මේස් දැමීම යුරෝපීය රටවල අනිවාර්ය අංගයක්. එහෙත් ජර්මානුවන් හා බ්‍රිතාන්‍යයන්ට වඩා ස්විස් හා ප්‍රංශ ජාතිකයන් එකම මේස් කුට්ටම දෙතුන් දවසක් පාවිච්චි කරන බව පෙනී ගොස් තිබේ.බ්ලැක්සොක්ස් නම් ස්විස් ආයතනය සිදුකළ අධ්‍යයනයකදී අනාවරණය වී ඇත්තේ ප්‍රංශ ජාතිකයන්ගෙන් 66% ක් දිනපතා මේස් මාරු කරන බවය. ස්විස් ජාතිකයන් දහ දෙනෙකුගෙන් හත් දෙනෙකු පමණක් දිනපතා මේස් මාරු කරයි.  පොදු ජනතාවට සිය මන්දිරයට ආරාධනා කොට ඔවුන් සමඟ තේ බොමින් අල්ලාප සල්ලාපයේ යෙදෙන රජකු ගැන අසා තිබේද? භූතානයේ 31 හැවිරිදි ජිග්මේ කේසාර් නැම්ජිල් චන්චුක් රජු එවැන්නෙකි. ඔහුගේ තවත් විශේෂත්වයක් වූයේ පෙරේදා ඔහු යුග දිවියට එළඹීමයි. එරට 5 වැනි රජු ලෙස හැඳින්වෙන ඔහු රාජ්‍යත්වයට පත්වුයේ 2008 භූතානය ප්‍රජාතන්ත්‍රවාදයට පිවිසීමෙන් පසුය. රටපුරා ඇවිද යන ඔහු හමුනොවූ පුරවැසියෙක් නැතැයි පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n1110158</link>
    <topic>කොළඹ නිවාස 1917ක් ඉදිකරන්නරුපියල් මිලියන 415ක් වැය කළා</topic>
    <author>චන්දිමා එදිරිමාන්න</author>
    <content>කොළඹ නිවාස නොමැති සියලු පවුල්වලට ඉදිරි වසර පහේදී නව නිවාස ලබාදෙන බව ඉදිකිරීම්, ඉංජිනේරුසේවා නිවාස හා පොදු පහසුකම් ඇමැති විමල් වීරවංශ මහතා පැවසීය.කොළඹ දිස්ති‍්‍රක්කයේ ජීවත්වන ජනතාවගේ නිවාස ගැටලු හොඳින් හඳුනාගෙන තිබෙන බවද ඇමැතිවරයා සඳහන් කළේය.ජනාධිපති මහින්ද රාජපක්‍ෂ මහතාගේ උපදෙස් පරිදි තම අමාත්‍යාංශයත්, නාගරික සංවර්ධන අධිකාරියත් එක්වී නිවාස ගැටලුව විසඳීමට ප්‍රායෝගික වැඩසටහන් රැසක් දැනටමත් ආරම්භ කර ඇතැයි ද කීය.කෝට්ටේ ප්‍රාදේශීය ලේකම් කොට්ඨාසයේ පවුල් 86ක් වෙනුවෙන් රුපියල් මිලියන 13.75ක නිවාස මූල්‍යාධාර ප්‍රදානය කිරීම වෙනුවෙන් රාජගිරියේදී පැවැති උත්සවයට සහභාගි වෙමින් ඇමැතිවරයා මෙම අදහස් ප්‍රකාශ කළේය.ඇමැතිවරයා මෙසේ ද කීය.කොළඹ දිස්ත්‍රික්කයට නව නිවාස 1917 ඉදිකර ගැනීම සඳහා රුපියල් මිලියන 415ක මුදලක් රජය වැය කළා. කෝට්ටේ ප්‍රාදේශීය ලේකම් කොට්ඨාසයේ නව නිවාස ඉදිකිරීමට මේ වසර තුළදී පමණක් රුපියල් මිලියන 21ක මුදලක් යොදවා තිබෙනවා. 2010 වසරේදී කෝට්ටේ ප්‍රාදේශීය ලේකම් කොට්ඨාසයේ දස දෙනෙකුට පමණයි නිවාස ණය ලබාදී තිබෙන්නේ. නමුත් මේ වසරේ මේ වන විට පවුල් 106ක් සඳහා නිවාස ණය ලබා දීමට ජාතික නිවාස සංවර්ධන අධිකාරියට හැකිවුණා.2010දී රුපියල් මිලියන 08ක් වියදම් කර නව නිවාස 119ක් ගොඩනැගුවා. 2011 වසරෙදි මේවනවිට කොළඹ දිස්ත්‍රික්කය තුළ රුපියල් මිලියන 415ක් වැයකරලා නිවාස 1917ක් ඉදිකරන්න සමත්වී තිබෙනවා. ලබන වසරේ මෙය තුන්ගුණයක් කිරීමයි අපගේ අරමුණ.මහින්ද චින්තන ඉදිරි දැක්මේ රටේ නිවාස නොමැති සියලුම පවුල්වලට නිවාස ලබාදීම සඳහා පැහැදිලි දැක්මක් තිබෙනවා. ඒ අනුවයි නිවාස දශලක්‍ෂයේ වැඩ සටහන ක්‍රියාත්මක වෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n1110159</link>
    <topic>ඉංගිරියේ අසැබි වීඩියෝපටවෙළෙඳසලක් වටලයි</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල, ඉංගිරිය සමූහ – කුමාරි ගමගේ</author>
    <content>ඉංගිරිය නගරයේ වෙළෙඳ සලක් දීර්ඝ කාලයක් තිස්සේ කරගෙන ගිය අසභ්‍ය වීඩියෝ පට සහ ඡායාරූප අලෙවි ස්ථානයක් වැටලීමට ඉංගිරිය පොලිසියේ නිලධාරීහු (13) සමත්වූහ.වෙළඳසලේ තිබූ පරිගණකයක මේ අසභ්‍ය වීඩියෝ පට සහ ඡායාරූප විශාල තොගයක් ගබඩා කර තිබී සොයා ගෙන තිබේ. පාසල් සිසු දරු දැරියන්ට සහ ප්‍රදේශයේ තරුණ තරුණියන් හට මේ ඡායාරූප සහ වීඩියෝ අලෙවි කර ඇති බව වාර්තා වේ.ඒ අනුව මෙම පුද්ගලයා පාසල් දරුවන් සහ වෙනත් පුද්ගලයන් රැගෙන එන ජංගම දුරකථන, මෙමරි කාඩ්පත්, ෆ්ලෑෂ් පෙන් (Pen Drive) ආදියට මේ දත්තයන් ගබඩා කර දී ඒ සඳහා මුදල් අය කර ගන්නා අතර පරිගණක ගබඩා කර තිබුණු දත්ත අතර තිබී මෑතකදී පිට වූ ‘ගාමණී’ සිනමා පටයේ පිටපතක්ද තිබී සොයා ගැනීමට පොලිසියට හැකි වී ඇත.පොලිස් නිලධාරීන් ඉතා සූක්ෂම අයුරින් සිදු කරන ලද මේ මෙහෙයුම අතරදී ද එම ස්ථානයට පාසල් දරුවන් කිහිප දෙනෙක්ම මේ දත්ත මිලදී ගැනීමට පැමිණ ඇති අතර පාසල් සිසුවියන් පවා මේ ස්ථානයට පැමිණෙන බව වැඩිදුර පරීක්‍ෂණවලදී අනාවරණය වී ඇත.සිද්ධියට අදාළ පුද්ගලයා පරිගණකය සහ උපාංග සමගින් අත්අඩංගුවට ගෙන ඇති අතර ඉංගිරිය පොලිස් ස්ථානාධිපති උදය කුමාර මහතාගේ උපදෙස් මත අපරාධ විමර්ශන අංශයේ ස්ථානාධිපති කේ. ජී. විජේරත්න මහතා ඇතුළු නිලධාරීහු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n11101510</link>
    <topic>සපුගස්කන්ද පිරිපහදුව නවීකරණයට චෙක් ජනරජයේ සහාය</topic>
    <author>සුභාෂිනි සේනානායක</author>
    <content>සපුගස්කන්ද තෙල් පිරිපහදුව නවීකරණය කිරීම හා පුළුල් කිරීම ඇතුළු ව්‍යාපෘති කීපයක් කෙරෙහි චෙක් ජනරජයේ අවධානය යොමු වී තිබේ.චෙක් ජනරජය හා ශ්‍රී ලංකාව අතර ද්විපාර්ශ්වීය ආර්ථික සහයෝගිතාවය පුළුල් කිරීමේ විශේෂ සාකච්ඡාවක් පෙරේදා (13) ශ්‍රී ලංකාවට පැමිණි චෙක් ජනරජයේ කර්මාන්ත හා වෙළෙඳ ඇමැති මාටින් කොකරෙක් මහතා සහ එම දූත පිරිස සහ ඇමැති සුසිල් ප්‍රේමජයන්ත් මහතා අතර පැවැත්විනි.එක් දින නිල සංචාරයක් සඳහා පැමිණි මෙම දූත පිරිස සපුගස්කන්ද තෙල් පිරිපහදුව නවීකරණය කිරීම හා පුළුල් කිරීම, ඉඟිනියාගල විදුලි බලාගාරය ප්‍රතිසංස්කරණ ව්‍යාපෘතිය, කොළඹ නුවර ඝන අපද්‍රව්‍ය ව්‍යාපෘතිය සඳහා ණය ආධාර සැපයීම ඇතුළු කරුණු රැසක් සම්බන්ධයෙන් සාකච්ඡා පැවැත්වීය.එම දූත පිරිස ශ්‍රී ලංකාවේ අග්‍රාමාත්‍ය දි. මු. ජයරත්න, ආර්ථික සංවර්ධන අමාත්‍ය බැසිල් රාජපක්ෂ යන මහත්වරු සමඟ ද සාකච්ඡා පැවැත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=n11101511</link>
    <topic>දරුවන් පාසල්වලට ඇතුළත් කිරීමේදී කිසිදු මුදලක් අය කරන්න එපා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>2012 වසරට දරුවන් ඇතුලත් කිරීම සඳහා කිසිම මුදලක් අය නොකළ යුතු බව බස්නාහිර පළාත් ප්‍රධාන ඇමැති ප්‍රසන්න රණතුංග මහතා පළාත් සභාවට අයත් සියලුම විදුහල්පතීන්ට දන්වා තිබේ.පසුගිය කාලසීමාව තුළ පාසල් දරුවන් ඇතුළත් කිරීම සඳහා පළාතේ සමහර විදුහල්පතිවරුන් අයථා ලෙස මුදල් ඉල්ලා සිටින බවට පැමිණිලි විශාල සංඛ්‍යාවක් ලැබීම හේතුකොට අධ්‍යාපන විෂය භාර ප්‍රධාන ඇමැතිවරයා මෙම පියවර ගෙන තිබේ.පළාතේ ජනප්‍රිය පාසල්වල විදුහල්පතිවරුන් කැඳවා ඔවුන් දැනුවත් කර ප්‍රධාන ඇමැතිවරයා මෙම උපදෙස්ද ඔවුනට ලබාදී ඇත.එසේද වූවද ආදිශිෂ්‍ය සංගම් පාසලේ සංවර්ධනය සඳහා මුදල් අය කිරීම ගැන තමන් විරුද්ධ නොවන බවද මෙම දැනුවත් කිරීමේදී ප්‍රසන්න රණතුංග ප්‍රධාන ඇමැතිවරයා දන්වා තිබේ.එම සංගම්ද දරුවන් ඇතුළත් කර ගන්නා වේලාවේදී මුදල් ඉල්ලා නොසිට ඇතුළත් කර ගැනීමෙන් පසුව දෙමව්පියන් කැමතිනම් පමණක් පාසලේ සංවර්ධන කටයුත්තක් සඳහා යම් සාධාරණ මුදලක් අයකර ගන්නවාට තමා විරුද්ධ නොවන බවද තමා දන්වා සිටි බව හෙතෙම පවසයි. මෙම පාසල් සඳහා ලැබෙන ඉල්ලුම්පත් සම්මුඛ පරීක්ෂණ පැවැත්වීමට පෙර අදාළ පාසල්වල හා කලාප කාර්යාලවලද ප්‍රදර්ශනය කිරීමද අවශ්‍ය වෙයි. යම් ඉල්ලුම්පතක් පිළිබඳ විරෝධතා ඇත්නම් ඒවා ඉදිරිපත් කිරීමට අවස්ථාව සැලසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=r1110151</link>
    <topic>කුලී ගමන් යන මුවාවෙන් වාහන කොල්ලකන කල්ලියේ තිදෙනෙක් රක්ෂිත බන්ධනාගාරයට</topic>
    <author>හොරණ විශේෂ එම්. ඩී. වී. විජයනාථ</author>
    <content>වාහන කුලියට දෙන ආයතන වලින් වාහන රැගෙන රියදුරුට විෂ පෙති පොවා වාහන මංකොල්ල කෑමේ නිරත වූ බව කියන සැකකරුවන් තිදෙනෙකුව රක්ෂිත බන්ධනාගාරගත කරන ලෙසත් තවත් එක් සැකකරුවකුව රුපියල් 500 ක මුදල් සහ 50000 ක ශරීර ඇප මත මුදා හරින ලෙසත් හොරණ මහේස්ත්‍රාත් මහින්ද රණසිංහ මහතා නියෝග කළේය.සැකකරුවන් සිව් දෙනාට හොරණ පොලිසිය මගින් අධිකරණයට ඉදිරිපත් කර තිබිණි.අත්අඩංගුවට පත් සැකකරුවන් හැටන්, කොට්ටාව සහ පන්නිපිටිය ප්‍රදේශවල අවුරුදු 20 ත් 30 අතර ත්‍රිවිල් රථ රියදුරන් බව පොලිසිය කළ පරීක්ෂණ වලදී අනාවරණය විය.මංකොල්ල කෑමෙන් අනතුරුව වාහනවල පැහැය වෙනස් කර ව්‍යාජ අංක තහඩු යොදා විකුණා ඇත.ව්‍යාජ හැදුනුම්පත් භාවිතාකර ‘සිම්’ කාඩ් මිලදී ගෙන දුරකථන ඇමතුම් ලබාගෙන මෙම ජාවාරම සිදු කර ඇති බව පොලිසිය අධිකරණයට කීය.අත් අඩංගුවට ගෙන ඇති වෑන් රථ දෙකට අමතරව තවත් වාහන කිහිපයක් අත්අඩංගුවට ගැනීමට ඇති බව පොලිසිය පවසයි.හොරණ සහකාර පොලිස් අධිකාරී සමන්ත රත්නායක මහතාගේ උපදෙස් පරිදි හොරණ මූ. පො. ප. ගුණසේකර මහතාගේ මෙහෙයවීමෙන් අපරාධ අංශයේ ස්ථානාධිපති උ. පො. ප. සිසිර කුමාර පො. සැ. 2433 විල්සන් පො. කො. 75704 ජනක 41113 බණ්ඩාර යන නිලධාරීහු වැටලිම් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=r1110152</link>
    <topic>මාලය කඩාගත් තරුණයා කැලෑවට පැන නොපෙනී ගිහින්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>අනුරාධපුර රුවන්වැලිසෑය විහාරස්ථානයේ සාංඝික දානයක් දීම සඳහා ගිය නඩයක තරුණියකගේ ගෙල බැඳී මාලය කඩාගැනීමේ සිද්ධියක් දුම්මලසූරිය ප්‍රදේශයෙන් වාර්තා විය.සාංඝික දානය පිරිනැමීමෙන් අනතුරුව වෙස්සගිරිය කන්ද නැග ආපසු බසිද්දී අවුරුදු 18 ක පමණ තරුණයකු ඇගේ ගෙල බැඳි රුපියල් 15000 ක් පමණ වටිනා රන් දම්වැල කඩා ගෙන ඇත.කලබලයට පත් පිරිස තරුණයාව ලුහුබඳිද්දී වෙස්සගිරිය පිටුපස ඇති ලඳු කැලෑවකට පැන නොපෙනී ගොස් ඇත.සිද්ධිය පිළිබඳව අනුරාධපුර පොලිසියට පැමිණිලි කිරීමට ගිය ඩබ්. ඒ. නන්දාවතීට පොලිසිය පවසා ඇත්තේ සැකකරු අධිකරණයෙන් දඬුවම් ලැබ ශරීර ඇප මත නිදහස් වූ පුද්ගලයෙක් බවයි.පැමිණිල්ල පොලිස් පොතේ සටහන් කර ගත් රාලහාමි සැකකරු අත්අඩංගුවට ගත් වහාම දැනුම් දෙන බැව් පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=r1110153</link>
    <topic>කොස්තාපල් සහ බස් කොන්දොස්තර රුපියලකට ගැටෙති</topic>
    <author>අම්බලන්ගොඩ සමූහ ආර්. ඤාණදාස</author>
    <content>රුපියලක ගනුදෙනුවකට බසයේ කොන්දොස්තරවරයා සමග ගුටිබැට හුවමාරුවක යෙදුණු පොලිස් කොස්තාපල්වරයකු පිළිබඳව අම්බලන්ගොඩ පොලිසියෙන් වාර්තා වේ.කොටුව පොලිසියේ සේවය කරන කොස්තාපල්වරයා අම්බලන්ගොඩට පැමිණීමට බස් රථයේ කොන්දොස්තරවරයාගෙන් ප්‍රවේශ පත්‍රයක් ගත්තේය. ඉතිරි මුදල් වශයෙන් කොස්තාපල්වරයාට ලැබුණේ රුපියලක් අඩුවෙනි. කොස්තාපල්වරයා මේ ගැන විමසීමේදී මාරු කාසි නැති බව කොන්දොස්තරවරයා කීය.තවත් මගියකු බස් රථයට ගොඩවිය. ඔහු ප්‍රවේශ පත්‍රයක්මිලදී ගැනීමේදී ඊට රුපියලක් අඩු විය. සල්ලි නැතිනම් බසයෙන් බසින ලෙස එම මගියාට කොන්දොස්තර පැවසුවේ තරමක කේන්තියකිනි. මේ අවස්ථාවට කොස්තාපල්වරයා මැදිහත් විය. තමුසේ මට රුපියලක් ණයයි. ඒ රුපියලත් අරගෙන මේ මගියට ටිකට් එකක් දෙනව. මෙතෙක් වේලා නිශ්ශබ්දව සිටි කොස්තාපල්වරයා කොන්දොස්තරට කීවේය.මේ තමුසෙ කඩේ යන්නෙ නැතිව ඉන්නවා. මම ඒක බේරගන්නම්. කොන්දොස්තරවරයා කොස්තාපල්වරයාට කීවේ දත්මිටි කමිනි. මේ කථාවෙන් කෝප වූ කොස්තාපල් සහ කොන්දොස්තරවරයා අතර ඇතිවූ කථාව කෙළවර වූයේ ගුටිබැට හුවමාරුවකිනි.රියදුරා බස් රථය අම්බලන්ගොඩ පොලිසිය ඉදිරිපිට නතර කළේය. දෙදෙනාම පොලිසිය වෙත ගියේය. පොලිසියේ පැමිණිල්ලක් කළ කොන්දොස්තර බලිටිය රෝහලට ගොස් නතර වුණේය.අත්අඩංගුවට ගත් පොලිස් කොස්තාපල්වරයා බලපිටිය අධිකරණයට ඉදිරිපත් කෙරුණි. බලපිටිය මහේස්ත්‍රාත් එන්. ටී. අයි. අබේගුණසේකර මහත්මිය පොලිස් කොස්තාපල්ට රුපියල් විසිපන්දහස ශරීර ඇපයක් නියම කර මුදා හැරියාය. මෙම පොලිස් කොස්තාපල්වරයා අධිකරණය වෙත ඉදිරිපත් කරන ලද්දේ අම්බලන්ගොඩ පොලිසියේ පොලිස් සැරයන් ප්‍රේමරත්න මහතා (36643) ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=r1110154</link>
    <topic>‘හා ජෝඩුව රුපියල් පනහයි’වෙළෙන්දාගේ උපායට ගුරුතුමා අහුවෙලා</topic>
    <author>හංවැල්ල සමූහ ධර්මසිරි විජේරත්න</author>
    <content>මසකට රුපියල් 14 ක පඩියට ගුරු සේවයට බැඳී විශ්‍රාම ලැබ සිටින පබිලිස් ඉස්කෝලෙ මහතා කොස්ගම ප්‍රදේශයේ පදිංචිකරුවෙකි.අරපිරිමැස්මෙන් වියදම් කිරීමට පුරුදුව සිටි ඔහු සතියකට දෙවරක් නිවසට අවශ්‍ය දේවල් මිලදී ගත්තේ ගමේ සතිපොළෙනි. පොළේ යාමට ඔහු සවස්වරුව යොදා ගත්තේ උදේට මෙන් නොව සවසට එළවළු, පලතුරු, කරවල ආදිය ලාභෙට විකිණෙන හෙයිනි.එදින ඔහු පොළට ගොස් මග දෙපස වෙළෙඳුන් මැදින් වටපිට බලමින් පියමං කෙළේ තවත් යමක් ලාබෙට ඇද්දැයි විමසිල්ලෙනි. “ජෝඩුවම රුපියල් පනහයි හා - ආ - ජෝඩුව පනහයි ‘හා’ ජෝඩුව පනහයි කියා කෑගසන තරුණයකු අසල ඔහු මොහොතක් නතර විය. රුපියල් 50 කට මේස් බැනියම් ජෝඩුවක් ගැනීම ගජ ලාභයකැයි සිතූ පබිලිස් මහතා සාක්කුවට අත යවා රුපියල් පනහේ නෝට්ටුවක් ගෙන තරුණයාට දුන්නේ ය.ගන්න ගන්න ජෝඩුවම පනහයි කියා ගෑගසමින්ම තරුණයා මේස් බැනියම් ගොඩෙන් එක් බැනියමක් ගෙන පබිලිස් මහතා අතට දුන්නේ ය. “මේ මොකද එකක්? ජෝඩුවක් නෙ පනහයි කිව්වෙ” පබිලිස් මහතා විමතියෙන් විමසීය. මේස් බැනියම් ජෝඩුවක් රුපියල් පනහට දෙන්න ඇත්තේ මහත්තයලගෙ කාලෙ දැන් කාලෙ ඊට වඩා වෙනස්’ තරුණයා කීය. එහෙනම් මොන මළ ඉලව්වකට ද ජෝඩුව පනහයි කිව්වේ. පබිලිස් මහතා තරහෙන් ඇසුවේ ය.“මම කිව්වෙ නෑනෙ බැනියම් ජෝඩුවක් පනහයි කියල. මහත්තයම බලන්න ඔය බැනියමේ ගහල තියෙන වෙළෙඳ ලකුණ මොකක් ද කියල තරුණයා කීවේ ය. මේකෙ තියෙන්නෙ හාවො දෙන්නෙක් පබිලිස් මහතා පිළිතුරු දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=r1110155</link>
    <topic>මහනුවර ශ්‍රී ලංකා නිදහස් සෞඛ්‍ය සේවා සංගමයටනව නිලධාරී මණ්ඩලයක් පත්වෙති</topic>
    <author/>
    <content>ශ්‍රී ලංකා නිදහස් සෞඛ්‍ය සේවා සංගමයේ පළමු සංවත්සරික උත්සවය මහනුවර මහ රෝහලේ කේ. එස්. එම්. ශාලාවේදී මධ්‍යම පළාත් සෞඛ්‍ය අමාත්‍ය සුනිල් කේ. අමරතුංග, සමස්ත ලංකා ශ්‍රී ලංකා නිදහස් සෞඛ්‍ය සේවා සංගමයේ ලේකම් රෝයි ද මැල්, භාණ්ඩාගාරික සුසිත් අරුණසිරි, බස්නාහිර පළාත් සංවිධායක චානක ප්‍රදීප් කුමාර, මහනුවර මහ රෝහලේ අධ්‍යක්ෂ ඩබ්. ජී. ඒ. දිසානායක, රෝහල් ලේකම් ඩී. බී. බන්දුල, විශේෂඥ වෛද්‍ය රන්ජන් ප්‍රනාන්දු, නියෝජ්‍ය අධ්‍යක්ෂ (මුදල්) යු. එල්. වීරසිංහ, කෙහෙළිය කවයේ ලේකම් ශාන්ත ඉලංදර යන මහත්වරුන්ගේ ප්‍රධානත්වයෙන් පැවැත්විණි.එහිදී තේරී පත්වූ නව නිලධාරී මණ්ඩලය මෙසේය.සභාපති – යමුනා චාන්දනී, සම සභාපති – චන්දන වික්‍රමරත්න, උප සභාපති – ආර්. බී. උපාලි, ලේකම් – බන්දුල සේනානායක, උප ලේකම් – ජී. එච්. එම්. හෙට්ටිආරච්චි, භාණ්ඩාගාරික – මල්ලිකා පෙරේරා, ප්‍රධාන සංවිධායක – පී. ජී. ධර්මරත්න මහත්ම මහත්මීන්ද කාරක සභාව සඳහා සාමාජිකයන් 30 දෙනකු ද තේරී පත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=r1110156</link>
    <topic>සපුගස්කන්ද ත්‍රිරෝද රියකින් පැමිණරන් මාලය කඩාගෙන</topic>
    <author>ගම්පහ සංචාරක නිමල් ජයසිංහ</author>
    <content>සපුගස්කන්ද පොලිස් බල ප්‍රදේශයේ කාන්තාවක් ගමනක් ගොසින් සිය නිවෙසට එමින් සිටියදී පසු පසින් පැමිණි ත්‍රිරෝද රථයක රියදුරු වාහනය නවතා ඇගේ ගෙල බැඳි මාලය කොල්ල කෑ බවට සපුගස්කන්ද පොලිසියට පැමිණිලි කොට තිබේ.වහා ක්‍රියාත්මක වූ පොලිසිය සැකකරු මාලයද සමග අත්අඩංගුවට ගෙන අධිකරණයට ඉදිරිපත් කර තිබුණි. මාලයේ වටිනාකම රුපියල් 80000 /- බව පැමිණිල්ලෙන් කියවුනි. චෝදනාවට වරද පිළිගත් පුද්ගලයාට රුපියල් 1500 /- දඩයක්ද, මාස 12 ක බරපතළ වැඩ සහිත සිර දඬුවමක්ද, නියම කළ ගම්පහ ප්‍රධාන මහේස්ත්‍රාත් මොහොමඩ් මැකි මහතා සිර දඬුවම වසර 10 කට අත්හිටුවීමටද නියෝග කළේය. දඬුවම්නියම වූවේ එරංග මධුවිජේරත්න නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=r1110157</link>
    <topic>කොළඹ තොටළඟ-දෙහිවල අංක 167බස් ධාවනය නවතලා</topic>
    <author>උතුරු කොළඹ සමූහ ඒ. මදුරවීරන්</author>
    <content>කොළඹ තොටළඟ සිට දෙහිවල දක්වා ධාවනය කෙරුණු මාර්ග අංක 167 දරන බස් සේවාව, මෑතක සිට හදිසියේ නතර කිරීම නිසා, බ්ලූමැන්ඩල් හා මාදම්පිටිය ප්‍රදේශවාසී ජනතාවට ගමනාගමනයේ දී මහත් අපහසුවට මුහුණපාන්නට සිදුව ඇත.තොටළඟ සිට ආරම්භ වූ මෙම බස් රථ දෙහිවලට ධාවනය වූයේ බ්ලූමැන්ඩල්, මාදම්පිටිය හා ඇස් වාට්ටුව හරහාය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=r1110158</link>
    <topic>අජාසත් පුතා දේපළ බලෙන් අයිති කරගෙන</topic>
    <author>බිබිල මධ්‍යම විශේෂ</author>
    <content>මවුපිය යුවළක් දරුකමට හදාගත් පුතකු කල් යෑමේදී මව්පිය දෙදෙනාට හොඳින් සලකා පවුලේ අගහිගකම් නිසා පියා විසින් උකසට තබන ලද කුඹුරක් බේරා දී කටුමැටි පැළ වෙනුවට ගඩොලින් බැදගත් උලු සෙවිලි කළ නිවෙසක් සාදා දී සිටින අතර කල් යෑමේදී පියා මිය යාමෙන් පසු එම පවුලේ වැඩිමහල් පුතා විසින් ඒවා අයිති කරගෙන එම හදාගත් පුතා එලවා දැමීමේ අනුවේදනීය කථා පුවතක් ගිරාදුරුකෝට්ටේ ගල්පෝරුයාය ප්‍රදේශයෙන් වාර්තා වෙයි.වාර්තාවන පරිදි බාස් උන්නැහේට සිටියේ එකම පුතෙකි. ඔහු දඩබ්බරයෙකි. නැති බැරි වෙන කොට තමාට නොසලකා හරී යැයි පිරිමි දරුවකු හදාවඩා ගැනීමට ගෙන ආවේ ගම්වාසීන්ගේ ආශිර්වාද මධ්‍යයේය. මේ පිරිමි දරුවා නිවෙසට වාසනාව ගෙන එන්නෙක් විය. ගමේ කාගේත් ආදරය දිනාගෙන කාලය ගෙවී ගොස් තරුණ වියට පත් විය. මේ වන විට රණසිංහ බාස් උන්නැහේගේ ලොකු පුතා පියාට පහර දෙමින් පියා සතු දේ පැහැර ගත්තේය.හදාගත් පුතා සියල්ල ඉවසාගෙන මව්පියන් රැක බලා ගත්තේය. මේ වන විට බාස් උන්නැහේ සතු කුඹුර ද උකසට ගොස් තිබිණි. මේ බාල පුතා පාසල් අධ්‍යාපනය අවසන් කොට පෞද්ගලික රැකියාවකට ගොසින් පියා උකසට තැබූ කුඹුර උකසින් බේරා ගත්තේය. මෙතෙක් ජීවත්වුණ කටු මැටි පැළ වෙනුවට ගෙඩොල් බිත්ති උලු සෙවිලි කළ නිවෙසක් සාදා දුන්නේ මවුපිය දෙදෙනාට නොතෙමී ජීවත්වන්නටය.මේ අතරතුර බාල පුතාට සහකාරියක්ද කරකාර බැද දුන්නේය. කාලය ගෙවී ගොස් ලෙඩ ඇදට වුණ පියා හදිසියේම මිය ගියේය.පියාගේ මල ගමේ උණුසුමද නිවී යන්නට පෙර බාල පුතා නිවෙසින් පන්නා දමා ඔහු දහඩිය මහන්සියෙන් උපයාගත් සියල්ල වැඩිමහල් පුතා විසින් අයිති කර ගත්තේ ගම්වාසීන්ගේ හදවත් කම්පා කරවමිනි.හදාගත් පුතාට යන එන මං නැතිවිය. සහකාරියගේ නිවෙසට යන්නට විය. පොලිසියේ පිහිට පැතුවත් ලක්ෂ ගණන් මුදල් වැය කොට ගොඩනගා ගත් නිවෙස හෝ උකස බේරාගත් කුඹුරෙන් බිම් අඟලක් හෝ හිමිවූයේ නැත.මහලු මවද වැඩිමහල් පුතාට බියෙන් අසරණ විය. ඇයට ලේලියගේ තර්ජන හමුවේ නිහඬ වනවා හැර වෙන කල හැකි කිසිවක් නොවිණි. පොලිසියේ පිහිට පැතුවත් හදාගත් පුතාට මවුපියන්ගෙන් කිසිවක් අයිතියක් හිමිකරගන්නට නොලැබිණි. එහෙත් මේ අවනඩුව විසඳන්න කිසිවකු නොමැත. කෙසේ වෙතත් සොබා දහම අනුව මෙය වෙනස්වනු දිනය වැඩි ඈතක නොවන බව දුකට පත් ගම්වාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=r1110159</link>
    <topic>අයි.... නෝ.... හූ .... නෝ.... නෝනෝ.... ඇල්පිටි බසස්.... වෙරි තදස්.... නෝ.....</topic>
    <author>වඳුරඹ සමූහ වින්සර් මුණුගොඩ</author>
    <content>මේ කතාව ගාල්ල බස් නැවතුම්පොළේදී සිදුවූ රසවත් පුවතකි.වයස මුහුකුරා ගිය ආරොන් මාමා ගමේ කොයි කවුරුත් හඳුනන හිතවත්කම් දක්වන විනෝදකාමී පුද්ගලයෙකි.ඔහු මසකට වරක් දෙවරක් හෝ ගාලු උසාවි යන සිරිතක් තිබේ. ඒ ඔහු තරුණ වයසේදී එකිනෙකාගෙන් මිලයට ගත් ඉඩම් වල නිරවුල්භාවය තහවුරු කර ගැනීමට ඔහු විසින් පවරා ඇති නඩුවලට පෙනී සිටීම සඳහාය.එසේ ගාලු උසාවි ගිය දිනවලදී නඩු හමාරකොට ආපසු එන විට ගාල්ලේ තැබෑරුමකින් පදමට සප්පායම් වී ගෙදර ඒම ආරොන් මාමාගේ පුරුද්දක් විය.දිනක් කටගොන්නක් බීගෙන වෙරිමර ගාතේ ගාලු බස් නැවතුම්පළට පැමිණි ආරොන් මාමා ගෙදර ඒම සඳහා ඇල්පිටිය බස් රථයට ගොඩ වූයේ හතරගාත දා විනෝදයට කවි සිංදු කියමිනි.සෙනග පිරුණු බසයට ගොඩවූ ආරොන් මාමාගේ වයස නිසාදෝ හිද ගැනීම සඳහා කෙනෙකුගෙන් අසුනක් පිරිනැමිණි. ආරොන්ට කෑලි කැඩුණු ඉංගි‍්‍රසි කතා කිරීමේ හැකියාවක් ඇත. ඒ ඔහු තරුණ වයසේදී ඉංගිරිසි ජාතිකයෙකු ළඟ කෝකියෙකු ලෙස වැඩ කිරීම නිසා යයි ද පැවැසේ.බස් රථය තුළ තරුණ වයසේ ගැහැණු පිරිමි යෞවනියන්ගෙන් පිරී පැවතුණි.මේ තුළ ඉංග්‍රීසි ඉගෙනුම සඳහා පන්ති යන ළමයින් කීප දෙනෙකු අතරින් ගැහැණු ළමයින් දෙදෙනෙක් පමණක් යර්ස්.... නෝ.... රයිට්... සිම්පල්... ඕකේ... යන වචන නිතර යොදමින් තොර තෝංචියක් නැතිව කථාවේ යෙදී සිටියහ.වෙරි මරගාතේ සිටි ආරොන් මාමා සිසුවියන් දෙදෙනාගේ කථාවට ඇහුම්කන්දී ස්වල්ප වේලාවකට පසු එකවරම කථා බහේ යෙදෙන ළමයින්ගේ මුහුණුවලට එබී අයි.... නෝ.... හූ .... නෝ.... නෝනෝ.... ඇල්පිටි බසස්.... වෙරි තදස්.... නෝ..... කියා විමසීය.මේ කථාවට ඇහුම්කන් දුන් බස් රථයේ සිටි බොහෝ දෙනෙකුට විනාඩි කීපයක් යන තුරු සිනාව නතර කර ගැනීමට නොහැකි විය.අනතුරුව ආරොන් මාමාගේඉංගිරිසි භාෂාවට මුහුණ දුන් තරුණ සිසුවියෝ දෙදෙනා මහත් ලජ්ජාවෙන් වෙනත් බසයකින් යාමට දෝ බසයෙන් බැස නොපෙනී ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=s1110151</link>
    <topic>පළමු දකුණු ආසියානු වෙරළ ක්‍රීඩා උළෙල නිමාවෙයි</topic>
    <author>ජගත් ගුණවර්ධන හම්බන්තොට සිට</author>
    <content>රන් පදක්කම් 11ක්, රිදී පදක්කම් 9ක් සහ ලෝකඩ පදක්කම් 7ක් ඇතුළුව සමස්ත ක්‍රීඩා උළෙලේ පදක්කම් 27ක් දිනාගත් ඉන්දියාවට පළමු ස්ථානය හිමිකර දෙමින් හම්බන්තොට වෙරළ පරිශ්‍රයේ පැවැති ප්‍රථම දකුණු ආසියාතික වෙරළ ක්‍රීඩා උළෙල ඊයේ (14) කතානායක චමල් රාජපක්ෂ මහතාගේ ප්‍රධානත්වයෙන් යුතු විචිත්‍රවත් සමාප්ති උත්සවයකින් නිමාවට පත්විය.ඉන්දියාව සමග කරට කර සටනක නිරත වූ ශ්‍රී ලංකාව රන් පදක්කම් 9ක්, රිදී පදක්කම් 10ක් සහ ලෝකඩ පදක්කම් 9ක් දිනා ගනිමින් දෙවැනි ස්ථානය අත්කර ගත්තේය.පාකිස්තානය තෙවන ස්ථානයට පත්වූයේ රන් 5ක්, රිදී 2ක් සමඟ ලෝකඩ 4ක් දිනා ගනිමිනි.නේපාලය රන් 1ක් රිදී 2ක් හා ලෝකඩ 5ක් සමගින් පදක්කම් 8ක් දිනාගත් අතර බංග්ලාදේශය රන් 1ක් රිදී 1ක් හා ලෝකඩ 1ක් සමගින් පදක්කම් 3ක් ද, මාලදිවයින රිදී පදක්කමක් හා ලෝකඩ පදක්කම් 2ක් ද ඇෆ්ගනිස්තානය එක් රිදී පදක්කමක් ද දිනාගනු ලැබීය.තරගාවලියට සහභාගි වූ රටවල් අතරින් භූතානයට පමණක් කිසිදු පදක්කමක් දිනාගැනීමට නොහැකි විය. ඔවුන් සහභාගිවූයේ ද පිරිමි වෙරළ බාස්කට්බෝල් තරගයට පමණක් වීමද විශේෂයකි.පුරා දින 7ක් හම්බන්තොට වෙරළ පරිශ්‍රයේදී පැවැති පළමු දකුණු ආසියානු ක්‍රීඩා උළෙලේ අවසන් දිනය වූ ඊයේ වෙරළ නෙට්බෝල් අවසන් තරගය ක්‍රීඩා ඇමැති මහින්දානන්ද අළුත්ගමගේ මහතා හා දකුණු ආසියානු වෙරළ ක්‍රීඩා උළෙලේ තරග සංවිධායක කමිටු සභාපති හා විදේශ කටයුතු ප්‍රවර්ධන ඇමැති ඩිලාන් පෙරේරා මහත්වරුන්ගේ ප්‍රධානත්වයෙන් පැවැත්විණි.රන් පදක්කම සඳහා වන තරගයේදී ශ්‍රී ලංකාව හා ඉන්දියාව තරග වැදුණු අතර තරගයේ මුල් භාගයේ සිටම ආක්‍රමණශීලී තරග රටාවක් අනුගමනය කරමින් ශ්‍රී ලංකා වෙරළ නෙට්බෝල් කණ්ඩායම පෙරමුණගත් අතර පළමු අර්ධයේදී ලකුණු 13 – 7ක් ලෙස ශ්‍රී ලංකාව ඉදිරියෙන් පසුවිය.ඉන්දියාව ක්‍රමයෙන් තරගයට අවතීර්ණ වුවද තරගයේ අවසානය වනවිට ශ්‍රී ලංකා කණ්ඩායම ඉන්දීය කණ්ඩායමට වඩා ලකුණු 8ක් ඉදිරියෙන් පසුවිය. මේ අනුව ලකුණු 25 – 17ක් ලෙස තරගයේ ජය ශ්‍රී ලංකාවට හිමිවිය.ශ්‍රී ලංකාව වෙනුවෙන් නිරෝෂා සූරියආරච්චි ලකුණු 11ක් හා කාන්චනා ජයවීර ලකුණු 14ක් රැස් කළහ.ශ්‍රී ලංකා කණ්ඩායමට නායකත්වය ලබාදුන්නේ ද නිරෝෂා සූරියආරච්චි විසිනි.තරගයේ ලෝකඩ පදක්කම සඳහා පාකිස්තානය හා මාලදිවයින් අතර පැවැති තරගයේදී ලකුණු 17 – 15ක් ලෙස පාකිස්තානය ජය ගත්තේය.මාලදිවයින් පාසල් ක්‍රීඩිකාවන්ගෙන් සමන්විත වූ ජාතික වෙරළ ක්‍රීඩා කණ්ඩායමෙන් තියුණු තරගයක් පාකිස්තාන ක්‍රීඩිකාවන්ට එල්ලවිය.ක්‍රීඩා අමාත්‍යාංශය සමඟ ජාතික ඔලිම්පික් කමිටුව සංවිධානයෙන් ජනාධිපති මහින්ද රාජපක්‍ෂ මහතාගේ පූර්ණ රාජ්‍ය අනුමැතිය ඇතිව ක්‍රීඩා ඇමැති මහින්දානන්ද අළුත්ගමගේ හා විදේශ රැකියා ප්‍රවර්ධන ඇමැති ඩිලාන් පෙරේරා මහතාගේ පූර්ණ අධීක්‍ෂණය යටතේ ප්‍රථම වරට පැවැත්වූ මේ වෙරළ ක්‍රීඩා උළෙලේ අභිමානවත් සමාප්ති උත්සවයක් දැකගත හැකිවිය.ජනාධිපති මහින්ද රාජපක්‍ෂ මහතාගේ ප්‍රධානත්වයෙන් මේ මස 8 වැනි දින හම්බන්තොට වෙරළ පරිශ්‍රයේදී සමාරම්භය සනිටුහන් වූ මේ වෙරළ ක්‍රීඩා උළෙලේ සමාප්තිය ඊයේ ශ්‍රී ලංකා පාර්ලිමේන්තුවේ කථානායක චමල් රාජපක්‍ෂ මහතාගේ ප්‍රධානත්වයෙන් නිමාවට පත්විනි.වෙරළ පාපන්දු තරගාවලියෙන් ඇරඹි ක්‍රීඩා උළෙල වෙරළ නෙට්බෝල් තරගවලින් අවසන් වූ අතර තරග ඉසව් 10ක් සඳහා දකුණු ආසියානු කලාපයේ රටවල් 8ම නියෝජනය කරමින් ක්‍රීඩක ක්‍රීඩිකාවෝ 500ක් පමණ සහභාගි වූහ.ශ්‍රී ලංකා ක්‍රීඩක ක්‍රීඩිකාවන්ට නවමු අත්දැකීමක් ලබාදුන් ප්‍රථම දකුණු ආසියානු වෙරළ ක්‍රීඩා උළෙලේදී ලක්මව රනින් බැබළවීමට ශ්‍රී ලංකා ජීවිතාරක්‍ෂක ක්‍රීඩකයන් සමත්වූහ. පැවැති තරග හයේම රන් පදක්කම් 6 සතු කරගනිමින් ඔවුන් තරගයකට ඉදිරිපත්වීමකට වඩා ජීවිතාරක්‍ෂකයන් ලෙස සමාජයට ඉටුකරන සේවාවෙන් තෘප්තිමත් වන මව්බිමට උපරිම සේවයක් ලබාදෙන තරුණයන් පිරිසක් වීම පෙනෙන ලක්‍ෂණයකි.පළමුවරට ශ්‍රී ලංකා අශ්වාරෝහක ක්‍රීඩකයන් මෙවන් වෙරළ ක්‍රීඩා තරගයකට සහභාගිවී දින 20ක් තරම් කෙටි කාලයකදී පුහුණුව ලබා ශ්‍රී ලංකාවට ලෝකඩ පදක්කම් 3ක් ලබාදීමට සමත්වූහ. කණ්ඩායමේ නායක ශ්‍රී ලංකා පොලිස් අශ්වාරෝහක ඒකකයේ සේවය කරන සරත් කුමාර පවසා සිටියේ තව තවත් ජාත්‍යන්තර තරග අත්දැකීම් ලැබේනම් ප්‍රබල ඉන්දීය හා පාකිස්තාන ක්‍රීඩකයන්ට හොඳ තරගයක් ලබාදිය හැකි බවය.ශ්‍රී ලංකා අත්පන්දු කණ්ඩායම (Beach Hand ball) ලබා ඇති ප්‍රගතිය පිළිබඳ සතුටට පත්වන බව ශ්‍රී ලංකා අත්පන්දු පුහුණුකරු සෙනරත් සේනානායක මහතා ‘දිනමිණ’ට පැවැසීය.ශ්‍රී ලංකාවට අත්පන්දු ක්‍රීඩාව හඳුන්වා දී වසර තුනක් පමණ කාලයක් වන අතර Beach Hand ball ක්‍රීඩාව හඳුන්වාදී වසරක වැනි කෙටි කාලයකදී ලෝකඩ පදක්කම ලබාගැනීමත් සතුටට කරුණක් බව ඒ මහතා පැවැසීය.දකුණු පළාතට ආවේනික වූ පහතරට සම්ප්‍රදායානුකූල නර්තන අංගයක් වන සළුපාලිය, ක්‍රීඩා උළෙලේ නිල ලාංජනය පෙරටුකොට ගත් අලංකාර සංස්කෘතික සංදර්ශනයක් සහ ත්‍රිවිධ හමුදාවේ හා පොලිසියේ තූර්ය වාදන සංදර්ශනයක් සමගින් චාම් එහෙත් අභිමානවත්ව පැවැති මේ සමාප්ති උළෙලට ක්‍රීඩා අමාත්‍ය මහින්දානන්ද අලුත්ගමගේ, විදේශ රැකියා ප්‍රවර්ධන අමාත්‍ය ඩිලාන් පෙරේරා, දෙවැනි දකුණු ආසියානු වෙරළ ක්‍රීඩා උළෙල පැවැත්වීමට නියමිත මාලදිවයිනේ ක්‍රීඩා අමාත්‍ය හසන් ලතීෆ්, මාලදිවයිනේ ඔලිම්පික් කමිටුවේ සභාපති ඊබ්‍රාහිම් ඉස්මයිල් ශ්‍රී ලංකා ඔලිම්පික් කමිටු ලේකම් මැක්ස්වෙල් ද සිල්වා ඇතුළු ශ්‍රී ලංකා ඔලිම්පික් කමිටු නිලධාරීහූ මේ අවස්ථාවට සහභාගි වූහ.මීළඟ ක්‍රීඩා උළෙලමාලදිවයිනේදෙවැනි දකුණු ආසියානු වෙරළ ක්‍රීඩා උළෙල මාලදිවයිනේදී පැවැත්වේ.සමාප්ති උළෙලේදී දකුණු ආසියානු වෙරළ ක්‍රීඩා උළෙලේ ධජය මාලදිවයින් වෙරළ ක්‍රීඩා සංවිධායක කමිටුවට බාරදීම සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=s1110152</link>
    <topic>ශ්‍රී ලංකා ක්‍රිකට් පිල එක්සත් අරාබි එමීර් රාජ්‍යයට</topic>
    <author>ඡායාරූපය කුමාරසිරි ප්‍රසාද්</author>
    <content>පාකිස්තානය සමග ටෙස්ට් තරග තුනකට, ජාත්‍යන්තර එක්දින තරග පහකට හා විස්සයි 20 තරගයකට සහභාගි වීම සඳහා එක්සත් අරාබි එමීර් රාජ්‍යය බලා පිටත්ව ගිය ශ්‍රී ලංකා ක්‍රිකට් කණ්ඩායම ඊයේ කටුනායක ජාත්‍යන්තර ගුවන්තොටු- පළේදී.....</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=s1110153</link>
    <topic>විවෘත බැඩ්මින්ටන් 13න් පහළ සූරතාව සසිඳු දිනයි</topic>
    <author/>
    <content>සිංහල ක්‍රීඩා සමාජය (S. S. C.) මගින් පවත්වන ලද විවෘත බැඩ්මින්ටන් තරගාවලියේ 13 න් පහළ කේවල සහ යුගල තරගවලින් සූරතාව මහරගම ජනාධිපති විදුහලේ 7 ශ්‍රේණියේ ඉගෙනුම ලබන යු. ඩබ්ලිව්. රන්තුෂ්ක සසිඳු විසින් දිනා ගන්නා ලදී. ඔහු සමග යුගල තරග සඳහා කොළඹ රාජකීය විදුහලේ 7 ශ්‍රේණියේ ඉගෙනුම ලබන තෙවින් රාහුබද්ධ සිසුවා එක්විය. මොවුන් දෙදෙනාගේම පුහුණුකරු ලෙස කොළඹ රාජකීය විදුහලේ ආචාර්ය හර්ෂ හෙට්ටිආරච්චි මහතා කටයුතු කරයි. මහරගම ජනාධිපති විදුහලේ බැඩ්මින්ටන් ක්‍රීඩාව භාරව කටයුතු කරන්නේ ඉරේෂා අබේරත්න මහත්මියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>15</day>
    </date>
    <link>http://www.dinamina.lk/2011/10/15/_art.asp?fn=f1110151</link>
    <topic>එජාපයේ බලයබිඳ වැටිලා ඉවරයි</topic>
    <author>සාකච්ඡා කළේ උදිත ගුණවර්ධන</author>
    <content>වර්තමාන දේශපාලන තත්ත්වය, පළාත් පාලන මැතිවරණයේ ප්‍රතිඵලයෙන් පෙන්නුම් කරන දේශපාලන යථාර්ථය, එජාපයේ සහ ජවිපෙ ඉදිරි අනාගතය, කොළඹ මහ නගර සභාවේ බලය එජාපයට හිමිවීමට බලපෑ හේතු සාධක, මැතිවරණ කටයුතු සඳහා රාජ්‍ය දේපළ භාවිත කළ බවට නැගෙන චෝදනා සහ මැතිවරණ ප්‍රචණ්ඩ ක්‍රියා, රජයේ ඉදිරි සංවර්ධන කටයුතු ආදී කරුණු පිළිබඳ උසස් අධ්‍යාපන ඇමැති එස්. බී. දිසානායක මහතා සමඟ කළ කතාබහකි මේ.* පළාත්පාලන මැතිවරණයේ දෙවැනි අදියර අවසන්ව තිබෙනවා. මේ මැතිවරණයෙන් නිදහස් සන්ධානය ලද ජයග්‍රහණය පිළිබඳ ඔබේ අදහස කුමක්ද?මේ මැතිවරණ ප්‍රතිඵලය දෙස හොඳින් නිරීක්ෂණය කරද්දී හෙළිවන කරුණක් තමයි එක්සත් ජනතා නිදහස් සන්ධානයට සියලු ජාතීන්ගේ සහයෝගය හා ආකර්ෂණය යොමුවී ඇති බව. එදා ශ්‍රීලනිප ය කියූ විට සිංහල බහුතරයගේ සහාය ලැබූ, ජාතිකවාදයට බර වූ ප්‍රතිපත්තියක් අනුගමනය කළ දේශපාලන පක්ෂයක්. එහෙත් මේ වන විට ශ්‍රීලනිප ය මූලික වු මේ සන්ධානය වෙත සියලු ජාතින්ගේ, සියලු ආගම්වල සහයෝගය ලැබී තිබෙනවා. ඒ නිසා තමයි එක්සත් ජනතා නිදහස් සන්ධානයට, රටපුරා සියලු ප්‍රදේශවලින් ජය ගැනීමට හැකිවී තිබෙන්නේ. එදා ග්‍රාමීය ප්‍රදේශවල තමයි ශ්‍රීලනිප ය වැනි දේශපාලන පක්ෂයකට බලයක් තිබුණේ. එහෙත් අද එහෙම නෙමෙයි. ගමේත්, නගරයේත් ජනප්‍රියත්වය හා මහජන ආකර්ෂණය යොමුවී තිබෙන්නේ නිදහස් සන්ධානයටයි. ඒ වගේම සියලු සමාජ කොටස්වල, විවිධ ජාතින්ගේ සහයෝගය හිමිවී තිබෙන්නේත් සන්ධානයටයි. එයට ප්‍රධාන වශයෙන් හේතුවෙලා තිබෙන්නේ ජනාධිපතිතුමාගේ නිවැරැදි නායකත්වය හා මහජනතාවගේ කැමැත්ත යොමුවීමයි.* එහෙත් දීර්ඝ කාලයක් නාගරික තලයේ දේශපාලනය අත්පත් කරගෙන සිටියේ එජාපය යි. මින් ඉදිරියට ඔවුන්ට එම ආධිපත්‍යය ස්ථාවර කර ගැනීමට හැකි වෙතැයි ඔබ සිතනවාද?එජාපයට තිබූ නාගරික ආධිපත්‍ය අද වන විට සම්පූර්ණයෙන්ම බිඳ වැටී තිබෙනවා. මහනුවර, දෙහිවල ගල්කිස්ස, කොළොන්නාව, නුවරඑළිය වැනි ප්‍රධාන නගරවල අවුරුදු තිහ, හතළිහ, පනහ අඛණ්ඩව පාලනය කළේ එක්සත් ජාතික පක්ෂය විසිනුයි. එහෙත් මෙවර පළාත් පාලන මැතිවරණයේදී ඔවුන්ට එම ආයතනවල බලය ආරක්ෂා කිරීමට නොහැකි වුණා. මේ තත්ත්වය තුළ නාගරික ඡන්ද පදනම පවා අද එජාපයට අහිමිවී තිබෙනවා. මැතිවරණයට පෙර එජාපයට තිබූ ලොකුම තර්කය වුණේ ගමේ තත්ත්වය කුමක් වූවත් නගරයේ බලය ඔවුන්ට හිමිවන බවයි. එහෙත් ඔවුන්ගේ ඒ අරමුණු හා බලාපොරොත්තු සියල්ලම කඩ වුණා. එය තමයි මේ පළාත් පාලන මැතිවරණයේ සමස්ත ප්‍රතිඵලය පූර්ණ ලෙස විශ්ලේෂණය කරද්දී දැක ගැනීමට ලැබෙන්නේ.* ඔබ ඔවැනි මතයක් ඉදිරිපත් කළත් කොළඹ මහ නගර සභා සීමාවේදී එජාපය ජයග්‍රහණය කළා. මේ තත්ත්වය තුළ ඔබගේ මතයට අභියෝගයක් එල්ල වෙනවා නේද?මා ඔය අදහස පිළිගන්නේ නෑ. කොළඹ නගරය තුළ එජාපය තමන්ගේ බලය ආරක්ෂා කර ගත්තේ අසීරුවෙන්. පසුගිය ජනාධිපතිවරණයේදී කොළඹ නගර සීමාව ඇතුළතදී එජාපය වැඩි ඡන්ද බොහෝ ප්‍රමාණයක් ගත්තා. විපක්ෂ අපේක්ෂකයා නගර සීමාව තුළ ජයග්‍රහණය කළා. ඒ වගේම මහා මැතිවරණයේදීත් මේ සීමාව ඇතුළත වැඩි ඡන්ද පනස්දහසක් පමණ ජයග්‍රහණය කළා. එහෙත් මේ පාර මහ නගර සභා සීමාවේදී එජාපය ලබා ගත්තේ වැඩි ඡන්ද විසිපන්දහසක් පමණයි. මේ ඡන්ද ප්‍රමාණය පහළ යාම තුළ අපට දක්නට ලැබෙන්නේ එජාපයේ නාගරික බිඳ වැටීම පමණයි. මේ රිද්මය අනුව ගියොත් මීළඟ මැතිවරණයේදී එජාපයට කොළඹ බලය පවා අහිමි වෙනවා. ඒ හැර එජාපයේ නැගිටීමක් අපට බලාපොරොත්තු වෙන්න බැහැ.* එහෙත් එක්සත් ජාතික පක්ෂය කියන්නේ කොළඹ මහ නගර සභා මැතිවරණය ජයග්‍රහණය කිරීම අලුත් ආරම්භයක් බවයි. මේ පිළිබඳ ඔබේ මතය කුමක්ද?ඕනෑම කෙනෙකුට ඕනෑම අදහසක් ඉදිරිපත් කරන්න පුළුවන්. ඒත් ඒ අදහස හැම වෙලාවේම නිවැරැදි අදහස විදිහට පිළිගන්න බැහැ. සමස්ත පළාත් පාලන මැතිවරණයේදී එජාපය ජයග්‍රහණය කළේ ආසන දහයක් පමණයි. අනෙක් ආසන වලින් අති බහුතරය ජය ගත්තේ එක්සත් ජනතා නිදහස් සන්ධානයයි. මේ ජයග්‍රහණය කළ ආසනවලින් ඇතැම් තැන්වලදී එජාපය ලැබූ ඡන්ද ප්‍රමාණයට වඩා අප ලැබූ වැඩි ඡන්ද ප්‍රමාණය වැඩියි. කුණ්ඩසාලේ ප්‍රාදේශීය සභාව උදාහරණයක් ලෙස ගත්තොත් එතැනදී එජාපය ලැබු මුළු ඡන්ද ප්‍රමාණයට වඩා වැඩි ඡන්ද ප්‍රමාණයක් සන්ධානය ලබා ගත්තා. මෙවැනි ප්‍රතිඵල ලැබෙද්දී එජාපය අලුත් ගමනකට මුල පුරන්න යනවා කියලා කියන්නෙ කොහොමද?මහනුවර මහ නගර සභාව අවුරුදු 58 ක් පාලනය කළේ එජාපයයි. කොළොන්නාවත් එජාප බලය තිබූ තැනක්. නුවරඑළිය නගරයත් එහෙමයි. ඒත් මේ ආසන සියල්ලම එජාපය පරාජය වුණා. වෙනත් විදිහකට කියනවා නම් මැතිවරණයේ අවසන් අදියරේදී ආසන 23 න් 21 ක්ම ජයග්‍රහණය කළේ නිදහස් සන්ධානයයි. එජාපය ජය ගත්තේ එක් ආසනයක් පමණයි. මේ තත්ත්වය අනුව එජාපය ජයග්‍රහණය කළා කියලා කියන්නේ නිසි සිහිබුද්ධියක් තිබෙන අය නොවෙයි.එජාපයේ සමහර මහත්වරු මෙතැනින් අලුත් ආරම්භයක් ලබා ගැනීමට සිහින දකිනවා ඇති. ඒත් රටෙන්ම පැරදිච්ච එජාපයට ආයෙත් ඔළුව ඔසොවන්න හැකියාවක් නෑ.* මැතිවරණ ව්‍යාපාරය ඇතුළත ප්‍රචණ්ඩත්වය, රාජ්‍ය සම්පත් භාවිතය ආදි දේ විශාල ලෙස සිදුවූ බවට විපක්ෂය චෝදනා එල්ල කරනවා. මේ චෝදනාවලට පදනමක් තිබෙනවාද?මේ චෝදනාවලට කිසිදු පදනමක් නැහැ. මෙතැනදී සිදු වන්නේ පරාජයට හේතු දැක්වීමක් විතරයි. ඒ හැර මෙතැන කිසිදු චෝදනාවක් පදනම් සහිතව දක්වන්නේ නැහැ. මෙවර මැතිවරණ ව්‍යාපාරය තුළ විපක්ෂය බොහෝ සෙයින් අඩාලවයි තිබුණේ. ආණ්ඩු පක්ෂය ගෙන ගියේ ඉතාමත් සාමකාමී හා නීතිගරුක මැතිවරණ ව්‍යාපාරයකුයි. ඒක අප පමණක් කියන දෙයක් නොවෙයි. මැතිවරණ නිරීක්ෂණ සංවිධාන පවා මේ මැතිවරණ ව්‍යාපාරය සාධාරණයි කියලා පිළිගෙන තිබෙනවා.මා කියන්නේ නැහැ කිසිදු දෙයක් නොවූ පරමාදර්ශී ඡන්ද ව්‍යාපාරයක් සිදු වුණා කියලා. එහෙත් පොදුවේ සලකා බැලුවාම ඉතාමත්ම හොඳ තත්ත්වයක මැතිවරණ කටයුතු සිදු වුණා. රාජ්‍ය දේපළ යොදා ගැනීම දුෂණ අක්‍රමිකතා සිදු කිරීම යන කරුණුවල කිසිදු චෝදනාවක් හෝ සාධාරණත්වයක් නැහැ. එහෙත් එජාපය තමන්ගේ කඩාවැටීම වසා ගැනීමට මේ විදිහේ අසත්‍ය දේ ප්‍රචාරය කරමින් මානසික තෘප්තියක් ලැබීමට උත්සාහ කරනවා. මේ හැර මේ චෝදනාවල පදනමක් නැහැ.* මැතිවරණ පෙළක් දැන් නිමාවට පත්වෙලා තිබෙන්නේ. රජය ඉදිරි සංවර්ධන කටයුතුවලට සූදානම්ද?සූදානම් වීමට දෙයක් නැහැ. යුද්ධය තිබියදී පවා දුෂ්කරතා රැසක් මැද රජය තම කටයුතු ජනතා හිතවාදී ආකාරයට ඉදිරියටම ගෙන ගියා. වරාය, ගුවන්තොටුපළ ආදිය මගින් මේ මහා සංවර්ධන වැඩපිළිවෙළ ක්‍රියාත්මක කළා. ඒ සියල්ලම සිදු කෙළ් විවිධ අපහසුතා මැදයි. දැන් රටට සාමය උදාවෙලා තිබෙනවා පමණක් නොවෙයි, ආර්ථික ස්ථාවරත්වයක් පවා ඇතිවී තිබෙනවා. මේ හැම දෙයක්ම කළේ අපහසුතා රාශියක් මැදයි. දැන් දේශපාලන ස්ථාවරත්වය වගේම රට තුළ සාමයත් ඇති වෙලා තිබෙනවා. මේ වාතාවරණය තුළ රටේ සංවර්ධනය සඳහා සුවිශේෂී වූ වැඩපිළිවෙළක් ක්‍රියාත්මක කිරීමට හැකියාව හා ශක්තිය තිබෙනවා. ඒ සඳහා අවශ්‍ය ශක්තිය හා බලය අපට ලැබිලයි තිබෙන්නෙ. ජයග්‍රහණය කළ පළාත් පාලන ආයතන හරහා අපට රට වෙනුවෙන් විශාල සේවයක් ඉටු කිරීමට හැකියාව තිබෙනවා. ඒ නිසා දැන් එළඹ තිබෙන්නේ රට හැදීමේ හා සංවර්ධනය කිරීමේ අවස්ථාවයි. මේ සඳහා සියලු දෙනා දේශපාලන, ජාති, ආගම් භේදයෙන් තොරව එක්විය යුතුයි.* ජනතා විමුක්ති පෙරමුණ යම් කිසි කාලවකවානුවක් තුළ ප්‍රබල තෙවැනි බලවේගයක් විදිහට ක්‍රියාත්මක වුණා. එහෙත් අද වන විට ඔවුන්ට තිබූ ඒ බලය බිඳී ගොස් තිබෙනවා. මේ ගැන ඔබේ අදහස කුමක්ද?ජනතා මතයට කන්නොදී කටයුතු කිරීමත්, ජනමතය පිළිනොගැනීම යන හේතු නිසා තමයි ඒ පක්ෂය මේ තරම් පහත් තත්ත්වයකට පත්ව තිබෙන්නේ. දැන් යළිත් ජවිපෙට හිස එසවීමක් නැහැ. පක්ෂය සීසීකඩ වීම තුළ ඔවුන්ගේ දේශපාලන අනාගතය සම්පූර්ණයෙන් විනාශ වෙලයි තිබෙන්නේ.එයට හොඳම උදාහරණය තමයි පසුගිය මැතිවරණයේදී ඔවුන් පෙන්නුම් කළ දුර්වල ප්‍රතිඵලය. මේ විදිහේ දුර්වල දේශපාලන සංවිධානයක් වටා කිසිදු සාමාජිකයෙක් හෝ ඡන්ද දායකයෙක් අලුතින් එකතු වන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n1110171</link>
    <topic>ජීවිත රඟහලෙන් ටයි මාමා සමු ගනී</topic>
    <author>නුවන් කොඩිකාර සහ පණ්ඩුක සමරසේකර</author>
    <content>ප්‍රවීණ සිනමාවේදී ටයිටස් තොටවත්ත මහතා (82) කොළඹ පෞද්ගලික රෝහලකදී පෙරේදා (15) අභාවප්‍රාප්ත විය.ටයි මහත්තයා නමින් ප්‍රකට මොහු සිංහල සිනමාවේ ආරම්භයේදීම රේඛාව චිත්‍රපටය සංස්කරණය කරමින් සිනමාවට පිවිසියේය.1956 වසරේදීි ‘චණ්ඩියා’ චිත්‍රපටිය අධ්‍යක්ෂණය කළේය. එමෙන් ම ටයි මහතා තිර රචනය, සංස්කරණය සහ අධ්‍යක්ෂණය කළ චිත්‍රපට බොහෝය. ඒ අතර කව්ද හරි, තෙවත, සාගරිකා, මංගලා, සිහසුන, මරුවා සමග වාසේ, හාරලක්‍ෂය, හඳයා මුල් තැන ගනී.දස්කොන්, සංදේශය, රන්මුතු දූව, ධීවරයෝ, ගැටවරයෝ, සාරවිට, මිනිසා සහ කපුටා, පරසතු මල් සහ සාගරිකා ඔහු සංස්කරණය කළ චිත්‍රපට අතුරින් කිහිපයකි.ඉන් සාරවිට, හාර ලක්ෂය, හඳයා, චිත්‍රපට සදහා හොදම සංස්කරණය වෙනුවෙන් සරසවි සම්මාන හිමිකර ගත්තේය.මෙරට බිහි වු අපූර්ව මිනිසුන් අතළොස්ස අතර ටයිටස් මහතා කැපී පෙනෙන අපූර්වත්වයෙන් අගතැන් පත් කලාකරුවෙකි. සිනමාවේ ඔහු නොදත් ශිල්පයක් නොමැති තරම්ය.කැමරාකරණය, සංස්කරණය, අධ්‍යක්ෂණය සහ රසායනාගාර කටහඩ පමණක් නොව, හඬ කැවීමේ ශිල්ප හරඹද ඔහු මැනවින් දැන සිටියේය.ඒ මහතා මෙරට කාටුන් චිත්‍රපට කලාව ශ්‍රී ලංකාවට හඳුන්වාදීමට පුරෝගාමියා වූ අතර ජනතා ආකර්ෂණය දිනාගත් ‘දොස්තර හොඳ හිත’, පිස්සු පුසා, ගලිවර්ගේ සුවිසැරි, ඇලඩින් සහ පුදුම පහන, බගලවතී, එළුනයිදේ, හා හා හරි හාවා සංස්කරණය කර ඉදිරිපත් කළේය.ප්‍රේක්ෂක ජනතාවට නවතම අද්දැකිමක් ලබා දෙමින් රොබ්න් හුඩ්, ඔෂින්, මල්ගුඩි දවස ඇතුළු කතා රැසක් සිංහල උප ශිර්ෂ යටතේ ප්‍රචාරය කළේය. වසර 1958 දී සුජාතා ප්‍රනාන්දු මෙනවිය සමඟ යුග දිවියට එළඹි ටයි මහතාට දමිත් තොටවත්ත නමින් පුතකු සිටි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n1110172</link>
    <topic>වියට්නාම් ජනපති යයි</topic>
    <author>ධනුෂ්ක ගොඩකුඹුර</author>
    <content>සිය තෙදින නිල සංචාරය නිමා කළ වියට්නාම් ජනාධිපති ට්‍රොන්ග් ටන් සන්ග් මහතා පෙරේදා (15) යළි මවුරට බලා පිටත්ව ගියේය.වියට්නාම් ජනාධිපතිවරයාට සමු දීමට අගමැති දි. මු. ජයරත්න මහතා කටුනායක බණ්ඩාරනායක ජාත්‍යන්තර ගුවන්තොටුපළ වෙත ගොස් සිටියේය.වියට්නාමයේ ජනාධිපතිවරයකු ශ්‍රී ලංකාවේ සංචාරයක නිරත වූ ප්‍රථම අවස්ථාව මෙය වන අතර, ජනාධිපතිවරයා ඇතුළු දූත කණ්ඩායමට උපරිම සත්කාර ලබා දීමට රජය පියවර ගෙන තිබිණ.මෙරට රැඳී සිටි කාලය තුළ වියට්නාම් ජනාධිපතිවරයා, ජනාධිපති මහින්ද රාජපක්‍ෂ, අගමැති දි. මු. ජයරත්න, විදේශ ඇමැති මහාචාර්ය ජී. එල්. පීරිස් මහත්වරු සමඟ ද්වි පාර්ශ්වික සාකච්ඡා පැවැත්වීය.දෙරට අතර අවබෝධතා ගිවිසුම් අස්සන් කිරීමටත්, ශ්‍රී ලංකාවේ වියට්නාම් තානාපති කාර්යාලය විවෘත කිරීමටත් එක්වූ වියට්නාම් ජනාධිපතිවරයා, ජනාධිපති මහින්ද රාජපක්‍ෂ මහතා විසින් පවත්වන ලද රාත්‍රී භෝජන සංග්‍රහයට ද එක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n1110177</link>
    <topic>දුමින්දට ලබා දී ඇත්තේ අංක එකේ ප්‍රතිකාරයි</topic>
    <author>සන්ධ්‍යා කරුණාරත්න</author>
    <content>පාර්ලිමේන්තු මන්ත්‍රී දුමින්ද සිල්වා මහතාට ශ්‍රී ජයවර්ධනපුර රෝහලෙන් ලබා දී ඇති ප්‍රතිකාර ලෝකයේ අංක එකේ ප්‍රතිකාර බව එංගලන්තයේ ලන්ඩන් නුවර කිංග්ස් කොලේජ් හොස්පිට්ල්හි අංශ ප්‍රධාන ස්නායු ශල්‍ය විශේෂඥ වෛද්‍ය නිකොලස් තෝමස් මහතා පවසයි.ලෝකයේ සිදු කළ හැකි හොඳම සැත්කම් ප්‍රතිකාර ජයවර්ධනපුර රෝහල මඟින් නොපමාව ලබාදීම නිසා දුමින්ද සිල්වා මහතාගේ සෞඛ්‍ය තත්ත්වය සතුටුදායක මට්ටමක පවතින්නේ යැයි ඒ මහතා ප්‍රකාශ කළ බව රෝහලේ අධ්‍යක්ෂ සවින්ද්‍ර ගමගේ මහතා පැවැසුවේය. දුමින්ද සිල්වා මන්ත්‍රීවරයා බරපතළ තත්ත්වයෙන් රෝහලට ගෙනා පසුව ඔහුට ශල්‍යකර්මය සිදුකළ ස්නායු ශල්‍ය විශේෂඥ වෛද්‍ය මහේෂි කුලරත්න මහත්මියගේ ප්‍රධානියා ලෙස කටයුතු කරන වෛද්‍ය නිකොලස් මහතා පෙරේදා (15 දා) මෙරටට පැමිණියේය.මන්ත්‍රීවරයාගේ සෞඛ්‍ය තත්ත්වය පිළිබඳ කිහිපවරක් පරීක්ෂා කර බැලූ ඒ මහතා මේ බව ප්‍රකාශ කර ඇත. ශ්‍රී ජයවර්ධනපුර රෝහලේ දැඩි සත්කාර ඒකකයේ පහසුකම් හා සැත්කම් ප්‍රතිකාර පිළිබඳ සෑහිමකට පත් විය හැකි බව ද ඒ මහතා පැවැසුවේ යැයි වෛද්‍ය ගමගේ මහතා කීය.එක උණ්ඩයක් මන්ත්‍රීවරයාගේ හිස්කබල තුළ තිබෙන බවත් එය පැවතියාට එතරම් හානියක් නොමැති බවත් පැවැසූ රෝහලේ අධ්‍යක්ෂ වෛද්‍ය ගමගේ මහතා කියා සිටියේ මන්ත්‍රීවරයාගේ සෞඛ්‍ය තත්ත්වය තවදුරටත් යහපත් මට්ටමකට පැමිණි පසුව හිස රිදෙන බවට ඔහු පැවසුවහොත් හිස්කබලේ ඇති උණ්ඩය ඉවත් කිරීමට තව සැත්කමක් සිදු කරන බවත් ය.මොළයේ සැත්කම් සිදු කිරීමට අවශ්‍ය වෛද්‍ය උපකරණ රෝහලේ නොතිබූ බව ද මේ මන්ත්‍රීවරයා රෝහලට ඇතුළත් කිරීමට සති දෙකකට පෙර රෝහලට අවශ්‍ය වෛද්‍ය උපකරණ රැගෙන ආ නිසා මන්ත්‍රීවරයාගේ සැත්කම සාර්ථකව සිදු කිරීමට හැකි වූ බව ද වෛද්‍ය ගමගේ මහතා ප්‍රකාශ කළේය. මේ වෛද්‍ය උපකරණ රෝහලට ලබාදීම සඳහා ජනාධිපති මහින්ද රාජපක්ෂ ඛ්ා සෞඛ්‍ය ඇමැති මෛත්‍රීපාල සිරිසේන මහත්වරු සහාය ලබාදුන්නේ යැයි ද ඒ මහතා පැවැසුවේය. ඒ නිසා මොළයේ සැත්කම් සාර්ථකව සිදු කිරීමට රෝහලට හැකි බවත් මීට පෙර මොළයේ සැත්කම් සිදුකිරීම සඳහා රෝහලට පැමිණි රෝගීන් කොළඹ ජාතික රෝහලට මාරු කර යැවූ බවත් හෙතෙම පැවසීය.ඇතැම් රෝගීන්ගේ මොළයේ සැත්කම් රෝහලෙන් සිදුකළ අවස්ථාවන්හි දි කුලී පදනම යටතේ වෛද්‍ය උපකරණ ලබාගෙන සැත්කම් සිදු කළ නිසා විශාල මුදලක් රෝගීන්ගෙන් අයකර ගැනීමට සිදු වූ බවත් ඔහු කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n1110173</link>
    <topic>දිළිඳුකම පිටුදැකීමේ දිනය අද</topic>
    <author>ජයසිරි මුණසිංහ</author>
    <content>ජාත්‍යන්තර දිළිඳුකම පිටුදැකීමේ දිනය අද (17)යි.මේ දිනය සැමැරීමේ ජාතික මහෝත්සවය සමෘද්ධි අධිකාරියේ සංවිධානත්වයෙන් අද (17) උදේ 9.00, මාතර, වැලිගම නගර සභා ශ්‍රවණාගාරයේ දී ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් පැවැත්වේ.සමෘද්ධි කැකුළු ළමා සමාජ සංස්කෘතික සහ සාහිත්‍ය තරගාවලියේ ජාතික මට්ටමේ ජයග්‍රහණ හිමිකර ගත් දැරු දැරියන්ට තිළිණ හා සහතික පත් ප්‍රදානය කිරීම, සමෘද්ධි නිවාස ලොතරැයි දිනුම් ඇදීම, සමෘද්ධි ව්‍යවසායකයින්ට දිරියෙන් නැඟී සිටීමට අතදීමේ අරමුණින් උපකරණ ප්‍රදානය ප්‍රධාන වශයෙන් සිදු කැරේ.දුම්වැටි විරෝධී සමෘද්ධි කොඩි අලෙවියෙන් වැඩිම ආදායම් ඉපැයූ ප්‍රමුඛයින් ඇගයීම, ස්වයං රැකියාවන්හි නිරත වූවන්ට ඩීමෝ බට්ටා වාහන බෙදා දීම වැනි ක්‍රියාකාරකම් ද මේ මහෝත්සවයේ දී සිදු කැරේ.මෙහිදී සමෘද්ධි නිවාස ලොතරැයියේ ජයග්‍රාහකයන් තෝරා ගැනීමේ දිනුම් ඇදීීම සිදුවේ. මේ එක් නිවාසයක වටිනාකම ලක්ෂ එක හමාරකි. මේ වටිනාකමින් යුතු නිවාස 2400 ක් සඳහා ජයග්‍රාහකයෝ අද දිනුම් ඇද තෝරා ගැනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n1110174</link>
    <topic>ගොවි බැංකු සතිය ඇරැඹෙයි</topic>
    <author>මානෙල් පුෂ්ප කුමාරි</author>
    <content>ගොවි බැංකු කටයුතු ප්‍රවර්ධනය හා ගොවි ජනතාව දැනුවත් කිරීමේ ක්‍රියාවලිය දියත් කිරීම සඳහා අද (17) සිට 24 දක්වා ගොවි බැංකු සතියක් ක්‍රියාත්මක කිරීමට ගොවිජන සේවා දෙපාර්තමේන්තුව කටයුතු සූදානම් කර ඇත.මේ සතිය තුළ තෝරාගත් ගොවි බැංකු 100ක් මඟින් එක් ගොවි මහතකුට රුපියල් ලක්‍ෂය බැගින් ණය යෝජනා ක්‍රමයක් ද ක්‍රියාත්මක වේ. කෘෂිකර්ම ව්‍යාපෘති සඳහා මේ මුදල් යෙදවීම එහි ප්‍රධාන අරමුණයි. මේ සඳහා ඇප සුරැකුම් ලෙස ගොවීන් පස් දෙනකුගෙන් සැදුම්ලත් කුඩා ගොවි කණ්ඩායමක් නිර්දේශ කර තිබේ. ණය මුදල ආපසු ගෙවීම සඳහා වර්ෂ තුනක සහන කාලයක් ද ලබා දෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n1110175</link>
    <topic>පස් කන්දකට යට වී සිවු හැවිරිදි දරුවා මරුට</topic>
    <author>අසේල කුරුළුවංශ</author>
    <content>පස් කන්දකට යටවීමෙන් තලවාකැලේ ෆාමස්ටන් වත්තේ රත්නගිරි කොටසේ සිව් හැවිරිදි පිරිමි දරුවකු පෙරේදා (15) මියගොස් ඇත.මේ දරුවා තම නිවෙසට යාබද නිවෙසේ මුළුතැන්ගෙය පිටුපස සිටියදී ඊට ඉහළින් වූ පස් කණ්ඩිය දරුවා මතට වැටී ඇති බව පොලිස් පරීක්‍ෂණ මඟින් අනාවරණය වී තිබේ.දරුවා පෙනෙන්නට නොසිටීම නිසා ඔහුගේ මවුපියන් හා අසල්වාසීන් දරුවා සොයා ඇති අතර සිද්ධියෙන් විනාඩි 45කට පමණ පසු සැක සිතී කඩා වැටුණු පස් කණ්ඩිය හාරා බැලීමේදී දරුවාගේ මළ සිරුර හමු වී ඇත.මියගොස් ඇත්තේ ආරුමුගම් සුගුමාර් නමැති දරුවෙකි. බගවන්තලාව ප්‍රදේශයේ වියළි කාලගුණික තත්ත්වයක් පවතින අතරතුර මේ පස් කණ්ඩිය කඩා වැටි තිබේ. ලිඳුල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n1110176</link>
    <topic>මිනී පෙට්ටියකින් පොළඟෙක් මතුවෙයි</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>මල් ශාලාවකදී සකස් කළ මෘත ශරීරයක් නිවෙසට ගෙනවිත්, මිනී පෙට්ටිය විවෘත කරද්දී එය ඇතුළේ සිටි පොළඟෙක් මිනී පෙට්ටියෙන් මතුවීම නිසා අවමංගල්‍ය නිවෙස තුළ ඉමහත් කලබලකාරි තත්ත්වයක් හටගෙන ඇත.පල්ලම කළුකැලේ ප්‍රදේශයේ අවමංගල්‍ය නිවෙසකදී ඉකුත් 10 වැනිදා මෙය සිදු වී තිබේ. හෘදයාබාධයක් හේතුවෙන් හලාවත රෝහලට ඇතුළු කිරීමෙන් පසු මිය ගිය 52 හැවිරිදි ගෙහිමියාගේ සිරුර භූමදානයට සකස් කිරීම සඳහා මල් ශාලාවකට භාර දී ඇත.මල් ශාලාවේදී සකස් කළ මෘත දේහය මිනී පෙට්ටියෙහි තබාගෙන අවමංගල්‍ය ශාලාවේ රථයකින් ගෙනැවිත් උඩු වියන් බැඳ, සේසත් හා පහන් තබා සූදානම් කිරීමෙන් අනතුරුව මල් ශාලා සේවකයන් ද පිටත්ව ගොස් ඇත.ස්වල්ප වේලාවකට පසු මිය ගිය අයගේ ඥාතීන් හා හිතවතුන් මිනී පෙට්ටියේ මතුපිට පියන් හතර විවෘත කළ අතර, එය විවෘත කරද්දීම මිනී පෙට්ටිය තුළින් පොළඟෙක් මතුවීම නිසා කලබලකාරී තත්ත්වයක් හටගෙන ඇතත් කීපදෙනෙක් එක්ම පොළඟා උපක්‍රමශීලීව එළියට ගෙන පහර දි මරා දමා තිබේ.මල් ශාලාවට භාරදුන් මෘත ශරීරය එහිදී මිනී පෙට්ටිය තුළ තබා සකස් කරන ලද අවස්ථාවේ මෘත ශරීරයට යටින් තබන ලද පිදුරු බෑග් කීපයකින් එකක් තුළ මේ පොළඟා සිටින්නට ඇතැයි විශ්වාස කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101710</link>
    <topic>වයස 79 දීත් බිරිය අතහැර තරුණ අඹුවක් කැන්දගෙන</topic>
    <author>අසේල කුරුළුවංශ</author>
    <content>දරුවන් විසිතුන්දෙනකුගේ පියකු බව කියන හැත්තෑ නව හැවිරිදි පුද්ගලයකුට අයිතිවාසිකම් කියූ කාන්තාවන් දෙදෙනකු අතරින් හැත්තෑ හැවිරිදි බිරිය ප්‍රතික්ෂේප කර අලුත් විවාහ කර ගත් හතළිස් නව හැවිරිදි බිරිය සමඟ පවුල් කන බව පවසා ඇය සමග පොලිසියෙන් පිටව ගිය පුද්ගලයකු ගැන පුවතක් කඩුගන්නාව පොලිසියෙන් වාර්තා වෙයි.දැනට දෙසතියකට පමණ ඉහතදී අදාළ පුද්ගලයා මෙම 49 හැවිරිදි කත විවාහ කරගෙන ඇති අතර, ඒ පිළිබඳව හැත්තෑ හැවිරිදි බිරිය කඩුගන්නාව පොලිසියට පැමිණිල්ලක් කර තිබේ.මෙම පුද්ගලයා පැමිණිල්ල කළ කාන්තාවගේ සහෝදරියක සමග විවාහ වී සිටියදී ඇය මිය යාම නිසා පසුව මැය විවාහ කරගෙන ඇත. ඇය සමග පවුල් කන අතරතුර තවත් කාන්තාවක් කිහිප දෙනෙකු සමගම මොහු සබඳතා පවත්වා ඇත.“අනංගයා” ලෙසින් ප්‍රසිද්ධ මෙම පුද්ගලයා දැනට මාස කිහිපයකට පෙර තම පෙම්වතිය බව පවසා 32 හැවිරිදි තරුණියක් නිවෙසට කැඳවාගෙන ඒම ගැන උරණවූ දරුවන් එයට බලවත් විරෝධය පෑමෙන් පසු ඇය යළි නිවසට ඇරලවා තිබේ.මෙම පුද්ගලයාගේ ඇසුර ලද කාන්තාවන් ඔහු බෙදාගන්නට රණ්ඩු සරුවල් වුණත් ඔහුට දාව එම කාන්තාවයන් බිහි කළ දරුවන් සමගියෙන් කල් ගෙවන බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101711</link>
    <topic>මනම්පිටියේ නිවෙස් පහක් වන අලි පහරින් කුඩුපට්ටම්</topic>
    <author>ඡායාරූපය - ගාමිණී ඔබේසේකර පොළොන්නරුව විශේෂ</author>
    <content>පොළොන්නරුව මනම්පිටිය ප්‍රදේශයේ ගම්මානයකට රාත්‍රි කාලයේ පැමිණි වල් අලි රංචුවක් නිවාස 5 ක් කඩා බිඳ දමා ඇත. මෙයින් ගෙවල් දෙකක් සම්පූර්ණයෙන් පොඩිපට්ටම් කර ඇති අතර, එහි පදිංචිකරුවන් දිවි බේරාගෙන තිබේ. මෙම නිවෙස්වල තිබූ කිරිපිටි, ලුණු වල් අලින් විසින් කා දමා තිබේ.විපතට පත් දරු පවුලක් විනාශයට පත් නිවසේ බඩු බාහිරාදිය පරීක්‍ෂා කළ අන්දම..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101712</link>
    <topic>දේශීය ආහාර වර්ග ප්‍රචලිත කිරීමට ජංගම රථ</topic>
    <author>සමන්මලී ප්‍රියශාන්ති</author>
    <content>ජාතික ආහාර ප්‍රවර්ධන මණ්ඩලයේ සියලුම දේශීය නිෂ්පාදන ජනතාවට බෙදා හැරීමේ අරමුණෙන් නිෂ්පාදන රැගත් ජංගම වෙළෙඳ රථ ප්‍රධාන නගරවලට පිටත් කර යැවීමේ වැඩපිළිවෙළක් කෘෂිකර්ම අමාත්‍යාංශය මඟින් ක්‍රියාත්මක කර තිබේ.මෙම වෙළෙඳ රථවලින් දේශීය පලතුරු බීම, ඔසු පැන්, තේ, කෝපි, කොළ කැඳ වැනි පාන වර්ග පහසු මිලට ලබා ගැනීමට ජනතාවට අවස්ථාව ලැබේ.පාරම්පරික සහල් වර්ග, සහල් පිටි මෙන් ම එදිනෙදා ප්‍රයෝජනයට ගත හැකි පෝෂ්‍යදායි ආහාර වර්ග ද මෙම වෙළෙඳ රථවලින් මිලදී ගැනීමට හැකියාව ඇත.වස විස නැති ආහාර ජනතාවට ලබා දීමේ අරමුණෙන් කෘෂිකර්ම ඇමැති මහින්ද යාපා අබේවර්ධන මහතාගේ සංකල්පයක් අනුව මෙම වැඩපිළිවෙළ ක්‍රියාවට නැංවේ.මෙහි ප්‍රධාන වෙළෙඳසල නාරාහේන්පිට කිරි මණ්ඩල මාවතේ ආහාර ප්‍රවර්ධන මණ්ඩලයේ ප්‍රධාන මූලස්ථානයේදී පසුගියදා (06) කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් විවෘත කෙරිණි.ආහාර ප්‍රවර්ධන මණ්ඩලයේ සභාපතිනි කුමුදුනී ගුණසේකර, කෘෂිකර්ම අමාත්‍යාංශයේ ලේකම් කේ. ඊ. කරුණාතිලක මහත්ම මහත්මීහු ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101713</link>
    <topic>අපේ රටේ උරුමයන් ලොවට කියන හොඳම සාක්කිය පෞරාණික වෙහෙර විහාරයි</topic>
    <author>මහින්ද අලුත්ගෙදර</author>
    <content>අපේ රටේ උරුමය හඳුනා ගනිමින් බෞද්ධ ජනතාවගේ උරුමය ලෝකයට පෙන්වා දිය හැකි හොඳම සාක්ෂිය පුරාණ වෙහෙර විරාරස්ථාන බව ජනාධිපති මහින්ද රාජපක්ෂ මහතා පවසයි.ඓතිහාසික වටිනාකමකින් යුතු වෙහෙර විහාර ප්‍රතිසංස්කරණය කිරීම අපේ උරුමය ලෝකයට හා අනාගත පරපුර වෙනුවෙන් ආරක්ෂා කර දීමක් බවද හෙතෙම සඳහන් කරයි.ජනාධිපතිවරයා මේ අදහස් පළ කළේ වසර දහසකට පසුව ප්‍රතිසංස්කරණය කරන ලද කැබිතිගොල්ලෑව කලාගම් වෙහෙර ජනතාවගේ පුද සත්කාර සඳහා පූජා කිරීම නිමිත්තෙන් පැවැති උත්සවය අමතමිනි.මිහිදු මාහිමියන් සිරිලකට වැඩම කොට බුදු සසුන පිහිට වූ සමයේ දී ඉදිකර එයින් පසුව ගරා වැටුණු මේ ඓතිහාසික විහාරස්ථානය 2600 වැනි ශ්‍රී සම්බුද්ධත්ව ජයන්තිය නිමිත්තෙන් යළි ප්‍රතිසංස්කරණය කරන ලදී.ආරක්ෂක ලේකම් ගෝඨාභය රාජපක්ෂ මහතාගේ උපදෙස් හා මඟ පෙන්වීම පරිදි සිවිල් ආරක්ෂක දෙපාර්තමේන්තුවේ ශ්‍රම දායකත්වයෙන් මෙය ඉදිකර තිබෙන අතර පුරා විද්‍යා දෙපාර්තමේන්තුව එහි ප්‍රතිසංස්කරණ කටයුතු අධීක්ෂණය කර තිබේ.මෙහිදී වැඩිදුරටත් කතා කළ මහින්ද රාජපක්ෂ මහතා, අපි අද රැඳී සිටින්නේ ශ්‍රේෂ්ඨ ඉතිහාසයකට උරුමකම් කියන ස්ථානයකයි. අනුරාධපුර රාජධානිය පැවති යුගයේ දී මෙය හැඳින්වූයේ කලාගම් වෙහෙර යනුවෙනි.නමුත් මේ ප්‍රදේශයේ ජනතාව එය වෙනත් නමකින් හඳුන්වා තිබෙනවා.මේ විහාරය ඓතිහාසික ස්ථානයක්. මෙවැනි ඓතිහාසික විහාර ගොඩ නැඟීම සඳහා විශාල පිරිසක් කැප වී ක්‍රියා කළා. මෙම විහාරයට වගේම කැබිතිගොල්ලෑව ප්‍රදේශයට ද හොඳ ඉතිහාසයක් තිබෙනවා. එදා මෙහි තිබූ තත්ත්වය ගැන හිතන්න. මේ ප්‍රදේශයේ සිටි වැඩි දෙනෙක් කැලෑවලට ගියා.ගමනක් යන විට යළි ඒවිද කියා විශ්වාසයක් තිබුණේ නැහැ. එදා කැබිතිගොල්ලෑව බස් බෝම්බයෙන් විශාල පිරිසක් මිය ගියා. ඒ ස්ථානයට මම ද පැමිණියා. අපේ ඇමැතිවරු, ආරක්ෂක ලේකම්වරයා ඇතුළු පිරිසක් ද පැමිණියා. මියගිය දරුවන් ඔසවාගෙන පැමිණි අම්මලා තාත්තලා හඬා වැටුණු ආකාරය මම දැක්කා.සමහර අය මේවා වෙබ් අඩවි මඟින් ප්‍රචාරය කළේ රජයේ හමුදාවන් එවැනි ක්‍රියාවන් කරන ආකාරයට යි. එදා මුළු ජාතියම හඬා වැටුණා. බෝනික්කන් වැනි දරුවන් මරා දැම්මා. එහිදී ජාතියේ ගමන ආපසුහරවන්නට දැඩි තීරණයක් ගත්තා. යළි මෙවැන්නක් ඇති නොවීමට පියවර ගන්නා ලෙස අපි පොරොන්දු වුණා.කැබැතිගොල්ලෑවට අපි අද ආවේපොරොන්දු ඉටු කළ පිරිසක් ලෙසයිපොරොන්දු ඉටු කළ පිරිසක් ලෙස මේ ප්‍රදේශයට පැමිණීමට හැකි වීම ගැන නිහතමානීව ආඩබ්බර වෙනවා. මේ ජීවිතවල වෙනස අපි දකිනවා. බියෙන් හා සැකයෙන් එදා ජීවත් වුණද අද එවැනි තත්ත්වයක් නැහැ. මේ ප්‍රදේශවල වැඩි දෙනෙක් සිවිල් ආරක්ෂක අංශයට බැඳුණා. අද වන විට එම බළකායේ විශාල වෙනස්කම් ඇති වී තිබෙනවා. ඇඳුම ද වෙනස් වී තිබෙනවා.අද ඔවුන් අපේ රටේ වෘත්තිමය සේනාංකයක්. ලොව දරුණුම ත්‍රස්තවාදීන්ට එරෙහිව සටන් කිරීමට ශක්තිය දුන්නා පමණක් නොව අද අපේ රටේ සංවර්ධනයට ද දායක වෙනවා. කුඹුරු කරනවා, පුරාවස්තු ගොඩනඟනවා, ඒ තත්ත්වය ඔබලා දන්නවා.වසර 6ක් තුළ අපි ලොකු ගමනක් පැමිණියා. ඒ තත්ත්වය රටේ ජනතාවට දැනෙනවා.1970 ගණන්වල තරුණ මන්ත්‍රීවරයෙකු ලෙස මම මේ ප්‍රදේ්ශයට පැමිණියා. ඒ පැමිණියේ මෛත්‍රීපාල සේනානායක මහතා සමඟයි. ඒ දැඩි සබඳතාව අපේ තිබුණා. එවැනි යුගයක් අපි දැක්කා. කාලයක් මේ ගම්මාන මායිම් ගම්මාන ලෙස හැඳින්වූවා. තවත් කාලයක් තර්ජිත ගම්මාන ලෙස නම් කළා.ලංකා සිතියමෙන් දුෂ්කර ගම්ඉවත් කිරීමටත් අපි පියවර අරන්අපි ඒ තත්ත්වය වෙනස් කළා. දැන් මේවා දුෂ්කර ගම්මාන ලෙස හඳුන්වනවා. නමුත් අපි ඒ දුෂ්කර ගම්මාන ද ලංකා සිතියමෙන් ඉවත් කිරීමට පියවර ගන්නවා. කැබිතිගොල්ලෑව පමණක් නොව ලංකාවේ අනෙක් ප්‍රදේශ ද සංවර්ධනය කරගෙන යනවා. අද සෑම ගමකටම කිලෝ මීටර් 25 ක් කාපට් කිරීම අනිවාර්ය වෙනවා. ඒ සඳහා අපි මුදල් වෙන්කර තිබෙනවා.එදා මානුෂික මෙහෙයුම් කරන විට වගේම ගම්බිම් ගොඩනඟන විටද නොයෙක් බාධක පැමිණෙනවා. අපි ඒවාට සාර්ථකව මුහුණ දෙනවා.මේ ප්‍රදේශයේ ජනතාව ජාති වාදී වී නැහැ. හැම විටම අනුකම්පාව දැක්වුවා.අපි සටන් කළේ දෙමළ ජනතාවට එරෙහිව නොව එල්.ටී.ටී.ඊ ත්‍රස්තවාදයට එරෙහිවයි. ඒ වගේම අහිංසක ජනතාව බේරා ගන්නට ගත් වැඩපිළිවෙළක්. අද වන විට අපි රට සංවර්ධනය කරගෙන යනවා. මේ ගම්මාන ගොඩ නැඟීම අපේ වගකීමක් වෙනවා.මෙවැනි පුරා වස්තු ආරක්ෂාකොට අනාගත දරුවන්ට නැරැඹීම සඳහා අවස්ථාව සළසා දිය යුතු වෙනවා. ඒවා විනාශ කරන්න දෙන්නේ නැහැ. ඔබලා රටට ආදරය කර අපි කෙරෙහි විශ්වාසය තැබීම ගැන ප්‍රණාමය පිරිනමනවා.ඕ&gt;උතුරු මධ්‍යම දිසාවේ උප ප්‍රධාන අධිකරණ සංඝනායක විහාරහම්මිල්ලෑවේ ධම්මරක්ඛිත නාහිමි - අපේ රට විනාශයට පත්වූ අවස්ථාවක එයින් ගලවා ගන්නට ජනාධිපති මහින්ද රාජපක්‍ෂ මහතා පියවර ගත්තා. මම 1948 දී පැවිදි ජීවිතයට ඇතුළු වුණා. 1953 දී උපසම්පදාව ලැබුවා. මෙවැනි ප්‍රදේ්ශවල කටයුතු කරනවිට ලද අත්දැකීම් අති විශාලයි.අපේ පරම්පරාවට පන්සල් 16 ක් තිබෙනවා. ඒ විහාරස්ථාන බොහොමයක් මේ වගේ වනාන්තර ගත වී තිබුණා. ඒ විහාරස්ථානයන් යම් මට්ටමකට සංවර්ධනය කරගෙන එන විට ත්‍රස්තවාදී ගැටුම් ඇති වුණා. අපේ ස්වාමීන් වහන්සේ නමක් ද ත්‍රස්තවාදීන් ඝාතනය කළා. මේ ත්‍රස්තවාදී ගැටුම පසුව වර්ධනය වුණා.මේ සෑම ප්‍රදේශයකටම ත්‍රස්තවාදීන් පහර දුන්නා. තිස් වසරක් පැවැති මේ යුද්ධය සම්පූර්ණයෙන්ම අවසන් කිරීමට ජනාධිපති මහින්ද රාජපක්ෂ මහතා පියවර ගත්තා.සිවිල් ආරක්ෂක දෙපාර්තමේන්තුවේ මැදිහත් වීමෙන් මේ විහාරස්ථානය නිර්මාණය කළා. එපමණක් ද නොව ඒ සඳහා අවශ්‍ය සෑම පහසුකමක්ම ලබා දුන්නා.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා - කැබිතිගොල්ලෑවේ බෝම්බයක් පිපිරුණු අවස්ථාවේ ඒ බව මට දුරකථනයෙන් දැනුම් දුන්නා. මම ඒ ගැන ජනාධිපති මහින්ද රාජපක්ෂ මහතාට ප්‍රකාශ කළා. එදා ජනාධිපතිතුමා මේ ප්‍රදේශයට ආවා. කොටින්ට තේරෙන භාෂාවෙන් උත්තර දෙන බව එදා එතුමා ප්‍රකාශ කළා.වෙනදා මේ ප්‍රදේශවලට කොටි ප්‍රහාර එල්ල වුණා. අපි මෙහි ගමකින් ගමකට ගියේ බියෙන් සැකයෙන්. මම අවස්ථා 4 කදී කොටින්ගෙන් බේරුණා. යුද්ධය අවසන් වූ පසු අපේ ප්‍රදේ්ශ සංවර්ධනය කරගෙන යනවා. විදුලිය ලබා දීමට ගම්මාන දෙකක් ඉතිරි වී තිබෙනවා.පෞද්ගලික පිරිසකගේ ධන පරිත්‍යාගයෙන් මේ විහාරස්ථානය සංවර්ධනය කර තිබෙනවා. සිවිල් ආරක්ෂක භටයන් ඒ වෙනුවෙන් දායක වී තිබෙනවා. එදා දි. මු. ජයරත්න මහතා මේ ප්‍රදේශයට පැමිණියා.හඳගල විහාරස්ථානය ද සිවිල් ආරක්ෂක භටයන්ගේ මැදිහත්වීමෙන් සංවර්ධනය කරගෙන යනවා. මේ රටේ අහිංසක ජනතාව වෙනුවෙන් තව දුරටත් කටයුතු කිරීමට ජනාධිපතිතුමාට ශක්තිය ලැබේවායි ප්‍රාර්ථනා කරනවා.සිවිල් ආරක්ෂක දෙපාර්තමේන්තුවේ අධ්‍යක්ෂ රියර් අද්මිරාල් ආනන්ද පීරිස් මහතා - අද අපේ බළකායට ඉතාම වැදගත් දිනයක්. එය පට වසර 4 කට පෙර ආරම්භ කළා. ජනාධිපති මහින්ද රාජපක්ෂ මහතා පළමු වරට අපගේ උළෙලකට සහභාගි වී සිටිනවා. අපේ මාතෘ භූමිය ලැබූ විජයග්‍රහණයට සිවිල් ආරක්ෂක බලකායෙන් විශාල සහයෝගයක් ලැබුණා. ඒ වගේම අද වන විට අපි රටේ සංවර්ධනයට දායක වෙනවා.රටේ අනාගතය වෙනුවෙන් පුරා විද්‍යාත්මක වටිනාකමින් යුතු ස්ථාන සුරැකීමට පියවර ගෙන තිබෙනවා. ආරක්ෂක ලේකම් ගෝඨාභය රාජපක්ෂ මහතා මේ විහාරස්ථානය ප්‍රතිසංස්කරණය ට උපදෙස් දුන්නා. ඒ මහතාගේ මඟ පෙන්වීමෙන් මෙවැනි ව්‍යාපෘති රැසක් රට පුරා ආරම්භ කර තිබෙනවා. මාස දෙකක් තුළ මේ ව්‍යාපෘතිය අවසන් කළා.දීඝවාපිය ද සංරක්ෂණය කර ගෙන යනවා. ශ්‍රී පාදය දක්වා හැටන් දෙසින් දිවෙන මාර්ගය සංවර්ධනය කරනවා. හේනානිගල රජමහා විහාරය, මුල්කිරිගල රජමහා විහාරය, ආදිය ද ප්‍රතිසංස්කරණය ට කටයුතු යොදා තිබෙනවා. මේ ආකාරයට කුඩා විහාරස්ථාන සිය ගණනක් සංරක්ෂණය කරගෙන යනවා.පූජ්‍ය එල්ලාවල මේධානන්ද හිමියන් ගෙන් ද මේ සඳහා අනුශාසනා ලැබෙනවා. මේ සියලු දෙනාගේම සේවය අපි අගය කරනවා. මෙහි දී සිවිල් ආරක්ෂක බළකාය ශ්‍රමය යොදවනවා. මේ විද්‍යාලයට, බෝධිඝරය, සංඝාවාසය, ඝන්ඨාර කුළුණ, දාන ශාලාව ඇතුළු සෑම පහසුකමක් ම සම්පූර්ණ කර තිබෙනවා.මේ වෙනුවෙන් අපි දැඩි කැපවීමෙන් කටයුතු කරනවා. මෙම විහාරයේ ඡායාරූප එකතුවක් ආරක්ෂක ලේකම්වරයාට මෙන්ම ජනාධිපතිවරයාට පෙන්වීමට අපි කටයුතු කළා.එදා සිවිල් ආරක්ෂකයන් 18000 ක් පමණ හිටියේ ශ්‍රී ලංකා පොලිසිය යටතේ, නමුත් අද වන විට එම බළකාය වෙනමම දෙපාර්තමේන්තුවක් බවට පත් කොට 40000 ක පමණ භට පිරිසක් දක්වා වර්ධනය කිරීමට ජනාධිපති මහින්ද රාජපක්ෂ මහතා පියවර ගත්තා. ඔවුනට සෑම පහසුකමක්ම ලබා දුන්නා.අවසන් යුද සමයේ දී අපේ බළකායේ 4000 ක් පමණ ශ්‍රී ලංකා යුද හමුදාවට එක් වුණා. අපි පුරා විද්‍යා සංරක්ෂණ වැඩපිළිවෙළට අමතරව කෘෂි නිෂ්පාදන, ගඩොල් නිෂ්පාදනය ආදිය ක්‍රියාත්මක කර තිබෙනවා.උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන ඇමැති බර්ටි ප්‍රේමලාල් දිසානායක, ගොවිජන සේවා හා වනජීවී ඇමැති එස්. එම්. චන්ද්‍රසේන, ජාතික උරුමයන් පිළිබඳ ඇමැති ආචාර්ය ජගත් බාලසූරිය, වාරිමාර්ග හා ජල සම්පත් කළමනාකරණ නියෝජ්‍ය ඇමැති ඩබ්ලිව්. බී. ඒකනායක, ආරක්ෂක ලේකම් ගෝඨාභය රාජපක්ෂ, පාර්ලිමේන්තු මන්ත්‍රී සරත් වීරසේකර මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101714</link>
    <topic>සත්පුරුෂ ගුණාංග සම්පූර්ණ කළ මිනිසා සමාජය විසින් ඔසවා තබනවා</topic>
    <author>තෙන්නකෝන් කුලසේකර</author>
    <content>සත් පුරුෂ බව, කෘතවේදිත්වය, පිදිය යුත්තන් පිදීම අංග සම්පූර්ණ කළ “මිනිසා” සමාජය විසින් ඉහළට ඔසවා තැබීම බුදු දහමට අනුව ස්වභාවිකවම සිදුවන බවට කදිම උදාහරණය එස්. එම්. චන්ද්‍රසේන චරිතය බව පෙන්වා දිය හැකි යැයි කැලණිය විශ්වවිද්‍යාලයේ කුලපති වැලමිටියාවේ කුසලධම්ම නාහිමිපාණෝ පැවසූහ.උන්වහන්සේ එම අදහස් පළකර සිටියේ මහින්ද රාජපක්‍ෂ ජනාධිපතිතුමාගේ සහභාගිත්වයෙන් “දහසක් මහා සංඝරත්නය” උදෙසා අනුරාධපුර එස්. එම්. චන්ද්‍රසේන ඇමැතිතුමාගේ නිවසේ පැවැති දානමය පුණ්‍යෙීත්සවයේ දී ය. ඇමැතිවරයා ගේ දේශපාලන ගමන් මඟේ තිස් වසරක් සම්පූර්ණ වීම, මිය ගිය පියාණන්ට පිං අනුමෝදන් කිරීම ජීවත්ව සිටින මෑණියන්ට ආශීර්වාද කිරීම, ජනාධිපතිතුමාට හා රටට සෙත් පැතීම, දිවි පිදූ රණවිරුවන්ට පිං අනුමෝදන් කිරීම, තමන්ගේ දේශපාලන ගමන් මඟේ දී උදව් උපකාර කැර මිය ගිය සැමට පිං දීම අරමුණු කොට ගෙන මේ පුණ්‍යෙීත්සවය පැවැත්විණි.පසුගිය 14 වැනි දින නුවර කලාවියේ ප්‍රධාන සංඝනායක රුවන්වැලිසෑරාමාධිපති පල්ලේගම හේමරතන නාහිමිපාණන් වහන්සේ ගේ ප්‍රධානත්වයෙන් මහා පරිත්‍රාණ ධර්ම දේශනය පැවැත්විණි. අටමස්ථානාධිපති ආචාර්ය පල්ලේගම සිරිනිවාස නාහිමිපාණන් වහන්සේ ඇතුළු සතර දිග් භාගයෙන් වැඩම කළ විහාරාධිපතින් වහන්සේලා ඇතුළු දහසකට අධික මහා සංඝරත්නය උදෙසා 15 දින සංඝගත දක්‍ෂිණාවක් පිරිනැමිණ.ජනාධිපති මහින්ද රාජපක්‍ෂ මහතා විසින් මහා සංඝරත්නය වෙත අෂ්ඨ පරිෂ්කාර, සමරු ඵලක හා පිරිකර පූජා කළේ ය.මේ මහා පුණ්‍ය උත්සවයේ දී තවදුරටත් අදහස් දැක්වූ වැලමිටියාවේ කුසලධම්ම නාහිමිපාණෝ මෙසේ ද පැවසූහ.රජරට ගොවි ගෙදරක උපත ලබා පියා සමඟ ගොවිතැන් බත් කරමින් පිරිවෙනක අධ්‍යාපනය ලබමින් මහා සංඝරත්නය ඇසුරු කළ එස්. එම්. චන්ද්‍රසේන මහතා කුඩා කල පටන්ම බෞද්ධ සාර ධර්ම තුළින් දිවි මග ආලෝකමත් කැර ගෙන ඇත. පේරාදෙණිය විශ්වවිද්‍යාලයෙන් ශ්‍රාස්ත්‍රවේදී උපාධිය හිමි කැර ගත් චන්ද්‍රසේන මහතා, අක්කර පන්සිය ගොවි ගම්මානයේ ශ්‍රී.ල.නි.ප ශාඛා සමිතියෙන් ඇරඹු දේශපාලන ගමන් මග තිස් වසරක දී කැබිනට් අමාත්‍ය පදවිය දක්වා ගොස් ඇත.ජනතාවට ආදරය කරන චන්ද්‍රසේන මහතාට මහජනතාව අසීමිතව ආදරය කිරීම සනාථ කරමින් දිස්ත්‍රික්කයේ වැඩිම මනාප ලබා ගෙන ඇත. මහින්ද රාජපක්‍ෂ ජනාධිපතිතුමාගේ ආදරය හා විශ්වාසය දිනාගෙන සිටින අමාත්‍යවරයා ත්‍රස්තවාදය මේ රටින් තුරන් කිරීමට ජනාධිපතිතුමා ගත් උත්සාහය සාර්ථක කිරීමට කළ කැපවීම හා මෙහෙවර ඉතා ඉහළය. ගමේ බෞද්ධකම ඉස්මතු කරමින් යුද්ධයේ ජයග්‍රහණය පතා රුවන්වැලි සෑ චෛත්‍ය රාජයාණන් ඉදිරිපිට දොළොස් මහේ මහා පරිත්‍රාණ ධර්ම දේශනය සංවිධානය කළ චන්ද්‍රසේන මහතා මහා සත්පුරුෂයකු බව උතුම් මිනිසකු බව මහා සංඝරත්නයේත් ජනතා හදවත් තුළත් සනිටුහන් විය.රටත් ජාතියත් “නූපන් පරපුර” වෙනුවෙන් රුදුරු ත්‍රස්තවාදයෙන් බේරාගත් ජනාධිපතිතුමාට එරෙහිව ලොව මානව හිමිකම් සංවිධාන චෝදනා නැගුවත් පූජනීය ස්ථානවල වන්දනා මාන කරමින් සිටි සිංහල දමිළ මුස්ලිම් ආගමිකයන් බුරුතු පිටින් කෲර ලෙස ඝාතනය කිරීම, තම අදහස් වලට අවනත නොවූ ජනතාව දස වධ දී මරා දැමීම, කිසිත් නොදත් කිරි දරුවන් කැති ගා ඝාතනය කිරීම පිළිබඳව මානව සංවිධාන කථා නොකරන්නේ මන්දැයි උන්වහන්සේ ප්‍රශ්න කළහ.ලංකාරාමාධිපති රළපනාවේ ධම්මජෝති නාහිමිපාණෝ ද මෙහි දී අනුශාසනාවක් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101715</link>
    <topic>ඌව පළාත් යෞවන නර්තන කණ්ඩායම කලඑළිබසී</topic>
    <author>ඌව පළාත් සමූහ මාපා බණ්ඩාර</author>
    <content>“ඌව පළාත් යෞවන රාජ්‍ය නර්තන කණ්ඩායම” එළිදැක්වීම බදුල්ල සයිමන් පීරිස් ශාලාවේ දී පැවැත්විණි.පළාත් අධ්‍යාපන හා සංස්කෘතික අමාත්‍යාංශය මගින් සංවිධානය කළ කලඑළි ප්‍රසංගය පළාත් ප්‍රධාන ඇමැති ශෂින්ද්‍ර රාජපක්ෂ මහතා සහ ආණ්ඩුකාර සී. නන්ද මැතිව් මහතාගේ ප්‍රධානත්වයෙන් පැවැත්විය.පාසල් හැර ගිය යෞවන යෞවනියන්ගේ සංස්කෘතික ප්‍රතිභාව නංවාලීමට නර්තන කණ්ඩායමක් ස්ථාපිත කර ඇත. පළාතේ කලාව සහජ හැකියා දක්ෂතා දක්වන යෞවන යෞවනියන් මේ කණ්ඩායමට තෝරාගෙන තිබේ.මෙවැනි නර්තන කණ්ඩායමක් මෙතෙක් ඌව පළාතෙන් බිහිවී නැති අතර මෙය ප්‍රථම අවස්ථාව ද වේ.නර්තන, වාදන, ගායන ශිල්පීන් හා ශිල්පිනියන් 40 දෙනෙකුගෙන් මෙම රාජ්‍ය යෞවන නර්තන කණ්ඩායම සමන්විතය. කලඑළි ප්‍රසංගයේ දී ශිල්පීන් හා ශිල්පිනියන් මංගල භේරී වාදනය, තෙල්මේ, පතුරු, දේශභිමාන නර්තනයක්, සඳවතිය නුඹයි, පහතරට වඩිග පටුන, ඉන්දියානු ජන නර්තනයක්, සුරඹා වල්ලිය, පන්දම් පද හා ගිනි සිසිල, වෙස් නර්තනයක්, කුළු ජන නර්තනයක්, දමිල ගීතයට නර්තනයක් සහ සමූහ බෙර වාදනයක් යන අංගයන් ඉදිරිපත් කෙරිණි.මේ නර්තන කණ්ඩායම ඌව පළාතට පමණක් නොව ශ්‍රී ලංකාව පුරාම නර්තන ප්‍රසංග සඳහා සහභාගි වීමට නියමිතය. පළාත් සංස්කෘතික හා ප්‍රධාන අමාත්‍යාංශයේ ලේකම් අනිල් විජේසිරි මහතාගේ ආරාධනයෙන් ඌව මහ ඇමැති ශෂින්ද්‍ර රාජපක්ෂ, ආණ්ඩුකාර සී. නන්ද මැතිව්, පළාත් ප්‍රධාන ලේකම් පී. බී. අමරසේකර මහතා ඇතුළු පළාත් අමාත්‍යවරු, මන්ත්‍රීවරු රැසක් මේ අවස්ථාවට එක්වූහ. ප්‍රදේශයේ රාජ්‍ය නිලධාරීන් සහ කොළඹ සෞන්දර්ය කලා විශ්වවිද්‍යාලයේ උප කුලපති ජ්‍යෙෂ්ඨ මහාචාර්ය ජයසේන කෝට්ටේගොඩ, නර්තන උපදේශිකා ශි‍්‍රයාණි කෝට්ටේගොඩ,මහාචාර්ය ආරියරත්න කලුආරච්චි මහතා ඇතුළු විශාල ප්‍රේක්ෂක පිරිසක් ද පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101716</link>
    <topic>අන්තර්ජාලයෙන් රේගු බදු ගෙවන්න</topic>
    <author>සුභාෂිනී සේනානායක</author>
    <content>විද්‍යුත් බැංකුකරණයේ නව කඩඉමක් පසුකරමින් අන්තර්ජාලය හරහා රේගු බදු ගෙවීමේ නව ක්‍රමයක් ලංකා බැංකුව සහ ශ්‍රී ලංකා රේගුව එක්ව පසුගියදා (14) හඳුන්වා දුන්නේය.මේ නව ක්‍රමය මගින් ශ්‍රී ලංකා රේගුව හරහා මෙරටට ආනයනය කරන භාණ්ඩ ඉතා ඉක්මනින් නිදහස් කරගැනීමට ආනයනය කරන අයට හැකි වෙයි.මේ නවතම ක්‍රමය මගින් ශ්‍රී ලංකා ආර්ථිකයේ නව සන්ධිස්ථානයක් සනිටුහන් වූ බව ශ්‍රී ලංකා රේගුවේ අධ්‍යක්‍ෂ ජනරාල් සුධර්මා කරුණාරත්න මහත්මිය පැවසීය. මුදල් අමාත්‍යංශයේ ලේකම් ආචාර්ය පී. බී. ජයසුන්දර මහතා රේගුව මගින් සිදුවන ප්‍රමාදය මඟහරවාලීමට මෙම නව ක්‍රමය හඳුන්වා දෙන ලෙසට උපදෙස් ලබාදුන් බවත් ජාතියේ මහා පහන්ටැඹ වූ ලංකා බැංකුව සමඟ එක්ව මේ ක්‍රමය හඳුන්වාදුන් බවද කරුණාරත්න මහත්මිය පැවසීය. රාජ්‍ය ආයතන දෙකක් ලෙස එක්ව හඳුන්වාදුන් මෙම නව ක්‍රමය මගින් ගනුදෙනුකරුවාට කාලය මෙන්ම මුදලද ඉතිරි කරගත හැකිවන බව ලංකා බැංකුවේ මහා කළමනාකාරිනී ඩබ්ලිව්. ඒ. නාලිනී මහත්මිය ප්‍රකාශ කළාය.ලංකා බැංකුවේ ශාඛා 51ක් හරහා අන්තර්ජාලය ඔස්සේ ගනුදෙනුකරුවන්ට මුදල් ගෙවිය හැකිය. උදේ 9.00 සිට සවස 7.30 දක්වා අන්තර්ජාලය ඔස්සේ ගනුදෙනු කළ හැකි අතර ලංකා බැංකුවේ අන්තර් ජාල පහසුකම් ලබාගැනීම සිදුකළ යුතුය.වැඩි විස්තර ඹඹඹ.ඡධජ.තඬ ඔස්සේ ලබාගත හැකි අතර මේ අන්තර්ජාල පහසුකම් ඔස්සේ ඩැක්ස් ඉංජිනියරින්, නීල් මෙරයින් ඇතුළු ව්‍යාපාරික ආයතන කීපයක් මුදල් ගෙවීම් සිදුකළේය.මේ අවස්ථාවට ශ්‍රී ලංකා රේගුවේ ආයතනික අතිරේක අධ්‍යක්‍ෂ ජනරාල් පී. ඒ. ඩයස්, ලංකා බැංකුවේ අතිරේක කළමනාකරු බී. වීරසේකර මහත්වරුන් ඇතුළු නිලධාරීහු, ව්‍යාපාරික මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101717</link>
    <topic>චීන රාජ්‍ය තාන්ත්‍රික දූත පිරිස යුද හමුදාපති මුණ ගැසෙති</topic>
    <author/>
    <content>චීනයේ රාජ්‍ය තාන්ත්‍රික නියෝජිත පිරිසක් ඊයේ (13) පෙරවරුවේ යුද හමුදා මූලස්ථානයේ දී යුද හමුදාපති ලුතිනන් ජෙනරාල් ජගත් ජයසූරිය මහතා හමුවූහ.හය දෙනෙකුගෙන් යුත් මෙම දූත පිරිසේ ප්‍රධානියා ජාතික ආරක්ෂක අමාත්‍යාංශයේ විදේ්ශ සබඳතා කාර්යාල ප්‍රධානී මේජර් ජෙනරාල් කියුං ලිහුවා මහතා වේ. චීන මහජන සමූහාණ්ඩුවේ ශ්‍රී ලංකා තානාපතිනි යන්ග් සියුපින්ග් මහත්මිය ද මෙම අවස්ථාවට එක්වූවාය.ජෙනරාල් ලිහුවා මහතා අතර හමුදාමය වශයෙන් දෙරටට වැදගත් වන කරුණු රැසක් පිළිබඳ අදහස් හුවමාරු කෙරිණි. ඒ අතරට වෘත්තීය පුහුණු පාඨමාලා සහ තවත් කරුණු රැසක් පිළිබඳ සාකච්ඡා කෙරිණි.ශ්‍රී ලංකාව සහ චීනය අතර පවතින මිත්‍ර සබඳතාව මත ශ්‍රී ලංකාවේ සිදු කෙරෙන බිම්බෝම්බ ඉවත් කිරීමේ කටයුතු පිළිබඳ පුහුණු වැඩසටහන් පැවැත්වීමට තවදුරටත් උපකාර කරන බවත්, ඉදිරියේ දී බිම්බෝම්බ ඉවත් කිරීමේ ක්‍රියාදාමයේ දී අවැසි ඇඳුම් කට්ටල 100 ක් පරිත්‍යාග කිරීමට චීනය බලාපොරොත්තු වන බවත් මේජර් ජෙනරාල් ලිහුවා මහතා යුද හමුදාපති ලුතිනන් ජෙනරාල් ජයසූරිය මහතා වෙත දන්වා සිටියේය.චීනයේ ශ්‍රී ලංකා හමුදා නිලධාරීන් වෙනුවෙන් ලබා දෙන පුහුණුවීම් සම්බන්ධයෙන් අදහස් දක්වමින් ආරක්ෂක අමාත්‍යාංශය මඟින් ඉල්ලීමක් කළහොත් ඉදිරියේ දී තවත් අවස්ථා ලබාදීමට හැකි බව පැවසීය.දැනට චීනයේ පුහුණුව ලබන එකම විදේශ හමුදා කණ්ඩායම ශ්‍රී ලංකා හමුදාවේ බිම්බෝම්බ ඉවත් කිරීමේ කණ්ඩායමක් වන අතර, එයට හේතුව දෙරට අතර පවතින දැඩි මිත්‍රත්වය බව පැවසූ මේජර් ජෙනරාල් ලිහුවා පසුගිය වසර 25 තුළ දී ශ්‍රී ලංකාවට සහය දුන් බවත් සාමය පවතින මෙම කාලය තුළ දී තවදුරටත් තම සහය ලබාදෙන බවත් පැවසීය.චීන විශේෂ බලකායට මෙරටට පැමිණ ඔවුන්ගේ සහභාගීත්වයෙන් පාඨමාලා පැවැත්වීමටත්, ඉදිරියේ දී පැවැත්වීමට නියමිත ‘දියකාවා’ මෙහෙයුම සඳහා චීන විශේෂ බලකායට මෙරටට පැමිණීමට යුද හමුදාපතිතුමා ආරාධනා කරසිටි අතර මේජර් ජෙනරාල් ලිහුවා මහතා එම ආරාධනාව පිළිගත්තේ ය. ශ්‍රී ලංකාව සතු ත්‍රස්තවාදය පරාජය කිරීමේ අත්දැකීම් පිළිබඳ අධ්‍යයනය කිරීමට තමන් බලාපොරොත්තු වන බවත් මේජර් ජෙනරාල් ලිහුවා මහතා පැවසීය.තම රටේ හමුදා පුහුණු පාසල් 63 ක් පවතින අතර, ඉන් 23 ක විදේශ හමුදාවන්ට පුහුණු අවස්ථා උදාකර දී ඇති අතර, ශ්‍රී ලංකාවට එහි ශිෂ්‍යත්ව තවදුරටත් ලබාදීමට චීන ආරක්ෂක බලධාරීන් කටයුතු කරන බවත් මේජර් ජෙනරාල් කුආන් ලිහුවා මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101718</link>
    <topic>‘ශ්‍රී ලංකාවේ දිළිඳුකම අඩුවෙලා’</topic>
    <author>මානෙල් පුෂ්ප කුමාරි</author>
    <content>ශ්‍රී ලංකාවේ දිළිඳුකම අඩු වී ඇති බව ජාතික සංවර්ධන මාධ්‍ය මධ්‍යස්ථානය පෙන්වා දී තිබේ.මෙසේ දරිද්‍රතාව අඩු වීමට බලපෑ හේතු ලෙස දළ දේශීය නිෂ්පාදිතය වර්ධනය වීම, විරැකියාව අඩුවීම, ආහාර මිල අඩුවීම, වැටුප් වැඩිවීම, මුල්‍ය ක්ෂේත්‍රයේ වර්ධනය ආදී කරුණු බව හෙළි වී ඇත.මහින්ද චින්තනය හඳුන්වා දීමෙන් පසු 2009/2010 කුටුම්භ අයවැය සමීක්ෂණ වාර්තාවට අනුව වර්තමානයේ ශ්‍රී ලංකාවේ දරිද්‍රතාවය සියයට අටයි දශම නවයක් (8.9’) දක්වා අඩු වී ඇත. වසර 1995/1996 ශ්‍රී ලංකාවේ දුප්පත්කමින් පීඩා විඳි ජනතාව සමස්ත ජනගහනයෙන් සියයට විසි අටයි දශම අටක් (28.8%) විය. වසර 2011 දළ දේශීය නිෂ්පාදිතයේ වර්ධන වේගය සියයට අටයි දශම දෙක (8.2%) දක්වා ඉහළ ගොස් ඇති බව සංඛ්‍යා ලේඛන දෙපාර්තමේන්තුවේ නවතම වාර්තා පෙන්වා දෙයි. වසර 2011 පළමු කාර්තුව වන විට විරැකියා ප්‍රතිශතය සියයට හතරයි දශම තුනක් (4.3%) බව වාර්තා වේ. වසර 2010 පළමු කාර්තුවේ දී විරැකියා අනුපාතය සියයට පහයි දශම එක (5.1%) ක් වූ අතර, 2010 අවසන් වන විට එය සියයට හතරයි දශම නවයකි. වසර 2011 අගෝස්තු මාසය වන විට උද්ධමනය සියයට හතයි දශම එක (7.1%) දක්වා පහළ බැස ඇත.මේ වන විට වතු, ග්‍රාමීය සහ නාගරික අංශ වල දරිද්‍රතා මට්ටම ශීඝ්‍ර ලෙස පහත බැස ඇත. මේ සමීක්ෂණයට අනුව ඉහළම දරිද්‍රතාවක් පෙන්නුම් කරන්නේ මඩකළපුව දිස්ත්‍රික්කයෙනි. එය සියයට විස්සයි දශම තුන (20.3%) කි. පහළම දරිද්‍රතාවය වන දෙකයි දශම තුන (2.3%) වාර්තා වන්නේ, වවුනියාව දිස්ත්‍රික්කයෙනි. ඊළඟ අවම දරිද්‍රතාවය සියයට තුනයි දශම හය (3.6%) කොළඹ දිස්ත්‍රික්කයෙන් වාර්තා වෙයි. මෙහිදී යාපනය දිස්ත්‍රික්කය ද සියයට දහසයයි දශම එකක (16.1%) ඉහළ දරිද්‍රතා මට්ටමක් පෙන්නුම් කරයි.වසර 2006/2007 කාලයේ දී ශ්‍රී ලංකාවේ දිළිඳු ජනගහනය මිලියන දෙකයි දශම අටකි. එය වසර 2009 / 2010 වන විට මිලියන එකයි දශම අට (1.8) දක්වා අඩු වී තිබේ.වසර 2011 මුල් හය මාසය තුළ අපනයන වසර 2010 ට සාපේක්‍ෂව සියයට හතළිහයි දශම නවයකින් (40.9%) වර්ධනය වී ඇත. ඒ අනුව ලැබී ඇති අපනයන ආදායම ඩොලර් මිලියන 5106 ක් පමණ වේ. වසර 2011 අපනයන ආදායම් ඉලක්කය වන ඩොලර් මිලියන 9098 න් සියයට පනස් හයක්ම (56%) මුල් මාස හය තුළදීම අත් කර ගැනීමට හැකිවීම මේ ඉලක්කය පහසුවෙන් අත්කර ගත හැකි වනු ඇති බවට විශ්වසනීය පෙර දැක්මකි.අපනයන ආදායමෙන් සියයට හතළිස් දෙකයි දශම තුනක්ම (42.3%) රෙදි හා ඇගළුම්වලින් ලැබී ඇත. තේ අපනයනයෙන් සියයට දහතුනයි දශම හතක් (13.7%) ද රබර් ආශි‍්‍රත නිෂ්පාදන වලින් සියයට අටයි දශම එකක් ද (8.1%) ලැබී ඇත.මේ අනුව වසර 2011 මාර්තු මාසයේ දී අපනයන ආදායම ඩොලර් බිලියන 01 ඉක්මවීමට සමත් වීම කැපී පෙනෙන ලක්‍ෂණයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=n11101719</link>
    <topic>කොරියානු භාෂා ප්‍රවීණතා විභාගය සාර්ථකව අවසන් කළා</topic>
    <author>මහින්ද අලුත්ගෙදර</author>
    <content>නවවැනි වරටත් පැවති කොරියානූ භාෂා ප්‍රවීණතා විභාගය ඉතාම සාර්ථකව අවසන්වූ බව ශ්‍රී ලංකා විදේශ සේවා නියුක්ති කාර්යාංශය පවසයි.පසුගිය (15) දා ආරම්භවූ මේ විභාගය දින දෙකක් පුරා කොළඔ පිහිටි මධ්‍යස්ථාන 10 කදී පැවැති අතර ඒ සඳහා අපේක්ෂක අපේක්ෂිකාවන් 50636 ක් පෙනී සිටි බවද එම කාර්යාංශය සඳහන් කරයි.ශ්‍රී ලංකා විදේශ සේවා නියුක්ති කාර්යාංශය හා කොරියානු මානව සම්පත් සංවර්ධන ආයතනය එක්ව සංවිධානය කළ මේ කොරියානු භාෂා ප්‍රවීණතා විභාගයේ සම්බන්ධීකරණ කටයුතු වෙනුවෙන් ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරීවරුන් යොදවා සිටි අතර එය නිරීක්ෂණය සඳහා කොරියානු මානව සම්පත් දෙපාර්තමේන්තුවේ නියෝජ්‍ය සභාපති කිම් නම් ඉල් මහතාද සහභාගි විය.සමස්තයක් වශයෙන් ගත් කළ කොරියානු භාෂා ප්‍රවීණතා විභාගය ඉතාම සාර්ථකව පවත්වන්නට හැකිවූ බව ශ්‍රි ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා සඳහන් කරයි.සියලුම විභාග මධ්‍යස්ථාන සඳහා දැඩි පොලිස් ආරක්ෂාවක් ලබාදී තිබූ අතර විභාග අපේක්ෂකයන් දැඩි පරීක්ෂාවට ලක්කෙරිණි. ඊට අමතරව විභාග ශාලාව තුළට කිසිදු ජංගම දුරකතනයක් හෝ වෙනත් සන්නිවේදන උපකරණ රැගෙන ඒම තහනම් කර තිබූ බවද සභාපතිවරයා පවසයි.ශ්‍රී ලංකා විභාග දෙපාර්තමේන්තුවේ පූර්ණ අධික්ෂණය යටතේ හා පොලීසියේ ආරක්ෂාව සහිතව වඩා විනිවිද භාවයකින් මෙවර විභාගය පැවැත්වීමට හැකිවූ බවද හෙතෙම පවසයි. මේ අතර ඒ මහතා පවසන්නේ මේ විභාගය සඳහා කොරියානූ මානව සම්පත් දෙපාර්තමේන්තුව නියෝජනය කරන නිලධාරීන් අසූදෙනෙක් පමණ සේවයේ යොදවා සිටි බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=r1110171</link>
    <topic>ලලිත්ගේ දරු පවුලම මැරුවේ නිධන් හොරුන්මද ?</topic>
    <author>පණ්ඩුක සමරසේකර සහ උඩවලව සමූහ බී. ඒ . පොඩිමහත්මයා උඩවලවේ සිට</author>
    <content>පනහඩුව ගම්මානයේ පදිංචි ව්‍යාපාරිකයකු වන තිස් හත් හැවිරිදි ලලිත් කුමාර ඔහුගේ බිරිය තිස් හතර හැවිරිදි ඉන්ද්‍රානි ඥානලතා, දාහතර හැවිරිදි දිලාන් චතුරංග අට, හැවිරිදි නදීකා සෙව්වන්දි මෙසේ ඝාතනය කැරිණි. බ්‍රහස්පතින්දා (13) රාත්‍රියේ මේ සිව්දෙනා ඝාතනය වූයේ ඔවුන් පදිංචි නිවෙසේදීය.එදා සවස අසල වෙළෙඳසලකට ගොස් නැවත නිවෙසට පැමිණි මේ සිව්දෙනා නිවෙස් දොර විවෘත කරගෙන නිවෙසට ඇතුළුවෙනවාත් සමඟම අසල සැඟවී සිටි ඝාතකයා නිවෙසට කඩා වැදී ටී 56 තුවක්කුවකින් පිට පිට වෙඩි තබා මේ ඝාතනය සිදුකොට පලාගොස් ඇත.මේ සිද්ධිය පිළිබඳ තොරතුරු සොයා බැලීම සඳහා උඩවලව පනහඩුව ගමට අප යද්දී සිද්ධිය වූ ලලිත් ගේ නිවෙස අසල ප්‍රදේශවාසීන් විශාල පිරිසක් රැස්ව සිටියේ මහත් කම්පාවෙනි.ප්‍රධාන මාර්ගයේ සිට රූස්ස වනය මැදින් කිලෝ මීටර් 5 ක පමණ ඉතාම දුෂ්කර අතුරු මාර්ග ඔස්සේ සිව් පුද්ගල ඝාතනය සිදුවූ පනහඩුව ගම පිහිටා ඇත.මුළු ගම්මානයම එකම මළ ගෙයකි. පොලිසිය සහ විශේෂ කාර්ය බලකායේ නිලධරයෝ නිවෙස අසල ආරක්ෂාවේ නිරතව සිටිනු දක්නට ලැබිණි. උප පොලිස් පරීක්‍ෂක ජයවර්ධන අපගේ සහායට පැමිණියේය. පනහඩුව ගමේ පදිංචි එස්. ටී. ගුණදාස අපට මේ ඝාතනයේ තොරතුරු කියන්නට ඉදිරිපත් විය. 61 හැවිරිදි ගුණදාස ගේ මල්ලි ලලිත් කුමාරයි.“සිද්ධියෙන් මිය ගිහින් ඉන්නේ මගේ මල්ලියි එයාගේ මුළු පවුලමයි. මගේ අම්මට පිරිමි 10 දෙනයි. මම වැඩිමලා. බාලම මල්ලි කුඩාම කාලෙදි මැරුණා. අම්මා කීවා පවුලට පිරිමි 10 ක් ඉන්න ඕනෑ ඒ නිසා හදාගන්න හරි පිරිමි ළමයෙක් ගේන්න කියලා. ඒනිසා අම්මයි තාත්තයි අතහැරල දාල ගිය දරුවෙක් හැටියට වයස සති 3 දී මට මෙයා හම්බ වුණා. මම අම්මට ගෙනත් දුන්නම අම්මා මේ මල්ලි හදාගත්තා. ඉස්කෝලෙ ගියේ 5 පන්තියට විතරයි. ඊට පස්සෙ එයා ගොවිතැන් කළා.එම්. කේ. ලලිත් කුමාර , එළ ගවයන් මිලට ගෙන විකිණීම ආරම්භ කළේ ය. එය ඔහුට සරු ආදායමක් ගෙන දුනි.අතමිට සරු ලලිත් කුමාර පසුව ගොවිතැන් අතහැරියේය. මුදල් පොලියට දීමේ ව්‍යාපාරයක්ද ඔහු ආරම්භ කළේ ය. උඩවලව පනහඩුව ප්‍රදේශයේ ගොවිතැන ජීවනෝපාය කරගත් ගොවීන්ට පොලියට මුදල් දුන්නේ ය. ඉන් යමක් කමක් ඇති අයෙකු බවට පත් වූ ලලිත් කුමාර ගම් ප්‍රදේශයේ සැප පහසු අංග සම්පූර්ණම නිවස ඉදිකළේය.නව යොවුන් තරුණයකු ලෙස අතමිට සරු වූ ලලිත් සමඟ ඇති කරගත් ප්‍රේම සම්බන්ධයෙකින් ඉන්ද්‍රානි ඥානලතා සමඟ විවාහ ගිවිස ගත්තේ ය. ඒ අවුරුදු 23 දීය. ඉන් මේ දෙපළට දිලාන් චතුරංග (14) හා නදීෂා සෙව්වන්දි (08) නම් පුතකු සහ දියණියක සිටී. චතුරංග 10 වසරේද සෙව්වන්දි 3 වසරේද උඩවලව පනහඩුව විද්‍යාලයේ අධ්‍යාපනය ලැබීය. දෙදෙනාම ඉගෙනීමෙහි දක්ෂයන් බව ගම්හු පවසති.ධනවතකු වත්ම ලලිත් වටා ඔහුටම සරිලන පිරිසක් ඒකරාශී විය. මේ පිරිස අතර ලලිත් නායකයා විය.මෙවැනි ව්‍යාපාරයන්ගෙන් මහත් ධනවතකු වූ ලලිත්ට පනහඩුව සහ ඒ අවට ඉඩම් කට්ටි 40 ක් තිබුණි. ඒ හැම කට්ටියක්ම අක්කර 01 ට වැඩි ප්‍රමාණයකි. ඒවායේ ගොවීහු වගා කරති. එයට වියදම් දරන ලලිත්ට අස්වැන්නෙන් තමාට හිමි කොටස ලැබෙයි. එයද ඔහුගේ ආදායමේ තවත් එක් පැතිකඩකි. ඊටම හදිසි අවස්ථාවලදී භාණ්ඩ උකස් කිරීමට ද දුප්පත් ගොවියා පැමිණියේ ලලිත් ළඟටය.මේ සියල්ලක්ම අභිභවා ලලිත්ගේ පෞද්ගලික මගී ප්‍රවාහන සේවය ඔහුට මහත් ලාභ ගෙන දුන්නේය. ඒ සඳහා ලලිත්ගේම බස් රථ 3 ක් යොදවා තිබුණි.ලලිත් මුදල් ඉපයීම සදහා බොහෝ දේ කළේය. ඒවායින් මිතුරන්ද සතුරන්ද ඇතිවන්නට ඇත. පවුලේ ඥාතීන් කියන්නේ ලලිත්ට කිසිදු සතුරකු නොසිටි බවයි.ලලිත්ට දැනට සති 6 කට පමණ ඉහතදී සැකකටයුතු පුද්ගලයන් පිරිසක් හමු විය. ඒ සිය ගම් ප්‍රදේශයේ සැරි සරන නිධන් හොරුන්ය. ලලිත් සිය සගයන් සමඟ දින ගණනාවක් රැක සිට එම නිධන් හොරුන් අල්ලා පොලිසියට භාර දුන්නේය. පොලිසිය නීතිය ක්‍රියාත්මක කර නිධන් හොරුන්ට දඬුවම් ලබා දීමට කටයුතු කළේය. ඉන්පසු ලලිත්ගේ ආරක්ෂාවට තර්ජන එල්ල විය. සැකකටයුතු මෝටර් සයිකල් ඔහුගේ නිවස අද්දර සැරිසරන්නට විය. ලලිත් මේ සම්බන්ධයෙන් සිය පවුලේ හිතවතුන්ටද කියා තිබුණි. ලලිත් සිය රාත්‍රී ගමන් බිමන් අත් හළේය.දිනය ඔක්තෝබර් 13 දා උදාවිය. ලලිත් සිය දෛනික කටයුතු නිමවා අසල කඩයක සිට නිවසට පැමිණියේ රාත්‍රී 7.20 ටය. නිවසේ දොර අරිනවාත් සමඟ සැඟව සිටි ඝාතකයා සිය ගිනි අවිය ද සමඟ නිවස තුළටම පැමිණියේය. ලලිත්ගේ පපුවටම එල්ල කළ ගිනි අවියෙන් උණ්ඩ දෙකක් මුදා හළේ ය. වෙඩි පහරට ලක්වූ ඔහු එතැනම මැරී වැටුණේය. කාමරයට ඇතුළුවන්නට බිරිය ඥාණලතා වෙඩි පහරට ලක්වන්නට ඇත්තේ නිවෙසේ කාමරයක් අසලය. ඥාණලතාගේ සිරුර පසාරු කරගත් වෙඩි උණ්ඩ උලුඅස්සේ වැදී තිබුණු සලකුණු තිබුණි. පුතු දිලාන් චතුරංග රූපවාහිනිය නරඹමින් සිටියේය. ඔහුට තැබූ වෙඩි පහරින් ඔහු එතැනම මරුමුවට පත්විය. චතුරංග ඉඳගෙන සිටි ප්ලාස්ටික් පුටුවද පසාරුකිරීමට ටී 56 උණ්ඩය සමත්විය. පාඩම් කරමින් සිටි නදීෂා සෙව්වන්දිට එල්ල කළ වෙඩි පහරින් පොත් මේසය මතම හිස ගසාගෙන ලේ විලක් මැද අවසන් ගමන් ගියේ ඇගේ පාසැල් පොත් තම ලේවලින් නැහැවෙද්දීය.මේ සාහසික අපරාධයෙන් පසු ඝාතකයා කිසිදු සළකුණක් නොතබාම පිටව ගොසින්ය.ලලිත්ගේ හුදකලා වූ නිවස ඔවුන්ගේ ලතෝනිය කිසිවෙකුට ඇසෙන්නට ඇති අවස්ථාව නැතිකළේ ය.රතිඤ්ඤා පුපුරණ හඬක් ඇසුණු ගුණදාස ලලිත් කුමාරගේ නිවස දෙසට නිකමට පැමිණියේය. ඔහුගේ නිවෙස පිහිටියේ ලලිත් ගේ නිවසට කිලෝ මීටරයක් තරම් ඈතිනි. මල්ලි සහ ඔහුගේ පවුලේ අයට සිදුවී ඇති විපත දුටු ගුණදාස කම්පාවට පත්විය.ඔහු ජංගම දුරකථනයෙන් දන්නා කියන අය ගෙන්වා සිද්ධිය උඩවලව පොලිසියට දැනුම් දුන්නේය. පොලිස් කණ්ඩායමක් මොහොතකින් එතැනට පැමිණියත් ඝාතකයා ඒ වන විටත් බොහෝ දුර ගොසිනි. සිද්ධිය පිළිබඳ විමර්ශනය කිරීම පිණිස පරීක්‍ෂණ කණ්ඩායම් දෙකක් මේ වනවිට ;යාදා ඇත.රහස් පොලිසියේ කණ්ඩායමක්ද උඩවලවට ගොස් සිටී. එදිනම අළුයම 3.30 වන විට ඝාතනය සම්බන්ධයෙන් මහේස්ත්‍රාත් පරීක්‍ෂණද පැවැත්විණි. ඝාතකයන් ගැන නියම හෝඩුවාවක් නොලද බව පොලිසිය පවසයි. ලලිත් කුමාර සහ පවුලේ අයගේ අවසන් කටයුතු අද (17) පනහඩුව ගමේදී සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=r1110172</link>
    <topic>දුම්කොළ වගාබිමේ කංසා වගාවක්: සැකකරුට රුපියල් දස දහසක දඩ</topic>
    <author>දේවහූව සමූහ ඇම්. ඩී. මහින්ද</author>
    <content>තම වගා බිමේ ගංජා ගස් තුනක් වගා කිරීම සම්බන්ධයෙන් වැරදිකරුවකු වූ පුද්ගලයකුට දඹුල්ල මහේස්ත්‍රාත් අධිකරණයේදී රුපියල් දස දහසක දඩ මුදලක් නියම විය.දඹුල්ල මහේස්ත්‍රාත් මහේෂිකා ධනංසූරිය මෙනවිය එසේ දඩ නියම කරන ලද්දේ ගලේවෙල අළුත්වැව එගොඩයායේ පදිංචි පුද්ගලයකුටය.විත්තිකරුට අයත් දුම්කොළ වගාබිමක මේ ගංජා පැළ වගාකර තිබියදී ගලේවෙල පොලිසිය විසින් අත්අඩංගුවට ගෙන සැකකරු සමගින් ගංජා පැළ තුනද අධිකරණය වෙත ඉදිරිපත් කර තිබුණි.එක් ගංජා පැලයක් අඩි හතරක් උසට වැඩී තිබුණු අතර අනෙක් පැල දෙක අඩි තුනක් උසට වැවී තිබුණු බැව් පොලිසිය අධිකරණයට වාර්තා කර තිබුණි.ගලේවෙල පොලිසියේ දූෂණ විමර්ශන අංශයේ පොලිස් පරීක්ෂක බණ්ඩාර හා සැරයන් අතාවුද ඇතුළු පිරිසක් විසින් වැටලීම් කර සැකකරු අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=r1110173</link>
    <topic>පාසල් සිසුවියක් පෙම්වතා සමඟ සිනමාහලක අනාචාරයේ හැසිරිලා</topic>
    <author>කුරුවිට සමූහ රූපිකා කේ. බණ්ඩාර</author>
    <content>පෙම්වතා සමඟ සිනමාහලකට ගොස් අඹුසැමියන් ලෙස හැසිරුණු පාසල් සිසුවියක් බෙහෙත් වර්ගයක් වැඩිපුර බීම නිසා රත්නපුර රෝහලට ඇතුළත්කර සිටින බව කුරුවිට පොලිසිය කියයි.පෙම්වතා යයි කියන මේ පුද්ගලයා කුරුවිට හා රත්නපුර ප්‍රදේශවල ව්‍යාපාර ස්ථාන 2ක් පවත්වාගෙන යන විවාහකයකු බවද පොලිස් පරීක්‍ෂණවලදී හෙළිවී තිබේ.දහතුන් වියැති පාසල් සිසුවියට කුඩාකල සිටම මව් රැකවරණය අහිමිවීම නිසා හැදීවැඩී ඇත්තේ ආච්චි හා සීයා ළඟය. පසුගියදා නිවසේ සිට ක්‍රීඩා ඇඳුමින් සැරසී පාසලට එන බව පවසා පැමිණි ඇය ත්‍රිරෝද රථයක නැගී ගමන් කළ බව නිවසට සැලවීම නිසා සීයා ඇගෙන් ඒ පිළිබඳව විමසා තිබේ.ඇය පවසා ඇත්තේ පෙම්වතා සමඟ යම් වුවමනාවකට ත්‍රිරෝද රියකින් ගමන් කළ බවය. මීට පසුව එසේ නොකරන ලෙස සීයා ඇයට අවවාද කර තිබේ. ඊට පසුදින ඇය මිත්තණිය සමඟ මිත්තණියට බෙහෙත් ගෙනඒමට රත්නපුර රෝහලට ද ගොස් ඇත. පසුගියදා නිවැසියන් බැහැරව ගොස් සිටි අවස්ථාවේ ඇය මිත්තණියගේ බෙහෙත් වැඩිවශයෙන් පාවිච්චි කිරීම නිසා රෝහල්ගතකර තිබේ. ඉහත සිද්ධිය නිසා කළකිරීමට පත්ව මෙසේ බෙහෙත් වැඩිපුර පාවිච්චි කර තිබෙන බව පොලිස් පරීක්‍ෂණවලදී හෙලිවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=r1110174</link>
    <topic>රාගම දී සැකපිට ඇල්ලූ දෙමිතුරන් ළඟ හෙරොයින්</topic>
    <author>ගම්පහ සංචාරක නිමල් ජයසිංහ</author>
    <content>රාගම නගරයේ ගැවසුණු තරුණයන් දෙදෙනකු ළඟ හෙරොයින් මත්කුඩු මිලිග්‍රෑම් 10 බැගින් අඩංගු පැකට් දෙකක් තිබියදී රාගම පොලිසිය මඟින් අත්අඩංගුවට ගෙන ඇත.ගම්පහ අධිකරණයට ඉදිරිපත් කළ විටදී, චෝදනාවට වරද පිළිගත් හෙයින් එක් අයකුට රුපියල් දහදහස බැගින් දෙදෙනාටම රුපියල් විසි දහසක දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=r1110175</link>
    <topic>සපුගස්කන්ද විශාඛා බාලිකා විදුහලේ කලා උළෙල</topic>
    <author>රංජිත් අම්පිටියාවත්ත බියගම විශේෂ</author>
    <content>බහුවිධ කුසලතා ඔප් නංවන ගමන්ම අධ්‍යාපනය නිසි පරිදි ලබා දෙමින් ජනප්‍රියත්වයට පත් සපුගස් කන්ද විශාඛා බාලිකා විද්‍යාලය දිවයිනේ ආදර්ශවත් පාසලක් ලෙස ඉදිරියෙන් සිටීම සතුටට කරුණක්.ජනාධිපතිතුමා ජාතික සැලැස්මක් මත දරුවන් අධ්‍යාපනයෙන් පිරිපුන් කරන්න ක්‍රියා මාර්ගයක් අනුගමනය කරන්න තීරණය කර තිබෙනවා යැයි අධ්‍යාපන ඇමැති බන්දුල ගුණවර්ධන මහතා බියගම සපුගස්කන්දේදී පැවසීය.ඇමැතිවරයා එම අදහස් පැවසුවේ බියගම අධ්‍යාපන කොට්ඨාසයේ සපුගස්කන්ද විශාඛා බාලිකා විද්‍යාලයේ පසුගියදා පැවති ‘අනෝතත්ත විල’ කලා මංගල්‍ය උත්සවයේ ප්‍රධාන ආරාධිත ලෙස සහභාගි වූ අවස්ථාවේදීය.ප්‍රවීණ කලාකරු රවීන්ද්‍ර රන්දෙණිය මහාචාර්ය පැට්‍රික් රත්නායක පළාත් නි. අධ්‍යාපන ලේකම් ඊ. ජේ. ඒ. පී. කරුණාරත්න ප්‍රවීණ මාධ්‍යවේදීන් වන සුජීව දිසානායක මිහිර ප්‍රධාන කර්තෘ අජිත් ධර්මසිරි ආසන්න විද්‍යාවල විදුහල්පතිවරු ඇතුළු විශාල ආරාධිත පිරිසක් එම උත්සවයට සහභාගි වූහ.ඇමැතිවරයා මෙසේද කීය.බහුවිධ කුසලතා ඔප් නංවන විෂය බාහිර ක්‍රියාකාරකම්ද අධ්‍යාපනයේදී අත්‍යවශ්‍යයි. දැනීම කුසලතා ආකල්ප සංවර්ධන එක සමානව පාසලින් ලබාදිය යුතුයි සාහිත්‍ය තුළින් සංවේදී චරිත හදන්න පුළුවන්. කන්නන්ගර අධ්‍යාපන ක්‍රමයේදී පන්ති කාමරය තුළ කියත යතු කැටය උදැල්ල මිටිය වයලීනය තබ්ලාව වීණාව බටනලාව තිබුණා. ඒ ක්‍රමයට පයින් ගහල හදපු අධ්‍යාපන ක්‍රම හරි ගියා කියන්න බැහැ. ඒ නිසා ජනාධිපතිතුමා ජාතික අධ්‍යාපන ක්‍රමවේදයක් තුළ තොරතුරු තාක්ෂණය ඉංග්‍රීසි භාෂා අධ්‍යයනය ක්‍රීඩා සෞන්දර්යය යන ශක්තීන් වර්ධනය කරන්න තීරණය කර තිබෙනවා හොඳම දේ දරුවන්ට දිය යුතු යැයි එතුමාගේ දර්ශනයේ තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=r1110176</link>
    <topic>මේ අසරණ මවට ඔබේ උපකාරය ඕනෑ</topic>
    <author>මහරගම විශේෂ වේහැල්ලේ පියතිලක</author>
    <content>උණහපුළුවාට උගේ පැටියා මැණිකකි. මවකට දසමසක් කුසේ තියාගෙන, උපන්දාසිට තම ලේ කිරිකර පොවා හදාගත් තම දරුවා සුරූපී වුවද, විරූපී වුවද, ආබාධිත වුවද මවට මැණිකක් බඳුය.තම දරුවා වෙනුවෙන් මුළු ජීවිතයේම ඕනෑම වද වේදනාවක් විඳීමට ඇය සූදානම්ය. ඉකුත් දිනෙක මහරගම පතිරගොඩ නාලන්දාරාම විහාරයේ පැවැති ආරෝග්‍යා ආබාධිතයන් සඳහා වන පදනම ක්‍රියාත්මක කළ ආබාධිතයන්ට වෛද්‍ය උපකරණ බෙදාදීමේදී මේ මව සහ දරුවාද පැමිණ සිටියහ.මොනරාගල දිස්ත්‍රික්කයේ බඩල්කුඹුර පදිංචි චන්ද්‍රානි දිසානායක මහත්මියට ආබාධිත පුතෙක් ලැබුණි. කතාකරන වයසේදී පුතා කතා කළේ නැත. සෙමෙන් මනස වැඩෙන දරුවෙක් බවට හේ පත්විය. දරුවාට අවුරුදු එක හමාරක් වනවිට සැමියා දරුවාත් බිරියත් තනිකර යන්නට ගියේය. ඇයට කිසිදු හව්හරනක් නොවීය. ජීවත්වීම ගැටලුවක් විය. දරුවා ආබාධිත හෙයින් රැකියාවකට ගෙදරින් පිටවීම අසීරු විය. එමනිසා මහරගම ප්‍රදේශයේ නිවෙසක නැවැතී ඒ ගේ හිමි කාන්තාවට ඇඳුම් මැසීමේ කටයුත්තට උදව්වූවාය. බොහෝ අවස්ථාවල සිඟිති දරුවා උකුලේ හොවාගෙන, නිදිකරවා මහ රෑ වනතුරු ඈ ඇඳුම් මැසීම කළාය. දරුවා වැඩෙත්ම එයද කළ නොහැකි විය.ඇයට ඇයගේ කටයුතු කර ගැනීමට හැකිවනසේ ආරෝග්‍යා පදනමේ අධ්‍යක්‍ෂ උනපානේ අරියධම්ම හිමියන්ට කරන ලද ආයාචනයකට අනුව දරුවාට සුවසේ වාඩිවී සිටීමට හැකි විශේෂ පුටුවක් ලැබුණි.දරුවා පුටුවේ වැඩිකරවා කෑම බීම පුටුවටම සූදානම් කර තබා ඇඳුම් මැසීම ඈ කරගෙන ගියාය. දරුවා වැඩෙත්ම තෑගි ලැබූ පුටුව ඔහුට ප්‍රමාණවත් නොවීය. ගඟෙන් වැටුණු මිනිසාට ගොනා ඇන්නාක් මෙන් ඇඳුම් මැසීම කළ නිවසේ හිමිකාරිය ඇයට වැටුප් ගෙවීම නවතාලීය. අන්තයටම අසරණ වූ චන්ද්‍රපානි මහරගමට ආයිබෝවන් කියා අසරණ දරුවාද රැගෙන ඇගේ උපන් ගම වූ බඩල්කුඹුරට ගියාය.දැන් දරුවාගේ වයස අවුරුදු 6කි. ඔහුට ඇවිදීමට, කතා කිරීමට නොහැකිය. යන තැනෙකට දරුවා රැගෙන යායුතුය.දෙවැනි වරටද ආරෝග්‍යා පදනමට සිංගප්පූරුවෙන් ලැබුණ විශේෂිත ළමා පුටුවක් ඉකුත්දා පරිත්‍යාග කෙරිණ. දරුවා පුටුවේ හිඳවා බඳ පටි වෙලූ පසු ඔහු තමන්ගේ පාඩුවේ සිටී. දරුවා පුටුවේ වාඩිවී සිටීම නිසා ඇයට පුරුදු මැහුම් රැකියාව කරගත හැකිය. එහෙත් ඇයට රෙදි මහන මැෂිමක්වත් නැත. රෙදි මසා දරුවා ජීවත් කරගැනීමට ඇයට රෙදි මහන මැෂිමක් ලබාදිය හැකි පින්වතෙක්, දානපතියෙක් වෙතොත් ඇයට මැෂිමක් ලබාදී ඇගේත් අසරණ ආබාධිත දරුවාගේත් ජීවිත රැක ගැනීමට මහෝපකාරී විය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=r1110177</link>
    <topic>මොරටුවේ බීමත් රියදුරන් 16ක් පැය දෙකක මෙහෙයුමකින් අල්ලයි</topic>
    <author>රාවතාවත්ත සමූහ රෝහන ද සිල්වා</author>
    <content>මොරටුව පොලිසියේ රථ වාහන අංශය විසින් සිදු කරන ලද බීමත් රියදුරන් අත්අඩංගුවට ගැනීමේ රාත්‍රි මෙහෙයුමකදී පැය 2ක් ඇතුළත බීමත්ව රිය පැදවූ පුද්ගලයන් 16 දෙනෙක් අත්අඩංගුවට ගෙන මොරටුව අතිරේක දිසා විනිසුරු බී. ඒ. ආර්. සෝමසිංහ මහතා වෙත ඉදිරිපත් කිරීමෙන් අනතුරුව රුපියල් එක්ලක්ෂ අනු දෙදහසක දඩ මුදලක් නියම කෙරිණි.පොලිසිය සතුව ප්‍රශ්වාස පරීක්ෂණ නළ නොමැති අවස්ථාවක මොරටුව ද සොයිසා අනුස්මරණ රෝහලේ (ලුනාව) දිස්ත්‍රික් වෛද්‍ය නිලධාරී මහතාගේ සහභාගීත්වයෙන් බීමත් රියදුරන් පරීක්ෂා කොට ඇති අතර එම පරීක්ෂණ සඳහා සහයෝගය දීම ගැන මොරටුව දිස්ත්‍රික් වෛද්‍ය නිලධාරී තුමාට මොරටුව පොලිසිය කෘතඥතාවය දක්වා සිටියි.මෙම මෙහෙයුමේදී රියදුරු බලපත්‍ර නොමැති අයද රක්ෂණ සහතික හා ආදායම් බලපත්‍ර නොමැතිව රියපැදවූ අයද අත්අඩංගුවට ගෙන ඇත.මොරටුව මූලස්ථාන පොලිස් පරීක්ෂක උපුල සෙනවිරත්න මහතාගේ උපදෙස් පරිදි රථ වාහන අංශයේ ස්ථානාධිපති පොලිස් පරීක්ෂක එන්. සී. සේරසිංහ මහතා ඇතුළු රථ වාහන අංශයේ නිලධාරීහු මෙම මෙහෙයුමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=r1110178</link>
    <topic>මහ රෑ ජීප් රියට ගොඩවුණු කාන්තාව කනත්ත ළඟදී බැස ගිහින්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පෙරේරා මහතා සුරාබදු අධිකාරීවරයෙක් වශයෙන් සේවය කරන සමයේ කළුතර ප්‍රදේශයේ හිතවතකුගේ ප්‍රිය සම්භාෂණයට ඇරයුම් ලැබීය. පෙරේරා මහතා තම ජීප් රථය තේ වතු, රබර් වතු, මැදින් පදවමින් කඳුමුනේ වලව්වේ පිහිටි මිතුරාගේ නිවෙසට රාත්‍රී 7.00 පමණ වන විට ළඟා විය.තවත් මිතුරන් කිහිප දෙනකු මෙම සාජ්ජයට එකතුවී සිටි අතර එළිමහනේ හමා එන සිහිල් සුළං රැළි සමග ගත රත් කර ගැනීමට මදුවිත පානයද ආරම්භ කෙරිණි.අධික ලෙස මත්පැන් පානයට යොමුවී සිටි පෙරේරා මහතාද කන පැලෙන්න හොඳටම බීමත්ව රාත්‍රී ආහාරයද නොගෙන රාත්‍රී 11.00 ට පමණ මෙම නිවෙසින් පිටත්වීමට සූදානම් වන විට තම මිතුරා බාස්කට් එකක දමන ලද වල් ඌරු ගාතයක් සහ මත්පැන් බෝතලයක් තෑගි වශයෙන් ලබාදුනි.ඔහු මෙම තෑගි භාණ්ඩ ජීප් රථයේ ඉදිරිපස ප්‍රදේශයේ තබා ජීප් රථය පන ගන්වා රබර් ගස් තේ ගස් මැදින් ජීප් රථය පැදවූයේය. එම අවස්ථාවේ රබර් ගස් මණ්ඩියෙන් මතුවූ සුදු සාරියක් ඇඳගත් සුරූපී කාන්තාවක් තෙත බරිත ඇඳුම් සමගින් සීතලේ ගැහි ගැහී ජීප් රථයට අත ඔසවනු ලැබීය. මෙම අවස්ථාවේ තනිපංගලේ තෙමි තෙමී සිටින සුරූපී කාන්තාව දෙස අනුකම්පා සහගත බැල්මක් හෙලූ පෙරේරා මහතා ජීප් රථය නතර කොට ඇයට ජීප් රථයට ගොඩවන ලෙසට දන්වමින් පසුපස දොර විවෘත කර දීමට කාරුණික විය.නමුත් ඇය පසුපස අසුනේ වාඩිවෙනු වෙනුවට ඉදිරිපස දොර විවෘත කර ගෙන පෙරේරා මහතා ළඟම වාඩිවීම නිසා පෙරේරා මහතාට මෙතෙක් තිබූ කාන්සියද පහව ගියේය.එතැන් පටන් පෙරේරා මහතා වාහනය පදවමින් ඇය සමග දොඩමලු වුණත් ඇය කතා කිරීමට එතරම් කැමැත්තක් දැක්වූයේ නැතත් ඇයගේ නම රෝහිණී බවත් ඇය පදිංචිවී සිටින්නේ කොළඹ බවත් පැවසීය. මෙම අවස්ථාවේ මෙම පාරේ ගිය විට මට බැස ගැනීමට ලෙහෙසි බැවින් මෙම පැත්තෙන් හරවා යන්න කියා ඇය පෙරේරා මහතාගෙන් කරන ලද ඉල්ලීමට අනුව රථයේ ගමන් මාර්ගය වෙනස් කිරීමට සිදු විය.කිසිම ගෙයක් දොරක් පහන් එළියක් නැති මූසල පරිසරයක රථය ගමන් කරන අවස්ථාවේ ඔතන නවත්වන්න කියා ඇය ජීප් රථය නතර කරවාගෙන ඇත්තේ සොහොන් පිටියක් අසලයි.ඇය ජීප් රථයේ තිබූ ඌරු ගාතය සහිත බාස්කට් එකද අතේ එල්ලාගෙන කඩිනම් ගමනින් ගොස් සොහොන් පිටියේ වසා තිබූ ගේට්ටුව උඩින් පනිනවා දුටු පෙරේරා මහතා ඔහු විස්මයට පත් විය.එම අවස්ථාවේ තමන් සමග පැමිණ ඇත්තේ අවතාරයක් බව තේරුම් ගත් පෙරේරා මහතා තමා ළඟ තිබූ මත්පැන් බෝතලය විවෘත කරගෙන ඉන් බාගයක් පමණ උගුරට දෙකට ඇද දමා ජීප් රථයේ දොර ඇරගෙන සොහොන් පිටියේ ගේට්ටුව ළඟට ගොස් අඩෝ “උඹ රෝහිණී නෙවි මෝහිනී වුණත් මම බය නෑ යකෝ” කියමින් ගේට්ටුවට දුන් පා පහරින් ඔහුගේ කකුලද තුවාල විය.අවසානයේ කකුලේ වේදනාවත් ඇතිවූ බියත් සමග වාහනයට ගොඩවූ ඔහුට වාහනය වැඩිදුරක් පැදවීමට නොහැකි විය. වාහනය ගසක හැපීමත් සමග ඔහුගේ ගමනාන්තය කෙළවර විය. අලුයම් කාලයේදී පැමිණි රථයකින් ඔහු රෝහලට ගෙන ගිය අතර ඔහුගේ බිඳී තිබූ වම් පාදයට මාස කිහිපයක් ප්‍රතිකාර කිරීමට සිදුවූ අතර ඔහුගේ බිය හා දෙඩවිලි නතර කිරීම සඳහා දකුණෙන් ගිය කට්ටඩින්ට තොවිලයක් කිරීමට සිදු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=s1110171</link>
    <topic>සෞඛ්‍ය සම්පන්න රාජ්‍ය සේවයක් උදෙසා අමාත්‍යාංශයකට සුවතා මධ්‍යස්ථානයක්</topic>
    <author>ප්‍රින්ස් ගුණසේකර</author>
    <content>රජයේ සේවකයන්ගේ ශාරීරික යෝග්‍යතාව වර්ධනය කර මනා සෞඛ්‍ය තත්ත්වයකින් පිරිපුන් රාජ්‍ය සේවයක් බිහිකිරීම උදෙසා සෑම අමාත්‍යාංශයකම ශරීර සුවතා මධ්‍යස්ථානය බැගින් ඉදිකිරීමේ යෝජනාවක් ක්‍රීඩා ඇමැති මහින්දානන්ද අළුත්ගමගේ මහතා විසින් මහා භාණ්ඩාගාරයට ඉදිරිපත් කිරීමට බලාපොරොත්තු වේ.නිරෝගී පුරවැසියන් බිහිකිරීමේ මහින්ද චින්තන ප්‍රතිපත්තිය අනුව රජයේ සේවකයන්ගේ සෞඛ්‍ය තත්ත්තවය ආරක්ෂා කිරීම වෙනුවෙන් මේ යෝජනාව ඉදිරිපත් කරන බව ක්‍රීඩා ඇමැතිවරයා ‘දිනමිණ’ට පැවැසීය.ජනාධිපති මහින්ද රාජපක්ෂ මහතාගේ පූර්ණ ආශිර්වාදය මැද අමාත්‍යාංශ මට්ටමින් ශරීර සුවතා මධ්‍යස්ථාන ඉදිකිරීමට ඉදිරිකාලයේදී හැකිවනු ඇතැයි ද ක්‍රීඩා ඇමැතිවරයා පැවැසීය.මෙහි නියමු ව්‍යාපෘතියක් ජනාධිපති මහින්ද රාජපක්ෂ මහතාගේ ප්‍රධානත්වයෙන් පසුගියදා ආරම්භ කෙරුණු අතර එයට ක්‍රීඩා අමාත්‍යාංශයේ සේවක සේවිකාවන් 250ක් සහභාගී වූහ. සතියේ දින 2ක් ශාරීරික අභ්‍යාස පුහුණුවීම්වල යෙදෙන එම පිරිස පසුව වෛද්‍ය පරීක්ෂණයකට ලක්කොට මාස තුනකට වරක් සෞඛ්‍ය තත්ත්වය අධීක්ෂණය කරනු ඇත.අමාත්‍යාංශ මට්ටමින් රජයේ සේවකයන් ශාරීරික යෝග්‍යතා වැඩපිළිවෙළට යොමු කිරීමෙන් අධික මේදය, අස්ථි දුබලතා, අධික රුධිර පීඩනය, දියවැඩියාව, කොලොස්ටරෝල්, හදවත් රෝග, මානසික ආතතිය වැනි රෝග තත්ත්වයන් පාලනය වනු ඇතැයි වෛද්‍ය මතය වී තිබේ.එයට අමතරව දෛනික රාජකාරී කටයුතුවල කාර්යක්ෂමතාව ද ඉහළ යනු ඇතැයි අපේක්ෂා කෙරේ.ඉදිකිරීමට යෝජිත ශරීර සුවතා මධ්‍යස්ථානවලදී රජයේ සේවකයන් ඉලක්ක කොට විශේෂ යෝග්‍යතා වැඩමුළු (ජ්ඪබදඥඵ නපධඨපචථඥ)පැවැත්වීමට බලාපොරොත්තු වේ.මේ ශරීර සුවතා මධ්‍යස්ථානවල කටයුතුවලට දායකවීම උදෙසා රජයේ සේවකයන් චක්‍රලේඛ මගින් දැනුවත් කරන බවද ක්‍රීඩා ඇමැතිවරයා වැඩි දුරටත් පැවැසීය.අමාත්‍යාංශ මට්ටමේ ශරීර සුවතා මධ්‍යස්ථාන ඉදිකිරීමට හා පහසුකම්වලට මහා භාණ්ඩාගාරයෙන් මුදල් වෙන්කර ගත යුතුව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=s1110172</link>
    <topic>කාන්තා බැඩ්මින්ටන් සූරතාව අචිනි රත්නසිරිට</topic>
    <author>ෆවුස් මොහොමඩ්</author>
    <content>දැඩි උණුසුම් මුහුණුවරක් ගත් ජාතික බැඩ්මින්ටන් සූරතාවලියේ කාන්තා ඒකල ඉසව්වේ අවසන් මහා තරගයේ දී වට 2 – 1 ක් ලෙස යොවුන් ක්‍රීඩිකා තිළිණි ප්‍රමෝදිකා පරාජය කළ අචිනි රත්නසිරි පිට පිට දෙවැනි වරටත් ජාතික බැඩ්මින්ටන් කිරුළ රැක ගැනීමට ඊයේ (16) සමත්වූවාය.ශ්‍රේණිගත කිරීම්වල පවා නොසිටින 15 හැවිරිදි ලාබාල ක්‍රීඩිකාවන වන විශාඛා විදුහලේ තිළිණි ප්‍රමෝදිකා ඉදිරියේ සිය කිරුළ රැක ගැනීමට ජාතික බැඩ්මින්ටන් සූරිය අචිනි රත්නසිරිට දැඩි පරිශ්‍රමයක් දැරීමට සිදුවී තිබිණි.පළමු වටයේ දී ලකුණු 21 – 8 ක් ලෙස පහසු ජයග්‍රහණයක් ලැබූවද දෙවැනි වටයේ දී ලකුණු 20 – 22 ක් ලෙස අචිනි පැරදවීමට තිළිණි සමත්වූවාය. වඩාත් උණුසුම් මුහුණුවරක් ගත් තෙවැනි වටය අවසන් වූයේ ලකුණු 21 – 19 ක් ලෙස අචිනිට දිනුම හිමිකර දෙමිනි.කාන්තා ඒකල ඉසව්වේ අර්ධ අවසන් පූර්ව වටයේ දී දශකයක් පුරා ජාතික බැඩ්මින්ටන් සූරිය වූ චන්ද්‍රිකා ද සිල්වා පරාජය කරමින් අවසන් පූර්ව වටයට පිවිසි තිළිණි ප්‍රමෝදිකා අවසන් පූර්ව වටයේ දී නදීෂා ගයාත්‍රි 2 – 0 ක් ලෙස පරාජය කිරීමට සමත් වූවාය. අවසන් පූර්ව වටයේ දී අචිනි රත්නසිරි ඉදිරියේ 2 – 0 ක් ලෙස කවිඳි ඉෂාදිකා පරාජය වූවාය.පිරිමි ඒකල අවසන් මහා තරගයේ දී පිට පිට 10 වැනි වරටත් ජාතික බැඩ්මින්ටන් කිරුළ රැක ගැනීමට නිලූක කරුණාරත්න සමත්විය. වට 2 – 0 ක් ලෙස ඔහු ඉදිරියේ පරාජය වූයේ ඔහුගේම සොයුරු දිනූක කරුණාරත්නය. දිනූක ජාතික බැඩ්මින්ටන් සූරතාවලියේ අවසන් මහා තරගයට සුදුසුකම් ලැබුවේ 5 වැනි වරටය.කාන්තා යුගල තරග ඉසව්වේ අවසන් තරගයේ දී අචිනි රත්නසිරි සහ උපුලි සමන්තිකා වට 2 – 0 ක් ලෙස සුස්මිතා ඉලංගකෝන් සහ චන්ද්‍රිකා ද සිල්වා පරාජය කිරීමට සමත් විය.පිරිමි යුගල අවසන් මහා තරගයේ දී නිලූක හා දිනූක සොයුරන් විසින් වට 2 – 0 ක් ලෙස හසිත චානක සහ ආර්. එස්. දහනායක පරාජය කිරීමට සමත්වූහ. මිශ්‍ර යුගල අවසන් මහා තරගයේ දී වට 2 – 0 ක් ලෙස නුවන් හෙට්ටිආරච්චි සහ අචිනි රත්නසිරි පරාජය කිරීමට නිලූක කරුණාරත්න සහ කවිඳි ඉෂාදිකා සමත් විය.ශ්‍රී ලංකා බැඩ්මින්ටන් සංගමය විසින් සංවිධානය කරනු ලැබූ 59 වැනි ජාතික බැඩ්මින්ටන් සූරතාවලියේ ඊයේ අවසන් තරග පැවැත්වූවේ රාජකීය විදුහල් ක්‍රීඩා සංකීරණයේ දීය. ක්‍රීඩා අමාත්‍යාංශයේ ලේකම් උදය සෙනෙවිරත්න මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=s1110173</link>
    <topic>ලන්ඩන් ඔලිම්පික් උළෙලට යන ශ්‍රී ලංකා පිලට ඩර්හැම් විශ්වවිද්‍යාලයෙන් ක්‍රීඩා පුහුණුවක්</topic>
    <author>ප්‍රින්ස් ගුණසේකර</author>
    <content>වසර 2012 ලන්ඩන් නුවරදී පැවැත්වෙන ඔලිම්පික් උළෙලට සහභාගි වන ශ්‍රී ලංකා ක්‍රීඩක ක්‍රීඩිකාවන්ට පුහුණුව ලබාදීමට ඩර්හැම් විශ්වවිද්‍යාලය එකඟ වී ඇත.ඒ අනුව දුනුවිදීම හා බැඩ්මින්ටන් ක්‍රීඩක ක්‍රීඩිකාවන් කිහිපදෙනෙකු ලබන වසරේ මාර්තු මාසයට පෙර ඩර්හැම් විශ්වවිද්‍යාලයේ ක්‍රීඩා මධ්‍යස්ථානයේ පුහුණුවීම්වලට යොමු කරන බව ජාතික ඔලිම්පික් කමිටු ලේකම් මැක්ස්වෙල් ද සිල්වා මහතා ‘දිනමිණ’ ට පැවැසීය. ලන්ඩන් ඔලිම්පික් උළෙලට පෙර එම විශ්ව විද්‍යාලයේ ක්‍රීඩා මධ්‍යස්ථානයේ දී ශ්‍රී ලංකා ක්‍රීඩක ක්‍රීඩිකාවන්ට වරින් වර පුහුණු සැසි පැවැත්වීමට එකඟ වූ බවද ඒ මහතා පැවැසීය.ඩර්හැම් විශ්ව විද්‍යාලය හා ශ්‍රී ලංකාව අතර කලක සිට ඇති සම්බන්ධතාව අනුව මේ අවස්ථාව උදාවී ඇත.පසුගිය සුනාමි කාලයේදී ඩර්හැම් විශ්ව විද්‍යාලය මගින් මිනිස් ශ්‍රමය, පර්යේෂණ හා මූල්‍යාධාර ශ්‍රී ලංකාවට සැපයුවේය. එයට අමතරව සබරගමුව විශ්වවිද්‍යාලයේ ක්‍රීඩක ක්‍රීඩිකාවන් අට දෙනෙකුගේ ක්‍රීඩාව දියුණු කිරීමට විශේෂඥ දැනුම හා ක්‍රීඩා වැඩසටහන්ද ක්‍රියාත්මක කර ඇත.ඩර්හැම් විශ්වවිද්‍යාලයේ ක්‍රීඩා විද්‍යාව පිළිබඳ කාර්ය මණ්ඩලයක් ශ්‍රී ලංකා විශ්වවිද්‍යාල සමග සම්බන්ධව දැනුම හුවමාරු කර ගනිමින් සිටී.ඩර්හැම් විශ්වවිද්‍යාලයේ ක්‍රීඩා පහසුකම් ඉහළ දැමීමට අමෙරිකානු ඩොලර් මිලියන 10.6ක මුදලක් ලැබී තිබේ.අවසන් වරට පැවැති 2008 බීජිං ඔලිම්පික් උළෙලේ ක්‍රීඩා 6ක් සඳහා ශ්‍රී ලංකාවෙන් 8ක් සහභාගි වූ අතර වසර 2000 සිඩ්නි ඔලිම්පික් උළෙලේදී සුසන්තිකා ජයසිංහ රිදී පදක්කමක් දිනාගත්තාය. එයට පෙර 1948 ලන්ඩන් ඔලිම්පික් උළෙලේදී මීටර් 400 කඩුලු පැනීමේ ඉසව්වෙන් ඩන්කන් වයිට් රිදී පදක්කමක් දිනා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=s1110174</link>
    <topic>ප්‍රංශය-නවසීලන්තය ලෝක රගර් අවසන් තරගයට</topic>
    <author>ඕක්ලන්තය (ඒ.එෆ්.පී)</author>
    <content>ලෝක කුසලාන රගර් තරගාවලියක අවසන් මහා තරගයට සුදුසුකම් ලැබූ දුර්වල හා නරකම කණ්ඩායම ලෙස ප්‍රංශය ලේබල් ගතවූවද සිය කණ්ඩායම මෙවර අවසන් තරගයට සුදුසුකම් ලැබුවේ දෛවෝපාගත ලෙස බව ප්‍රංශ ක්‍රීඩකයෝ විශ්වාස කරති.මේ අතර ඊයේ පැවැති නවසීලන්ත - ඔස්ට්‍රේලියා අවසන් පූර්ව තරගයෙන් ලකුණු 20 - 6ක පහසු ජයක් නවසීලන්තයට අත්විය.ලෝක කුසලාන රගර් තරගාවලියේ ප්‍රංශය හා නවසීලන්තය අතර අවසන් තරගය මේ මස 23දා ඕක්ලන්ඩ්හි ඊඩ්න් පාර්ක් ක්‍රීඩාංගණයේදී පැවැත්වේ.මෙවර තරගාවලියේ වඩාත්ම ආන්දෝලනාත්මක තරගය ලෙස විචාරකයන් හැඳින්වූ ප්‍රංශය හා වේල්සය අතර පැවැති අවසන් පූර්ව තරගයෙන් ප්‍රංශය අවසන් තරගයට සුදුසුකම් ලැබුවේ ලකුණු 9-8ක් ලෙස එක ලකුණක තියුණු ජයක් වේල්සයට එරෙහිව වාර්තා කරමිනි.වේල්ස් නායකයාටතරග තහනමක්වේල්ස් කණ්ඩායමේ නායක සෑම් වෝබර්ට්න් හට සති තුනක තරග තහනමක් පැනවීමට අන්තර් ජාතික රගර් සම්මේලනය පියවර ගෙන ඇත.වේල්ස් නායකයාට රතු කාඩ් පතෙන් දඬුවම් ලැබීමට සිදුවූයේ ප්‍රංශ ක්‍රීඩක වින්සන්ට් ක්ලර්ක් හා ඉතා අනතුරුදායක ලෙස පොර බැදීම (ඊචජඬතඥ) හේතුවෙනි.මින් තුවාළ ලැබූ ප්‍රංශ ක්‍රීඩකයාද පිටියෙන් ඉවත්වීමට සිදුවූ අතර එම පොර බැඳීම නිතීවිරෝධී බවට තීරණය කළ තරග විනිසුරු වේල්ස් නායකයා රතු කාඩ් පතේ දඬුවමට ලක් කළේය.මේ හේතුවෙන් ක්‍රීඩකයන් 14දෙනෙකුගෙන් යුත් වේල්ස් පිල ප්‍රංශය ඉදිරියේ් මානසික පසුබෑමට ලක්වූ අතර සුපිරි ක්‍රීඩක වේල්ස් නායකයා පිටියෙන් ඉවත්වීමෙන් ජයග්‍රහණය පහසු වූ බව ප්‍රංශ ක්‍රීඩකයන් තරගයෙන් අනතුරුව ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=s1110175</link>
    <topic>කාල්ටන් සෙවන්ස් රගර් තරගාවලිය 29දා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලාංකීය රගර් පිටියට නව අත්දැකීමක් එක්කරනු ලබන කාල්ටන් සුපර් සෙවන්ස් රගර් තරගාවලියට මේ මස 29 සහ 30 දෙදින නිත්තවෙල ක්‍රීඩා පිටියේදීත් ලබන මස 5 සහ 6 දෙදින කොළඹ රාජකීය විදුහල් ක්‍රීඩා සංකීර්ණයේදීත් පැවැත්වේ.නව මුහුණුවරක් යටතේ පැවැත්වෙන මේ තරගාවලියට පළාත් 10කින් කණ්ඩායම් 10ක් තරග වදිති.ශ්‍රී ලංකා රගර් සංගමය හා එක්ව කාල්ටන් ක්‍රීඩා සමාජය සංවිධානය කරනු ලබන මේ තරගාවලිය 2009 වසරේදී ආරම්භ වූයේ ජාත්‍යන්තර කණ්ඩායම් සහභාගී වන තරගාවලියක් ලෙසටය.නමුත් 3 වැනි වරට පැවැත්වෙන මෙවර තරගාවලියේ සිට එය දේශීය ක්‍රීඩකයන්ට වැඩි අවස්ථාවක් ලබා දීමේ අරමුණින් ඉන්දීය ප්‍රිමියර් ලීග් ක්‍රිකට් තරගාවලියේ ආකෘතිය අනුව පැවැත්වේ.මෙහිදී කණ්ඩායම් 10 කාණ්ඩ 2ක් යටතේ තරග වදින අතර සෑම කණ්ඩායමකටම විදේශීය ක්‍රීඩකයන් තිදෙනෙකු බැගින් ඇතුළත් කර ගැනීමට අවස්ථාව හිමිවනු ඇත.එමෙන්ම මෙරට යොවුන් රගර් ක්‍රීඩකයන්ට වැඩි අවස්ථාවක් ලබා දීමේ අරමුණින් සෑම තරගයකටම අවුරුදු 21න් පහළ ක්‍රීඩකයකුගේ සහභාගීත්වය අනිවාර්යය කර තිබේ.දිස්ත්‍රික් 9ක් නියෝජනය කරමින් තරගවදින කණ්ඩායම් සඳහා විදේශීය පුහුණුකරුවන්ගේ සහාය ලබා ගැනීමටද අවස්ථාව සලසා තිබේ.තරගාවලියට සහභාගීවන ජැෆ්නා චැලෙන්ජර්ස් කණ්ඩායමේ නායකයා ලෙස යෝෂිත රාජපක්ෂ ද වෙස්ටර්න් වොරියර්ස් කණ්ඩායමේ නායකයා ලෙස දුෂාන්ත ලෙව්කේද නෝර්ත් වෙස්ටර්න් බ්ලැක්ස් කණ්ඩායමේ නායකයා ලෙස චානක චන්දිමාල් ද කටයුතු කරති.ලසින්ත ද කොස්තා ඊස්ටර්න් ඊගල්ස් කණ්ඩායමේ නායකයා ලෙසද සාලිය හඳපාන්ගොඩ සබරගමුව ස්ටැලියන්ස් කණ්ඩායමේ නායකයා ලෙසද කටයුතු කරන අතර ඌව වයිපර්ස් පිලේ නායකත්වයට කෝසල තිසේරා විසින් දරනු ලබයි.නෝර්ත් සෙන්ට්‍රල් ටයිපූන්ස් කණ්ඩායමේ නායකයා ලෙස තනූජ සෙනෙවිරත්න ද සදර්න් ෂාක්ස් කණ්ඩායමේ නායකයා ලෙස අම්ජාඩ් බක්ෂ් ද කටයුතු කරති.ෆසිල් මරිජා සෙන්ට්‍රල් කිංග්ස් පිලේ නායකත්වය දරනු ලබන අතර නෝදර්න් ග්ලැඩියේටර්ස් පිලේ නායකත්වය සංජීව ජයසිංහ විසින් දරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=f1110171</link>
    <topic>පුහු තර්ක ගෙනත් අපේ ජයග්‍රහණය හෑල්ලු කරන්න එජාපයට බෑ</topic>
    <author/>
    <content>පසුගියදා නිමාවට පත්වූ පළාත් පාලන මැතිවරණයත් සමඟින් දිවයිනේ සමස්ත ප්‍රතිඵලය දෙස බැලූ කළ ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය සියයට අනූ නවයක ජයග්‍රහණයක් හිමි කර ගත්තේ ය. මෙම සමස්ත ප්‍රතිඵලය පිළිබඳ විමර්ශනයක යෙදීමට ශ්‍රී ලංකා නිදහස් පක්ෂයේ මහ ලේකම්, සෞඛ්‍ය අමාත්‍ය මෛත්‍රීපාල සිරිසේන මහතා සමඟ කළ සංවාද සටහනකි, මෙය.මෙතෙක් පැවති පළාත් පාලන මැතිවරණවලින් 99% ක් සන්ධානය ජයග්‍රහණය කළා. අවසන් වටයට පැවැත්වූ පළාත් පාලන ආයතන 23 න් 21 ක් සන්ධානය ජයග්‍රහණය කළා. ඉතින්, මේ 21 තුළ එක්සත් ජාතික පක්ෂය මුළු මැතිවරණ ඉතිහාසයේම තමන් අත තියාගෙන හිටපු නුවර, නුවරඑළිය, දෙහිවල ගල්කිස්ස වැනි පළාත් පාලන ආයතනත් අප ජයග්‍රහණය කළා. මේවායින් සමහරක් අඩ සියවසක පමණ කාලයක් එක්සත් ජාතික පක්ෂයේ තිබුණු පළාත් පාලන ආයතන. ඒවායේ ජයග්‍රහණය සන්ධාන ආණ්ඩුවට ලැබුණා කියන්නෙ මෙය විශිෂ්ට ජයග්‍රහණයක් කියන එකයි.එයාලා කොළඹ ජයග්‍රහණය කළා කියන්නෙ කොළඹ අපෙ අතේ තිබුණ එකක් යැ. ඔන්න අපේ පාලනය යටතේ තිබුණ නගර සභාවක් එයාලා ජයග්‍රහණය කළා නම් කියන්න පුළුවන් එයාලා දිනුවා කියලා. මුළු මැතිවරණ ඉතිහාසෙම කොළඹ මහ නගර සභාවෙ පාලනය තිබුණෙ එක්සත් ජාතික පක්ෂය යටතේ. නිකම් මේ පුහු තර්ක බොරු තර්ක ගෙනල්ලා අපේ ජයග්‍රහණය හෑල්ලු කරන්න එයාලට බැහැ.ඔව්! එක්සත් ජාතික පක්ෂයේ මුළු බලයම යොදවලා එක්සත් ජාතික පක්ෂය යටතේ තිබුණ කොළඹ පාලනය රැක ගත්තා. ඒක ජයග්‍රහණයක් කියලා කියන්නෙ කොහොම ද? මෙවර තවත් පළාත් පාලන 23 න් 21 ක බලය දිනා ගත්තෙ සන්ධානය. ඒ ඔවුන්ගෙ ඉතිහාස ගත බල මුළු හතරකුත් එක්ක. එහෙම නම් සන්ධාන රජය යටතේ තිබුණ පළාත් පාලන ආයතන දිනලා පෙන්නන්න තිබුණනෙ.කවුද මැතිවරණයක දී සියයට සියයක ජයග්‍රහණයක් බලාපොරොත්තු වන්නේ. ප්‍රජාතන්ත්‍රවාදී මැතිවරණ ව්‍යාපාරයක දී අපිට සියයට සියයක් ජයග්‍රහණය කරන්න බැහැ. එහෙම බලාපොරොත්තු වෙනවා නම් ඒක මහ අමනෝඥ ක්‍රියාවක්. අනෙක අපට එහෙම ජයග්‍රහණය කරන්න ඕනෙත් නැහැ. පළාත් පාලන ආයතන 23 නේම ජයග්‍රහණය අපට ම ගන්න ඕනෑ කියලා හිතුවත් ඒක එහෙම වෙන්නෙත් නැහැ. වෙන්නත් බැහැ.විශේෂයෙන් ම කොළඹ නගරය තුළ තියෙන ව්‍යුහාත්මක වෙනස ප්‍රධාන වශයෙන් හේතු වෙනවා. ඉහළම ආර්ථික ශක්තියක් තිබෙන ව්‍යාපාරිකයාගේ පටන් පහළම ආර්ථික මට්ටමක් ඇති අහිංසක මිනිසා දක්වා ආර්ථිකයේ ව්‍යුහාත්මක වෙනසක් මේ තුළ තියෙනවා. විවිධ ජන වර්ග ලෙස බැලුවත්, විවිධ භාෂාවන් කතා කරන, විවිධ ආගම් අදහන, ඉතාම සංකීර්ණ සමාජ පසුතලයක් තමයි කොළඹ නගරය තුළ තිබෙන්නෙ. මේ අනුව බැලුවම ඔවුන්ගෙ සිතුම් පැතුම් ආකල්ප ගැන වෙනමම හැදෑරීමක් කරන්න වෙනවා. අනෙක කොළඹ නගරය කියන්නෙ රට නෙවෙයි. එය පැහැදිලිව තේරුම් ගත යුතුයි.හරී ඉතින් මැතිවරණ සමයේ වේදිකාවල කියන දේවල් සියයට සියයක්ම හරියි, ඇත්ත කියලා කියන්න බැහැනෙ. ඒක කීවෙ අපේක්ෂකයනෙ. අපි පක්ෂයක් හැටියට ඉදිරිපත් කරපු ප්‍රකාශයක් නොවේනෙ ඒක. සන්ධානය හැටියට අපි මිලින්ද මොරගොඩ මහතාට දෙන්න පුළුවන් උපරිම සහයෝගය ලබා දුන්නා. පළාත් පාලන මැතිවරණය කියන්නෙ ආණ්ඩුවක් හදන ආණ්ඩුවක් පෙරළන මැතිවරණයක් නෙවෙයි. පළාත් පාලන මැතිවරණයෙන් ආයතන 23 න් 21 ක බලය අපට ලැබුණ. අනෙක කොළඹ නගර සභාවෙ පාලනය අපට නැති වුණා කියලා එහි සංවර්ධන වැඩ නතර කරන්නෙ නැහැ. මැතිවරණ ව්‍යාපාරයක වේදිකාවල හෝ යම් යම් ප්‍රකාශන අපි කරන්නෙ මැතිවරණ ජයග්‍රහණය උදෙසා. ඒක තමයි දේශපාලන යථාර්ථය. ඒක ඔබත් තේරුම් ගන්න ඕනෑ.පළාත් සභාවට තමයි බොහෝ සංවර්ධන වැඩ කටයුතුවල බලය තියෙන්නෙ. එයට අවශ්‍ය මුල්‍ය ප්‍රතිපාදන, සැලසුම්, විසුරුවා හැරීම් ආදිය මහ ඇමැතිවරයා යටතේයි, තිබෙන්නෙ. නමුත් ප්‍රධාන නගරය හැටියට එය සංවර්ධනය කිරීමේ වගකීම තිබෙන්නෙ මහා ආණ්ඩුවට. ඒ නිසා නාගරික සංවර්ධන අධිකාරිය, මාර්ග සංවර්ධන අධිකාරිය ආදි විවිධ ආයතනයන් හි බලතල පාවිච්චි කරලා මධ්‍යම ආණ්ඩුවට කොළඹ නගරයේ සංවර්ධන කටයුතු කිරීමේ හැකියාව තිබෙනවා. එය ආණ්ඩුවට ප්‍රශ්නයක් නොවේ. කිසිම බාධාවක් නැහැ, කොළඹ නගරය සංවර්ධනය කරන්නට.විශේෂයෙන්ම පත් වුණ ජනතා නියෝජිතයින් වගබලා ගත යුතුයි, තමන්ට හිමි බල ප්‍රදේශයේ සංවර්ධන කටයුතු නිසියාකාරව ඉටු කරන්න. ජනතාවගේ බලාපොරොත්තු ඉටු කරන්න. ඒ සඳහා රජයක් හැටියට නිසි මඟ පෙන්වීම අපි කරනවා. ඒ හැම දෙනාටම උදව් උපකාර කරනවා. මෙහි දී ජයග්‍රහණය කරපු නුවර, නුවරඑළිය, දෙහිවල ගල්කිස්ස, වගේම මාතලේ, කුරුණෑගල, මීගමුව යන පළාත් පාලන බල ප්‍රදේශ සාම්ප්‍රදායිකව හිමි ව තිබුණෙ එක්සත් ජාතික පක්ෂයට. දැන් එහි පාලන බලය සන්ධානය සතුව පවතිනවා. මෙය එක්තරා ආකාරයක ජනමත සමීක්ෂණයක් හැටියටත් හඳුන්වන්න පුළුවන්. ඒ අනුව ඒ ඒ ජනතා නියෝජිතයින්ට හොඳ අවස්ථාවක් ලැබිල තියෙනවා තම ඡන්ද දායකයන්ගේ ප්‍රශ්න හඳුනාගෙන එයට නිසි පිළියම් යෙදීමට.මුලින්ම කියන්න ඕනැ මේක මේ අපි රටට ගෙනාපු ඡන්ද ක්‍රමයක් නෙවේ කියන එක. අනික අපේ රටේ අවුරුදු 20 ක් තිස්සේ මේ ක්‍රමයට මැතිවරණ පවත්වලා ඒක ජනතාවට හුරු වෙච්ච දෙයක්.කොට්ඨාශ මට්ටමෙන් මැතිවරණ පවත්වලා මේ රටේ ඡන්ද කාලවල දී ගහ මරා ගත්තෙ නැද්ද? ඒක නෙවෙයි වෙන්න ඕනෑ. දේ්ශපාලනඥයෙක් හැටියට තමුන් දැනගන්න ඕනෙ තමුන්ගෙ වගකීම මොකක් ද කියන එක. ජනතාව එක්ක හැසිරෙන්නෙ කොහොම ද කියන එක. නායකත්වයක ඇති ගුණාංගයක් වන කෙනෙකුගේ චර්යා ධර්ම යහපත් නැත්නම් මොන ඡන්ද ක්‍රමයක් තිබුණත් ගහ මරා ගන්න එක කුළල් කා ගන්න එක නවත්තන්න බැහැ.ඉතින් කිසිම විනයක් නැති හික්මීමක් නැති මිනිස්සු දේශපාලනයට ඇවිල්ලා කරන දේවල් මේ. ප්‍රජාතන්ත්‍රවාදී රටක එවැනි මිනිසුන්ටත් දේශපාලනයට එන්න බාධාවක් නැහැ. ඒක නවත්තන්න කාටවත් බැහැ. තම තමන්ගෙ තරාතිරම අනුව විය පැහැදම් කරනවා, බලයට තිබෙන ආශාව හින්දා. ඒ නිසා මේ දේශපාලන සංස්කෘතිය වෙනස් විය යුතුයි. මනාප ක්‍රමයත් වෙනස් විය යුතුයි.රජයක් හැටියට මෙහි යථාර්ථය තේරුම් අරගෙන දැන් කටයුතු කරගෙන යනවා. මනාප ක්‍රමයට තිබුණු අවසන් මැතිවරණයයි මේ. මින් ඉදිරියට මනාප ක්‍රමයේ මැතිවරණ නැහැ.පළාත් පාලන පනත පාර්ලිමේන්තුවේ විවාද වුණා, ලබන අවුරුද්දෙ එය සම්මත කරලා ගැසට් නිවේදනය නිකුත් කරනවා. ඒ අනුව ඊළඟ පළාත් පාලන මැතිවරණ තියන්නෙ මනාප ක්‍රමය අනුව නෙවෙයි කොට්ඨාශ ක්‍රමය අනුවයි.ඇත්තෙන්ම අපේ රටේ විවිධ මැතිවරණ වසරක් පාසා ක්‍රියාත්මක වෙනවා. මේ නිසා ජනතාවගේ ප්‍රජාතන්ත්‍රවාදී අයිතිය තහවුරු වෙනවා. නමුත් රටේ සංවර්ධනය අතින් යම් පසු බෑමක් මැතිවරණ කාලවලදී සිදු වෙනවා තමයි.ඉදිරි වසර දෙක තුළ දී ආණ්ඩුක්‍රම ව්‍යවස්ථාව අනුව කිසිදු මැතිවරණයක් පැවැත්වෙන්නේ නැහැ. එම කාලය තුළ රටේ සියලුම දෙනා සංවර්ධනයේ හවුල්කරුවන් කරගෙන රට ශීඝ්‍ර සංවර්ධනයක් කරා යොමු කිරීමයි ජනාධිපතිතුමාගේ අපේක්ෂාව..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=f1110172</link>
    <topic>කෝටි ගණන් වියදම් කළාට බුදුබව මිලදී ගන්න බැහැ</topic>
    <author>නදීෂාණි ප්‍රියංගිකා</author>
    <content>තවමත් නිර්මල, ථෙරවාදී බුදුදහම සුරැකී ඇති ප්‍රමුඛ රටක් වන්නේ ශ්‍රී ලංකාවයි. එහෙත් වර්තමානය වන විට අන්‍යාගමික මිත්‍යාදෘෂ්ටික බලපෑම් ඒ කෙරෙහි ද එල්ල වීමේ ප්‍රවණතාවක් පවතී. විවිධ පුද්ගලයෝ සංකල්ප වැරැදි ආකාරයට විග්‍රහ කරමින් වෙනත් අරුත් ගැන්වීමට උත්සාහ දරති. එවන් වාතාවරණයක් තුළ බුදු දහමට එල්ලවන අභියෝග හමුවේ එහි සුරක්ෂිතතාවය රැකගතයුතු ආකාරය පිළිබඳ මේ සංවාදය. ශ්‍රී ලංකා අමරපුර මහා සංඝ සභාවේ සභාපති, අග්ගමහා පණ්ඩිත, කොටුගොඩ ධම්මාවාස අනු නාහිමියන් සමගිනි.උතුම් බුද්ධත්වය ලබා ගැනීම සඳහා අප මහා බෝසතාණන් වහන්සේ ඉතා දීර්ඝ කාලයක් පාරමිතා දම් පිරුවා උන්වහන්සේ රජකම , සැපසම්පත් සියල්ල අතහැරියා. ලෞකික දෙයින් මිදුණා. ඒ සියල්ලටම වඩා උන්වහන්සේ බලාපොරොත්තු වුණේ ගෞරවයයි. ලෝක සත්ත්වයාගේ සැපතයි. අද අප ජීවත්වන මේ සමාජය තුළත්, එවැනි උතුම් ගතිගුණ ඇති මනුෂ්‍ය චරිත අපට හමුවෙනවා. ඒත් අද වෙලා තියෙන්නේ වෙනස් දෙයක්. බෝසත් ගති ගුණ ඇති මිනිසුන් දාන මාන ආදී කුසල් කරද්දී, තවත් පිරිසක් ඒ සියල්ල හෑල්ලුවට අරගෙන. ගෞරවය ලබා ගැනීමට සියල්ල මුදලට සීමා කරලා. මුදල් මත හැම දෙයක්ම කරන්න පුරුදු වෙලා ඒ නිසාවෙන් තමයි නිර්මල බුදු දහම පවතින රටක, අන්‍ය මිථ්‍යාදෘෂ්ටික බලපෑම් දක්නට ලැබෙන්නේ.මේ තත්ත්වය අද විතරක් නෙවෙයි. අතීත කාලයේදීත් අපට දකින්න ලැබුණා. අපේ රටේ විවිධ ආගමික මති මතාන්තර දැරූ වෛතුල්‍යවාදීන් සිටියා. ඔවුන් තම මතය විවිධාකාරයෙන් ප්‍රචාරය කළා. එහෙත් ඒ ඒ කාලවලදී සිටි මහතෙරුන් වහන්සේලා ගිහි පැවිදි, පඬිවරුන්ගේ උපදෙස් ලබාගනිමින් එවකට සිටි රාජ්‍ය පාලකයෝ මිථ්‍යාදෘෂ්ටියකයන්ව රටින් පිටුවහල් කළා. කාලයක් ගත වුණත් අදත් ඒ වෛතුල්‍යවාදී කණ්ඩායම් නැවතත් හිස ඔසවලා. ඒ එදා ස්වරූපයෙන් නම් නෙවෙයි.අද වාණිජ කරණ රටාවත් එක්ක ආගම ධර්මය ලක්ෂ ගණන්වලින් මනින්න සමහරෙක් පුරුදු වෙලා. ධර්මයේ නාමයෙන්, බුදු බව ලබාගන්න හෝ සෝවාන්, සකෘදාගාමි, අනාගාමි, අර්හත් ඵලවලට පත්වෙන්න ලක්ෂ ගණන් පූජා කරන කොට්ඨාසයක් බිහිවෙලා. ඒත් ඒ කිසි කෙනෙක් නියම අර්ථවත් බුදු දහම දන්නෙ නැහැ. බුද්ධ දේශනාවේ හරය අවබෝධ කරගෙන නැහැ.එක එක ව්‍යාජ නම් සහ විවිධ මුහුණුවරවලින් ඔවුන්ගේ බලපෑම දැකිය හැකියි. පෙට්ටි බුද්ධාගම කියන්නෙත් ඒ ආකාරයේ ව්‍යාජ සංකල්පයක්. නිවන් දකින්න කියලා තමන්ගේ ජීවිතේ තමන් විසින් නැතිකර ගන්න පිරිසක් මේ ලෝකේ ඉන්නවා. ඒ විතරක් නෙවෙයි, අධික කම් සැප ලබාදීලා ඒ මත සියල්ල තිරණය කරන දර්ශනයක් තමයි ඔවුන් සතු වන්නේ.මම දකිනවිදිහට මේ සංකල්පවල දර්ශනයේ පදනම මුදල විතරයි. මෙවැනි කටයුතු සංකල්පවල බලපෑම එල්ලවෙන්නේ බුදු දහමට විතරක් නෙවෙයි. දැන් මෙය හැම ආගමකටම හානියක් වෙලා. කාලයකට කලින් ලෝකයේ යටත් විජිත රාජ්‍යයන් තිබුණා. එතැනදී ප්‍රබල රාජ්‍යයන් ද බිහිවුණා. නමුත් අද යටත්විජිතවාදයක් නැහැ. ඒත්, බලවත් රටවල් වරින්වර උත්සාහ දරනවා කිසියම් හෝ රටක් තමාගේ අණට යටකර ගන්න. ඒ යටත්කර ගැනීමට දරන උත්සාහයේ එක් තැනක් තමයි මෙය ඔවුන්ට අවශ්‍ය වෙන්නේ නිර්මල බුදු දහමට යම් ආකාරයක අනිසි බලපෑමක් කිරීමටයි.ඉස්සර නීලපථ දර්ශනය කියලා ආගමට බාහිරව මේ වගේ මිථ්‍යාදෘෂ්ටික කොටසක් බිහිවුණා. ඔවුන් නිල්පාට සිවුරු භාවිතා කළා. විවාහ ජීවිත ගත කරමින් අධික කාමානුයෝගී ජීවිත ගත කළා. එදා ඔවුන් දැක්වූවේත් මේ අදහසමයි. ඒත්, අපේ රටේ නිර්මල බුදුදහමට හානියක් කරන්න ඔවුන්ට බැරිවුණා.මේ හැම දෙයක්ම විවිධ බලවේගයන්හී ප්‍රතිඵළ බුද්ධත්වය ලෙහෙසියෙන් ලබාගන්න පුළුවන් දෙයක්ද ? නැහැ. ඒ විතරක් නෙවෙයි. ලක්ෂ ගණන්, කෝටි ගණන් වියදම් කළාට බුද්ධත්වය ලබාගන්න බැහැ. විවිධ පළාත්වල විවිධ එක් එක් කාලසීමාවන් වලදී විවිධ බුදුවරුන්බිහිවුණ බවට ආරංචි පැතිරගියා. ඒ වගේම තම තමන් ගැන විවිධ ආකාරයේ පොත් පත් මුද්‍රණය කරලා බෙදාහැරියා. විද්‍යුත් මාධ්‍ය තුළ මේ පිළිබඳ විවිධ ප්‍රචාරයන් ඇතිවුණා.මම දකින විදිහට මේ අය බුදුදහමේ නියමාකාර හරය දන්නේ නැහැ. ආගම බුද්ධාගම කියලා පාරම්පරිකව ආවට සමහරෙක්ගේ හිත් තුළ නියම බුද්ධාගමේ සංකල්ප නැහැ. ඔවුන් ගත කරන්නේ අධික ලෙස සැප සම්පත් විඳින ජීවිතයි.නැහැ. වර්තමානය වන විට බුද්ධාගම ගැන බෞද්ධ ප්‍රජාව තුළ පවතින්නේ යහපත් ආකල්පයක්. එදාට වඩා අද අපේ තරුණ ප්‍රජාව ආගම දහමට නැඹුරු වෙලා ඉස්සර ධර්ම ශාලාවක ධර්ම ශ්‍රවණයට උපාසක උපාසිකාවෝ 300 – 400 ක්වත් හිටියෙ නැහැ. ඒත් අද ධර්ම ශාලාවල තරුණ ප්‍රජාව විතරක් දහස් ගණනින් එක්වෙලා. ඒ ගැන අපිට සතුටු වෙන්න පුළුවන්.බුද්ධාගමට එරෙහිව ගොඩනැගෙන මිථ්‍යාදෘෂ්ටික සංකල්ප තුළ කිසිදු ඉගැන්වීමක් ප්‍රකට කර නැහැ. මතුපිටින් එහි අභ්‍යන්තරය පිළිබඳ සලකුණු සඳහන් වෙන්නෙත් නැහැ. ඔවුන් තමන්ගේ ධර්මය ප්‍රචාරය කරන්න සල්ලි බෙදනවා. පවුල්වලට උදව් කරනවා. හොඳට ධර්මය දේශනා කරන තරුණ භික්ෂූන් වහන්සේලාව විදේශයන්ට කැඳවලා. සැප සම්පත් සහිත ජීවිතවලට හුරු කරවලා. ආයේ මේ රටට එවන්නේ විදේශ සංකල්පයක් එක්ක.අද මේ වන විට එවැනි මධ්‍යස්ථාන රට පුරා ක්‍රියාත්මක වෙනවා. විවිධ අරමුණු ඒ තුළ තියෙනවා. ඒත් සල්ලිවලට සෝවාන් ඵලය ලබා දෙන්න කාටවත් ම බැහැ.අපිට අපේ නිර්මල බුදු දහම ආක්ෂාකරගන්න නම් ඇස් කන් පියාගෙන ඉන්න බැහැ. බුද්ධ ධර්මයේ හරය නොදන්න පුද්ගලයෝ බුද්ධධර්මය විනාශ කරන්න හදද්දී ඔවුන්ට යම් ආකාරයක දඬුවමක්, නීතියක් ක්‍රියාත්මක කළ යුතුයි. රජයට තනිව මේ කටයුතු කරන්න බැහැ. අපි මේ වෙනුවෙන් මහජන මතයක් ඇති කරන්න ඕනේ. බුද්ධ ධර්මය විනාශ කරන බලවේග වලට ප්‍රවේශ විය හැකි දොරටු වසා දැමිය යුතුයි.මේ හැම දෙයක්ම පාලනය කරන්න නම් නීතිය තදින්ම ක්‍රියාත්මක විය යුතුයි. බුද්ධාගම දිගු කාලයක් නොනැසී පැවතුණු මේ රටේ. එය ඉදිරියටත් එසේ නොනැසීම පැවතිය යුතුයි. මේ මතය බෞද්ධයින් වන අපි හැමෝගේම හිත් තුළ තියෙනවා. ඒ නිසා කවදාහරි මොහොතක , මීට විරුද්ධව විශාල බලවේගයක් මතුවෙනවාමයි. එදාට සිදුවනදේ හිතාගන්න අමාරුයි.මෙතැනදී සංඝයා වහන්සේලාට ජනතා මතය වගේම රාජ්‍ය මතය සාර්ථක කරන්නත් මැදිහත් වෙන්න පුළුවන්. අපි කාලයක සිට සංඝාධිකරණයක අවශ්‍යතාවය ගැන අවධාරණය කළා. සංඝාධිකරණයක් තුළින් මෙවැනි දේට එරෙහිව මතයක් නිර්මාණය කළ හැකියි. අද වන විට බුද්ධාගම එදාට වඩා ව්‍යාප්ත වෙලා. ධර්ම පොත පත, එදාට වඩා අද මුද්‍රණය වෙනවා. ඒ නිසාවෙන්, සංඝාධිකරණයක් තුළින් යමක් කළ හැකියි.බුරුමය, තායිලන්තය වගේ රටවල ආගමික අංශයේ යම් යම් ආකාරයක ගැටළු, අර්බුද පැන නැගුණ අපේ රටේ ඒ වගේ දෙයක් නොවෙන්න නම්, අපි එකතු වෙන්න ඕනේ. ඒ සඳහා සහය දෙන්න මහා සංඝරත්නය සෑම විටකම සූදානම්.අන්‍යාගමික මිත්‍යාදෘෂ්ටිකබලපෑම් ඇතිකරන පුද්ගලයින් හෝ සංවිධාන තමන්ගේ සැලැසුම් හදන්නෙ තවත් අවුරුදු 50කට ඒ නිසා සූක්ෂම අයුරින් යමක් කරන්නයි ඔවුන් උත්සාහ දරන්නේ. අද අපේ රටේ වැඩි හරියක් ඉන්නේ උගත්තු ඒත්, බුද්ධිමත් ප්‍රජාව උගතුන් අතර නැහැ. බුද්ධිය කියන්නේ “නිපකෝච” ඒ කියන්නේ තැනට සුදුසු නුවණ, බුද්ධිමත්තු රටේ ඉන්නවා නම්, හැමදාමත් බුද්ධර්මය මේ විදිහටම රැකෙනවා. ඒක ස්ථිරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>17</day>
    </date>
    <link>http://www.dinamina.lk/2011/10/17/_art.asp?fn=f1110173</link>
    <topic>ළමා පරපුරේ අමරණීය වූ වීරයා ටයි මහත්තයා</topic>
    <author>නදීෂානි පි‍්‍රයංගිකා</author>
    <content>ඔහු සිනමා වංශ කතාන්දරයට එක් වූයේ මොහොතින් මොහොත අලුත්වන මිනිසකු ලෙසිනි. අලුත් හැඟුම් පැතුම් සමගින්, අලුත් ඇසකින්, නවමු කවුළුවකින් ලොව දෙස බලන්නට ඔහුට අවැසි විය. ගතානුගතිකත්වය වූ කලී නොනැවතී ගලා යන දිය පහරක් වී නම්, ඔහුගේ සිත් හසර ඊට මඟ අහුරන ගිරි කුළක් වැනි විය. එහෙත්, ඔහුගේ සිත සැබෑවටම ගිරි කුළක් නම් නොවිණි. එය ඈත දුර අහසේ පාවෙන පුළුන් වළා කැටියකට වඩා මුදු විය. සැහැල්ලු විය. ළපල්ලක් ළපොල් මැල්ලක් වැනි විය. ඔහු ළඳරු සිත හොඳින් හඳුනා ගත්තේ එහෙයිනි.“මම තවමත් පුංචි ළමයකු විදිහටයි හැගෙන්නේ. වයසින් මුහුකුරා ගියත් මම තවමත් මගේ ළමා වයස දෑතින් බදා ගන්නවා. කයින් වැඩිහිටියකු වූ මම සිතින් පුංචි ළමයෙක්.”මේ වනාහී දශක ද්විත්වයකට ඔබ්බෙහිදී ඔහු කියූ කියමනකි.කවුරුදෝ කවුරුදෝ දැන් ලොක්කෝ......අපි මයි අපිමයි දැන් ලොක්කෝ.. යැයි වරක් “හඳයා” චිත්‍රපටිය තුළින් ළමා මනසට ආමන්ත්‍රණය කළ ඔහු ගලිවරයන්, දිය රකුස්, චව් චව්, බගලවතී ඉස්කෝලේ හාමිනේ, පිස්සු පූසා ව ඔවුනගේ ලෝකයට සමීප කර වූයේය.මේ අටුවා ටීකා නොපැවසුවද, දශක ගණනකින් නිර්මාණයක් නොකළ ද මේ කතානායකයාණෝ අප කවුරුත් හොඳින් හඳුනමු. ඒ ආදරණීය ‘ටයි මාමා, ටයි මහත්තයා, නැත්නම් ටයිටස් තොටවත්තයන්’ ලෙසිනි. ළමා ලොවක් සැනසු ඔහු අද ළමා ලොවද සොඳුරු රසික සිත් ද හඬවමින් අඳුරු නිමේෂයකදී අප අතරින් වෙන්විණි. ඒ පසුගිය ශනිදාය.1929 අප්‍රේල් 19 දා කොළඹ බොරැල්ලේ විසූ ටී. ජී. එම්. ජුලියස් ද සිල්වා සහ සිසිලියා හෙට්ටිආරච්චි ට දාව සිව්වන දරුවා ලෙසින් මෙලොව එළිය දුටු හේ නමින් තොටවත්තගේ දොන් මනුවෙල් ටයිටස් ද සිල්වා නම් විය. එවකට ශ්‍රී ලංකාවේ කතා නාද සිනමාවක් බිහි වී නොතිබුණු මුත්, දරුවා උපන් මොහොතේ නාඩි වාක්‍යය ප්‍රගුණ කළ දෛවඥයකු කියා ඇත්තේ, “මේ ළමයා ලොකු වුණාම පින්තූර කතා කරනවා” යනුවෙනි. එහෙත් එදා කියූ නාඩි වාක්‍යය සැබෑ කරමින් ටයිටස් තොටවත්ත නම් වූ අදියුරුවන් සකසුවන් ලාංකේය කලා නිර්මාණයන්හී නොමැකෙන නමක් සනිටුහන් කළේය.කුඩා කළ ඔහු කිසි විටක දඟකාරයකු නම් නොවූණේය. ඔහුගේ සිත ඇදී ගියේ අපූරු දේවල්වලටය. දෙමළ, හින්දි චිත්‍රපට නැරඹීමට පි‍්‍රයතාවයක් දැක්වූ ඔහු සෙලෝලයිඩ් පටයෙන් කරනු ලබන විජ්ජාවල් පිළිබඳව වරින් වර සිතන්නට විය. මවුපියන් ව්‍යාපාරිකයින් වූ නිසාවෙන් නගරය හැර ගමට යන්නට ඔහුට ලැබුණේ වසරකට වරක් හෝ දෙවරකි. ඒ තාත්තාගේ ගම වූ පයාගලටය.ඒ නිසාවෙන්දෝ ඔහු ගමේ ක්‍රීඩා දන්නේ අල්ප වශයෙනි. නගරයේ ට්‍රෑම් කාර්, ඔහුට හොඳින් හුරුපුරුදුය. ජනාකීර්ණ බවෙන් මිදෙන්නට ඔහුගේ සිතට අවැසි විය. කොළඹ ආනන්දයේ අධ්‍යාපනය ලබන කාලයේදී එහි කලා උළෙලවල්වලට වරින් වර ඔහු නාට්‍ය නිර්මාණ ඉදිරිපත් කළේ ය.ඔහුගේ ළමා ලෝකයෙහි සැරිසැරුවේ ගිරව්, හාවෝ, වැනි සුරතල් සතුන් ය. තොටවත්තයන් මේ අපූරු යාළුවන්ට පෙම් බැන්දේය. වෙසක් කාලයට ජාතක කතාවන්හී විවිධ චරිත කාඩ්බෝඩ් චිත්‍රයට නගා හෝ කඩදාසි නිර්මාණ කළ ඔහු සිය ගමන් මඟට මුල් අත්පොත් තබන්නේ එතැනිනි.කුමාරතුංග මුනිදාසයන් ප්‍රකාශ කළ පරිදි ‘අලුත් අලුත් දෑ නොතනන ජාතිය ලොව නො නගී’ යන්නට අරුත් ගැන් වූ ඔහු එකකට නොව බොහෝ දෑට දක්‍ෂ විය. බොහෝ දෑ උගත්තේය.සිප්සතර කොළඹ ආනන්ද විද්‍යාලයෙන් හැදෑරූ ඔහු ඒ අතරතුර මරදාන තාක්ෂණික විද්‍යාලයෙන් කැමරාකරණය උගත්තේය. හේවුඩ් ආයතනයෙන් චිත්‍ර හා මූර්තිත්, ජේ. ඩී. ඒ. පෙරේරා ගෙන් තෙල් සායම් කලාවත්, ස්ටැන්ලි අබේසිංහයන්ගෙන් පැස්ටල් චිත්‍ර කලාවත්, ශේෂා පලිහක්කාරගේ “සරඳපානී” කලා ආයතනයෙන් නර්තනයත් ආදී වූ විවිධ කලාවන් සිය මනස ට එක්කර ගත්තේ ය.ඔහුගේ දිවි මඟ වෙනස් කළේ අහම්බෙන් දුටු පුවත්පත් දැන්වීමකි. සෙලෝලයිඩ් පටයේ විජ්ජාවන්ට වශී වූ ඔහුට එය ඇරයුමක් වැනි විය. රජයේ චිත්‍රපට අංශයට පුහුණුවන ආධුනික කාර්මිකයන් ඉල්ලා තිබූ ඒ දැන්වීමට ඔහුගේ සිත තදින්ම ඇඳී ගියේය. එහෙත් මේ වන විට ඔහු සිටියේ අධ්‍යාපනයේ කඩඉමක් ආසන්නයේය.ඒ සරසවි පිවිසුමයි. ඉගෙනුම හැරදා රැකියාවකට යන්නට මවුපියන්ගෙන් කිසිදු අවසරයක් නොලැබෙන බව වටහා ගත් ඔහු පාසල් ගමන කැප කර රජයේ චිත්‍රපට අංශයේ පුහුණුවන්නට ගියේ පාසල් යන මුවාවෙනි. දීමනාවක් ලෙස ඔහුට ලැබුණේ රුපියල් 150/- කි. සනත් ලියනගේ, ටී. කමූර්, දයා ප්‍රනාන්දු වැනි සිය සඟයන් අතරේ ඔහු කැපී පෙනෙන අයකු විය. කැමරාකරණය, සංස්කරණය, රසායනාගාර කටයුතු පිටපත් මුද්‍රණය ඔහු උගත්තේ එතැනිනි.චලන රූප මහා අත්භූත දෙයක් යැයි වරක් ඔහු ප්‍රකාශ කළේ ද එහි ඇතුළත බොහෝ දෑ ඔහු දත් හෙයිනි. 1953 වසරේදී විත්ති කතා චිත්‍රපට සංස්කරණය කරමින් සිනමා ලොවට ප්‍රවේශ වූ හෙතෙම, ඒ ඇරැඹුයේ දිගු ගමනක මුලාරම්භයයි. ඒ කාර්තිව් දූපතේ ධීවර මිනිස්සු නම් වූ විත්ති කතා චිත්‍රපටයෙනි. මෙය සංස්කරණය කළ ඔහුගේ ජීවිතයට තවත් අපූර්ව පුද්ගලයකු මුණගැසේ. ඒ ලෙස්ටර් ජේම්ස් පීරිස් ය. සංස්කරණයේ කිසියම් වූ අපූර්වත්වයක් ඔහුගෙන් දුටු ලෙස්ටර් ජේම්ස් පීරිස් ශූරීහු ඔහුගේ විත්ති කතා චිත්‍රපට සංස්කරණ සඳහා ටයිටස් තොටවත්තයන්ව තෝරා ගති.ඒ අනුව ලෙස්ටර් ජේම්ස් පීරිස් ශූරීන්ගේ ඛ්ධදඳභඥඵබ ඪද බඩඥ ච්පර ඛධදඥ චිත්‍රපට සංස්කරණ කළ ඔහු වැනිස් චිත්‍රපට උළෙලේ ඩිප්ලෝමා සහතිකයකට හිමිකම් කියුවේය. ඉන් අනතුරුව 1955 වසරේදී ඕඥ ඉචබඥ ධප ඡඥ ඵධපපර චිත්‍රපටය තුළින් ද ඔහුගේ අපූර්ව සංස්කරණ හැකියාව හෙළි විණි.කලක් රජයේ චිත්‍රපට අංශයේ සේවය කළ ඔහුට, වරින් වර සෘණාත්මක ආකල්ප ඒ කෙරෙහි ඇතිවිණි. ඒ යුගය වනවිට ඔහු ලෙස්ටර් ජේම්ස් පීරිස් ශූරීන්ගේ රේඛාවට සංස්කරණ සහාය ලබාදෙමින් සිටි වකවානුවකි. සියල්ල එසේ තිබියදී ලෙස්ටර්, ටයිටස් හා විලී බ්ලේක් සුසංයෝගය රජයේ චිත්‍රපට සංස්ථාවෙන් ඉවත්වේ. ඒ 1955 සැප්තැම්බර් මස 1 වන දාය.තවදුරටත් අධ්‍යාපනය ලබන්නට සිතාගත් හෙතෙම 1957 වසරේදී විදේශ ගත වේ. යළිඳු 1958 වසරේදී මව්බිමට පැමිණෙන ඔහුගේ ජීවිතයට තවත් අරුණාලෝකයක් එක්වේ. ඒ සුජාතා ප්‍රනාන්දු නම් වූ සිය ජීවිත ගමනේ සෙවනැල්ල හා එක්වීමයි.එවකට ශ්‍රී ලාංකේය සිනමාව තුළ මුල් බැසගෙන තිබුණේ දකුණු ඉන්දීය සිනමා ශෛලියය. මුල් යුගයේදී දේශීය සිනමාව ඉන් මුදවා ගන දේශීය මුහුණුවරක් ඊට ලබාදීමට ටයිටස් තොටවත්තයන් හා සඟයින් ඉටු කළ මෙහෙවර නොවන්නට අද අපට සිංහල සිනමාවක් ගැන කතා කරන්නට හෝ නොහැකිවන බව විද්වත් මතයකි.සිනමා නිර්මාණයක අර්ථයක සමඟ සහගමනයේ යන රිද්මය තීරණය වනුයේ සංස්කරණ ශිල්පියාගේ නිර්මාණාත්මක හැකියාව මත බැව් ටයිටස් මුල්වරට මෙරටට හඳුන්වා දුනි. හේ සංස්කරණය වනා හී හුදු තාක්ෂණික විප්ලවයක් පමණක් නොවන බැව් හොඳින් දැන සිටි සකසුවෙකි. 60 දශකයේ මුල් භාගයේදී “සෙරන්ඩිබ්” සමාගමේ චිත්‍රපටවල ප්‍රමුඛ සංස්කරණ ශිල්පියා වූ හෙතෙම ‘රන්මුතු දූව‘ චිත්‍රපටයේ ජනපි‍්‍රයත්වයට වෙසෙසින්ම දායක වූවකි.බටහිර පන්නයේ හෝ පෙරදිග ක්‍රියාදාම ඒජබඪධද හා ත්‍රාසජනක ඊඩපඪතතඥප චිත්‍රපට සංස්කරණයේදී ශ්‍රී ලාංකිකයින්ට සිටි හොඳම සකසු වූයේ ටයිටස් තොටවත්තයන්ය. කවර චිත්‍රපටයකදී වුවද සංස්කරණයේදී ඔහු සතු වූ දේශජ ගතිකත්වය කැපී පෙනිණ. පෙර අපර දෙදිග සිනමාවේ නා නා විධ වූ ආභාෂයන්, අනුප්‍රාණයන් මැද වුවද, ඔහු හෙළ දෙස බස රැසට ගරු කළ අදීන අනන්‍යතාවයකින් හෙබි දේශීය කලාකරුවකු ලෙස ඉස්මතු වූයේ එබැවිනි.සංස්කරණයට එක් වූ මුල් කාලයේදී ටයිටස් සිල්වා ලෙස ඔහු තමාව හඳුන්වා ගති. 1956 වර්ෂයට පෙර හා ඊට සමීප කාලය තුළ පෙනී සිටි ටයිටස් සිල්වාත්, ඉන් ඉක්බිති දශක ගණනක් තුළදී අප හඳුනාගත් ටයිටස් තොටවත්තත් අතර ඇත්තේ විද්වත් මත අනුව සාදෘශ්‍ය ලක්‍ෂණවලට වඩා විශදෘෂ ලක්‍ෂණයන් ය.වරක් ඔහුව, ඉන්දීය සිනමාකරු සුක් දේව් ට තවකෙක් සේ යැයි සමාන කළේ එහෙයිනි. ථචදර ථඪතඥඵ බධ ඨධ ඕඥටධපඥ රධභ ඵතඥඥන වැනි චිත්‍රපට තුළ සුක් දේව් හා තොටවත්තයන් අතර පිටස්තර ලක්‍ෂණ දක්නට ලැබෙන බැව් ලෙස්ටර් ජේම්ස් පීරිස් ශූරීහු ද ප්‍රකාශ කර තිබේ.“චණ්ඩියා”, “සිහසුන”, “හාරලක්සෙ”, සහ “මරුවා සමඟ වාසේ” චිත්‍රපටවල තේමාවල මෙන්ම හඳයා චිත්‍රපටයේ පැන්ෂන් කාරයාගේ චරිතය, “චණ්ඩියා” චිත්‍රපටයේ පප්පා මහත්තයා, චරිතවලද වෙනත් බොහෝ තැන්හී ද එකී ලක්‍ෂණය ගම්‍යමාන වේ.සැබෑ තොටවත්තයන් කතා කරන්නේ මේ සුළු චරිත තුළින් යැයි කෙනෙකුට සිතෙන්නේ එබැවිනි. ඔහු ළමා ලොවට ආමන්ත්‍රණ කළේ ළමා සිත් සනසාළමිනි. එතෙක් කලක් ඉතා සීමිත පිරිසකට පමණක් සීමා වූ විදේශීය කාටූන් චිත්‍රපට, දේශීය ආරට අනුව හඬ කවා සිංහල ප්‍රේක්‍ෂකයා අතරට ගෙන ඒමෙහිලා ඔහුට සියල්ලන්ගේ කෘතඥතාවය හිමි වූ වාර අනන්තය.1980දී හොඳම චිත්‍රපටය සඳහා ට්පචදඤ ර්‍ථපඪය සම්මානය, 1990 දි කලා ශූරී ගෞරව සම්මානය, 1993 දී උන්ඩා විශේෂ සම්මානය, 1995 දී රණ තිසර, 1996 දි විශ්ව ප්‍රසාදිනී, 1997 දී ජනපති පුරෝගාමි සම්මානය, 1998 දී ජපන් රජයෙන් පිරිනමන බුන්කා සම්මානය, 2000 දී ජනපති සිනමා සම්මානය, විශිෂ්ඨ රටවැසියන් උදෙසා පිරිනමනු ලබන සිංහ සම්මානයෙන් ද පිදුම් ලැබූ තොටවත්තයන් හොඳම චිත්‍රපට අධ්‍යක්‍ෂවරුන් දස දෙනා සඳහා පිරිනමනු ලබන විචාරක සම්මානයෙන් ද පිදුම් ලැබුවේය.තොටවත්තගේ දොන් මනුවෙල් ටයිටස් ද සිල්වා නම් වූ ඔහු එක් අතකින් ශ්‍රී ලාංකේය සිනමාවේ එදා මෙදා පහළ වූ උසස් සිනමාකරුවන් අල්ප දෙනාගෙන් කෙනෙකි. අනෙක් අතින් ඔහු සිනමාව, රූපවාහිනිය යන ද්වි මාධ්‍යයන්හි පුරෝගාමී මෙහෙවරක් ඉටු කළා වූද, කෘතහස්ත කලාකරුවෙකි.සල රූ, ටෙලි රූ අධ්‍යක්‍ෂවරයකු, සංස්කරණ, ශිල්පියකු, ශබ්ද පරිපාලකයකු, නළුවකු, රසායනාගාර පාලකයකු, සහාය අධ්‍යක්‍ෂවරයකු, නර්තන, චිත්‍ර, මුර්ති ශිල්පියකු කලා අධ්‍යක්‍ෂවරයකු, කතා, දෙබස් හා තිරනාටක රචකයකු, හඬ කැවීම්, සැකිලි රූ, අත් රූ මෙහෙයවන්නකු ලෙස විවිධ ප්‍රතිභාවන් පෙන්වූ ඔහු, ප්‍රගල්භ චින්තනයකින් හෙබි සොඳුරු මානව හිතවාදියෙකි. විප්ලවවාදියෙකි. අභිනව පරපුරකට මග කියාදුන් කලාකරුවෙකි. දෙස බස රැසට ගරු කළ දේශප්‍රේමියෙකි. ළමා පරපුරේ අමරණීය වීරයෙකි.නිවී ගිය මුත් කලා කෙතේ එක් පහන් තරුවක්, “ටයිටස් තොටවත්ත” නම් වූ නාමය රසික සිත් හී සදා කල් තරුවක් මෙන් බැබලෙනු නොඅනුමාන ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n1110181</link>
    <topic>බැංකුවේ දොරටුව අසලදීලක්ෂ 47½ක් උදුරා ගනියි</topic>
    <author>චන්ද්‍රිකා පෙරේරා සහ පුත්තලම දිස්ත්‍රික් සංචාරක ඇන්ටනි ප්‍රනාන්දු</author>
    <content>ව්‍යාපාරිකයකු පුත්තලම ලංකා බැංකු ශාඛාවේ තැන්පත් කිරීමට රැගෙන එමින් තිබූ රුපියල් හතළිස් හත් ලක්ෂ පනස් දහසක (47,50000) මුදලක් බැකුවේ දොරටුව අසලදී ඊයේ (17) දහවල් කොල්ලකරුවකු උදුරාගෙන තිබේ.එහිදී මුදලින් කොටසක් බිම වැටී විසිරී තිබෙන අතර රුපියල් (දාහත් ලක්ෂ පනස් දහසක) 17,50000 ක මුදලක් කොල්ලකරුවා පැහැරගෙන පලාගොස් තිබෙන බව පොලිසිය පවසයි.පුත්තලම නගරයේ ඇති ඉන්ධන පිරවුම් හලක හිමිකරුවකු විසින් මේ මුදල් සහිත බෑගය රැගෙන බැංකු ශාඛාවට යතුරුපැදියකින් එමින් සිටිය දී බැංකුවේ සිට එළියට පැමිණි අයෙක් මුදල් බෑගය උදුරාගෙන තිබේ. එහිදී බෑගය හිමිකරු හා කොල්ලකරුවා අතර පොරබැදීමේ දී මුදලින් රුපියල් තිස් ලක්ෂයක් බිම වැටී විසිරී ඇති අතර ඉතිරි මුදල් සහිත බෑගය කොල්ලකරුවා උදුරාගෙන අසල නතර කර තිබූ යතුරුපැදියක නැඟී පලාගොස් තිබේ.එදින දහවල් 12.10 ට පමණ කොල්ලය සිදුව තිබෙන බව පොලිසිය කීය.සිද්ධිය පිළිබඳ පුත්තලම සහකාර පොලිස් අධිකාරී ටී. ඩී. සුගතපාල මහතාගේ උපදෙස් මත පුත්තලම පොලිස් ස්ථානාධිපති ප්‍රධාන පොලිස් පරීක්‍ෂක වී. සිවලිංගම් මහතා ඇතුළු නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n1110182</link>
    <topic>අද අප කතා කරන්නේ සාමයේ භාෂාවයි</topic>
    <author/>
    <content>වත්මන් ශ්‍රී ලංකාවේ ජනතාව එකිනෙකාට වඩාත් සමීප කරවීමේ මාධ්‍යයක් ලෙස භාෂාව යොදා ගැනීමේ ක්‍රමවේදයක් ක්‍රියාවට නංවමින් සිටින බව ජනාධිපති මහින්ද රාජපක්‍ෂ මහතා පැවසීය.සියලු ජාතීන්ගේ භාෂා අයිතීන් සුරැකීමට ද මේ රට තෛ‍්‍ර භාෂා රටක් බවට පත් කිරීමට ද තමා කැප වී සිටින බව ද ජනාධිපතිතුමන් අවධාරණය කළේ ය.භාෂාව සහ සංවර්ධනය පිළිබඳ ජාත්‍යන්තර සමුළුව අමතමින් ජනාධිපති මහින්ද රාජපක්‍ෂ මහතා ඊයේ (17) මේ බව පැවසීය.ජාතික භාෂා හා සමාජ ඒකාබද්ධතා අමාත්‍යාංශය, අධ්‍යාපන අමාත්‍යාංශය හා ජර්මානු තාක්‍ෂණ සහයෝගිතාව හා බ්‍රිතාන්‍ය කවුන්සිලය එක්ව සංවිධානය කරන මෙම සමුළුවට රටවල් දාහතක නියෝජිතයෝ සහභාගි වී සිටිති. ලබන 19 වැනිදා දක්වා මෙම සමුළුව කොළඹ දී පැවැත්වේ.සමුළුවේ සමාරම්භක දින උළෙල අමතා ජනාධිපති මහින්ද රාජපක්‍ෂ මහතා ප්‍රකාශ කළේ මෙම සමුළුව පැවැත්වීමට කොළඹ තෝරා ගැනීම දශක ගණනාවක් පුරා අප රටේ ජනතාව ත්‍රස්තවාදයෙන් බැට කමින් පෙළූ අර්බූදය අවසන අද රට පුරා පවතින සාමයට කදිම සාක්‍ෂියක් බව ය.භාෂාව අදහස් හුවමාරුවේ හා අවබෝධයේ මාධ්‍යය වුව ද එයම ජාතීන් අතර භේද ඇති කිරීමට යොදාගත හැකි බව අපගේ අත්දැකීම නමුත් අද අප කතා කරන්නේ සාමයේ භාෂාව බව ද ජනපතිතුමන් කීවේය. ඒ අනුව මෙම සමුළුවේ තේමාව ලෙස “භාෂාව හා සමාජ ඒකාබද්ධතාව” යොදා ගැනීම ශ්‍රී ලංකාවට විශේෂයෙන් අදාළ වන බව ද ජනපතිවරයා කීය.එසේම ජනපති මහින්ද රාජපක්‍ෂ මහතා වැඩිදුරටත් කියා සිටියේ ආර්ථික සංවර්ධනයේ දී විශේෂයෙන්ම තරුණ කොටස්වලට නව රැකියා උත්පාදනයේ දී භාෂාවේ ඇති වැදගත්කම මෙන්ම ඒ තුළින් ගෝලීය ආර්ථිකයට සම්බන්ධ වීමට ඇති වැදගත්කම රජය වටහාගෙන සිටින බව ය.සමුළුවේ සමාරම්භක දින උළෙලට විද්‍යා හා තාක්‍ෂණ ඇමැති මහාචාර්ය තිස්ස විතාරණ, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, ශ්‍රී ලංකාවේ ජර්මානු තානාපති ජෙක්ස් ප්ලොටිනර් සහ ශ්‍රී ලංකාවේ ඕස්ට්‍රේලියානු මහ කොමසාරිස් කැතී ක්ලුස්මන් යන මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n1110183</link>
    <topic>යුද අපරාධයන්ට සම්බන්ධ යැයි නඟනසියලු චෝදනා ප්‍රතික්ෂේප කරනවා</topic>
    <author>මහින්ද අලුත්ගෙදර</author>
    <content>තමා යුද අපරාධවලට සම්බන්ධ බවට නඟන චෝදනා සියල්ල ප්‍රතික්ෂේප කරන බව ඕස්ට්‍රේලියාවේ ශ්‍රී ලංකා මහකොමසාරිස් අද්මිරාල් තිසර සමරසිංහ මහතා පවසයි.එල්.ටී.ටී.ඊ ත්‍රස්තවාදීන්ට එරෙහිව පැවති මානුෂීය මෙහෙයුම් සමයේදී තම රාජකාරිය යුද නීතියට අනුව සිදුකර තිබෙන බවද මහ කොමසාරිස්වරයා අවධාරණය කරයි. ඕස්ට්‍රේලියාවේ ශ්‍රී ලංකා මහ කොමසාරිස්වරයාට එරෙහිව එරට අධිකරණයක් වෙත ලැබී ඇති පැමිණිල්ලක අඩංගු කරුණු සැලකිල්ලට ගෙන එම කරුණු සම්පූර්ණයෙන්ම ප්‍රතික්ෂේප කර ඇති අතර ඕස්ට්‍රේලියානු ගුවන් විදුලි සාකච්ඡාවකදී මේ බව ප්‍රකාශ කළ බව විදේශ කටයුතු අමාත්‍යාංශය සඳහන් කරයි.මෙලෙස මහ කොමසාරිස්වරයාට එල්ල කරන යුද අපරාධ චෝදනා අන්තර් ජාතික ජූරී සභිකයන්ගේ ඕස්ට්‍රේලියානු කමිටුව මඟින් එරට පොලීසියට බාරදී තිබේ. සාමාන්‍ය ජනතාවට ෂෙල් වෙඩි ප්‍රහාර එල්ල කිරීම සම්බන්ධයෙන් හමුදාවේ ඉහළ පෙළේ නිලධාරීන් වගකිව යුතු බවද අදාළ පැමිණිල්ල ඉදිරිපත් කරන පාර්ශ්වය ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n1110184</link>
    <topic>කුණ්ඩසාලේටජල යෝජනා ක්‍රමයක්</topic>
    <author>ඉන්දික පොල්කොටුව</author>
    <content>පවුල් විසි දහසකට අධික ප්‍රමාණයකට සෙත සැලසෙන නව ජල යෝජනා ක්‍රමයක් රුපියල් මිලියන 1400 ක වියදමින් කුණ්ඩසාල මැතිවරණ කොට්ඨාසයේ ඇරඹීමට රජය සැලසුම් කැර ඇත.ඒ අනුව මෙවර අයවැයෙන් මෙම නව ජල යෝජනා ක්‍රමය සඳහා මුදල් වෙන් කෙරෙන බව කුණ්ඩසාල ශ්‍රී.ල.නි.ප. ප්‍රධාන සංවිධායක ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා පවසයි.ගල්පිහිල්ල, මක්කානිගම, කන්දේකුඹුර, දුනුවප්පාන කටුකැන්ද වාවින්න ආදී දුෂ්කර ගම්මාන රැසකම මින් පානීය ජලය සැපයීමට හැකිවනු ඇත.හුලුගඟ ජල යෝජනා ක්‍රමය යටතේ කුණ්ඩසාල මැතිවරණ කොට්ඨාසයේ විශාල පිරිසකට මේ වන විට පානීය ජල සැපයෙන අතර නව ජල යෝජනා ක්‍රමය ඇරඹීමත් සමග කුණ්ඩසාල මැතිවරණ කොට්ඨාසයේ සියලුම ජනතාවගේ පානීය ජල ගැටලුව විසඳීමට හැකිවනු ඇතැයි අමාත්‍ය රඹුක්වැල්ල මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n1110185</link>
    <topic>ගොවීන් රැකගන්නආනයන බදු ඉහළට</topic>
    <author>ලුනම සමූහ සනත් ගමගේ</author>
    <content>දේශීය මුංඇට ගොවීන් රැක ගැනීමේ අරමුණෙන් මුංඇට ආනයනය කිරීමේ දී සියයට තිහක අතිරේක බද්දක් පැනවීමට රජය ඊයේ (17) තීරණය කළේය.වසරකට මුංඇට මෙට්රික් ටොන් 14000ක් ආනයනය කරන බව කෘෂිකර්ම ඇමැති මහින්ද යාපා අබේවර්ධන මහතා පැවසීය. මීට අමතරව ආනයනය කරනු ලබන උඳු සඳහා සියයට අනූවක ද, කව්පි සඳහා සියයට හැත්තෑපහක ද, කුරක්කන් සඳහා සියයට තිහක ද, අතිරේක ආනයනික බද්දක් ඊයේ (17) සිට පැනවූ බව ද කෘෂිකර්ම ඇමැතිවරයා පැවැසීය.හම්බන්තොට ලුණුගම්වෙහෙර බෙරලිහෙල පැවැති අතරමැදි කන්නයේ මුං අස්වනු නෙළීමේ මංගල්‍යයට එක් වෙමින් ඇමැතිවරයා එසේ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n1110186</link>
    <topic>ගෝඨාභයගේ නිවාස වැඩපිළිවෙළඅතිශය සාර්ථක ව්‍යාපෘතියක්</topic>
    <author>විජයානි එදිරිසිංහ</author>
    <content>ආරක්ෂක ලේකම් ගෝඨාභය රාජපක්‍ෂ මහතා කොළඹ ජනතාවගේ ජීවන තත්ත්වය නඟා සිටුවීමට ආරම්භ කර ඇති නිවාස වැඩපිළිවෙළ අති සාර්ථක වැඩ පිළිවෙළක් බව කොළඹ නව නගරාධිපති ඒ. ජේ. එම්. මුසම්මිල් මහතා පවසයි.මේ වැඩපිළිවෙළ සාර්ථකව කරගෙනයාමට නගර සභාවේ සම්පූර්ණ සහයෝගය ලබාදෙන බවද මුසම්මිල් මහතා කීය. නගරාධිපතිවරයා ඊයේ (17) දිවුරුම් දීමෙන් අනතුරුව ‘දිනමිණ’ කළ විමසුමකට පිළිතුරු දෙමින් එසේ පැවැසීය.කොළඹ පැල්පත්වාසී ජනතාව වෙනුවෙන් ආරම්භ කර ඇති එම වැඩපිළිවෙළේදී රජයත් නගරසභාවත් එකම තැනක සිටින බවද මුසම්මිල් මහතා පවසයි.පසුගිය මැතිවරණයේදී රජය ප්‍රකාශ කළේ කොළඹ පැල්පත්වාසී ජනතාව වෙනුවෙන් නිවාස නොදී ඔවුන් එම ස්ථානවලම තබන බවයි.විපක්ෂයද ඡන්ද දායකයන්ට පොරොන්දු වූයේ ඔවුන් කොළඹින් ඈත් නොකරන බවයි.මේ පිළිබඳව ජනාධිපති මහින්ද රාජපක්‍ෂ මහතාත් ආරක්ෂක ලේකම් ගෝඨාභය රාජපක්‍ෂ මහතා සමඟත් මුසම්මිල් මහතා සාකච්ඡා පවත්වා තිබේ.එහිදී පැහැදිලි වූයේ රජයේ සහ විපක්ෂයේ අරමුණ පැල්පත්වාසී ජනතාවට නව නිවාස තනාදී ඔවුන්ගේ ජීවන තත්ත්වය නඟා සිටුවීමට කටයුතු කිරීමයි.මේ අරමුණු ඔස්සේ ක්‍රියා කිරීමේදී දෙපාර්ශ්වය අතර කිසිඳු ගැටලුවක් ඇති නොවන බවද මුසම්මිල් මහතා පැවැසීය.තවද ගෝඨාභය රාජපක්‍ෂ මහතා මේ වැඩපිළිවෙළ ක්‍රියාත්මක කරන්නේ කොළඹ නගරය සුන්දර නගරයක් කිරීමටයි. ඒ සඳහා පැල්පත් වෙනුවට නව නිවාස ඒ තැන්වලම ඉදිවෙනවා. පැල්පත්වාසී ජනතාව කරගෙන ගිය රැකියා කටයුතු ඒ ආකාරයෙන්ම කරගෙන යාමට ඔවුන්ට අවස්ථාව සැළසෙනවා. එය කොළඹ ජනතාවගේ භාග්‍යයක්. ඒ සඳහා සහයෝගය දෙමින් කොළඹ නගරය සුන්දර නගරයක් කරන බවද මුසම්මිල් මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n1110187</link>
    <topic>තලවාකැලේ ආහාර විෂ වීමේ සිද්ධිය</topic>
    <author>චන්ද්‍රිකා පෙරේරා, අසේල කුරුළුවංශ සහ හැටන් සමූහ</author>
    <content>ලෝක ළමා දිනය නිමිත්තෙන් පැවති උත්සවයකදී සිසු දරුවන් ඇතුළු 580කු ආහාර විෂ වී රෝහල්ගත කිරීමේ සිද්ධිය සම්බන්ධයෙන් විදුහල්පතිවරුන් දෙදෙනකු ඇතුළු පස් දෙනකු තලවාකැලේ පොලිසිය මගින් අත්අඩංගුවට ගනු ලැබ තිබේ.උත්සවය සංවිධානය කළ රාජ්‍ය නොවන සංවිධානයේ නිලධාරීන් දෙදෙනෙකු හා ආහාර පාර්සල් සැපයීමේ කොන්ත්‍රාත්තුව ලබාගත් පුද්ගලයාද පොලිසිය අත්අඩංගුවට ගෙන ඇත.තලවාකැලේ දෙමළ විදුහලේ හා ග්‍රේඩ් වෙස්ටන් දෙමළ විදුහලේ විදුහල්පතිවරුන් අත්අඩංගුවට ගත් බව පොලිසිය පවසයි. මෙම උත්සවයේදී දහවල් ආහාරය ලෙස බත් සමඟ බිත්තර හා සෝයා, පරිප්පු ලබා දී තිබූ බව පොලිස් පරීක්ෂණ මගින් අනාවරණය වී තිබේ.මෙම ආහාර ලබාගැනීමෙන් පසු ළමයින්ට වමනය, පාචනය, ක්ලාන්තය යන රෝග ලක්ෂණ මතුව ඇති අතර ආහාර සාම්පල රජයේ රස පරීක්ෂක වෙත යොමු කර ඇත.මෙම උත්සවය නිසි අවසර ලබාගැනීමකින් තොරව පවත්වා ඇති බැවින් ඒ පිළිබඳ විශේෂ පරීක්ෂණයක් පවත්වන බවද නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා පවසයි.සිද්ධියෙන් පසු ළිඳුල, කොටගල, දික්ඔය, නුවරඑළිය, නාවලපිටිය, බගවන්තලාව, වටවල රෝහල්වලට රෝගීන් ඇතුළු කැර තිබේ.තලවාකැලේ දෙමළ විදුහල, ග්‍රේස්වෙස්ටන් දෙමළ විදුහල හා බෙසාහිල් දෙමළ විදුහල තුළ මෙම උත්සවය එකම අවස්ථාවේ පවත්වා ඇත.රෝගී ළමයින් හා වැඩිහිටියන් අතරින් හැට දෙනකු පමණ ඊයේ (17) පෙරවරුව වන විට රෝහල්වල නේවාසිකව ප්‍රතිකාර ලබමින් සිටි අතර මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ මෙහෙයවීමෙන් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n1110188</link>
    <topic>‘දුමින්දට දැන් ඝන ආහාර දෙනවා’</topic>
    <author>සන්ධ්‍යා කරුණාරත්න</author>
    <content>පාර්ලිමේන්තු මන්ත්‍රී දුමින්ද සිල්වා මහතාට ක්‍රමක්‍රමයෙන් ඝන ආහාර ලබාදීමට වෛද්‍යවරු තීරණය කරති.ඒ අනුව යෝගට් එකක් ඔහුගේ ආහාරයට ලබාදීමත් ඔහුට සවිකර තිබූ කෘත්‍රිම ශ්වසන යන්ත්‍රය ඇතුළු යන්ත්‍ර ඉවත් කිරීමටත් වෛද්‍ය කණ්ඩායම කටයුතු කළ බව ශ්‍රී ජයවර්ධනපුර රෝහලේ අධ්‍යක්ෂ වෛද්‍ය ශවින්ද්‍ර ගමගේ මහතා පවසයි.මීට අමතරව පුද්ගලයින් හඳුනාගැනීමේත්, වෛද්‍යවරුන් නඟන කුඩා ප්‍රශ්නවලට ප්‍රතිචාර දැක්වීමේත් හැකියාව මන්ත්‍රීවරයාට ලැබී ඇත.දැඩි සත්කාර ඒකකයේ ප්‍රතිකාර ලබමින් සිටින මන්ත්‍රීවරයාට වැඩිදුර ප්‍රතිකාර ලබාදීම සඳහා විදේශ රටකට ගෙනයාමට තරම් සුදුසු සෞඛ්‍ය තත්ත්වයක් තවමත් නොමැති බවද හෙතෙම පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n1110189</link>
    <topic>රු.මිලියන 116ක මුදල්-රන් සමඟඅමෙරිකානු මව-පුතු කොටුවෙති</topic>
    <author>සුභාෂිනි සේනානායක</author>
    <content>ගමන් මලු තුළ සඟවා රුපියල් මිලියන 116 ක විදේශ මුදල් සහ රන් මෙරටින් රැගෙන යාමට තැත් කළ ඇමෙරිකන් ජාතිකයන් දෙදෙනකු පෙරේදා (16) රාත්‍රී කටුනායක බණ්ඩාරනායක ජාත්‍යන්තර ගුවන් තොටුපළේදී ශ්‍රී ලංකා රේගු අත්අඩංගුවට පත් විය.ක්වාලාලාම්පූර් බලා පිටත්වීමට සිටි ඇමෙරිකන් ජාතික මවක සහ පුතු මෙසේ අත්අඩංගුවට ගත්බව රේගු ආරංචි මාර්ග සඳහන් කරයි.රේගුවට ප්‍රකාශ නොකර රැගෙන යාමට තැත් කළ රුපියල් මිලියන 116 න් රුපියල් ලක්‍ෂ 26 ක විදේශ මුදල් වූ අතර රන් බිස්කට්, කාසි, සහ ආභරණ තොගයක් ද මෙලෙස අත්අඩංගුවට ගෙන තිබේ. ගුවන්යානයට නැඟීමට සිටි මෙම මගීන් දෙදෙනා පිළිබඳ සැක සිතී පරීක්‍ෂා කිරීමේදී ඔවුන්ගේ ගමන් මලු වල සඟවා තිබූ මෙම භාණ්ඩ රේගු භාරයට ගෙන තිබේ. මොවුන් සතුව රනින් නිමකළ ඉතාමත් වටිනා ඉබ්බෙකු තිබී ඇති අතර, යුරෝ, ඇමරිකානු ඩොලර් ඇතුළු විදේශ මුදල් ඒකක ගණනාවක්ද අත්අඩංගුවට ගෙන තිබේ. මේ පිළිබඳ වැඩිදුර පරීක්‍ෂණ ශ්‍රී ලංකා රේගුව සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n11101810</link>
    <topic>අල්ලස් ගත්විදුහල්පති දැලේ</topic>
    <author>විජයානි එදිරිසිංහ</author>
    <content>මාලඹේ පිරිමි ආදර්ශ විද්‍යාලයේ විදුහල්පතිවරයා රුපියල් හැත්තෑදහසක අල්ලසක් ලබා ගැනීමේ දී අල්ලස් නිලධාරීන් විසින් අත්අඩංගුවට ගෙන තිබේ.කඩුවෙල ප්‍රදේශයේ පුද්ගලයකු ගේ නිවුන් දරුවන් දෙදෙනා තුන් වෙනි වසරට ඇතුළත් කිරීමට ගිය අවස්ථාවේ මෙම අල්ලස ලබාගෙන ඇත්තේ එම පළාතේම මුද්‍රණාලයක් හරහා ය.පාසලේ මුද්‍රණ කටයුත්තක් සඳහා එම මුදල වැය වූ බව පවසා මුද්‍රණාලයට එම මුදල ගෙවා රිසිට් එකක් ලබාගෙන ඉදිරිපත් කරන ලෙස විදුහල්පතිවරයා දරුවන්ගේ පියාට දැනුම් දී තිබේ.එම ගනුදෙනුව සිදුවී රිසිට් පත විදුහල්පතිවරයාට ඉදිරිපත් කරන අවස්ථාවේම ඔහු අත්අඩංගුවට ගෙන ඇත්තේ පසුගියදා (14) පස්වරුවේ ය.මොහු පාසල් මුද්‍රණ කටයුත්තක් යැයි පවසා ඇතත් එය ව්‍යාජ එකක් වන අතර මොහු මීට පෙරද පාසලට සිසුන් ඇතුළත් කිරීමේ දී අල්ලස් ලබාගෙන ඇත්තේ මෙම මුද්‍රණාලය හරහා යැයි සැක කෙරේ.සැකකාර විදුහල්පතිවරයා කොළඹ අලුත්කඩේ මහේස්ත්‍රාත් වෙත ඉදිරිපත් කිරීමෙන් අනතුරුව ඊයේ (17) දක්වා රිමාන්ඩ් ගත කෙරුණි. මෙසේ අත්අඩංගුවට ගෙන රිමාන්ඩ් බාරයට පත්වූයේ මාලබේ පිරිමි ආදර්ශ විද්‍යාලයේ විදුහල්පති නන්දසේන ජාසින් පතිරණ යන අයයි.අල්ලස් හෝ දූෂණ විමර්ශන කොමිසමේ වැටලීම් අංශයේ නිලධාරීහු වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n11101811</link>
    <topic>‘රැග් කළොත්අපට කියන්න’</topic>
    <author>සමන්මලී ප්‍රියශාන්ති</author>
    <content>විශ්ව විද්‍යාලවල නවකවද සිද්ධීන්ට සම්බන්ධ හෝඩුවාවන් ඇතොත් වහාම විශ්වවිද්‍යාල ප්‍රතිපාදන කොමිසන් සභාවට දන්වන්නැයි ඉල්ලීමක් කෙරේ. විශ්වවිද්‍යාලවලට ඇතුළත්ව සිටින සිසුන්ට හෝ ඒ සිසුන්ගේ මව්පියන්ට හෝ විශ්වවිද්‍යාල ජ්‍යෙෂ්ඨ සිසුන්ට වුව ද නවකවදය සම්බන්ධ තොරතුරු ලැබේ නම් ඒ පිළිබඳව කඩිනමින් කොමිසන් සභාව දැනුවත් කළ යුතු බව එහි සභාපති මහාචාර්ය ගාමිණී සමරනායක මහතා පවසයි. විශ්වවිද්‍යාල සියයට 95කම මේ වන විට නවක සිසුන් වෙනුවෙන් අධ්‍යයන කටයුතු ආරම්භ කර ඇති බව පවසන සභාපතිවරයා නවකවද සිද්ධියක් පිළිබඳ තොරතුරු ලැබී ඇත්තේ නැඟෙනහිර විශ්වවිද්‍යාලයෙන් පමණක් බව ද කීවේය.මේ වසරේ සිට සියලු විශ්වවිද්‍යාලවල අධ්‍යයන කටයුතු ඔක්තෝම්බර් මාසයේ දී ආරම්භ කිරීමට උසස් අධ්‍යාපන අමාත්‍යාංශය පියවර ගත් අතර, එම උත්සාහය අතිශය සාර්ථකවීම සතුටට කරුණක් බවත්, හෙතෙම ප්‍රකාශ කළේය.1987, 88, හා 89 වසරවල ජනතා විමුක්ති පෙරමුණේ කැරැල්ල හේතුවෙන් සිසුන් බඳවා ගැනීමේදී සියලු විශ්වවිද්‍යාලවල වසර දෙකක කාල පරතරයක් ඇතිවූ බවත්, එම පරතරය හේතුවෙන් වසරේ විවිධ කාලසීමාවන්වල විශ්ව විද්‍යාල ආරම්භ කිරීමට පියවර ගෙන තිබූ බවත් ඒ මහතා පැවැසීය.උසස් අධ්‍යාපන ඇමැති එස්. බී. දිසානායක මහතාගේ තීරණයක් අනුව විශ්වවිද්‍යාල නැවත එකම මාසයකදී ආරම්භ කිරීමට ලැබුණු බව කී ඒ මහතා, මේ ක්‍රියා මාර්ගය කඩාකප්පල් කිරීමේ අරමුණෙන් නවකවදය යොදා ගන්නට ඉඩ ඇති බවත් කීවේය.මේ නිසා කල්පනාකාරීව කටයුතු කර නවකවද සිද්ධීන් ගැන තොරතුරු ඇතොත් කඩිනමින් විශ්වවිද්‍යාල ප්‍රතිපාදන කොමිසන් සභාවට දන්වන්නැයි හෙතෙම ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n11101812</link>
    <topic>රාජ්‍ය සාහිත්‍යඋළෙල මහව දී</topic>
    <author>ජීවනී පතිරණ</author>
    <content>සාහිත්‍ය ක්ෂේත්‍රයට කළ සේවය අගයමින් සාහිත්‍ය රත්න සම්මාන පිරිනැමීම මෙවර රාජ්‍ය සාහිත්‍ය සම්මාන උළෙලේදී සිදු කෙරේ.සාහිත්‍ය රත්න සම්මානය සමඟ රුපියල් 75000 ක් බැගින් වූ මුදල් ත්‍යාග තුනක් සිංහල දෙමළ හා ඉංග්‍රීසි ලේඛකයන්ට පිරිනැමීම ද මෙහිදී සිදු වෙයි.රාජ්‍ය සාහිත්‍ය සම්මාන උළෙල ලබන 28 දා පස්වරු 2 ට මහව විජයබා ජාතික පාසලේදී පැවැත්වීමට විධිවිධාන යොදා තිබේ.මෙවර සම්මාන පිරිනැමීම සඳහා 2010 වසරේ ප්‍රථම වරට මුද්‍රණය කරන ලද ග්‍රන්ථ 1001 ක් සලකා බලා, එමගින් හොඳම ග්‍රන්ථ තෝරාගැනීමට නියමිතය. මෙහිදී 2010 ජනවාරි 01 වැනි දින සිට දෙසැම්බර් 31 දක්වා මුද්‍රණය කළ සිංහල, දෙමළ හා ඉංගීසි මාධ්‍යයෙන් පළකරන ලද විශිෂ්ටතම නවකතා, කෙටිකතා, පද්‍ය නිර්මාණ, පරිවර්තන, ළමා සාහිත්‍ය හා විවිධ විෂයය ශාස්ත්‍රීය ආදී ග්‍රන්ථ සඳහා සම්මාන හා මුදල් ත්‍යාග පිරිනැමේ. හොඳම පිටකවර නිර්මාණය, හොඳම නිමාවෙන් යුතු ග්‍රන්ථය හා වැඩිම ග්‍රන්ථ සංඛ්‍යාවක් ප්‍රකාශිත ආයතනයට ද සම්මාන පිරිනැමීමට නියමිතය. සංස්කෘතික හා කලා කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය සාහිත්‍ය අනුමණ්ඩලය එක්ව සංවිධධානය කරන මේ සම්මාන උළෙල සඳහා සංස්කෘතික හා කලා කටයුතු ඇමැති ටී. බී. ඒකනායක, අධ්‍යාපන ඇමැති බන්දුල ගුණවර්ධන යන මහත්වරු ඇතුළු මැති ඇමැතිවරු රැසක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n11101813</link>
    <topic>පාර්ලිමේන්තුව අද රැස්වෙයි</topic>
    <author/>
    <content>2012 වර්ෂය සඳහා විසර්ජන පනත් කෙටුම්පත අද (18) පාර්ලිමේන්තුවට ඉදිරිපත් කෙරේ. ඉදිරි වර්ෂය සඳහා එක් එක් අමාත්‍යාංශ සඳහා මුදල් වෙන් කරන ආකාරය මෙම පනත් කෙටුම්පතේ ඇතුළත් වේ.අයවැය දෙවැනිවර කියවීම හෙවත් අයවැය කතාව නොවැම්බර් 21 වැනි දින ජනාධිපති මහින්ද රාජපක්ෂ මහතා සිදු කරයි. නොවැම්බර් 22 වැනි දින සිට 29 දින දක්වා දින 07 ක් එම විවාදය පැවැත්වේ. අයවැය තුන් වැනි වර කියවීම නොවැම්බර් 30 වැනි දින සිට දෙසැම්බර් 21 වැනි දින දක්වා පැවැත්වේ. අයවැය ඡන්ද විමසීම දෙසැම්බර් 21 වැනි දින සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=n11101814</link>
    <topic>තාවකාලික විවාහ සහතික</topic>
    <author/>
    <content>මෙක්සිකෝ අගනුවර විවාපත්වන්නන්ගෙන් අඩක පමණ පිරිසකගේ යුගදිවිය පළමු දෙවසරේදීම දික්කසාදයෙන් කෙළවර වීම හේතුකොටගෙන ඊට පිළියම් වශයෙන් අලුත යුගදිවියට එළඹෙන්නන්ට තාවකාලික විවාහ සහතික නිකුත් කිරීමට නගර බලධාරීන් ක්‍රියාකරගෙන යයි. සිවිල් නීති සංග්‍රහයට ගෙන එනු ලබන මෙම සංශෝධනය අනුව, යුගදිවිය ආරම්භයේදී ම නව යුවළට ඔවුන්ගේ යුගදිවියේ කාලසීමාව තීරණය කරගත හැකි අතර එහි අවම කාලසීමාව දෙවසරක් වන්නේ ය.මුළුමනින් ම දියමන්තියෙන් සැදුණේ යැයි සැලකෙන අසාමාන්‍ය ග්‍රහලෝකයක් පොළවෙන් ආලෝකවර්ෂ 4000ක් ඈතින් තාරකාවිද්‍යාඥයන් විසින් සොයාගෙන තිබේ.ඕස්ට්‍රේලියානු, බ්‍රිතාන්‍ය හා හවායින් තාරකාවිද්‍යාඥයන්ගේ දුරේක්ෂයන්ට අසූ වූ මෙම ග්‍රහලෝකය, නියුට්‍රෝන තාරකාවක් වටා සෑම පැය 2කුත් විනාඩි 10කට වරක් ගමන් කරයි.පිලිපීනයට පමණක් සීමා වූ ‘වඳුරු භක්ෂක රාජාලියා’ නම් ලෝකයේ විශාලම හා බලවත් පක්ෂි වර්ගය වඳවීගෙන යන සත්ව විශේෂයකි. දඩයක්කරුවන් හා වන විනාශය නිසා ඔවුන්ගේ සංඛ්‍යාව ක්‍රමයෙන් අඩුවන බව පැවසී තිබේ.පසුගිය මාසයේ දෙවසරක් වයසැති මේ රාජාලි ගැහැනු සතෙකු වෙඩි වැදී මියගොස් සිටිනු සොයාගෙන ඇත්තේ මින්ඩනාඕ දූපතේ වනගහනයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=r1110181</link>
    <topic>විජේදාස වෙරි මතින් මළ ගෙදර ගිහින්:මිනිය හඳුනාගන්න බැරිව අකරතැබ්බයක්</topic>
    <author>දොඩන්ගොඩ විශේෂදයා විජේරත්න</author>
    <content>දොඩන්ගොඩ ප්‍රදේශයේ පදිංචි රියැදුරකු ලෙස රැකියාව කරන තැනැත්තෙක් අධික ලෙස බීමත්ව කළුතර ප්‍රදේශයේ තම මිතුරකුගේ මවකගේ අවමංගල්‍යයකට සහභාගි විය.බමන මතින් අසිහියෙන් මෙන් හැසිරුණ විජේදාස ආවේ කොහිද? වෙන්නේ කුමක් ද? කියාවත් නිච්චියක් නැත. මචං මේ උඹේ අම්මද තාත්තද මැරිල ඉන්නේ මොහොතක් වට පිට බලමින් සිටි විජේදාස මිතුරාට කිට්ටුවී විමසීය.ඇයි උඹට මේ කවුද කියල අඳුනා ගන්න බැරි තරමට වෙරිද? මිතුරු ඇසීය. නැහැ මචං මට හරියට පේන්නේ නැතිව ගියා. ඒ නිසයි මම ඇහුවෙ විජේදාස ගේ පිළිතුර විය.උඹට මතක නැද්ද මම ඊයේ සවස උඹගෙ ගෙදරටම ගිහිල්ල කිව්වේ මගේ අම්මා මිය ගිය බව. අන්න ඒකනේ කියන්නේ මට ඒකත් මතක නැතිව ගියා.වට පිට බැලූ විජේදාස නැවත මළ සිරුර දෙස බලා ඇත්තම තමයි මේ උඹේ අම්මා තමයි යනුවෙන් පවසා වැනි වැනී ගොස් ගෙයි මිදුලේ තිබූ පුටුවකට බර දුන්නේ ය.මේ අවස්ථාවේ දේහයට අවසන් ගෞරව දැක්වීමට පැමිණ සිටි කිහිප දෙනෙක් ආයාසයෙන් සිනාව මැඩ ගනු පෙනුණි.ප්‍රදේශයේ බොහෝ දෙනෙක් ඔහු දුටු විට මචං මෙ උඹේ අම්මද තාත්ත ද මැරිල ඉන්නේ? යනුවෙන් විමසීමට පුරුද්දක් කර ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=r1110182</link>
    <topic>හොරණ - මිල්ලනිය මාර්ගයේගමනාගමනය අති දුෂ්කරයි</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ, සිදුරන්ගලවත්ත හරහා මිල්ලණිය දක්වා දිවෙන ප්‍රධාන මාර්ගයේ වළ හෑරී ගමන් කළ නොහැකි තරමට අබලන් වී ඇත.මේ නිසා මෙහි අවට ප්‍රදේශවල ජීවත්වන පොදු ජනතාව ඉමහත් අපහසුවට පත්ව සිටිති. වසර ගණනකින් මේ ප්‍රධාන මාර්ගය නිසි සංවර්ධනයකට ලක් කර නොමැත.හොරණ පොකුණුවිට, වැලිකල තිබ්බොටුගොඩ, තලාව, ලෙනවර, හල්තොට මාදම්පේ , කැන්නන්තුඩාව, රන්මිණික, මිල්ලනිය ආදී ගම් රැසක ජනතාව මෙම ප්‍රධාන මාර්ගයෙන් එදිනෙදා ගමන් කරති.පසුගිය දින කීපයේ අධික වාර්ෂාව හේතුකොටගෙන මේ මාර්ගය වතුරෙන් යට වී තිබීම හේතුවෙන් මේ මාර්ගයේ ප්‍රවාහනයට බස්රථය ද නැවතී තිබුණි. මේ පිළිබඳව රජයේ අවධානය යොමු කරවන ලෙසට ප්‍රදේශවාසීහු ඉල්ලා සිටිති.මේ පිළිබඳ අදහස් දැක්වූ හල්තොට ලෙනවර රජමහා විහාරාධිපති හිඳුරන්ගල සෝරත හිමිමෙම ප්‍රදේශයේ කොළඹ රත්නපුර අවිස්සාවේල්ල ආදි ප්‍රදේශවලට කෙටි විකල්ප මාර්ගයක් ලෙසද මේ මාර්ගය ප්‍රයෝජනයට ගන්නවා. එහෙත් අද මෙම මාර්ගය නසි පරිදි සකස් කර නැති බැවින්, මහජනතාවට මහත් දුෂ්කරතා පැමිණ තිබෙනවා. මෙහි ගමන් කරනු ලබන පෞද්ගලික බස්රථය පවා සතියේ දින බොහොමයක ගමන් කිරීමට නොහැකිව ගරාජවල සිරගත කිරීමට සිදු වෙලා. මේ පිළිබඳව වගකිව යුත්තන්ගේ අවධානය යොමු කරවන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=r1110183</link>
    <topic>මේ අසරණ පවුලට පිහිට වෙන්න</topic>
    <author>ගම්පහ සංචාරක - නිමල් ජයසිංහ</author>
    <content>මගේ පුත්‍රයා හමුදා සේවයේ යෙදී සිටියදී 1998.04.04 අලිමංකඩ දී මිය ගියා. පුතා වෙනුවෙන් විශ්‍රාම වැටුපක් ලැබෙනවා. මාහට ස්ථිර රැකියාවක් නොමැති අතර බිරිය ද අසරණව ඔත්පලව සිටී.දැනට ජා-ඇළ ප්‍රදේශයේ කුලි ගෙයක ජීවත්වන අප දැනට රැකෙන්නේද, පුතා නමින් ලැබෙන විශ්‍රාම වැටුපෙනි. තවත් රැකියා නැති දරුවන් දෙදෙනකුද සිටින අප පවුලට රණවිරු සේවා අධිකාරිය මඟින් හෝ ඉඩම් කැබැල්ලක් මා වෙත ලබාදීමට ක්‍රියාකරන මෙන් ඉල්ලා සිටිනවා. ත්‍යාගවන්ත පුද්ගලයකුගෙන් හෝ එවැනි ප්‍රදානයක් අපේක්‍ෂා කරනවා. මගේ ලිපිනය පී. ජී. කරුණාසේන 110 බී. නිවන්දම - ජා-ඇළ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=r1110184</link>
    <topic>විදුලිබල මණ්ඩලය යැයි පවසමින්</topic>
    <author>දොඩන්ගොඩ විශේෂදයා විජේරත්න</author>
    <content>ලංකා විදුලිබල මණ්ඩලයේ නියෝජිතයන් යැයි පවසමින් නිවෙස් කරා පැමිණෙන පුද්ගලයන් නිවෙසේ විදුලිබිල පරීක්ෂා කර විදුලිය අඩුවෙන් පරිහරණය කිරීම සඳහා තත්ත්වයෙන් ඉහළ වගකීම් සහිත විදුලි බුබුළු විදුලිබල මණ්ඩලයෙන් ලබාදෙන බව ප්‍රකාශ කර බාල වර්ගයේ සී.එෆ්.එල්. විදුලි බල්බ් අලෙවිකරන ජාවාරම්කරුවන් පිරිසක් මේ දිනවල කළුතර දිස්ත්‍රික්කයේ සැරිසරන බව ප්‍රදේශ කීපයකින්ම වාර්තාව වී ඇතැයි පොලිසිය කියයි. පසුගිය දිනක දොඩන්ගොඩ ප්‍රදේශයේ නිවාසවල බාල වර්ගයේ සී.එෆ්.එල්. බල්බ් ලබාදී මුදල් රැගෙන ගිය පුද්ගලයකු පිළිබඳව දොන්ගොඩ පොලිසියට පැමිණිලි කර ඇත.විදුලි බිල පරීක්ෂා කර තත්ත්වයෙන් ඉහළ වගකීම් සහිත විදුලි බුබුළු බව ප්‍රකාශ කර ඉතා ඉහළ මිලක් අයකරගෙන දී තිබූ විදුලි බල්බ් පරීක්ෂා කිරීමේදී ඒවා අක්‍රිය තත්ත්වයේ ඒවා බවත් පදික වේදිකාවේ ඉතා අඩු මිලකට විකුණන සී.එෆ්.එල්. බල්බ් මෙසේ ඉහළ මිලට අලෙවි කරන බවද හෙළිව ඇත.වෙළෙඳුන් ලබාදී ඇති දුරකථන අංක ව්‍යාජ ඒවා වන අතර ලිපිනයන්ද ව්‍යාජ ඒවාය. ඔහු පැමිණි යතුරු පැදියේ අංකය දොන්ගොඩ පොලිසියට ලබාදී ඇත.මේ පිළිබඳ විදුලිබල මණ්ඩලයෙන් විමසූ විට ඔවුන් කියා සිටියේ ප්‍රාදේශීය වශයෙන් එසේ පුද්ගලයන් පත්කර නැති බවය. මෙවැනි කූඨ පුද්ගලයන්ගෙන් ප්‍රවේශම් වන්නැයි පොලිසිය ජනතාවගෙන් ඉල්ලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=r1110185</link>
    <topic>අරක්කු යැයි සිතාවැරදීමකින්මැසි තෙල් බීලා</topic>
    <author>උතුරු කොළඹ සමූහ – ඒ. මදුරවීරන්</author>
    <content>නිතර මත්පැන් පානය කිරීමට පුරුදුව සිටි තැනැත්තකු වෙරිමතින් සිටි අවස්ථාවේදී අරක්කු යැයි සිතා වැරැදීමකින් මැසිතෙල් පානය කර මරණයට පත්වීමේ සිද්ධියක් කොළඹ ජාතික මහ රෝහලෙන් වාර්තාවෙයි.47 හැවිරිදි විවාහකයකු වූ මොහුට දූ දරුවන් තිදෙනකුගේ පියෙකි. ඉන් දෙදෙනකු ඔහු ළඟද එක් අයකු බිරියගේ මව ළඟද ජීවත්විය. සිව් වසරකට ඉහතදී බිරියගෙන් වෙන්ව ඔහු හුදකලා ජීවිතයක් ගත කර තිබේ.කොළඹ පෞද්ගලික ආයතනයක කාර්යාල කාර්යසහයකයකු ලෙස සේවය කළ ඔහු නිතරම මත්පැන් පානය කිරීමට පුරුදුව සිට තිබේ. බීමත්කම අත්හරින ලෙස දරුවන් හා ඥාතීන් කළ අවවාද කිසිවක් ඔහු පිළිගත්තේ නැත.සමහර අවස්ථාවල්වලදී ඔහු අරක්කු ගෙදරට ගෙනැවිත් තබා ගෙන බීමට පුරුදුව සිට ඇත. එදින අධික ලෙස වෙරිමතින් ගෙදර පැමිණි ඔහු “මට බඩගිනියි” යැයි දියණියට පවසා තිබේ. ඔහුට බත් බෙදා දුන් ඇය සාලයට වී පොතක් කියවමින් සිටියාය.කුස්සියට ගොස් ටික වේලාවකින් පිටතට පැමිණි ඔහු, “අරක්කු කියල මට මැසිතෙල් පෙවුණා දුවේ” යැයි කෑ ගසන්න පටන් ගත්තා. දියණිය දුව ගොස් කුස්සියේ රාක්කය බැලුවා.එහි තිබූ මැසිතෙල් බෝතලයේ කාලක් පමණ හිස්වී තිබෙනු එවෙලෙහි දියණිය දැක්කා.ඇය වහාම ඔහු කුලී රථයකින් රෝහලට රැගෙන ගියා.එහිදී ඔහු මිය ගියා. ගෙවත්තේ මල් පැළවලට ඉසීම සඳහා ගෙනවිත් තිබූ මැසිතෙල් බෝතලය සහ අරක්කු බෝතලය යන දෙකම එක ළඟයි තිබ්බේ.මේ පිළිබඳ මරණ පරීක්‍ෂණය කොළඹ නාගරික හදිසි මරණ එඩ්වඩ් අහංගම මහතා විසින් පවත්වනු ලැබුවා. එහිදී මෙය හදිසි අනතුරු මරණයක් බවට තීන්දු වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=s1110181</link>
    <topic>අරාබි කාන්තාරයේදී ශ්‍රී ලංකාව ‘ඉඩෝරය’ට ජය පැන් පතයි</topic>
    <author>වර්නන් ගුණසේකර</author>
    <content>කලක සිට ටෙස්ට් ජයග්‍රහණයක් වාර්තා කිරීමට නොහැකි වූ ‘ඉඩෝරය’ එක්සත් අරාබි එමීර් රාජ්‍යයේදී නිමා කිරීමේ ඒකායන අරමුණ පෙරදැරි කර ගෙන ශ්‍රී ලංකා ක්‍රිකට් කණ්ඩායම අද අබුඩාබි හිදී පාකිස්තානයට එරෙහිව පළමු ටෙස්ට් තරගය ආරම්භ කරයි.ශ්‍රී ලංකාව ඔවුන් සහභාගි වූ පසුගිය ටෙස්ට් තරග එකොළහේදී ම ජයග්‍රහණයක් අත්කර ගෙන නැත. කෙසේ වෙතත්, එම තරග අතුරින් ශ්‍රී ලංකාව පරාජය වී ඇත්තේ තරග දෙකකින් පමණි. අනෙක් තරග නවය ම අවසන් වී ඇත්තේ ජය පැරදුමින් තොරව ය.මෙය ‘නරක’ වාර්තාවක් නොවන බව නායක තිලකරත්න ඩිල්ෂාන්ගේ කල්පනාවයි. “අපි ඒ තරග දෙක පැරදුනේ එංගලන්තය හා ඔස්ට්‍රේලියාව යන දක්ෂ කණ්ඩායම් දෙකකටයි. එංගලන්තයට එරෙහිව කාඩිෆ්හි පැවති තරගය පැරදුනේ දුර්වල පිතිකරණය නිසායි. ගාල්ලේදී ඔස්ට්‍රේලියාවට එරෙහිව ලත් අනෙක් පරාජයේදී කාසියේ වාසිය ප්‍රධාන සාධකයක් වුණා. අනෙක් තරගවල අපේ ක්‍රීඩාව දෙස ආපසු හැරී බලන විට ඒ ගැන මම සෑහීමකට පත්ව සිටිනවා” යන්න ඩිල්ෂාන්ගේ මතය වී තිබේ.ශ්‍රී ලංකා ක්‍රිකට් කණ්ඩායම මෙතෙක් එක්සත් අරාබි එමීර් රාජ්‍යයේදී ටෙස්ට් ක්‍රීඩා කර නැත. “නමුත් පාකිස්තානය එහෙ ටෙස්ට් ක්‍රීඩා කරන වීඩියෝ පට අප දැක තියෙනවා. අවුරුද්දේ මේ කාලයේ එහෙ ටෙස්ට් තරගමාලාවක් ක්‍රීඩා කිරීමේදී දේශගුණික හෝ තණතිල්ලේ තත්ත්වයන් ගැන මා දන්නේ නැහැ” යනුවෙන් ඩිල්ෂාන් ශ්‍රී ලංකා කණ්ඩායම එක්සත් අරාබි එමීර් රාජ්‍යය බලා දිවයිනෙන් පිටත්ව යාමට පෙර පවසා සිටියේය.මෙය ශ්‍රී ලංකා ක්‍රිකට් කණ්ඩායමේ නව පුහුණුකරු ලෙසින් ජෙෆ් මාෂ්ගේ පළමු ටෙස්ට් තරගය වෙයි. 2011 ලෝක කුසලාන තරගාවලිය අවසානයේ කුමාර් සංගක්කාරගෙන් නායකත්වය ලබා ගැනීමෙන් පසුව ඩිල්ෂාන්ගේ තෙවැනි ශ්‍රී ලංකා පුහුණුකරු බවට හිටපු ඔස්ට්‍රේලියානු ක්‍රීඩක මාෂ් පත්ව සිටී.තවත් හිටපු ඔස්ට්‍රේලියානු ක්‍රීඩකයකු වන ස්ටුවර්ට් ලෝ පුහුණුකරු යටතේ එංගලන්ත සංචාරයේදී ප්‍රථම වතාවට ශ්‍රී ලංකා ක්‍රිකට් කණ්ඩායමට නායකත්වය දුන් ඩිල්ෂාන් අනතුරුව දිවයිනට පැමිණි ඔස්ට්‍රේලියානු කණ්ඩායමට එරෙහිව ශ්‍රී ලංකාව මෙහෙයවූයේ ඛ්ඹ්ටපු ශ්‍රී ලංකා ක්‍රීඩක රුමේෂ් රත්නායක පුහුණුකරු යටතේය.“එක පුහුණුකරුවෙක් සමග දීර්ඝ කාලීන සැලසුමක් ගැන කණ්ඩායම වෙනුවෙන් සාකච්ඡා කරන්න මට කවදාවත් අවස්ථාවක් ලැබුනේ නැහැ” යැයි ඩිල්ෂාන් කියා තිබේ.ශ්‍රී ලංකා ක්‍රිකට් සමග දෙවසරක කොන්ත්‍රාත්තුවක් අස්සන් කර ඇති, ක්‍රීඩකයෙක් මෙන්ම පුහුණුකරුවකු ලෙසින්ද බොහෝ දෙනාගේ ගෞරවයට පාත්‍රව සිටින ජෙෆ් මාෂ් සමග හොඳ සබඳතාවක් ගොඩනගා ගෙන ශ්‍රී ලංකා ක්‍රිකට් ක්‍රීඩාව ඉදිරියට ගෙන යාමට හැකි වනු ඇතැයි ඩිල්ෂාන් අපේක්ෂා කරයි.ශ්‍රී ලංකාව අවසන් වතාවට ටෙස්ට් ජයග්‍රහණයක් වාර්තා කළේ ඉන්දියාවට එරෙහිව ගාල්ලේදී 2010 වසරේදීය. එය මුත්තයියා මුරලිදරන් ලෝක පූජිත දඟ පන්දු යවන්නාගේ අවසාන ටෙස්ට් තරගයද විය. “පසුගිය විසි වසරක් තිස්සේම අපි අපේ සාර්ථකත්වය සඳහා යැපුනේ මුරලිදරන්ගෙනුයි. මුරලි එක ඉනිමකදී කඩුලු හයක් අටක් ලබා ගත හැකි ක්‍රීඩ්රයෙක්.ඔහු වගේ එක දිගට එවැනි දස්කමක් කළ හැකි තවත් කෙනෙක් සොයා ගන්න අපට තවමත් බැරිවෙලා තියෙනවා. දඟ පන්දු යැවීමේ අංශයෙන් ඉතා උසස් මට්ටමේ පන්දු යවන්නෙක් හැටියට ඔප්පු කරලා තියෙන්නේ රංගන හේරත් පමණයි.ශ්‍රී ලංකාව ටෙස්ට් තරග ජය ගැනීමට බලාපොරොත්තු වන්නේ නම් අනෙක් දඟ පන්දු යවන්නන්ගේද සහයෝගය අවශ්‍ය බව පවසන නායක තිලකරත්න ඩිල්ෂාන්, “අපේ සාර්ථකත්වයේ අනාගතය රැඳී ඇත්තේ අපේ වේග පන්දු යවන්නන් මතයි” අවධාරණය කරයි.ශ්‍රී ලංකාව හා පාකිස්තානය අතර අබුඩාබි හිදී අද ආරම්භ වන්නේ දෙපිළ අතර 38 වැනි ටෙස්ට් ක්‍රිකට් තරගයයි. මෙතෙක් පැවැති තරග 37න් පාකිස්තානය තරග 15ක්ද ශ්‍රී ලංකාව තරග 9ක්ද ජය ගෙන තිබේ.තරග 13ක් ජය පැරදුමින් තොරව කෙළවර වී තිබේ. ශ්‍රී ලංකාව හා පාකිස්තානය අතර මීට පෙර අවසන් වතාවට පැවැති ටෙස්ට් තරගමාලාවේ ජයග්‍රාහකයින් වූයේ ශ්‍රී ලංකාවයි.තරග තුනකින් සමන්විතව ශ්‍රී ලංකාවේ පැවැති එම තරගමාලාව තරග 2 – 0කින් ජයග්‍රහණය කිරීමට ශ්‍රී ලංකා කණ්ඩායම සමත් විය.ශ්‍රී ලංකාව-තිලකරත්න ඩිල්ෂාන් (නායක), ඇන්ජලෝ මැතිව්ස්, තරංග පරණවිතාන, ලහිරු තිරිමාන්න, කුමාර් සංගක්කාර, මහේල ජයවර්ධන, මහේල ජයවර්ධන, ප්‍රසන්න ජයවර්ධන, දිනේෂ් චන්දිමාල්, රංගන හේරත්, සුරාජ් රන්දිව්, චානක වෙලගෙදර, සුරංග ලක්මාල්, කෝසල කුලසේකර, ධම්මික ප්‍රසාද්, නුවන් ප්‍රදීප්, කෞශල් සිල්වා.පාකිස්තානය- මිස්බා උල් හක් (නායක), මොහමඩ් හෆීස්, ටව්ෆීක් උමාර්, ඉම්රාන් ෆර්හත්, අසාර් අලි, යූනුස් ඛාන්, අසාඩ් ෂෆික්, අද්නන් අක්මාල් (කඩුලු රකින්නා), ෂොයිබ් මලික්, සයීඩ් අජ්මාල්, අබ්දුර් රෙහමාන්, අයිසාස් චීමා, වහාබ් රයිස්, උමාර් ගුල්, ජුනයිඩ් ඛාන්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=s1110182</link>
    <topic>දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැති සමස්ත ලංකා රගර් සැණකෙළිය</topic>
    <author>ඡායාරූපය - සුදත් සිල්වා</author>
    <content>දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැති සමස්ත ලංකා රගර් සැණකෙළියට සහභාගි වූ දරුවෙකුට ජනාධිපතිවරයා විසින් සහතික පත්‍රයක් ප්‍රදානය කරනු ලැබූ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=s1110183</link>
    <topic>මිනි රගර් සැණකෙළියට කණ්ඩායම් 327ක්</topic>
    <author/>
    <content>ශ්‍රී ලංකා රගර් සංගමය, ක්‍රීඩා අමාත්‍යාංශය සහ අධ්‍යාපන අමාත්‍යාංශය එක්ව සංවිධානය කළ සමස්ත ලංකා මිනි රගර් සැණකෙළිය පසුගියදා හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්විණි.මෙහිදී සියලුම පළාත් නියෝජනය කරමින් පාසල් 160 ක කණ්ඩායම් 327 ක් තරගාවලියට සහභාගි විය. අවුරුදු 12 න් පහළ ක්‍රීඩක ක්‍රීඩිකාවන් 3270 දෙනකු තරග වැදුනු මේ මිනි රගර් සැණකෙළියට සහභාගි වූ තරග විනිසුරුවන් ප්‍රමාණය 60 ක් විය. ශ්‍රී ලංකා ක්‍රීඩා ඉතිහාසයේ වැඩිම ක්‍රීඩක ක්‍රීඩිකාවන් සංඛ්‍යාවක් රගර් ක්‍රීඩාවේ යෙදුණු පළමු අවස්ථාව ද මෙය වේ.රගර් සැණකෙළියට සහභාගි වූ කුඩා දරු දැරියන්ට සුභ පැතීමට හා තිළිණ ප්‍රදානය කිරීමට ජනාධිපති මහින්ද රාජපක්ෂ මහතා ද එක්වීම සුවිශේෂ සිදුවීමක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=s1110184</link>
    <topic>හිටපු හෙවිවේට් සූරයා ක්‍රීඩාවෙන් සමුගනියි</topic>
    <author>ලන්ඩනය (ඒ.එෆ්.පී)</author>
    <content>ලෝක බොක්සිං පිටියේ හිටපු හෙවිවේට් සූර ඩේවිඩ් හායේ ක්‍රීඩාවෙන් සමුගත්තේය.සිය 31වැනි උපන් දිනය සමරමින් පසුගියදා මේ බව ඔහු නිවේදනය කළ අතර මේ සතියේ කල් ඉකුත් වන ඔහුගේ බොක්සිං බලපත්‍රය ද අලුත් නොකිරීමට තීරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=s1110185</link>
    <topic>දකුණු අපි‍්‍රකානුවෝ විස්සයි 20තරගාවලිය සමකර ගනිති</topic>
    <author>ජොහැනස්බර්ග් (ඒ.එෆ්.පී.)</author>
    <content>දකුණු අපි‍්‍රකානු පිලේ අග පෙළ පිතිකරුවන් වන වේන් පානෙල් සහ රස්ටි තෙරොන්ගේ විශිෂ්ට පිතිහරඹය හේතුවෙන් ඔස්ට්‍රේලියාව සමඟ වොන්ඩර්ස් පිටියේ පැවැති දෙවැනි විස්සයි 20 තරගයෙන් කඩුලු 3 ක ජයක් අත්කර ගනිමින් 1 -1 ක් ලෙස තරගාවලිය සමකර ගැනීමට දකුණු අපි‍්‍රකාව සමත් විය.පානෙල් නොදැවී ලකුණු 29 ක් සහ තෙරොන් නොදැවී ලකුණු 31 ක් රැස් කරමින් 8 වැනි කඩුල්ලට ලකුණු 64 ක නොබිඳුනු සම්බන්ධතාවයක් ද ගොඩ නැගූහ.පළමුව පන්දුවට පහර දුන් ඔස්ට්‍රේලියාව වෙනුවෙන් විශිෂ්ට පිතිහරඹයක නිරත වූ මිචෙල් මාෂ් හයේ පහර 4 ක් සමඟ ලකුණු 36 ක් රැස් කළේ ය. සිය මංගල ජාත්‍යන්තර තරගයට සහභාගි වූ 19 හැවිරිදි මිචෙල් කණ්ඩායමේ මුල් පෙළ පිතිකරු ෂෝන් මාෂ් ගේ බාල සොයුරා වේ. නායක කැමරොන් වයිටි ලකුණු 39 ක් ලබා ගත්තේ ය.ඔස්ට්‍රේලියාව - 147/8 (ඕවර 20) කැමරොන් වයිට් 39 , මිචෙල් මාෂ් 36 , ෂෝන් මාෂ් 26 (ලොන්වාබෝ සොට්සෝබේ 11/2) , මෝර්නි මෝර්කල් 37/2 රස්ටි තෙරොන් 28/2දකුණු අපි‍්‍රකාව - 148 /7 (ඕවර 19.1) ජොහැන් බෝතා 34, රස්ටි තෙරොන් නොදැවී 31, වේන් පානෙල් නොදැවී 29 (ජේම්ස් පැටින්සන් 17/2 , පැට් කමින්ස් 26/2).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=s1110186</link>
    <topic>හේරත්ගේ දඟකැවීමටබලඇණියේම සහය ඕනෑ</topic>
    <author>අබුඩාබි (ඒ.එෆ්.පී.)</author>
    <content>අද ඇරැඹෙන පළමු ටෙස්ට් තරගයේදී පාකිස්තානය මෙල්ල කිරීම සඳහා වමත් දඟ පන්දු යවන රංගන හේරත් ට තම පන්දු යවන්නන් උපකාර කරනු ඇතැයි ශ්‍රී ලංකා ක්‍රිකට් නායක තිලකරත්න ඩිල්ෂාන් බලාපොරොත්තු වෙයි.පාකිස්තානයට එරෙහිව හේරත්ගේ තිබෙන හොඳ වාර්තාව ඔහු මෙවරද එලෙසම තබා ගනු ඇතැයි ශ්‍රී ලංකාව අපේක්ෂා කරයි. 2009 වසරේදී පාකිස්තානයට එරෙහිව ශ්‍රී ලංකාව තරගමාලා ජයග්‍රහණයක් කරා ගෙන යමින් ටෙස්ට් තරග තුනකදී කඩුලු 15ක්ද, 2004 වසරේ සමව අවසන් වූ ද්විත්ව ටෙස්ට් තරගමාලාවේදී කඩුලු 11ක්ද හේරත් ලබා ගෙන තිබේ.ලසිත් මාලිංග තරග බිමෙන් සමු ගැනීම නිසා නව පන්දු ප්‍රහාරය එතරම් අත්දැකීම් නැති චානක වෙලගෙදර හා සුරංග ලක්මාල් වෙත පැවරී තිබේ.පාකිස්තානයට එරෙහි ත්‍රිත්ව ටෙස්ට් තරගමාලාව සඳහා වේග පන්දු යවන්නන් පස් දෙනෙක් ශ්‍රී ලංකාව සතුව සිටින අතර ශ්‍රී ලංකාව ජයග්‍රහණය කරා ගෙන යාමට ඔවුන් තම කණ්ඩායමට උදව් කරනු ඇතැයි ඩිල්ෂාන් අපේක්ෂා කරයි.මේ අතර පාකිස්තාන නායක මිස්බා උල් හක් පවසන්නේ මුරලි නොසිටියත් ශ්‍රී ලංකාව තවමත් ශක්තිමත් කණ්ඩායමක් බවයි.“සෑම ටෙස්ට් තරගයකම පාහේ කඩුලු 10ක් ලබා ගත හැකි මුරලි වැනි කෙනෙකුට ආදේශ කළ හැකි තවත් කෙනෙක් නැහැ. ඔහු කණ්ඩායමේ නැතිවීමෙන් වෙනසක් තියෙනවා. නමුත් මුරලි නැතුවත් ඔවුන් හරිම දක්ෂ කණ්ඩායමක්.”“2009 වසරේ ශ්‍රී ලංකාවේදී මුරලි නැතුවත් ඔවුන් අපව පරාජය කළා.ඔවුන් සතුව දක්ෂ වේග පන්දු යවන්නන් හා දඟ පන්දු යවන්නන් සිටිනවා.” යැයි පාකිස්තාන නායකයා වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=s1110187</link>
    <topic>‘සහිරා සුපර් 16’ පාසල්පාපන්දු තරගාවලිය 22දා</topic>
    <author>රුසෙයික් ෆාරුක්</author>
    <content>කොළඹ සහිරා විද්‍යාලයීය ආදි ශිෂ්‍ය නායකයන්ගේ සංගමය විසින් සංවිධානය කරණු ලබන ‘සහිරා සුපර් 16’ සත් සාමාජික පාපන්දු තරගාවලිය මේ මස 22 වැනිදා සහිරා විද්‍යාලයීය ක්‍රීඩාංගණයේ දී පැවැත්වේ.ශ්‍රී ලංකා පාපන්දු සම්මේලනයේ අනුමැතිය ලැබූ අන්තර් පාසල් සත් සාමාජික ආරාධිත පාපන්දු තරගවලියක් වන ‘සහිරා සුපර් 16’ මෙවර පවත්වනු ලබන්නේ 7 වැනි වරටය.කුසලාන හා ප්ලේට් සූරතාව වශයෙන් කොටස් 2 කින් යුක්තව පැවැත්වෙන මේ තරගාවලිය පළමු වටයේදී සුදුස්සන් තෝරා ගැනීමේ ක්‍රමයට ද දෙවැනි වටයේදී පිළිමලුන් පිටුදැකීමේ ක්‍රමයට ද පැවැත්වේ.7 වැනි වසර සමරමින් මෙවර තරගාවලියේ කුසලාන වටය ජය ගන්නා කණ්ඩායමට රුපියල් 70,000 දහසක මුදලක් පිරිනැමීමට නියමිතය. පළමු වරට මෙවර තරගාවලියට ඉන්දීය කණ්ඩායමක් සහභාගි වන අතර යාපනය හා මන්නාරම පාසල් 2 ක් අතර ප්‍රදර්ශනාත්මක තරගයක් ද පැවැත්වේ.ආනන්ද, ද මැසනද්, හමීඩියා අල් හුසේන්, හින්දු විදුහල, කළුතර හෝලි ක්‍රොස්, ඉසිපතන, ලුම්බිණි, යාපනයේ මනිප්පායි හින්දු විදුහල, මාරිස්ටෙලා, රාජකීය සාන්ත බෙනඩික්ට්, සාන්ත ජෝශප්, මන්නාරම සාන්ත ක්ෂේවියර්, වෙස්ලි, සහිරා සහ ඉන්දියාවේ චෙන්නායි නුවර බවාන්ස් රාජාජි විදුහල මෙවර තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=f1110181</link>
    <topic>අද ජවිපෙ ඇමීබාකරණය වෙලා</topic>
    <author>සාකච්ඡා - කෙළේඋදිත ගුණවර්ධන ඡායාරූප -ප්‍රසාද් පූර්ණමාල්</author>
    <content>* පළාත් පාලන මැතිවරණයේ තෙවන අදියර ද එක්සත් ජනතා නිදහස් සන්ධානය ජයග්‍රහණය කළා. මේ ජයග්‍රහණය ඔබ දකින්නේ මොන විදිහටද?මේ ජයග්‍රහණය අප දකින්නේ විශේෂ ජයග්‍රහණයක් විදියටයි. කොළඹ ඇතුළු නාගරික ප්‍රදේශ තමන්ගේ පරවේණිගත බූදලයක් විදියටයි එජාපය සැලකුවේ. ඔවුන් ගෙන ගිය සමාජ මතයවුණේ අපට කොහෙ නැතත් නගරයේ බලය තිබෙනවාය කියන අදහසයි. එහෙත් මේ ප්‍රතිඵලය සමඟ ඒ මතය සම්පූර්ණයෙන් ම පරාජය වුණා.මහනුවර, නුවරඑළිය, දෙහිවල, මීගමුව වැනි ප්‍රදේශ පසුගිය ජනාධිපතිවරණයේදී ජයග්‍රහණය කළෙත් විපක්ෂ අපේක්ෂකයා විසිනුයි. එහෙත් අවුරුද්දකට මඳක් අඩු කාලයකදී ඒ තත්ත්වය සම්පූර්ණයෙන්ම වෙනස්වයි තිබෙන්නේ. මෙය විශේෂ වර්ධනයක් විදිහටයි මා දකින්නේ. අද නගරයේ ජනතාවත් දන්නවා තමන්ට දියුණුවක් අවශ්‍යනම් අනිවාර්යෙන්ම පවතින ආණ්ඩුව සමඟ ඉදිරියට යා යුතු බව. ඒ වගේම රජයේ වැඩපිළිවෙළ පිළිබඳවත් නාගරික ජනතාව තුළ විශාල පිළිගැනීමක් ඇතිවෙලා තිබෙනවා.මා දකින විදිහට ජනපතිගේ වැඩපිළිවෙළ පිළිගැනීමට ලක්වීමක් විදිහටත් මෙරටට එරෙහිව ක්‍රියාත්මක වන විදේශීය හා දේශීය කුමන්ත්‍රණකරුවන්ට එරෙහිව ලැබුණ මහජන පිළිතුරක් විදිහටත් මෙවර පළාත් පාලන මැතිවරණයේ ප්‍රතිඵලය හදුන්වා දෙන්න පුළුවන්.* ඔබ, ලැබූ ප්‍රතිඵලය ගැන එවැනි අදහසක් ඉදිරිපත් කළත් තීරණාත්මක සටන තිබුණේ කොළඹ මහ නගර සභාව තුළයි. ආණ්ඩුව සහ විපක්ෂයේ ප්‍රබලයන් මුහුණට මුහුණ ගැටුණේ කොළඹදීයි. එහෙත් අවසාන ප්‍රතිඵලයේදී ආණ්ඩුව කොළඹින් පරාජය වුණා. මේ තත්ත්වය ගැන ඔබේ විග්‍රහය කුමක්ද?එජාපය කොළඹදී ලැබුවේ ජයග්‍රහණයක් නොවෙයි. එජාපය එය ජයග්‍රහණයක් යැයි සිතනවානම් ඔවුන් තමන්වම රවටා ගැනීමක් පමණයි. 2010 ජනාධිපතිවරණයේදී එජාපය සහාය පළකළ අපේක්ෂකයා කොළඹ මහ නගර සභා සීමාවේ දී වැඩි ඡන්ද ලක්ෂයකට අධික ප්‍රමාණයක් ලබාගත්තා. ඉන්පසු පැවැති පාර්ලිමේන්තු මැතිවරණයේදීත් එජාපය විදිහට කොළඹ නගර සීමාවේදී වැඩි ඡන්ද පනස් දහසක් ලබාගත්තා. එහෙත් මෙවර මහනගර සභා මැතිවරණයේදී ඔවුන් වැඩි ඡන්ද විසි හතර දහසයි ලබාගත්තේ. මේ ප්‍රතිඵලය එජාපය ලබාගත්තේ ඉතාමත් අමාරුවෙන්.ආණ්ඩුව කොළඹ මහනගර සභාව සඳහා ඉතාමත් සැළැසුම් සහගත හා දියුණු වැඩපිළිවෙළක් සැළැසුම් කර තිබුණේ. තාවකාලික නිවාස හිමි අයට ස්ථිර නිවාස ලබාදීම, නගර අලංකාරය ඇතුළු දියුණු ලක්ෂණ දියුණු වැඩපිළිවෙළ රැසක් සැලැසුම් කර තිබුණේ. එහෙත් මේ වැදගත් වැඩපිළිවෙළ තේරුම්ගැනීමට ඉඩ නොතියා ජනතාව මුලාවටත් බියටත් පත්කිරීම තමයි සිදුකළේ. ඒ විදිහට තමයි ඔවුන් කොළඹ යාන්තමින් බේරා ගත්තේ.ඒ සියල්ල තීරණය කරද්දී අපට සිතන්න පුළුවන් දේ වන්නේ එජාපය කොළඹින් ද පරාජය වූ බවයි. 2010දී කොළඹ දි වැඩි ඡන්ද ලක්ෂයක් ගත් අය අවුරුද්දකට පසු වැඩි ඡන්ද ප්‍රමාණය විසිහතර දහස දක්වා අඩුකරගෙන තියෙනවා. මෙය පරාජයක් ම මිස ජයග්‍රහණයක් ලෙස හුවා දක්වන්න බැහැ.මා විශ්වාස කරනවා ඊළඟ නගර සභා මැතිවරණයේදී එජාපයට කොළඹ බලයත් අහිමි වේ යැයි කියා. අප ඒ සඳහා වූ දේශපාලන වැඩපිළිවෙළක් ක්‍රියාත්මක කළ යුතුයි. එය සාර්ථකව කර ගැනීමට පුළුවන් වුණොත් කොළඹ ජනතාවගේ සිත් දිනාගැනීම එතරම් දුෂ්කර දෙයක් වන්නේ නැහැ.* ජවිපෙ වෙත තිබූ ශක්තිමත්භාවය මේ වනවිට ගිලිහී ගොස් තිබෙනවා. මේ ප්‍රතිඵලය ගැන ඔබට ඇත්තේ කුමන අදහසක්ද?ජනතා විමුක්ති පෙරමුණ මේ වන විට සම්පූර්ණයෙන් ම වගේ බිඳ වැටිලා ඉවරයි. ඒ නිසා ඒ ගැන එතරම් කතා කිරීමෙන් ප්‍රතිඵලයක් නැහැ. ඔබ විමසූ නිසයි මේ පිළිතුර ලබා දෙන්නේ. ජවිපෙ මෙතෙක් පෙන්වූ වෙස්මුහුණු ගැලවී යමින් තිබෙන්නේ. ඔවුන්ට නිසි නායකයෙක් ඉදිරිපත් කිරීමට නොහැකි වී තිබෙනවා. ප්‍රසිද්ධ දේශපාලන පක්ෂයකට ප්‍රසිද්ධ නායකයෝ අප්‍රසිද්ධ නායකයෝ කියලා දෙගොල්ලක් ඉන්න බැහැ. ජනතාවට වසන් කර ඔවුන්ගෙන් සැඟවෙමින් දේශපාලනය කරන්න දේශපාලන නායකයකුට බැහැ.කලක් රට වෙනුවෙන් වැඩ කරන බවට මවා පෙන්වූ ජවිපෙ අද ජනතාවගේ මතයට ඔවුන්ගේ බලාපොරොත්තු වලට පිටුපාමින් කටයුතු කළා. එහි ප්‍රතිඵල තමයි ජවිපෙ අද අත්දකිමින් සිටින්නේ. අද තිබෙන ප්‍රතිඵල අනුව ජවිපෙට යළිත් කිසිදු දිනෙක හිස එසවීමට නොහැකි තත්ත්වයකටයි ඇදවැටී තිබෙන්නේ.මීට අවුරුදු දෙක තුනකට කලින් විමල් වීරවංශ මහතා ඇතුළු පිරිසක් ජවිපෙන් ඉවත් වුණා. අද වෙද්දී ඔවුන්ගෙන් තවත් කණ්ඩායමක් ජවිපෙන් ඉවත්වෙලා තිබෙනවා. ජවිපෙ ඇමීබාකරණයට ලක්ව තිබෙනවා යැයි කීවත් එහි වරදක් නැහැ.* සන්ධානය මැතිවරණ වලින් දිගින් දිගටම ජයග්‍රහණය කළත් ජනතාවගේ ප්‍රශ්නවලට ආණ්ඩුවට විසඳුම් නැතැයි විපක්ෂය චෝදනා එල්ල කරනවා. මේ චෝදනාවලට පදනමක් තිබෙනවාද?ජනතාවගේ ප්‍රශ්න විසඳන්නේ නැතැයි ජනතාවගේ හැඟීම තේරුම් ගත්තේ නැතැයි විපක්ෂය චෝදනා කරන්නේ මොන පදනමකින්ද යන්න සැක සහිතයි. ජනාධිපති මහින්ද රාජපක්ෂ මහතාගේ රජය තරම් ජනතාව වෙත වැඩකළ ජනතාවගේ අවශ්‍යතා සපුරන ලද රජයක් නොමැති තරම්.මෙහිදී ජනතාව තේරුම් අරගෙන තිබෙන්නේ වැඩ කරන්නේ කවුද වැඩ කරන්න සැලසුම් තිබෙන්නේ කාටද කියලා. ඒ නිසා තමයි 2005 ජනාධිපතිවරණයේ සිට පසුගිය පළාත් පාලන මැතිවරණය තෙක් ජනතාව අති බහුතර ප්‍රමාණයකින් රජය වෙත සහාය පළකළේ. ජනතාව දන්නවා රට නිදහස් කරගන්නා අතර සාමය සමෘද්ධිය සමඟ සංවර්ධනයත් රට වෙනුවෙන් ඉටු කළේ එක්සත් ජනතා නිදහස් සන්ධානය බව. විපක්ෂය තමන්ගේ වාසියට මොන බොරු ප්‍රචාරයන් කළත් ජනතාව මුලා කිරීමට නොහැකි බව අද වන විට පැහැදිලි වෙලා තිබෙනවා.* මුල්ලේරියාවේ වෙඩි තැබීමේ සිද්ධියත් සමඟ රටතුළ දේශපාලනඥයන්ගේ නීති විරෝධී ගිනි අවි භාවිතය, ප්‍රචණ්ඩත්වය වැනි කරුණු ගැන අලුත් කතිකාවතක් නිර්මාණය වෙලා තිබෙනවා. මේ ගැන තරුණ දේශපාලනඥයකු විදියට ඔබේ අදහස මොනවගේද?මා මුලින් ම මුල්ලේරියාවේ සිදුවීමෙන් අප අතරින් සමුගත් භාරත ලක්ෂ්මන් ප්‍රේමචන්ද්‍ර මහතාට ගෞරවය හා ප්‍රණාමය පුද කරනවා වගේම ඒ සිදුවීම ගැන කනගාටුව ප්‍රකාශ කරනවා. භාරත ශ්‍රීලනිපය විපක්ෂය තුළ දුෂ්කර දේශපාලන ගමනක් යන අවදියේදී නිල් කොඩිය කොළඹ එසවූ තරුණ නායකයෙක්. එවැන්නෙක් අහිමි වීම පක්ෂයට වගේ ම රටටත් පාඩුවක්.ජනාධිපතිතුමාත් රජයත් මේ සිදුවීම පිළිබඳව සාධාරණ පරීක්ෂණයක් සිදුකර වරදකරුවන් හඳුනාගෙන නීතිමය පදනම තුළ ඔවුන්ට උපරිම දඬුවම් ලබාදීමට පසුබට වන්නේ නැහැ.පරීක්ෂණ කටයුතු අපක්ෂපාති ලෙස සිදුකිරීමට රජය කටයුතු කර තිබෙනවා. මේ සිදුවීමට සම්බන්ධ වූ පිරිස් හඳුනාගෙන තිබෙනවා වගේම ඇතැමුන් අත්අඩංගුවට ගෙන තිබෙනවා.* රාජ්‍ය සම්පත් හා ව්‍යවසාය සංවර්ධන අමාත්‍යාංශයේ කාර්යයභාරය කුමක්ද? ඒ ගැන ඔබට පැහැදිලි කිරීමක් කළ හැකිද?මේ අමාත්‍යාංශය බිහි වුණේ 2010දී . එහි අරමුණ වූයේ පාඩු ලබන රාජ්‍ය ආයතන පුද්ගලිකකරණයෙන්, හා වසා දැමීමෙන් තොරව ලාබ ලැබිය හැකි ආයතන විදිහට කළමනාකරණය කර ගැනීමයි. පසුගිය යුගයන් හි සිදුවුණේ පාඩු ලබන රාජ්‍ය ආයතන පුද්ගලික අංශයට කුණු කොල්ලයට විකුණා දමා රජය අතසෝදා ගැනීමයි. එහෙත් එය කිසිසේත් ම හොඳ දෙයක් නෙවෙයි.ජනාධිපතිතුමාගේත් රජයෙත් අරමුණ බවට පත්වෙලා තිබෙන්නේ රාජ්‍ය සම්පත් ජනතාවගේ දේපළ පුද්ගලීකරණය කිරීම නොවෙයි. ජනතාවට සුදුසු විදියට රටටත් රජයටත් බලපෑමක් නොවන පරිදි රාජ්‍ය සම්පත් හා ව්‍යවසාය කළමනාකරණය කර ගැනීමයි.1977 සිට සිදුවුණේ මේ දේ නෙවෙයි. සියල්ල පාඩුයි පාඩුයි කියා අලෙවි කිරීමයි. එහෙත් සිදුවිය යුත්තේ එය නොවෙයි. ශ්‍රීලනිපයේ නිර්මාතෘ බණ්ඩාරනායක මහතාගේත්, ඩී. ඒ. රාජපක්ෂ මහතාගේත් අරමුණ හා සංකල්පය බවට පත්ව තිබුණේ ජනතා දේපළ ආරක්ෂා කරමින් තව තවත් දේවල් ජනතාව වෙත දිනාදීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=f1110182</link>
    <topic>දීඝවාපිය, සේරුවාවිල පුදබිම් සංරක්‍ෂණයට ලංකා බැංකුවෙන් අතහිත</topic>
    <author>සටහන අයන්ති විතාන</author>
    <content>බුදුරජාණන් වහන්සේ ලංකාවට වැඩි දෙවැනි ගමනේදී සමවත් සුවයෙන් වැඩ සිටි ස්ථානයක් ලෙස දීඝවාපිය පූජා භූමිය සිංහල බෞද්ධයන් අතර ඉමහත් ගෞරවාදරයට පාත්‍ර වී ඇත. දීඝවාපිය සොළොස්මස්ථානයටද අයත් වේ. දිගු ඉතිහාසයකට නෑකම් කියන මේ පූජා භූමියට අතීතයේදී අක්කර දහසය දහසක භූමි ප්‍රමාණයක් අයත්ව තිබිණි. නමුත් අද මේ භූමියට අයත් වන්නේ අක්කර 400 ක් පමණි.දුටුගැමුණු මහනිරිඳුන්ගේ බාල සොයුරු රුවන්වැලි සෑයේ ඉතිරි වැඩ සම්පූර්ණ කර දක්‍ෂිණගිරි හා දීඝවාපි විහාර කරවූ බව වංශකතාවේ සඳහන්ය. ක්‍රි. පූ. 137 – 119 අතර රජ කළ සද්ධාතිස්ස රජු කරවූ දීඝවාපී චෛත්‍ය වැඳ පුදා ගැනීමට දිවයිනේ නන් දෙසින් වෙසෙන බෞද්ධයෝ මහත් කැමැත්තක් දක්වති.ත්‍රස්තවාදී ප්‍රශ්නය නිසා පසුගිය තිස් වසර තුළ දීඝවාපී පූජා භූමිය අයත් ප්‍රදේශයට උදා වී තිබුණේ අපල කාලයකි. ත්‍රස්ත ප්‍රහාරයක් එල්ල වේය යන බිය නිසා දීඝවාපිය වැඳ පුදා ගැනීමට යාමට බොහෝ දෙනෙකු අකමැති විය. නමුත් දැන් ඒ තත්ත්වය වෙනස් වී ඇත. දිනපතා සිය ගණන් බෞද්ධයෝ දීඝවාපිය වන්දනාව සඳහා යති.දීඝවාපී පූජා භූමිය සංවර්ධනය කිරීමටත්, එහි පුරාවිද්‍යා කැනීම්වලට අවශ්‍ය මූල්‍ය දායකත්වය ලබා දීමටත් ලංකාවේ ප්‍රමුඛතම බැංකුව එනම් ලංකා බැංකුව ඉදිරිපත් වීම සැබැවින්ම සතුටට කරුණකි. ලංකා බැංකුවේ සභාපති ආචාර්ය ගාමිණී වික්‍රමසිංහ මහතාගේ පූර්ණ මැදිහත්වීම මත දීඝවාපී සංවර්ධන කටයුතු මෙන්ම පුරාවිද්‍යා කැනීම් කටයුතු සඳහා රුපියල් මිලියන 37ක් බැංකුව මගින් ලබා දී ඇත. දාගැබ් මළුවේ කැනීම්, කෞතුකාගාරය ප්‍රතිසංස්කරණය කිරීම, යටිතල පහසුකම් සැපයීම, දකුණු දීඝවාපී ආරාමය සංරක්‍ෂණය කිරීම ඇතුළු කටයුතු රාශියක් සඳහා මෙම මුදල් වැය කෙරේ. මෙම කටයුත්ත සඳහා අම්පාර දිස්ත්‍රික් මන්ත්‍රී රියර් අද්මිරාල් සරත් වීරසේකර මහතා මූලික වී කටයුතු කරන අතර පුරාවිද්‍යා සංරක්‍ෂණ කටයුතු සඳහා සිවිල් ආරක්‍ෂක සේවයේ භටයන් ද යොදා ගැනේ.මෙරට බෞද්ධ ප්‍රබෝධය වෙනුවෙන් ලංකා බැංකුවෙන් සිදුකරන මෙහෙය සැබැවින්ම අගය කළ යුතුය. විශේෂයෙන්ම අන්‍යාගමික ආක්‍රමණයෙන් දීඝවාපී පුදබිම ආරක්‍ෂා කරගෙන පැරැණි ශ්‍රී විභූතිය යළි ඇතිකිරීම වෙනුවෙන් කටයුතු කිරීම ගැන ජාතියේ ප්‍රණාමය පුදකළ යුතුය. මේ සඳහා ලංකා බැංකුවේ වර්තමාන සභාපතිතුමාගෙන් ලැබෙන දායකත්වය මේ කටයුතු සාර්ථක කර ගැනීමට විශාල පිටුබලයක් වී ඇත.දීඝවාපිය මෙන්ම ත්‍රිකුණාමලය දිස්ත්‍රික්කයේ පිහිටා ඇති සේරුවිල පුදබිම නඟාසිටුවීම සඳහා ද ලංකා බැංකුව සුවිශේෂී මෙහෙවරක් සිදුකරයි. සේරුවාවිල මංගල මහා චෛත්‍යය ඉදිකරනු ලැබුවේ කාවන්තිස්ස රජු විසින් බව ඉතිහාසයේ සඳහන් වේ. මෙහි තැන්පත් කර ඇත්තේ බුදුරජාණන් වහන්සේගේ ලලාට ධාතුවයි. ඒ නිසා සේරුවාවිල බෞද්ධයන්ට ඉතා වැදගත් පුදබිමකි. සේරුවාවිල රජමහා විහාරාධිපති සේරුවාවිල සරණකිත්ති නාහිමියන්ගේ අනුශාසකත්වයෙන් සේරුවාවිල සංවර්ධන කමිටුවේ සභාපති අමාත්‍ය සුසන්ත පුංචිනිලමේ මහතාගේ උපදෙස් මත සේරුවාවිල පුදබිම වන්දනාමානය සඳහා එන බැතිමතුන් වෙනුවෙන් විශ්‍රාම ශාලාවක් ඉදිකිරීමට ලංකා බැංකුව කටයුතු යොදා ඇත.වසර තුනක සිට නිකිණි පොහොයට සේරුවාවිල රජමහා විහාරයේ ආලෝක පූජාව පවත්වනු ලබන්නේ ද ලංකා බැංකුවේ පූර්ණ අනුග්‍රහයෙනි. මෙය ආරම්භ කෙරුණේ ලංකා බැංකුවේ 70 වැනි සංවත්සරය වෙනුවෙනි. සේරුවාවිල රජමහා විහාරය සංවර්ධනය කිරීම වෙනුවෙන් ලංකා බැංකුව කරන සේවය ඒ ප්‍රදේශයේ ජනතාවගේ ද නොමඳ පැසසුමට ලක් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=f1110183</link>
    <topic>දීඝවාපිය පුදබිමේ ඉතිහාසයෙන් බිඳක්</topic>
    <author>සකස්කළේ නිමාලි උමයංගා දහනායක පුරාවිද්‍යා පර්යේෂණ සහකාර</author>
    <content>නැගෙනහිර පළාතේ, අම්පාර දිස්ත්‍රික්කයේ, අඩ්ඩාලචේන ප්‍රාදේශීය ලේකම් කොට්ඨාසය තුළ පිහිටි දීඝවාපියට අම්පාර නගරයෙන් අක්කරෙයිපත්තු දක්වා දිවෙන මාර්ගයේ කිලෝමීටර් හයක් පමණ ගමන් කළ විට හමුවන වරිපතන්චේන හන්දියෙන් හැරී කිලෝමීටර් 12 ක් ගමන් කිරීමෙන් ළඟා විය හැකිය.අතීතයේ දී රුහුණු ජනපදයට අයත්ව තිබූ දීඝවාපිය “දිග් වූ වැව“, “දිගා වැව“, “දීඝවාපිය” ලෙස ජන ව්‍යවහාරයේ පවතී. ලිඛිත සාධක අනුව දිගාවැව (මහාවංශය 24: 15, 32:2) දීඝවාපි මණ්ඩල, දීඝවාපිරට්ට, දිගාමඩුළු, දිගාවෑ (මහාවංශය 24:58) දිගැවැ මඩල (මහාවංශය 75:11) දිගාමඩුල්ල (සද්ධර්මරත්නාවලිය 939) ලෙස ද මෙම ප්‍රදේශය ව්‍යවහාර වේ.දීඝවාපිය පිළිබඳව ප්‍රථමයෙන්ම ඓතිහාසික තොරතුරු අනාවරණය වන්නේ බුදුරජාණන් වහන්සේගේ ලංකා ගමනය පිළිබඳ තොරතුරු වලිනි. බුදුන් වහන්සේ තෙවැනි වරට ලංකාවට වැඩම කළ අවස්ථාවේ කැලණිය, සමන්කූටය, හා දිවාගුහාව යන ස්ථානයන්හි නැවතී දිගාවැවට වැඩම කළ බව සඳහන් වේ. (දීප වංශය : 128) මහාවංශයට අනුව “සර්වඥ තෙම එතන්හි ධර්මදේශනා කොට අහසට නැගී වැඩ සමන්කුළු මතුයෙහි පා සටහන් දැක්වූ සේක. සංඝයා සහිත වූ සේක් ඒ පර්වත පාදයෙහි සැපයේ දිවා විවරණය කොට දිගාවැවට වැඩිසේක. ලෝකස්වාමි තෙම සංඝයා සමඟ වූ සේක් එහි චෛත්‍ය ස්ථානයෙහි වැඩ හිඳ ස්ථානය ගෞරවයට පැමිණීම පිණිස සමාධියට සමවන්සේක (මහාවංශය 1:78 - 79) සද්ධර්මාලංකාරයට අනුව “සර්වඥයන් වහන්සේ භගවා ලෙන සිට... රුහුණු ජනපදයට වැඩ දීඝනඛ චෛත්‍යය පිහිට වන්නා වූ ස්ථානයේ සපිරිවරින් සමාපත්තියට සමවැද මොහොතක් කල් වැඩහුන් සේක”පණ්ඩුවාසුදේව රජුගේ බිසව වූ භද්දකච්චායනාගේ සොයුරන් අට දෙනෙක් ඉන්දියාවෙන් මෙහි පැමිණි බව ද, ඔවුන් දිවයිනේ විවිධ ප්‍රදේශවල සිය නම් වලින් ජනාවාස පිහිටුවා ගන්නා ලද බව ද මහාවංශයේ සඳහන් වේ. මෙම සොයුරන් අතරින් දීඝායු නම් කුමරා ඇති කළ ජනාවාසය “දීඝායුගාම” නම් වු අතර, මෙය දීඝවාපිය බැව් විශ්වාස කරනු ලැබේ.1953 දී අම්පාර කොණ්ඩවට්ටවන වැවට නුදුරින් හමු වූ ටැම් ලිපියට අනුව “දිගාමඩුල්ල” නම් පැරණි භූමිය නිශ්චිතව හඳුනාගත හැකිය. (ඒඉඛ්ඒඅ 1953: 21, ඡ්. ඛ 5:124) කාකවණ්නතිස්ස රජු විසින් තම පුත්‍රයා වූ සද්ධාතිස්ස දිවයිනේ කෘෂි සංවර්ධනය සඳහා යවන ලද්දේත්, පිය රජුගේ මරණින් පසු සද්ධාතිස්ස කුමරා තම මව (විහාරමහා දේවිය) රැගෙන පැමිණියේත් දිගාවැවට (දිගාමඩුල්ල) බව ලිඛිත මූලාශ්‍ර සාධක දරයි. (මහාවංශය 24: 15), (රාජවලිය 24) එසේම දුටුගැමුණු රජු රාජ්‍යත්වයට පත්වීමෙන් අනතුරුව තම සහෝදර සද්ධාතිස්ස කුමරු කෘෂි සංවර්ධනය සඳහා දිගාවැවට යවන ලද බව සඳහන් වේ. (මහාවංශය 24:58)දීඝවාපී චෛත්‍ය නිශ්චිතව කුමන කාලයක ඉදිකරන ලද්දක් ද යන්නට නිශ්චිත සාධක නැත. මහාවංශයට අනුව සද්ධාතිස්ස රජු කල (ක්‍රි.පූ 137- 119) “දිගා වෑ වෙහෙරද සෑයක් සහිත කොට කරවීය. ඒ සෑය වසා එලන සත් රුවන් ඇමුණූ සැට්ටයක් කරවන ලදී.මහාපරාක්‍රමබාහු රාජ්‍ය සමයේ (ක්‍රි. ව. 1153 - 1180) දීඝවාපී ප්‍රදේශය මානාභරණ රජු හා සුගලා බිසවගේ බල ප්‍රදේශයක් ලෙස පැවැති බව මහාවංශයේ සඳහන් වේ. දීඝවාපියෙහි ඇති වු කැරලි මර්දනයට “එකල් හි මහ බලැති සියලු ඇමැතියෝද ප්‍රධානීහු ද දිගා වෑ මඩුලු රට ගන්නට නික්මුණේ.... “(මහාවංශය 75:1 - 2) මෙකල දිඝාමඩුල්ල ප්‍රබල රාජ්‍යයක්ව පැවතීමෙන් පෙනී යන්නේ දීඝවාපී විහාරය ද දියුණු මට්ටමක තිබෙන්නට ඇති බවය. මහා පරාක්‍රමබාහු රජුගේ බලඇණි මේ ප්‍රදේශය සම්පූර්ණයෙන්ම විනාශ කළ බව ද වංශකතාවල සඳහන් වේ.කීර්ති ශ්‍රී රාජසිංහ රජු (ක්‍රි. ව. 1747 - 1780) 18 වන සියවසේ “නඛ” චේතිය නම් ස්ථානයට පැමිණි බව (මහාවංශය 99:39) දැක්වෙන අතර, එය දීඝවාපිය ලෙස තහවුරු වී ඇත. ඒ අවස්ථාවේ චෛත්‍යය රියන් 185 ක් උස්කර බඳවන ලද බව වාර්තා වේ.දීගවාපී දාගැබේ වාහල්කඩ තිබූ කරඬුවක් තුළ තිබී ලැබුණු කණිට්ඨතිස්ස රාජ්‍ය සමයට අයත් රන්සන්නසට අනුව මෙම දාගැබේ ඉතිහාසය ක්‍රි. ව: දෙවන සියවසේ කණිට්ඨතිස්ස රාජ්‍ය සමය සමඟ ද බැෙඳයි. දීඝවාපී දාගැබ අවම තරමින් තුන්වරක දී වැඩි දියුණු කිරීම්වලට හෝ පිළිසකර කිරීම්වලට ලක් වූ බව දාගැබ පිළිබඳ පුරාවිද්‍යාත්මක පර්යේෂණ වලින් හෙළි වී තිබේ.1964 දී පුරාවිද්‍යා දෙපාර්තමේන්තුව මඟින් සිදුකරන ලද කැණීමේ දී චෛත්‍යයේ ඊසාන දෙස පිළිමගෙයක තිබී ඍර්‍ණඛ් කාසි කිහිපයක් ලැබී ඇත. (ඒඉඛ්ඡ්අ 1964: 6; 14)පුරාවිද්‍යා දෙපාර්තමේන්තුව මඟින් දීඝවාපිය හා තදාසන්න ප්‍රදේශ ගවේෂණය කර ඇත. දීඝවාපිය පැරණි ජනාවාසය වර්ග කිලෝමීටර් 64 ක භුªමියක් පුරා විසිරී ඇත. මේ භූමි ප්‍රදේශය තුළ ප්‍රධාන ආරක්ෂිත ස්මාරක තිස්පහක් ව්‍යාප්තව ඇත. මේ ප්‍රදෙශයේ ප්‍රධානතම පුරා විද්‍යා ස්ථාන දීඝවාපී දාගැබ හා ආශි‍්‍රත නෂ්ඨාවශේෂ වන අතර, දීඝවාපී ජනාවාසයේ න්‍යෂ්ටිය ලෙස මෙය හැඳින්විය හැකිය. මීට අමතරව ප්‍රතිමා ගෘහ, වාහල්කඩ, මල් ආසන, කවන්ධ බුද්ධ ප්‍රතිමා, නටබුන් ගොඩනැඟිලි, සිරිපතුල් ගල්, සඳකඩ පහණ, කොරවක්ගල්, පාදෝවන, ඡත්‍රගල්, පියගැටපෙළ, පැරණි පොකුණු, රෝහල් සංකීර්ණය, දාගැබ් ගොඩැලි, ප්‍රාකාර බැමි, කටාරම් ලෙන්, රාශියක් ද දැකගත හැකි වේ.දීඝවාපී චෛත්‍යයේ උපරිභාගය අද දක්නට නැත. එහි උස මීටර් 112 යැයි උපකල්පනය කළ හැකිය. දැනට මෙම චෛත්‍යයේ උස මීටර් 22.41 ක් වේ. චෛත්‍ය කැණීමේ දී ප්‍රමාණ දෙකක ගඩොල් හමු වී ඇති අතර, ගඩොල් සමහරක බ්‍රාහ්මීය අක්ෂර වේ. ඒ අනුව මේ චෛත්‍යයේ ඉතිහාසය අනුරාධපුර මුල් යුගය දක්වා දිව යයි.දීඝවාපියට පැමිණෙන වන්දනාකරුවන් හා සංචාරකයන් හට මෙම ස්ථානයේ සිට පියන්ගල, රජගල, ඔවාගිරිය, සමනබැද්ද, ලාහුගල, මගුල් මහා විහාරය, මුහුදු මහා විහාරය, කුඩුම්බිගල, වෙහෙරගල, වැද්දාගල, ගෝනගොල්ල, රජගම, විහාරය, හිඟුරාන මහා පිරිවෙන, බුද්ධංගල, නුවරගල තැන්න, මංගලගම, අරන්තලාව, ටැම්පිටිය, සමන්ගල ආදී පුරාවිද්‍යා ස්ථාන වෙත ළඟා වීමට හැකියාව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=f1110184</link>
    <topic>නැඟෙනහිර ජනතාවගේ පවස නිවනවව්නතිව් ජල යෝජනා ක්‍රමය</topic>
    <author>සුසන්ති ප්‍රදීපිකා</author>
    <content>වියළි කර්කෂ බව පහව යන නැඟෙනහිර පොළොව දැන් සාරවත් වෙමින් පවතී. එහි ජනතාවගේ සියලු මූලික අවශ්‍යතා සපුරාලීමද දිනෙන් දින වැඩිදියුණු වේ. නැඟෙනහිර සංවර්ධනයට තවත් අරුණැල්ලක් එක් කරමින් දැවැන්ත ජල සම්පාදන යෝජනා ක්‍රමයක් ද හෙට අනිද්දා නැඟෙනහිර ජනතාවට හිමිවීමට නියමිතය.දිනකට ඝන මීටර් 40,000ක ජල සම්පාදනයක් සිදු කෙරෙන මඩකලුව, වව්නතිව් ජල යෝජනා ක්‍රමය මේ 19දා ජනාධිපතිතුමා අතින් නැඟෙනහිර ජනතාවට විවෘත වේ.ද්විත්ව නගර හා ග්‍රාමීය ප්‍රජාව මූලික කරගත් ජල සම්පාදන සහ සනීපාරක්ෂක ව්‍යාපෘතියක් ලෙස ක්‍රියාත්මක වන මේ ව්‍යාපෘතිය ආසියානු සංවර්ධන බැංකුවේ මූල්‍යාධාර මත ඉදි කරන්නකි.මේ ව්‍යාපෘතිය සඳහා ලංකා මුදලින් රුපියල් මිලියන 11,000ක් පමණ වැය කිරීමට අපේක්ෂිතය.මුල්මුනේ උතුර, කාන්තන්කුඩි, මන්මුනෙයි පත්තු, එරාවුර් ටවුන්, එරාවුර් පත්තු නගරවල ප්‍රාදේශීය ලේකම් කොට්ඨාසවලට අයත් ග්‍රාම නිලධාරි කොට්ඨාස 106 දෙලක්‍ෂ හතළිස්දහසක ජනතාවට මෙම ව්‍යාපෘතිය මඟින් ජලය බෙදාහරිනු ලැබේ.මඩකළපුව නගරයට දැනට ජලය සැපයෙන්නේ දිනකට පැය දෙකක් පමණි. මෙම ව්‍යාපෘතිය ඉදිකිරීමත් සමඟ දිනය පුරාම ජලය සැපයුම සිදු කෙරේ.එමෙන්ම මෙම ව්‍යාපෘතිය පහත පිරිවිතරයන්ගෙන් සමන්විතය. උන්නච්චෙයි වැව් තාවුල මීටර් 1.5 කින් උස් කිරීම, උන්නච්චෙයි වැවට ඝන මීටර් ලක්ෂයක ජල ධාරිතාවක් ඇතුල් කිරීම, ඝන මීටර් 2500 ධාරිතාවයෙන් යුත් ජලය රැස්කිරීමේ ටැංකිය සහ ජල පොම්පාගාරය මීට ඇතුළත්ය.කල්ලඩි ඝන මීටර් 1250ක ධාරිතාවකින් යුතු ජල ටැංකිය, කාත්තන්කුඩි ඝන මීටර් 2000 කින් යුත් ජල ටැංකිය, චෙන්කල්ලඩි ඝන මීටර් 1250ක ධාරිතාවයකින් යුත් ජල ටැංකිය, එරාවුර් ඝන මීටර් 2000ක ධාරිතාවයකින් යුත් ජල ටැංකිය, ඉරුත්යපුරම් ඝන මීටර් 2000කින් යුත් ජල ටැංකිය, ආර්යම්පති ඝන මීටර් 1000කින් යුත් ජල ටැංකිය, එයාර් ෆීල්ඩ් ඝන මීටර් 750කින් යුත් ජල ටැංකිය මඟින් ජලය බෙදා හැරේ. නැඟෙනහිර පළාත කොටි ත්‍රස්තවාදින්ගෙන් මුදා ගැනීම ආරම්භ වුයේ ත්‍රස්තවාදින් විසින් මාවිල්ආරු සොරොච්ච වසා දැමීමත් සමඟය.උතරු නැඟෙනහිර වෙළාගෙන සිටි රුදුරු කොටි ත්‍රස්තවාදිහු එදා මාවිල්ආරු සොරොව්ව වසා දමා නැෙඟනහිර ජනතාවට බීමට තිබූ ජලය ද අහිමි කර දැමුවේ ය. නැඟෙනහිර ජනතාවට දිය බිඳක් ලබා දීමට එදා මාවිල්ආරුවෙන් ඇරැඹි මානුෂිය මෙහෙයුම මුළු මහත් ශ්‍රී ලාංකීය ජනතාවටම සාමය සතුට උදා කර දෙමින් ඒකීය රටක් ගොඩ නැඟීම දක්වා ඉදිරියට ගමන් කළේය.උතුර සහ නැඟෙනහිර කොටි ත්‍රස්තවාදින්ගෙන් නිදහස් කර ගැනීමත් සමඟ එම පළාත්වල සුවිශාල සංවර්ධනයක් රජය ඇරැඹුයේ දශක 30කට අධික කාලයක් එම පළාත්වල ජීවත් වූ ජනතාවට අහිමි වූ අයිතිවාසිකම් නැවැත ලබාදීමටය. දිනෙන් දින ගොඩනැගෙන මහ මාර්ග, පාලම්, නිවාස පමණක් නොව එම ජනතාවගේ ජීවනෝපාය මාර්ග ද අද සවිමත්ව ඇත. එම ජනතාවගේ ජන ජීවිතය පහසුකරලීමට එම ප්‍රදේශයන්හි යටිතල පහසුකම් ගොඩනැඟිමේ කාර්යයට රජය ඉතා උනන්දුවෙන් උරදුන්නේය.පළාතේ විදුලි අවශ්‍යතා සපුරාලීම, සනීපාරක්ෂක පහසුකම් ගොඩනැගිම පමණක් නොව ජනතාවගේ කෘෂිකාර්මික කටයුතු සඳහා අවශ්‍ය ජල පහසුකම් ලබාදීමට රජය මහා පරිමාණ ව්‍යාපෘති රැසක් ආරම්භ කළේය.අතීතයේ උන්නච්චිය වැවේ ජලය පාවිච්චි කිරීමට කොටි ත්‍රස්තවාදීන්ට වී ගෝනියකට රුපියල් 100ක මිලක් ගෙවීමට ප්‍රදේශයේ ජනතාවට සිදුව තිබුණි. නමුත් අද වන විට අවශ්‍ය තරමින් අවශ්‍ය කාලයට ජලය මුදා හැරීමට රජය කටයුතු කරයි.නැඟෙනහිර ජනතාවට පිරිසිදු පානීය ජලය ප්‍රමාණවත් ලෙස සපුරාලීමට ඇරැඹි වව්නතිව් ජල යෝජනා ක්‍රමය ද නැගෙනහිර ජනතාව නැගෙනහිර නවෝදය යටතේ ලද මහඟු සම්පතකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>18</day>
    </date>
    <link>http://www.dinamina.lk/2011/10/18/_art.asp?fn=f1110185</link>
    <topic>වියට්නාම් ජනපතිතුමන්ගේ ශ්‍රී ලංකාවේ නිල සංචාරයේදී...</topic>
    <author>ඡායාරූප- සුදත් සිල්වා</author>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n1110191</link>
    <topic>ශ්‍රී ලාංකික රාජ්‍ය තාන්ත්‍රිකයන්ටනඩු පවරන්න කිසි රටකට බෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාව නියෝජනය කරමින් විදේශීය රටවල සේවය කරන කිසිදු රාජ්‍යතාන්ත්‍රික නිලධාරියකුට එරෙහිව නීතිමය වශයෙන් හෝ අනියම් ආකාරයෙන් කටයුතු කිරීම සඳහා කිසිවකුටත් හැකියාවක් නැතැයි රජය අවධාරණය කරයි.එක්සත් ජාතීන්ගේ සංවිධානයේ සාමාජික රටවල් විසින් ඒකමතිකව ඇති කරගත් සම්මුතීන්ට අනුකූලව මෙන්ම පිළිගත් සම්ප්‍රදායන්ට අනුව ලොව ඕනෑම රාජ්‍යතාන්ත්‍රික නිලධාරියකුට එරෙහිව නඩු පැවරීම, චෝදනා ගොනු කිරීම ආදී කිසිවක් කළ නොහැකි බව විදේශ කටයුතු අමාත්‍යාංශය පවසයි.එලෙස ඇති කර ගන්නා ලද අන්තර් ජාතික වියානා ප්‍රඥප්තියේද මේ බව සඳහන් වන අතර ලොව ඕනෑම රටක සේවය කරන විදේශීය රාජ්‍යතාන්ත්‍රිකයන්ට එම වරප්‍රසාදය හිමි වන බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවැසීය.ශ්‍රී ලංකාව නියෝජනය කරමින් විදේශීය රටවල සේවය කරන රාජ්‍යතාන්ත්‍රික නිලධාරීන් කිහිපදෙනකුට යුද අපරාධ චෝදනා එල්ල කරමින් ඔවුනට එරෙහිව ඇතැම් රටවල් නඩු පැවැරීමට හා චෝදනා එල්ල කිරීමට කටයුතු කර තිබෙන අතර කිසිවිටෙකත් ඒ සඳහා නීතිමය අයිතියක් නොමැති බවද විදේශ කටයුතු අමාත්‍යාංශය පෙන්වා දෙයි.එක්සත් ජාතීන්ගේ සංවිධානයේ නිව්යෝර්ක්හි ශ්‍රී ලංකා නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා, ජර්මනියේ ශ්‍රී ලංකා නියෝජ්‍ය තානාපති මේජර් ජනරාල් ජගත් ඩයස් හා ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහත්වරුන්ට එරෙහිව කොටි හිතවාදී රජයන් හා සංවිධානයන් මෙලෙස නීතිමය පියවර ගැනීමට උත්සාහ කර තිබේ.කෙසේ වුවද මේ රාජ්‍යතාන්ත්‍රික නිලධාරීන්ට එරෙහිව කිසිදු පියවරක් ගැනීමට අන්තර් ජාතික නීතිමය රාමුව තුළ නොහැකි බව පෙන්වාදුන් සරත් දිසානායක මහතා මේ නිලධාරීන් විදේශීය රටවල සේවය කරන්නේ තම රට වෙනුවෙන් බවද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n1110192</link>
    <topic>බාල පෙට්රල්වලින් හානි වූ වාහන 100කට ඊයේ වන්දි දෙයි</topic>
    <author>සුභාෂිනී සේනානායක</author>
    <content>බාල පෙට්‍රල් භාවිත කළ වාහන හිමියන් 100කට (රු. 50,000ට අඩු වන්දි අපේක්‍ෂකයන්ට) වන්දි ගෙවීම් සිදුකිරීම ලංකා ඛනිජ තෙල් නීතිගත සංස්ථාව ඊයේ (18) ආරම්භ කෙළේය. වන්දි ලබාදීම කිසි ලෙසකත් නතර නොකළ බව පවසන සංස්ථාව රුපියල් 50,000ට වැඩි වන්දි ගෙවීම් කටයුතු ලබන මස 15 දා වන විට අවසන් කිරීමට අපේක්‍ෂා කෙරේ.අලාභහානි වූ වාහන හිමියන් සම්බන්ධ පැමිණිලි පසුගිය සැප්තැම්බර් මස 5 වනදා දක්වා භාරගත් අතර වන්දි ගෙවීමට අදාළව සම්පූර්ණ කළයුතු ලිපි ලේඛන අඩුපාඩු ඇත්නම් ඒවා සම්පූර්ණ කරන ලෙසට පැමිණිලි පාර්ශ්වයන්ට සංස්ථාව ලිඛිතව දැනුම් දී තිබේ.වන්දි ගෙවීමට අදාළ ලිපිලේඛන පරීක්‍ෂා කිරීමට ත්‍රිපුද්ගල කමිටුවක් පත් කළේය. ඔවුන් අදාළ ලිපිලේඛන පරීක්‍ෂා කිරීම් සිදුකරන අතර ඒ සඳහා හත් දෙනකුගෙන් යුත් අනුකමිටුවක් පත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n1110193</link>
    <topic>තොටවත්ත අදදැයෙන් සමුගනියි</topic>
    <author>නුවන් කොඩිකාර හා පණ්ඩුක සමරසේකර</author>
    <content>අභාවප්‍රාප්ත සිනමාවේදී ටයිටස් තොටවත්ත මහතාගේ අවමංගල්‍ය කටයුතු පූර්ණ රාජ්‍ය අනුග්‍රහය සහිතව අද සවස 4.00 ට බොරැල්ල කනත්තේ දී සිදු කෙරේ.අද පෙරවරු 10.00 සිට පස්වරු 3.00 දක්වා මහජන ගෞරවය සඳහා තොටවත්ත මහතාගේ දේහය කොළඹ කලා භවනේ තැන්පත් කර තබනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n1110194</link>
    <topic>ඛනිජ වැලි සංස්ථාවටදැන් ලාභ පිට ලාභ</topic>
    <author>සිතාරා සේනානි</author>
    <content>ලංකා ඛනිජවැලි සංස්ථාව මේ වසරේ රුපියල් මිලියන හත් දහසක ශුද්ධ ලාභයක් උපයා ගැනීමටත්, රුපියල් බිලියන දෙකක (මිලියන දෙදහසක) ලාභාංශ ප්‍රමාණයක් මහා භාණ්ඩාගාරයට ලබා දීමටත් අපේක්ෂා කරන බව රාජ්‍ය සම්පත් හා ව්‍යවසාය සංවර්ධන අමාත්‍යංශයේ ලේකම් ආචාර්ය විලී ගමගේ මහතා පවසයි. එසේම මේ වසරේ සංස්ථාවේ නිෂ්පාදන ඉලක්කය මෙට්‍රික් ටොන් එක්ලක්ෂ දොළොස්දහස් නවසිය හතරක් බවද හෙතෙම පැවැසීය. දිනමිණ මේ සම්බන්ධයෙන් කළ විමසුමකදී ලේකම්වරයා මේ බව පැවැසීය.රාජ්‍ය සම්පත් හා ව්‍යවසාය සංවර්ධන අමාත්‍යාංශය යටතට මේ ආයතනය 2009 වසරේ පත් කරන විට එහි නිෂ්පාදනය ඉතා පහළ තත්ත්වයක පැවැතියද 2009, 2010 හා 2011 වසර වන විට එහි ලාභදායීත්වය විශාල ලෙස ඉහළ නංවා තිබන බවද ලේකම්වරයා පෙන්වා දුන්නේය.ඛනිජවැලි සංස්ථාව 2009 වසරේ මෙට්‍රික් ටොන් 57, 363 දක්වා නිෂ්පාදන ප්‍රමාණය වැඩි කර ශුද්ධ ලාභය රුපියල් මිලියන 239 දක්වා වැඩි කිරීමට සමත්වූ බවත්, එම වසරේ රුපියල් මිලියන 35ක් මහා භාණ්ඩාගාරයට ලබා දුන් බවත් කීවේය.මේ නිෂ්පාදන ප්‍රමාණය 2010 වසරේ 91, 949 දක්වා වැඩි කළ බවද, ඒ අනුව ශුද්ධ ලාභය ලෙස රුපියල් මිලියන 528ක් උපයා ගත් බවද, සංචිත මුදල්ද සමඟ එම වසරේ රුපියල් මිලියන 572ක් මහා භාණ්ඩාගාරයට ලබා දුන් බවද ලේකම්වරයා පැවැසිය. ලංකා ඛනිජවැලි සංස්ථාවට අයත් පුල්මුඩේ ඛනිජවැලි සම්පත මඟින් ඉල්මනයිට්, රූටයිල්, සර්කෝන්, මොනසයිට් හා ගානට් යන මිල අධික ලෝහ වර්ග නිෂ්පාදනය කෙරේ. රුසියාව, අමෙරිකාව, ජපානය, ජර්මනිය, එංගලන්තය, ප්‍රංශය ආදී රටවලට මේවා අපනයනය කිරීමෙන් ශ්‍රී ලංකාව විශාල විදේශ විනිමය ප්‍රමාණයක් උපයා ගනී.ලංකා ඛනිජවැලි සංස්ථාව රාජ්‍ය සම්පත් හා ව්‍යවසාය සංවර්ධන අමාත්‍යාංශයට අයත් ඉහළම ලාභයක් උපයන ආයතනය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n1110195</link>
    <topic>භාරතගේ ඝාතකයන්ටනිසි දඬුවම් ලබා දෙන්න</topic>
    <author>භක්ති ධර්මපි‍්‍රය මෙන්ඩිස් සහ අනුර පේ‍්‍රමලාල්</author>
    <content>තම සොහොයුරාගේ ඝාතනය සම්බන්ධව සාධාරණ පරීක්ෂණයක් සිදු කරමින් ඊට අදාළ පුද්ගලයන්ට නිසි දඬුවම් ලබාදෙන ලෙස තමන් රජයෙන් ඉල්ලා සිටින බව ඝාතනයට ලක්වූ භාරත ලක්ෂ්මන් පේ‍්‍රමචන්ද්‍ර මහතාගේ පවුලේ සාමාජිකයෝ පවසති.මේ සිද්ධිය සම්බන්ධයෙන් තමන් රජයට චෝදනා නොකරන බවත් තම සොහොයුරාගේ ඝාතනය පිටුපස ඇති බලවේගය රටට හෙළිකරන ලෙසත් භාරත ලක්ෂ්මන් පේ‍්‍රමචන්ද්‍ර මහතාගේ සොහොයුරා වන අසේල පේ‍්‍රමචන්ද්‍ර මහතා පැවැසීය.‘අයියාගේ’ මරණය සැක සහිත බවත්, මෙය දුමින්ද සිල්වා මන්ත්‍රීවරයා විසින් සැලසුම් කොට සිදු කරන ලද ඝාතනයක් බවට සැක කරන බවත් අසේල මහතා අවධාරණය කළේය.කොළඹ ‘නිපෝන් හෝටලයේදී’ ඊයේ (18) උදෑසන පැවැති මාධ්‍ය දැනුවත් කිරීමේ සාකච්ඡාවකදී ඔහු මේ අදහස් පළ කළේය.භාරත ලක්ෂ්මන් පේ‍්‍රමචන්ද්‍ර මහතාගේ වැඩිමහල් සොහොයුරිය වන ස්වර්ණා ගුණරත්න මහත්මිය සහ නැගනිය වන සුනේත්‍රා අබේසිංහ මහත්මියද මේ අවස්ථාවට එක්වූහ. ශ්‍රී ලංකා නිදහස් පක්‍ෂය මෙන්ම ජනතාවට විශාල සේවයක් මගේ සොහොයුරා සිදුකර තිබෙනවා. ඔහුට අප සියලු දෙනා එක්ව සාධාරණයක් ඉටු කළ යුතු යැයි ද මෙහිදී අසේල පේ‍්‍රමචන්ද්‍ර මහතා අවධාරණය කළේය.භාරත ලක්ෂ්මන් පේ‍්‍රමචන්ද්‍ර මහතාගේ වැඩිමහල් සොහොයුරිය වන ස්වර්ණා ගුණරත්න මහත්මිය“අපි අපේ මල්ලි වෙනුවෙන් සාධාරණයක් ඉටු කළ යුතුයි. ඒ නිසාමයි “භාරත වෙනුවෙන් සාධාරණය” කියන තේමාව යටතේ අපි මේ ප්‍රවෘත්ති සාකච්ඡාවෙන් මාධ්‍ය දැනුවත් කිරීමට තීරණය කළේ.”මේ සිද්ධිය සම්බන්ධයෙන් මාධ්‍ය වාර්තා සහ අපට ලැබී තිබෙන තොරතුරු පරස්පර විරෝධියි. අපට සැක සිතියහැකි බොහෝ දේවල් තිබෙනවා. අපට සැක හිතෙන මේ සෑම දෙයක්ම අද ජනතාවටද සැක හිතෙන තැන්. මේ නිසා අප රජයෙන් ඉල්ලා සිටින්නේ සැක සිතෙන සියල්ල නිවැරැදි කර සිද්ධියට අදාළ පුද්ගලයන් නීතියට ගෙන ඔවුන්ට නිසි දඬුවම් ලබාදෙන ලෙසයි.අද පාතාලය දේශපාලනය සමඟ එක්වෙලා මිනිසුන්ගේ ජීවිත තීරණය කරන්නේ පාතාල ලෝකයයි. මේ තත්ත්වයෙන් රට මුදාගන්න කියලා අපි රජයෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n1110197</link>
    <topic>දුමින්ද ස්නායු ශල්‍ය අංශයේදැඩි සත්කාර ඒකකයට</topic>
    <author/>
    <content>ශ්‍රී ජයවර්ධනපුර මහ රෝහලේ ප්‍රතිකාර ලබමින් සිටින පාර්ලිමේන්තු මන්ත්‍රී දුමින්ද සිල්වා මහතා රෝහලේ 18 වැනි වාට්ටුවේ ස්නායු ශල්‍ය අංශයේ දැඩි සත්කාර ඒකකයට මාරු කළ බව රෝහලේ අධ්‍යක්‍ෂ වෛද්‍ය එස්. ගමගේ මහතා පවසයි.රෝහලේ ප්‍රධාන දැඩි සත්කාර ඒකකයේ ප්‍රතිකාර ලබමින් සිටි මන්ත්‍රීවරයාගේ සෞඛ්‍ය තත්ත්වය යහපත් අතට හැරෙමින් පවතින නිසා මෙසේ මාරු කර තිබේ.වෛද්‍යවරුන් අසන කෙටි ප්‍රශ්නවලට මන්ත්‍රීවරයා හොඳින් ප්‍රතිචාර දක්වන බවත් ක්‍රම ක්‍රමයෙන් ඝන ආහාර ඔහුට ලබා දීම කරන බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n1110198</link>
    <topic>‘භාරතට උපරිමයෙන්ආරක්ෂාව දුන්නා’</topic>
    <author>ධනුෂ්ක ගොඩකුඹුර</author>
    <content>වෘත්තීය සමිති කටයුතු පිළිබඳ ජනාධිපති අධ්‍යක්ෂ ජෙනරාල් භාරත ලක්ෂ්මන් ප්‍රේමචන්ද්‍ර මහතාට හැකි උපරිම ආරක්ෂාව ලබා දී තිබූ බව ජනාධිපති කාර්යාලය පවසයි.අවශ්‍ය නම් අමතර ආරක්ෂාව ජනාධිපති ලේකම්වරයාගෙන් ඉල්ලා සිටිය හැකි නමුත් ඒ මහතා කිසිවිටකත් එවන් ඉල්ලීමක් කර නැතැයි ජනාධිපති කාර්යාල ආරංචි මාර්ග සඳහන් කරයි. ජනාධිපති කාර්යාලයේ සේවය කරන අධ්‍යක්ෂක ජෙනරාල්වරයකු වුවද පාර්ලිමේන්තු මන්ත්‍රීවරයකුටත් වඩා ආරක්ෂාව ප්‍රේමචන්ද්‍ර මහතාට ලබාදී තිබුණු බව එම ආරංචි මාර්ග වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n1110199</link>
    <topic>විසර්ජන පනත මැති සබේ වැඩිම මුදල නාගරික සංවර්ධනයට</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ඉදිරි වර්ෂය (2012) සඳහා රජයේ සමස්ත වියදම් සඳහා අවශ්‍ය වේ යැයි ඇස්තමේන්තු කර ඇති රුපියල් එක්ලක්ෂ විසිඅට දහස් හාරසිය විසි අට කෝටි හතළිස් හතර ලක්ෂ හැත්තෑ එක්දහසක මුදල ඇතුළත් විසර්ජන පනත් කෙටුම්පත පාර්ලිමේන්තුවට ඊයේ (18) ඉදිරිපත් කෙරිණි.මෙම මුදල් සොයා ගැනීම සඳහා රජයේ සමස්ත ආදායමට අමතරව අවශ්‍ය වන මුදල් සඳහා රුපියල් කෝටි එක්ලක්ෂ පහළොස් දහසක් නොඉක්ම වන ලෙස දේශීය වශයෙන් හෝ විදේශීය වශයෙන් ණය ලබා ගැනීමට නියමිත බවද එම විසර්ජන පනතෙහි සඳහන් වේ.අගමැති දි. මු. ජයරත්න මහතා විසර්ජන පනත් කෙටුම්පත පාර්ලිමේන්තුවට ඊයේ පස්වරුවේ දී ඉදිරිපත් කළේය. මේ වර්ෂයේදී ද වැඩිම මුදලක් වෙන්කර ඇත්තේ රාජ්‍ය ආරක්ෂක හා නාගරික සංවර්ධන අමාත්‍යාංශයටයි.එම අමාත්‍යාංශයට වෙන්කර ඇති මුදල රුපියල් 229,943,000000 කි. ඒ ඒ අමාත්‍යාංශ සඳහා වෙන් කර ඇති මුදල මෙසේ ය.මුදල් හා ක්‍රම සම්පාදන අමාත්‍යාංශය රුපියල් 124,216,174,000 .වරාය හා මහාමාර්ග අමාත්‍යාංශය රුපියල් 144,567, 630,000 දරාජ්‍ය පරිපාලන හා ස්වදේශ කටයුතු අමාත්‍යාංශය රුපියල් 113,623,815,000පළාත් පාලන හා පළාත් සභා අමාත්‍යාංශය රුපියල් 129,873,139,000.ආර්ථික සංවර්ධන අමාත්‍යාංශය රු. 104,571,330,000සෞඛ්‍ය අමාත්‍යාංශය රුපියල් 73,999,998,000අධ්‍යාපන අමාත්‍යාංශය රුපියල් 33,266,010,000උසස් අධ්‍යාපන අමාත්‍යාංශය රුපියල් 24,470,000,000.ප්‍රවාහන අමාත්‍යාංශය රුපියල් 53,540,000,000.ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශය – 2,787605,000කෘෂිකර්ම අමාත්‍යාංශය 6,088,767,000විදුලි බල හා බලශක්ති අමාත්‍යාංශය රුපියල් 33,583,340,000සමූපකාර හා අභ්‍යන්තර වෙළඳ අමාත්‍යාංශය රුපියල් 1,307,000,000ළමා සංවර්ධන හා කාන්තා කටයුතු අමාත්‍යාංශය රුපියල් 949,000,000ජනමාධ්‍ය හා ප්‍රවෘත්ති අමාත්‍යාංශය රුපියල් 2,105,000,000කම්කරු හා කම්කරු සබඳතා අමාත්‍යාංශය රුපියල් 1,520,092,000සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය රුපියල් 822,922,000තාක්ෂණ හා පර්යේෂණ අමාත්‍යාංශය රුපියල් 3,176,000,000ජාතික භාෂා හා සමාජ ඒකාබද්ධතා අමාත්‍යාංශය රුපියල් 436,000,000වැවිලි කර්මාන්ත අමාත්‍යාංශය රුපියල් 3,075,887,000ක්‍රීඩා අමාත්‍යාංශය රුපියල් 2,094,000,000දේශීය වෛද්‍ය අමාත්‍යාංශය රුපියල් 1,264,000,000ධීවර හා ජලජ සම්පත් සංවර්ධන අමාත්‍යාංශය රුපියල් 3,069,155,000පශු සම්පත් හා ග්‍රාමීය ප්‍රජා සංවර්ධන අමාත්‍යාංශය රුපියල් 2,688,381,000ජාතික උරුමයන් පිළිබඳ අමාත්‍යාංශය රුපියල් 1,576,000,000පාර්ලිමේන්තු කටයුතු අමාත්‍යාංශය රුපියල් 358,000,000නැවත පදිංචි කිරීමේ අමාත්‍යාංශය රුපියල් 481,605,000කර්මාන්ත හා වාණිජ්‍ය කටයුතු අමාත්‍යාංශය රුපියල් 2,000,000,000වාරිමාර්ග හා ජල සම්පත් කළමනාකරණ අමාත්‍යාංශය රුපියල් 35,835,460,000ඉඩම් හා ඉඩම් සංවර්ධන අමාත්‍යාංශය රුපියල් 5,207,580,000යෞවන කටයුතු හා නිපුණතා සංවර්ධන අමාත්‍යාංශය රුපියල් 8,617,145,000පරිසර අමාත්‍යාංශය රුපියල් 3,417,300,000ජල සම්පාදන හා ජල පවහන අමාත්‍යාංශය රුපියල් 33,156,525,000රාජ්‍ය කළමනාකරණ ප්‍රතිසංස්කරණ අමාත්‍යාංශය රුපියල් 186,050,000පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය රුපියල් 4,322,000,000රාජ්‍ය සම්පත් හා ව්‍යවසාය සංවර්ධන අමාත්‍යාංශය රුපියල් 211,115,000සිවිල් ගුවන් සේවා අමාත්‍යාංශය රුපියල් 12,093,265,000සංස්කෘතික හා කලා කටයුතු අමාත්‍යාංශය රුපියල් 1,513,000,000පොල් සංවර්ධන අමාත්‍යාංශය රුපියල් 1,763,790,000ගොවිජන සේවා සහ වනජීවී අමාත්‍යාංශය රුපියල් 38,977,585,000සුළු අපනයන භෝග ප්‍රවර්ධන අමාත්‍යාංශය රුපියල් 723,820,000ඵලදායිතා ප්‍රවර්ධන අමාත්‍යාංශය රුපියල් 364,000,000විදේශ රැකියා ප්‍රවර්ධන හා සුබසාධන අමාත්‍යාංශය රුපියල් 392,175,000මහජන සබඳතා හා මහජන කටයුතු අමාත්‍යාංශය රුපියල් 1,59,000,000පුද්ගලික ප්‍රවාහන සේවා අමාත්‍යාංශය රුපියල් 708,060,000විදුලි සංදේශ හා තොරතුරු තාක්ෂණ අමාත්‍යාංශය රුපියල් 68,690,000බුද්ධ ශාසන අමාත්‍යාංශය රුපියල් 1,773,000,000ජනාධිපති කාර්යාලය, අග්‍රාමාත්‍ය කාර්යාලය විශේෂ කාර්යයන් පිළිබඳ ලේකම් කාර්යාලය, අමාත්‍ය මණ්ඩල කාර්යාලය, රාජ්‍ය සේවා කොමිෂන් සභාව, අධිකරණ සේවා කොමිෂන් සභාව, ජාතික පොලිස් කොමිසම, අල්ලස් හා දූෂණ චෝදනා විමර්ශන කොමිෂම ඇතුළු ආයතන සඳහා වෙන් කර ඇති මුදල රුපියල් 11,718,273,000 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n11101910</link>
    <topic>සුදු කොඩි නඩුවේ තීන්දුව නොවැම්බර් 18දා</topic>
    <author>ශිරෝමි අබයසිංහ</author>
    <content>සන්ඩේ ලීඩර් පුවත්පතේ කර්තෘ ප්‍රෙඩ්රිකා ජෑන්ස් මහත්මිය සමඟ පැවැත්වූ සම්මුඛ සාකච්ඡාවකදී “සුදු කොඩි” ප්‍රකාශය කළේ යැයි හිටපු හමුදාපති සරත් ෆොන්සේකා මහතාට එරෙහිව විභාග වූ නඩුවේ තීන්දුව නොවැම්බර් 18දා ප්‍රකාශයට පත් කිරීමට නඩුව විභාග කළ විනිශ්චය මණ්ඩලය ඊයේ (18) තීරණය කළේය.කොළඹ මහාධිකරණ විනිසුරු දීපාලි විජේසුන්දර මහත්මිය (සභාපතිනි) ඩබ්.ටී.ඇම්.පී.බී. වරාවැව සහ ගල්කිස්ස සිවිල් මහාධිකරණ විනිසුරු ඉසෙඩ් එම්. රෂීන් මහත්වරුන් හමුවේ පුරාවසරක් තිස්සේ නඩුව විභාගයට ගැනිණි. ෆොන්සේකා මහතාට එරෙහිව නීතිපතිවරයා මෙම නඩුව පැවරුවේ පසුගිය වසරේ ජූලි 07 දාය.නීතිපතිවරයාගේ ඉල්ලීම අනුව නඩුව විභාග කිරීමට අගවිනිසුරුවරයා විසින් මහාධිකරණ ත්‍රිත්ව විනිසුරු මඬුල්ලක් පත් කෙරිණි.විනිසුරු මඬුල්ලේ නියෝගය මත 2010 ජූලි 29 දා විත්තිකරු ප්‍රථම වතාවට අධිකරණය හමුවේ පෙනී සිටි අතර සැප්තැම්බර් 27 දා සිට නඩුව විභාගයට ගැණිනි.ආරක්ෂක ලේකම් ගෝඨාභය රාජපක්ෂ, මේජර් ජනරාල් ශවේන්ද්‍ර සිල්වා, එක්සත් ජාතීන්ගේ සංවිධානයේ ජිනීවාහී ශ්‍රී ලංකා නිත්‍ය නියෝජිත ෂෙනුකා සෙනෙවිරත්න, සන්ඩේ ලීඩර් පුවත්පතේ ප්‍රධාන කර්තෘ ප්‍රෙඩ්රිකා ජෑන්ස් පොලිස් පරීක්ෂක අනුර ද සිල්වා මහත්වරුන් සහ මහත්මීන්ද දෙරණ සහ සිරස ප්‍රවෘත්ති අධ්‍යක්ෂවරුන්, එහි මාධ්‍යවේදීන් ඇතුළු පිරිසක් පැමිණිල්ල වෙනුවෙන් සාක්කි දුන්හ.විත්තිකාර ෆොන්සේකා මහතා විත්තිකූඩුවේ සිට ප්‍රකාශයක් සිදු කළ අතර එ.ජා.ප. නියෝජ්‍ය නායක කරු ජයසූරිය, පාර්ලිමේන්තු මන්ත්‍රී අනුර කුමාර දිසානායක මහත්වරු ඇතුළු පිරිසක් විත්තිය වෙනුවෙන් සාක්කි දුන්හ. මෙම නඩුවේ පැමිණිල්ල මුලින්ම නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතා මෙහෙය වූ අතර පසුව නියෝජ්‍ය සොලිසිටර් ජනරාල් බුවනෙක අලුවිහාරේ මහතා මෙහෙයවීය. රජයේ ;ජ්‍යෂ්ඨ අධිනීතිඥ ඩිලාන් රත්නායක, රජයේ අධිනීතිඥවරුන් වන රියාස් බාරි මහතා සහ ලක්මිණි ගිරිහාගම මෙනවිය සිය ජ්‍යෙෂ්ඨයාට සහය වූහ. නීතිඥවරුන් වන යූ.එල්.ජී. බණ්ඩාර, චතුර අමරතුංග, කැලුම් ඔබේසේකර, අසේල මුතුමුදලිගේ සහ නාමල් රාජපක්ෂ නීතිඥ මහත්වරුන් සමග නීතිඥ නිලන්ති පීරිස් මහත්මියගේ උපදෙස් මත ජ්‍යෙෂ්ඨ නීතිඥ නලීන් ලද්දුවහෙට්ටි මහතා විත්තිකරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n11101911</link>
    <topic>‘දිනමිණ සියවසක මුල්පිටු’සියවසක කතුවරු’ග්‍රන්ථ දොරට වැඩුම අද</topic>
    <author/>
    <content>දිනමිණ සියවස් සමරුව නිමිත්තෙන් සම්පාදිත ‘දිනමිණ සියවසක මුල් පිටු’ හා ‘දිනමිණ සියවසක කතුවරු’ ග්‍රන්ථද්වය අද (19) පස්වරු 3.30ට ශ්‍රී ලංකා පදනම් ආයතන ශ්‍රවණාගාරයේදී එළිදැක්වේ.පෑලියගොඩ විද්‍යාලංකාර ධර්ම විද්‍යාලාධිපති, සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර නාහිමිපාණන්ගේ ප්‍රධානත්වයෙන් උත්සවය පැවැත්වේ.ප්‍රවීණ මාධ්‍යවේදී එඩ්මන්ඩ් රණසිංහ හා කොළඹ විශ්වවිද්‍යාලයේ දේශපාලන විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය ධම්ම දිසානායක මහත්වරු එහිදී විශේෂ දේශන පවත්වති. ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, කර්තෘ මණ්ඩල අධ්‍යක්‍ෂ ප්‍රවීණ මාධ්‍යවේදී සීලරත්න සෙනරත්, දිනමිණ ප්‍රධාන කර්තෘ මහින්ද අබේසුන්දර මහත්වරුන් ද උත්සව සභාව ඇමැතීමට නියමිතය. දිනමිණ හිටපු කර්තෘවරුන් ඇතුළු විශාල පිරිසක් මේ අවස්ථාවට ඇරියුම් ලැබ සිටිති. ‘දිනමිණ සියවසක මුල් පිටු’ සම්පාදනය දිනමිණ සම කර්තෘ සම්පත් දිප්පිටිගොඩගෙනි. ‘දිනමිණ සියවසක කතුවරු’ නවයුගය කර්තෘ ඉන්දික කුඩාහෙට්ටිගේ සංස්කරණයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n11101912</link>
    <topic>රූපලාවන්‍ය ආයතන දැඩි පරීක්ෂාවට</topic>
    <author>සිතාරා සේනානි</author>
    <content>මෙරට සියලුම රූපලාවන්‍ය ආයතන ලබන මාසයේ සිට දැඩි ලෙස පරීක්ෂාවට ලක් කිරීමට ජාතික විලවුන් උපකරණ හා ඖෂධ අධිකාරිය තීරණය කර තිබෙන බව අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි. මීගමුව ප්‍රදේශයේ ගුරුවරියක් රූපලාවන්‍ය ආයතනයකදී නොබෝදා මිය යාමේ සිද්ධිය පදනම් කොට ගෙන මේ පරීක්ෂණ වැඩපිළිවෙළ ක්‍රියාත්මක කරන ලෙස සෞඛ්‍ය ඇමැති මෛත්‍රීපාල සිරිසේන මහතා ඖෂධ අධිකාරියට උපදෙස් දී තිබේ.රූපලාවන්‍ය ආයතනවල භාවිත කරන විලවුන් හා උපකරණ මෙරට ලියාපදිංචි කර තිබෙන හා සුදුසු තත්ත්වයේ පවතින ඒවාද යන්නත්, කල් ඉකුත්වී ඇති විළවුන් ද්‍රව්‍ය භාවිත කරන්නේද යන්නත් මෙහිදී විශේෂයෙන් ම සොයා බැලෙනු ඇත. මෙරටට විලවුන් උපකරණ හා ද්‍රව්‍ය ආනයනය කරන ආයතන ප්‍රධානීන් සියලු දෙනා කොළඹට කැඳවා මේ සම්බන්ධයෙන් දැනුවත් කිරීමේ වැඩපිළිවෙළක් ද ලබන මාසයේ පළමුවැනි සතියේ ක්‍රියාත්මක කැරේ.මේ හැර කොළඹ දිස්ත්‍රික්කයේ සියලුම පෞද්ගලික ඔසුසල් වහාම පරීක්ෂාවට ලක් කිරීමේ වැඩපිළිවෙළක් ද ජාතික විලවුන් උපකරණ හා ඖෂධ අධිකාරිය ඉදිරි සතියේ ක්‍රියාත්මක කිරීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n11101913</link>
    <topic>විශ්‍රාම වැටුප් දෙපාර්තමේන්තුවට සම්මාන</topic>
    <author>උදුලා පීරිස්</author>
    <content>දකුණු ආසියාවේ රටවල් අතරින් හොඳම රාජ්‍ය ආයතනයට හිමි සම්මානය ශ්‍රී ලංකාවේ විශ්‍රාම වැටුප් දෙපාර්තමේන්තුවට හිමිව තිබේ.සිංගප්පුරුවේ සිට මෙහෙයවන අනාගතය සඳහා රාජ්‍ය සමුළුව “ - 2011 ( Future goverment award - 2011) මගින් චීනය , ඉන්දියාව ඇතුළු රටවල් 21ක් ඇගැයීට ලක් කරමින් ශ්‍රී ලංකාවේ විශ්‍රාම වැටුප් දෙපාර්තමේන්තුව මගින් ක්‍රියාත්මකව පවතින “ විශ්‍රාම වැටුප් ව්‍යාපෘතිය “ වෙනුවෙන් මෙම සම්මානය හිමිව ඇත.Futrue goverment award - 2011 පසුගියදා (ඔක්. 11) මලයාසියාවේ පුත්‍රරාජ නගරයේ සයිබර් විව් හෝටලයේදී පැවැත්විණි. මේ සමුළුව සඳහා දකුණු ආසියාවේ රටවල් නියෝජනය කරමින් නියෝජිතයෝ 200ක් පමණ සහභාගී වූහ.දකුණු ආසියාවේ හොඳම රාජ්‍ය ආයතනයට හිමි සම්මානය මෙරට විශ්‍රාම වැටුප් දෙපාර්තමේන්තුවට හිමිවීමට හේතුව සම්බන්ධයෙන් දිනමිණ කළ විමසුමේදී විශ්‍රාම වැටුප් අධ්‍යක්‍ෂ ජෙනරාල් කේ. ඒ. තිලකරත්න මහතා පැවසුවේ.මධ්‍යම රජය යටතේ දැනට ලක්ෂ 10ක ස්ථිර විශ්‍රාම වැටුප් සහිත රාජ්‍ය නිලධාරීන් හා විශ්‍රාම වැටුප් ලබන පිරිස හාරලක්ෂ අසු දාහක් බවයි. විශ්‍රාම වැටුප් වෙනුවෙන් රජය වාර්ෂිකව රුපියල් කෝටි 10000ක් වැය කරයි. එසේම රජයේ සේවයෙන් වාර්ෂිකව රුපියල් මිලියන දස ලක්ෂ පහළොස් දහසක මුදලක් විශ්‍රාම වැටුප් දෙපාර්තමේන්තුවට ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=n1110196</link>
    <topic>හම සුදුඇළි කිඹුලා</topic>
    <author/>
    <content>ඇළි කිඹුලන් ලෝකයේ විරලය. ඇත්තේ සීයකටත් වඩා අඩු ප්‍රමාණයක් බව පැවැසේ. කෙසේ වෙතත් මෙවන් විරල වර්ගයේ ඇළි කිඹුලෙකු එක්සත් ජනපදයේ ලුසියානා ප්‍රාන්තයේ වගුරක ඇතිදැඩි කොට දැන් වොෂින්ටනයේ ජාතික මින්මැදුරේ ප්‍රදර්ශනය කෙරේ. කැලයකින් හමුවූ කිඹුල් බිත්තරයකින් උපදවා ගත් මේ ඇළි කිඹුලාගේ සම සුදු පැහැතිය. දෑස් රෝස පාටය. මෙවන් කිඹුලකු ඇස ගැටීම වාසනාවක් ලෙස ලුසියානුවෝ අදහති.භූතානයේ 31 හැවිරිදි ජිග්මේ කේසාර් වන්චුක් රජු පසුගියදා ගුවන් නියමුවකුගේ දියණිය වන 21 හැවිරිදි ජෙට්සුන් පේමා සමඟ යුග දිවියට එළඹීමත් සමඟ රාජවංශයේ මෙතෙක් පැවැති බහුභාර්යා සේවනය අවසන් වන ලකුණු පහළ වී තිබේ. 1907 ඇරඹි, මෙතෙක් පැවැති රාජවංශයට අයත් රජවරුන් සිව්දෙනාම එකම පවුලේ සොයුරියන් කීප දෙනකුම බිසවුන් ලෙස එක්කරගෙන තිබිණ. වන්චුක් ගේ පියා ද 1979 දී සොයුරියන් සිව්දෙනකු සමඟම දීග කෑවේය. එමඟින් දේපොළ පිට යෑම වැළකී තිබිණ.අන්තර්ජාලය ඔස්සේ ඇඳුම් උනා දමන දර්ශනයකින් ඡන්ද ගැරීමට ගිය පෝලන්ත පාර්ලිමේන්තුවට තරග කරන 23 හැවිරිදි අපේක්‍ෂිකාවක දැඩි දෝෂදර්ශනයට ලක්ව තිබේ. කටාර්සිනා ලෙනාර්ට් නම් ඇයගේ මේ තත්පර 40ක ප්‍රචාරක පටය යූ ටියුබ් වෙබ් අඩවිය ඔස්සේ විකාශනය වී ඇත. එහිදී සංගීත රාවයක් මැද ඇය සිය ඇඳුම් උනා දැමීම අරඹන අතර ඇගේ තිසර පටය ඉවත් කිරීමත් සමඟම තිරය හරහා “වාරණය කරන ලදී” යන්න දැක්වී ඇත. ඒ සමඟම “තවත් දකින්න ඕනාද? එසේ නම් ඉඹ්ච් යට ඡන්දය දෙන්න. අපට පමණයි වැඩිමනත් දේ කළ හැක්කේ” යන සටහන දැක්වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=r1110191</link>
    <topic>වැලිවේරියේ තරුණයෙක් මවගේ උදව් ඇතිවබාලවයස්කාරියක පැහැරගෙන සැඟවිලා</topic>
    <author>ගම්පහ සංචාරක – නිමල් ජයසිංහ</author>
    <content>වැලිවේරිය පොලිස්බල ප්‍රදේශයේ තරුණයකු තමා සමඟ මිතුරු වී සිටි බාල වයස්කාර දැරියක් තම මවගේ උපකාර අනුබල යටතේ පැහැරගෙන ගොස් ඇත.මේ සම්බන්ධයෙන් බාල වයස්කාර දැරියක් පැහැරගෙන යාමට උදව් දුන් කාන්තාව වැලිවේරිය පොලිසිය මඟින් අත්අඩංගුවට ගෙන ගම්පහ අධිකරණයට ඉදිරිපත් කර තිබුණි.චෝදනාව සම්බන්ධ වැඩිදුර විමසීම ඔක්තෝම්බර් 20 දිනට කල් තැබූ ගම්පහ ප්‍රධාන මහේස්ත්‍රාත් මොහොමඩ් මැකී මහතා එම චෝදනා ලත් කාන්තාව ලබන 20 වැනිදා දක්වා රක්ෂිත බන්ධනාගාර ගතකිරීමට නියෝග කළේය.චෝදනාලත් කාන්තාව වෙනුවෙන් පෙනී සිටි නීතිඥ චිත්‍රා ජයවීර මහත්මිය එම කාන්තාවට ඇප ලබාදෙන ලෙස කරන ලද ඉල්ලීම මහේස්ත්‍රාත්වරයා ප්‍රතික්ෂේප කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=r1110192</link>
    <topic>හොරණ මූලික රෝහලේහෙද නිල නිවාසයවසර ගණනකින් අලුත්වැඩියා කර නෑ</topic>
    <author>හොරණ විශේෂ-එම්. ඩී. බී. විජයනාථ</author>
    <content>හොරණ මූලික රෝහලේ හෙද නිල නිවාසය වසර කිහිපයකින් නිසි ලෙස ප්‍රතිසංස්කරණ කටයුතු නොකිරීම හේතුවෙන් එම රෝහලේ හෙද කාර්ය මණ්ඩලය ගැටලු රැසකට මුහුණ පා ඇත.කාමර විස්සකින් හා මුළුතැන් ගෙයකින් මෙම නිල නිවෙස සමන්විත ය. මේ වනවිට එහි හෙද නිලධාරීන් අට දෙනෙක් පමණක් නතරවී සිටිති.මේ පිළිබඳව අදහස් දැක්වූ රෝහලේ විශේෂ ශ්‍රේණියේ හෙද නිලධාරී දයාශීලී වල්පිට මහත්මිය - අපි මේ ගොඩනැගිල්ල අලුත්වැඩියාකර දෙන්න කියා වසරක් ගානෙ ලිඛිතව අදාළ ස්ථානවලින් ඉල්ලීම් කර තිබෙනව. නමුත් ඒ දේ කරල දුන්නෙ නැහැ.දැන් වහලෙ කඩා වැටෙන්න ළඟයි. තැනින් තැන තෙමෙනව. වැසිකිළි පහසුකම්වත් හරියට නැහැ.අපිට මූණ කට හෝද ගන්න ඇඳුම් පැළඳුම් මාරු කරගන්නටත් හරියට බැහැ.මේ පිළිබදව හොරණ මූලික රෝහලේ වෛද්‍ය අධිකාරී තමර කළුබෝවිල මහතාගෙන් විමසූ විට ඔහු කියා සිටියේ අලුත්වැඩියා කටයුතු සඳහා මුදල් අනුමත කරගැනීමට ඇස්තමේන්තු සකසා කළුතර සෞඛ්‍ය සේවා කාරයාලයට යවා ඇති බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=r1110193</link>
    <topic>පහළ හංවැල්ලේ සඟවා තිබූ ගෝඩා සමඟසැකකරුවෙක් අත්අඩංගුවට</topic>
    <author>හංවැල්ල සමූහ</author>
    <content>පහළ හංවැල්ල ප්‍රදේශයේ කලක සිට පවත්වාගෙන ගිය මහා පරිමාණ හොර සුරා ජාවාරමක තොරතුරු හෙළිකැර ගැනීමට හංවැල්ල පොලිසියට හැකි වී ඇත.පහළ හංවැල්ල කැලණි ගඟබඩ යකා බැම්ම ආසන්නයේ ඉතා සූක්‍ෂම ලෙස සඟවා තිබූ ගෝඩා මිලිලීටර් තුන්ලක්‍ෂ හතලිස් අටදාහක් සමඟ සැකකරුවකු අත්අඩංගුවට ගැනීමෙන් පසුව එම තොරතුරු අනාවරණය වී ඇත.අදාළ සැකකරු අධිකරණයට ඉදිරිපත් කරන ලද අතර ඔහුට රුපියල් 29,000ක දඩ මුදලක් ගෙවීමට අවිස්සාවේල්ල මහේස්ත්‍රාත් බන්දුල ගුණරත්න මහතා නියෝග කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=r1110194</link>
    <topic>අරණායක දිප්පිටිය රාජගිරි මහ විදුහලේ මේ අඩුපාඩුත් සපුරා දෙන්න</topic>
    <author>අරණායක විශේෂ පී. ඒ. මීගහවුලහේන</author>
    <content>මාවනැල්ල අධ්‍යාපන කලාපයට අයත් අරණායක දිප්පිටිය රාජගිරි මහා විද්‍යාලයේ ප්‍රාථමික අංශය දහසකුත් අඩුපාඩු මධ්‍යයේ වුවද ශීඝ්‍ර දියුණුවක් කරා ගමන් කිරීම ප්‍රදේශවාසීන්ගේ පැසසුමට ලක්ව ඇත.භූමි ප්‍රමාණයෙන් අක්කර භාගයක පමණ ප්‍රමාණයේ වපසරියක පවත්වාගෙන යනු ලබන මෙහි පැරැණි ගොඩනැඟිලි තුනක් හා නව ගොඩනැඟිලි තුනකින් මේ විදුහල සමන්විත වී ඇත.මෙහි විදුහල්පති ලෙස කටයුතු කරනු ලබන්නේ ලංකාගේ ජයසේන මහතා ය. 2009 වසරේ දී මෙම විදුහලට විදුහල්පති ලෙස පත්වන විට සිසුන් හයසීයකට ආසන්න පිරිසක් සිටි අතර, විසිපස් දෙනෙකුගෙන් සමන්විත ගුරු මණ්ඩලයක් ද සිටියහ.පාසල් භූමියේ එක අඟලකුදු නෑර වගාකර ඇති අන්දම දිවි නැඟුමට ද ආදර්ශයකි. පලබර ගස් වැල්, ඉවත දමන ටින්, බීම බෝතල්, උණ බට, තැඹිලි, කිතුල් කොට, පොල්කොට ආදියේ ක්‍රමානුකූලව සිටුවා ඇත.අරණායක ආසනයේ විදුහල්පතිවරු අතරින් ජනාධිපති ඵලදායිතා සම්මානයෙන් පිදුම් ලත් ලංකාගේ ජයසේන මහතා පාසලේ වැසිකිලි පද්ධතිය පවා ඉතාමත්ම පිරිසුදුව ක්‍රමාකුන®ලව සකස් කර තිබීම ප්‍රශංසනීයයයි.එහෙත් ගොඩනැගිලි වල ඉඩ පහසුකම් ප්‍රමාණවත් නොමැත. ක්‍රීඩා පිටියක් නොමැත. සෙල්ලම් මිදුලක් සකස් කිරීමට ප්‍රමාණවත් ඉඩක් නොමැත.තෙමහල් ගොඩනැගිල්ලක්, ගුරු නිවාසයක්, ගුරු නේවාසිකාගාරයක් හා ක්‍රීඩා පිටියක් මෙම විදුහලට බලපාන අවශ්‍යතා ය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=r1110195</link>
    <topic>පිළියන්දල පොදු වෙළෙඳ ගොඩනැගිල්ලේකඩ කාමර 32ක් කාලයක් තිස්සේ වහලා</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව නගර සභාවට අයත් පිළියන්දල පොදු වෙළඳ ගොඩනැගිල්ලෙහි කුලී පදනම මත ලබාදී ඇති කඩ කාමර 183න් 32 ක් මේ වන විට වසා දමා ඇති බව එම නගර සභාවේ සභාපති ලක්ෂ්මන් පෙරේරා මහතා පවසයි.ජනතාව උදෙසා ඉදි කළ මෙම කඩ කාමර කුලී පදනම ලබාගත් පසු වෙළඳුන්ට ඒවා වසා දැමීමට නොහැකි බවද හෙතෙම පැවසීය.ජනතාව වෙනුවෙන් ඉදි කළ කඩ කාමර ජනතාව වෙනුවෙන් විවෘත නොකරන්නේ නම් නැවත සභාවට පවරා ගත හැකි බවත් ඒ සඳහා විධිමත් යෝජනාවක් මගින් සභා තීරණයක් ගත යුතු බවත් සභාපතිවරයා කීවේය.එම නගර සභාපසුගිය මාසික රැස්වීමේදී මේ කරුණු අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=r1110196</link>
    <topic>මස් කඩයට ගෙන යද්දී... පෙර පිනක් පහළ වෙලා</topic>
    <author>මධ්‍යම පළාත් සංචාරක – එල්. එස්. එගොඩවිට</author>
    <content>මසට අලෙවි කිරීමට ගෙන ගිය එළදෙනක් කඩුගන්නාව පොලිසියේ රැකවරණය මත රඳවා තබාගෙන පශු වෛද්‍ය උපදෙස් මත ප්‍රතිකාර ලබා දී එම එළදෙනට අභය දානය දීමට ඉදිරිපත් වුණු අයට එළදෙන බාරදීමේ පුවතක් කඩුගන්නාව පොලිසියෙන් වාර්තාවේ.මේ එළදෙන විසින් අලුත පැටවකු ද බිහිකර තිබේ. ඇය මසට ගෙන ගොස් ඇත්තේ පැටියා නොමැතිව ලොරියක පටවාගෙනය.මේ එළදෙන බිහිකළ පැටවා මියගිය බව අයිතිකරු කඩුගන්නාව පොලිසියට පවසා තිබේ.කඩුගන්නාව ඉලුක්වත්ත පදිංචි එම්. විජේරත්න නැමැති අය ඉදිරිපත් වී මේ එළදෙන මිලදී ගෙන හදා වඩා ගැනීමට බාරගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=r1110197</link>
    <topic>මාමේ, සෝමාවතීත් යනවද?ඔව් ඇයි ගාණ අඩුකරන්නද?</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>යුද බිය තුරන්වීමත් සමග උතුරු මැද හා නැගෙනහිර පළාත්වල පූජනීය ස්ථාන වැද පුදා ගැනීමට ජනතාව දැඩි උනන්දුවක් දක්වති.ඒ නිසා වන්දනා නඩ රැගෙන යන්න කටයුතු කරමින් සිටින සිරිසේන මහතා අනුරාධපුර පොළොන්නරු වන්දනා ගමනක් සංවිධානය කළේය. ඒ සඳහා බැතිමතුන් 50 – 60 ක් එකතු කර ගත් පසු ගමනට සුදුසු බස් රථයක්ද සූදානම් කර ගන්නට අසල ගමක බස් රථයක් හිමි කඩ හිමියෙක් හමුවන්නට ගියේය.බස් හිමි මුදලාලි නොසිටි අතර, බස් රථය පදවන රියදුරු වැඩ අවසන් කර ගනුදෙනු පියවමින් කඩ හිමියාගේ වැඩිමහල් පුතු සමග එහි සිටියේය.‘ආ... ඩ්‍රැයිවර් මහත්මයා ඉන්න එකත් හොඳයි. පුංචි මහත්තයෝ, අපි ලබන පෝයට වන්දනා ගමනක් සූදානම් කර ගත්තා. ඉතිං බස් එක බුක් කර ගන්නයි ආවේ.’‘කොහේද යන්න සිතා ගෙන ඉන්නේ සිරිසේන මාමේ’ගමන් මාර්ගය විස්තර කළේ සියලුම වන්දනා ස්ථානවල නම් කියමින්ය. එය අසා සිටි රියැදුරු ‘මාමේ මේ ගමනට දවස් දෙකට.... ගන්න ඕනෑ.’ ගනුදෙනු අඩු කර ගන්නත් සිරිසේනට අවශ්‍ය විය. ඒ පිළිබඳව විමසූ විට නැවතත් රියැදුරු මහතා ‘මාමේ සෝමාවතීත් යනවාදැයි?’ ඇසීය.‘සිරිසේන මහතාට යකා නැග්ගේය. ‘ඇයි උඹට මගේ දුව යනවා නම් ගාන අඩු කරන්න පුළුවන්ද?’ රියැදුරු මහතා අන්දුන් කුන්දුන් වී සිද්ධ වුණේ කුමක්දැයි සිතා ගත නොහැකි වී මුදලාලිගේ පුතාගේ මුහුණ බැලුවේ කාරණාව පැහැදිලි කරයි සිතාය.‘මාමේ..... සෝමාවතී චෛත්‍ය වදින්නත් යනවා නම් තවත් කි. මී. ගණක් යන්න ඕනෑ. ඒ නිසා මුදල අඩු කරන්න බැහැ. අනික දැන් වියදම් වැඩියි’ කියා කරුණු පැහැදිලි කරදී ගමන යන්න අවශ්‍ය කටයුතු පිළියෙල කර දෙන ලදී.‘සෝමාවතී යනවා නම් මුදල් අඩු කරන්නම්’ කියූ විට සිරිසේන මාමා ගමේ අයට බැන වදින්න අමතක නොකරයි.මේ රියැදුරුට තම මිතුරන්ගෙන්ද දැන් නිතරම ‘සෝමාවතී’ යනවා වන්දනා ගමනක් යමුදැයි අසන්නට ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=s1110192</link>
    <topic>2011 වසරේ සියැට් ජනතා ක්‍රිකට් තරුවට එස්.එම්.එස්.මනාප පළකිරීම 22දා සිට</topic>
    <author/>
    <content>වසරේ සියැට් ජනතා ක්‍රිකට් ක්‍රීඩක සම්මානය සඳහා එස්. එම්. එස්. මනාප පළකිරීම ඔක්තෝබර් 22 වැනි දින ඇරඹේ.නොවැම්බර් 25 වැනි දින දක්වා සති පහක කාලයක් මුළුල්ලේ මෙම මනාප පළකිරීමේ ක්‍රියාවලිය විවෘතව තැබෙනු ඇති අතර ජනතාවට තමන් පි‍්‍රය කරන ක්‍රිකට් ක්‍රීඩකයා වසරේ සියැට් ජනතා ක්‍රිකට් තරුව බවට පත්කරන්නට එස්. එම්. එස්. මනාප ඕනෑම සංඛ්‍යාවක් එවිය හැක.ශ්‍රී ලංකා ක්‍රිකට් ආයතනය සමඟ ගිවිසුම්ගත ක්‍රීඩකයින් 100 දෙනෙකු ජනතා මනාපය ලැබීම සඳහා සුදුසුකම් ලබන අතර 2011 නොවැම්බර් මස 29 වන දින පැවැත්වීමට නියමිත සියැට් ශ්‍රී ලංකා ක්‍රිකට් සම්මාන උළෙලේ දී ජනතා එස්. එම්. එස්. මනාප වැඩි ප්‍රමාණයක් ලබා ගත් ක්‍රීඩකයා, වසරේ සියැට් ජනතා ක්‍රිකට් තරුව ලෙස තෝරාගැනීමට නියමිතය.වසරේ සියැට් ජනතා ක්‍රිකට් ක්‍රීඩකයා තෝරාගැනීම සඳහා එස්. එම්. එස්. මනාපය පළකරන්නන් අතුරින් දසදෙනෙකුට නොවැම්බර් 29 වන දින බත්තරමුල්ල වෝටර්ස් එජ් හි පැවැත්වීමට නියමිත 2011 සියැට් ශ්‍රී ලංකා ක්‍රිකට් සම්මාන උළෙල නැරඹීම සඳහා ප්‍රවේශ පත්‍ර දිනාගැනීමට ද අවස්ථාව ලබා දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=s1110193</link>
    <topic>ක්‍රීඩා අධ්‍යක්ෂට ප්‍රසාද තිළිණ</topic>
    <author/>
    <content>මෙවර පැවැති ජාතික මහා ක්‍රීඩා උළෙල සාර්ථක ලෙස සංවිධානය කරමින් 2010 වර්ෂයේ ජාතික ක්‍රීඩා උළෙලට වැයකළ රුපියල් මිලියන 64ක මුදලට වඩා රුපියල් මිලියන 25ක මුදලක් අඩුවෙන් වැය කරමින් රුපියල් මිලියන 39කින් 2011 ජාතික ක්‍රීඩා උළෙල පැවැත්වීමට දැක්වූ දක්ෂතාවය, කැපවීම හා නායකත්වය වෙනුවෙන් ක්‍රීඩා අමාත්‍යාංශයේ ලේකම් උදය ආර්. සෙනෙවිරත්න මහතා විසින් ක්‍රීඩා අධ්‍යක්ෂ රංජනී ජයකොඩි මහත්මියට ප්‍රසාද තිළිණ ලබාදී ඇතැයි ක්‍රීඩා අමාත්‍යාංශය පවසයි.37 වන ජාතික ක්‍රීඩා උළෙල පසුගිය සැප්තැම්බර් මස 8, 9, 10 යන දිනවල දියගම මහින්ද රාජපක්ෂ ක්‍රීඩාංගණයේදී අතිගරු ජනාධිපතිතුමන්ගේ ප්‍රධානත්වයෙන් පැවැත්වූ අතර ක්‍රීඩා තරග ඉසව් 21කින් සමන්විත ජාතික ක්‍රීඩා උළෙල සඳහ, ක්‍රීඩක ක්‍රීඩිකාවන් 7500කට අධික පිරිසක් සහභාගී වූහ. ක්‍රීඩා අධ්‍යක්ෂ ජනරාල්වරියගේ කළමනාකරණ දක්ෂතාව පිළිබඳව රාජ්‍ය පරිපාලන අමාත්‍යාංශයටද දැනුම් දී ඇතැයි ද ක්‍රීඩා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=s1110194</link>
    <topic>චම්පිකා දිල්රුක්ෂිටතරග තහනමක්</topic>
    <author>පි‍්‍රන්ස් ගුණසේකර</author>
    <content>තහනම් ශරීර උත්තේජන ශරීර ගත වූ බවට පිළිගත් මීටර් 1500 හිටපු ජාතික සූරිය වූ චම්පිකා දිල්රුක්ෂි ක්‍රීඩිකාවට තරග තහනමක් පැනවීමට ජාතික තහනම් උත්තේජන කමිටුව ඊයේ (18) පියවර ගත්තේ ය. ක්‍රීඩිකාවට එල්ල වූ තහනම් උත්තේජන චෝදනාව පිළිබඳ විධිමත් විනය පරීක්ෂණයක් ආරම්භ කර ඇති අතර එය නිමාවන තුරු මේ මූලික තරග තහනම ක්‍රියාත්මක වේ.විනය පරීක්ෂණය විශේෂඥ වෛද්‍ය මයියා ගුණසේකර මහතාගේ ප්‍රධානත්වයෙන් පැවැත්වෙන බව තහනම් උත්තේජන කමිටු සභාපති වෛද්‍ය ගීතාංජන මෙන්ඩිස් මහතා පැවැසීය.චම්පිකා දිල්රුක්ෂි පසුගිය වසරේදී මීටර් 1500 ඉසව්ව විනාඩි 4:22.40 කින් නිම කර එහි ජාතික වාර්තාව පිහිට වූ අතර පසුව ශානිකා සමන්මලී විසින් විනාඩි 4:22.04 කින් එම වාර්තාව බිඳ හෙළන ලදී.චම්පිකා දිල්රුක්ෂි පසුගිය මාස 7 කදී කෙන්යාවේ පුහුණුව ලැබූ අතර නිමා වූ ජාතික මහා ක්‍රීඩා උළෙලේදී තහනම් උත්තේජන පරීක්ෂණයට ලක් කෙරුණි. ඊයේ පැවැති පරීක්ෂණයේ දී ජාතික තහනම් උත්තේජන කමිටුවට පවසා ඇත්තේ කුරුණෑගල ප්‍රදේශයේ වෛද්‍යවරයෙකුගෙන් අසනීපයකට බෙහෙත් ලබාගත් බවය. කෙසේ වුවද එම බෙහෙත්වල පෙන්තලෝන් නම් තහනම් ඖෂධය අඩංගු වී ඇතැයි පරීක්ෂණ මණ්ඩලය කරුණු අනාවරණය කර ඇත.’ඒ’ මුත්‍රා සාම්පලයේ තහනම් උත්තේජන අඩංගු බවට පිළිගත් හෙයින් ‘බී’ සාම්පල පරීක්ෂාවක් සිදු නොකිරීමට ද ඊයේ තීරණය වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=s1110195</link>
    <topic>විශේෂ අධ්‍යාපන ලබන දූ දරුවන්ගේ ක්‍රීඩා උළෙලක්</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>විශේෂ අධ්‍යාපනය ලබන දක්ෂතා ඇති දරුවන් ආරක්ෂා කර ගැනීම මෙන්ම ඔවුන්ට සමාන අවස්ථාවන් ලබාදීමේ ජනාධිපති මහින්ද රාජපක්ෂ මහතාගේ අරමුණ පෙරදැරි කරගනිමින් අනුරාධපුර විශේෂ අධ්‍යාපනය ලබන අන්ධ බිහිරි අඩු මානසිකත්වයකින් යුත් දූ දරුවන්ගේ ක්‍රීඩා උළෙලක් අනුරාධපුර කේ. බී. රත්නායක ක්‍රීඩා පිටියේදී පැවැත්වීමට පසුගියදා කටයුතු යොදා තිබිණි.විශේෂ අධ්‍යාපනය ලබන දරුවන් 205 දෙනෙකු ක්‍රීඩා උළෙල සඳහා ඉදිරිපත් වූහ.අනුරාධපුර අඳ ගොළු බිහිරි පාසල කේ. බී. රත්නායක විදුහල, වලිසිංහ හරිස්චන්ද්‍ර විදුහල, දිහිනි මහ විදුහල හතරැස්වල මහ විදුහල, කුඩා නෙළුබෑව විදුහල යන විදුහල්වල විශේෂ අධ්‍යාපනය ලබන දූ දරුවන් මෙම තරගමාලාවට සහභාගී වූහ. හිසට උඩින් පන්දුව විසි කිරීම, කවපෙත්ත සහ යගුලිය දැමීම, මීටර් 50, 100, 200, 1500 දිවීමේ තරග, ආදී තරග ඉසව් රාශියක් මීට ඇතුළත් විය.අනුකම්පාව නොව නිසි පිළිගැනීම මෙම දරුවන්ට ලබාදීම අරමුණු කරගත් මේ තරගාවලිය සඳහා අනුරාධපුර අධ්‍යාපන කලාප අධ්‍යක්‍ෂ බී. එම්. එන්. අබේරත්න අධ්‍යක්ෂ එම්. ඒ. සේමසිංහ කේ. බී. රත්නායක විදුහල්පති එම්. පී. සෙනෙවිරත්න ආචාරිනී ජී. ජී. සී. ෆොන්සේකා යන මහත්ම මහත්මීහු සමග දෙමාපියන්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=s1110196</link>
    <topic>වෙළෙඳ සේවා පිහිනුම් සූරතාවමාස් හෝල්ඩිංග්ස් පිලට</topic>
    <author>ෆවුස් මොහොමඩ්</author>
    <content>පසුගිය වසර 4 පුරාවටම ජනාධිපති කුසලාන වෙළෙඳ සේවා පිහිනුම් තරගාවලියේ සූරයන් ලෙස වැජඹුණු ජෝන් කීල්ස් කණ්ඩායමේ ආධිපත්‍ය බිඳ දැමූ මාස් හෝල්ඩිංග්ස් පිල 5 වැනි වරට පැවැති මෙවර තරගාවලියේ සමස්ත සූරතාව අත්කර ගැනීමට සමත් විය.තර්ස්ටන් විද්‍යාලයීය පිහිනුම් ක්‍රීඩා සමාජය සංවිධානය කළ මේ සූරතාවලියේ සමස්ත සූරතාව අත්කර ගත් මාස් හෝල්ඩිංග්ස් පිල ලකුණු 469 ක් රැස්කළ අතර ජෝන් කීල්ස් ආයතනය ලකුණු 442 ක් ලබාගනිමින් දෙවැනි ස්ථානයට පත් විය.වෙළෙඳ සේවා ආයතන 26 කින් ක්‍රීඩක ක්‍රීඩිකාවන් 350 කට අධික සංඛ්‍යාවක් තරග වැදුණු මේ සූරතාවලියේ තුන්වැනි ස්ථානය හිමිවූයේ ලකුණු 174 ක් ලබාගත් යුනිලිවර් කණ්ඩායමටය. බී. එස්. එම්. එන්ටර්ප්‍රයිසස් පිල ලකුණු 97 ක් රැස්කරමින් සිවුවැනි ස්ථානය ලබාගත් අතර ලකුණු 84 ක් රැස්කළ එච්. එස්. බී. සී. ‘ඒ’ පිලට පස්වැනි ස්ථානය හිමිවිය.තර්ස්ටන් විදුහල් පිහිනුම් තටාකාංගනයේ පසුගියදා පැවැති මේ තරගාවලියේ ත්‍යාග ප්‍රදානෝත්සවය අධ්‍යාපන නියෝජ්‍ය අමාත්‍ය විජිත් විජයමුනි ද සොයිසා මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=f1110191</link>
    <topic>දැන් ඡන්දෙ ඉවරයි අපි ආණ්ඩුවත් එක්ක වැඩ කරනවා</topic>
    <author>සාකච්ඡා කළේ චන්දන ජයවීර ඡායාරූපය වාසිත පටබැඳිගේ</author>
    <content>කොළඹ මහ නගර සභාව මධ්‍යම රජය සමඟ සහයෝගයෙන් කටයුතු කළ යුතු ආකාරය, රජය සමඟ එක්ව නිවාස ව්‍යාපෘති ක්‍රියාත්මක කරන ආකාරය පිළිබඳව සහ තවත් දේශපාලන කරුණු ගැන නව පුරපති ඒ. ජේ. එම්. මුසම්මිල් මහතා සමඟ සිදුකළ සාකච්ඡාවකි මේ.* කොළඹ නගරයේ විසිපස්වැනි පුරපතිවරයා වශයෙන් ජනතාව ඔබව තෝරා ගෙන තිබෙනවා. ඒ සඳහා ඔබට උදව් කළ ඡන්දදායකයින්ට කියන්න යමක් තිබෙනවාද?අපේ පක්‍ෂයට ඡන්දය දීපු අයට ඒ වගේම විශිෂ්ට මනාපයක් ලබා දීලා පුරපතිවරයා හැටියට මාව පත් කළ ජනතාවට ස්තූති කරනවා. ඒ වගේම මේ ඡන්දයේදී සියලුම ජන කොටස් වාර්ගික භේදයකින් තොරව සිය කැමැත්ත ප්‍රකාශ කළා. ඒක විශේෂ දෙයක්.ඊළඟට දේශපාලන පක්‍ෂ භේදයකින් තොරව මැතිවරණ ක්‍රමය ගැන විශ්වාසය තබලා ඡන්දය ප්‍රකාශ කළ හැමෝටම ස්තූතියි.* මෙවර පළාත් පාලන මැතිවරණය පැවැත්වූ ආයතන 23 අතරින් එ. ජා. පය ජයග්‍රහණය කළේ කොළඹ පමණයි. මේ ප්‍රතිඵලය පක්‍ෂයේ අනාගතයට බලපාන්නෙ කොහොමද?රටේම හිටිය එ. ජා. ප. පාක්ෂිකයෝ බලාගෙන හිටියෙ කොළඹ නගරයට මොකක් වෙයිද කියලයි. ආණ්ඩුව කලින් තිබුණු ඡන්ද හැම එකම වගේ ජයග්‍රහණය කර තිබුණු නිසා ඡන්දයට ආවෙම ජයග්‍රාහී මානසිකත්වයකින්. ඔවුන් දිනාගත යුතු මැතිවරණයක් විදිහට කොළඹ නගරය සැලකුවා.හැමෝම ඡන්දයට මුහුණ දුන්නෙ පළාත් පාලන මැතිවරණයක් විදිහට සලකල නෙවෙයි. මහ මැතිවරණයක වගේ උණුසුමක් තිබුණා. හැමදාම පැරදිලා දුක් විඳ විඳ හිටපු එ. ජා. ප. පාක්‍ෂිකයින්ට මේ ප්‍රතිඵලය වැදගත් වුණා. ඒ නිසා අපි උපරිම අයුරින් අධාරකරුවන් කැදෙව්වා. රනිල් වික්‍රමසිංහ මහතා පුද්ගලිකව මේ සටන මෙහෙයෙව්වා.* ඔබ එසේ පැවසුවත් පළාත් පාලන මැතිවරණයේදී කොළඹ ඡන්ද ප්‍රකාශවීම ඉතිරි ආසන සියල්ලටම වඩා අඩුයි. එයින් පෙනෙන්නේ මේ ඡන්දය ගැන දේශපාලඥයන් විශාල උනන්දුවක් දැක්වූවත් නගරයේ වැසියන් ඒ ගැන සැළකිල්ලක් දක්වා නොමැති බවද?කොළඹ ඡන්දදායකයින්ගෙන් ඡන්දය ප්‍රකාශ කර ඇත්තේ 62% ක් පමණයි. පළාත් පාලන මැතිවරණයකදී ආණ්ඩු වෙනසක් කළ නොහැකි නිසා ඡන්ද භාවිතා කිරීම අඩුවෙන්න ඇති. මේ ප්‍රකාශ වෙච්ච ඡන්ද සංඛ්‍යාව පළාත් පාලන මැතිවරණයකදී හොඳ ඡන්ද ප්‍රතිශතයක් ලෙස අපි සළකනවා.* අවසන්වූ මැතිවරණය සාධාරණ මැතිවරණයක් හැටියට එ. ජා. පය පිළිගන්නවාද?සාධාරණ ඡන්දයක් පවත්වන්න මැතිවරණ කොමසාරිස්වරයා වගේම ඔහුගේ නිලධාරීන් කැපවීමෙන් ක්‍රියා කළා. විශේෂයෙන්ම පොලිස්පතිතුමා ඇතුළු කොළඹ කොට්ඨාසය භාර නිලධාරී මහතුන්ගෙන් මධ්‍යස්ථ ඡන්දයක් පවත්වන්න අවශ්‍ය සහය ලැබුණා. මේ මුළු ඡන්දයටම අපි දැක්කේ එකම එක දාමරික ක්‍රියාවක් පමණයි. එතැනදී වුණත් පොලිසිය ක්‍ෂණිකව මැදිහත්වෙලා.* රටේ අනෙකුත් සියලුම ආයතන පරාජය වෙද්දී කොළඹ නගරය ජය ගැනීම විශේෂ වැදගත් කමක් තිබෙනවා යැයි ඔබ සළකන්නේ ඇයි?කොළඹ නගර සභාවේ බලය අපිට කවදද අහිමි වුණේ එදා ඉඳලා අපි පරාදයි. 56 වන මැතිවරණයෙන් එක්සත් ජාතික පක්‍ෂය ආසන 8 කට වැටුණු වෙලාවෙ අපිට විපක්‍ෂ නායක කමත් නැතිවුණා. ඒ වෙලාවේ ජේ. ආර්. ජයවර්ධන මහතා පක්‍ෂය ප්‍රතිසංවිධානය කරලා කොළඹ දින්නා. එයින් අවුරුදු තුනකට පස්සේ අපි ආණ්ඩුවක් පිහිටෙව්වා.* 1952 දී හැර කොළඹ නගර සභාව සෑම අවස්ථාවකම ජයග්‍රහණය කර ඇත්තේ එ. ජා. පය හෝ ඔවුන් සහය දුන් කණ්ඩායම්. මෑත ඉතිහාසයේ 1994 න් පසු අවස්ථා 3 කදී ඔබලා කොළඹ දින්නා. නමුත් ආණ්ඩුවක් හදන්න බැරිවුණේ ඇයි?නෑ එහෙම කියන්න බැහැ. 2005 න් පස්සෙ කොළඹ නගර සභාවෙ අපිට බලයක් තිබුණේ නැහැ. ගිය වතාවෙ අපේ නාමයෝජනා ලැයිස්තුව අවලංගු වුණා. අපි සහය දීපු කණ්ඩායම බලයට ආ පසු ජනාධිපතිතුමාට සහය දුන්නා. ඔවුන් ශ්‍රී ලංකා නිදහස් පාක්ෂකයින් වුණා.* එ. ජා. පයට කොළඹ ජය ගෙන රට ජයග්‍රහණය කිරීමට නොහැකි බව මේ උදාහරණ දෙකෙන්ම පේනවා. ඒ නිසා ඔබ ගෙන එන තර්කය සාධාරණීය කළ හැක්කේ කෙසේද?කණ්ණාඩි කුට්ටමෙන් ඉල්ලපු අයට සහාය දුන්නේ සියලු දෙනාම ඉල්ලා අස්වෙන පොරොන්දුව මතයි. ඒ උදවිය ඡන්දය දින්නායින් පස්සෙ ඒ එකඟතාවයට පයින් ගහලා ආණ්ඩුවට ගියා.* එ. ජා. පය සහාය දැක්වූ නියෝජිතයින් බලය ලැබීමෙන් පසුව රජයට සහය දැක්වීමට ඉදිරිපත්වීම නිසා ඔවුන් ගැන අපිට වගකීමක් නැතැයි ඔබ පවසනවා. එය පක්‍ෂයට ඡන්දය දුන් ජනතාවට සාධාරණය ඉටු කිරීමක්ද?රටේ දේශපාලන බලය නැතිවුණ දවසේ ඉඳලා කොළඹ නගරයේ අපිට පසුබෑමක් ඇති වුණා. ඒක නැති කර ගන්න අපට ජයග්‍රහණයක් වුවමනා කර තිබුණා. ඒ ජවය අපිට මේ මැතිවරණයෙන් ලැබුණා.* එජාපයේ ප්‍රබල කඳවුරු බවට පත්ව තිබූ මහනුවර නගර සභාව වසර 58 කට පසු පරාජය වුණා. එවැනි දීර්ඝ ඉතිහාසයක් ඇති නුවරඑළිය කොළොන්නාව, කුරුණෑගල, බදුල්ල, මාතලේ නගර සභා මෙවර ඔබේ පක්‍ෂය පරාජය වුණා. ඒ පසුබිම තුළ පක්‍ෂය අලුත් ගමනක් යන්නේ කොහොමද?කොළොන්නාව අපි සුළු ගණනකින් පැරදුණේ. නුවර හා කුරුණෑගලත් අපි පැරදුණා. එහෙම වුණේ ආණ්ඩුව ඔවුන්ගේ බලය ඒ හැම තැනකටම යොදවපු නිසයි.ආණ්ඩුව ඡන්දය පටන්ගන්නකොට කොළඹත් දිනලයි හිටියේ. නමුත් අපේක්‍ෂකයාගේ වරද නිසයි පැරදුණේ. අපෙන් ගත්ත සමහර අපේක්‍ෂකයෝ නිසයි ආණ්ඩුව කොළඹ පැරදුණේ. මේක මම ඡන්දෙන් පස්සේ කියන කතාවක් නොවෙයි. ඒ මොහොතෙත් කිව්වා.* එ. ජා. ප. යට කොළඹ ජයග්‍රහණය කළත් ආණ්ඩුව සෑම ආසනයකම ඡන්ද පදනම වැඩි කරගෙන තිබෙනවා. නේද?එක්සත් ජාතික පක්‍ෂයේ කොළඹ නගරයේ ආසනවල ඡන්ද පදනම අඩුවෙලා නැහැ. නැගෙනහිර කොළඹ ඡන්ද අඩුවුණේ මනෝ ගනේෂන් මහතාගේ ප්‍රජාතන්ත්‍රවාදී ජනතා පෙරමුණ මෙවර වෙනම ඡන්දය ඉල්ලපු නිසයි. ඒ ආසනයේ ඡන්දය ප්‍රකාශ වෙන්නෙ අඩුවෙන්. නමුත් මෙවර ද්‍රවිඩ ඡන්ද ප්‍රකාශවීම ඉහළ ගිහින් තිබෙනවා. ඒක වැටුණේ මනෝ ගනේෂන්ට.පොදුවේ ගත්තම ආණ්ඩුවෙ ඡන්ද ප්‍රතිශතය ඉහළ ගිහිල්ලා තිබෙනවා තමයි. මම කියන්නෙ ආණ්ඩුව ගෙන ගිය ව්‍යාපාරයේ හැටියට අපි ලබපු ජයග්‍රහණය වැදගත් කියන එකයි. අනිත් පැත්තෙන් බැලුවහම එ. ජා. ප. යට හෝ වෙනත් ඕනෑම පක්‍ෂයකට ලැබුණ ඡන්දයක් අපි සලකන්නෙ ආණ්ඩුවට විරුද්ධව ලැබුණු ඡන්දයක් විදිහටයි.* කොළඹ නගර සභාවේ ප්‍රතිපක්‍ෂ නියෝජනය පාලක පක්‍ෂයට වඩා වැඩියි. ඒක ගැටලුවක් නෙමෙයි ද?පක්‍ෂයක් හැටියට බහුතර මන්ත්‍රී සංඛ්‍යාවක් සිටින්නේ අපි සමඟයි. මම අනිත් පක්‍ෂ සමඟ සහයෝගයෙන් දේශපාලනය කරනවා. ඒ නිසා ඒක ගැටලුවක් නෙවෙයි.* කොළඹ නගරයේ පැල්පත්වාසීන් 65,000කට නිවාස තනා දෙන බවට ඔබ ප්‍රකාශ කළා. ඒ වැඩපිළිවෙළ අරඹන්න බලාපොරොත්තු වෙන්නෙ කොතැනින්ද?මම කවදාවත් ගෙවල් 65,000ක් හදනවයි කියලා කිව්වෙ නෑ. අපි කිව්වෙ ගෙවල් 65,000 ක් කඩන්න සැලැස්මක් තියෙනව කියලා විතරයි. අපේ පක්‍ෂය කිව්වෙ නගරයේ ඉන්න පැල්පත්වාසීන්ට ඒ ප්‍රදේශවලම නිවාස හදලා පදිංචි කරන්න සහය දෙනවයි කියලයි.සජිත් ප්‍රේමදාස මහත්තයා දැන් අපිට කියනවා ගෙවල් 65,000ක් හදන්න කියලා. ඒ මහත්තයා ගෙවල් 65,000 ක් හදන්න උදව් කරනවා නම් මම එපැයි කියන්නෙ නැහැ. අපිත් පිට රටවලින් උදව් අරගෙන ගෙවල් හදන්න බලනවා. ඒ වගේම ආණ්ඩුවෙනුත් ඉල්ලනවා පැල්පත්වාසීන්ට නිවාස තනා දෙන්න කියලා.* ඔබ කොළඹ නරයේ නිවාස ප්‍රශ්නය විසඳන්න කල්පනා කරන්නෙ කොහොමද?නගර සභාවට තනියම ගෙවල් හදන්න පුළුවන් කමක් නැහැ. අපි නිවාස ව්‍යාපෘතිය ඉදිරියට ගෙනියන්නේ මධ්‍යම රජය සමඟයි. ආණ්ඩුව සැලැස්ම අනුව නගර සභාව ඒකාබද්ධවෙලා වැඩපිළිවෙළ ඉදිරියට අරන් යනවා. දැන් ඡන්දය ඉවරයි ඒ නිසා අපි එකතුවෙලා වැඩ කරනවා.* පසුගිය කාලයේ ආරක්ෂක අමාත්‍යාංශයේ මූලිකත්වයෙන් නගරය පවිත්‍ර පුරවරයක් කිරීමේ වැඩපිළිවෙළක් අරන් ගියා. දැන් ඒකට මොකද වෙන්නේ.ඒක හොඳ වැඩපිළිවෙළක්. අනිවාර්යෙන්ම අපි ඒක දිගටම කරගෙන යනවා. අපි ඒ සඳහා අවශ්‍ය කරන හැම ආකාරයකම සහය ආරක්ෂක ලේකම්තුමාට ලබා දෙනවා. මට ඒ සඳහා රනිල් වික්‍රමසිංහ මහතාගෙනුත් අනුමැතිය ලැබිලා තිබෙනවා. දැන් අපි දිනලා ඉවරයි. ඡන්ද කතා දැන් වැඩක් නැහැ. අපේ පක්‍ෂයේ නායකතුමා දැනටමත් නිවාස වැඩපිළිවෙළට ආධාර එකතු කරන්න විදේශ රටවල් සමඟ සාකච්ඡා කරනවා. රජයටත් ඒ සඳහා වැඩපිළිවෙළක් තිබෙනවා. අපි රජයත් සමඟ එකතුවෙලා නගරය දියුණු කරන්න වැඩකරනවා. මෙතන හැප්පිල්ලක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=f1110192</link>
    <topic>දිවි නැගුම යටතේ අලුත් ආදායම් මාර්ග ඇතිවෙනවා</topic>
    <author>සංවාද සටහන උදිත ගුණවර්ධන</author>
    <content>දිවි නැගුම ජාතික ව්‍යාපාරය යනු කුමක් ද එහි අරමුණු මොනවාද වසරකට ආසන්න කාලය තුළ එහි අරමුණු කොතෙක් දුරට සාර්ථක වී තිබේද යන්න පිළිබඳ දිවි නැගුම ජාතික ව්‍යාපාරයේ අධ්‍යක්ෂ ජයතිලක හේරත් මහතා සමඟ සිදුකළ සංවාදයකි මේ.* දිවි නැගුම ජාතික ව්‍යාපාරය කියන්නේ කුමක්ද? ඒ ගැන එහි අධ්‍යක්ෂවරයා විදිහට මූලික හැඳින්වීමක් සිදුකළ හැකි ද?දිවි නැඟුම ව්‍යාපාරයේ ප්‍රමුඛ අරමුණ බවට පත්ව තිබෙන්නේ මෙරට ජනතාව ගේ ජීවන තත්ත්වය ඉහළ නංවන අතර රටේ ආර්ථිකයට බරක් නොවන විදිහේ ජීවන රටාවක් ගොඩනැඟීමයි. ලෝකයේ ආහාර රටාව තුළ විශාල අර්බුදයක් ඇතිවීමට නියමිතව තිබෙනවා. මේ තත්ත්වය ජය ගැනීමට අපි රටක් විදිහට සූදානම් විය යුතුයි. එයට පෙර සුදානමක් විදිහට තමයි දිවි නැඟුම ජාතික ව්‍යාපාරය ආර්ථික සංවර්ධන අමාත්‍යාංශය විසින් ආරම්භ කළේ.අප විශ්වාස කරන විදිහට සහනාධාර මත යැපීම දැන්වත් නතර කළ යුතුයි.මෙහි දී අප ලබන ආදායම නිකරුනේ නාස්ති වීම වගේ ම අලුත් ආදායම් මාර්ගයක් උපයා ගැනීමටත් දිවි නැඟුම ව්‍යාපාරය යොදා ගැනීමට පුළුවන්. මේ දිවි නැඟුම ව්‍යාපාරය තුළ නායකත්වය දරන්නේ ආර්ථික සංවර්ධන ඇමැතිතුමා විසිනුයි.ගෙවත්ත ඇතුළත එළවළු ඇතුළු ආර්ථික බෝග වගා කිරීම මඟින් ජාතික මට්ටමේ එළවළු මිල පාලනය කිරීමේ හැකියාවක් තිබෙනවා.අපේ රටේ එළවළු පරිභෝජනය අඩු මට්ටමකයි තිබෙන්නේ. එයටත් එක් හේතුවක් විදිහට අප විශ්වාස කරන්නේ එළවළු මිලෙහි ඇති අස්ථාවර තත්ත්වයයි. ඒ නිසා අප මූලිකව මේ තත්ත්වය වෙනස් කළ හැකියි යන විශ්වාසය තුළයි සිටින්නේ. දිවි නැඟුම මඟින් ජනතාවට අවශ්‍ය එළවළු ඇතුළු ආහාර ද්‍රව්‍ය තමන්ටම සම්පාදනය කර ගැනීමට පුළුවන්කම ලැබෙනවා. ඒ වගේ ම පශු සම්පත් ධීවර, කුඩා කර්මාන්ත යන අංශවලටත් දිවි නැඟුමෙන් අවශ්‍ය සහයෝගය ලබාදීමට කටයුතු කර තිබෙන්නේ.* දිවි නැඟුමට ජනතාව ගේ පාර්ශ්වයෙන් මොන විදිහේ ප්‍රතිචාරයක්ද ලැබෙන්නේ?අප මූලිකව අරමුණු කරගත්තේ ගෙවතු දස ලක්ෂයක් දිවි නැඟුම වෙත යොමු කිරීමයි. එහෙත් අද වනවිට ගෙවතු දහතුන් ලක්ෂයක් වගා කිරීමට කටයුතු කර තිබෙනවා. මෙමඟින් පමණක් වූවත් අපට සිතන්න පුළුවන් මෙවැනි වැඩපිළිවෙළකට ලැබෙන ජනතා ප්‍රතිචාරය කෙබඳුද කියා. දැන් අපේ මීළඟ ඉලක්කය බවට පත්ව ඇත්තේ ගෙවතු විසි ලක්ෂයක් බවට මෙය පත්කර ගැනීමයි.* අද වන විට ගෙවතු වගා සංකල්පය මුල් කර ගත් දිවි නැගුමේ සාර්ථකත්වය ජනසමාජයට මොන විදිහට ද බලපා තිබෙන්නේ?මේ අවුරුද්ද මුල දී එළවළු මිල ගණන් තිබුණේ අහස උසට. එදා මාලුමිරිස් ග්‍රෑම් 250 රුපියල් පනහට හැටට ගියේ. ඒත් අද මාලුමිරිස් කිලෝ එකක් මේ මිලට ගන්න පුළුවන්. හැම එළවළු වර්ගයක ම මිල අද ඉතාමත් පහළට වැටිලා තිබෙන්නේ. එය ඉබේ ම වුණ දෙයක් නොවෙයි.දිවි නැඟුම ගෙවතු වගා සංකල්පයත් සමඟ බොහෝ අය ගෙවතු වගාවට උනන්දු වුණා. එහි ප්‍රතිඵලයක් විදිහට එළවළු සුලභ වුණා. මිල ගණන් පහළ ගියා. දිවි නැඟුම ජනතාව ගේ එදිනෙදා ජීවිතයට බලපාන විදිහට සම්බන්ධ වෙලා ඉවරයි.* දිවි නැඟුම ව්‍යාපාරය අසාර්ථක ව්‍යාපාරයක් බවට ඇතැම් පාර්ශ්වයන්ගෙන් චෝදනා එල්ල වෙනවා. මේ චෝදනාවල පදනමක් තිබෙනවා ද?ඇතැමුන් එක්දෙයක්, හුදෙකලා සිදුවීමක් මුල්කරගෙන තමයි මේ විදිහේ දේවල් මතුකර පෙන්වන්නේ. ලක්ෂ ගණනකින් එක් පුද්ගලයෙක්ගේ බීජ පැළ නොවන්නට පුළුවන්. මේ අය පෙන්වන්නේ ලක්ෂ ගණනින් අසාර්ථක වූ දේ පිළිබඳ පමණයි. මාධ්‍යයත් යම් තරමකට වගකිව යුතුයි. මාධ්‍යයත් සාර්ථක වු අතිබහුතරය පිළිබඳ කතා කරන්නේ නැහැ. වගකිව යුතු මාධ්‍යයක් නම් කළ යුත්තේ නියැදියක් විදිහට විමර්ශනය කර එහි ප්‍රතිඵලය මත නිවැරැදි දේ ප්‍රකාශ කිරීමයි. මා කියන්නේ නැහැ මාධ්‍ය ආණ්ඩුවට හුණු ගාන්න කියලා.ආණ්ඩුවකට සියල්ල කළ නොහැකියි. මහජනතාව ගේ සහභාගිත්වය ද මේ සඳහා ලැබිය යුතුයි. පොල් පැළ ලක්ෂ විසි පහක් බෙදාහැරීම ද මේ වැඩපිළිවෙළ යටතේ ආරම්භ කර තිබෙනවා.* ගෙවතු වගා සඳහා අවශ්‍ය බීජ ලබා ගැනීමට හැකි ආකාරය පිළිබඳ පැහැදිලි කිරීමක් කළ හැකිද?සෑම ග්‍රාම නිලධාරි කොට්ඨාසයකම බීජ ලබාගත හැකි ස්ථාන දෙක බැගින් පිහිටුවා තිබෙනවා. එම ස්ථානවලින් පහසුවටත් වගකීම් සහතිකවත් ලබා ගැනීමටත් පුළුවන්කම තිබෙනවා.* ස්වයං රැකියා අවස්ථා සඳහා දිවිනැගුමෙන් ලැබෙන්නේ මොන විදිහේ සහයෝගයක් ද?පසුගිය කාලයේ දී අවිධිමත් වෙළෙඳ කටයුතු නිසා වෙළෙඳුන් ගේ වෙළෙඳ කටයුතු හරියාකාරව සිදුකිරීමට බැරි වුණා වගේ ම නගර අලංකාරයටත් මෙමඟින් හානියක් සිදුවුණා. මේ තත්ත්වය තේරුම් ගත් දිවි නැඟුම ව්‍යාපෘතිය ඔවුන්ට අවශ්‍ය සහයෝගය ලබාදීමට කටයුතු කළා. ඒ අනුව තමයි වෙළෙඳාම් කටයුතු සිදුකරගෙන යා හැකි සරල රථයක් වන බට්ටා රථයක් වෙළෙඳුන්ට ගෙවීමේ ක්‍රමයට ලබා දුන්නේ. එදා වෙළෙඳුන්ට තිබුණේ නිශ්චිත ස්ථානයක සිට වෙළෙඳ කටයුතු කිරීමයි. මේ වැඩපිළිවෙළ නිසා ඔවුන්ට පුළුවන් වුණා වෙළෙඳාම සරු ස්ථානයක් වෙත සංක්‍රමණය වීමට පුළුවන්කම තිබෙනවා.ඒ වගේ ම කර්මාන්ත ප්‍රදර්ශන පවත්වමින් කර්මාන්ත ක්ෂේත්‍රය පිළිබඳ මහජන උනන්දුව ඉහළ නැංවීමට කටයුතු කර තිබෙනවා. ඒ සඳහා වු මුලපිරීමක් විදිහට තමයි කර්මාන්ත ප්‍රදර්ශන සංකල්පයක් ආර්ථික සංවර්ධන අමාත්‍යාංශය මගින් ආරම්භ කර තිබෙන්නේ.* පශු සම්පත් ඇතුළු ක්ෂේත්‍රයත් පිළිබඳ දිවි නැගුමේ අවධානය යොමු වී නැද්ද?අප රට බිත්තරය පවා විදේශයන්ගෙන් ආනයනය කරනවා. කිරි ටික පවා විදේශයන්ගෙන් ආනයනය කරනවා. මෙය ඉතාමත් නරක පුර්වාදර්ශයක්. අපට පුළුවන්කම තිබෙනවා මේ සියල්ල අපේ ගෙදර ම නිෂ්පාදනය කරගන්න පුළුවන්. එයට අවශ්‍ය සහයෝගය තමයි දිවි නැඟුම ජාතික ව්‍යාපාරය මඟින් සිදුකිරීමයි.ඒ සඳහා වු අවශ්‍ය කුකුළු පැටවුන්, කිකිළි පැටවුන් ඇති කිරීම ආදී දේ සඳහා දිවි නැඟුම ජාතික ව්‍යාපාරය මඟින් සහයෝගය ලබා දෙනවා. දිවි නැඟුම කියන්නේ පුළුල් ව්‍යාපාරයක්. මෙතැන ජාති ආගම් දේශපාලන භේදයක් නැහැ. සැමට සෙත සැලසීම වගේ ම රටට අවශ්‍ය කෘෂිකාර්මික මඟපෙන්වීම ඇතුළු වැදගත් අංශ රාශියක් ගැන මෙහිදී අවධානය යොමු කරනවා පමණක් නොවෙයි ඒ අනුව කටයුතු කිරීමත් සිදුකරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=f1110193</link>
    <topic>අපේ වෙනස විදේශිකයන්ටපෙන්වන්න ඕනෑ</topic>
    <author>අනුෂා ගුරුසිංහ</author>
    <content>පසුගියදා කොළඹ බේරේ වැව හා ගංගාරාම පෙරහැර මාවත ආශි‍්‍රතව ලෝක සංචාරක දිනය ජාතික උත්සවයක් ලෙස සමරනු ලැබූ අතර එහි සංවිධායක චන්දන අරුණදේව මහතා සමඟ සිදු කළ සංවාදයකි මේ.* පසුගිය සැප්තැම්බර් මස 27 – 28 දෙදින තුළ කොළඹ බේරේ වැව හා ගංගාරාම පෙරහැර මාවත ආශි‍්‍රතව පැවැත් වූ ලෝක සංචාරක දින ජාතික උත්සවය සංවිධානය කිරීමේ දී ඔබ අනුගමනය කළ විශේෂ ක්‍රියාමාර්ග මොනවාද?මේ වර්ෂයේ ලෝක සංචාරක සංවිධානය විසින් ලෝක සංචාරක දිනය සඳහා “සංචාරක ව්‍යාපාරයට ඇති සංස්කෘතියේ සබැඳීයාව“ යන තේමාව දී තිබෙනවා.ශ්‍රී ලංකාවේ සිංහල, දෙමළ, මුස්ලිම්, හින්දු මැලේ හා බර්ගර් නමින් සංස්කෘතීන් හයක පමණ ජනතාවක් ජීවත් වෙනවා. ඔවුන්ට ආවේනික සංස්කෘතින්හි විවිධත්වය අපේ අනන්‍යතාවයි. එය ජාත්‍යන්තරය තුළ ප්‍රචලිත කිරීම කෙරෙහි මා මූලික අවධානය යොමුකළා.දෙවනුව විශාල පිරිසක් එක්රැස් කර ගැනීමේ න්‍යාය යොදා ගත්තා. අද ලොව දියුණු යයි සලකන බොහෝ රටවලට නිදහසේ යන්න එන්න බැහැ.නොයෙකුත් ප්‍රශ්න. නමුත් දශක තුනක යුද්ධයක් නිමාවීමෙන් පසු අද අපට ඒ නිදහස ලැබී තියනවා.ඒ සුවිශේෂී වාතාවරණය ප්‍රයෝජනයට ගෙන සංචාරක දිනය සමරන්න හිතුවා.එමෙන්ම පාසල් දරුවන් 2000කගේ පමණ සහභාගීත්වයෙන් "Colombo Wal" නමින් ‘හෙට කොළඹ නගරය අපේ දරුවන් දකින ආකාරය” ආසියාවේ දිගම චිත්‍රය ලෙස බේරේ වැව රවුමේ සිතුවම් කිරීමෙන් උත්සවය වර්ණවත් වුණා.හුදකලා උත්සවයට කිසිදු වටිනාකමක් නැහැ. විශාල මිනිසුන් ප්‍රමාණයක් සපිරීම තුළින් එහි සාර්ථකත්වය වැඩිවෙනවා. ඒ සඳහා විවිධ සංස්කෘතික උත්සව, ආහාර ප්‍රදර්ශන හා සංගීත සංදර්ශන වැනි අංගත් උළෙලට එක්කළා.* දීර්ඝකාලීන යුද්ධයක අවසානයෙ මේ වනවිට සංචාරක කර්මාන්තය මඟින් රටේ සංවර්ධනයට දැවැන්ත දායකත්වයක් ලබාදී තිබෙනවා. ඒ ශ්‍රී ලාංකික සංචාරක ආකර්ශණ ස්ථාන කෙරෙහි සංචාරකයින්ගේ ඇති දැඩි ආකර්ශනය නිසයි. එය තවදුරටත් වැඩිදියුණු කර ගැනීමට මෙම උත්සවය සංවිධානය කිරීමේ දී ඔබ භාවිතා කළ උපක්‍රම මොනවාද?රටකට එහා ගිය දෙයක් එම රට සතු සංස්කෘතිය. ආසියාවේ පොදු සංස්කෘතිය තුළ ශ්‍රී ලංකාව සතු අපේ උප - සංස්කෘතිය. එයයි අපේ අනන්‍යතාවය. එය සංචාරක කර්මාන්තය තුළින් ප්‍රචාරය කිරීමට මා මෙහිදී උත්සාහ කළා.අපි ලෝකයේ ඕනෑම රටකට ගිය පසු සොයා බලන්නේ ඒ රටට ආවේණික ආහාරපාන පිළිබඳවයි. ශ්‍රී ලාංකික ආගන්තුක සත්කාරය රැගත් අපේ කුළුබඩු යෙදූ ආහාර පානවලින් සමන්විත ආහාර ප්‍රදර්ශන පවත්වා මේ උත්සවයට එන සංචාරකයින්ට සංග්‍රහ කිරීමට හේතුවූයේ ඒ නිසයි.එමෙන්ම එංගලන්තය, ඇමරිකාව හෝ ජපානය වැනි දියුණු රටවල උත්සව අනුගමනය කිරීම අපට වැදගත් වන්නේ නැහැ. අපේ වෙනසයි මෙරටට පැමිණෙන විදේශිකයින්ට දැනෙන්න හා දකින්න සලස්වන්න අවශ්‍ය.අපිට තිබෙන ස්වාභාවික සෞන්දර්යයෙන් පමණක් සංචාරකයින් ආකර්ශනය කර ගැනීමට නොහැකියි. ඔවුන් දිවා රෑ දෙකේම සංචාරය කරනවා. පෙනෙන දෙයට එහා ගිය සුන්දරත්වයක් දකින්නට සැලැස්විය යුතුයි. තිබෙන දේ තුළ අපූර්වත්වයක් හා අමුතු හැඩතල මතු කර පෙන්වීම සඳහා විදේශීය තාක්ෂණය පමණක් යොදා ගත්තා. එයයි සාර්ථක සැණකෙළි සංවිධානයේ විශේෂත්වය යනුවෙන් මම දකින්නේ.* “ලෝක සංචාරක දිනය 2011”, මෙවැනි ජාතික මට්ටමේ දැවැන්ත උත්සවයක් සංවිධානය කිරීමේ අභියෝගය සාර්ථක වන්නේ කෙසේද?මෙවැනි ජාතික උත්සවයක් සංවිධානය කිරීමේදී එහි අවසාන පරමාර්ථය සම්පූර්ණ විය යුතුයි. පළමුව සියල්ල මනසින් දැකිය යුතුයි. දැනට දින කීපයකට කලින් මේ බේරේ වැව ආශි‍්‍රත පරිසරය සම්පූර්ණයෙන්ම වෙනස්. මම ඒ පරිසරය, බේරේ වැවේ ඉවුරු දිහා බලාගෙන දකින ඒ හීනය සැබෑ කර ගන්න ඉන්පසු කරුණු ගොනු කරනවා. එයට අවශ්‍ය එම කරුණු සංකල්ප පිළිවෙලකට එකතු කරනවා. එමෙන්ම පවත්වන වේලාව වැදගත්. මෙය රාත්‍රි කාලය මූලික කරගත් සැණකෙළියක්.සැබැවින්ම මෙවැනි උත්සවයක් සංවිධානය කිරීම අතුරේ යනවාට වඩා අවධානම් කාර්යයක්. උත්සවය පැවැත්වෙන කාලයේ මෙන්ම එය අවසාන වෙන තෙක් අවශ්‍ය කැපවීම හා උත්සාහය උපරිමයෙන් පවත්වාගත යුතුයි. එය අවසාන වෙන තෙක් මට වෙන කිසිම දෙයක් වැදගත් නැහැ. ඒ වගේම එය අවසාන වෙන තෙක් කෙතරම් මහන්සිය දැනුණත් නින්දක් අවශ්‍ය නෑ. උපරිම කැපවීම පමණයි තියෙන්නේ. එය විශාල මානසික පීඩනයක්.* මේ වගේ ජාතික උත්සවයක් සංවිධානය කිරිමේ දී රාජ්‍ය අනුග්‍රහය හා එහි මැදිහත්වීම කුමන ආකාරයෙන් මේ සඳහා බලපානවද?මේ කාලය වනවිට මෙරට රාජ්‍ය අනුග්‍රහය මත ජාතික උත්සව සංවිධානය ජාත්‍යන්තර තලයට සමාන තත්ත්වයෙන් සිදුවෙනවා. මෙය සර්ථක වීමට, මෙතරම් ජන පිරිසක් සහභාගි වීමට එය ප්‍රධාන වශයෙන්ම බලපෑවා.මෙහිදී දියුණු තාක්ෂණය භාවිතා කරන්නට අපිට හැකි වූයේ රජයේ අනුග්‍රහය මතයි. උත්සවය පැවති කාලයේ බේරේ වැව හා ඒ ප්‍රදේශය ආලෝක කිරීමට යොදාගත් තාක්ෂණික උපකරණ ලබා ගැනීමට හා නඩත්තු කිරීමට එය පහසුවක් වුණා.ලොව තිබෙන ඉතාම දියුණු තාක්ෂණය ඔලිම්පික් හෝ ෆිෆා ලෝක ශූරතාව ය වැනි තරග උත්සව වලදී භාවිතයට ගන්නා ඉංජිනේරු තාක්ෂණ ශිල්පක්‍රම හෝ රංගභූමි වාස්තු විද්‍යාව අපට දැනට යොදා ගැනීමට අපහසුයි.නමුත් එහිදී දියුණු තාක්ෂණ ක්‍රම වෙනුවට අප සතු නිර්මාණශීලි කලා කුසලතාව හා ඒවා ක්‍රියාත්මක කිරීමට අපට ඇති හැකියාව තුළින් අප ලොව කිසිවෙකුට දෙවෙනි වන්නේ නැහැ. අප සතු ඒ නිර්මාණ කුසලතාවය මට අවශ්‍ය ආකාරයට යොදා ගැනීමට පහසු වූයේ ජනාධිපති මහින්ද රාජපක්ෂ මහතා ප්‍රමුඛ රජයෙන් ලැබුණු අනුග්‍රහය මතයි.ජනාධිපතිතුමා කොළඹ නගරය හා ඒ අවට පරිසරයේ සුන්දරත්වය රැක ගැනීමට ගන්නා උත්සාහය මෙහිදී අප අගය කළ යුතුයි. එතුමාගේ මැදිහත්වීම මත මේ රට තුළ ඇතිවන වෙනස හැම පුරවැසියෙකුටම පෙනෙනවා දැනෙනවා. ඒකට අපි සැවොම එතුමාට ස්තුතිවන්ත විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=f1110194</link>
    <topic>සද්දන්තයා නික්ම ගියේය</topic>
    <author>අනුර මාධව ජයසේකර</author>
    <content>මහා කලාකරු ටයිටස් තොටවත්තයන් විසින් සිනමාව සහ රූපවාහිනී මාධ්‍යයට කරන ලද්දේ වෙසෙස් සේවාවකි. චිත්‍රපටි හා හඬ කැවීම් අංශය නමින් නව අංශයක් ටයි මහත්තයාගේ අදහසක් පෙරදැරිව රූපවාහිනී සංස්ථා පරිශ්‍රයෙහි පිහිටවන ලදී. එදවස ටයි මහත්තයාගේ නිර්මාණකරණයට අත් උදව් දීම සඳහා සහය අධ්‍යක්‍ෂවරයකු ඔහුට අවශ්‍ය විය. ඔහුගේ නමට මා තුළ තිබූ බියමුසු ගෞරවය හේතුවෙන් එම අංශයට අනුයුක්ත කර තිබූ මා රාජකාරී කටයුතු භාර ගන්නා ලද්දේ ඉහළ පරිපාලනයෙන් මට ලබාදුන් දඬුවමක් සේ සලකමිනි. කරුණාවෙන් මට කථා කළ ටයි මහත්තයා ශිෂ්‍යත්වයක් ලැබ ජර්මනියට ගොස් පෙරලා පැමිණීමේ දී රැගෙන ආ Umatic කැසට් පට දෙකක් මා අත තැබීය.“මේ කාටුන් චිත්‍රපට දෙකක් මේක සිංහලෙන් හඬකවන්නට මට හොඳ හඬවල් කිහිපයක් ඕන” ටයි මහත්තයා කියා සිටියේය.“හරි ටයි මහත්තයා මන් දෙන්නෙක් තුන් දෙනෙක් ගේන්නම් ටයි මහත්තයට හොඳ නම් සම්බන්ධ කරගමු” එසේ පවසමින් මම රූපවාහිනී සංස්ථාව ඉදිරිපසින් පිහිටි ගුවන් විදුලියට ගොඩ වැදුණෙමි. එහි සේවය කළ සමන්, කරුණාතිලක හදුවල, පරාක්‍රම පෙරේරා සහ ලෙස්ලි රාමනායකයන් සමඟ ටයි මහත්තයා හමුවීමට පැමිණියේය.රූපවාහිනී මාධ්‍ය ඉතිහාසයේ සිංහලෙන් හඬ කවන ලද පළමු රූපවාහිනි කාටුන් වැඩසටහන හඬකැවීම සඳහා සියල්ල සූදානම් විය.Umatic කැසට් පටය තත්පර 10 ක් ආපස්සට ගොස් අදාළ රූපරාමුව රූපවාහිනී තිරයේ ප්‍රදර්ශනය වන විට තමන්ගේ චරිතයට හඬ මුසු කිරීම සදහා සමන්, හඳුවෙල, පරාක්‍රම, ලෙස්ලි සූදානම්ව සිටියහ. ටයි මහත්තයා ඔවුන්ට උපදෙස් දෙමින් අලුත් අත්හදා බැලීම් ප්‍රායෝගිකව දියත් කළේය. එය අතිශයින්ම සාර්ථක විය.ශ්‍රී ලංකා රූපවාහිනි සංස්ථාවේ පස්වන සංවත්සර දිනයේ දී සිංහලෙන් හඬ කවන ලද මෙම කාටුන් වැඩසටහන ප්‍රේක්ෂකයින් හට තිළිණ කරන ලදී. “ලොකු බාස් පොඩිබාස් සහ “අහළ පහළ” යනුවෙන් එම කාටුන් චිත්‍රපටි දෙක එසේ රූපවාහිනී මාධ්‍ය ඉතිහාසයට එක් විය. එහි නිර්මාණ කටයුතු වලදී ටයි මහත්තයාට සහය වීම පිළිබඳව අහිංසක සතුටක් මම සැමදා ලබන්නෙමි.“වැටත් නියරත්” යනුවෙන් නම් කරන ලද එම ටෙලිනාට්‍යයේ රඟපෑම සඳහා ජයලත් මනෝරත්න, සහ තවත් නළු නිළියන් කිහිප දෙනෙකු ටයි මහත්තයා විසින් තෝරා ගන්නා ලදී.පුරා සති දෙකක් පෙර පුහුණුවීම් කටයුතුවල නළු නිළියෝ නියැළුණහ. අදාළ පසුතලයහි නළු නිළියන් රඟපාන විට එය කැමරා කෝණයන්ට හසු කර ගන්නා ආකාරය පිළිබඳ සවිස්තරයක් ටයි මහත්තයා විසින් ලියාගෙන එන ලදී. එහි පිටපත් කැමරා ශිල්පීන්ටත් එම ටෙලි නාට්‍යයට සම්බන්ධ වූ අනෙකුත් තාක්ෂණ ශිල්පීන් අතරේත් බෙදා දෙන ලදී.පෙබරවාරි 04 වන දා උදා විය. එදින රාත්‍රී 07 ට මැදිරි අංක 01 මෙහෙයුම් මැදිරියේ ඇති අධ්‍යක්‍ෂ පුටුවේ වාඩි ගෙන ටයි මහත්තයා තමන් කරන්නට යන අලුත් අත්හදා බැලීම ගැන විස්තරයක් ප්‍රේක්‍ෂකයන්ට ගෙන හැර පෑවේය. නැසීගිය ප්‍රවීණ කලා ශිල්පී යු. ආරියවිමල්, මමත්, අතුලත් සුරේශ් තම්බිපිල්ලේ ටයි මහත්තයාගෙන් අදාල විධානයන් එන තෙක් බලා සිටියහ.මනෝ වෙරිමතින් ගෙදරට එන දර්ශනයෙන් ටෙලි නාට්‍යයේ රූපගත කිරීම් ආරම්භ විය. ඒ මොහොතේ දීම එහි විකාශන කටයුතු ද ඇරඹිණි. අපගේ හදවත්වල කිසියම් තැනක තැම්පත්ව තිබූ බිය කිසිවෙකුටවත් නොපෙන්වා ටයි මහත්තයාට අවනත වෙමින් මෙම නැවුම් අත්දැකීම සාර්ථකව නිම වන තෙක් නොඉවසිල්ලෙන් අදාළ සහය කටයුතුවල නියළුණහ. හරියට 7.59 ට ප්‍රවෘත්ති විකාශය සඳහා මැදිරි අංක 01 මැදිරි අංක 02 ට මාරු වුණේ ටෙලි නාට්‍යයේ විකාශන කටයුතු ද අවසන් වීමෙනි.ටයි මහත්තයාගේ දෑසට සතුටු කඳුළු විය. අප සැවොම බදාගෙන අප දුන් සහයට ඔහු ස්තූතිය පුද කළේය. රූපවාහිනී මාධ්‍ය ඉතිහාසයේ ටයි මහත්තයා විසින් කරන ලද ප්‍රාතිහාර්යන් දෙකක් පිළිබඳව පමණක් මෙසේ සටහන් තැබුවත් ඔහු විසින් කරන ලද සෑම නිර්මාණයක්ම පාහේ ප්‍රාතිහාර්යයකි. ඔහු හෙළ බසට මනා ලෙස ඇළුම් කළේය.ඔහු ඉතා සංවේදී වූ අවස්ථා දෙකක් මගේ මතකයට නැෙඟ්. “මා මළපසු සොහොන්කොතේ” ගීතය කවුරුන් හෝ ගායනා කරන සෑම මොහොතකදීම පාසා ඔහු පැළඳි උපැස් යුවළ අස්සෙන් ඔහුගේ දෑසින් කඳුළු කැට රූරා කඩා හැලේ. එම ගීතයට ඔහු එතරම් සංවේදීය. ඔහු විසින් හඬ කවන ලද කාටුන් වැඩසටහන්වලට ගී පද යොදමින් ඔහු හා ආත්මීය වශයෙන් සම්බන්ධ වූ ප්‍රේම කීර්ති ද අල්විස් කලාකරුවාණන් ගේ දේහය කලාභවනට රැගෙන ආ මොහොතේ දී කෙළවරකට වී ඔහු ඉකි ගසමින් ඇඬූ හැටි අප කාගේත් දෑසට කඳුලක් ගලා ආ දසුනක් විය. අවසාන කාලයේ දී ඔහුව බැහැ දැකීමට ඔහුගේ නිවසට අප ගිය සෑම මොහොතකදීම පාහේ ඔහුගේ දෑස කඳුලින් තෙත්ව ගියේය.ටයි මහත්තයා සද්දන්තයෙකි. ඔහු සමග රැහේ ගිය ඔහුගේ ගෝලයෙකු වීම ගැන මම ආඩම්බර වෙමි. නිර්මාණකරුවෙකු ලෙස ඔහුගේ පෞරුෂයෙන් බිඳක් හෝ නිර්මාණ ජීවිතයට උකහා ගන්නට උත්සාහ කරන්නෙමි. ඔහුට කළ හැකි ගෞරවය එය වේයැයි මම සිතමි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=f1110195</link>
    <topic/>
    <author>නදීෂාණි ප්‍රියංගිකා</author>
    <content>ශ්‍රී ලාංකේය ජනමාධ්‍ය වංශ කතාන්දරය තුළ පත්තර මහ ගෙදරට හිමිවන්නේ අනභිභවනීය ස්ථානයකි. මුද්‍රිත මාධ්‍යයෙහි දැවැන්තයා පත්තර මහගෙදරයි, නැත්නම්, කවුරුත් දන්නා පරිදි ලේක්හවුස් ආයතනයයි. ‘දිනමිණ’ එහි සියක් වසක් සැපිරූ, ජනතා ආකර්ෂණය අඛණ්ඩව පවත්වාගෙන යනු ලබන මුද්‍රිත මාධ්‍ය ප්‍රබලයෙකි. පුවත් කුහුලින් පෙළුණු පාඨකයාට 1909 සිට ඇතැඹුලක් වූයේ දිනමිණයි. දිනමිණ සමාජයට බොහෝ දෑ තිළිණ කළේ ය. සියක් වසක් සපිරීම නිමිත්තෙන් “සියවසක මුල් පිටු” සහ ‘‘සියවසක කතුවරු’’ ග්‍රන්ථ ද්විත්වය ඔක්තෝබර් 19 (අද) දින පස්වරු 3.30ට ශ්‍රී ලංකා පදනම් ආයතනයේ දී දොරට වඩී. දිනමිණ සම කර්තෘ සම්පත් දිප්පිටිගොඩ මහතාගේ සංස්කාරකත්වයෙන් ‘සියවසක මුල් පිටු’ ග්‍රන්ථය සැකැසී ඇත. නවයුගය සඟරාවේ කර්තෘ ඉන්දික කුඩාහෙට්ටි මහතාගේ සංස්කරණයෙන් යුතුව සියවසක කතුවරු ග්‍රන්ථය සැකැසී ඇත. අවසන් ප්‍රතිඵලය ලෙසින් එළි දකින සුවිශේෂී එකතුව පිළිබඳ ඔවුන් හා කළ සුහඳ සාකච්ඡාවෙන් මෙම ලිපිය සැකැසේ.* පත්තර මහගෙදර ‘දිනමිණ’ට දැන් අවුරුදු 102කට ආසන්නයි. මෙතෙක් කලක් නොකැඩී ජනතා ආකර්ෂණය දිනාගන්නට දිනමිණ ට හැකිවූයේ කොහොමද?කවුරු කොහොම මොනවා කිව්වත්, දිනපතා පුවත්පතක් අඛණ්ඩව වසර සියයක් මුළුල්ලේ පළකිරීම ආශ්චර්යයක්. දිනමිණ ට සියක් වසරක් සම්පූර්ණ වීම අපට ආඩම්බරයක්. මුද්‍රිත සන්නිවේදන මාධ්‍ය ජාලය තුළ ඓතිහාසික කඩඉම් රැසක් ‘දිනමිණ’ සතුවෙනවා. වරින් වර මතුව ආ අභියෝග හමුවේ නොසැළී, නොනැසී සියක් වසක් ගමන් කිරීම, පාඨක ප්‍රජාවගේ සහයෝගයෙත්, බලවත්කමෙත් ප්‍රතිඵලයක්.මම දකින විදිහට පුවත්පතක් යනු ජන සමාජය හා අත්‍යන්තයෙන් ම බැඳී සිටිය යුත්තක් නම්, ඊට සැපයිය හැකි කදිම නිදර්ශනය වන්නේ දිනමිණ යි.දිනමිණ පුවත්පත ආවේණික වූ ගමනක් ආ පුවත්පතක්. නිරන්තර දේශපාලන අධිකාරයේ සත්‍යය සමගින් දිනමිණ බැඳී සිටියා. ඒ වගේ ම මෙරට දේශපාලනය යහපත් අයුරින් වෙනස් වූ සෑම මොහොතකදීම අදාළ නායකත්වය වෙනුවෙන් දිනමිණ පෙනී සිටියා.* දිනමිණට සියවසරක් සම්පූර්ණ වීම වෙනුවෙන්, පාඨක සමාජයට දායාදයන් එක් කරන්නට පාලනාධිකාරිය තීරණය කළා. ඒ සභාපතිතුමන්ගේ සංකල්පයක් යටතේයි. ‘දිනමිණ සියවසක මුල් පිටු’ ඔබේ වෑයම ගැන කතා කළොත්?ඔව්. ඇත්තට ම එය අභියෝගාත්මකයි. 1909 දෙසැම්බර් 17 වන දා ඉඳලා මේ දක්වා පළවුණු දිනමිණ පුවත්පත් සංඛ්‍යාව තිස් දහසකට ආසන්නයි. ඉතින්, ඒ අතරින් සීමාසහිත වූ පිටු ප්‍රමාණයක් පමණක් තෝරා ගැනීම අතිශයින්ම දුෂ්කරයි. ඒ වගේ ම ලොකු අභියෝගයක්.අවුරුදු සියයක දිනමිණ ඉතිහාසය කියන්නේ, අවුරුදු සියයක ලංකා ඉතිහාසයම තමයි. ගත වූ එකී කාල පරාසය තුළ යමක් පිළිබඳ අපට තොරතුරු අවශ්‍ය නම්, ඒ සියල්ල දිනමිණ තුළ අන්තර්ගතයි. පුවත්පතක වගකීම වෙන්නේ එම පුවත්පත පරිහරණය කරන බස රැක ගැනීමයි. ඒත්, දිනමිණ එතැනින් නැවතුණේ නැහැ.දිනමිණ භාෂාවේ සන්නිවේදන ශක්‍යතා පෝෂණයට ඉමහත් මෙහෙයක් ඉටු කළා. ඒ නිසා ‘දිනමිණ’ අසමසම යුග මෙහෙවරක නියැළුණ පුවත්පතක්. ඒ යුග මෙහෙවර පත් ඉරුවලට විතරක් සීමා කරන්න බැහැ. එය අපි අපේ මතු පරපුරට ද දායාද කළ යුතුයි.ඒ වෑයමේ අගය කිරීම් වෙනුවෙන් තමයි ‘දිනමිණ සියවසක මුල් පිටු’ පාඨකයා අතට පත්වන්නේ. එතැනදී අපි අපේක්ෂා කළ මූලිකම කාරණය වුණේ ගෙවුණු සියවසේ මෙරට සමාජ, ආර්ථික, දේශපාලන, හා සංස්කෘතික පෙරළි දිනපතා ඇසූ දුටු ආකාරය මුල් පිටු එකතුව තුළින් දෘෂ්‍යමාන කිරීමයි.* මෙවන් එකතුවක් නිර්මාණය වන්නේ කවර හේතුවක් මත ද?පාඨකයන්, පර්යේෂකයින් විවිධ අවස්ථාවන්හි දී විවිධ කරුණු පිළිබඳ විමර්ශනය කරනවා. එතනදී, මෑත කාලීනව අපි කුමන ක්ෂේත්‍රයක් අධ්‍යයනය කළත්, ඒ සඳහා දිනමිණ කදිම මූලාශ්‍රයක් වුණා. ඒ නිසා ‘දිනමිණ සියවසක මුල් පිටු’ ග්‍රන්ථය සැකසීමේ දී අපි උත්සුක වුණේ, පාඨකයන්ට වෙනත් ඕනෑම මූලාශ්‍රයක් වෙත යොමු වී වැඩිදුර තොරතුරු ලබා ගැනීමට හැකි ඉඟි සැපයෙන මුල් පිටු තෝරා ගන්නටයි. ඒ වගේ ම එතැනදී සියවසක ඉතිහාස කතාන්දර ගොඩනැගෙන ආකාරයට ඒවා පෙළගස්වන්නත් අපි උත්සාහ කළා.* ‘දිනමිණ සියවසක මුල් පිටු’ කියන්නේ විවරණයක් නොවෙයි. දිනමිණ සියවසක මුල් පිටු එකතුවේ අන්තර්ගතය පිළිබඳ කතා කළොත්?දේශීය හා විදේශීය වශයෙන් වැදගත් වූ සිද්ධීන් හා ඓතිහාසික අවස්ථාවන් සහිත මුල් පිටු වගේම, දිනමිණේ අනුස්මරණීය අවස්ථාවන්හිදී වූ සුවිශේෂී වාර්තා රැගත් මුල් පිටු කිහිපයකුත් මේ තුළ අන්තර්ගතයි. දිනමිණ පළමු පත්‍රයේ මුල් පිටුව, 5වන සංවත්සරයේ මුල් පිටුව, විසිවැනි, පනස් වැනි, හැත්තෑපස් වැනි, සියවැනි සැමරුම්වල දී වූ මුල් පිටු ඒ අතර වනවා. ඒ වගේ ම වර්ණයෙන් පළ වූ මුල්ම පත්‍රය, ප්‍රථමවරට පිටුව හරහා සිරස්තලයක් යෙදූ පත්‍රය, අන්තර්ජාලයට එක් කළ මුල්ම පත්‍රය ද ඒ අතර වෙනවා.ඒ වගේ ම තමයි ඒ ගත වූ කාල පරාසය තුළ පැහැදිලිව දක්නට ලැබෙන තාක්ෂණයේ, චින්තනයේ වෙනස්කම් ද මේ තුළ අන්තර්ගත වෙනවා.* සංකල්පයේ ඇරැඹුමේ සිට, මේ දක්වා ‘දිනමිණ සියවසක මුල් පිටු’ එකතුව තුළ ඔබට ලද සහාය සිහිපත් කළොත්?විශේෂයෙන් ම ‘දිනමිණ සියවසක මුල් පිටු’ බිහිවන්නේ දිනමිණට සියවසක් සපිරීම නිමිතිකරගෙනයි. ඒ වගේ ම මෙය අපගේ ගරු සභාපති, ජ්‍යෙෂ්ඨ මාධ්‍යවේදී, බන්දුල පද්මකුමාර මහතාගේ සංකල්පයක්. ඒ සංකල්පය ක්‍රියාවට නැංවීමේ දී බොහෝ දෙනෙකුගේ සහාය මට ලැබුණා. ඒ සහායේ ප්‍රතිඵලයක් විදිහට තමයි මෙවන් සාර්ථක නිර්මාණයක් කරන්නට හැකි වුණේ. ඒ පිළීබඳ සියලු දෙනාට හෘද්‍යාංගම ස්තූතිය පළ කරනවා.* ‘දිනමිණ සියවසක කතුවරු’ ග්‍රන්ථය ලියන්නට ඔබට අවස්ථාව ලැබුණේ කොහොමද?මාව මාධ්‍ය ජීවිතයට හඳුන්වා දුන්නේ ප්‍රවීණ ජ්‍යෙෂ්ඨ මාධ්‍යවේදියකු වන පර්සි ජයමාන්න මහත්තයායි. මුලින් ම මම ලේක්හවුස් ආයතනයට බැඳුණේ නිෂ්පාදන අංශයටයි. 1983 ඉඳන් එහි කැමරා අංශයේ සේවය කළා. 1990 දී මම ‘නවයුගය’, ‘විදුනැණ’ පුවත්පත් හි මාධ්‍යවේදියකු ලෙස ඒ පටන් ගත්තු ගමනේ නියෝජ්‍ය කතුවරයකු වෙලා අද වෙන කොට නවයුගය සඟරාවේ කර්තෘවරයා විදියට කටයුතු කරනවා.මේ අතරේ තමයි අප ආයතනයේ සභාපතිතුමාගෙන් මට ඇරියුමක් ලැබුණේ සියවසක දිනමිණ කතුවරු පොත ලියන්නට. එක්තරා විදියක මෙය අභිමානවත් අවස්ථාවක්. මේ වගේ කටයුත්තක් කෙරිලත් නැති නිසා මම බොහෝ ම කැමැත්තෙන් ආසාවෙන් මේ කටයුත්ත හිතට ගත්තා. සභාපතිතුමා මට මේ කටයුත්ත බාර කරලා මාස පහක් වගේ කෙටි කාලයක් තුළ මේ පොත කරන්නට මට හැකි වුණා.* අවුරුදු සියයක් පැරණි පුවත්පතක කතුවරු සෙවීම හිතන තරම් ලෙහෙසි කටයුත්තක් නොවේ. ඔබ මෙම අභියෝගයට මුහුණ දුන්නේ කොහොමද?හුඟක් අය හිතන්නේ මෙහෙම දෙයක් ලේඛනාගාරයට හෝ පුස්තකාලවලට ගිහින් පරණ පත්තර හොයලා කරන්න පුළුවන් ලෙහෙසි කටයුත්තක් කියලයි. නමුත් එහෙම හිතන තරම් මේ කටයුත්ත ලෙහෙසි වුණේ නැහැ. ඒකට ප්‍රධාන හේතුවක් වුණේ බොහෝ කර්තෘවරු ගැන ලියවිලා තිබුණේ නැහැ. ජනප්‍රිය පුද්ගලයන්, සුවිශේෂී පුද්ගලයන් ගැන ලිව්වට පත්තරකාරයෝ ගැන ලියැවෙනවා හරිම අඩුයි. එනිසා අවුරුදු සීය තුළ කර්තෘත්වය දැරූ කතුවරු සෙවීම හිතන තරම් පහසුවක් වුණේ නැහැ.මම ලේඛනාගාරය ඇසුරු කළා. ඒ එක්කම සමකාලීනයන් හොයාගෙන ගියා. තොරතුරු ඇත්නම් ලියා එවන්නට පුවත්පත්වල දැන්වීම් පළ කළා. මේ ආශ්‍රයෙන් ආදි කතුවරු ගැන බොහෝ තොරතුරු හොයාගත්තා. ඒත් 1916 – 20 කාල වකවානුවල දී දිනමිණ කර්තෘවරු වූ ජේ. වෙත්තසිංහ සහ ඩී. ජේ. බී. විජේසේකර කියන කතුවරු දෙදෙනා ගැන කිසිම තොරතුරක් ලේඛනාගාරයේවත් පුස්තකාලවලවත් තිබුණේ නැහැ. නමුත් ඩී. ආර්. විජේවර්ධන චරිතාපදානයේ ඔවුන් පිළිබඳව විස්තරයක් තිබුණා. මම ඒ විස්තරය කිසිම සංස්කරණයක් නොකොට ඒ ආකාරයෙන් ම මේ ග්‍රන්ථයට ඇතුළු කළා.* මේ කෘතියේ කරුණු පිළිබඳ ඇති නිරවද්‍යතාවය පිළිබඳ කතා කළොත්?මම මේ කෘතියට කරුණු එක්රැස් කර ගත්තේ පුස්තකාලවල තිබෙන පුවත්පත් ඇසුරු කොටගෙනයි. ඒ ඇසුරෙන් තමයි මේ පොතට බොහෝ කරුණු අනාවරණය කර ගත්තේ. ඊට අමතරව මේ කර්තෘවරු සමඟ සමීප සබඳකම් තිබූ මිතුරන් සහ සමීපතමයන්, ඥාතීන් හමු වී තොරතුරුවල නිරවද්‍යතාවය තවදුරටත් තහවුරු කර ගත්තා.මේ පොතේ ප්‍රධාන කතුවරු අතරේ ඉතා කෙටි කලක් දිනමිණ මුල් පුටුව හෙබ වූ අයත් ඇතුළත් වෙනවා. එහෙම කළේ ඔවුන් නිල වශයෙන් කර්තෘවරුන් වූ නිසයි.* මෙවැනි කෘතියක වටිනාකම ඔබ දකින්නේ කොහොමද?ඇත්තට ම සභාපතිතුමාගේ සංකල්පයක් අනුව පටන් ගත්ත ද මෙම කටයුත්ත තුළ විශාල වටිනාකමක් තියෙනවා. මෙවැනි දෑ සිද්ධ විය යුතුයි. අතීත විශේෂිත තොරතුරු ලේඛන ගත විය යුතුයි. එය අද දවසේ අත්‍යවශයෙන් ම ඉටු විය යුතු දෙයක්. එහෙම නොවුණොත් තව අවුරුදු 20, 30 ක් යන කොට රටට වැඩක් කළ, සුවිශේෂී පුද්ගලයන් ගැන අනාගත පරපුරට දැන ගන්නට විදියක් නැති වෙනවා. එනිසා රටේ සුවිශේෂි චරිත කාර්යභාරයක් කළ වුන් ගැන තොරතුරු සංරක්ෂණය වීමට නම් පොත්පත් ලිවිය යුතුයි. එච්. එස්. පෙරේරා කියන්නේ දිනමිණ ප්‍රථම ප්‍රධාන කර්තෘතුමායි. ඒත් ඔහු ගැන එතරම් විස්තර නැහැ.මොකද කර්තෘලා කරන්නේ අනුන් ගැන ලිවීමයි. ඒ මිසක් තමන් ගැන ලියවා ගන්න උත්සහ කරන්නේ නැහැ. ඕනෑම ක්‍ෂේත්‍රයක වැදැගත් යැයි සැලකෙන, සුවිශේෂි කාර්යභාරයක් කළවුන් ගැන ලියා තැබීම හොඳ දෙයක්. ඒක අනාගත පරපුරට ප්‍රයෝජනවත් වේවි. එවැනි සුවිශේෂි වටිනාකමක් මේ කෘතියේ තිබෙන බව මට විශ්වාසයි.සාමාන්‍යයෙන් ලේක් හවුස් ආයතනයෙන් විවිධ ක්ෂේත්‍ර නියෝජනය කරමින් සමාජ සත්කාර කරනවා. නිදර්ශනයක් හැටියට කිව්වොත් කලා කරුවන් උදෙසා ඔවුන්ගේ දක්ෂතා අගයමින් වසරක් පාසා විශාල වියදමක් දරාගෙන සරසවිය සම්මාන උළෙල කරනවා. බෞද්ධ ජනතාව වෙනුවෙන් වසරක් පාසා මිහින්තලේ ආලෝක පූජාව පවත්වනවා.සමාජයේ වැදගත් දේවල් සිහිවටන විදිහට තබා ගන්නට ලේක් හවුස් ආයතනය නිතරම කැප වෙනවා. “සියවසක කතු” කියන මේ කෘතියත් ලේක් හවුස් ආයතනයෙන් කෘතියක් ලෙස සංරක්ෂණය කිරීම ඇත්තටම සමාජ සත්කාරයක්. විශේෂයෙන්ම අපේ දරු පරපුරට. “දිනමිණ” සියවස කේන්ද්‍ර කරගනිමින් කළ මේ උදාර කර්තව්‍යයට මට දායක වන්න ලැබීම මට විශාල සතුටක්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>19</day>
    </date>
    <link>http://www.dinamina.lk/2011/10/19/_art.asp?fn=f1110196</link>
    <topic/>
    <author>සංවාද සටහන ඉරේෂා මධුරකාවිනී</author>
    <content>තරුණ මාධ්‍යවේදියකු වන මංජුල දිසානායක මහතා පරිසරය, විද්‍යාව, ඉතිහාසය, පුරා විද්‍යාව වැනි විෂය ක්ෂේත්‍ර ගණනාවක් ඔස්සේ පුවත්පත් කලාවේ නියැලෙන්නෙකි.ඔහුගේ ‘බහිරව සැරයටිය’ නම් වූ නව පරිවර්තන කෘතිය නොබෝදා එළි දැක්විණි. මේ ඒ පිළිබඳ කරන සංවාදයයි.* ඔබ ලේඛන කලාවට ප්‍රවිෂ්ඨ වූයේ කෙසේද?පාසල් අවදියේ සිටම මා නිර්මාණ කටයුතුවල යෙදුණා. පාසලේ බිත්ති පුවත්පත්වලට ලිපි ලිව්වා. මම ලේක් හවුස් ආයතනයේ සෝදුපත් කියවීම් අංශයේ අවුරුදු 9 ක් නිරතව සිටියා. පසුව දිනමිණ, ජනතා, සිළුමිණ, මිහිර වැනි පුවත්පත්වලට නිදහස් මාධ්‍යවේදියකු ලෙස ලියන්නට පටන් ගත්තා. මාගේ ලේඛන කලාවේ ආරම්භය සිදු වූයේ ඒ ආකාරයටයි.* ඔබ මෙතෙක් ලියා ඇති ග්‍රන්ථ බොහොමයක්ම පරිසරය හා සම්බන්ධ ඒවායි. ඔබ එසේ මෙවැනි විෂයය පථයකට රාමුව ලියන්නේ ඇයි ?මට අවස්ථා ගණනකදී සම්මාන හිමි වුණා. ශ්‍රී ලංකා විද්‍යාභිවර්ධන සංගමය විසින් පුවත්පත් කලාවේ හොඳම විද්‍යා ලේඛකයාට පිරිනමන වාර්ෂික සම්මානයත්, ජාතික විද්‍යා පදනම විසින් පිරිනැමූ ඇගයීම් සම්මානයද පරිසර හා ස්වභාවික සම්පත් අමාත්‍යාංශය මගින් ප්‍රදානය කළ හොඳම පුවත්පත් කලාවේදියාට හිමි සම්මානයත් හිමි වුණා. මා මේ සියල්ලෙන්ම උත්සාහ කරන්නේ සොබාදහමට ආදරය කරන සමාජයක් නිර්මාණය කිරීමයි.* අද්භූත මිථ්‍යාවන් හා විශ්වාසයන් සම්බන්ධ තේමාවන්ගෙන් සමන්විත කෘතින් ග්‍රහණය කරගන්නා පාඨකයන් වැඩි යැයි ඔබ සිතනවාද?සැබවින්ම ඔව්. අද්භූත, වැනි අත්දැකීම් පාදක කරගත් කතාවලට බහුතර පිරිසක් කැමැතියි. විශේෂයෙන්ම කුඩා දරුවන් යථාර්ථයෙන් බැහැරව ලියන ලද කතා රස විඳින්න කැමැතියි. බහිරවයින් පිළිබඳ අපගේ සාම්ප්‍රදායික ආකල්පය මෙම කෘතිය තුළ වෙනසකට ලක් කරනවා. සැබවින්ම මෙය මිථ්‍යාවට විද්‍යාව ආරෝපණය කළ ප්‍රබන්ධයක්. මෙහි මුල්කෘතිය තුළ මා විඳී වින්දනය ලාංකීය පාඨකයාටත් ලබාදිය යුතුයි කියන හැඟීම මට මෙම කෘතිය රස විඳීමේදී හැගුණා.මෙහි මුල් පිටපත වන පිලිප් කෝර්ගේ Children of the lamp  ඔහුගේ ප්‍රථම ළමා නවකතාවයි. නමුත් මෙම කෘතිය ළමයින්ට පමණක් සීමා නොවන බව මාගේ හැඟීමයි.ඔහුගේ සමාජ රටාව අනුව ළමා නවකතාවක් ලෙස මෙම කෘතිය හැඳින්වූවද සැබවින්ම මෙය බාල තරුණ භේදයකින් තොරව රස විඳිය හැකි අපූරු ප්‍රබන්ධයක්.* වැඩිහිටියන් වෙනුවෙන් ලියනවාට වඩා දරුවන් වෙනුවෙන් ලිවීම බොහෝ අසීරු කාර්යයක්. ඒ අභියෝගය ඹබ ජයගත්තේ කෙසේද ?මෙහි ඇති විද්‍යාත්මක හේතු නිසා මිථ්‍යාව විද්‍යාවට සම්බන්ධ කර ලිවීමේදී යම් යම් ගැටලුවලට මුහුණ පාන්නට සිදු වුණා. විශේෂයෙන්ම මුල් කෘතියේ විද්‍යාත්මක වචන සිංහලයට පරිවර්තනය කිරීමේදී ඇතැම් දුෂ්කරතා මතු වුණා. නමුත් මා අවුරුදු 17 ක පමණ කාලයක් ලේඛන කලාවේ නිරතව සිටි නිසා මෙම කාර්යය සාර්ථක කර ගැනීම අපහසු වුණේ නැහැ.* පරිවර්තනයන් සඳහා කෘතින් තෝරා ගැනීමේදී ඔබ විශේෂයෙන් සැලකිල්ලට ලක් කරන කරුණු මොනවාද?ළමා හා යොවුන් පාඨකයින්ට උචිත ඒවා තමයි මම තෝරා ගන්නේ. ඊළඟට අපේ රටට එම කෘතිය කෙතරම් උචිතද යන්නත් එහි රසවින්දනය කෙරෙහිත් මා අවධානය යොමු කරනවා.* ඔබ ලේඛකයකු වීමට බලපෑ ප්‍රධාන සාධකය ගැන යමක් සඳහන් කළොත්....මා ලේඛකයකු වුණේ කියවීමට මා දැක්වු දැඩි ඇල්මයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n1110201</link>
    <topic>නිදහස් රටක ජීවත්වන අපටපටු ජාතිවාදයෙන් වැඩක් නෑ</topic>
    <author>ධනුෂ්ක ගොඩකුඹුර මඩකළපුව වවුනතිව් සිට</author>
    <content>ත්‍රස්තවාදයෙන් නිදහස් අප මවු බිමට තවදුරටත් පටු ජාතිවාදී දේශපාලනය අනවශ්‍ය බව ජනාධිපති මහින්ද රාජපක්ෂ මහතා අවධාරණය කළේය.නිදහස් රටක ජීවත් වන අප තීරණ ගත යුත්තේ බුද්ධිමත්ව සිතා බැලීමෙන් පසුව බවත් සෑම අවස්ථාවකම ජනතාව වෙනුවෙන් පෙනී සිටින තමා ජනතාව ආරක්ෂා කරන්නට නිතරම සූදානම් බවත් ජනාධිපතිවරයා පැවැසීය. ජනතාව අවම ජීවන තත්ත්වයන් යටතේ තබා ගනිමින් පටු අරමුණු ඉටු කර ගැනීමට ඇතැම් පිරිස් උත්සාහ කරන බව පැවැසූ ජනාධිපතිවරයා එවන් උත්සාහයන්ට ඉඩ තැබිය නොහැකි බවද පැවැසීය.ජනාධිපතිවරයා මේ අදහස් පළ කළේ මඩකලපුව ඒකාබද්ධ ජල යෝජනා ක්‍රමය ජනතා අයිතියට පැවරීමේ අවස්ථාවට වව්නතිව් ප්‍රදේශයේදී ඊයේ (19) එක්වෙමිනි.ශ්‍රී ලංකාවේ දෙවැනි විශාලතම පානීය ජල යෝජනා ක්‍රමය වන මේ සඳහා වැය කෙරුණු මුදල රුපියල් මිලියන 11000කි. ග්‍රාම නිලධාරී වසම් 106ක වෙසෙන 246000කට මෙමඟින් පානීය ජල පහසුකම් සැලසේ. මේ රටේ සියලු ජන කොටස් ප්‍රජාතන්ත්‍රවාදය ආරක්ෂා කර ගනිමින් සම අයිතිවාසිකම් ඇතිව ජීවත් විය යුතු බවත් ජනාධිපතිවරයා මෙහිදී පැවැසීය.රටේ අනෙකුත් ප්‍රදේශවලට සාපේක්ෂව නැෙඟනහිරට විශාල සංවර්ධන වැඩකොටසක් ඉටු කර ඇති බව පැවැසූ ජනාධිපතිවරයා ඉදිරියටත් මුදල් වැය කරන්නට රජය සූදානම් බවද කීවේය.ජල සම්පාදන හා ජලාපවහන ඇමැති දිනේෂ් ගුණවර්ධන, නැවැත පදිංචි කිරීම් නියෝජ්‍ය ඇමැති විනයාගමූර්ති මුරලිදරන්, නැගෙනහිර පළාත් මහ ඇමැති සිවනේසතුරෙයි චන්ද්‍රකාන්තන් මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n1110202</link>
    <topic>ජී. එස්. පී. සහනයනැවත ශ්‍රී ලංකාවට</topic>
    <author>චමීර ඇල්ලදෙණිය</author>
    <content>තාවකාලිකව නවතා තිබූ ජී. එස්. පී. (GSP) සහනය නැවත ශ්‍රී ලංකාවට ලබාදීමට අමෙරිකානු රජය තීරණය කර ඇත.මේ සහන වැඩසටහන 2013 වසර සඳහා ලබාදීමට අමෙරිකානු රජය එකඟතාව පළ කර ඇතැයි ශ්‍රී ලංකා වාණිජ්‍ය දෙපාර්තමේන්තුව පවසයි.ජී. එස්. පී. සහන වැඩපිළිවෙළ 2010 වසර අග භාගයේදී තාවකාලිකව නවතා දැමීමට අමෙරිකානු රජය පියවර ගෙන තිබිණි. ජී. එස්. පී. සහන ලබා අමෙරිකාවේ ආනයන බදුවලින් ශ්‍රී ලංකාව නිදහස් වන අතර අපනයන කරන භාණ්ඩවලට මේ සහනය 2011 ජනවාරි 01 වන දින සිට ක්‍රියාත්මක වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n1110203</link>
    <topic>රු. මිලියන 3304ක පරිපූරක ඇස්තමේන්තුවක්</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>පාසල් ගුරුවරුන්ගේ හා විදුහල්පතින්ගේ හිඟ වැටුප් ගෙවීම සඳහා රජය රුපියල් මිලියන 3304 ක මුදලක් ලබා ගැනීමට පරිපූරක ඇස්තමේන්තුවක් පාර්ලිමේන්තුවට ඊයේ (19) ඉදිරිපත් කැරිණි.අය වැය සහාය සේවා සහ හදිසි අවශ්‍යතා වගකීම් ව්‍යාපෘතිය මඟින් සිදු කරන ලද පරිපූරක වෙන් කිරීම් යටතේ අගමැති දි. මු. ජයරත්න මහතා ඉදිරිපත් කළ පරිපූරක ඇස්තමේන්තුවෙහි එම මුදල සඳහන් වේ.මෙම මුදල් ගුරු හා විදුහල්පති හිඟ වැටුප් ගෙවීම සඳහා පළාත් සභා නවයට වෙන්කර ඇත.මේ අතර පොහොර සහනාධාරය සඳහා ප්‍රතිපාදන සැලැසීම පිණිස රජය රුපියල් මිලියන 5300 ක පරිපූරක ඇස්තමේන්තුවක් පාර්ලිමේන්තුවට ඊයේ (19) ඉදිරිපත් කරනු ලැබීය.ගොවිජන සේවා හා වනජීවි අමාත්‍යාංශය සඳහා මේ මුදල වෙන් කැරේ.අගමැති දි. මු. ජයරත්න මහතා අය වැය සහාය සේවා සහ හදිසි අවශ්‍යතා වගකීම් ව්‍යාපෘතිය මගින් සිදු කරන ලද පරිපූරක වෙන් කිරීම් යටතේ ඉදිරිපත් කළ පරිපූරක ඇස්තමේන්තුවට මෙම ඇස්තමේන්තුව ද ඇතුළත් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n1110204</link>
    <topic>EPF අරමුදල ට්‍රිලියනයකට ළඟයි</topic>
    <author>ජයසිරි මුණසිංහ</author>
    <content>ශ්‍රී ලංකාවේ විශාලතම අරමුදල වන සේවක අර්ථසාධක අරමුදල පෞද්ගලික අංශයට පවරන්නේ නැතැයි ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා අවධාරණය කෙළේය.එවැනි දෙයක් පිළිබඳව අබමල් රේණුවකින්වත් සිතා බලාවත් නැතැයි මහ බැංකු අධිපතිවරයා ඊයේ (19) උදේ දැඩිව අවධාරණය කළේය.සේවක අර්ථසාධක අරමුදල මේ වන විට රුපියල් මිලියන නොව බිලියනවලින් කතා කරන තැනට වැඩි වී තිබෙනවා. එය රුපියල් බිලියන දහසකට ආසන්නයි. ඒ කියන්නේ ට්‍රිලියනයට ළඟයි අධිපතිවරයා සතුටින් කියා සිටියේ ය.රුපියල් බිලියන දහසක් නැතිනම් රුපියල් ට්‍රිලියනයක් තරම් වන ශ්‍රී ලංකාවේ විශාලතම අරමුදල වන සේවක අර්ථසාධක අරමුදල පාලනය කිරීමට රජයට ශ්‍රී ලංකා මහ බැංකුවට හැකි බවත් අවධාරණය කළ අධිපතිවරයා අපට ඉහළ හැකියාවක් සහිත මානව සම්පතක් ඇතැයි කීය.කොළඹ 01, සර් බාරොන් ජයතිලක මාවතේ අංක 13 පිහිටි ලොයිඩ්ස් ගොඩනැගිල්ල වෙත සේවක අර්ථසාධක අරමුදල් දෙපාර්තමේන්තුවේ සේවා රැගෙන යෑම සනිටුහන් කරමින් ඊයේ (19) උදේ එහි පැවැති උත්සව සභාව අමතා අධිපතිවරයා එසේ කීය.එහි දී වැඩිදුරටත් අදහස් දැක් වූ අධිපතිවරයා අපට අපගේ සේවා වඩාත් නිවැරදි හා සාර්ථක ලෙස කරගෙන යෑමට හැකියාව තිබෙනවා. අපි එසේ ක්‍රියාත්මක වෙනවා. නමුත් ඇතැම් පිරිස් අපට ගමන් කිරීමට ම¼ඟපෙන්වීම් ලබා දෙනවා. ඒවා ගමන් කළ යුතු මාර්ග නොවේයි.අපි බය නැතිව ශ්‍රී ලංකාවේ විශාලතම අරමුදල කළමනාකරණය කරනවා. එය තුළින් රටේ අහිංසක වැඩකරන ජනතාවට රටේ පවතින සාමාන්‍ය උද්ධමන අනුපාතයටත් වඩා වැඩි පොලී අනුපාතයක්, තවත් ප්‍රතිලාභ ලබා දී තිබෙනවා. මේ දේවල් නිසි ලෙස ඉටුවන දැකීම ඇකැමැති අය අප වැරදි මාර්ගවල යැවීමට උත්සාහ කරනවා. ඒවාට අප හසුවන්නේ නෑ.සේවක අර්ථසාධක අරමුදලේ සාමාජිකයින්ට ඉහළ සුරක්ෂිතභාවයක් ලැබී \;බනවා. තමන්ගේ අරමුදල්වලට හොඳ ප්‍රතිලාභ ලැබෙනවා. මේ අරමුදලේ කිසිම දූෂණයක්, වංචාවක් සිදුවී නෑ. ඒ නිසා මේ අරමුදල වැරදි විදිහට පාලනය වනවා යැයි කියන්නේ කෙසේදැයි කබ්රාල් මහතා ප්‍රශ්න කෙළේය.කොළඹ කොටුව සම්බුද්ධාලෝක විහාරස්ථානයේ මහා සංඝරත්නය මෙහි දී ආගමික වතාවත් මෙහෙයවූහ.මේ අවස්ථාවට මුදල් මණ්ඩල සාමාජිකයින් වන මනෝහාරී රාමනාදන්, නීල් අජන්ත උමගිලිය, ජ්‍යෙෂ්ඨ නියෝජ්‍ය අධිපති කේ. ජී. ඩී. ඩී. ධීරසිංහ, නියෝජ්‍ය අධිපතිවරු, සහකාර අධිපතිවරු, සේවක අර්ථසාධක අරමුදලේ අධිකාරිනි රූපා ධීරසිංහ, මහ බැංකුවේ විවිධ දෙපාර්තමේන්තුවල ප්‍රධානිහු ඇතුළු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n1110205</link>
    <topic>විපක්ෂය යනු සියලු දේට විරුද්ධ වීම නොවේ</topic>
    <author/>
    <content>අද විපක්ෂය පුරුදු වී සිටින්නේ සියලු දේට විරුද්ධ වීමට බව පැවසූ ජනාධිපති මහින්ද රාජපක්ෂ මහතා විපක්ෂය ඉන් නොනැවතී රටත්, ජාතියත් පාවා දී ලෝකයා ඉදිරියේ පාලක පක්ෂය අපහසුතාවට පත් කර ඉන් ජනතාවත් අපහසුතාවට පත් කර ඇතැයි පැවසීය.ජනාධිපතිතුමා මෙම අදහස් පළ කළේ එක්සත් ජනතා නිදහස් සන්ධානයෙන් සහ අනෙකුත් සහෝදර පක්ෂවලින් කොළඹ මහ නගර සභාව සඳහා තේරී පත් වූ නාගරික මන්ත්‍රීවරුන් දිවුරුම් දීම සඳහා ඊයේ (19) පස්වරුවේ ජනාධිපති කාර්යාලයේ පැවැති උත්සව සභාව අමතමිනි.එක්සත් ජනතා නිදහස් සන්ධානයෙන් තේරී පත් වූ විපක්ෂ නායක මිලින්ද මොරගොඩ මහතා ඇතුළු මන්ත්‍රීවරුන් 16 දෙනෙක්, ශ්‍රී ලංකා මුස්ලිම් කොංග්‍රසයෙන් තේරී පත් වූ මන්ත්‍රීවරුන් දෙදෙනෙක් සහ ස්වාධීන කණ්ඩායම් අංක 02 න් තේරී පත් වූ මන්ත්‍රීවරයෙකු සර්ව ආගමික ආශිර්වාද මධ්‍යයේ ජනාධිපතිතුමා ඉදිරියේ දිව්රුම් දුන්හ.මෙම අවස්ථාවේ දී වැඩිදුරටත් අදහස් දැක්වූ ජනාධිපතිතුමා සඳහන් කළේ, විපක්ෂයක් ලෙස අපි ආදර්ශමත් විය යුතු බවයි. ඉන් වැරදි දේ අනුමත කිරීම අදහස් නොවන බව ද සඳහන්කළ ජනාධිපතිතුමා, වැරැද්දට අනුබල දෙන විපක්ෂයක් අවශ්‍ය නැතැයි ද පැවසීය.කොළඹ නගරය යනු මේ රටේ ජීවත්වන කෝටි 02 ක ජනතාවට අයත් නගරයක් බව ද පෙන්වා දුන් ජනාධිපතිතුමා ඒ තුළ අන් සැමට ආදර්ශමත් ලෙස කටයුතු කරන්න යැයි ද මන්ත්‍රීවරුන්ගෙන් මෙහිදී ඉල්ලා සිටියේය.තමා පසුගිය දිනවල කොළඹ නගරයේ කළ සංචාරයේ දී මව්වරුන් ඉල්ලා සිටියේ තමන්ගේ දරුවා පාතාලයෙන් සහ මත්ද්‍රව්‍යයෙන් බේරා දෙන ලෙස බව ද කී ජනාධිපතිතුමා , ඔවුන් මහල් නිවාස ඉල්ලා නොසිටි බවත්, එහෙත් මෙම ජනතාවට යහපත් ජීවිතයක් උදා කර දීම තම අරමුණ බවත් පැවසීය.වසර 53 ක් කොළඹ නගරය පාලනය කළ එක්සත් ජාතික පක්ෂයෙන් කොළඹ නගරයේ ජනතාවට ලැබුණේ මොනවාදැයි ප්‍රශ්න කළ ජනාධිපතිතුමා ජාති, ආගම්, කුල බේද, වලින් තොරව මෙම පැල්පත්වල දුක් විඳින ජනතාව එම දුකින් මුදා ගැනීමට කැප වන බවත්, නාගරික සංවර්ධන අධිකාරියෙන් නගරයේ සංවර්ධනය සඳහා කර ගෙන යන වැඩපිළිවෙළ ඒ අයුරින්ම ඉටු කරන බවත් අවධාරණය කළේය.පැමිණ සිටි පිරිස පිළිගැනීම සහ අරමුණ පැහැදිලි කිරීම එක්සත් ජනතා නිදහස් සන්ධානයේ මහ ලේකම් අමාත්‍ය සුසිල් ප්‍රේම්ජයන්ත මහතා විසින් සිදුකරන ලදී.මෙම අවස්ථාවට බස්නාහිර පළාත් ආණ්ඩුකාර අලවි මව්ලානා, අමාත්‍යවරුන් වන ඩලස් අලහප්පෙරුම, රවුෆ් හකීම්, නියෝජ්‍ය ඇමැති ෆයිසර් මුස්තාපා, පා.ම. තිලංග සුමතිපාල සහ බස්නාහිර පළාත් අමාත්‍ය උදය ගම්මන්පිල යන මහත්වරුන් ඇතුළු පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n1110206</link>
    <topic>අවම සමෘද්ධි දීමනාවරු. 1000 දක්වා වැඩි කෙරේ</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>රුපියල් දහසක (1000/=) ට වඩා අඩුවෙන් සමෘද්ධි සහනාධාර ලබන සෑම පවුලකම එම දීමනාව රුපියල් දහසක් දක්වා වැඩි කිරීමට යෝජනා කර ඇති බව ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතා පාර්ලිමේන්තුවේ දී ඊයේ (19) ප්‍රකාශ කෙළේය.මාසිකව රුපියල් දහසකට අඩු සමෘද්ධි සහනාධාරය ලබන පවුල් සංඛ්‍යාව 1,564809 ක් බව ද ඇමැතිවරයා පැවසීය.2011 වසරේ දී සමෘද්ධි සහනාධාරය සඳහා රුපියල් මිලියන 9300 ක් වෙන් කළ බවත් ඇමැතිවරයා කීය.ඇමැතිවරයා එසේ පැවැසුවේ වාචික පිළිතුරු අපේක්‍ෂාවෙන් කුරුණෑගල දිස්ත්‍රික් මන්ත්‍රී දයාසිරි ජයසේකර මහතා (එ.ජා.ප) අසන ලද ප්‍රශ්නයකට පිළිතුරු වශයෙනි.මහින්ද චින්තනය වසර (10) දහයක් පුරා ක්‍රියාත්මක වන අතර දැනට අඩු ආදායම් ලබන පවුල් සඳහා පමණක් සමෘද්ධි සහනාධාරය ලබා දෙන බවත් ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n1110207</link>
    <topic>යාපනේ පවුල් 1790කටයුද හමුදාවෙන් නිවාස</topic>
    <author>භක්ති ධර්මපි‍්‍රය මෙන්ඩිස්</author>
    <content>යුද ගැටුම් හේතුවෙන් නිවාස අහිමි වූ යාපනේ පවුල් 1790 කට යුද හමුදාව විසින් නිවාස තනා දී තිබේ.මෙම නිවාස 1790 සඳහා රුපියල් ලක්ෂ තුන්දහසකට ආසන්න මුදලක් වැය කර ඇත.යාපනය දිස්ත්‍රික්කයේ ස්ථාන කිහිපයක මේ නිවාස ඉදිකර ඇති බවත් එක් නිවාසයක් සඳහා රුපියල් ලක්ෂ දෙකේ සිට ලක්ෂ පහ බැගින් වැය කර ඇති බවත් යාපනය ආඥාපති මේජර් ජනරාල් මහින්ද හතුරුසිංහ මහතා ‘’දිනමිණට’’ ඊයේ (19) පැවැසීය.ආරක්ෂක ලේකම් ගෝඨාභය රාජපක්ෂ මහතාගේ සහ යුද හමුදාපති ලුතිනන් ජනරාල් ජගත් ජයසූරිය මහතාගේ සංකල්පයකට අනුව යාපනය ආඥාපති මේජර් ජනරාල් මහින්ද හතුරුසිංහ මහතාගේ පූර්ණ අධීක්ෂණය යටතේ මේ නිවාස යුද හමුදාව විසින් ඉදිකර තිබේ.දානපතියන්ගේ දායකත්වයද මෙම නිවාස ඉදිකිරීම සඳහා යුද හමුදාවට ලැබී ඇති අතර වැඩි පිරිවැයක් දරා ඇත්තේ යුද හමුදාවයි.පුනරුත්ථාපනය වූ පවුල්වල සාමාජිකයන්ටද යුද හමුදාව මෙම නිවාස පරිත්‍යාග කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n1110208</link>
    <topic>ඒ-15 මාර්ගයේ පාලම් පහක්ජනතා අයිතියට</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද හාමුතූර් විශේෂ – ආර්. ආර්. රාජසිංහ</author>
    <content>ත්‍රිකුණාමලය – මඩකළපුව ඒ – 15 මාර්ගයේ මහවැලි ගඟේ අතු ගංඟා හරහා ඉදිකළ නව පාලම් පහක් ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් ඊයේ (19) ජනතා අයිතියට පත්කෙරිණි.නව පාලම් විවෘත වීමත් සමඟ නැඟෙනහිර පළාතේ මෙතෙක් පැවැති පාලම් පාරු භාවිතය ඊයේ (19) සිට මුළුමනින්ම ඉවත් විය. රුපියල් මිලියන 995 ක් වැයකර ඉදිකළ මේ පාලම් පහේ දිගම පාලම වන මීටර් 315 ක දිගින් යුත් උප්පාරු පාලම විවෘත කරමින් නව ප්‍රවේශ මාර්ගය විවෘත කෙරිණි. මීටර් 245 ක දිගින් යුත් ගංගෙයි පාලම සඳහා රුපියල් මිලියන 956 ක් ද, මීටර් 175 ක දිගින් යුත් රාල්කැලි පාලම රුපියල් මිලියන 571 ක් වැයකර ඉදිකර තිබේ. දිග මීටර් 105 කින් යුත් වෙරුගල් පාලම සඳහා රුපියල් මිලියන 250 ක් ද, දිග මීටර් 85 කින් යුත් කායන්කේණි පාලම සඳහා රුපියල් මිලියන 202 ක් ද වැය කර තිබේ.නව පාලම් ඉදිවීමත් සමඟ ත්‍රිකුණාමලය – මඩකළපුව අතර කිලෝමීටර් 138 ක දුරක් ඇති අතර ඒ සඳහා ගතවන ගමන් කාලය පැය 2 1/2 කි. නව පාලම් විවෘත වීමත් සම¼ඟ ත්‍රිකුණාමලය – මඩකළපුව අතර නව සැපයුම් මාර්ගයක් ලෙසත්, ප්‍රවේශ මාර්ගයක් ලෙසත්, ජාතික මහමාර්ග පද්ධතියට අලුතින් එකතු වේ. මේ විවෘත කිරීම් අවස්ථාවට නියෝජ්‍ය ඇමැතිවරුන් වන සුසන්ත පුංචිනිලමේ, නිර්මල කොතලාවල, ප්‍රංශ තානාපතිනී ක්‍රිස්ටීන් රිබිෂොන්, මහ ඇමැති සිවනේෂතුරෙයි චන්ද්‍රකාන්තන්, පළාත් සභාවේ උප සභාපති ආරියවතී ගලප්පත්ති මහත්ම මහත්මීන් එක්ව සිටියහ. ප්‍රංශ සංවර්ධන ඒජන්සිය හා ශ්‍රී ලංකා රජයේ මූල්‍ය ප්‍රතිපාදන මත නව පාලම් ඉදිකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n1110209</link>
    <topic>හොඳ සන්නිවේදකයන් නිර්මාණකරුවන්බිහි කිරීම පාඨක සමාජවල අරමුණයි</topic>
    <author/>
    <content>අද නිවේදකයෙක් වෙන්න මූලික සුදුසුකම වන්නේ කොන්ඩේ බඳින එක හෝ කට්ටි තියන එක. කනේ වළලු දෙකක් දාගෙන ඇඳුම හිරට ඇඳගෙන මොනවා හරි ගිරව් වගේ කියන්න පුළුවන්නම් ඒ ඇති. අපේ කාලේ නිවේදකයෙක් වෙන්න භාෂාව අවශ්‍ය වුණා. පැහැදිලි බව, නිරවුල් බව අවශ්‍ය වුණා. සන්නිවේදනය කරන්නේ කාටද යන්න දැනගැනීම අවශ්‍ය වුණා. ඒ වගේම අඩුම තරමේ කටහඬ පරීක්ෂණ තුනකින්වත් සමත් වෙන්න ඕන. අද බොහෝ දෙනෙක් හොඳ සන්නිවේදකයන් නෙවේ. මේ පාඨක සමාජවලින් අපි බලාපොරොත්තු වන්නේ හොඳ සන්නිවේදකයෙක්, නිර්මාණකරුවෙක් බිහි කිරීම යැයි දිනමිණ කර්තෘ මණ්ඩල අධ්‍යක්ෂ සීලරත්න සෙනරත් මහතා පැවසීය.ඔහු ඒ බව පැවසුවේ අම්පාර ඩී.එස්. සේනානායක ජාතික පාසලේ ශ්‍රවණාගාරයේ පැවති දිනමිණ පාඨක සමාජ බිහි කිරීමේ පාසල් දරුවන් දැනුවත් කිරීමේ උත්සවයට සහභාගි වෙමිනි. ලංකාව පුරා දිනමිණ පාඨක සමාජ බිහි කිරීමේ මූලික පියවර වශයෙන් අම්පාර අධ්‍යාපන කලාපයේ පාසල් 11 ක මෙම පාඨක සමාජ ඇති කිරීමට කටයුතු සැලසුම් කර තිබේ. අම්පාර ඩී.එස්.සේනානායක ජාතික පාසල , බණ්ඩාරනායක බාලිකා විද්‍යාලය, පොල්වත්ත මහා විද්‍යාලය, උහන මහා විද්‍යාලය, මල්වත්ත තිස්සපුර විද්‍යාලය, හිඟුරාණ විද්‍යාලය, රජගලතැන්න මහා විද්‍යාලය , වැරන් කැටගොඩ මහා විද්‍යාලය, ගාමිණී මහා විද්‍යාලය , පානම මහා විද්‍යාලය පළමුවටයට තෝරාගත් පාසල් වේ. නැඟෙනහිර පළාත් අධ්‍යාපන ඇමැති විමලවීර දිසානායක මහතාගේ විශේෂ අධීක්ෂණයෙන් මෙම කටයුතු ඉදිරියට පවත්වාගෙන යාමට පළාත් අධ්‍යාපන අමාත්‍යාංශය කටයුතු යොදා ඇත.සීලරත්න සෙනරත් මහතා මෙසේද කීය - ලේක්හවුස් පුවත්පත් ආයතනය බොහෝ සිද්ධීන් නිවැරැදි ආකාරයට ජනතාව දැනුවත් කරනවා. ඒ නිසා තමා පත්තර මහ ගෙදර කියලා කියන්නේ. මෙවැනි පාඨක සමාජ අපි ඇති කරන්න ප්‍රධාන හේතුව තමා ජනමාධ්‍ය අංශය පිළිබඳ නිවැරැදි අවබෝධයක් මේ බාල පරපුරට ලබා දීම. ඒ වාගේම විවිධ දක්ෂතාවලින් පිරුණු අපේ දරුවන්ට ඒ දක්ෂතා වැඩි දියුණු කරන්නත් මෙය හොඳ අවස්ථාවක්. ඔබ දන්නවා මුතුහර ළමා පිටියෙන් බිහිවුන බොහෝ අය ජාතික තලයේ කටයුතු කරනවා. මේක හොඳ අවස්ථාවක් වේවි ඔබේ දක්ෂතා දියුණු කරගන්න. මම බය නැතුව කියනවා අද නිවේදකයන්ගෙන් හොඳ භාෂාවක් හසුරුවන්නේ රජයේ මාධ්‍ය ආයතන පමණයි.ආයතනවලට ලොකු වගකීමක් තියනවා පාඨකයා නිවැරැදි විදිහට දැනුවත් කරන්න.ලේක්හවුස් ආයතනය විශ්වවිද්‍යාලයක් කිව්වොත් වඩාත් නිවැරැදියි. ඒ තරම්ම දැනුම දෙන්න අපි කටයුතු කරනවා. ලාභ බලාගෙන අපේ මාධ්‍ය ආයතනය පවත්වාගෙන යන්නේ නෑ. මේ කටයුත්ත උනත් අප ස්වේච්ඡාවෙන් පාසල් දරු දැරියන් උදෙසා කරන කටයුත්තක්. මේ දරුවන්ගේ කලා කුසලතාවයන් නඟා සිටුවීමට මේ වගේ ප්‍රදේශවල තිබෙන සම්පත් අඩුයි. ඒ නිසා මේ දරුවන්ගේ දක්ෂතා එහෙමපිටින්ම යට යනවා. ඒ තත්ත්වය උදාකර දෙන්න අපි ලෑස්ති නෑ. පත්තර මහ ගෙදර මෙවැනි කටයුත්තකට යොමු වුණේ තම දක්ෂතා ජාතික හා ජාත්‍යන්තර තලයට ගෙන යන්නයි.ලේක්හවුස් ආයතනයට වසර 100ක් ඉක්මවෙනවා. මෙම දශක කීපය තුළ විශාල සමාජ මෙහෙවරක් කරන්න අපිට පුළුවන් උනා. මම ගුරුවරයෙක් වශයෙන් ඉන්න කාලේ පාසල්වල මෙවැනි කටයුතු කළා. ඒ දැනුම මාධ්‍ය ක්ෂේත්‍රයේ ඉහළට යන්න උපකාරි වුණා. ගුරු වෘත්තිය කියන්නේ ලෝකයේ තියන උතුම්ම වෘත්තියක්.අපි පහවසර ශිෂ්‍යත්ව දරුවන් වෙනුවෙනුත්, තවත් පත්තරයක් අප නිකුත් කළා. ඒ පත්තරවලට හොඳ ඉල්ලුමක් ඇතිවෙමින් තියනවා. නැතිවී ගිය ගුණධර්ම අපි ඇති කර ගනිමු. මේ පාඨක සමාජ සක්‍රිය ලෙස ඉදිරියට ගෙනයමු කියලා ඉල්ලනවා. මේ අවස්ථාවට ගුරුවරු පාසල් ශිෂ්‍ය ශිෂ්‍යාවෝ රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n11102010</link>
    <topic>මෙහෙමත් වර්ජන</topic>
    <author/>
    <content>ගමෙන් නගරයට යන පාර නව මාර්ගයක් ලෙස සැකසීමේ රජයේ පොරොන්දුව ඉටු නොවීම නිසා සහ ගමේ පිරිමි පක්ෂය ඊට උනන්දුවක් නොදැක්වීම නිසා කොලොම්බියාවේ බාබකොවාස්හි කාන්තාවෝ මාස 3කුත් දින 19ක් තිස්සේ අමුතුම විරෝධතාවක නියැලුනහ. ඒ අනුව මාර්ගය ඉදිකිරීමේ පොරොන්දුව ඉටු වනතුරු සිය සැමියන්ට ඔවුන් සමඟ සම්භෝග සුවය විඳීමට ඉඩ නොදීමට ඔවුහු තීරණය කළහ.ඉකුත් ජූනි 22 දා ඇරඹුණු ඔවුන්ගේ මේ සම්භෝග සුව වර්ජනයට කාන්තාවන් 300ක් පමණ එක්ව සිටි අතර ඔවුන් ඊට උනන්දු කෙරුණේ අධිකරණ විනිසුරුවරියන් දෙදෙනකු විසිනි.පසුගියදා මාර්ගය ඉදිකිරීම ඇරැඹීමත් සම¼ඟ වර්ජනය අත්හළ ඔවුනට එදින රාත්‍රිය නිදි නැති වූ බව පැවැසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n11102011</link>
    <topic>පල්ලිය නැත්නම් සිරගෙය</topic>
    <author/>
    <content>එක්සත් ජනපදයේ ඇලබාමා ප්‍රාන්ත බලධාරීහු පළමුවරට ප්‍රචණ්ඩකාරී නොවන වරදකට අසුවන්නන්ට මනාප ක්‍රමයේ දඬුවමක් ලබාදීමේ නීති සැකසීමට යති.‘බේ මිනට්’ නාගරික පොලිසියේ යෝජිත මනාප දඬුවම් ක්‍රමය අනුව වරදකරුට පල්ලිය හෝ සිරගෙය යන දෙකෙන් එකක් තෝරාගැන්මට සිදුවෙයි.මේ අනුව වසරක් පුරා සතියකට වරක් පල්ලියේ සේවාවන් ඉටුකරලීම හෝ සිරගතව දඩයක් ගෙවීමට හෝ සිදුවන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n11102012</link>
    <topic>ආනයනික අල කන්ටේනරයකරු. ලක්ෂ 100ක බීඩි ගෙනැවිත්</topic>
    <author>සුභාෂිණි සේනානායක</author>
    <content>ආනයනය කළ අල කන්ටේනර් දෙකක සඟවා මෙරටට රැගෙන ආ රුපියල් ලක්ෂ 100 ක් වටිනා බීඩි සහ දුම්කුඩු තොගයක් ඊයේ (19) ශ්‍රී ලංකා රේගු විශේෂ කාර්යය හා විමසුම් අංශය මඟින් අත්අඩංගුවට ගත්තේය.ඉන්දියාවේ තූත්තුකුඩි වරායේ සිට ශාන්ත ග්ලෝරියා නැවෙන් මෙම දුම්කුඩු සහ බීඩි තොගය පසුගිය 13 වනදා මෙරටට රැගෙන විත් තිබේ. මෙම දුම්කුඩු සහ බීඩි සඳහා රේගුව අධික බදු අය කරති.පිටකොටුවේ ව්‍යාපාරිකයකු මෙම බීඩි තොගය සහ දුම්කුඩු තොගය රැගෙන විත් තිබෙන අතර මෙම භාණ්ඩ එක්ස්රේ පරීක්ෂණවලට ලක් කරද්දී හඳුනාගෙන තිබේ.රේගු අධ්‍යක්ෂ ජනරාල් සුධර්මා කරුණාරත්න මහත්මියගේ උපදෙස් මත රේගු අධ්‍යක්ෂ කේ. රන්ජන්, නියෝජ්‍ය අධ්‍යක්ෂ සිසිර ද සිල්වා, සමන් ජයසිංහ, මහත්වරුන්ගේ අධීක්ෂණය යටතේ අධිකාරි සිරිපාල එදිරිමාන්න, භාතිය අබේසේකර, ඩී. එල්. දිසානායක, ආර්. ඒ. ඩී. බුද්ධදාස, බී. ජේ. එල්. රොද්‍රිගෝ යන මහත්වරුන්ගේ නිරීක්ෂණ මත නියෝජ්‍ය රේගු අධිකාරි සනත් ප්‍රනාන්දු, ආර්. සෙනෙවිරත්න, එස්. සුරවීර මහත්වරු පරීක්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n11102013</link>
    <topic>පාර මාරුවෙන මගීන්ට පන්ති පවත්වන්නැයි නියෝග</topic>
    <author>රෝෂන් තුෂාර</author>
    <content>කහ ඉරි නොමැති ස්ථානවලින් පාර මාරුවන මගීන් දැනුවත් කිරීමට පන්ති පවත්වන්නැයි රථවාහන පොලිසියට කොළඹ රථවාහන අධිකරණය ඊයේ (19) නියෝග කෙළේය.එම පන්තිවලට සහභාගී නොවන්නන් පමණක් අධිකරණයට ඉදිරිපත් කරන ලෙසද අධිකරණය දැනුම් දුන්නේ ය.කහ ඉරි නොතකා පාර මාරු වූ මගීන් 80 දෙනකු රථ වාහන අධිකරණයට ඉදිරිපත් කළ අවස්ථාවේ මේ නියෝගය කෙරිණි.මගීන් විශාල පිරිසක් එකවර අධිකරණයට ඉදිරිපත් කිරීමෙන් අධිකරණ කටයුතුවලට බාධා වන බව පෙන්වා දුන් මහේස්ත්‍රාත් ජෙයරාම් ටොට්ස්කි මහතා රථ වාහන පොලිසිය මීට පෙර අනුගමනය කළ පරිදි පන්ති පවත්වන ලෙස දන්වා සිටියේ ය.මාර්ග නීති කඩ කරමින් රථ වාහන ධාවනයට බාධා කරන පුද්ගලයින් දැනුවත් කිරීමට රථ වාහන පොලිසිය මීට ඉහත දී පන්ති පැවැත්වූ බවත්, එම ක්‍රමය ක්‍රියාත්මක නොකරන බවත් පොලිසිය අධිකරණයට දන්වා සිටියේ ය.පන්ති පැවැත්වීම යළි ක්‍රියාත්මක කරන ලෙස දන්වා සිටි මහේස්ත්‍රාත්වරයා අධිකරණයට ඉදිරිපත් කළ පුද්ගලයින්ට රුපියල් සියය බැගින් දඩ නියම කළේ ය.කොළඹ රථවාහන පොලිසිය හා මෝදර පොලිසිය මගින් මෙම පිරිස අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=n11102014</link>
    <topic>සුපිරි ලේබලයෙන් බාල තේ විදේශිකයන්ට විකුණූ ව්‍යාපාරිකයා දැලේ</topic>
    <author>ඉන්දික පොල්කොටුව</author>
    <content>විදේශිකයන්ට ඉතා ඉහළ මිලකට සුපිරි තේ අලෙවි කරන මහනුවර පිළිමතලාවේ ප්‍රමුඛ පෙළේ තේ නිෂ්පාදන සමාගමක කලක් තිස්සේ පවත්වාගෙන යන බාල වර්ගයේ තේ මිශ්‍ර කිරීමේ මහා පරිමාණ ජාවාරමක් අනාවරණය කර ගැනීමට මධ්‍යම දිසා විශේෂ මෙහෙයුම් ඒකකය සමත්ව ඇත.මෙහිදී එහි කළමනාකරු ඇතුළු සිවු දෙනකු ද පොලිස් අත්අඩංගුවට ගෙන තිබේ.අත්අඩංගුවට ගැණුනු අය අතර එහි සේවකයන් තිදෙනෙකු ද සිටින අතර, මිශ්‍ර කළ බාල වර්ගයේ තේ අඩංගු පැකට් කිහිපයක් ද මෙහිදී සොයාගෙන ඇත.මේ සූක්ෂම ජාවාරම මුළුමනින්ම එහි කළමනාකරු විසින් මෙහෙයවා ඇති බවට පොලිසිය අනාවරණය කරගන ඇත. ඔහු වෙනත් ප්‍රදේශවලින් බාල වර්ගයේ තේ ගෙන්වා ඒවා සුපිරි තේ හා මිශ්‍ර කර මෙරට ඉස්තරම් තේ ලෙසින් කිලෝවක පැකට්ටුවක් රුපියල් තිස් දහසින් ඉහළ මිල ගණන්වලට අලෙවි කර තිබේ.අදාළ තේ නිෂ්පාදන සමාගමේ පාලනාධිකාරිය පොලිසිය වෙත කරන ලද පැමිණිල්ලකින් පසු මෙහි පරීක්ෂණ ආරම්භ කර ඇත. ජාවාරම හේතුවෙන් කළමනාකරු හට දිනකට රුපියල් පනස් දහසක පමණ අමතර ආදායම් හිමිව ඇති බවට පොලිසියට තොරතුරු ලැබී ඇත.මධ්‍යම පාළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල නියෝජ්‍ය පොලිස්පති නිහාල් සමරකෝන් මහත්වරුන්ගේ උපදෙස් මත මධ්‍යම දිසා විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ගුණරත්න බණ්ඩා මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=r1110201</link>
    <topic>ලබුගම කලටුවාව රක්ෂිතයේගස් කපලා</topic>
    <author>නිරෝෂා ශ්‍යාමලී විදාන ලබුගම සමූහ</author>
    <content>ලබුගම කලටුවාව වන රක්‍ෂිතයට අයත් භූමියේ පිහිටි කුඩාගස් ගොඩනැඟිලි ඉදිකිරීමට ගන්නා මුක්කු ලෙස කැපීම හේතුවෙන් රක්‍ෂිතයට බරපතළ හානි සිදුවීමේ අවදානමක් මතුව ඇත.අක්කර පන්දහස් දෙසිය පනහකින් පමණ සමන්විත මෙහි ශාක අනවසරෙන් කැපීම කලක සිට හොර රහසේ සිදුවේ. මේ නිසා වනාන්තරයේ පිහිටි යටි වගාව ද විනාශ වී යෑමේ තත්ත්වයක් උද්ගතව ඇත.කොළඹ දිස්ත්‍රික්කයේ පාදුක්ක හා හංවැල්ල ප්‍රාදේශීය ලේකම් කොට්ඨාස දෙකටත්, රත්නපුර දිස්ත්‍රික්කයේ ඇහැළියගොඩ ප්‍රාදේශීය ලේකම් කොට්ඨාසයටත් මෙම රක්‍ෂිතය අයත් වේ.කරදන, දබෝර, ඉලුක්ඕවිට, කලටුවාව, මාරඹේ, ගැටහැත්ත, අඹගස්යාය, කරගස්ඇල්ල, කළු ඇදුර , හේවාහින්න, දුංකළහේන, කොස්වත්ත, කැටේමාවර, පඤ්ඥාගුල, ලබුගම, වග, උඩගම, ගුරුලාන, තුම්මෝදර, බොරළුවතැන්න යන ගම්මාන මෙම රක්‍ෂිතයට මායිම්ව පිහිටා ඇත.කළු ගඟ හා කැලණි ගඟ අතර කලාපයේ දැනට ඉතිරිව ඇති පහත රට තෙත් කලාපීය විශාලතම වනාන්තරය මෙය වේ. මෙයට ආවේනික භූගෝලීය පිහිටීම නිසා මෙහි ජෛව විවිධත්වයේ අගය ඉතා විශාලය.අවුරුදු එකසිය විසිපහකට වැඩි ඉතිහාසයක් ඇති කලටුවාව ජලාශයත් ඉන්පසුව ඉදිවුන ලබුගම ජලාශයත් මෙම රක්‍ෂිතයේ පිහිටා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=r1110202</link>
    <topic>බල්ලා කකුල සපා කෑවාට කෝපවූ බීමත් පුද්ගලයෙක් බල්ලාගේ ගෙල සපා කාලා</topic>
    <author>මාවනැල්ල සමූහ - පි. සෙනෙවිරත්න</author>
    <content>මෙතෙක් කල් අප අසා ඇත්තේ බල්ලෙකු මිනිසුන් සපාකන පුවතක් නමුත් ඊයේ පෙරේදා දිනෙක මිනිසකු බල්ලෙකු සපා කෑමේ සිද්ධියක් අරණායක ගම්මානයේ ගම් පෙදෙසකින් වාර්තා වී තිබේ. මෙහිදී සිදුව ඇති සිද්ධිය වාර්තා වන්නේ මෙසේය.මේ ගමේ කසිප්පු ඉතා තදින් පැතිර ගොස් තිබේ. ගම්මානයේ වැඩි දෙනෙක් කසිප්පුවලට ඇබ්බැහි වී සිටිති. එසේම ගමට ආසන්න කඩ මණ්ඩියේ ද සවස් යාමයට රජ කරන්නෝ ද කසිප්පු කාරයෝමය. ඉන් කිහිප දෙනකු ත්‍රි රෝද රථද පදවනු ලබති. මෙහි එක් සවසක තදින් කසිප්පු බී සරම කැස කවාගෙන කාටත් ඇසෙන සේ නොසරුප් වදන් කියමින් මාර්ගයේ ඉහළ පහළ ගමන් කළ එක් කසිප්පු මතින් පෙළුණු අයකු පසු පස ඔහුගේම සහෝදරයාගේ නිවෙසෙහි ඇති කරන බල්ලා බුර බුරා ගමන් කැර ඇත.දී බල්ලා ... දී.... දි.... කියා කසිප්පු මතින් සිටි තැනැත්තා බල්ලාට මාර්ගයේ තිබූ ගල් කැටයක් අතට ගෙන පහරදී ඇත. ඒ අවස්ථාවේ තදින් බුරා ඉදිරියට පැන්න බල්ලා එම කසිප්පු බී මතින් සිටි තැනැත්තාගේ කකුල විකා තිබේ. වහා ඊට කොපයට පත් කසිප්පු මතින් සිටි තැනැත්තා “ තෝ ... බල්ලා මාව හැපුවා “ .... කියා බල්ලාගේ බෙල්ල අල්ලා ගෙන බෙල්ලේ අනෙක් පැත්ත තදන් විකන්නට විය. එහිදී බල්ලා ද කෑ ගසා දුවගිය නමුත් දැඩි කෝපය නිසා කසිප්පු මතින් සිටි තැනැත්තා නැවතත් බල්ලා අල්ලාගෙන උගේ බෙල්ල හපන්නට පටන් ගත් පසුව බල්ලා කෙඳිරිගා බිම ඇද වැටුනි. මෙහිදී බල්ලා පැය හයක් පමණ ගතවන විට මිය ගොස් ඇත.පසුව බල්ලාගේ අයිතිකරු බල්ලා වළ දමා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=r1110203</link>
    <topic>මරණ පරීක්ෂණ පිළිබඳ දැනුවත් කරයි</topic>
    <author>නිට්ටඹුව සමූහජෙනට් ජයසිංහ</author>
    <content>පුද්ගලයකුගේ මරණයකදී අදාළ බලප්‍රදේශයේ හදිසි මරණ පරීක්‍ෂකවරයා ඊට තුඩුදුන් හේතු සොයා බැලීම සඳහා මරණ පරීක්‍ෂණ සිදුකරයි.එම අවස්ථාවේදී ඉමහත් ලෙස මානසිකව හා මූල්‍ය අර්බුදයන්ට මුහුණ දී සිටින ඥාති මිත්‍රාදීන්ට ප්‍රමාදයකින් හා අනිසි වෙහෙසවීමකින් තොරව අවසන් කටයුතු සඳහා මෘතදේහය ලබාදීම අත්‍යාවශ්‍ය වෙයි. නමුත් මෙම ක්‍රියාවලිය හා සම්බන්ධවන පොලිස් නිලධාරීන්, ග්‍රාම නිලධාරීන් හා මහජනතාව තුළ ඇති දැනුම අල්ප හෙයින් අවසාන කටයුතු සඳහා නිවසට ගෙනගිය මළ සිරුරු, පරීක්‍ෂණ කටයුතු සඳහා නැවත රෝහලට ගෙන ඒමට සිදුවූ අවස්ථා සහ සමහර මළ සිරුරු භූමදාන කළ පසුත් ගොඩ ගැනීමට සිදුවන අවස්ථා එමටය.එනිසා මෙම ක්‍රියාවලිය සම්බන්ධව රාජ්‍ය ආයතන නිලධාරීන්, පෞද්ගලික ආයතන නිලධාරීන්, පාසල් සිසුන් සහ පොදු මහජනතාව දැනුවත් කිරීම අරමුණුකරගත් දේශන මාලාවක් ගම්පහ දිසා මහ රෝහලේ නාගරික හදිසි මරණ පරීක්‍ෂක පී. ඒ. ආර්. පී. රාජපක්‍ෂ මහතා අදාළ බල ප්‍රදේශයේදී පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=r1110204</link>
    <topic>රඹුක්කන තල්දෑව නාබිරිත්ත ජල ව්‍යාපෘතිය අතරමඟ</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන මැතිවරණ කොට්ඨාසයට අයත් තල්දෑව නාබිරිත්ත ගම්මානයන්හි පවුල් 66 කට පානීය ජලය ලබා ගැනීමේ අරමුණින් මීට වසර දෙකකට පෙර ආරම්භ කළ ජල ව්‍යාපෘතිය අතරමග නතර වී තිබේ.තල්දෑව උතුර, දකුණ, නාබිරිත්ත, බෝගහතැන්න, හඟවෙල කොටසක් සඳහා මෙමගින් ජලය ලබාදීමට නියමිතය.ව්‍යාපෘතිය සඳහා මේ වන විට ලක්ෂ හයකට අධික මුදලක් වියදම් කර ඇති බවට තොරතුරු වාර්තා වේ.ව්‍යාපෘතිය ආරම්භ කරමින් 2009 වර්ෂයේ විශාල ළිඳක පොම්පය තැබීමට ගෙයක් ජල ටැංකිය ව්‍යාපෘතියට අවශ්‍ය නළ පවා ගෙනවිත් තිබෙන අයුරු දැක ගැනීමට ලැබිණි.සමෘද්ධි ව්‍යාපෘතියක් ලෙසින් ආරම්භ කළ මෙම පානීය ජල ව්‍යාපෘතිය ආරම්භයේ සිට එම ගම්වල සමෘද්ධිලාභීන්, මෙන්ම කොයි කවුරුත් ශ්‍රම දායකත්වයද ලබාදෙමින් තම අවශ්‍යතාවය ඉටු කර ගැනීමට ක්‍රියා කර තිබේ.ප්‍රදේශයේ ඉඩම් හිමි දෙපළක් ළිඳට අවශ්‍ය භූමියත් ටැංකිය ඉදි කිරීමට භූමියත් පරි්‍යාග කර තිබේ.ඒ ගමේ පොදු අවශ්‍යතාවය ඉටු කර ගැනීමේ අරමුණිනි.ගම්වාසීන්ට තම පානීය ජල අවශ්‍යතා සපුරා ගැනීම සඳහා ගමේ ඉහළ ඇති නළ ළිඳ කරා සැතපුම් කාල බාගය දුර යෑමට සිදුව තිබේ. එහිද ප්‍රමාණවත් ජලය නොමැත.ජල ව්‍යාපෘතිය සම්බන්ධව ක්‍රියා කරන වසමේ සමෘද්ධි සංවර්ධන නිලධාරිනිය ගෙන් මීට මාස හතරකට ඉහතදී විමසූ විට ඇය පවසා සිටියේ මෝටරය සඳහා මුදල් ලැබී ඇති බවත් සති දෙකක් ඇතුළත අදාළ ව්‍යාපෘතිය අවසන් කරමින් පානීය ජලය ලබාදීමට හැකිවන බවයි.ව්‍යාපෘතිය සඳහා අවශ්‍ය ළිඳ සකස් කර තිබේ නම් ජල ටැංකිය ඉදි කර තිබේ නම් අවශ්‍ය නළ ගෙනවිත් තිබේ නම් මෝටරයට මුදල් වෙන් කර තිබේ නම් ව්‍යාපෘතිය නතර වූයේ කාගේ උවමනාවට දැයි ප්‍රදේශවාසීහු ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=r1110205</link>
    <topic>කුස්සියේ සැඟව සිටි සොරාටකරවල බැදුමේ සැරටකැස්සක් හැදිලා</topic>
    <author>පොල්ගහවෙල සමූහඑල්. පී. තිලකරත්න</author>
    <content>සොරකමකට පැමිණ දිවා කල කුස්සියේ සැඟව සිටි සොරකු කරවල බැදුමක් නිසා අල්ලා ගැනීමට හැකි වූ සිද්ධියක් පසුගියදා පොතුහැර ග්‍රාමීය ප්‍රදේශයකින් වාර්තා විය. වාර්තා වන අන්දමට සිද්ධිය මෙසේය.කුසුමාවතී දරු දෙදෙනා පාසලට යවා උදේ ආහාරය රැගෙන මඳක් නිදන්නට විය. දහවල් 11 ට පමණ අවදි වූ ඇයට ඉදිරි පැය කිහිපය කාර්ය බහුලම කාලසීමාව වේ. අසල පෞද්ගලික ආයතනයක රැකියාවක නිරත, ස්වාමියා දිවා ආහාරය රැගෙන යෑමට යතුරු පැදියෙන් පැමිණෙන අතරම, දරුවන්ගේ ආහාරය ද සැකසීම ඒ අතර වේ.දහවල් 12ට පමණ වන විට බත් සමඟ එළවළු දෙකක් සැකසූ කුසුමාවතී, දරුවන්ගේ මෙන්ම, තම ස්වාමි පුරුෂයාගේද ප්‍රියතම ආහාරක් වූ කරවල බැදුමක් ද සකසන්නට විය.කරවල බැදුම රසවත් වන්නට වියළි මිරිස් කරල් කිහිපයක් ද කුඩා කරවල බැදුමට දමන්නට විය. කුසුමාවතී නොසිතූ දෙයක් සිදු විය. කුස්සිය අසල තිබූ ඇඳ යටින් එකවරම කැස්සක ශබ්දයක් ඇසෙන්නට විය. තරමක් බිය වූ කුසුමාවතීගේ කෑගැහිල්ල ඇසූ නිවස අසල අය වහා පැමිණෙන්නට විය.”ඇයි ... ඇයි ... කුසුමාවතී අක්කේ ...” යැයි අසල්වාසීන් අසන්නට විය. ‘හොරෙක් ... හොරෙක් ... ඇඳ යට” ඇය කියත්ම තරුණයන් හොරා අල්වා සලකන්නට විය. කෙසේ නමුත් තරුණයන්ගෙන් සංග්‍රහ ලැබූ සොරා ඔවුන්ගේ ග්‍රහණයෙන් මිදී දුවන්නට විය.කරවල බැදුමේ මිරිස් සැරට කැස්සක් ඇතිවීම නිසා සොරාගෙන් බේරුණු කුසුමාවතීට හැමදාම ‘කරවල බැදුම හදන්නැයි’ ස්වාමි පුරුෂයා ඉල්ලන ලද්දේ සිනාවක් සමගිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s1110201</link>
    <topic>පාකිස්තාන පිතිකරුවෝ අණසක පතුරුවති</topic>
    <author/>
    <content>එක්සත් අරාබි එමීර් රාජ්‍යයේ අබුඩාබි නුවර ශ්‍රී ලංකාව සමග පැවැත්වෙන පළමු ටෙස්ට් තරගයේ දෙවැනි දිනය වූ ඊයේ (19) තරගය නිමාවනවිට ශ්‍රී ලංකාව පළමු ඉනිමට ලැබූ ලකුණු 197ට පිළිතුරු ලෙස එක් කඩුල්ලක් පමණක් දැවී ලකුණු 259ක් රැස් කිරීමට පාකිස්තානය සමත්විය. ඒ අනුව පාකිස්තානය කඩුලු 9ක් අතැතිව ශ්‍රී ලංකාවට වඩා ලකුණු 62ක් ඉදිරියෙන් සිටියි.නොදැවී සිටින ආරම්භක පිතිකරු තවුෆීක් උමර් ලකුණු 109ක් ද අසාර් අලි ලකුණු 60ක් ලබා සිටියහ. පාකිස්තාන පිලේ බිඳවැටුණු එකම කඩුල්ල රංගන හේරත් විසින් දවාගනු ලැබීය. දෙවැනි කඩුල්ල සඳහා උමර් සහ අලි අතර නොබිඳුණු සම්බන්ධතාවය ලකුණු 141ක් විය.පිතිකරුවන්ට පාරාදීසයක් බඳුවූ අබුඩාබි තණතීරුවේ රිසිසේ පන්දුවට පහරදුන් තවුෆීක් උමර් ඊයේ සිය ටෙස්ට් දිවියේ 6වැනි ශතකය රැස් කිරීමට සමත්විය.අසාර් අලි ලකුණු 6ක් ලබා සිටි මොහොතේ හේරත්ගේ පන්දුවකට ස්ලිප් හී පන්දු රැකීමේ නිරතව සිටි මහේල ජයවර්ධන අතට දුන් උඩපන්දුව ගිලිහී යාමෙන් ප්‍රයෝජනය ගනිමින් තම ටෙස්ට් දිවියේ 10වැනි අර්ධ ශතකය වාර්තා කිරීමට ඔහු සමත්විය.දිවා ආහාරයෙන් පසු හේරත් යැවූ පළමු ඕවරයේ දී මොහමඩ් හෆීස් ලකුණු 75කට කඩුල්ල මුවා කිරීමේ වරදට හසුවී දැවී යනවිට පාකිස්තානයේ පළමු කඩුල්ල වෙනුවෙන් හෆීස් සහ ටවුෆීක් උමර් අතර ලකුණු 118ක අනගි සම්බන්ධතාවයක් ගොඩනැගී තිබිණි. තේ පානය සඳහා තරගය නතර කරනවිට උමර් නොදැවී ලකුණු 65ක් සහ අසාර් අලි නොදැවී ලකුණු 26ක් ලබා සිටියහ.ඒ වනවිට පාකිස්තානය සිටියේ ශ්‍රී ලංකාවේ පළමු ඉනිමට වඩා ලකුණු 23ක් පසුපසින්ය.පාකිස්තාන ආරම්භක පිතිකරුවෝ ඊයේ තරගයේ මුළු උදය වරුවේම ඔවුන්ගේ කඩුලු ආරක්ෂා කර ගැනීමට සමත් වූ අතර දිවා ආහාරය සඳහා තරගය නතර කරන විට පාකිස්තානය කිසිවෙකු නොදැවී ලකුණු 115ක් රැස්කර ගෙන සිටියේය.ඒ වන විට ආරම්භක පිතිකරුවන් වන මොහමඩ් හෆීස් ලකුණු 73ක්ද තව්ෆික් උමාර් ලකුණු 35ක්ද ලබා ගෙන සිටියහ.කිසිවෙකු නොදැවී මුළු ලකුණු 27 සිට ඊයේ දෙවැනි දින තරගය ආරම්භ කළ පාකිස්තානය, ශ්‍රී ලංකා වේග පන්දු යවන යුගලය වන නුවන් ප්‍රදීප් හා චානක වෙලගෙදරට මුහුණ දුන්නේ අපහසුවකින් තොරවය. ඊයේ තරගයේ පළමු ඕවරයේදීම ප්‍රදීප්ගේ පන්දුවකට හතරේ පහරක් එල්ල කිරීමට හෆීස් සමත් විය.ශ්‍රී ලංකාව තණතීරුවේ අන්ත දෙකෙන්ම දඟ පන්දු යවන්නන් යෙදවූ විට උමාර් වඩාත් කල්පනාකාරීව පන්දුවට පහර එල්ල කළේය.පළමු පන්දු ඕවර කීපය තුළ දී දඟ පන්දු යවන්නන් දෙදෙනා වන රංගන හේරත් සහ නායක තිලකරත්න ඩිල්ෂාන් පිතිකරුවන්ට දැඩි තර්ජනයක් එල්ල කරමින් නොඉඳුල් ඕවර 4ක් ම යැවීමට සමත්වූවද පන්දුවේ එතරම් දඟකැවීමක් දක්නට ලැබුණේ නැත.දඟ පන්දු යවන්නන්ගේ පීඩනය වැඩිවීමට පෙර ක්‍රියාත්මක වූ හෆීස් හේරත්ගේ පන්දුවකට තම සීමා ඉරෙන් පිටතට පැන ලෝන් ඕෆ් හරහා හයේ පහරක් එල්ල කළේය.අනතුරුව තර්ඩ් මෑන් කලාපයට පහරක් එල්ල කරමින් සිය ටෙස්ට් දිවියේ 5වැනි අර්ධ ශතකය ලබාගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s1110202</link>
    <topic>බස්නාහිර පළාත් පාසල්ආරාධිත වොලිබෝල් 22-23</topic>
    <author/>
    <content>‘බ්ලු ගෝල්ඩ් ඇන්ඩ් බ්ලු’ බස්නාහිර පළාත් ආරාධිත පාසල් වොලිබෝල් තරගාවලිය මේ මස 22 සහ 23 දෙදින රාජකීය විද්‍යාලයීය ක්‍රීඩාංගණයේදී පැවැත්වේ.වාර්ෂික පාසල් වොලිබෝල් තරග කාලසටහනේ ප්‍රමුඛතම තරගාවලියක් වන මේ තරගාවලියට 100කට අධික කණ්ඩායම් සංඛ්‍යාවක් සහභාගීවීමට නියමිතය.බාලක අංශයෙන් අවුරුදු 12, 14, 16 සහ 20 යන කාණ්ඩ යටතේද බාලිකා අංශයෙන් අවුරුදු 20න් පහළ කාණ්ඩය යටතේ ද තරග පැවැත්වේ.රාජකීය විද්‍යාලයීය සහ එම විදුහලේ ආදි ශිෂ්‍ය සංගම් වොලිබෝල් අනුශාසක කමිටුව ඒකාබද්ධව සංවිධාන කරනු ලබන ‘බ්ලු ගෝල්ඩ් ඇන් බ්ලු’ පාසල් වොලිබෝල් තරගාවලියට මොබිල් ලුබ්රිකන්ට් ඔයිල් පූර්ණ අනුග්‍රහය දක්වනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s1110203</link>
    <topic>සමස්ත ලංකා පාසල් ජූඩෝ සූරතාවගම්පොළ වික්‍රමබාහු මැදි විදුහලට</topic>
    <author>ගම්පොළ සමූහ</author>
    <content>සමස්ත ලංකා පාසල් ජූඩෝ සුරතාවලියේ සමස්ත සූරතාව දිනාගැනීමට ගම්පොළ වික්‍රමබාහු මධ්‍ය විද්‍යාලයීය කණ්ඩායම සමත් විය. පිට පිට දෙවන වරටත් එම විද්‍යාලය මේ සූරතාව දිනාගැනීම විශේෂිතය. දක්ෂතම ජූඩෝ ක්‍රීඩකයා ලෙස එම විද්‍යාලයේ කිලෝ ග්‍රෑම් 60 බර පංතියේ ටී. ජී. රෙෂාන් මධුෂංක දිනාගනු ලැබීය.කිලෝ ග්‍රෑම් 55 බර පන්තියේ ප්‍රථම ස්ථානය අයි. ජී. රත්නායක ද, කි.ග්‍රෑ. 50 බර පන්තියේ ප්‍රථම ස්ථානය එච්. එම්. එම්. සෙනෙවිරත්න ද කි. ග්‍රෑ. 66 ට වැඩි ප්‍රථම ස්ථානය ටී. පී. කේ. බෝපිටියද දෙවන ස්ථානය අයි. උඩගෙදර ද කි. ග්‍රෑ. 40 දෙවන ස්ථානය ශ්‍රේන් ග්‍රේ හා කි.ග්‍රෑ. 30 තෙවන ස්ථානය ජී. අයි. දිසානායකත් දිනාගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s1110204</link>
    <topic>ක්‍රිකට් ක්‍රීඩාවෙන් සමුගැනීමේ තීරණයඅෆ්රිඩි ඉවත් කර ගනී</topic>
    <author/>
    <content>පාකිස්තාන තුන් ඉරියව්වෙන්ම කැපී පෙනෙන ක්‍රීඩක ෂහිඩ් අෆ්රිඩි ජාත්‍යන්තර ක්‍රිකට් ක්‍රීඩාවෙන් සමුගැනීමේ ඔහුගේ තීරණය වෙනස් කරමින් සීමිත ඕවර ක්‍රිකට් තරග සඳහා ක්‍රීඩා කිරීමේ කැමැත්ත පළකර තිබේ.පාකිස්තාන එක්දින ක්‍රිකට් නායකත්වයෙන් ඉවත් කිරීමෙන් පසුව ‘කොන්දේසි සහිත’ විශ්‍රාම යාමක් ප්‍රකාශයට පත්කළ අෆ්රිඩි, පාකිස්තාන ක්‍රිකට් මණ්ඩලයේ හා කණ්ඩායමේ කළමනාකාරිත්වයේ වෙනස්කම් සිදුවුවහොත් තමා යළි ක්‍රීඩාවට පිවිසෙන බව පසුගිය මැයි මාසයේදී කියා සිටියේය.එතැන් පටන්, වකාර් යූනුස් ජාතික කණ්ඩායමේ පුහුණුකරු තනතුරෙන් ඉවත්ව සිටින අතර ඉජාස් බට් පාකිස්තාන ක්‍රිකට් මණ්ඩලයේ සභාපති තනතුරෙන් ඉවත් කොට සකා අෂ්රෆ් එම තනතුරට පත්කොට තිබේ. තමා තරග බිමෙන් ඇත්ත වශයෙන්ම ඉවත් නොවූ බවත්, තමා කියා සිටියේ ඉජාස් බට් මෙහෙයවූ හිටපු මණ්ඩලය යටතේ ක්‍රීඩා නොකරන බව පමණක් බවත් අෆ්රිඩි ප්‍රකාශ කර තිබේ.“මම සමුගත්තේ නැහැ” අෆ්රිඩි කරච්චි හිදී වාර්තාකරුවන්ට කියා සිටියේය. “මා කීවේ හිටපු මණ්ඩලය යටතේ ක්‍රීඩා නොකරණ බව පමණයි. නමුත් දැන් මට ඕන විදියටම එතන පුද්ගලයන්ව වෙනස් කරලා. දැන් මා රට වෙනුවෙන් තේරීම්වලට සූදානම්.”ඔහු පාකිස්තානය වෙනුවෙන් ක්‍රීඩා කිරීමට සුදුසුයි” පාකිස්තාන අතුරු ප්‍රධාන තේරීම් නිලධාරි මොහමඩ් ඉලියාස් පවසයි. “නමුත් තේරීම්වලට ඉදිරිපත් වීමට පෙර ඔහුට පාකිස්තාන ක්‍රිකට් මණ්ඩලයෙන් නිදොස් කිරීමක් අවශ්‍යයි. ඉන්පසු ඔහු කණ්ඩායමට ඇතුළත් කිරීම පිළිබඳව අපි දැඩි ලෙස සලකා බලනවා.”“ඔහු ඉබේටම කණ්ඩායමට ඇතුළත් කර ගනියි කියා මට කියන්න බැහැ. නමුත් ඒ අතරම අපි කවදාවත් ඔහුගේ හැකියාවන් පිළිබඳව ප්‍රශ්න කරලා නැහැ. අෆ්රිඩි පාකිස්තානය වෙනුවෙන් බොහෝ තරග ක්‍රීඩා කර තියෙනවා.පාකිස්තාන ක්‍රිකට් මණ්ඩලය පැත්තෙන් ඔහු විශ්‍රාම ගිය ක්‍රීඩකයෙක්. කණ්ඩායම තේරීමේදී එයා හිටියේ නැහැ” යැයි ඉලියාස් පවසයි.ශ්‍රී ලංකාවට එරෙහිව එක්සත් අරාබි එමීර් රාජ්‍යයේ පැවැත්වීමට නියමිත ජාත්‍යන්තර එක්දින තරගමාලාව සඳහා වන පාකිස්තාන කණ්ඩායම දෙපිළ අතර වන දෙවැනි ටෙස්ට් තරගයෙන් පසුව තෝරා ගැනෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s1110205</link>
    <topic>අවිනාශ් පෙරේරාගෙන් ශතකයක්</topic>
    <author/>
    <content>ආසියානු ජාත්‍යන්තර පාසල හා කොළඹ ජාත්‍යන්තර පාසල අතර පැවැති වාර්ෂික ක්‍රිකට් තරගයෙන් ආසියානු ජාත්‍යන්තර පාසලට ලªකණු 38ක ජයක් හිමිවිය.මේ තරගයේදී ආසියානු ජාත්‍යන්තර පාසලේ අවිනාශ් පෙරේරා නොදැවී ලකුණු 102ක් ලබාගත් අතර කඩුලු 2 ක් බිඳහෙලීමටද සමත් වූවේය.අවිනාශ් ලබාගත් ලකුණු 102ට හතරේ පහර 16ක් හා හයේ පහරක් ඇතුළත් විය.ආසියානු ජාත්‍යන්තර පාසල ලකුණු 213/8අවිනාශ් පෙරේරා නොදැවී 102 හර්ෂාන් යෝගේන්ද්‍රන් 28 (දිනූ අබේගුණවර්ධන 34/2, රොෂේන් පෙරේරා 20/2)කොළඹ ජාත්‍යන්තර පාසල ලකුණු 175/4රොෂේන් පෙරේරා 48, රගාව් රහ්මාන් නොදැවී 38 (අවිනාශ් පෙරේරා 40/2).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s1110206</link>
    <topic>රාහුල-ධර්මාශෝක ක්‍රිකට් ගැටුම ජය පරාජ නෑ</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර රාහුල විද්‍යාලයත් අම්බලන්ගොඩ ධර්මාශෝක විද්‍යාලයත් අතර පසුගියදා පැවති අවුරුදු 19 න් පහළ සුහද ක්‍රිකට් තරගය ජය පැරදුමෙන් තොරව නිමාවට පත් විය.ධර්මාශෝකයේ දුමින්ද කන්නංගර ප්‍රථම ඉනිමේදී ලකුණු 68 කට කඩුලු පහක්ද, චමත් ගුණසිංහ දෙවන ඉණිමේදී ලකුණු 31 කට කඩුළු හයක්ද දවා ගනිමින් පන්දුවෙන් දස්කම් දැක්වූහ. තරගයේ ඉනිම් 2 දීම දුමින්ද ලකුණු 117 කට කඩුළු අටක් සහ චමත් ලකුණු 99 කට කඩුළු අටක්ද දවා ගත්හ. රාහුලයේ නායක විහඟ කොට්ටාවසිංහ පළමු ඉනිමේ අර්ධ ශතකයක් වාර්තා කළේය.මේ තරගය අම්බලන්ගොඩ නගර සභා පිටියේ පැවැත්විණි.රාහුල පළමු ඉනිම 228 (ඕවර 73.1)විහ¼ඟ කොට්ටාවසිංහ 51, ශෙහාන් කහඳුගොඩ 24, සුචිත දිනුසංඛ 23,දුමිඳු කන්නංගර 68 / 5, චමත් ගුණසිංහ 68 / 2ධර්මාශෝක පළමු ඉනිම 139 (ඕවර 36.3)අධීශ තිලංජන 50, බුද්ධි තාරක 28, නදුන් තරංග 31 / 3, විහඟ කල්හාර 50 / 3, සමීර චතුරංග 18 / 2රාහුල දෙවන ඉනිම 129 (ඕවර 53)නදුන් තරංග 27, ලසිදු නිම්සර 27, චමත් ගුණසිංහ 31 / 6, දුමිදු කන්නංගර 49 / 3ධර්මාශෝක දෙවන ඉනිම 43 / 5 (ඕවර 10.1)සමීර චතුරංග 01 / 2, නදුන් තරංග 20 / 2.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s1110207</link>
    <topic>අම්පාර පාසල්වලටපිහිනුම් තටාකාංගණයක්</topic>
    <author>අම්පාර දිසා විශේෂඑල්. දෙහිගොල්ල</author>
    <content>අම්පාර අධ්‍යාපන කලාපයේ පාසල්වලට විශාල අඩුපාඩුවක්ව පැවති අංගසම්පූර්ණ පිහිනුම් තටාකාංගණයක් අම්පාර ඩී. එස්. සේනානායක ජාතික පාසලට ලබා දීමට ක්‍රීඩා ඇමැති මහින්දානන්ද අලුත්ගමගේ මහතා තීරණය කළේය.ඩී. එස්. සේනානායක ජාතික පාසලේ විදුහල්පති සුනිල් සෙනරත් මහතා පාසල් සංවර්ධන සමිතියේ නිලධාරීන්, ආදි ශිෂ්‍ය සංගමයේ නිලධාරීන් හා දිගාමඬුල්ල දිස්ත්‍රික් පාර්ලිමේන්තු මන්ත්‍රී සරත් වීරසේකර මහතා සමඟ පැවැති සාකච්ඡාවකදී මේ තීරණයට එළැඹිණි.රුපියල් කෝටි තුනක වියදමින් මෙය ඉදිකරන අතර අම්පාර දිස්ත්‍රික් පාර්ලිමේන්තු මන්ත්‍රී සරත් වීරසේකර මහතාගේ විශේෂ ඉල්ලීම මත මෙම පිහිනුම් තටාකාංගණය පාසලට ලැබී තිබේ.දිගාමඩුල්ල ඉතිහාසයට මෙවැනි සම්පතක් ලැබීම පිළිබඳව පාසල්වල බොහෝ දරු දැරියන්ට සතුටට හේතුවක් වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s1110208</link>
    <topic>ඔස්ට්‍රේලියානු ක්‍රිකට් පිලට පුහුණුකරුවකු සොයා ජාත්‍යන්තර දඩයමක්</topic>
    <author/>
    <content>ජාත්‍යන්තර ක්‍රිකට් ක්‍ෂේත්‍රයෙන් සිය කණ්ඩායමට නිත්‍ය පුහුණුකරුවකු සෙවීමේ මෙහෙයුම ආරම්භ කළ බව ඔස්ට්‍රේලියානු ක්‍රිකට් අයාතනය නිවේදනය කළේය.මේ දිනවල පැවැත්වෙන ඔස්ට්‍රේලියානු පිලේ දකුණු අපි‍්‍රකානු සංචාරයේ දී ට්‍රොයි කෑලි තාවකාලික පුහුණුකරු ලෙස කටයුතු කරන බවත් ඉදිරියේදී ඔස්ට්‍රේලියානු පිලට නිත්‍ය පුහුණුකරුවකු සොයා ගැනීමට ජාත්‍යන්තර මෙහෙයුමක් දියත් කළ බවත් ඔස්ට්‍රේලියානු ක්‍රිකට් ආයතනයේ ප්‍රධාන විධායක ජේම්ස් සදර්ලෑන්ඩ් ප්‍රකාශ කළේය.නවසීලන්තයේ හිටපු පුහුණුකරු ස්ටීව් රිත්සන් ඔස්ට්‍රේලියානු ක්‍රිකට් පුහුණුතරු තනතුරට තරග වදින්නන් අතර ඉදිරියෙන්ම සිටියි.දකුණු අප්‍රිකාවේ හිටපු පුහුණුකරු මිකී ආතර් සහ ඔස්ට්‍රේලියානු පිලේ හිටපු පිතිකරු ජස්ටින් ලැන්ගර් ද මේ තනතුර භාර ගැනීමට බලාපොරොත්තුවෙන් පසුවෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s1110209</link>
    <topic>සිල්වෙස්තර-මලියදේව තරගයජය පැරදුමෙන් තොරයි</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර සාන්ත සිල්වෙස්තර - කුරුණෑගල මලියදේව විදුහල් අතර ක්‍රිකට් තරගය ජය පරාජයෙන් තොරව අවසන් වුවත් පළමු ඉනිමේ ජය සතුකර ගැනීමට සාන්ත සිල්වෙස්තර විදුහල සමත් විය.මෙම තරගයේ සාන්ත සිල්වෙස්තර විදුහල වෙනුවෙන් ඩී. මලලසේන ලකුණු 50 ට කඩුලු 5 ක් සහ එෆ්. අහමඩ් ලකුණු 92 ක් ලබා ගත් අතර, මලියදේව විදුහල වෙනුවෙන් දෙවන ඉනිමේදී පී. ජයරත්න ලකුණු 108 ක් ලබා ගත්තේය.මලියදේව විදුහල පළමු ඉනිම ඕවර් 50 කදී සියල්ලක්ම දැවී ලකුණු 177 යි. පී. ගුණතිලක 43, ඩී. දනුෂික 27, එල්. කේ. ප්‍රැන්සිස්කෝ 34.ඩී. මලලසේන 50 ට 6 යි. එස්. දිසානායක 21 ට 2.මලියදේව විදුහල දෙවැනි ඉනිම ඕවර් 48 කදී සියල්ලන්ම දැවී 233 යි. පී. ජයරත්න 108, එන්. කරුණාරත්න 44.(එස්. දිසානායක 43 ට 4 යි. ඩී. මෙන්ඩිස් 85 ට 4 යි)සාන්ත සිල්වෙස්තර විදුහල පළමු ඉනිම ඕවර් 59 කදී සියල්ලන්ම දැවී ලකුණු 217 යි. එෆ්. අහමඩ් 92. ආර්. ඒකනායක 21. (ඩී. දනුෂ්ක 42 ට 5 යි. ඩී. ගුණතිලක 42 ට 3 යි. කේ. සිල්වා 28 ට 2 යි)සාන්ත සිල්වෙස්තර විදුහල දෙවන ඉනිම ඕවර් 4 කදී කිසිවෙකු නොදැවී 33 යි. එෆ්. අහමඩ් නොදැවී 15 යි.එල්. සමරනන්ද නොදැවී 10 යි. මෙම තරගය පල්ලෙකැලේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=s11102010</link>
    <topic>කොළඹ අධ්‍යාපන කොට්ඨාසයේ පාසල් අතර වොලිබෝල් තරඟ</topic>
    <author>ඡායාරූපය – මැදකොළඹ සමූහ</author>
    <content>කොළඹ අධ්‍යාපන කොට්ඨාසයේ පාසල් අතර පවත්වන ලද වොලිබෝල් තරගාවලියේ අවුරුදු 13න් පහළ (පිරිමි) සූරතාව කොළඹ 14 ජයන්ති විදුහල් පිල දිනා ගත්තේය. එම කණ්ඩායම විදුහල්පති හා ක්‍රීඩා උපදේශිකාව සමග..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>20</day>
    </date>
    <link>http://www.dinamina.lk/2011/10/20/_art.asp?fn=f1110201</link>
    <topic>පරාජය වසා ගැනීමේ විනය සෙළුව</topic>
    <author>රාමන්</author>
    <content>පළාත් පාලන මැතිවරණ ක්‍රියාවලියේ තුන්වැනි අදියර අවසන් වූයේ ආණ්ඩුවට ඉහළට ජයග්‍රහණයක් අත්පත් කර දෙමින්. නාගරික ප්‍රදේශ මෙතරම් ඉහළින් එක්සත් ජනතා නිදහස් සන්ධානය ජය ගැනීමට හැකි වේ යැයි ඒ අයත් කල්පනා කරන්න නැතුව ඇති. මේ මැතිවරණයේ දී වසර පනස් ගණන් පැරණි මහනුවර, නුවරඑළිය වැනි යූ. ඇන්. පී. බලකොටු බිඳ වැටුණා. කොළඹ දී දක්නට ලැබුණේ යූ. ඇන්. පී. නායකයා තවදුරටත් නායකත්වයේ රැඳී සිටීමේ සටන. මේ මැතිවරණ ප්‍රතිඵලයෙන් යූ. ඇන්. පී. ය තවත් පස්සට ගියා. ආණ්ඩුවට එරෙහි සටන කෙසේ වෙතත් නැවතත් එම පක්‍ෂයේ අභ්‍යන්තර අර්බුද හට ගෙන තිබෙනවා. කොළඹ ජයග්‍රහණය නායකයා තමාගේ ජයග්‍රහණයක් කර ගෙන, කොළඹ යනු යූ. ඇන්. පී. සහායෙන් කණ්ණාඩියෙනුත් ඇවිත් ජය ගත් තැනක්.එය යූ. ඇන්. පී. නායකත්වයේ සුවිශේෂත්වයක් නිසා ලබාගත් ජයග්‍රහණයක් නොවෙයි. 57% ක පැවැති එ. ජා. ප. ඡන්ද ප්‍රතිශතය මෙවර 42% ද දක්වා අඩු කිරීමට කොළඹ දී එක්සත් ජනතා නිදහස් සන්ධානය සමත් වුණා. විපක්‍ෂයක් වශයෙන් යූ. ඇන්. පී. යේ පසුබෑම බරපතළයි. 1991 දී එක්සත් ජාතික පක්‍ෂ රජයක් යටතේ පැවැති පළාත් පාලන මැතිවරණයේ දී එවකට විපක්‍ෂයේ සිටි ශ්‍රී ලංකා නිදහස් පක්‍ෂය පැවැතියේ ඉතා දුර්වල අඩියක. එක්සත් ජාතික පක්‍ෂ ආණ්ඩු රණසිංහ ප්‍රේමදාස ජනාධිපතිවරයාගේ නායකත්වයෙන් ප්‍රබල තැනක වැජඹුණා. 88 – 89 භීෂණය මර්දනය කර එම ආණ්ඩුව තවත් ශක්තිමත් වී සිටියා. නිල් කොඩියක්වත් ඔසවා ගැනීමට බැරි තැනකයි ශ්‍රී ලංකා නිදහස් පක්‍ෂය පත්ව සිටියේ. එදත් පළාත් පාලන ආයතන 37 ක බලය හිමි කර ගැනීමට ශ්‍රී. ල. නි. ප. ය සමත් වුණා. මෙවර එක්සත් ජාතික පක්‍ෂයට හිමිවූයේ පළාත් පාලන ආයතන 10 ක බලයක්. ඒ අනුව යූ. ඇන්. පී. යේ බිඳ වැටීම පැහැදිලියි.මේ ප්‍රතිඵලය නිසා හැකි වී තිබෙන්නේ විපක්‍ෂ නායකවරයාට තමාට එරෙහි අභ්‍යන්තර අර්බුදය කල් දමා ගැනීමට පමණයි. ඒ පැත්තෙන් කොළඹ ජයග්‍රහණය විපක්‍ෂ නායකවරයාගේ තනතුරේ ජයග්‍රහණයක්. කොළඹ රැක ගැනීමට විපක්‍ෂය ගෙන ගිය සටනින් පැහැදිලි වන්නේ පළාත් පාලන ආයතනයක බලය රැකගැනීමට ඔවුන්ට මේ ආණ්ඩුව සමඟ කොතරම් සටනක් දීමට සිදු වී තිබේ ද යන්නයි.මේ නිසා රාජ්‍ය බලය නමැති සාධකය ඔවුන්ගේ (යූ. ඇන්. පී. යෙන්) නොපෙනෙන ඈතකට ගිහින්. ඒ බව යූ. ඇන්. පී. ය හොඳාකාරවම දැනගෙන සිටිනවා. දැන් අවශ්‍ය වන්නේ ආණ්ඩුවේ අභ්‍යන්තර ප්‍රශ්නයක් මගින් දෙදරීමක් ඇති කරන්න. මේ ආණ්ඩුව සන්ධාන ආණ්ඩුවක්. විවිධ දේශපාලන මතිමතාන්තර දරන අය හා විවිධ පක්‍ෂවල එකමුතුවක් ලෙස එක්සත් ජනතා නිදහස් සන්ධානය සැකසී තිබෙනවා. එම දේශපාලන පක්‍ෂ එක මිටියට බැඳ තබන හා එකඟතාවයකට පැමිණ ඇති දේශපාලන වැඩපිළිවෙළ වන්නේ මහින්ද චින්තනයයි. “මහින්ද චින්තනය” ට සියල්ල එකඟයි. ආණ්ඩුවේ පොදු වැඩපිළිවෙළ ද එයයි. එහෙත් විවිධ චරිතවලින් සමන්විත ආණ්ඩුවක එම චරිතවල හැසිරීම පොදුවේ මහින්ද චින්තනයට එකඟ වූව ද සමහර තැනක පෞද්ගලික කෝන්තර වුව ද දේශපාලන ස්වරූපයෙන් ඉස්මතු වීම ස්වභාවිකයි.සමහර අයට දේශපාලන අත්දැකීම අඩුයි. නිල බලය හා ධන බලය අත්දැකීම් ලබාගැනීමේ පැත්තට වඩා හැඟීම් උත්සන්න කරමින් දේශපාලනය කරන තැනට වර්ධනය කර ගැනීමට සමහරු පෙළඹෙනවා. කොළොන්නාවේ සිදුවීම එහි උච්ච අවස්ථාවක්. එය මිනිස් ඝාතන කීපයක් සිදුවීමට තරම් ප්‍රබල වෙලා. මීට ඉහත ද මෙවැනි සිදුවීම් පවතින ඡන්ද ක්‍රමය ආශි‍්‍රතව පැන නැඟී තිබුණ ද මෙතරම් දුරදිග ගියේ නැහැ. කොළොන්නාව සිදුවීම එක්සත් ජනතා නිදහස් සන්ධානයේ දෙපාර්ශ්වයක් අතර ඇති වූ සටනක් නිසාම එම සිදුවීම අලෙවි කිරීමෙන් ලැබෙන වාසිය අත්පත් කර ගැනීමට විපක්‍ෂයට හැකි වෙලා. මෙමඟින් ආණ්ඩුව ඇතුළේ අභ්‍යන්තර අර්බුදයක් ඇතිකිරීමට හැකි දැයි ඔවුන් කල්පනා කිරීම ස්වභාවිකයි. එය ආණ්ඩුවට පැමිණි එක්සත් ජාතික පක්‍ෂයේ අය හා ශ්‍රී ලංකා නිදහස් පාක්ෂිකයන් අතර මතභේදයක් ඇතිවන ආකාරයට දුරදිග ගෙන යා හැකිදැයි ඔවුන් කල්පනා කරනවා විය හැකියි. එහෙත් එය අසාර්ථක ප්‍රයත්නයක්. ජනාධිපතිවරයා එම සිදුවීමට අදාළ හේතු සොයා කඩිනමින් පියවර ගැනීමේ මත වටාපිටාව කළමනාකරණය කර ගැනීමට හැකි වෙලා.පක්‍ෂයට අලුතින් පැමිණි අයත් පැරණි අයත් පොදුවේ සැලකෙන්නේ මහින්ද චින්තනය පිළිගත් පොදු පිරිසක් ලෙස. ශ්‍රී ලංකා නිදහස් පක්‍ෂය ගොඩනැඟෙන්නේ ම ඇස්. ඩබ්ලිව්. ආර්. ඩී. බණ්ඩාරනායක මහතා ඇතුළු එක්සත් ජාතික පක්‍ෂයේ ම පිරිසක් එම පක්‍ෂයෙන් කඩා ගෙන ඇවිත්. එතැන් සිට ඔවුන් ශ්‍රී ලංකා කාරයන් වුණා මිස කැඩී ආ යූ. ඇන්. පී. කාරයන් වුණේ නැහැ. එදා සිට මෙදාතුªරම ශ්‍රී. ල. නි. ප. යෙන් යූ. ඇන්. පියෙන් ශ්‍රී. ල. නිදහස් පක්‍ෂයටත් විවිධ කොටස් ඉවත්ව ගියා. ඉවත්ව ගිය තැනේ සිට ඔවුන් පැරණි පක්‍ෂයේ සාමාජිකයන් බවට පත් වුණේ නැහැ. එක්සත් ජනතා නිදහස් සන්ධානයට හා ජනාධිපති මහින්ද රාජපක්‍ෂ මහතාගේ ජයග්‍රහණයට මේ හැම කණ්ඩායමක්ම එක් පිලක් සේ කටයුතු කර තිබෙනවා. මේ නිසා අලුත් පැරණි භේදයක්වත් පක්‍ෂ ප්‍රතිපක්‍ෂ බේදයක්වත් දේශපාලන වශයෙන් මතු වෙන්නේ නැහැ.කොළොන්නාවෙන් මතු වුණේ ස්වයං පාලනයකින් තොර තරුණ ජවයේ අශීලාචාර හැසිරීමක්. මරාගෙන මැරෙන දේශපාලන හෝ මරා ගන්නා දේශපාලන ශීලාචාර ලෝකය අනුමත කරන්නේ නැහැ. එහෙත් මෙම පහළ මට්ටමේ දේශපාලනය විශේෂයෙන් ම ප්‍රධාන ධාරාවේ දේශපාලන යෙදෙන කණ්ඩායම් දෙකේම සමහර අයගෙන් ඉස්මතු වීම ස්වභාවිකයි. සමහරු කල්පනා කරන්නේ බලයත් සමඟ තමන්ට කළ හැකි දෙයක් නැති ගාණටයි. කොළොන්නාවේ දී ඇන ගත්තේ හා අනා ගත්තේ එම දේශපාලනයයි. මේ පුුපුරා යෑම ආණ්ඩුවකට පාඩමක් ඉගෙන ගෙන යම් පාලනයක් සහිතව පක්‍ෂය හැසිරවීමට හොඳ අවකාශයක් නිර්මාණය කර දෙනවා. මෙම අවකාශය නිර්මාණය වන්නේ පළාත් පාලන මැතිවරණ අවසන් වූ වකවානුවක කොළොන්නාවේ සිදුවීම ආණ්ඩුවට ආණ්ඩු පක්‍ෂයේ සමහර අයගේ අභ්‍යන්තර විනය ගැන විශේෂයෙන්ම සැලකිලිමත් වීමට අවස්ථාවක් සලසා දී තිබෙනවා. සෑම කළු වළාවකට රිදී රේඛාවක් ඇතැයි කියන්නේ මේ නිසා. කළු වළාව කොලොන්නාවේ සිදුවීම නම් රිදී රේඛාව පාතාලය මර්දනය කරමින් තුවක්කු භාවිතය රජයේ නිල ආරක්‍ෂකයින්ට පමණක් සීමා කිරීම. ආණ්ඩුවේ දේශපාලනය කරන අය අතින් වුවද වැරදි සිදුවන්නේ නම් රටේ නීතිය හා සාමයට පටහැනි යමක් සිදු වන්නේ නම් ඊට මැදිහත් වීම ආරක්‍ෂක අංශවල වගකීමක්. දෙයක් සිදු වීමට ප්‍රථම ඒවා සම්බන්ධයෙන් බලධාරීන් දැනුම්වත් කිරීම පොලිසියේ හා ප්‍රභූ ආරක්‍ෂක සේවයේ වගකීමක්. එම වගකීම නිසි අයුරු ඉටු කර තිබේ ද යන්න අද ඒ අයගේ හෘද සාක්ෂියෙන් ප්‍රශ්න කළ යුතු වෙනවා.මහජන මුදලින් පඩි ලබන ආරක්‍ෂක අංශ තමන්ගේ වගකීම් පමණක් ආණ්ඩුවේ දේශපාලන නායකත්වයට බැරවෙන පරිදි රාජකාරි කිරීම යුක්ති සහගත වන්නේ නැහැ. තීන්දුව කෙසේ වෙතත් දැනුම් දීම වැදගත්. රජයේ නිල ආරක්‍ෂකයන් එසේ නොවන අය සමඟ ගමන් කිරීම වැරදියි. අද එවැනි වරදවල් නිකරුණේ ආණ්ඩුවේ දේශපාලන තීන්දුවලට බැරවීමට ඉඩහැර තිබීමත් වැරදියි. එහි වාසිය විපක්‍ෂයට හිමිවන්නේ නම් ඊට අනුරූප වන ලෙස හැසිරුණු ආරක්‍ෂක අංශවල හා ආණ්ඩුවේ දේශපාලන අංශ සම්බන්ධයෙන් ද සොයා බැලීම වැදගත්. එසේ නොවන්නේ නම් අනාගතයේ බරපතළ අර්බුදයකට රජයට මුහුණ දීමට සිදු වෙනවා.ආණ්ඩුවේ සමහර අය වුවද තමන්ගේ බොහෝ දේවල් වසා ගන්නේ ජනාධිපතිවරයාගේ ජනපි‍්‍රය ප්‍රතිරූපයට මුවා වෙලා. එම ජනපි‍්‍රයත්වයෙන් අඩුවක් දක්නට ලැබෙන්නේ නැහැ. විපක්‍ෂයට ඇති පොදු ප්‍රශ්නය ද එයයි. මේ නිසා ම සමහර කාරණා සියුම් ලෙස ජනාධිපතිවරයාගේ ගිණුමට බැර කර අත සෝදා ගැනීමට සමහර අය පෙළඹෙනවා වගෙයි. මෙය ආණ්ඩුවක සාමුහිකත්වයට සුබවාදී වන්නේ නැහැ. ලලිත් ඇතුලත්මුදලි හා ගාමිණී දිසානායක හිටපු ඇමැතිවරුන්ගේ ප්‍රේමදාස විරෝධී හබය අවසානේ එම ආණ්ඩුවට බිඳ වැටීමට හේතු වුණා. අද එවැන්නකට ඇති ඉඩකඩ සීමා සහිතයි. එහෙත් ආණ්ඩුවේ ඉතා සුළු පිරිසකගේ විනය පිළිබඳ ප්‍රශ්නයෙන් දේශපාලන වාසි ගැනීමට විපක්‍ෂය සූදානමින් සිටින බව පැහැදිලියි. අද ඔවුන්ගේ එකම සටන් පාඨය වී තිබෙන්නේ අක්‍රමිකතා හා විනය පිළිබඳ ප්‍රශ්නයයි. එයින් විපක්‍ෂයට ගොඩඒමක් නැති වුව ද ඉදිරියේ දී යම් උත්තේජනයක් ලබා ගැනීමට හේතු විය හැකියි.ජනාධිපතිවරයෙකුගේ දෙවැනි ධුර කාලය ඕනෑම නායකයෙකුට අර්බුදකාරීයි. ඒ ගැන අවබෝධයක් වර්තමාන ජනාධිපතිවරයාට නැති වෙන්නට විදියක් නැහැ. ඔහුට එම අත්දැකීම තිබෙනවා. මේ නිසා එවන් අර්බුද කළමනාකරණය කර ගැනීමේ සුවිශේෂී හැකියාවන් ද ඔහු සතුයි. මේ නිසා රජයේ විනය ප්‍රශ්නය ඉදිරියට ගෙන මැතිවරණ පරාජයක් වසා ගැනීමට සූදානම් වන විපක්‍ෂයේ දේශපාලන අවබෝධ කරගෙන කටයුතු කිරීමට අද දවසේ රජයේ යුතුකමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=n1110211</link>
    <topic>එදා අපට අහිමි කරවූ සම්පත් නැවත රටට හිමි කරදී තිබෙනවා</topic>
    <author>ධනුෂ්ක ගොඩකුඹුර</author>
    <content>අපේ රටට කණකොකා හැඬූ යුගය දැන් අවසන් කර ඇති බව ජනාධිපති මහින්ද රාජපක්ෂ මහතා පැවසීය.එදා අපට අහිමි කර තිබූ අපේ සම්පත් අද රටට යළිත් හිමිකර දී තිබෙන බව සඳහන් කළ ජනාධිපතිවරයා ලෝකයේ රටවල් සමඟ තරඟකාරීව ඉදිරියට යාමට අපේම වැඩපිළිවෙළ ක්‍රියාත්මක කළ යුතු බව කීවේ ය. ජනාධිපතිවරයා මේ අදහස් පළ කළේ ශ්‍රී ලංකන් ගුවන් සේවයේ පියාසර පුහුණු පියස විවෘත කිරීමේ අවස්ථාවට, කටුනායක බණ්ඩාරනායක ජාත්‍යන්තර ගුවන් තොටුපළේ දී ඊයේ (20) එක් වෙමිනි. ගුවන් නියමුවන් පුහුණු කිරීමේ ඒ 320 ගුවන් යානා සිමියුලේටරය සහිත මේ පුහුණු මධ්‍යස්ථානය ඉදිකිරීම සඳහා අමෙරිකානු ඩොලර් මිලියන 11 ක් වැය කර තිබේ.ඒ 320 වර්ගයේ ගුවන් යානා නියමුවන් පුහුණු කිරීම සඳහා ශ්‍රී ලංකන් ගුවන් සේවය මෙතෙක් වසරකට වැය කළ ඩොලර් මිලියන 4 කට අධික මුදලක් මේ මධ්‍යස්ථානය නිසා මෙරටෙහිම ඉතිරි කර ගැනීමට හැකි වන අතර විදේශීය නියමුවන් පුහුණු කිරීම හරහා විදෙස් විනිමය ද උපයා ගැනීමට හැකි වේ.පුහුණු මධ්‍යස්ථානයේ දෙවැනි අදියර වශයෙන් සවි කෙරුණු සිමියුලේටරයේ ප්‍රථම පියාසර අත්දැකීම ජනාධිපති මහින්ද රාජපක්ෂ මහතා විසින් විඳ ගන්නා ලද අතර එය සංකේතවත් කෙරෙන සහතිකයක්ද එතුමා වෙත පිරිනැමිණි.ත්‍රස්තවාදීන් මෙන්ම සමාගමේ ඇතැම් සේවකයන් ගුවන් යානාවලට කළ හානිය කිසිවිටෙක අමතක කළ නොහැකි බව සඳහන් කළ ජනාධිපතිවරයා එම යුගය දැන් අවසන් බව සිහිපත් කළේ ය.ශ්‍රී ලංකන් ආයතනය නැවත රජයට පවරා ගන්නට යද්දී ඇතැමුන් ඊට විරෝධය පළ කළ නමුත් ඒ අභියෝගය සාර්ථකව ජය ගන්නට රජයට හැකිව ඇති බව ජනාධිපතිවරයා පැවසීය.මිහින් ලංකා ගුවන් සේවය ආරම්භ කරන්නට සිදු වූයේ එදා අපට ශ්‍රී ලංකන් ගුවන් සේවය අහිමි කර තිබූ නිසා බව ද ජනාධිපතිවරයා පැවසීය.සිවිල් ගුවන් සේවා ඇමැති පියංකර ජයරත්න, ශ්‍රී ලංකන් ගුවන් සේවයේ සභාපති නිශාන්ත වික්‍රමසිංහ මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=n1110212</link>
    <topic>දුමින්දට තැපෑලෙන් පාර්සලයක්</topic>
    <author>සන්ධ්‍යා කරුණාරත්න</author>
    <content>ශ්‍රී ජයවර්ධනපුර මහ රෝහලේ ස්නායු ශල්‍ය දැඩි සත්කාර ඒකකයේ ප්‍රතිකාර ලබමින් සිටින පාර්ලිමේන්තු මන්ත්‍රී දුමින්ද සිල්වා මහතාට පෙරේදා (19 දා) උදෑසන තැපැල් මඟින් පාර්සලයක් ලැබී ඇති බව රෝහල් ආරංචි මාර්ග පවසයි.රෝහලට රාජකාරි ලිපි හා පාර්සල් ලැබෙන ලිපිනයට මේ පාර්සලය ලැබී ඇති බව ද එම ආරංචි මාර්ග සඳහන් කරයි.එම පාර්සලය රෝහල තුළට රැගෙන ඒමෙන් පසු රෝහල් කළමනාකරණ මණ්ඩලය ආරක්ෂක අංශ කැඳවා පාර්සලය විවෘත කර ඇත.පාර්සලය විවෘත කිරීමෙන් පසු එහි බෝනික්කකු සිටි බව ද එම ආරංචි මාර්ග පවසයි.මෙය එවුයේ කවුරන්දැයි එම පාර්සලයේ සඳහන්ව තිබී නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=n1110213</link>
    <topic>‘ඉන්දීය බලවේග කට්ටලවල ගමන වඩාත් සුව පහසුයි’</topic>
    <author/>
    <content>ඉන්දීය බලවේග කට්ටල මගින් දුම්රිය ගමන ඉතාමත් සුව පහසු කර ඇතැයි දුම්රිය මගීහු ප්‍රකාශ කරති.දැනට මෙම බලවේග කට්ටල මාතර - මරදාන ‘රුහුණු කුමාරි’ දුම්රියට එක් කර තිබේ.මෙම දුම්රියෙන් ගමන් කරන තමන්ට සුව පහසු ආසන හා අවශ්‍ය තරමට විදුලි පංකා ලැබී තිබෙන බව දිනපතා රුහුණු කුමාරි දුම්රියෙන් කොළඹ අලුත්ගම අතර ගමන් කරන චමින්ද ලියනගේ මහතා කියයි.දුම්රිය පෙට්ටි ඇතුළේ සැකැස්ම ඉතාමත් ආකර්ෂණීය බවද ඒ මහතා කියයි.මෙම දුම්රිය බලවේග කට්ටල ධාවනයට යෙදවීම ගැන ජනාධිපතිතුමාට ප්‍රවාහන ඇමැතිට ස්තූති කරන ඒ මහතා අනෙකුත් දුම්රිය මාර්ගවලට ද මෙම බලවේග කට්ටල පහසුව ලබාදෙන ලෙසද ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=n1110214</link>
    <topic>සීමාවාසික වෛද්‍ය නිලධාරී පත්වීම් අයදුම්පත් 25දාට භාර දෙන්න</topic>
    <author>සන්ධ්‍යා කරුණාරත්න</author>
    <content>දෙස් විදෙස් විශ්වවිද්‍යාලවලට ඇතුළත්ව වෛද්‍ය උපාධිය ලබාගත් 2004-2005 ප්‍රධාන කණ්ඩායමේ වෛද්‍ය උපාධිධාරීන් සීමාවාසික වෛද්‍ය නිලධාරීන් වශයෙන් බඳවා ගැනීමට අදාළ ඉල්ලුම්පත් කැඳවීමට සෞඛ්‍ය අමාත්‍යාංශය පියවර ගෙන ඇත.ඒ අනුව මේ කණ්ඩායමේ වෛද්‍ය උපාධිධාරීන් මේ මස 25 වැනිදා තම අයදුම්පත් උදේ 9. 30 සිට නාරාහේන්පිට ජාතික රුධිර මධ්‍යස්ථානයට බාරදෙන ලෙස සෞඛ්‍ය අමාත්‍යාංශය දැනුම් දෙයි.කුසලතා මට්ටම අනුව 1 –300 දක්වා උදේ 9.30 සිට උදේ 11 දක්වාත්, 301 – 600 දක්වා උදේ 11 සිට දහවල් 12.30 දක්වාත්, 601 – 769 දක්වා දහවල් 12.30 සිට සවස 2 දක්වාත් විදේශ වෛද්‍ය උපාධිධාරීන් 720 – 832 දක්වා සවස 2.00සිට සවස 2. 30 දක්වාත් අයදුම්පත් බාරදිය හැකිය. ශ්‍රී ලංකා වෛද්‍ය සභාවේ තාවකාලික ලියාපදිංචි සහතිකයේ පිටපතක්, උප්පැන්න සහතිකයේ පිටපතක් සහ ජාතික හැඳුනුම්පත ඉදිරිපත් කළ යුතු අතර විදේශීය වෛද්‍ය උපාධිධාරීන් ශ්‍රී ලංකා වෛද්‍ය සභාවේ උපාධි සහතිකය සනාථ කළ ලිපියේ පිටපතක් ඉදිරිපත් කළ යුතුය.2004 – 2005 ප්‍රධාන කණ්ඩායමේ වෛද්‍ය උපාධිධාරීන් 832 කට පත්වීම් ලබාදීමට ද මේ අනුව කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=n1110215</link>
    <topic>සිගරැට් මිල නගී</topic>
    <author>මහින්ද අලුත්ගෙදර</author>
    <content>වහාම ක්‍රියාත්මක වන පරිදි සිගරට් මිල ගණන් ඉහළ නැංවීමට රජය තීරණය කරයි.ඒ අනුව නව මිල ගණන පෙරේදා (19) මධ්‍යම රාත්‍රියේ සිට බලපැවැත්වෙන බව මුදල් හා ක්‍රම සම්පාදන අමාත්‍යාංශය සඳහන් කරයි. ගෝල්ඩ් ලීෆ්, බෙන්සන් ඇන්ඩ් හෙජස් හා පෝල් මෝල් යන සිගරට්වල මිල ගණන රුපියල් දෙකකින් ද, ඩන්හිල් සිගරට් එකක මිල රුපියල් තුනකින් ද ඉහළ යන බව එම අමාත්‍යාංශය සඳහන් කරයි.මීට පෙර දුම්වැටියක් වෙළෙඳපොලේ අලෙවි වූයේ රුපියල් 20 ක් වැනි මිලකටය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=n11102110</link>
    <topic>‘දිනමිණ’ ජාතික මෙහෙවරට වසර සියයයි</topic>
    <author>සමන්මලී ප්‍රියශාන්ති සහ චන්දිමා එදිරිමාන්න</author>
    <content>වසර සියයක කාලයක් පුරා මේ රටේ භාෂාව, සංස්කෘතිය, උරුමය මෙන් ම නිදහස ආරක්ෂා කර ගැනීම උදෙසා ලේක් හවුස් ආයතනය අපරිමිත සේවාවක් ඉටු කළ බව සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර නායක හිමියෝ ප්‍රකාශ කළහ.මේ සේවාව ඉටු කිරීමේ දී ‘දිනමිණ’ පුවත්පත වසර සියය පුරාම ජාතික හැඟීමෙන් හා අවබෝධයෙන් යුතුව කටයුතු කළ බවත් උන්වහන්සේ අවධාරණය කළහ.විදේශ ආක්‍රමණ ඇතුළු රටට හතුරු උවදුරුවලින් රට ආරක්ෂා කර ගැනීමේ උදාර මෙහෙවර වෙනුවෙන් ආරම්භ වූ ‘දිනමිණ’ සියවසක් නොසැලෙන ඉතිහාසයකට උරුමකම් කීවේ ජනතා ආදරය හා ප්‍රසාදය නොඅඩුව ලබා ගත් බැවින් යැයි ද වජිර හිමියෝ පැවසූහ.දිනමිණ සියවස් සමරුම නිමිත්තෙන් සම්පාදිත ‘දිනමිණ සියවසක මුල්පිටු’ හා ‘දිනමිණ සියවසක කතුවරු’ ග්‍රන්ථ එළිදැක්වීමේ උත්සවයට සහභාගි වෙමින් උන්වහන්සේ මේ අදහස් පළ කළහ.ශ්‍රී ලංකා පදනම් ආයතනයේ දී පෙරේදා (19) සවස මෙම උත්සවය පැවැත්විණි. ‘දිනමිණ සියවසක මුල් පිටු’ ග්‍රන්ථය දිනමිණ සමකර්තෘ සම්පත් දිප්පිටිගොඩ මහතා විසින් සම්පාදනය කර ඇති අතර ‘දිනමිණ සියවසක කතුවරු’ ග්‍රන්ථය නවයුගය කර්තෘ ඉන්දික කුඩාහෙට්ටිගේ මහතා විසින් සංස්කරණය කර ඇත.මේ උත්සවයේ මුලසුන හොබවමින් මෙහි දී උන්වහන්සේ ප්‍රකාශ කළේ ‘දිනමිණ පුවත්පත දේශයේ ස්වාධීනත්වය ආරක්ෂා කිරීමට එදා කටයුතු කළ සේම අදත් කටයුතු කරමින් සිටින’ බවයි.‘දිනමිණ’ට යා යුතු මඟ කියා දීමට එදා මෙන් අදත් යහපත් සභාපතිවරයකු සිටින බව පැවසූ උන්වහන්සේ රටේ සංවර්ධනය මෙන් ම ජාතියේ අවශ්‍යතාව වෙනුවෙන් ‘දිනමිණ’ එදත් අදත් පෙනී සිටින බව ද කීහ.පත්තර ඉතිහාසයේ කීර්තිමත් නාමයක් ඇති ‘දිනමිණ’ පුවත්පත අද එළිදක්වන මේ ග්‍රන්ථවලින් මේ රටේ සිදු වූ දේශපාලනික සාමාජික, ආගමික හා ඓතිහාසික සිද්ධීන් රැසක් ලොවට හෙළි කරන බවත් මෙවැනි සිද්ධීන් පිළිබඳව පරිශීලනය කරන අයෙකුට මෙම ග්‍රන්ථ මහඟු සම්පතක් වනු ඇති බවත් වජිර නායක හිමියෝ සඳහන් කළහ.රට අභියෝගවලින් මුදා ගැනීමට මෙන් ම රටට ඉදිරි දැක්මක් ලබාදීමට ‘දිනමිණ’ පුවත්පතට තව සියවස් ගණනාවක් නොසැළී සිටින්නට වාසනාව ලැබේවා යැයි ද උන්වහන්සේ ආශිර්වාද කළහ.ජ්‍යෙෂ්ඨ මාධ්‍යවේදී එඩ්මන් රණසිංහ මහතාදිනමිණ පුවත්පත එදා 1909 දී ආරම්භ කළා සේම ජවයෙන් යුතුව අදත් ජනතාවට තොරතුරු සපයනවා.ජාතික පුවත්පතකට එලෙස නොසැලෙන ගමනක් යෑමට ලැබීම ඓතිහාසික සිද්ධියක් ලෙස සැළකිය හැකියි. ‘දිනමිණ’ පුවත්පතට එච්. එස්. පෙරේරා වැනි උගත් කතුවරයෙකුගේ මඟපෙන්වීම ලැබීම ඒ ගමනට විශාල ශක්තියක් වුණා.එච්. එස්. පෙරේරා මහතා ‘දිනමිණ’ මුද්‍රණය කරන අවධියේ ආගම, ජාතීන්, හා විවිධ මාතෘකා යටතේ වූ පත්තර රැසක් ද ආරම්භ වුණා. නමුත් ඒ පත්තර පවත්වාගෙන යෑමට නොහැකි වුණා. ‘දිනමිණ’ පමණක් දිගින් දිගට ම ජනතාව අතට පත් වුණා.නිදහස් සටන ආරම්භ වූ යුගයේ දී ඒ සටනට උරදෙන්නට ඩී. ආර්. විජේවර්ධන මහතා මේ පුවත්පත මෙහෙය වූවා. ‘දිනමිණ’ මෙන් ඉදිරියට යන පුවත්පත් ඉතා සීමිතයි.‘දිනමිණ’ පුවත්පතට ඒ ඒ යුගවල ඉටුවිය යුතු කාර්යභාරයන් නිසියාකාරයෙන් මනාව ඉටුවුණා. ඒ නිසා ‘දිනමිණ’ ට නොසෙල්වී පාඨක අවශ්‍යතාව ඉටු කරමින් තවදුරටත් ඉදිරියට යෑමට ඉඩ ලැබුණා.පුවත්පතක් පාඨකයින්ගේ පමණක් නොව රටේත් අවශ්‍යතාවය ඉටු කළ යුතුයි. අද එළිදැක් වූ සියවසක මුල්පිටු දුටු විට අපට මේ රටේ ඉතිහාසය ගැන නොදත් දෑ දැනගන්නට මෙන් ම අමතක වූ දෑ මතක් කර ගන්නට අවස්ථාව ලැබෙනවා. දිනමිණට වසර සියයක් පිරීම නිමිත්තෙන් මෙවැනි ග්‍රන්ථ දෙකක් එළි දැක්වීම ගැන දිනමිණේ කතුවරයකුව සිටි මා බෙහෙවින් සතුටු වෙනවා. ‘දිනමිණ’ට තවත් බොහෝ කාලයක් පාඨකයින් සමඟ සිටින්නට වාසනාව ලැබේවායි පතනවා.කොළඹ විශ්වවිද්‍යාලයේ දේශපාලන විද්‍යා අංශයේ ජ්‍යෙෂ්ඨ කථිකාචාර්ය ධම්ම දිසානායක මහතා- දිනමිණ සියවසක මුල්පිටු කෘතිය තුළින් මේ රටේ පැවැති සමාජ දේශපාලනය, සංස්කෘතික දේශපාලනය නිසියාකාරව විවරණය වෙනවා. මේ කෘතිය ජනමාධ්‍ය හදාරණ සිසුවකුට බෙහෙවින් ප්‍රයෝජනවත් වෙනවා.සාහිත්‍ය විචාරවල ඇති සංනිවේදන රටා, ඥනමූල්‍ය හා සුසමාදර්ශ යන ගුණාංග මේ කෘතියේ ඇතුළත් වෙනවා. ශ්‍රී ලාංකික ආර්ථික ඉතිහාසය මේ කෘතියෙන් ඉතාම ගැඹුරින් විමසුමට ලක් කෙරෙනවා වගේ ම ශ්‍රී ලාංකීය සමාජයේ වෙනස්වීම් නිරූපණය වේ. සමාජයක වෙනස්වීම් ගැන කතා කරන විට පුවත්පත් ඉතිහාසය දත්ත බැංකුවක් ලෙස යොදා ගැනීමට හැකියාව ලැබේ. ඉතිහාසය, සමාජය ගැන උනන්දු වන අයකුට මෙවැනි පොතක් රසවත් නව කතාවක් වනු නිසැකයි.මේ රටේ දිනමිණ ආරම්භ කරන යුගයේ සෝවියට් දේශයේ ‘ස්ටාර්’ පුවත්පත ආරම්භ කිරීම ගැන කතිකාවක් තිබුණා. එදා අපේ රටෙත් පැවැතියේ රුසියාවේ වගේ වටපිටාවක්. එදා මහා රුසියානු අධිරාජ්‍යවාදයට එරෙහි ව ස්ටාර් පුවත්පත ආරම්භ වුණා. අපේ රටේත් අධිරාජ්‍යවාදි විරෝධි ව්‍යාපාර ඇති වූවා. රුසියාවට සමාන තත්ත්වයක් තිබුණා. මේ ව්‍යාපාරයට සහාය දෙන්න ‘දිනමිණ’ පුවත්පත ආරම්භ වුණා.‘දිනමිණ’ කාල අවකාශ කිහිපයක් තිබූ පුවත්පතක් ලෙස හඳුන්වන්න පුළුවන්. දිනමිණ සමාජය තුළ දිගින් දිගට ම පෙන්නුවේ ආණ්ඩුව වෙනුවෙන් ක්‍රියා කරන පත්තරයක් ලෙසයි. ආණ්ඩුවේ නරක මේ පත්තරේ පළ වෙන්නේ නැහැ. අනික් පත්තරවල ආණ්ඩුවේ හොඳ පළවෙන්නේ නෑ. පුවත්පතක් ආණ්ඩු කේන්ද්‍රීය භූමිකාව නිරූපනය කරනවා නම් වෙනත් කලාපයක් වැසී යන්න පුලුවන්.ආණ්ඩුවට විරුද්ධ වීම හා ආණ්ඩුවට පක්ෂව කටයුතු කිරීම මගින් ආණ්ඩුවට එරෙහි වන්නේ නෑ කියලා කියන්න බැහැ. මේ දෙපැත්තම හදාගෙන කටයුතු කිරීම වැදගත්.ආණ්ඩු කේන්ද්‍රීයතාව සමාජ කේන්ද්‍රීයතාවට පරිවර්තනය කළොත් සමාජ දේශපාලන පසුබිමක් නිර්මාණය කර ගන්න පුලුවන්.ආණ්ඩුවාදී පුවත්පත් ආණ්ඩුවේ සමාජ දේශපාලන පසුබිම හොඳින් තේරුම් ගත යුතුයි. විමසන්නේ නැති අයකුට කතා කරන්න අයිතියක් නැහැ කියලා මා ඕ සේතුං ප්‍රකාශ කළා. මෙය අපි හරවාගත යුතු වන්නේ විමසුමක් නැති ව ලියන්න එපා කියලයි.ආණ්ඩුවාදී පුවත්පතක් පාලකයින්ගේ මතවාදය නෙවෙයි පාලක මතවාදය ලෙසයි පෙනී සිටිය යුතු වන්නේ. පාලක මතවාදය මඟින් පාලකයින්ගේ මතවාදයත් පාලනය කරන්න පුළුවන්.ආණ්ඩුවාදී පුවත්පතක මීටත් වඩා සමාජ, දේශපාලන ස්ථාවරයක් තිබිය යුතුයි. අද ජනතාව ඉල්ලා සිටින්නේ සමාජ ශෝධන හා ප්‍රතිසංස්කරණ ව්‍යාපාරයක් අරඹන ලෙසයි. මෙය දේශපාලන පක්ෂ පාට වලින් තොර ඉල්ලීමක් දිනමිණ යහපාලන සන්නිවේදන හා බුද්ධිවාදී සන්නිවේදන ප්‍රවේශයක් ලෙස නැගී සිටිය යුතුයි.දිනමිණ කර්තෘ මහින්ද අබේසුන්දර මහතා- සියවසක් සපිරි දිනමිණේ කර්තෘවීමට ලැබීම මා ලැබූ වරප්‍රසාදයක්. ඒ පිළිබඳව නිහතමානී අභිමානයක් මා තුළ තිබෙනවා. ලේක් හවුස් ආදි කර්තෘ ඩී. ආර්. විජේවර්ධන මහතා ‘දිනමිණ’ ආරම්භ කළේ යහපත් නැකතකින් බව කියනවා. සියලු පුවත්පත් වරින්වර නතර වුවත් දිනමිණ දිගින් දිගට ම මුද්‍රණය වන්නේ ඒ නිසා යැයි පිළිගැනීමක් තිබෙනවා.භීෂණ කාලයේ දී පවා ‘දිනමිණ’ පුවත්පත ජනතාව අතරට ගියා. 1953 හර්තාලයේදීත් දිනමිණ ගමට ගියා. බලයේ සිටින රජය වෙනුවෙන් පෙනී සිටින නිසා වාමාංශික සහෝදරයෝ ‘දිනමිණ’ වාහනයට ගිනි තිබ්බා.‘දිනමිණ’ ට මොන බාධක පැමිණියත් දිනමිණ නතර කරන්න අමාරුයි. ‘දිනමිණ’ ට දිගින් දිගට ම අභියෝග තිබුණා. මින් පෙර ‘දිනමිණ’ මුද්‍රණය වුණේ රාජ්‍ය නායකයාගේ අවශ්‍යතාව අනුව වුවත් අද ‘දිනමිණ’ එහෙම නෑ. ජනාධිපතිතුමා ‘දිනමිණ’ට ඕනෑ විදිහට පළ වෙන්න ඉඩ දෙනවා.ප්‍රවෘත්තියක අඩුපාඩුවක් ඇතොත් පසුවදාට එය දුරකතනයෙන් දැනුම් දෙනවා.‘දිනමිණ’ තරම් පාඨකයාට සත්කාර කරන තවත් පත්තරයක් ලංකාවේ නැහැ.එවැනි පත්තරයක් ගෙන යාමේ දී අභියෝග තිබෙනවා. අපි සංයමයෙන් ඒ අභියෝගවලට මුහුණ දෙනවා.‘දිනමිණ’ ඉතිහාසය කියවන්න සිසුන් කැමැතියි. ඒ සිසුන්ට අද නිකුත් වූ මේ පොත් මනා පිටිවහලක් වනු ඇතැයි සිතනවා.හොඳම කතුවැකි සියය දක්වා තවත් ග්‍රන්ථයක් ළඟදීම එළි දක්වන්නට අපි කටයුතු කරමින් සිටිනවා.ඉදිරියටත් කුමන බාධක ආවත් ‘දිනමිණ’ නතර වන්නේ නැති බව කිව යුතුයි.මේ ග්‍රන්ථ දෙකේ මුල්පිටපත් ලේක් හවුස් සභාපති බන්දුල පද්මකුමාර මහතා කුඹුරුගමුවේ වජිර නායක හිමියන්ට ප්‍රදානය කළේය.ග්‍රන්ථවල කතුවරුන් වන සම්පත් දිප්පිටිගොඩ හා ඉන්දික කුඩාහෙට්ටිගේ මහත්වරු ප්‍රධාන දේශන පැවැත් වූ ජ්‍යෙෂ්ඨ මාධ්‍යවේදී එඩ්මන් රණසිංහ හා ජ්‍යෙෂ්ඨ කථිකාචාර්ය ධම්ම දිසානායක මහත්වරුන්ට ග්‍රන්ථ පිළිගැන්වූහ.මහා සංඝරත්නය හා දිනමිණ පුවත්පතේ හිටපු කතුවරුන් වන ජී. එස්. පෙරේරා, බන්දුපාල ගුරුගේ, රංජන් අමරරත්න, සී. දොඩාවත්ත, කේ. අමරදාස ඇතුළු මහත්වරුන් පිරිසක් ද එක්වූහ.ලේක් හවුස් ආයතනයේ නීති අධ්‍යක්ෂ රසාංග හරිස්චන්ද්‍ර, මෙහෙයුම් අධ්‍යක්ෂ උපුල් දිසානායක, සාමාන්‍යාධිකාරී අභය අමරදාස, ආයතනයේ ලේකම් කුමුදු ගුණවර්ධන, ප්‍රධාන පරිපාලන නිලධාරී රෝහණ ආරියරත්න, සිළුමිණ කර්තෘ කරුණාදාස සූරියආරච්චි, තිනකරන් කර්තෘ තිල්ලෙනාදන් ඩේලිනිවුස් කර්තෘ ලින් ඔකස් මහත්වරු ඇතුළු පිරිසක් ද මෙම උත්සවයට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=n11102111</link>
    <topic>බීමට සුදුසු පිරිසුදු ජලය සොයා සිංහයා උල්පතට මහ පිරිස් එති</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>කැබිතිගොල්ලෑව - වවුනියාව ප්‍රදේශවල ජලය බීමට සුදුසු නැතැයි කියමින් සිංහයා උල්පතේ ජලය සොයා ප්‍රදේශයට ජනතාව ඇදී එති. බීමට මෙන්ම නෑමට ද ඉතා උසස් තත්ත්වයෙන් සිංහයා උල්පත ජලය පවතින බැවින් මෙසේ ජනතාව කුලී රථවලින්ද පැමිණ ජලය රැගෙන යති. ප්‍රදේශයටම මෙම ජලය ලබාගැනීමට අවස්ථාව දෙන්නැයි ජනතාව ඉල්ලා සිටී.උතුරු මැද පළාත මෙන්ම උතුරු පළාතේ ද වකුගඩු රෝගය ශීඝ්‍රයෙන් පැතිර ගොස් මේ වන විට බොහෝ පිරිසක් මියගොස් ඇත. තවත් බොහෝ පිරිසක් රෝගාතුරව ප්‍රතිකාර ලබමින් සිටිති.විශේෂයෙන් ගැමි ජනතාවගේ විශ්වාසයක්ව පවතින්නේ වකුගඩු රෝගයට ප්‍රධානතම හේතුව අපිරිසුදු ජලය බවයි. මේ සඳහාම උනන්දුවක් දක්වන ගැමියන් පිරිසිදු ජලය සෙවීමට විවිධ ප්‍රදේශවලට සංක්‍රමණය වෙති. එම අවශ්‍යතාවය සපුරා ගැනීමට වවුනියාව, කැබිතිගොල්ලෑව ප්‍රදේශවල ජනතාවට එකම පිහිට වී ඇත්තේ සිංහයා උල්පතේ ජලයයි.කැබිතිගොල්ලෑව සිට වවුනියාව මාර්ගයේ කිලෝමීටර් තුනක් පමණ ගොස් උතුරු දෙසට ඇති මාර්ගයේ හල්මිල්ලවැටිය, කනුගහවැව යන ගම්මාන පසුකර වනාන්තරය මුණගැසෙන ස්ථානයේ මෙම සිංහයා උල්පත පිහිටා ඇත.මෙම උල්පත වසරේ 365 දවසේම ජලය ලබාගැනීමට උපකාරී වන අතර එහි දිය නෑමට හා පානීය ජලය ලබාගැනීමට වෙන වෙනම ටැංකි දෙකක් ද ඉදිකර ඇත.වවුනියාව ප්‍රදේශයේ සිට ද කිලෝ මීටර් 30 ක් පමණ දුර ගෙවා මෙම උල්පතෙන් ජලය ලබාගැනීමට ජනතාව පැමිණීම දිනෙන් දින වැඩිවෙමින් පවතී.කැබිතිගොල්ලෑව හා ඒ අවට ප්‍රදේශයේ ඉතා උසස් තත්ත්වයේ ජලය තිබෙන බවට ප්‍රසිද්ධියක් උසුලයි. මෙම ප්‍රදේශයෙහි උල්පත් ජලය තිබීම මෙයට ප්‍රධාන හේතුවයි. කුංචුට්ටුව, කැබිතිගොල්ලෑව, ;ගීනමැරියාව, සිංහයා උල්පත, බණ්ඩාර උල්පත මෙහිදී ප්‍රධාන තැනක් ගනී.මේ පිළිබඳව අතීත මතක සටහන් එකතු කිරීමට හේරත් හල්මිල්ලෑව පදිංචි එස්. පුංචිහාමි මහත්මිය එක්වෙමින් මෙසේ අදහස් දැක්වීය.මගේ වයස දැන් 75 ක් විතර වෙනවා හරියටම උපන් දිනයක් දන්නේ නැහැ. සිංහයා උල්පතට හැතැප්ම (සැතපුම්) 05ක් පමණ දුරින් අපේ ගම තියෙනවා. ඉස්සර අපේ ගමේ ළිංවලින් වතුර බීවා වැවෙන් නෑවා. වැවේ වතුරත් බීමට ගත්තා සවස වැවට ගිහින් නාලා, එනවිට වතුර කලයක් අරගෙන ආවා. කිසිම අගුණයක් නැහැ. ඒත් දැන් වතුර කිවුල් ගතියයි. වැවේ වතුර බීමට ගන්න බැහැ.අපේ ගමේ අය දැන් මේ සිංහයා උල්පතට ඇවිත් නාලා බීමට වතුරත් අරගෙන යනවා. මේ වතුර හරිම හොඳයි. කිසිම අගුණයක් නෑ. අපේ පළාතේ වකුගඩු රෝගය තියෙනවා. ඒ නිසා සියලු දෙනාම මේ වතුර පාවිච්චි කරනවා.පුංචි මුදාගම පදිංචි ටී. පී. ජයලත්මේ ප්‍රදේශයේ වකුගඩු රෝගය හැම තැනම තියෙනවා. සියලු දෙනාගේ විශ්වාසයක් තියෙනවා. වතුරෙන් මේ රෝගය සෑදෙන බවට, සිංහයා උල්පත වැනි සම්පතක් මෙම ප්‍රදේශය ජනතාවට විශාල දායාදයක්. නමුත් ඔවුන්ට එය භුක්ති විඳින්න අමාරුයි. දුර කතර ගෙවාගෙන මෙම ස්ථානයට එන්න කරදරයි.මේ උල්පතේ ජලය ප්‍රදේශයේ ජනතාවට බෙදා හැරීමට යම්කිසි ක්‍රමයක් යෙදුවොත් ජනතාවගේ සෞඛ්‍ය තත්ත්වය ඉතා ඉහළ මට්ටමකට ගෙන ඒමට හැකි බව අපේ විශ්වාසයයි.මෙම ප්‍රදේශයේ මෙවැනි උල්පත් රාශියක් තිබෙනවා. සමහරු මෙහි වතුර බෝතල් කර විකුණන්න හැදුවා. ප්‍රදේශවාසීන් එයට විරුද්ධ වුණා.මෙම උල්පත් ජලය ප්‍රදේශවාසීන්ට මෙන්ම අනෙකුත් ප්‍රදේශවල සිට පැමිණෙන හා වවුනියාව - ත්‍රිකුණාමලය කොළඹ – පුල්මුඩේ ප්‍රධාන මාර්ගවල ගමන් කරන ජනතාවටත් ලබාගැනීමට කටයුතු කරන්නේ නම් ඉතා වැදගත් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=n11102112</link>
    <topic>ශිෂ්‍යත්වය සමත් වෙනත් පාසල්වල දරුවන්ටත් ආරක්‍ෂක සේවා පාසලට ඇතුළත් විය හැකියි</topic>
    <author>චන්ද්‍රිකා පෙරේරා</author>
    <content>රණවිරු දරුවන් අනෙක් ළමයින්ට ආදර්ශවත් අය ලෙස දැයට හිතැති අති දක්ෂයන් බවට පත් කළ යුතු බව රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පැවැසීය.සිසුවා පොතේ දැනුමෙන් මෙන්ම බාහිර ක්ෂේත්‍රවලින් ද පෝෂණය කර රටට වැඩදායී යහපත් පුරවැසියකු කිරීමට මවුපියන් ද ඉතා වගකීමෙන් සහාය විය යුතු බව හෙතෙම පෙන්වා දුන්නේ ය.කොළඹ ආරක්ෂක සේවා විද්‍යාලයේ ඊයේ (20) දහවල් පැවති 2011 විරුදරු සිතුවම් දැක්ම හා පහ වසර ශිෂ්‍යත්ව හපනුන් වෙත ශිෂ්‍යාධාර ප්‍රදානය කිරීමේ උත්සවයට සහභාගි වෙමින් රාජපක්ෂ මහතා එම අදහස් පළ කළේය.මෙවර ශිෂ්‍යත්ව විභාගයෙන් ශ්‍රී ලංකාවේ ප්‍රථම ස්ථානය ලබාගත් සිසුවිය ඇතුළු රණවිරු පවුල්වල දූ දරුවන් 90 කට ඊයේ එහි දී ශිෂ්‍යාධාර පරිත්‍යාග කරන ලදී. රණවිරු සේවා අධිකාරියේ අනුග්‍රහයෙන් පරිත්‍යාග සිදු කෙරුණු අතර මියගිය හා ආබාධිත රණවිරු පවුල්වල හා ආරක්ෂක සේවා විද්‍යාලයෙන් මෙවර ශිෂ්‍යත්වයට ඉදිරිපත්ව හපන්කම් දැක්වූ දක්‍ෂයන් වෙත මෙසේ ආධාර පිරිනැමිනි.ආරක්ෂක සේවා පාසලේ දරුවන් විසින් අඳින ලද චිත්‍ර ඇතුළත් සිතුවම් දැක්මක් ද එදින පැවැත්විණි.ගෝඨාභය රාජපක්ෂ මහතා මෙසේ ද පැවසීය.ජනාධිපති මහින්ද රාජපක්ෂ මැතිතුමා ගේ සංකල්පයක් අනුව 2006 වර්ෂයේ දී ආරම්භ කළ ආරක්ෂක සේවා පාසලේ ළමයින් ප්‍රථමයෙන්ම පහ ශිෂ්‍යත්වයට ඉදිරිපත් වුණේ මෙවර. ඒ දරුවො තමයි අද පාසලේ ඉහළ පන්තියෙ ළමයි. මේ දරුවො තමන්ගෙ දක්ෂතා දක්වා අද අනෙක් දරුවන්ටත් ආදර්ශයක් වී සිටිනවා.මෙවර ශිෂ්‍යත්වයෙන් ඉහළ ලකුණු ලබාගත් වෙනත් පාසල්වල සිසුන්ටත් ආරක්ෂක සේවා පාසලට ඇතුල්වීමට අවස්්ථාව උදාවෙලා තිබෙනවා. ශිෂ්‍යත්ව සමත්ව සිටින කැමති දරුවන්ට මේ පාසලට ඇතුල්වී ඉගෙන ගැනීමට හැකියාව තිබෙනවා. සියලු අංශ වලින් සම්පූර්ණ මේ පාසලේ ඉගනීම ලබන දරුවන්ට පොත පතේ දැනුම පමණක් නෙවෙයි ක්‍රීඩා ඇතුළු විවිධ ක්ෂේත්‍ර පිළිබඳ බාහිර දැනුම අනිවාර්යයෙන්ම ලබා දෙනවා.රට දැය වෙනුවෙන් දිවි පූජාවෙන් කටයුතු කළ අභීත විරුවන්ගෙ දරුවෝ මේ පාසලේ ඉගෙනගන්නෙ.අති දක්ෂ පිරිපුන් දරු පිරිසක් රටට දායාද කිරීමේ අරමුණෙන් මේ පාසල ආරම්භ කළේ. ඒ යුතුකම ඉටුකරන්න පාසලේ ගුරු මණ්ඩලය කැපවී ක්‍රියා කරනවා. මෙහි ඉගනුම ලබන්න අවස්ථාව ලබන දරුවන්ට බාහිර සියලු අංශවලින් ඉදිරියට යෑමට අවශ්‍ය සියලු පහසුකම් පාසල තුළින්ම ලබාදීම වැදගත් කරුණක්.අද වනවිට රටේ තිබෙන ඉහළ පෙළේ යැයි කියන පාසල් වලට සමාන තත්ත්වයෙන් ආරක්ෂක සේවා පාසල ක්‍රියාත්මකයි. මේ පාසල සියලු පාසල්වලින් ප්‍රමුඛ බවට පත්කිරීමට අනාගතයේ දී අපට හැකිවේවි.දැනට රණවිරු දරුවන් වෙනුවෙන් මෙවැනි පාසලක් කුරුණෑගල ප්‍රදේ්ශයෙත් ආරම්භ කර තිබෙනවා.රට පුරාම සිටින රණවිරු දරුවන් වෙනුවෙන් අධ්‍යාපනය ලබාදීමට සෑම නගරයකම පහසුකම් සැලසීමට සැලසුමක් තිබෙනවා.රණවිරුවා දැය වෙනුවෙන් සිදුකළ මෙහෙවරට උපහාරයක් ලෙස එම දරුවන් වෙත උසස් මට්ටමේ අධ්‍යාපනයක් ලබාදීම අප සැමගේ ම යුතුකමක්. ඒ යුතුකම ඉටු කිරීමට අප බැඳී සිටිනවා.ආරක්ෂක සේවා පාසලට අඩුපාඩුවක්ව පැවැති ඉහළ පන්ති පවත්වාගෙන යාමට නව ගොඩනැගිල්ලක් මේ වනවිට තනා නිමකර අවසන්. ප්‍රාථමික පන්ති සඳහා ද නව ගොඩනැගිල්ලක් ඉදිකෙරෙන අතර විද්‍යාගාර පහසුකම් ආදී සියලු දෑ මෙන්ම ගුරු හා සිසු දෙපාර්ශ්වයට ම නේවාසික පහසුව ද ඉදිරියේ දී ලබාදීමට පියවර ගන්නවා. මේ පාසලෙන් ලබාදෙන අධ්‍යාපනය නිසි අයුරින් ලබාගෙන විශ්වවිද්‍යාලය දක්වා ගොස් සියලු කඩඉම් ජයග්‍රහණ ලබා ආදර්ශවත් පුරවැසියන් වන ලෙස සිසු දරුවන් ගෙන් ඉල්ලා සිටිනවා.ආරක්ෂක සේවා විද්‍යාලයේ විදුහල්පති ප්‍රමුදිත වික්‍රමසිංහ මහතා ද අදහස් දැක්වීය. යුද හමුදාපති ලුතිනන් ජෙනරාල් ජගත් ජයසූරිය මහතා ඇතුළු ජ්‍යෙෂ්ඨ ත්‍රිවිධ හමුදා හා පොලිස් නිලධාරීහු රැසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=r1110211</link>
    <topic>බාල වයස්කාර අක්කා - මලෝ පාපැදි සොරකමකට සැකපිට</topic>
    <author/>
    <content>අක්මීමන විශේෂ -සුනිල් ගමගේතල්ගස්යාය ගොඩදෙහිකන්ද ප්‍රදේශයේ නිවසක තිබූ පාපැදියක් රාත්‍රියේ සොරාගෙන ඇති බවට පොලිසියට ලැබුණු පැමිණිල්ලක් මත අක්මීමන පොලිසිය කළ පරීක්ෂණවලදී පාපැදිය සමඟ පාපැදිය සොරකම් කළ අවු: 10 හා අවු: 8 අක්කා, මල්ලි දෙදෙනා අත්අඩංගුවට ගැනීමට පොලිසියට හැකි විය.මේ බාල වයස්කාර ළමුන් දෙදෙනා අක්මීමන නියාගම ප්‍රදේශයේ පදිංචිකරුවන් වන අතර පුරුද්දක් ලෙසින් හා නිවසේ තිබූ අග හිඟකම් හේතුවෙන් සොරකමේ යෙදී ඇති බව පැහැදිලි වූ අතර එදින රාත්‍රියේ ගොඩදෙහිකන්ද නැමැති ප්‍රදේශයට ගොස් මේ පාපැදිය සොරාගෙන විත් නිවසේ තබා තිබිණි.පියා රෝගාතුරව සිටින නිසා නිවසේ බොහෝ අගහිඟකම් වලින් පෙලීම හේතුවෙන් සොරකම් කිරීමට පුරුදුව ඇති මේ දරුවන් දෙදෙනා රාත්‍රියට පොල් කැඩීම වැනි විවිධ සොරකම්වල යෙදෙන බව සොයාගැනීමට හැකිවී ඇත.අත්අඩංගුවට ගත් සැකකරුවන් දෙදෙනා ගාල්ල අධිකරණය වෙත ඉදිරිපත් කිරීමෙන් පසු තවදුරටත් පරීක්ෂණ කෙරෙන බැවින්පරිවාස භාරයට පත්කරන ලදී.කෙසේ වෙතත් පරිවාස භාරයට පත්වූ දරුවන් දෙදෙනා දැඩි සතුටකින් පරිවාසයට යන බවද දැකගැනීමට හැකි විය.අක්මීමන පොලිස් ස්ථානාධිපති උප පොලිස් පරීක්ෂක ජේ. ඩී. ජේ. වසන්ත මහතාගේ ප්‍රධානත්වයෙන් පොලිස් සැරයන් 28251 සිරිවර්ධන, පොලිස් සැරයන් 33070 ජයතිස්ස පොලිස් සැරයන් 21398 ඥානතිලක, පොලිස් සැරයන් 1691 සෝමපාල, කාන්තා පොලිස් කොස්තාපල් 1362 වසන්ති, පොලිස් සැරයන් 9462 සුනිල් යන නිලධාරීහු පරීක්ෂණ කටයුතු සඳහා සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=r1110212</link>
    <topic>මීගව හිමියන්ගේ අපූරු උපායට කිඹුලන් අහුවෙලා</topic>
    <author>බූස්ස සමූහ දේව දෙව්නිස් ද සිල්වා</author>
    <content>මීගව හිමියන් තිදෙනෙකු ඔවුන්ගේ මී හරක් නෑවීම සඳහා ගිංගඟට දක්කාගෙන ගියහ. පසුව ඔවුහු ගඟට බැස මී හරක් නාවන්නට වූහ.ගඟේ ඈතින් යෝධ කිඹුලෙකු වතුරෙන් උඩට හිස ඔසවා ඔවුන් ඩැහැගන්නට මුව අයාගෙන මාන බලමින් සිටින අයුරු එක් අයෙකු දුටුවේය. ඒ දුටු දර්ශනයෙන් ඔහුගේ ඇඟ වේවලා ගියේය. තමන් දුටු දර්ශනය පිළිබඳව අනිත් දෙදෙනාට ද පැවසූ විට ඔවුන් ද භීතියට පත් විය.ඔවුහු වහාම මී හරකුන් ද දක්කාගෙන නිවෙස් බලා ආහකිඹුලාගෙන් බේරී තම මී හරක් නාවාගෙන ඒමට අපූරු උපායක් එක් ගව හිමියෙකුගේ සිතට පහළ විය. අනිත් දෙදෙනාගේ ද සහාය ඇතිව ඔහු රෙදි වලින් මිනිසෙකුගේ ප්‍රමාණයට පඹයෙක් සෑදුවේය.පසුදිනෙක පඹයා ද ඔසවාගෙන ඔවුහු මී හරකුන් නෑවීමට ගඟට බැස්සෝය. ගඟේ ඈතට වෙන්නට පඹයා දමා ඔවුහු මී හරක් නෑවූහ. මෙදින ද ඈතින් වතුරෙන් උඩට හිස එසවූ කිඹුලා වහ දිය යටින් පැමිණ, මිනිසෙකු යැයි සිතා තම ගොදුරු වූ පඹයා ඩැහැගෙන ගියේය. තම උපාය සාර්ථක වූ ගව හිමියන් තිදෙනා ගවයන් ද නාවාගෙන ඉතා සතුටින් නිවෙස් බලා ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=r1110213</link>
    <topic>දරු සෙනෙහස හඳුනන්නී හැම දරුවම රැක ගන්නී</topic>
    <author>උඩුගම්පොළ බර්ටි ලයනල්</author>
    <content>එදින කාංචනා පාසල් ගමන සඳහා නිවසින් පිටත් වූයේ බස් ගාස්තුව සඳහා අවශ්‍ය මාරු සල්ලි නැතිවීම ගැන කම්පා වෙමිනි. ගම්පහ නගරයේ සිට ඇගේ පාසලට ඇත්තේ රුපියල් නවයක දුරකි. නමුත් ඇයට පියාගෙන් ලැබුනේ රු. 100/= නෝට්ටුවකි. පෞද්ගලික බස්රථ කොන්දොස්තරවරු නිතරම කියන්නේ මාරු සල්ලි දෙන්න කියාය. මේ ගැන සිතමින් ඇය බස් රථයට ගොඩ වූවාය.“රු. 100 ම දෙනවා රුපියල නැතිවුවත් කමක් නෑ රු. 10ක්ම අරගත්තාවේ” යි සිතමින් ඇය රු. 100 නෝට්ටුව කොන්දොස්තර වරයාට දුන්නා ය. “මේ උදේ පාන්දර මාරු කාසි කොහෙන්ද මාරු කරල රු. 10 ක් දෙනවා” යි කියමින් කොන්දොස්තරවරයා ගුගුරන්නට විය. කාංචනා වට පිට බැලුවා ය. දන්නා කියන කිසිවකු පේන තෙක් මානයක නොමැති වීමෙන් වුණ ලජ්ජාව තනියම විඳදරා ගැනීමට හැකි විය.“ඔය ළීමයා සල්ලි දීල බහින්ට” නැවතත් කොන්දොස්තර වරයා ගුගුරන්නට විය.“මෙන්න මේ සීයම තියාගන්න කාංචනා නැවතත් රුපියල් 100 නෝට්ටුව දිගු කළාය.එවිටම “ඇයි දුවේ” කියා කිසිවකු ඇමතීමෙන් ඇය තිගැස්සී වට පිට බැලුවාය.මොකද වුනේ දෙදෙනා කථාව ආරම්භ කළේය.“ඔයා කොහෙන්ද බහින්නෙ.” “ඉස්සරහ හෝල්ට් එකෙන්”ඔයා සීයෙ කොලෙ දෙන්න එපා ඔයා තියාගන්න එන්නකො මම දෙකක් කියල දෙන්නම් කො මල්ලිට. කාරුණිකව ඉදිරිපත් වූ මගී කාන්තාව ශිෂ්‍යාව සමග පිටිපස දොරටුව අසල සිටි කොන්දොස්තර වරයා අසලට පැමිණ,“පුතේ ඔයා බැඳලද දරුවොත් ඉන්නවාදැ” යි කාරුණිකව ශබ්ද නගා ඇසුවාය. “එහෙනම් පුතාට ඉන්නෙත් මේ වගේ දුවෙක් නේද.” “එහෙනම්” කියා ඇගේ ස්වර මාධ්‍යය වෙනස් කළාය.උඹට හොඳින් කියන්න හොඳ නෑ. මේ ඉන්නෙත් තමුන්ටී ඉන්නව වගේ දරුවෙක්. ඒ උඹ දරුවා ගැන වත් සලකල ඔය වගේ බලු වැඩ කරන්න එපා” යි කියා ඉදිරිපත් වූ කාන්තාව රුපියල් 20 නෝට්ටුවක් කොන්දොස්තර වරයාට දී “ඉතුරු සල්ලිත් තියා ගනින්. ඉතුරු සල්ලිවලින් දුවට ටොපී ගිහින් දීපන්” කියා දෙදෙනාම බසයෙන් බැස ගත්හ.ඇය සමඟ කතා කළ විට “අනේ ඔය වගේ වැඩ මම කොච්චර කරල තියනවද මගෙ නම නං කියන්නෙ නෑ. ඕනැ නෑ” කියමින් සතුටු සිතින් වෙන්වී ගියාය. මේ අවස්ථාවේ වූ විශේෂ සිද්ධියක් නම් ඉහත අකර තැබ්බයට මුහුණ දුන් පාසල් ශිෂ්‍යාව තමන්ට උදවු කළ එම කාන්තාවට වැඳ නමස්කාර කිරීමය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=r1110214</link>
    <topic>කිලෝ 102ක් බරැති මඤ්ඤොක්කා අලයක්</topic>
    <author>බෝපේ සමූහ යූ.ජී.තිලකරත්න</author>
    <content>පාදුක්ක ප්‍රාදේශීය ලේකම් කොට්ඨාසයේ බෝපේ සියඹලාව, ග්‍රාමසේවා වසමේ පදිංචි බී. පුන්‍යවර්ධන මහතාගේ ගෙවත්තේ මඤ්ඤොක්කා පඳුරකින් කිලෝ 102ක අලයක් හට ගෙන තිබේ.පාදුක්ක ප්‍රාදේශීය ලේකම් බල ප්‍රදේශයේ දිවිනැඟුම ගෙවතු වගා වැඩසටහන යටතේ පසුගිය මාර්තු මස මේ මඤ්ඤොක්කා වගාව ආරම්භ කළ බව එම ගෙවතු හිමිකරු පැවැසීය.මේ විශාලතම මඤ්ඤොක්කා අලය දැක බලා ගැනීම සඳහා ප්‍රදේශයේ විශාල පිරිසක් පැමිණ සිටියහ.පාදුක්ක ප්‍රාදේශීය ලේකම් එස්.එච්. හේවගේ මහතා එහිදී මෙසේ කීවේය.මේ පලදාව කෙරෙහි ඉතාම සතුටට පත්වනවා. ප්‍රදේශයේ ගොවියන් ගෙවතු වැඩසටහන් ගැන විශේෂ උනන්දුවක් දැක්වීම රටේ සංවර්ධනයට මහත් රුකුලක්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=r1110215</link>
    <topic>පොලී මුදල් ආපසු ගෙවීම ප්‍රමාද කළැයි ගැණුම්කරුට පිහියෙන් ඇන තුවාලකරලා</topic>
    <author>අත්තනගල්ල විශේෂ ජයවීර සුගතපාල</author>
    <content>පොලියට ගත් මුදලක් පොලිය සමඟ ආපසු ගෙවීම ප්‍රමාද කළැයි එම පොලී මුදල් ගැණුම්කරුට පහර දී පිහියකින් ඇන තුවාල සිදුකිරීමේ චෝදනාව මත අධිකරණයට ඉදිරිපත් කරන ලද මුදල් පොලියට දෙන්නකු හා ඔහුගේ සගයින් සිව්දෙනකු එක් අයකුට රු. දෙදහස් පන්සියය බැගින් වූ මුදල් ඇප මත මුදාහැරීමට අත්තනගල්ල මහේස්ත්‍රාත් සහ අතිරේක දිසා විනිසුරු ඩී. ඒ. රුවන් පතිරණ මහතා නියෝග කළේය.කොටදෙණියාව ප්‍රදේශයේ පදිංචි පොලී මුදල් හිමියා තවත් හතර දෙනකු සමඟ වෑන් රියකින් වේයන්ගොඩ නුංගමුවේ පදිංචි පොලී මුදල් ගැණුම්කරුගේ නිවෙසට පැමිණ ඔහුට පහර දී පිහියකින් ඇන තුවාල සිදුකිරීම සම්බන්ධයෙන් මෙම නඩව පවරා තිබුණි.වේයන්ගොඩ පොලිසිය අපරාධ විමර්ශන අංශයේ සැරයන් (3789) කුමාරසිරි පො.කො. (48982) සමන් පො. කො. (25586) නිශාන්ත යන නිලධාරීහු සැකකරුවන් සමඟ වෑන්රිය කොටදෙණියාවේ දී අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=r1110216</link>
    <topic>බසයේදී අහුලාගත් මුදල් පසුම්බිය ආරක්ෂා කර අයිතිකාරියටම ලබාදුන් ආදර්ශවත් කොන්දොස්තර</topic>
    <author>බර්ටි ලයනල් - උඩුගම්පොළ</author>
    <content>දිනෙන් දින අවතක්සේරුවට භාජනය වෙමින් පවතින පෞද්ගලික බස් රථ කොන්දොස්තරවරයකුගේ මානුෂික ක්‍රියාවක් ගැනයි මේ කතාව.මේ ක්‍රියාවේ ප්‍රස්තූතය වී සිටින්නේ ගම්පහ ගුවන් තොටුපොළ (270) මාර්ගයේ ධාවනය වන ඩ්එ 9051 බස් රථයේ කොන්දොස්තර වරයා වන නිලන්ත ගුණවර්ධන යන අයයි.එදින ඉරිදා දිනයක් වු බැවින් මිනුවන්ගොඩ නගරය මහජනතාවගෙන් පිරී පවතින්නේ සති පොළ පවත්වන දිනය නිසාය. බස් රථද මගීන්ගෙන් පිරී පවතින බව අමුතුවෙන්ම කිව යුතු නැත.ගුවන්තොටුපොළ නැවතුම් පොළෙන් පිටත්වී මිනුවන්ගොඩ නගරයට පැමිණ බස් රථයේ තිබී අහුලාගත් කාන්තා කුඩා අත් බෑගය තම බස් රථයේ රියදුරු විජිතට දුන්නේ කිසිවක් නොබලාය. විජිත පසුම්බිය විවෘත කර බැලුවේය. කවරයක දැමූ යමක් හැඳුනුම්පතක් විදුලි බිලක් උගස් බිලක් වැනි දේ තිබූ බවත් එය මිනුවන්ගොඩ අවට කාන්තාවකගේ බවත් විජිත සහ නිලන්ත දැනගත්තේය.‘යමු අපේ ටයිම්කීපර් ලින්ටන් අයියට දෙමු. කවුරු හරි ආවොත් දෙන්න කියලා’ කියමින් බසයෙන් බැස දෙදෙනාම ලින්ටන් අයියා හමුවට ගියහ.‘මෙන්න මේ පර්ස් එක කවුරු හරි ආවොත් දෙන්න කවුරු හරි මිනුවන්ගොඩ පැත්තෙ අක්ක කෙනෙකුගේ’‘විජිතමල්ලි මේ කවුරුවත් නොවේ අපේ වයිෆ් ගේ’ වහා ක්‍රියාත්මක වූ ලින්ටන් අයියා ජංගම දුරකථනයෙන් බිරිය ඇමතුවේය.‘ඔයා කොහෙද ඉන්නෙ’‘මම ඉන්නෙ පොලිසියෙ’‘ඇයි හදිසියෙ’‘නෑ මගෙ පර්ස් එක නැතිවුණා’‘ඇයි ස්ටෑන්ඩ් එකට ඇවිත් කීවෙ නැත්තෙ’‘හරි කොහොමවුණත් කමක් නෑ, ටක් ගාල එන්න ස්ටෑන්ඩ් එකට’බිරිය සැණින් නැවතුම්පොළට ළඟා විය.‘සිහියෙන් නොවේද ගමන් යන්නෙ. මෙන්න පර්ස් එක’ කියමින් බිරියට සැර වෙමින් බෑගය දුනි.‘ලින්ටන් අයියා සියල්ල ඇයට පැවසුවේය. අපි තෑග්ගක් දෙමු එයාලට’ලින්ටන් අයියගේ බිරිය බස් රථය දුටු සැණින් දිව ගියාය.‘අනේ මලිලි වෙන කෙනෙකුට හම්බ වුණා නම් දෙන්නෙ නෑ.මගෙ සතුටින් දෙන මේ තෑග්ග අරගන්න’ කියමින් පසුම්බියෙන් ගත් රු. 1000 නෝට්ටුව දිගු කළාය.‘පිස්සු ද අක්කෙ ඔයාගෙ සල්ලි ලියුම් නැතිවෙලා නෑනෙ’‘එහෙනම් එච්චරයි’‘නෑ මල්ලි මම බැංකුවෙන් ගත්ත රුපියල් විසිදාහ එහෙමම තිබුණ.මොකුත් නැතිවෙලා නෑ’.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=s1110211</link>
    <topic>පාකිස්තානය ලකුණු 267ක් ඉදිරියෙන්</topic>
    <author>අබුඩාබි (ඒ.එෆ්.පී)</author>
    <content>එක්සත් අරාබි එමීර් රාජ්‍යයේ අබුඩාබි නුවර ශ්‍රී ලංකාව සමග පාකිස්තානය අතර පැවැත්වෙන පළමු ටෙස්ට් තරගයේ තෙවැනි දිනය වූ ඊයේ (20) තරගය නිමාවනවිට ශ්‍රී ලංකාව සිය දෙවැනි ඉනිමට පන්දුවට පහර දෙමින් සිටි අතර ඔවුන් එක් කඩුල්ලක් පමණක් දැවී ලකුණු 47ක් රැස් කිරීමට සමත්විය. මේ අනුව පාකිස්තාන පිල සිය පළමු ඉනිමේ දී ශ්‍රී ලංකා පිලට වඩා ලකුණු 267ක් ඉදිරියෙන් සිටී.සිය පළමු ඉනිමට කඩුලු 6කට ලකුණු 511ක් රැස් කරගෙන සිටි පාකිස්තාන පිල ඉනිම අත්හිටුවා ශ්‍රී ලංකාවට සිය දෙවැනි ඉනිම සඳහා පන්දුවට පහරදීමට අවස්ථාව සලසා දෙන ලදී.ශ්‍රී ලංකා දෙවැනි ඉනිමේ පළමු කඩුල්ල ලෙස තරංග පරණවිතාන ලකුණු නොලබා සිටියදි කඩුල්ල මුවා කිරීමේ වරදට හසුකරගැනීමට උමාල් ගුල් සමත් විය. ළහිරු තිරිමාන්න නොදැවී ලකුණු 20ක් හා කුමාර් සංගක්කාර නොදැවී ලකුණු 27ක් රැස් කරගෙන සිටිති.පාකිස්තාන ඉනිමේදී තවුෆික් උමාර් ද්විත්ව ශතකයක් (236) ලබා ගත් අතර ඔහුගේ ඉනිමට හතරේ පහර 17ක් සහ හයේ පහරක් එක්වී තිබිණි. දුවද්දී දැවී යාමකට හසුවීමෙන් සිය ඉනිම නිමා කළ තවුෆික් ශ්‍රී ලංකා පන්දු යවන්නන් දැඩි වෙහෙසකට පත්කරමින් පාකිස්තාන ඉනිම ශක්තිමත් කිරීමට ගත් වෑයම පැසසුම් සහගතය.ඊයේ තරගයේ දිවා ආහාරයත් සවස තේ පානයත් අතර කාලයේදී පාකිස්තාන කඩුලු 2ක් බිඳ වැටිණි. චානක වෙලගෙදර හා රංගන හේරත් මේ කඩුලු 2 ලබා ගත්හ.යූනුස් ඛාන් තෙවැනි කඩුල්ල ලෙසින් දැවී ගියේ වෙලගෙදරගේ පන්දුවකට කඩුල්ල මුවා කිරීමේ වරදට හසුවෙමිණි.ඔහු ලකුණු 33ක් වාර්තා කළ අතර ඛාන් හා උමාර් තෙවැනි කඩුල්ල වෙනුවෙන් ලකුණු 82ක් එක් කළහ.ඊළඟට දැවී ගියේ නායක මිස්බා උල් හක්ය. හේරත්ගේ පන්දුවකට කඩුලු රකින ප්‍රසන්න ජයවර්ධන අතට උඩ පන්දුවක් දෙමින් ඔහු දැවී යන විට ලකුණු 46ක් රැස්කර ගෙන සිටියේය.හක් සහ උමාර් සිවුවැනි කඩුල්ල සඳහා ලකුණු 76ක සබඳතාවක් ගොඩනැගූහ.දිවා ආහාරය වනවිට නොදැවී ලකුණු 146ක් ලබමින් සිය ටෙස්ට් දිවියේ වැඩිම ලකුණු සංඛ්‍යාව වාර්තා කිරීමට ආරම්භක පිතිකරු තවුෆීක් උමර් සමත්විය. ඒ වනවිට පාකිස්තානය කඩුලු 2කට ලකුණු 336ක් රැස් කර තිබිණි.නොදැවී කඩුල්ලේ රැඳී සිටි අනික් පිතිකරු වූයේ යූනිස් ඛාන් ය. ඔහු ලකුණු 25ක් ලබා සිටියේය. දෙදෙනා අතර 3 වැනි කඩුල්ල සඳහා නොබිඳුණු සම්බන්ධතාවය ලකුණු 58ක් විය. ඊයේ දිනයේ උදෑසන දැවී ගිය එකම පිතිකරු වූයේ අසාර් අලිය. ඔහු වමත් වේගපන්දු යවන චානක වෙලගෙදරගේ පන්දුවක් කෙලින්ම කඩුල්ලේ වැදීමෙන් ලකුණු 70කට දැවී ගියේය.30 හැවිරිදි උමර් දෙවැනි කඩුල්ල සඳහා අසාර් අලි සමග එක්ව ලකුණු 160ක සම්බන්ධතාවයක් ගොඩනැගුවේය. ඒ අතරතුර ඔහු එතෙක් සිය ටෙස්ට් දිවියේ ඉනිමක වැඩිම ලකුණු සංඛ්‍යාව වූ ලකුණු 135 පසුකර යාමට සමත්විය.ශ්‍රී ලංකාවපළමු ඉනිම – 197 (සියලුදෙනා දැවී) ඇන්ජලෝ මැතිව්ස් නොදැවී 52, තරංග පරණවිතාන 37 (ජුනෙයිඩ් ඛාන් 38/5)පාකිස්තානයපළමු ඉනිමමොහම්මඩ් හෆීස් ක.මු.ක. ප. හේරත් 75තවුෆීක් උමර් දුවද්දී දැවී ගියා 236අසාර් අලි ප. වෙලගෙදර 70යුනූස් ඛාන් ක.මු.ක. ප. වෙලගෙදර 33මිස්බා උල් හක් ඇ. ප්‍රසන්න ප. හේරත් 46අසාද් ෂෆික් නොදැවි 26උමාර් ගුල් ඇ. මැතිව්ස් ප. හේරත් 0අතිරේක 25එකතුව කඩුලු 6කට (ඕවර 174.4) ලකුණු 511කඩුලු බිඳවැටීම- 1- 118, 2-278, 3-360, 4-436, 5-511, 6-511පන්දු යැවීම – චානක වෙලගෙදර- 30-5-80-2, සුරංග ලක්මාල් - 24-3- 108-0, රංගන හේරත් – 61.4-16-126-3, නුවන් ප්‍රදීප් - 27-1-107- 0, තිලකරත්න ඩිල්ෂාන් – 32-6-84-0ශ්‍රී ලංකාවදෙවැනි ඉනිමතරංග පරණවිතාන ක.මු.ක. ප. උමාර් ගුල් 0ළහිරු තිරිමාන්න නොදැවී 20කුමාර් සංගක්කාර නොදැවී 27අතිරේක 0එකතුව කඩුලු 1ක් දැවි (ඕවර 11) 47කඩුලු බිඳ වැටීම 1-0පන්දු යැවීම උමාර් ගුල් 4-0-16-1, අශිස් චීමා 5-0-18-0, සහීඩ් අජ්මාල් 1-0-4-0, ජුනයිඩ් ඛාන් 1-0-9-0.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=s1110212</link>
    <topic>රාජ්‍ය සේවා ක්‍රිකට් තරගාවලිය-ඩී කාණ්ඩය</topic>
    <author/>
    <content>රාජ්‍යසේවා ක්‍රිකට් තරගාවලියේ ‘ඩී’ කාණ්ඩයේ පොලිස් ‘ඩී’ කාණ්ඩයෙන් තරග කළ ජනාධිපති ආරක්ෂක කොට්ඨාස කණ්ඩායම සහභාගීවූ තරග 9 ජයගනිමින් අපරාජිතව එම කාණ්ඩයේ සූරතාව දිනාගැනීමට සමත් විය.දේශීය ආදායම් දෙපාර්තමේන්තු කණ්ඩායම ලකුණු 216 කින් පරදවමින් ‘ඩී’ කාණ්ඩයේ සූරයන් බවට පත්වූ ඔවුන් මිළඟ කාණ්ඩයට ඇතුළත් වීමට සුදුසුකම් ලබා ගෙන සිටී.පළමුව පන්දුවට පහර දුන් ජනාධිපති ආරක්ෂක කොට්ඨාස කණ්ඩායම පන්දු වාර 40 අවසානයේදී කඩුලු අටකට ලකුණු 261 ක් ලබා ගත් අතර ඊට නුවන් රේණුක වාර්තා කළ ලකුණු 108 කැපී පෙනුනි. ඔහුගේ ඉනිමට හයේ පහර 6ක් සහ හතරේ පහර 11ක් ඇතුළත් විය. නාමල් ලියනගේ ලකුණු 81ක් රැස් කළේය. පන්දු යැවීමේදී එන්. පීටර්ස් ලකුණු 29කට කඩුලු 4ක් බිඳ හෙළීය.පිළිතුරු ඉනිම ක්‍රීඩා කළ දේශිය ආදායම් දෙපාර්තමේන්තු පිලට ඕවර 21කදී සියලු දෙනා දැවී රැස් කරගත හැකි වූයේ ලකුණු 45ක් පමණි.කිසිදු ක්‍රීඩකයකුට ලකුණු අතරට පැමිණීමට අවස්ථාවක් ජනාධිපති ආරක්ෂක කොට්ඨාස කණ්ඩායම වෙතින් ඉඩක් නොලැබූ අතර පන්දු යැවීමේදී සම්පත් බින්දුසිරි ලකුණු 8කට කඩුලු 4ක් බිඳ හෙළීය.ජයග්‍රාහී කණ්ඩායමට නුවන් තෙන්නකෝන් (නායක), නාමල් ලියනගේ, ධම්මික රාජපක්ෂ, සම්පත් බින්දුසිරි, චන්දන කරුණාතිලක, බණ්ඩාර රාජකරුණා, වික්ටර් ලියනගේ, දිනේෂ් කුලසිංහ, මේනක බණ්ඩාර, නුවන් රේණුක, නිශාන්ත කුමාර, දුමින්ද ඉන්දික, හසන්ත සිල්වා, ගුණසිරි පියතිස්ස, මධුරංග ධනපාල, රංග කුමාර, පැතුම් කුමාර සහ සමීර ශිරන්ත එක්වී ඇතුළත් වූහ.ජනාධිපති ආරක්ෂක කොට්ඨාසය කඩුලු 8ක් දැවී (ඕවර් 40) 261 නුවන් රේණුක 108, නාමල් ලියනගේ 81 (එන්. පීටර්ස් 29/4)දේශීය ආදායම් දෙපාර්තමේන්තු කණ්ඩායම සියලු දෙනා දැවී (ඕවර 21) ලකුණු 45 (සම්පත් බින්දුසිරි 8/4).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=s1110213</link>
    <topic>ජාතික ආධුනික අයෝමය සූරයා තේරීම 30දා</topic>
    <author/>
    <content>ශ්‍රී ලංකා කායවර්ධන හා ශාරීරික යෝග්‍යතා සම්මේලනය සංවිධානය කරනු ලබන ජාතික ආධුනික අයෝමය සූරයා තේරීමේ තරගය මේ මස 30 වන දින සවස 4.00 කොළඹ නව නගර ශාලාවේදී පැවැත්වේ.ක්‍රීඩා අධ්‍යක්ෂ ජනරාල් රන්ජනි ජයකොඩි මහත්මියගේ ප්‍රධානත්වයෙන් පැවැත්වෙන මේ තරගාවලියේ මූලික තරග එදින පෙරවරු 8.00 පැවැත්වෙන අතර අයදුම්කරුවන් සිය අයදුම්පත් ලේකම්, ජාතික කායවර්ධන හා ශාරීරික යෝග්‍යතා සම්මේලනය වෙත මේ මස 25 දිනට පෙර ලැබීමට සැලැස්විය යුතු බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=s1110214</link>
    <topic>එක්දින තරගයේ ජය ඔස්ට්‍රේලියාවට</topic>
    <author>සෙන්චූරියන් (ඒ. එෆ්. පී.)</author>
    <content>වර්ෂාව බාධා ගෙන දුන් ඔස්ට්‍රේලියාව හා දකුණු අපි‍්‍රකාව අතර පැවැති පළමු එක්දින තරගය ඩක්වර්ත් ලුවිස් ක්‍රමවේදය අනුව ලකුණු 93 කින් ජය ගැනීමට ඔස්ට්‍රේලියාව සමත් විය.වර්ෂාව හේතුවෙන් ඕවර 29 කට සීමා වූ මේ තරගයේ පළමුව පන්දුවට පහර දුන් ඔස්ට්‍රේලියාව කඩුලු 4 කට ලකුණු 183 ක් ලබා ගැනීමට සමත් විය. ආරම්භක පිතිකරුවකු ලෙස පිටියට පිවිසි හිටපු නායක රිකී පොන්ටින් ලකුණු 63 ක් ලබා ගත් අතර නායක මයිකල් ක්ලාක් ලකුණු 44ක් රැස් කළේය.පිළිතුරු ඉනිම ක්‍රීඩා කළ දකුණු අපි‍්‍රකාව ඕවර 22 කදී ලකුණු 129 කට දැවී ගියේය. පන්දු යැවීමේදී පැට් කමින්ස් සහ මිචෙල් ජොන්සන් කඩුලු 3 බැගින් දවා ගත්හ.පැට් කමින්ස් ක්‍රීඩා කළේ ඔහුගේ මංගල එක්දින තරගයටය. ඒ අනුව 18 හැවිරිදි කමින්ස් ඔස්ට්‍රේලියාව වෙනුවෙන් එක්දින තරගයකට සහභාගී වූ ළාබාලතම ක්‍රීඩකයට ලෙසද වාර්තා පොතට එක්විය.ඔස්ට්‍රේලියාව 183/4 (ඕවර 29) රිකී පොන්ටින් 63, මයිකල් ක්ලාක් 44, මයිකල් හසී නොදැවී 30 (ඩේල් ස්ටේන් 48/2)දකුණු අපි‍්‍රිකාව 129 (ඕවර 22) එෆ්. ඩු. ප්ලෙසිස් 27 (මිචෙල් ජොන්සන් 20/3, පැට් කමින්ස් 28/3).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=s1110215</link>
    <topic>දකුණු ආසියානු වෙරළ ක්‍රීඩා උළෙලේ පදක්කම් දිනූ නාවික හමුදා ක්‍රීඩකයෝ උපහාර ලබති</topic>
    <author/>
    <content>පසුගියදා හම්බන්තොට දී නිමාවට පත් වූ ප්‍රථම දකුණු ආසියානු වෙරළ ක්‍රීඩා උළෙලේ දී පදක්කම්ලාභී ශ්‍රී ලංකා නාවික හමුදාවේ ක්‍රීඩක ක්‍රීඩිකාවන් නාවික හමුදා මූලස්ථානයේදී නාවික හමුදාපති වයිස් අද්මිරාල් සෝමතිලක දිසානායක මහතා ගේ ප්‍රධානත්වයෙන් ඇගයීමට ලක් කෙරිණි.එහිදී රන් පදක්කම්ලාභීන්ට රුපියල් 25000 ක් ද, රිදී පදක්කම්ලාභීන්ට රුපියල් 20000 ක් ද, ලෝකඩ පදක්කම්ලාභීන්ට රුපියල් 15000 ක් ද, බැගින් පිරිනැමීම සිදුවිණි.වෙරළ ක්‍රීඩා උළෙලේදී බාස්කට්බෝල්, නෙට්බෝල්, වොලිබෝල්, හෑන්ඩ්බෝල් සහ කබඩි යන තරග ඉසව් නියෝජනය කරමින් පදක්කම් ලැබූ ක්‍රීඩක ක්‍රීඩිකාවන් මෙසේය.රන් - ඒ. එස්. බණ්ඩාර (නෙට්බෝල්), වසන්ත රත්නපාල, එම්. ජේ. එම්. පෙරේරා (වොලිබෝල්)රිදී - ඩී. ඩී. දිල්හාරා, කේ. වී. පේ‍්‍රමාවති, සී. පී. පෙරේරා, එස්. පී. රත්නායක, ඊ. එන්. කේ. එදිරිසිංහ (කඩබි) පී. ජී. එස්. ගුණසිංහ (වොලිබෝල්)ලෝකඩ - ආර්. සහීවන්, කේ. සිනෝදරන් (කඩබි) එස්. පී. පී. ජී. විමලසේකර, ඩබ්ලිව්. ඒ. පී. ද සිල්වා (හෑන් බෝල්) බී. පී. එම්. ප්‍රනාන්දු, පී. අයි. එස්. සඳමාලි, එස්. කේ. ගුණවිජය (බාස්කට්බෝල්).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=f1110211</link>
    <topic>කොළඹ දිනුම-පැරැදුම</topic>
    <author/>
    <content>කොළඹ මහ නගර සභා මැතිවරණයේ ප්‍රතිඵලය ස්වකීය හැරවුම් ලක්ෂයක් බවට පත් කර ගන්නට එක්සත් ජාතික පක්ෂය උනන්දු වෙමින් සිටී. නමුත් සියුම් ව අධ්‍යයනය කිරීමෙන් පසු පෙනී යන්නේ, කොළඹ නාගරික ප්‍රදේශය තියුණු ලෙස එක්සත් ජාතික පක්ෂයට අහිමිවීම මෙයින් අනාවරණය කරන බවය. කොළඹ නගරයේ බොරැල්ල හා එයින් එපිට රත්මලාන හැරෙන්නට 2010 දී එ.ජා.ප. යට ඡන්දය පාවිච්චි කළ ජනතාව රඳවා, තමන් කෙරෙහි තබා ගන්නට එක්සත් ජාතික පක්ෂය සමත් වී නැත.2010 දී එ.ජා.ප යට ඡන්දය පාවිච්චි කළ පිරිසගෙන් හතරෙන් එකක් පමණ නොඑසේ නම් ඡන්ද 29722ක් කොළඹ නගර සභා සීමාවෙන් අහිමි වී ඇති අතර නගරයට එපිට පක්ෂයට නොලැබුණ ඡන්ද ප්‍රමාණය 6,744ක් බව පෙනේ. මෙය පක්ෂය යළි බලය ලබා ගැනීම සඳහා ආපසු හැරෙන ලක්ෂයක් වන්නේ කෙසේද? අලුත් පදනමක් විය හැකිද ?2010 මහ මැතිවරණය හා 2011 මහ නගර සභා මැතිවරණයේ ප්‍රතිඵල සංසන්දනාත්මකව සැලකීම වටී. 2006 වසරේ පැවැති කොළඹ මහ නගර සභා මැතිවරණයට පසු ගත වූ පස් අවුරුද්ද තුළ දේශපාලන පරිසරය බෙහෙවින් වෙනස් වී ඇති හෙයින් ආසන්නතම මැතිවරණ සංසන්දනය කිරීම සාධාරණය. මෙහිදී එ.ජා.ප. ය කොළඹ නගරයේ මැතිවරණ කොට්ඨාස පහකින් හතරක බලය පිරිහීම හා එයින් එපිට මැතිවරණය පැවැති කොළඹ දිස්ත්‍රික්කයේ රත්මලාන ආසනයේ පමණක් ඉතා සුළු ප්‍රතිශතයකින් ඡන්ද පදනම වැඩි කරගැනීම පැහැදිලිව දැකිය හැකිය.ඉහළම ප්‍රතිශතයකින් එ.ජා.ප ඡන්ද පදනම පිරිහී ඇත්තේ බටහිර කොළඹ මැතිවරණ කොට්ඨාසයේය. ඉනික්බිතිව උතුරු කොළඹය. මැද කොළඹ හා නැඟෙනහිර කොළඹ එ.ජා.ප ඡන්ද ප්‍රමාණය අඩුවීම ද සැලකිය යුතු දෙයක් වන අතර එය පක්ෂයට දැනෙන එකකි. කොළඹ නගරයේ එ.ජා.ප යට අහිමි වූ ඡන්ද 29,272ක ප්‍රමාණය සම්පූර්ණයෙන් ම අපේක්ෂක මනෝ ගනේෂන් මහතාට හෝ මුස්ලිම් කොන්ග්‍රසයට එකතු වී නැති බව පැහැදිළිය. මෙම කණ්ඩායම් 2010 මහ මැතිවරණයේ දී එ.ජා.ප. ය හා එක්ව තරග කළේය.මැද කොළඹ මැතිවරණ කොට්ඨාසය ඉතිහාසයේ පටන්ම එ.ජා.ප. යට කොළඹ දිස්ත්‍රික්කයේ ඡන්ද බැංකුවකි. 6,710 ක් නොඑසේනම් එහි එ.ජා.ප. යට අහිමි වූ ඡන්දවලින් සියයට 60ක් එක්සත් ජනතා නිදහස් සන්ධානයට එකතු වී තිබේ. එයින් සන්ධානයේ ඡන්ද ප්‍රමාණය 2010 ට වඩා සියයට 31 කින් වැඩි වී ඇත.මොහොමඩ් මහරුෆ් - අසාද් සාලි එකතුවීම හා මිලින්ද මොරගොඩ මහතා මුස්ලිම් ජනතාව සමඟ ඇති අඛණ්ඩ සබඳතාවය එයට බලපෑ එක් සාධකයකි.එක්සත් ජාතික පාක්ෂිකයන්ට හා විශේෂයෙන් පක්ෂ නායකත්වයට මහත් කනස්සල්ලට හේතුවිය යුත්තේ තම බටහිර කොළඹ මැතිවරණ කොට්ඨාසයට සිදු වු දෙය පිළිබඳයි.බටහිර කොළඹින් එක්සත් ජාතික පක්ෂයට අහිමි වූ ඡන්ද ප්‍රමාණයෙන් පහෙන් එකක් එක්සත් ජනතා නිදහස් සන්ධානයට එකතු වී ඇති අතර සෙසු ප්‍රමාණය මනෝ ගනේෂන් මහතාට එකතු වී ඇති බව නිරීක්ෂණය කළ හැකිය. එයට හේතුව ගෝඨාභය - මිලින්ද සාධකයයි. ස්ථිරසාර ප්‍රගතියකට හේතු වී ඇත්තේ ඉතිහාසයේ දී කියන දේ පසුව ක්‍රියාත්මක වන ආකාරය ගැන ජනතාව පැහැදිලිව නිගමනය කිරීමෙන්ය.බොරැල්ල හා නැගෙනහිර කොළඹ එක්සත් ජනතා නිදහස් සන්ධානයට ස්වකීය පදනමක් තිබේ. නොඑසේනම් එහි යම් පහත වැටීමක් දැකගත හැකිවන්නේ මධ්‍යම පාංතික ඡන්ද අඩුවීමයි. කෙසේ වෙතත් ඡන්ද අඩුවීමක් දැකගත හැකි වන්නේ උතුරු කොළඹ පමණකි.මැතිවරණ ප්‍රතිඵල ඡන්ද දායකයා අනුව තීරණය වෙයි. එය තීන්දු වන්නේ ප්‍රකාශිත ඡන්ද ප්‍රමාණය හා ප්‍රතිපාක්ෂිකයන්ගේ දක්ෂතා අනුවය. ප්‍රතිශත අනුව එය කුමක්දැයි පෙන්වයි.එක්සත් ජාතික පක්ෂය කොළඹ මහ නගර සභාව ජය ගෙන ඇත්තේ බහුතර බලය ඇතිව නොවේ. 2010 දී පක්ෂයට නගරයේ බහුතරය තිබිණ.දැන් නගරයේ පමණක් නොව දිස්ත්‍රික්කයේ නගරයෙන් එපිට උප කලාපවල ද බහුතර බලය ඇති බව පෙනෙන්නේ නැත. නගරයේ තම දුර්වල ප්‍රදේශවල අඩු පාඩු අවම කරගන්නට උපයෝගි කරගත් උතුරු කොළඹ මැතිවරණ කොට්ඨාසයේ එක්සත් ජාතික පක්ෂයේ ඡන්ද සෝදාපාලුව ඉතා බරපතළය.කෝට්ටේ ආසනයේ හටගත් අභ්‍යන්තර ගැටුම් පක්ෂයට තියුණු හානියක් කර ඇත. මෙවර පැවැති පලාත් පාලන මැතිවරණයේ දී පක්ෂයට ආයතනික බලය අහිමිවීම හා පක්ෂයේ ඡන්ද පදනම දියවීයාම ඉදිරියේ පක්ෂයට යාන්තම් බලාපොරොත්තුවක් ඇත්තේ රනිල් වික්‍රමසිංහ මහතා යටතේ කොළඹ නගර සභාව ජය ගැනීම පමණකි. බටහිර කොළඹට වඩා බොරැල්ලේ, පක්ෂය හොඳින් ඇති බව පෙනෙන්නට තිබීම, පක්ෂය සතු සුළු ජාතික පදනම ඈත්වන බව හා ඉංගී‍්‍රසි කතාකරන පිරිස ද රනිල් වික්‍රමසිංහ නායකත්වය කෙරෙහි හෙම්බත් වී සිටීම අඟවන්නකි.එක්සත් ජනතා නිදහස් සන්ධානය මැද කොළඹ හා බටහිර කොළඹ මැතිවරණ කොට්ඨාසයන්හි කැපීපෙනෙන වර්ධනයක් ලබාගෙන ඇත. සන්ධානයට යම් අවාසිදායක තත්ත්වයක් ඇතිවූයේ උතුරු කොළඹ පමණකි.කෝට්ටේ හා කොළොන්නාව දැන් එක්සත් ජනතා නිදහස් සන්ධානයට මහා ඡන්ද පදනමක් බවට පෙරැළී තිබේ. කොළඹ දිස්ත්‍රික්කය එක්සත් ජාතික පක්ෂයට දිනන්නට නොහැකි දිස්ත්‍රික්කයක් බවට හැරී ඇත. තවත් පැත්තකින් සැලකුවහොත්, මුලින් දක්වා ඇති අන්දමට 2011 පළාත් පාලන මතිවරණයේදී සියයට අටක වර්ධනයක් පෙන්වීම එක්සත් ජනතා නිදහස් සන්ධානය කොළඹ නගරයේ දී ද පරතරය ඉතාමත් අඩු කරගන්නට හැකියාව ලැබී ඇති බව පෙන්නුම් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=f1110212</link>
    <topic>ඉස්ලාමය සහ කාන්තා අයිතිවාසිකම්</topic>
    <author>මිල්හාන් ෂාෆි බලපිටිය</author>
    <content>ඉස්ලාමය පිරිමි පාර්ශ්වයට පමණක් අයිතිවාසිකම් ලබාදී කාන්තා පාර්ශ්වය සිරකොට තැබූ ආගමකැයි ලොව පුරා ප්‍රචලිතවී තිබුණද සත්‍යය එය නොවේ. මුහම්මද් නබිනායකතුමා ඉපදීමට පෙර යුගය වන ජාහිලියියා යුගයේ කාන්තාවන් පණපිටින් වළලා දැමීම, හිතුමතේ විවාහ කරගැනීම, දික්කසාද කිරීම සහ පිළිකුලෙන් යුතුව සැලකීම යනාදිය දක්නට ලැබිණි. අසුපිට නැග දුණු ඊතල විදීමට සමත් කාන්තාවන්ට පමණක් දේපොළ හිමිකම් තිබිණි.මුහම්මද් නබිනායකතුමාගේ ඉපදීමෙන් පසු ඉස්ලාමයේ පිබිදීමේ ඇරඹුමත් සමග මේ සියල්ල නිමාවට පත්වූ අතර ඉස්ලාමයේ නීති මූලාශ්‍ර වන අල්කුරාණය සහ හදීස් මගින් කාන්තාවන්ට සමාජයේ නිසිතැන ලැබීමට කටයුතු යෙදිණි.මුහම්මද් නබිනායකතුමාට පෙර යුගය ගැන අල්කුරාණය මෙසේ පවසයි. ‘ඔවුන්ගෙන් කෙනකුට ගැහැණු දරුවකු ඉපදුණු ආරංචිය ලැබුනොත් ඔවුන්ගේ මුහුණු අඳුරට හැරේ. ඔවුන් කෝපයට පත්වෙති.’නමුත් ඇත්ත වශයෙන්ම පසුකාලීනව නබිවරු බිහිකළෙත්, මුහම්මද් නබිනායකතුමාගේ නබිත්වය පළමුව පිළිගත්තෙත්, ඉස්ලාමීය සටන්වලදී යුද සේනාංකවලට ආහාරපානාදියෙන් සංග්‍රහ කළෙත් කාන්තාවක්මය. ස්වකීය ගෞරවය ආරක්ෂා කරගැනීමේ අයිතිවාසිකම් ලැබිය යුතු අවස්ථාවේ එය ඉස්ලාමය මගින් ලබාදුන්නේය.එපමණක් නොව කාන්තාවන්ට නිසි අධ්‍යාපනය ලැබිය යුතු බවටද ඉස්ලාමය අවධාරණය කළේය. කාන්තාවකට වෛද්‍යවරියක හෝ ගුරුවරියක වීමට පුළුවන. රෝගීවූ කාන්තාවන් පරික්ෂා කිරීමට කාන්තා වෛද්‍යවරියක අවශ්‍යවේ. එබැවින් කාන්තාවන් අධ්‍යාපනය ලබාගත යුතුය. මේ නිසා කාන්තා පිරිමි දෙපාර්ශවයටම අධ්‍යාපනය සොයා යන ලෙස ඉස්ලාමය කියා ඇත.‘චීන දේශයට වූවද කම් නැත. අධ්‍යාපනය සොයා යන්නැයි’ මුහම්මද් නබිනායකතුමා වරක් ප්‍රකාශ කළේ එබැවිණි. දේපල හිමිකම් පවත්වාගෙන යාමට කාන්තාවන්ට අයිතියක් ඇත. දේපල විකිණීමට, උකස් කිරීමට, පරිත්‍යාග කිරීමට, මිළදී ගැනීමට හෝ කොටස් කිරීමට කාන්තාවන්ට හැකිය.කාන්තාවන්ගේ අයිතිවාසිකම් පිළිබඳව ඉස්ලාමය මෙසේ පවසයි. ‘දෙමව්පියන් හෝ ළඟම ඥාතීන් හැරගිය දේපල කුඩා වූවත් විශාල වූවත් එය පිරිමින්ට පමණක් නොව කාන්තාවන්ට ද අයිතිය.’එපමණක් නොව මුදල් ඉපැයීමේ පූර්ණ අයිතිය ද ඉස්ලාමය මගින් කාන්තාවන්ට හිමිකර දී ඇත.‘පිරිමින් උපයන දේ පිරිමින්ට අයිතිය. කාන්තාවන් උපයන දේ කාන්තාවන්ට අයිතිය.’නමුත් අද බටහිර ලෝකය කාන්තා අයිතිවාසිකම්වල හරය වෙනස්කොට ඇත. ඔවුන්ට අනුව කාන්තා අයිතිවාසිකම් යනු ඇයට මගතොට තනිව ඇවිදීමටත්, අවශ්‍ය ඕනෑම පිරිමියකු ඇසුරු කිරීමට ඉඩ ලබාදීමත්ය. එමෙන්ම අඩනිරුවත් විලාසිතා අනුගමනය කිරීමටත් ඇයට නිදහස තිබිය යුතු බව බටහිර ලෝකයේ අදහසය. නමුත් ඉන් සිදුවන්නේ පිරිමින් කායිකව මෙන්ම මානසිකව ද සංතර්පණය කිරීමේ භාණ්ඩයක් බවට කාන්තාව පත්වීම බව ඔවුන් අවබෝධ කරනොගැනීම කණගාටුදායක කරුණකි.නමුත් කාන්තාව ආරක්ෂා කර තබාගන්නා ලෙස අල්කුරාණය පවසයි.කාන්තාව සම්බන්ධව මුහම්මද් නබිනායකතුමාට අල්ලාහ්තආලාගෙන් ලැබුණු උපදෙස ( වහී ) මෙසේය. ‘ඔබගේ බිරියටද, දියණියන්ටද, විශ්වාසවන්ත කාන්තාවන්ටද පර්දාව පළඳින ලෙස උපදෙස් දෙමි. කරදරවලින් ආරක්ෂාවීමට මෙය කදිම පිටුවහලක්ය.’.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>21</day>
    </date>
    <link>http://www.dinamina.lk/2011/10/21/_art.asp?fn=f1110213</link>
    <topic>මං කුවේණිට ආදරෙයි!</topic>
    <author>චන්දන ජයවීර</author>
    <content>වේදිකාව දේශපාලන භාවිතයක් සඳහා යොමු කළ නාට්‍යකරුවන් අතරින් 80 දශකයේ අග වඩාත්ම ඉස්මතු වූ නාට්‍යකරුවා සුගත් සමරකෝන්ය. ඔහු නිර්මාණය කළ අමල් බිසෝ, උතුරේ රාහුල හිමි, කමන්ඩෝ දියසේන හා දේශපාලුවා වඩාත් ගැඹුරින් සටහන්ව ඇත්තේ ඒ යුගයේ සිදුවූ සමාජ දේශපාලන වෙනස්වීම්වලට ප්‍රතිචාර දැක්වූ නාට්‍යය ලෙසය. සුගත් සමරකෝන් දීර්ඝ කාලයකට පසු නැවත වරක් සිනමා නිර්මාණයක් අධ්‍යක්ෂණය කරමින් කලා ක්ෂේත්‍රයට පිවිස සිටී.නාට්‍ය කලාවෙ කරපු දේශපාලනයම තමයි මම සිනමාවෙත් කරන්නේ. ඓතිහාසික චිත්‍රපට කිරීම තුළත් දේශපාලනයක් තිබෙනවා. සමකාලීන මාතෘකාවලට පමණක් දේශපාලනය සීමා කරන්න බැහැ. සදාතනික දේශපාලනය තිබෙන්නේ ඉතිහාසය තුළයි.ඓතිහාසික කතා තේමා කියලා විශේෂයක් නැහැ. නිර්මාණකරුවන්ට විවිධ අරමුණු තිබෙනවා. අපිට දීර්ඝ ඉතිහාසයක් තිබෙනවා. පසුගිය කාලයේදී ඒක අමතක කර බටහිරට වන්දනා කරන පසුබිමක් හැදුණා. ඒක නිවැරැදි විය යුතුයි. භෞතික සංවර්ධනය වැදගත්. නමුත් අපි එයට වහල්වෙලා ඉතිහාසය අමතක කරන්න නරකයි.අපිට සදා ජීවමාන වන ඉතිහාසයක් තිබෙනවා. නමුත් එය තුළ සිදුවුණු අත්වැරදීම්ද නැතිවා නොවෙයි. ඒවා නිවැරැදි විය යුතුයි.අපේ ජාතියේ ආරම්භකයන්ට පසුකාලීන ඉතිහාස රචනා තුළ අසාධාරණයක් වෙලා තිබෙනවා. මේක මහා රාවණා වංශ කතාව දක්වා දිවයන එකක්. අදටත් භාරතය රාවණා දකින්නේ දුෂ්ට පාලකයෙක් ලෙසයි. එහි වාර්ෂිකව පැවැත්වෙන විජයරාජ් උත්සවයේදී ඔහුගේ ආකෘතියක් පරිභව කර පාකර හරිනවා. රාමායනය තුළ වූවත් රාවණාට සාධාරණයක් ඉටුවෙලා නැහැ. මේ ගැටලු වටහාගෙන ඒවා නිවැරැදි කිරීම ඉතිහාසඥයන්ට පමණක් භාර දෙන්න බැහැ. ඒ සඳහා කලාකරුවන්ටත් කාර්යයක් තිබෙනවා.සිනමා කර්මාන්තය පිළිබඳ හෝ ඒ සඳහා නිර්මාණය වන තිර රචනා තෝරා ගැනීම සඳහා විධිමත් වැඩපිළිවෙළක් නැහැ. අපේ රටේ චිත්‍රපට හැදෙන්නේ හුදෙකලා උත්සාහයන් විදිහට. ඒ නිසා මේක ඇතුළෙන් ජාතික අවශ්‍යතාවයක් මතුවෙන්න විදිහක් නැහැ. එහෙම කෙරුණත් ඒවත් හුදෙකලා මතුවීම් පමණයි. ඒ කොහොම වුණත් වෙන විදිහක රැලි එනවට වැඩිය ඓතිහාසික චිත්‍රපට රැල්ලක් හැදෙන එක හොඳයි.නමුත් ඓතිහාසික චිත්‍රපට නිර්මාණයේදී විශාලම අවදානම ගන්නේ නිෂ්පාදකයායි. වෙනත් චිත්‍රපටයකට වැඩිය වියදමක් ඒ සඳහා වැය වෙනවා. අපි ජාතික අවශ්‍යතාවයක් ඉටුකළාට අපිට වෙනම පහසුකමක් කර්මාන්තය පැත්තෙන් හෝ රජය පැත්තෙන් ලැබෙන්නේ නැහැ.ඉන්දියාව හා චීනය වගේ රටවල මේ වර්ගයේ චිත්‍රපට සඳහා විශේෂ දිරිදීම් රජය පැත්තෙන් කෙරෙනවා. ජනාධිපතිතුමා රාජ්‍ය නායකයා එවැනි නිර්මාණ සඳහා පහසුකම් සලසා තිබෙනවා. නමුත් එය චිත්‍රපට සංස්ථාවේ ස්ථාවර වැඩපිළිවෙළක් බවට පත්විය යුතුයි.මම චිත්‍රපටයකට නළුවන් තෝරා ගැනීමේදී ඔවුන් මෙයට කලින් ප්‍රධාන භූමිකා රඟපා තිබෙනවාද කියලා බලන්නේ නෑ. ඔවුන් සුළු චරිතයක් රඟපා තිබුණත් ඒ තුළ සෑහීමකට පත්විය හැකි යමක් කර තිබෙනවා නම් එවැනි පිරිසක් යොදාගෙන නිර්මාණාත්මක යමක් කළ හැකිය යන මතයේ මම ඉන්නවා.“කුවේණි” චරිතය සඳහා දුලානි අනුරාධා තෝරාගත්තෙත් ඒ අනුවයි. මේ චරිතය සඳහා වඩාත් සුදුසු ඇය බව දුලානි උපරිම අයුරින් නිරූපණය කළා. රොජර් සෙනෙවිරත්නගේ “විජය” භූමිකාව කාලයකට අමතක නොවන ආකාරයේ රංගනයක්. ප්‍රධාන නළු නිළියන් පමණක් නෙවෙයි දීර්ඝ වශයෙන් ධාවනය නොවන චරිත පවා මේ චිත්‍රපටයේ ප්‍රබල ආකාරයෙන් නිරූපණය කර තිබෙනවා. ක්ලිටස් මෙන්ඩිස්, සඳුන් විජේසිරි, තිලක් කුමාර රත්නායක, විල්සන් කරු, ආචාර්ය මර්වින් සිල්වා වැනි අය විශිෂ්ට අයුරින් ආරාධිත චරිත රඟපා තිබෙනවා.අපේ පවුල් සංස්ථාව තුළ බොහෝවිට අසරණ වන්නේ ස්ත්‍රියයි. පේ‍්‍රමය සෑම ගැහැනියකටම පොදුයි. මවක්, බිරිඳක් හා දියණියක් ලෙස පේ‍්‍රමයේ වියෝගය දැඩිව දරා සිටින්නේ ස්ත්‍රියයි. මේ සියල්ලේ පොදු සංකේතය කුවේණියයි. ඒ නිසා මම කුවේණියගෙන් දකින්නේ ස්ත්‍රීත්වයයි.පෙරදිග ස්ත්‍රියට සදාකාලයටම උරුම වූ විඳවීමක් තිබෙනවා. මම හිතන්නේ එය එන්නේ කුවේණියගෙන් කියලයි. පුරුෂාධිපත්‍යයෙන් බැටකන සදාකාලික ප්‍රතිමුර්තිය කුවේණියයි.කොහෙන් ආවත් මේ තත්ත්වයට අපේ කාන්තාවන්ට මුහුණ දෙන්න සිදුවෙනවා නම් ඒක අපි ප්‍රතික්ෂේප කරන්නේ කොහොහමද?අපි කාන්තාවන්ට සමතැන් ලැබෙනවයි කතාවට කිව්වට කොයිතරම් බැඳීම්වලින් ඒක වැහිලා තිබෙනවාද? මම කියන්නේ නෛතික සීමා ගැන නෙවෙයි. නීතිය ඇතුළෙ හැමෝටම සම තැන තිබෙනවා. නමුත් සංස්කෘතිය ඇතුළේ ඇය තවමත් සිරකාරියක්. පිරිමියෙක්ට ගෑනු දහදෙනෙක් ගන්න පුළුවන් වුණාට ගෑනියෙක් එහෙම කළොත් මොනව නොකියයිද?ගැහැනියක් කවුරු හෝ පිරිමියෙක් සමඟ විවාහයකට ඇතුල් වූ පසු ඔහු කුමන දුෂ් චරිතයේ යෙදුණත් ඒ මත්තෙම තැවෙන්න ඕන. ඇයට ගැලවීමක් නැහැ. මේක වෙනස් කරන්න නම් අපි කල්පනා කරන විදිහ වෙනස්විය යුතුයි. ඒක කලාවට කරන්න පුළුවන්.එහෙම කියන අය ඔය කියන කාලේ මොනවද කළේ. අපි විශාල තර්ජනයක් මැද්දෙයි නාට්‍ය කළේ. අපේ සමහර මිනිස්සු කතා කරන්නේ සාර්ථක වූ උත්සාහයන් ගැන නෙවෙයි වැරදුණු දේවල් ගැනයි. අපිට ඉදිරියට යන්න අමාරු ඒකයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n1110221</link>
    <topic>ආර්ථික වර්ධනය සියයට 8ක්: උද්ධමනය සියයට 6කින් පහළට</topic>
    <author>ධනුෂ්ක ගොඩකුඹුර</author>
    <content>විවිධ බාධක මධ්‍යයේ වුවත් රටේ ආර්ථික වර්ධනය පසුගිය 2010 සහ 2011 වර්ෂවල සියයට 8 ක ස්ථාවර මට්ටමක පවත්වාගෙන යාමට හැකි වීමත් උද්ධමනය සියයට 11 ක පමණ සිට සියයට 5.7ක් වැනි අගයකට අඩුකර ගැනීමට හැකිවීමත් වත්මන් රජය ලැබූ ජයග්‍රහණයක් බවත් ජනාධිපති මහින්ද රාජපක්ෂ මහතා අවධාරණය කරයි.දැනට රට තුළ කර ගෙන යනු ලබන සංවර්ධන වැඩ කටයුතුවලට වඩා පුළුල් සංවර්ධන වඩසටහන් ලබන වසර සඳහා වූ අයවැයෙන් සිදු කිරීමට අපේක්ෂා කරන බව ද ජනාධිපතිවරයා පවසයි.ජනාධිපතිතුමා මේ බව පවසා සිටියේ 2012 අයවැය සැකසීමේ දී පුද්ගල අදහස් හා යෝජනා සලකා බැලීමේ අවසාන සාකච්ඡාවට අරලියගහ මන්දිරයේ දී එක්වෙමිනි. මේ අවස්ථාවට ආණ්ඩු පක්ෂ මන්ත්‍රීවරු පමණක් එක්ව සිටියහ.සංවර්ධනයේ විවිධ ක්ෂේත්‍ර කෙරෙහි මෙම හමුවේ දී මන්ත්‍රීවරුන්ගේ අවධානය යොමු විය. මාර්ග ඉදිකිරීම හා අලුතින් කාපට් දමා ප්‍රතිසංස්කරණය වෙනුවෙන් රජය විශාල මුදලක් ලබා දීම සම්බන්ධයෙන් මන්ත්‍රීවරුන් ජනාධිපතිතුමා වෙත ස්තූතිය පළ කළ අතර, ඉදිරි වර්ෂයේ අයවැයෙන් මාර්ග පද්ධතිය වෙනුවෙන් අමතර මුදලක් වෙන් කරන්නේ නම් දැනට සිදු කරගෙන යනු ලබන නඩත්තු කටයුතු නොකඩවා කර ගෙන යාමට හැකියාව ලැබෙන බව මන්ත්‍රීවරු ප්‍රකාශ කර සිටියහ.ැනට අතහැරදමා ඇති ඉස්සන් වගා කළ බිම් වෙනත් පැළෑටි සහ මසුන් වගාව සඳහා ලබා දීමට විශේෂ වැඩපිළිවෙළක් සකස් කිරීමට අදාළව යෝජනාවක් ඉදිරිපත් වූ අතර, ඒ සඳහා අවශ්‍ය කටයුතු සොයා බලන ලෙස ප්‍රදේශයේ අදාළ මන්ත්‍රීවරුන් වෙත ජනාධිපතිතුමා උපදෙස් දුන්නේ ය.එමෙන්ම දිවයින පුරා පාසල් පද්ධතියේ දරුවන්ගේ සනීපාරක්ෂාව සම්බන්ධයෙන් ඇති පහසුකම්වල තත්ත්වය වැඩි දියුණු කිරීමට ද පාසල්වල ක්‍රීඩා විෂය සම්බන්ධයෙන් පවතින පුහුණු ගුරු හිඟය අඩු කර ගැනීම කෙරෙහි ද විශේෂ අවධානය යොමු විය.වන බිම් ආසන්නයේ ඇති ගම්මානවලට වන අලින්ගෙන් ඇතිවන හානි අවම කරගැනීම සඳහා විදුලි වැටවල් තැනීමට අමතරව ගම්මානවලට වන අලින්ට ඇතුළු විය නොහැකි වන පරිදි අගල් සකස් කිරීම කෙරෙහි ද යෝජනා විය.මම අවස්ථාවට ආර්ථික සංවර්ධන අමාත්‍ය බැසිල් රාජපක්ෂ, මුදල් අමාත්‍යාංශ ලේකම් ආචාර්ය පී.බී. ජයසුන්දර යන මහත්වරුන් ද මුදල් අමාත්‍යංශ නිලධාරීන් පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n1110224</link>
    <topic>ශ්‍රී ලංකාවට ජාත්‍යන්තර අවලාදඑල්ලවීම කනගාටුවට කරුණක්</topic>
    <author/>
    <content>ලොව දරුණුතම ත්‍රස්තවාදය පරාජය කළ ශ්‍රී ලංකාවටත්, රාජ්‍ය නායකයාටත් ජාත්‍යන්තර ප්‍රජාවේ ප්‍රසාදය වෙනුවට අවලාද එල්ලවීම කනගාටුවට කරුණක් බව එක්සත් ජනපද කොංග්‍රස් සාමාජිකයෝ පවසති. මෙක්සිකෝ සහ එක්සත් ජනපද ශ්‍රී ලංකා තානාපති ජාලිය වික්‍රමසිංහ මහතා සමඟ ශ්‍රී ලංකාවේ තෙදින නිල සංචාරයක් සඳහා මෙරටට පැමිණ සිටින කොංග්‍රස් සාමාජික ඇල්බර්ට් බෙන්ජමින් මහතාගේ නායකත්වයෙන් යුත් එක්සත් ජනපද කොංග්‍රස් සාමාජිකයෝ ජනාධිපති මහින්ද රාජපක්ෂ මහතා පෙරේදා (20) අරලියගහ මන්දිරයේ දී හමු වූ අවස්ථාවේ දී මේ බව පැවසූහ.මෙහිදී වැඩිදුරටත් අදහස් දැක්වූ ඇල්බර්ට් බෙන්ජමින් මහතා සඳහන් කළේ, තමා මීට දෙවසරකට පෙර ශ්‍රී ලංකාවේ සංචාරයක නිරත වූ බවත්, එම කාලය සහ වර්තමානය සසඳා බැලීමේ දී ශ්‍රී ලංකාව විශාල දියුණුවක් ලබා ඇති බවත් ය.තමා ඇතුළු පිරිස කොළඹ, නුවර සහ උතුරු ප්‍රදේශයේ සංචාරය කළ බවත්, එම ප්‍රදේශවල සංවර්ධනය මෙන්ම විවිධ ජාතීන්ට අයත් ජනතාව සමගියෙන් ජීවත් වන ආකාරය දුටු බවත්, කොංග්‍රස් සාමාජිකයෝ මෙහිදී පැවසූහ. එසේම ශ්‍රී ලංකාවේ ආරක්ෂක තත්ත්වය පිළිබඳ ව තමන් පැහැදී සිටින බව ද ඔවුහු වැඩිදුරටත් පැවසූහ.ශ්‍රී ලංකාවේ සත්‍ය ප්‍රතිරූපය ලෝකයාට පැහැදිලි කර දෙන ලෙස ජනාධිපතිතුමා මෙහිදී කොංග්‍රස් සාමාජිකයන්ගෙන් ඉල්ලා සිටියේ ය. තවද, උතුරු හා නැෙඟනහිර පළාත් ඇතුළුව මෙරට ක්‍රියාත්මක කරන සංවර්ධන වැඩපිළිවෙළ පිළිබඳ ව ද මෙහිදී ජනාධිපතිතුමා කොංග්‍රස් සාමාජිකයන් දැනුවත් කළේය.එක්සත් ජනපද - ශ්‍රී ලංකා පාර්ලිමේන්තු නියෝජිතයන් හුවමාරු වැඩසටහන යටතේ ශ්‍රී ලංකාවේ සංචාරයක නිරත ඇල්බර්ට් බෙන්ජමින් මහතාගේ නායකත්වයෙන් යුතු මේ කණ්ඩායමට කොංග්‍රස් සාමාජිකයන් වන ජැක් කිංග්ස්ටන්, ජෝශප් ෂූලර් මහත්වරු ද ඇතුළත් වෙති.ජනාධිපතිතුමා සමඟ පැවැති මේ හමුවට විදේශ කටයුතු ඇමැති මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග, මෙක්සිකෝ සහ එක්සත් ජනපද ශ්‍රී ලංකා තානාපති ජාලිය වික්‍රමසිංහ මහත්වරු ද සහභාගී වී සිටියහ.මේ අතර යුද ජයග්‍රහණයෙන් පසුව කැපී පෙනෙන සංවර්ධනයක් ඇති කිරීම සඳහා ශ්‍රී ලංකා රජය විසින් අතිවිශාල කාර්යභාරයක් ඉටු කර තිබෙන බව ඇමෙරිකාව පවසයි.,සෑම අංශයකින්ම එක හා සමාන ලෙස සංවර්ධනයක් ලබා තිබෙන ශ්‍රී ලංකාව ආර්ථික අතින් මෙන්ම ආරක්ෂාව අතින් ද විශාල දියුණුවක් ලබා ඇතැයි ද අමෙරිකාව පෙන්වා දෙයි.අමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසිංහ මහතා සමඟ ශ්‍රී ලංකාවට පැමිණ සිටින අමෙරිකානු කොංග්‍රස් මණ්ඩල සභිකයන් මේ බව අනාවරණය කළේ කොළඹදී පෙරේදා (20) පැවැති විශේෂ මාධ්‍ය හමුවකට සහභාගි වෙමිනි.ඇල්බට් බෙන්ජමින් මහතාගේ නායකත්වයෙන් යුතු මේ නියෝජිත කණ්ඩායමට ජෝෂප් හීත් ස්කියුලර් හා ජැක් හෙඩ්න්ස් කිංස්ටන් මහත්වරු ද අයත් වෙති.මෙහිදී ඇල්බට් බෙන්ජමින් මහතා සඳහන් කළේ ශ්‍රී ලංකාව අද වන විට විශාල වෙනසකට භාජනය වී තිබෙන බවත්, උතුරු හා නැඟෙනහිර පළාත්හි ජනතාවට ඉදිරියට පැමිණීමේ අවස්ථාව උදාවී තිබෙන බවත් ය. ඊට අමතරව ඒ මහතා පෙන්වා දුන්නේ පැවැති යුදමය වාතාවරණය හේතුවෙන් එම පළාත්වල ජනතාවට ඉදිරියට යාමේ අවස්ථාව ගිලිහී ගිය බවයි.යාපනයේ සංචාරයක නිරතවූ පසු අභ්‍යන්තර වශයෙන් අවතැන්වූවන් වෙනුවෙන් ඉදිකෙරෙන නිවාස, කෘෂිකාර්මික කටයුතු මෙන්ම බිම් බෝම්බ ඉවත්කිරීම ආදිය දැක ගත් බවත් ඒ කටයුතු ඉතාම හොඳින් ක්‍රියාත්මක වන බවත් අමෙරිකානු කොංග්‍රස් සභික ජැක් කිංස්ටන් මහතා පැවසීය.මේ අතර ඒ මහතා පෙන්වා දුන්නේ ශ්‍රී ලංකාව හා අමෙරිකාව අතර තිබෙන සබඳතා තවදුරටත් වර්ධනය කර ගත යුතු බවයි. භූගෝලීය වශයෙන් වැදගත් ස්ථානයක පිහිටි ශ්‍රී ලංකාව සමඟ සබඳතා පවත්වා ගැනීම අමෙරිකාවට ඉතා වැදගත් බව පෙන්වා දුන් කිංස්ටන් මහතා ඒ නිසාම ශ්‍රී ලංකාව සමඟ සහයෝගයෙන් වැඩ කළ යුතු බව ද කීවේය.ආරක්ෂක ලේකම් ගෝඨාභය රාජපක්‍ෂ මහතා හමුවූ අවස්ථාවේදී ශ්‍රී ලංකාවේ සංවර්ධනය හා ආරක්ෂාව සම්බන්ධයෙන් දීර්ඝ ලෙස සාකච්ඡා කළ බව කී මේ නියෝජිත කණ්ඩායම උගත් පාඩම් හා ප්‍රතිසංධාන කොමිෂමේ වාර්තාව නිකුත්වන තුරු මානව හිමිකම් සම්බන්ධයෙන් කතා කළ නොහැකි බව ද සඳහන් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n1110226</link>
    <topic>කොළඹ තවත් නාගරික මන්ත්‍රීහු තිදෙනෙක්ජනපති හමුවී සන්ධානයට සහය පළකරති</topic>
    <author>ධනුෂ්ක ගොඩකුඹුර</author>
    <content>කොළඹ මහ නගර සභාවට තේරී පත්වූ තවත් නාගරික මන්ත්‍රීවරු තිදෙනෙක් ජනාධිපති මහින්ද රාජපක්‍ෂ මහතා හමු වී එක්සත් ජනතා නිදහස් සන්ධානයට සහාය පළ කරති.ස්වාධීන කණ්ඩායම් අංක 1න් තරග කළ හික්කඩුවගේ සංජීව චන්ද්‍රදාස, එක්සත් ප්‍රජාතන්ත්‍රවාදී සන්ධානයෙන් තේරී පත් වූ මොහොමඩ් රෂීඩ් ලාෆීර් සහ පිලිදූව මද්දුම බෝගහගේ රෝයි නිශාන්ත මහත්වරු මෙසේ ජනාධිපතිවරයා අරලියගහ මන්දිරයේදී ඊයේ (21) මුණ ගැසී සන්ධානයට සහාය පළ කළහ.පසුගිය පළාත් පාලන ඡන්ද විමසීමේදී සන්ධානයට කොළඹ මහ නගර සභාවේ මන්ත්‍රීධුර 16ක් හිමි වූ අතර මුස්ලිම් කොන්ග්‍රස් හා ස්වාධීන කණ්ඩායම් මන්ත්‍රීවරුන් තිදෙනාද සමඟ මන්ත්‍රීවරු 19 දෙනෙක් ජනාධිපතිතුමා ඉදිරියේ පසුගිය දා දිවුරුම් දුන්හ.ඊයේ එක් වූ මන්ත්‍රීවරුන් තිදෙනාද සමඟ සන්ධානයේ මන්ත්‍රී සංඛ්‍යාව 22 දක්වා ඉහළ ගොස් තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n1110227</link>
    <topic>රියදුරු බලපත්‍රදින දෙකකින්</topic>
    <author>ශීලා උඩුවර</author>
    <content>රියදුරු බලපත්‍රයක් දැන් දින දෙකක් වැනි සුළු කාලයකින් ලබාගැනීමට ඉඩ සලසා ඇතැයි ප්‍රවාහන නියෝජ්‍ය ඇමැති රෝහණ දිසානායක මහතා පවසයි.සාමාන්‍ය ආකාරයට රියදුරු බලපත්‍රයක් ලබාගැනීම සඳහා මාස හයකට වඩා වැඩි කාලයක් ගතවන බව පැවසූ නියෝජ්‍ය ඇමැතිවරයා දැන් තැපැල් මගින් වුවද දින හතකට අඩුකාලයකින් රියදුරු බලපත්‍ර ලබාගත හැකි බවද කීවේය.වේරහැර මෝටර් රථ ලියාපදිංචි කිරීමේ දෙපාර්තමේන්තුවට දිනකට අයදුම්පත් 1200ක් පමණ ලැබෙන අතර එයින් 600 ක් පමණ එක්දින සේවා ලබාගැනීම් බවත්, නියෝජ්‍ය ඇමැතිවරයා කීය.නව රියදුරු බලපත්‍ර, නැතිවූ රියදුරු බලපත්‍ර, අපැහැදිලි රියදුරු බලපත්‍ර, දිගු රියදුරු බලපත්‍ර හා ලියාපදිංචිය දීර්ඝ කිරීම වශයෙන් ශීර්ෂ 5ක් යටතේ අයදුම්පත් ලැබෙන බවත් නව රියදුරු බලපත්‍ර අයදුම්පත් දින දෙකකින් ලබාදෙන බවත් නියෝජ්‍ය ඇමැතිවරයා පවසයි. වේරහැර මගින් මසකට රියදුරු බලපත්‍ර 40000 පමණ නිකුත් කරන අතර වසරකට එය ලක්ෂ 6 ඉක්මවන බව දසනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n1110222</link>
    <topic>ශ්‍රී ලංකාවේ පළමුවරට කළජීව අක්මා බද්ධය සාර්ථකයි</topic>
    <author>සිතාරා සේනානි</author>
    <content>ශ්‍රී ලංකාවේ පළමුවැනි ජීව අක්මා බද්ධ කිරීමේ සැත්කම නවලෝක පෞද්ගලික රෝහලේ දී පසුගියදා (8) සාර්ථකව සිදුවිය.එහිදී අක්මාව බද්ධ කෙරුණු තරුණිය හා ඒ සඳහා තම අක්මාවෙන් කොටසක් පරිත්‍යාග කළ ඇයගේ මව දෙදෙනා ම සුවයෙන් පසුවන බව රෝහල් කළමනාකාරීත්වය පවසයි. රාගම උතුරු කොළඹ ශික්ෂණ රෝහලේ වෛද්‍ය කණ්ඩායමක් හා නවලෝක රෝහලේ ශල්‍ය වෛද්‍ය කණ්ඩායම එක්ව මේ සැත්කම සිදු කළහ. වෛද්‍ය කණ්ඩායම හා නවලෝක රෝහල මේ සැත්කම නොමිලේ සිදුකිරීම විශේෂත්වයකි.සැත්කමට බඳුන් වූ මවත්, දියණියත් දෙදෙනා ම දැඩි සත්කාර ඒකකයෙන් වාට්ටුව වෙත මාරු කර සුවය ලබමින් පසුවන බව නවලෝක රෝහලේ අධ්‍යක්ෂ හා සාමාන්‍යාධිකාරි මහාචාර්ය ලාල් චන්ද්‍රසේන මහතා පවසයි. නවලෝක රෝහල් ශ්‍රවණාගාරයේ පෙරේදා (21) පැවැති මාධ්‍ය හමුවක දී මේ කරුණු අනාවරණය කෙරිණි.අක්මාව බද්ධ කෙරුණු තරුණිය සිරෝසින් ලිවර් නමැති රෝගයෙන් පෙළෙමින් සිටි බවත්, නිරෝගී කාන්තාවක වූ ඇයගේ මව සැත්කම සඳහා සිය අක්මාවෙන් තුනෙන් දෙකක කොටසක් පරිත්‍යාග කළ බවත්, සැත්කමට සහභාගී වූ වෛද්‍ය ජානක ද සිල්වා මහතා පැවැසීය.මීට පෙර රාගම උතුරු කොළඹ ශික්ෂණ රෝහලේදී අක්මා බද්ධ කිරීමේ සැත්කම් දෙකක් සිදු කළ බවත්, ඒ සඳහා මොළය පූර්ණ වශයෙන් මිය ගිය රෝගීන්ගෙන් ලබා ගත් අක්මා යොදා ගත් බවත් සැත්කමට බඳුන්වූ දෙදෙනාම මේ වන විට සුවයෙන් පසුවන බවත්, වෛද්‍යවරයා පැවැසීය.නවලෝක රෝහලේදී සිදු කළ ප්‍රථම ජීවී අක්මා බද්ධ කිරීමේ සැත්කමේ සාර්ථකත්වය නිසා ශ්‍රී ලාංකිකයන්ගෙන් වැඩිදෙනෙක් මේ සැත්කම ශ්‍රී ලංකාවේදී සිදු කර ගැනීමට පෙළඹෙන බවත්, මෙයින් රුපියල් මිලියන ගණනක් වියදම් කර මේ ශල්‍යකර්මය කරවා ගැනීමට විදේශගත වීම වළක්වා ගත හැකි බවත් පැවැසීය.නවලෝක රෝහලේ අක්මා බද්ධ කිරීමේ කණ්ඩායමට එම රෝහලේ ශල්‍ය ;;වද්‍යවරුන් මෙන්ම උතුරු කොළඹ ශික්ෂණ රෝහලේ ශල්‍ය වෛද්‍ය රොහාන් සිරිවර්ධන, රුවන් විජේසූරිය, චන්දික ලියනගේ, සුමුදු කුමාරගේ, ආලෝකා පතිරණ, හර්ෂ ගමගේ, නිර්වින්දන වෛද්‍ය භාග්‍යා ගුණතිලක, නිල්මිණි විජේසූරිය, සාගරී රණසිංහ සහ අසන්ත ද සිල්වා, අධෝරක්ත වෛද්‍ය සංජීව මුණසිංහ, කායික වෛද්‍ය අනුරාධ දසනායක, මදුනිල් නිරිඇල්ල, මෙත්තානන්ද නවරත්න, අර්ජුන ද සිල්වා සහ ජානක ද සිල්වා මහත්වරු හා මහත්මීහු ඇතුළත් වූහ. විශේෂඥ වෛද්‍යවරුන්, කණිෂ්ඨ වෛද්‍යවරුන්, හෙදියන්, සාත්තු සේවිකාවන් ඇතුළු පිරිසක් ද මෙයට සහාය වී ඇත.නවලෝක රෝහලේ සහාපති ජයන්ත ධර්මදාස මහතා ද මේ අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n1110223</link>
    <topic>සමෘද්ධි නිලධාරීන්ටත් විශ්‍රාම වැටුප්</topic>
    <author>උදුලා පීරිස්</author>
    <content>මෙරට සේවයේ යෙදී සිටින සමෘද්ධි සංවර්ධන නිලධාරින් විශ්‍රාම වැටුප් ක්‍රමයට ඇතුළත් කර ගැනීමට අමාත්‍ය මණ්ඩල අනුමැතිය ලැබී ඇත.ශ්‍රී ලංකාව තුළ සමෘද්ධි සංවර්ධන නිලධාරින් විසි හතර දාහක් (24000 ක්) වෙත රජයේ විශ්‍රාම වැටුප් හිමිකම ලබාදීම ළඟදීම ක්‍රියාත්මක කෙරෙන බව විශ්‍රාම වැටුප් දෙපාර්තමේන්තුව සඳහන් කරයි.එසේම සිවිල් ආරක්ෂක බළකායේ සේවයේ නියුක්ත හතළිස් දහසක් නිලධාරීන් අතරින් කිසියම් සේවා කාලයක් සම්පුර්ණ කළ සිවිල් ආරක්ෂක නිලධාරීන්ද රජයේ විශ්‍රාම වැටුප් හිමිකමට ඇතුළු කර ගැනීමටද විශ්‍රාම වැටුප් දෙපාර්තමේන්තුව විශේෂ වැඩපිළිවෙළක් සකස්කර ඇති බව විශ්‍රාම වැටුප් අධ්‍යක්ෂ ජෙනරාල් කේ. ඒ. තිලකරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n1110225</link>
    <topic>මියගොස් අවුරුදු 17 යිසිරුර තවමත් දිරා නැහැ</topic>
    <author/>
    <content>එක්සත් ජනපදයේ කැලිෆෝර්නියාවේ පිහිටි මීටර් 501 ක් ගැඹුරු ටාහෝ විල එරට දෙවැනි ගැඹුරුම විලයි. දාහත් වසරකට පෙර මේ විලේ ගිලී අතුරුදන් වූ කිමිදුම්කරුවෙකුගේ මළසිරුර පසුගිය ජූලි 27 දා සොයා ගනු ලැබිණ. පුදුමය නම් වසර 17 ක් ගතව තිබුණද ඔහුගේ සිරුර මැනවින් ආරක්ෂා වී තිබීමයි.44 හැවිරිදිව සිටියදී 1994 ජූලි 10 දා මේ විලේ කිමිදුණු ඔහු ඩොනල්ඩ් ක්‍රිස්ටෝපර් වයිඩෙකර් නම් විය.මළසිරුර සොයා ගන්නා විටත් ඔහුගේ කිමිදුම් ඇඳුම හා වායු ටැංකිය ආදිය තිබූ පරිද්දෙන්ම සිරුරට සම්බන්ධ වී තිබිණ. අධි ශීත ජලය හා සිරුරටම තදවූ කිමිදුම් ඇඳුම නිසා ඔහුගේ සිරුර ආරක්ෂා වී පැවතිණ.  මූල්‍ය හිඟයකට මුහුණ දී සිටින ස්පාඤ්ඤයේ එස්පැරගුයේරා නගරයේ පාලකයන් නගරවැසියන් මවිතයට පත්කරමින් කොසු ඉදල් අතට ගෙන නගරයේ වීදි හා පදිකවේදිකා අතුගාන ලෙස ඔවුන්ගෙන් ඉල්ලා තිබේ.නගරයේ පවිත්‍රතා කටයුතු හා අලංකරණ කටයුතු සඳහා ප්‍රමාණවත් මූල්‍ය පහසුකම් නැතැයි නගරාධිපතිවරයා පවසා ඇත.එහෙත් විරැකියාවෙන් පෙළෙන්නන් හා බදු ගෙවන්නන් මේ ඉල්ලීමට නොසතුට පළකොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n1110228</link>
    <topic>මෝටර් රථ කාණ්ඩ 5කටඅලුතින් ඉංගී‍්‍රසි අකුරු</topic>
    <author>ශීලා උඩුවර</author>
    <content>ඉංගී‍්‍රසි අකුරු නොමැති මෝටර් රථ (කාර්) කාණ්ඩ 5 ක් සඳහා ඉංගී‍්‍රසි අකුරු ලබාදීමට මෝටර් රථ ප්‍රවාහන කොමසාරිස් දෙපාර්තමේන්තුව පියවර ගෙන තිබේ.මෙසේ ඉංගී‍්‍රසි අකුරු ලබා දෙන්නේ අංක 18,19 ,300 ,301 ,302 කාණ්ඩ සඳහා බව මෝටර් රථ ප්‍රවාහන කොමසාරිස් බී.ඩී.එල්.ධර්මපි‍්‍රය මහතා පැවසීය.ඊ.ඒ. (E, A) ඉංගී‍්‍රසි අකුරු මේ කාණ්ඩ සඳහා ලබාදෙනු ලැබේ.මේ සඳහා රුපියල් 2000 ක් වාහන හිමිකරු දැරිය යුතුය.මෝටර් රථ ප්‍රවාහන දෙපාර්තමේන්තුවෙන් ලිඛිතව ඉල්ලීමක් කිරීමෙන් මේ අංක ලබාගත හැකිබව ධර්මපි‍්‍රය මහතා සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n1110229</link>
    <topic>ලිබියාව නිදහස් රටක් වශයෙන් ප්‍රකාශ කිරීම තව දුරටත් කල් තබයි</topic>
    <author>ට්‍රිපොලිහිදී – ඒ. එෆ්. පී.</author>
    <content>ජාතික අන්තර්වාර කවුන්සලය කලින් පොරොන්දු වූ පරිදි ලිබියාව නිදහස් රටක් වශයෙන් ප්‍රකාශයට පත් කිරීම තවදුරටත් කල් තැබූ බව වාර්තාවේ.වසර 42ක් ලිබියාව පාලනය කල ආඥාදායී නායක මුවම්මර් ගඩාෆි මරාදැමීමෙන් පසුව ජනතාව ලිබියාව පුරා පී‍්‍රති ප්‍රමෝදයෙන් ඉපිල යාම නිසා ජාතික අන්තර්වාර කවුන්සලය මෙම තීරණය ගත් බව වාර්තාවෙයි. ගඩාෆි ඝාතනයෙන් පසු ඊයේ (21) දිනය තුළදී ලිබියාව නිදහස් රටක් ලෙස ප්‍රකාශයට පත් කරන බව කලින් දැනුම් දී තිබිණි. නමුත් ප්‍රකාශය නිකුත් කිරීම නව නායකයන්ට විශාල ගැටලුවක්ව ඇත්තේ ජනතාවගේ නොසන්සුන්කාරී හැසිරීම බවට වාර්තා වෙයි.ගඩාෆිගේ මෘත ශරීරය බ්‍රහස්පතින්දා රාත්‍රියේදී මිස්රටා හි පෞද්ගලික නිවසක තැන්පත් කර තිබූ බව සඳහන් වේ. නමුත් ගඩාෆිගේ අවමංගල්‍ය උත්සවය පවත්වන ආකාරය පිළිබඳ ජාතික අන්තර්වාර නායකයන් තවමත් තීරණයකට එළැඹ නැත.ගඩාෆිගේ අවසානය කෙසේ සිදුවීද යන්න පිළිබඳව තවමත් ගැටළුවක් බවට පත්ව තිබේ. මාරාන්තික තුවාල සහිතව ලෙයින් තෙත්වූ ගඩාෆි කැරලිකරුවන්ගේ ග්‍රහණයට හසුවන විටත් ජීවත්ව සිටි බවට සාක්ෂි ජංගම දුරකථනවල සටහන්ව තිබිණි.බ්‍රිතාන්‍යයේ සහ ප්‍රංශයේ මූලිකත්වයෙන් සිදුකළ යුදමය මැදිහත්වීම තුළින් ලිබියානු කැරලිකරුවන් ජයග්‍රහණය කරා ගමන් කළ අතර එම රටවල නායකයන් පවසන්නේ ගඩාෆිගේ මරණය ඒකාධිපති යුගයක අවසානය බවයි. 1988 වසරේ ලොකබ්හිදී ඇමරිකන් ගුවන් යානයකට බෝම්බ ප්‍රහාරයක් එල්ල කිරීමත්, අයර්ලන්ත රිපබ්ලිකන් හමුදාවේ මාරාන්තික ව්‍යාපාරයට අවි ලබා දීමත් යන කරුණු නිසා ගඩාෆිගේ මරණය පිළිබඳ ශෝක නොවන බව බ්‍රිතාන්‍ය විදේශ ලේකම් විලියම් හේග් පවසයි.ලිබියානු කැරලිකරුවන් අවසාන ප්‍රහාරය එල්ල කරන මොහොතේ මුවම්මර් ගඩාෆි ජීප් රථයක නැගී පලායාමට තැත්කළ බව ජාතික අන්තර්වාර කවුන්සලයේ ක්ෂේත්‍ර ආඥාපති මොහොමඩ් ලෙයින් ඒ. එෆ්. පී. පුවත් ;ස්වයට පවසා තිබේ.ලිබියානු නව රජයේ සටන්කාමීන් ගඩාෆිට අඩන්තේට්ටම් කරන ආකාරය ජංගම දුරකතනවලින් ඡායාරූප ගතකොට ඇති අයුරු දැකගත හැකිවිය. හිසෙන් මුහුණෙන් සහ උරහිස්වලින් ලේ වැගිරෙන මාරාන්තික තුවාල ලබා සිටි ගඩාෆි සටන්කරුවන් විසින් වටකර ඇති අතර ඉන් එක් අයකු ගඩාෆිගේ හිසට ගිනි අවියක් එල්ලකර ඇතත් ඔහු ගඩාෆිට වෙඩි තැබුවාද නැද්ද යන්න පැහැදිලිව සටහන් වී නැත.පසුව ගඩාෆි වාහනයක ඉදිරිපස අසුනක දමාගෙන ඇති බවද ජංගම දුරකතනවල සටහන්ව ඇත. ලිබියාවේ නේටෝ මැදිහත්වීමෙහි අවසානය දැන් ළඟාවී ඇතැයි නේටෝ ප්‍රධානී ඇන්ඩර්ස් රස්මුසෙන් පවසයි.ජාතික අන්තර්වාර කවුන්සලය පොරොන්දු වූ පරිදි සියලු දෙනාගේම මූලික අයිතිවාසිකම් සුරැකෙන රජයක් ලිබියාවේ පිහිටුවිය යුතු බව ප්‍රංශ ජනාධිපති නිකොලා සාකෝසි පවසයි.පරාජිත ගඩාෆි හිතවාදීන්ගෙන් පළි නොගන්නා ලෙස ජගත් මහලේකම් බැන් කී මූන් ඇතුළු ජාත්‍යන්තර නායකයන් ලිබියාවේ ජාතික අන්තර්වාර කවුන්සලයෙන් ඉල්ලා ඇත.සියලුම ලිබියානුවන් එකමුතුව නැගී සිටිය යුතු කාලය දැන් එළඹ ඇතැයි බෑන් කී මූන් කියයි.ලිබියානු කැරැල්ල හේතුවෙන් ජීවිත අහිමි වූ සංඛ්‍යාව 25,000 කට අධිකයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n11102210</link>
    <topic>ගාලු මුවදොර මුහුදේ මාලු ඇල්ලූ තරුණයන්ට දඩ</topic>
    <author>රන්ජනි කුමාරි</author>
    <content>අධි ආරක්ෂිත කලාපයක් වු ගාලු මුවදොර මුහුදේ මසුන් මැරීමේ චෝදනාවට අධිකරණය හමුවේ වරද පිළිගත් තරුණයන් දෙදෙනෙකුට රුපියල් 5000ක දඩයක් කොටුව මහේස්ත්‍රාත් ලංකා ජයරත්න මෙනවිය නියම කළාය.එම දඩ මුදල නොගෙවන්නේ නම් බරපතල වැඩ සහිත මාසයක සිර දඬුවමකට ලක් කිරීමට සිදු වන බවට මහේස්ත්‍රාත්වරිය නියම කළාය.බම්බලපිටිය මුහුදු සිමාවේදී මුහුදට බැස මෙම සැකකරුවන් ගාලුමෝදර වෙරළින් මතු ව තිබේ.මොවුන්ට දිය යට අඩි තුනක් හතරක් ගැඔුරින් බෝහෝ වේලා රැඳී සිටීමේ හැකියාවක් ඇති බවට කොටුව පොලිසිය අධිකරණයට දැන්වීය. තවද මොහුන් පොකිරිස්සන් ඇල්ලීම සඳහා මෙලෙස මුහුදේ රැඳී සිට ඇත. සැකකරුවන් නාවික හමුදාවේ නිලධාරින් විසින් අත්අඩංගුවට ගෙන කොටුව පොලිසියට බාර දී තිබේ. අදාළ චෝදනාවට අධිකරණ හමුවේ වරද පිළිගත් සැකකරුවන්ට දඩ නියම කළ මහේස්ත්‍රාත්වරිය නැවත මෙවැනි වරදකට අධිකරණය හමුවේ පෙනී නොසිටින ලෙස පවසමින් තරයේ අවවාද කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n11102211</link>
    <topic>ප්‍රධාන මාර්ගවලට අධි සුඛෝපභෝගී ලංගම බස්්</topic>
    <author>ශීලා උඩුවර</author>
    <content>කොළඹට ඇතුළුවන තෝරාගත් ප්‍රධාන මාර්ග 5ක් සඳහා ලබන ජනවාරි මාසයේ සිට අධි සුඛෝපභෝගි බස් රථ 25 ක් යොදවන බව ශ්‍රී ලංගම සභාපති ඇම්. ඩී. බන්දුසේන මහතා පැවැසීය.ප්‍රවාහන ඇමැති කුමාර වෙල්ගම මහතාගේ උපදෙස් මත මෙම වැඩපිළිවෙළ ක්‍රියාත්මක කරන බව සභාපතිවරයා කීය.මෙම බස් රථ යෙදවීමට ගාලු පාර, හයිලෙවල් පාර, නුවර පාර, ජයවර්ධනපුර මාවත හා මීගමු පාර යන ප්‍රධාන මාර්ග හඳුනාගෙන තිබේ.මෙවැනි සේවාවක් දැනට මොරටුව මාර්ගයේ ධාවනය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n11102212</link>
    <topic>ධීවර ප්‍රජාවට අලුත් ආදායම් මාර්ග</topic>
    <author>බුද්ධිකා ඉඹුලාන</author>
    <content>ධීවර ප්‍රජාව ධීවර ක්ෂේත්‍රයේ ආදායම් උපයන නව අංශ වෙත යොමු කිරීමේ වැඩපිළිවෙළක් ධීවර හා ජලජ සම්පත් සංවර්ධන අමාත්‍යාංශය ක්‍රියාත්මක කර ඇත.ධීවර ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ උපදෙස් මත ක්‍රියාත්මක වන මෙම ව්‍යාපෘතිය යටතේ මුහුදු ශාඛ සහ බෙල්ලන් වගාව සිදුකරනු ලබයි.මෙහි නියමු ව්‍යාපෘතියක් ලෙස උතුරු - නැඟෙනහිර මුහුදු තීරය ආශ්‍රිතව මුහුදු ශාඛ වගාව අරඹා ඇති අතර ඉදිරි කාලයේ දී අනෙකුත් ප්‍රදේශවල මෙම වැඩසටහන ව්‍යාප්ත කරන බවද එම අමාත්‍යාංශය කියයි.මෙම අස්වැන්න, අපනයනය තුළින් විදේශ විනිමය විශාල ලෙස උපයා ගැනීමටද වැඩපිළිවෙළක් ධීවර අමාත්‍යාංශය විසින් ආරම්භ කර තිබේ.මෙමඟින් නව ස්වයං රැකියා 20,000 ක් පමණ උත්පාදනය කිරීමටද ධීවර ඇමැතිවරයා බලාපොරොත්තුªª වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n11102213</link>
    <topic>ඌව උදානයෙන් මොනරාගල දිසාවේප්‍රතිලාභීන් 32000කට විදුලිය</topic>
    <author/>
    <content>මොනරාගල දිස්ත්‍රික්කයේ දැනට ක්‍රියාත්මක විදුලි යෝජනා ක්‍රම කඩිනමින් ක්‍රියාත්මක කිරීමට විදුලිබල හා බල ශක්ති අමාත්‍යාංශය පියවර ගෙන ඇත. ඒ අනුව ඌව උදානය විදුලි ව්‍යාපෘතිය යටතේ එම දිස්ත්‍රික්කයේ වෙසෙන ප්‍රතිලාභීන් 32000 කට විදුලිය ලබා දීමට විධිවිධාන යොදා ඇත.මොනරාගල දිස්ත්‍රික්කයේ සමස්ත ජනගහනයෙන් 37000ක පමණ පිරිසකට විදුලි බලය නොමැති අතර මෙමගින් දැනට සියයට 68ක මට්ටමේ පවතින දිස්ත්‍රික්කයේ විදුලි පරිභෝජනය සියයට 75දක්වා වර්ධනය කිරීමට හැකි වන බව මොනරාගල දිස්ත්‍රික් ලේකම් කාර්යාලයේ පැවැති ග්‍රාමීය විදුලි ව්‍යාපෘති සම්බන්ධ ප්‍රගති සමාලෝචන රැස්වීමට සහභාගීවෙමින් විදුලිබල හා බල ශක්ති ඇමැති පාඨලී චම්පික රණවක මහතා පැවසීය.ඒ අනුව චීන රජයෙන් ලැබෙන ණය ආධාර මත නව උප පොළ ඉදිකිරීම් 150ක් සිදු කර ගෙන යනු ලබන අතර සෙසු ඉදිකිරීම් විදුලිබල මණ්ඩලය මගින් සිදු කිරීමට කටයුතු යොදා ඇත. එමෙන්ම දැනට ඇති අඩු සැර විදුලි උපපොළ මාර්ග දීඝ¡ කිරීම් 7000ක් සිදු කිරීමටත්, දිස්ත්‍රික්කය තුළ දැනට ඇති විදුලි පාරිභෝගික මධ්‍යස්ථාන තුනට අමතරව තණමල්විල නව පාරිභෝගික මධ්‍යස්ථානයක් ඉදි කිරීමටත් පියවර ගෙන ඇත.ඌව උදානය විදුලි ව්‍යාපෘතිය යටතේ සෑම නිවසකටම විදුලිය ලබා දීමට කටයුතු කරන අතර විදුලිය ලබා ගැනීමට නොහැකි අඩු ආදායම්ලාභී පවුල්වලට විදුලි අත්වැල නමින් රුපියල් 30,000ක ණය මුදලක් සමෘද්ධි බැංකු සංගම් මගින් ලබා දේ.එමෙන්ම රජයේ බලපත්‍ර සහිත ඉඩම් අයිතිකරුවන්ට මෙන්ම ඡන්ද හිමි නාම ලේඛනයේ ලියා පදිංචි වී ඇති අවුරුද්දක පදිංචියක් ඔප්පු කළ හැකි වතුකරයේ ජනතාවට ද විදුලිය ලබා දීමේ වැඩපිළිවෙළක් ද ක්‍රියාත්මකයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n11102214</link>
    <topic>2012 දී මත්තලට එන්නගුවන් සමාගම් රැසක කැමැත්ත</topic>
    <author>සුභාෂිනි සේනානායක</author>
    <content>2012 වසරේදී මත්තල ගුවන්තොටුපොළ විවෘත කිරීමෙන් පසු එහි පැමිණෙන ලෙසට ලෝකයේ ප්‍රධාන පෙළේ ගුවන් සමාගම් වලින් තමා කළ ඉල්ලීමට යහපත් ප්‍රතිචාර ලැබී ඇතැයි සිවිල් ගුවන් සේවා අමාත්‍ය පියංකර ජයරත්න මහතා පවසයි. පසුගියදා බර්ලින් නුවර පැවැත්වුණු 17 වැනි ලෝක ගුවන් මාර්ග සංවර්ධන සමුළුවේදී තමා ඇතුළු ශ්‍රී ලංකාවෙන් සහභාගී වූ නියෝජිත පිරිස මෙම ඉල්ලීම සිදුකළ බවද අමාත්‍යවරයා සඳහන් කළේය.මෙහිදී ශ්‍රී ලංකාවේ දෙවන ජාත්‍යන්තර ගුවන්තොටුපළ වන මත්තල ගුවන්තොටුපළ භාවිතා කිරීම සම්බන්ධයෙන් අදාළ ගුවන් සමාගම්වල දැඩි අවධානය යොමු වූ බව කියූ අමාත්‍යවරයා ලෝක ගුවන් මාර්ග සංවර්ධන සමුළුවට සම්බන්ධ ආයතනවලින් ඊට යහපත් ප්‍රතිචාර පළවීම වඩාත් වැදගත් බවද කියා සිටියේය.මත්තල ගුවන්තොටුපළ ඉදිවීමෙන් පසු මෙරටට පැමිණෙන සංචාරකයින්ගේ සංඛ්‍යාවද විශාල ලෙස ඉහළ යනු ඇතැයි ද හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n11102215</link>
    <topic>ට්‍රිනිඩෑඩ් අගමැතිනී-ඇමැති රත්නසිරි අතර කටුනායකදී හමුවක්</topic>
    <author>මහින්ද අලුත්ගෙදර</author>
    <content>ට්‍රිනිඩෑඩ් සහ ටුබැගෝ රාජ්‍යයේ අගමැතිනි කම්ලා පර්සාද් බිසේසාර් මහත්මිය කටුනායක බණ්ඩාරනායක ජාත්‍යන්තර ගුවන්තොටුපළ වෙත අද (22) පැමිණේ.වෙනත් රටක සංචාරයක් සඳහා යන අතරවාරයේ මෙරටට පැමිණෙන අගමැතිනිය පැය දෙකකට ආසන්න කාලයක් ශ්‍රී ලංකාවේ රැඳී සිටින බව විදේශ කටයුතු අමාත්‍යාංශය පවසයි.මෙහිදී බණ්ඩාරනායක ගුවන්තොටුපළේ විශේෂ අමුත්තන්ගේ පර්යන්තයේදී ජ්‍යෙෂ්ඨ ඇමැති රත්නසිරි වික්‍රමනායක මහතා සමඟ සාකච්ඡා කිරීමටද නියමිතව ඇත.ටහිර ඉන්දීය කොදෙව් දිවයිනක් වන ට්‍රිනිඩෑඩ් හා ටොබැගෝ රාජ්‍යයේ වත්මන් අගමැතිනිය එරට පළමු නීතිපතිනිය වශයෙන්ද කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=n11102216</link>
    <topic>ගෙවතු වගා ප්‍රතිලාභීන්ට බීජ කට්ටල ලක්ෂ 20ක්</topic>
    <author>මහින්ද අලුත්ගෙදර</author>
    <content>දිවිනැඟුම ජාතික ව්‍යාපාරයේ දෙවැනි වැඩසටහනට අයත් බීජ හා පැළ සිටුවීමේ ජාතික වැඩසටහන ලබන 27 දා ආරම්භ කිරීමට රජය තීරණය කර ඇත.මාස් කන්නයේ බීජ හා රෝපණ ද්‍රව්‍ය සිටුවීම දීපව්‍යාප්තව ක්‍රියාත්මක කෙරේ. ඒ යටතේ ගෙවතු ලක්ෂ 20ක් දක්වා වර්ධනය කිරීම අරමුණ බව ආර්ථික සංවර්ධන අමාත්‍යාංශය පවසයි.මේ බීජ හා පැළ සිටුවීමේ ජාතික වැඩසටහන ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් බියගම ප්‍රාදේශීය ලේකම් කොට්ඨාසයට අයත් මාකොළ උතුර ග්‍රාම නිලධාරී වසමේ දී පැවැත්වීමට කටයුතු සංවිධාන කර ඇත.මේ පිළිබඳ ව මාධ්‍ය දැනුවත් කිරීමේ විශේෂ සාකච්ඡාවක් ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ. රණවක මහතාගේ ප්‍රධානත්වයෙන් එම අමාත්‍යාංශයේ දී පෙරේදා (20) සිදු කෙරිණි.ජනාධිපති මහින්ද රාජපක්ෂ මහතාගේ සංකල්පයකට අනුව රටේ ජනතාවගේ පෝෂණ තත්ත්වය ඉහළ නැංවීම මූලික අරමුණ කරගනිමින් ක්‍රියාත්මක කෙරෙන දිවි නැඟුම ජාතික ව්‍යාපාරය ආර්ථික සංවර්ධන ඇමැති බැසිල් රාජපක්ෂ මහතාගේ මඟ පෙන්වීම යටතේ ක්‍රියාත්මක කෙරේ. මේ යටතේ දිවයින පුරා ගෙවතුවගා ප්‍රතිලාභීන් වෙත බීජ කට්ටල ලක්ෂ 20ක් බෙදා දීමට නියමිත ය. ඊට සමගාමීව පොල් පැළ ලක්ෂ 20ක් ද බෙදාදීමට ආර්ථික සංවර්ධන අමාත්‍යාංශය පියවර ගෙන ඇත.මෙහිදී එක් නිවෙසකට පොල් පැළ දෙක බැගින් බෙදා දීමට සැලසුම් කර තිබේ.මීට අමතරව තෝරා ගන්නා ලද ගෙවතු ලක්ෂ 10 ක් සඳහා සුළු අපනයන භෝග පැළ ලක්ෂයක් හා පලතුරු පැළ ලක්ෂ තුනක් බෙදා දීමට ද පියවර ගෙන තිබේ. මේ වැඩසටහන ක්‍රියාත්මක කිරීම සඳහා රාජ්‍ය අංශයේ ආයතන රැසක් සහයෝගය ලබාදෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=r1110221</link>
    <topic>ගම්වාසීන්ට නිකුරුණේ තර්ජනය කළැයිමීගහවත්තේ තරුණයෙක් සැකපිට රිමාන්ඩ්</topic>
    <author>ගම්පහ සංචාරක - නිමල් ජයසිංහ</author>
    <content>මීගහවත්ත පොලිස් බල ප්‍රදේශයේ තරුණයකු ප්‍රදේශයේ පුද්ගලයන් කිහිපදෙනකුටම නිකරුනේ බැන වැදී මරණබවට තර්ජනය කිරීමේ චෝදනා මත ගම්පහ අධිකරණයට ඉදිරිපත් කර තිබුණි.මොහු මානසික ආබාධයකින් පෙළෙන්නේ දැයි නිශ්චය කර ගත නොහැකි අතර විටෙක හොඳ අවබෝධයෙන් ප්‍රශ්නවලට පිළිතුරු දෙන බවද පැවසූ පැමිණිල්ල ඉදිරිපත් කළ මීගහවත්ත පොලිසිය මොහු රක්ෂිත භාරයට පත් කරන ලෙස අධිකරණයෙන් ඉල්ලා සිටියේය.මේ අවස්ථාවේදී එම තරුණයාගේ මවද අධිකරණයේ පෙනී සිටි අතර පුතාට ඇප ඉල්ලන්නේ දැයි මහේස්ත්‍රාත්වරයා ඇගෙන් විමසීය. තම පුතා පුනරුත්ථාපනය කර දෙන ලෙස ඇය අධිකරණයෙන් ඉල්ලා සිටියාය.ඒ අනුව ගම්පහ ප්‍රධාන මහේස්ත්‍රාත් මොහොමඩ් මැකී මහතා අදාළ පුද්ගලයා බන්ධනාගාරය මඟින් මානසික වෛද්‍යවරයකු වෙත යොමු කර ඔහුගේ මානසික තත්ත්වය පිළිබඳ වාර්තාවක් ලබන 27 වැනි දින නැවත ගම්පහ අධිකරණය වෙත බන්ධනාගාරය මඟින් ඉදිරිපත් කරන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=r1110222</link>
    <topic>පොලිස් අත්අඩංගුවේ සිටි අයෙක්නිලධාරීන් සමඟ ගුටි හුවමාරුවක</topic>
    <author>පාණදුර සමූහ කපිල සෝමරත්න</author>
    <content>පාණදුර පොලිසියේ අත්අඩංගුවේ සිටියදී පොලිස් නිලධාරීන් දෙදෙනකු සමඟ ගුටිබැට කරගත්තේ යැයි කියන නිරෝෂන් ප්‍රේමරත්න නැමැත්තාට ලබන මස 8 වැනිදා අධිකරණය හමුවේ පෙනී සිටින ලෙසට නියෝග කරමින් පාණදුර අතිරේක දිසා විනිසුරු සහ මහේස්ත්‍රාත් ආර්. එස්. ඒ. දිසානායක මහතා සිතාසි නැවත නිකුත් කළේය.ඔහුගෙන් පහර ලැබූ පොලිස් සැරයන්වරයාගේ කන්බෙරයට දැඩි ලෙස හානි සිදුවී ඇති බවට පාණදුර රෝහලේ සහකාර අධිකරණ නිලධාරියා අධිකරණයට වෛද්‍ය වාර්තාව ඉදිරිපත් කරමින් සඳහන් කර ඇත. මේ ගුටිබැට හුවමාරුවට සම්බන්ධ එම පොලිස් සැරයන්වරු දෙදෙනාගේ වැඩ තහනම් කර ඇත.පොලිස් මූලස්ථානයේ විශේෂ පරීක්ෂණ අංශයේ ස්ථානාධිපති පොලිස් පරීක්ෂක රොඩ්රිගු මහතා විසින් මේ පිළිබඳ පරීක්ෂණ පවත්වන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=r1110223</link>
    <topic>කොළඹ - නුවර අධිවේගී මාර්ගයේහිඟුල හන්දියේ වාහන තදබදයක්</topic>
    <author>අරණායක විශේෂ පී. ඒ. මීගහමුලහේන</author>
    <content>කොළඹ - නුවර අධිවේගී මාර්ගයේ හිඟුල පළලින් ඉතා අඩු ස්ථානයකි. මේ තත්ත්වය උදා වී ඇත්තේ මේ නගරයේ වම් පැත්තේ ඇති නිවාසවලට ඉතාමත් ආසන්නව ඔය ගලාගෙන යෑමත් ඒ නිසා එම නිවාස පිටුපසටකර ඉදිකිරීම අපහසු වීමය.මේ නිසා එම නිවාසවල ඉදිරිපස කඩා පාර පළල් කිරීමට ඉඩකඩ සලසා ගැනීම ගැටලුවකි. පාර පටු නිසා නිතර වාහන තදබදයක් පවතී.  .</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=r1110224</link>
    <topic>මදුරුවන් බෝ කළාට10000ක දඩයක්</topic>
    <author>හෝමාගම විශේෂ ජිනදාස ගමගේ</author>
    <content>මදුරුවන් බෝවන ලෙස පවත්වාගෙන යෑම සම්බන්ධයෙන් දෙවැනි වරටත් චෝදනා ලැබූ ආයතනයකට හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා විසින් රුපියල් 10000ක දඩයක් නියම කරන ලදී.හෝමාගම නියදගල පාරේ පිහිටි එම පෞද්ගලික ආයතනයට මින් පෙරද එම චෝදනාව යටතේ රු 5000ක දඩයක් නියමවී තිබුණි.මහජන සෞඛ්‍ය පරීක්ෂක ජී.පී.එච්. පී.මංජුල හෝමාගම පොලීසියේ පො.ප. අලහකෝන් යන නිලධාරීන් විසින් මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=r1110225</link>
    <topic>ඉංගිරිය - කිරිගල පැරැණි අම්බලමසංරක්ෂණයට පියවර ගන්න</topic>
    <author>ඉංගිරිය විශේෂ - කේ. ටී. ඩී. දර්ශන</author>
    <content>ඉංගිරියට නුදුරු කිරිගල ප්‍රදේශයේ ඉංගිරිය - කොළඹ මාර්ගය ආසන්නයේ කිරිගල සාගර පලන්සූරිය විද්‍යාල භූමිය ආසන්නයේ පිහිටි ඉපරැණි අම්බලම අබලන් තත්ත්වයේ පවතියි. මේ අම්බලම දශක ගණනාවක් පැරැණිය. එය ඉතා දිගු ඉතිහාසයකට උරුමකම් කියන බවට ප්‍රදේශවාසීහු පෙන්වා දෙති.මෙහි කොතරම් ඓතිහාසික වටිනාකමක් පැවතියද මෙතෙක් මෙය මතු පරපුරට ද දැක බලාගත හැකි ලෙස සංරක්ෂණය කරලීමට කිසිදු ක්‍රියා මාර්ගයක් ගෙන නැතැයි ද ප්‍රදේශවාසීහු කියති.සාගර පලන්සූරිය විද්‍යාලයේ පන්ති කාමර ගොඩනැඟිල්ලක් ලෙස පන්ති පැවැත්වීමට මේ අම්බලම යොදාගෙන තිබූ අතර පසුව විදුහලේ ආපනශාලාව ලෙසට ද එය භාවිතයට ගෙන තිබිණි.කල්ගතවත්ම පාසලේ කටයුතු සඳහා ද භාවිත කිරීමෙන් ඉවත් කරන ලද මේ අම්බලමේ වහල කඩා වැටී, බිත්ති තෙමී පුපුරා ගොස් වේ හුඹස් බැඳ වනාන්තර ගතවෙමින් තිබේ.දැන් හෝ මේ ඉපැරැණි කිරිගල අම්බලම රැකගැනීම උදෙසා කිසියම් සංරක්ෂණ වැඩපිළිවෙළක් ක්‍රියාත්මක කරන්නැයි ප්‍රදේශවාසීහු අදාළ බළධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=s1110221</link>
    <topic>26වැනි ශතකය ලැබූ සංගක්කාරපාකිස්තාන ජයග්‍රහණය පමා කරයි</topic>
    <author>අබුඩාබි (ඒ.එෆ්.පී)</author>
    <content>එක්සත් අරාබි එමීර් රාජ්‍යයේ අබුඩාබි නුවරදී ශ්‍රී ලංකාව සමඟ පාකිස්තානය අතර පැවැත්වෙන පළමු ටෙස්ට් තරගයේ සිව්වැනි දිනය වූ ඊයේ (21) තරගය නිමාවනවිට ශ්‍රී ලංකාව සිය දෙවැනි ඉනිමට පන්දුවට පහර දෙමින් සිටි අතර ඔවුන් කඩුලු 5ක් පමණක් දැවී ලකුණු 298ක් රැස් කිරීමට සමත්විය.මේ වනවිට කුමාර් සංගක්කාර නොදැවී ලකුණු 161ක් ද ප්‍රසන්න ජයවර්ධන නොදැවී ලකුණු 25ක් ද රැස් කරගෙන සිටිති.සවස තේ පානයෙන් පසුව ඇන්ජලෝ මැතිව්ස් (22) කඩුල්ල මුවා කිරීමේ වරදට හසු කරගැනීමට උමාර් ගුල් සමත් විය.ඊයේ තේ පානය සඳහා තරගය නතර කරන විට දෙවැනි ඉනිමේ පන්දුවට පහර දෙන ශ්‍රී ලංකා පිලේ කඩුලු 3ක් ලකුණු 31කදී දැවී ගියේ දිවා විවේකය හා තේ පානය අතරතුරදීය.පළමු ඉනිමේ ලකුණු 267ක් පිටුපසින් සිටි ශ්‍රී ලංකා පිල ඉනිමක පරාජයෙන් බේරීමට යන ගමනේදී බිඳ වැටුනු තිරිමාන්න (68), ජයවර්ධන (4) හා ඩිල්ෂාන් (9) යන ක්‍රීඩකයන් ගේ කඩුලු තුන ශ්‍රී ලංකා පිලේ ඉරණමට තීරණාත්මක සාධකයක් වනු ඇත.තේ පානය සඳහා තරගය නතර කරද්දී සංගක්කාර නොදැවී ලකුණු 113ක් ද, ඇන්ජලෝ මැතිව්ස් නොදැවී ලකුණු 10ක් ද ලබා සිටියහ.තම 101වැනි ටෙස්ට් තරගයට මුහුණ දෙන සංගක්කාර ඊයේ දිනයේ වාර්තා කළේ 26 වැනි ටෙස්ට් ශතකයයි. ඔහු පන්දු 210කට මුහුණ දී හතරේ පහර 12ක් ද සහිතව ශ්‍රී ලංකාව පරාජයෙන් බේරා ගැනීමේ සටනේ නිරත වී සිටී.සංගක්කාර ශ්‍රී ලංකාව වෙනුවෙන් ටෙස්ට් තරග 100ක් පසුකළ පස්වැනි ක්‍රීඩකයා ලෙස ඉතිහාසයට එක්වේ. ඔහුට කලින් ශ්‍රී ලංකාව වෙනුවෙන් ටෙස්ට් තරග 100කට වඩා සහභාගී වී සිටින්නේ සනත් ජයසූරිය (110), චමින්ද වාස් (111), හා මුත්තයියා මුරලිදරන් (132) වන අතර තවමත් ශ්‍රී ලංකාව නියෝජනය කරන මහේල ජයවර්ධන මේ තරගයද සමග ටෙස්ට් තරග 123කට එක්ව සිටී.තේ පානය නිමාවෙද්දී බිඳ වැටුනු කඩුලු තුන අජ්මාල් සහ ජුනයිඩ් ඛාන් අතර කඩුල්ල බැගින් බෙදී ගිය අතර තිරිමාන්න දුවද්දී දැවී යාමකට හසුවිය.කුමාර් සංගක්කාර හා ආරම්භක පිතිකරු ළහිරු තිරිමාන්න ඊයේ තරගයේ උදය වරුවේ සටන්කාමී අර්ධ ශතක වාර්තා කිරීමට සමත් වූ අතර දිවා ආහාරය සඳහා තරගය නතර කරන විට ශ්‍රී ලංකාව සිය දෙවැනි ඉනිම වෙනුවෙන් එක් කඩුල්ලක් පමණක් දැවී ලකුණු 125ක් රැස්කර ගෙන සිටියේය. සංගක්කාර නොදැවී ලකුණු 62ක්ද තිරිමාන්න නොදැවී ලකුණු 59ක්ද ලබා ගෙන සිටියහ.කඩුලු ලබා ගැනීමේ අවස්ථා කිහිපයක්ම උදය වරුවේදී පාකිස්තානයට උදා වූවද ඔවුන් උඩ පන්දු පහක්ම අතහැරියහ.මේ හේතුවෙන් තිරිමාන්න තෙවතාවක්ම දැවී යාමෙන් බේරීමට තරම් වාසනාවන්ත විය. තෙවතාවක්ම අවාසනාවන්ත පන්දු යවන්නා බවට පත්වූයේ, පළමු ඉනිමේදී ලකුණු 38කට කඩුලු 5ක් ලබා ගනිමින් ශ්‍රී ලංකා ඉනිම විනාශ කළ වේග පන්දු යවන ජුනයිඩ් ඛාන්ය. ඔහුගේ පන්දුවලට තිරිමාන්න ලකුණු 40ක් ලබා ගෙන සිටියදී දුන් උඩ පන්දු දෙකක්ම ‘ස්ලිප්’හිදී මොහමඩ් හෆීස් අතහැරියේය.ඛාන් තව දුරටත් කලකිරීමට පත් කරවමින්, යූනුස් ඛාන් රැක ගත් සංගක්කාරගේ පිත්තේ ගෑවී ආ උඩ පන්දුවක් තරග විනිසුරුවන් විසින් ප්‍රතික්ෂේප කෙරිණි. ස්ලිප් ක්‍රීඩකයාගේ අත්වලට පන්දුව යාමට පෙර එය බිම පතිත වී තිබීම ඊට හේතුව විය.හෆීස් විසින් උඩ පන්දුවක් අතහැරීම හේතුවෙන් තිරිමාන්න නැවත වතාවක් දැවී යාමෙන් බේරිණි. ඒ වන විට ඔහු ලකුණු 57ක් ලබා ගෙන සිටියේය.සයිඩ් අජ්මාල්ගේ පන්දුවකට දුන් උඩ පන්දුවක් අල්ලා ගැනීමට යූනුස් අසමත් වීම නිසා සංගක්කාර ලකුණු 56ක් ලබා ගෙන සිටියදීද දැවී යාමෙන් බේරිණි. අද තරගයේ අවසන් දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=s1110222</link>
    <topic>සංඝමිත්තා-මලියදේවබාලක-බාලිකා චෙස් සූරතා දිනති</topic>
    <author>මහනුවර ක්‍රීඩා විශේෂ සහ අසේල කුරුළුවංශ</author>
    <content>සමස්ත ලංකා අන්තර් පාසල් වයස අවුරුදු 12 න් පහළ කණ්ඩායම් චෙස් තරඟාවලියේ බාලක බාලිකා සූරතාව දිනා ගැනීමට කුරුණෑගල මලියදේව හා ගාල්ල සංඝමිත්තා බාලිකා විදුහල් සමත්විය.ශ්‍රී ලංකා පාසල් චෙස් සංගමයේ මෙහෙයවීමෙන් තරඟාවලිය මෙම මස 14 සිට 16 දක්වා මහනුවර ධර්මරාජ විද්‍යාලීය ශ්‍රවණාගාරයේ දී පැවැත්විණි.වයස අවුරුදු 10න් පහළ බාලක සූරතාව ගාල්ල රිච්මන්ඩ් විදුහලද බලිකා සූරතාව ගාල්ල සවුත්ලන්ඩ් විදුහලද දිනා ගත්තේය.වයස අවුරුදු 12 න් පහළ බාලක කණ්ඩායම් සූරතාව ලකුණු 632.25ක් ලබාගත් කුරුණෑගල මලියදේව විදුහල දිනා ගනිද්දී කොළඹ ආනන්ද විදුහල ලකුණු 531ක් ලබා ගනිමින් දෙවැනි ස්ථානයද මහනුවර ධර්මරාජ විදුහල ලකුණු 463ක් ලබා තෙවැනි ස්ථානයද දිනාගනු ලැබීය.වයස අවුරුදු 12න් පහළ බාලිකා දෙවන හා තෙවන ස්ථාන පිළිවෙළින් මීගමුව ආවි මරියා හා රත්නපුර පර්ගිය සුසන් උසස් බාලිකාව විසින් දිනාගනු ලැබීය.වයස අවුරුදු 10න් පහළ බාලක දෙවන හා තෙවන ස්ථාන කුරුණෑගල මලියදේව හා කොළඹ ආනන්ද විදුහලද බාලිකා දෙවන හා තෙවන ස්ථාන අම්බලන්ගොඩ ධර්මාශෝක, කුරුණෑගල මලියදේව බාලිකා යන විදුහල් විසින්ද දිනාගත්තේය.මෙම තරගාවලිය පසුගිය 14 සිට 16 දක්වා මහනුවර ධර්ම රාජවිදුහල් ශාලාවේදී පැවැත්විය. දිවයිනේ පාසල් 314කින් ක්‍රීඩක ක්‍රීඩිකාවෝ 1760 ක් තරග වැදුනි. මධ්‍යම පළාත් ප්‍රධාන අමාත්‍ය සරත් ඒකනායක මහතා අතින් සහ ධර්මරාජ විදුහල්පති එස්.එම්. කීර්තිරත්න මහාත අතින් ත්‍යාග ප්‍රදානය කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=s1110223</link>
    <topic>යොවුන් ක්‍රීඩා උළෙලේ පාපැදි තරග අද</topic>
    <author/>
    <content>23 ජාතික යොවුන් ක්‍රීඩා උළෙලේ පාපැදි තරග අද (22) පෙරවරු 6.30ට හෝමාගම නගරයෙන් ආරම්භවේ.කිලෝ මීටර් 122ක දුරින් සමන් විත පිරිමි පාපැදි තරගය හෝමාගමින් ආරම්භ වී ගොඩගම, අතුරුගිරිය, මාලබේ, කඩුවෙල, බියගම, දොම්පෙ, කිරිදිවැල, හංවැල්ල හරහා අවිස්සාවේල්ල තානායම අසලින් නැවත හයිලෙවල් මාර්ගයේ හෝමාගම දක්වා පැමිණේ.කාන්තා තරගය හෝමාගමින් ආරම්භ වී ගොඩගම, අතුරුගිරිය, මාලබේ හරහා කඩුවෙලට ගොස් නැවත ඒ මාර්ගයේම හෝමාගමට පැමිණීමට නියමිතය.ක්‍රීඩා සංවර්ධන දෙපාර්තමේන්තුවේ අධීක්ෂණය යටතේ පැවැත්වෙන මේ තරග අධ්‍යාපන ඇමැති බන්දුල ගුණවර්ධන මහතාගේ හා බස්නාහිර පළාත් ක්‍රීඩා ඇමැති උපාලි කොඩිකාර මහතාගේ ප්‍රධානත්වයේ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=s1110224</link>
    <topic>ලෝක කුසලාන රගර්අවසන් මහා ගැටුම හෙට</topic>
    <author/>
    <content>1987 මංගල ලෝක කුසලාන රගර් තරගාවලියේ අවසාන මහා තරගයේදී ප්‍රංශය පරදවා කුසලානය දිනා ගැනීමෙන් පසුව දෙවැනි වතාවටත් එම කිරුළ දිනා ගැනීමේ උත්සාහයක නිරත වෙමින් නවසිලන්තය හෙට ප්‍රංශය සමග 2011 ලෝක කුසලාන රගර් අවසාන මහා තරගයට පිවිසෙයි. නවසිලන්ත ‘ඕල් බ්ලැක්ස්’ කණ්ඩායම 1999 හා 2007 ලෝක කුසලාන තරගාවලියන්ගෙන් ඉවතට වීසි කරනු ලැබුවේ ප්‍රංශය විසිනි.එහෙත් එවැනි තෘප්තියක් ප්‍රතිවාදීන්ට මෙවර ලබා නොදෙන බවට නවසිලන්ත පුහුණුකරු ග්‍රැහැම් හෙන්රි ප්‍රතිඥා දී තිබේ. මෙවර තරගාවලියේ මූලික වට තරගවලදී නවසිලන්තය මෙන්ම ටොන්ගා වෙතින් ප්‍රංශය දෙවතාවක් පරාජය වී තිබේ.එම පරාජයන් දෙකෙන් පසුව ප්‍රංශය තරගාවලියේ පිළිමළුන් පිටුදැකීමේ වටයට පිවිසියේ ජපානයත් කැනඩාවත් පරදවමින් හා ටොන්ගා පිළට එරෙහිව ලබා ගත් පරාජිතයන්ට පිරිනැමෙන බෝනස් ලකුණක් සමගය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=s1110225</link>
    <topic>ඉන්දියානු හර්යානා ගෝල්ෆ් සූරතාව මිතුන්ට</topic>
    <author/>
    <content>ශ්‍රී ලංකා වරාය අධිකාරියේ මිතුන් පෙරේරා 2011 ඉන්දියානු හර්යානා ගෝල්ෆ් තරගාවලියේ සූරතාව ජයග්‍රහණය කරමින් සිය පළමු වෘත්තීමය ජය තහවුරු කළේය. අවසන් වටය තුළදී ඒ සඳහා ඔහු පහර 72ක් යොදා ගනු ලැබීය. ඒ අනුව ඔහු තරගාවලිය 270 ට 18 ක් ලෙස සටහන් කරමින් අවසන් කළේ ය. මෙහි දෙවන ස්ථානය සඳහා නවදිල්ලියෙහි අශෝක් කුමාර් පත්විය.මේ ජයග්‍රහණය පදනම් කරගනිමින්, ලෝක ප්‍රකට ආසියානු ගෝල්ෆ් තරගාවලියක් වන බාර්ක් සිංගප්පූරු විවෘත තරගාවලියේ 2011 තරගාවලිය නියෝජනය සඳහා ආරාධනා ලැබී ඇත. එය නොවැම්බර් මස 10 වන දින සිට 13 වන දින දක්වා පැවැත්වේ.2009 වර්ෂයේ ශ්‍රී ලංකා වරාය අධිකාරියේ ලේකම් කාර්යාලයට අනුයුක්ත වන මිතුන් පෙරේරා හිටපු දක්ෂ ගෝල්ෆ් ක්‍රීඩක නන්දසේන පෙරේරා මහතාගේ පුත්‍රයායි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=s1110226</link>
    <topic>වින්සන් මාකවිට අනුස්මරණ එල්ලේ තරගාවලිය සූරතාව මූදුකටුව පාතිමා පිල දිනයි</topic>
    <author/>
    <content>හුණුපිටිය බණ්ඩාරනායක ක්‍රීඩා සමාජයේ දෙවන සංවත්සරය නිමිත්තෙන් පැවැත්වූ වින්සන් මාකවිට අනුස්මරණ එල්ලේ තරගාවලියේ සූරතාව මූදුකටුව පාතිමා ක්‍රීඩා සමාජයට හිමිවිය. අනුසූරතාව ඒකල ජොසිටාවත්ත රශ්මි ක්‍රීඩා සමාජය දිනාගනු ලැබීය.එල්ලේ තරගාවලියකදී ප්‍රදානය කළ උසම කුසලානය මෙවර මේ තරගාවලියේදී ප්‍රදානය කළ අතර එය අඩි 10 කින් සමන්විත විය. අනුසූරතාව අඩි 7 1/2 කින් සමන්විත විය.දිවයිනේ දක්ෂ එල්ලේ කණ්ඩායම් 8 ක් සහභාගි වූ මේ තරගාවලිය හුණුපිටිය බණ්ඩාරනායක ක්‍රීඩාපිටියේදී පැවැති අතර අවසන් තරගය ඉනිම් දෙකේ තරගයක් ලෙස පැවැත්විණි. පාතිමා කණ්ඩායම ලකුණු 29 ක් ද රශ්මි කණ්ඩායම ලකුණු 23 ක් ද ලබා ගත් අතර ලකුණු 6 කින් පාතිමා කණ්ඩායම ජයගනු ලැබීය.තරගාවලියේ විශිෂ්ට දස්කම් පෑ පාතිමා කණ්ඩායමේ නිලන්ත, සුගත් සුරේෂ්, යුද හමුදා කණ්ඩායමේ ධනුෂ්ක කුමාර ද තරගාවලියේ වීරයා රශ්මි කණ්ඩායමේ ප්‍රසාද් උදය, වැඩිම ලකුණු රශ්මි කණ්ඩායමේ සුසන්ත සිල්වා සම්මාන ලැබීය.තරගාවලිය වැඩිම උඩ පන්දු ප්‍රගීත් රවීන්ද්‍ර හා අවසන් තරගයේ වීරයා සංජීව ජයලත්, හොඳම පන්දු රකින්නා ආනන්ද පාලිත (පාතිමා) සම්මාන ලබා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=s1110227</link>
    <topic>ගාල්ලට ක්‍රීඩාසංවර්ධන සැලැස්මක්</topic>
    <author>ගාල්ල දිසා විශේෂ</author>
    <content>ලබන 2012 වසර වෙනුවෙන් ගාල්ල දිස්ත්‍රික්කයට ක්‍රීඩා සංවර්ධන සැලැස්මක් සම්පාදනය කෙරෙයි.මේ සඳහා අදාළ අංශයන් දැනුවත් කිරීමේ විශේෂ සාකච්ඡාවක් පසුගියදා ගාල්ල දිස්ත්‍රික් ලේකම් විජයරත්න සකලසූරිය මහතාගේ ප්‍රධානත්වයෙන් එම කාර්යාලයේදී පැවැත්වේ.2018 පොදු රාජ්‍ය මණ්ඩලීය ක්‍රීඩා උළෙලට දක්ෂ ක්‍රීඩක ක්‍රීඩිකාවන් බිහිකිරීමේ අරමුණින් මෙය සංවිධානය කෙරෙනුයේ දකුණු පළාත් ක්‍රීඩා අමාත්‍යාංශය, පළාත් අධ්‍යාපන අමාත්‍යාංශයේ ක්‍රීඩා අංශය හා දිස්ත්‍රික් ලේකම් කාර්යාලීය ක්‍රීඩා සංවර්ධන අංශය ඒකාබද්ධවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=s1110228</link>
    <topic>හෙල්ල විසිකිරීමෙන් දස්කම් දක්වන චාමිකා</topic>
    <author>ප්‍රියන්ත සුමනසේන උකුවෙල සංචාරක</author>
    <content>මාතලේ විල්ගමුව අධ්‍යාපන කලාපයේ ලග්ගල අග්‍රබෝධි විදුහලේ ඩබ්ලිව්. ඒ. චාමිකා රසාංගනි හේරත් ක්‍රීඩා ලොවට පෑයු දිදුලන තරුවක් ලෙස මෙවර සමස්ත ලංකා පාසල් ක්‍රීඩා තරගාවලියේදී අවුරුදු 15න් පහළ හෙල්ල විසිකිරීමේ කාන්තා තරගයේදී නව තරග වාර්තාවක් ද සනිටුහන් කරමින් රන් පදක්කම දිනාගැනීමට සමත් වූවාය.මීටර් 29.72 කින් නව තරග වාර්තාව සටහන් කළ ඇය ජෝන් ටාබට් කණිෂ්ඨ මලල ක්‍රීඩා තරගාවලියේදී ද පළමු ස්ථානය දිනාගනු ලැබුවාය. ධාවන තරගයන්වලදී දස්කම් දක්වා තිබූ ඇය අවුරුදු 11න් පහළ මීටර් 75 හා 100 දිවිමේ තරගවලින් ජයග්‍රහණ රැසක් ලබාගෙන ඇත. ඇය එස්. පී. කේ. කරුණාරත්න ගුරු මහතා යටතේ පුහුණුව ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=f1110221</link>
    <topic>එජාපයට තියෙන්නේසැබෑ නොවන සිහින විතරයි</topic>
    <author>සාකච්ඡා කෙළේ උදිත ගුණවර්ධන</author>
    <content>දේශපාලන ක්ෂේත්‍රය තුළ කරලියට පැමිණ තිබෙන ප්‍රචණ්ඩත්වය, ඒ සඳහා පවත්නා මැතිවරණ ක්‍රමය බලපා තිබේද? එජාපය සහ ජවිපෙ දේශපාලන ආගාධයකට වැටී ඇති ආකාරය, රටේ සංවර්ධනය කෙරෙහි ජනතාවගේ දායකත්වය ආදී කරුණු පිළිබඳ, වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්. බී. ඒකනායක මහතා සමඟ කළ කතාබහකි මේ.* ‘දැයට කිරුළ’ ප්‍රදර්ශනය අනුරාධපුර දිස්ත්‍රික්කයේදී මෙවර පැවැත්වීමට නියමිතව තිබෙනවා. මේ ප්‍රදේශයට සමගාමීව රජය මගින් දිස්ත්‍රික්කය තුළ මොන විදිහේ සංවර්ධන වැඩපිළිවෙළක් ක්‍රියාත්මක කිරීමටද සැලැසුම් කර තිබෙන්නේ?අනුරාධපුර ඔයාමඩුව ප්‍රදේශය මුල්කරගෙන තමයි ‘දැයට කිරුළ’ ප්‍රදර්ශනය පවත්වන්නේ. මේ උත්සවය සාමාන්‍ය ප්‍රදර්ශනයක් හෝ උත්සවයක් නොවෙයි. ගමට, නගරයට සංවර්ධනය ගෙනයාම මෙහි ප්‍රමුඛ අරමුණ බවට පත්ව තිබෙන්නේ. සමහරු දැයට කිරුළ උළෙල ගැන විවිධ විවේචන එල්ල කරනවා. එහෙත් ඔවුන් සත්‍ය තත්ත්වය නොදන්නාකමට හෝ කුහකකමට තමයි මේ විදිහේ චෝදනා එල්ල කරන්නේ.ගම්මානවලට අවශ්‍ය කරන මාර්ග පහසුකම්, නූතනයට ගැළපෙන විදිහට අලුත්වැඩියා කර තිබෙනවා පමණක් නොවෙයි ඒ සඳහා වූ මුල්‍ය ප්‍රතිපාදන පවා මේ වනවිට සම්පාදනය කර අවසානයි.ගම්මානවල මිනිස්සුන්ට අවශ්‍ය කරන්නේ මහා විශාල දේවල් නෙමෙයි. ගමට යන පාර, වැව, ඇළ, බස් එක වගේ දේවල් විතරයි.ඒ දේවල් ඉතාමත් ඉහළින් සැපැයීමට මේ ආණ්ඩුව කටයුතු කර තිබෙනවා. ඒ නිසා ගම්වල ජනතාව ඉතාමත් සතුටින් සිටින්නේ. අනුරාධපුරයේ ඇතැම් වැව් ප්‍රතිසංස්කරණය වන්නේ අවුරුදු තිස් පහකට පස්සේ. මේ සඳහා රජය රුපියල් ලක්ෂ පන්සියයකටත් වඩා විශාල මුදල් ප්‍රමාණයක් වෙන්කර තිබෙනවා.රජරට ප්‍රදේශයට කෙතරම් වැස්සත්, ගංවතුර ගැලුවත් මාසයක් දෙකක් පායද්දී වැව් සියල්ලම හිෙඳනවා. මෙයට මූලික හේතුව වෙලා තිබෙන්නේ වැව්වල රොන්මඩ අඩි හත අට තරම් විශාල ප්‍රමාණයකට තැන්පත්ව තිබීමයි. මෙය වැව්වල ක්‍රියාකාරිත්වයට විශාල ලෙස බලපා තිබෙනවා. ඒ මඩ ඉවත් කිරීම තමයි අපගේ අරමුණ වෙලා තිබෙන්නේ. දැනටමත් ඒ වැඩපිළිවෙළ ආණ්ඩුව මගින් රජරට ප්‍රදේශයේ ආරම්භ කර තිබෙනවා.මහාමාර්ග පමණක් නොවෙයි, අතුරු මාර්ග සංවර්ධනයද මේ යටතේ ක්‍රියාත්මක වෙනවා. මා සිතන විදිහට දශක කිහිපයකට පසු රජරට නවෝදයකට අවශ්‍ය පසුබිම නිර්මාණය වන්නේ දැයට කිරුළ උළෙල සමගිනුයි.මෙතැනදි අප තවත් දෙයක් දකිනවා. අද ජනතාව තුළත්, රට සංවර්ධනය කිරීම ගැන ගම රට නැංවීම ගැන විශාල උනන්දුවක් ඇතිවෙලා තියෙන්නේ. කලාවැවේ ශ්‍රමදානයක් තිබුණා. මේ ශ්‍රමදානයට දස දහසක පමණ පිරිසක් සහභාගී වුණා. රට සංවර්ධනය කිරීම සඳහා ඒ තරම් උනන්දුවක් ජනතාව තුළ ඇතිවෙලා තියෙන බව මේ කරුණුවලින් පවා පැහැදිලි කරගන්න පුළුවන්. ඇත්තෙන්ම රට දියුණු කිරීම රජයකට, ජනාධිපතිවරයකුට තනිව කරන්න බැහැ. මහජනතාවගේ වගේම සෙසු පාර්ශ්වයන්ගේ සහයෝගය මේ සඳහා ලැබිය යුතුයි.* පැවැත් වූ පළාත් පාලන මැතිවරණයෙන් මුළු රටම සන්ධානය ජය ගනිද්දී, කොළඹ මහ නගර සභාවේ බලය පමණක් එජාපයට හිමිවුණා. මෙය එජාපයේ ජයගමන අරඹන සංධිස්ථානයක් බවට ඔවුන් ප්‍රකාශ කර සිටිනවා. මේ ගැන ඔබේ අදහස කුමක්ද?කොළඹ දිනුවා කියලා අනුරාධපුර නගර සභාව ජයගන්න බැහැ. මාතර දිනවන්නත් බැහැ. කොළඹ තිබෙන්නේ ගමට වඩා බොහෝ වෙනස් දේශපාලන රටාවක්. ජනතාවගේ දේශපාලන අදහස් පවා වෙනස්. අවුරුදු පනහක ඉඳලා කොළඹ මහ නගර සභාව ජයගෙන තිබෙන්නේ එජාපය විසිනුයි. මෙවරත් එය ඒ විදිහටම සිදුවෙලා තිබෙනවා. පසුගිය වර එජාපය නැතිව කණ්ණාඩිකුට්ටමක් ජයග්‍රහණය කළා. එජාපය කොළඹ දිනුවා කියලා අලුත් ආරම්භයක් ගන්න බැහැ. එජාපය සිහින දකිනවා ඇති. ඒත් ඒ සිහින ඉටුනොවන සිිහින විදිහටයි පෙන්වා දීමට පුළුවන්කම තිබෙන්නේ. දිවයිනේ ග්‍රාමීය ප්‍රදේශවල සන්ධානය අතිවිශාල ඡන්ද ප්‍රමාණයකින් ජයගෙන තිබෙනවා. එය 65%, 70% තරම් ඉහළ මට්ටමක තිබෙව බව පැහැදිලියි. උදාහරණයක් විදිහට ගනිමු කුණ්ඩසාලේ ඡන්ද ප්‍රතිඵලය. එතැනදි එජාපය ලැබූ මුළු ඡන්ද ප්‍රමාණයට වඩා සන්ධානය ලැබූ වැඩි ඡන්ද ප්‍රමාණය ඉහළ අගයක පැවතුණා.කුණ්ඩසාලේ කියන්නේ එජාප මහලේකම්වරයා නියෝජනය කරන ආසනය. එවැනි තැනකදී මෙතරම් විශාල පරාජයක් ලැබුවානම් එය අලුත් ආරම්භයක් විදිහට සලකන්නේ කොහොමද?එජාපය කොළඹ ජයග්‍රහණය ගැන පුරසාරම් කීවත්, ඒ අය අවුරුදු පනස් අටක් මහනුවර පාලනය කළ එජාපයේ පරාජය පිළිබඳ කිසිවක් කතා කරන්නේ නෑ. නුවරඑළියේ බිඳවැටීම ගැන නොකියන්න හේතුව මොකක්ද? ගම්පහදී ඒ අයගේ ආසන ප්‍රමාණය තුනට බැසීම ගැන කතා කරන්නේ නැත්තේ ඇයි?එජාපය විතරක් නොවෙයි, ජනතා විමුක්ති පෙරමුණත් යළි නැගිටින්න බැරි තරම් ආගාධයකට වැටිලා තිබෙන්නේ. අනුරාධපුරය මහ නගර සභාවේ ප්‍රධාන විපක්ෂය විදිහට සිටියේ ජනතා විමුක්ති පෙරමුණයි. එහෙත් ඔවුන්ට මෙවර එක් මන්ත්‍රීධුර නියෝජනයක්වත් අනුරාධපුරයේදී ලැබුණේ නැහැ. එය තමයි අද ජනතා විමුක්ති පෙරමුණේ තත්ත්වය.* ශ්‍රී ලංකා නිදහස් පක්ෂය ඇතුළත අභ්‍යන්තර පිපිරීමක් ඇතිව තිබෙන බවට එජාපය ඇතුළු විපක්ෂය, මාධ්‍ය ඔස්සේ ප්‍රචාරය කරනවා. ආණ්ඩු පක්ෂය නියෝජනය කරන දේශපාලනඥයකු විදිහට මේ පිළිබඳ ඔබ දරන්නේ මොන වගේ අදහසක්ද?ශ්‍රීලනිපය හෝ ආණ්ඩු පක්ෂය තුළ කිසිදු අර්බුදයක් හෝ පිපිරීමක් නැහැ. එජාපය බලාපොරොත්තු වෙනවා ඇති මෙහෙම දෙයක්. ඒත් ජනාධිපතිතුමා නායකත්වයේ සිටින තාක් කල්, ශ්‍රීලනිපය තුළ අර්බුදයක් ඇති වන්නේ නැහැ. එය ස්ථිරයි. ඒකාන්තයි. මා එජාපය අතහැර ශ්‍රීලනිපයට එකතු වුණේ රට ගැන කල්පනා කර, ගම, නගරය සංවර්ධනය කිරීමේ පරමාර්ථය පෙරදැරිවයි. එජාපය අතහැර ශ්‍රීලනිපයට එක්වීම වාසනාවක් කියලා මට අද වනවිට හැඟෙන දෙයක්. ගම නගරය සංවර්ධනය කිරීම ඇතුළු දේවල් තමයි දේශපාලනඥයකු විදිහට බලාපොරොත්තු වන්නේ. එය මට ඉෂ්ට කරන්න හැකියාව ලැබී තිබෙනවා.එජාපය අද හතරට පහට කැඩිලා. භේදවෙලා. ජවිපෙත් එහෙමයි. ඒ නිසා ඒගොල්ලෝ හිතනවා ආණ්ඩුව ඇතුළතත් එහෙම වෙයි කියලා. ජනාධිපතිතුමා වගේ අතිප්‍රබල නායකයෙක්, ජනතාවාදී, මානවවාදී නායකයකු යටතේ ඇති ශ්‍රීලනිපය කිසිදා බිඳවැටෙන්නේ නැහැ.* දේශපාලන කරළිය තුළ ප්‍රචණ්ඩත්වය ඉහළ යාම ගැන විශේෂ කතිකාවතක් ඇතිව තිබෙනවා. මේ ගැන ඔබේ මතය කුමක්ද?කවුරුන් කළත්, මොන විදිහට සිදුවුණත්, දේශපාලන ප්‍රචණ්ඩත්වය මා පිළිගන්නේ නැහැ. සමාජයේ සිටින වගකිව යුතු මිනිසුන් විදිහට අපට ප්‍රචණ්ඩත්වය පිළිගන්න බැහැ.පාතාලය නිතරම දේශපාලනඥයා ළඟට ළංවීමට, ඔවුන් සෙවණේ සිටීමට ප්‍රියකරනවා. ඔවුන් ඒ දේ කරන්නේ අපට ආදරයට නොවෙයි. ඔවුන්ගේ වාසියටයි. දේශපාලනඥයන් මේ ගැන කල්පනා කළ යුතුයි. අප නිතරම ඇසුරට නුසුදුසු පුද්ගලයෝ ඉවත් කළ යුතුයි. පාතාලය ඇසුරු කරමින්, දේශපාලනඥයන් දේශපාලනය කිරීමට ගියොත් දේශපාලනඥයාට විශාලම හානිය සිදුකරන්නේ පාතාලය විසිනුයි.මා නම් කිසිසේත්ම පාතාලයන්, කසිප්පු වෙළෙන්දන් කුඩු වෙළෙන්දන් ඇසුරු කරන්නෙත් නැහැ. ඔවුන්ට කිසිදු ආධාරයක්, අනුබලයක් දෙන්නේ නැහැ. සියලු දේශපාලනඥයන් මේ ගැන කල්පනා කර කටයුතු කළ යුතුයි.* ඇතැමුන් කියන්නේ මේ ප්‍රචණ්ඩ දේශපාලනයට මුල පවතින මැතිවරණ ක්‍රමය සහ මනාප සටන බවයි. මෙහි සත්‍යය තත්ත්වයක් තිබෙනවාද?එක්තරා ප්‍රමාණයකට මෙයත් මූලික වෙන්න ඇති. මා පුද්ගලිකව කල්පනා කරන විදිහට මේ මනාප ක්‍රමය ඉතාමත් ඉක්මනින් වෙනස් විය යුතුයි. එහෙම නොවුණොත් තව තවත් ආරවුල් ඇතිවෙන්න ඕනෑ තරම් අවස්ථා තිබෙනවා.පසුගිය කාලයේදී මා සමඟ දිනේෂ් ගුණවර්ධන, කරු ජයසූරිය යන මහත්වරු මැතිවරණ ක්‍රමය සංශෝධනය කිරීමේ කමිටුවේදී අදහස් පළ කළා. මැතිවරණ ක්‍රමය වෙනස් කරන ආකාරය ගැන වාද විවාද කළා. මේ සංශෝධන ගැන අවධානය යොමුකර කටයුතු කළ යුතු කාලය දැන් එළැඹ තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=f1110224</link>
    <topic>රන්වන් පිස්තෝලයක් වනමින් නළයකින් පිටතට ආවා</topic>
    <author>ලිබියාවේ දී - ඒ.එෆ්.පී.</author>
    <content>හිටපු ලිබියානු නායක මුවම්මර් ගඩාෆිගේ උපන්ගම සහ අවසන් බලකොටුව වූ සර්ට් නගරයේදී කැරලිකාර හමුදාව එල්ල කළ ප්‍රහාරයකින් ඔහු බ්‍රහස්පතින්දා (20) මරා දැමූ බව අන්තර්වාර පාලනයේ ප්‍රකාශක අබ්දෙල් හාෆිස් ගෝගා පැවසුවේය.කසළ නළයක රන්වන් පිස්තෝලයක් වනමින් සිටින අවස්ථාවේදී ගඩාෆි කොටුකරගත් බව ඔහු වැඩිදුරටත් පවසා තිබේ.වසර 42 ක් අයෝමය හස්තයකින් ලිබියාව පාලනය කළ මුවම්මර් ගඩාෆි මරා දැමීමේ සිද්ධිය සැලවීමත් සමඟ ලිබියාව පුරා වැසියන් වීදි බැස අහසට වෙඩි තබමින් පී‍්‍රති ඝෝෂා පවත්වා තිබේ.ඒකාධිපතිවාදයේ සහ ම්ලේච්ඡත්වයේ අවසානය සනිටුහන් කරන මෙම මොහොත ලිබියාවේ ඓතිහාසික සිද්ධියක් බවත්, ගඩාෆිගේ ඉරණම විසඳුණ බවත් ගෝගා වැඩිදුරටත් පවසා ඇත.ජාතික අන්තර්වාර කවුන්සලයේ ප්‍රධානී මුස්ටාෆා අබ්දෙල් ජලීල් විසින් ලිබියාව නිදහස් කර ගත් බව ඊයේ (21) සිකුරාදා ප්‍රකාශයට පත් කිරීමට නියමිත විය. මේ අනුව, ලිබියාවේ මැතිවරණය පැවැත්වීමට පෙර අන්තර්වාර රජයක් පිහිටුවා ගැනීමට කටයුතු කරනු ඇත.ගඩාෆි ගමන්ගත් ජීප් රථයට කැරලිකාර හමුදාව ප්‍රහාර එල්ල කරන විට ඔහු රථයෙන් බැස පැනයාමට තැත් කළ අවස්ථාවේදී කැරලිකරුවන් ඔහුට වෙඩි තැබූ බව අන්තර්වාර පාලනයේ ක්ෂේත්‍ර ආඥාපති මොහොමඩ් ලෙයිත් පවසයි. වෙඩි හුවමාරුවේදී ගඩාෆිගේ පාද වලට සහ හිසට බරපතළ තුවාල සිදුවී ඇත. මිස්රටා රෝහලට රැගෙන එන තුරුම ඔහුට පණ තිබූ බව ද පැවසෙයි. වාහන 80 කින් පමණ සමන්විත වූ රථ පෙළකින් බ්‍රහස්පතින්දා උදෑසන ගඩාෆි සර්ට් නගරයෙන් පලා යාමට සූදානම් වන බවට ප්‍රංශ භටයන් විසින් අනතුරු ඇඟවීමෙන් අනතුරුව, කැරලිකාර හමුදාව රථපෙළ වටකර ප්‍රහාර එල්ල කර තිබේ. අරාබි චන්ද්‍රිකා නාලිකාවක තුවාල ලබා ලේ වගුරුවමින් සිටි ගඩාෆිගේ ඡායාරූපයක් ප්‍රචාරය කර තිබේ. මෙම ප්‍රහාරයේදී ගඩාෆිගේ පුත්‍රයකු වූ මූටාසිම් ද මියගිය බව වාර්තාවේ. මේ අතර සෙයිෆ් අල් - ඉස්ලාම් තවමත් සර්ට් නගරයේ කොටුවී ඇතැයි විශ්වාස කෙරේ.මෙම සිද්ධිය සැලවීමත් සමඟ, ලෝක නායකයන් මේ පිළිබඳ අදහස් පළ කිරීමට පටන්ගෙන ඇත.ගඩාෆි මරා දැමීමත් සමග ලිබියාවේ දිගු කාලයක් පැවති දුක්ඛිත කාලපරිච්ඡේදය නිම වූ බව අමෙරිකන් ජනාධිපති බැරැක් ඔබාමා පවසා ඇත. අයෝමය හස්තයකින් පාලනය කෙරෙන අරාබි ලෝකයේ සෙසු රටවල්ද මේ ආකාරයෙන්ම බිඳ වැටෙනු ඇතැයි ඔහු වැඩිදුරටත් කියා ඇත. ලිබියානුවන්ට දැන් ප්‍රජාතන්ත්‍රවාදි රටක් ගොඩ නැඟීමේ අවස්ථාව උදා වී ඇතැයි ද ඔහු පවසා තිබේ. බ්‍රිතාන්‍ය අගමැති ඩේවිඩ් කැමරන් සහ ප්‍රංශ ජනාධිපති නිකොලා සාකෝසි ද ලිබියාවේ ආඥාදායකත්වය නිමා කිරීම පැසසුමට ලක්කර තිබේ.අරාබි ලීග ප්‍රධානී නමිල් අල් - අරාබි පවසා ඇත්තේ, ගඩාෆි ඝාතනයත් සමඟ ලිබියාවේ දුර්දාන්ත පාලනය නිමා වූ බවයි. මෙම ඝාතනයත් සමඟ ලිබියාවේ ඓතිහාසික පරිවර්තනයකට මංපෙත් විවරවනු ඇතැයි ජගත් මහලේකම් බෑන් කී මුන් පවසා තිබේ.මේ අතර වෙනිසියුලානු ජනාධිපති හියුගෝ චාවේස් ගඩාෆි මරා දැමීම පිළිබඳ සිය කෝපය පළකර තිබේ. එය “ සාහසික” ක්‍රියාවක් බව චාවේස් කියයි. තවද, වෙනිසියුලාව, ලිබියාවේ නව රජය පිළිනොගන්නා බවත් චාවේස් කියයි.අන්සා අල් - මුජහිඩීන් සහ ෂුමුක් අල් - ඉස්ලාම් සංසදය වෙත යොමු කළ පණිවුඩයක සටන්කාමියෙකු සටහන්කර ඇත්තේ ගඩාෆි “මීයෙක් ලෙස” මිය ගිය බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=f1110222</link>
    <topic>කෘෂිකාර්මික සංවර්ධනයේවිප්ලවීය වෙනසක්</topic>
    <author>ආචාර්ය එල්.පී. රූපසේන නියෝජ්‍ය අධ්‍යක්ෂ (පර්යේෂණ)හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනය</author>
    <content>ශ්‍රී ලංකාව ඉදිරි වසර හය තුළ බලාපොරොත්තුවන 8% ක වාර්ෂික ආර්ථික සංවර්ධනය උදෙසා කෘෂිකාර්මික අංශයේ වර්ධන වේගය වැඩි කළ යුතුය. ඉන්දියාව 4% ආර්ථික සංවර්ධන වේගයක් සඳහා කෘෂිකර්මාන්තයෙන් බලාපොරොත්තු වන්නේ 4% ක වර්ධන වේගයකි. කෘෂිකාර්මික අංශයේ වර්ධනය ආකාර කිහිපයකින් ආර්ථික සංවර්ධනයට දායක වේ. කාර්මික හා සේවා අංශවල සේවය කරන සේවකයන් ඇතුළු සමස්ත ජනතාවට ආහාර සැපයීම එක් කාර්යයකි. මෙම කාර්යභාරය ආහාර සුරක්ෂිතතාව ලෙස සැලකේ. මෙහිදී රටේ සිටින සෑම පුරවැසියෙකුටම සෑම අවස්ථාවකදීම දරාගත හැකි මිලකට ආහාර සැපයීමේ වගකීම කෘෂිකාර්මික අංශයට පැවරේ. මෙම වගකීම කොතරම් බරපතළද කිවහොත් ආහාර සුරක්ෂිතතාව නැතිවුවහොත් රටේ දේශපාලන අස්ථාවරත්වයක් ගොඩ නැඟෙන බව මෑතකදී සනාථ විය. ආහාර සුරක්ෂිතතාව දේශපාලන ස්ථාවරත්වය සඳහා අවශ්‍ය සාධකයක් ලෙස වර්තමානයේ පිළිගෙන ඇත.කාර්මික සේවා වර්ධනයකෘෂිකාර්මික අංශයේ සංවර්ධනය තුළින් කාර්මික හා සේවා අංශ සඳහා වර්ධනය වූ වෙළෙඳපොළක් ගොඩනැෙඟ්. කෘෂිකාර්මික අංශය දියුණු වන විට එම අංශයේ නියුතු අයගේ ආදායම වැඩිවේ. ආදායම වැඩි වන විට කාර්මික අංශය නිපදවන රූපවාහිනී යන්ත්‍ර, රෙදි සෝදන යන්ත්‍ර, මෝටර් සයිකල්, ත්‍රීවිලර් ආදිය මිලදී ගැනීමට පෙළඹේ. මේ සඳහා සහතික මිල රු. 17 සිට රු. 28 දක්වා වැඩි කිරීමත් සමඟ ගොවි ජනපද තුළ මේ තත්ත්වය පැහැදිලිව දක්නට ලැබුණි. භාණ්ඩ මිලදී ගැනීමට පමණක් නොව බැංකු, ගමනාගමන, සන්නිවේදන වැනි සේවා අංශවලටද ඇති ඉල්ලුම වැඩිවේ. රටේ ජනතාවගෙන් වැඩි පිරිසක් ඍජුව හෝ වක්‍රව කෘෂිකර්මාන්තයේ නිරත වී ඇති බැවින් කෘෂිකාර්මික සංවර්ධනයත් සමඟ කාර්මික හා සේවා අංශය සඳහා වෙළෙඳපොළ පුළුල් වීම එකී අංශ දෙකේ වර්ධනයට බෙහෙවින්ම උපකාරි වේ.අනෙක් අතට කෘෂිකාර්මික අංශයේ ආදායම් වැඩි වන විට එම වැඩි වන ආදායම ඉතිරි කිරීම් හරහා කාර්මික හා සේවා අංශයේ සංවර්ධනයට අවශ්‍ය මුදල් ලබාදේ. කෘෂිකාර්මික අංශය සංවර්ධනය වන විට එකී නිෂ්පාදන, අමුද්‍රව්‍ය වශයෙන් භාවිත කරන කෘෂි ආශි‍්‍රත කර්මාන්ත අංශයෙහි වර්ධනයක් ඇතිවේ. පලතුරු නිෂ්පාදනය වැඩි වන විට පලතුරු බීම නිෂ්පාදනය කරන කර්මාන්ත, පලතුරු පදනම් කරගෙන අතුරු නිෂ්පාදන කරන කර්මාන්ත බිහි වේ. ජෑම් නිෂ්පාදන කර්මාන්ත ශාලා බිහිවේ. දැනට බොහෝ රටවල් පලතුරු පදනම් කරගෙන ෂැම්පු වර්ග නිෂ්පාදනය කරයි.රටේ ජනතාවගේ ආදායම වැඩි වන විට මෙම නිෂ්පාදන සඳහා ඉල්ලුම වැඩිවේ. කෘෂිකර්මාන්ත අංශය නොදියුණු නිසා මෙකී නිෂ්පාදන බොහොමයක් ආනයනය කිරීමට සිදුවී තිබේ. දේශීය කර්මාන්තකරුවන් පවසන්නේ කෘෂිකර්මාන්ත ආරම්භ කිරීමට ප්‍රමාණවත් තරම් නිෂ්පාදන සහ ගුණාත්මක නිෂ්පාදන නොමැති බවයි.කෘෂිකාර්මික සංවර්ධනය සඳහා නිදහස ලබා ගතවූ දශක හයක කාලය තුළ විවිධ ක්‍රියාමාර්ග අනුගමනය කර ඇත. නව බීජ වර්ග හඳුන්වා දීම , වාරිජලය සැපයීම, ණය පහසුකම් සැපයීම, සහතික මිල ක්‍රමය ක්‍රියාත්මක කිරීම, කෘෂි ව්‍යාප්ති සේවය මේ අතර ප්‍රමුඛ වේ. මේ හැම ක්‍රියාමාර්ගයකටම ප්‍රධාන අරමුණ වූයේ නිෂ්පාදනය වැඩි කිරීමයි. එමගින් අප සාර්ථක ප්‍රතිඵල ලබා ඇත. සහල්වලින් ස්වයං පෝෂිත වී ඇත.එළවළු / පලතුරු නිෂ්පාදනය ශීඝ්‍ර ලෙස වැඩි වී ඇත. නමුත් අද ප්‍රධාන ගැටලුව වී ඇත්තේ කෘෂිකාර්මික අංශයේ නියුතු ගොවිජනතාවගේ ආදායම අනෙකුත් අංශවලට සාපේක්ෂව ඉහළ නොයාමයි. මේ නිසා ආදායම බෙදීයාමේ බරපතළ විෂමතාවක් පවතී. දුප්පතුන්ගෙන් බහුතරය ග්‍රාමීය ප්‍රදේශවල ජීවත් වෙති. තරුණයන් කෘෂිකාර්මික අංශයෙන් ඈත්වෙමින් පවතී. මේ අනුව කෘෂිකාර්මික අංශයේ සංවර්ධනය සඳහා එකී අංශයේ සිටින ගොවි ජනතාවගේ ආදායම වැඩි කිරීම අනිවාර්ය සාධකයක් වී ඇත.කෘෂිකාර්මික අංශයේ ආදායම වැඩි කිරීම සඳහා කෘෂිකර්මය, කෘෂි ව්‍යාපාර බවටත් ගොවියා ගොවි ව්‍යවසායකයා බවටත් පරිවර්තනය කළ යුතුය. කෘෂි ව්‍යාපාර යනු කෘෂිකර්මය ලාභදායි ව්‍යාපාරයක් ලෙස පවත්වාගෙන යාමයි. ගොවි ව්‍යවසායකයා යනු වෙළෙඳපොළ අනුව නිෂ්පාදනය හසුරුවන වියදම් අඩු කර ලාභ ලැබීමට කටයුතු කරන්නෙකි. මේ අනුව ශ්‍රී ලංකාවේ කෘෂිකර්මය සංවර්ධනය කිරීම සඳහා විප්ලවීය වෙනසක් කළ යුතුය.මේ වෙනස බිම් මට්ටමින් සිදුවිය යුතුය. ඒ සඳහා ව්‍යාප්ති සේවයේ වෙනසක් සිදුවිය යුතුය. දැනට ක්‍රියාත්මක වන කෘෂිකාර්මික ව්‍යාප්ති සේවය නිෂ්පාදනය වැඩි කිරීමට යොමු වූවකි. ඒ අනුව නිෂ්පාදනය වැඩි කිරීම සඳහා බීජ යොදා ගැනීම, පොහොර භාවිතය, කෘමි මර්දනය, ජල භාවිතය ආදි ක්ෂේත්‍ර පිළිබඳ ගොවියා දැනුවත් කර ඉහළ ඵලදාවක් ලබා ගැනීමට ගොවියාට උපදෙස් දෙනු ලැබේ. ඒ අනුව දැනට ක්‍රියාත්මක වන ව්‍යාප්ති සේවය පූර්ව නිෂ්පාදන ක්‍රියාවලිය කෙරෙහි මූලික අවධානය යොමු කරනවා විනා පශ්චාත් නිෂ්පාදන ක්‍රියාවලිය, එනම් ගබඩා කිරීම්, ඇසිරීම, ප්‍රවාහනය , විකිණීම ආදි අංශ ගැන ප්‍රමාණවත් අවධානය යොමු නොකෙරේ. ගොවියාගේ ආදායම කෙරෙහි වැඩි බලපෑමක් කරන්නේ පශ්චාත් නිෂ්පාදන ක්‍රියාවලියයි. වැඩි අස්වැන්න අඩු මිලක් ලබා දෙන බැවින් නිෂ්පාදනය හැසිරීම පිළිබඳ වැඩි අවධානයක් යොමු කළ යුතුය. අලෙවිකරණ ව්‍යාප්ති සේවය මේ සඳහා ස්ථාපනය කළ යුතුය.අලෙවිය සැලසුම් කිරීමඅලෙවිකරණ ව්‍යාප්ති සේවයේ මුඛ්‍ය පරමාර්ථය වන්නේ ලාභය වැඩිකිරීමයි. ඒ සඳහා වගා කළ යුතු භෝගය, වගා කළ යුතු කාලය, විකිණිය යුතු ආකාරය, විකිණිය යුතු කාලය සහ විකිණිය යුතු මිල පිළිබඳ ගොවියා දැනුවත් කරනු ලැබේ. ඒ අනුව ගොවිතැනින් ලාභය උපරිම වන ආකාරයට නිෂ්පාදනය සහ අලෙවිය සැලසුම් කිරීම පිළිබඳ අලෙවිකරණ ව්‍යාප්ති සේවය මගින් ගොවි ජනතාව දැනුවත් කරනු ලැබේ. අලෙවිකරණ ව්‍යාප්ති සේවය ක්‍රියාත්මක කිරීමේදී පළමුව ඒ සඳහා අවශ්‍ය දැනුම ජනනය කළ යුතුය. දෙවනුව එම දැනුම ගොවි ජනතාව වෙත ලබා දීමේ ක්‍රමවේදයකට යා යුතුය. දැනුම ජනනය කිරීමේ වගකීම හෙක්ටර් කොබ්බෑකඩුව ගොවිකටයුතු පර්යේෂණ හා පුහුණු කිරීමේ ආයතනයට පැවරේ. දශක හතරකට වැඩි කාලයක් තිස්සේ අලෙවි තොරතුරු එක් රැස් කිරීම මෙම ආයතනය විසින් කරගෙන යනු ලැබේ.සාමාන්‍යයෙන් රටේ මිල මට්ටම ඉහළ යන වේගයට (උද්ධමන වේගය) වඩා යම් භෝගයක වෙළෙඳපොළ මිල ඉහළ යන්නේ නම් එම භෝගය වගා කිරීම් වැඩි කිරීමට ගොවින්ට උපදෙස් දිය යුතුය.උදා:- මාළු මිරිස් මිල එසේ ඉහළ ගොස් ඇත. එම භෝගය වගා කිරීමට ගොවීන් පෙළඹිය යුතු ය. වගා කරන කාලය තීරණය කිරීමේදී අවුරුද්දේ විවිධ මාසවල මිල හැසිරීම බැලිය යුතුය. සාමාන්‍යයෙන් වසර පහක පමණ මිල හැසිරීම් විග්‍රහ කිරීම තුළින් අවුරුද්දේ මිළ ඉහළ මාස හඳුනාගත හැකිය. එකී මාස තුළ නිෂ්පාදනය වෙළෙඳපොළට ලැබෙන ආකාරයට වගා කිරීමට ගොවීන්ට උපදෙස් දිය යුතුය. උදා :- එලවළු මිල ගණන් මැයි සිට ජූලි දක්වා ඉහළ මට්ටමක පවතී. එම කාලයට එලවළු වෙළෙඳපොළට ලැබෙන සේ වගා කිරීමට ගොවීන් දැනුවත් කළ යුතුය. විකිණිය යුතු ආකාරය සහ විකිණිය යුතු මිල පිළිබඳ දැනුවත් කිරීමට එදිනෙදා වෙළෙඳපොළ මිල ගණන් අවශ්‍ය වේ.අලෙවිකරණ තොරතුරු ගොවීන්ට ලබා දීමේ ප්‍රධාන මාර්ගය විය යුත්තේ දැනට පවතින ව්‍යාප්ති සේවයයි. ඒ සඳහා නිෂ්පාදනය පදනම් කරගත් ව්‍යාප්ති සේවයට අලෙවිකරණ ව්‍ය්‍යාප්ති සේවය බද්ධ කළ යුතුය. නිෂ්පාදනය හා අලෙවිය යනු එකම කාසියේ දෙපැත්ත වැනිය. නිෂ්පාදනයට වැඩි මිලක් නොලැබේ නම් ගොවීන් වැඩි නිෂ්පාදනයට පෙළඹිය නොහැක. ගොවි ජනතාවගේ ගැටලු විසැඳීම ව්‍යාප්ති කාරකයකුගේ කාර්යභාරයකි. ඒ අනුව දැනට ගොවීන් මුහුණ පාන ප්‍රධානම ගැටලුව අලෙවියයි. ඒ සඳහා ව්‍යාප්ති නිලධාරින් සහාය විය යුතුය. ගොවීන් සහ වෙළෙඳුන් අතර සම්බන්ධතාව ඇති කිරීමට සහාය විය යුතුය. ඒ සඳහා ගොවීන් සංවිධාන කිරීමට මූලික විය යුතුය. ගම් මට්ටමේ ශක්තිමත් ආයතන ව්‍යූහයක් නැතිකම කෘෂිකාර්මික සංවර්ධනයේදී අද ප්‍රධාන ගැටලුවක් වී ඇත. සුපිරි වෙළෙඳසල් අද රටේ ජනපි‍්‍රය වී ඇත. ඔවුන්ට එළවළු ලබා ගැනීමට සංවිධාන වූ ආයතන ව්‍යූහයක් ගම් මට්ටමේ නැතිකම බරපතළ ගැටලුවකි.පාරිභොගික තෘප්තියසැපයුම්දාම කළමනාකරණය (supply chain management) කෙරෙහි අද බොහෝ රටවල් අවධානය යොමු කර කටයුතු කරති. ඒ තුළ සැපයුම් දාමයට අදාළ ගොවීන්, වෙළෙඳුන්, සැකසුම්කරුවන්, එකතු කරන්නන්, එකම දම්වැලක පුරුකක් මෙන් සහයෝගයෙන් කටයුතු කර පාරිභෝගිකයා තෘප්තිමත් කර ලාභ උපරිම කර ගනිති. මේ සඳහා අනිකුත් අංශවල ඇතිවන වෙනස්වීම්වලට සමගාමීව කෘෂිකාර්මික ක්ෂේත්‍රයේ ව්‍යූහමය වෙනස්කම් ඇති කළ යුතුය. ඒ සඳහා ව්‍යාප්ති නිලධාරින්ට සැලකිය යුතු කාර්යභාරයක් කළ යුතුව ඇත. ඔවුන්ගේ රාජකාරි ලැයිස්තුව පුළුල් විය යුතුය. ගොවීන් වෙළෙඳපොළ පිළිබඳ දැනුවත් කිරීම, අලෙවිකරණ සැලසුම් සකස් කිරීමට සහාය වීම සහ ගොවීන් හා වෙළෙඳුන් අතර සම්බන්ධතා ගොඩ නැගීම ව්‍යාප්ති නිලධාරියෙකුගේ කාර්යභාරයට ඇතුළත් විය යුතුය. වියට්නාමය අලෙවිකරණ ව්‍යාප්ති සේවය, එරට ව්‍යාප්ති සේවයට ඇතුළු කර ශීඝ්‍ර කෘෂිකාර්මික සංවර්ධනයට යොමු වී ඇත. බංගලිදේශය අලෙවි තොරතුරු ප්‍රචාරය කිරීම සඳහා වෙනමම වෙබ් අඩවියක් විවෘත කර ඇත.අපි‍්‍රකානු රටවල් ජංගම දුරකථන හරහා මිල තොරතුරු සැපයීමට ප්‍රමුඛතාවයක් දී ඇත.හෙක්ටර් කොබ්බෑකඩුව ගොවිකටයුතු පර්යේෂණ හා පුහුණු කිරීමේ ආයතනය, අලෙවිකරණය ව්‍යාප්ති සේවය පිළිබඳ පුහුණු පාඨමාලාවක් ආරම්භ කර මේ වන විට ව්‍යාප්ති නිලධාරින් 500 ට වඩා වැඩි පිරිසක් පුහුණු කර ඇත. එම පුහුණු වැඩසටහන් තුළින් ඉස්මතු වූයේ අලෙවිකරණ ව්‍යාප්ති සේවය කාලීන අවශ්‍යතාවක් බවත් ඒ සම්බන්ධයෙන් අදාළ පාර්ශවකරුවන් දැනුවත් කර දීප ව්‍යාප්තව ක්‍රියාත්මක කිරීමට කටයුතු සම්පාදනය කළ යුතු බවය. ආහාර මිල ගණන් ශීඝ්‍රයෙන් ඉහළ යාමත් සමඟ කෘෂිකාර්මික අංශයේ වැදගත්කම වෙත කවරදාටත් වඩා ඉස්මතු වී ඇත. කෘෂිකාර්මික අංශයේ සංවර්ධනයට යොදන ආයෝජන ප්‍රමාණය වැඩි විය යුතු බවට ලෝක ප්‍රජාව දැන් අවධාරණය කරති. මෙවන් තත්ත්වයක් තුළ 21 සියවසට ගැලපෙන ආකාරයට කෘෂි ව්‍යාප්ති සේවය නවීකරණය කර ශීඝ්‍ර කෘෂිකාර්මික සංවර්ධනයට අවතීර්ණය විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>22</day>
    </date>
    <link>http://www.dinamina.lk/2011/10/22/_art.asp?fn=f1110223</link>
    <topic>කියවන්නෝ ජීවිතය දිනති</topic>
    <author>විජය ප්‍රේමදර්ශන අංශ ප්‍රධාන, පුස්තකාල පර්යේෂණ අංශය ජාතික පුස්තකාල හා ප්‍රලේඛන මධ්‍යස්ථානය</author>
    <content>කියවීම තුළින් මිනිසාගේ ජීවිතය සම්පූර්ණ වේ. නොදන්නා බොහෝ දෑ, පොතපත ඇතුළු තොරතුරු මූලාශ්‍ර කියවීම තුළින් අත්පත් කරගත හැකි ය. ඒ අනුව සාර්ථක යහපත් ජීවිතයක් ගත කිරීමට නම් කියවීම, ශ්‍රවණය කිරීම, නැරඹීම හා අත්හදා බැලීම ඉතා ප්‍රයෝජනවත් වේ. මේ සියල්ල අප කරන්නේ දැනුම ලබා ගැනීමට හෙයින් දැනුම ලැබෙන සියලු දෑ තොරතුරු මූලාශ්‍ර වශයෙන් හැඳින්විය හැකි යි. ඒ අනුව පොත්, පුවත්පත්, වාර සඟරා, අත්පිටපත්, ශ්‍රව්‍ය දෘශ්‍ය මාධ්‍ය, අන්තර්ජාලය හා පරිගණක තොරතුරු මූලාශ මේ ගණයට ගැනේ. මේ සියල්ල තුළින් බිහි වන්නේ මිනිසාට අවශ්‍ය දැනුම ය. ජීවත්වීම සඳහා දැනුම අවශ්‍ය බැවින් ලෝකයේ තාක්ෂණික දියුණුවත් සමඟ දැනුම සොයා යාමට විවිධ බාධක අද වන විට මතු වී තිබේ.මේ සඳහා සාමාජික, ආර්ථික හා සංස්කෘතික ම ය වශයෙන් සාධක කිහිපයක් බලපානු ඇත.ජන හා සංඛ්‍යාලේඛන සංගණන වාර්තාවට අනුව ශ්‍රී ලංකාවේ සාක්ෂරතාව 93% ක බව දැක්වේ. එහෙත් ඒ සඳහා මිනුම් දණ්ඩ වශයෙන් ගෙන ඇත්තේ සිය මවුබස ලිවීමේ, කියවීමේ හා තේරුම් ගැනීමේ හැකියාව යි. මෙය අපි‍්‍රකානු, ලතින් ඇමරිකානු හා ආසියානු කලාපයේ ඇති සංවර්ධනය කරා ගමන් කරන රටවල්වල සාක්ෂරතා මිනුම යි. එහෙත් බ්‍රිතාන්‍ය, අමෙරිකාව වැනි සංවර්ධිත රටවල සැබෑ සාක්ෂරතාව වශයෙන් පිළිගැනෙන්නේ තොරතුරු තාක්ෂණ හා සන්නිවේදන හැකියාව යි. ඒ අනුව ලෝකයේ ශීඝ්‍ර සංවර්ධනයත් සමඟ තොරතුරු බිහිවීමේ හා තොරතුරු තාක්ෂණ සන්නිවේදනය වේගයෙන් ව්‍යාප්ත වෙමින් තිබේ.ඒ අනුව ශ්‍රී ලංකාවේ මෙම හැකියාව දැනට පවතින්නේ 35% ක පමණ මට්ටමක වන බැවින් සැබෑ සාක්ෂරතාව කරා ළඟාවීමට තවත් කාලයක් ගතවිය හැකියි. මෙය එක එල්ලේ ම ජාතික සංවර්ධනයට බලපාන බැවින් මෙහි වගකීම හා අවධානය යොමුකර කටයුතු කරන රජයේ ආයතන අතර ශ්‍රී ලංකා තොරතුරු තාක්ෂණ හා සන්නිවේදන තාක්ෂණ නියෝජිත ආයතනය, අධ්‍යාපන අමාත්‍යාංශය, උසස් අධ්‍යාපන අමාත්‍යාංශය හා වෘත්තීය පුහුණු හා තෘතීය අධ්‍යාපන ආයතන රැසක් වෙති. එසේ ම රජයේ පමණක් නොව පෞද්ගලික අංශයේ ද සූදානම ඊළඟ සියවස ඊ ශ්‍රී ලංකාවට ප්‍රවේශ වීමටයි.21 වන සියවස වන විට සැබෑ සාක්ෂරතාව වෙනස් ස්වරූපයකින් අර්ථ දැක්වෙන බව පෙනේ.ඒ අනුව සාක්ෂතරතාව සම්පූර්ණවීමට නම් මූලික භාෂා සාක්ෂරතාව, දෘශ්‍ය සාක්ෂරතාව අවකාශ සාක්ෂරතාව, ඓතිහාසික සාක්ෂරතාව, සංස්කෘතික සාක්ෂරතාව හා තොරතුරු සාක්ෂරතාව වශයෙන් ඉතා පුළුල් ව විග්‍රහයකට ලක් කළ හැකි අතර සාක්ෂරතාව හැකියාව හා විනය වශයෙන් වඩාත් වැදගත් වන්නේ මාතෘකාව සහ තේමාව අවබෝධ කොට ගැනීමයි.පුස්තකාල සේවයතොරතුරු අත්කර ගෙන සංවිධානය කිරීමත්, සංරක්ෂණය කරමින් දැනුම වශයෙන් ප්‍රජාවට බෙදාහැරීම පුස්තකාල සතු ප්‍රධාන කාර්යභාරය වේ. මේ ආකාරයෙන් ජනතාව තුළ කියවීමේ ප්‍රවර්ධනයක් ඇති කිරීම සියලු ම පුස්තකාලවල ප්‍රධාන අරමුණ යි. මේ වෙනුවෙන් දිනපතා ශ්‍රී ලංකාවේ ඇති මහජන පුස්තකාල, පාසල් පුස්තකාල, පිරිවෙන් පුස්තකාල, කාර්මික විද්‍යාල පුස්තකාල, විශ්ව විද්‍යාල පුසන්තකාල, දෙපාර්තමේන්තු පුස්තකාල, විශේෂ පුස්තකාල සහ වෙනත් පුස්තකාලවලින් සිදුකරන කාර්යාභාරය සුළුකොට තැකිය නො හැකිය.මෙයිනුත් පුස්තකාල පද්ධතියේ පෙරමුණෙන් ඇති ජාතික පුස්තකාල හා ප්‍රලේඛන සේවා මණ්ඩලය විසින් සිදුකරන කාර්යභාරය අතිමහත් ය. මේ අනුව ප්‍රථමයෙන් ම ජාතික කියවීමේ මාසය ලෙස සෑම වසරක ම ඔක්තෝබර් මාසය වෙන්කර ගැනීමට මූලිකත්වය ගෙන කටයුතු කරන ලද්දේ අධ්‍යාපන අමාත්‍යාංශය යටතේ ඇති ජාතික පුස්තකාල හා ප්‍රලේඛන සේවා මණ්ඩලය වේ. මෙහි දී කියවීමට වසරකට මාසයක් පමණක් වෙන් කිරීම තුළින් ඒ මාසය තුළ දී පමණක් පොත්පත් කියවිය යුතු ද යන්න සමාජයේ කථිකාවක් ගොඩනැගී ඇත. මේ සඳහා සෑම වසරකම ශ්‍රී ලංකාවේ සැප්තැම්බර් මාසය සාහිත්‍ය මාසය ලෙස නම්කර ඇති බැවින් සාහිත්‍ය මාසයේ දී රැස්කර ගන්නා පොත් කියවීමේ මාසයේ දී කියවිය යුතු ද යන සංවාදය මතුවීම ගැන අරුමයක් නො මැත.මෙහිදී කිවයුතු වන්නේ බොහෝ දෑ සඳහා සුවිශේෂි දිනයක්, සතියක් වෙන්කර ඇති පරිදි කියවීමට මාසයක් වෙන්කර ඇත්තේ ප්‍රජාව කියවීමට පෙළඹවීම සඳහා ය. නිතර කියවන පිරිස් මේ මාසය තුළ ඇගයීමට ලක් කිරීම මෙහිදී සිදුවන බව පැවසිය යුතුයි. කියවීමේ මාසය ලංකාවේ ඔක්තෝබර් ලෙස නම්කර ඇත්තේ 2004 වර්ෂයේ සිටයි. සමහර රටවල කියවීමේ සතිය, කියවීමේ වර්ෂය ආදි වශයෙන් හඳුන්වා දී තිබේ. 2012 වර්ෂය ඕස්ට්‍රේලියාවේ කියවීමේ වර්ෂය (Reading Year) ලෙස නම්කර තිබේ. මේ අනුව මෙය ශ්‍රී ලංකාවට පමණක් සීමා වූවක් නො ව විවිධ රටවල මෙම ක්‍රියාවලිය සිදුවන බව පෙනේ. එම රටවල ද අදාළ කාලයේ දී සිදුවනුයේ ජනතාව තුළ කියවීම ප්‍රවර්ධනය කිරීම සඳහා විවිධ වැඩසටහන් පැවැත්වීම හා දිරිගැන්වීම වෙනුවෙන් ඇගයීමට ලක් කිරීමයි.කියවීමේ වර්ධනයශ්‍රී ලංකා ජාතික පුස්තකාල හා ප්‍රලේඛන සේවා මණ්ඩලය විසින් 2004 වර්ෂයේ සිට මේ දක්වා ම වසරක් පාසා ශ්‍රී ලංකේය ප්‍රජාවගේ කියවීමේ රුචිකත්වය වර්ධනය කිරීම වෙනුවෙන් ප්‍රාදේශීය, දිස්ත්‍රික්ක, පළාත් සහ ජාතික මට්ටමින් කාර්යයන් රැසක් ඉටුකරන බව නො රහසකි.මහජන පුස්තකාල හා පාසල් පුස්තකාල අතර දීප ව්‍යාප්ත මට්ටමින් විවිධ වැඩසටහන් සංවිධානය කිරීම හා පැවැත්වීම, පුස්තකාල වෘත්තීයේ නියැලී සිටින අය දැනුම්වත් කිරීමේ සම්මන්ත්‍රණ සංවිධානය කිරීම, එසේ ම පාඨක සමාජ දැනුම්වත් කිරීමේ සම්මන්ත්‍රණ, පුස්කොළ පොත් සංරක්ෂණය, ආධුනික ලේඛකයින් දැනුම්වත් කිරීමේ සම්මන්ත්‍රණ හා පුස්තකාල කළමනාකරණය, තොරතුරු තාක්ෂණ භාවිතය ආදී විෂයයන් කිහිපයක් යටතේ සම්මන්ත්‍රණ හා වැඩමුළු පැවැත්වීම සිදු වේ.මෙහිදී ප්‍රධාන වශයෙන් ම පොත් ප්‍රදර්ශන සංවිධානය කොට විශේෂ වට්ටම් යටතේ හොඳ පොත් ලබාදීමේ අරමුණ සහිත ව සාහිත්‍ය මාසයේ පමණක් නොව කියවීමේ මාසයේ දී ද ජාතික වශයෙන් හා ප්‍රාදේශීය වශයෙන් පොත් ප්‍රදර්ශන පැවැත්වීම සිදුකරයි. මීට අමතරව ව පාසල් ළමුන් අතර චිත්‍ර තරඟ පවත්වා අදාළ පෝස්ටර් ප්‍රදර්ශනය කිරීම සිදු කරනු ලැබේ.පාසල් ළමයින් අතර වයස් කාණ්ඩ කිහිපයක් යටතේ කෙටි කතා හා රචනා තරග පෝස්ටර් තරගද විවෘත අංශ සඳහා ඡායාරූප තරග සංවිධානය කර ඒවා ඇගයීමට ලක් කෙරේ. කියවීමේ රුචිය වර්ධනය කිරීම උදෙසා සහ කියවීමේ වටිනාකම යටතේ කියවීමේ මාසයේ දී විවිධ විද්වතුන් ලවා විශේෂ දේශන පවත්වනු ලැබේ.ජාතික කියවීමේ මාසයේ දී වසරක් පාසා ම සමරු කලාප සකස් කොට ඒවා පළ කරනු ලැබේ. මේ සඳහා පැවැති තරගවලින් තෝරාගත් ජයග්‍රාහීී කෙටිකතා හා රචනා ද අන්තර්ගත කරනු ලබන අතර කෙටි කතා එකතුවක් ලෙසට පළකරනු ලැබේ. මෙහි දී විශේෂයෙන් ශ්‍රී ලංකාවේ තොරතුරු සම්පත් අඩු පුස්තකාලවලට පොත් පරිත්‍යාග වශයෙන් දෙනු ලැබේ. ඒ යටතේ මහජන පුස්තකාල, පාසැල් පුස්තකාල, පිරිවෙන් පුස්තකාල, ආරක්ෂක කඳවුරු පුස්තකාල පමණක් නො ව කියවීමේ මාසයේ තරඟවලින් ජයග්‍රහණය කළ අයට ද පොත් ත්‍යාග වශයෙන් පිරිනමති. ජාතික පුස්තකාල හා ප්‍රලේඛන මධ්‍යස්ථානය ශ්‍රී ලංකාවේ ජාතික වශයෙන් ඇති එක ම පුස්තකාලය වන අතර තොරතුරු සම්පත් රැසක් පවතී.ඒ අතර විමර්ශන එකතුව, ශ්‍රී ලංකා එකතුව, වාර සඟරා එකතුව, විදේශීය එකතුව, ශ්‍රව්‍ය දෘශ්‍ය එකතුව, පුවත්පත් එකතුව, රජයේ ප්‍රකාශන එකතුව, පුස්කොළ පොත් එකතුව, පුස්තකාල හා විඥාපන විද්‍යා එකතුව, සිතියම් එකතුව පමණක් නොව මාර්ටින් වික්‍රමසිංහ මහතාගේ එකතුව වැනි විශේෂ එකතු ද රැසක් පවතින ජාතික පුස්තකාල හ ප්‍රලේඛන මධ්‍යස්ථානය පරිහරණය සඳහා කියවීමේ මාසය වෙනුවෙන් වසරක් පාසා ඔක්තෝබර් මාසය පුරා ම නොමිලේ සාමාජිකත්වය ලබාදීම සිදු කෙරේ.ශ්‍රී ලාංකේය ප්‍රජාව තුළ කියවීමේ රුචිකත්වය ප්‍රවර්ධනය සඳහා විවිධ වැඩසටහන් රැසක් සිදුකරනු ලැබේ. මේ අතර මාධ්‍ය සාකච්ඡා පැවැත්වීම, විද්‍යුත් මාධ්‍ය වැඩසටන්වලට සහභාගි වී ජනතාව දැනුම්වත් කිරීම, මුද්‍රිත මාධ්‍යයේ පුවත්පත්වලට ලිපි සැපයීම අතිරේක පළ කිරීම ඇතුළු කටයුතු රැසක් සිදුවේ.මේ ආකාරයෙන් කියවීමේ මාසය පුරා සිදුකරන වැඩසටහන් තුළින් ප්‍රජාව තුළ කියවීම හා තොරතුරු ගවේෂණය මගින් දැනුම්වත් ශ්‍රී ලාංකේය ජාතියක් බිහි කිරීම උදෙසා කටයුතු කිරීම එකම අරමුණ වේ. වේගවත් සංවර්ධනයක පැවැත්ම රඳා පවතින්නේ දැනුම්වත් සමාජයක් මත බැවින් එම පර්මර්ථය මුදුන් පමුණුවා ගැනීම වෙනුවෙන් ජාතික පුස්තකාල හා ප්‍රලේඛන සේවා මණ්ඩලය නිතැතින් ම පෙනී සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n1110241</link>
    <topic>ජී.එස්.පී සහනය අනුමතයි</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>තනි රටක් ලෙස ශ්‍රී ලංකාවේ නිෂ්පාදන මිලදී ගන්නා ලොව විශාලතම ගැනුම්කරුවා වන අමෙරිකාව, මෙතෙක් කලක් නවතා දමා තිබූ “යූ. එස්. ජී. එස්. පී” සහනයන් නැවැත මෙරටට ලබාදීමට තීරණය කෙළේ ය.මේ සඳහා වූ නීතිමය ලියැවිල්ලට අමෙරිකානු ජනාධිපති බැරැක් ඔබාමා මහතා විසින් පෙරේදා (21) සිය අත්සන යොදා අනුමැතිය ලබාදීම මෙරට විදේශ වෙළෙඳ අංශයේ නවෝදයකට මුල පිරීමකැයි ශ්‍රී ලංකා මහ බැංකුවේ ජ්‍යෙෂ්ඨ නියෝජ්‍ය අධිපති කේ. ජී. ඩී. ඩී. ධීරසිංහ මහතා “දිනමිණ” ට ප්‍රකාශ කෙළේ ය.ඇමෙරිකානු ජනාධිපතිවරයාගේ අත්සනයෙදීමත් සමඟ මේ සහනයන් ලබන නොවැම්බර් 05 වැනිදා සිට වසර 2013 ජුලි 31 දක්වා ක්‍රියාත්මක වේ. එනමුත්, මේ වසරේ ජනවාරි 01 දා සිට නොවැම්බර් 05 වැනිදා දක්වා ඇමෙරිකාවට යැවූ භාණ්ඩවලින් අය කළ තීරු බදු මුදල් ආපසු ගෙවීමට ද එරට කැමැත්ත පළ කොට තිබීම සුවිශේෂී කරුණකි.ශ්‍රී ලංකාවේ මානව හිමිකම් කඩවන්නේ යැයි සහ තවත් දුර්මත කිහිපයක් පදනම් කොට අමෙරිකානු කම්කරු සම්මේලනය සහ එරට කොංග්‍රස් කර්මාන්ත සංවිධානය විසින් මේ තීරු බදු සහනය අත්හිටුවන ලෙස අමෙරිකානු රජයට පෙත්සමක් ඉදිරිපත් කෙළේ ය. ඊට කන්දුන් අමෙරිකාව මෙරටට ලබාදුන් “විශේෂ ප්‍රතිලාභ සහිත වෙළෙඳ වර්ණයන් පිළිබඳ පොදු ක්‍රමය” (“යූ.එස්.ජී.එස්.පී”) සහනය වසර 2010 ජුලි මාසයේ 01 වැනිදා සිට අත්හිටුවී ය.එසේ නමුත් මෙරටින් අමෙරිකාවට යැවෙන භාණ්ඩ නතර නොවුණ අතර, තීරු බදු සහන නොලබා වුව අපේ අපනයනකරුවෝ අමෙරිකානු වෙළෙඳ පොළ දිනා ගැනීමට තරගකාරීව ක්‍රියා කළහ.ශ්‍රී ලංකා ජනාධිපති මහින්ද රාජපක්‍ෂ මහතා, ශ්‍රී ලංකා රජය හා විදේශ කටයුතු, මුදල්, ආර්ථික සංවර්ධන, අපනයන සංවර්ධන යන අමාත්‍යාංශ සහ විශේෂයෙන් ශ්‍රී ලංකා මහ බැංකුව එකට එක්ව මේ සහනය නැවැත දිනා ගැනීමට ක්‍රියා කළහ. ශ්‍රී ලංකාවට එරෙහිව නඟා ඇති බොරු චෝදනාවලට, සත්‍ය පහදා දෙමින් පිළිතුරු ලබා දීමට ඔවුහු ක්‍රියා කළහ. එවන් ක්‍රියාදාමයන් ගේ සාර්ථකත්වය නිසා මේ අයුරින් මෙරටට අමෙරිකානු තීරු බදු සහනයන් නැවැත ලැබීමට හේතු වී ඇත.වසර 1974 වෙළෙඳ පනත මඟින් 1976 ජනවාරි මස 01 වැනිදා සිට ජී.එස්.පී. සහනය ක්‍රියාත්මක වීම ඇරැඹිණි.ඇමෙරිකානු ජී.එස්.පී වැඩසටහන යනු සංවර්ධනය වන රටවල ආර්ථික වර්ධනය සඳහා වරණීය ආනයන බදු වලින් ශ්‍රී ලංකාව ඇතුළු රටවල් 129 ක නිෂ්පාදන 4800 ක් නිදහස් කෙරෙන වැඩසටහනකි.මේ අතර මේ වසරේ මුල් මාස අටට අමෙරිකාව සමඟ ගනුදෙනුවලින් ශ්‍රී ලංකාවට එක්සත් ජනපද ඩොලර් මිලියන 1238 (රුපියල් කෝටි 12,500) වෙළෙඳ වාසියක් අත් වී ඇතැයි ශ්‍රී ලංකා මහ බැංකුවේ ජ්‍යෙෂ්ඨ නියෝජ්‍ය අධිපති කේ. ජී. ඩී. ඩී. ධීරසිංහ මහතා “දිනමිණ” ට ප්‍රකාශ කෙළේය.ගතවූ ජනවාරි – අගෝස්තු කාලපරිච්ඡේදය ඇතුළත ඩොලර් මිලියන 1402 ක වටිනාකමින් යුතු අපනයන මෙරටින් අමෙරිකාවට යවා ඇත. අමෙරිකාවෙන් මෙරට ගෙන්වා ඇත්තේ ඩොලර් මිලියන 164 ක් වටිනා භාණ්ඩ පමණි. ඒ අනුව අපට හිමිවූ වෙළෙඳ වාසිය අමෙරිකානු ඩොලර් මිලියන 1238 ක් බව ජ්‍යෙෂ්ඨ නියෝජ්‍ය අධිපතිවරයා පෙන්වා දුන්නේය.වසර 2010 දී අමෙරිකාවට මෙරටින් ඩොලර් මිලියන 1754 ක් වටිනා භාණ්ඩ යැවූ අතර, එරටින් මෙරටට ගෙන්වා ඇත්තේ ඩොලර් මිලියන 168 ක් වටිනා භාණ්ඩ පමණි. ඒ අනුව වසර 2010 දී මෙරටට අත්වූ වෙළෙඳ වාසිය ඩොලර් මිලියන 1586 ක් බව ද ධීරසිංහ මහතා සඳහන් කෙළේය.ශ්‍රී ලංකාවෙන් අමෙරිකාවට යැවෙන භාණ්ඩ අතර ප්‍රධාන තැනක් ගන්නේ රෙදිපිළි හා ඇඟලුම් ය. එනමුත්; අමෙරිකාවෙන් මෙරට නිෂ්පාදිත ඇඟලුම්වලට යූ. එස්. ජී. එස්. පී. සහනය හිමි නොවේ.අමෙරිකානුවන් මෙරටින් වැඩි වශයෙන් මිලදී ගන්නේ රබර් ආශි‍්‍රත නිෂ්පාදන, රසායනික ද්‍රව්‍ය, කුළුබඩු වර්ග යනාදියයි. ඒවායේ ඇසුරුම්වල තත්ත්වය, ගුණාත්මක තත්ත්වය, ඵලදායිතාවය මෙන්ම කාර්යක්‍ෂමව සැපයීම යනාදිය තවදුරටත් දියුණු කරගතහොත් අපේ අපනයනකරුවන්ට දැනටත් වඩා වෙළෙඳ වාසි අත්කර ගනිමින් අමෙරිකානු වෙළෙඳපොළට පිවිසිය හැකිවනු ඇතැයි ද ධීරසිංහ මහතා බලාපොරොත්තු පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n1110242</link>
    <topic>සිසිලසගම රිය අනතුරින් කතක් සහ දරුවෙක් මරුට</topic>
    <author>රක්ෂණ ශි‍්‍රයන්ත, තිස්සමහාරාම සමූහ සහ ලුණම සමූහ</author>
    <content>තංගල්ල තිස්සමහාරාම ප්‍රධාන මාර්ගයේ සිසිලසගම සීතාරාම පන්සල අසල පෙරේදා (22) සවස පෞද්ගලික බස් රථයක් හා වන්දනා පිරිසක් රැගත් වෑන් රථයක් ගැටීමෙන් සිදුවූ අනතුරකින් කුඩා ළමයකු හා කාන්තාවක් මියගොස් ඇති අතර නවදෙනකු තුවාල ලබා රෝහල් ගතකළහ.සිද්ධියෙන් මියගොස් ඇත්තේ ලෙනගල් පළාත ඌරගස්මංහන්දිය ප්‍රදේශයේ පදිංචි වයස අවුරුදු 62ක් වූ බෙන්තර විතානගේ රන්ජනී නමැති කාන්තාවක හා අවුරුදු එකොළහක් වූ ඌරගස්මංහන්දිය ප්‍රදේශයේ පදිංචි එච්. නලින් කුමාර සුබසිංහ නමැති දරුවෙකි.රෝහල් ගතකළ දෙදෙනකුගේ තත්ත්වය බරපතළ බව රෝහල් ආරංචි මාර්ග සඳහන් කරයි. අනතුර සිදුවන විට ප්‍රදේශයේ තරමක් වැසි තත්ත්වයක් පැවතිණි. බස් රථයේ සහ වෑන් රථයේ රියැදුරන් දෙදෙනාට කිසිදු තුවාලයක් සිදුවී නොමැති අතර ඔවුන් අම්බලන්තොට පොලිසිය මගින් අත්අඩංගුවට ගෙන තිබේ.අනතුරින් තුවාල ලැබූ වෑන් රථයේ ගමන් කළ දෙදෙනකු සහ කාන්තාවන් පස්දෙනකු හම්බන්තොට රෝහලට ද තවත් කාන්තාවන් දෙදෙනකු කරාපිටිය රෝහලට ද ඇතුළත් කර තිබේ. අත්අඩංගුවට ගත් පුද්ගලික බසයේ රියැදුරු සහ වෑන් රථයේ රියදුරු හම්බන්තොට මහේස්ත්‍රාත් අධිකරණයට ඉදිරිපත් කොට ඇත. අම්බලන්තොට පොලිසිය සිද්ධිය පිළිබඳ වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n1110243</link>
    <topic>පොදු රද මඬුලු නායක සමුළුවට ජනපති යයි</topic>
    <author>මහින්ද අලුත්ගෙදර</author>
    <content>ඕස්ට්‍රේලියාවේ පර්ත් නුවරදී ලබන 28 දා ආරම්භ වීමට නියමිත පොදු රාජ්‍ය මණ්ඩලීය රාජ්‍යනායක සමුළුවට ජනාධිපති මහින්ද රාජපක්ෂ මහතා සහභාගිවීමට නියමිතය.ලෝකයේ රටවල් 54ක රාජ්‍ය නායකයන් සහභාගිවන පොදු රාජ්‍ය මණ්ඩලීය රාජ්‍යනායක සමුළුව ලබන 30දා තෙක් පැවැත්වෙන අතර මානව හිමිකම්, යහපාලනය, දේශගුණික විපර්යාස, ආදායම් ව්‍යාප්ති විෂමතාව, ආහාර සුරක්ෂිතතාව, ස්වාභාවික සම්පත් පාලනය, මූල්‍යමය ගැටලු ආදී කරුණු රැසක් කෙරෙහි විශේෂ අවධානය යොමු කරන බව විදේශ කටයුතු අමාත්‍යාංශය පවසයි.රාජ්‍ය නායක සමුළුවට අමතරව පොදු රාජ්‍ය මණ්ඩලීය සමුළුව ක්ෂේත්‍රයන් කිහිපයක් ඔස්සේ පැවැත්වෙන අතර ජ්‍යෙෂ්ඨ නිලධාරීන්ගේ සමුළුව, ව්‍යාපාරික සමුළුව හා තරුණ සමුළුවකින්ද සමන්විත බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ” ට පැවැසීය.පොදු රාජ්‍ය මණ්ඩලීය මහලේකම් කමලේෂ් ෂර්මා මහතාගේ ප්‍රධානත්වයෙන් ආරම්භ කෙරෙන මේ සමුළුවේදී ලෝකයේ සෑම රටකටම පොදුවේ බලපාන කරුණු රැසක් කෙරෙහි අවධානය යොමු කරන බවද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n1110244</link>
    <topic>රූපලාවන්‍ය ආයතන සෝදිසිය මේ සතියේ සිට</topic>
    <author>සන්ධ්‍යා කරුණාරත්න</author>
    <content>රට පුරා පිහිටි සියලුම රූපලාවන්‍ය ආයතන පරීක්ෂා කිරීමේ වැඩසටහනක් මේ සතියේ සිට ක්‍රියාත්මක කිරීමට සෞඛ්‍ය අමාත්‍යාංශය පියවර ගෙන ඇත.මෙරට ලියා පදිංචි කර නැති විලවුන් ද්‍රව්‍ය හා උපකරණ රූපලාවන්‍ය ආයතනවල භාවිත කිරීම මීට හේතුව බව විලවුන් උපකරණ හා ඖෂධ නියාමන අධිකාරිය පවසයි. සිංගප්පූරුව, මැලේසියාව, ඉන්දුනීසියාව යනාදී රටවලින් මෙරටට ගෙන්වන ලද ලියාපදිංචි නොකළ රූපලාවන්‍ය ද්‍රව්‍ය හා උපකරණ භාවිත කරන බවට තොරතුරු ලැබී ඇත.ජාතික විලවුන් උපකරණ ඖෂධ අධිකාරියේ ලියාපදිංචි වී ඇති විලවුන් ද්‍රව්‍ය හා උපකරණ ප්‍රමාණය 3800ක් බවත් එහෙත් විලවුන් ද්‍රව්‍ය හා උපකරණ 10,000ක් පමණ මෙරට භාවිත කරන බවත් එම අධිකාරිය පවසයි. මෙසේ රූපලාවන්‍ය ආයතනවල භාවිත කරන විලවුන් ද්‍රව්‍ය හා උපකරණවල රසායනික ද්‍රව්‍ය හා ගුණාත්මකභාවය පිළිබඳ සහතික කළ නොහැකි නිසා ඒවා භාවිතයෙන් පුද්ගලයන්ට විවිධ අසාත්මිකතා ඇති විය හැකිය.මෙවැනි අසාත්මිකතාවක් ඇති වුවහොත් කුමක් කළ යුතුද යන්න පිළිබඳ රූපලාන්‍ය ආයතනවල සේවය කරන පුද්ගලයන්ට උපදෙස් ලබාදීම ද මේ වැඩසටහන තුළින් සිදු කරන බව සෞඛ්‍ය අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n1110245</link>
    <topic>සංවර්ධන ව්‍යාපෘති තුනක වැඩ කඩිනම් කරයි</topic>
    <author/>
    <content>ශීඝ්‍රයෙන් දියුණු වන සංචාරක කර්මාන්තය හා සම්බන්ධ ප්‍රධාන සංවර්ධන ව්‍යාපෘති 03ක වැඩ කඩිනම් කරන ලෙස ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දුන්නේය.කොළඹ සෙලෙස්ටල් හෝටල් ගොඩනැඟිල්ල, ග්‍රෑන්ඩ් ඔරියන්ටල් හෝටලයේ සංවර්ධන කටයුතු සහ යෝජිත හම්බන්තොට හෝටල් සංකීර්ණයේ ඉදිකිරීම් මේ අනුව කඩිනම් කිරීමට නියමිතය.මේ ව්‍යාපෘති පිළිබඳ තීරණ ගැනීමට අරලියගහ මන්දිරයේදී පසුගියදා පැවැති සාකච්ඡාවකදී ජනාධිපතිවරයා මෙසේ උපදෙස් දුන්නේය. මේ ව්‍යාපෘතිවල වත්මන් තත්ත්වය පිළිබඳ ජනාධිපති කාර්ය මණ්ඩල ප්‍රධානී ගාමිණී සෙනරත් මහතා ජනාධිපතිවරයා වෙත කරුණු පැහැදිලි කළේය.මේ වන විට ඉදිකිරීම් ඇණහිට ඇති කොළඹ සෙලෙස්ටල් හෝටල් සංකීර්ණයේ ඉදිරි කටයුතු පිළිබඳව මෙහිදී තීරණ ගැණුනු අතර, රජයට උපරිම ප්‍රතිලාභ අත්වන ලෙස ඉදිරි සංවර්ධන කටයුතු කරන්න යැයි මෙහිදී ජනාධිපතිවරයා උපදෙස් දුන්නේය. කාමර 360ක් හා ඊට අවශ්‍ය සියලු අංගෝපාංගයන් සහිතව මේ හෝටල් සංකීර්ණය ඉදි කිරීමට මෙහිදී තීරණය විය.කොළඹ ග්‍රෑන්ඩ් ඔරියන්ටල් හෝටලයේ වත්මන් තත්ත්වය සහ එය සංවර්ධනය සඳහා සිදු කළ යුතු වෙනස්කම් පිළිබඳව ද මෙහිදී දීර්ඝ වශයෙන් සාකච්ඡා කෙරිණි. යෝජිත හම්බන්තොට හෝටල් සංකීර්ණරයේ සැලැසුම් පරීක්ෂා කර බැලූ ජනාධිපතිවරයා මෙම හෝටල් සංකීර්ණය ශ්‍රී ලාංකික අනන්‍යතාවක් සහිතව ඉදි කිරීම සඳහා සැලැසුම් සකස් කරන ලෙස උපදෙස් දුන්නේය.මේ සාකච්ඡාව සඳහා ආර්ථික සංවර්ධන ඇමැති බැසිල් රාජපක්ෂ, පාර්ල්ාමේන්තු මන්ත්‍රී නාමල් රාජපක්ෂ, මුදල් අමාත්‍යංශ ලේකම් ආචාර්ය පී.බී. ජයසුන්දර, ආරක්ෂක අමාත්‍යාංශ ලේකම් ගෝඨාභය රාජපක්ෂ මහත්වරුන් ද, ඉදිකිරීම් ව්‍යාපෘති සම්බන්ධ විශේෂඥයන් හා නිලධාරීන් පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n1110246</link>
    <topic>ශ්‍රී ලංකා යුක්රේන ගුවන් ගමන් ඇරැඹෙයි</topic>
    <author>සුභාෂිනී සේනානායක</author>
    <content>යුක්රේන රාජ්‍ය සහ ශ්‍රී ලංකාව අතර පවතින මිත්‍රත්වය පුළුල් කරමින් යුක්රේනයේ කිම් නුවර සිට පළමු ගුවන් යානය ඊයේ (23) අලුයම 2.30ට ශ්‍රී ලංකාවට ළඟා විය.යුක්රේන ජාතිකයන් 200 කට අධික පිරිසක් මේ මංගල ගමනට එක් වූ අතර මෙමඟින් ශ්‍රී ලංකා සහ යුක්රේන රාජ්‍යය අතර පවතින බැඳීම වඩාත් ශක්තිමත් වූ බව සිවිල් ගුවන් සේවා ඇමැති පියංකර ජයරත්න මහතා පැවැසීය.බෝයිං 767 ගුවන් යානය මෙලෙස ශ්‍රී ලංකාවට ළඟා වූ අතර සතියකට ගුවන් ගමන් වාර 3 ක් පැවැත්වීමට එරොස්වින් ගුවන් සේවා සමාගමේ විධායක අධ්‍යක්‍ෂ ඇලෙක්සැන්ඩර් අවිදෙව් මහතා එකඟත්වය පළ කර තිබේ. මෙයට අමතරව බරිස්පෝල් අන්තර්ජාතික ගුවන් තොටුපළින් ශ්‍රී ලාංකීය ගුවන් යානා සඳහා අවශ්‍ය තාක්‍ෂණය සහ අනෙකුත් පහසුකම් ලබාදීමටද එකඟතාව පළකර තිබේ.ශ්‍රී ලංකන් ගුවන් සේවය මේ වන විට රටවල් 33ක් සඳහා ගුවන් ගමන් වාර පවත්වන අතර 52වැනි ගමනාන්තය ලෙස රුසියාව දක්වාද ගමන් ඇරැඹීය. යුක්රේන ශ්‍රී ලංකා තානාපති උදයංග වීරතුංග මහතා මේ ගුවන් ගමන් සඳහා මහත් කැපවීමෙන් කටයුතු කළ අතර ජනාධිපති මහින්ද රාජපක්‍ෂ මහතාගේ උපදෙස් මත මෙම ගුවන් ගමනාන්තය ආරම්භ කළ බව සිවිල් ගුවන් සේවා අමාත්‍ය පියංකර ජයරත්න මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n1110247</link>
    <topic>බන්ධනාගාර සතු ඉඩම් රැඳවියන් යොදා අස්වද්දයි</topic>
    <author>අසේල කුරුළුවංශ</author>
    <content>බන්ධනාගාර සතුව පවතින ඉඩම් රැඳවියන් යොදවා අස්වද්දා ඔවුන්ගේ ශ්‍රමය ජාතික ආර්ථික වර්ධනය සඳහා දායක කර ගැනීමට සැළැසුම් කැර තිබෙන බව බන්ධනාගාර අධ්‍යක්ෂ ජනරාල් ජී. ඩබ්ලිව්. කොඩිප්පිලි මහතා පවසයි.බන්ධනාගාර ගතව සිටින කාලය සිර මැදිරිවලට පමණක් සීමා නොකර ඵලදායී සේවයකට ඔවුන් යොමු කිරීම මේ වැඩපිළිවෙළේ අරමුණ බව ඒ මහතා කීය. පල්ලේකැලේ එළිමහන් සිරකඳවුරේ සම්භාණ්ඩ නිෂ්පාදන අංශයක් විවෘත කරමින් ඒ මහතා මේ බව ප්‍රකාශ කෙළේය. බන්ධනාගාර ආශි‍්‍රතව පවතින දෙපාර්තමේන්තුවට අයිති නොමැති ඉඩම්ද අවසරයක් මත රැඳවියන් මඟින් කෘෂි බෝග නිෂ්පාදනය සඳහා යොදා ගැනීමට අපේක්ෂා කරන බවද හෙතෙම කීය.දිවයින පුරා පවතින බන්ධනාගාරවල රැඳවියන් 26000 ක් පමණ සිටින බවත් ඒ අතරින් 50% ක් පමණම දඬුවම් නියම නොවී රක්ෂිත භාරයේ පසුවන අය බවත් පැවසූ ඒ මහතා මෙවැනි විශාල පිරිසක් සිර මැදිරිවල නිකරුණේ කාලය ගත කිරීමට වඩා ඔවුන්ගේ ශ්‍රමයෙන්, දැනුමෙන් ප්‍රයෝජනයක් ගැනීම වැදගත් බවද කොඩිප්පිලි මහතා පැවසුවේය.බෝගම්බර බන්ධනාගාරයේ අධිකාරි තිස්ස ජයසිංහ, පල්ලේකැලේ එළිමහන් සිර කඳවුරේ ප්‍රධානී ඩබ්ලිව්. තිස්ස මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n1110248</link>
    <topic>තායිලන්ත ගංවතුරින් ශ්‍රී ලාංකිකයන්ට හානියක් නෑ</topic>
    <author>මහින්ද අලුත්ගෙදර</author>
    <content>තායිලන්තයට බලපා ඇති ගංවතුර තත්ත්වය හේතුවෙන් කිසිදු ශ්‍රී ලාංකිකයකුට අනතුරක් සිදුවී නොමැති බව විදේශ කටයුතු අමාත්‍යාංශය පවසයි.මේ තත්ත්වය හේතුවෙන් එරට ආසියානු තාක්ෂණික විශ්ව විද්‍යාලයට හානි සිදුවුවද එහි අධ්‍යාපනය හදාරන ශ්‍රී ලාංකික සිසුන් සඳහා පූර්ණ ආරක්ෂාව ලබා දීමට තායිලන්තයේ ශ්‍රී ලංකා තානාපති ශාන්ත කෝට්ටේගොඩ මහතා ඇතුළු තානාපති කාර්යාල නිලධාරීන් දැනටමත් පියවර ගෙන තිබෙන බවද එම අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා පැවැසීය.මේ තත්ත්වය මත ශ්‍රී ලංකාවට ස්ව කැමැත්තෙන්ම පැමිණීමේ බලාපොරොත්තුවෙන් සිටි සිසුන් 20 දෙනකු යළි මෙරටට ගෙන්වා ගැනීම සඳහා අවශ්‍ය සියලුම පහසුකම් ලබා දීමටද ශ්‍රී ලංකා තානාපති කාර්යාලය පියවර ගෙන තිබෙන බව ඒ මහතා සඳහන් කළේය. මේ විශ්වවිද්‍යාලයේ ?ශ්‍රී ලාංකික සිසුන් 80ක් පමණ අධ්‍යාපනය හදාරන අතර සෙසු සිසුන් ආරක්ෂිත ස්ථාන වෙත යොමු කර ඇති බවත් තායිලන්තයේ අනෙකුත් ප්‍රදේශවල සිටින ?ශ්‍රී ලාංකිකයන්ට ගංවතුරෙන් බලපෑම් එල්ල වී නොමැති බවත් ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n1110249</link>
    <topic>ගම්පොළදී ලංගම බසයක් නිවසකට පෙරළේ</topic>
    <author>ගම්පොළ සමූහ, ගඟඉහළකෝරලේ සමූහ, නාවලපිටිය විශේෂ</author>
    <content>ගම්පොළ සිට වැටකේදෙණිය දක්වා ධාවනය වූ ලංගම බස් රථයක් ගල්පාය වැලිකන්ද ප්‍රදේශයේදී මීටර් 15ක් පමණ බෑවුමක පිහිටි නිවසක් මතට පෙරළී යාමෙන් එක් කාන්තාවක මිය ගොස් 54 දෙනකු තුවාල ලබා ගම්පොළ, පේරාදෙණිය, කුරුඳුවත්ත හා මහනුවර යන රෝහල්වලට ඇතුළත් කොට තිබේ.මෙම අනතුරින් මිය ගොස් ඇත්තේ පහළ ගල්පාය මීතලාව පදිංචි 53 හැවිරිදි කාන්තාවකි.බස් රථයෙන් ගමන් ගත් පිරිසෙන් තුවාල ලැබූ 41 දෙනෙකු ගම්පොළ ශික්‍ෂණ රෝහලට ඇතුළත් කොට ඇති අතර තවත් 12 දෙනකු කුරුඳුවත්ත රෝහලට ඇතුළත් කර ඇති බව කුරුඳුවත්ත පොලිසිය කියයි.ගම්පොළ ශික්‍ෂණ රෝහලට ඇතුළත් කළ තුවාලකරුවන්ගෙන් 19 දෙනකු පේරාදෙණිය ශික්‍ෂණ රෝහලට හා මහනුවර මහ රෝහලට මාරු කර යැවූ බව ගම්පොළ ශික්‍ෂණ රෝහලේ වෛද්‍ය අධිකාරි සරත් වීර බණ්ඩාර මහතා සඳහන් කරයි.තුවාල ලබා ගම්පොළ ශික්‍ෂණ රෝහල වෙත ඇතුළත් කළ රෝගීන්ගෙන් කාන්තාවන් 22ක් ද පිරිමින් 17 දෙනකු හා ළමයි දෙදෙනකුද සිටින අතර මහනුවර රෝහලට මාරු කර යැවූ රෝගීන්ගෙන් කීපදෙනකුගේ තත්ත්වය බරපතළ බව රෝහල් ආරංචි මාර්ග සඳහන් කරයි.සෙනසුරාදා (22) සවස සිදුවූ මෙම අනතුරෙන් පසු පේරාදෙණිය හා මහනුවර රෝහල් වලින් ද ගිලන් රථ ගෙන්වා රෝගීන් ප්‍රතිකාර සඳහා පිටත් කර හැරීමට කටයුතු යොදා තිබුණි.බස් රථය නිවෙස මතට පෙරළී යාමෙන් එම නිවෙසට ද හානි සිදු වී ඇති අතර නිවැසියන්ට ඉන් හානි සිදුවී නොමැති බව කුරුඳුවත්ත පොලිස් ස්ථානාධිපති ප්‍රධාන පොලිස් පරීක්‍ෂක අනුර සිල්වා මහතා සඳහන් කළේය. ගම්පොළ ඩිපෝව සතු දොර දෙකේ නව බස් රථයක් මෙසේ අනතුරට ලක්ව ඇති අතර අනතුරට හේතුව සොයා බැලීම සඳහා පරීක්‍ෂණ පවත්වන බව පොලිසිය සඳහන් කරයි.ගම්පොළ කොට්ඨාස භාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු මහතාගේ උපදෙස් මත කුරුඳුවත්ත පොලිස් ස්ථානාධිපති අනුර සිල්වා මහතා ඇතුළු පොලිස් කණ්ඩායමක් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n11102410</link>
    <topic>දෙබර ප්‍රහාරයට ප්‍රතිකාර ගත් රෝගියා රෝහලෙන් ඉවත් කර තෙල් මැතිරවීමෙන් පසු මිය ගිහින්</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>දෙබර ප්‍රහාරයකට ලක්වූ පුද්ගලයකු රෝහල් ගතකර තිබියදී පවුලේ ඥාතීන් විසින් ඔහු රෝහලෙන් ගෙන ගොස් තෙල් මැතිරවීමෙන් පසු මියගොස් තිබේ.රත්නපුර මහ රෝහලේදී පසුගිය (22) පැවති හදිසි මරණ පරීක්‍ෂණයේදී හදිසි මරණ පරීක්‍ෂකවරයා පැවැසුවේ වෛද්‍ය විද්‍යාව මෙන්ම රෝහල් ද දියුණු මට්ටමක ඇති වර්තමානයේදී මෙවැනි මිත්‍යා මත විශ්වාස කිරීම නිසා වටිනා ජීවිතයක් අහිමි වූ බවයි.රක්වාන රජවත්තේ පදිංචි එම්. ඒ. නිමල් ධර්මසිරි (48) හැවිරිදි දෙදරු පියා දෙබරු ඇනීමෙන් පසුව මිය ගියේය.තම ගෙවත්තේ පොල් ගසකට නැඟ පොල් කඩද්දී දෙබර ප්‍රහාරයට ලක්වූ පුද්ගලයා මුලින්ම රක්වාන රෝහලට ඇතුළු කර තිබේ. එහිදී පවුලේ ඥාතීන් විසින් රෝගියා රෝහලෙන් ඉවත් කර ගෙන ගොස් වෙදදුරෙකු ලවා තෙල් මතුරුවාගෙන ගිය බව ඔහුගේ බිරිය හදිසි මරණ පරීක්‍ෂණයේදී පැවසුවාය.තෙල් මැතිරවීමෙන් පසු රෝගියාගේ තත්ත්වය අසාධ්‍ය වීම නිසා කහවත්ත මූලික රෝහලට ඔහු ඇතුළු කළද ඒ වන විට ඔහු මියගොස් තිබුණි.රෝගියාගේ ශරීරයේ තිබූ විෂ නැසීමට අවශ්‍ය ප්‍රතිකාර කරමින් සිටියදී පවුලේ අයගේ කැමැත්තෙන් ඔහු රෝහලෙන් රැගෙන ගිය බව රක්වාන රෝහලේ වෛද්‍යවරු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n11102411</link>
    <topic>සෙවණගල හරහා හමාගිය වැහි කුණාටුවෙන් නිවාස රැසකට බර හානි</topic>
    <author>සූරියවැව සමූහ පී. එස්. ගුණසේකර</author>
    <content>සෙවණගල ප්‍රදේශය හරහා හමාගිය වැහි කුණාටුවකින් ගොවි ගම්මාන කිහිපයක නිවාස රැසකට හානි සිදුවී ගස්කොළන් බිඳවැටී වගාබිම් රැසක් විනාශ වී ගොස් තිබේ.ඉකුත් සිකුරාදා (21) සවස් කාලයේ සෙවණගල ප්‍රාදේශීය ලේකම් කොට්ඨාසයට අයත් සුළංකපොල්ල ප්‍රදේශය හරහා වැසි කුණාටුව හමාගොස් ඇත. මෙම කුණාටුවට ලක්වූ මුතුමිණිගම, කටුපිලගම සහ සුළංකපොල්ල ගොවි ගම්මානවල නිවාස දාහතරකට හානි සිදුවී ඇති අතර කෙසෙල් වගාබිම් අක්කර සියගණනක් විනාශ වී ගොස් තිබේ.වේගවත් සුළඟින් දැවැන්ත ගස් කිහිපයක් බිඳී වැටීමෙන් උඩවලව - තණමල්විල මහා මාර්ගයේ රථවාහන ගමනා ගමනයට ද බාධ සිදුවී තිබිණි. සෙවණගල පොලිසිය මැදිහත්වීමෙන් ඒවා ඉවත් කරන ලද අතර ප්‍රදේශයේ විදුලි රැහැන්වලට හානි සිදුවීමෙන් පෙරේදා (22) දවසපුරා විදුලිය බිඳවැටී තිබිණි.සෙවණගල ප්‍රාදේශීය ලේකම් චන්දන ලොකුහේවගේ මහතා ඇතුළු සමාජසේවා නිලධාරීන් හානිය සිදුවී ඇති නිවාස පිළිබඳව සහ වගාවන් පිළිබඳව තොරතුරු රැස්කරමින් සිටී. මොණරාගල ආපදා කළමනාකරණ මධ්‍යස්ථානය මගින් මේ පිළිබඳව පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n11102412</link>
    <topic>රියදුරු බලපත්‍ර දින දෙකකින්</topic>
    <author>ශීලා උඩුවර</author>
    <content>රියදුරු බලපත්‍රයක් දැන් දින දෙකක් වැනි සුළු කාලයකින් ලබාගැනීමට ඉඩ සලසා ඇතැයි ප්‍රවාහන නියෝජ්‍ය ඇමැති රෝහණ දිසානායක මහතා පවසයි.සාමාන්‍ය ආකාරයට රියදුරු බලපත්‍රයක් ලබාගැනීම සඳහා මාස හයකට වඩා වැඩි කාලයක් ගතවන බව පැවසූ නියෝජ්‍ය ඇමැතිවරයා දැන් තැපැල් මගින් වුවද දින හතකට අඩුකාලයකින් රියදුරු බලපත්‍ර ලබාගත හැකි බවද කීවේය.වේරහැර මෝටර් රථ ලියාපදිංචි කිරීමේ දෙපාර්තමේන්තුවට දිනකට අයදුම්පත් 1200ක් පමණ ලැබෙන අතර එයින් 600 ක් පමණ එක්දින සේවා ලබාගැනීම් බවත්, නියෝජ්‍ය ඇමැතිවරයා කීය.නව රියදුරු බලපත්‍ර, නැතිවූ රියදුරු බලපත්‍ර, අපැහැදිලි රියදුරු බලපත්‍ර, දිගු රියදුරු බලපත්‍ර හා ලියාපදිංචිය දීර්ඝ කිරීම වශයෙන් ශීර්ෂ 5ක් යටතේ අයදුම්පත් ලැබෙන බවත් නව රියදුරු බලපත්‍ර අයදුම්පත් දින දෙකකින් ලබාදෙන බවත් නියෝජ්‍ය ඇමැතිවරයා පවසයි.වේරහැර මගින් මසකට රියදුරු බලපත්‍ර 40000 පමණ නිකුත් කරන අතර වසරකට එය ලක්ෂ 6 ඉක්මවන බව දසනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n11102413</link>
    <topic>බොදු සිත් පහන් කරමින් සාංචි කඨින පින්කම මහා ඉහළින්...</topic>
    <author/>
    <content>පනස් නමකට අධික මහා සංඝරත්නයේ හා දායක දායිකාවන් විශාල පිරිසකගේ සහභාගීත්වයෙන් මෙවර සාංචි කඨින පින්කම ඉතා සාර්ථක අන්දමින් පැවැත්වූ බව ශ්‍රාවස්ති දඹදිව චාරිකා සංවිධානයේ අධ්‍යක්‍ෂ ගිරිහාගම ධම්මරතන හිමියෝ පැවසූහ.කඨින පින්කම අරඹමින් බෝධි පූජාව සහ කාව්‍යමය ධර්ම දේශනාව ඇතා බැඳිවැවේ සුගතානන්ද හිමියෝ පැවැත්වූහ. සාංචි චේතියගිරි විහාර මළුවේ සිට මහාබෝධි මධ්‍යස්ථානය දක්වා මහ පෙරහරින් මහා සංඝරත්නය වැඩම කරවන ලද්දේ සර්ව රාත්‍රික පරිත්‍රාණ ධර්ම දේශනාව සඳහා ය.පසුදා කඨින චීවරය රැගත් පෙරහර සාංචි නුවර වීදි සංචාරය කර මහාබෝධි මධ්‍යස්ථානයට ගෙවැදිණි. ඉන් අනතුරුව වස්සාවාසික භික්‍ෂුන් වහන්සේට කඨින චීවරය විනයානුකූලව පූජා කරන ලදී. දහවල් මහා සංඝරත්නය විෂයෙහි සාංඝික දානය පිරිනැමිණි.කඨිනානිශංස ධර්ම දේශනය පවත්වන ලද්දේ රාජකීය පණ්ඩිත බුළුමුල්ලේ සුමනරතන නාහිමියන් විසිනි.ශ්‍රී ලංකා මහාබෝධි සංගමයේ සභාපති බානගල උපතිස්ස නාහිමියන්ගේ අනුශාසනා පරිදි, සාංචි චේතියගිරි විහාරාධිකාරී බානගල විමලතිස්ස සහ චේතියගිරි විහාරවාසී උඩුගම තපස්සි ස්වාමින් වහන්සේ ගේ මෙහෙයවීමෙන් සංවිධානය කරන ලද කඨින පින්කම සඳහා රිදී විහාර පරිවෙණාධිපති යාලගමුවේ මේධානන්ද නාහිමි, නවදිල්ලි නුවර වැඩසිටින පල්ලේගම විජිත, මානිගමුවේ නන්දසිරි හිමිවරු ප්‍රධාන මහා සංඝරත්නය සහභාගි වූහ.මෙවර කඨින පින්කම ඉතා සාර්ථක අන්දමින් සංවිධානය කිරීම සම්බන්ධයෙන් ගිරිහාගම ධම්මරතන හිමියන් වෙත තම ගෞරව පූර්වක කෘතඥතාව පිරිනමන බව බානගල විමලතිස්ස හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n11102414</link>
    <topic>2012 දී මත්තලට එන්න ගුවන් සමාගම් රැසක කැමැත්ත</topic>
    <author>සුභාෂිනි සේනානායක</author>
    <content>2012 වසරේදී මත්තල ගුවන්තොටුපොළ විවෘත කිරීමෙන් පසු එහි පැමිණෙන ලෙසට ලෝකයේ ප්‍රධාන පෙළේ ගුවන් සමාගම් වලින් තමා කළ ඉල්ලීමට යහපත් ප්‍රතිචාර ලැබී ඇතැයි සිවිල් ගුවන් සේවා අමාත්‍ය පියංකර ජයරත්න මහතා පවසයි. පසුගියදා බර්ලින් නුවර පැවැත්වුණු 17 වැනි ලෝක ගුවන් මාර්ග සංවර්ධන සමුළුවේදී තමා ඇතුළු ශ්‍රී ලංකාවෙන් සහභාගී වූ නියෝජිත පිරිස මෙම ඉල්ලීම සිදුකළ බවද අමාත්‍යවරයා සඳහන් කළේය.මෙහිදී ශ්‍රී ලංකාවේ දෙවන ජාත්‍යන්තර ගුවන්තොටුපළ වන මත්තල ගුවන්තොටුපළ භාවිතා කිරීම සම්බන්ධයෙන් අදාළ ගුවන් සමාගම්වල දැඩි අවධානය යොමු වූ බව කියූ අමාත්‍යවරයා ලෝක ගුවන් මාර්ග සංවර්ධන සමුළුවට සම්බන්ධ ආයතනවලින් ඊට යහපත් ප්‍රතිචාර පළවීම වඩාත් වැදගත් බවද කියා සිටියේය.මත්තල ගුවන්තොටුපළ ඉදිවීමෙන් පසු මෙරටට පැමිණෙන සංචාරකයින්ගේ සංඛ්‍යාවද විශාල ලෙස ඉහළ යනු ඇතැයි ද හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n11102415</link>
    <topic>‘රණවිරු රියල් ස්ටාර් මිෂන් II’ සියල්ල සූදානම්</topic>
    <author>පුෂ්පා රොවෙල්</author>
    <content>ආරක්ෂක අමාත්‍යාංශයේ ලේකම් ගෝඨාභය රාජපක්‍ෂ මහතාගේ සංකල්පයක් මත ශ්‍රී ලංකා මාතෘභූමියේ ඒකීයත්වය හා සාමය උදෙසා සිය දිවියම කැපකළ අපේ රටේ ජීවනාලිය බඳු රණවිරුවන්ටත් සාමාන්‍ය ජනතාව අත්දකින ගායන හැකියාවන් මුළු ලොවටම ප්‍රදර්ශනය කළ හැකි වනසේ ශ්‍රී ලංකාවේ පමණක් නොව ලොව ප්‍රථම රණවිරු රියැලිටි ප්‍රසංගය ඉදිරිපත් කළ බවද එහි අති සාර්ථකත්වය මත ‘රණවිරු රියල්ස්ටාර් මිෂන් II’ ආරම්භ කිරීමට සියලු කටයුතු සූදානම් බවද ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලක්ෂ්මන් හුළුගල්ල මහතා පැවසීය.හුළුගල්ල මහතා මේ අදහස් ප්‍රකාශ කළේ රණවිරු රියල් ස්ටාර් මිෂන්ධ්ධ් ප්‍රසංගය ආරම්භ කිරීම පිළිබඳ මාධ්‍ය දැනුවත් කිරීමක් ඉන්ටකොන්ටිනන්ටල් හෝටලයේ පැවැති අවස්ථාවේදීය.යුද හමුදාපති ජෙනරාල් ජගත් ජයසූරිය, නාවික හමුදාපති වයිස් අද්මිරාල් ඩී. ඩබ්ලිව්. ඒ. එස්. දිසානායක, ගුවන් හමුදාවේ මාණ්ඩලික ප්‍රධානි එයාර් වයිස් මාෂල් කෝලිත ගුණතිලක, රූපවාහිනී සංස්ථාවේ සභාපති මොහාන් සමරනායක, ඩයලොග් ඒසියාටා විධායක ප්‍රධානි නුෂාඩ් පෙරේරා මහත්වරු මේ මාධ්‍ය හමුවට එක්ව සිටියහ.තවදුරටත් අදහස් දක්වමින් හුළුගල්ල මහතා මෙසේ පැවසීය.පළමු රණවිරු රියල් ස්ටාර් ප්‍රසංගය අත්දැකීම් මදිකම නිසාම අඩුපාඩු රැසක් මැද ආරම්භ වුවත් එහි අවසන් වට වනවිට එම අඩුපාඩු සකසා ගනිමින් මෙතෙක් පැවැති රියැලිටි ප්‍රසංගයන්ගෙන් ඉහළම ජනපි‍්‍රයත්වය ලබාගත්හ.ත්‍රිවිධ හමුදාව නියෝජනය කරන මේ ප්‍රසංගය දැඩි විනයකින් වේදිකාගත කිරීමේ අභියෝගයට මා මුහුණ දුන්නා. ඒ අනුව තරගය නිමවනතුරුත් එය එලෙසම පවත්වාගෙන යෑමට හැකිවූවා.ඒ සියලු ගෞරවය තරග වැදි රණවිරුවන්ටම හිමි විය යුතුයි. මේ ප්‍රසංගය පිළිබඳ අද වනතුරුත් කිසිම චෝදනාවක් එල්ලවී නැහැ.එයින්ම එහි අතිසාර්ථකත්වය සනාථ වනවා.ගියවර මෙන්ම මෙවරත් රූපවාහිනී සංස්ථාව එම වැඩසටහන විකාශය කිරීමට චනටමත් පියවර ගෙන තිබේ.පසුගිය වසරේ මෙන් ඩයලොග් ආයතනය සිය පූර්ණ අනුග්‍රහය ලබාදීමට ඉදිරිපත්ව සිටිනවා.පසුගිය වසරේ සාර්ථකවූත් ජනපි‍්‍රය වූත් මේ ප්‍රසංගය මෙවර එයිනුත් ඉදිරියට ගොස් ඉහළම තලයේ තරගවාරයක් ඉදිරිපත් කිරීම අපේ අරමුණයි.මෙවර ජයග්‍රාහක තරුවට මිලියන 15ක් වටිනා නිවසක් පිරිනමන අතර අවසන් 24 දෙනාටම රු: ලක්ෂ 250ක මුදල් ත්‍යාග පිරිනැමීමට කටයුතු කරනවා.ත්‍රිවිධ හමුදාව නියෝජනය කරමින් නාවික හමුදාපති වයිස් අද්මිරාල් සෝමතිලක දිසානායක මහතාමානුෂීය මෙහෙයුමෙන් මවුබිමේ නිදහස දිනාදුන් රණවිරුවන් අද ජනතාව අතර රැඳී සිටින්නේ ගරු ගාම්භීරවයි.ඒ මහා මෙහෙය කළ රණවිරුවන්ට මෙතරම් කෘතවේදිත්වය පළ කළ රටක් රජයක් නායකයෙක් ලොව අන් කිසිම තැනැක නැහැ. රණවිරුවන් දායක වූ සද්කාර්යයන් රැසක් තිබුණද රටේ වැඩිම අවධානය යොමුවූ ව්‍යාපෘතිය රණවිරු රියල්ස්ටාර්යි.පසුගිය වතාවටත් වඩා අත්දැකීම් රැසකින් ඉදිරිපත් කෙරෙන මෙවර තරගාවලිය සාර්ථකත්වයේ හිනිපෙත්තටම ගමන් කිරීම වැළැක්විය නොහැකියි.රූපවාහිනී සංස්ථාවේ සභාපති මොහාන් සමරනායක මහතාබෙදුම්වාදය තුරන් කර නිදහස් සාමකාමී රටක් බිහිකළ සන්නද්ධ හමුදාවට ජනතාවගේ ආදරය අපිරිමිතව ලැබී තිබෙනවා. අවි දරාගත්තද ඔවුන් මෘදු හදවතක් ඇති පිරිසක්.පසුගිය වසරේ කළ එළියට ආවේ ආරක්ෂක ලේකම් ගෝඨාභය රාජපක්‍ෂ මහතාගේ මනස් පුතුන් ලෙසයි.කිරුළු පළන් මේ ගී තරු වෙළෙඳපොළට නොගොස් නොකිලිටි කලාකාමීන් ලෙස රැඳී සිටිනවා.දෙවන අදියරේදී මේ සංකල්පය තව තවත් ඉදිරියට ගෙනයනු ඇතැයි මා විශ්වාස කරනවා.රූපවාහිනී සංස්ථාවෙන් ඒ සඳහා ලබාදිය හැකි උපරිම දායකත්වය නොඅඩුව ලබා දීමට අපේක්‍ෂා කරනවා.ඩයලොග් විධායක ප්‍රධානී නුෂාඩ් පෙරේරා මහතා කියා සිටියේ ගිය වසරේ අභියෝග අඩුපාඩු මැද ගමන් කර අවසානයේදී රටේ ජනපි‍්‍රයම වැඩසටහන බවට පත්වූ රණවිරු රියල් ස්ටාර් මේ වසරේ කළඑළි දකින්නේ ඒ සියලු ගැටලුවලට පිළිතුරු අතැතිව බවයි.මිෂන් ධ්ධ් සාර්ථක ප්‍රසංගයක් කිරීමට ඩයලොග් ආයතනයේ පූර්ණ දායකත්වය ලබා දෙන බවද හෙතෙම කීය.රණවිරු රියල් ස්ටාර් මිෂන් ජයග්‍රාහී කුසලානයද මෙහිදී එළිදැක්විණි.රණවිරු රියල්ස් ස්ටාර් වැඩසටහනේ පළමු තරගයේ නැවත විකාශන ඊයේ 21 සිට ආරම්භ කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=n11102416</link>
    <topic>ආයුර්වේද ශාස්ත්‍රි වෛද්‍ය පාඨමාලාවට අයැදුම්පත් කැඳවයි</topic>
    <author/>
    <content>මාරවිල ගුරුකුල ආයුර්වේද විද්‍යාලයෙහි පැවැත්වෙන ආයුර්වේද ශාස්ත්‍රී ඩී. ඒ. තෛ‍්‍රවාර්ෂික වෛද්‍ය පාඨමාලාව සඳහා සිසුන් බඳවා ගනු ලැබේ. අ. පො. ස. උසස් පෙළ විෂයයන් දෙකක සාමාර්ථයන් ඇති වයස අවු. 18 – 28 අතර ස්ත්‍රී පුරුෂ දෙපක්‍ෂයට මේ සඳහා ඉල්ලුම කළ හැක.පාරම්පරික වෛද්‍යවරුන්ගේ දූ දරුවන් සඳහා අ. පො. ස. සාමාන්‍ය පෙළ සමත් වීම හා ස්වකීය පාරම්පරික වෙදකම පිළිබඳ දැනුම ලබා තිබීම ද අයදුම්පත් යොමු කිරීමට ප්‍රමාණවත් සුදුසුකම් වෙති.පාඨමාලාව සාර්ථකව අවසන් කෙරෙන සියලුම සිසු සිසුවියන් දීමනා සහිතව සේවයට බඳවා ගැනීම සිදු කෙරෙන අතර ජංගම වෛද්‍ය සේවා කණ්ඩායමට ද බඳවා ගනු ලැබේ.මෙම පාඨමාලාව නොමිලේ පැවැත්වෙන අතර ප්‍රායෝගික පුුහුණු - සායනික පුහුණු - ඖෂධ නිෂ්පාදන පුහුණු සියල්ල පළමු වසරේ සිට ලබා දෙනු ලැබේ.මෙම පාඨමාලාව සඳහා අයදුම් කරනු ලබන සිසු සිසුවියන්ට විද්‍යාලයීය සංවර්ධන අධ්‍යාපන අංශය මගින් මෙහෙයවනු ලබන පාරම්පරික කැඩුම් බිඳුම් වෙදකම හා පංචකර්ම පාඨමාලාව හැදෑරීමට අවකාශ ලැබේ.බ විසින් සැකසූ අයදුම්පත්‍රය විදුහල්පති ගුරුකුල ආයුර්වේද විද්‍යාලය, ගුරුකුල මාවත, මාරවිල යන ලිපිනයට නොවැම්බර් 30 වන දිනට පෙර යොමු කරන ලෙසත් අයදුම්පත්‍රයේ ඔබේ දුරකථන අංකය නිවැරැදිව සඳහන් කරන ලෙසත් මේ පිළිබඳ සියලු විමසීම් – විදුහල්පති, 0322253190, ගුරුකුල ආයුර්වේද වෛද්‍ය විදුහල, ගුරුකුල මාවත, මාරවිල..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=r1110241</link>
    <topic>හෝමාගම සුපිරි නිවෙසක සූදු පොළක්: ලක්‍ෂයක මුදල් සමඟ 17ක් සැකපිට</topic>
    <author>හෝමාගම සංචාරක - මංජුල හිරිපිටිය</author>
    <content>මුදල් ඔට්ටුවට සූදු සෙල්ලම් කළ ස්ථානයක් වැටලූ හෝමාගම පොලිසිය එහි තිබූ එක්ලක්‍ෂ එක්දහස් පන්සීයක මුදලක් සමඟ පුද්ගලයන් දාහත්දෙනකු අත්අඩංගුවට ගැනීමට සමත්වී ඇත.හෝමාගම වලව්වවත්ත ප්‍රදේශයේ විශාල ඉඩමක සුපිරි නිවෙසක මෙය පවත්වාගෙන ගොස් තිබේ. නිවෙස වටා ඔත්තුකරුවන් ද යොදා තිබූ බව පොලිසිය පවසයි.බොහෝ දිනවල රාත්‍රී කාලයේ මේ සූදුව සිදු කර ඇති බවත්, මෙහි යන එන පුද්ගලයන් විවිධ අපරාධවලට සම්බන්ධ පුද්ගලයන් බවටත් පොලිසිය හඳුනාගෙන තිබේ.හෝමාගම පොලිස් ස්ථානාධිපති, පොලිස් පරීක්‍ෂක ප්‍රසන්න රත්නායක මහතාගේ මෙහෙයවීමෙන් පොලිස් පරීක්‍ෂකවරු වන වසන්ත අලහකෝන්, චන්ද්‍රසේකර, රිවිඳු උඩුගම යන නිලධාරීන් වැටලීම සිදුකර ඇති අතර, සැකකරුවන් හා මුදල් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=r1110242</link>
    <topic>රත්නපුර ලෙල්ලොපිටිය ගුරුවරයාගේ ඝාතනයේ සැකකරුවෝ තවත් අබිරහස් මිනීමැරුමක සුළමුල හෙළි කරති</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>ලෙල්ලෝපිටියේ පාසල් ගුරුවරයකු කුරිරු ලෙස ඝාතනය කිරීමේ අබිරහස පිටුපස ලුහුබඳීද්දී තවත් අබිරහස් ඝාතනයක සුල මුල සොයා ගැනීමට රත්නපුර පොලිසියට හැකි විය.කාලයත් සමඟ වැලලී යෑමට ඉඩ තිබූ අබිරහස් ඝාතන දෙකකට සැකපිට අත්අඩංගුවට ගනු ලැබූ තිදෙනා විසින් දැන් සියල්ල හෙලිකර අවසන් ය. අපරාධ සිදුකර සැගවී සිටිය නොහැකි බව යළි යළි පසක් කරමින් ලෙල්ලෝපිටියේ අබිරහස් ඝාතන දෙකේ සුලමුල මෙසේ හෙළි විය.මෙසේ ඝාතනයට ලක්වූ දෙදෙනාට තරහා කරුවන් නොවීය. පෞද්ගලික හෝ වෙනයම් ආරවුල් ද නොතිබුණි.ඔවුන් මරා දැම්මේ ඇයි? පොලිසියට මතුවූ ප්‍රශ්නය එයයි. පාසල් ගුරුවරයා ගේ මරණය එක එල්ලේම මිනී මැරුමක් බව නිගමනය කළ හැකි වුවද ඊට වසරකට පෙර ලෙල්ලෝපිටියේ දී අබිරහස් මරණයකට ගොදුරුවූ තැනැත්තා ගේ මරණයට හේතුව ලෙස ස්ථිර නිගමනයකට ඒමට නොහැකි විය. ඔහු ගේ සිරුර තේ වත්තක ගසක එල්ලා තිබුණි. එය සියදිවි නසා ගැනීමක් ද? යන්න ගැනත් පරීක්‍ෂණයට ලක් විය. එහෙත් එම මරණය සිය දිවි නසා ගැනීමක් නොව ඝාතනය කර එල්ලා පරීක්‍ෂණ නොමඟ යැවීමට ගත් උත්සාහයක් බව දැන් අනාවරණය වී තිබේ.පාසල් ගුරුවරයා වන එල්. කේ. අස්සජි බටගොඩ මහතා ඝාතනය කර තිබුනේ මේ වසරේ ජනවාරි 20 වනදා රාත්‍රියේ දී ය. නිමල් ශාන්ත නම් අය 2010 වසරේ දී මරා දමා එල්ලා තිබුණි.ජනවාරි 20 බ්‍රහස්පතින්දා රාත්‍රි 10.30 ට පමණ බටගොඩ මහතා පැල්මඩුල්ල නගරයේ සිටි බවට කිහිප දෙනෙකුම දැක තිබුණි. බටගොඩ මහතා ගැන පොලිසිය සොයා ගත් එකම හෝඩුවාව එය විය. ඒ ඔස්සේ පරීක්‍ෂණ සිදු කරද්දී තවත් කිහිප දෙනෙකු බටගොඩ මහතා අසල රැදී සිටි බවට තොරතුරු ලැබුණි.බටගොඩ ගුරු මහතා සමඟ පැල්මඩුල්ලේ සිටියේ කවුද? පොලිසිය දිගින් දිගටම ඒ ඔස්සේ ලුහු බැන්දේ ය. සැක කටයුතු පුද්ගලයන් දෙතුන් දෙනෙකු ගැන තොරතුරු ලැබිණි.ඒ අතර වාරයේ දී රත්නපුර මූලස්ථාන පොලිස් පරීක්‍ෂක සේනක වීරසිංහ මහතා තවත් උපක්‍රමයක් අනුගමනය කරමින් සිටියේ ය. බටගොඩ මහතා ගේ අතුරුදන් වූ ජංගම දුරකථනය ගැන එම උපක්‍රමික පරීක්‍ෂණ සිදු කෙරුණි. ගුරු මහතා ගේ සිම් පත ඉවත් කර තිබුණත් දුරකථනයේ ඉමි අංකය ඔස්සේ කිසියම් සාර්ථක තොරතුරු ලැබෙමින් තිබුණි. ජංගම දුරකථනය ලෙල්ලෝපිටිය සිට කහවත්ත දක්වා කිලෝ මීටර් දහයක දුරක් අතරතුර පරිහරනය වෙන බව සොයා ගත්තේ ය.රත්නපුර පොලිසියේ දක්‍ෂ තරුණ නිලධාරීන් කිහිප දෙනකු පරීක්‍ෂණ සඳහා යොමු කළ මූලස්ථාන පොලිස් පරීක්ෂකවරයා නිරන්තරව එම පරීක්‍ෂණ මෙහෙය විය. රත්නපුර මූලස්ථාන පොලිසියේ මාධව නම් පොලිස් කොස්තාපල්වරයා එම පරීක්‍ෂණ සඳහා සම්පූර්ණයෙන්ම යෙදවිය.ඒ වන විට ලැබී තිබි තොරතුරු හා දුරකථන ඇමතුම් විස්තර මත වතු කම්කරුවන් තිදෙනකු ගැන පොලිසියේ උකුසු ඇස් යොමු වී තිබුණි. ඔවුන් ගැන තොරතුරු සොයා රත්නපුර පොලිසියේ නිලධාරීන් පොලිස් වෙස් මාරු කළහ.අපට සැකකරුවන් ගැන කිසිම සාක්‍ෂියක් තිබුණේ නැහැ. විවිධ උපක්‍රම අනුගමනය කරමින් බටගොඩ ගුරු මහතාගේ ඝාතනය ගැන කරුනු සොයන්න වුණා. ජංගම දුරකථනයේ ඉමි අංකය විශාල ප්‍රයෝජනයක් වුණා. දුරකථන සමාගමේ නිලධාරියකු ගෙන්වාගෙන එම දවසේම තොරතුරු සොයා ගත්තා යැයි පොලිස් පරීක්‍ෂක වරයා කීවේය.ලෙල්ලෝපිටියේ තේ වත්තක දී එක් සැකකරුවකු අත්අඩංගුවට ගත් පොලිසිය අනෙක් සැකරු දෙණියායේ දී කොටු කර ගත්හ. ගුරුවරයා මරා දැමීමේ සිද්ධියේ ප්‍රධාන සැකකරු කහවත්ත කෙටේතැන්නේ රාත්‍රි හෝටලයක දී අල්ලා ගත්තේ ය. ඔහු එම හෝටලයේ කොත්තු රොටි සාදන්නෙකු ලෙස රැකියාව කරමින් සිටියේ ය.සැකකරුවන්ගේ පාපොව්චාරනය අනුව ජනවාරි 20 රාත්‍රි පැල්මඩුල්ලේ සිටි බටගොඩ මහතාගේ බෑගය හා මුදල් කොල්ලකෑම සැකකරුවන්ගේ අරමුණ විය. පැල්මඩුල්ල සිට සන්නස්ගමට බසයෙන් ගිය බටගොඩ මහතා බස්රථයෙන් බැස යද්දී සැකකරුවන් ගේ ග්‍රහනයට ලක් විය. සැකකරුවෝ පැල්මඩුල්ලේ සිට ඔහු වහු බැන්දේය. රත්නපුර ඇඹිලිපිටිය ප්‍රධාන මාර්ගයේ ලෙල්ලෝපිටිය කන්ද උඩ නම් ස්ථානය ආසන්නයේ දී බටගොඩ ගුරු මහතාගේ මුදල් හා බෑගය පැහැරගත් සැකකරුවෝ ඔහු අඩි 20 ක පමණ ප්‍රපාතයකට තල්ලු කළේ ය. “ඌ අපි අඳුරගත්තා වාගේ” එක් අයකු කීවේය. තේ වත්තට ගිය සැකකරුවන් බටගොඩ මහතා ට පිහි පහර එල්ල කර මරා දැම්මේ ය. ඔහුගේ ගෙල වෙන්වෙන තරමට අමානුෂික වධ දී බටගොඩ ගුරු පියා ඝාතනය කළේ ය.ඊට වසරකට පෙර සිදුවූ නිමල් ශාන්ත ගේ අබිරහස් ඝාතනය ද සැකකරුවන් සම්බන්ධ බවට පොලිසිය අනුමාන කළේ ය. ප්‍රශ්න කිරීම්වල දී ඒ ගැන ද හෙළි විය. නිමල් ශාන්ත මත් වතුර බී ලෙල්ලෝපිටිය විපස්සනා භාවනා මධ්‍යස්්ථාන මාර්ගයේ ඉදිරියට එද්දි සැකකරුවන් ට හමුව තිබේ. එහිදී ඔහු මරා දමා ඇත්තේ විශේෂ හේතුවකට නොවන බව සැකකරුවන් පාපොච්චාරණය කළහ. කොන්ක්‍රිට් තහඩුවකින් පහරදී ඔහු ඝාතනය කර පසුව ගසක එල්ලා තැබීය. ඒ පොලිස් පරීක්‍ෂණ නොමග යැවීමට ය.නිමල් ශාන්ත ගෙල වැළලාගෙන සිය දිවි නසා ගත් බව ඇඟවීමට එලෙස එල්ලා තැබූ බව සැකකරුවන් පාපොච්චාරණය කළහ.බටගොඩ ගුරු මහතාගේ අබිරහස් ඝාතනය අනාවරණය කර ගැනීමට ඔහුගේ සොයුරා මෙන්ම පවුලේ ඥාතියකු වන පැල්මඩුල්ල ප්‍රාදේ්ශීය සභා මන්ත්‍රී (එ.ජ.නි.ස) නලීන් මාගම්මන මහතා ලබා දුන් සහයෝගයට පොලිසිය ස්තුතිය පල කළේය. නලීන් මාගම්මන මහතා පැවසුවේ රත්නපුර මූලස්ථාන පොලිස් පරීක්‍ෂක වීරසිංහ මහතා ඇතුළු නිලධාරීන් ගේ උනන්දුව නිසා මේ අපරාධය හෙලිවූ බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=r1110243</link>
    <topic>මුදල් අරන් ටිකට් නොදෙන කොන්දොස්තරට මගියකුගෙන් හොඳ දේශනාවක්</topic>
    <author>පාලින්දනුවර විශේෂ – මාකෙලියේ සේන</author>
    <content>ලංගම අපේය. සේවය අගේය. එහෙත් එහි ඇතැම් කොන්දොස්තර මහත්තුරු ගරන ගැරිල්ල මගී ජනතාව ඉවසන්නේ නැත.මතුගම - කෙළින්කන්ද මාර්ගයේ කොන්දොස්තර වරයෙක් ගහපු මේ අපූරු ගැහිල්ලට මගියකු කොන්දොස්තරට කනේ ඇගිලි ගහගන්න උපදේශයක් දුන්නේ ය.එම සිද්ධිය මෙසේ ය.පාලින්දනුවර ගංගාරාම විහාරස්ථානය අසලින් මගීහු රොත්තක්ම මේ බසයට ගොඩ වූහ. කොන්දොස්තර රස්සාවට අලුත් අයෙකි. ඒත් පරණ පුරුදු කෙනෙක් මෙන් මගීන්ගේ මුහුණු දෙස බලමින් රඟපාන චරිතයකි. ටිකට් දෙයි. ළඟ පාතට යන මගීන්ට ටිකට් නොදී මුදල් අතට ගනී.මෙතැනින් බසයට ගොඩවුන වයසක කෙනෙකි. ඔහු රුපියල් දහයේ නෝට්ටුවක් කොන්දොස්තරට දුන්නේ ය. නමුත් ටිකට් නැත. ඉතුරු සල්ලි ද නැත.මගියා බසයෙන් බැස යන ස්ථානය ද ආසන්න ය. ඔහු මෙසේ පැවසුවේ ය. මම ළඟින් බහිනවා. මම රුපියල් 10ක් දුන්නෙ. මගියා කීවේ ය. කොන්දොස්තර රුපියල් 5 කාසියක් මගියාට දිගු කළේ ය.රුපියල් 5 ක් මට එපා. ටිකට් එකක් දෙන්න. මම ඔය රු. 5 ගත්තොත් තමුන්ලා කරන මේ අසාධාරණයට මමත් හවුල්කරුවෙක් වෙනවා. මම ඒකට කැමති නෑ. මූණ රකුසු කරගත් කොන්දොස්තර අර මගියාට ටිකට් එකක් දිගු කළේ ය. බස් ටිකට් පත අතට ගත් මේ මගියාගේ මුවින් ගිලිහුණු වදන් වැල කොන්දොස්තරට අපූරු පාඩමක් වන්නට ඇත.මම යනකොට ගිය බස් එකෙනුත් ටිකට් පතක් ලැබුණේ නෑ. මම කරබාගන බසයෙන් බැස්සා. දැන් ඔහේ මට රු. 5/= ක් දීල ඇඟ බේරගන්න හදනවා. මේ බස්වල රෝද කැරකෙන්නෙ ගඟේ දොළේ වතුරෙන් ද? ඔහේ කරන්නෙ රැකියාවක් හොඳ වැටුපක් ලැබෙනවා ඒ දෙන වැටුප මදිනන් ඕක දමල ගහල අයින් වෙන්න පුළුවන්.ප්‍රවාහන ඇමැති කුමාර වෙල්ගම ඇමතිතුමාගෙ ආසනේ මතුගම ලංගම ඩිපෝවෙන් බස් ධාවනය හොඳින් කෙරෙනවා.මේ බස් එක නැත්නං අපේ ළමයින් ට ඉස්කොලෙ යන්න බෑ, මේ මගීන්ට ගමන් බිමන් යන්ඩ බෑ. මතුගම - කෙළින්කන්ද මාර්ගය ඩිපෝවට හොඳ ආදායමක් ලැබෙන අතුරු මාර්ගයක්, ඔහෙලා කඩන ටිකට් එකෙන් තමයි ඔහෙලාගේ අඹු දරුවො රැකෙන්නෙ. මෙහෙම ගියාම ඩිපෝවෙන් එවන්නෙ නෑ පාඩුයි කියල. අපිට මේ එන බස් එකත් නවතියි.කොන්දොස්තර ඉතිරි රුපියල් 3.00 දිගු කළේ ය. ඒක මට එපා. ඒකත් ඔහේම තියා ගන්න මගියා බස් රථයෙන් බැස ගියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=r1110244</link>
    <topic>සියඹලා ගහයට දී තමා මරා දැමු හැටි සයිමන් මුදලාලිගේ ආත්මය හෙළිකරයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මියගිය පුද්ගලයාගේ ආත්මය මිනිමරුවා අල්ලා දීමේ පුවතක් ඌව පළාතෙන් වාර්තා වේ. වසර 40කට පෙර දකුණේ ව්‍යාපාරිකයකු වූ සයිමන් මුදලාලිට ට්‍රැක්ටරයක් ගැනීමේ අවශ්‍යතාවය තිබුණි.ඒ තම තොගකඩයට බඩු ප්‍රවාහනය කිරීමටයි. ට්‍රැක්ටරයක් ගැනීමේ අදහස ළගම මිතුරකු වූ පැටී මහත්තයාටද කීවේය. බලාපොරොත්තු වූ ආකාරයේ ට්‍රැක්ටරයක් විකිණීමට තිබෙන බව ආරංචි වීමත් සමග සයිමන් මුදලාලි ඒ පිළිබඳව පැටී මහත්තයාට දන්වා ට්‍රැක්ටරය මිලදී ගැනීමට රුපියල් 70000ක මුදලක්ද රැගෙන තම යතුරු පැදියෙන් ඌව පළාතට යාමට පිටත් වූවේ ය.ට්‍රැක්ටරය කෙසේ වෙතත් සයිමන් මුදලාලිවත් ගෙදරට නොපැමිණි නිසා මුදලාලිගේ බිරිය වන මැසිනෝනා සැමියා සොයන්න වූවාය. සයිමන් මුදලාලි කැලෑබද පාරක සියඹලගහක් යට මැරී සිටින බව ආරංචි විය.මරණය සම්බන්ධයෙන් පොලිස් පරීක්‍ෂණ ආරම්භ විය. හිසට පොල්ලකින් ගසා සිදුකරන ලද මිනී මැරීමක් බවට තීරණය විය. මෙම මිනීමරුවා නීතියට කොටුකර ගැනීමට රහස් පොලිසියේ සැරයන් වරයකු වූ ජයවීර ඇතුළු නිලධාරීහු සෑහෙන වෙහෙසක් දැරූහ.දින, මාස ගතවුණත් මිනීමරුවා පිළිබඳ තොරතුරු හෙළි නොවුනු නිසා දේශපාලඥයින්ගෙන්, ඉහළ පොලිස් නිලධාරීන්ගෙන් සහකාර පොලිස් අධිකාරි වරයාට බලපෑම් එල්ල විය. එහි පීඩනය සැරයන් ජයවීර වෙත එල්ල වීය. කොතෙක් උපක්‍රම සිදු කළත් සොයා බැලුවන් මිනීමරුවා සොයා ගැනීමට නොහැකි තැන සැරයන් ජයවීර සහකාර පොලිස් අධිකාරිවරයාට අපූරු යෝජනාවක් කිරීමට පසුබට නොවීය.මළවුන් ගෙන්වා පේන කියන දේවාලයකට යාමට එන්න කියා සැරයන්වරයා පොලිස් අධිකාරිගෙන් ඉල්ලීමක් කළේය.පේන ගැන මට විශ්වාසයක් නැහැ . තමුසේ කියන නිසා එන්නම් කියු පොලිස් අධිකාරි සැරයන් සමග දේවාලයට ගොස් පේනය ඇසීමට පටන් ගත්හ.ශාස්ත්‍රකාරියට මියගිය සයිමන් මුදලාලිගේ ආත්මය ආරුඪ විය. සයිමන් මුදලාලිගේ කටහඬින් සිදුවු සිද්ධිය පොලිස් නිලධාරීන් පුදුමයට පත්කරමින් කියන්නට විය.මම මුදල් බෑගය අරගෙන කැලෑ පාර දිගේ යතුරු පැදියෙන් යද්දී විශාල සියඹලා ගහක් යටදී පැටී මහත්තයා බයිසිකලේට අත දමා මාව නවත්වාගෙන කථා කරනවිට ගසේ පිටිපස සැඟවී සිටි අයකු මගේ හිසට පොල්ලෙන් ගැහුවා.මගේ මුදල් බෑගය අරගෙන ගියා. පැටී මහත්තයාගේ ආත්මය වේදනාබරිතව ප්‍රකාශ කරන ලදී. පැටී මහත්තයා මළ ගෙදරදී මගේ මිනිය ළඟට පැමිණ අඬමින් බොරු හිතවත්කම් පෑම ගැන මම මගේ බිරිය ඇඟට ඇන පැවසුවත් ඇයට මම කියන දෙය ඇසුනේ නැහැ. කියාද පවසන ලදී.පොලිස් නිලධාරිහු පැටී මහත්තයා අත්අඩංගුවට ගෙන ප්‍රශ්න කළහ.සයිමන් මුදලාලි යන ස්ථානය ගමන් මාර්ගය තමාට කියා තිබුණ බැවින් ඌවේ කලුමහත්තයා සමග සියඹලා ගහයට රැකවල් දමාගෙන සිටිබවද අනතුරුව මුදලාලිගේ බයිසිකලය නතර කරගත්විට කලු මහත්තයා පිටුපසින් පැමිණ ඔලුවට පොල්ලෙන් ගසා සයිමන් මුදලාලි මරා රුපියල් 70000ක මුදල රැගෙන දෙදෙනා බෙදාගත් බවද පැටී මහත්තයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=r1110245</link>
    <topic>පහළොස් හැවිරිදි දැරියක් අපහරණය කළ තරුණයකු බරපතළ වැඩ ඇතිව හිරේ</topic>
    <author>ආරච්චිකට්ටුව සමූහ – අතුකෝරල යූ. ගුණපාල</author>
    <content>වයස අවුරුදු 15 ක දැරියක් අපහරණය කිරීම සහ දූෂණය කිරීම සම්බන්ධයෙන් චෝදනා ලබා සිටි අයකු චෝදනාවට වරද පිළිගනු ලැබූයෙන් හලාවත මහාධිකරණ විනිසුරු ඩබ්ලිව්. එම්. එම්. මාලනී ගුණරත්න මහත්මිය චූදිතයාට බර වැඩ සහිත වසර 2 1/2 ක සිර දඬුවමක් නියම කළාය.වීරකොඩියාන රත්නගිරිය ප්‍රදේශයේ පදිංචිකරුවකු චූදිතයා විය.2000 අගෝස්තු මස 07 දින හෝ ආසන්න දිනයක හලාවත මහාධිකරණ බලසීමාවේ පිහිටි කුඩා බිංගිරියේ දී වයස අවුරුදු 16 ට අඩු බාලවයස්කාර දැරියක් පැහැරගෙන ගොස් අපහරණය කිරීම චූදිතයාට තිබූ චෝදනාව විය.2000 වසරේ අගෝස්තු මස දිනක රාත්‍රී 12.00 ට පමණ චූදිතයා තමාව මරණ බවට තර්ජනය කර පැහැරගෙන ගිය බව දැරිය පොලිසියට දී තිබෙන ප්‍රකාශයක සඳහන් විය. ඒ වනවිට ඇයගේ වයස අවුරුදු 15 ක් බවද එහි දැක්වෙයි.මාස හයක සිර දඬුවමක් හා රුපියල් 2500 ක දඩයක් පළමුවන චෝදනාව සඳහාද බර වැඩ සහිත වසර දෙකක සිර දඬුවමක් හා රුපියල් 5000 ක දඩයක් දෙවන චෝදනාව සඳහා නියම කර සිර දඬුවම් දෙකම එකවර ගෙවීයන සේ නියම කළාය.එමෙන්ම එම සිර දඬුවම් වසර 10 කට අත්හිටුවාය.දඩ මුදල් නොගෙවන්නේ නම් මාස හය බැගින් සාමාන්‍ය සිර දඬුවම් නියම කළාය.එයට අමතරව කුඩා බිංගිරිය පනිරෙන්ඩාව පදිංචි පැමිණිල්ලේ දෙවන සාක්ෂිකාරියට රුපියල් 1,50,000 ක් වන්දි ගෙවීමටද නියම කළ මහාධිකරණ විනිසුරු මාලනී ගුණරත්න මහත්මිය එම වන්දි මුදල නොගෙවන්නේ නම් බර වැඩ සහිත වසර දෙකක සිර දඬුවමක් නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=r1110246</link>
    <topic>උපාධි අපේක්ෂිකාවක් ලෙස දෙදරු මව කළ රඟපෑම හෙළිදරවු වෙලා: තරුණයන්ගෙන් උසුළු විසුළු</topic>
    <author>තෙන්නකෝන් කුලසේකර සමග ගයාන් රාජපක්ෂ</author>
    <content>විශ්වවිද්‍යාල උපාධි අපේක්ෂිකාවක් සේ අසල්වාසීන් ඉදිරියේ රඟ පෑ විසි හත් හැවිරිදි දෙදරු මවකගේ හොරය ජංගම දුරකථන පණිවිඩයකින් හෙළිවීමේ අපූරු පුවතක් හොරොව්පොතානෙන් වාර්තාවේ.ඇය රූමත්ය. දෙදරු මවකි. සැමියා හමුදා සේවයේ ය. පාසල් අධ්‍යාපනය ලබා ඇත්තේ හය වෙනි ශ්‍රේණිය දක්වා ය. අල්ලපු ගෙදර පදිංචි පාසල් ගුරුවරිය උපාධිධාරිණියකි. ඇය උපාධි සහතිකය ලබා ගන්නා අවස්ථාවේ ගත් ලස්සන ඡායාරූපයක් නිවසේ මේසයක් මත තබා ඇත. එයා විතරක් නෙවෙයි. මමත් උපාධි අපේක්ෂිකාවක්. මම අහවල් විශ්වවිද්‍යාලයේ අවසන් විභාගයට ලීවා.ළඟදීම ප්‍රතිඵල පිට වේවි. එතකොට මේ ගමේ එයා විතරක් නෙවී මමත් උපාධි කාරියක් යැයි ගමේ දන්නා හඳුනන උදවිය සමඟ නිතර නිතර පැවසුවා ය.පසුගියදා ගම් මැද්දේ උත්සවයක් විය. එහි දී ඇය පවසා සිටියේ තමා උපාධි පරීක්ෂණයට පාඩම් කළ නිසා තම පුතුට නිසි ලෙස ඉගැන්වීමට අවස්ථාවක් නොමැතිවීමෙන් පහ වසර ශිෂ්‍යත්ව විභාගයෙන් අසමත් වූ බවය.තමා උපාධිය ලැබූ පසු පරිපාලන විභාගයට ලියා උප දිසාපතිනියක් වන බවත් ඒ සඳහා අහවල් අහවල් ඇමැති මන්ත්‍රිවරු තමාට උදව් කිරීමට ප්‍රතිඥා දී ඇති බවත් පැවසුවාය. රටේ ඉහළ පෙළේ උගත්තු ද පරිපාලන නිලධාරින් ද මැති ඇමැතිවරු කීප දෙනෙකු ද ඇගේ ළඟම ඥාතීන් බව ද ඇය සිනාවෙමින්ද හඬ නඟමින් ද පැවසුවා ය.ඉන්නකෝ මම අහන්නම් මගේ විශ්වවිද්‍යාලයේ අහවල් මහාචාර්ය තුමාගෙන් කවද්ද ප්‍රතිඵල පිටවෙන්නේ කියා පවසමින් දුරකථනය රැගෙන මහාචාර්යවරයකුගේ නමක් කියා විනාඩි හත අටක් උපාධි සහතිකය ගැන කථා කළේ ය.උපාධි කෝට් එක මසා ගත යුතු ඉස්තරම්ම රෙදි වර්ගය ගැන ද විමසුවා ය.ඒ අතර ශබ්ද නගා ඇගේ දුරකථනය නාදවිය. එයින් අන්දුන් කුන්දුන් වූ ඇය පොඩි ‘මිස්’ එකක් කියමින් එතනින් මාරු වී ගියා ය.මහාචාර්යවරයාට කථා කරන බව හඟවා දුරකථනය කනේ තබාගෙන තමා කළ රඟපෑම හෙළි දරව්වීමෙන් පසු බැස ගිය ඇය පිළිබඳ පුවත ගමේ තරුණ පිරිස අතරට විදුලි වේගයෙන් ගියේ ය.ආ.... කවද්ද ඔයාගේ උපාධි උත්සවය අපිටත් කියන්න අපිත් එනවා යැයි ඇය දකින දකින වාරයේ තරුණයන් පවසන්ට පටන් ගනිද්දී මේ එන්න එපා ඕනෑ නැති විහිළුවලට මම ගන්න උපාධිය ඔහේලාට වැඩක් නැතැයි කියමින් ඔවුන් මග හැර යන්නට පටන් ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=s1110241</link>
    <topic>සංගක්කාර-ප්‍රසන්න ශ්‍රී ලංකාව පරාජයෙන් ගලවති</topic>
    <author/>
    <content>කුමාර් සංගක්කාරගේ සහ ප්‍රසන්න ජයවර්ධනගේ විශිෂ්ට පිතිහරඹය හේතුවෙන් පාකිස්තානය සමග පැවැති පළමු ටෙස්ට් තරගයේ දෙවැනි ඉනිමේදී පරාජයේ පීඩනයෙන් මිදුණු ශ්‍රී ලංකාව තරගය ජය පරාජයෙන් තොරව නිමාවට පත් කර ගැනීමට සමත්විය.පැය 11 ක් කඩුල්ලේ රැඳී සිට මැරතන් ඉනිමක් දියත් කළ සංගක්කාර සිය ටෙස්ට් දිවියේ 8 වැනි ද්විත්ව ශතකය වාර්තා කරමින් ලකුණු 211 ක් රැස් කළ අතර පාකිස්තාන පන්දු යවන්නන්ට ප්‍රබල තර්ජනයක් එල්ල කළ කඩුලු රකින ප්‍රසන්න ජයවර්ධන සිය ටෙස්ට් දිවියේ 4 වැනි ශතකය වාර්තා කරමින් ලකුණු 120ක් ලබා ගත්තේය.තරගයේ අවසන් දිනය වූ සෙනසුරාදා තේ පානයෙන් පසුව ශ්‍රී ලංකාව ලකුණු 483 කට දැවී ගියේ දිනයේ අවසන් ඕවර 20 තුළදී ලකුණු 170ක අසීරු ඉලක්කයක් පාකිස්තානය ඉදිරියේ තබමිනි.නමුත් ඕවර 10 කින් පසුව පාකිස්තාන දෙවැනි ඉනිම එක් කඩුල්ලකට ලකුණු 21 ක් ව තිබියදී තරගය ජය පරාජයෙන් තොරව නිමාවට පත් කිරීමට ඔවුන් තීරණය කළහ.මිනිත්තු 651 ක් කඩුල්ලේ රැඳී සිටි සංගක්කාර පන්දු 431 කට මුහුණ දුන් අතර හතරේ පහර 18 ක් එල්ල කළේය. ප්‍රසන්න හා සංගක්කාර අතර 6 වැනි කඩුල්ල සඳහා ලකුණු 201ක අගනා සම්බන්ධතාවක් ගොඩනැගුණු අතර එය පාකිස්තානයට එරෙහිව ශ්‍රී ලංකාවෙන් 6 වැනි කඩුල්ල සඳහා වාර්තා වූ හොඳම සම්බන්ධතාව ද විය.පන්දු 273 කට මුහුණ දී හතරේ පහර 12 ක් සමග ලකුණු 120ක් රැස් කළ ප්‍රසන්න ලකුණු 11ක් ලබා සිටියදී උමාර් ගුල්ගේ පන්දුවකට අතිරේක ක්‍රීඩක වහාබ් රියාස් අතට දුන් උඩ පන්දුවත් සමඟ උඩ පන්දු 6 ක් පාකිස්තාන පන්දු රකින්නන්ට ලබා දී තිබූ අතර ඒ අවස්ථා 6 න්ම බේරීමට තරම් වාසනාවන්තයකු විය.දෙවැනි ටෙස්ට් තරගය අනිද්දා (26) ඩුබායි හිදී ඇරැඹේ.ශ්‍රී ලංකාව පළමු ඉනිම – 197පාකිස්තානය පළමු ඉනිම 511/6ශ්‍රී ලංකා දෙවැනි ඉනිමතරංග පරණවිතාන ක.මු.ක. ප. උමාර් ගුල් 0ළහිරු තිරිමාන්න දුවද්දී දැවී ගියා 68කුමාර් සංගක්කාර ක.මු.ක. ප. අලි 211මහේල ජයවර්ධන ප. අජ්මාල් 4තිලකරත්න ඩිල්ෂාන් ප. ඛාන් 9ඇන්ජලෝ මැතිව්ස් ක.මු.ක. ප.ගුල් 22ප්‍රසන්න ජයවර්ධන ඇ. අක්මාල් ප. චීමා 120රංගන හේරත් නොදැවී 23චානක වෙළගෙදර අ. අක්මාල් ප. ගුල් 8සුරංග ලක්මාල් ප. ගුල් 0නුවන් ප්‍රදීප් දුවද්දී දැවී ගියා 0අතිරේක 18එකතුව කඩුලු සියලු දෙනා දැවී (ඕවර 168) 483කඩුලු බිඳ වැටීම: 1-0, 2-153, 3-160, 4-191, 5-233, 6- 434, 7-466, 8-477, 8-477, 9-481පන්දු යැවීම: උමාර් ගුල් 25-3-64-4, අශිස් චීමා 32-1- 108-1, සහීඩ් අජ්මාල් 55-8-167-1, ජුනයිඩ් ඛාන් 31-6-83-1 මොහොමඩ් හෆීස් 22-4-42-0 අලි 3-1-4-1පාකිස්තාන දෙවැනි ඉනිමමොහොමඩ් හෆීස් නොදැවී 12තව්ෆික් උමාර් ක.මු.ක. ප. වෙලගෙදර 2අසාර් අලී නොදැවී 4අතිරේක 3එකතුව එක් කඩුල්ලක් දැවී (ඕවර 10) 21කඩුලු බිඳ වැටීම: 1-0,පන්දු යැවීම: චානක වෙලගෙදර 5-2-9-1, සුරංග ලක්මාල් 2-1- 1-0, රංගන හේරත් 2-0-8-0, නුවන් ප්‍රදීප් 1-0-3-0.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=s1110242</link>
    <topic>සංගක්කාර වාර්තා පොතට</topic>
    <author/>
    <content>සිය ටෙස්ට් දිවියේ 8 වැනි ද්විත්ව ශතකය වාර්තා කළ 33 හැවිරිදි කුමාර් සංගක්කාර වැඩිම ද්විත්ව ශතක ප්‍රමාණයක් රැස් කළ 3 වැනි පිතිකරු ලෙස පෙරේදා වාර්තා පොතට එක්විය. ටෙස්ට් පිටියේ වැඩිම ද්විත්ව ශතක රැස් කළ පිතිකරුවන් ලැයිස්තුවේ පෙරමුණේ පසුවන්නේ ඔස්ට්‍රේලියාවේ ශ්‍රීමත් ඩොනල්ඩ් බ්‍රැඩ්මන්ය. ඔහු ද්විත්ව ශතක 12ක් රැස් කරගෙන තිබේ.දෙවැනි ස්ථානයේ පසුවන කොදෙව් දූපත් හී බ්‍රයන් ලාරා ද්විත්ව ශතක 9කට හිමිකම් කියයි. “පීඩනය යටතේ පිතිහරඹයේ යෙදීමෙන් තරමක සතුටක් ලැබුවා. ප්‍රසන්නත් හොඳින් පිත්ත හැසිරුවා.විශේෂයෙන් දෙවැනි නව පන්දුවට ඔහු ඉතා විශිෂ්ට ලෙස මුහුණ දුන්නා” තරගයේ වීරයා සම්මානය දිනා ගැනීමෙන් පසුව සංගක්කාර ප්‍රකාශ කළේය.ක්‍රීඩකයා ශතක ද්විත්ව ශතකඩොනල්ඩ් බ්‍රැඩ්මන් (ඔස්ට්‍රේලියාව) 29 12බ්‍රයන් ලාරා (බ.ඉ.කො) 34 9කුමාර් සංගක්කාර (ශ්‍රී ලංකාව) 26 8වොලි හැමන්ඩ් (එංගලන්තය) 22 7විරේන්ද්‍ර ෂෙවාග් (ඉන්දියාව) 22 6මාවන් අතපත්තු (ශ්‍රී ලංකාව) 16 6ජාවේඩ් මියන්ඩාඩ් (පාකිස්තානය) 23 6මහේල ජයවර්ධන (ශ්‍රී ලංකාව) 29 6සචින් තෙන්ඩුල්කාර් (ඉන්දියාව) 51 6රිකි පොන්ටිං (ඔස්ටේ‍්‍රලියාව) 39 5රාහුල් ඩ්‍රාවිඩ් (ඉන්දියාව) 35 5.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=s1110243</link>
    <topic>ප්‍රභාකරන් නිසා ආබාධිත වූවත් වොලිබෝලයෙන් ජීවිතය අලුත් වුණා</topic>
    <author>ප්‍රින්ස් ගුණසේකර</author>
    <content>එල්.ටී.ටී.ඊ. ත්‍රස්තවාදී නායකයන්ගේ බලකිරීම මත දෑත දරා සිටි තුවක්කුව අතහැර රට නියෝජනය කරමින් වොලිබෝලය අතට ගැනීම තරම් සැනසිල්ලක් තවත් නැතැයි ශ්‍රී ලංකා ආබාධිත වොලිබෝල් පිලට ක්‍රීඩා කරන මලර් විලී, මේරි ඇනීටා හා නවලෝජනී නවේන්ද්‍රන් පවසති.“තුවක්කුව විසිකර දැමූ අපි දැන් අලුත් ලෝකයකට පිවිසුනා. ඒ සුන්දර ලෝකය නැවැත අඳුරු නොකරන ලෙස හැම දෙනාටම ආයාචනා කරනවා” යැයි ද පැවසූහ. වයස අවුරුදු 9ක් වෙද්දි එල්.ටී.ටී.ඊ. සංවිධානය බලෙන් බදවාගත් මලර්, මේරි හා නවලෝජනී යන තිදෙනාගේම එක් පාදයක් අහිමිව ඇත. දැන් මලර් 20 වැනි වියෙහි පසුවන අතර මේරි 24 වැනි හා නවලෝජනි 27 වැනි වයසේ පසුවෙති. මලර් එල්.ටී.ටී.ඊ.යේ ‘කලෙයි පන්පාටි කළහම්’ සංගීත අංශයේ ශිල්පිණියක් ලෙසද කටයුතු කළාය. කිළිනොච්චි කොනාවිල් මිශ්‍ර පාසලේ අධ්‍යාපනය හදාරමින් සිටියදී එල්.ටී.ටී.ඊ. සංවිධානය මේ තිදෙනා බලෙන් පැහැරගෙන ගොස් තුවක්කුව අතට දී තිබේ. ශ්‍රී ලංකා රජය සිදුකළ මානුෂික මෙහෙයුමෙන් අනතුරුව මේ තිදෙනා පුනරුත්ථාපන කඳවුරකදී සමාජය පිළිබඳ වැටහීමක් ලබා ඇත.මලර්, මේරි හා නවලෝජනී තවත් ක්‍රීඩිකාවන් අටක් සමග ටොරින්ටන් ගෘහස්ථ ක්‍රීඩාංගණයේදී මේ දිනවල වොලිබෝල් ක්‍රීඩාව පුහුණුවෙමින් සිටිති. ලබන මාසයේ 17 වැනිදා චීනයේ බීජිං නුවරදී පැවැත්වෙන ආසියානු ආබාධිතවූවන්ගේ වොලිබෝල් සූරතාවලියට මේ පිරිස පිටත්වයෑමට සූදානම් වේ.මලර්, මේරි හා නවලෝජනී සමග තිසාරා ජයසිංහ, කාංචනා ප්‍රදීපා, ආර්.ජී. කාන්ති, ධනංජලී ඉන්දිකා, රන්ජනී පුෂ්පකුමාරි, කුමාරි මහගෙදර, ශ්‍රියානි දිසානායක, වසන්ති සරෝජනී මේ කණ්ඩායමට එක්ව සිටිති. කණ්ඩායම බාරව මරදාන සංඝරාජ මධ්‍ය විදුහලේ ශාරිරික අධ්‍යාපන ආචාර්ය ශ්‍යාමලී ජයසූරිය මහත්මිය කටයුතු කරයි. ශ්‍රී ලංකා ආබාධවූවන්ගේ වොලිබෝල් සම්මේලනයේ ලේකම් කරුණාරත්න වික්‍රමසිංහ මහතා ඇතුළු නිලධාරිහු කණ්ඩායමට අවශ්‍ය පහසුකම් ලබා දී තිබේ. ජනාධිපතිතුමා හා ක්‍රීඩා ඇමැති මහින්දානන්ද අළුත්ගමගේ මහතා අපට පූර්ණ සහයෝගය දෙනවා. අපේ එකම බලාපොරොත්තුව සූරතාව දිනා රටට කීර්තියක් ගෙනදීමයි” කණ්ඩායම භාර ජයසූරිය මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=s1110244</link>
    <topic>ලෝක රගර් කිරුළ නවසීලන්තයට</topic>
    <author>ඕක්ලන්තය (ඒ.එෆ්.පී)</author>
    <content>ලකුණු 8-7ක් ලෙස ප්‍රංශය පරාජය කළ නවසීලන්තය වසර 24කට පසුව ලෝක කුසලාන රගර් සූරතාව දෙවැනි වරට අත් කර ගැනීමට ඊයේ (23) සමත්විය.1987 වසරේ පැවැති මංගල ලෝක කුසලාන රගර් තරගාවලියේ අවසන් මහා තරගයේදී ද ප්‍රංශය පැරදවූ නවසීලන්තය එම තරගය පැවැති ඕක්ලන්ත ‘ඊඩ්න් පාක්’ පිටියේදීම ඉතිහාසය නැවත පෙළ ගස්වමින් මේ ඓතිහාසික ජයග්‍රහණය අත් කර ගත්තේය.තරගය ආරම්භයේ සිටම දෙපිළම දෙගිඩියාවට පත්ව සිටි අතර උරෙන් උර ගැටෙමින් දැඩි තරගකාරි ක්‍රීඩා රටාවක නිරත වීමට දෙපිලටම සිදුවූ බැවින් ලෝක කුසලාන රගර් අවසන් මහා තරගයක අඩුම ලකුණු වාර්තා වූ තරගය බවට මේ තරගය පත්විය. තරගයේ පළමු භාගයේදී නවසීලන්තය උත්සාහක දිනුමක් මගින් ලකුණු 5ක් රැස් කළ අතර ප්‍රංශයට ලකුණු ලබා ගත නොහැකි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=s1110245</link>
    <topic>රැඳවියන්ගේ පාපන්දු අද</topic>
    <author/>
    <content>බන්ධනාගාර දෙපාර්තමේන්තුව හා පුනරුත්ථාපන අධිකාරියේ රැඳවියන්ගේ පාපන්දු තරගයක් අද (24) කැම්බල් පාර්ක් හි දී සවස 4.00 ට පැවැත්වේ.පාපන්දු තරගයේ ජයග්‍රාහක කණ්ඩායමට වටිනා ත්‍යාග පිරිනැමීමට පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා කටයුතු යොදා තිබේ.පාපන්දු තරගය අවසානයේ සංගීත සැඳෑවක් පැවැත්වීමටත්, සරඹ සංදර්ශනයක් පැවැත්වීමටත්, කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=f1110241</link>
    <topic>පරාක්‍රමබාහු රජතුමා නැවත ඇවිත් කියල හිතන්න</topic>
    <author/>
    <content>පසුගියදා පැවැති පළාත් පාලන මැතිවරණයෙන් වැඩිම මනාප ලබා ශ්‍රී ජයවර්ධනපුර කෝට්ටේ මහ නගර සභාවේ පුරපති ධූරයට පත් වූයේ ජනක රණවක මහතායි. ශ්‍රී ලංකාවේ පරිපාලන අගනගරය වන ශ්‍රී ජයවර්ධනපුර කෝට්ටේ සංවර්ධනය සඳහා නව පුරපති වශයෙන් ඔහුගේ ඉදිරි සැලැසුම් මොනවාද යන්න පිළිබඳ කළ සාකච්ඡාවකි මේ.නියෝජ්‍ය නගරාධිපති ධූරයේ සිටම ජනතාවට හොඳ සේවයක් ලබා දෙන්න මට හැකියාව ලැබුණා. ඒ වගේම පසුගිය වසර දහයක කාලයක් අඛණඩව කෝට්ටේ නගර සභා මන්ත්‍රීවරයකු ලෙස කටයුතු කළා. ජනතා විශ්වාසය ගොඩ නඟා ගත්තා. ඊට අමතරව ජනාධිපති මහින්ද රාජපක්ෂ හා රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාත් ආර්ථික සංවර්ධන අමාත්‍ය බැසිල් රාජපක්ෂ මහතාත් කෝට්ටේ නගරය සංවර්ධනය කරන්න පියකරු නගරයක් කරන්න කටයුතු කරනවා. ජනතාව ඒ පිළිබඳ දැනුවත්ව ඉන්නවා. සන්ධාන රජය වෙතත්, කෝට්ටේ නගර සභභාවේ මන්ත්‍රීවරයකු ලෙස මටත් ජනතාව ඔවුන්ගේ විශ්වාසය තහවුරු කළා. මෙය ජනතා ජයග්‍රහණයක් ඒ බව ජනතාවම දන්නවා.වර්‍ග කිලෝමීටර් දාහතහාමාරක වපසරියක් අපට තිබෙනවා. මෙයට නාගරික ප්‍රදේශ මෙන්ම ග්‍රාමීය ප්‍රදේශත් එක් වෙනවා. කොළඹ දිස්ත්‍රික්කයේ පහත් බිම් කොටසකට කෝට්ටේ නගරසභා බල ප්‍රදේශත් අයිතියි. වැස්සට නිතරම බොහෝ තැන් යට වෙන නිසා. ඒ සඳහා ස්ථිරසාර වැඩපිළිවෙළක් සැලසුම් කරලයි තිබෙන්නේ.කෝට්ටේ ජනතාව දන්නවා මම වැඩක් කිව්වොත් කරනවා කියා. මේ ප්‍රදේශය ජලයෙන් යටවීම අද ඊයේ සිදුවීමක් නොවෙයි. හයවෙනි පරාක්‍රම බාහු රජතුමා, කෝට්ටේ ප්‍රදේශය මඩ වගුරක් ලෙසයි හඳුනාගෙන තිබුණේ.කාලීන තාක්ෂණ ක්‍රමවේද අනුගමනය කරමින් කෝට්ටේ ජලයෙන් යටවීමේ ක්‍රම නැති කර තිබෙනවා. බොහෝ අය වැසිජලය බැස යෑමට තිබෙන මං අසුරා තිබෙනවා. ඇතැම් දේශපාලකයෝ ජලාශ්‍රිත ප්‍රදේශ හා කුඹුරු ගොඩකිරීම නිසා කොළඹ දිස්ත්‍රික්කයේ අවට පෙදෙස්වලින් ගලාබසින ජලය රැදෙන්නේ කෝට්ටේ ප්‍රදේශයෙන්.කෝට්ටේ ප්‍රදේශයේ ජල ගැල්ම වැළැක්වීමට නාගරික සංවර්ධන අමාත්‍යාංශයෙන් වැඩපිළිවෙළක් ක්‍රියාත්මකයි. ඒ ඔස්සේ කුඩා ප්‍රමාණයේ වැව් කිහිපයක් ඉදි කෙරෙන අතර දියවන්නා ඔය ප්‍රතිසංස්කරණය කෙරෙනවා. මේ ව්‍යාපෘතිය ක්‍රියාත්මක කරන්නේ ආරක්ෂක ලේකම්වරයා. ග්‍රාමීය පෙදෙස්වල ජලයෙන් යටවීම ඉදිරි වසර දෙක ඇතුළත නවත්වා දෙන බවට ඡන්දයේදී මම ජනතාවට පොරොන්දු වුණා.කෝට්ටේ ජනතාවගේ සිතුවිලි වෙනස් කරන්න කටයුතු කරන්න අවශ්‍යයි. නැත්නම් අනාගත පරපුරට කෝට්ටේ පෞඩ ඉතිහාසය පිළිබඳ දැනුවත් වීමක් සිදුවන්නේ නැහැ. ඒ අනුව කෝට්ටේ ඉතිහාසය පිළිබඳ ජනතාව දැනුවත් කරන්න ඕනෑ. අපිට තිබෙන පෞඩ ඉතිහාසය අනාගතයට දැනුවත් කරන්න ඕනෑ. අපේ රට එක් සේසත් කළ හයවෙනි පරාක්‍රමබාහු රජතුමා වසර පනස් දෙකක් කෝට්ටේ දියුණු කළා. ඒ 1415 සිට 1468 දක්වා නගරය පාලනය කළා. ඉතා ඉක්මනින් කෝට්ටේ බලප්‍රදේශයේ අත් හැරුණු ඓතිහාසික වටිනාකම් ඇති ස්ථාන සංරක්ෂණය කරන්න ඕනෑ.කෝට්ටේ ඉතිහාසය, සංස්කෘතික උරුමය කෝට්ටේ ජනතාවට පමණක් නොවෙයි. පිටපළාත්වල ජනතාවටත් දැක බලාගන්න කටයුතු කරන්න ලෑස්තියි. කෝට්ටේ නගරය ගැන තොටගමුවේ ශ්‍රී රාහුල හාමුදුරුවෝ ලියූ සැළලිහිණි සංදේශයේ කොන්ත ගංතොට ඇතුළු සියලුම ස්ථාන සංරක්ෂණය කර ජනතාවට දැක බලා ගන්නත් ඒ පිළිබඳව විස්තර සඳහන් ලේඛන ස්ථාපිත කරන්න ඕනෑ. හයවෙනි පරාක්‍රමබාහු රජතුමා රමණීය අගනගරයක් කළ කෝට්ටේ පුරවරයට රාජපක්ෂ පරම්පරාව නොමද සහයක් ලබා දෙනවා.වෙනත් පළාත්පාලන ආයතනවලට වඩා සුවිශේෂිත්වයක් කෝට්ටේ නගරසභාවට තිබෙනවා. ඒ රටේ පරිපාලන අගනගරය නිසයි. මුළු ලෝකයම කෝට්ටේ පරිපාලන අගනගරය ගැන විමසිලිවත්ව ඉන්නවා. පාර්ලිමේන්තුව ආරක්ෂක අමාත්‍යාංශ රජයේ අමාත්‍යාංශ සහ දෙපාර්තමේන්තු පිහිටා තිබීම නිසා ආණ්ඩුවෙන් සිදුකෙරෙන සහයෝගය ඉතා විශිෂ්ටයි. විදුලිබලය මං මාවත්, ප්‍රවාහන, පහසුකම් කැළි කසළ ප්‍රවාහනය, ජලය මේ සෑම දෙයක්ම ක්‍රමවත්ව හා අනාගතයට අවහිරයක් නොවන ආකාරයට සියලු පහසුකම් සහිතව සිදු කෙරෙනවා.පසුගිය වසර කිහිපයකම අපි මංමාවත් සඳහා රුපියල් කෝටි හතරහමාරකට වැඩිය වියදම් කළා. එහි ප්‍රතිඵළ ශූන්‍යයි. වියදම් කළ මුදල්වල සාර්ථක ප්‍රථිපල නෑ. ඒ අනුව පාරවල් මංමාවත් සඳහා කාපට් ක්‍රමයට තාර දැමීම හා ස්ථිර නිමවුම් ගල් ඇතිරීම සිදු කරනවා. එමගින් වසර විස්සක් විසිපහක් මං මාවත් සඳහා යොදන මුදල් ඉතිරි වෙනවා.ජනතාවගේ පහසුව සඳහා සෞඛ්‍ය මධ්‍යස්ථාන කිහිපයක් පිහිටුවා තිබෙනවා. බිළිඳු දරුවන්, ළමා, කාන්තා සහ මාතෘදාරක අභිවෘද්ධි මධ්‍යස්ථානවලින් සිදු කෙරෙන මෙහෙය අපමණයි. විශේෂයෙන් කුඩා දරුවන්ගේ ගැබිණි මව්වරුන්ගේ පෝෂණය සඳහා විශාල ව්‍යාපෘති නගර සභාව හරහා ක්‍රියාත්මක කෙරේවි. මීට අමතරව විශේෂඥ වෛද්‍යවරුන්ගේ සහය ලබාදීමටත් නව තාක්ෂණික උපකරණ සහිත අංග සම්පූර්ණ වෛද්‍ය සායන මධ්‍යස්ථාන බිහිකර නිරෝගී පරපුරක් බිහිකිරීමට වගකීමෙන් කටයුතු කරනවා.අධ්‍යාපනය සඳහා නගර සභා බල ප්‍රදේශයෙන් කොළඹ හා අවට ප්‍රධාන පාසල් තිබෙනවා. ජනතාව උත්සහ කරන්නේ ප්‍රධාන පෙලේ පාසල්වලට තම දරුවන් ඇතුළු කරන්න. අධ්‍යාපනයේ වෙනස්කම් ඇති කළ යුතු බව නගරසභාබල ප්‍රදේශයේ ජීවත්වන විශ්වවිද්‍යාල ආචාර්යවරු මහාචාර්ය වරු හා වෙනත් ප්‍රභූවරු පවසනවා. ඒ අනුව ළදරු පාසල් ක්‍රමය, ප්‍රාථමික අධ්‍යාපනය හා ද්විතීයික අධ්‍යාපනයත්, වෘත්තීය අධ්‍යාපනයත් ඉතා ක්‍රමවත්ව හා ප්‍රමිතියකින් යුතුව ගොඩ නැගීමට මම කටයුතු කරනවා.ළදරු අධ්‍යාපනය ජාත්‍යන්තර මට්ටමට ගෙන ආයුතුයි. ඒ සඳහා ජාතික අධ්‍යාපන ආයතන හා අධ්‍යාපනඥයන්ගේ සහය ලබා ප්‍රධාන පෙළේ ළදරු පාසල් දෙකක් සහ ඊට සමගාමීව දරුවන් සඳහා දිවා සුරැකුම් මධ්‍යස්ථාන සහිතව පිහිටුවනවා.ප්‍රාථමික අධ්‍යාපනය සදහා දරුවන්ට ප්‍රායෝගික අත්දැකීම් ලබා ගැනීමට සුදුසු ස්ථාන කිහිපයක් සඳහා කටයුතු කරනවා. එය ඕනෑම පසලක ඉගනගන්න අය සඳහා විවෘතයි. උදාහරණ ලෙස පරිසරය, සංස්කෘතික, ජනජීවිතයට අදාළ ක්‍රියාකාරකම්, ඒවාට ඇතුළු වෙනවා.ද්විතීයික අධ්‍යාපනය සදහා දරුවන්ට මනෝවිද්‍යාත්මක පසුබිමක් සහිතව ඉගන්විය යුතුයි. දරුවන්ට පමණක් නොව මවුපිය භාරකරුවන්ටත් එය ප්‍රයෝජනවත්, නගරාධිපති ලෙස මගේ වගකීම අපේ බල ප්‍රදේශයේ යහපත් පුරවැසියන් බිහිකිරීමයි. එය ආදර්ශවත් විය යුතුයි. රටට විනාශවන දෑ ඉවත් කළ යුතුයි. ආගමික වතාවත් වලට මූලිකත්වය දෙමින් මවුපිය වැඩිහිටියනට ගෞරවය දක්වන තරුණ පරම්පරාවක් බිහිවනවා පමණක් නොවෙයි. රටට වැඩදායී සාමකාමී වාතාවරණයක් උදාකරාවි.කෝට්ටේ නගර සභා බල ප්‍රදේශයේ ආධුනිකත්ව හා කාර්මික පුහුණු අධිකාරිය පිහිටුවා තිබෙනවා. නිසි ප්‍රමිතියකින් යුත් වෘත්තීය තාක්ෂණ ආයතන දෙකක් ඉදිකිරීම පිළිබඳ ඒ අය සමඟ කතා කළා. එහි ඵලදායිතාව ආධුනිකත්ව අධිකාරියෙන් නිරීක්ෂණය කරාවි. එය අනාගතයේදී රැකියා අවස්ථාවන් සදහා මූලික පියවරක් වේවි. මට අවශ්‍ය කෝට්ටේ තරුණ තරුණියන් ජීවත්වීම සඳහාත් අනාගතය සාර්ථක කර ගැනීම සඳහාත් පෙළ ගැස්වීමක් සිදුකරන්න.කෝට්ටේ, පරිපාලන අගනුවර වීම හරහා ලෝකයේ රමණීය පුරවරය කෝට්ටේ බව කියන්න ඕනෑ. කෝට්ටේ දේශපාලන ඉතිහාසය වසර සිය ගණනක් පැරැණියි. මේ පැරැණි සංස්කෘතික උරුමයන් නැරඹීම සඳහා දෙස් විදෙස් සංචාරකයින්ට පැමිණීමට පහසුකම් සලසන්න ඕනෑ. පැරැණි රජ මාළිගා, සපුමල් කුමාරයා යාපාපටුනට පිටත්වූ ස්ථානය, ඔහුගේ අසිපත තැන්පත් කැර ඇති ස්ථානය, ඇතුළු ඓතිහාසික ස්ථාන නැවත ගොඩ නැඟීම මගේ මීළඟ බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=f1110242</link>
    <topic>බලවතාගේ යුක්තිය සහ ගඩාෆි මරා දැමීම</topic>
    <author>ධම්මික සෙනෙවිරත්න</author>
    <content>පුරා 42 වසරක් තිස්සේ රට පාලනය කළ ලිබියානු නායක කර්නල් මුවම්මර් ගඩාෆි ඉකුත් 20 වැනි බ්‍රහස්පතින්දා සන්නද්ධ කැරැලිකාරීන් විසින් අතිශය අමානුෂික ලෙස ඝාතනය කරන ලදී. කැරලිකාරීන්ගේ අත්අඩංගුවේ සිටින ලිබියානු නායකයාට කෲර ලෙස හිංසා කරන අයුරු සහ අනතුරුව ඔහුගේ ප්‍රාණය නිරුද්ධ සිරුර බිම දිගේ ඇදගෙන යන අයුරුද, එම සිරුර වටා “ දෙවියන් ශ්‍රේෂ්ඨයි ! යනුවෙන් කෑගසමින් කැරැලිකාරීන් පී‍්‍රති ඝෝෂා නඟන අයුරුද දැක්වෙන දර්ශන ඊට පැය කිහිපයකට පසු මාධ්‍ය මඟින් විකාශනය කෙරිණි.කර්නල් ගඩාෆිගේ ඇඳුම් පවා ඉවත් කරමින්, ලේ වැගිරෙන තුවාල සහිතව සිටි ඔහුට වධ දෙන අයුරු සහ ඔහු මරා දමා සිටි ආකාරය දැක්වෙන ඡායාරූප හා වීඩියෝ දර්ශන විකාශනය කිරීම ඇතැම් බටහිර මාධ්‍යවලට පවා ගැටලුවක්ව තිබිණි. ඉන් පෙනෙන්නේ ලිබියානු නායකයාගේ අවසානය කොපමණ බිහිසුණු ඛේදාන්තයක් වීද යන්නය. තමන්ට බලවත් හිසරදයක්ව තිබූ ලිබියානු පාලනයට තිත තැබීමට හැකිවීම පිළිබඳ බටහිර බලවතුන් ජය පැන් බොමින් සිටියදී මධ්‍යස්ථ විචාරකයන් ප්‍රශ්න කරන්නේ යුද සිරකරුවකු බවට පත් ලිබියානු නායකයා ඒ අන්දමින් මරා දැමීම එකඟවන්නේ යුද සිරකරුවන් පිළිබඳ ජිනීවා සම්මුතියේ කවර වගන්තියටද? යන්නයි.අරාබි වසන්තය යනුවෙන් මැදපෙරදිග කලාපය තුළ හමා යන්නට වූ විරෝධතා රැල්ල අතරතුර ඝාතනය වූ පළමු රාජ්‍ය නායකයාද කර්නල් ගඩාෆියි. මරා දමන විට ඔහු 69 හැවිරිදි වියේ පසුවිණි. ලේ නොසෙල් වූ හමුදා කුමන්ත්‍රණයකින් බලයට පත්ව සිය ජීවිත කාලයෙන් 2/3ක් පමණම ඔහු ගෙවා දැමුවේ ලිබියාවේ රාජ්‍ය නායකයා වශයෙනි. බ්‍රහස්පතින්දා ඔහු අවසන් හුස්ම පොද එකතු කළේද සිය උපන්ගම් ප්‍රදේශය වූ සර්ට් වෙතයි. ගඩාෆි පාලනය පෙරළා දැමීම සඳහා කැරැලි ඇතිවූයේ මේ වසරේ පෙබරවාරියේදී පටන්ය. මීට දෙමසකට පෙර ටි‍්‍රපොලි නගරයේ බලය අල්ලා ගැනීමට කැරැලිකාරීන් සමත් වීමත් සමඟ ගඩාෆිගේ පාලනය බිඳ වැටිණි. එවක් පටන් ඔහු සිටින්නේ කොහිද යන්න ගැන නිශ්චිත තොරතුරක් නොවීය. රටින් පිටව ඇති බවටද ආරංචි පළ විය.එහෙත් හඬ පට මඟින් ලිබියානු ජනයා ඇමතූ කර්නල් ගඩාෆි මරණය දක්වාම සටන් කරන බවද කිසිවිටෙකත් මව්බිම හැර නොයන බවද සපථ කළේය. බෙන්ගාෂි ට්‍රිපොලි ආදී ප්‍රධාන නගරවල බලය කැරැලිකාරීන් අතට පත්වීමෙන් පසු ආසන්න දෙමසක පමණ කාලය තුළ ගඩාෆිගේ උපන් බිම වූ සර්ට් හි බලය අල්ලා ගැනීම සඳහා දරුණු සටන් පැවතිණි. කර්නල් ගඩාෆිට පක්‍ෂපාතී භට පිරිස් බටහිර රටවල යුද ආධාර ලැබූ කැරැලිකාරීන්ට ප්‍රබල තර්ජනයක් එල්ල කළද ගඩාෆිගේ අවසන් බලකොටුව වූ සර්ට්හි බලයද ඔහුගෙන් ගිලිහෙමින් ඇති අයුරු ආසන්න සතියක - දෙකක කාලසීමාව තුළ දැකගත හැකිවිය. ලිබියානු නායකයා මරාදැමීමත් සමඟ සර්ට්හිද තම බලය තහවුරු කළ බව ලිබියාවේ අටවාගෙන ඇති අන්තර්වාර ආණ්ඩුව ප්‍රකාශයට පත් කළේය.අන්තර්වාර ආණ්ඩුවේ අගමැති වශයෙන් ප්‍රකාශ වී ඇති මහමුද් ජිබ්රිල් ට්‍රිපොලි අගනුවර සිට ගඩාෆි මරා දැමීම පිළිබඳ මාධ්‍යයට දැනුම් දෙමින් කීවේ මේ මොහොත කාලයක් තිස්සේ අපේක්‍ෂාවෙන් සිටි බවයි. සර්ට් ප්‍රදේශයෙන් ලැබුණු ආරංචිවලට අනුව මුලින්ම වාර්තා වූයේ ලිබියානු නායකයා කැරැලිකාරී පිරිස්වල අත්අඩංගුවට පත්වී ඇති බවයි. අන්තර්වාර ආණ්ඩුවේ ප්‍රකාශකයන්ට අනුවද තුවාල ලබා සිටි ඔහු රෝහල් ගත කළ බව මුලින් පැවැසිණි.මේ සෑම මුලාශ්‍රයකින්ම පාහේ සනාථ වන්නේ ඔහු මරා දමා ඇත්තේ අත්අඩංගුවට පත් වූ පසුව බවයි. සර්ට් හි මහාමාර්ගයක් අසළ අපද්‍රව්‍ය බැහැර කරන විශාල කානුවක කර්නල් ගඩාෆි සැඟව සිටි බවට මාධ්‍ය වාර්තා කර තිබේ. ඔහු මුලින්ම දුටු බව සඳහන් තැනැත්තා, මුලින්ම ඔහුට වෙඩි තැබූ බව සඳහන් තැනැත්තා ආදී වශයෙන් විවිධ අය මේ වනවිටත් ජාත්‍යන්තර මාධ්‍යට එම අවස්ථාව විස්තර කර ඇත. ගඩාෆි මිය ගියේ ගිලන් රථයක් තුළ බවද එක් වාර්තාවකින් කියැවිණි.ලිබියානු නායකයාගේ එක් පුතකු වන ඔහුගේ හිටපු ජාතික ආරක්‍ෂක උපදේශකයා වූ මුටාසිව් ගඩාෆිද සර්ට් ප්‍රදේශයේදීම සටනේදී මිය ගිය බව ලිබියානු අන්තර්වාර ආණ්ඩුව ප්‍රකාශයට පත් කළේය. කර්නල් ගඩාෆිගේ අනුප්‍රාප්තිකයා බව පෙනෙන්නට තිබූ සියිෆ් අල්. ඉස්ලාම් ද තුවාල ලබා ප්‍රතිකාර ලබන අතර තුර මියගිය පුවත වාර්තා විය.ගඩාෆි මරා දැමූ බව සැලවීමත් සමඟ අමෙරිකා ජනාධිපති බැරැක් ඔබාමා ලිබියානු ජනතාවට දන්වා සිටියේ. ‘ඔබ ඔබේ විප්ලවය ජයග්‍රහණය කර ඇත “ යනුවෙනි. ගඩාෆි පාලනය පෙරළා දැමීම සඳහා නේටෝ ක්‍රියාන්විතය මෙහෙය වූ බ්‍රිතාන්‍ය හා ප්‍රංශය පවසා ඇත්තේ ගඩාෆිගේ මරණය වඩා ප්‍රජාතන්ත්‍රවාදී ලිබියාවක් බිහිකිරීමට හේතුවනු ඇති බවයි.ලිබියාව සම්බන්ධයෙන් ප්‍රබල ලෙස මැදිහත් නොවූ බවට ඔබාමාගේ පාලනයට එරෙහිව යම් විවේචන ද පසුගිය කාලය තුළ එල්ල විය. එහෙත් නේටෝ ක්‍රියාන්විතයේ ඉදිරි පෙළ නොසිටිමින් වුව අමෙරිකාව තීරණාත්මක කාර්යභාරයක් කර ඇති බව ජනාධිපති ඔබාමා විසින් තහවුරු කරනු ලැබ තිබේ. ඔහුට අනුව එකදු අමෙරිකානු සෙබළකු හෝ අහිමි කර නොගනිමින් අමෙරිකාව තම අරමුණු කරා ගොස් ඇත.ලිබියානු පාලනය පෙරළා, දැමීම සඳහා වූ නේටෝ ක්‍රියාන්විතය ආරම්භ කිරීමෙන් පසු ගුවන් ප්‍රහාර දහස් ගණනක් එල්ල කෙරිණි. එම ප්‍රහාරවලින් ලිබියාවේ සිවිල්වැසියන් විශාල ලෙස මරණයට පත් වූ බව වාර්තා වුවද බටහිර මාධ්‍ය මඟින් ඊට පුළුල් ප්‍රසිද්ධියක් නොලැබිණි. ගඩාෆිගේ මරණයට පැය කිහිපයකට පෙරද සර්ට් හි රථ පෙළකට නේටෝ ගුවන් ප්‍රහාරයක් එල්ල විය. ආරක්‍ෂක රැකවල් සහිතව වාහන 80 ක පමණ ආවරණය යටතේ ගඩාෆි පළායමින් සිටි බව අනුමාන කර එම ප්‍රහාරය එල්ල කළ බව සඳහන් විය. කෙසේ වුවද කර්නල් ගඩාෆි කැරැලිකාරීන්ගේ අත්අඩංගුවට පත්වූයේ එම ප්‍රහාරයෙන් අනතුරුවයි.යාබද ඊජිප්තුව හා ටියුනීසියාව යන රටවල පාලකයන්ට එරෙහිව ඇති වූ විරෝධතා කැරැලිවලින් පසු ලිබියාවේද ගඩාෆි පාලනය පෙරළා දැමීම සඳහා විරෝධතා ව්‍යාපාරයක් දියත් විය. ලිබියානු කැරැලිකරුවන් වෙත බටහිර රටවල් කිහිපයක් විසින් අවි - ආයුධ ලබාදෙන ලදී. එක්සත් ජාතීන්ගේ ආරක්‍ෂක මණ්ඩලයේ තහනම් ගුවන් තලය පිළිබඳ 1973 වෙනි යෝජනා සම්මතයේ ආවරණය ලබමින් නේටෝව ලිබියාවට එරෙහිව ගුවන් ප්‍රහාර ඇරැඹීය. එම ප්‍රහාර සාධාරණීකරණය කෙරුණේ සිවිල්වැසියන්ගේ ජීවිත ගඩාෆි පාලනයෙන් ආරක්‍ෂා කර ගැනීමට බව පවසමිනි! ඉතා පැහැදිලිව ලිබියාවට එරෙහි අමෙරිකානු හා බටහිර යුදමය මැදිහත්වීමක් දැකිය හැකි විය. ස්වෛරී රාජ්‍යයකට එරෙහි එවැනි යුදමය මැදිහත්වීමක් යනු එ.ජා. ප්‍රඥාප්තිය උල්ලංඝනය කිරීමකි.විදේශ සහාය ලැබු ලිබියානු කැරැලිකරුවන්ගේ සටන හේතුවෙන් ලිබියාව තුළ සිවිල් යුදමය වාතාවරණයක් නිර්මාණය විය. ගඩාෆි මරා දැමීමෙන් පසුව නේටෝ ගුවන් ප්‍රහාරවලට විරාමයක් ලැබී ඇති බව පෙනෙන්නට ඇතත් රට තුළ උද්ගත වූ සිවිල් යුදමය තත්ත්වය කොයි ආකාරයෙන් අවසන්වේදැයි දැන්ම නිශ්චිතව කිව නොහැකිය. මධ්‍යස්ථ දේශපාලන විචාරකයන්ට අනුව ජනාධිපති සදාම් හුසේන් මරා දැමීමෙන් පසු ඉරාකයේ පවත්නා තත්ත්වය, අමෙරිකා ආක්‍රමණයෙන් පසු ඇෆ්ගනිස්තානයේ දක්නට ඇති තත්ත්වය වැනි වාතාවරණයක් බොහෝ දුරට අනාගත ලිබියාවේදී ද දැකගත හැකිවනු ඇත.ලිබියාවේ පශ්චාත් ගඩාෆි යුගය පිළිබඳ ඉකුත් පෙබරවාරියේ පටන්ම සුබ සිහින දුටු බටහිර බලවතුන්ට යථාර්ථය ඊට වඩා බියකරු බව පෙනී යනු ඇත. දැනටමත් ගඩාෆි විරෝධී බලවේග අතර ඇති බෙදීම් පළවෙමින් තිබේ. මීට මාස කිහිපයකට පෙර කැරැලි හමුදාවන්ගේ ප්‍රධානියා ඝාතනය වූයේද මේ බෙදීම්වල ප්‍රතිඵලයක් ලෙස බවට මත පළවිණි.එසේම ගඩාෆි විරෝධී බලවේගය නිර්මාණය වී ඇත්තේ එකිනෙකට වෙනස් අදහස් හා පිළිගැනීම් ඇති කණ්ඩායම්වලිනි. අනාගත ලිබියාවේ පාලනයේ හවුල්කරුවන් වීමේදී ඔවුන් අතර මතභේද ඇතිවීම නොවැළැක්විය හැකිය.ලිබියාව යනු උතුරු අපි‍්‍රකා කලාපයට අයත් පොහොසත්ම රාජ්‍යයයි. ගඩාෆිගේ පාලනය ආඥාදායක එකක් බවට මත පළවුවද ඔහුගේ කාලය තුළ ඛනිජ තෙල් සම්පතින් පොහොසත් ලිබියාව කලාපයේ බලවත් රාජ්‍යයක් ලෙස ගොඩනැඟීම සඳහා විශාල කාර්යභාරයක් ඉටුවිය. ඒ අතරම තෙල් සම්පතින් උපදවන ධනය සමස්ත ලිබියානුවන් අත ගලා නොයන බවට චෝදනාද තිබිණි.විශේෂයෙන්, ගඩාෆි පාලනය පෙරළා දැමීම සඳහා වූ කැරැල්ල ඇතිවීමෙන් පසු ගඩාෆි පවුල සුඛෝපභෝගි ජීවිත ගත කළ බව පෙන්වීමට බටහිර මාධ්‍ය නිරන්තරයෙන් වගබලාගෙන තිබිණි. ඔවුන් උපයාගෙන තිබූ දේපළ කැරැලිකාරීන් විසින් කොල්ලකන අයුරුද විදේශයන්හි තිබූ වත්කම් තහනම් කිරීම ගැනද වාර්තා විය.ලිබියානු නායක ගඩාෆි අමෙරිකාව හෝ බටහිර රටවල සුරතලකු වූයේ නැත. ඔහු ලවා තම වුවමනාවන් ඉටුකර ගැනීම අපහසු බව කලක් තිස්සේ මේ බලවතුන් දැන සිටියේය. අමෙරිකාව හෝ බටහිර රටවල් සම්බන්ධයෙන් කවර මට්ටමේ දැඩි ස්ථාවරයක පිහිටා සිටියද අමෙරිකාවේ වත්මන් පාලනය පිළිබඳ ගඩාෆි යම් නම්‍යශීලී ආකාරයකින් සිතූ බවද පෙනෙන්නට තිබේ. අධිරාජ්‍යවාදීන්ගේ වුවමනාවට අනුව ඉරාක ජනාධිපති සදාම් හුසේන් එල්ලා මරා දැමීමෙන් පසු කර්නල් ගඩාෆි ද තම රාජ්‍ය තාන්ත්‍රික ගනුදෙනුවල යම් වෙනස්කම් කරනු දැකිය හැකි විය.ඊටත් පෙර සිටම රට තුළ යම් දේශපාලන සමාජයීය හා සංස්කෘතිකමය වෙනස්කම් ඇති කිරීමට ඔහු මුලපුරා තිබිණි. මෙහිදී ලිබියානු නායකයාට ඔහුගේම වූ දැක්මක් තිබිණි. ඔහුගේ සුප්‍රකට “හරිත ග්‍රන්ථය“ (Green book) හි අන්තර්ගත වූයේ එම දර්ශනයයි. ඊට අනුව ලිබියාව ගොඩනැඟීමේදී ඔහු ක්‍රියාකළ ආකාරය නිශ්චය කරනු ඇත්තේ ඉතිහාසය විසින් මිස බටහිර බලවේගවල කොන්ත්‍රාත්තුව රට තුළ සිටිමින් ක්‍රියාත්මක කළ කැරැලිකරුවන් විසින් නොවේ.ඉකුත් ජුනි මාසේදී අන්තර්ජාතික අපරාධ අධිකරණය (ICC) මඟින් ලිබියානු නායකයාට එරෙහිව මනුෂ්‍යත්වයට එරෙහි අපරාධ සිදු කළේ යැයි පවසා වරෙන්තු නිකුත් කෙරිණි. මින් අදහස් කෙරෙන්නේ ලිබියානු පාලනයට එරෙහිව ඇති වූ කැරැලි ව්‍යාපාරයේදී ඔහු ප්‍රතිචාර දැක් වූ ආකාරයයි. ඒ අනුව යම් හෙයකින් අත්අඩංගුවට පත්වීමෙන් අනතුරුව ඔහු තවදුරටත් ජීවත්ව සිටියේ නම් අන්තර්ජාතික යුද අපරාධ අධිකරණයට ඔහු ඉදිරිපත් කිරීම සිදුවනු ඇත.ඉරාක ජනාධිපති සදාම් හුසේන්ට එරෙහිව පැවැති නඩු විභාගය කෙළවර සිදු වූ දෙය මතක ඇති කාට වුවද ලිබියානු නායක මුවම්මර් ගඩාෆිට එරෙහි අධිකරණ ක්‍රියාවලියක් කෙළවර වනු ඇත්තේ කෙසේදැයි වටහාගැනීම අසීරු නැත. ඒ අනුව තරමක් පමා වී පැමිණීමට නියමිතව තිබූ මරණය වේලාසනින් ඔහු වෙත ළඟාවීම මිස ඔහුට අත්වීමට නියමිතව තිබූ ඉරණමේ ඒ හැටි වෙනසක් සිදුවී නැත.නමුත්, මෙහිදී ශිෂ්ටසම්පන්න ලෝකය ඉදිරිපිට ඇති බරපතළම ප්‍රශ්නය නම් රටක රාජ්‍ය නායකයකු නොව කවර හෝ මනුෂ්‍යයකු තමා මරා නොදමන්නැයි ඉල්ලා සිටියදී ඒ තරම් කුරිරු ලෙස මරා දැමීමට හැකිද යන්නයි. ඒ සමඟම මතුවන අනෙක් ප්‍රශ්නය, ලිබියානු නායක, මිය යන්නේ යුද ගැටුමක් අතරතුර යුද සිරකරුවකු වශයෙන් වීම සමඟ සම්බන්ධවය. එනම්, යුද සිරකරුවන්ට සැළකීම පිළිබඳ ජිනීවා සම්මුතිය මෙහිදී අමු අමුවේ උල්ලංඝනය වී ඇති බවයි.එහිදී අපට ඇති ප්‍රශ්නය එය යුද අපරාධයක් නොවන්නේ ද? යන්නයි. අනෙකාගෙන් සිදුවන වරද යුද අපරාධයක් නම් තමාගෙන් සිදුවන වරද ඊටත් වඩා බරපතළ යුද අපරාධයක් නොවන්නේ කෙසේද? ඉතිහාසය පුරාමත් නව අධිරාජ්‍යවාදී බලවතුන් යුද අපරාධ, මානව හිමිකම්, ප්‍රජාතන්ත්‍රවාදය වැනි කාරණා සම්බන්ධයෙන් ක්‍රියාත්මක වී ඇත්තේ මේ දෙබිඩි ස්වරූපයෙනි.ලොව තිබූ දරුණුම ත්‍රස්තවාදී සංවිධානයක නායකයා වූ වේලුපිල්ලේ පිරබාහරන් රාජ්‍යයක නීත්‍යානුකූල හමුදාවක් සමඟ ඇති වූ සටනේ දී මියගියවිට ශ්‍රී ලංකාවේ රාජ්‍ය නායකයාටත්, ආරක්‍ෂක ප්‍රධානීන්ටත් යුද අපරාධ චෝදනා නඟන්නට දැඟලූ බටහිර බලවතුන්ට එක් කාරණයක් පමණක් පෙන්වා දෙන්නට අපි කැමැත්තෙමු. ඒ නන්දිකඩාල් කලපුවේදී මැරුම් කෑ ත්‍රස්තවාදී නායකයාගේ මළකඳ මත මැස්සන් වසන විට තමන් අත තිබූ රෙදි කඩකින් උන් එළවා දැමූ ශ්‍රී ලංකා හමුදා නිලධාරියාගේ දර්ශනය සහ ලිබියාවේ රාජ්‍ය නායකයා අත්අඩංගුවට ගෙන තමන් විසින් ලබා දුන් තුවක්කුවලින් වෙඩි තබා මරා දැමීමෙන් පසු ඔහුගේ ප්‍රාණය නිරුද්ධව ගිය සිරුරට සැලකූ ආකාරය රැගත් දර්ශන එකට තබා සසඳන ලෙසයි.කර්නල් ගඩාෆි සහ ඔහුගේ සමකාලීනයන් වූ බොහෝ රාජ්‍ය නායකයන් අධිරාජ්‍යවාදී ලෝක රටාවට අවනත වූයේ නැත. ඒ බොහෝ දෙනෙකු එක්කෝ දේශපාලනයෙන් විශ්‍රාම ගොසිනි, නැත්නම් මියගොස් හෝ ඝාතනය වී තිබේ. මේ පසුබිම තුළ බලවතුන්ගේ ලෝක රටාව තවදුරටත් පවත්වාගැනීම පහසුවී තිබේ. ගඩාෆි වැනි නායකයන් නොබැඳි ව්‍යාපාරය වැනි ව්‍යාපාර හා සමුළු, සංවිධාන තුළ ඉටු කළ කාර්යභාරය අවධානයට ලක්විය යුතුය.කවර රටක වුව ප්‍රජාතන්ත්‍ර විරෝධී පාලනයක් පවතින්නේ නම් එය ප්‍රජාතන්ත්‍රිය ආකාරයකින් වෙනස් කිරීමේ අයිතිය ඒ රටවලම ජනයාට ඇත. කර්නල් ගඩාෆි පවා ලිබියාව වෙනස් කළේ සම්මත ප්‍රජාතන්ත්‍රවාදයට පටහැනිව වුව ලේ නොසෙල් වූ විප්ලවයකිනි. මැද පෙරදිග කලාපයේ දැන් හමායමින් පවතින්නේ එවැනි විප්ලව නොවේ. නිදහසක් නැති බව හෝ නිදහස සීමිත බව කියමින් එම රටවල ඇතැම් පිරිස් කැරලි ගසමින් දැන හෝ නොදැන සාධනය කරමින් සිටින්නේ අධිරාජ්‍යවාදී බලවේගවලට දශක ගණනාවක් තිස්සේ සපුරා ගත නොහැකි වූ අරමුණු බව තේරුම් ගැනීම අප කවුරුත් උගත යුතු පාඩමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>24</day>
    </date>
    <link>http://www.dinamina.lk/2011/10/24/_art.asp?fn=f1110243</link>
    <topic>එදාට වඩා අද තරුණ පරපුර විචාරශීලියි</topic>
    <author/>
    <content>ජර්මනියේ මයින්සි නුවර ‘යොහානස් ගැටන්බර්ග්’ සරසවියෙහි කථිකාචාර්ය රත්මලේ පුඤ්ඤරතන හිමියන් ශ්‍රී සම්බුද්ධ ශාසනයටත්, දෙස් විදෙස් ගිහි පැවිදි, බෞද්ධ අබෞද්ධ ජනතාවටත් අමිල සේවාවන් රැසක් ඉටුකරමින් සිටින හිමිනමකි. ඒ අතර සමස්ත යුරෝපාකරයෙහිම වැඩවසමින් බුදුදහම ප්‍රචාරය කිරීමේ මහඟු කර්තව්‍යයට උරදී සිටී. එමෙන්ම උන්වහන්සේගේ මූලිකත්වයෙන් මෙරට පිහිටුවා ඇති “කරුණා සමාධි” පදනම මගින් අතිදුෂ්කර නොදියුණු ගම්මානවල ජනතාවට විශාල සමාජ සේවා රැසක් ඉටුකරමින් සිටී. උන්වහන්සේගේ සමස්ත සේවාවන් පිළිබඳව කළ කෙටි පිළිසඳරකි මේ.‘බහු ජන හිතාය – බහු ජන සුඛාය’ යනුවෙන් බුදුන් වහන්සේ දේශනා කළේ බොහෝ ජනතාවට හිත සුව පිණිස හැසිරෙන්න යන්නයි. ඒ අනුව පෙනී යනවා බුදුදහම බලෙන් කාටවත් පටවන්න බුදුරජාණන් වහන්සේ කැමැති වුණේ නෑ කියලා. වසර 2600 ක් පුරා මෙරට ගිහි පැවිදි සියල්ලෝ භේදයකින් තොරව ධර්ම දූත සේවය සද්භාවයකින් කර තිබෙනවා.මෙහිදී මතක් කළ යුතුයි අනගාරික ධර්මපාලතුමා නොසිටියානම් අද අපට බුද්ධගයාවක් නෑ.ඒ වගේම මෙරට ධර්මධර භික්ෂුන් වහන්සේලා විශාල පිරිසක් ආසියාවේ, යුරෝපාකරයේ හා ඇමරිකාවේ මහා ධර්මදූත සේවාවක් ඉටුකළා. එංගලන්තයේ රිට්ස් ඩේවිඩ්ස් වගේ පඬිවරු බෞද්ධ ආගම ප්‍රචාරයට මනා සේවාවක් කළ අයෙක්. ඇත්තටම ධර්ම දූත සේවයට ගිහි පැවිදි කියා භේදයක් නෑ. ඒ වගේම ආසියාව යුරෝපාකරය කියලා වෙනසකුත් නෑ.සංවර්ධනයේ හිණිපෙත්තේ සිටින යුරෝපාකරයට අපේ බුදුදහම තුළින් කිසියම් සැනසිල්ලක් ළඟාකර ගැනීමටත්, සත්‍යය අවබෝධ කර ගැනීමටත් උපකාරී වෙලා තියෙනවා.ජනප්‍රිය චරිත කීපයක් වටා පමණයි අද ධර්ම දූත සේවය සිදුවන්නේ.මෙතනදී ධර්මධර, දැනුමින් උගත්, වයෝවෘද්ධ ධර්මදූතයාණන් වහන්සේලා අතහැර දමා තිබෙන බවක් පේනවා. සමස්තයක් නෙමෙයි. මැණික් ගල් යටගිහිල්ල ලබු කළේ උඩ පාවෙනවා වගේ. මෙයින් පෙනී යන්නේ පුද්ගලවාදයක් ඇතිවෙලා තිබෙන බවයි. අපි ධර්මය තුළින් බුදුන් දකින්න ඕනෙ. අද වෙලා තිබෙන්නේ ධර්මය නොව පුද්ගලයින් මතුවීමක්.මෙය අමුතු භක්තියක්ද? ගැතිභාවයක්ද? වහල්කමක්ද? කියන්න අමාරුයි. ඕනම එකක් හරි කියන මතයේ සිටින පිරිසකුත් ඉන්නවා. ඇත්තටම ශ්‍රාවකයන්ගේ විචාරශීලි මානසිකත්වය අඩුයි.අද සමහරු රහත්වෙලා, බුදුවෙලා කියලා කියන පිරිසකුත් ඉන්නවා. තවත් සමහර හාමුදුරුවරු කියනවා බුදුරජාණන් වහන්සේ ශ්‍රී ලංකාවෙයි ඉපදිලා තියෙන්නේ කියලා. මෙවැනි ප්‍රකාශ මේ තරම් නිර්මල ධර්මයට හානියක් නේද? ථෙරවාදී ධර්මය අනුගමනය කරන ශ්‍රී ලාංකිකයන් වන අපට ලෝකයේ විශාල ගෞරවයක් තිබෙනවා. ජර්මනියේ සිදුකළ පර්යේෂණයක් තුළින් ගම්‍ය වූයේ අභිධර්මය පිළිබඳව ඉගෙන ගන්න නම් බුරුමයත්, විනය පිළිබඳව තායිලන්තයෙනුත්, ධර්මය පිළිබඳවනම් ලංකාවෙනුත් ඉගෙන ගන්න ඕනේ කියලයි. ධර්මධර භික්ෂුන් වහන්සේලා විශාල පිරිසක් අපේ රටේ ඉන්නවා. ඔවුන්ට හොඳ අධ්‍යාපනයක්, ධර්ම ඥානයක් තිබෙනවා.2050 වනවිට ලෝකයේ බොහෝ විට එක් ආගමක් පමණක් පවතින බවත්, ඒ බුද්ධාගම පමණක් බවත් ආතර් සී. ක්ලාක් මහතා ප්‍රකාශ කළා. එදාට වඩා අද තරුණ පරපුර විචාරශීලියි. ඔවුන් පොතේ දැනුමම පිළිගන්න කැමති නෑ. ඇත්තටම පුදුමයි. අවුරුදු 5, 6 දරුවන්ගේ දැනුම පිළිබඳව. ඊට හොඳම උදාහරණයක් ලෙස අද ළමයෙකුට ‘හඳේ හාවෙක්’ කිව්වොත් පිළිගන්න කැමති නෑ. විද්‍යාවේ සොයා ගැනීම් වැඩි වෙන්න වැඩිවෙන්න බෞද්ධ දර්ශනයේ මත සනාථ වී තිබෙනවා. ස්විට්සර්ලන්ත ජාතික මහාචාර්ය ජීසිම්, ඔහු අද නතර වුණේ බුද්ධ දර්ශනය ළඟයි. ඒ කියන්නේ ‘නිරන්තරයෙන් වෙනස්වීම’ පිළිබඳව ඔහු තදින් විශ්වාස කළා. මේ අදහස වසර 2500 කට ඉහත දී බුදුරජාණන් වහන්සේ දේශනා කළා.බුදුදහම අද කාලය සමඟ පුදුමාකාර ගැළපීමක් තිබෙනවා. එහි අණකිරීම් නෑ. ඒ නිසා විදේශිකයන් බුදුදහමට පුදුමාකාර ලෙස කැමතියි. ඒ කියන්නේ තමන්ට ගැළපෙන ලෙස හදාගන්න. හොඳ පමණක් ජීවිතයට ළංකර ගන්න. නරක විසිකරන්නටත් හැකි මෙය ඉතා නිදහස් චින්තනයක්.තමන් කරන දේ හී හොඳ හෝ නරක තමන්ටමයි. ජනතාවට සම්ප්‍රදාය පිළිනොගෙන විචාරශීලිව බුදුදහම ජීවිතයට එක්කර ගැනීමට හැකියි. ආගමකට වඩා දර්ශනයක් ලෙස අද වනවිට මුළු ලෝකය පුරා බුදුදහම ව්‍යාප්ත වී තිබෙනවා. බුදුදහමින් ලැබෙන සහජීවනය, සාමකාමී බව හදවතට දැනෙන්න දැනෙන්න විදේශිකයෝ ඊට බෙහෙවින් කැමතියි.ජර්මනියේ බර්ලිං නුවර පමණක් මේ වනවිට බෞද්ධ මධ්‍යස්ථාන නිල වශයෙන් 50කට ආසන්න ප්‍රමාණයක් තිබෙනවා. එංගලන්තයේ, ඇමරිකාවේත් ඒ වගේමයි. ප්‍රංශයේ චිත් නතාන් ආචාර්යවරයා ළඟ විශාල පිරිසක් පැවිදිවෙලා. මොවුන් සියල්ලෝ යුරෝපියානුවෝ. ඒ වගේම එංගලන්තයේ ‘අමරාවතී’ බෞද්ධ මධ්‍යස්ථානයේ 60 කට 70 කට වැඩි භික්ෂු භික්ෂුණී විශාල පිරිසක් පැවිදිවෙලා.ඕස්ට්‍රේලියාවේ අචන් බ්‍රහ්මවංශෝ හාමුදුරුවෝ ධර්ම දේශනා කරන්නේ කතාන්දරයක් වගේයි. නමුත් එය කාටත් වැටහෙන සිත්ගන්නා සුළු අයුරින් ජීවිතයට යොදාගත හැකියි. බුදුදහමේ ගුණාංගවලට යුරෝපීයයන් බොහෝ කැමතියි.ඒ වගේම ‘වෙසක්’ කියන වචනය පවා අද යුරෝපයේ ශබ්දකෝෂයට ඇතුළත් වූ වචනයක්. එක්සත් ජාතීන් භාවිතා කරන්නේත් වෙසක් කියන වචනයයි. එමෙන්ම යුරෝපීයයන් බෞද්ධ සංස්කෘතික පැත්තට ටික ටික නැඹුරු වී තිබෙනවා. දානය, ශීලය සම්පූර්ණ කළාට මදි භාවනාවට නැඹුරු විය යුතු බව අද යුරෝපීයයන් දන්නවා.අද ලෝකයේ බොහෝ රටවල සංස්කෘතික වැඩසටහන් පවත්වනවා. දහස් ගණනින් ජනතාව බුදුදහමට නැඹුරු වී ඇති බව වසරින් වසර වැඩිවෙන ප්‍රමාණයෙන් පෙනී යනවා. මේ වනවිට ලෝකයේ බොහෝ මිනිසුන් බුදුදහම තේරුම් ගනිමින් සිටිනවා.ධර්ම දූත සේවය කරන කවුරු හෝ වේවා විශේෂ කරුණු කාරණා කීපයක් පිළිබඳව අවධානය යොමුකළ යුතුයි. ඒ අතර ධර්ම දානය භාෂා හැකියාව, ඒ ඒ සංස්කෘතීන්ගේ මානසිකත්වය පිළිබඳ අප තුළ අවබෝධයක් තිබිය යුතුයි.යුරෝපයේ මිනිස්සු අසීමිත ලෙස සැප සම්පත් භුක්ති විඳින කොටසක්. ඔවුන්ගේ මානසිකත්වය තේරුම් ගත්තේ නැත්නම් ධර්ම ප්‍රචාරය බෙහෙවින් දුෂ්කර කාර්යයක් වෙනවා. ඒ නිසා අපි ඒ රටට ගැළපෙන ලෙස බණ කියන්න ඕනෙ.අපේ බෞද්ධ දර්ශනය හා ආයුර්වේදය පිළිබඳව පමණයි යුරෝපීයයන් අහන්නේ. ඒ සම්බන්ධයෙන් පුළුල් ප්‍රචාරයක් ලබාදෙනවා නම් ශ්‍රී ලංකාවේ ආර්ථිකය ශක්තිමත් කර ගැනීමට හැකි වෙනවා පමණක් නොව විශාල සමාජ මෙහෙවරක්ද සිදුකළ හැකියි.යුරෝපීයයන් භෞතික සැප සම්පත්වලින් හෙම්බත්වෙලා සිටින්නේ. ඒ නිසා බුදුදහම තේරුම් ගැනීම ඔවුන්ට ඉතා පහසුයි. බුදුරජාණන් වහන්සේ “අසසාර ආදිනව නිසසරණ” යනුවෙන් දේශනා කර තිබෙන්නේ ඕනම දෙයක් අස්සාර භාවයත් එහි ආදීනව හා ඒ ප්‍රතිඵල ඇතිද නැතිද යන්න අපටම තේරුම් ගැනීම සඳහායි.යුරෝපීයයන් වයස අවුරුදු 18 – 20 වනවිට සියලු ආස්වාදයන්, භෞතික සැප සම්පත් භුක්ති විඳ අවසන්. ඔවුන්ට භෞතික සැප සම්පත් අතහරිනවා කියන එක හරි පහසුවෙන් කරන්න පුළුවන්. සමහරු කියනවා අඩුම තරමින් ‘සෝවාන්’ වෙන්නවත් ඕනේ කියලා. අද යුරෝපයේ වයස අවුරුදු 16 – 14 ළමයි ධර්මයට බෙහෙවින් නැඹුරු වී තිබෙනවා. ඒ ජීවිතේ ඔක්කොම අතහැරලා.දුගී දුප්පත් යන්න මම අකැමැතිම වචනයක්. අප අතර එකමුතුකම, මිත්‍රශීලීභාවය, දුකේදී පිහිටවීම, අනුන් හට සැළකීම, ආගන්තුක සත්කාරය යන ගුණාංග රාශියක් තිබෙනවා. මේවා යුරෝපීයයන් අතර දකින්න නෑ. එවැනි ගුණාංග සමඟ ගත්තම අපි ඉදිරියෙන්.අද දිළිඳුකම බොහෝ ප්‍රශ්නවලට හේතුවෙක් වෙලා. කාමමිත්‍යාචාරය, අදත්තාදානයට මිනිසුන් පෙළඹිලා. ආශ්වාදය නොලබපු කෙනා මේ දේවල්වලට පෙළඹෙනවා වැඩියි. ප්‍රශ්න වැඩිවෙන්න වැඩිවෙන්න මිනිස්සු ධර්මයෙන් ඈත්වෙලා තියෙනවා. ඒ නිසා අපේ යුතුකමක් තිබෙනවා දුෂ්කර පළාත්වල ජනතාවගේ අඩුපාඩු සපුරාදීම.අද දුෂ්කර පළාත්වල දක්ෂ ළමයි කැලෑවේ පිපිලා කැලෑවෙම පරවෙලා යනවා. මේ අසරණ දරුවන්ට වගේම අසරණ ජනතාවට උදව් උපකාර කිරීමේ අරමුණින් මගේ මවගේ නම මුලට යොදා 2004 වසරේ දී “කරුණා සමාධි” සංවිධානය පිහිටෙව්වා. අද මෙම සංවිධානය මගින් දිඹුලාගල මහදමන හා හිඟුරක්ගොඩ උණගලාව යන ප්‍රදේශවල කාන්තා අභිවෘද්ධි මධ්‍යස්ථාන දෙකක් පිහිටුවා තිබෙනවා. පාසල් ළමුන්ට ශිෂ්‍යත්ව ප්‍රදානය, සිල්මාතා හා සාමනේර කැපකරු ක්‍රමයක්, ළදරු පාසල් නඩත්තු කටයුතු, ස්වේච්ඡා ගුරුවරුන්ට දීමනාවක්, නිවාස අහිමි ජනතාවට ද්‍රව්‍යමය ආධාර ලබාදීම, රෝගීන් වෙනුවෙන් උපකාර ඇතුළු සේවාවන් රැසක් ඉටුකරමින් පවතිනවා.ළමයි සුළු පිරිසකගෙන් ආරම්භ කළ මේ සංවිධානය අද පාර්ලිමේන්තු පනතින් සම්මත වු ආයතනයක්. ජර්මනිය පිළිගත් සංවිධානයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n1110251</link>
    <topic>ඉහළ කොත්මලේ වැඩ අවසන්</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>ඉහළ කොත්මලේ ජල විදුලි බලාගාරයේ සමස්ත ඉදි කිරීම් කටයුතුවලින් සියයට අනූ එකක් (91%) මේ වන විට අවසන් බව විදුලි බල හා බලශක්ති අමාත්‍යාංශය පවසයි. මෙම වසර අවසානය වන විට ඉහළ කොත්මලේ ජල විදුලි බලාගාරය මඟින් මෙගාවොට් එකසිය පනහක විදුලි ධාරිතාවක් ජාතික විදුලිබල පද්ධතියට එක් කිරීමට නියමිතය.ඉහළ කොත්මලේ ජල විදුලි බලාගාරයේ ඉදිකිරීම් කටයුතු අදියර පහක් යටතේ සිදුවන අතර වැඩිවන විදුලි ඉල්ලුම සඳහා මෙම බලාගාරය මඟින් මනා පිටිවහලක් සැපයේ.බලාගාරයේ මූලික සිවිල් වැඩකටයුතු පළමු අදියර යටතේ සිදුවන අතර එහි ප්‍රගතිය 94%ක් බව අමාත්‍යාංශය පවසයි. දෙවන අදියර යටතේ බලාගාරයේ සිවිල් කටයුතු 91%කින් අවසන් වී ඇති අතර ජල යාන්ත්‍රික සවිකිරීම් කටයුතු 99%කින් අවසන්ව ඇති බවත් අමාත්‍යාංශය පවසයි. විදුලි ජනක යන්ත්‍ර සවිකිරීම් කටයුතුවල ප්‍රගතිය 86%ක් දක්වා වර්ධනය වී ඇති අතර පස්වන අදියර යටතේ සම්ප්‍රේෂණ මාර්ගයේ ඉදිකිරීම් කටයුතු සියයට අසූහතරකින් (84%) අවසන් කර ඇත.ඉහළ කොත්මලේ බලාගාරයේ වාන් දොරටු පරීක්‍ෂා කිරීම, ප්‍රධාන ජලාශයේ පැති බැම්ම ඉදිකිරීම, ටර්බයින් යන්ත්‍රයේ අමතර කොටස් සවිකිරීම හා කිලෝවොට් දෙසිය විස්සක අධි වෝල්ටීයතා පද්ධතියේ පරිවාරක කම්බි සවිකිරීම ආදිය මේ දිනවල සිදුකෙරෙන විශේෂ කාර්යයන් බවද අමාත්‍යාංශය පවසයි.ඉහළ කොත්මලේ ජල විදුලි බලාගාරයේ ඉදිකිරීම් කටයුතු සඳහා ජපන් රජයේ විදේශ සංවර්ධන සහන යටතේ ජපන් සහයෝගිතා බැංකුව මගින් ජපාන යෙන් මිලියන 37,817ක සහන ණය ලබා දී ඇත. ඊට අමතරව ලංකා ෂජලිබල මණ්ඩලය මගින් රුපියල් මිලියන 8548ක මුදලක් මේ සඳහා වැය කෙරේ.වැඩිවන විදුලි ඉල්ලුම සපුරාලීම සඳහා 2006 වසරේදී ආරම්භ කළ ඉහළ කොත්මලේ ජල විදුලි බලාගාරය මෙරට ඉදිකළ අවසන් විශාලතම ජල විදුලි බලාගාරය වේ.මෙමගින් වාර්ෂිකව විදුලි ඒකක දසලක්‍ෂ 409ක දළ විදුලි ජනනයක් ඇති කිරීමට අපේක්‍ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n1110252</link>
    <topic>පරිපාලන නිලධාරී පුරප්පාඩුපිරවීම කඩිනමින්</topic>
    <author>උදුලා පීරිස්</author>
    <content>රට පුරා පවතින පරිපාලන නිලධාරි පුරප්පාඩු කඩිනමින් පිරවීමට රජය තීරණය කර තිබේ.මේ වනවිට රජයේ විවිධ ආයතන සඳහා පරිපාලන නිලධාරීන් 2500ක අවශ්‍යතාවක් ඇතැයි පෙන්වා දෙන රාජ්‍ය පරිපාලන හා ස්වදේශ කටයුතු අමාත්‍යාංශය වර්තමානයේ පරිපාලන නිලධාරීන් 500 ක පුරප්පාඩුවක් ඇතැයි ද කියයි. මෙම පුරප්පාඩුව වසර 2ක් ඇතුළත පුරවන බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහතා පවසයි.පසුගිය කාලවල රට තුළ පැවැති විවිධ හේතු කාරණා මත පරිපාලන සේවා තරඟ විභාගය කලට වේලාවට පැවැත්වීමට නොහැකි වූ බවත් එහෙත් ඉදිරියේ දී නියමිත පරිදි එම විභාගය පවත්වා පරිපාලන නිලධාරීන් බඳවා ගැනීමේ පටිපාටිය ක්‍රමවත් කරන බවත් ඇමැතිවරයා සඳහන් කළේ ය.වාර්ෂිකව විශ්වවිද්‍යාල වලින් පිටවන පිරිසෙන් 6000 – 7000 ත් අතර පිරිසක් පරිපාලන සේවා විභාගයට අයදුම් කළද එම විභාගයෙන් ඉහළම ලකුණු ලබා ගන්නා පිරිසෙන් සිංහල මාධ්‍යයෙන් 100 දෙනෙකු ද දෙමළ මාධ්‍යයෙන් 60 දෙනෙකු ද පමණක් තෝරා ගන්නා බවත් වසරක පුහුණුවකින් පසු ඔවුන් අනුයුක්ත කර ගන්නා බව ද ඇමැති සෙනවිරත්න මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n1110253</link>
    <topic>බිම් ගෙයක සිරවී සිටි නටාෂාලියූ පොතේ ආදායමෙන්</topic>
    <author>සන්ධ්‍යා කරුණාරත්න</author>
    <content>බලහත්කාරයෙන් පැහැර ගෙන යනු ලැබ බිංගෙයක වසර අටක් සිර වී සිට ලැබූ අත්දැකීමෙන් ඔස්ට්‍රියාවේ වියානා නුවර “නටාෂා කම්පුඑ දැරිය” ලියූ පොතින් ලැබූ ආදායමෙන් රුපියල් ලක්ෂ 150 ක් වැය කර බුලත්සිංහලට නව ළමා රෝහලක් පරිත්‍යාග කරයි.නටාෂා කම්පුච් ළමා රෝහල Natasha Kampusch’s Children Hospital නමින් ඉදිකර ඇති මේ රෝහල ශ්‍රී ලංකාවට බාරදීමේ උත්සවය සෞඛ්‍ය ඇමැති මෛත්‍රීපාල සිරිසේන මහතා අතින් විවෘත කෙරිණ. එහිදී සෞඛ්‍ය ඇමැතිවරයා විසින් මේ දිරිය දියණියට ශ්‍රී ලංකාව සිහිවීම සඳහා සමරු තිළිණයක් ද පිරිනැමීය.අට අවුරුද්දකට අධික කාලයක් ඔස්ට්‍රියාවේ වියානා නුවර බිම් ගෙයක සිරවී සිටි නටාෂා තමන් සිර වී සිටි දවස් 3096 ක කාලයේ ලැබූ අත්දැකීම් ඇතුළත් ලෝකයේම අවධානය දිනාගැනීමට හැකි වූ පොත් පෙළක් පළ කළාය. නටාෂා සිව් වැනි ශ්‍රේණියේ ඉගෙන ගනිමින් සිටියදී පාසල් යන අතරතුර පැහැර ගැනීමකට ලක්විය.පසුව වසර අටයි, දින 176 ක් ඇය විශාල නිවසක බිම් ගෙයක සිර කරනු ලැබීය. දිනකට ආහාරය පිණිස ඇයට ලැබුණේ යාන්තමට කුමක් හෝ ආහාරයක් පමණි. එහෙත් තමන් පැහැර ගත් පුද්ගලයාගේ සුළු ප්‍රමාද දෝෂයකින් එම නිවසෙන් පලා යාමට ඇයට හැකි විය. එවිට ඇගේ වයස අවුරුදු 18 කි. ඇය පැහැර ගත් පුද්ගලයා පසුව අත්අඩංගුවට පත් වූ අතර, ඔහු කියා සිටියේ වඩාත් පවිත්‍ර තැනැත්තියක් විවාහ කර ගැනීමට තමන්ට අවශ්‍ය වූ නිසා ඇය ළමා කාලයේදීම පැහැරගෙන ගිය බව ය.එම කාලයේ ඇය ලැබූ කටුක අත්දැකීම් ඇසුරෙන් ලියූ කෘතිය මේ වන විට ජර්මනිය, ප්‍රංශය, රුසියාව, ජපානය චීනය ආදි ලෝකයේ භාෂා රැසකට පරිවර්තනය කර තිබේ. මේ වන විට ඔස්ට්‍රියාවේ වියානා සරසවියේ ජනමාධ්‍ය අංශයේ අධ්‍යාපනය හදාරන නටාෂා ලෝකයේ ළමා පරපුර වෙනුවෙන් සේවය කිරීමට ඉදිරිපත්ව සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n1110254</link>
    <topic>තායිලන්තයට යනවා නම්බලධාරීන් දැනුවත් කරන්න</topic>
    <author>මහින්ද අලුත්ගෙදර</author>
    <content>සංචාරයක් සඳහා හෝ රාජකාරි කටයුත්තක් වෙනුවෙන් තායිලන්තයට යාමට බලාපොරොත්තුවන ශ්‍රී ලාංකිකයන් ඒ සම්බන්ධයෙන් අදාළ බලධාරීන් දැනුවත් කරන්නැයි විදේශ කටයුතු අමාත්‍යාංශය මහජනතාවගෙන් ඉල්ලීමක් කරයි.තායිලන්තයට බලපා ඇති ගංවතුර තත්ත්වය හේතුවෙන් මෙලෙස ශ්‍රී ලංකාවේ හා තායිලන්තයේ බලධාරීන් දැනුවත් කිරීම ඉතාම වැදගත් බවද එම අමාත්‍යාංශය පෙන්වා දෙයි. තායිලන්තයට බලපා තිබෙන ගංවතුර තත්ත්වය හේතුවෙන් එරට බැංකොක් අගනුවරට දැඩි හානි සිදුව තිබුණද මේ දක්වා එරට වෙසෙන ශ්‍රී ලාංකික කිසිවකුටත් අනතුරක් සිදුවී නැතැයි විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවසීය.කෙසේ වෙතත් ඒ මහතා පෙන්වා දෙන්නේ මෙම ජලගැල්ම තාවකාලික තත්ත්වයක් බවත් අවශ්‍ය ඕනෑම කරුණක් සම්බන්ධයෙන් විදේශ කටයුතු අමාත්‍යාංශයෙන්ද කරුණු විමසිය හැකි බවයි.තායිලන්තයේ වෙසෙන ශ්‍රී ලාංකිකයන් සම්බන්ධයෙන් නිරන්තරයෙන් සොයා බැලීම හා ඔවුනට අවශ්‍ය ආරක්ෂාව සැපයීමට බැංකොක් නුවර පිහිටි ශ්‍රී ලංකා තානාපති කාර්යාල නිලධාරීන් පියවර ගෙන තිබෙන බව පැවසූ සරත් දිසානායක මහතා තායිලන්තයේ සිටින ශ්‍රී ලාංකිකයින් සම්බන්ධයෙන් එම තානාපති කාර්යාලයෙන්ද තොරතුරු විමසිය හැකි බව කීවේය.මේ සඳහා අවශ්‍ය සම්බන්ධීකරණ කටයුතු සිදු කිරීමට තායිලන්තයේ ශ්‍රී ලංකා තානාපති ශාන්ත කෝට්ටේගොඩ මහතා ඇතුළු කාර්ය මණ්ඩලය සූදානමින් සිටින බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n1110255</link>
    <topic>ආසියානු සංවර්ධන බැංකුවෙන්පුර නැඟුමට මිලියන 6490ක්</topic>
    <author>මහින්ද අලුත්ගෙදර</author>
    <content>“පුර නැඟුම” පළාත් පාලන ආයතන වැඩි දියුණු කිරීමේ වැඩසටහන සඳහා ඇමෙරිකානු ඩොලර් මිලියන 59 ක (රුපියල් මිලියන 6490) මූල්‍යාධාරයක් ලබා දීමට ආසියානු සංවර්ධන බැංකුව එකඟත්වය පළකර ඇත.ඊට අදාළ ගිවිසුමට අස්සන් කිරීම මුදල් හා ක්‍රම සම්පාදන අමාත්‍යාංශයේදී සිදු කෙරුණු අතර ශ්‍රී ලංකා රජය වෙනුවෙන් මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී. ජයසුන්දර මහතා හා ආසියානු සංවර්ධන බැංකුවේ මෙරට නේවාසික නියෝජිත රීටා ඕ සුලිවන් මහත්මිය ඒ සඳහා අත්සන් කළහ.ප්‍රාදේශීය සභා මඟින් සපයන සේවාවන් වඩාත් කාර්යක්ෂම හා ඵලදායී අයුරින් ඉටු කිරීමට හැකිවන පරිදි එම ආයතන යටතේ පාලනය වන යටිතල පහසුකම් ක්ෂේත්‍ර වැඩි දියුණු කිරීම, වරිපනම් ඇතුළු අනෙකුත් බදු අය කිරීමේ හා බලපත්‍ර නිකුත් කිරීමේ ක්‍රියාපටිපාටිය සරල කිරීම සහ ඒවා අනුමත කිරීමේ ක්‍රම වේදය වඩාත් විනිවිද භාවයකින් ඉටු කිරීමට හැකි වන පරිදි ප්‍රාදේශීය සභාවන්හි ප්‍රතිපත්ති ප්‍රතිසංස්කරණය කිරීම, එම ආයතන කලමනාකරණය හා පරිපාලනය මේ වැඩ සටහනින් සිදු කෙරෙන බව මුදල් හා ක්‍රම සම්පාදන අමාත්‍යාංශය පවසයි.මේ වැඩසටහනේ සමස්ත ආයෝජන පිරිවැය ඇමෙරිකානු ඩොලර් මිලියන 68.77 ක් (රුපියල් මිලියන 7564) වන අතර ඒ සඳහා ආසියානු සංවර්ධන බැංකුවෙන් ලබා දෙන ආධාරයට අමතරව ශ්‍රී ලංකා රජයෙන් අමෙරිකානු ඩොලර් මිලියන 9.77 ක (රුපියල් මිලියන 1074) මුදලක් වෙන් කරන බවද එම අමාත්‍යාංශය පෙන්වා දෙයි. ආසියානු සංවර්ධන බැංකුවේ අරමුදල් ප්‍රයෝජනයට ගනිමින් ක්‍රියාත්මක කරන පුර නැඟුම පළාත් පාලන ආයතන වැඩි දියුණු කිරීමේ වැඩසටහන ලබන 2015 ජූනි මස 30 දායින් අවසන් කිරීමට යෝජිත බවත් පළාත් පාලන හා පළාත් සභා අමාත්‍යාංශයේ අධීක්ෂණය යටතේ එක් එක් පළාත් පාලන කොමසාරිස් කාර්යාලයන්හි ස්ථාපිත කරන උප ව්‍යාපෘති සම්බන්ධීකරණ ඒකක මඟින් ක්‍රියාවට නංවන බවත් මුදල් හා ක්‍රම සම්පාදන අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n1110256</link>
    <topic>ධීවරයන්ටත්විශ්‍රාම වැටුපක්</topic>
    <author>බුද්ධිකා ඉඹුලාන</author>
    <content>මෙරට ධීවර කාර්මිකයන් වෙනුවෙන් ‘දියවර දිරිය’ ධීවර විශ්‍රාම වැටුප් ක්‍රමය නමින් නව විශ්‍රාම වැටුප් ක්‍රමයක් හඳුන්වාදීමට ධීවර හා ජලජ සම්පත් සංවර්ධන අමාත්‍යංශය කටයුතු යොදා ඇත.මේ පිළිබඳව වූ අවබෝධතා ගිවිසුම් අස්සන් කිරීම ඊයේ (24) ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න සහ එම නියෝජ්‍ය ඇමැති සුසන්ත පුංචිනිලමේ මහත්වරුන්ගේ ප්‍රධානත්වයෙන් එම අමාත්‍යංශයේදී සිදුකෙරිණි. ලංකා බැංකුව සමඟ ධීවර අමාත්‍යංශයේ ධීවර දෙපාර්තමේන්තුව සහ ජලජීවී වගා සංවර්ධන අධිකාරිය එක්ව මේ දියවර දිරිය විශ්‍රාම වැටුප් ක්‍රමය හඳුන්වාදී ඇත. නව විශ්‍රාම වැටුප් ක්‍රමය යටතේ ධීවර කාර්මිකයකු අවුරුදු 55 පිරීමෙන් පසු රුපියල් 10,000ක උපරිමයක විශ්‍රාම වැටුපකට හිමිකම් කියනු ඇත.අවුරුදු 18 සපිරි ධීවරයකු මේ විශ්‍රාම වැටුප් ක්‍රමයට දායකවීමේදී මාසිකව රුපියල් 300ක මුදලක් ගෙවිය යුතුවන අතර තමා ළඟ මුදල් ඇති අවස්ථාවලදී විශාල වාරික කිහිපයකින් මාසික වාරික ගෙවීමට හැකි වෙයි. ලංකා බැංකුව විසින් ගණනය කරන ලද මුදලක් යටතේ එකවර සම්පූර්ණ මුදලම ගෙවිය හැකි වෙයි.ධීවර කාර්මිකයකුට දියවර දිරිය විශ්‍රාම වැටුප් ක්‍රමය පිළිබඳ තොරතුරු ඕනෑම ලංකා බැංකු ශාඛාවකින්, ධීවර හා ජලජ සම්පත් දෙපාර්තමේන්තුවේ ප්‍රධාන කාර්යාලයෙන් හෝ දිස්ත්‍රික් කාර්යාලවලින්, ශ්‍රී ලංකා ජාතික ජලජීවී වගා සංවර්ධන අධිකාරියේ ප්‍රධාන කාර්යාලයෙන් හෝ දිස්ත්‍රික් කාර්යාලවලින් ලබාගත හැකියි.නව විශ්‍රාම වැටුප් යෝජනා ක්‍රමය පිළිබඳව අදහස් දැක්වූ ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා මෙරටේ සමස්ත ධීවර ජනගහනය ලක්ෂ 7කට ආසන්න බවත් එයින්ද ක්‍රියාකාරී ධීවර කාර්මිකයන් සංඛ්‍යාව 1,66,000 ඉක්මවන බවත්, ඔවුන් වෙනුවෙන් මේ විශ්‍රාම වැටුප් ක්‍රමය ක්‍රියාත්මක වන බවත් කීය. මෙම අවස්ථාවේදී ධීවර හා ජලජ සම්පත් සංවර්ධන නියෝජ්‍ය ඇමැති සුසන්ත පුංචිනිලමේ, ලංකා බැංකුවේ පර්යේෂණ අංශයේ ආචාර්ය ලයනල් සිරිවර්ධන, ධීවර අධ්‍යක්‍ෂ ජනරාල් නිමල් හෙට්ටිආරච්චි මහත්වරුද කතා කළහ.ධීවර අමාත්‍යංශ ලේකම් ආචාර්ය දමිතා ද සොයිසා, ධීවර අධ්‍යක්‍ෂ ජනරාල් ඉන්ද්‍රා රණසිංහ ජලජීවි වගා සංවර්ධන අධිකාරියේ සභාපති ජයන්ත චන්ද්‍රසෝම, අධ්‍යක්‍ෂ නිමල් චන්ද්‍රරත්න, ලංකා බැංකුවේ වැඩබලන සභාපති කේ. ධර්මසිරි, නියෝජ්‍ය සාමාන්‍යාධිකාරී සෑම් සමරසිංහ, නි. ඇමැති පෞද්ගලික ලේකම් ලසිතා පෙරේරා මහත්ම මහත්මීහු ඇතුළු ධීවර අමාත්‍යංශ සහ ලංකා බැංකුවේ නිලධාරීහු රැසක්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n1110257</link>
    <topic>කාලගුණය</topic>
    <author>උදුලා පීරිස්</author>
    <content>අන්තර් මෝසම් තත්ත්වය පවතින මේ දිනවල දී අපර භාගයේ හා රාත්‍රී කාලයේ දිවයිනේ බොහෝ ප්‍රදේශවල ගිගිරුම් සහිත වැසි ඇතිවනු ඇතැයි කාලගුණ විද්‍යා දෙපාර්තමේන්තුව පවසයි.ඇතැම් ප්‍රදේශවල තරමක් තද වැසි බලාපොරොත්තු විය හැකි බව සඳහන් කරන එම දෙපාර්තමේන්තුව උදය කාලයේ නැගෙනහිර වෙරළබඩ ප්‍රදේශයේ වැසි තත්ත්වයක් සමඟ තරමක් තද සුළං තත්ත්වයක් හා අකුණු තත්ත්වයක් ඇතිවිය හැකි යැයිද කියයි.පවතින කාලගුණික තත්ත්වය සැලකිල්ලට ගෙන ජනතාවට අවධානයෙන් සිටින ලෙස කාර්යභාර කාලගුණ විද්‍යාඥ ඩී. ඒ. ජයසිංහ මහතා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n1110258</link>
    <topic>දීපවාලී වෙනුවෙන්විශේෂ දුම්රිය</topic>
    <author>ශීලා උඩුවර</author>
    <content>දීපවාලි උත්සවය නිමිත්තෙන් මගීන්ගේ ගමන් පහසුව සඳහා දුම්රිය දෙපාර්තමේන්තුව අද සහ හෙට (25 සහ 26) කොළඹ කොටුව හා බණ්ඩාරවෙල අතර විශේෂ දුම්රිය ධාවනය කරයි.මෙම නව දුම්රියන් දෙවන හා 3 වැනි පන්තියේ මැදිරිවලින් සමන්විතය. 25 වැනිදා රාත්‍රී 7.20 ට කොළඹ කොටුව දුම්රිය ස්ථානයෙන් පිටත්වන දුම්රිය 26 වැනිදා අළුයම 3.37 ට බණ්ඩාරවෙල දුම්රිය ස්ථානයට ළඟාවීමට නියමිතය. 26 වැනි දින බණ්ඩාරවෙල දුම්රිය ස්ථානයෙන් පෙරවරු 6.40 ට පිටත්වන දුම්රිය එදින පස්වරු 2.20 ට කොළඹ කොටුව දුම්රිය ස්ථානයට ළඟාවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n1110259</link>
    <topic>මරදන්කඩවල යකඩයා මිය ගිහින්</topic>
    <author>ආර්. සෝමසිරි</author>
    <content>මරදන්කඩවල යකඩයා වසර 111 ක් ආයු විඳ ජාතික රෝහලේ ප්‍රතිකාර ලබමින් සිටියදී මියයාමේ සිද්ධියක් කොළඹ නාගරික හදිසි මරණ පරීක්ෂණ උසාවියෙන් ඊයේ (24)අනාවරණය විය.මෙසේ මියගොස් ඇත්තේ මරදන්කඩවල යකඩයා නොහොත් පියදාස යන අයයි. මේ පිළිබඳ හදිසි මරණ පරීක්ෂණය කොළඹ නාගරික හදිසි මරණ පරීක්ෂක එඩ්වඩ් අහංගම මහතා විසින් පවත්වන ලදී.එහිදී සාක්ෂි දුන් අංගොඩ මානසික සෞඛ්‍ය විද්‍යායතනයේ හෙදි නිලධාරිනී රන්ගිකා සඳරේනු අලහකෝන් 25 මෙනෙවිය මෙසේ පැවැසුවාය.මෙම මියගිය අය 2010.6.29 දින මහනුවර පොලිස් ස්ථානාධිපතිතුමා මාර්ගයෙන් මෙම මානසික රෝහලට ඇතුළත් කළා. මොහුගේ නම ජිනදාස වශයෙන් සඳහන්ව තිබුණා. වයස අවුරුදු 111 ක් බවක් එහි සඳහන් වුණා.මොහු මෙම රෝහලට ඇතුළත් කර ඇත්තේ ප්‍රචණ්ඩකාරී ලෙස හැසිරුණු නිසායි. මෙම රෝහලේදීත් ඇඳන්වලට ගසමින් ප්‍රචණ්ඩකාරී ලෙස හැසිරීම නිසා ශරීරයේ තුවාල හටගෙන තිබුණා. ඔහුගෙන් ලද තොරතුරු මත මරදන්කඩවල යකඩයා යනුවෙන් අප හඳුනා ගත්තා. නුවර මහා මාර්ගයක වැටී සිටියදී මහනුවර පොලිස් ඇමැතුම් අංශය මගින් අප රෝහලට දැනුම් දී තිබෙනවා. ඒ බව ඇඳ ඉහපත්වලද සඳහන්ව තිබුණා. මියගිය අය බැලීමට කිසිවකු පැමිණියේ නැහැ.රෝහලේදී ඇතිවුණ ප්‍රචණ්ඩකාරී ක්‍රියා නිසා ශාරීරිකව දුබල වූ පසු ප්‍රචණ්ඩකාරී ගතිගුණ ඔහු අතින් සිදු වූයේ නැහැ. ශරීරයේ වූ තුවාල බරපතළ ඒවා විය. ඔහු වෙනුවෙන් අප රෝහල් කාර්ය මණ්ඩලය එකතු වී ධර්ම දේශනාවක් පවත්වා පසු දින සංඝගත දක්ෂිණාවක්ද පැවැත්වූවා.ඔහු අතින් අටපිරිකරක්ද පූජා කෙරෙව්වා. මෙම රෝගියාගේ තත්ත්වය බරපතළ වූයෙන් කොළඹ ජාතික රෝහලට මාරු කරන ලදී. මෙහි ප්‍රතිකාර ලබමින් සිටියදී පසුගිය 9 දින පස්වරු 2.00 ට පමණ මියගිය බව දැනගන්න ලැබුණා. නමුත් ඥාතීන් කිසිවකු මෙතෙක් පැමිණියේ නැති නිසා අද දින මරණ පරීක්ෂණයක් පැවැත්වීමට තීරණය කළා. මෙම මරණය ගැන මහනුවර පොලිසියට ද දන්වා යැව්වා.කිසිවකු ඉදිරිපත් නොවුණහොත් රජය මගින් අවසන් කටයුතු කිරීමට අප ඉල්ලා සිටිනවා.වෛද්‍ය වාර්තා හා සාක්ෂි සැලකිල්ලට ගත් හදිසි මරණ පරීක්ෂකවරයා මෙම මරණය ශරීරයේ අභ්‍යන්තරයේ ඇති වූ තුවාල, අධික රුධිර පීඩනය වැනි හේතු නිසා සිදුව ඇති බවත් නිගමනය කෙළේය.දින හතක් කොළඹ ජාතික රෝහලේ මෙම මියගිය අයගේ මෘත දේහය තැබීමෙන් පසු භූමදානය කරන ලෙසට මරණ පරීක්ෂකවරයා පොලිසියට නියෝග කෙළේය. මුල්ලේරියාව පොලිසියේ පො. කො. ප්‍රේමදාස මහතා සාක්ෂි මෙහෙය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n11102510</link>
    <topic>ගෙයක් ගිලගන්නානිවිති වැලක්</topic>
    <author>ඉමදුව සමූහ ලංකින්ද නානායක්කාර</author>
    <content>අඩි 493ක් දිග නිවිති වැලක් ගැන ඔබ අසා තිබේද? ගෙයක් ගිල ගන්නා මෙම අපූරු නිවිති වැල ගාල්ල යක්කලමුල්ල ගොන්නගහදුව පහල තෙල්ලඹුර භාග්‍යා නිවසෙහි දී අපට හමුවිය.හේවාගල්හේවගේ ගාමිණී මහතා හතළිස් දෙහැවිරිදිය. යක්කලමුල්ල තැපැල් කාර්යාලයේ තැපැල්කරුවකු ලෙස සේවය කරන ගාමිණීගේ හා බිරිඳ ගමගේ මල්ලිකා මහත්මිය (42) විනෝදාංශය වගා කිරීමයි.නිවස පිටුපස හැන්දෑවේ සිටුවන ලද බෝංචි ඇටය වැලක්වී වලාකුළු ද පසුකරමින් දිව්‍ය ලෝකයේ ගිය කතාව අප කුඩා කල කියවා ඇත්තෙමු. මෙහි පැමිණි අපට ඒ සුන්දර සුරගන කතාන්දරය සිහිපත් වූයේ ගාමිණී මහතාගේ අපූරු නිවිති වැල දැකීමෙනි.මෙම අපූරු නිවිති වැල පිළිබඳව ගාමිණී මහතා මෙසේ පවසයි. 2011 ජනවාරි මාසයේදී දිවි නැඟුම ජාතික වැඩ සටහනට අනුව යක්කලමුල්ල ප්‍රාදේශීය ලේකම් කාර්යාලයේ සේවය කරන නෙළුම් ලංකා ගොවිනියාමක මහත්මිය නිවිති ඇට ඇතුළු අනිකුත් එලවළු ඇට අපට ලබා දුන්නා. මම ඒ සියලුම ඇට රෝපණය කළා. යක්කලමුල්ලේ ප්‍රාදේශීය ලේකම් ජයලක්‍ෂ්මි මහත්මියත් අපේ ගමේ ග්‍රාම නිලධාරී ලක්‍ෂ්මන් රාලහාමිත් මගේ ගෙවත්ත වගා කරන්න උපදෙස් දුන්නා. නිවිති වැලේ නිවිති මම මුදලට විකුණන්නේ නෑ. ගමේ අයට නොමිලේ ලබා දෙනවා. අපේ ගෙදර අය විතරක් නෙවේ, අපේ ගමේ හැම දෙනාම මේ නිවිති වැලෙන් නිවිති කනවා. උත්සව අවස්ථාවන්වලට ඔවුන් ඇවිත් මගෙන් නිවිති ඉල්ලගෙන යනවා. දැන් මිනිස්සු මේ වගේ ආහාර ගන්න ගොඩක් කැමතියි.එක වැලෙන් වැල් දෙකක් ඇවිල්ලා වැල්වලින් තවත් වැල් ඇවිල්ලා වටේ ලණු ඇදලා ඒ මත තමයි වැල යවන්නේ. ගේ වටේ වැල් හතර පහක් රවුන් ආකාරයට තමයි නිවිති වැල තියෙන්නේ. කාමරවලින් විසිත්ත කාමරයට ගිය නිවිති වැලේ ඉත්තක් මැද විසිත්ත කාමරය අලංකාර කර තියනවා.ගාමිණී මහතාගේ නිවසේ ඇති මෙම අපූරු නිවිති වැලට ගොම පොහොර පමණක් එක් කරයි. පර්චස් පහක 4 – 5 පමණ ප්‍ර‍්‍රදේශයක පැතිරී ඇති නිවිති වැල සත්තකින්ම සුන්දරය. දින දෙක තුනකට වාරයක් රිකිලි 60 – 100 කඩා ගන්නවා. දැනට කොහොමත් නිවිති කිලෝ හැටක හැත්තෑවක විතර ඵලදාවක් මෙයින් ලබා ගත්තා යැයි මෙම අපූරු ගොවි මහතා සහ ගෙවිලිය අපට කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n11102511</link>
    <topic>දඹුල්ල-කුරුණෑගල මාර්ගයේබස් දෙකක් ගැටී 55කට තුවාල</topic>
    <author>භක්ති ධර්මපි‍්‍රයමෙන්ඩිස් සහ හිරියාල සමූහ</author>
    <content>දඹුල්ල කුරුණෑගල ප්‍රධාන මාර්ගයේ නැෂනල්වත්ත ප්‍රදේශයේ දී ඊයේ (24) පස්වරු මගී ප්‍රවාහන බස් රථ දෙකක් එකිනෙක හා ගැටීමෙන් පුද්ගලයින් 55 දෙනකු තුවාල ලබා තිබේ.තුවාල කරුවන් ගොකරැල්ල කුරුණෑගල රෝහල්වලට ඇතුළු කර ඇතැයි ගොකරැල්ල පොලිසිය පවසයි. පෞද්ගලික මගී ප්‍රවාහන බස්රථ දෙක කොළඹ සිට මැදිරිගිරිය දක්වාත්, දඹුල්ල සිට කුරුණෑගල දක්වාත් ධාවනය කර ඇතැයි පොලිස් පරීක්ෂණ වලින් අනාවරණය වී තිබේ.තුවාල කරුවන් අතර කුඩා ළමයින්, කාන්තාවන් ද සිටින බව පොලිසිය පවසයි. තුවාල කරුවන්ගෙන් තිදෙනකුගේ තත්ත්වය බරපතළ බව පැවසේ. ගොකරැල්ල පොලිසියේ රථවාහන අංශය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n11102512</link>
    <topic>දිළිඳු බව නිසාමුළු පවුලම මරලා</topic>
    <author/>
    <content>පාකිස්තානයේ ගුජ්රාන්වාලා දිස්ත්‍රික්කයේ 19 හැවිරිදි තරුණයකු පවුලේ 8 දෙනකුම එකවර වෙඩි තබා ඝාතනය කර තිබේ. මෙසේ සිය මවත්, පියාත්, බාල සොයුරියන් දෙදෙනා සහ බාල සොයුරන් සිවුදෙනාත් ඝාතනය කර ඇත්තේ තම පියාට පවුලේ අයට දිනකට දෙවේලක්වත් කෑම බීම සපයා දීමට ඇති නොහැකියාව නිසා බව පොලිස් අත්අඩංගුවේ පසුවන ඔහු කියා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=n11102513</link>
    <topic>හිරෙන් පැනවසර 41ට පසු දැලේ</topic>
    <author/>
    <content>අමෙරිකානු නිව්ජර්සි ප්‍රාන්තයේ ගෑස් පිරවුම්හලක් කොල්ලකෑමේදී සිදුකළ මිනීමැරුමකට වරදකරුව 1963 දී තිස් අවුරුදු සිරදඬුවමක් අත්වූ මිනීමරුවකු 1970 දී සිරෙන් පලාගොස් වසර 41 කට පසු ඉකුත් සතියේ පෘතුගාලයේදී යළි අත්අඩංගුවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=r1110251</link>
    <topic>කොට්ටාව නගරයේ බැහැර කරන අපද්‍රව්‍යබෝක්කුවේ හිරවෙලා</topic>
    <author>මහරගම විශේෂ - වේහැල්ලේ පියතිලක</author>
    <content>පාරට පිවිසෙන ස්ථානයේ ඇති බෝක්කුවයි මේ. කොට්ටාව නගරයේ සියලුම අවන්හල්වල හා වෙළෙඳ සල්වල අපද්‍රව්‍ය ජලය ගලා යන්නේ කොට්ටාව නගරයේ අතුරුගිරිය පාරට පිවිසෙන ස්ථානයේ පිහිටි බෝක්කුව හරහාය.අපද්‍රව්‍ය බෝක්කුව තුළ හිරවීම නිසා ප්‍රදේශය පුරා දුගඳක් පැතිරෙන්නට විය. මේ නිසා නගරවාසීන්ගේ ඉල්ලීමට මහාමාර්ග සංවර්ධන අධිකාරියේ සේවකයන් පැමණ මෙම බෝක්කුවේ සිමෙන්ති ලෑලි ගලවන ලදී. එය මිහිපිට අපායකි. එම ස්ථානය මදුරු ගුදමක් බවට පත්වී තිබිණ.බොහෝ අවන්හල්වල අපද්‍රව්‍ය පමණක් නොව වැසිකිළි කැසිකිළිවල මළ සහිත අපද්‍රව්‍යයද එහි විය.එම නිසා බෝක්කුව පවිත්‍ර කිරීමට පැමිණි සේවකයන්ද කටයුත්ත නවතා දමා ගොස් ඇත.බෝක්කුවේ මුල් කොටසේ සිමෙන්ති ලෑලි ඉවත්කර තිබීම නිසා මගීන්ගේ ගමන් බිමන්වලට බාධා පැමිණ ඇති අතර හමන දුගඳ ඉවසිය නොහැකි බව නගරවාසීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=r1110252</link>
    <topic>තමා සමඟ එකම නිවෙසේ දිවි ගෙවූ තරුණිය විවාහක කතක් බව දැනගත්තේ පසුවයි</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල</author>
    <content>ඉංගිරිය පොලිසියට පැමිණි තරුණයෙක් පැමිණිලි අංශයේ නිලධාරීන් ඉදිරියේ පැවසුවේ මෙවන් වූ අෙඳීනාවකි.“මගේ බිරිය කවුදෝ කෙනෙක් පැහැරගෙන ගිහින්. එයාට දරුවෙක් ලැබෙන්නයි හිටියේ. ඒ කුළුඳුලේ උපදින දරුවාව බිල්ලකට දෙන්නයි මගේ බිරිය පැහැරගෙන තියෙන්නේ. මට මගේ බිරියව කොහෙන් හරි හොයා ගන්න ඕනේ.”ඔහු පොලිසියේ දී සිදුකළ පෙරළිය සුළුපටු නොවුණි.විමර්ශන කටයුතු භාර වූයේ ළමා හා කාන්තා කාර්යංශයේ ස්ථානාධිපති, පොලිස් පරීක්ෂිකා ශිරානි දමයන්ති මහත්මිය සහ කාන්තා සිවිල් ආරක්ෂක නිලධාරිනි 4089 නදීකා ඇතුළු නිලධාරින් පිරිසකටය.ඉංගිරිය පොලිස් ස්ථානාධිපති උදය කුමාර මහතාගේ උපදෙස් පරිදි පරීක්ෂණ කටයුතු ඇරැඹුණේ මෙම යුවළ පදිංචිව සිටි නිවෙසිනි. එය රත්මල්ගොඩ ප්‍රදේශයේ පිහිටි කුලී නිවෙසකි. මෙම යුවළට අමතරව එහි සිටියේ නිවාස හිමිකාරිය වන වයෝවෘද්ධ කාන්තාවක් පමණි.“අපේ සම්බන්ධෙට ගෙවල් වලින් කැමති නෑ. ඒකයි කුලී ගේක හිටියේ” තරුණයා පොලිසියට පැවසුවේ එලෙසිනි.නිවෙස හිමි කාන්තාවගෙන් කළ ප්‍රශ්න කිරීම් වලින් අනාවරණය වූයේ ඇය නිවෙසේ නොසිටි දිනයක මෙම නිවෙසට පැමිණි වෙනත් තරුණයෙකු සමඟ ත්‍රිවිල් රථයකින් පැහැරගත්තේ යැයි පවසන කාන්තාව ගොස් ඇති බවයි. අවට ප්‍රදේශවාසීන්ගෙන් කළ ප්‍රශ්න කිරීම් වලින්ද මේ බව තවදුරටත් සනාථ විය.නමුත් පැමිණි තරුණයා කවුද, ඔහු සමඟ මෙම කාන්තාව ගියේ කුමන ස්ථානයකට දැයි යන්න පිළිබඳව කිසිදු හෝඩුවාවක් නොමැති වීම පොලිස් කණ්ඩායමට බලවත් ගැටලුවක් විය. නමුත් මාස ගණනක් තිස්සේ කළ බලවත් උත්සාහයක ප්‍රතිඵලයක් ලෙස ශිරානි දමයන්ති මහත්මිය ඇතුළු පිරිසට මෙම පැටළුණු නූල් බෝලය දිග හැර ගත හැකි විය.සිදුවී ඇත්තේ මෙවැන්නකි.“මගේ බිරිය පැහැරගත්තා” යැයි පැමිණිල්ලක් ඉදිරිපත් කළ පුද්ගලයා මෙම කාන්තාවගේ විවාහක පුරුෂා නොවේ. ඇය වෙනත් අයකුගේ නීත්‍යානුකූල භාර්යාවකි. ඒ අනුව මෙම තරුණයා පොලිසියේ පැමිණිල්ලක් දමා ඇත්තේ වෙනත් පුද්ගලයකුගේ නීත්‍යානුකූල බිරියක් තමාට ලබා ගැනීමටය.පැහැර ගත්තේ යැයි පවසන ලද කාන්තාව කිසිදු පැහැර ගැනීමකට ලක්ව නැති අතර, එතනදී සිදු වී ඇත්තේ එම කාන්තාව ඇයගේ නීත්‍යානුකූල සැමියා සමඟ ස්ව කැමැත්තෙන්ම පිටව යෑමය. තමන් සමඟ මෙතෙක්කල් “මගේ බිරිය” යැයි සිතා ගනිමින් ජීවත් වූ තරුණිය පිළිබඳ සැබෑ සත්‍යය අනාවරණය වෙද්දී පැමිණිල්ල ඉදිරිපත් කළ තරුණයාට තමන් මෙතෙක්කල් දුවගොස් ඇත්තේ මිරිඟුවක් පසුපස බව අනාවරණය විය. නමුත් එවිට සියල්ල සිදුව අවසන්ය.මෙම කතාවේ රසවත්ම කොටස දිගහැරුණේ ඉන්පසුවය. තමාගේ දියණියගේ සැබෑ නීත්‍යානුකූල සැමියා කවුදැයි යන්න හරිහැටි කීමට ඇගේ මව පවා නොදන්නවා යැයි ඇසුවොත්, සියල්ලන් පුදුමයට පත්වනු ඇත. ඇගේ මව පවා සිතාගෙන සිට ඇත්තේ තම දියණියගේ නියම විවාහක සැමියා, ඇය හා කුලී නිවෙසක දිවිගෙවූ පැමිණිල්ල ඉදිරිපත් කළ තරුණයා බවයි.සත්‍ය පිළිගැනීමට අකැමැති වූ මෙම තරුණියගේ මව හා නමින් පමණක් විවාහක සැමියා වූ පැමිණිල්ලේ සටහන්කරු වූ තරුණයා පොලිසියේ දී කෑකෝ ගසමින් මහත් කලබගෑනියක් ද සිදු කළහ.අවසානයේ දී අලුත උපන් දින 9ක් පමණක් වයස් වූ සිඟිත්තෙකුද වඩාගත් මෙම තරුණිය තම විවාහක සැමියා සමඟින් පොලිසියෙන් පිටව ගිය අතර, පැමිණිලිකාර තරුණයා තවත් මාස කීපයකට පසු ඉංගිරිය පොලිසියට පැමිණ පැමිණිලි පොතේ මෙවැන්නක් සටහන් කර තිබුණි.“මට මේ පැමිණිල්ල සම්බන්ධයෙන් කිසිදු විභාගයක් අවශ්‍ය නෑ. මං මේ පැමිණිල්ල ඉල්ලා අස්කර ගන්නවා.”.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=r1110253</link>
    <topic>සිසු - සිසුවියන් අටසිය හැත්තෑදෙනකුටවාහන හැසිරවීමේ පුහුණුව පොලිසියෙන්</topic>
    <author>රඹුක්කන සමූහ – පත්මසේකර නිශ්ශංක</author>
    <content>කෑගල්ල පොලිස් බලප්‍රදේශයට අයත් කොළඹ – නුවර මාර්ගයේ හා තදාසන්න නගරවල පිහිටි පාසල් 58ක් තෝරාගෙන එයින් සිසු සිසුවියන් 871 දෙනකු රථවාහන හැසිරවීමේ විශේෂ වැඩ පිළිවෙළක් කෑගල්ල කොට්ඨාස බාර පොලිස් අධිකාරී පි‍්‍රයලාල් දසනායක මහතා විසින් ක්‍රියාත්මක කර ඇත.රථවාහන පනතේ 162 සහ 240 වගන්ති යටතේ මේ වැඩපිළිවෙළ ක්‍රියාත්මක කර ඇත්තේ රිය අනතුරු අවම කිරීමටයි. එසේම කෑගල්ල රථවාහන පොලිස් ඒකකයට මෙන්ම තදාසන්න පොලිස් බලප්‍රදේශවල රථවාහන අංශයේ පොලිස් නිලධාරීන්ට ද සහයෝගයක් ලෙසද මෙය ක්‍රියාත්මක කර තිබේ.මේ වැඩපිළිවෙළ යටතේ දරුවන්ගේ පෞරුෂ වර්ධනයක් මෙන්ම රිය අනතුරු අවම කිරීම කෙරෙහි දැනුමක්ද ලබාදීම සඳහා එම පාසල් දරුවන් දැනුවත් කර ඇතැයි පොලිස් අධිකාරී පි‍්‍රයලාල් දසනායක මහතා පැවැසීය.කෑගල්ල කොට්ඨාසයේ සහකාර පොලිස් අධිකාරී (රථවාහන) චාමික පේ‍්‍රමසිරි මහතාගේ අධීක්‍ෂණය යටතේ කෑගල්ල පොලිස් බලප්‍රදේශයට අයත් සියලු පොලිස් ස්ථාන හා පාසල් යාවජීවත්වයෙන් මෙම වැඩපිළිවෙළ ක්‍රියාත්මක කෙරේ.මේ වැඩපිළිවෙළ සඳහා රාජ්‍ය හා රාජ්‍ය නොවන සියලු ආයතනවල දායකත්වයෙන් පාසල් දරුවන්ට රථවාහන මෙහෙයවීමට නිල ඇඳුමක් සහ පුවරු ලබාදීමට දායකත්වය ලැබුණු බවද සහකාර පොලිස් අධිකාරී චාමික පේ‍්‍රමසිරි මහතා කීය.පාසල් දරුවන් මෙවැනි කටයුත්තක් සඳහා සහභාගීකරවා ගැනීමෙන් පාසල් දරුවන් සහ පොලිසිය අතර මිත්‍රශීලිත්වයක් ගොඩනැඟේ.ඒ මගින් පොලිසිය කෙරෙහි දරුවන් අතර ඇතිවෙන ලබැඳියාව නිසා පාසල් දරුවන් කිසිම නොමනා ක්‍රියාවන්වලට යොමු නොවීමේ ප්‍රවණතාවක්ද දක්නට ලැබේ.කෑගල්ල කොට්ඨාසයේ (රථවාහන) ස්ථානාධිපති පොලිස් පරීක්‍ෂක සංජීව පෙරේරා මහතා, කෑගල්ල කොට්ඨාස භාර පොලිස් අධිකාරී පි‍්‍රයලාල් දසනායක මහතාගේ උපදෙස් මත සහකාර පොලිස් අධිකාරී චාමික පේ‍්‍රමසිරි මහතාගේ අධීක්‍ෂණය යටතේ පාසල් දරුවන් දැනුවත් කිරීම්ද විටින්විට සිදුකරගෙන යනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=r1110254</link>
    <topic>කැස්බෑවේ ජ්‍යෙෂ්ඨ පුරවැසියන්ටඋපහාර දැක්වීමේ උත්සවයක්</topic>
    <author>කැස්බෑව සංචාරක – ධර්මසිරි සුරවීර</author>
    <content>සේම් මානව සංවර්ධන සංවිධානය මෙහෙය වූ කැස්බෑවේ ජ්‍යෙෂ්ඨ පුරවැසියන්ට ගෞරව උපහාර දැක්වීමේ උත්සවයක් පසුගියදා පිළියන්දල කැස්බෑව නගර සභා රංග ශාලාවේදී පැවැත්විණි.එම අවස්ථාවට සහභාගී වූ කම්කරු හා කම්කරු සබඳතා ඇමැති ගාමිණී ලොකුගේ මහතා මෙසේ කීය. මහින්ද චින්තන වැඩපිළිවෙළෙහි වැඩිහිටියන් නගාසිටුවීම සඳහා විශාල වැඩපිළිවෙළක් තිබෙනවා. ඒ අනුව වයස අවුරුදු 60 සම්පූර්ණ වූ වැඩිහිටියන්ගේ ආර්ථිකය ශක්තිමත් කිරීම සඳහා ඔවුනට මාස්පතා ආධාර මුදලක් ලබාදීමේ වැඩසටහනක් ඉකුත්දා ආරම්භ කළා.වැඩිහිටියන් කියන්නේ අපේ වටිනාම වස්තුවක්. අපව හදාවඩා සමාජයට යොමුකළා පමණක් නොව මේ රට වෙනුවෙන් තමන්ගේ තරුණ ශ්‍රමය වැයකොට රටේ අභිවෘද්ධිය වෙනුවෙන් විවිධ අභියෝග හා ප්‍රශ්න මැද ක්‍රියාකළ පිරිසක්. මේ පිරිස රටේ ජ්‍යෙෂ්ඨ පුරවැසියන් බවට පත්වූ විට එම පිරිස ගැන සොයා බැලීම, කථා කිරීම හා සම්බන්ධකම් පැවැත්වීම අප කළ යුතුමයි. එනිසා මේ සේම් මානව සංවර්ධන සංවිධානය සිදුකරන්නේ ඉතා වටිනා සේවාවක්.කැස්බෑව කොට්ඨාසයේ ඇති සියලුම වැඩිහිටි සංවිධානවලින් තෝරාගනු ලැබූ ජ්‍යෙෂ්ඨ පුරවැසියන් 300 දෙනෙකුට මෙහිදී ගෞරව උපහාර සමරු ඵලක පැළඳවීම හා සේම් මානව සංවර්ධන සංවිධානයේ නව දිස්ත්‍රික් සංවිධායකවරුන්ට පත්වීම් ලිපි පිරිනමන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=r1110255</link>
    <topic>කොට්ටාව තරුණ බෞද්ධ සංගමයටදෙමහල් ගොඩනැඟිල්ලක් පරිත්‍යාග කරයි</topic>
    <author>මහරගම විශේෂ වේහැල්ලේ පියතිලක</author>
    <content>මාබිම ශි‍්‍රයානි රසිකා කාරියප්පෙරුම කිවිඳීය තමා ජීවත්වන නිවෙසට යාබදව ඉදිකර ඇති දෙමහල් මන්දිරය සහ පර්චස් 12ක භූමිය දිවංගත තම ආදරණීය සැමියා නමින් බෞද්ධ දර්ශනයේ ව්‍යාප්තිය හා පෝෂණය වෙනුවෙන් කොට්ටාව තරුණ බෞද්ධ සංගමයට පරිත්‍යාග කිරීමේ පුවතක් කොට්ටාවෙන් වාර්තා වේ.ඒ මහත්මියගේ දිවංගත සැමියා කොට්ටාවේ ව්‍යාපාරිකයෙක් වූ චාර්ලස් රණසිංහ මහතාය. ඔහුගෙන් රසිකා මහත්මියට හිමිවූ බොහෝ දේ සමාජ සේවය සඳහා යොදා ගෙන ඇත. කොට්ටාව කවි සමාජයේ සභාපතිනිය වන ඇය සාමවිනිසුරුවරියක ද කාව්‍ය කලා කීර්ති හා දේශමානය යන ගෞරව නාමයන්ගෙන් පිදුම් ලබා ඇති සමාජ සේවිකාවකි.කොට්ටාව තරුණ බෞද්ධ සංගමයේ සභාපති මහරගම හිටපු නගරාධිපති චන්ද්‍රසේන මාසකෝරාල මහතාගේ ඉල්ලීමක් අනුව, සංගමයේ ප්‍රධාන කාර්යාලය, වැඩිහිටි නිවාසයක්, දහම්පාසල් ගුරුවරුන් පුහුණු කරන ස්ථානයක් හා දම්සභා මණ්ඩපයක් ආරම්භ කිරීම සඳහා මෙම මන්දිරය ඉකුත් දා ත්‍යාග ඔප්පුවක් මඟින් පවරා දුන්නාය.මේ අවස්ථාවට පළාත් සභා ඇමති උපාලි කොඩිකාර මහරගම නගර සභාපතිනි කාන්ති කොඩිකාර, මහරගම නගර සභා ප්‍රතිපක්‍ෂ නායක රොඩ්නි ප්‍රේෂර්, නාගරික මන්ත්‍රීවරුන් වන ජගත් පතිරණ තිලකවීරසිංහ , චන්ද්‍රසේන වාසකෝරාල හා අර්නස්ට් පෙරේරා යන මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=s1110251</link>
    <topic>චැම්පියන් ලීග් පාපන්දු තරගාවලියේපළමු වටයේ දී යුද හමුදාව පෙරමුණට</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන අන්තර් ක්‍රීඩා සමාජ ප්‍රධානතම පාපන්දු තරගාවලිය වන ඩයලොග් චැම්පියන්ස් ලීග් තරගාවලියේ පළමු වටය නිමා වෙද්දී ශ්‍රී ලංකා යුද හමුදා ක්‍රීඩා සමාජය පෙරමුණ ගෙන සිටී.දෙවැනි ස්ථානයට රත්නම් ක්‍රීඩා සමාජයත්, තෙවැනි ස්ථානයට සෝන්ඩර්ස් ක්‍රීඩා සමාජයත් පැමිණ ඇත.පසුගිය වසරේ දී අනු සූරයන් බවට පත්වූ යුද හමුදාව මෙවර පළමු වටයේ සහභාගි වූ තරග 11 කදී ජයග්‍රහණ 7ක් පරාජ 1 ක් හා ජය පරාජයෙන් තොරව තරග 3ක් නිමා කර තිබේ. යුද හමුදාව මෙවර පළමු වටයේ දී පරාජයට පත් වූයේ රිනවුන් ක්‍රීඩා සමාජය සමග ගෝල් 2-0 ක් ලෙසිනි. යුද හමුදාව ලකුණු 24ක් ලබා ඇත.ලකුණු 22ක් ලබා දෙවැනි ස්ථානයේ සිටින රත්නම් ක්‍රීඩා සමාජය තරග 11කදී ජයග්‍රහණ 7ක් අත්කර ගත්තේ ය. පරාජ 3 ක් හා ජය පරාජයෙන් තොරව තරගයක් රත්නම් පිල ඉදිරියේ සටහන්ව ඇත.තෙවැනි ස්ථානයේ සිටින සෝන්ඩර්ස් පිල තරග 11 කදී ජයග්‍රහණ 4 ක් පරාජ 1ක් හා ජය පරාජයෙන් තොරව තරග 6 ක් නිමා කළේ ය.සෝන්ඩර්ස් ක්‍රීඩා සමාජය පසුගිය වසරේ නිමාවූ මේ තරගාවලියේ අටවැනි ස්ථානයට පත්වූ අතර මෙවර මූලික වටයේ දී ප්‍රගතියක් අත්කර ගැනීම කැපී පෙනේ.පසුගිය වසරේ සූරතාව දිනාගත් මීගමුව දොන් බොස්කෝ ක්‍රීඩා සමාජය මෙවර තරගාවලියේ පළමු වටයේ තවත් තරගයක් ඉතිරිව තිබිය දී කැපී පෙනෙන ස්ථානයක් අත්කර ගෙන නොමැත. දොන් බොස්කෝ පිලට රිනවුන් සමග තරගය ඉතිරිව ඇති අතර වර්ෂාව හේතුවෙන් අතහැර දැමූ නාවික - සිවිල් ආරක්‍ෂක තරගය ද මේ සතියේ නැවැත පැවැත්වීමට බලාපොරොත්තු වේ. අවසන් වරට පසුගියදා නිමාවූ තරගවල දී ශ්‍රී ලංකා පොලිසිය ගෝල් 2-0 කින් බ්ලූස්ටාර් පැරදවූ අතර රත්නම් ගෝල් 2-1 කින් ගුවන් හමුදාව පරාජය කළේය.යුද හමුදාව හා නිව් යංග්ස් අතර තරගයෙන් යුද හමුදාව ගෝල් 1-0 කින් ජය වාර්තා කළ අතර සෝන්ඩර්ස් - ජාවා ලේන් අතර තරගය ගෝල් එක බැගින් ලබා ජය පරාජයෙන් තොරව නිමාවට පත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=s1110252</link>
    <topic>විස්සයි-20 ක්‍රිකට් තරගවලපන්දුවෙන් මෙන්ඩිස් අංක එකට</topic>
    <author/>
    <content>ජාත්‍යන්තර ක්‍රිකට් කවුන්සිලය විසින් ප්‍රථමවරට ශ්‍රේණිගත කරනු ලැබූ ඕවර විස්සයි – 20 පන්දු යැවීමේ ලැයිස්තුවේ පෙරමුණ ගැනීමට ශ්‍රී ලංකා පිලේ විශිෂ්ට දඟ පන්දු යවන ක්‍රීඩක අජන්ත මෙන්ඩිස් සමත් විය.මේ අතර හොඳම කණ්ඩායම් ශ්‍රේණිගත කිරීම්වල 2 වැනි ස්ථානය අත්කර ගැනීමට ශ්‍රී ලංකාව සමත්විය. ලංකාව ප්‍රසාද ලකුණු 126ක් ලබා සිටින අතර හොඳම විස්සයි-20 කණ්ඩායම ලෙස පෙරමුණේ පසුවන එංගලන්තය ශ්‍රී ලංකාවට වඩා එක් ලකුණකින් ඉදිරියෙන් සිටියි.මේ මස 29 වැනිදා ඉන්දියාව සමඟ ඊඩ්න් ගාඩ්න්ස් පිටියේ පැවැත්වෙන විස්සයි-20 තරගයෙන් එංගලන්තය පරාජයට පත්වුවහොත් ශ්‍රී ලංකාවට හොඳම විස්සයි-20 කණ්ඩායම ලෙස පෙරමුණ ගැනීමේ අවස්ථාව උදාවනු ඇත.ඊයේ එක්සත් අරාබි එමීර් රාජ්‍යයේ ජාත්‍යන්තර ක්‍රිකට් කවුන්සිල මූලස්ථානයේ පැවැති විශේෂ රැස්වීමකදී මේ ශ්‍රේණිගත කිරීම් කරනු ලැබීය.විස්සයි – 20 හොඳම පිතිකරු ලැයිස්තුවේ පෙරමුණේ පසුවන්නේ එංගලන්තයේ ඔයින් මෝගන්ය. හොඳම තුන්ඉරියව් ක්‍රීඩකයා ලෙස ඔස්ට්‍රේලියාවේ ෂේන් වොට්සන් පෙරමුණේ සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=s1110253</link>
    <topic>යොවුන් ක්‍රීඩා උළෙලේ මුල්මශ්‍රී ලංකා වාර්තාවට මෝටර් රථයක්</topic>
    <author>ජගත් ගුණවර්ධන</author>
    <content>23 වන ජාතික යොවුන් ක්‍රීඩා උළෙලේදී ප්‍රථම ශ්‍රී ලංකා ජාතික වාර්තාව පිහිටුවන ක්‍රීඩකයාට හෝ ක්‍රීඩිකාවට මෝටර් රථයක් ත්‍යාග ලෙස ප්‍රදානය කිරීමට සංවිධායක කමිටුව තීරණය කර ඇත.අවුරුදු 20 න් පහළ දක්ෂතම ක්‍රීඩකයා හා ක්‍රීඩිකාවට ද 20න් ඉහළ දක්ෂතම ක්‍රීඩකයා ක්‍රීඩිකාවට ද යතුරුපැදිය බැගින් ලබා දීමට ද බලාපොරොත්තු වන බව ජාතික තරුණ සේවා සභාවේ සභාපති / අධ්‍යක්ෂ ජනරාල් නීතිඥ ලලිත් පියුම් පෙරේරා මහතා ප්‍රකාශ කළේය.ඒ මහතා මේ පිළිබඳව අනාවරණය කළේ මේ මස 27 සිට 30 දක්වා හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වෙන ජාතික යොවුන් ක්‍රීඩා උළෙල පිළිබඳ මාධ්‍ය දැනුවත් කිරීමේ හමුවකදීය. උළෙලේ සමාරම්භක උත්සවය අගමැති දි. මු. ජයරත්න, යෞවන කටයුතු හා නිපුණතා සංවර්ධ ඇමැති ඩලස් අලහප්පෙරුම හා අධ්‍යාපන ඇමැති බන්දුල ගුණවර්ධන යන මහත්වරුන්ගේ ප්‍රධානත්වයෙන් පැවැත්වේ.මෙවර යොවුන් ක්‍රීඩා උළෙල යාපනය, මඩකළපුව, කිළිනොච්චිය, මුලතිව් ඇතුළු සියළුම දිස්ත්‍රික්ක නියෝජනය කරමින් යෞවන සමාජ ක්‍රීඩක ක්‍රීඩිකාවන් 2000ක් සහභාගී වීමට නියමිතය. මේ සඳහා තරග විනිසුරුවන් 100 කගෙන් හා 150 දෙනෙකුගෙන් යුත් සේවා කණ්ඩායමක් ද යොදවා තිබේ.මෙවර උළෙලේ ඔලිම්පික් ගිණිසිළුව දැල්වීම පසුගිය වසරේ දක්ෂතම ක්‍රීඩකයන් වූ අම්පාර එම්. අයි. එම්. මිෆ්රාන්, කෑග්ලල අයි. ඩී. එස්. එස්. ජයසිංහ හා ක්‍රීඩිකාවන් වූ රත්නපුර ජී. ඒ. අයි. එස්. දයානන්ද හා ගාල්ල ආර්. ඩබ්ලිව්. මධුවන්ති විසින් සිදුකරනු ලබයි. හෝමාගම අධ්‍යාපන කළාපයේ පාසල්වල තූර්ය වාදක කණ්ඩායම් සහ පොලීසියේ සහ යුද හමුදාවේ තූර්ය වාදක කණ්ඩායම් සහභාගී වන සංදර්ශනයක් ද තරුණ තරුණියන් 1900 කගෙන් සමන්විත කණ්ඩායමකගෙන් සමන්විත සරඹ සංදර්ශනයකින් ද සමාරම්භය සනිටුහන් වන අතර උළෙල ශ්‍රී ලංකා රූපවාහිනි සංස්ථාව මගින් සජීවීව විකාශය කරනු ලබයි.උළෙලේ සමාප්තිය ක්‍රීඩා ඇමැති මහින්දානන්ද අළුත්ගමගේ, යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක හා පාර්ලිමේන්තු මන්ත්‍රී නාමල් රාජපක්ෂ මහත්වරුන්ගේ ප්‍රධානත්වයෙන් පැවැත්වේ.තරගාවලිය ජාතික තරුණ සේවා සභාව, යෞවන කටයුතු හා නිපුණතා සංවර්ධන අමාත්‍යාංශය සහ ශ්‍රී ලංකා යෞවන සමාජ සම්මේලනය එක්ව සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=s1110254</link>
    <topic>ඉන්දියාවට කඩුලු 6ක ජයක්</topic>
    <author/>
    <content>සංචාරක එංගලන්ත පිල සහ ඉන්දියාව අතර පැවැති සිවුවැනි එක්දින තරගයෙන් කඩුලු 6ක විශිෂ්ට ජයක් අත්කර ගැනීමට ඉන්දියාව සමත්විය. පළමුව පන්දුවට පහරදුන් එංගලන්තය ඕවර 46.1කදී ලකුණු 220කට දවාලූ ඉන්දියාව ඕවර 40.1 කදී කඩුලු 6කට ලකුණු 223ක් ලබා ගත්තේය.ඉන්දීය පිලේ පිටදඟ පන්දු යවන රවිචන්ද්‍රන් අශ්වින් සහ 21 හැවිරිදි වේග පන්දු යවන ක්‍රීඩක වරුන් ඒරන් කඩුලු 3 බැගින් දවාලමින් එංගලන්තයේ ඉනිම අඩු ලකුණු ප්‍රමාණයකට සීමා කිරීමට දායක වූහ. එරන් සහභාගි වූයේ ඔහුගේ මංගල එක්දින තරගයටය.ඉන්දීය ඉනිමේදී විශිෂ්ට පිතිහරඹයක නිරතවූ විරාත් කෝලි නොදැවී ලකුණු 86ක් ලබා ගැනීමට සමත්වූ අතර සුරේෂ් රයිනා ලකුණු 80ක් රැස් කළේය. දෙදෙනා අතර සිවුවැනි කඩුල්ල සඳහා ලකුණු 131ක සම්බන්ධතාවයක් ගොඩනැංවිණි.තරග 5කින් සමන්විත එංගලන්ත – ඉන්දීය එක්දින තරගාවලිය 4 – 0ක් ලෙස දැනටමත් ජය ගැනීමට ඉන්දියාව සමත්ව සිටියි.එංගලන්තය – 220 (ඕවර 46.1) ටිම් බ්‍රෙස්නන් 45, කෙවින් පීටර්සන් 41, ජොනතන් ට්‍රොට් 39, (වරුන් ඒරන් 24/3, රවිචන්ද්‍රන් අශ්වින් 38/3)ඉන්දියාව 223/4 (ඕවර 40.1) විරාත් කෝලි නොදැවී 86, සුරේෂ් රයිනා 80 (ස්ටීවන් ෆින් 45/3).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=s1110255</link>
    <topic>පාසල් ක්‍රිකට් වර්ණ රාත්‍රිය 27දාඅයි. ටී. එන්. ඔස්සේ</topic>
    <author/>
    <content>ඔබ්සර්වර් - මොබිටෙල් පාසල් ක්‍රිකට් වර්ණ රාත්‍රිය මේ මස 27වැනිදා රාත්‍රි 10.00ට ස්වාධීන රූපවාහිනි සේවය ඔස්සේ විකාශය කෙරේ. ශ්‍රී ලංකාවේ විශාල පිරිසකගේ ආකර්ශණය දිනාගත් මේ පාසල් ක්‍රිකට් වර්ණ රාත්‍රියේ සම්මාන ප්‍රදානය පසුගියදා ගලධාරී හෝටලයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=s1110256</link>
    <topic>දකුණු අපි‍්‍රකාවට ලකුණු 80ක ජයක්</topic>
    <author>පෝර්ට් එලිසබෙත් ඒ.එෆ්.පී.)</author>
    <content>ජැක්ස් කාලිස්ගේ විශිෂ්ට පිතිහරඹයත්, මෝර්නි මෝකල්ගේ සුපිරි පන්දු යැවීමත් හේතුවෙන් ඔස්ට්‍රේලියාව සමඟ සාන්ත ජෝර්ජ් පිටියේ පැවැති දෙවැනි එක්දින තරගයෙන් ලකුණු 80 ක ජයක් අත්කර ගැනීමට දකුණු අපි‍්‍රකාව සමත් විය. මේ අනුව තරග 3 කින් සමන්විත එක්දින තරගාවලිය 1 - 1 ක් ලෙස සමකර ගැනීමට දකුණු අපි‍්‍රකාවට හැකිවිය.පළමුව පන්දුවට පහර දුන් දකුණු අපි‍්‍රකාව ඕවර 50 අවසානයේ කඩුලු 6 කට ලකුණු 303 ක් රැස් කිරීමට සමත් විය. ආරම්භක පිතිකරු නායක හෂීම් අම්ලා ලකුණු නොලබා දැවීයාමෙන් පසුව හිටපු නායක ග්‍රෙහැම් ස්මිත්ට එක් වූ කලිස් දෙවැනි කඩුල්ලට ලකුණු 142 ක සම්බන්ධතාවයක් ගොඩ නගමින් ලකුණු 76 ක් ලබා ගත්තේ ය. ස්මිත් ලකුණු 57 ක් රැස් කළ අතර ජේ.පී. දුමිනි ලකුණු 56 ක් ද, ඩේවිඩ් මිලර් ලකුණු 59 ක් ද ලබා ගත්හ.සචින් තෙන්ඩුල්කාර් සහ රිකී පොන්ටින්ට පසුව ජාත්‍යන්තර එක්දින පිටියේ වාර 100 කදී ඉනිමක ලකුණු 50 සීමාව පසු කිරීමට ද කලීස් සමත් විය.පිළිතුරු ඉනිම ක්‍රීඩා කළ ඔස්ට්‍රේලියාව ඕවර 50 දී ලකුණු 223 කට දැවී ගියේ ය. ආරම්භක පිතිකරු ඩේවිඩ් වෝනර් ලකුණු 74 ක් රැස්කළ අතර මයිකල් හසී ලකුණු 37 ක් ලබා ගත්තේ ය.විශිෂ්ට පන්දු යැවීමක නිරත වූ මෝර්නි මෝකල් ලකුණු 22 කට කඩුලු 4 ක් බිඳ දැමුවේ ය. ඩේල් ස්ටේන් සහ එල්. සොට්සෝබේ කඩුලු 2 බැගින් දවාලූහ.දකුණු අපි‍්‍රකාව - 303/6(ඕවර 50)ජැක්ස් කලිස් 74, ඩේවිඩ් මිලර් 59, ජේ.පී.දුමිනි 56, ග්‍රෙහැම් ස්මිත් 57ඕස්ට්‍රේලියාව - 223 (ඕවර් 50)ඩේවිඩ් වෝනර් 74, මයිකල් හසී 37 (මෝර්නි මෝකල් 22/4, ඩේල් ස්ටේන් 57/2, එල්.සොට්සෝබේ 32/2).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=s1110257</link>
    <topic>යොවුන් පාපැදි සූරතා කොළඹට හා අම්පාරට</topic>
    <author>මහරගම විශේෂ වේහැල්ලේ පියතිලක</author>
    <content>23 වන ජාතික යොවුන් ක්‍රීඩා උළෙලට සමගාමීව පැවැත්වූ පාපැදි තරගයේ පිරිමි අංශයේ සූරයා ලෙස කොළඹ දිස්ත්‍රික්කයේ දේශික රාජපක්ෂ (පැය 2 විනාඩි 59 තත්පර 40) හා කාන්තා අංශයේ සූරිය ලෙස අම්පාර දිස්ත්‍රික්කයේ කුමාරි බණ්ඩාර (පැය 1 විනාඩි 16 තත්පර 55) ජය ගනු ලැබීය.පිරිමි අංශයේ අනුසූරතාව ගම්පහ දිස්ත්‍රික්කයේ ප්‍රදීප් විජේවික්‍රම (පැය 2 විනාඩි 59 තත්පර 40) ද තෙවන ස්ථානය එම දිස්ත්‍රික්කයේම ප්‍රදීප් ප්‍රනාන්දු (පැය 2 විනාඩි 59 තත්පර 40) විසින් හිමිකරගන්නා ලදී කාන්තා තරගයේ අනුසූරතාව හා තෙවන ස්ථානය පිළිවෙළින් හම්බන්තොට දිස්ත්‍රික්කයේ පී.එස්. කේ. වික්‍රමගේ සහ කේ.ඒ. අයි. නානායක්කාර විසින් දිනාගත්හ.මේ තරගය සඳහා ක්‍රීඩක ක්‍රීඩිකාවෝ 180ක් පමණ සහභාගී වූහ. තරගාවලිය පසුගියදා හෝමාගම විල්ෆ්‍රඩ් සේනානායක ක්‍රීඩාංගණයෙන් ඇරඹිනි. පිරිමි තරගයේ දුර ප්‍රමාණය කිලෝ මීටර් 120ක් වූ අතර කාන්තා තරගයේ දුර කිලෝ මීටර් 42ක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=s1110258</link>
    <topic>ඉතාලි යතුරු පැදි සූරයා මිය යයි</topic>
    <author/>
    <content>මලයාසියානු ‘මොටෝ වී. පී.’ යතුරු පැදි ධාවන තරගාවලිය ආරම්භයේ දී සිදුවූ අනතුරක් හේතුවෙන් ඉතාලියේ සුපිරි යතුරු පැදි ධාවන සූර මාර්කෝ සිමොන්සෙල් ජීවිතක්‍ෂයට පත් විය.තරගය ආරම්භ වී මිනිත්තු කීපයකට පසු ප්‍රබල යතුරු පැදි ධාවකයන් වන කොලින් එඩ්වර්ඩ් සහ වැලෙන්ටිනෝ රෝසිගේ යතුරු පැදි සමඟ ගැටුණු සිමොන් සෙලීගේ යතුරු පැදිය මෙසේ අනතුරට පත් විය. ඉන් බරපතල තුවාල ලැබූ 24 හැවිරිදි සිමොන්සෙලී රෝහලේ දී ජීවිතක්‍ෂයට පත් වී ඇත. ”ඔහුගේ මරණය තවමත් මට අදහාගත නොහැකියි. ඔහු මගේ බාල සොයුරකු තරම් මට සමීපව සිටියා.” සත් වතාවකදීම ලෝක යතුරු පැදි සූරතාව දිනූ වැලෙන්ටිනෝ රෝසි ප්‍රකාශ කළේය.මේ අනතුර හේතුවෙන් තරගාවලිය අවලංගු කිරීමට සංවිධායකයන්ට සිදු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=s1110259</link>
    <topic>කණිෂ්ඨ ස්කොෂ් සූරතා බිනුරට හා නදිනිට</topic>
    <author>ජගත් ගුණවර්ධන</author>
    <content>ශ්‍රී ලංකා ස්කොෂ් සම්මේලනය රිට්ස්බරි අනුග්‍රහයෙන් පැවැත් වූ 22 වැනි ජාතික කනිෂ්ඨ ස්කොෂ් තරගාවලියේ අවුරුදු 19 න් පහළ බාලක සූරතාව බිනුර ජයසූරිය හා බාලිකා සූරතාව නදිනි උඩංගාව දිනා ගැනීමට සමත් වූහ.ටැමිල් යූනියන් ක්‍රිකට් ක්‍රීඩා සංකීර්ණයේ ස්කොෂ් පිටියේදී පසුගියදා නිමාවට පත්වූ මේ තරගාවලියේදී බිනුර අතින් ලකුණු 6/11, 11/9, 11/4 ක් හා 11/9 ක් ලෙස ගිහාන් සුවාරිස් පරාජයට පත්විය.බාලක තරගය ඉතා තියුණු මුහුණුවරක් ගත් අතර පළමු වටය ගිහාන් සුවාරිස් ජයගත් අතර ඉතිරි වට තුනම බිනුර ජයසූරිය පහසුවෙන් ජයගෙන තරග වට 3 – 1ක් ලෙස නවීන් පියතිස්ස අභියෝගතා කුසලානයට හිමිකම් කීමට ගිහාන් සුවාරිස් සමත් විය.බාලිකා තරගයේදී දුලක්ෂි එලිකාවල 11 – 9 ක් 11 – 7 ක් හා 11 – 8 ක් ලෙස පරාජය කරමින් නිරාශා ගුරුගේ අභියෝගතා කුසලානය දිනාගැනීමට නදිනි උඩංගාව සමත් වූවාය.වසරේ දක්ෂතම ක්‍රීඩකයා බාලක සම්මානය මෙවර අවුරුදු 13න් පහළ 15න් පහළ ද්විත්ව සූරතා දිනූ එම්. ඩබ්ලිව්. එම්. ෂාමිල් ද බාලිකා සූරතාව අවුරුදු 15 න් හා 17 න් පහළ ද්විත්ව සූරතා දිනූ මිහිලිය මෙත්සරණි දිනාගනු ලැබීය.ක්‍රීඩා සංවර්ධන දෙපාර්තමේන්තුවේ අධ්‍යක්ෂිකා රංජනී ජයකොඩි මහත්මියගේ ප්‍රධානත්වයෙන් ත්‍යාග හා සහතික පත් ප්‍රදානය සිදු කෙරිණි.තරග ප්‍රතිඵලඅවුරුදු 9න් පහළ (බාලක) එම්. අයි. එෆ්. අස්මෝන් 11 – 6, 11 – 8, 6 – 11, 11 – 8 ක් ලෙස සදීශ රාජපක්ෂ පැරදවීය.(බාලිකා) - දෙව්මිණි ගාල්ලගේ 11 – 6, 11 – 1, 9 – 11, 11 – 4 ක් ලෙස රනුලි විමලරත්න පැරදවීය.අවුරුදු 11 න් පහළ බාලක - දෘවින්ත පෙරේරා 11 – 3, 11 – 6, 11 – 7 ක් ලෙස හේෂාන් බාලසූරිය පැරදවීය.බාලිකා - සමීරා ඩීන් 11 – 2, 11 – 7, 11 – 1 ක් ලෙස දෙව්මිණි ගාල්ලගේ පැරද වීය.අවුරුදු 13 න් පහළ බාලක – එම්. ඩබ්ලිව්. එම්. ෂාමිල් 11 – 0, 11 – 4, 11 – 8 ක් ලෙස සෙනිඳු ඉඳුරුව පැරදවීය.බාලිකා - සඳුනි ගුණවර්ධන 11 – 9, 11 – 8, 9 – 11, 11 – 6 ක් ලෙස වසුන්දරා සුවාරිස් පැරදවීය.අවුරුදු 15 න් පහළ බාලක - එම්. ඩබ්ලිව්. එම්. ෂාමිල් 11 – 9, 11-8, 13–11 ක් ලෙස විදුරංග උදන්ත පැරදවීය.බාලිකා - මිහිලිය මෙත්සරණි විසින් 11 – 6, 11 – 7, 11 – 7 ක් ලෙස ෆාතුම් ඉෂදීන් පැරදවීය.අවුරුදු 17 න් පහළ බාලක – රවිඳු ලක්ෂ්මි 11 – 4, 11 – 12, 11 – 3 ක් ලෙස දසිත් සේනානායක පැරද වීය.බාලිකා - මිහිලිය මෙත්සරණි 11 – 6, 11 – 9, 11 – 8 ක් ලෙස දුලක්ෂි එලිකාවෙල පැරද වීය.අවුරුදු 19 න් පහළ බාලක - බිනුර ජයසූරිය 6 – 11, 11 – 9, 11 – 4, 11 – 9 ක් ලෙස ගිහාන් සුවාරිස් පැරද වීය.බාලිකා - නදිනි උඩංගාව 11 – 9, 11 – 7, 11 – 8 ක් ලෙස දුලක්ෂි එලිකාවල පැරද විය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=f1110251</link>
    <topic>බොරු කතා නෑ සංවර්ධන වැඩ අකුරටම කරනවා</topic>
    <author>සාකච්ඡා කෙළේ -උදිත ගුණවර්ධන ඡායාරූප -රංජිත් අසංක</author>
    <content>* දෙහිවල ගල්කිස්ස මහ නගර සභාව දස වසරකටත් වැඩි කාලයක් එජාප පාලනයට නතුව තිබුණා. මෙවර එම සභාව නිදහස් සන්ධානය ජයග්‍රහණය කළා. මේ ජයග්‍රහණය ගැන ඔබේ අදහස මොන වගේ ද?අවුරුදු දහයකටත් මඳක් වැඩි කාලයක් එජාප පාලනයක් තමයි දෙහිවල ගල්කිස්ස ප්‍රදේශයේ තිබුණේ. 1997 දී දෙහිවල ගල්කිස්ස ජයග්‍රහණය කළේ ශ්‍රීලනිපය මුල්කර ගත් පොදු පෙරමුණ විසිනුයි. ඒ විදිහට පොදු ජන එක්සත් පෙරමුණ ජයගත් දෙහිවල ගල්කිස්ස යළිත් එජාපයම ජයග්‍රහණය කරවා ගත්තේ මගේ නායකත්වයෙන්. 2002 දී මා දෙහිවල ගල්කිස්ස නගරාධිපති ධූරයට පත් වුණා. එදා මා හැකි උපරිමයෙන් සේවා කටයුතු සිදු කළා පමණක් නොවෙයි නගරයටත් ජනතාවටත් විශේෂ සේවාවක් ඉටු කිරීමට පුළුවන් වුණා.එහෙත් මේ ජයග්‍රහණය ගැන මගේ දේශපාලන නැඟී සිටීමට ඉරිසියා වෛර කරන පිරිසක් එජාපය ඇතුළෙන්ම බිහිවුණා. ඔවුන් මා වෙත දේශපාලන පළිගැනීමක් එල්ල කළා කීවත් එහි වරදක් නැහැ. රනිල් වික්‍රමසිංහ මහතාත් මට එරෙහිව මේ කුමන්ත්‍රණයට සහභාගි වුණා. එහි අවසාන ප්‍රතිඵලය විදිහට තමයි මා එජාපයෙන් ඉවත් වූයේ. දෙහිවල ගල්කිස්ස ජනතාවට සේවය සලසනවාට සමහරු කැමැති වූයේ නැහැ. ඒ කුමන්ත්‍රණයේ ප්‍රතිඵලයක් විදිහට තමයි 2006 පළාත් පාලන මැතිවරණයේදී සුනේත්‍රා රණසිංහ මහත්මිය ද තරග කරන්නට ඉදිරිපත් වුණේ නායකත්වය ආශිර්වාද කළෙත් රණසිංහ මහත්මියටයි.මේ සියල්ල නිසා මා සිතුවා තව දුරටත් එජාපය තුළ සිටීම වැඩක් නැහැ කියලා. ඕනෑම දේශපාලඥයකුගේ අරමුණ විය යුත්තේ පාර්ලිමේන්තුවට යාමයි. මගේ අරමුණත් එයමයි. ජනතාවට සේවය සිදු කිරීමත් සමඟ පාර්ලිමේන්තු මන්ත්‍රීවරයකු බවට පත් වීමයි.* මැතිවරණ ජයග්‍රහණය කිරීමට ආණ්ඩුව රාජ්‍ය බලය හා රාජ්‍ය සම්පත් යොදා ගන්නා බවට චෝදනාවක් විපක්ෂය විසින් එල්ල කරනවා. මේ චෝදනාවලට පදනමක් ඇතැයි ඔබ සිතනවාද?ඔය චෝදනාව සම්පූර්ණයෙන්ම වැරැදියි. දෙහිවල ගල්කිස්සේදී රාජ්‍ය සම්පත් , රාජ්‍ය දේපළ යොදා ගැනීමක් වුණේ නැහැ. මගේ මැතිවරණ ව්‍යාපාරය තුළ පෝස්ටර්, අරක්කු තිබුණේ නැහැ. බොහෝ ගැටුම්වලට මුල්වන්නේ අරක්කු හා පෝස්ටර් ව්‍යාපාරයි. රාජ්‍ය බලය යොදා ගැනීමක් සිදු වුණේ නැහැ. දෙහිවල පමණක් නොවෙයි මුළු රටේම මැතිවරණවලට රාජ්‍ය බලය යොදා ගන්නේ නැහැ. ඒ ගැන මට වගකීමෙන් යුතුව කියන්න පුළුවන්.* දෙහිවල ගල්කිස්ස මහ නගර සභාබල ප්‍රදේශය සංවර්ධනය කිරීමට අලුත් පුරපතිවරයා විදිහට ඔබේ වැඩපිළිවෙළ කුමක්ද?දෙහිවල තිබෙන මූලික ප්‍රශ්නය නැත්නම් ප්‍රධානම ප්‍රශ්නය තමයි කුණු ප්‍රශ්නය. නගරයක පවිත්‍රතාවය තමයි මූලිකව තිබිය යුත්තේ. මා මීට පෙර පුරපති ධූරය දරද්දී ගෙවල්වල කුණු දිනක් ඇර දිනක් ඉවත් කර ගත්තා. එහෙත් හිටපු පුරපතිනියගේ පාලන කාලය තුළ දෙහිවල ගල්කිස්සම කුණු කසළවලින් ගඳ ගැස්සුවා. කසළ ඉවත් කිරීම සම්පූර්ණයෙන් බිඳ වැටුණා.මගේ මූලික අරමුණ වෙලා තිබෙන්නේ දෙහිවල ගල්කිස්ස පෙළන මේ ගැටලුව ඉතාමත් ඉක්මනින් ඉවත් කිරීමටයි. මම අනෙක් දේශපාලනඥයන් වගේ දින සීයෙන් ඔක්කොම ඉවර කරනවා කියන්නේ නැහැ. දින සියයේ දින දෙසීයේ කතා බොරු කතා. මට දෙහිවල ගල්කිස්ස නගර සභාව යළිත් සුපුරුදු රිද්මයට ගෙන ඒමට අඩුම වශයෙන් මාස හයක්වත් යනවා. මට අවශ්‍යවෙලා තිබෙන්නේ සැළැසුම් සහගතව මේ සියලු දේවල් සිදු කිරීම. මට විශ්වාසයි අවුරුද්දක් ගතවන විට දෙහිවල ගල්කිස්ස ලංකාවෙ හොඳම මහ නගර සභාව බවට පත් කර ගැනීමට පුළුවන් වන බව* ඔබ නගර සභා කාර්යාලයේ ප්‍රතිසංස්කරණ කටයුතුවලට විශාල මුදල් ප්‍රමාණයක් යොදවන බවටත් එය නාස්තියක් බවටත් චෝදනාවක් තිබෙනවා. මේ ගැන ඔබේ පිළිතුර මොනවගේද?මහනගර සභාවම එකම කුණු ගොඩක් වෙලා තිබෙන්නේ නගරාධිපති කාමරයට වේයෝ ගහලා. කාපට් වලින් ගඳ ගහනවා. වහල වැස්සට තෙමෙනවා. දෙහිවල ගල්කිස්ස නගරය වගේම මහ නගර සභාවේ කාර්යාලයත් කසළ ගොඩක් වෙලා ඉවරයි.නගර සභාව කියන්නේ ප්‍රදේශයේ ප්‍රථම රාජ්‍ය කාර්යාලය ඒ වගේම මෙහි වාසය කරන්නේ පළාතේ ප්‍රථම පුරවැසියා. ඒ නිසා මෙතැන අතිශය සුන්දර හා මහජනතාවට පි‍්‍රයජනක තැනක් විදිහට තිබිය යුතුයි. කිසියම් තැනක ප්‍රධානියා පි‍්‍රයජනක විදිහට ඉන්නවානම් තමයි ඔහු කෙරෙහි පිළිගැනීමක් ඇති වන්නේ.* පුද්ගලික සුඛවිහරණය සිදු කිරීමට ඔබ මේ මුදල් නගර සභා කාර්යාලය ප්‍රතිසංස්කරණයට යොදවන බවට චෝදනාවක් තිබෙනවා?මේ දේවල් සිදුවිය යුතු දේවල් මිසක් අනවශ්‍ය දේවල් නොවෙයි. ප්‍රතිසංස්කරණ කටයුතු සිදු කරන්නේ නාගරික කොමසාරිස්වරයාගේ අවසරය පරිදියි. නගර සභාවෙන් ඉවත් කරන කිසිදු දෙයක් මා ගෙදර අරන් යන්නේ නැහැ. මට අවශ්‍ය මේ කාර්යාලය අලංකාර කිරීමයි. මට පුද්ගලික සුඛවිහරණය ඕනෑ තරම් ලබා ගන්න පුළුවන්. එයට අවශ්‍ය පුද්ගලික මුදල් මා සතුව තිබෙනවා. වේයෝ, මීයෝ තියාගෙන දුගද හමන තැනක ඉඳලා අපට වැඩ කරන්න බැහැ.* මැතිවරණයෙන් පසු ඉදිරි වැඩපිළිවෙළ ගැන පැහැදිලි කිරීමක් කළ හැකිද?දැන් ඡන්දය ඉවරයි. එළඹ තිබෙන්නේ රටට ගමට වැඩ කිරීමේ අවස්ථාවයි. ඒ සඳහා පක්ෂ විපක්ෂ භේදයක් නොමැතිව සියලු දෙනා එක්විය යුතුයි. එජාපය සමඟ අපට තරගයක් තිබුණේ නැහැ. තරගය තිබුණේ අප අප අතරයි. එහිදී මනාපයට විවිධ මත ගැටුම්, ප්‍රතිමත ඇති වුණා. ඒ සියල්ල අමතක කළ යුතුයි. මට ඉතිහාසගත මනාප ප්‍රමාණයක් ලබා ගන්න පුළුවන් වුණේ ජනතා සහාය නිසයි. ඒ නිසා ඒ වගකීම් නිසි විදිහට ඉටු කිරීමටත් සියලු නාගරික මන්ත්‍රීවරුන්ගේ සහාය ලබා ගැනීමටත් බලාපොරොත්තු වෙනවා. සැම සමඟ එක්ව ගමනක් යාම තමයි මගේ අපේක්ෂාවවිපක්ෂය සමඟත් ඔබේ සහයෝගිතාවය ඒ විදිහමද?විපක්ෂය සමඟ කියා වෙනසක් නැහැ. අප අතර පුද්ගලික ගැටලු නැහැ. දේශපාලන මතභේද පරස්පරතා තිබුණේ එදා දැන් මැතිවරණය ඉවරයි. දේශපාලනය කියන්නේ ගැටුම් ඇති කර ගැනීම නොවෙයි එකට එකතු වී මහජන සේවයට කැප වීමයි.* කොළඹ නගරය එජාපය ජයග්‍රහණය කරද්දී දෙහිවල - ගල්කිස්ස ඇතුළු ප්‍රදේශය එජාපය පරාජය වුණා. එහෙත් එජාප නායකයා කියන්නේ කොළඹ ජයග්‍රහණය අලුත් ගමනක ආරම්භයක් බවයිරනිල් වික්‍රමසිංහ මොන විදිහේ තර්ක විතර්ක ඉදිරිපත් කළත් ඔවුන් මෙවරත් අන්ත පරාජයක් ලබලා තිබෙන්නේ. ඔවුන් ලැබූ එක් ජයග්‍රහණයක් ගැන කතා කළත් පරාජය වූ ආයතන 21 ගැන කතා කරන්නේ නැහැ. හැමදාම පැරදුණාම එජාපය කියන්නේ ඊළඟ මැතිවරණයෙන් අප ජයගන්න බව අලුත් ආරම්භයක් ලබාගන්න බව. ඔය කතාව අහලාම එජාප පාක්ෂිකයන්ට එපා වෙලා තිබෙන්නේ.එජාපය අතහැර ගිය අය යළිත් එජාපයට සම්පූර්ණයෙන්ම ආපුදාට තමයි එජාපයට යළිත් ජයගන්න පුළුවන්කම ලැබෙන්නේ.එජාපය අතහැර ශ්‍රීලනිපයට පැමිණි කිසිවෙකු ආයේ කවදාවත් එජාපයට යන්නේ නැහැ. අපට මහින්ද රාජපක්ෂ ජනාධිපතිතුමා ඉතාමත් ඉහළ වටිනාකමක් තිබෙන පුද්ගලයෙක්. ශ්‍රීලනිපයේම සිටිය අයටත් වඩා එතුමා අපට වටිනවා. මොකද අප හැමදාම රනිල් වික්‍රමසිංහ මහතාගේ දුර්වල නායකත්වය යටතේ සිටිය අය. ඔහුගේ නායකත්වය තුළ මානූෂිය ගුණාංග නැහැ. එහෙත් ජනාධිපතිතුමාගේ ඉතාමත් ඉහළ මානුෂීය ගුණාංග තිබෙනවා. එදා අප එජාපයේ සිටි ලේත් කොළ පාට මිනිස්සු. ඒත් අද අප මුළු හදවතින්ම ශ්‍රීලනිප පාක්ෂිකයෝ* ඔබ ලබාදුන් ඡන්ද පොරොන්දු ඉෂ්ඨ කිරීමට සූදානම් ද?මා ඡන්ද පොරොන්දු ලබා දුන්නේ නැහැ. අපට පොරොන්දු නොවෙයි තිබෙන්නේ. නගර සංවර්ධනය සඳහා වූ වැඩපිළිවෙළකුයි. මා එම වැඩපිළිවෙළ අකුරටම ඉටු කරනවා.* අනවසර පදිංචි කරුවන්ගේ අනාගතය ඔබේ පරිපාලනය තුළ මොන විදිහට තීරණය වෙයිද?අනවසර පදිංචිකරුවන්ට අවශ්‍ය නිවාස ලබා දී තමයි ඔවුන්ව අනවසර ස්ථානවලින් ඉවත් කරන්නේ. එහෙම නැතිව ඔවුන්ව ඉවත් කරන්නේ නැහැ. එහෙත් ඇළ මාර්ග අවහිරවන විදිහට සිටින අයවනම් ඉවත් කරනවා. මේ දේ ඉටුකළ යුතු දෙයක් නිසා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>25</day>
    </date>
    <link>http://www.dinamina.lk/2011/10/25/_art.asp?fn=f1110252</link>
    <topic>වාග් විවිධත්වය සුරකින්න මවු බසින් කතා කරමු</topic>
    <author/>
    <content>වසර දහස් ගණනක ඉතිහාසය පුරා මානව සමාජය, මානව ප්‍රගතියට හේතු වූ දෘෂ්ඨින් රාශියක් බිහිකර ඇත. විවිධ දෘෂ්ටීන් බිහි කිරීමට අදාළ භාෂාවන් ලෝකයට අහිමි වන විට දැනුම, වටිනාකම් සහ විවිධ විශ්වාසයන් රාශියක් ද ලෝකයට අහිමි වේ. මෙය වෙනත් වචනයකින් විස්තර කළහොත් දිනෙන් දින, වසරින් වසර භාෂා විවිධත්වය හෙවත් වාග් විවිධත්වය අහිමි වී යාමත් සමඟ මානව සමාජය මුහුණ දෙන විවිධ ගැටලුවලට විකල්ප විසඳුම් සෙවීමේ පරාසය අඩු වී යයි. එපමණක් නොව, වාග් විද්‍යාඥයන් සඳහන් කරන ආකාරයට වාග් විවිධත්වය පටුවීමත් සමඟ නිර්මාණශීලීත්වය සහ වෙනස් වන පරිසරයට මුහුණ දීමේ ශක්තිය ද මිනිසාට අහිමි වී යයි.වාග් විවිධත්වය පිළිබඳ මේ වන විට ජීව විද්‍යා ක්ෂේත්‍රයේ ද අවධානය යොමු වී ඇත. එයට හේතුව භාෂාවට ජීව විද්‍යාත්මක පදනමක් පවතින බවට ඇති මතයයි. කෙසේ වුව ද භාෂාව සතු ජීව විද්‍යාත්මක පදනම කුමක්ද යන්න සම්පූර්ණයෙන් අවබෝධ කරගෙන නැත.මානව භාෂාවක් යනු සන්නිවේදනය සඳහා අපගේ ස්වර පථය (Vocal tract)  ශබ්දය විවිධ ක්‍රමයට යොදා ගැනීමයි. අපගේ ස්වර පථය ශබ්දය හසුරවන ආකාරය අනුව භාෂා විවිධත්වය ඇතිවේ.යුනෙස්කෝ සංවිධානය සඳහන් කරන ආකාරයට වර්තමාන ලෝකයේ භාවිතා වන භාෂා සංඛ්‍යාව 6700 කි. පසුගිය වසර ලක්‍ෂයක කාලය තුළ මිනිසා විසින් භාෂා ප්‍රභේද 130,000 ක් භාවිත කර ඇතැයි ජීව පරිණාමය පිළිබඳ මහාචාර්ය මාක් පේගල් පවසයි.වාග් විවිධත්වයට එරෙහිව එල්ල වී ඇති තර්ජන පිළිබඳ ලෝකවාසීන් දැනුවත් කිරීමේ අරමුණින් යුනෙස්කෝ සංවිධානය පෙබරවාරි 21 ජාත්‍යන්තර මවු භාෂා දිනය ලෙස ප්‍රකාශයට පත් කර ඇත.අතීතයේ දී අධිරාජ්‍යවාදී පාලකයන් ඔවුන් ගේ යටත් විජිත වැසියන් භාවිත කළ ස්වදේශීය භාෂාවන් විනාශ කර දැමීමට ඉමහත් වෙහෙසක් ගෙන තිබිණි. වර්තමානය වන විට එය ගෝලීයකරණය මුවාවෙන් මාධ්‍ය හා මුසු වී භාෂා විවිධත්වයට එරෙහිව ක්‍රියාත්මක වේ.ඕස්ට්‍රේලියාව, කැනඩාව සහ අමෙරිකා එක්සත් ජනපදය යන ඉංගී‍්‍රසි භාෂාව ප්‍රධාන භාෂාව ලෙස යොදාගන්නා රටවල වාග් විවිධත්වයට දැවැන්ත තර්ජනයක් එල්ල වී ඇත.මේ රටවල ජීවත්වන ආදිවාසී ජනතාව භාවිත කරන භාෂා ශීඝ්‍රයෙන් තර්ජනයට ලක්වෙමින් පවතී. මෙහි පවතින ඉතා අවාසනාවන්ත තත්ත්වය එම රටවල මුල් පදිංචිකරුවන් සුළු ජනකොටස බවට පත් වූ ඔවුන් ගේ මවු භාෂාව ආදිවාසීන් ගේ භාෂාව ලෙස හඳුන්වා ක්‍රමයෙන් අතුරුදහන් වීමට මඟ පෑදීමයි. ඕස්ට්‍රේලියාවේ පමණක් දැඩි තර්ජනයට ලක් වූ භාෂා 167 ක් පවතින බව වාර්තා පෙන්වා දෙයි.මිලියන 480 ක ජනගහණයක් ඉංගී‍්‍රසි භාෂාව කතා කරයි. එහෙත් ලෝකයේ දැනට භාවිත වන භාෂාවන්ගෙන් හරි අඩක් මවු භාෂාව ලෙස යොදාගන්නා පිරිස දසදහසකටත් වඩා අඩු ය. මේ භාෂා බොහොමයක් 21 වැනි ශතවර්ෂය අවසන් වීමට පළමුව ලෝකයට අහිමි වී යා හැකි බවට අනාවැකි පළකරයි.කිසියම් භාෂාවක් අනතුරුදායි හෙවත් අනාරක්‍ෂිත තත්ත්වයට පත්ව ඇතැයි සලකන්නේ එම භාෂාව මවු භාෂාව ලෙස යොදාගන්නා පිරිස දසදහසට වඩා අඩු වූ විට ය.වාග් විද්‍යාඥයන් සඳහන් කරන ආකාරයට වර්තමානයේ දී මවු භාෂාවන්ට ප්‍රබල ම තර්ජනය එල්ල වී ඇත්තේ මාධ්‍ය මඟිනි. එය අතීතයේ දී පැවති යටත් විජිත පාලනයටත් වඩා ප්‍රබල බලපෑමක් එල්ල කරන බවත්, එයට හොඳ ම උදාහරණය ඉන්දියාව බව තර්ජිත භාෂාවන් පිළිබඳ පදනමේ සභාපති නිකොලාස් ඔස්ට්ලර් පවසයි.යටත් විජිත යුගයේ දී ඉන්දියාවේ පරිපාලන භාෂාව වූයේ ඉංගී‍්‍රසි භාෂාවයි. එසේ වුව ද ස්වදේශික භාෂා මවු භාෂා ලෙස භාවිත කරන සංස්කෘතීන්ට ඉංගී‍්‍රසි භාෂාව භාවිත කිරීමට ප්‍රබල දේශපාලනික බලපෑමක් එල්ල වී නැත. එය පැහැදිලි වන්නේ නිදහසට පෙර ඉංගී‍්‍රසි භාවිත කළ ස්වදේශික ජනතාව ඉතා සීමිත වීමයි.එහෙත් නිදහසින් පසු තත්ත්වය හාත්පසින් ම වෙනස් ය. මාධ්‍ය මඟින් බොහෝ විට ඉංගී‍්‍රසි භාෂාව යොදාගනිමින් හුවා දක්වෙන්නේ බහුතරයේ ජීවන රටාවයි. මේ සමඟ තියුණු සංස්කෘතික බෙදීමක් කරළීයට පැමිණ ඇත. වර්තමාන තරුණ පරපුර වැඩිහිටියන් සමඟ කතාබහ කිරීමේ දී ඔවුන් ගේ මවු භාෂාව හෙවත් සම්ප්‍රදායික භාෂාව භාවිත කරයි. එහෙත් සම වයසේ ඔවුනොවුන් කතාබහේ දී ඉංගී‍්‍රසි යොදා ගනී. මේ මඟින් ඔවුන් විදහා දක්වන්නට උත්සාහ ගන්නේ නිදහස සහ ගෝලීය අනන්‍යතාවයයි.මේ ප්‍රවණතාව ලොව පුරා විසිරී සිටින කුඩා සංස්කෘතීන්ට අයත් ජනතාව ගොදුරු කර ගනිමින් සිටී. මෙවැනි කොටස්වලට අයත් දරුවන්ට පාසලේදී ඔවුන් ගේ ඉතිහාසය හෝ සංස්කෘතියේ අභිමානය පිළිබඳ ඉගෙනීමට අවස්ථාව නොලැබේ. අවසානයේ දී තරුණ පිරිස තම පාරම්පරික භාෂාව සහ සංස්කෘතිය නොවැදගත් දෙයක් ලෙස දකී.යටත් විජිත යුගයේ දී ස්වදේශික සිසුන්ට පාසලේ දී තම මවු භාෂාවෙන් කතා කිරීම දඬුවම් ලබන වරදක් ලෙස සැලකිනි. එවැනි විටෙක තම මවු භාෂාව පිළිබඳ හීනමානයක් ඇතිවීම පුදුමයට කරුණක් නොවේ.අද ලෝකය විශ්ව ගම්මානයක් ලෙස හඳුන්වයි. විශ්ව ගම්මානයේ පුරවැසියන් සියලු දෙනා ම එක ම භාෂාවක් කතා බහ කිරීම ලෝකය වඩාත් කිට්ටු වීමට හේතුවෙනු ඇතැයි සමහරුන් පෙන්වා දෙති. එමෙන් ම සෑම දෙනාට ම එක ම තොරතුරු ලබාගැනීමේ සමාන අවස්ථාවක් පවතින බව ද කියයි. මේ නිසා එකිනෙකට වෙනස් සංස්කෘතීන් දෙකක් අතර වැරැදි අවබෝධයක් ඇති වීමට පවතින අවස්ථාව ඉතා අවම බව සමහරුන් තර්ක කරයි.කෙසේ වුව ද වාග් විද්‍යාඥයන් මේ මතයට එකඟ නොවේ. වාග් විද්‍යාඥ ඩේවිඩ් ක්‍රිස්ටල් අදහස් දක්වන ආකාරයට ජන වර්ගය කුමක් වුව ද ඔවුන් ගේ අනන්‍යතාව තහවුරු කරන මූලික පදනම මවු භාෂාවයි.කොඩියක් වැනීම, නිල ඇඳුමක් භාවිතාව හෝ ලාංඡනයක් මඟින් සෙසු ලෝකයට තම අනන්‍යතාව පෙන්විය හැකි ය. එහෙත් ලෝකය තුළ අප අයත් ජන කණ්ඩායමේ අනන්‍යතාවය පෙන්විය හැකි තීරණාත්මක සංකේතය මවු භාෂාවයි.ජාතිකවාදය ලෙසින් හෝ ජනවාර්ගිකත්වය ලෙසින් හඳුන්වන ශක්ති ප්‍රභවය සම්භවය ලබන්නේ ඉහත අනන්‍යතාවය මත බව වාග් විද්‍යාඥයන් සඳහන් කරති.මවු භාෂාව යනු පුද්ගලයකුට ලැබෙන විශ්වීය අනන්‍යතාවයකි. මෙය ඇමර්සන් ගෝත්‍රිකයෙකුට, වියට්නාමයේ ගොවියෙකුට, නිව්යෝක් හි නීතිඥයෙකුට මෙන් ම පැරිසියේ දේශපාලනඥයෙකුට ද එක හා සමාන ය.ඕස්ට්‍රේලියාවේ ඇබෝජිනියන්ස්වරු ඇමර්සන් හි රතු ඉන්දියානුවන් මෙන් ම ශ්‍රී ලංකාවේ ආදිවාසී වැදි ජනතාව ද ඔවුන් සතු අනන්‍යතාව නිස්සාරණය කරගෙන ඇත්තේ ජීවත් වීම සඳහා හා අවට භූමිය සහ සම්පත් භාවිතා කරන ආකාරය අනුව ය. මෙහි දී ඔවුන් තම නිජ භූමිය වෙත භෞතිකව සහ අධ්‍යාත්මිකව සම්බන්ධකරණ රැහැන් පට ලෙස ක්‍රියා කරන්නේ මවු භාෂාවයි.ලෝකයේ ඇති භාෂාවන්ගෙන් හරි අඩක් පමණ කතා කරන්නේ සංවර්ධනය වෙමින් පවත්නා රටවල් 07 කි. බ්‍රසීලය, කැමරූන්, ඉන්දියාව, ඉන්දුනීසියාව, මෙක්සිකෝව, නයිජීරියාව සහ පැපුවා නිව්ගිනියා රටවල් ය. ආර්ථිකමය, දේශපාලනික සෞඛ්‍ය වැනි ක්ෂේත්‍රයන්හි දැවෙන ගැටලු සහිත මෙම රටවලට සුළු ජන සංස්කෘතීන්ට අයත් මවු භාෂාවන් ආරක්‍ෂා කිරීම යනු මිරිඟුවක් පමණි. මේ අතර සුළු ජන සංස්කෘතීන්ට අයත් භාෂා ආරක්‍ෂා කිරීම ධනවත් රටවල සමාජ සුබසාධන කටයුත්තක් බවට පත් වෙමින් පවතී.ලෝකයේ ජීවත් වන ආදිවාසී ජනතාව භාවිත කරන භාෂා සංඛ්‍යාව 4000 කි. මේ අතර ඕස්ට්‍රේලියාවේ ආදිවාසී භාෂාවක් වන Wakawaka කතා කරන පිරිස තිදෙනෙක්. කැනඩාවේ Kutenai භාෂාව කතා කරන පිරිස 6 කි. ලෝකයේ දැනට භාවිත වන භාෂාවන්ගෙන් 83%ක් ඒකදේශීය (endemic) භාෂාවන් ය.90 දශකයේ අන්තර්ජාලය කරළියට පැමිණීමත් සමඟ යටත් විජිත සමයේ දී සිදු වූ විනාශය ඉක්මවා යන විනාශයක් වාග් විවිධත්වයට එල්ල වේ යැයි බිය පළ විය. එයට හේතුව වූයේ අන්තර්ජාලය භාවිත කළ හැක්කේ ඉංගී‍්‍රසි දන්නා අයට පමණ යයි මුලින් පළවූ ආරංචිය යි.කෙසේ වුව ද වර්තමානය වන විට භාෂා 1500 ක් පමණ අන්තර්ජාලයට එක් වී ඇත. ඉතා පහසුවෙන් සුළු වියදමක් දරා ලිඛිත සාහිත්‍ය, ගීත, වෙනත් සංස්කෘතිකාංග අන්තර්ජාලය ඔස්සේ ලොව පුරා විකාශය කිරීමේ අවස්ථාවෙන් ප්‍රයෝජන ගැනීමට සුළු ජාතික ජනවර්ග මේ වන විට කටයුතු කරමින් සිටී. මේ සඳහා විශේෂයෙන් ඇරඹුණු වෙබ් අඩවි ද පවතී. මේ සඳහා හොඳ ම උදාහරණය මායා ශිෂ්ටාචාරයට අයත් ආදිවාසීන් ය. මායා භාෂාව පිළිබඳ විශේෂඥයන් ඔවුන් ගේ භාෂාව සහ සංස්කෘතිකාංග ලොව පුරා රැගෙන යාමට අන්තර්ජාලය යොදා ගනී.දුර බැහැර ස්ථාන දෙකක ජීවත්වන ආදිවාසීන්ට තම භාෂාවෙන් එකිනෙකා ඇමතීමේ දුර්ලභ අවස්ථාව ජංගම දුරකථන මඟින් ලැබී ඇත. මෙයට ආදිවාසී ගෝත්‍රවලට අයත් තරුණ පිරිස් බෙහෙවින් ආකර්ෂණය වී සිටී.කෙසේ වුව ද භාෂාවක චිරස්ථායි පැවැත්මට එම භාෂාව, මවු භාෂාව කර ගත් ජනතාව එදිනෙදා ජීවිතයේ දී භාවිත කළ යුතු ය. භාෂාවක පැවැත්මට යන්ත්‍ර යොදා ගැනීම තිරසාර විසඳුමක් නොවන බව අමුතුවෙන් කිව යුතු නැත.තිලක් රණසිංහනැෂනල් ජියොග්‍රැෆික් ඇසුරිනි.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n1110261</link>
    <topic>වෙරළේ ඉදි කිරීම් තහනම්</topic>
    <author/>
    <content>ශ්‍රී ලංකා වෙරළ තීරයේ අනවසර ඉදිකිරීම්වලට එරෙහිව නීතිමය පියවර ගැනීමට වෙරළ සංරක්ෂණ දෙපාර්තමේන්තුව තීරණය කර තිබේ. ඒ අනුව අනවසර ඉදිකිරීම්වල අයිතිකරුවන්ට එරෙහිව නඩු පැවරීමටත් රුපියල් 5000 ත් 25000 ත් අතර දඩ නියම කිරීමටත් සංශෝධිත පනත යටතේ හැකිවන බව එම දෙපාර්තමේන්තුවේ සාමාන්‍යාධිකාරි අනිල් පේ‍්‍රමරත්න මහතා පැවැසීය.එම දඬුවම් නොතකා දිගින් දිගට එම වරද සිදුකරන්නේ නම් එක් දිනකට රුපියල් 1000 ත් 5000 ත් අතර දඬුවම් නියම කළ හැකි බව ඒ මහතා කියයි.වැලිගොඩ දැමීමට හා ජලාශ්‍රිත ප්‍රදේශ ගොඩ කිරීමට එරෙහිවද නීතිමය පියවර ගන්නා බවත් විවිධ අනවසර ඉදිකිරීම් හේතුවෙන් සමුද්‍ර ඛාදනය හා සමුද්‍ර දූෂණය වැඩිවී තිබෙන බවත් ඒ මහතා කීය. මුහුදු සීමාව ආසන්නයේ ගොඩනැගිලි කඩා ඉවත් කිරීමට යන වියදම් එම ඉදිකිරීම් අයිතිකරුවන්ගෙන් අයකර ගන්නා බවද හෙතෙම පැවැසීය. අනවසර ඉදිකිරීම් වැඩිපුර වාර්තා වන්නේ දකුණු පළාතෙන් යැයිද පේ‍්‍රමරත්න මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n1110262</link>
    <topic>දීපාවලී ආලෝකයෙන්සහජීවනය ශක්තිමත් වේවා</topic>
    <author/>
    <content>සාර ධර්මයන් සුරකින ජනතාව අතර පී‍්‍රතියේ සංහිඳියාව පතුරුවන දීපාවලී උළෙල සාමයේ සුවය හා ශක්තිය මධ්‍යයේ සතුට බෙදා ගැනීමේ ගුණය ද පතුරුවන බව ජනාධිපති මහින්ද රාජපක්ෂ මහතා පවසයි. දීපාවලී උළෙල වෙනුවෙන් සුබ පැතුම් පණිවුඩයක් නිකුත් කරන ජනාධිපතිවරයා වැඩි දුරටත් මෙසේද කියා සිටී. මිනිස් වර්ගයාගේ සදාකාලික අභිලාෂයන් නම් දුෂ්ඨ බව පරයා යහගුණයේ ජයග්‍රහණයේද අඳුර පලවාහැර ආලෝකය පතුරවාලීම ද මෝහය පරයා දැනුමේ ජයග්‍රහණය ද සහතික කිරීමයි.ආලෝකයේ උළෙල ලෙස සඳහන් වන දීපාවලී උත්සවය හින්දු බැතිමතුන්ගේ අධ්‍යාත්මික ශක්තිය ප්‍රකාශ කිරීම තුළින් සහ ඔවුන්ගේ ශ්‍රේෂ්ඨ අධ්‍යාත්මික සාරධර්මයන් මත වඩා හොඳ දිවියක් සඳහා කෙරෙන නිරන්තර අරගලයේ ප්‍රගතිය සනිටුහන් කරන අගනා උළෙලක් ද වේ.ලෝකය පුරා සිටින සිය සහෝදර බැතිමතුන් සමඟ ශ්‍රී ලංකාවේ හින්දු බැතිමතුන් ද එක් වෙමින් දීපවාලී උළෙල සමරනු ලබයි.වර්තමානයෙහි ශ්‍රී ලංකාවේ දීපවාලී හා එහි ආලෝකය ජන කොටස් අතර වඩා පුළුල් අවබෝධයක් වගා කිරීමේ අවස්ථාව සහ ජනවර්ග අතර සහජීවනය වර්ධනය මෙන්ම බොහෝ කලක් තුළ ජනවර්ගයන් දුරස්ථ කළ විෂමතා දුරලීම සඳහා ද ආලෝකයක් පතුරවයි.දීපවාලී උළෙලින් පැතිරෙන ආලෝකයෙන් ද එහි රැඳි සාමයේ පණිවුඩය වෙතින් ද සහජීවනය ශක්තිමත් කරන පී‍්‍රතියක් ළඟා කර ගැනීමට ජනතාවට හැකි වේවායි පතමි.සියලු හින්දු භක්තිකයින්ට සතුට හා සාමයෙන් පිරි දීපවාලී උළෙලක් පතමි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n1110263</link>
    <topic>සමෘද්ධිමත් දේශයක පෙර ගමන්කරු වෙන්න</topic>
    <author/>
    <content>තම දුවා දරුවන් සම්බන්ධයෙන් පශ්චත්තාප වීම වෙනුවට ඒ සියලු දෙනාටම එකම මේසයක සිට එක බතක් භුක්ති විදීමේ අවස්ථාව සැළසී තිබෙන බව අගමැති දි. මු. ජයරත්න මහතා පවසයි.යටගියාව පිළිබඳ හඬා වැලපීමට කාලය නොවන බව දමිළ ජනතාවට පවසන අගමැතිවරයා, දීපාවලී දිනය වෙනුවෙන් නිකුත් කල සුබ පැතුම් පණිවුඩයේ මෙසේ ද සඳහන් කරයි.ලෝ වාසී හින්දු බැතිමතුන්, ඉමහත් භක්තියකින් සමරනු ලබන දීපවාලී උත්සව දිනය වෙනුවෙන් සුබ පැතුම් එක්කරන්නේ හදපිරි පී‍්‍රතියෙනි.හින්දු ජනතාවගේ ආධ්‍යාත්මික ගැලවුම්කරුවාණන් වූ ක්‍රිෂ්ණ දෙවිදුන් පිදීම උදෙසා, සෑම වසරකම දීපවාලි දිනය වෙන්කොට ඇති අතර, අධර්මය පරදවා, සත්‍ය ජය ගැනීම නොහොත් ධර්මයේ පිහිටීම එහි ප්‍රධානතම තේමාව වෙයි.“නරාකාසුරත්” බන්ධනයට ලක්ව සිටි හින්දු බැතිමතුන් ඉන් ආරක්‍ෂා කර ගත්තේ ද ක්‍රිෂ්ණ දෙවිඳුන් විසිනි. ශ්‍රී ලංකාව තුළ කිසිදු ආගමික උත්සවයක් පැවැත්වීමට නොහැකිව තිබුණු අඳුරු යුගය අවසන් කළේ ජනාධිපති මහින්ද රාජපක්‍ෂ මහතා ය. යුද්ධය අවසන් කොට ඇති බැවින් වර්තමානයේ තම දුවා දරුවන් හා එක්ව සතුටින් හා නිදහසින් යුතුව ආගමික කටයුතුවල නිරත වීමට අප සියලුදෙනාට අවස්ථාව ලැබී ඇත.දීපවාලිය සමරනු ලබන්නේ ද ඒ උදාතර නායකයාට පින් සිදුවන්නට බව මේ උත්තරීතර දිනයේ ද අප අමතක නොකළ යුතුය. දැන් අප අභිමුඛව ඇත්තේ රට සංවර්ධනය කිරීමේ මහා සංග්‍රාමයයි. සියලුම ජාතීන් සමඟිව සහෝදරත්වයෙන් එක්ව ඒ සංවර්ධන සංග්‍රාමයේ හවුල්කරුවන් විය යුතුය. අධර්මය පරදවා, ධර්මයේ පිහිට වූ සමෘද්ධිමත් දේශයක පෙරගමන්කරුවකු වන්න, උපතින්ම හින්දු භක්තිකයෙකු වන ඔබ ක්‍රිෂ්ණ දෙවිදුන්ගේ සැබෑ අනුගාමිකයෙකු වන්නේ එවිටයි.ඔබට සුබ දීපවාලී මංගල්‍යයක් වේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n1110264</link>
    <topic>අරක්කුමිල ඉහළට</topic>
    <author>නිමල් රාජපක්‍ෂ</author>
    <content>මෙරට නිෂ්පාදිත සියලුම මත්පැන් වර්ගවල මිල ඊයේ (25) සිට රුපියල් 60 කින් ඉහළ දැමූ බව මුදල් හා ක්‍රමසම්පාදන අමාත්‍යාංශය පවසයි. වයින් වර්ග, තල් පොල් හා පදම් කළ අරක්කු වර්ග හා මෙරට නිෂ්පාදිත විදේශිය මත්පැන් වර්ග සඳහා මේ වැඩිවීම බලපානු ඇත.බියර් බෝතලයක් සඳහා රුපියල් 5/- වැඩි වී තිබේ.මෙතෙක් වයින් බෝතලයක් සඳහා අයකළ රු. 718/- 778 දක්වාත්, 863/-ට තිබූ අරක්කු බෝතලය රුපියල් 923/- දක්වාත් රුපියල් 1003ට තිබූ මෙරට නිෂ්පාදිත විදේශීය මත්පැන් 1063/- දක්වාත් වැඩි වී තිබේ.ඖෂධ නිෂ්පාදනය හා අපනයන සඳහා නිමි භාණ්ඩ නිෂ්පාදනයට අනුමත ඊතයිල් මද්‍යසාර ලීටරයක මිල රුපියල් 50/-කින් ඉහළ දැමූ බව මුදල් හා ක්‍රම සම්පාදන අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n1110265</link>
    <topic>ශ්‍රී ලංකාව දැන් ලොව මධ්‍යම ආදායම් ලබන රටක්</topic>
    <author>මහින්ද අලුත්ගෙදර</author>
    <content>ඒක පුද්ගල ආදායම වර්ධනය වීමත් සමඟ ශ්‍රී ලංකාව ලෝකයේ මධ්‍ය මට්ටමේ ආදායම් ලබන රටක් බවට පත්ව තිබේ. අද වනවිට ශ්‍රී ලංකාවේ ඒක පුද්ගල ආදායම අමෙරිකානු ඩොලර් 2200ක් බවට පත්ව තිබෙන බව පෙන්වා දෙන එක්සත් ජාතීන්ගේ සංවිධානයේ ශ්‍රී ලංකා නේවාසික නියෝජිත සුබිනේ නන්දි මහ තා සමස්ත ආර්ථික වර්ධන වේගය සියයට 8.0 දක්වා ඉහළ නැඟ තිබෙන බවද පවසයි.සෞඛ්‍ය, අධ්‍යාපන ආදී ක්ෂේත්‍රයන්හි වර්ධනය මෙන්ම අඩු ආදායම්ලාභීන් වෙනුවෙන් කරන ආයෝජනයන් හේතුවෙන් ශ්‍රී ලංකාව මධ්‍ය ආදායම් ලබන රටක් බවට පත්වීමට පදනම සැකසී තිබෙන බවත්, මෙවැනි වර්ධනයක් ළඟා කර ගැනීමත් සමඟම ශ්‍රී ලංකාව දකුණු සහයෝගීතාවයේ නායකයකු බවට පත්වීම සඳහා සුදුසුකම් ලබා තිබෙන බවත් සුබිනේ නන්දි මහතා ප්‍රකාශ කරයි.ඒ මහතා මේ බව අනාවරණය කළේ එක්සත් ජාතීන්ගේ 66 වැනි සංවත්සරය වෙනුවෙන් කොළඹ පිහිටි එක්සත් ජාතීන්ගේ කාර්යාලයේදී පෙරේදා (24) රාත්‍රියේ පැවැති උත්සවයක් අමතමිනි.අභියෝග රැසකට මුහුණදුන් ශ්‍රී ලංකාව වසර 27ක කාලයක් යුද ගැටුම් පැවැති බවත් ඒ මඟින් රටේ ආර්ථික වර්ධනයට හා මානව සම්පත් කෙරෙහි දැඩි බලපෑමක් එල්ල වී තිබුණු බවත් සිහිපත් කළ සුබිනේ නන්දි මහතා 2004 වසරේදී ඇතිවූ සුනාමි ව්‍යසනයෙන් පුද්ගලයන් 35000ක ජීවිත අහිමි වූ බවත් සඳහන් කළේය.මේ අතර රටේ සංවර්ධනය සම්බන්ධයෙන් කරුණු දැක්වූ ඒ මහතා පෙන්වා දුන්නේ පළමු වරට ශ්‍රී ලංකාවේ සංචාරක ව්‍යාපාරයේ වර්ධනය සියයට 50 දක්වා ඉහළට පැමිණ තිබෙන බවයි. පසුගිය කාලයේ එක්සත් ජාතීන්ගේ සංවිධානය විවිධ අභියෝග රැසකට මුහුණදුන් බව පැවැසූ එක්සත් ජාතීන්ගේ සංවිධානයේ ශ්‍රී ලංකා නේවාසික නියෝජිතවරයා එහිදී ශ්‍රී ලංකාව එක්සත් ජාතීන්ගේ ක්‍රියාදාමය වෙනුවෙන් විශාල දායකත්වයක් ලබාදී තිබෙන බවද සාම සාධක සේවය සඳහා හමුදා භටයන් සැපයීම ඉන් එක් කාර්යයක් බවද පැවැසුවේය.ී‍්‍ර ලංකාවේ සාමයික වර්ධනයේ පැවැත්ම වෙනුවෙන් බාධා පවතින බවද සුබිනේ නන්දි මහතා කියා සිටියේය.අගමැති දි.මු. ජයරත්න, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද, පාර්ලිමේන්තු මන්ත්‍රීනී රේණුකා හේරත් මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n1110266</link>
    <topic>ජනපති ඕස්ට්‍රේලියාවේශ්‍රී ලාංකිකයෝ හමු වෙති</topic>
    <author/>
    <content>ඕස්ට්‍රේලියාවේ ශ්‍රී ලංකා මහ කොමසාරිස් කාර්යාලය හා එරට ශ්‍රී ලාංකික සංස්කෘතික සංවිධාන 07 ක් එක්ව සංවිධානය කර තිබූ සුහද හමුවකට ඊයේ (25) පස්වරුවේ ජනාධිපති මහින්ද රාජපක්ෂ මහතා සහභාගි විය. එම හමුව බටහිර ඕස්ට්‍රේලියානු විශ්වවිද්‍යාලයේ වින්ත්‍රොප් (Winthrop) ශ්‍රවණාගාරයේ පැවැත්විණි. මෙහිදී ඉතා සුහද අයුරින් ජනාධිපතිතුමා සහ ආර්යා ශිරන්ති රාජපක්ෂ මැතිනිය ඇතුළු ශ්‍රී ලාංකික දූත පිරිස පිළිගත් පර්ත් නුවර ශ්‍රී ලාංකිකයෝ, මහින්ද රාජපක්ෂ මැතිතුමා ශ්‍රී ලංකාවෙන් ත්‍රස්තවාදය තුරන් කිරීම පිළිබඳ ඉමහත් ප්‍රසාදය පළ කළහ.විදේශ රටවල කොටි හිතවාදීන් ශ්‍රී ලංකාවට එරෙහිව ගෙන යනු ලබන අසත්‍ය ප්‍රචාරයන්ට එරෙහිවත් ජනාධිපතිතුමාට සහය පළ කරමිනුත් මෙම සුහද හමුව පැවැති බටහිර ඕස්ට්‍රේලියානු විශ්වවිද්‍යාලය ඉදිරිපිට ශ්‍රී ලාංකිකයෝ විශාල පිරිසක් බැනර් සහ පුවරු ප්‍රදර්ශනය කළහ.ඕස්ට්‍රේලියාවේ ශ්‍රී ලාංකික පාසලේ දරු දැරියන් පිරිසක් ශ්‍රී ලංකා සහ ඕස්ටේ‍්‍රලියා ජාතික ගී ගායනා කළ අතර, දූත පිරිස පිළිගැනීමේ ගීතය ද එම දරු දැරියන් මෙහිදී ගායනා කළහ.ඕස්ටේ‍්‍රලියානු ආදිවාසීන් දෙදෙනෙකු ජනාධිපතිතුමා ඇතුළු දූත පිරිස පිළිගනිමින් අදහස් පළ කළ අතර, ශ්‍රී ලාංකික දරු දැරියන් සිංහල දෙමළ හා ඉංගී‍්‍රසි භාෂා ත්‍රිත්වයෙන්ම පිළිගැනීමේ කතා ඉදිරිපත් කිරීම විශේෂත්වයක් විය.අනතුරුව ශ්‍රී ලාංකික ප්‍රජාව ඇමතු ජනාධිපති මහින්ද රාජපක්ෂ මහතා කොටි ත්‍රස්තවාදීන්ගෙන් රට මුදා ගෙන සංවර්ධිත රටක් බවට පත් කිරීමට කටයුතු කරන තමාට, මල්මාලා මෙන්ම ගල්මුල් ද එල්ල වන බව පැවසීය.තමන්ට මෙම අපවාද එල්ල කරන්නේ ත්‍රස්තවාදය තුරන් කළ එකම රට බවට ශ්‍රී ලංකාව පත් කළ නිසාදැයි ද ජනාධිපතිතුමා මෙහිදී විමසා සිටියේය.මෙම අවස්ථාවේ ඕස්ටේ‍්‍රලියානු රජය ලබාදුන් සහය පිළිබඳව මෙහිදී ජනාධිපතිතුමා සිය ස්තුතිය ද ඕස්ටේ‍්‍රලියානු අග්‍රාමාත්‍යතුමිය ඇතුළු රජයට පළ කළේය.එල්.ටී.ටී.ඊ. ත්‍රස්තවාදීන්ට එරෙහිව මානුෂික මෙහෙයුම කරා යොමු වීමට හේතුපාදක වූ කරුණු පිළිබඳව ද මෙහිදී පැහැදිලි කළ ජනාධිපතිතුමා, සංවර්ධනය කරා රට මෙහෙය වන ආකාරය පිළිබඳවත් මෙම සුහද හමුවට පැමිණි ශ්‍රී ලාංකිකයෝ දැනුම්වත් කළේය.සිංහල නම සහිත දරුවන්ට සිංහල ඉගැන්වීමේ වැදගත්කමත්, දෙමළ දරුවන්ට දෙමළ භාෂාව ඉගැන්වීමේ වැදගත්කමත් මෙහිදී අවධාරණය කළ ජනාධිපතිතුමා, කුමන රටක ජීවත් වුවත් අපගේ සංස්කෘතිය රැක ගත යුතු බවද පෙන්වා දුන්නේය.ජනාධිපතිතුමා දෙමළ බසින් ද රැස්ව සිටි පිරිස ඇමතීය.මෙම අවස්ථාවට පූජ්‍ය පක්ෂය ද, ඕස්ට්‍රේලියාවේ වෙසෙන ශ්‍රී ලංකිකයින් විශාල පිරිසක් ද , ඕස්ට්‍රේලියාවේ පාර්ලිමේන්තු කණ්ඩායමේ උප සභාපති දොන් රැන්ඩාල්, බටහිර ඕස්ට්‍රේලියාවේ කොන්සියුලර් ෆ්රෑන්ක් කර්විල් යන මහත්වරුන්ද, ජනාධිපතිතුමා සමඟ සංචාරයට එක් වූ විදේශ කටයුතු ඇමැති මහාචාර්ය ජී. එල්. පීරිස්, ක්‍රීඩා අමාත්‍ය මහින්දානන්ද අලුත්ගමගේ, විදේශ කටයුතු නියෝජ්‍ය අමාත්‍ය නියොමාල් පෙරේරා, පා.ම. සජින් වාස් ගුණවර්ධන සහ ජනාධිපති ලේකම් ලලිත් වීරතුංග යන මහත්වරුන්ද ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා ඇතුළු පිරිසක් ද එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n1110267</link>
    <topic>වැඩ පෙන්නුවොත්මාස් පතා තෑගි</topic>
    <author>විජයානි එදිරිසිංහ</author>
    <content>පොලිස් නිලධාරීන් රාජකාරි ඉටුකොට ලබා ගන්නා ජයග්‍රහණ වෙනුවෙන් ලබාදෙන ත්‍යාග මුදල් සෑම මසකම පහළොස්වැනිදාට ගෙවීමට පොලිස්පති එන්.කේ. ඉලංගකෝන් මහතා කටයුතු යොදා තිබේ.මෙම පොලිස් දෙපාර්තමේන්තුවේ හැත්තෑපන්දහසක් පමණ වූ පොලිස් නිලධාරීන්ට සහ නිලධාරිනියන්ට ලැබෙන අලුත්ම වරප්‍රසාදයකි.සෑම පොලිස් නිලධාරියකුටම පැවරී ඇති රාජකාරිය හරහා දක්ෂතා පෙන්වා ත්‍යාග මුදල් ලබා ගැනීමට අවස්ථාව සැළසෙයි.මේ නව වැඩපිළිවෙළත් සමඟම පොලිස් නිලධාරීන්ට මසකට තුන් වතාවක් ආදායම් ලබා ගැනීමේ අවස්ථාව සැළසෙන බව පොලිස්පතිවරයා “දිනමිණ”ට කීය.එම අවස්ථා තුන සෑම මසකම මුල මැද සහ අගදී ලැබේ.මාසයේ මුලදී ගමන් වියදම් ද මැද දී ත්‍යාග සහ අගදී වැටුප් ද ලැබේ.පොලිස් දෙපාර්තමේන්තු ත්‍යාග අරමුදල් වලින් සහ පොලිස් කොට්ඨාසවලට ලැබෙන ආදායම්වලින් එම මුදල් ගෙවීම සිදුකෙරේ.දැනටමත් දිවයිනේ පොලිස් කොට්ඨාස හයක මේ වැඩපිළිවෙළ ආරම්භ කර ඇත.ඒ සඳහා අවශ්‍ය උපදෙස් කොට්ඨාස බාර පොලිස් නිලධාරින්ට ලබාදී තිබේ.ත්‍යාග හරහා සෑම පොලිස් නිලධාරියකුටම අවමය රුපියල් දස දහසේ සිට රුපියල් ලක්ෂය දක්වා වූ මුදලක් ලබා ගැනීමට අවස්ථාව උදාවේ.මීට පෙර පොලීසියට ත්‍යාග මුදල් හිමිවුනේ පරීක්ෂණ අවසන් වී වසර කිහිපයකට පසුය. පොලිස්පති ඇන්. කේ. ඉලංගකෝන් මහතා පොලිස්පති ධූරයට පත්වී මාස තුනක් ඇතුළත පොලිස් නිලධාරින්ට ත්‍යාග මුදල් වශයෙන් රුපියල් කෝටි දෙකකට ආසන්න මුදලක් ගෙවා තිබේ.මේ යටතේ පොලිසියේ  නිලධාරින් සහ නිලධාරිනියන් 891 දෙනෙක් එම ත්‍යාග මුදල් ලබාගෙන ඇත.පොලිසියේ හය සියයකට පමණ පසුගිය කාලයේ රාජකාරියේදී දැක්වූ දක්‍ෂතා වෙනුවෙන් ඊයේ ත්‍යාග මුදල් පිරිනැමීම ද සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n1110268</link>
    <topic>ආලෝකයේ උළෙල අද</topic>
    <author/>
    <content>ශ්‍රී කි‍්‍රෂ්ණ දෙවිඳුන් අධර්මය පරදවා ධර්මය ජයගත් දීපාවලී දිනය අදයි. සිත් තුළ තිබෙන, ඊර්ෂ්‍යාව, ක්‍රෝධය වැනි අඳුර දුරුකර ජීවිතය ආලෝකමත් වේවායි හින්දු බැතිමත්හු අද (26) පහන් දල්වමින් ප්‍රාර්ථනා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n1110269</link>
    <topic>සෞදි ඔටුන්න හිමි කුමාරයාගේ අභාවය පිළිබඳවජනපති සොව පළ කරති</topic>
    <author/>
    <content>සෞදි අරාබියාවේ ඔටුන්න හිමි සුල්තාන් බින් අබ්දුල් අෂීස් අල් සවුද් කුමරුගේ අභාවය වෙනුවෙන් ජනාධිපති මහින්ද රාජපක්ෂ මහතා සිය සාතිශය සංවේගය පිරිනමා තිබේ.සෞදි අරාබියාවේ අබ්දුල්ලා බින් අබ්දුල් අෂීස් අල් සවුුද් රජු වෙත ශෝක පණිවුඩයක් නිකුත් කළ බව විදේශ කටයුතු අමාත්‍යාංශය පවසයි. සෞදි අරාබියානු රජු වෙත යැවු ශෝක පණිවුඩය මඟින් ශ්‍රී ලංකා ජනාධිපතිවරයා එරට රජයට මෙන්ම ජනතාවටද කනගාටුව පළ කර ඇත.මෙම කුමරුගේ අවසන් කටයුතු සඳහා සහභාගි වීමට ජනාධිපති මහින්ද රාජපක්ෂ මහතාගේ නියමය පරිදි ජ්‍යෙෂ්ඨ ඇමැති රත්නසිරි වික්‍රමනායක මහතා ඇතුළු කණ්ඩායමක් සෞදි අරාබියාව බලා පිටත්ව ගොස් තිබෙන අතර ජ්‍යෙෂ්ඨ ඇමැති ඒ. එච්. එම්. ෆවුසි, අධිකරණ ඇමැති රවුෆ් හකීම්, කර්මාන්ත හා වාණිජ කටයුතු ඇමැති රිෂාඩ් බදියුදීන්, තාක්ෂණය හා පර්යේෂණ නියෝජ්‍ය ඇමැති ෆයිසර් මුස්තාපා, විදේශ කටයුතු අමාත්‍යාංශයේ අතිරේක ලේකම් අයි. අන්සාර් මහත්වරුද ඊට අයත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n11102610</link>
    <topic>බොහෝ ප්‍රදේශවල ගිගුරුම් සහිත වැසි</topic>
    <author>උදුලා පීරිස්</author>
    <content>මේ දිනවල දිවයිනට බලපා ඇති අන්තර් මෝසම් කාලගුණික තත්ත්වය නිසා දිවයිනෙහි විවිධ ප්‍රදේශවල අකුණු අනතුරු සිදුවිය හැකි යැයි කොළඹ විශ්වවිද්‍යාලයේ ජ්‍යෙෂ්ඨ කථිකාචාර්ය චන්දන ජයරත්න මහතා පවසයි. අකුණු වලාවක් හෝ අකුණු සැර ක්‍රියාකාරිත්වය පවතිනුයේ පැයක පමණ කාලසීමාවක් බැවින් එම කාලසීමාව තුළදී ආරක්ෂාකාරී ස්ථානවල සිටීමෙන් අකුණු ආපදා තත්ත්වයෙන් වැළකිය හැකි බවද ජයරත්න මහතා පවසයි.මේ අනුව සම්පූර්ණ වශයෙන් හෝ අර්ධ වශයෙන් නොබිඳුණු ලෝහමය තහඩු හෝ දැල්වලින් ආවරණය වූ ස්ථානයක ඇතුළත සිටීම ඉහළට සමාකාර ගොඩනැගිලි මෙයට උදාහරණ වන බවත් එහි දොර සහ ජනෙල්වලින් ඉවත්ව සිටිය යුතු බවත් ඒ මහතා කියයි. එසේම වතුර භාවිතා කිරීම, බිම් දුරකථන භාවිතාව, විදුලි උපකරණ, පරිගණක, රූපවාහිනී යන්ත්‍ර, භාවිතා නොකළ යුතු අතර ඒවා විසන්ධි කර තැබිය යුතු බවද විදුලි සැපයුම් සහ ඇන්ටෙනා වයර් සැර ඇතිවීමට කලින් ඉවත් කළ යුතු බවද ඒ මහතා කියයි.ගොඩනැගිල්ලක අභ්‍යන්තරය ද පරිබාහිර පරිසරයකනම් ගල්ගුහා වැනි ස්ථාන සුදුසු බවද ඒ මහතා පවසයි.සාමාන්‍යයෙන් අකුණුසැර උස වස්තූන් මත පතිත වෙන බවත් ලෝහමය වස්තූන් මත වැදීමට වැඩි ප්‍රවණතාවක් ඇති බවත් ජයරත්න මහතා පවසයි. කඳුමුදුන්වල හුදකලා ගස් එම ගස්වලින් විහිදුනු අතු යට, තුරු ගොමු යට වැනි ස්ථාන ඉතාම අනතුරුදායක බවත් ජයරත්න මහතා පවසයි.එසේම ක්‍රීඩාපිට්ටනි, පිහිනුම් තටාක, කුඹුරු, වෙල්යායවල්, විශාල ගස් සහිත වනාන්තර, විවෘත ස්ථානවල ඇති පන්සල්, පල්ලි, නිරීක්ෂණ කුලුනු, අනාවරණ විදුලි රැහැන්, ඉහළට ඉදිකර ඇති කොඩි කුඹගස්, රූපවාහිනී ඇන්ටෙනා කුලුනු පිටතට විහිදුනු යකඩ ගේට්ටු, අත්වැල්, බයිසිකල්, මෝටර් සයිකල් සහ අසුන් ධාවනය, ගල් ඉනි, කුළු ගෙඩි හා ලෝහමය උපකරණ, රථවාහන අසල හෝ හේත්තු වී සිටීම, විශාල ලෝහමය වස්තුවක් ආසන්නයේ සිටීම, අලෝහමය ගුවන්යානාවල ගමන් කිරීම වැනි දෑවලින් මගහැර සිටීමෙන් අකුණු අනතුරුවලින් වැළකී සිටිය හැකි යැයි ජයරත්න මහතා අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n11102611</link>
    <topic>ශ්‍රී ලංකාවට එරෙහි යුද අපරාධ චෝදනා නඩුව  ඔස්ට්‍රේලියානු නීතිපති දෙපාර්තමේන්තුව ප්‍රතික්ෂේප කරයි</topic>
    <author>මහින්ද අලුත්ගෙදර</author>
    <content>යුද අපරාධ චෝදනා එල්ල කරමින් ජනාධිපති මහින්ද රාජපක්ෂ මහතාට එරෙහිව ශ්‍රී ලාංකීය ද්‍රවිඩ ජාතිකයකු නඩුවක් ගොනුකර ඇතත් එය පවත්වාගෙන යාම ඕස්ටේ‍්‍රලියානු නීතිපති දෙපාර්තමේන්තුව ප්‍රතික්ෂේප කර ඇත. එරට නීතිපති රොබට් මැක්ලීලන්ඩ් විසින් මෙම ප්‍රතික්ෂේප කිරීම කර ඇති අතර මෙලෙස නඩුවක් පවත්වාගෙන යාමට ඕස්ට්‍රේලියානු ෆෙඩරල් රජයේ අනුමැතිය අවශ්‍ය බවට එරට අගමැතිනි ජූලියා ගිලාඩ් මහත්මිය සඳහන් කර තිබේ.‍්‍රී ලංකාවේ මානුෂීය මෙහෙයුම් පැවැති කාලසීමාවේදී මියගිය ජනතාව වෙනුවෙන් යුක්තිය ඉටුකරන ලෙසට ඉල්ලමින් ඕස්ට්‍රේලියාවේ සිඩ්නි නුවර වෙසෙන ශ්‍රී ලාංකිකයෙකු වන අරුණාචලම් ජෙගදීස්වරම් (63) නැමැත්තා විසින් මෙල්බර්න් මහේස්ත්‍රාත් අධිකරණයේ නඩුවක් ගොනුකර ඇතැයි වාර්තා වෙයි.පොදු රාජ්‍ය මණ්ඩලීය රාජ්‍ය නායක සමුළුවට සහභාගිවීම සඳහා ජනාධිපති මහින්ද රාජපක්ෂ මහතා ඕස්ෙට්‍රිලියාව බලා පිටත්ව යාමත් සමඟ මේ නඩුව ගොනුකර තිබෙන අතර මෙවැනි තත්ත්වයකදී නීතිපතිවරයාගේ අනුමැතියකින් තොරව කිසිදු ක්‍රියාමාර්ගයක් ගත නොහැකි බවට ඔස්ට්‍රේලියානු මාධ්‍යයද වාර්තා කර තිබුණි.1985 විදේශ රාජ්‍ය මුක්තිය පිළිබඳ පනත යටතේ ලෝකයේ ඕනෑම රාජ්‍ය නායකයෙකුට එරෙහිව නඩු පැවරීමට නොහැකි වන අතර එම වරප්‍රසාදය ශ්‍රී ලංකා ජනාධිපතිවරයාටද හිමි බව එම මාධ්‍ය වාර්තා කර ඇත.මේ අතර අදාළ නඩුව ගොනු කළ පුද්ගලයා ඒ මඟින් ප්‍රකාශ කර ඇත්තේ පසුගිය 2007 සිට 2009 දක්වා කාලසීමාව තුළ තමන් ස්වේච්ඡා සේවකයෙකු ලෙස ශ්‍රී ලංකාවේ සේවය කළ බවය. ඕස්ට්‍්‍රලියාවේ පදිංචි ජෙගදීස්වරන් නැමැත්තා මීට වසර තුනකට පෙර එරට පුරවැසිභාවය ලබා තිබෙන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n11102612</link>
    <topic>කන්දකුලියේ ධීවරයන් වෙනුවෙන් බැඳිවැව දියසේන හිමියෝමාරාන්තික උපවාසයක</topic>
    <author>කල්පිටිය සමූහ</author>
    <content>කල්පිටිය කන්දකුලිය ගම්මානයේ ධීවර කාර්මිකයන් සය දෙනෙකු, ඉන්දීය අත්අඩංගුවට පත්ව මාස විස්සක් ගෙවී ඇතත් ඔවුන් නිදහස් කර ගැනීමට නිසි ක්‍රියාමාර්ගයක් මෙතෙක් නොගැනීමට එරෙහිව විරෝධය පා කල්පිටිය කන්දකුලිය සමුද්‍රාසන්න විහාරාධිපති බැඳිවැව දියසේන හිමි, මාරාන්තික උපවාසයක් ඊයේ (25) ආරම්භ කළ හ. මේ ධීවරයන් සයදෙනා නිදහස්කර දෙනතුරු මාරාන්තික උපවාසය අත් නොහරින බව ට උන්වහන්සේ ප්‍රකාශ කළහ.කන්දකුලිය සමුද්‍රාසන්න විහාරය බිමේ ඉදිකර ඇති විශේෂ පීඨීකාවක මේ හිමි නම සිය උපවාසය අරඹා ඇති අතර, උන්වහන්සේ සමඟ යම්මාදුර මහනාලංකාර හිමියන් ද මේ උපවාසයට එක්ව සිටියි.2010 පෙබරවාරි 28 වැනි දින ත්‍රිකුණාමලයෙන් යාත්‍රා කළ සචින් බහුදින යාත්‍රාවෙන් මුහුදු ගිය මේ ධීවර පිරිස 2010 මාර්තු නව වෙනි දින ඉන්දීය වෙරළ ආරක්ෂක හමුදාව මඟින් අත්අඩංගුවට ගෙන තිබිණි.මෙසේ අත්අඩංගුවට පත්ව ඇත්තේ යාත්‍රාවේ නියමු බන්නැහැක පතිරණගේ සනත් පී‍්‍රති කුමාර (31), බන්නැහැක පතිරණගේ සමන්ත මුතු කුමාර (30) ජයසිංහ ආරච්චිලගේ ෂොරාන් නිලන්ත (26) ,, වර්ණකුලසූරිය රුවන් ශ්‍රී ලාල් (21) , ලසන්ත සංජීව ප්‍රනාන්දු (29) රංවලගේ ෂෙල්ටන් අජිත් අප්පුහාමි (44) නැමැති ධීවරයෝය. මොවුන්ගෙන් යැපුණු පවුල්වල උදවිය (21 දෙනකු) මේ නිසා අන්ත අසරණ තත්ත්වයට පත්ව ඇත. මේ පිරිස නිදහස් කර ගැනීමට විශාල මුදලක් වැයකර පුද්ගලයන් දෙදෙනකු ඉන්දියාවට යැව්වද කිසිදු ප්‍රතිඵලයක් මෙතෙක් ලැබී නැත.වයඹ පළාත් ධීවර ඇමැති සනත් නිශාන්ත මහතාගෙන් දිනමිණ කළ විමසීමකදී, ඒ මහතා ප්‍රකාශ කළේ මේ ධීවරයන්ගේ ප්‍රශ්ණය ධීවර ඇමැති රාජිත සේනාරත්න මහතාට යොමුකර ඇති බවය. ඉදිරියේ දී මොවුන් නිදහස් කරන බැව් තමාට විශ්වාස බවද ඒ මහතා වැඩිදුරටත් පැවසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=n11102613</link>
    <topic>ලක්ෂ 190ක විදේශ මුදල් හා රන් රැගෙන ගියදෙදෙනෙක් කටුනායක දී අත්අඩංගුවට</topic>
    <author>සුභාෂිනි සේනානායක</author>
    <content>නීති විරෝධී ලෙස රුපියල් මිලියන 19 ක් පමණ වටිනා විදේශ මුදල් සහ රත්රන් මෙරටින් රැගෙන යාමට තැත්කළ ශ්‍රී ලාංකිකයින් දෙදෙනෙකු ඊයේ (25) කටුනායක බණ්ඩාරනායක ජාත්‍යන්තර ගුවන්තොටුපළේ දී ශ්‍රී ලංකා රේගු නිලධාරීන් මගින් අත්අඩංගුවට ගෙන තිබේ.සිංගප්පූරුවට සහ ඉන්දියාවට මෙම විදේශ මුදල් හා රත්රන් රැගෙන යද්දී රේගු නිලධාරීන් මෙම ශ්‍රී ලාංකිකයින් දෙදෙනා අත්අඩංගුවට ගෙන තිබේ. සිංගප්පූරුවට රැගෙන යමින් සිටි රුපියල් මිලියන 12 ක් පමණ වටිනා යුරෝ සහ ඉන්දියාවේ චෙන්නායි බලා රැගෙන යාමට තැත් කළ රුපියල් මිලියන 7 ක් වටිනා විදේශ මුදල් සහ රත්රන් මෙලෙස රේගු නිලධාරීන් විසින් සොයාගෙන තිබේ.ශ්‍රී ලංකා රේගුවේ නියෝජ්‍ය රේගු අධ්‍යක්ෂ එම්. ආර්. රාජ් මෝහාන් මහතා පරීක්ෂණ කටයුතු සිදුකරන අතර රේගු අධිකාරි ආර්. ඩී. ජයතිලක, කමල් ප්‍රනාන්දු,පී. කේ. සරත්, සහකාර රේගු අධිකාරි ආරියරත්න, ජනාදරන්, ආරියරත්න මහත්වරුන් වැටලීම සිදුකර තිබේ.මෙම සිද්ධිය පිළිබඳ වැඩිදුර පරීක්ෂණ ශ්‍රී ලංකා රේගු විමර්ශන අංශය මගින් සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=r1110261</link>
    <topic>රාත්‍රි බසයක ගමන් ගත් කතටඅතවර කළ කොන්දොස්තරට නඩු</topic>
    <author>පාණදුර සමූහ කපිල සෝමරත්න</author>
    <content>රාත්‍රී කාලයේ ධාවනය වූ බස් රථයක ගමන්කළ කාන්තාවකට එම බස්රිය ඇතුලේදී ලිංගික අපයෝජනයක් සිදු කළේ යැයි කියන කොන්දොස්තරවරයකු පාණදුර පොලිසිය විසින් අත්අඩංගුවට ගෙන තිබේ.සිද්ධියට මුහුණ පෑ කාන්තාව වෛද්‍ය පරීක්ෂණයකට භාජනය කිරීම සඳහා පාණදුර කාන්තා රෝහලට ඇතුළත් වී ඇත.පාණදුර පොලිසිය සිද්ධිය සම්බන්ධ වැඩිදුර පරීක්ෂණ පැවැත්වීම සඳහා ළමා සහ කාන්තා කාර්යාංශයට එම පැමිණිල්ල ඉදිරිපත් කළේය.සාක්කිකරුවන්ට සහ පැමිණිලිකාරියට මාර්තු මස 12 වැනිදා අධිකරණය හමුවේ පෙනී සිටින ලෙස නියෝග කරමින් පාණදුර අතිරේක දිසා විනිසුරු සහ මහේස්ත්‍රාත් ආර්.එස්.ඒ. දිසානායක මහතා සිතාසි නිකුත් කළේය.විත්තිකරුට නඩු පවරා තිබුනේ පාණදුර ළමා සහ කාන්තා කාර්යාංශය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=r1110262</link>
    <topic>මඩකළපුව ශ්‍රී මංගලාරාම විහාරයේසංවර්ධනයට වෙන්කළ මුදල් තවම නෑ</topic>
    <author>හෝමාගම විශේෂ ජිනදාස ගමගේ</author>
    <content>විහාරස්ථානයේ සංවර්ධනය සඳහා 2004 වසරේ දී බෞද්ධ කටයුතු අමාත්‍යාංශය මගින් එවනු ලැබූ රුපියල් ලක්ෂ 25 මේ වනතුරු නොලැබුණු බවත් ඒ වෙනුවෙන් ලිපි 362ක් ලියා ඇති බවත් මඩකළපුව ශ්‍රී මංගලාරාමාධිපති මඩකළපුව අම්පාර දෙදිසාවේ උප ප්‍රධාන සංඝනායක අම්පිටියේ සුමනරතන හිමියෝ පැවැසූහ.ශ්‍රී මංගලාරාමය මඩකළපුවේ එකම බෞද්ධ සිද්ධස්ථානය වේ.1924 වසරේ දී දඹගස් ආරේ සුමේධාලංකාර නාහිමියන් විසින් මේ විහාරස්ථානය ආරම්භ කරන ලදී. ත්‍රස්තවාදී කලබල අවස්ථාවේ බෝධීන් වහන්සේට පවා ගිනිතබා විනාශකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=r1110263</link>
    <topic>හොරණ අධිකරණයේ දීපරස්පර විරෝධි ප්‍රකාශ කළඇපකාරියට දැඩි අවවාද</topic>
    <author>කළුතර දිසා සමූහ – දයාරත්න කුමාරසිංහ</author>
    <content>ඉංගිරිය කුරණ ප්‍රදේශයේ දුම් ගෙයක් කඩා රබර් ෂීට් සොරාගෙන අලෙවි කිරීමේ චෝදනාව යටතේ ඉංගිරිය පොලිසිය මගින් අත්අඩංගුවට ගෙන ඇප පිට නිදහස් කර සිටි පුද්ගලයකු අධිකරණයට ඉදිරිපත් නොකර අධිකරණයේදී පරස්පර විරෝධී අසත්‍ය ප්‍රකාශයක් කළ සැකකරුගේ ඇපකාරිය බැව් කියන කාන්තාවකට හොරණ මහේස්ත්‍රාත් මහින්ද පී. රණසිංහ මහතා තරයේ අවවාද කළේය.මීළඟ නඩු දිනයේදී සැකකරු අධිකරණයට ඉදිරිපත් නොකළහොත් සැකකරුගේ මව බැව් කියන මෙම කාන්තාව රක්‍ෂිත බන්ධනාගාර ගත කරන බවද මහේස්ත්‍රාත්වරයා කියා සිටියේය. නඩුව විභාගයට ගත් අවස්ථාවේ පැමිණිල්ල ඉදිරිපත් කරමින් කරුණු දැක්වූ පොලිස් පරීක්‍ෂක විජයරත්න මහතා සැකකරුට බඩේ අමාරුවක් සෑදී සිටින නිසා අධිකරණයට පැමිනීමට නොහැකි බැව් ඇප කාරිය දැනුම්දුන්විට වෛද්‍ය සහතිකයක් ඉදිරිපත් කරන්නැයි ඇය දැණුවත් කළ බවද එවිට සැකකරු වූ තම පුතා සැඟවී සිටින තැන නොදන්නා බැව් ඇපකාරිය කියා සිටි බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=r1110264</link>
    <topic>ඔයා මගේ පර්ස් එකේ සල්ලි ගත්තද?ඔව්.. අනේ මට කියන්න බැරිවුණා</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>ගෘහමූලිකයා පිරිමියෙක් වුනත්, ගෘහ පාලනය ස්ත්‍රියක් වීම අපට තාමත් අරුමයක් නොවෙයි. මොන ආයතනයේ පාලකයා වුවත්, ගෙදර පාලකයා වීමට බොහෝ පිරිමින්ට බැරිය.ප්‍රදීප් සිය මාසික වැටුප ලබන දිනට පමණක් තාවකාලික සිය නිවසේ පාලකයා වෙයි. එහෙත් ඊට පසු දින සිට යළිත් සුපුරුදු පාලනයට යටත්වීමට ඔහුට සිදුවේ.එදින ප්‍රදීප් සිය මෝටර් රථයෙන් මිත්‍රයෙක් හමුවීම සඳහා සවස් කාලයේ පිටත් වුණේ පසුදින නිවාඩු දිනයක් බැවින් පොඩි ජොලියක් දමන්න සිතා ගෙනය. මද දුරක් යන විට වාහනයේ ඉන්ධන අවසන් බව සංඥා කරන්න වීම නිසාත්, රාත්‍රි කාලය ළඟා වෙමින් පවතින නිසා, ළඟම හමුවූ ඉන්ධන පිරවුම් හල වෙත රථය පැදවීය.‘මල්ලී 500ක් ගහන්න’ යැයි කියා තම මුදල් පසුම්බිය අතට ගෙන, බැලූ විට අදහා ගන්න බැරි වීය. කමක් නැහැ. හදිසියක දී ගන්න, වෙනත් තැනක පසුම්බියේ සඟවා තිබූ මුදල බැලීය එය ඒ ස්ථානයේ නොවීය.සර්! සල්ලි දීලා ඉස්සරහාට ගන්න. තවත් අය පොලිමේ’ යැයි ඉන්ධන හලේ සේවකයා කීවේය. පසුම්බිය ඒ මේ අත පෙරලමින් රුපියල් 500ක් සොයාගත නොහැකි වීය. මල්ලී ටිකක් ඉන්න වාහනය අයින්කර එන්නම්’ කියා, තම ජංගම දුරකථනයෙන්, බිරිය ඇමැතීය.‘ඔයා මගේ පර්ස් එකේ සල්ලි ගත්තා ද? ඔව් නේ මට කියන්න බැරි වුණා. ‘අර ඇතුළේ තිබුන 1000ත් ගත්තා ද? ඔහු දෙවන ප්‍රශ්නය ද ඇසුවේ තමා වැරැදීමකින් හෝ එය වියදම් කර ඇද්දැයි සිතාය.‘ඔව් ඔව්’ මමත් අහන්නම තමා සිටියේ කාට දෙන්න ද සල්ලි හංගෙන හිටියේ?’ ඇය පෙරලා ඇසූ ප්‍රශ්නයට යකා ආරූඪ වුවත්, එය සඟවාගෙන කාටවත් දෙන්න නෙවෙයි හදිසියකදී ගන්න – කාර් එක හිටියා පැට්රල් නැතිව සල්ලිත් නැහැ යැයි ප්‍රදීප් බිරියට කීවේය.පසුව තම හිතවත් මිත්‍රයකුට කථා කර ඉන්ධන හලේ බිලගෙවා දමන්නට ප්‍රදීප්ට සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=r1110265</link>
    <topic>රට රැකියා හොර ජාවාරමකට සැකඅඹුසැමි යුවළක් මීගමුවේදී දැලේ</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ඉහළ වැටුපක් මත පහසුකම් සහිත නිවාසවල රැකියා ලබාදෙන බව පවසා වංචා සහගත ලෙස ලක්ෂ ගණන් මුදල් ලබාගෙන කාන්තාවන් විදේශ රටවලට කැඳවාගෙන ගොස් අඩු වැටුප් සහිත පහසුකම් නොමැති නිවාසවල ගෘහ සේවිකාවන් ලෙස නවතා වංචා සහගත ලෙස මුදල් උපයන කල්ලියක සාමාජිකාවක් හා සාමාජිකයකු මීගමුව පොලිසියේ විශේෂ විමර්ශන ඒකකය විසින් අත්අඩංගුවට ගන්නා ලදී.සැකකාර යුවළ මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා වෙත ඉදිරිපත් කළ පසු ලක්ෂයක මුදල් ඇප හා ලක්ෂ හතරක ශරීර ඇප මත මුදා හැරීමට නියෝග කළේය.සැකකාර කාන්තාව විසින් පැමිණිලිකාර කාන්තාව ඉකුත් සැප්තැම්බර් 18 දා ඊජිප්තුවට කැඳවාගෙන ගොස් ඇත. එහි නිවෙසකට ඇයව භාර දී එම නිවැසියන්ගෙන් මුදල් ද ලබාගන සැකකාරිය පිටව ගොස් තිබේ.මාස දෙකහමාරක් ගතවුවද ඇයට වැටුපක් නොලැබුණ බවත්, ලැබී තිබුණේ අඩුපහසුකම් සහිත නිවාසයක දුෂ්කර රැකියාවක් බවත් ඇය කළ පැමිණිල්ලේ සඳහන් ය.මෙරට සිටින තම ස්වාමිපුරුෂයාට දන්වා මුදල් ගෙන්වාගෙන මෙරටට පැමිණි බව පැමිණිල්ලේ වැඩිදුරටත් සඳහන් කර තිබුණි. මීගමුව පොලිසියේ විශේෂ විමර්ශන ඒකකය පැමිණිල්ල ඉදිරිපත් කළ අතර සැකකාර යුවළ වෙනුවෙන් නීතිඥ ශ්‍රී ලාල් ප්‍රනාන්දු මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=r1110266</link>
    <topic>කෑගල්ල බන්ධනාගාරයේමලඅපද්‍රව්‍ය ඇළ මාර්ගයට වැටීබරපතළ පරිසර හානි</topic>
    <author>පත්මසේකර නිශ්ශංක – රඹුක්කන සමූහ</author>
    <content>කෑගල්ල බන්ධනාගාරයේ මල නළ පිටාර ගැලීම නිසා කෑගල්ල නගරාසන්න ජනපදයකට පාරිසරික ගැටලු මතුවෙමින් පවතී.කෑගල්ල බන්ධනාගාරයේ රැඳවියන් හාරසීයකට අධික පිරිසකට භාවිතා කිරීම සඳහා මීට වසර ගණනාවකට පෙර ඉදිකරන ලද වැසිකිළි පද්ධතියේ ගලිවල පිරී උතුරා යෑම නිසා මෙහි මලපහ සියල්ලක්ම වැසිකිළි පද්ධතියට සවිකර ඇති ජලවහන නළ පද්ධතිය මගින් ගලා යන ඇළකට වැටීම නිසා, එම ඇළ භාවිතාකරන ප්‍රදේශවාසීන්ට මේ වන විට එම ජලය වගා කටයුත්තකට හෝ වෙනත් කිසිම අවශ්‍යතාවකට භාවිතා කිරීමට නොහැකි තත්ත්වයක් උදා වී ඇත.මේ පිළිබඳව මහජන සෞඛ්‍ය පරීක්‍ෂකවරුන් බන්ධනාගාරයේ අදාළ බලධාරීන් දැනුවත් කර ඇතත්, මෙම වැසිකිළි පද්ධතිය සඳහා නව ගලි වළක් ඉදිකිරීමට දැඩි අවශ්‍යතාවක් තිබුණත්, බන්ධනාගාර පරිශ්‍රයේ අවශ්‍ය ඉඩ පහසුකම් නොමැති හෙයින් නව ගලි වළක් ඉදිකිරීම බරපතළ ගැටලුවක්ව පවතී.මේ පිළිබඳව කෑගල්ල බන්ධනාගාරය විසින් බන්ධනාගාර කොමසාරිස් කාර්යාලය ද දැනුවත් කර ඇති බවද මහජන සෞඛ්‍ය පරීක්‍ෂකවරයාව ද දැනුවත් කර ඇති බව දැනගන්නට ලැබේ.කෙසේ නමුත් මේ පිළිබඳව මහජන සෞඛ්‍ය පරීක්‍ෂක අවධාරණය කර සිටින්නේ, කෑගල්ල බන්ධනාගාර පරිශ්‍රයේ දැනට ඉදිකර ඇති ගලිවළ ප්‍රතිසංස්කරණයක් කිරීමත් අසීරු කාර්යයක් වී ඇත්තේ මෙම වළ ඉදිකර ඇති ප්‍රදේශයට ගලි රථයක්වත් යෑමට නොහැකි වීම බරපතළ ගැටලුවක් වී ඇති නිසාය.2003 වර්ෂයේ දී ඉදිකළ මෙම වැසිකිළි වළ මේ වනතෙක් පවිත්‍ර කිරීමක් සිදුකර නැති නිසා වැසිකිළි වළවල් ඉතිරී යාම නොවැළැක්විය හැකි කරුණක්ව පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=r1110267</link>
    <topic>ගම්පහ කලුකටුව ජලාශයප්‍රතිසංස්කරණය කරයි</topic>
    <author/>
    <content>අක්කර 5ක භූමි භාගයක පිහිටි ගම්පහ, කොස්ඕවිට කලුකටුව ජලාශය ප්‍රතිසංස්කරණය කර ග්‍රාමීය ආදායම් මට්ටම ඉහළ නංවන සුන්දර පරිසරයක් ගොඩනැංවීමේ වැඩපිළිවෙළක් රජය ක්‍රියාත්මක කර ඇත.ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් පරිදි ක්‍රියාත්මක මෙම වැඩපිළිවෙළ මඟින් පවුල් 500කට පමණ ඍජු ප්‍රතිලාභ අත්වෙයි.ඉඳුරු නම් ආක්‍රමණික ජලජ ශාකයකින් වැසී යෑම නිසා මෙම ජලාශය කිසිඳු ප්‍රයෝජනයක් ගත නොහැකි තත්ත්වයකට පත්ව තිබූ අතර ඩෙංගු, මී උණ රෝග ඇතිවීමේ අවදානම, එම ප්‍රදේශය නීති විරෝධී මත්ද්‍රව්‍ය භාවිතා කරන්නන්ගේ පාරාදීසයක් වීම, ගං වතුර අවදානම පාලනය කළ නොහැකිවීම ඇතුළු ගැටලු රැසකට ද මුහුණ දී තිබිණි.කලුකටුව ජලාශය ප්‍රතිසංස්කරණ වැඩපිළිවෙළෙහි ප්‍රථම අදියර යටතේ ජලාශය වසා ඇති ඉඳුරු ශාකය ඉවර කිරීම දැන් සිදු කෙරෙන අතර ඉදිරි කාලයේ දී මෙහි ඉවුරු සකස්කර වන සංරක්ෂණ දෙපාර්තමේන්තුවේ ද සහාය ඇතිව ජලාශ බැම්ම වටා මී, කුඹුක් ඇතුළු තවත් වටිනා ගස් වර්ග සිටුවා දර්ශනීය පරිසර පද්ධතියක් නිර්මාණය කරන බව කොස්ඕවිට ග්‍රාම නිලධාරී රත්නසිරි කරුණාසේන මහතා කියයි.ජලාශය මැද ඇති රමණීය දූපත් බිම් ප්‍රදේශය සතුටු උයනක් ලෙස සංවර්ධනය කිරීමත්, දේශීය සංචාරකයන්ට විනෝදය සපයන බෝට්ටු සේවාවක් ආරම්භ කිරීමටත් කටයුතු යොදා ඇති බව ද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=s1110261</link>
    <topic>පළමු ටෙස්ට් තරගයෙන් ලැබූ පන්නරයඅද තරගයට වාසියක් කරගන්නවා</topic>
    <author/>
    <content>පාකිස්තානයට එරෙහිව පැවැති පළමු ටෙස්ට් ක්‍රිකට් තරගයේදී ජය පැරදුමෙන් තොර ප්‍රතිඵලයක් අත්කර ගැනීමට සමත් වීමෙන් ලත් මානසික වාසියෙන් ශක්තිමත්ව ශ්‍රී ලංකා කණ්ඩායම අද (26) ඩුබායි හිදී දෙවැනි ටෙස්ට් තරගයට පිවිසෙයි.පළමු තරගයේ සිවුවැනි දිනයේදී ශ්‍රී ලංකාව කඩුලු 5ක් පමණක් අතැතිව පාකිස්තානයට වඩා ලකුණු 81ක් පිටුපසින් සිටියත්, කුමාර් සංගක්කාර හා ප්‍රසන්න ජයවර්ධන ප්‍රතිවාදීන්ට ප්‍රබල අභියෝගයක් වෙමින් ලකුණු 201ක සබඳතාවක් වාර්තා කළහ.“තරගය ජය පැරදුමෙන් තොරව කෙළවර කර ගැනීමට හැකි වීම අපට ලොකු වාසියක් කියා මා හිතනවා. තරගයේ බොහෝ පිටුපසින් සිටි අපි අවසානයේ තරගය බේරා ගත්තා. මෙය ඉතා දීර්ඝ තරගමාලාවක් නිසා සෑම තරගයක්ම ශක්තිමත් අයුරින් අප අවසන් කළ යුතුයි” ශ්‍රී ලංකා නායක තිලකරත්න ඩිල්ෂාන් පැවසීය.පළමු ඉනිමේදී ලකුණු 197කට දැවී යාමෙන් පසුව ශ්‍රී ලංකාව මහත් අපහසුතාවට පත්වූ අතර අද ඇරැඹෙන දෙවැනි ටෙස්ට් තරගයේදී ශ්‍රී ලංකා පිතිකරුවන් වඩා හොඳින් තම කාර්යය ඉටු කළ යුතු බවද ඩිල්ෂාන් කියා සිටියේය. “ ලකුණු 200ට අඩුවෙන් අපව දවාලනු ලැබුවා. ආපසු තරගයට අවතීර්ණව තරගය ජය ගැනීම ඉතාම අසීරු කාර්යයක් වුණා.දෙවැනි ටෙස්ට් තරගයේදී අප ඉතාමත් ශක්තිමත් විය යුතුයි.. විශේෂයෙන් පළමු ඉනිමේදී.. අපේ තරුණ පන්දු යවන්නන්ට පන්දු යවද්දී යම් විශ්වාසයක් ඇති වන පරිද්දෙන් අප විසින් ලකුණු පුවරුවට ලොකු ලකුණු ප්‍රමාණයක් දැමිය යුතුයි. ලකුණු 200ක් පමණක් තිබෙද්දී හොඳින් පන්දු යවන්න කියා ඔවුන්ට කියන්න අපට බැහැ.”2011 ලෝක කුසලාන තරගාවලියෙන් පසුව ශ්‍රී ලංකා නායකත්වයට පත්වූ ඩිල්ෂාන්ගේ පිතිකරණය එතරම් සතුටුදායක තත්ත්වයක නැති අතර එය අවධානයට යොමු කළ යුතු කරුණක් බව ඩිල්ෂාන් පිළිගනී.“නමුත් මැද පෙළ පිතිකරුවකු ලෙසින් මට ලකුණු ලබා ගැනීමට හැකි බව මට සහතිකයි. දෙවැනි ටෙස්ට් තරගයේදී ඒ කාර්යය කරන්න මා බලාපොරොත්තු වෙනවා. පස්දින ක්‍රිකට් ක්‍රීඩාවේදී සියළු දෙනාම හොඳින් ක්‍රීඩා කිරීම අවශ්‍යයි.”පළමු ටෙස්ට් තරගයේදී දුර්වල පන්දු රැකීමක් ප්‍රදර්ශනය කළ පාකිස්තානය දෙවැනි ඉනිමේදී උඩ පන්දු 6ක් අතහැරියේය. එහෙත් එම තරගයේ ප්‍රතිඵලයෙන් තම කණ්ඩායම පසුබෑමකට ලක්ව නැතැයි පාකිස්තාන නායක මිස්බා උල් හක් පැවසීය. “පන්දුවට පහර දීම වගේම ස්ලිප් උඩ පන්දු රැක ගැනීම කියන්නේත් විශ්වාසය පිළිබඳ දෙයකි. අප ඒ සම්බන්ධයෙන් හොඳින් පුහුණු වෙනවා. ඒ පන්දු රුකීම ගැන අමතක කරලා අපි ජයග්‍රහණයක් ලබා ගැනීමේ අරමුණෙන් දෙවැනි තරගයට පිවිසෙනවා” හක් වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=s1110262</link>
    <topic>වසරේ රගර් සූරයා තියරි</topic>
    <author>ඕක්ලන්තය (ඒ.එෆ්.පී)</author>
    <content>ජාත්‍යන්තර රගර් පාලක මණ්ඩලයේ (IRB) වසරේ ක්‍රීඩකයා ලෙස පසුගිය ලෝක කුසලාන රගර් තරගාවලියේ අනුසූරතාව දිනූ ප්‍රංශ කණ්ඩායමේ නායක තියරි ඩුසෝටියර් නම් කර ඇත.ඕක්ලන්තයේ ‘ඊඩ්න් පාර්ක්’ හි පැවැති උද්වේගකාරී අවසන් මහා තරගයෙන් දිනකට පසුව පැවැති උත්සවයේදි තියරිට මේ සම්මානය ප්‍රදානය කළේය. අවසාන මහා තරගයෙන් පරාජය වුවද ප්‍රංශය රැස් කළ එකම උත්සාහක දිනුමට හිමිකම් කී තියරි තරගයේ වීරයා ලෙසද තේරි පත්විය.ජාත්‍යන්තර රගර් පාලක මණ්ඩලයේ වසරේ ක්‍රීඩකයා සම්මානය දිනූ දෙවැනි ප්‍රංශ ජාතික ක්‍රීඩකයා ලෙස තියරි වාර්තා පොතට එක්විය. ඊට පෙර 2002 වසරේදී ෆේබියන් ගැල්කි මේ සම්මානය දිනාගත්තේය.ලෝක රගර් සූරතාව දිනූ නවසීලන්ත පිලේ නායක රිචී මැකෝ පසුගිය වසර 2 දීම මේ සම්මානයට හිමිකම් කීමට සමත්විය. 2006 වසරේද මේ සම්මානය අත්කර ගැනීමට ඔහු සමත්විය.වසරේ හොඳම රගර් පිල ලෙස නවසීලන්තයත්, නවසීලන්ත පිලේ ප්‍රධානී ග්‍රෙහැම් හෙන්රි වසරේ හොඳම පුහුණුකරු ලෙසත් මේ උත්සවයේදී සම්මාන දිනාගත්තේය.වසරේ රගර් ක්‍රීඩකයා සම්මානය සඳහා තියරි සමග ක්‍රීඩකයන් 6 දෙනෙකුගේ නම් යෝජනා වී තිබිණි. ඒ අතර නවසීලන්තයේ ජෙරොම් කයිනෝ මා නොනු, පිරි වීපු සහ ඔස්ට්‍රේලියාවේ ඩේවිඩ් පොකොක් සහ විල්ගිනිහා ද වූහ.ජාත්‍යන්තර රගර් පාලක මණ්ඩලයේ වසරේ රගර් ක්‍රීඩකයා සම්මානයට 2001 වසරේ සිට හිමිකම් කියූ ක්‍රීඩකයන් මෙසේය.2001 – කීත් වුඩ් (අයර්ලන්තය) 2002 - ෆේබියන් ගැල්ති (ප්‍රංශය), 2003 - ජෝන් විල්කිස්සන් (එංගලන්තය), 2004 - ෂෝක් බර්ගර් (දකුණු අප්‍රිකාව) 2005 – ඩැන් කාටර් (නවසීලන්තය), 2006 - රිචි මැකෝ (නවසීලන්තය), 2007 – බ්‍රයන් හබනා (දකුණු අප්‍රිකාව), 2008 - ෂේන් විලියම්ස් (ඔස්ටේලියාව) 2009 - රිචී මැකෝ (නවසීලන්තය) 2010 – රිචී මැකෝ (නවසීලන්තය).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=s1110263</link>
    <topic>බංග්ලාදේශයේ ඉලියාස්ගෙන් වාර්තාවක්</topic>
    <author/>
    <content>සිය මංගල ටෙස්ට් තරගයට ක්‍රීඩා කළ බංග්ලාදේශයේ ඉලියාස් සනීගේ විශිෂ්ට පන්දු යැවීමේ හේතුවෙන් කොදෙව් පිල හා බංග්ලාදේශය අතර පැවැති පළමු ටෙස්ට් තරගය ඊයේ ජය පරාජයෙන් තොරව නිමාවට පත් විය.වමතින් දඟ පන්දු යවන 25 හැවිරිදි ඉලියාස් කොදෙව් පිලේ පළමු ඉනිමේදී ලකුණු 94 ට කඩුලු 6 ක් දවාලමින් මංගල ටෙස්ට් ඉනිමේදී කඩුලු 6 ක් දවාලූ 3 වැනි බංග්ලාදේශ පන්දු යවන්නා ලෙස වාර්තා පොතට එක්විය.පළමුව පන්දුවට පහර දුන් බංග්ලාදේශය කඩුලු 9 කට ලකුණු 350 ක් ලබා ඉනිම අත්හිටවූ අතර කොදෙව් පිල සිය පළමු ඉනිමේදී ලකුණු 244 කට දැවී ගියේය.ලකුණු 106 ක් අතැතිව සිය දෙවැනි ඉනිම ක්‍රීඩා කළ බංග්ලාදේශය කඩුලු 3 කට ලකුණු 119 ක් රැස්කරමින් තේ පානයෙන් පසු ඉනිම අත්හිටවූයේ ලකුණු 226 ක ඉලක්කයක් (ඕවර 37 ක් තුළ) කොදෙව්වන් ඉදිරියේ තබමින්ය.කොදෙව් දෙවැනි ඉනිම ඕවර 22 ක් අවසානයේ කඩුලු 2 කට ලකුණු 100 ක්ව තිබියදී තරගය ජය පරාජයෙන් තොරව නිමාවට පත්කිරීමට තරග විනිසුරුවන් තීරණය කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=s1110264</link>
    <topic>ක්‍රීඩකයන් සම්බාහනයට වෛද්‍ය ඒකකයෙන් පාඨමාලාවක්</topic>
    <author/>
    <content>ජාතික ක්‍රීඩා වෛද්‍ය ඒකකයේ සම්බාහක පුහුණුව ලැබූ හතළිස් එක්දෙනෙකුට සහතිකපත් ප්‍රදානය ඊයේ සිදු කෙරුණි. මේ පිරිස පළාත් ක්‍රීඩා වෛද්‍ය ඒකකවල සේවය කිරීමට නියමිතය.ක්‍රීඩා වෛද්‍ය ඒකකයේ ප්‍රධානී හා ජාතික තහනම් උත්තේජක කමිටු සභාපති වෛද්‍ය ගීතාංජන මෙන්ඩිස් මහතාගේ අධීක්ෂණය මත ක්‍රීඩා වෛද්‍ය ඒකකයේ කථිකාචාර්යවරු හා වෛද්‍යවරු සම්භාහක පුහුණු පාඨමාලාව මෙහෙයවීය.ක්‍රීඩක ක්‍රීඩිකාවන්ගේ පෞරුෂ වර්ධනය, කෞෂල්‍ය වැඩිකිරීම, මාංශපේශී සඵලතාව, ලේ ධාවනය ආදිය නිසි ලෙස ඉටුකිරීම පුහුණුව ලැබූ සම්භාහකයන් මගින් ඉටුවේ.වසරක් පුරා පැවැති සම්භාහක පුහුණු පාඨමාලාව තුළින් රටපුරා ක්‍රීඩක ක්‍රීඩිකාවන්ගේ කුසලතා වර්ධනයක් අපේක්ෂා කළ හැකි බව වෛද්‍ය ගීතාංජන මෙන්ඩිස් මහතා පැවැසීය.වසර 2005දී ජනාධිපති මහින්ද රාජපක්ෂ මහතාගේ උපදෙස්මත ජාතික ක්‍රීඩා වෛද්‍ය ඒකකය ස්වාධීන ආයතනයක් කිරීමෙන් විශාල මෙහෙවරක් සිදුවූ බවද මෙන්ඩිස් මහතා පැවැසීය. මේ වනවිට සම්බාහක පුහුණු පාඨමාලාව සමත්වූ පිරිස 200ක් පමණ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=s1110265</link>
    <topic>කාල්ටන් සත් සාමාජික රගර් තරගාවලියටවයඹ කණ්ඩායම සූදානම්</topic>
    <author>ෆවුස් මොහොමඩ්</author>
    <content>ජාතික මට්ටමේ ප්‍රබල ක්‍රීඩකයන්ගෙන් සැදුම්ලත් වයඹ කණ්ඩායම වෙතින් මෙවර කාල්ටන් සත් සාමාජික රගර් තරගාවලියේ සෙසු කණ්ඩායම්වලට ප්‍රබල අභියෝගයක් එල්ලවනු ඇතැයි වයඹ කණ්ඩායමේ කළමනාකරු වන ජාත්‍යන්තර රගර් තරග විනිසුරු ඩිල්රෝයි ප්‍රනාන්දු මහතා ‘දිනමිණ’ට ප්‍රකාශ කළේය.ගුවන් හමුදාවේ චානක චන්දිමාල් නායකත්වය දරන වයඹ කණ්ඩායමට ගුවන් හමුදාවේහිම රදික හෙට්ටිආරච්චි මහනුවර ක්‍රීඩා සමාජයේ ප්‍රදීප් ලියනගේ ඇතුළත් වී සිටිති.විද්‍යාර්ථ විදුහලෙන් බිහිවූ විශිෂ්ටතම යොවුන් ක්‍රීඩකයකු වන ජේසන් දිසානායක ද විද්‍යා විදුහලේ හේෂාන් මදුරංග ද වයඹ පිල නියෝජනය කරන ජාතික යොවුන් රගර් කණ්ඩායම නියෝජනය කළ ප්‍රබල ක්‍රීඩකයන් වෙති.සුදර්ශන් මුතුතන්ත්‍රි, රාජිත සන්සෝනි, ගයාන් රත්නගේ, චිරන්ත සමරවීර, ප්‍රදීප් කුරුකුලසූරිය, දුලාජ් පෙරේරා සහ මොහොමඩ් ෆසීල් වයඹ පිල නියෝජනය කරන සෙසු ක්‍රීඩකයන්ය.ඉන්දීය ප්‍රිමියර් ලීග් ක්‍රිකට් තරගාවලියේ ආකෘතියට අනුව පැවැත්වෙන කාල්ටන් සත් සාමාජික රගර් තරගාවලිය ලබන 29 වැනිදා ආරම්භ වීමට නියමිතය. කණ්ඩායම් 10ක් තරග වදින මේ තරගාවලියට විදේශීය ක්‍රීඩකයන් ද ඇතුළත් වන අතර වයඹ කණ්ඩායමට නවසිලන්තයෙන් රොකී ඛාන්, පෘතුගාලයෙන් මතායස් ඩියෝගෝ පෙරෙයිරා, ෆිජී දූපත්වලින් ඉරෝනි රවේගා සහ අමෙරිකාවෙන් හෝකින්ස් මැතිව් තෝමස් යන විදේශීය ක්‍රීඩකයන් තරග වදිනු ඇත.මේ දිනවල කණ්ඩායමේ පුහුණුවීම් කටයුතු සිදුකෙරෙන බවත්, සෙසු කණ්ඩායම්වලට ප්‍රබල අභියෝගයක් එල්ල කරමින් තරගාවලියේ ඉදිරියට යාමට හැකිවනු ඇතිබවත් වයඹ පිලේ කළමනාකාර ඩිල්රෝයි ප්‍රනාන්දු මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=f1110261</link>
    <topic>ලොකු පොඩි භේදයක් නෑසැමට වැඩ කරනවා</topic>
    <author>සාකච්ඡා කෙළේ ජයසිරි මුණසිංහ</author>
    <content>ජාතික ආර්ථික නවෝදයට මුල පුරමින් හෙට (27) උදේ 9.59 ට යෙදෙන සුබ මොහොතින් ඇරඹෙන දිවි නැ¼ගුම ජාතික ව්‍යාපාරයේ දෙවැනි අදියර සහ සෙසු දේශපාලන, ආර්ථික කරුණු පිළිබඳ ආර්ථික සංවර්ධන ඇමැති බැසිල් රාජපක්‍ෂ මහතා සමඟ සිදුකළ සාකච්ඡාවකි මේ.* ප්‍රධාන විපක්‍ෂය නැඟු විවේචනයක් තමයි, ඒ වනවිට රටේ එළවළු, පලතුරු මිල වැඩියි, ජීවන වියදම ඉහළයි, එය පහත දමන්නට ආණ්ඩුවට නිසි වැඩපිළිවෙළක් නැති බව. ඊට පිළියමක් ලෙස ඇරැඹි දිවි නැඟුම ජාතික ව්‍යාපාරයේ පළමු අදියර දැන් අවසන්. එහි ප්‍රගතියක් තිබෙනවා ද?දේශපාලන වේදිකාවල ආණ්ඩුවට එරෙහිව විපක්‍ෂය නැඟු තවත් චෝදනා එක් කොට ගන්න පුළුවන්කම තිබෙනවා. නමුත් මම මේ දේශපාලන හරඹයට යන්නේ නෑ. අපි දිවි නැඟුම ආරම්භ කරන්න පෙර, අපිට, අපිව විවේචනය කරපු උදවිය, අද රටේ පහත බැස තිබෙන එළවළු, පලතුරු මිල ගණන් ගැන කථා කරන්නේ නෑ. ඒකෙන්ම පෙනෙනවා අපේ දිවි නැඟුම ජාතික ව්‍යාපාරයේ පළමු අදියර සාර්ථක බව.නමුත් විපක්‍ෂය කථා නොකළා කියා අපේ සාර්ථකත්වය අහවරයි කියා සිතන්න තරම් අපි ඉදිරියට යන්නේ නෑ.ජනාධිපති මහින්ද රාජපක්‍ෂ මහතා ගේ නායකත්වය යටතේ ආණ්ඩුවේ සියලු වැඩපිළිවෙළ අරමුණ, වාගේම දිවි නැඟුම ජාතික ව්‍යාපාරයේත් අරමුණ, රටේ සියලු ජනතාවට “ඉසුරුමත් නිවහනක් – අසිරිමත් මව් බිමක්” උරුම කරදීමයි. ඒ අනුවයි අපි ජාතික අවශ්‍යතා හඳුනාගෙන වැඩපිළිවෙළ ක්‍රියාත්මක කරන්නේ.* බෝංචි, මාළු මිරිස් මිල ඉතා ඉහළයි කියා දේ්ශපාලන වේදිකාවේ කතා කළා. රජය වගා සංග්‍රාම ආරම්භ කරන්නේ මිල ඉහළ ගිය විටයි. ඒවායේ අස්වැන්න ලැබෙන්න කාලයක් යනවා. එතකොට එළවළු මිල පහළ යනවා. ඉන් කියැවෙන්නේ ආණ්ඩුවට ජනතාවගේ උවමනා ඉටුකරන්න මනා වැටහීමක්, දිගු කාලීන සැලැස්මක් නෑ කියන එකයි. මේ ගැන ඔබට කියන්න තිබෙන්නේ කුමක් ද?අපිට ආණ්ඩුවක් ලෙස ජනතාවගේ උවමනා ඉටුකරන්න නිසි වැඩපිළිවෙළක් නෑ කියන චෝදනාව නම් මම, තරයේම ප්‍රතික්ෂේප කරනවා. මේ රටේ විදුලිබලය දවසට පැය හතක්, අටක් විසන්ධි කළ යුග තිබුණා. පාරවල්වල යන්න බෑ, ඒවා අබලන් වෙලා. සෞඛ්‍ය පහසුකම් ටික ප්‍රමාණවත් නෑ. ඒ විතරක් නම් මොකද ජනාධිපතිතුමාට, මැති ඇමැතිවරුන්ට පමණක් නොවෙයි, මේ රටේ අහිංසක ගම්වල, නගරවල ජීවත් වූ සාමාන්‍ය ජනතාවටත් ජීවත්වීමේ අයිතිය, නිදහස නැති වෙලා තිබුණේ.කොයි මොහොතේ මරාගෙන මැරෙන බෝම්බ ප්‍රහාරයක් එල්ල වේදෝයි සමාජයේ තිබුණේ අවිශ්වාසයක්, බියක්, සැකයක්. ප්‍රභූන්ට විතරක් නොවෙයි මේ පීඩනය තිබුණේ.එසේ තිබුණු රටක් ජනාධිපතිතුමා යුද්ධය මානුෂීය මෙහෙයුම් ක්‍රියාවට නංවා ජයග්‍රහණය කළා. ඒක අපිට තිබුණු රටේ ජනතා යහපත ඇති කරන දිගුකාලීන වැඩපිළිවෙළට එක් උදාහරණයක් පමණයි.රටක දියුණුව, සංවර්ධනය සපුරන්න උවමනා පළමු කොන්දේසිය සාමය හා සාමකාමී පරිසරයක් තිබීමයි. එය ඇති කළ එක කාටවත් නෑ කියන්න පුළුවන් ද.මේ රටේ තිබෙන්නේ එක් ජාත්‍යන්තර මට්ටමේ ගුවන් තොටුපොළක්, දියුණු වරායන් එකයි තිබුණේ. මංමාවත් ප්‍රමාණවත් තරම් දියුණු වෙලා නෑ. විදුලි බලය ජනතා ඉල්ලුම සපුරන්න තිබුණේ නෑ. ඒ ඔක්කෝම ජනතා උවමනාවන් ඉටුවන තැනට දියුණු කිරීමට වසර 2005 සිට මේ දක්වා ආණ්ඩුව විශාල වැඩ කොටසක් ක්‍රියාත්මක කළා. ඒ ව්‍යාපාර ගැන මම දීර්ඝව කරුණු කියන්න යන්නේ නෑ. ඒක කාටවත් නෑ කියන්න පුළුවන් දෙයක්ද?ඒ වාගේම ගමේ නගරයේ පමණක් නොවෙයි කඳුරට වතු ජනතාවට පවා ඉහළ ප්‍රතිලාභ දැන් ලැබී තිබෙනවා.අපේ ආණ්ඩුවේ දිගුකාලීන වැඩපිළිවෙළ පමණක් නොවෙයි කෙටි කාලීන, මැදි කාලීන වැඩපිළිවෙළත් සෑම එකකමත් අරමුණ ජනතාව ඉන්න තැනින් එහාට ඔසවා තැබීමයි.මහා පරිමාණ ව්‍යාපාරිකයින්ට, ඇති හැකි අයට පමණක් නොවෙයි, ගම්බද අහිංසක දුප්පත් ජනතාවටත් ප්‍රතිලාභ ලබාදීම අපේ වැඩපිළිවෙළයි. සමහර ආණ්ඩුවල මහා පරිමාණ ව්‍යාපාරිකයින්ට, තමන්ගේ හිතවතුන්ට පමණක් ඉහළ සැලකිලි, ජනතාවට අත් වූ දෙයක් නැති තරම්. අපි ඒ ඉතිහාසය සිහිපත් කරන්නවත් කැමැති නෑ. ජනතාවට ඒ දේවල් මතකයි. හොඳට මතකයි.* දිවි නැඟුම ජාතික ව්‍යාපාරයේ පළමු අදියරේ ලැබූ ජයග්‍රහණ මොනවා ද?දිවි නැඟුම ජාතික ව්‍යාපාරය අපි ආරම්භ කළේ 2011 මාර්තු 12 වැනිදා මාතරින්. එදා ජනාධිපතිතුමාගේ පටන්, සෑම දේශපාලන අධිකාරියේ නියෝජිතයෙක්ම, රාජ්‍ය නිලධාරීන් විශාල පිරිසකුත් මීට සම්බන්ධ වුණා. අපිට දිවි නැඟුම ජාතික ව්‍යාපාරය ආරම්භ කරන්න මඟ පෙන්වීම්, උපදෙස් ලබා දුන්න් ජනාධිපතිතුමා. එතුමා 2011 අයවැය වාර්තා 2010 නොවැම්බර් මාසයේ ඉදිරිපත් කරමින් මුලින්ම මේ වැඩපිළිවෙළ ගැන ජාතිය දැනුවත් කළා.එතුමා එහිදී ඉතාම මැනැවින් පැහැදිලි කළා, ඉදිරියේ දී ඇති විය හැකි ලෝක ආහාර හිඟයක් ආවොත් ඊට සාර්ථකව මුහුණදීමට නම්, අපිට යම් ක්‍රමවේදයක් තිබෙන්න, හදා ගන්න ඕනෑ. ඒ අනුවයි ගෙවතු දස ලක්‍ෂයක් ඇති කිරීමේ වැඩපිළිවෙළ හඳුන්වා දුන්නේ.ඒ අනුව අපි වගාවට එතරම් යෝග්‍ය නොවන යල කන්නයේ දීම මේ වැඩපිළිවෙළ ඇරඹුවා. එය සාර්ථක වුණා.අපි එදා එක් ග්‍රාම නිලධාරී කොට්ඨාසයකින් පවුල් 100 ක් තෝරා මේ ජාතික වැඩපිළිවෙළට දායක කර ගත්තා. ඔවුන්ට අවශ්‍ය බීජ ඇට, රසායනික පොහොර, උපදෙස් ලබා දුන්නා. නමුත් මෙවර දිවි නැඟුම ජාතික ව්‍යාපාරයේ දෙවැනි අදියර හෙට උදේ 9.59 ට යෙදෙන සුබ මොහොතින් මුළු රටේම ක්‍රියාත්මක කරනවා. ඊට ඇතුළත් කරන පවුල් සංඛ්‍යාව ලක්‍ෂ 21 දක්වා වැඩි කළා. පළමු අදියරේ පවුල් 100 ක් තෝරා ගත් ගමකින් මෙවර පවුල් 150 ක් තෝරා ගන්නවා.* දිවි නැඟුම ජාතික ව්‍යාපාරයේ දෙවන අදියරේදී ඇති කරන වෙනස්කම් මොනවා ද?ගිය වර අපි පවුල් ලක්‍ෂ 15 ක් මේ වැඩපිළිවෙළට දායක කර ගත්තා. ඔවුන්ට එළවළු බීජ ඇට හා පලතුරු පැළ ලබා දුන්නා. රසායනික පොහොර පැකට් ලබා දුන්නා. නමුත් මෙවර අපි එළවළු, පලතුරු බීජ ඇට ලබා දෙන්නේ නෑ. ඒවා තවාන් කර සකස් කරගත් පැළ වශයෙනුයි ජනතාවට ලබා දෙන්නේ. නැති නම් තවාන් නොකර කෙළින්ම ඉන්දවිය හැකි භෝගයි මෙවර ලබා දෙන්නේ.අපි මෙවර රසායනික පොහොර පැකට් ලබා දෙන්නේ නෑ. අපි රසායනික පොහොර වලට වියදම් කළ මුදලින් මෙවර තවත් බීජ කට්ටල් ලබා ගෙන, වැඩි පවුල් සංඛ්‍යාවකට ඒවා ලබා දෙනවා. ගොවිතැනට වැඩි වශයෙන් කාබනික පොහොර යොදා ගන්න ජනතාව උනන්දු කරවීම මෙහි අරමුණයි.* දිවි නැගුමෙන් ගෙවතු වගාව ආරම්භ කළ ජනතාවට වස විෂ නැති එළවළු, පලතුරු ලබා ගන්න හැකි වුණා. ඒවාගේම මේ අස්වැන්න නැවුම් ඒවායි. ගෙවත්තේ ම දේ නිසා සෞඛ්‍ය ආරක්‍ෂාව ගැනත් අනම් මනම් ප්‍රශ්නත් නෑ.දිවි නැඟුම ගෙවතු වගා වැඩපිළිවෙළකට සීමා වෙන කටයුත්තක් නොවෙයි.එය ගෙවතු වගාවට පමණක් සීමා වූ එකක් නොවෙයි. ගෙවතු වගාව, ඒ කියන්නේ කෘෂි කාර්මික අංශය මෙහි මුල් තැනක් ගන්නා ක්ෂේත්‍රයක්. එය ඊට සීමා වූ එකක් නම් නොවෙයි.දිවි නැගුම ජාතික ව්‍යාපාරය ප්‍රධාන අංශ තුනක් යටතේ ක්‍රියාත්මකයි. කෘෂිකර්මය, පශු සම්පත් හා ධීවර අංශය, ගෘහ ආශි‍්‍රත කර්මාන්ත යන අංශ ඒ තුනයි. අඩු ආදායම්ලාභී පවුල්වල ජනතාවගේ ජීවන තත්ත්වය නැංවීම මෙහි අරමුණයි.* දිවි නැඟුම ජාතික ව්‍යාපාරයේ සාර්ථකත්වයට දේශපාලන අධිකාරියෙන් සහ රාජ්‍ය අංශ නිලධාරීන්ගෙන් ලැබෙන සහයෝගය කුමක් ද?ඉතාම ප්‍රශස්ත සේවාවක් අපිට දේශපාලන හා රාජ්‍ය අංශවලින් මෙන්ම මේවන විට පෞද්ගලික අංශයෙන් පවා ලැබී තිබෙනවා. ජනාධිපතිතුමාත් මේ ගැන ඉතාම උනන්දුයි. පළාත් පාලන ආයතනවල මහජන නියෝජිතයාත් ගමේ, නගරයේ සිට මීට දායක වෙනවා.* මේ වනවිට ගොවි ජනතාවට අවශ්‍ය තරම් එළවළු, පලතුරු, සුළු අපනයන බෝග, දිගුකාලීන බෝග පැළ ලබා දීමට සූදානම් ද?ඔව්, මේ වන විට අපි ඒ ජනතා ඉල්ලීම්වලට අවශ්‍ය පරිදි සියලු බෙදා හැරීම් සිදු කිරීමට වැඩකටයුතු යොදා තිබෙනවා. අද දවසේ ඒ සියලු දේ ජනතාවට ලැබෙනවා.* උතුරේ ජනතාව ගේ ඉඩම්වල ලියාපදිංචි කිරීමේ වැඩපිළිවෙළක් ආරම්භ කිරීමට එරෙහිව යම් හඬක් නැඟීමට පිරිසක් ක්‍රියා කරනවා. ඒ ගැන ඔබේ අදහස කුමක් ද?ආණ්ඩුවක් හැටියට, දශක තුනක් පැවැති මහා විනාශකාරී යුද්ධය නිමා කිරීමට ක්‍රියා කළා. එදා අපිට එරෙහිව මානව හිමිකම් කඩ කරන බවට චෝදනා කළා. ඒ වාගේම අවතැන් ජනතාවට නිවාස, මංමාවත්, පොදු පහසුකම් ලබා දෙන්නේ නෑ කිව්වා. නැවැත පදිංචි කළ අයට ජීවත්වීමට ක්‍රමවේදයක් නෑ කිව්වා. චෝදනා කළා.මේ සියලු චෝදනාවලට අපි ක්‍රියාවෙන් පිළිතුරු ලබා දුන්නා. අද උතුරු නැගෙනහිර ජනතාව පදිංචි කළා. කිසිම ප්‍රශ්නයක් ඇති වුණේ නෑ.මේ වාගේ වැඩ කරන විට දෙමළ ජනතාවගේ ප්‍රශ්නවලට පිළිතුරු සපයන විට, ඇතැම් අවස්ථාවාදී දේශපාලනඥයින්ට පැවැත්මක් නැතිව යනවා. ඒ නිසා ඒ අය නොවැදගත් දෙයක් අල්ලා ගෙන ජනතාවට වන සේවය නතර කිරීමට ක්‍රියා කරනවා. එවැන්නක් දැන් සිදුවන්නේ. මේ ඉඩම් ලියාපදිංචිය ඉතාම ජනතාවාදී කටයුත්තක්. ඊට බාධා කිරීමක් සිදුවන දේ සිදුවීම කනගාටුවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=f1110262</link>
    <topic/>
    <author>ශ්‍යාමා සමරසිංහ</author>
    <content>වසර 30 – 40 ක් තිස්සේ ලේඛකයකු වශයෙන් කටයුතු කරන චම්මින්ද වෙලගෙදර මහතා වෘත්තියෙන් බැංකුකරුවෙකි. ඔහු ලියූ සක්කාරං නවකතාව පසුගියදා 2011 වර්ෂයේ ස්වර්ණ පුස්තකය වෙනුවෙන් ද නිර්දේශ විය. ඔහු සමඟ කළ සුහද කතාබහ මෙලෙසින් දක්වමු.* ඔබ නිර්මාණ කාර්යයට පිවිසෙන්නේ කොහොමද?මම පාසල් අධ්‍යාපනය හදාරන කාලයේ පටන් කාව්‍ය නිර්මාණවලට පෙළඹුණා. ඒ කාලේ දවස පුවත්පතේ ආරම්භ කළ ළමා අතිරේකයේ “සඳ කුමරිය - සඳ මූදෙන් නාගෙන එනවා” කියලා පද්‍ය පංතියක් පළ වුණා. ඊට පස්සේ මම දිගින් දිගටම පුවත්පත්වලට ලිවීමට පටන් ගත්තා. “රස කතා” පත්තරේට කෙටිකතා ලිව්වා. ඒත් පළ වුණේ නෑ. ඒත් මගේ නිර්මාණ දිගටම මම යොමු කළා. වර්ෂ 1971 දී එක්තරා දවසක්දා එක් කෙටිකතාවක් පළ වුණා. එතැනින් මට කිසියම් ගැම්මක් ආවා. ලියන කලාවට මම ආසා කළා. පුවත්පත් සඳහා ලිවීම මට ආශ්වාදයක් ගෙන ආවා. ‘ඇත්ත’ පුවත්පතේ ප්‍රාදේශීය වාර්තාකරුවෙක් විදිහට මට කටයුතු කරන්න අවස්ථාව ලැබුණා. එහිදී මම නොයෙක් දේවල් ලිව්වා. මේ කාල පරිච්ඡේදයේ දී මා කැලණිය විශ්වවිද්‍යාලයට සිසුවෙක් විදිහට ඇතුළත් වුණා. මම විශ්වවිද්‍යාල සිසුවෙක් ලෙසින් සිට සිනමාව ගැනත් සිනමා විචාරයන් ගැනත් පුවත්පත්වලට ලිව්වා. මෙතැන් සිට මම වේදිකා නාට්‍ය සහ සිනමා විචාරකයකු වුණා. ඒ අතරතුරේ මම විවිධ සඟරාවලටත් ගුවන්විදුලියේ විවිධ වැඩසටහන්වලටත් නිර්මාණ සපයන්නෙක් බවට පත්වුණා.* ඔබ කළ නිර්මාණයන් කවරේද?වර්ෂ 1987 දී මම රූපවාහිනී තිරනාටක ලෙසින් ‘සඳහම් ලියූ පුස්කොලපොත’ ලිවීම කළා. එය පොදු රාජ්‍ය මණ්ඩලයේ හොඳම වාර්තා වැඩසටහන වුණා. ඉන්පසුව 1990 දී ලලිත කලාවේ බෞද්ධ කලා ලක්ෂණ ද, 1994 දී නොතලන් ළමාවරුනේ, 1999 නීලගම සිත්තරුන්, 2003 දී රාවණා සෙවිල්ල ද, සමාජ විමර්ශණ යටතේ 2006 ඉර අඳුරු පට ද, විචාර පොත් ලෙසින් 2000 වර්ෂයේ දී කෙටිකතා කලාව හා සරසවි පිවිසුම් පෙළ ද වෙනත් මාතෘකා යටතේ 2006 දී වත්මන් බැංකු කටයුතු හා නව ප්‍රවණතා, සහ යහ පාලනය ද ආවා යහපතය වෙනුවෙන් 2005 රාජ්‍ය සේවකයන්ගේ නිර්මාණ සඳහා හොඳම ඇගැයීම ලෙසින් ද, නවකතා නිර්මාණ වශයෙන් 2006 දී යාය තුන, 2007 පසන් සිතෝ ද, 2010 සක්කාරං ද, 2011 සත්පුරුෂ ද මා විසින් කළ නිර්මාණ ගණයෙහිලා සැලකෙනවා.* ඔබ ‘සක්කාරං’ ලියන්නේ ඇයි?සිතේ බර වැඩි වුණා. බර වුණු දේ දරාගන්න බැරි වුණා. ඉන්පසුව ප්‍රසූත කළා.* ‘සක්කාරං’ තුළින් ඔබ පැවසීමට උත්සාහ කරන්නේ කුමක්ද?මම භික්ෂූන් වහන්සේලාගේ වීරත්වය ගැන සොයමින් හිටියා. මට චරිතයක් හමු වුණා. ඒ තමයි රංගිරි දඹුල්ලේ නායක හාමුදුරුවෝ. උන්වහන්සේ යුද්ධයෙන් බැටකාපු අන්ත අසරණ, උන්හිටිතැන් අහිමි වූ මිනිස්සුන්ට උදව් කළා. පන්සලේ වත්තේ පදිංචි වෙන්න දුන්නා. මෙයට විරෝධතා එල්ල වුණා.ඒ වගේම පන්සල් නිකාය තුළ භික්ෂු චරිතය ජය ගන්නා ආකාරය කොහොමද කියලා වීරත්වය මුසුව මම ඉදිරිපත් කළා. 1850 – 1920 කාලය තුළ මේ රටේ තිබූ කුල ක්‍රමය, රාජකාරී ක්‍රමය නුවර පෙරහරට කොතරම් කැපවීමක් කරනවාද? ඒ තුළ ඔවුන්ට නියෝජනයක් ලැබෙනවාද කියන දේ ගැන මම අධ්‍යයනය කළා.ගවේෂණය කළා. මම දුටුවා පෙරහරේ බෙර හඬත්, නින්දගමුත් විතරයි තිබුණු අයිතිය. ඔවුන්ට ඉඩම් අයිතියක් තිබුණේ නෑ. ලංකාවේ ඉඩම් අයිතිය ගැන මේ අය විමසුවා. මේවා ඔවුන්ගේ සිත්වල පුපුරු ගැහුවා. ඔවුන් ඉඩම්වල අයිතිය ඉල්ලා සිටියා. පන්සල් විහාර භූමි රජවරුන් ලබා දුන් නින්දගම් කෙසේ වෙතත් උපක්‍රමශීලීව රජයට එරෙහි වෙලා. මිනිසුන්ට මේ ඉඩම් ලබාදීමට කටයුතු කරනවා. ගමේ රදල පරම්පරාවේ කෙනෙක් තමයි සුබේ ගුරුන්නාන්සේ. එයාගේ චරිතයේ හැලහැප්පීම්වල දී බිරිඳ ලිංගික සූරාකෑම්වලට ලක්වෙනවා. ඔවුන්ගේ දුක්ඛ දෝමනස්ස, සුඛ දෝමනස්ස මෙහි කතා කරනවා.* ඔබේ මේ නිර්මාණය ‘සක්කාරං’ නමින් අරුත් ගැන්වූයේ කිනම් කාරණාවක් හේතුකොට ගෙනද?මෙය ධම්මපදයේ ගාථාවක් ඇසුරින් ගත් එකක්. සක්කාර බුහුමන්වලට රැවටෙන්න එපා. ඒවායින් හිස උදුම්මවා ගන්න එපා. කියන එකයි අරුත.* හැමදාමත් සාහිත්‍ය සම්මාන අබියස සිටින්නේ එකම පිරිසක්. එහෙම වෙන්නේ ඇයි? එය හුදු ලාබ අපේක්ෂාවක් කරා යන වාණිජ ප්‍රයත්නයක්ද?අවංකව කැපවීමෙන් යම්කිසි සාහිත්‍ය නිර්මාණයක් කරන අය නොසිතිය යුතු දෙයක් තමයි ඒ. ඒක හරියට අටසිල් ගත්ත අය උස් අසුනක හිඳ ගත්තා වගේ වැඩක්. සමාජයේ මතයක් තියෙනවා සම්මාන එක ගුරු කුලයක් වටා කැරකෙනවා කියලා. මට නම් සම්මාන ගැන අල්පමාත්‍ර හැඟීමක් නෑ. හැබැයි ලැබුණොත් නොගන්නවාත් නොවෙයි. සම්මානයක් ලැබුණොත් ඒක උත්තේජනයක්. උත්ප්‍රේරකයක්.හැබැයි සම්මාන බලා නිර්මාණ කරනවා නම් ඒක සූදුවක්. නිර්මාණය තුළ කතා කරන මානව ගති ලක්ෂණ, ප්‍රේමය කියන දේ හුදු වචන බවට විතරක් පත්වෙනවා. නිර්මාණකරුවෝ වඩාත් සැලකිලිමත් විය යුත්තේ සම්මාන ගැන නොවේ. සමාජයට තම නිර්මාණය හරහා කිසියම් ආලෝකයක් සැපයෙනවාද කියන එකයි.* මෙවර පැවැත් වූ සම්මාන උළෙලවල් පිළිබඳ ඔබ සෑහීමකට පත්වන්නේද?මම දකින දෙයක් තමයි මට නම් සම්මාන ගැන ඇල්මක් නෑ. වේදනාවක් නෑ. ඒ නිසා බැඳීමකුත් නෑ. මෙවර සම්මාන දීම පිළිබඳ බොහෝ දේ අහන්න ලැබෙනවා. එවැනි දේ ගැන අහන්න තියෙන්නේ කිසියම් තැනක කුමන හෝ යමක් තිබුණෝතින් නේ. කෙසේ වෙතත් නිර්මාණයකට සහතිකයක් ලැබීම ලොකු ගෞරවයක්.* නිර්මාණයක් ඔපමට්ටම් වීමට විචාර කලාවත් බලපානවා. ඇතැම් විචාරකයන් දෙස බොහෝ අය බලන්නේ වපර ඇසින්. ඔබේ තීන්දුව කුමක්ද?මම විචාරයන් අගය කරනවා. අපි වසර ගණනාවක් යටත් මානසිකත්වයකින් හිටපු ජාතියක්. කාගේ හරි අණක් පිළිපැද්දා. ඒ විදිහටයි තම තමන්ගේ යාන්ත්‍රික භූගෝලීය පරිසරය පුළුල් කර ගත්තේ. සම්මානයක් සඳහා පොතක් තේරුණා කියන එකත් අස්වැසිල්ලක්. ඒ අස්වැසිල්ල ගොඩනඟාගත යුත්තේ පොත විකිණෙනවා කියන කාරණාව ගැන නොවෙයි. පොත කියවන්න පාඨකයෝ පෙළඹෙනවා කියන කාරණාවටයි. කවුරු හරි මගේ පොත කියවලා පලුයන්න මට බැන්නත් කමක් නෑ. මාව පතුරු ගැහුවත් මගේ අකමැත්තක් නෑ. මට තෘප්තියක් මෙයා මගේ පොත කියෙව්වා කියලා. කාගේ හරි තේරීමකට, ඇගයීමකට එක අරමුණක් කරා එනවා පොත කියවීමට. මෙහෙම වෙන්නේ ලංකාවේ හොඳ විචාර කලාවක් ඔස්සේ බැඳුණු සමාජයක් නැතිකම හින්දයි. විචාරයක් හරහා බැඳුණු පාඨක පුස්තකවලට වෙළෙඳ පොළක් නිර්මාණය වෙන්නේ නෑ. ඒ වගේම සරල කිරීම් තුළ මනසට ගවේෂණාත්මක දේවල් කියවීමේ රුචිකත්වය අඩුකම. ඒත් එක්කම අලුත් නිර්මාණකරුවකුට පුවත්පත් තුළින් දෙන අත්වැලේ දුබලතාවයත් එක් හේතුවක්.නිර්මාණයෙන් ඉදිරිපත් කරන මානව දයාව, සමානාත්මය, අනුන් විග්‍රහ කිරීම, ප්‍රේමය යනාදිය ප්‍රායෝගික තලයක නෑ. ඒක විඳින්න කියවන්නාට දෙන දුක අනිත් පැත්තෙන් එයාට එතකොට විඳින්න බෑ. සැබෑ නිර්මාණකරුවෝ කියන්නේ මුණිවරයෝ. අපි ගනුදෙනු කරන්නේ මිනිස් මනසත් එක්ක. පළමුවෙන්ම එය හඳුනාගත යුතුයි. ඒ මනස සමඟ ගනුදෙනු කරන කොට එයට ගරු කරනවා නම්, අගය කරනවා නම් අපිට ඇයි බැරි අනුන් පෙන්වා දෙන අඩුව නිහතමානීව පිළිගන්න. අපට ප්‍රතිඋත්තර දෙන්න පුළුවන්. කරුණු පැහැදිලි කරලා දෙන්න පුළුවන්. ඒත් වැරැදි පෙන්වා දෙන අය කෙරෙහි ද්වේෂ සහගත වෙන්න බෑ.මේක අවංක ගනුදෙනුවක්. පාඨකයා හා ලේඛකයා සමඟ යන ගමනක්. අපට ඒකපාර්ශ්වික වෙන්න බෑ. වෛර කරන්න බෑ.ඒ වගේම අද නිර්මාණකරුවොත් අපහසුතාවලට පත් කරන විචාරත් තියෙනවා. චරිත ඝාතන විචාරයට ඇතුළත් කරලා. ඒවාත් ඉවත් විය යුතුයි. තම තමන්ගේ රාජකාරිය හරියාකාරව ඉෂ්ට කළා නම් මෙවැනි ගැටුම් නිර්මාණය වෙන්නේ නෑ. ලේඛකයාට වඩා විචාරකයා පුළුල් දෘෂ්ටියක පිහිටා සිටිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=f1110263</link>
    <topic>ලොව එළිය පතුරුවන දීපාවලී</topic>
    <author>ශාස්ත්‍රපති දෙමළ පණ්ඩිත් පන්මොළි විත්තහර්මඩුළුගිරියේ විජේරත්න</author>
    <content>අදට යෙදෙන දීපාවලී උත්සවය නිමිත්තෙනිසෑම අවුරුද්දකම ඔක්තෝබර් මාසයේ හෝ නොවැම්බර් මාසයේ නැතහොත් සිංහල ක්‍රමයට වප් මාසයේද දෙමළ ක්‍රමයට අයිපසි යනුවෙන් හඳුන්වනු ලබන මාසයේ ‘දීපාවලි’ උත්සවය යෙදේ.‘දීපාවලි’ යන්නට තේරුමක් ඇත. ‘දීප’ යන්නෙන් ‘ආලෝක’ නොහොත් ‘එළිය’ යන අර්ථයද ‘ආවලී’ යන්නෙන් පේළිය හෝ පෙළ යන අර්ථය දේ. දීපාවලි යන්න ආලෝක පේළිය හෝ ‘එළිය පෙළ’ ලෙසද හැඳින්වේ. සාමාන්‍යයෙන් මෙහි අර්ථය මෙසේ වුවත් මේ අයුරින් ආලෝක පේළියක් පෙළ ගස්වා මෙම දිනය වර්ණවත් කරන්නේ කුමකටද යන්න කරුණු සෙවීම යුක්ති යුක්තය.ලොව පුරා හින්දු බැතිමතුන් ‘දීපාවලි’ උත්සවය සැමරුවත් උතුරු ඉන්දියානු හින්දුන් දීපාවලිය සමරන්නේ ‘රාම’ වනවාසයෙන් මිදී රාවණා පරාජය කර සීතා සමඟ අයෝධ්‍යාවට පැමිණීම සිහිපත් කරනු වස්ය. මෙසේ පැමිණි දිනය දීපාවලි දිනය ලෙස ඔවුන් සැලකූ අතර මෙම දිනයේදී මහජනතාව තම නිවෙස් ඉදිරිපිට පහන් දල්වා ආලෝක පූජා පැවැත්විය.ඉන්පසු සෑම වර්ෂයක් පාසාම එම සිදුවීම සිහිගන්වනු වස් මෙසේ ආලෝක පූජා පවත්වා එම සිදුවීම සමරති. එය දීපාවලිය නම් වේ.උතුරු ඉන්දියානුවන් මෙසේ දීපාවලිය සැමරුවත් දකුණු ඉන්දියානු හින්දුන් එය සමරනුයේ එක්තරා පූරාණ ග්‍රන්ථයක ඇති කතාවකට අනුවයි.ඊට සමාන ආකාරයටම ශ්‍රී ලාංකේය හින්දුන්ද දීපාවලිය සමරති. එහිදී මහා විශ්ණු දෙවියන්ගේ අවතාරවලින් ඌරෙකුගේ වෙස් ගැනීමද සිරිතකි. මේ කාලයේදී විශ්ණු දෙවියෝ පූමාදේවිය (පොළව මහීකාන්තාව) විවාහ කරගත් බවත් මේ දෙදෙනාට දාව නරක අසුරන් (නරක අසුරයා) නැමැති පුත් කුමරුවෙක් උපන් බවත් ඉතිහාස කතාවල සඳහන් වේ.මෙම නරක අසුරයා ශිව දෙවියන් වෙත ගොස් උපවාස කළේය. මෙසේ යහපත් වූ උපවාස නිසාත් ඔහුගේ අධිෂ්ඨාන බලය නිසාත් ශිව දෙවියෝ නොයෙක් ‘වර’ ප්‍රදානය කළේය. මුල් කාලයේ ඉතා හොඳින් කාලය ගත කළත් පසුව ඔහු ඉතාම අයහපත් පුද්ගලයෙකු බවට පත් වූයේය. මොහුට ශිව දෙවියන් විසින් ලබාදුන් වර අයහපත් ලෙස භාවිත කළේය.මොහුට ‘වර’ ලබාදුන් ශිව දෙවියන්ද අමතක කොට දැම්මේය. සාමාන්‍යයෙන් කළ උපකාර අමතක කිරීම අසුරයින්ගේ සිරිතකි. තමනට වර ලබාදුන් ශිව දෙවියන්ද මොහු විසින් අමතක කළා පමණක් නොව දේව ලෝකයේ නොයෙක් දෙවියන්ට වද හිංසා කිරීමටද පටන් ගත්තේය. දේවස්ථානවල ‘කෝවිල්වල, පුදපූජා උත්සව, හෝමකර්ම සිදුකිරීමටද මොහු තහංචි පැනවීය. එමනිසා සියලුම දේවස්ථාන පාළුවට ගියේය. එසේම මිනිසුන්ද නොයෙක් වද හිංසාවලට ලක් කළේය. තවද සෑම තැනකටම අඳුර එක් කළේය. සෑම මිනිසෙකුම දුකට පත් කළේය.මේ කාලයේදී මහා විශ්ණු ක්‍රිෂ්ණගේ අවතාර වෙස් ගත් කාලය විය. එහිදී නරක අසුරයා විසින් කරන ලද නොයෙක් වද දුටුවේය.මේ අතර සියලුම මිනිසුන්, දෙවියන් එක්ව මොහුගේ වදහිංසා ගැන ක්‍රිෂ්ණ අවතාරයට පත්වූ මහා විශ්ණු වෙත ගොස් මේ බව සැලකර සිටියෝය.නරක අසුරයාව දවල් කාලයේදී හෝ රාත්‍රි කාලයේදී මරණයට පත් කළ නොහැක. එසේ වීමට හේතු වූයේ ඔහු ලබාගත් වරමේ බලය ඒතරමට ප්‍රබල නිසාය. ඔහුට එක් එක් වෙස්ගැනීමටත් නොපෙනී සැඟවී සිටීමටත් එම වර බලයෙන් හැකියාවක් ඇති බව පුරාණ කතාවේ සඳහන් වේ.මේ තරම් බලයෙන් පෝෂණය වීමට හේතු වූයේ ඔහුගේ උපවාසයයි. මෙසේ කාලය ගෙවී යද්දී එක්තරා දිනක් ක්‍රිෂ්ණ වෙස්ගත් මහා විශ්ණු, රාත්‍රියක් නොවන දවාලක් නොවන එක්තරා නිෂ්චිත වෙලාවක, ‘සත්‍යබාමා නැමැති බලයෙන් නරක අසුරයා සමඟ සටනට පිවිසියේය.නරක අසුරයාගේ ‘වරය’ කොතරම් බලවත් ද කිවහොත් ඔහුව මරණයට පත් කළ හැක්කේ ඔහුගේ මව වන පොළොව මහී කාන්තාවටත්, පියාවන විශ්ණුටත් පමණි. එම නිසාම විශ්ණුගේ ‘සත්‍යබාමා” නැමැති බලයෙන් නරක අසුරයාව වදයට පමුණුවාලුවේය. බොහෝ වේලාවක් වදයට පමුණුවා ඔහුව මරණයට පත් කිරීමට හැකිවිය.මෙම නරක අසුරයා මැරෙන මොහොතේදී ‘ඥාණය ‘පහළ වී ආලෝකය උත්පාදනය වූ බව හින්දුන්ගේ විශ්වාසයයි.නරක අසුරයා මැරෙන මොහොතේදී තම පියාවන විෂ්ණුගෙන් ඉල්ලීමක් කළේය. එම ඉල්ලීම වන්නේ තමා මේ මැරෙන දිනය ආලෝක පහන් දල්වා සිහිපත් කරන ලෙසයි.ඒ අනුව සියලුම හින්දු ජනතාව එම දිනය සැමරීමට ආලෝක පහන් පේලි දැල්වීම සිදු කරති. මේ අනුව වඩලූර් ශ්‍රී රාමලිංග අඩිනල් නැමැති වියතාණන් දීපාවලිය හඳුන්වන්නේ ආලෝකා උදපාදි ඥාණං උදපාදි ‘යනුවෙනි. එනම් ආලෝකය නැමැති මංගල කරුණට නමස්කාරය වේවා යන්නයි.හින්දු පුරාණයේ තවත් දේවකතාවක දීපාවලිය ගැන මෙසේ සඳහන් වේ. කිරි සයුරෙන් උපන් මහා ලක්‍ෂමි නැමැති දෙවඟන ශි‍්‍රමත් නාරායනන් නැමැති දෙවියා විසින් සරණ පාවා ගත් දිනය ‘දීපාවලි’ යනුවෙන් නම් කර ඇත.තවත් හින්දු දේව කතාවක මෙසේද සඳහන් වේ. ශිව දෙවියන්ගේ තේජස් බැලීමට මහා බ්‍රහ්මයාත්, විශ්ණුත් උත්සාහ කළ මොහොතේ දී සිව දෙවියන් ආලෝක ධාරා ලෙස මැවී ගියේය.එම නිසා අඥාණය නැමැති අඳුර ඉවත් වී ඥාණය නැමැති එළියෙන් සිටීමට හැකි වූ දිනය දීපාවලි වශයෙන් හඳුන්වා ඇති බවයි.දීපාවලියට අර්ථකතන බොහෝමයක් තිබුණත් මෙම උත්සවයේ සමාජ විද්‍යාත්මක පැත්තක්ද ඇත. එහිදී හින්දු ජන සමාජයේ පවතින විශ්වාස පදනම් කරගෙන මෙය ගැන සොයා බැලීම වටනේය. හින්දුන් මෙම උත්සවයේදී දෙවියන් පුදනු ලබන්නේ දැඩි භක්තියෙනි. මේ නිසා භක්තිය නැමැති දිනය නොහොත් ආලෝකයෙන් මිනිස් හදවතේ ඇති මෝහ අදුර දුරුකරන බවද හින්දු ධර්මය අපට උගන්වයි. මෙහිදී වැඩිදුරටත් හින්දු ධර්මය කියන පරිදි මිනිසාගේ හදවතේ ඇති ඊර්ෂ්‍යාව, ක්‍රෝධය, වෛරය, තණ්හාව වැනි දෑ අදුර වශයෙන් හදුන්වනු ලබයි. මෙය ඉවත් කරලීමට දෙවියන් පිදිය යුතු බව එහි ඉගැන්වේ.මෙම දීපාවලි දිනයේදී දෙවියන් සිහිකරමින් පුද පූජාවල යෙදෙනවිට යට කී අකුසල මුලයන් මනසින් ඉවත්වන බැවින් මිනිසා යහමගට හැරීමට මඟ පෑදෙන බව ඉන් ගම්‍යමාන වේ. තවද ‘දීපාවලී’ දිනයේදී දෙවියන් උදෙසා කෙරෙන පුදපූජාවලින් මිනිසා මමත්වයෙන් මිදී සෑම පුද්ගලයෙකුටම හොඳ ජීවිතයක් ගෙවීමට ප්‍රාර්ථනා කරන දිනය දීපාවලී ලෙසද හැදින්වේ. මෙම අදහසට පසුබිම් වන්නේ නරක අසුරයාගේ කතාවයි. එනම් සමාජයට වින කරන ලද නරක අසුරයා මෙදින විනාශ වූ බැවින් සැමගේ දුක්කම්කටොලු මෙම දිනයේ සිට ධුරිභූතවන බව ඉන් අදහස් කෙරේ. ඉතා ඈත අතීතයේ සිට අද දක්වාම හින්දු ජන සමාජයේ එල්බගෙන ඇති අදහසක් ලෙස මෙය හදුන්වා දිය හැකිය.එබැවින් මෙවර දීපාවලි උත්සවය හින්දුන්ට වින කරන ලද නරක අසුරයා විනාශ වුවා සේ පොදුවේ ශ්‍රී ලාංකීය ජනතාවට විනකල ‘නරක අසුරයා’දැන් විනාශ වී ඇත. එබැවින් මුළු රටම සෞභාග්‍යයෙන් පිරී ඉතිරෙන්නට මෙම දීපාවලිය හේතු වනවාට කිසිදු සැකයක් නොමැත. අපේ ප්‍රාර්ථනය වන්නේද එයමය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>26</day>
    </date>
    <link>http://www.dinamina.lk/2011/10/26/_art.asp?fn=f1110264</link>
    <topic>ලිබියාවේ කැරලිකාරයන්ටදෙවියන්ගෙන් සමාවක් නෑ</topic>
    <author> රන්ජන් අමරරත්න</author>
    <content>දෙවියන්ගේ කැමැත්තට අනුව දීප්තිමත් උදෑසනක; ශුද්ධ වූ ස්ථානයක දී ඔව්හු මුණ ගැසෙති. එක් පසෙකින් ඉරාකයේ හිටපු ජනාධිපති සදාම් හුසේන් මහතා ය. අනෙක් පසෙන් ලිබියාවේ හිටපු ජනාධිපති කර්නල් මුවම්මර් ගඩාෆි මහතා ය.සදාම් :- අස්සලාම් අලෙක්කුම්!කර්නල් මං ඔහේ ව වීරයෙක් විදිහට පිළිගන්නවා! ඒත් මං දැක්කා තමන්ගෙ රුධිරය රත්තරන්වැල්ල දිගේ ගලාගෙන යනවා!ගඩාෆි - අල්ලාහ් අක්බර්! අපි දෙන්න එක අත්තක එක පොකුරෙ ඇෆ්‍රිකට් ගෙඩි දෙකක් වාගෙ; වැල්ල දිගේ ගලාගෙන ගියේරුධිරය නෙමෙයි තෙල්! සුපිරි බොර තෙල්! තෙල් කියන්නෙ දෙවියො අපට දුන්නු තෑග්ග! ඒකෙ වටිනාකමඅලුත් කොල්ලො දන්නෙ නෑ!සදාම්- කර්නල්ට කියන්ට; උන් අපේ ශුද්ධ භූමිය වනසනවා!... ශිෂ්ටාචාරය විකුණනවා...!ගඩාෆි - මං අපේ මෝඩ කැරලිකාරයන්ට හිනා වෙනවා! උන් ආයෙමත් ගෝත්‍රික යුගයට ගියා. ඊළඟට මං ලිබියාවවෙනුවෙන් අඬනවා! මින් පස්සෙ ලිබියාවට බඩගින්න දැනෙයි. පිපාසය දැනෙයි. තෙල් ටික කොල්ලකයි. දුප්පත්කම ඉහළ යයි. අන්තිමට ඉතුරු වෙන්නෙ; කාන්තාරෙ මිරිඟුව විතරයි!සදාම් - ඉරාකෙට ඒ දේ සිද්ධ වුණා. ගොඩඒමක් පේන තෙක් මානෙක නෑ! මිනිස්සු ශිෂ්ටාචාරය පටන් ගත්තෙ ටයිග්‍රීස් ගංගාවෙ ඉවුරෙන් කියන එක උන්ට අමතකයි! මට ඔය ගංගාවෙ එගොඩ - මෙගොඩ පීනන්ඩ පුළුවන්! ලෝකෙට කැලැන්ඩරයක් තියෙන බව සුද්ද දන්නෙ නෑ. ශිෂ්ටාචාරෙට තොටිල්ලක් තියෙන බව ප්‍රංශකාරය දන්නෙ නෑ. අමෙරිකාව රතු ඉන්දියන්කාරයන් ට අයිති බව පෙන්ටගනේට අමතකයි!.ගඩාෆි - ඒ වුණාට කාන්තාරෙ තෙල් තියෙන බව උන් දන්නවා! ලෝකෙ දුවන්නෙ බොර තෙල්වලින් කියලත් උන් දන්නවා! ඇයි තව එකක්? අරාබිකාරයො කුළල් කාගන්න බවත් උන් හොඳට දන්නවා!සදාම් - (හිනා) කර්නල්ට මතක ද 2003 දී ඉරාකෙට ගහන්ට ගත්තා! හොඳට හිතටගන්ට මං ඩොලර්වලින් යුරෝ එකට යන්ට හිතුවා! එතකොට අපේ තෙල්වලින් උන්ගෙකොම්පැනිවලට ලැබෙන ලාභෙ අඩුවෙනවා! එතකොට ඉරාකෙට ප්‍රජාතන්ත්‍රවාදෙ මතක් වුණා!. මං ඒකාධිපතියෙක් කිව්වා!ගඩාෆි - ඇයි සදාම්ට මතක නැද්ද මගෙ පනත? ඒකෙන් ඔය ඔක්කෝටම කෙළවෙනවා! උන්ට ප්‍රජාතන්ත්‍රවාදෙ කියන්නෙකොම්පැනියක්!සදාම්- ඒක නෙමෙයි මං ඔහේගෙන් අහන්ට කියලමයි උන්නෙ අර රයිස් නෝනා!එයා තවම ඉන්නව ද? හුඟ කාලෙකින් දැක්කෙ නෑ!ගඩාෆි - (කට කොනකින් සිනා සෙයි) ඔහ්! තමුසෙටත් ඕනෑ නැති දෙයක් නෑ... හැබැයි ඔහේටත් හොඳ ඇහැක් තියෙනවා! (රහසින්) තමුසෙට කියන්ට රයිස් නෝන එච්චර මනරක නෑ! (හිනා)සදාම්- තමුසෙ යකාගෙ මිනිහෙක් නොවැ; එතකොට මගෙ බෙල්ලට තොණ්ඩුව දාපු උන් තමුසෙටහොඳා...!?ගඩාෆි - (හිනා) කේන්ති ගන්ට එපා අපට එක – එක තේරීම් තියෙනවා. ඔහේගෙ රත්තරන් කඩුව වාගෙ මගෙ රත්තරන් පිස්තෝලෙත් දැන් නෑ.සදාම් - ඔහේ අල්ල ගත්තට පස්සෙහිලරි නෝන ඩාන්ස් කෙරුවලු!ගඩාෆි - ඕක මොකද්ද හලෝ!?මගේ සල්ලිවලින් ඉගෙනගත්තු උන්; මාව බිම දිගේ ඇදගෙන ගියා. උන් මට පයින් ගැහුවා! මගේ ඇඟට සපත්තුව තිබ්බා!ඔහේ දන්නවා කුරානයේ ශුද්ධ වූ පාඨය; නායකයාට කීකරුවෙනු! ඔහුට සවන් දෙනු! මේ එකක්වත්උන් ළඟ නෑ! මේ කැරලිකාරයන්ටදෙවියන්ගෙන් සමාවක් නෑ!සදාම්- ඩොලර් සීයට බැබිලෝනියන් ශිෂ්ටාචාරය විකුණපු බල්ලො බැග්ඩෑඩ්වල හිටියා! උන්ට තමන්ගෙ නායකයා විකුණන එක සුළු දෙයක්!ගඩාෆි - (හැඬුම්බරව) මට එක හීනයක් තිබුණ සාදම් මං ඒ හීනෙ වෙනුවෙන් බොහෝ කාලයක් බලා සිටියා. අප්‍රිකා එක්සත් ජනපදය! ඒත් අප්‍රිකාවෙ මිනිස්සු ඒකතේරුම්ගත්තෙ නෑ!සදාම් - මටත් එක හීනයක් තිබුණ කර්නල්! අරාබි එක්සත් ජනපදය! ඒක තේරුම් ගත්තෙ නසාර් මහත්තයා විතරයි.ගඩාෆි - ඔහේට මතක ද? කුමේනිතුමා කිව්වා ඉස්ලාම් ලෝකයට බුද්ධිමතුන් ඕනෑ කියලා!සදාම්- මට මතක නෑ එහෙම එකක්! අනික ඉරානෙන් එන හුළඟට මට නිව්මෝනියාව හැදෙනවා!ගඩාෆි- (හිනා) ඕකනෙ කියන්නේ සදාම්! අපි අපි දිහා ම ආපහු බලන්ටඕනෑ!සදාම්- බලන්ට දෙයක් නෑ මේ කැරැල්ල ආපහු බටහිරට යනවා!... ඒකට වැඩි කාලයක් ගත වෙන්නෙ නෑ!ඔහේ එහෙම හිතනවද?ගඩාෆි- (හිනා) උන් ලිබියාව විනාශ කරන්ට සැලැසුම හැදුවේ මීට අවුරුදු විස්සකට කලින්!සදාම්- ඉරාකෙට, ලිබියාවට, සිරියාවට, යේමන් රාජ්‍යයට, ටියුනීෂියාවට, ඊජිප්තුවට නියම ප්‍රජාතන්ත්‍රවාදෙ ඕනැ කියල සුද්දෝ බෙරිහන් දෙනවා! එතකොට අපේමෝඩයෝ කුලප්පු වෙනවා!ගඩාෆි- පුහ්! ප්‍රජාතන්ත්‍රවාදෙ කියන්නේ බහු ජාතික සමාගමක්; ඒකට කරන්ට පුළුවන් වැඩ දෙකයි;එකක් තමා සවුදි අරාබියෙ ගෑනුන්ටඡන්ද අයිතිය දෙන එක. අනික තමාපර්දාව ගලවන එක (හිනා) මිනිස්සු ඡන්දෙ දෙන්නෙ ගෑනි කැමැති කෙනාට තමා; පර්දාව අපි අතින් කොහොමත් ගැලවෙන එකනෙ! ඕකට ප්‍රජාතන්ත්‍රවාදයක් ඕනැද?සදාම්- (හිනා) තමුසෙ හරි විචාරකයෙක් වෙලානෙ, අපරාදෙ ඒ කාලෙ අපි දෙන්න ඈත් වෙලා හිටියෙ! තමුසෙ හොඳ සමාජවාදී බාත් පක්ෂෙට!ගඩාෆි- පුහ්! සමාජවාදෙ? මතක් කරන්ට එපා! ඒකට කරන්ට පුළුවන් දෙයක් නෑ! අපට ඕනෑ රටටගැළපෙන දේශපාලන ධර්මයක්!සදාම්- ඕව කරන්ට ගිහින් තමාතමුසෙ; මැරුම් කෑවේ! බලනව උන් තමුසෙට පයින් ගැහුවා! ඇඟ උඩ නැග්ගා! ඇදගෙන ගියා! අන්තිමේ ඔළුවට වෙඩි තිබ්බා!ගඩාෆි- හිතට ගන්නවා සදාම්; මං මරල දැම්මට මගෙ දේශපාලනේ මැරුණෙ නෑ! ලිබියාවෙ මිනිස්සු දුප්පත් වෙනකොට මගෙ දේශපාලනේ එතනින් පටන් ගනී.කැරලිකාරයො කියන්නේ මෝඩ ජාතියක්! කැරලිකාරයන්ට පවතින්ට බෑ!සදාම්- දැන් වෙලාව හරි! අපි නැවත හමුවන තෙක් අර සිංදුව කියමු.දෙදෙනා ම:-තෙල්වලට කෙළ හලා බටහිරෙන් එන යකා අපේ වළ ඉහින කොට උඹ දෑස් ලොකු කරන් වළ ගැඹුර දැ’යි අහනවා ඒ යකා හෙට දිනේ නුඹේ වළ ඉහින කොට අපිත් දෑස් ලොකු කරන් හොඳ වැඩේ;  කෙළවෙයන් කෙළවෙයන් කියනවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n1110271</link>
    <topic>කුඩු රැජින කොටුවෙයි</topic>
    <author>චන්ද්‍රිකා පෙරේරා</author>
    <content>රුපියල් කෝටියකට අධික වටිනාකමින් යුත් ‘බ්‍රවුන් ෂුගර්’ වර්ගයේ හෙරොයින් කිලෝ එකහමාරක් ළඟ තබාගෙන සිටි කාන්තාවක හා තවත් පුද්ගලයන් තිදෙනෙකු තලෙයිමන්නාරම ඌරුමලේදී අත්අඩංගුවට ගෙන තිබේ. පොලිසිය පෙරේදා (25) සවස සැකකරුවන් අත්අඩංගුවට ගත්තේය.මේ හෙරොයින් තොගයෙන් කිලෝවක පමණ ප්‍රමාණයක් තිබුණේ කාන්තාවගේ නිවසේ බව පොලිසිය පැවසීය.මේ සැකකාර කාන්තාවගේ නිවසේ සිට ගමන්ගත් ත්‍රීරෝද රථයක් පරීක්ෂා කිරීමේදී එහි ගමන්ගත් පුද්ගලයන් තිදෙනා ළඟ තිබී අනෙක් හෙරොයින් තොගය සොයාගෙන තිබේ. මේ අනුව සැකකාරිය සතුව හෙරායින් ග්‍රෑම් 1350 මිලිග්‍රෑම් 440 ක් ද අනෙක් සැකකරුවන් ළඟ තිබී හෙරොයින් ග්‍රෑම් 57 මිලිග්‍රෑම් 340 ක්ද අත්අඩංගුවට ගෙන තිබේ.කාන්තාව ඌරුමලේ පදිංචිකාරියක වේ. සැකකරුවන් මන්නාරම ප්‍රදේශයේ පදිංචි අය බව හෙළිවී ඇත.මුහුදු මාර්ගයෙන් හොර රහසේ ප්‍රවාහනය කෙරෙන හෙරොයින් තොග තලෙයිමන්නාරමේදී සුළු ව්‍යාපාරිකයන් වෙත බෙදා හරින ප්‍රධානියා මේ කාන්තාව බව ප්‍රශ්න කිරීමේදී හෙළි කර ඇත.කාන්තාව සමග හෙරොයින් තොගය අත්අඩංගුවට ගැනීමෙන් පසු හෙළිවූ තොරතුරු මත ත්‍රිරෝද රථයේ රැගෙන යමින් තිබූ හෙරොයින් තොගය පේසාල පොලිස් මුරපොළ මගින් හදිසියේ යෙදූ මාර්ග බාධකයක් මගින් අත්අඩංගුවට ගෙන තිබේ.කුඩු ලෝලීන් වෙත පැකට් කර විකිණීමේදී මේ හෙරොයින් තොගයේ වටිනාකම රුපියල් කෝටිය ඉක්මවන බව අනාවරණය වී තිබේ.සැකකරුවන් හා හෙරොයින් තොගය තලෙයිමන්නාරම මහේස්ත්‍රාත් අධිකරණය වෙත ඉදිරිපත් කිරීමට නියමිතය.හෙරොයින් පිළිබඳ රස පරීක්ෂක වාර්තාවක්ද කැඳවීමට පියවර ගෙන තිබේ.මන්නාරම වැඩබලන නියෝජ්‍ය පොලිස්පති මැක්සි ෆොක්ටර් මහතාගේ උපදෙස් මත තලෙයිමන්නාරම පොලිස් ස්ථානාධිපති පොලිස් පරීක්ෂක ජමිල් හා පොලිස් පරීක්ෂක රත්නායක මහත්වරු ඇතුළු නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n1110274</link>
    <topic>ශ්‍රී ලංකාවේ සැබෑ තතු කියා දෙන්නඕනෑම පාර්ශ්වයක් සමඟ සාකච්ඡාවට සූදානම්</topic>
    <author/>
    <content>ශ්‍රී ලංකාවේ වත්මන් තත්ත්වය පිළිබඳව දැන ගැනීමට අවශ්‍ය ඕනෑම පාර්ශවයක් සමඟ ඕනෑම අවස්ථාවක සාකච්ඡා කිරීමට තමා සහ රජය සූදානම් බව ජනාධිපති මහින්ද රාජපක්ෂ මහතා අවධාරණය කරයි.ප්‍රජාතන්ත්‍රවාදී හා රාජතාන්ත්‍රික ක්‍රමය එය බවත් අප රටට එරෙහිව එල්ල වී ඇත්තේ දූෂමාන තොරතුරු මත පදනම් වූ අසත්‍ය චෝදනා බවත් ජනාධිපතිවරයා පෙන්වා දෙයි.ජනාධිපතිවරයා මේ අදහස් පළ කෙළේ ඔස්ට්‍රේලියානු අගමැතිනි ජූලියා ගිලාඩ් මහත්මිය පර්ත් නුවර පෑන් පැසිෆික් හෝටලයේදී ඊයේ (26) හමු වූ අවස්ථාවේදීය. ලංකාවේ ක්‍රියාත්මක අභ්‍යන්තර අවතැන් වූවන් නැවත පදිංචි කිරීමේ වැඩපිළිවෙළ සහ පුනරුත්ථාපනය පිළිබඳව ජනාධිපති මහින්ද රාජපක්ෂ මහතා මෙහිදී කරුණු පැහැදිලි කළේය.උගත් පාඩම් සහ ප්‍රතිසන්ධාන කොමිසමේ ක්‍රියාකාරීත්වය පිළිබඳව ද මෙහිදී ජනාධිපතිතුමා කරුණු පැහැදිලි කළ අතර, ඉදිරියේ දී ලැබීමට නියමිත එම කොමිසමේ වාර්තාව පාර්ලිමේන්තුව වෙත ඉදිරිපත් කිරීමට කටයුතු කරන බව ද පැවසීය.එල්ටීටීඊ සංවිධානයේ ඇතැම් සාමාජිකයන් විදේශ රටවල පදිංචි වී එම රටවල ඡන්ද දායකයන් බවට පත්ව අරමුදල් රැස් කරමින් එම අරමුදල් ශ්‍රී ලංකාවට එරෙහිව පාවිච්චි කරන බව ද මෙහිදී සඳහන් කළ ජනාධිපතිතුමා, ඕස්ට්‍රේලියාව ඇතුළු යුරෝපයේ රටවල් රැසක මොවුන් මෙලෙස ක්‍රියාත්මක වන බව ද පෙන්වා දුන්නේය.සංවර්ධනය හා දුගී බව තුරන් කිරීමේ ක්‍රියාමාර්ග පිළිබඳව ද මෙහිදී නායක දෙපලේ විශේෂ අවධානය යොමු විය. ඊට අදාළ කරුණු රැසක් පිළිබඳව ද නායක දෙපල සාකච්ඡා කළහ.උසස් අධ්‍යාපන ක්ෂේත්‍රය දෙරටේ නායකයන්ගේ අවධානය යොමු වූ තවත් වැදගත් කරුණක් විය. මෙම මාතෘකාව තමාට ඉතා සමීප මාතෘකාවක් බව සඳහන් කළ ජනාධිපතිතුමා, දෙරට අතර අධ්‍යාපන ක්ෂේත්‍රයට වැදගත් වන්නා වූ කරුණු රැසක් පිළිබඳව ද නායකයෝ අවධානය යොමු කළහ.පොදු රාජ්‍ය මණ්ඩලයීය ප්‍රතිසංස්කරණ පිළිබඳව අගමැතිනී ජූලියා ගිලාඩ් මැතිනිය ජනාධිපතිතුමාගේ අවධානය යොමු කළ අතර, එහිදී ජනාධිපතිවරයා සඳහන් කළේ ඒ පිළිබඳව හැදෑරීමට යම් කාලයක් අවශ්‍ය බවයි.නීති විරෝධී මිනිස් ජාවාරම් හා සංක්‍රමණ වැළැක්වීම සඳහා ශ්‍රී ලංකා රජය ලබා දෙන සහාය මේ සාකච්ඡාවේ දී ජූලියා ගිලාඩ් මැතිනියගේ පැසසුමට ලක් විය.උතුරු ප්‍රදේශයේ එල්ටීටීඊ ත්‍රස්තවාදීන් වළ දමා තිබූ බිම් බෝම්බ ඉවත් කිරීම සඳහා ඕස්ට්‍රේලියානු රජය ලබා දෙන සහය පිළිබඳව ජනාධිපතිතුමා මෙහිදී සිය ස්තුතිය පළ කළේය.ඉතා සුහද අයුරින් පැවැති මේ සාකච්ඡාව අවසානයේ දෙරට අතර සුහදත්වය තවදුරටත් වර්ධනය කර ගැනීමට හැකි වෙතැයි ද නායකයෝ දෙපළ විශ්වාසය පළ කළහ.මෙම සාකච්ඡාව සඳහා ශ්‍රී ලංකා පාර්ශ්වයෙන් විදේශ කටයුතු ඇමැති මහාචාර්ය ජී. එල්. පීරිස්, පා.ම. සජින් වාස් ගුණවර්ධන, ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල් සහ ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහත්වරු ද එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n1110272</link>
    <topic>‘දිවි නැඟුම’ දෙවැනි අදියර අදබියගම ඔබවත්තෙන් ඇරැඹේ</topic>
    <author>ජයසිරි මුණසිංහ</author>
    <content>ඉසුරුමත් නිවහනක් ...! අසිරිමත් මව්බිමක් ...!!” බිහි කිරීමේ තේමාව පෙරදැරිව දිවි නැඟුම ජාතික ව්‍යාපාරයේ දෙවැනි අදියර අද (27) උදේ 9.59 ට යෙදෙන සුබ මොහොතින් උතුරු දිශාව බලා මුළු රට පුරාම එළවළු, පළතුරු ප්‍රමුඛ භෝග වගා කොට ආරම්භ කෙරේ.මෙය අනාගත සංවර්ධිත ශ්‍රී ලංකාවක් බිහිකිරීමේ එක් යෝධ පියවරක් ලෙස ඉතිහාසයේ සටහන් වන්නකි.දිවිනැඟුම ජාතික ව්‍යාපාරය ජනාධිපති මහින්ද රාජපක්‍ෂ මහතාගේ යෝජනාවක් අනුව මේ වසරේ මාර්තු 12 වැනිදා රට පුරා ආරම්භ කැරිණි. ආර්ථික සංවර්ධන ඇමැති බැසිල් රාජපක්‍ෂ මහතා මේ ජාතික ව්‍යාපාරය රටපුරා සාර්ථකව ක්‍රියාත්මක කරවීමට මහත් වෙහෙසක් ගෙන කටයුතු කරනු ලබයි. දිස්ත්‍රික් මට්ටමින්, ප්‍රාදේශීය ලේකම් කොට්ඨාස මට්ටමින්, දේශපාලන අධිකාරියේ, රාජ්‍ය නිලධාරීන්ගේ හා මහජනතාවගේ සහභාගිත්වයෙන් අද මුළු රටේම එකම මොහොතකදී වගා කටයුතු ඇරඹීම විශේෂත්වයකි.දිවි නැඟුම මුල් අදියර යටතේ රට පුරා පවුල් ලක්‍ෂ 15 ක පිරිසක් සහභාගි කරවා ගෙවතු ආරම්භ කළ අතර, දෙවැනි අදියර යටතේ පවුල් ලක්‍ෂ 21කට වගාවට අවශ්‍ය එළවළු, පළතුරු, දීර්ඝකාලීන භෝග යනාදිය නොමිලේ ලබා දී ඇත. ආර්ථික සංවර්ධන ඇමැතිවරයාගේ ප්‍රධානත්වයෙන් අද බියගම ආසනයේ, හෙයියන්තුඩුව, ඔබවත්ත පුරාණ මහා පිරිවෙන අභියසදී ගෙවතු වගා ව්‍යාපාරය ආරම්භ කෙරේ.ගෙවතු වගාවන්ට අමතරව දිවි නැඟුම ජාතික ව්‍යාපාරය හරහා පශු සම්පත් හා ධීවර මෙන්ම ගෘහ ආශ්‍රිත කර්මාන්ත ආරම්භ කොට ජීවනෝපාය වැඩි දියුණු කර ගැනීමට ද මෙවර පවුල් ලක්‍ෂ 21 කටම පහසුකම් සපයා ඇත.ජනතාවට අඩු වියදමින් තමන්ට අවශ්‍ය ඵළවළු, පළතුරු නැවුම් හා පෝෂ්‍යදායිව ලබා ගැනීමට මඟ පෑදීම, ජීවන වියදම අඩුකර ගැනීමට උදව් කිරීම, මෙන්ම ආහාර අතින් රටේ සුරක්‍ෂිතභාවය ඉහළ නැංවීම ගෙවතු වගාවේ අරමුණ වී තිබේ.මුළු රට පුරා සෑම දිස්ත්‍රික්කයකම, ප්‍රාදේශීය ලේකම් කොට්ඨාසයකම පමණක් නොව ගම්මාන මට්ටමින් අද මේ ගෙවතු වගා වැඩපිළිවෙළ ක්‍රියාත්මකයි. මහා සංඝරත්නය, අන්‍ය ආගමික නායකයින්ගේ, මහජන නියෝජිතයින් හා රාජ්‍ය පෞද්ගලික අංශ නිලධාරීන් හා මහජනතාව මේ ව්‍යාපාරයට දැඩි උනන්දුවකින් එක්වී සිටිති. අද එම පිරිස් උත්සවශ්‍රීයෙන් දිවිනැ¼ගුම ජාතික ව්‍යාපාරයේ දෙවැනි අදියර ඇරඹීම අනාගත සංවර්ධිත ශ්‍රී ලංකාවක් බිහි කිරීමේ එක් යෝධ පියවරක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n1110273</link>
    <topic>මත්කුඩු- අවි-පාතාලයමෙරටින් අතුගා දමනවා</topic>
    <author/>
    <content>ලෝකයේ සිදු කෙරෙන විශාලම ජාවාරම වූ මත්ද්‍රව්‍ය ජාවාරම, අවි ආයුධ සහ පාතාලය මෙරටින් සම්පුර්ණයෙන්ම තුරන් කරන බව ආරක්‍ෂක ලේකම් ගෝඨාභය රාජපක්ෂ මහතා දැඩි ලෙස අවධාරණය කළේය.මේ දරුණු ජාවාරම් තුරන් කිරීම සඳහා පොලිසියට අමතරව ආරක්‍ෂක අංශවල හොඳම බළඇණිවල සාමාජිකයන්ද යොදා තිබේ. ත්‍රස්තවාදය මෙරටින් තුරන් කිරීම සඳහා රජය සුවිශේෂි සැලසුමක් මත ක්‍රියා කළේය. ඒ ආකාරයටම මත්ද්‍රව්‍ය ගිනි අවි සහ පාතාලය තුරන් කිරීමේ මෙහෙයුමද සිදු කෙරෙන්නෙ එවැනිම සැලසුමකට අනුව බවද ආරක්‍ෂක ලේකම්වරයා පවසයි. ඒ මහතා එම තොරතුරු, හෙළිදරව් කළේ පෙරේදා (25) ජාතික රූපවාහිනිය සමඟ පැවැත්වූ සාකච්ඡාවකදීය.මත්කුඩු ජාවාරම ලෝකයේ බොහෝ රටවල මහා පරිමාණයෙන් සිදු වෙයි. විවිධ ජාවාරම්කරුවන් හරහා ඒවා මෙරටට ගෙන්වීම සිදු කෙරෙයි. ඔවුන්ගේ සෙසු නියෝජිතයන් ඒවා රටපුරා බෙදා හරියි. පසුගිය කාලයේ ආරක්‍ෂක අංශ ආරම්භ කළ මෙහෙයුම් නිසා මේ වන විට මෙරටට එන මත්කුඩු ප්‍රමාණය විශාල වශයෙන් අඩු වී තිබේ.නාවික හමුදාව සෙසු ආරක්‍ෂක අංශ සමඟ සම්බන්‍ධ වෙමින් හොර මුහුදු මාර්ග ඔස්සේ මෙරටට එන කුඩු ජාවාරම්කරුවන් කොටුකර ගැනීමේ මෙහෙයුම සිදුකරයි. රට තුළ මෙහෙයුම සෙසු ආරක්‍ෂක අංශ විශාල කැපවීමකින් යුතුව සිදු කරන බව පවසන ගෝඨාභය රාජපක්ෂ මහතා ඉදිරි කාලයේ දී මෙම ජාවාරම අනිවාර්යයෙන්ම මෙරටින් තුරන් කෙරෙන බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n1110275</link>
    <topic>පොදු රද මඬුලු මීළඟ සමුළුවශ්‍රී ලංකාවේ පැවැත්වීම ස්ථීරයි</topic>
    <author/>
    <content>මීළඟ පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ දී පැවැත්වීම සම්බන්ධයෙන් ගත් තීරණයේ කිසිදු වෙනසක් සිදුකර නැතැයි ඉන්දියාව අවධාරණය කරයි.එම රාජ්‍ය නායක සමුළුව ශ්‍රී ලංකාවේ දී පැවැත්වීමට සුදුසු බවට තීරණය කළේ පසුගිය 2009 වසරේ දී බව ඉන්දීය විදේශ කටයුතු අමාත්‍යාංශයේ ලේකම් රන්ජන් මතායි මහතා ප්‍රකාශ කරයි. ඒ මහතා මේ බව සඳහන් කර ඇත්තේ පොදු රාජ්‍ය මණ්ඩලීය රාජ්‍ය නායක උළෙල සම්බන්ධයෙන් පැවැති මාධ්‍ය සාකච්ඡාවකදී මාධ්‍යවේදියකු නැගූ පැනයකට පිළිතුරු දෙමිනි.කැනේඩියානු අගමැතිවරයා සහ ඕස්ට්‍රේලියානු අගමැතිනිය මේ සම්බන්ධයෙන් ප්‍රශ්න කළද ඒ පිළිබඳව යළි ප්‍රශ්න කිරීමක් අවශ්‍ය නොවන බවද ලේකම්වරයා පෙන්වා දී ඇත. මේ අතර ශ්‍රී ලංකාවේ දී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව ලබන 2013 වසරේ දී පැවැත්වෙන අතර ඒ සම්බන්ධයෙන් කිසිදු වෙනසක් නොවන බවද ඉන්දීය විදේශ කටයුතු ලේකම්වරයා ප්‍රකාශ කර තිබේ.ශ්‍රී ලංකාවේ මානව හිමිකම් සම්බන්ධයෙන් ගැටළු පවතින බව ප්‍රකාශ කරමින් එම සමුළුව ශ්‍රී ලංකාවේ පැවැත්වීමට පියවර ගැනීම පිළිබඳව ඇතැමුන් කළ ප්‍රශ්න කිරීමට පිළිතුරු දෙමින් රන්ජන් මතායි මහතා මේ බව සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n1110276</link>
    <topic>පොදු රද මඬුලු 22 වැනිරාජ්‍ය නායක සමුළුව හෙට</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය 22 වැනි රාජ්‍ය නායක සමුළුව ඕස්ට්‍රේලියාවේ පර්ත් නුවරදී හෙට (28) ආරම්භ වෙයි.“ජාතික හා ගෝලීය යළි පිබිදීම” යන්න තේමාව කරගත් මේ සමුළුව බටහිර ඕස්ට්‍රේලියාවේ පර්ත් නුවර සම්මන්ත්‍රණ හා ප්‍රදර්ශන මධ්‍යස්ථානයේදී ආරම්භ කෙරෙන අතර ලෝකයේ රටවල් 54 ක රාජ්‍ය නායකයන් සහභාගිවන මේ සඳහා ශ්‍රී ලංකා ජනාධිපති මහින්ද රාජපක්ෂ මහතාද එක්ව සිටියි.1949 වසරේදී ඇරැඹි පොදු රාජ්‍ය මණ්ඩලය ජාත්‍යන්තර සංවිධානයක් වශයෙන් ඉහළ කාර්යභාරයක් ඉටු කරන අතර ලෝකයේ මහද්වීප 6 ක් පුරා විසිරී සිටින ජනතාවක් නියෝජනය කරන අතර ඊට අපි‍්‍රකානු රටවල් 19 ක්, ආසියානු රටවල් 8 ක්, ඇමෙරිකානු රටවල් 3 ක්, කොදෙව් දූපත් රටවල් 10 ක්, යුරෝපා රටවල් 3 ක් හා දකුණු පැසිෆික් රටවල් 11 ක් අයත් වෙති. ලබන 30 දා තෙක් පැවැත්වෙන මේ රාජ්‍ය නායක සමුළුවේදී මානව හිමිකම්, යහපාලනය, දේශගුණික විපර්යාස, ආදායම් ව්‍යාප්ති විසමතාව, ආහාර සුරක්ෂිතතාව, තිරසාර සංවර්ධනය, ස්වාභාවික සම්පත් සංවර්ධනය ආදී කරුණු රැසක් කෙරෙහි විශේෂ අවධානය යොමු කරන බව විදේශ කටයුතු අමාත්‍යාංශය පවසයි.ලෝකයේ රටවල් 54ක් නියෝජනය කරන රාජ්‍ය නායකයන්ට අමතරව නියෝජිතයෝ 3000 ක් පමණ මේ සඳහා සහභාගි වෙති.පොදු රාජ්‍ය මණ්ඩලීය 22 වැනි රාජ්‍ය නායක සමුළුව සඳහා ජනාධිපති මහින්ද රාජපක්ෂ මහතාට අමතරව ශ්‍රී ලංකාව නියෝජනය කරමින් ජනාධිපති ආර්යා ශිරන්ති රාජපක්ෂ, විදේශ කටයුතු ඇමැති මහාචාර්ය ජී.එල් පීරිස්, ක්‍රීඩා ඇමැති මහින්දානන්ද අලුත්ගමගේ, විදේශ කටයුතු නියෝජ්‍ය ඇමැති නියොමාල් පෙරේරා, පාර්ලිමේන්තු මන්ත්‍රී සජින් වාස් ගුණවර්ධන හා ජනාධිපති ලේකම් ලලිත් වීරතුංග මහත්ම මහත්මීහුද සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n1110278</link>
    <topic>හෙරොයින් ගුලි 7ක් ගිල පැමිණිපාකිස්තාන කතුන් 2ක් අත්අඩංගුවට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>හෙරොයින් ගුලි 07 ක් ගිල පැමිණි පකිස්තාන් ජාතික කාන්තාවන් දෙදෙනකු කොළඹ මත්ද්‍රව්‍ය නාශක අංශය මඟින් අත්අඩංගුවට ගෙන තිබේ.ඊයේ (26) අත්අඩංගුවට ගත් මොවුන් මීගමුව වැඩ බලන මහේස්ත්‍රාත් දීපාල් පෙරේරා මහතා වෙත ඉදිරිපත් කළ පසු වැඩිදුර පරීක්ෂණ සඳහා දින 7ක් රැඳවුම් නියෝග මත රඳවාගෙන පරීක්ෂණ කටයුතු මෙහෙයවීමට අවසර ලබාදී තිබේ. මෙලෙස රැඳවුම් භාරයට පත්වූයේ පාකිස්තාන් ජාතික තකින්ද අලි සහ තහිරා රාතික් මලින් නමැති කාන්තාවන් දෙදෙනකි. මෙම කාන්තාවන් දෙදෙනා 24 වැනිදා අලුයම 1.00 පමණ යූ. එල්. 189 දරන ගුවන් යානයෙන් පකිස්තානයේ කරච්චි නුවර සිට පැමිණ තිබේ.එක් කාන්තාවක් ගැඹිනියක් ලෙස වෙස්වලාගෙන පැමිණ සිටි අතර ඇය දරුවකු බිහිකිරීමට සිටින බව නිලධාරීන්ට පවසා ඇත. අනෙක් කාන්තාව ළඟ කුඩා දරුවන් දෙදෙනකු සිට තිබේ. මේ කාන්තාවන් දෙදෙනා ගැන සැක සිතා අත්අඩංගුවට ගෙන පරීක්ෂා කිරීමේදී අමාශගතව හෙරොයින් තිබෙන බවට තහවුරු වී තිබේ.කාන්තාවන් දෙදෙනා මීගමු රෝහලට ඇතුළත් කළ පසු හෙරොයින් ගුලි 07ක් ආමාශයේ තිබී ගුද මාර්ගයෙන් පිටකර ගෙන ඇත.කොළඹ මත්ද්‍රව්‍ය නාශක අංශය මගින් වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n11102710</link>
    <topic>තානාපති කාර්යාලයත් විකුණන්න ගිහින්</topic>
    <author/>
    <content>දකුණු කොරියාවේ ඉන්දුනීසියානු තානාපති කාර්යාල පරිශ්‍රය ආයෝජකයන්ට විකිණීමට යත්න දරමින් ඩොලර් මිලියන 1.7ක මුදලක් වංචා කළ දකුණු කොරියානුවන් තිදෙනකු පොලිසිය විසින් අත්අඩංගුවට ගෙන තිබේ. ඔස්ට්‍රේලියාවේ පර්ත් නුවරුවකු වන ජැනට් කාසන් පසුගියදා උදෑසනක සුපුරුදු පරිදි සිය බලු සුරතලුන් තිදෙනා සමග මහමඟට වන්නේ උන් ඇවිද්ද වීමට ය. එහෙත් හදිසියේ ම කැන්ගරුවකු මාර්ගයට අවතීර්ණය වූ අතර බලු සුරතලෙකු ඌ පසුපස හඹා යන්නට විය. ඇය ඌට කිට්ටු වන විට බලු සුරතලා කැන්ගරුවාගේ නියපහුරුවලට අසුවී තිබුණෙන් ඌ ගලවා ගැන්මට ඇය කෝටුවකින් කැන්ගරුවාට පහරදුනි. බලු සුරතලා අත්හළ කැන්ගරුවා ඇය වෙතට කඩා පැන්නේ ය.උගේ නියපහුරු ඇගේ මූණ හරහා ඇදී යනු ඇයට මතකය ‘මං ඉවරයි’ ඇය සිතුවාය. බලු සුරතලුන්ගේ ඝෝසාව හා පොරකෑමත් සම¼ඟ කැන්ගරුවා පලා යන විට ඇගේ මුහුණ, ගෙල හා දෙසවනින් ලේ ගලමින් පැවැතිණි.අවසානයේ ඇගේ දෙසවන් වලට මැහුම් 20ක් යෙදීමට සිදුව තිබේ. එරට කැන්ගරු ප්‍රහාර බෙහෙවින් විරල වන අතර ඇය සිතන්නේ ආශ්චර්යකින් ඇගේ දිවිගැලුවුණු බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n11102711</link>
    <topic>මරදන්කඩවල යකඩයාගේ මළ සිරුර ගම්පහව්‍යාපාරික සංසදයේ අනුග්‍රහයෙන් මිහිදන් කෙරේ</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>කොළඹ ජාතික රෝහලේ මියගිය එස්. ඒ. ජිනදාස හෙවත් මරදන්කඩවල යකඩයා (111) නැමැත්තාගේ මළ සිරුර කිසිවකු බාර ගැනීමට ඉදිරිපත් නොවු හෙයින් රජයේ වියදමින් සිරුර මිහිදන් කිරීමට කටයුතු යොදා තිබුණි.පුවත්පත්වල පළවු මෙම සිද්ධිය සැලවු වහාම ගම්පහ ප්‍රගතිශීලි ව්‍යාපාරික සංසදයේ කැඳවුම් කරු වු ඔස්මන් ගුණසේකර මහතා ඉදිරිපත් වී එස්. ඒ. ජිනදාස හෙවත් මරදන්කඩවල යකඩයාගේ මළ සිරුර බාරගෙන ගම්පහ දයාරත්න මල්ශාලාවට ගෙනවිත් මහජන ගෞරවය සඳහා පැය කීහිපයක් තබාගෙන කැකිරාව නෙල්ලියගම පොදු සුසාන භූමියේදී භූමදාන කිරීම සඳහා ජිනදාස මහතාගේ ඥාතියකුගේ නිවසට ගෙන ගිය අතර අදාහන කටයුතු ලබන සෙනසුරාදා සවස2ට කැකිරාව නෙල්ලියගම පොදු සුසාන භූමියේදී සිදුකරන බැව් ගම්පහ ප්‍රගතිශිලි ව්‍යාපාරික සංසදයේ කැඳවුම්කරු ඔස්මන් ගුණසේකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n11102712</link>
    <topic>මහනුවර ජාත්‍යන්තර පාසලක සිසුවකුටපහරදුන් සැකකරුවෙක් අත්අඩංගුවට</topic>
    <author>සමන්ති වීරසේකර</author>
    <content>මහනුවර ජාත්‍යන්තර පාසලක දහසය හැවිරිදි සිසුවකු පැහැරගෙන ගොස් පහරදීමේ සිද්ධියක් සම්බන්ධයෙන් සැකපිට පුද්ගලයකු ඊයේ (26) මහනුවර පොලිසිය මඟින් අත්අඩංගුවට ගෙන තිබේ.ප්‍රේම සම්බන්ධයක් ඇතිකර ගැනීමට උත්සාහ කළ සිද්ධියක් මත මෙම පහරදීම සිදුකොට ඇතැයි පොලිසිය පවසයි.එම සිසුවා පෙරේදා (25) පාසල ඇරී නිවස බලා යමින් සිටියදී පුද්ගලයකු පැමිණ ත්‍රිරෝද රථයකට නංවාගෙන ගොස් පේරාදෙණිය පාරේ පුද්ගලික ආයතනයක කාමරයක සිර කොට ඇත. එහිදී පැය තුනක පමණ කාලයක් සිර කර තබමින් සිසුවාට පහර දී තුවාල සිදු කැර ඇතැයි පොලිසිය පවසයි. අදාළ සිද්ධිය සම්බන්ධයෙන් තවත් එක් පුද්ගලයකු අත්අඩංගුවට ගැනීමට පරීක්ෂණ පවත්වන අතර, අත්අඩංගුවේ සිටින පූර්ණවත්ත ප්‍රදේශයේ පදිංචි සැකකරු මහේස්ත්‍රාත් අධිකරණය වෙත ඉදිරිපත් කරන බව විවිධ පැමිණිලි අංශයේ ස්ථානාධිපති පොලිස් පරීක්ෂක උවින්දසිරි මහතා ප්‍රකාශ කෙළේය.ජ්‍යෙෂ්ඨ පොලිස් අධිකාරි පෙරමුණේ මහතාගේ උපදෙස් මත, ස්ථානාධිපති පො.ප. උවින්දසිරි මහතාගේ මෙහෙයවීමෙන් පොලිස් සැරයන් (15098) ජයසේකර මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=n11102713</link>
    <topic>ඉතාලි රැකියා ජාවාරම්කරුවන්ට හසුවන්න එපා</topic>
    <author>මහින්ද අලුත්ගෙදර</author>
    <content>ඉතාලියේ රැකියා අපේක්ෂා කරන ශ්‍රී ලාංකිකයන්ට ජාවාරම්කරුවන්ට හසු නොවන්නැයි ශ්‍රී ලංකා විදේශ සේවා නියුක්ති කාර්යාංශය මහජනතාවගෙන් ඉල්ලයි.ඉතාලියේ රැකියා සඳහා මෙරට පුහුණු ශ්‍රමිකයින්ට අවස්ථාව උදාකරමින් ශ්‍රී ලංකාව හා ඉතාලිය අතර අත්සන් තැබුණු අවබෝධතා ගිවිසුම දඩමීමා කරගෙන වංචනික පිරිස් ක්‍රියාත්මක වීමට ඉඩ ඇති අතර අස්සන් තැබුණු ගිවිසුමට අනුව අයදුම්කරුවන්ට කිසිඳු මුදල් ගෙවීමකින් තොරව රැකියා ලබාදීම සිදු කෙරෙන බව එම කාර්යාංශයේ සභාපති නීතීඥ කිංස්ලි රණවක මහතා පවසයි.ලබන 2013 වසරේ සිට වාර්ෂිකව ඉතාලිය සඳහා මෙරට පුහුණු ශ්‍රමිකයන් යැවීමට අදාළ අවබෝධතා ගිවිසුමකට විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා හා ඉතාලියේ කම්කරු හා සමාජ සුබ සාධන ඇමැති මයුරිසියෝ සාකෝනි මහත්වරු අදාළ ගිවිසුමට ඉතාලියේදී අත්සන් කළහ.මේ රැකියා වැඩපිළිවෙළ ඉතා විධිමත් ආකාරයෙන් ක්‍රියාත්මක කිරීමට නියමිත අතර මේ සඳහා වන සම්බන්ධීකරණ කාර්යාලයක් ඉදිරිකාලයේදී ඉතාලි තනාපති කාර්යාලයේ පිහිටුවීමට නියමිත බවත් රැකියා සඳහා අයදුම් කරන පුද්ගලයන් එම සම්බන්ධිකරණ කාර්යාලය හරහා අයදුම් කිරීම ඍජුව සිදුකළ යුතු බවත් සභාපතිවරයා සඳහන් කරයි. මේ අතර ඒ මහතා පවසන්නේ අයඳුම්පත් නිකුත් කිරීම හා එය සිදුකෙරෙන දින පිළිබඳ තොරතුරු ඉදිරිකාලයේදී මාධ්‍ය මඟින් දැනුම්දෙන බවයි.අදාළ රැකියා ගිවිසුම ක්‍රියාත්මක කිරීම පිළිබඳ ඉදිරි කටයුතු මේවන විට සැලසුම් කෙරෙමින් පවතින බව සඳහන් කරන ඒ මහතා ඒ යටතේ විවෘත වන රැකියා ක්ෂේත්‍ර පිළිබඳ තොරතුරු ඉදිරියේ දී විදේ්ශ සේවා නියුක්ති කාර්යාංශයේ වෙබ් අඩවිය මඟින් දැන ගැනීමට හැකි බවද කියාසිටී.මෙරට ශ්‍රමිකයන්ට ඉතාලි රැකියා ලබාදීමේ වැඩපිළිවෙළක් ක්‍රියාවට නැඟෙන අවස්ථාවක ඉතාලියේ රැකියා ලබාදෙන බව පවසමින් සංවිධානාත්මක පිරිස් පුද්ගලයින් රවටා මුදල් ලබාගැනීමට තැත් කළ හැකි බවත් එවැනි පුද්ගලයන්ට හසු නොවන ලෙස මහජනතාවගෙන් ඉල්ලා සිටින බවත් කිංස්ලි රණවක මහතා ප්‍රකාශ කරයි.එමෙන්ම මෙම රැකියා වැඩපිළිවෙළ ක්‍රියාත්මක කිරීමේදී අදාළ අයදුම්කරුවන් ඔවුන්ගේ අයදුම්පත් ඍජුව ඉතාලි තනාපති කාර්යාලයේ පිහිටුවන සමිබන්ධීකරණ කාර්යාලයට පමණක් අයදුම් කළ යුතුවන හෙයින් මේ සදහා තෙවන පාර්ශවයකට හෝ කිසිදු අතරමැදි පුද්ගලයෙකුට ඊට සම්බන්ධ විය නොහැකි බවත් ඉන් අනතුරුව එම අයදුම්පත් සම්බන්ධ ඉදිරි කටයුතු එම සම්බන්ධිකරණ කාර්යාලය හා ශ්‍රී ලංකා විදේශ සේවා නියුක්ති කාර්යාංශය සිදුකරන බවත් ඒ මහතා අවධාරණය කරයි. මේ ක්‍රමවේදය ඔස්සේ හැර වෙනත් කිසිදු පෞද්ගලික මාර්ගයකින් මෙම රැකියා සඳහා යොමුවිය නොහැකි බැවින් යම් පුද්ගලයෙකු හෝ ආයතනයක් ඉතාලි රැකියා පිළිබඳ පවසමින් මුදල් එක්රැස් කිරිමක නිරතවන්නේනම් ඒ පිළිබඳ 0112 583512 හෝ 0112 320141 යන දුරකථන අංකවලට දැනුම් දෙන ලෙසද රණවක මහතා මහජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=r1110271</link>
    <topic>බියගම ප්‍රසිද්ධ ඇඟලුම් ආයතනයක් අද-හෙටම වැසී යන ලකුණු</topic>
    <author>මල්වාන සමූහ – මහානාම විතානගේ</author>
    <content>බියගම නිදහස් වෙළෙඳ කලාපයේ දෙවන අදියරේ තිබෙන ප්‍රධාන පෙළේ ඇඟලුම් ආයතනයක් හිටි අඩියේ වසා දැමීමට ගෙන තිබෙන තීරණය නිසා එහි සේවය කරන සේවක සේවිකාවෝ පන්සීයකට අධික පිරිසකට රැකියා අහිමි වී යාමේ තර්ජනයකට මුහුණපා සිටිති.දැනට මේ ආයතනයේ උද්ගත වී තිබෙන මේ තත්ත්වය සම්බන්ධව එහි සේවක සේවිකාවන් විසින් ශ්‍රී ලංකා ආයෝජන මණ්ඩලය සමඟ සාකච්ඡා වට කීපයක්ම පවත්වා ඇතත් තවම එයට නිසි ප්‍රතිචාරයක් ලැබී නැතැයි ද ඔව්හු පවසති.මේ ආයතනය වසා දැමීමට ශ්‍රී ලංකා ආයෝජන මණ්ඩලය අනුමැතිය ලබා දෙනු ලබන්නේ සේවක සේවිකාවන්ට ගෙවිය යුතු සියලුම දීමනා ගෙවීමට පාලනාධිකාරිය එකඟ වන්නේ නම් පමණක් වන බව ද එහි ජ්‍යෙෂ්ඨ නිලධාරියෙක් “දිනමිණ” ට කීය.ආයතනය ලබන 30 වන දින වසා දමන බවට පාලනාධිකාරිය මගින් සේවක සේවිකාවන්ට දන්වා තිබෙන්නේ ඉකුත් 18 වැනිදාය. මෙය 1988 වසරේදී දේශීය හා විදේශීය ආයෝජකයන් විසින් ආරම්භ කොට පුරා වසර 23ක් තිස්සේ මෙතෙක් පවත්වාගෙන ආ ආයතනයකි.මේ සේවක සේවිකාවන් විසින් දැනටමත් මේ සම්බන්ධව ආර්ථික සංවර්ධන ඇමැති බැසිල් රාජපක්‍ෂ, මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා හා බියගම ශ්‍රී. ල. නි. පක්‍ෂ ප්‍රධාන සංවිධායක ආපදා කළමනාකරණ නියෝජ්‍ය ඇමැති ඩුලිප් විජේසේකර යන මහත්වරුන්ට දන්වා තිබේ. මේ ආයතනය වසා දමන්නේ නම් තමන්ට සාධාරණ වන්දි මුදලක් හා හිමිවිය යුතු සියලුම දීමනාවන් ලබා දෙන ලෙසට ද ඔව්හු වගකිවයුත්තන්ගෙන් ඉල්ලා සිටිති.බියගම එ. ජා. පක්‍ෂ ප්‍රධාන සංවිධායක පාර්ලිමේන්තු මන්ත්‍රී රුවන් විජයවර්ධන මහතා ද පසුගිය සිකුරාදා (21 දා) එම ආයතනයට පැමිණ සේවක සේවිකාවන් හමු වී එහි උද්ගත වී තිබෙන තත්ත්වය සාකච්ඡා කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=r1110272</link>
    <topic>රූමත් විවාහක කතකට අපහාස කළැයි පාණදුර කාන්තා කාර්යංශයෙන් පරීක්ෂණ</topic>
    <author>පානදුර සමූහ – කපිල සෝමරත්න</author>
    <content>දස්කොන් සහ ප්‍රමිලා බිසොවගේ පෙම් කතාව සිහිගන්වන සිද්ධියක් නීතිඥවරයකු පාණදුර අතිරේක දිසා විනිසුරු සහ මහේස්ත්‍රාත් ආර්. එස්. ඒ. දිසානායක මහතා ඉදිරියේ සඳහන් කළේය.එම නීතිඥවරයා දැක් වූ කරුණු සැලකිල්ලට භාජනය කළ මහේස්ත්‍රාත්වරයා පැමිණිලිකාරිය පාණදුර පොලිසියේ ළමා සහ කාන්තා කාර්යාංශයට කර ඇති 07.10. 11 දින පැමිණිල්ල ගැන පොලිස් පරීක්ෂණයක් කර වාර්තාව ඔක්තෝම්බර් මස 31 වැනිදාට අධිකරණය වෙත ඉදිරිපත් කරණ ලෙස පාණදුර පොලිස් අධිකාරීවරයාට නියෝග කළේය.එදිනට සැකකරුට අධිකරණය හමුවේ පෙනී සිටීමට මහේස්ත්‍රාත්වරයා සිතාසි නිකුත් කළේ ය.පාණදුර පොලිස් ප්‍රදේශයේ රූමත් කාන්තාවක් යුද හමුදා නිලධාරියකු සමඟ විවාහ වී නිවෙසක පදිංචි වී සිටිති. ඇගේ ආදරය දිනා ගන්නට මෙම නිවෙසට නුදුරින් පදිංචි කාමාතුරයෙක් උත්සාහ කරමින් ඇගේ පෞද්ගලික තොරතුරු සහ ඈ ගැන වෙනත් තොරතුරු ද ගමේ තරුණයන් අතර ප්‍රචාරය කර ඇත. මෙම ආරංචිය මෙම කාන්තාවට ලැබුණ වහාම ඇය පාණදුර පොලිසියේ ළමා සහ කාන්තා කාර්යාංශය වෙත ගොස් පැමිණිල්ලක් කළාය. එහෙත් කාන්තා කාර්යාංශය පරීක්ෂණයක් නොකළේ ය.කාමාතුරයා පොලිසියේ නිලධාරීන් සමඟ මිත්‍රත්වයෙන් පසුවන බව අධිකරණයට පැවැසූ නීතිඥ වජිර කවිසිංහ මහතා මෙම කාන්තාව කොළඹ ළමා සහ කාන්තා කාර්යාංශයේ මූලස්ථානය වෙතට පැමිණිල්ලක් කර සිද්ධිය විස්තර කළ බව අධිකරණයට දන්වා සිටියේ ය. අධිකරණය හමුවේ 17. 10. 11 දින පෙනී සිටි පැමිණිලිකාරියගෙන් මහේස්ත්‍රාත් කරුණු විමසුවේ ය.ඇය විස්තර සඳහන් කළාය. ඇයට විරුද්ධව කාමාතුරයා ගෙන යන ප්‍රචාරය නිසා ඇයට ඉමහත් ලැජ්ජාවක් සිදු වී ඇති බව ද සඳහන් කළාය.පාණදුර පොලිසියේ ළමා සහ කාන්තා කාර්යාංශයට ඇය පසුගිය සැප්තැම්බර් මස 07 වැනිදා පැමිණිල්ල ඉදිරිපත් කරද්දී කාමාතුරයා ද පොලිසියේ සිටි අතර ඔහු උසුලු විසුලු කළ බව ද ඇය පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=r1110273</link>
    <topic>‘රණබාහුට’ පාඩමක් උගන්වන්න නමට ඉදිරියෙන් කොම්බුවක් දාලා</topic>
    <author>මහනුවර දිසා සමූහ - කේ. චන්ද්‍රරත්න</author>
    <content>රණබාහු බොහෝ අය දන්නා හඳුනන තරුණයෙකි. ඔහු ගමේ විවිධ සමිති සමාගම් හැදුවේ සභාපති තනතුර ලබා ගැනීමේ යටි අදහස ඇතිව ය.එම නිසා ඔහුට විවිධ අන්වර්ථ නාමද පටබැඳ තිබුණි. කාලයක් ගත විය. දේශපාලනය ගැනද ඉව අල්ලමින් හිටිය රණබාහුට ප්‍රධාන දේශපාලන පක්ෂයකින් පළාත් පාලන ඡන්දයට නාම යෝජනා ලබා දෙන මෙන් ඉල්ලීමක් ලැබුණි. ඔහු එක පයින්ම ඒ සඳහා සිය කැමැත්ත පළ කෙළේ ගරු නම්බු, වරප්‍රසාද ගැන හිතා ය.පළමුව ගමේ පන්සලට ගොස් ලොකු හාමුදුරුවන්ට බුලත් අතක් පිළිගන්වා වැඳ නමස්කාර කළ රණබාහු තමා දේශපාලනයට පිවිසීමට අදහස් කරන බැවින් ලොකු හාමදුරුවන්ගේ ආශීර්වාදය පළමුව අපේක්ෂා කරන බව ද කීය. ලොකු හාමුදුරුවෝ මහත් සතුටට පත්ව සෙත් පිරිත් කියා රණබාහුට ආශීර්වාද කළහ.තවත් ප්‍රභූවරු රැසක් හමුවීමට ගිය හෙතෙම ඒ අයට තම අපේක්ෂාව නොපැකිළිව පැවැසීය.ඔවුහු ද රණබාහුට සුබ ප්‍රාර්ථනා කළහ. නාම යෝජනා ලබාගත් රණබාහු ඡන්ද සටන ආරම්භ කෙළේ පෝස්ටර්, බැනර්, කොඩිවැල් ගම පුරාම ප්‍රදර්ශනය කරමිනි. දැන් ඡන්ද සටන හරිම උණුසුම් ය. මහා මාර්ගයේ ඡන්ද ලකුණ, අංකය නම අපූරුවට ලියා ජයග්‍රහණය ස්ථිර කර ගැනීමට බොහෝ අපේක්ෂකයෝ ක්‍රියා කරගෙන යති. රණබාහුට මෙය මහා ප්‍රහේලිකාවකි. තමා ද මෙම ක්‍රමය අනුගමනය කළ යුතු යයි සිතී ය. තම නම අංකය හා සලකුණ මහා මාර්ගයේ නොමැකෙන ආකාරයට තීන්ත යොදාගෙන ලිවීමට කල්පනා කළ රණබාහු ඒ සඳහා දක්ෂතා ඇති තරුණ පිරිසක් ද යෙදවීය.රාත්‍රිය පුරා “රණබාහු වැඩිම මනාපයෙන් දිනවමු” යයි මහා මාර්ගය පුරාම ලිව්වේ විවිධ ආකෘති භාවිතයට ගනිමිනි. මෙම කටයුත්ත බොහෝ අපේක්ෂකයෝ දුටුවෝ ය.ඒ අය අතරින් කිහිප පොළක් රණබාහු ගැන ඇති කරගත්තේ අමනාපයකි. රණබාහුට පාඩමක් ඉගැන්විය යුතු යයි සිතූ එම අපේක්ෂකයන් අතරින් එක් අයෙක් දිය කරන ලද හුණු උපයෝගී කරගෙන රැයක් පහන් වන තුරු රණබාහු ගේ නමට ඉදිරියෙන් කොම්බුව එකතු කරමින් ගියේ ය. දැන් රණබාහු ගේ නම විකෘති කොට තිබේ. පසු දින උදෑසනම රණබාහුට මෙය ආරංචි විය. රණබාහුට ඉවසාගන්නට බැරි ය. වස ලජ්ජාවයි. මොන නොසන්ඩාලයා ද මේ වැඩේ කෙරුවේ දැයි රණබාහු තරහින් පුපුරමින් සොයා බලන්නට වූයේය.කොල්ලෝ කුරුට්ටෝ පවා රණබාහු ගේ නමට ඉදිරියෙන් යොදා ඇති කොම්බුව හඬ නගා කියමින් සිනාසුනේ ය.රණබාහු ට කරන්නට දෙයක් නැත. ඔහුම සරම කැසපට ගසාගෙන කළුතෙල් බාල්දියක් අතට ගෙන මහ පාරට බැස්සේ “අම්ම තාත්ත කියපු නමට අවනම්බු කරපු මුන්ට හෙණ හතම වැදියන්” යැයි කියා සාප කරමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=r1110274</link>
    <topic>පිළියන්දල මධ්‍ය මහා විද්‍යාලයේපිහිනුම් තටාකයේ ඉදිකිරීම අතරමඟ</topic>
    <author>කැස්බෑව සංචාරක – ධර්මසිරි සුරවීර</author>
    <content>පිළියන්දල මධ්‍ය විද්‍යාලයේ මීට වසර දෙකකට පෙර මුල්ගල් තබා ඉදිකිරීම් කටයුතු ආරම්භ කළ පිහිනුම් තටාකයේ වැඩකටයුතු මේ වන විට අතරමඟ නතර කර දමා ඇත.පාසල් ක්‍රීඩක ක්‍රීඩිකාවන්ගේ ක්‍රීඩා කුසලතා ජාතික හා ජාත්‍යන්තර තලයට ගෙන ඒම සඳහා වූ මහින්ද රාජපක්ෂ ජනාධිපතිතුමාගේ මහින්ද චින්තනය අනුව එවකට ක්‍රීඩා හා පොදු විනෝදාත්මක කටයුතු ඇමැතිව සිටි ගාමිණී ලොකුගේ මහතාගේ සංකල්පයක් මත පාසල් නියමු ව්‍යාපෘතිය යටතේ 2009 ජූලි මස 9 වන දින එම මුල්ගල් තැබීම සිදුකළ බව එහි සිහිවටන පුවරුවෙහි සඳහන්ව ඇත.එදා එම විද්‍යාලයේ ගුරුවරුන් මෙන් ම සිසුන්ගේ මවුපියන් බොහෝ දෙනකු බලා සිටියේ ඉතාමත් ඉක්මනින් පිහිනුම් තටාකය ඉදිවීමෙන් පසුව සිසු දරුවන්ගේ ක්‍රීඩා කුසලතාවයන් ජාතික තලයට දියුණු කර ගත හැකිවේයයි කියාය.එහෙත් අද වන විට පිහිනුම් තටාකයේ ඉදිකිරීම් කටයුතු අතර මඟ නැවතී ඇත. මෙම පිහිනුම් තටාකයේ වැඩකටයුතු මෙසේ අතර මඟ නතරවීමට හේතුව වශයෙන් දැනගන්නට ඇත්තේ ඉතිරි වැඩකටයුතු අවසන් කිරීමට මූල්‍ය ප්‍රතිපාදන නොමැති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=r1110275</link>
    <topic>රුපියල් 25,000කට බද්දට දුන් වාහනයක් ලක්‍ෂ 4කට උකස් කරලා</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>කඳාන ප්‍රදේශයේ කාන්තාවක් තමාගේ මෝටර් රථයක් කුලී බදු ගිවිසුම යටතේ මසකට රු. 25,000ක් ලැබෙන පරිදි තුඩැල්ල ප්‍රදේශයේ පුද්ගලයකුට පවරා ඇති අතර මාස 5ක් තිස්සේ කුලී ගෙවා නැති නිසා, ඒ ගැන සොයා බැලීමේ දී එම පුද්ගලයා මෝටර් රථය නුගේගොඩ ප්‍රදේශයේ අයකුට රුපියල් ලක්‍ෂ 4කට උකසට තබා ඇති බැව් සොයා ගෙන ඇත.කලක් ගත වුණත් මෝටර් රථය උකස් කළ තැනැත්තා වාහනය බේරා නොගන්නා නිසා උකසට ගත් පුද්ගලයා වාහනය සේල් එකකට ලක්‍ෂ 5කට විකුණා ඇත.සේල් හිමියා එම වාහනය ලක්‍ෂ 6 1/2කට විකුණා තිබිය දී ජා-ඇළ පොලිසිය විසින් වාහනය අත්අඩංගුවට ගෙන ඇත. මේ අතර වාහනය මුලින්ම බද්දට ගත් තුඩැල්ලේ පුද්ගලයා අතුරුදන් වී ඇත.මෙම පුද්ගලයා මීට ඉහත වාහන 9ක් මේ ආකාරයට වංචා කර ඇති අතර වංචනික ලෙස ව්‍යාජ වාහන පොත්පත් ද හදා ඇති බැව් පොලිසියට හෙළිවී ඇත.ජා-ඇළ පොලිස් ස්ථානාධිපති ප්‍රධාන පොලිස් පරීක්‍ෂක චන්දිමාල් විජේසිංහ, සුළු පැමිණිලි අංශයේ ස්ථානාධිපති උප පොලිස් පරීක්‍ෂක අධිකාරි ඇතුළු නිලධාරීහු වැඩිදුර පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=s1110271</link>
    <topic>ශ්‍රී ලංකා පළමු ඉනිමලකුණු 239යි</topic>
    <author/>
    <content>පන්දුයවන්නන්ට වාසිදායක තණතීරුවේ කාසියේ වාසිය දිනා තිබියදීත් පළමුව පන්දුවට පහරදීමට ශ්‍රී ලංකා නායක තිලකරත්න ඩිල්ෂාන් ගත් වැරැදි තීිරණය හේතුවෙන් ඊයේ ( 26 ) ඩුබායි හී දී ආරම්භ වූ ශ්‍රී ලංකා- පාකිස්තාන දෙවැනි ටෙස්ට් තරගයේ පළමු දිනයේ තරගය නිමාවීමට ඕවර 10ක් ඉතිරිව තිබියදී ශ්‍රී ලංකා පිල ලකුණු 239කට දැවී ගියේය.ලකුණු 154කට ශ්‍රී ලංකා පිලේ කඩුලු 8ක් බිඳවැටී තිබූ මොහොතේ රංගන හේරත් සහ චානක වෙලගෙදර 9වැනි කඩුල්ලට ලකුණු 75ක අගනා සම්බන්ධතාවයක් ගොඩනැගීමට සමත්විය. වෙලගෙදර ලකුණු 48ක් රැස්කළ අතර හේරත් ලකුණු 29ක් ලබා ගත්තේය.ශ්‍රී ලංකා පිලේ සාර්ථකවූ එකම පිතිකරු කුමාර් සංගක්කාර පමණි. එක් අන්තයකින් එකපිට එක කඩුලු බිඳවැටෙද්දී හුදෙකලා සටනක නිරතවූ සංගක්කාර ලකුණු 78ක් රැස් කළේය.ඔහුගේ ලකුණු 78ට හතරේ පහර 11ක් ඇතුලත් විය.ඊයේ තරගය ආරම්භයේදීම විශිෂ්ට පන්දු යැවීමක නිරත වූ උමාර් ගුල් ඔහුගේ පළමු පන්දු වාරයේදීම කඩුලු 3ක් ලබා ගනිමින් ශ්‍රී ලංකා මුල් පිතිකරු පෙල කඩා බිඳ දැමීය.කාසියේ වාසිය දිනා ප්‍රථමයෙන් පන්දුවට පහර දීමට ශ්‍රී ලංකාව තීරණය කිරීමෙන් පසුව තරගයේ තෙවැනි ඕවරයේදීම ගුල් කඩුලු ලබා ගැනීම ආරම්භ කළ අතර දිවා ආහාරය සඳහා තරගය නතර කරන විට කඩුලු 5කට ලකුණු 78ට පිවිසීමට පෙර ශ්‍රී ලංකාවට මුළු ලකුණු 30 වන විට කඩුලු 3ක් අහිමි වී තිබිණි. ආරම්භක පිතිකරු ලහිරු තිරිමාන්න (1) කඩුල්ල මුවා කිරීමේ වරදට හසුකර ගැනීමට ගුල් ඔහුගේ දෙවැනි ඕවරයේ දෙවැනි පන්දුවෙන්ම සමත් වූ අතර මෙය ෂාවිර් ටරපෝ ඉන්දියානු තරග විනිසුරුවරයාගේ පළමු ටෙස්ට් තරගයේ ඔහුගේ මංගල විනිශ්චය විය.ඉන්පසුව ගුල් ඔහුගේ පස්වැනි ඕවරයේදී කඩුලු 2ක් ලබා ගත්තේය.‘වයිඩ්’ පන්දුවකට පහරක් එල්ල කිරීමට යාමෙන් තරංග පරණවිතාන, නායක මිස්බා උල් හක් අතට කෙළින්ම උඩ පන්දුවක් දෙමින් දැවී ගියේය. ඔහුට ලබා ගත හැකිවූයේ ලකුණු 6ක් පමණි.එම ඕවරයේ 6 වැනි පන්දුවේදී ගුල්, පළපුරුදු පිතිකරු මහේල ජයවර්ධනගේ (6) කඩුල්ල ලබා ගැනීමට සමත් විය. පිත්තේ අග වැදී ආ උඩ පන්දුව ‘ස්ලිප්’හි සිට මෙවරද රැක ගත්තේ උල් හක්ය.කඩුලු මෙසේ බිඳ වැටෙමින් තිබියදීත් නොසැලී සිටි කුමාර් සංගක්කාර, ජුනයිඩ් ඛාන්ගේ පන්දුවලට හතරේ පහර 2ක් එල්ල කරමින් අනෙක් අන්තයේ පීඩනය මුදා හැරියේය.සංගක්කාරට වාසියක්ද අත්වෙමින්, දඟ පන්දු යවන සයීඩ් අජ්මාල්ගේ පන්දුවකට ඔහු දුන් උඩ පන්දුවක් රැක ගැනීමට ටව්ෆික් උමාර් අපොහොසත් විය.ශ්‍රී ලංකා නායක තිලකරත්න ඩිල්ෂාන් ලකුණු 7කට දවාලීමට ඛාන් සමත් විය. මිස්බා වෙත උඩ පන්දුවක් ලබා දෙමින් ඩිල්ෂාන් දැවී ගිය අතර මෙය මිස්බා රැක ගත් තෙවැනි උඩ පන්දුව විය.අනතුරුව ඛාන්, සංගක්කාර හා ඇන්ජලෝ මැතිව්ස්ගේ ලකුණු 28ක කෙටි සබඳතාව බිඳ දැමුවේය. ලකුණු 19ක් ලබා ගෙන සිටි මැතිව්ස් කඩුලු රකින අද්නන් අක්මාල් අතට උඩ පන්දුවක් දෙමින් දැවී ගියේය.පාදයේ ආබාධයකට ලක්වීම හේතුවෙන් ප්‍රසන්න ජයවර්ධන මේ තරගයට නම් කර නොතිබූ අතර ඒ වෙනුවට ප්‍රථම ටෙස්ට් වරම් ලබා දෙමින් කෞශල් සිල්වා කැඳවා තිබිණි. මීට අමතරව නුවන් ප්‍රදීප් වෙනුවට ශ්‍රී ලංකාව ධම්මික ප්‍රසාද් කණ්ඩායමට ඇතුළත් කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=s1110272</link>
    <topic>ඉන්දියාව තරග 5-0 කින් එංගලන්තය පරදවයි</topic>
    <author>කල්කටා (ඒ.එෆ්.පී)</author>
    <content>පස්වැනි සහ අවසන් එක්දින තරගයෙන් එංගලන්තය ලකුණු 95කින් පරාජය කළ ලෝක සූර ඉන්දියාව 5-0ක් ලෙස තරගාවලියේ ජය අත් කර ගැනීමට සමත්විය.කල්කටා නුවර ඊඩ්න් ගාඩ්න්ස් පිටියේ පැවැති අවසන් තරගයේ පළමුව පන්දුවට පහරදුන් ඉන්දියාව රැස් කළ ලකුණු 271ට පිළිතුරු වශයෙන් එංගලන්තයට ලබා ගත හැකි වූයේ ලකුණු 176ක් පමණි.ඉන්දීය ඉනිම වර්ණවත් කළ නායක මහේන්ද්‍ර සිං දෝනි නොදැවී ලකුණු 75ක් රැස් කරමින් තරගාවලියේ වීරයා සම්මානයට හිමිකම් කී අතර එංගලන්ත ඉනිම සුනුවිසුනු කළ වමත් දඟ පන්දු යවන ක්‍රීඩක රවීන්ද්‍ර ජඩේජා කඩුලු 4ක් දවාලමින් තරගයේ වීරයා සම්මානය දිනා ගත්තේය.ඉන්දියාව - 271 / 8 (ඕවර 50) මහේන්ද්‍ර සිං දෝනි නොදැවී 75, ඒ. රහානි 42, ගෞතම් ගම්බීර් 38, සුරේෂ් රයිනා 38 (සමිට් පටේල් 57/3)එංගලන්තය - 176 (ඕවර 37) ක්‍රෙග් කීස්වෙටර් 63, ඇලිස්ටෙයාර් කුක් 60 (රවීන්ද්‍ර ජඩේජා 33/4, රවිචන්ද්‍රන් අශ්වින් 28/3).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=s1110273</link>
    <topic>ඇසි දිසි ක්‍රීඩා සමාජය පිහිටුවයි</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යාංශය විසින් ඇසි දිසි නමින් ක්‍රීඩා සමාජයක් පසුගියදා පිහිටුවනු ලැබීය. එම අමාත්‍යාංශයේ ලේකම් ඩබ්ලිව්.බී. ගනේගල මහතාගේ අනුශාසකත්වයෙන් යුත් මේ ක්‍රීඩා සමාජයේ නව නිලධාරී මණ්ඩලයට පහත සඳහන් මහත්ම මහත්මීහු පත්වූහ.සභාපති - ජේ.ඩී.සී. ජයසිංහ, උප සභාපති - කේ.පී. ජයන්ත, ලේකම් – ඉන්ද්‍රජිත් ප්‍රතාපසිංහ, භාණ්ඩාගාරික – ආර්. ඒ.එච්. චන්දිමා, උප ලේකම් - සජිත් රාජපක්ෂ, උප භාණ්ඩාගාරික – ධම්මික තිලකරත්න, ක්‍රීඩා කළමනාකරු - තණ්ඩුල නිශාන්ත ජයතුංග, ක්‍රීඩා කළමනාකාරිනි - සුදීපා වික්‍රමසිංහ, සුබසාධක ලේකම් - සාලිය පුෂ්ප කුමාර, ගණන් පරීක්ෂක – ගණකාධිකාරි උපාලි ජයලත්, කාරක සභාව - සරත් දඹවින්න, ටෙක්ලා බටුවිට, සුනෙත් රවීන්ද්‍ර, එම්.ජේ.එම්. යසීර්, අශෝක සරච්චන්ද්‍රජනමාධ්‍ය හා ප්‍රවෘත්ති අමාත්‍යාංශ ක්‍රිකට් කණ්ඩායමේ නව නායකයා ලෙස එම්.ජේ.එම්. යසීර් ද අශෝක ජයතිලක උප නායකයා ලෙසද ක්‍රීඩා කළමනාකරු තණ්ඩුල නිශාන්ත ජයතුංග මහතා විසින් පත් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=s1110274</link>
    <topic> පාර්ලිමේන්තු ආහාරපාන පිලට ක්‍රිකට් ජයක්</topic>
    <author/>
    <content>පාර්ලිමේන්තුවේ අන්තර් දෙපාර්තමේන්තු සැහැල්ලු පන්දු ක්‍රිකට් තරගාවලියේ සූරතාව දිනාගැනීමට ආහාරපාන දෙපාර්තමේන්තුවේ ජය ශ්‍රී කණ්ඩායම සමත් විය. අනුසූරතාව හිමිවූයේ එම දෙපාර්තමේන්තුවෙහිම දියවන්නා බ්‍රයිට් කණ්ඩායමටය.පසුගියදා බත්තරමුල්ල පැලවත්තේ බුද්ධදාස ක්‍රීඩා පිටියේ පැවැති මේ තරගාවලියේ වීරයා සහ හොඳම පන්දු යවන්නා ලෙස ජය ශ්‍රී පිලේ සුපුන් සමරවීර ද, හොඳම පිතිකරු ලෙස ආරක්‍ෂක පිලේ උදාර ජයමහ ද සම්මාන දිනා ගත්හ.අවසන් තරගයේ වීරයා වූයේ ජය ශ්‍රී පිලේ අමිල වීරසිංහය.පාර්ලිමේන්තු නියෝජ්‍ය මහලේකම් ධම්මික දසනායක, සහකාර මහලේකම් නීල් ඉද්දවල, ටෙලිකොම් ආයතනයේ විධායක නිලධාරි ඇලෙක්සිස් විජේසේකර, පාර්ලිමේන්තුවේ වේත්‍රධාරී අනිල් සමරසේකර, නියෝජ්‍ය වේත්‍රධාරී නරේන්ද්‍ර ප්‍රනාන්දු, ආහාරපාන අධ්‍යක්‍ෂ සුරේන් පෙරේරා, සභානායක අතිරේක ලේකම් ප්‍රභාත් චන්ද්‍රකීර්ති, ආණ්ඩු පක්‍ෂ සංවිධායක ලේකම් දේවගිරි බණ්ඩාර සහ ගිනි නිවීමේ ඒකකයේ ස්ථාන භාර නිලධාරී එන්. එස්. ඩී. හඳගම යන මහත්වරු මේ තරගාවලියේ ආරාධිත අමුත්තෝ ලෙස සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=s1110275</link>
    <topic>ජාතික කනිෂ්ඨ කිමිදුම් සූරියබිෂොප් විදුහලේ නිවංකා</topic>
    <author>ෆවුස් මොහොමඩ්</author>
    <content>බිෂොප් විදුහලේ විශිෂ්ටතම කිමිදුම් සූරියක වන නිවංකා නානායක්කාර ජාතික කණිෂ්ඨ කිමිදුම් සූරතාවලියේ හොඳම කිමිදුම් සූරිය ලෙස සම්මාන දිනාගත්තේය. රාජකීය විද්‍යාලයීය තටාකාංගණයේ පසුගියදා පැවැති ජාතික කණිෂ්ඨ කිමිදුම් සූරතාවලියේ සමස්ත ජයග්‍රහණය අත්කර ගැනීමට බිෂොප් විදුහලට හැකිවුයේද නිවංකාගේ දස්කම් හේතුවෙනි.2003 වසරේ බිෂොප් විද්‍යාලයීය නිවාසාන්තර පිහිනුම් තරගාවලියේ අවුරුදු 9න් පහළ තරග ඉසව්වෙන් වාර්තාවක් පිහිටුවමින් පිහිනුම් හා කිමිදුම් ක්‍රීඩාවට අවතීර්ණ වූ නිවංකා ශ්‍රී ලංකා පාසල් පිහිනුම් ක්‍රීඩා සංගමය විසින් වාර්ෂිකව සංවිධානය කරනු ලබන ජාතික කණිෂ්ඨ කිමිදුම් සූරතාවලියේ සහ වයස් කාණ්ඩ යටතේ පැවැත්වෙන ජාතික කිමිදුම් සූරතාවලියේ ජයග්‍රහණ රැසක් සිය පාසලට අත් කර දීමට සමත්වූවාය.මේ වසරේ වයස් කාණ්ඩ යටතේ පැවැති ජාතික කිමිදුම් සූරතාවලියේදී සමස්ත ජයග්‍රහණයත් බිෂොප් විදුහලට හිමි කර දීමට නිවංකාගේ දස්කම් ඉවහල් විය. මහින්ද ලියනගේ මහතා යටතේ ආරම්භයේදී පුහුණුව ලැබූ නිවංකා බිෂොප් විදුහල් වත්මන් කිමිදුම් පුහුණුකරු වන ඒසිරි කංකානිගේ මහතා යටතේ දැනට පුහුණුව ලබන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=s1110276</link>
    <topic>සමස්ත ලංකාපිහිනුම් හෙට සිට</topic>
    <author/>
    <content>ශ්‍රී ජයවර්ධනපුර විශ්වවිද්‍යාලීය බහු මාධ්‍ය ඒකකය මගින් දෙවන වරට සංවිධානය කරනු ලබන සමස්ත ලංකා වයස් කාණ්ඩ පිහිනුම් තරගාවලිය මේ මස 28, 29 යන දෙදින තුළ විශ්වවිද්‍යාලීය පිහිනුම් තටාකයේදී පැවැත්වේ. මේ තරගාවලිය සඳහා දිවයිනේ පාසල් ශිෂ්‍ය ශිෂ්‍යාවන් සහ පිහිනුම් සමාජ නියෝජනය කරමින් දහසකට ආසන්න තරගකරුවන් පිරිසක් සහභාගී වේ. උත්සවයේ ප්‍රධාන අමුත්තා ලෙස පාර්ලිමේන්තු මන්ත්‍රී නාමල් රාජපක්ෂ මහතා සහභාගී වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=s1110277</link>
    <topic>ගුරු ක්‍රීඩා උළෙල අද සිට</topic>
    <author>මහනුවර ක්‍රීඩා විශේෂ</author>
    <content>දීප ව්‍යාප්ත දරුවන්ගේ සහ ගුරුවරියන්ගේ ක්‍රීඩා තරගාවලිය නුවරඑළිය මහ නගර සභා ක්‍රීඩාංගණයේදී අද (27) සිට 30 වැනිදා දක්වා පැවැත්වේ. මේ සඳහා 3000 කට ආසන්න පිරිසක් සහභාගි වෙති. පාපන්දු, නෙට්බෝල්, ක්‍රිකට් සහ මලල ක්‍රීඩා මේ තරගාවලියට ඇතුළත් කර ඇත. සියලුම ක්‍රීඩා එක් එක් දිස්ත්‍රික්කවලට සම්බන්ධ කර පැවැත්වෙන අතර පසුගිය වසරේ මේ තරගාවලිය යාපනයේදී පැවැත්විණි. මලල ක්‍රීඩා එක් එක් වයස් සීමාවලට සීමා කර පැවැත්වේ. සෙසු ක්‍රීඩා විවෘත වශයෙන් සිදු කෙරේ. සියලුම තරගවල ජය සංකේත ප්‍රදානය 30 වනදා පස්වරුවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=s1110278</link>
    <topic>සැහැල්ලු පන්දු ක්‍රිකට්නොවැම්බර් 5දා</topic>
    <author>ගඟ ඉහළ සමූහ</author>
    <content>මධ්‍යම පළාත් අධ්‍යාපන දෙපාර්තමේන්තු ක්‍රීඩා සංගමය සංවිධානය කරනු ලබන දීප ව්‍යාප්ත රාජ්‍ය හා පළාත් රාජ්‍ය ආයතන, පළාත් පාලන ආයතන, රාජ්‍ය බැංකු හා අර්ධ රාජ්‍ය ආයතන සය සාමාජික සැහැල්ලු පන්දු ක්‍රිකට් තරගාවලිය නොවැම්බර් මස 05 දා මහනුවර පොලිස් ක්‍රීඩාංගණයේදී පැවැත්වේ. තරගාවලිය පිළිබඳ වැඩි විස්තර 0714821800, 0714422818 අංකවලින් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=f1110271</link>
    <topic>කඩෙන් කරපිංචා මිටිය ගන්න තත්ත්වයවෙනස් කරනවා</topic>
    <author>සාකච්ඡා කළේ :ජයසිරි මුණසිංහ</author>
    <content>* “දිවිනැගුම ජාතික ව්‍යාපාරයේ” ආරම්භය පිළිබඳ ඔබට යමක් කිව හැකිද?දිවි නැඟුම ජාතික ව්‍යාපාරය ජනාධිපති මහින්ද රාජපක්ෂ මැතිතුමාගේ උපදෙස් මත රට පුරා ක්‍රියාත්මක කරන ජීවනෝපාය සංවර්ධන වැඩසටහනක්. මේ යෝජනාව ජනාධිපති තුමා වසර 2011 අයවැය යෝජනා ඉදිරිපත් කරමින් රටට ප්‍රකාශ කළේ. ගිය අවුරුද්දේ නොවැම්බර් මාසේදීයි.ඒවන කොට මුළු ලෝකයේම ආහාර අර්බුදයක් මතුවෙමින් පැවැතියා. ඊට හේතු වුණේ ගංවතුර, ස්වභාවික විපත් හා කාලගුණික විපර්යාසයන් නිසා ගොවිතැන විනාශ වී යෑමයි. එනිසා ලෝකයේ ආහාර නිෂ්පාදනය කරන රටවල්, තම නිෂ්පාදන පිටරටවලට අලෙවිකිරීම පවා නතර කළා. ඒ නිසා අපිටත් සිදුවුණා. ආහාර අතින් සුරක්ෂිතතාවය වැඩි කරගන්න. ඊට තිබෙන හොඳම විකල්ප ක්‍රියාමාර්ගය වුණේ හැකිතරම් අපි, අපේ රටේ භූමියේ වගාවන් ඇති කිරීමයි.ආහාර සුරක්ෂිතතාවය ඉහළ රටක ජනතාවගේ සිතුම් පැතුම් ඉහළයි. ඒවාගේම ඒ රටවලුත් දියුණුයි. ඒ අනුව අපටත් සිදුවුණා. ආහාර අර්බුදයෙන්, ආර්ථික අර්බුදවලින් ගොඩ ඒමට මඟක් ලෙස ගෘහ ආශ්‍රිත නව ආර්ථික බිහිකරන වැඩපිළිවෙළකට යන්න. ඒ අනුවයි මේ දිවිනැගුම ඇරඹුණේ. මේ කටයුත්ත ආර්ථික සංවර්ධන ඇමැති බැසිල් රාජපක්ෂ මැතිතුමා මහත් උනන්දුවෙන්, මඟපෙන්වීම්, මෙහෙයවීම් කරමින් ඉදිරියට ගෙන යනවා.* මෙහි මුල් අදියර ක්‍රියාත්මක වුණේ කෙසේ ද?මේ ජාතික ව්‍යාපාරයට මුල්ම අදියරේදී අපේ රටේ පවුල් 14 ලක්ෂයක් ඉලක්ක කොට ක්‍රියාවට නැංවූවා. ඒ අපේ රටේ මුළු ග්‍රාම නිලධාරී කොට්ඨාස 14,000න් එක කොට්ඨාසයකින් පවුල් සියය බැගින් තෝරාගෙන මෙය ක්‍රියාත්මක කළා.අපි මුලින් කල්පනා කළේ, අඩු ආදායම්ලාභීන්ගේ ජීවන වියදම අඩු කිරීමට එවක පැවැති ආහාර ද්‍රව්‍යවල මිල ගණන් පහතදමා ගැනීමට, ඔවුන්ගේ ගෙවත්තෙන්ම තමන්ට අවශ්‍ය එළවළු ටික, පලතුරු ටික උපයාගන්න වැඩපිළිවෙළක් සකස් කිරීමයි. ඒ අනුවයි ගෙවතු වගාවට අවශ්‍ය බීජ ඇට , රසායනික පොහොර, උපදෙස් ජනතාවට ලබා දුන්නෙ.මෙහිදී අපි ජනතාවට එළවළු, පලතුරු බීජ ඇට ලබා දුන්නා. විශේෂයෙන් අපේ රටේ පළාත් අනුව අපි ලබාදෙන එළවළු, පළතුරු, වර්ග වෙනස්. උඩරට, පහතරට, වියළි කලාපීය, ශුෂ්ක කලාපීය, තෙත් කලාපීය ලෙස කලාප හතක් යටතේ ඒ ඒ ප්‍රදේශයෙන් ප්‍රදේශයට වැවෙන එළවළු වර්ග අපි ජනතාවට ලබා දුන්නා.පළතුරු පැළ, ඖෂධීය පැළ, සුළු අපනයන බෝග, දීර්ගකාලීන බෝග ආදිය අපි ලබා දුන්නා.මෙතැනදී කියන්න සන්තෝෂයි අපි මේ වන විට පොල් සංවර්ධන අමාත්‍යාංශයේ මැදිහත්වීම මත පොල් පැළ තුන් ලක්ෂ හැට එක් දහස් දෙසිය හැත්තෑ තුනක් ලබා දී තිබෙනවා. භූමිය වශයෙන් ගත්තොත් අක්කර තිස් දහසක විතර මේ වගාව සිදුවුණා.* දිවිනැඟුමේ ප්‍රධාන අංශ තුනක් තිබෙනවා. කෘෂිකර්මාන්තය එකක්, අනික් අංශ මොනවාද ?පශු සම්පත් හා ධීවර කටයුතු දෙවැනි අංශය, තුන්වැනි අංශය ගෘහ ආශ්‍රිත කර්මාන්ත ඇති කිරීමයි. පශු සම්පත් හා ග්‍රාමීය ප්‍රජා සංවර්ධන අමාත්‍යාංශය, ධීවර හා ජලජ සම්පත් සංවර්ධන අමාත්‍යාංශය පරිසර අමාත්‍යාංශය මේ දෙවැනි අංශයේ දියුණුවට අදාළව කටයුතු කරනවා.වඩා වැදගත්ම කෘෂිකර්ම අංශයයි. එහි කටයුතු අමාත්‍යාංශ හතක් යටතේ සම්බන්ධීකරණය කරනවා. කෘෂිකර්ම, ගොවිජන සේවා හා වනජීවී අපනයන බෝග ප්‍රවර්ධන, වාරිමාර්ග හා ජලසම්පත් කළමනාකරණ, වැවිලි කර්මාන්ත, පොල් සංවර්ධන හා ජනතාවතු සංවර්ධන හා දේශීය වෛද්‍ය යන අමාත්‍යාංශ ඒ හතයි. මේවායින් ගොවිතැනට ජනතාව පෙළඹවීමට එළවළු, පළතුරු, ඖෂධීය ශාඛ,, පොල්, කොස් වාගේ දීර්ඝකාලීන බෝග ලබා දෙනවා.* ගෘහ ආශ්‍රිත කර්මාන්ත අංශයේ දියුණුවට ක්‍රියාත්මක වන අමාත්‍යාංශ මොනවාද ?කර්මාන්ත හා වාණිජ කටයුතු , සාම්ප්‍රදායික කර්මාන්ත හා කුඩා ව්‍යවසාය තාක්ෂණික හා පර්යේෂණ, යෞවන කටයුතු හා නිපුණතා සංවර්ධන කියන අමාත්‍යාංශ හතර ඒ කටයුතු සිදු කරනවා. මේ අතරේ මුදල් හා ක්‍රම සම්පාදන අමාත්‍යාංශය, රාජ්‍ය පරිපාලන හා ස්වදේශීය කටයුතු අමාත්‍යාංශය, සෞඛ්‍ය, පළාත් සභා හා පළාත් පාලන අමාත්‍යාංශ, පළාත් සභා හා දිස්ත්‍රික් ලේකම් කාර්යාල හා ප්‍රාදේශීය ලේකම් කාර්යාල මේ කටයුත්ත ජාතික මට්ටමෙන් ක්‍රියාවට නැංවීමට කැපවී සිටිනවා.හොඳ සහයෝගයක් මේ වැඩපිළිවෙළට ප්‍රවෘත්ති හා ජනමාධ්‍ය අමාත්‍යාංශයෙන් හැමදාම ලැබුණා. ඒ ගැනත් ඉතාමත් සතුටින් මතක් කරන්න මේ අවස්ථාවක් කර ගන්නවා.* දිවිනැගුම ජාතික ව්‍යාපාරයේ දෙවැනි අදියර අද පටන් ගන්නවා. තෝරා ගත් ජනතාවට අවශ්‍ය බීජ හා අනෙකුත් සේවා ලබාදීමට බිම් මට්ටමේ සූදානම කොහොමද ?හොඳ ප්‍රශ්නයක් ඇහැව්වේ. අපි කොළඹ ඉඳගෙන මේ වැඩපිළිවෙළ සම්පාදනය කරන්න සූදානම් නෑ. අපි කෙළින්ම ගමේ ජනතාව මීට දායක කරගන්න උවමනායි. ඒ නිසා විශේෂයෙන් ආර්ථික සංවර්ධන ඇමැතිවරයා වශයෙන් බැසිල් රාජපක්ෂ මැතිතුමා ගත වූ අගෝස්තු මාසයේ 15 වැනිදා සිට 31 වැනිදා දක්වා උතුරු පළාත භාර අනෙක් පළාත් අටේම, දිස්ත්‍රික්ක මට්ටමින් ගමන් කර ඒවායේ දේශපාලන අධිකාරියේ පිරිස්, රාජ්‍ය නිලධාරීන් දැනුවත් කළා. ඒ වැඩපිළිවෙළත් ඉතාම සාර්ථක වුණා. උතුරේ පිරිස්ද ඒවාගේම දැනුවත් කළා. දැන් සියල්ල සූදානම්.අපි මෙවර ගෙවතු වගාවට ලබාදෙන සියලු සම්පත් රටපුරා හතළිස් දහසක් වන සම්බන්ධීකාරකවරුන් හරහා ජනතාවට ලබා දී තිබෙනවා.එක් ග්‍රාම නිලධාරී කොට්ඨාසයකින් අපි පවුල් 150ක් තෝරාගෙන තිබෙනවා. මේ අය කණ්ඩායම් තුනකට බෙදා, තිබෙනවා. මේ එක කණ්ඩායමක 50 දෙනාට අවශ්‍ය බීජ ඇට, දීර්ඝකාලීන බෝග ලබාදීමට සම්බන්ධිකාරකයන් තුන්දෙනෙක් පත් කොට තිබෙනවා. ග්‍රාම නිලධාරිවරයා, සමෘද්ධි කෘෂිපර්යේෂණ නිලධාරී ඒ අතර වෙනවා, ඊට අතිරේකව ගම හා බැඳුණු රාජ්‍ය සේවා කරන නිලධාරීන් මීට දායකත්වය තම සේවාව ලබා දෙනවා.* දිවිනැඟුම ජාතික ව්‍යාපාරයේ පළමු අදියර සාර්ථකත්වය කෙබඳුද ?එදා මේ වැඩපිළිවෙළ ආරම්භ කරන කොට රටේ එළවළු, පළතුරු මිල ගණන් බොහෝම ඉහළයි තිබුණේ. නමුත්, පළමු කන්නයේ අස්වැන්න ලබන විට මේ මිලගණන් පහළ බැස්සා. ඉන් ජනතාවගේ ජීවන වියදම් අඩුවුණා.ඔබ කවුරුත් දන්නවානේ, ඉස්සර ගමක තිබුණු තත්ත්වය, සෑම දෙයක්ම තම ගෙවත්තේ වගා කරගන්න එදා උදවිය උනන්දු වුණා. තමන්ට කෑමට උවමනා රම්පේ කරපිංචා, ටිකත් අද සමහරු කඩෙන් ගන්නේ. ඒ තත්වයේ වෙනසක් සිදු කිරීමට කාලයයි. ඒ සඳහායි අපි මේ මුලපුරා තිබෙන්නේ.දිවිනැඟුම ගෙවතු වගාව නිසා ජනතාවට තම ගෙවත්තෙන්ම කෑමට උවමනා එළවළු පළතුරු ටික ලබා ගන්න පහසුවුණා. ඒවා නැවුම්, ඒවාගේම වස විස නැති ඒවායි. අපි හැමදාම පරිභෝජනයට ම අවශ්‍ය දේ ලබා ගැනීමට ජනතාව සූදානම් කරන්නේ නෑ. ජනතාව ඉන් එහාට ගිහින් වාණිජ මට්ටමට තම නිෂ්පාදන දියුණු කර ගන්න තැනට ඔසවා තැබීම දිවි නැඟුමේ අරමුණයි.ගොවිතැනින් ඉදිරියට ගිය, වගාවෙන් ලැබෙන අස්වැන්න වාණිජ මට්ටමට ගෙනෙන තැනට ගම, නගරය, පළාත පත් විය යුතුයි. ඒ නිසා තමයි අපි ගොවිතැනට උපදෙස් ලබාදෙන ගමන් වාණිජ වගාවටත් ජනතාව උනන්දු කරවන්නේ.* සාම්ප්‍රදායික කර්මාන්ත අංශය, මීට සම්බන්ධ වන්නේ කොහොමද ?අපි විතරක් නොවෙයි, ලෝකේ දියුණු රටවල පවා ගෘහ ආශ්‍රිත කර්මාන්ත ජාලයක් බිහිකිරීමට උනන්දුවක් දක්වන කාලයක් තමයි මේ වකවානුව. ලෝක තත්ත්වයන් අනුවත් අපි සංවර්ධනය කරා ළඟාවීමට අපේ ගම්බද ජනතාවගේ ආදායම් වැඩි කර ගත යුතුයි.මං මාවත්, විදුලිබලාගාර, වරායන්, ගුවන්තොටුපොළවල්, දියුණු කරන අතර රටේ සිදුවන ඒ යටිතල පහසුකම්, ආර්ථික පහසුකම් වලින් රටේ පොදු ජනතාවටත් ප්‍රතිලාභ හිමිවිය යුතුයි. මහා පරිමාණ කර්මාන්තකරුවාට පමණක් නොවෙයි, ගමේ කුඩා ව්‍යවසායකයාටත් අවස්ථා ලබාදීම ආණ්ඩුවේ වැඩපිළිවෙළයි.ඒ අනුව අපි අලුත් අලුත් විදිහට සිතන ව්‍යවසායකයින්ට, කර්මාන්තකරුවන්ට දිවි නැඟුමෙන් නව ව්‍යාපාර අවස්ථා උදාකර ගැනීමට අතදෙනවා.සාම්ප්‍රදායික කර්මාන්ත, වැඩි දියුණු කරලා, නව්‍යකරණය කරලා, ඒ නිෂ්පාදනවලට වඩාත් හොඳ වෙළෙඳ පොළක් සොයාදීලා, අමුද්‍රව්‍ය ලබා ගැනීමට පහසුකම් සපයලා. නව තාක්ෂණය හඳුන්වාදීලා කටයුතු කිරීමට අපි උදව් කරනවා.* දිවිනැගුම ජාතික ව්‍යාපාරයේ ප්‍රධාන අංශ තුනෙන්ම අනාගත අපේක්ෂාව රට, රටේ ජනතාව දියුණු තත්ත්වයන්ට ගෙන ඒම ද?අපි දිවි නැගුම ජාතික ව්‍යාපාරය මුල් අදියරට ලක්ෂ 15ක් පවුල් සම්බන්ධ කර ගත්තා. මේවර පවුල් 21ක් සම්බන්ධකර ගන්නවා. ඉදිරියේ දී අපේ රටේ මුළු පවුල් සංඛ්‍යාව වන ලක්ෂ 45ට ම දිවිනැඟුමේ ප්‍රතිලාභ ලබා ගැනීමට ඉඩකඩ ලබාදීම අපේ අරමුණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=f1110272</link>
    <topic>කවි හබයට කැමැතිහිටිවන කවිකාරයා</topic>
    <author>සටහන -චතුරිකා ගමගේ</author>
    <content>ගැමි සුවඳින් සුවඳවත් වූ සත්කෝරළේ අස්සැද්දුම ග්‍රාමයේ උපන් සමරසිංහ විජේසූරිය දරුවන් අටදෙනෙකුගෙන් යුත් පවුලේ වැඩිමලාය. වෙළෙඳාම සහ ගොවිතැන සිය පියාගේ ජීවනෝපාය විය. දරුවන් රැකබලා ගනිමින් නිවෙසේ සියලු කාර්යයන් සිය යුතුකම් ලෙස සැලකූ මව, පියාගේ කාර්යයන්ට නිබඳව ශක්තියක් විය.ග්‍රාමීය සාමාන්‍ය පවුලක් වූ ඔවුන්ගේ පවුල තුළ සතුට, සමාදානය පිරී පැවැතිණි. නාගොල්ලාගොඩ සිංහල මිශ්‍ර පාසලෙන් සහ කුලියාපිටිය මධ්‍ය විද්‍යාලයෙන් අධ්‍යාපනය හැදෑරූ සමරසිංහ, එදා පාසල් ගියේ හැතැප්ම තුනක් පමණ දුරක් පයින් ගමන් කර, තවත් එවැනිම දුරක් බස් රථයක යන දුෂ්කර ගමනක් ගෙවාගෙනය.කොතරම් දුෂ්කරතා තිබුණද සිංහල මිශ්‍ර පාසලේ අධ්‍යාපනය ලබද්දී ජ්‍යෙෂ්ඨ විභාගයේ ප්‍රථම පන්තියේ සාමර්ථයක් ලබන්නට තරම් ඔහු දක්ෂයෙක් විය. සාහිත්‍ය විෂයයට ඔහු තුළ විශේෂ ඇල්මක් තිබුණි. කුඩාකල සිට පුංචි පුංචි කවි පන්ති රචනා කරමින්, ඔහු එය ප්‍රගුණ කළේය. මධ්‍ය විද්‍යාලයේ අධ්‍යාපනය ලබන කාලය වනවිට කොළඹ කවිය වඩාත් ජනපි‍්‍රයව පැවැතිණි. ඒ ජනපි‍්‍රයත්වය නිසා කොළඹ කවියට ඔහු බොහෝ ඇළුම් කළේය. පාසල් කාලයේ දී කාව්‍ය නිර්මාණ මගින් පළමු ස්ථානය දිනාගැනීමට හැකිවීම, ඔහුගේ ජීවිතයේ අමතක නොවන සිදුවීමකි. පාසල් අධ්‍යාපනයට අමතරව කඩුගන්නාව සිරි නිවාස පිරිවෙනට සම්බන්ධ ගමේ පිරිවෙනෙන් සිංහල, සංස්කෘත ඉගෙනගත් සමරසිංහට, පසුකාලයක දී එම සංස්කෘත භාෂාව වඩාත් ප්‍රයෝජනවත් විය.සාහිත්‍යයට තිබූ ඇල්ම නිසා නවකථා, කවිකතා කියවීම විනෝදාංශය බවට පත් කරගත් ඔහු, අලුතින් පිටවන සෑම පොතක්ම පාහේ කියවීමට පුරුදුව සිටියේය. සාහිත්‍යකාමී චරිතයක් වුවද පාසලේ දී විප්ලවකාරී ලෙස හැසිරුණු අවස්ථා ද නැත්තේ නොවේ.පාසලේ සිදුවන යම් යම් අක්‍රමිකතාවලට එරෙහිව ළමයින් සමඟ විප්ලවකාරී ලෙස හැසිරුණු සමරසිංහ, පාසලේ ජනපි‍්‍රය චරිතයක් බවට පත්වූයේ සාහිත්‍ය සමිතිවල මුල් තැනක් ගත් නිසාය. කවි සහ හිටිවන කවි තැනීමට නිසඟ හැකියාවක් ඔහු සතුª විය. ඔහු අතින් ලියැවුණු ප්‍රථම කවිය තවමත් ඔහුගේ මතකයේ ඇත.“හැම නිවසකම තිබුණත් වැඩිපුර පැදුරුඉඩ ඇති නමුත් මිනිසුන් ගැවසෙන මැදුරුපෙන්වා සමාජය පෙන්විය යුතු සිදුරුමොහු කල ගෙවයි මහමඟ ගස්යට අඳුරු”යාචකයකු පිළිබඳ කියවෙන එම කවිය, එකල පාසලේ කා අතරත් ජනපි‍්‍රය විය. සමරසිංහ ඇතැම් අවස්ථාවල දී කවි තැනීම පිළිබඳ ගුරුවරුන් සමඟ මත ගැටුම්ද ඇතිකර ගත්තේය. එක් අවස්ථාවක දී ගුරුවරයෙක් ඔහුට දොස් පැවරීය. සාහිත්‍ය සමිතියේ දී එම ගුරුවරයාට අභියෝග කරන්නට තරම් කුඩා සමරසිංහ නිර්භීත විය.එදා සමරසිංහව පාසලේ දී හැඳින්වූයේ “හිටිවන කවිකාරයා” යන අන්වර්ථ නාමයෙනි. ගුරුවරුන් සමඟ කවි හබයක පැටළුණු ඔහු, දිනක් සමිතියේ දී “ඊළඟ කවිය ගුරු මණ්ඩලයට භාරයි” යනුවෙන් සිය කවිය හමාර කළේය. ඒත් එම අවස්ථාවේ දී ගුරුවරුන්ට කවියක් කියන්නට නොහැකිවීම පිළිබඳ සමරසිංහගේ සිතේ නැගුනේ සියුම් ආඩම්බරයකි.එකල සමාජයේ කවිය පිළිබඳ විශාල කතිකාවතක් ගොඩනැගී තිබුණි. පී. බී. අල්විස් පෙරේරා මහතා තැපෑලෙන් කවි උගන්වන ක්‍රමයක් ද හඳුන්වා දී තිබුණේය. එදා පාසලේ ළමුන් එකතුව, අතින් ලියා සකස් කළ කවි සඟරාවේ මූලිකත්වය ගෙන කටයුතු කළේද සමරසිංහය.ගමේ සමිතියක් පිහිටුවා අසල්වාසී ළමයින් සමඟ නිවෙස ආසන්නයේ පොල්අතු මඩුවක් සකස් කර, එහි රැස්වී කවි, කතා ඉදිරිපත් කළ කාලය සමරසිංහ සිහිපත් කළේ නැවතත් ළමා කාලයට ගියා වැනි සන්තෝෂයකිනි. ‘මීවදය’, ‘සුවඳ’, ‘දේදුන්න’ එදා ඔහුගේ සිත්ගත්, වඩාත් ඇළුම් කළ ජනපි‍්‍රය කවි සඟරාය.කවියට තිබූ ඇල්ම නිසාම අධ්‍යාපන කටයුතුවලින් ඈත්වූ ඔහු “ජීවන ලංකා” කවි සඟරාවට සම්බන්ධ වී එහි සංස්කාරක තනතුරද හෙබවීය. “එහි තේමාව වූයේ “සිය රට දේ සිරි සැප දේ” යන්නයි. මාපියන්ගේ බලවත් විරෝධය මධ්‍යයේම කොළඹට පැමිණි සමරසිංහගේ ඊළඟ ඉලක්කය වූයේ පුවත්පතකට සම්බන්ධ වීමය.එදා හමුවූ මහා ප්‍රාඥ මාර්ටින් විකුමසිංහයන්ගෙන්ද, ඔහුගේ ලේඛන කලාවට විශාල සහයෝගයක් ලැබුණි. ඒ වනවිට සරසවි සඳරැස පුවත්පත ආරම්භ කෙරිණි. එයින් සමරසිංහගේ අභිප්‍රාය මල්ඵල ගැන්විණි. සරසවි සඳරැසට මෙන්ම සිංහල ජාතිය නමැති පුවත්පත්වලට සම්බන්ධ වීමට ද ඔහුට හැකිවිය. එදා ඔහු අතින් පුවත්පත්වලට වැඩිපුරම ලියැවුණේ කවිය. එම පුවත්පත්වලට කවි ලියමින් සිටි සමරසිංහට, ලංකාදීප පුවත්පතට ලිවීමේ අවස්ථාවද උදාවිය.පසුව ‘සිංහලේ’ පුවත්පත ආරම්භ කිරීමත්,හේමපාල මුනිදාස මහතා සමඟ එම පුවත්පතට සම්බන්ධ වීමත් සමරසිංහගේ ජීවිතේ දෛවෝපගත සිදුවීමක් බවට පත් විය. එය ඔහු විස්තර කළේ මෙසේය.“සිංහලේ පටන් ගැනීම මගේ පමණක් නෙවෙයි, රටේත් දෛවෝපගත සිදුවීමක් වුණා. “සිංහලේ” කියන්නේ දේශපාලන මෙහෙවරකට වඩා දේශපාලන පෙරළියක් කළ පත්තරයක්. එවගේම හේමපාල මුනිදාස කියන්නේ “සිංහල බෞද්ධයා”, “සිංහල බලය” වැනි පුවත්පත්වල අදීන පුවත්පත් කතුවරයෙක් ලෙස නම දිනාගත් පුද්ගලයෙක්. හේමපාල මුනිදාස මහතාත්, මමත් එකතුව කළ “සිංහලේ” පුවත්පතට බණ්ඩාරනායක මහතා උදවු කළා.ඩී. එස්. සේනානායක මහතා ටික කාලයක් අගමැතිකමේ ඉඳලා, බණ්ඩාරනායක මහතාට අගමැතිකම දෙනවා කියලා කියා තිබුණා. ඒක එහෙම නොවෙන බව දැනගෙන, බණ්ඩාරනායක මහතා ආණ්ඩුවෙන් ඉවත් වී, අලුත් පක්ෂයක් පිහිටුවන්න සූදානම් වීමේ ප්‍රතිඵලයක් ලෙස තමයි 1947 ඡන්දෙන් පස්සේ “සිංහලේ” පුවත්පත ආරම්භ කළේ. එදා බොහෝ පුවත්පත් බණ්ඩාරනායක මහතාට විරුද්ධ වෙද්දි, හේමපාල මුනිදාස මහතා “සිංහලේ” හරහා බණ්ඩාරනායක ප්‍රතිරූපය ගොඩනැගුවා.“සිංහලේ” දේශපාලන සටන් පාඨය වුණේ අධිරාජ්‍ය ගැති ධනේෂ්වර යූ. එන්. පීයත්, දේශීයත්වය නොහඳුනන, ඊට ආදරේ නොකරන මාක්ස්වාදයත් රටට ජනතාවට එපා වෙලා තිබෙන්නේ. ඒ සඳහා අලුත් පක්ෂයක් හා ජාතික නායකයෙක් අවශ්‍යයි කියන එකයි. “බණ්ඩාරනායක මහතා අස්වෙයි – අලුත් දේශපාලන පක්ෂයක්” යනුවෙන් අපි අපේ පත්තරේ කර්තෘ වාක්‍ය ලිව්වා. ඒවායින් ආණ්ඩුව ඇතුළේ පොඩි අවුලක් ඇතිවුණා. ඒ නිසා බණ්ඩාරනායක මහතා නැවතත් සිංහල මහ සභාව හදලා, මාදම්පේ රැස්වෙලා, ඓතිහාසික “මාදම්පා යෝජනා” ආණ්ඩුවට ඉදිරිපත් කළා.එම “මාදම්පා යෝජනා” මටත් විශේෂයි. මම මුලින්ම වාර්තාවක් ලිව්වේ මාදම්පා යෝජනාව හා සම්බන්ධ රැස්වීම පිළිබඳයි. එම වාර්තාව ලස්සන රචනාවක් පමණක් බව මට තේරුණේ, හේමපාල මුනිදාස එය බලාගෙන පුවත්පත් වාර්තාවක් ලියනහැටි කියාදුන් වෙලාවෙදියි. ඒත් ඊට පස්සේ මම ලියූ වාර්තාවක් කවදාවත් වෙනස් කළේ නැහැ. ඒකාලේ ඇතැම්විට කර්තෘ වාක්‍ය හැර, මුළු පත්තරේම සකස් කිරීම මට පැවරුණා.බණ්ඩාරනායක මහතා යූ. එන්. පී.යෙන් ඉවත් වී, අලුත් පක්ෂයක් පිහිටුවීමත් සමඟ අපටත් තර්ජන එල්ල වුණා. ඒ අතර තවත් විශේෂ දෙයක් සිදුවුණා. හේමපාල මුනිදාසට වැටුප රුපියල් 1500 ක් සහ රුපියල් 30,000 ක් වටිනා කාර් එකක් දෙනවා කියලා අලුත් පත්තරයකට ආරාධනයක් ලැබුණා. එදා මගේ ජීවිතේ අමතක නොවන දවසක්. එදා රෑ හේමපාල මුනිදාස ඔහුගේ ජීවිත කතාව මට කියලා, සල්ලි හෙව්වා නම් මාත් පොහොසතෙක්. මේ පෑන යෙදවුණේ හිතට එකඟව රටත්, ජාතියත්, ආගමත් වෙනුවෙන් ලියන්න පමණක් බව කියලා, ඔහු ගත යුතු තීරණය කුමක්ද යන්න මගෙන් ඇහුවා.පසුව මම කේ. බී. සුගතදාසට එය ඉටු නොවන බව දැන්වූවා. ශ්‍රී ලංකා නිදහස් පක්ෂය පිහිටවූ අවස්ථාවේ අපි අතිරේකයක් මුද්‍රණය කළා. ඒකේ නම ශ්‍රී ලංකා ස්වාධීන පක්ෂය. 1950 කාලයට පස්සේ “සිංහලේ” පක්ෂයේ පුවත්පත වුණත් පක්ෂයට අවශ්‍ය ආකාරයට ලිපි පළ කළේ නැහැ. වරක් මතභේදයක් නිසා තවත් අපි මේ පත්තරේ ලියන්නේ නැහැ කියලා හේමපාල මහතා මට කිව්වා. ඒත් පසුව බණ්ඩාරනායක මහතා සමඟ ඇතිකරගත් සංවාදයකින් පසුව, එය සමථයකට පත්වුණා.මම බොහෝ වෙලාවට බණ්ඩාරනායක මහතා සම¼ඟ රැස්වීම් වාර්තා කරන්න ගියා. අප පක්ෂ සාමාජිතත්වය නොගත්තේ ජාතික පුවත්පතක ලේඛකයෙක් පක්ෂයක සාමාජිකත්වය ලැබීමෙන් සාධාරණයක් ඉටු කළ නොහැකි නිසයි. ලෙනින්, ගෝර්කිට කොමියුනිස්ට් පක්ෂයට බැඳීමට ආරාධනා කළ අවස්ථාවේ දුන් පිළිතුර, ඒ වන විටත් මා දැන සිටියා.එදා කොළඹ කවීන් හා ලේඛකයන් මා සමඟ ඉතා සමීප වුණා. වික්‍රමතිලක නොතාරිස්ට, බැන්ටිස් රණවීර මතක් කළා යැයි කී විට, ඔහු කොළ කෑල්ලක් ගෙන්වා ලියා දුන් කවිය මට තාමත් මතකයි.දුප්පත්කම තිබුණ මුත් අපිට සල්ලියේවක්නොව දැයෙහි සමයෙහි එල්ලි එල්ලියේඑක් සමයෙක්හි කවි කියූ එකම කල්ලියේහක්මන රණවීර කවිකාර මල්ලියේඑදා ඔහුට දේශපාලනය හෝ පුවත්පත් කලාව යන දෙකෙන් එකක් තෝරා ගැනීමට හැකි වූවත්, තවත් දෛවෝපගත සිදුවීමක් හේතුවෙන් අධ්‍යාපනයට යොමු වීමට සිදුවිය. පේරාදෙණිය විශ්වවිද්‍යාලයට ඇතුළත් වූ සමරසිංහ, එහි අධ්‍යයන කටයුතු හමාර කර, කටුකුරුන්ද ගුරු විද්‍යාලයට ඇතුළත් විය. ඉන්පසු ඔහුට උතුරු මැද පළාතේ නුවර කලාවියේ විදුහලකට පත්වීමක් ලැබුණි. එහි ප්‍රධාන විදුහල් හතරේම සේවය කළ ඔහු, ඉන් විදුහල් දෙකක විදුහල්පති තනතුරද දැරීය. ඒ අතරතුරදී අනුරාධපුර මධ්‍ය විද්‍යාලයේ දී හමුවූ සුසිල් සිරිවර්ධන නිසා යළිත් ලේඛන කලාවට ප්‍රවිශ්ට විය.එදා ඔවුහු නොබෙල් ත්‍යාගලාභි හර්මන් භෙසර්ගේ ‘සිද්ධාර්ථ’ කෘතිය පරිවර්තනය කළහ. කුමාරගම කවියාගේ කවි දෙදහස් ගණනක් එකතු කළහ.සංස්කෘතික සඟරාවට සම්බන්ධ වූ සමරසිංහ නුගේගොඩ ශාන්ත ජෝන් විදුහලේ විදුහල්පති තනතුරෙන් පසු අධ්‍යාපන විෂයමාලා සංවර්ධන මධ්‍යස්ථානයේ ශ්‍රී ලංකා අධ්‍යාපන පරිපාලන සේවයේ නිලධාරියෙකු ලෙසද සිය සේවාව ලබා දුන්නේය. ඒ අතර ආරම්භ කළ ‘මාවත’ සඟරාව තවත් විශේෂ වූවකි. එහි සංස්කාරක වූයේද සමරසිංහයන්ය. පුළුල් ශ්‍රී ලාංකීය සංස්කෘතියක් ගොඩනැගීම වෙනුවෙන්, “මාවති”න් විශාල සේවයක් ඉටුවුණි. අද ජනපි‍්‍රයව ඇති කවියන්, ලේඛකයන් හා නාට්‍යකරුවන් බොහොමයක් මාවතින් බිහිවූවන්ය.මාවතින් පසු ශ්‍රී ලංකා අනන්‍යතාව වෙනුවෙන් “ලක්සර” සඟරාව ආරම්භ කළේය. එයට ද මූලිකත්වය ලබා දුන්නේ සමරසිංහයන්ය. ලේඛකයකු වශයෙන් මේ වනවිට ඔහු රචනා කර ඇති කෘති බොහෝය. සමාජ යහපත උදෙසා සිය පෑන මෙහෙය වූ ඔහු, සහභාගීත්ව සංවර්ධන පර්ෂදය නමින් ස්වෙච්ඡා ආයතනයක් පිහිටුවා, සංවිධානාත්මකව ප්‍රජා සේවයේ සහ සාහිත්‍යකරණයේ නියැලිණි. ඒ මගින් දැනට විවිධ මාතෘකා යටතේ පොත් 70 ගණනක් පමණ ප්‍රකාශයට පත් කර ඇත. එයට භාෂා තුනේම පොත් ඇතුළත්ය.ජනකතාවලට මුල් තැනක් ලබා දෙමින් සමීක්ෂකවරුන් මාර්ගයෙන් දිවයිනේ ජනකතා එකතු කර, ජනකතා මාලා නමින් කෘතීන් 10ක් ද ප්‍රකාශයට පත්කර තිබේ. ‘ගමක මහිම’, ‘විරත රත’, ‘ගොවිපළක සෙනෙහස’ ඔහු අතින් රචිත නවකථා කිහිපයකි.විවිධ හැලහැප්පීම් හමුවේ ගෙවුණු සමරසිංහ විජේසූරියගේ ජීවිත කතාව තුළ තවත් සුවිශේෂි චරිත කිහිපයක් හමුවේ. ඒ ඔහුගේ ආදරණීය බිරිය දයා විජේසූරිය සහ දරුවන් පස්දෙනාය. ඔහුගේ කටයුතු සාර්ථක කර ගැනීමට ඔවුන්ගෙන් ලැබෙන සහයෝගය ද ඉමහත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=f1110273</link>
    <topic>ප්‍රථමයෙන් රෝපණය කළ දෙවැනි රබර් ශාකය</topic>
    <author/>
    <content>පුරා වසර 133 කට පෙර ශ්‍රී ලංකාව බ්‍රිතාන්‍යයේ යටත් විජිතයක් ව පැවතිණි. ඒ අවධියේ ඔවුන් රෝපණය කරන ලද ප්‍රථම රබර් ගසෙහි මුල අද ගම්පහ හෙනරත්ගොඩ උද්භිද උද්‍යානයේ නිරුපද්‍රිතව තිබෙනු දැකගත හැකිය.දකුණු අමෙරිකාවේ ඉක්වදෝරියානු ඉන්දියානුවන් මෙම ගසෙහි ශාක සාරයට (රබර් කිරි) සඳහා භාවිතා කරන ලද හිව් (hevea) යන වදනය ලතින් බසට පෙරලා පැන්සල් සලකුණු මකා දැමිය හැකි (Rub Out) යන ඉංග්‍රීසි පදය මුලින් ගොනු කරන ලද්දේ ශ්‍රීමත් ජෝශප් ප්‍රින්ට්ලි විසිනි. එහි උද්භිද විද්‍යා නාමය ද (hevea) වෙයි.විද්‍යානුකූල සොයා ගැනීම් අනුව රබර් කිරි ආර්ථික උත්පාදනය සඳහා යොදා ගත හැකි බව අනාවරණය විය. මෙම ශාකයෙහි නිජභූමිය දකුණු අමෙරිකාවයි. මෙම ශාකය කැලෑවලින් ලබා ගැනීම සිදුවූවත්, විවිධ හේතූන් මත බ්‍රිතාන්‍ය අධිරාජ්‍යවාදීන්ට මෙම ශාකය තම යටත් විජිතයන්හි වගාවක් ලෙස ව්‍යාප්ත කිරීමට විශාල ඕනෑකමක් තිබිණි. එනිසා ඒ සඳහා ඔවුන් අපමණ වෙහෙසක් ද දරා ඇත.1850 වසරේ දී බ්‍රිතාන්‍ය ජාතික රිචඩ් ස්කෘස් රබර් වගාව පිළිබඳ ලබාගත් විද්‍යාත්මක දැනුම උපයෝගීකර ගනිමින් ලංකාවට රබර් වගාව හඳුන්වා දුනි. ඒ සඳහා බ්‍රිතාන්‍ය ජාතික ජේම්ස් කොලින්ස්, ක්ලෙමන්ට් මාක්හැම් සහ ශ්‍රීමත් ජේ. ඩී. හූකර් පුරෝගාමී වී ඇත.ශ්‍රීමත් හෙන්රි වික්මා දකුණු අමෙරිකාවේ ඇමසන් ගංඟා නිම්නයේ වනාන්තරවලින් එකතු කරන ලද රබර් බීජ 70,000ක් එස්. එස්. ඇමසෙන්නාස් නැමැති නැවකට පැටවීය. ඒවා හොර රහසේ එංගලන්තයේ කිවි උද්භිද උද්‍යානය වෙත ගෙන ගිය බව මේ පිළිබඳව ලියවුණු පැරණි ලේඛනවල සඳහන් වේ.පසුව මෙම බීජ රෝපණයෙන් ලබා ගන්නා ලද පැළ 1919 ක් 1878 වසර අග දී එංගලන්තයේ කිවි උද්භිද උද්‍යානයේ සිට ඩබ්ලිව්. ඩැප්මන් මහතාගේ අධීක්ෂණ්‍ය්‍ය යටතේ එච්. එම්. එස්. ඩියුක් ඔෆ් ඩෙවොන්ෂයර් (H. M. S. Duke ofDevenshire) නැවෙන් වෝඩියන් කේසස් (wardian Cases) යනු බ්‍රිතාන්‍ය ජාතික ජේම්ස් වෝර්ඩ් නිර්මාණය කළ බීජ සහ පැළ ආරක්ෂිතව ප්‍රවාහනය කිරීම සඳහා යොදා ගන්නා ආරක්ෂිත කුªටියකි) 38 ක බහා ශ්‍රී ලංකාවට එවා තිබේ. ලංකාවට එසේ පළමුව එවූ එම පැළ සියල්ලම ශ්‍රී ලංකාවේ එවකට තිබූ එකම ශාක පර්යේෂණ ආයතනය වූ පේරාදෙණිය රාජකීය උද්භිද උද්‍යානයට යවා අත.එහෙත් මෙම උද්‍යානයෙහි දේශගුණය රබර් වගාවට හිතකර නොවන බව බ්‍රිතාන්‍ය ජාතික විද්‍යාඥයන් සොයා දැන ගෙන තිබිණි. ඒ හෙයින් නැවතත් එම පැළ සියල්ලම, ඇමසන් ග¼ඟ ආශ්‍රිත වනාන්තරවල පවතින දේශගුණයට සමාන දේශගුණයක් පවතින බවට තහවුරු, කරගෙන තිබූ, දැනට ගම්පහ - හෙනරත්ගොඩ උද්භිද උද්‍යානය (අස්ගිරිය මල්වත්ත) පවතින ස්ථානයට ආපසු ගෙනවුත් ඇත.ඒ සඳහා අවශ්‍යව තිබූ අක්කර 36ක වපසරියකින් යුත් මෙම විශාල භූමි භාගය ඒ. ද. සොයිසා මුහන්දිරම් මහතා පරිත්‍යාග කර ඇත. පසුව ඒ මහතා එහි භාරකරු වශයෙන් කටයුතු කර තිබේ. පේරාදෙණිය උද්භිද උද්‍යානයේ උද්‍යාන අධ්‍යක්ෂව සිටි ජී. එච්. කේ. ත්වෙයිටීස් (Thwehtes) මහතාගේ අධීක්ෂණය යටතේ රෝපණය කරන ලද එම රබර් පැළ තොගය පොළවේ සාරය උරාගනිමින් නිදහසේ වැඩි 1818 වසරේ දී ප්‍රථම වරට මල් පුබුදුවා ඇත.එතෙක් සිදුකරමින් තිබූ අතු බද්ධ කිරීමෙන් නව පැළ ලබාගැනීම නවතා ඒ වෙනුවට නව බීජ රෝපණය කිරීමෙන් පැළ ලබා ගැනීම අරඹා තිබේ. ඉන් අනතුරුව එළැඹි දශක දෙකකට ආසන්න කාලයක් තුළ දකුණු ආසියාවේ ප්‍රධානතම රබර් බෙදා හැරීමේ මධ්‍යස්ථානය ලෙස ශ්‍රී ලංකාවේ නම ප්‍රචලිත විය. එසේ ම ආසියාව සඳහා රබර් උත්පාදනය කරන ප්‍රථම රට ලෙසට හැඳින්වෙන ගෞරව නාමයද ශ්‍රී ලංකාවට ලැබිණි.මේ ලෙස ශ්‍රී ලංකාවේ ඇරඹූ රබර් වගාව පසුව 1980 – 89 වසර වලදී ක්්වීන්ස්ලන්තය (ඕස්ට්‍රේලියාව) 87 ජැමෙයිකාව, සහ බ්‍රයමෙස් බර්ග්, 88 පීජි සහ කොරිසෝවා සහ 1903 උගන්ඩාව යන රටවලට ද ශ්‍රී ලංකාවේ රබර් බෙදාහැර ඇති බව සටහන්ව ඇත.ආරම්භයේ දී මුහුදු මට්ටමින් මීටර් 100කට වඩා උස භූමිභාග රබර් වගාව සඳහා උචිත යයි තීරණය කර තිබිණි. එහෙත් පේරාදෙණිය උද්භිද උද්්‍යානය මඟින් කරන ලද පර්යේෂණ වාර්තා අනුව මුහුදු මට්ටමින් මීටර් 750කට උසින් පිහිටි තැනිතලාද රබර් වගාව සඳහා සුදුසු යැයි අනාවරණය විය. ඒ හෙයින් පේරාදෙණිය හා ගම්පොළ බීජ නිෂ්පාදනාගාරවලින් ද බීජ නිකුත් කිරීම අරඹා 1905 වසර වන විට ශ්‍රී ලංකාවේ අක්කර 40,000 ක රබර් වගාව අරඹා තිබුණි.වසර 133 කට පෙර ගම්පහ - හෙනරත්ගොඩ උද්භිද උද්‍යානයේ රෝපණය කරන ලද ආරම්භක ශාක වලින් අංක 01 ශාකය ස්වභාවික හේතුන් මත විනාශ ස ගොස් ඇත. එමෙන් ම අංක 02 ශාකය ද 1988 වසර දී උද්‍යානය හරහා හමාගිය සුළි සුළගකින් ඇදවැටී විනාශ වී ගිය ද එහි මුල (පාදස්ථම්භය) පුරා වසර 23කට පසුව ඉතා නිරුපද්‍රිතව පැරණි රබර් ගසේ වංශ කතාවට සාක්ෂි සපයමින් සිටී.මෙම අමරණීය වෘක්ෂය එදා රාත්තල් 392ක රබර් කිරි අස්වැන්නක් ලබා දී ඇත. මේ කාල වකවානුවේදීම රෝපණය කරන ලද තවත් වට ප්‍රමාණය මීටර් 5 ඔ 7 ක් උස මීටර් 41 පමණ වූ සුවිසල් රබර් වෘක්‍ෂයක් උද්‍යානයේ ඩී කොටසේ දී දැකගත හැක. (වට ප්‍රමාණය මීටර් 5 ඔ 7 කි. උස මීටර් 41 කි)මෙම රබර් ශාකය දැනට ශ්‍රී ලංකාවේ ඇති විශාලතම රබර් ශාකයවේ. 80 දශකයේ දී රබර් ශාක ආශ්‍රිතව පර්යේෂණ කටයුතු කිරීම සඳහා උද්භිද විද්‍යා පර්යේෂකයන් භාවිතා කරන ලද සලකුණු සහ ඔවුන් සිදුකළ පර්යේෂණයන්හි මුද්‍රිත වාර්තා ද හෙනරත්ගොඩ උද්භිද උද්‍යානයේ පාලකයන් ඉතා සුරක්ෂිතව තබා තිබේ.ජෙනට් ජයසිංහනිට්ටඹුව සමූහ.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>27</day>
    </date>
    <link>http://www.dinamina.lk/2011/10/27/_art.asp?fn=f1110274</link>
    <topic>වන්දනාව</topic>
    <author>සිරිසේන දේවපි‍්‍රය</author>
    <content>සාමාජික හෝ ආගමික වූ පෙරහරක් හෝ වන්දනා ගමනක් ඕනෑම දවසක ශ්‍රී ලංකාවේ දක්නට ලැබීම පුදුමයක් නොවේ. මහජනයාගේ මුළු කාලය ගෙවෙන්නේ පෙරහර පැවැත්වීමෙහි හෝ වන්දනා ගමන් පිළියෙළ කිරීමෙන් නොවෙතත් මෙබඳු චාරිත්‍ර විධි හා උත්සව අවුරුදු පතා පැවැත්වීමට අත්‍යන්ත සම්බන්ධතාවයක් පවත්නේය.වන්දනා ගමන්ගැන සිංහල, දෙමළ හැම දෙනම විශේෂ සැලකිල්ලක් දක්වති. සාමාන්‍ය සිංහල ගම්වැසියාගේ බලවත් අභිලාෂය වන්දනා ගමනක යාමය. පුරාණ සිද්ධස්ථාන වැඳපුදා ගැනීමෙන් පමණක් ඒ අභිලාෂය මුදුන්පමුණුවා ගත හැක්කේ.පයින් වන්දනා ගමනක යෙදෙන අයට මොටෝ රියෙන් ගමන් කරන්නන්ට වඩා පින් ලැබෙන බව කියති. වරක් යම්කිසි ස්ථානයක් වැඳගත්විට නියමිත කාලයේදී නැවත එහි යෑමට ඇති අභිලාෂය මැඩලීම දුෂ්කරය.සිරිත්-විරිත් හා උත්සවාදියෙන් සිංහල ජනයාගේ සිත් තුළ සහනයක්, විනෝදයක් ඇතිවන බැවින් අවුරුදුපතා සිරිත් පරිදි වන්දනා ගමනක යෙදීමට ඔවුහු අමතක නොකරති.සල්පිල්, පෙරහර, වන්දනා ගමන් ආදිය ගම්බද ජීවිතයේ නිරන්තර සිද්ධීන්ය. යල් පැනපු මෝස්තර, අමාරුවෙන් හෝ මාරුකරලාගත් සපත්තු - සෙරෙප්පු සහිත පාද, පුයර පුරවාගත් මුහුණු හා තද පාට ඇති රෙදි පිළි දක්නට ලැබීමෙන් කෙනෙකුට අතීතය සිහිවේ.නොයෙක් බඩු බාහිරාදිය බෙදා හැරීමට හා විකිණීමටත් ඇඳුම් මෝස්තර ආදියේ ප්‍රචාරක ස්ථාන වශයෙනුත් සල්පිල්, පෙරහර හා වන්දනා ගමන් ප්‍රමුඛස්ථානයක් ගනී. කලාතුරකින් ගෙයින් පිට යෑමට අවකාශ ලැබෙන සිංහල තරුණියන්ට මෙකී උත්සවාදිය නිසා ගමන්බිමන් යනු හැකි වෙයි.(ආචාර්ය නන්දදේව විජේසේකර මහතාගේ “ලංකා ජනතාව“ කෘතිය ඇසුරෙනි).</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=n1110281</link>
    <topic>සාහිත්‍යයේ මෞලි මංගල්‍යය අද මහව දී</topic>
    <author>උපාලි කරුණාරත්න සහ නුවන් කොඩිකාර</author>
    <content>රාජ්‍ය සාහිත්‍ය සම්මාන ප්‍රදානෝත්සවය අගමැති දි. මු. ජයරත්න මහතාගේ ප්‍රධානත්වයෙන් මහව විජයබා මධ්‍ය මහා විද්‍යාලයේ සයිමන් නවගත්තේගම නව රංග ශාලාවේදී අද (28) සවස 2.00 ට පැවැත්වේ.2010 වසරේදී ශ්‍රී ලාංකේය සාහිත්‍ය ක්ෂේත්‍රය නිර්මාණ දායකත්වයෙන් පෝෂණය කළ ලේඛක - ලේඛිකාවන් ඇගයීමට ලක්කර සම්මාන පිරිනැමීම මෙහිදී සිදු කෙරේ.සාහිත්‍ය සේවයට විශිෂ්ට සේවාවන් කළ සිංහල, දෙමළ හා ඉංග්‍රීසි ලේඛක, ලේඛිකාවන් තිදෙනකු හට සාහිත්‍ය රත්න සම්මානය සමඟ මුදලින් රුපියල් 75000ක් පිරිනැමීමට කටයුතු යොදා තිබේ.2010 වසරේදී නිර්මාණය කළ සාහිත්‍ය කෘති 1001 ක මුල් පිටපත් සලකා බලා සම්මාන පිරිනැමීම සිදුකරන බව සංස්කෘතික හා කලා කටයුතු අමාත්‍යාංශය පැවසීය.මේ උත්සවයට සංස්කෘතික හා කලා කටයුතු ඇමැති ටී. බී. ඒකනායක, අධ්‍යාපන ඇමැති බන්දුල ගුණවර්ධන මහත්වරුන් ඇතුළු මැති ඇමැතිවරුන්, නිලධාරීන් හා ලේඛක, ලේඛිකාවන් විශාල පිරිසක් සහභාගි වෙති.සංස්කෘතික හා කලා කටයුතු අමාත්‍යාංශය, ශ්‍රී ලංකා කලා මණ්ඩලය, රාජ්‍ය සාහිත්‍ය අනුමණ්ඩලය එක්ව මෙම උළෙල සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=n1110284</link>
    <topic>නවක වදයට යළි පණ දෙති</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ විද්‍යා පීඨයේ නවක සිසුන්ට තදබල ලෙස නවකවදය ලබා දෙන බවට තොරතුරු ලැබී ඇතැයි විශ්වවිද්‍යාල ප්‍රතිපාදන කොමිසන් සභාව පවසයි.නවක සිසුන් කායික හා මානසික පීඩාවට පත් කරන ජ්‍යෙෂ්ඨ සිසුන් සම්බන්ධයෙන් සොයා බලා ඔවුන්ට එරෙහිව දැඩි පියවර ගන්නා ලෙස පේරාදෙණිය විශ්වවිද්‍යාලයේ උප කුලපතිවරයාට උපදෙස් දී තිබෙන බව විශ්වවිද්‍යාල ප්‍රතිපාදන කොමිසමේ සභාපති මහාචාර්ය ගාමිණි සමරනායක මහතා “දිනමිණ” ට පැවැසීය.නවකවදය ලබා දීම මෙරට නීතියට මෙන්ම විශ්වවිද්‍යාල නීතියට ද පටහැනි බව පවසන ඒ මහතා ඕනෑම විශ්වවිද්‍යාලයක නවකවදය ක්‍රියාත්මක වන්නේ නම් ඒ පිළිබඳ තොරතුරු විශ්වවිද්‍යාල ප්‍රතිපාදන කොමිසමට කඩිනමින් දන්වන ලෙස ද ජනතාවගෙන් ඉල්ලීමක් කරයි. මේ වන විට නැෙඟනහිර විශ්වවිද්‍යාලයේ ත්‍රිකුණාමල මණ්ඩපයේ නවක සිසුන්ට නවකවදය ලබා දෙන බවට ද තොරතුරු ලැබෙන බවත්, ඒ සම්බන්ධයෙන් ක්‍රියා කළ යුතු ආකාරය පිළිබඳව උපකුලපතිවරයා දැනුවත් කර තිබෙන බවත් හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=n1110282</link>
    <topic>කොරියානු විභාගයේ ප්‍රතිඵල නිකුත් වෙයි</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගයේ ප්‍රතිඵල අද (28) දින අන්තර්ජාලයට නිකුත් කරන බව ශ්‍රී ලංකා විදේශ සේවා නියුක්ති කාර්යාංශය පවසයි.www.epstopik.hrdkorea.or.kr,www.hrdkorea.or.kr,www.eps.go.kr ,www.slbfe.lkවෙබ් අඩවි වලට පිවිසීමෙන් විභාග ප්‍රතිඵල ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=n1110283</link>
    <topic>කැලණි ගඟේ එගොඩ මෙගොඩ පීනූ</topic>
    <author>පි‍්‍රන්ස් ගුණසේකර</author>
    <content>කැලණි ගඟේ මීටර් 1000ක් පිහිනූ වැල්ලම්පිටිය සේදවත්තේ වියාමා ඕෂධි (අවුරුදු 6 යි) ගිනස් පොතට ඇතුළත් කොට ඇතැයි ලන්ඩන් නුවර ගිනස් ලෝක වාර්තා ආයතනය ශ්‍රී ලංකාවට දැනුම් දී තිබේ.මේ වසරේ ජනවාරි මස 30 වැනිදා කැලණි ගඟේ පිහිනා වාර්තාව පිහිටුවද්දී ඇය කාල්ටන් පෙර පාසලේ ඉගෙනුම ලැබූ අතර ජනාධිපති මහින්ද රාජපක්‍ෂ මහතාගේ නියමයෙන් පසුව විශාඛා විදුහලට ඇතුළත් කෙරුණි. විනාඩි 14 යි තත්පර 42 කදී මීටර් 1000 ක් පිහිනා වියාමා දැක්වූ දක්‍ෂතාව ගිනස් ලෝක වාර්තා ආයතනය පිළිගත් බවත්, එයට අදාළ සහතිකය ඉදිරි දින කිහිපයේදී ලැබෙනු ඇති බවත් ජාතික ක්‍රීඩා වෛද්‍ය ආයතනයේ ප්‍රධානී වෛද්‍ය ගීතාංජන මෙන්ඩිස් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=n1110285</link>
    <topic>නාගොඩ මහ මඟේ මහ ගසක් කතුන් 3කගේ ඇඟට කඩාවැටිලා</topic>
    <author>නාගොඩ සමූහ ටී. එල්. ඒ. පී. හේමපාල</author>
    <content>නාගොඩ ඉහළ ප්‍රදේශයේ මාර්ගයේ ගමන් කරමින් සිටි කාන්තාවන් තිදෙනකුගේ ඇඟ මත දිරා ගිය අඹ ගසක් කඩා වැටීමෙන් එක් කාන්තාවක් එතැනම මියගොස්, තවත් දෙදෙනකු තුවාල ලබා ඇත.මෙසේ මියගොස් ඇත්තේ නාගොඩ ඉහළ, බේබිනෝනා දිසානායක (75) නමැති කතයි. තුවාල ලැබූ දෙදෙනා නාගොඩ රෝහල වෙත ඇතුළත් කිරීමෙන් පසු කරාපිටිය රෝහල වෙත මාරුකර යවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=n1110286</link>
    <topic>ඉසිපතන පාගමන 30දා</topic>
    <author/>
    <content>ඉසිපතන විදුහලට පිහිනුම් තටාංගනයක් ඉදිකිරීමට ආධාර රැස් කිරීමේ අරමුණින් දැවැන්ත පා ගමනක් මේ මස (30) වැනි දින සංවිධාන කිරීමට ඉසිපතන ආදි ශිෂ්‍ය සංගමය කටයුතු කර ඇත.පාසල් සිසුන්, මවුපියන්, ගුරුවරුන් හා ආදි ශිෂ්‍යයන් අට දහසකට අධික පිරිසක් මේ පා ගමනට සහභාගී වීමට නියමිතය.ඉසිපතන විදුහල අසලින් 30 වැනි දින ආරම්භ කරන මේ පා ගමන, ඩික්මන් පාර, ගාලු පාර, තුම්මුල්ල හන්දිය, හයිලෙවල් පාර හරහා නැවත ඉසිපතන විදුහලට පැමිණීමට නියමිත ය.1952 දී සිසුන් 400 ක කණ්ඩායමකින් යුතුව ආරම්භ කරන ලද ගී‍්‍රන්ලන්ඩ්ස් විදුහල 1961 පෙබරවාරි 02 වැනිදා ඉසිපතන විදුහල නමින් ප්‍රසිද්ධ කැරිණි. විදුහල අරඹා වසර 60 ක් ගත වුවත් පිහිනුම් තටාංගනයක අඩු පාඩුව කාලයක් මුළුල්ලේ සිටම පැවැතිණි.එම අඩු පාඩුව 2012 වසරේ දී සපුරා ගැනීමේ අරමුණින් මේ පා ගමන සංවිධානය කෙරිණි. මේ දැවැන්ත පා ගමන “ඹචතඬ බධ ඵඹඪථ” නමින් නම් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=n1110287</link>
    <topic>ඔස්ට්‍රේලියාවෙන් මඩකළපුව රෝහලට රු.කෝටි 11400ක ස්නායු ශල්‍ය වෛද්‍ය ඒකකයක්</topic>
    <author/>
    <content>මඩකළපුව ශික්ෂණ රෝහලට අනුබද්ධව හදිසි අනතුරු ප්‍රතිකාර හා ස්නායු ශල්‍ය වෛද්‍ය ඒකකයක් පිහිටුවීමට සෞඛ්‍ය අමාත්‍යංශය හා ඕස්ට්‍රේලියවේ වික්ටෝරියා ප්‍රාන්ත රජයට අනුබද්ධව ක්‍රියාත්මක වන ශ්‍රී ලංකා හදිසි අනතුරු හා ස්නායු ශල්‍ය වෛද්‍ය සේවා පදනම තීරණය කැර තිබේ.මේ සඳහා රුපියල් කෝටි 11,400ක මුදලක් වැය කිරීමට නියමිතය. මෙය ශ්‍රී ලංකා හදිසි අනතුරු හා ශල්‍ය වෛද්‍ය සේවා පදනම මෙරට ස්ථාපිත කරන මේ අන්දමේ දෙවැනි ඒකකය වේ. පළමුවැන්න ගාල්ල කරාපිටිය ශික්ෂණ රෝහලට අනුබද්ධව ඉදිකර මීට මාස කිහිපයකට පෙර විවෘත කැරිණි.මේ සම්බන්ධයෙන් සෞඛ්‍ය ඇමැති මෛත්‍රිපාල සිරිසේන මහතාගේ ප්‍රධානත්වයෙන් විශේෂ සාකච්ඡාවක් පෙරේදා (26) පැවැත්විණි.ඇමැතිවරයාගේ උපදෙස් පරිදි ශ්‍රී ලංකා හදිසි අනතුරු හා ශල්‍ය වෛද්‍ය සේවා පදනමේ නියෝජිතවරු පිරිසක් සෞඛ්‍ය ලේකම් වෛද්‍ය රවීන්ද්‍ර රුබේරු මහතා හමුවී මේ පිළිබඳ ඊයේ (27) සාකච්ඡාවක් පැවැත්වූහ.මීට සමගාමීව තවත් රෝහල් තුනක් සඳහා ද හදිසි අනතුරු හා ස්නායු ශල්‍ය වෛද්‍ය ඒකක ස්ථාපිත කිරීමට පදනම අපේක්ෂා කරයි. ඒ සඳහා වැය වන මුදල් එම පදනම ආධාරයක් වශයෙන් ලබා දෙනු ලැබේ.මඩකළපුව රෝහලේ හදිසි අනතුරු හා ස්නායු ශල්‍ය වෛද්‍ය ඒකකය ඉදිකිරීම සඳහා සෞඛ්‍ය ලේකම්වරයා ඊයේ පැවැති සාකච්ඡාවේදී ප්‍රතිපත්තිමය වශයෙන් අනුමැතිය ලබා දුන්නේය. මීට අදාළ අවබෝධතා ගිවිසුමට අස්සන් කිරීම ඉදිරියේදී සිදු කිරීමට නියමිතය. ආයෝජන මණ්ඩල ව්‍යාපෘතියක් ලෙස රජයේ ක්‍රමවේදය අනුව මේ ඒකකය ස්ථාපිත කිරිමට පියවර ගැනේ.මඩකළපුව ශික්ෂණ රෝහලේ මාසයකට සුළු සැත්කම් 614 ක් පමණ ද, ප්‍රධාන සැත්කම් 216ක් පමණද සිදු කැරේ. එසේම දරු ප්‍රසූති 438 ක් පමණ මෙහි සිදු වේ. මසකට රෝගීහු 17,650 ක් පමණ ප්‍රතිකාර ලබා ගැනීමට පැමිණෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=n1110288</link>
    <topic> ගුවන් සම්බන්ධතා වර්ධනයට ශ්‍රී ලංකා-යුරෝපා සංගමය එකඟතාවකට</topic>
    <author>මහින්ද අලුත්ගෙදර</author>
    <content>ගුවන් සම්බන්ධතා වර්ධනය කර ගැනීම සඳහා ශ්‍රී ලංකා රජය හා යුරෝපා සංගමය අතර එකඟතාවකට පැමිණෙයි.ශ්‍රී ලංකාව හා යුරෝපා සංගමයට අයත් සාමාජික රටවල් අතර අනාගතයේදී ගුවන් සම්බන්ධතා ඇතිකර ගැනීමෙහිලා පුළුල් මෙන්ම නෛතික පදනමක් සැපයීම මේ මඟින් සිදු කෙරෙන අතර ඊට අදාළ ගිවිසුම ඇතිකර ගැනීම විදේශ කටයුතු අමාත්‍යාංශයේදී ඊයේ (27) සිදු කෙරිණි.ශ්‍රී ලංකාව නියෝජනය කරමින් සිවිල් ගුවන් සේවා අමාත්‍යාංශයේ ලේකම් රංජිත් ද සිල්වා හා යුරෝපා සංගමය නියෝජනය කරමින් ශ්‍රී ලංකාව හා මාලදිවයින්හි යුරෝපා සංගමයේ තානාපති බර්නාඩ් සැවේච් මහත්වරු ඒ සඳහා අත්සන් කළහ.මෙම එකඟතාව මඟින් ශ්‍රී ලංකා ප්‍රජාතාන්ත්‍රික සමාජවාදී ජනරජය හා යුරෝපා සංගම් සාමාජික රටවල් 15 ක් අතර ද්විපාර්ශ්වික ගුවන් සේවා එකඟතා කිහිපයක් සඳහා විධිවිධාන සකස් කෙරෙනු ඇති අතර මෙමඟිින් ශ්‍රී ලංකාව හා යුරෝපා සංගමයට අයත් රටවල් අතර ගුවන් ගමන් වාර ගණන වැඩි වැඩියෙන් සිදු කර ගැනීමටද හැකි වන බව යුරෝපා සංගමයේ ශ්‍රී ලංකා කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=n1110289</link>
    <topic>මාළඹේ පෞද්ගලික වෛද්‍ය විද්‍යාලයේ ලිපි ලේඛන පිළිබඳ සැකයි</topic>
    <author>සිතාරා සේනානි</author>
    <content>මාළඹේ පිහිටුවා ඇති පෞද්ගලික වෛද්‍ය විද්‍යාලය තම ආයතනයෙහි සිසුන් ලෙස බැඳී ඇති පිරිස වෙතත්, ශ්‍රී ලංකා වෛද්‍ය සභාව වෙතත් ලබා දී ඇති සියලුම ලිපි ලේඛනවල ලිපි ශීර්ෂ සහ අස්සන් ව්‍යාජ ඒවා බවට තම සංගමයට සැක මතුව ඇතැයි රජයේ වෛද්‍ය නිලධාරීන්ගේ සංගමය පවසයි.එබැවින් මේ සම්බන්ධයෙන් කඩිනමින් ස්වාධීන පරීක්ෂණයක් පවත්වා වරදකරුවන් නීතියේ රැහැනට හසු කර ගැනීමට පියවර ගන්නැයි අදාළ බලධාරින්ගෙන් තම සංගමය ඉල්ලා සිටින බවද එම සංගමය පවසයි.මේ සම්බන්ධයෙන් තම සංගමය ඉදිරියේදී නීතිමය පියවර ගැනීමට බලාපොරොත්තු වන බව රජයේ වෛද්‍ය නිලධාරීන්ගේ සංගමයේ උප සභාපති වෛද්‍ය උපුල් ගුණසේකර මහතා පැවැසීය.රජයේ වෛද්‍ය නිලධාරීන්ගේ සංගම් කාර්යාලයේ ඊයේ (27) පැවැති මාධ්‍ය හමුවකදී හෙතෙම මේ බව පැවැසීය.අංක 1721/19 දරන ගැසට් නිවේදනය නිකුත් කර මාස දෙකක් ගතව ඇතත්, එහි දැක්වෙන මේ ආයතනයේ අඩුපාඩු කිසිවක් මේ දක්වා සපුරා නොමැති බවද, උපාධි ප්‍රදානය කරන ආයතනයක් වශයෙන් දකුණු ආසියා තාක්ෂණ හා කළමනාකරණ ආයතනය (ඉඒධ්ඊර්) නම් කිරීම ඒ අනුව ගත් විට ස්ථිර ක්‍රියාවලියක්ද තාවකාලික ක්‍රියාවලියක්ද යන්න පිළිබඳ ගැටලු මතුව තිබෙන බවද වෛද්‍ය ගුණසේකර මහතා පැවැසීය.වෛද්‍ය උපුල් ගුණසේකර මහතා මෙසේද පැවැසීය.මේ ආයතනයට බඳවා ගත් පළමුවැනි ශිෂ්‍ය කණ්ඩායම ගැන කිසිම පැහැදිලි කිරීමක් සිදුවී නෑ. එම සිසුන් සඳහා රුසියාවේ නිෂී නෝගෝට් වෛද්‍ය ඇකඩමියේ උපාධිය පිරිනැමීම කළ නොහැකියි.මේ වන විට ඔවුන්ට කුමන උපාධියක් පිරිනමන්නේදැයි පැහැදිලි නෑ. මෙයට හේතුව වන්නේ සයිටම් (ඉඒධ්ඊර්) ආයතනයට මේ විශ්ව විද්‍යාලය අනුබද්ධ ආයතනයක් ලෙස සම්බන්ධතාවක් නොමැති වීමත්, ශ්‍රී ලංකා වෛද්‍ය සභාව රුසියාවේ වසර හයක් පුහුණුවීමෙන් පසු ලබා දෙන උපාධිය හැර වෙනත් උපාධි පිළිනොගැනීමත් නිසයි.සායනික පුහුණුව සඳහා කිසිදු පහසුකමක් මේ වනතුරුත් සයිටම් ආයතනයට නෑ. පෞද්ගලික රෝහල් දෙකක සායනික පුහුණුව ලබා දෙන බව පැවසුවත් මේ දක්වා සිසුන් යවා නෑ.එවැනි පුහුණුවක් ලබාදෙන බව මේ දක්වා කිසිම පෞද්ගලික රෝහලක් ප්‍රකාශ කර පවා නෑ. සායනික පුහුණුව සඳහා රෝගීන් යොදා ගත හැක්කේ රෝගීන් ඒ පිළිබඳ දැනුම්වත් කිරීමෙන් පසුව පමණයි.මේ වෛද්‍ය විද්‍යාලයෙන් උපාධිය ලැබීම සඳහා තම දරුවන් වෙනුවෙන් විශාල මුදලක් ගෙවා ඇති මවුපියන් මේ වන විට විශාල අසීරුතාවකට පත්ව සිටිනවා.අප සංගමය ඔවුන් සමඟ සාකච්ඡා කැර තිබෙනවා. එම මුදල් ආපසු ලබා ගැනීම සඳහා උසස් අධ්‍යාපන, සෞඛ්‍ය, මුදල් හා ක්‍රම සම්පාදන, අධිකරණ අමාත්‍යාංශ මැදිහත් වනු ඇතැයි රජයේ වෛද්‍ය නිලධාරීන්ගේ සංගමය අපේක්ෂා කරනවා.රජයේ වෛද්‍ය නිලධාරීන්ගේ සංගමයේ සාමාජික වෛද්‍ය සංකල්ප මාරසිංහ මහතාද අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=r1110281</link>
    <topic>උඩවලව - පනහඩුව සිවු පුද්ගල ඝාතනයේ සැකකරුවන් ඇල්ලූ හැටි...</topic>
    <author/>
    <content>මෑත භාගයේ සිදු වූ බිහිසුණුම මිනිස් ඝාතනය වාර්තා වූයේ උඩවලව පනහඩුව ප්‍රදේශයෙනි. ඒ ඉකුත් 13 වැනිදාය. ඒ එකම පවුලේ මව පියා සහ දරු දෙදෙනා සිය නිවෙස තුළදීම නාඳුනන තුවක්කුකරුවකුගේ වෙඩි පහර වලට ලක්වීමෙනි.උඩවලව පනහඩුව ගමේ ධනවත් ව්‍යාපාරිකයකු වන තිස්හත් හැවිරිදි ලලිත් කුමාර ඔහුගේ බිරිය වන තිස් හතර හැවිරිදි ඉන්ද්‍රානි ඥානලතා පුතු දාහතර හැවිරිදි දිලාන් චතුරංග සහ දියණිය ද ඝාතනය කළ කල්ලිය ගාමිනි සතු රුපියල් අටලක්ෂයක් පමණ වටිනා රන් අබරණ කොල්ල කා පලා ගියේය.මේ ඝාතනය සිදුවී පැයක් ගත වන්නටත් මත්තෙන් ඒ පිළිබඳ තොරතුරු ආරක්ෂක ලේකම් ගෝඨාභය රාජපක්ෂ මහතාටද පොලිස්පති එන්. කේ. ඉලංගකෝන් මහතාටද දැන ගන්නට ලැබිණි. වහාම ක්‍රියාත්මක වූ ආරක්ෂක ලේකම්වරයා ජ්‍යෙෂ්ඨ නියෝජ්‍ය පොලිස්පති පූජිත් ජයසුන්දර මහතා ඇමතීය.ජයසුන්දර මහතාට අපරාධයේ සුලමුල සෙවීමේ වගකීම භාර කැරිණි. ඒ සඳහා බලසේනා සමග අවශ්‍ය සියලුම පහසුකම් සැපයිණි.ඒ වන විටත් පොලිස් විශේෂ කාර්ය බළකාය සහ උඩවලව පොලිසිය ප්‍රදේශයේ සාමය ආරක්ෂා වන පරිදි සියලු ආරක්ෂක විධි විධාන යොදවා තිබුණි.ජ්‍යෙෂ්ඨ නියෝජ්‍ය පොලිස්පතිවරයා මේ ඝාතනය සිදුවූ නිවෙසට යන විටත් මරා දමනු ලැබු පුද්ගල මළ සිරුරු හතරම නිවෙසේ තැන තැන ලේ විලක් මැද වැටී තිබුණි. සෑම සිරුරකම වෙඩි උණ්ඩ දෙක බැගින් සලකුණු වී තිබුණි. මූලික පරීක්ෂණයෙන්ම පොලිසියට හැඟී ගියේ මේ අපරාධය අවි පුහුණුව ලැබූ පළපුරුදු අයකු විසින් කළ ඝාතන බවයි.ඒ අනුව පොලිස් පරීක්ෂණ ආරම්භ විය. රැස්ව සිටි ගම්වාසීන් ඇමතූ ජ්‍යෙෂ්ඨ නියෝජ්‍ය පොලිස්පතිවරයා මේ ඝාතනයන්ට සම්බන්ධ කිසියම්ම හෝ හෝඩුවාවක් දන්නේ නම් තමන්ට පෞද්ගලිකවත් තම ජංගම දුරකථනයටත් දන්වන ලෙස ඉල්ලා සිටියේය. ලබාදෙන තොරතුරු රහසක්ව තබා ගන්නා බවද සපථ කළේය.ගම්වාසීන්ගෙන් ජයසුන්දර මහතාට ගමේ සහ අවට සිටින විවිධ අපරාධකරුවන් මංකොල්ලකරුවන් පාතාල සාමාජිකයන් පිළිබඳ විවිධ තොරතුරු ගලා එන්නට විය.රත්නපුර සහ අවට පොලිස් ස්ථාන වල රාජකාරියෙහි නියුතුª බුද්ධි අංශ නිලධාරීන් සියල්ලක්ම උඩවලවට කැඳවිණි. ජනතාව දුන් තොරතුරු අනුව ඒ ඒ නිලධාරීන්ට වගකීම් පැවැරිණි. සෑම පැය හයකටම වරක් සිය පරීක්ෂණයන්හි ප්‍රගතිය පිරික්සිණි. මේ සිද්ධියට අදාළව සොයා ගන්නා සියලුම භාණ්ඩ දැඩි සුපරීක්ෂාවට ලක් කරන ලෙස පොලිසියට උපදෙස් ලැබී තිබිණි. මේ අතර වැසිකිළිය අසල තිබූ සිගරට් කොටසක් හා වන මැද තිබූ සෙරෙප්පු ජෝඩුවක් පොලිස් නිලධාරීන් ඒ වන විට සොයාගෙන තිබූ අතර ඒ පිළිබඳ පරීක්ෂණ ආරම්භ කැරිණි.පොලිස් සුනඛ අංශය යොදවා සොයාගත් සිගරට් කොටය සහ සෙරෙප්පු කූට්ටම ආධාරයෙන් ඝාතකයන් පැන ගිය ඉසව්ව සොයා ගැනිණි. පොලිස් නිල සුනඛයන් ගමන් ගත් මාර්ගයේ වැටී තිබූ හමුදා සෙබළුන් වෙඩි තැබීමේ දී පළඳින අත් ආවරණයක්ද (ග්ලවුස්) සොයා ගැනුණි. පොලිස් නිල සුනඛයෝ තියුණු ඉව ඔස්සේ වනය මැදින් ගමන් කර ප්‍රධාන මාර්ගයට පිවිසි නමුත් ඉන් ඔබ්බට ගමන් නොකළෝය. ඝාතකයන් වනය මැදින් පැනගොස් ත්‍රිවිල් රථයකට ගොඩවී පලා යන්නට ඇතැයි පරීක්ෂණ නිලධරයෝ අනුමාන කළහ.පොලිස් බුද්ධි අංශය රහස් පොලිසිය සහ විශේෂ කාර්ය බළකායේ නිලධරයෝ දෙසිය පනස් දෙනකු පමණ පරීක්ෂණවලට සහභාගී වූහ.මේ අතර ඝාතනය සිදුවූ නිවෙසට කිලෝමීටර භාගයක් පමණ ඈතින් බිම වැටී තිබූ ජංගම දුරකතන මෙමරි චිප් පතක් කිසිවකු විසින් අහුලාගෙන ගිය බවට විමර්ශන නිලධරයන්ට තොරතුරු ලැබිණි.විමර්ශන නිලධරයෝ එම ජංගම දුරකතන මෙමරි චිප් පත ළඟ තබා ගෙන සිටි පුද්ගලයා සොයා ගියහ.ඔහුගෙන් ලබාගත් මෙමරි චිප් පත පරීක්ෂා කරද්දී එය අයත් දුරකතනයෙන් ගත් ඡායාරූපය සිටින පුද්ගලයින් කීප දෙනෙකු ගෙන්වා ප්‍රශ්න කරද්දී අපරාධකරුවන් පිළිබඳ හෝඩුවාවක් ලැබිණ.මෙම මෙමරි චිප් පතෙහි සඳහන්ව තිබූ ඡායාරූප වල සිටි තිදෙනෙකු සැකපිට ප්‍රශ්න කිරීමට අත්අඩංගුවට ගැනිණි. ඒ අවස්ථාවේ ප්‍රාදේශීය දේශපාලනඥයකු ඔවුන් වෙනුවෙන් පෙනී සිටීමට පොලිසියට ආවේය.මහජනතාවගෙන් ලැබෙන තොරතුරුවලට සැකපිට අත්අඩංගුවට ගත් පුද්ගලයින් කීප දෙනෙකුගෙන් ප්‍රශ්න කැර මුදා හරිනු ලැබිණි.‘පොඩි පුතා’ හා ‘කණ්ඩු’ නම් සැකකරුවන් දෙදෙනා ගැන පොලිසියේ අවධානය තියුණු වූයේ ඔවුන් අපරාධ සම්බන්ධයෙන් සිරගත ව සිරමැදිරියේදී හිතවත් වූ මිතුරන් දෙදෙනෙකු වූ නිසාය. ඒ සමගම ‘අජිත්’ නමැති තවත් සැකකරුවෙක් පිළිබඳවද පොලිසිය බොහෝ තොරතුරු සොයා ගෙන තිබිණි.‘අජිත්’ යනු යුද හමුදාවෙන් පලා ආ සෙබළෙකි. යුද පුහුණුව සහ ක්‍රියාන්විත රාජකාරියේ යෙදී සිටි පලපුරුදු වෙඩික්කරුවෙකි. ඔහු සිය ඥාති සොයුරකුගේ ජනනේන්ද්‍රිය කපා ඝාතනය කර රක්ෂිත බන්ධනාගාරගතව ඇප පිට නිදහස් වූ රැකියාවක් නොකරන පුද්ගලයෙකි. ඔහුට රුවන් නම් ගජ මිතුරෙක්ද සිටී.සැකපිට අත්අඩංගුවට ගෙන මුදා හරිනු ලැබූ සැකකරුවන් අතරින් පොඩි පුතා කණ්ඩු සහ ‘අජිත්’ ගේ හැසිරීම් විමර්ශන නිලධරයෝ නිරීක්ෂණය කළහ.මෙම සැකකරුවන් තිදෙනා නැවත අත්අඩංගුවට ගෙන වෙන වෙනම ප්‍රශ්න කැරිණි. විමර්ශන නිලධරයින් ඒ වනවිටත් මේ ඝාතනයට සම්බන්ධ බොහෝ තොරතුරු අනාවරණය කරගෙන තිබූ බැවින් සැකකරුවන්ට කරකියාගැනීමට දෙයක් නොවිණි. සැකකරුවකු වූ අජිත් සියලු විස්තර විමර්ශන නිලධරයන්ට පවසන්නට විය.උඩවලව පණහඩුව ගමේ ලලිත් ගාමිණි නම් ඝාතනයට ලක්වූ ධනවත් ව්‍යාපාරිකයාගේ මුදල් රන් බඩු සහ මැණික් කොල්ල කෑමේ අදහස පහළ වී ඇති බව කියන්නේ අත්අඩංගුවේ සිටින ‘කණ්ඩු’ නමැති සැකකරුටය. සිරගතව සිටි නිසා ඇතිවූ කණ්ඩුගේ මුදල් අගහිඟතා දුරු කර ගැනීමට මෙම මංකොල්ලය සැලසුම් කොට ඇත.ඒ සඳහා තවමත් මාතර බන්ධනාගාරයේ සිටින මිතුරු සිරකරුවකුට අයත් ටී 56 තුවක්කුවක් ද කණ්ඩුට ලැබිණි. කණ්ඩු තමා සමග එකට හිරබත් කෑ ‘පොඩි පුතා’ නම් මිතුරාට සිය සැලසුම ඉදිරිපත් කොට ඇත.මුදල් අගහිඟතා නිසා ‘පොඩි පුතා’ ද මීට කැමැති වී තිබේ. ටී 56 තුවක්කුවක්ද ඇති නිසා එයද පරිහරණයට දක්ෂ අජිත්ට ‘කණ්ඩු’ සහ ‘පොඩි පුතා’ සමග එක්වී ඇත. අජිත් සිය මිතුරා වූ රුවන්ද මේ කාරියට සම්බන්ධ කර ගෙන තිබේ.රෙදි කඩකින් මුහුණු වසාඒ ඔක්තෝබර් 13 වැනිදාය. කණ්ඩු ත්‍රිරෝද රථයක නැගී ටී 56 තුවක්කුවද රැගෙන රාත්‍රී 7.00 ට පනහඩුවේ පන්සලක් ළඟට පැමිණියේය. කලින් කතිකා කරගත් පරිදි එතැනට පැමිණි සෙස්සෝ සියල්ලම එම ත්‍රිරෝද රථයෙන් නැගී ගොස් ලලිත් ගාමිණිගේ නිවසට මීටර් 100 ක් තරම් දුරින් ත්‍රිවිල් රථය නතර කළේය.මංකොල්ලය සැලසුම් කළ කණ්ඩු ත්‍රිවිල් රථයේ සිටියදී අනෙක් තිදෙනාම රෙදි කඩකින් මුහුණු වසාගෙන ලලිත් ගාමිණිගේ නිවෙස දෙසට ගමන් කළෝය.මෙහිදී කොල්ලය සැලසුම් කළ කණ්ඩු තරයේම කියා සිටියේ කිසිදු අයුරකින් ටී 56 ගිනි අවිය ක්‍රියාත්මක නොකරන ලෙසය.නිවස අසලටම පැමිණි තිදෙනා අසල ඇති වැසිකිළිය ළඟ නතර විය. ඔවුහු වැසිකිළිය අසල විනාඩි 20 ක් පමණ ගත කළහ. ඈතින් එන මෝටර් සයිකලයක විදුලි එළියද වන රොද අතරින් වැසිකිළිය අසලට වැටෙයි.එළියෙන් බේරීමට අඳුරේ සැඟවුන තිදෙනා තීක්ෂණ දෙනෙත් වලින් යුක්තව බලා සිටියේය. ඒ එන්නේ ලලිත් ගාමිණිගේ මෝටර් සයිකලයයි.ලලිත් ගාමිණි එනු දුටු ලලිත්ගේ බිරිය වහා ඉදිරිපස දොර විවර කළාය. ඒ සමගම නිවස තුළට පැමිණි ගාමිණි දොර නොවසාම නිවස ඇතුළට ගියේය.ඒ ඇසිල්ලෙන් ටී 56 ගිනි අවියද සමග අජිත් සහ රුවන් නිවස තුළට වැදිණි. ‘පොඩි පුතා’ වැසිකිළිය ළඟ ඔත්තු බැලුවේය.කලු රෙදි කඩකින් මුහුණු වසා ගිනි අවියද අමෝරාගෙන ගේ තුළ සිටින කොල්ලකරුවන් දුටු ලලිත් ගාමිණිට හීන් දාඩිය දැම්මේය. ඔහු බිරාන්තව බලා සිටියෙන් මේ අතර අජිත් සිය ටී 56 අවියද අමෝරාගෙන ‘සල්ලි, මැණික්, රත්තරං මෙහෙදීපං’ යනුවෙන් ගුගුලේය. අනෙකාද එයම අනුගමනය කරමින් කෑ මොර දුන් නමුදු ශබ්දය පිට නොවීය. ඒ සිය මුහුණු ආවරණය කරගෙන සිටි කළු රෙදිකඩ හේතුවෙනි. දෙදෙනාම කළේ කලු රෙදිකඩ මදක් පහත් කිරීමය.සිදු වූයේ නොසිතූ දෙයකි. දෙදෙනාගේම මුහුණු ආවරණ ගැලවිණි. ලලිත් දෙදෙනාම හඳුනා ගත්තෙන් ඔහු ඔවුන්ගේ නම් කියා කෑ ගැසීය. ‘තොපිට කිසිම දෙයක් දෙන්නේ නෑ, පලයව්’ ඔහු තර්ජනය කළේය. මේ හඬ ඇසී ලලිත්ගේ බිරියද කුස්සියේ සිට සාලයට පැමිණියාය.කොල්ලකරුවන් දෙදෙනා හඳුනාගත් බැවින් ඔවුන්ට දැන් කළ හැකි වෙන දෙයක් නැත. ලලිත් ගාමිණීද ප්‍රදේශයේ හොඳ චණ්ඩියෙකි. කොල්ලකරුවන්ට බේරීමට ඇති එකම මග ලලිත් ඝාතනය කිරීමය.ගිනි අවිය අත තිබූ අජිත් කළේ ලලිත් ගාමිණීගේ පපුවට ඉන් උණ්ඩ දෙකක් මුදා හැරීමය. ලලිත් එතැනම මැරී වැටුණේය.ලලිත්ගේ බිරියටද එවැනිම වූ වෙඩි උණ්ඩ දෙකක් ඇගේ පපු පෙදෙසට එල්ල කළේය. අසල පුටුවේ රූපවාහිනිය නරඹමින් සිටි දියණියටද වෙඩි තැබූ අජිත් ලලිත්ගේ කරේ තිබූ පවුම් පහළොවේ රන් දම්වැල ගලවා ගත්තේය.ඒ එක්කම ලලිත්ගේ බිරියගේ ගෙලේ තිබූ රන් දම්වැල ද ඝාතනය කළ දියණියගේ බෙල්ලේ තිබූ රන් දම්වැලද කඩා ගෙන ගෙයින් එළියට පනිද්දීම දොර අසල බියේ සැඟව බලා සිටි පුතාටද වෙඩි තබා පලා ගියේය.කාලයේ වැලි තලාවෙන් වැසී වැළලී යාමට තිබු සිව් පුද්ගල මිනිස් ඝාතනයේ සුල මුල දින දහයක් ඇතුළත එසේ හෙළි කර ගැනිණි. ඝාතනයට යොදා ගත් ගිනි අවියේ හිමිකරු සිය ගිනි අවිය කුලියට දෙන්නේ සිරගේ තුළ සිටියදීම ජංගම දුරකථනය මගිනි. ඒ සඳහා ඔහුට පුද්ගල ජාලයක් සිටී.පවුම් 15 ක් බරැති මාලයගිනි අවිය දැන් පොලිස් අත්අඩංගුවේය. එය සොයා ගැනුනේ ඝාතනය සිදු කළ උඩවලව පනහඩුවේ සිට කිලෝමීටර් 36 ක් දුර කරන්දෙනිය ප්‍රදේශයෙනි. කොල්ල කෑ රන් මාල තුනද සොයා ගැනිණි. පවුම් 15 ක් බරැති මාලය තැනූ රන්කරුද පොලිසිය විසින් සොයා ගත් අතර එය ඔහු තැනූ විශාලම රන් මාලය බවත් එය ලලිත්ගේ රන් මාලය බවත් සාක්ෂි සහිතව සනාථ කර ගැනිණි.සිගරට් කොටයද රබර් සෙරෙප්පුවද අත් ආවරණයද නඩු භාණ්ඩ අතර වෙයි. මේ ඝාතනයට සම්බන්ධ තවත් එක් පුද්ගලයෙක් සිටී. ඔහු අත්අඩංගුවට ගැනීම සඳහා පරීක්ෂණ පැවැත්වෙයි. පනහඩුව ඝාතකයන් එම නිවසෙන් රන් පවුම් විස්සකට ආසන්න රන් බඩුද කොල්ලකා ඇත. එයින් සොයාගෙන ඇත්තේ මාල දෙකක් පමණි.ඝාතනයට හවුල්යැයි කියන හිටපු හමුදා සෙබළා මුලතිව්හි සේවය කරද්දී 2009 මැයි මාසයේදී වෙල්ලමුල්ලි වයික්කාල්හි අවසන් සටනටද හවුල්වී ඇතැයි දැනගන්නට ඇත.බස් හිමියාගේ නිවෙස කොල්ලකෑම ඔවුන්ගේ මුල්ම අරමුණ වී ඇත. මේ අපරාධයට සම්බන්ධ යැයි සැකකරන ප්‍රාදේශීය දේශපාලනඥයාගේ සමීප නෑයෙක් එහි සැලසුම්කරු බව විමර්ශන වලින් හෙළිවී ඇත.බස් හිමියා හිටිගමන් බස් මිලට ගැනීමත් සල්ලි පොලියට දීමත් තව තවත් ව්‍යාපාරවලට අත ගැසීමත් ඔහු ළඟ සල්ලි හා රත්රන් ඇතැයි පැතිරී ගිය කටකතා නිසාත් ඉක්මනින් ඔහුගේ නිවෙස කොල්ල කෑ යුතු යැයි අපරාධකරුවන් තීරණය කැර ඇතැයිද සොයාගෙන ඇත. ජංගම දුරකථන කිහිපයක්ද ඔවුන් ළඟ තිබී ඇත. අධික මිලැති ජංගම දුරකථනද ඒ අතර තිබී ඇත.නවක අපරාධකරුවන් මෙන්ම පළපුරුදු අපරාධකාරයෝද අපරාධයකදී අඩු වැඩි වශයෙන් සලකුණු ඉතිරි කර යති. සිගරට් කොටයකින් රබර් සෙරෙප්පුවකින් පවා එහි සුලමුල සොයා ගැනිණි. දක්ෂ පොලිස් නිලධාරීන්ට එය කළ හැකිය.ජ්‍යෙෂ්ඨ නියෝජ්‍ය පොලිස්පති පූජිත් ජයසුන්දර මහතා සමග පටිගත කළ සංවාදයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=r1110282</link>
    <topic>ඉතාලි රැකියා පෙන්වා ලක්ෂ 6කට විදලා</topic>
    <author>කොච්චිකඩේ විශේෂ ඩී. මිහිදුකුල</author>
    <content>පැමිණිලිකරු තරු පහේ හෝටලයක සේවය කරන සුපවේදියෙකි. දරුවන් තිදෙනෙක් සිටිති. රැකියාවෙන් ලැබෙන වැටුප පවුලේ අවශ්‍යතා සඳහා ප්‍රමාණවත් නැත.ඉතාලි යෑමේ සිහිනය මිතුරෙක් ඔහුගේ සිතට ඇතුළු කෙළේය. අවුරුදු පහක් හිටියොත් උඹ ගොඩ. මිතුරා කීවේය. අනාගත බලාපොරොත්තු බිරිය සමඟ සැලසුම් කළහ.වසර තුනක් ඉතාලියේ දිගටම නතර වී මුදල් ඉපයීම ඔහුගේ අභිලාශය විය.ඉතාලියේ රැකියාව කරන අයෙක් දුරකතන මගින් පැමිණිලි කරුට සම්බන්ධ කර දුන්නේය. මාසික වැටුප, කෑම් බිම්, ඉඳුම් හිටුම් හා ලැබෙන නිදහසින් සතුටු වන ආකාරයද ඔහු කීවේය.විදේශ ගමන් බලපත්‍රය හා බැංකු ගිණුමක් විවෘත කර ගැනීම ගැනද කතාබහට ලක්විය. පැමිණිලිකරු මනසින් ඉතාලියේ ජීවත් වූයේ ඉදිරියේදී සිදුවන ඇත්ත ඉතාලි ගමනට පෙරහුරුවක් ලෙසිනි.ඉතාලියේ සිට දුරකථනයෙන් කතා කළ අයෙක් කොටුගොඩ ප්‍රදේශයේ කාන්තාවක් හඳුන්වා දුන්නේය. ලක්ෂ 6 ක් ඇයට දෙන ලෙසත් ගමනට කඩිනමින් සූදානම් වන ලෙසත් පැමිණිලිකරුට උපදෙස් ලැබුණි.කොටුගොඩ නිවසට ගොස් පැමිණිලිකරු එම හඳුන්වා දුන් කාන්තාවට ලක්ෂ 6 ක් දුන්නේය. මුදල් ලබාගත් බව ලියවිල්ලක්ද ඇය ලබා දුන්නාය.මසක් ඇතුළත ඉතාලියට යෑමට පැමිණිලිකරු ලහිලහියේ සූදානම් විය. ඇඳුම් ආයිත්තම්ද, සූදානම් කරගත් ඔහු නැදෑ හිතුමිතුරන් වෙනුවෙන් සාද ද පැවැත්වූයේය. ගමන් මලු වලට අවශ්‍ය කළමනා අසුරන ලද්දේ ගමනට දින කීපයක් තිබියදීය.පැමිණිලිකරු තමාගෙන් මුදල් ලබාගත් කාන්තාවගේ නිවසට ගියේ වීසා ලබා ගැනීමේ අදහසිනි. අසල නිවැසියන් පැවසුවේ එම කාන්තාව නිවෙසේ බඩුද රැගෙන ගොස් ඇති බවය.ජා-ඇළ පොලිසිය සමඟ එක්ව මීගමුව පොලිසියේ විශේෂ විමර්ශන ඒකකය සැකකාර කාන්තාව ජා-ඇළ ප්‍රදේශයේ කුලී නිවෙසක රහසේ පදිංචිව සිටියදී අත්අඩංගුවට ගනු ලැබීය.මීගමුව ප්‍රධාන මහේස්ත්‍රාත් අධිකරණයට සැකකාරිය ඉදිරිපත් කළ පසු ලබාගත් මුදල් ගෙවීමට එකඟ විය.පළමු වාරිකය වශයෙන් ලක්ෂ 3 ක්ද, ඉතිරි මුදල් රු. 50000 බැගින් කොටස් වශයෙන්ද, ගෙවන බවට පොරොන්දු වීම නිසා. මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා සැකකාරිය ලක්ෂ 5 ක ශරීර ඇප මත මුදා හැරීමට නියෝග කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=r1110283</link>
    <topic>මැතිවරණයට පසුදින ඡන්ද කාඩ් ගෙනා සිරි අයියා ගුටි නොකා අනූනවයෙන් බේරෙයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>ඡන්දය අවසන් බව නොදත් “සිරි අයියා” ඡන්ද කාඩ් අරගෙන ඒමෙන් අපේක්ෂකයාට යකා නැගීමේ පුවතක් හෙළිවේ.පළාත් පාලන මැතිවරණය දැන් අවසන් වී ඇත. ජයග්‍රාහකයන් ජය පැන් බොන අතර පරාජික අය කඳුළු බොයි. මෙහි සඳහන් අපේක්ෂකයා ජයග්‍රාහීව ඡන්ද සටනට බැස ජයග්‍රහණය උදෙසා අතමිට දිග හැර වියදම් කිරීම, උදේ දවල්, රාති‍්‍ර, දන්සල් පැවැත්වීම, මත්පැන් සාද පැවැත්වීම නිසා ඔහු වටා විශාල පිරිසක් එක් වී සිටියහ.අපේක්ෂකයා වටා රැස් වී සිටි උදව් කාරයන්ගෙන් අපේක්ෂකයාට ලැබෙන්නේ සුබ ආරංචියි. මහත්තයා තමයි ඉදිරියෙන් ඉන්නේ මනාප තුනම මහත්තයාට තමයි ලැබෙන්නේ කී විට අපේක්ෂකයා තවත් අතදිග හැර වියදම් කළ අතර සෑම ලයිට් කණුවකම ඔහුගේ ඡායාරූපය රැගත් වර්ණවත් කටඅවුට්ද ප්‍රදර්ශනය කෙරිණි.අපේක්ෂකයා පිරිවර කැටුව “කැන්වසින්” සඳහා ගෙයින් ගෙට යන විට ඔහුට සෑම ගෙයකින්ම ලැබුණේ යහපත් ප්‍රතිචාරයි. මහත්තයට තමයි අපේ ඡන්දය දෙන්නේ මහත්තයට අපේ මනාප තුනම දෙනවා. සෑම ගෙදරකින්ම ලැබුණු ප්‍රතිචාර එය විය. එම ප්‍රතිචාර සියල්ලම දිනපොතේ ලියා ගැනීමට අපේක්ෂකයා උත්සුක විය.නිවෙසට ඇවිත් දිනපොතේ සඳහන් ප්‍රතිචාර ගැන බලන විට අපේක්ෂක ලැයිස්තුවේ ඉදිරියෙන්ම මනාප ලබා සිටින්නේ ඔහු නිසා ඔහු දැන් උද්දාමයෙන් පත්ව සිටියි. කෙමෙන් කෙමෙන් ඡන්දය පවත්වන දිනය උදා විය.සියලු දෙනාම නිවෙසෙන් ලැබූ සංග්‍රහ ද අරගෙන ඡන්දය දීමට සහ ඡන්ද දායකයින් උනන්දු කිරීමට පිටත්ව ගිය අතර අපේක්ෂක තැන ජයග්‍රාහී බලාපොරොත්තුවෙන් ඡන්ද ගණන් කරන පාසලට පැමිණියේය.රාත්‍රි 9.00 පමණ වන විට ඔහු පරාජය වී ඇති බව දැනගෙන එම ස්ථානයෙන් පිටවී නිවෙස බලා ගොස් උදව් කාරයින්ට බනිමින් මුන් කාපු කෑම පිඟන් ප්‍රමාණයට වත් මට මුන් ඡන්ද දීලා නැහැ. මම රැවට්ටුවා කියමින් බැණ වැදුණේය.අධික වෙරිමතින් ඡන්දය දින දිගු නින්දක වැටී සිටි “සිරි අයියා” ඡන්ද කාඩ්පත් 05 ක්ද අරගෙන ඊටපසු දින අපේක්ෂකයා හමුවීමට පැමිණ මහත්තයා අද ඡන්ද 05 ක්ම ගෙනාවා. මෙතන මනාප 15 ක්ම තියෙනවා යැයි කීවේ මහ වීරයෙකු ලෙසයි.පරාජයෙන් වියරු වැටි සිටි අපේක්ෂකයාට මේ අවස්ථාවේ තිබූ කෝපය දෙගුණ තෙගුණ වී මුත් ඡන්දය දිනූ හැටි දැන් පේනවද ? මූවත් ඊයේ ඡන්දය දීලා නැහැ මූ ඇවිල්ල තියෙන්නේ අද ඡන්දය දෙන්න.හිටපිය තොට හොඳ ඡන්දයක් දෙන්න කියා එතන තිබූ රීප්ප කෑල්ල අතට ගත් විට “සිරි අයියා” පැදගෙන ආ බයිසිකලයද එතන දමා දිව ගිය අතර අපේක්ෂයා අත තිබූ රීප්ප කැබැල්ල අතහැර දමා ගැසුවත් “සිරි අයියා” පස්ස නොබලාම දිවගියේ අවට සිටි අයගේ සිනහ හඬ මධ්‍යයේය.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=r1110284</link>
    <topic>ඩෙංගු මර්දන වැඩවලට සහාය නොවීයැයි සිසුවාට තැලූ විදුහල්පතිට නඩු පවරයි</topic>
    <author>වාද්දුව සමූහ එස්. ආර්. පියදාස සහ පානදුර සමූහ කපිල සෝමරත්න</author>
    <content>පාසලේ පැවැත් වූ ඩෙංගු මර්දන වැඩ සටහනකට සහභාගී නොවීමේ වරදකට අතක් තුවාල වනසේ ශිෂ්‍යයෙකුට පහර දුන් විදුහල්පතිවරයකුට රුපියල් විසිදහසක මුදල් ඇපයක් සහ රුපියල් විසිදහසක ශරීර ඇපයක්ද නියම කළ පාණදුර අතිරේක දිසා විනිසුරු ක්‍රිෂාන්ති දොඩම්ගොඩ මහත්මිය චූදිත විදුහල්පතිවරයාට ලබන වසරේ ජනවාරි 16 වැනිදා නැවත අධිකරණයේ පෙනී සිටින ලෙස නියෝග කළාය.පාණදුර විදුහලක නවය ඒ ශ්‍රේණිය සිසුවකු මේ සිද්ධියෙන් අතක් තුවාල ලබා පාණදුර මූලික රෝහලේ 1 වාට්ටුවට ඇතුළත් කර තිබේ.පාණදුර පොලිස් අධිකාරි එච්. එම්. ධර්මසේන මහතාගේ උපදෙස් මත එම පොලිස් ස්ථානයේ සුළු පැමිණිලි අංශයේ ස්ථානාධිපති උප පොලිස් පරීක්ෂක තුෂාර මහතා සමග පොලිස් නිලධාරීන් කණ්ඩායමක් මේ පහරදීමේ සිද්ධිය පිළිබඳව පරීක්ෂණ පවත්වා සැකකාර විදුහල්පතිවරයා පාණදුර අධිකරණයට යොමු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=s1110281</link>
    <topic>පාකිස්තානය ලකුණු 42ක් ඉදිරියෙන්</topic>
    <author/>
    <content>ශ්‍රී ලංකාව හා පාකිස්තානය අතර ඩුබායි හි පැවැත්වෙන දෙවැනි ටෙස්ට් තරගයේ දෙවැනි දිනය වූ ඊයේ (27 ) තරගය නිමාවන විට සිය පළමු ඉනිම ක්‍රීඩා කරන පාකිස්තානය කඩුලු 4 කට ලකුණු 281ක් රැස් කිරීමට සමත්විය. ඒ ශ්‍රී ලංකාව පළමු ඉනිමේ ලබා ගත් ලකුණු 239 ට පිළිතුරු වශයෙනි.මේ අනුව පාකිස්තානය කඩුලු 6 ක් අතැතිව ශ්‍රී ලංකා පළමු ඉනිමට වඩා ලකුණු 42ක් ඉදිරියෙන් සිටියි. නායක මිස්බා උල් හක් ලකුණු 40ක් ද ‘නයිට් වොච්මන්’ ලෙස පිටියට පැමිණි සයීඩ් අජ්මාල් ලකුණු 5 ක් ද රැස් කරමින් නොදැවී සිටියහ.විශිෂ්ට පිතිහරඹයක නිරතවූ අසාර් අලි සිය ටෙස්ට් දිවියේ මංගල ශතකය ලබා ගැනීමට ඊයේ සමත්විය. පන්දු 242 කට මුහුණ දුන් අලි රැස්කළ ලකුණු 100ට හතරේ පහර 9 ක් ඇතුලත් විය. අසාර් අලි සහ නායක මිස්බා අතර සිව්වැනි කඩුල්ල සඳහා ලකුණු 94ක සම්බන්ධතාවයක් ගොඩනැගිණි.තේ පානය වන විට පාකිස්තානය කඩුලු 3කට ලකුණු 182ක් රැස්කර ගෙන සිටියේය.තේ පානය සඳහා තරගය නතර කිරීමට පෙර යැවුනු අවසාන ඕවරයට පෙර ඕවරයේදී යූනුස් ඛාන්ගේ වටිනා කඩුල්ල ලබා ගැනීමට ශ්‍රී ලංකාව සමත් විය.එම කඩුල්ල ලබා ගත්තේ නායක තිලකරත්න ඩිල්ෂාන්ය. පිටියේ ස්ථාවර වෙමින් සිටි ඛාන්ගේ පිත්තේ අග වැදුනු පන්දුව අනතුරුව කඩුල්ලේ ගැටුණේය.පන්දු 103කට මුහුණ දුන් ඛාන් හතරේ පහර 2ක් හා හයේ පහරක් සමග ලකුණු 55ක් වාර්තා කළේය.ඛාන් සහ අසාර් අලි තෙවැනි කඩුල්ල වෙනුවෙන් ලකුණු 117ක් එක් කළහ. තේ පානය සඳහා තරගය නතර කරන විට අලි නොදැවී ලකුණු 62ක්ද, නායක මිස්බා උල් හක් නොදැවී ලකුණු 1ක්ද ලබා ගෙන සිටියහ.ඊයේ තරගයේ උදය වරුවේදී පිට පිට ඕවරවලින් පාකිස්තාන කඩුලු 2ක් බිඳ හෙලීමට වේග පන්දු යවන ධම්මික ප්‍රසාද් සමත් විය.28 හැවිරිදි ප්‍රසාද් ආරම්භක පිතිකරුවන් වන ටව්ෆික් උමාර් (27) හා මොහමඩ් හෆීස් (33) එක් ලකුණක් අතරතුර දවාලූ අතර දිවා ආහාරය සඳහා තරගය නතර කරන විට පාකිස්තානය කඩුලු 2කට ලකුණු 95ක් රැස්කර ගෙන සිටියේය.කිසිවෙකු නොදැවී මුළු ලකුණු 42 සිට ඊයේ තරගය ඇරැඹූ පාකිස්තානයට වාසියක් අත්වෙමින් වේග පන්දු යවන සුරංග ලක්මාල්ගේ පිට පිට පන්දුවලට පිතිකරුවන් දුන් උඩ පන්දු 2ක් අතහැරිණි.දිනයේ පස්්වැනි ඕවරයේ හෆීස් ‘කවර්’ පෙදෙසට දුන් උඩ පන්දුවක් රැක ගැනීමට නායක තිලකරත්න ඩිල්ෂාන් අසමත් විය.එම උඩ පන්දුව ඩිල්ෂාන්ට පිටුපසින් වැටෙන විට හෆීස් ලකුණු 25ක් ලබා ගෙන සිටියේය.ඊළඟ පන්දුවේදී, ලකුණු 24ක් ලබා ගෙන සිටි උමාර් දුන් උඩ පන්දුවක් මහේල ජයවර්ධන අතින් ගිලිහිණි.කෙසේ වෙතත් මේ වාසනාවෙන් ප්‍රයෝජන ගැනීමට ආරම්භක පිතිකරුවන් දෙදෙනාම අපොහොසත් වූහ.උමාර්, ප්‍රසාද්ගේ පන්දුවකට කඩුලු රකින කෞශල් සිල්වා අතට උඩ පන්දුවක් දෙමින් දැවී ගිය අතර එය ටෙස්ට් තරගවල සිල්වා රැක ගත් පළමු උඩ පන්දුව විය.ප්‍රසාද්ගේ ඊළඟ ඕවරයේදී හෆීස් කඩුල්ල මුවා කිරීමේ වරදට හසුව දැවී ගියේය. උමාර් හතරේ පහර 3ක්ද, හෆීස් හතරේ පහර 4ක්ද එල්ල කළහ.ශ්‍රී ලංකාව පළමු ඉනිම – 239 (සියලුදෙනා දැවී)කුමාර් සංගක්කාර 78, චානක වෙලගෙදර 48, ( සයිඩ් අජ්මාල් 45/3, උමාර් ගුල් 78/3 )පාකිස්තානය පළමු ඉනිමමොහම්මඩ් හෆීස් ක.මු.ක. ප. ප්‍රසාද් 33ටවුෆීක් උමර් ඇ. සිල්වා ප. ප්‍රසාද් 27අසාර් අලි ක.මු.ක. ප. ඩිල්ෂාන් 100යුනූස් ඛාන් ප. ඩිල්ෂාන් 55මිස්බා උල් හක් නොදැවී 40සයිඩ් අජ්මාල් නොදැවී 05අතිරේක 8එකතුව කඩුලු 4කට (ඕවර 99) 281කඩුලු බිඳවැටීම- 1- 63, 2-64, 3-181,4-275පන්දු යැවීම – චානක වෙලගෙදර- 20-4-50-0, ධම්මික ප්‍රසාද් – 20-1-73-2, රංගන හේරත් – 23-3-56-0, සුරංග ලක්මාල් - 20-7-38-0, තිලකරත්න ඩිල්ෂාන් – 16-1-48-2.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=s1110282</link>
    <topic>පාකිස්තානය ඉතා සාර්ථකව නව පන්දුව භාවිතා කළා</topic>
    <author/>
    <content>නව පන්දුව අතිශයින් සාර්ථකව භාවිතා කිරීමේ හේතුවෙන් පාකිස්තානයට අපේ පිතිකරුවන් මෙල්ල කර ගැනීමට හැකිවූ බව ශ්‍රී ලංකා පිලේ ප්‍රවීණ පිතිකරු කුමාර් සංගක්කාර ප්‍රකාශ කළේය.පෙරේදා පස්වරුවේ තරගය නිමාවීමෙන් පසුව පැවැති මාධ්‍ය හමුවේදී සංගක්කාර වැඩිදුරටත් සඳහන් කළේ වැඩිදුර කඩුලු බිඳ දමා නොගෙන නව පන්දුවට මුහුණදීමට ශ්‍රී ලංකා පිල අසමත් වූ බවය.“මේ තණතීරුවේ වැඩි දෙයක් නැහැ. ඉතින් පළමු ඉනිමේ අපි අඩු ලකුණු ප්‍රමාණයකට දැවී යාම කනගාටුවට කරුණක්. නමුත් එක අතකට අපේ මැදපෙළ පිතිකරුවන්ගේ දක්‍ෂතාව මත ලකුණු 239ක් රැස් කිරීමට හැකිවීම සතුටට කරුණක්.” සංගක්කාර පැවැසීය.“මේ තණතීරුව අබුඩාබි ක්‍රීඩාපිටියේ තණතීරුවට වැඩිය මන්දගාමී එකක්. පන්දුවේ එතරම් දෝලනයක් දකින්නට තිබුණෙත් නැහැ. මෙවැනි තණතීරුවකින් ප්‍රයෝජනය ගැනීමට අපට නොහැකිවීම එක අතකින් ඉතා අවාසනාවන්ත දෙයක්. නමුත් ඒක තමයි ක්‍රිකට් ක්‍රීඩාවේ ලක්‍ෂණය”.ඊයේ 34 වැනි වියට පා තැබූ සංගක්කාර වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=s1110283</link>
    <topic>රිච්මන්ඩ් විදුහලට කඩුලු 9ක ජයක්</topic>
    <author/>
    <content>රිච්මන්ඩ් විදුහල හා රාජකීය විදුහල අතර පැවැති 19න් පහළ ක්‍රිකට් තරගයෙන් කඩුලු 9ක ජයක් අත්කර ගත් රිච්මන්ඩ් විදුහල වසර 100 කට ආසන්න ඉතිහාසයක් හිමි රිච්මන්ඩ් - රාජකීය පළමු පෙළ ක්‍රිකට් තරගවලදී ප්‍රථම වරට පූර්ණ ජයග්‍රහණයක් ලබා ගැනීමට සමත් විය.ගාල්ල ජාත්‍යන්තර ක්‍රීඩාංගණයේ පැවැති මේ තරගයේ රාජකීය විදුහල් පිල දෙවැනි ඉනිමේදී ලකුණු 27 කට සීමා කිරීමට රිච්මන්ඩ් විදුහල සමත්වීම ද විශේෂ සිදුවීමක් විය.රාජකීය පළමු ඉනිම – 212 රෝනුක අහංගම 49, මිලාන් අබේසේකර 44, ඉමාල් ලියනගේ 39 (ඒ. කේ. වී. ටිරෝන් 52/4, සචින් නානායක්කාර 19/2) සහ දෙවැනි ඉනිම 27 (දමිත් ලක්මිහිරාන් 10/5, ප්‍රභාත් නිශාන්ත 2/4)රිච්මන්ඩ් පළමු ඉනිම – 212 පබසර වඩුගේ 68, සිතාර ගිම්හාන 37 (ඩෙවින් පද්මනාදන් 71/5) සහ දෙවැනි ඉනිම 29/1.</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=s1110284</link>
    <topic>ජාතික යෞවන ක්‍රීඩා උළෙල උත්සවශ්‍රීයෙන් ඇරැඹේ</topic>
    <author/>
    <content>23වැනි ජාතික යෞවන ක්‍රීඩා උළෙල හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගනයේදී ඊයේ ( 27 ) අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් උත්සවශ්‍රීයෙන් ආරම්භ විය.මේ ක්‍රීඩා උළෙලේ දෙවැනි දිනය වන අද තරග ඉසව් 24ක අවසන් තරග පැවැත්වේ. අද පැවැත්වෙන තරග අතර කාන්තා හා පිරිමි කබඩි අවසන් තරග ද පාපන්දු අවසන් තරගයද වේ.ක්‍රීඩා උළෙලේ තුන්වැනි දිනය වන හෙට කාන්තා හා පිරිමි වොලිබෝල් සහ දැල්පන්දු තරග ඇතුළුව ඉසව් 26ක අවසන් තරග පැවැත්වීමට නියමිත අතර අවසන් දිනය වන අනිද්දා ( 30 ) ඉසව් 21ක අවසන් තරග පැවැත්වෙනු ඇත.ජාතික තරුණ සේවා සභාව, ශ්‍රී ලංකා යෞවන සමාජ සම්මේලනය සහ යෞවන කටයුතු හා නිපුණතා සංවර්ධන අමාත්‍යංශය එක්ව සංවිධානය කරනු ලබන යෞවන ක්‍රීඩා උළෙලේ සමාප්ති උත්සවය ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන්, යෞවන කටයුතු හා නිපුණතා සංවර්ධන නියෝජ්‍ය අමාත්‍ය දුමින්ද දිසානායක සහ හම්බන්තොට දිස්ත්‍රික් පාර්ලිමේන්තු මන්ත්‍රි නාමල් රාජපක්ෂ මහත්වරුන්ගේ සහභාගිත්වයෙන් 30වැනිදා පස්වරුවේ පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=f1110281</link>
    <topic>මේ දේශපාලන ස්ථාවරත්වය වේගවත් සංවර්ධනයක ආරම්භයයි</topic>
    <author/>
    <content>රාජ්‍ය මැණික් සංස්ථාව වශයෙන් ආරම්භ වූ ජාතික මැණික් හා ස්වර්ණාභරණ අධිකාරියට නොවැම්බර් 1 වැනි දාට වසර 40ක් සපිරේ. එය නිමිතිකර ගනිමින් එම ආයතනයේ කාර්යභාරය, ඉදිරි ක්‍රියාමාර්ග හා මැණික් හා ස්වර්ණාභරණ කර්මාන්තයේ ගැටලු – ජයග්‍රහණ ආදිය පිළිබඳත් ජාතික ආර්ථිකයේ පංගුකරුවකු ලෙස මැණික් හා ස්වර්ණාභරණ කර්මාන්තයට ඇති විභවයන් ගැනත්, රටේ දේශපාලන ස්ථාවරත්වය, සංවර්ධන වැඩ කටයුතු සඳහා කෙසේ බලපාන්නේ ද යන්න පිළිබඳත් පරිසර අමාත්‍ය අනුර ප්‍රියදර්ශන යාපා මහතා සමඟ කළ සංවාදයකි.පසුගිය පළාත් පාලන මැතිවරණයක් සමඟ නගරබද ජනතාව, ජනාධිපතිතුමාගේ නායකත්වයෙන් අපේ රජය ගෙනයන වැඩපිළිවෙළට පක්ෂව විශාල වශයෙන් ප්‍රතිචාර දක්වා තිබෙනවා. ආයතන 22 කට බලය අපට ලැබෙද්දී එජාපය දිනාගත්තේ කොළඹ පමණයි. හැබැයි කොළඹදිත් අපට ලැබුණු ඡන්ද සංඛ්‍යාවේ විශාල වර්ධනයක් තිබුණා.ජනතාව ඉතා පැහැදිළිව කියා සිටින්නේ ජනාධිපතිතුමාගේ රට ගොඩනැගීමේ සංවර්ධන වැඩ පිළිවෙළ ඉහළින්ම අනුමත කරන බවයි. එම ප්‍රතිචාරයත් සමඟ රට තුළ නිර්මාණය වී ඇති දේශපාලන ස්ථාවරත්වයත් ආර්ථික ස්ථාවරත්වයත් හේතුවෙන් අපට වේගවත් ඉදිරිගමනක් යා හැකියි.අලුතෙන් පත්වූ පළාත් පාලන ආයතන නියෝජිතයන් දිව්රුම් දුන් අවස්ථාවේ ජනාධිපතිතුමා එම කාර්යභාරය ඉතා පැහැදිලිව දැන්වූවා. මේ ආයතන සෑම එකක් සඳහාම පත්වූ නියෝජිතයන්ට විශාල වගකීමක් පැවරෙනවා. තමන්ට ලැබුණු ජනතා මනාපයට එකඟවෙමින් පොදු අරමුණක් සහිතව ජනතාවට සේවය කළ යුතුයි. දේශපාලනඥයන් ලෙස අප කාගේත් වගකීම ජනතා සේවයයි. අපි කවුරුත් එකට එකතු වී ජනතාවගේ යහපත තකා ක්‍රියාකළ යුතුයි. අප කටයුතු කළ යුත්තේ පුද්ගල යහපත තකා නොවන බවත් අවධාරණය කළ යුතුයි.ඇතැම් විදේශ බලවේග සහ ඩයස්පෝරාව රටට එරෙහිව ක්‍රියා කිරීමට ප්‍රධාන හේතුවක් වෙලා තියෙන්නෙ ත්‍රස්තවාදය පරාජය කරන්න ශ්‍රී ලංකාව සමත්වීම. ප්‍රභාකරන් පරාජය කිරීම ගැන ඔවුන්ට වෛරයක් තිබෙනවා. ජාත්‍යන්තර වශයෙන් විවිධ ප්‍රයත්නයක් තිබුණත් ජාත්‍යන්තරය සිටින්නේ අප සමඟයි. බටහිර රටවල් පවා තවදුරටත් එල්.ටී.ටී.ඊ. ය තහනම් කර තිබෙනවා. ජාත්‍යන්තර වශයෙන් එල්ලවන අභියෝගවලදී අපේ මිතුරු රටවල් දිගටම අපත් සමඟ සිටීම නිසා ඒ අභියෝග ජයගන්න අපට හැකිවුණා.ඇත්තටම මෙවැනි අවස්ථා ජාත්‍යන්තරයට අපේ ස්ථාවරය පැහැදිලි කිරීම සඳහා යොදගත හැකියි. ජනාධිපතිතුමා මේ සෑම අවස්ථාවක්ම ඊට යොදා ගනිමින් අපේ රට පිළිබඳ සැබෑ චිත්‍රය ලෝකයට දක්වනවා. ඒ නිසා මෙවැනි අවස්ථා හරිම වැදගත්.නුදුරේදී අන්තර් පාර්ලිමේන්තු කමිටු සමුළු වාරයත් මීළඟ පොදු රාජ්‍ය මණ්ඩල සමුළුවාරයත් පැවැත්වෙන්නේ ශ්‍රී ලංකාවේදී. එවැනි අවස්ථා රටට ඉතාමත් වැදගත්. මේ වනවිට අපේ ජාත්‍යන්තර සම්බන්ධතා ඉහළ මට්ටමක පවතිනවා. අප සියලු දෙනාම එක්ව ජනාධිපතිතුමාට සහාය දැක්විය යුතුයි.රාජ්‍ය මැණික් සංස්ථාව ආරම්භ වුණේ මීට 40 වසරකට පෙරාතුවයි. 1971 අංක 13 දරණ පනත මඟින් මේ ආයතනය ඇති කළා. මෙහිදී ආචාර්ය එන්.එම්.පෙරේරා මැතිතුමාගේ නම අප සිහිපත් කළ යුතුයි.ගත වූ දශක 4 ක කාලසීමාව තුළ ජයග්‍රහණ රාශියක් ලබාගැනීමට මේ ආයතනයට හැකිවුණා. ඒ අතරින් අපේ මැණික් කැපීමේ කර්මාන්තය අද ඉතාමත් දියුණු මට්ටමක තිබෙනවා. වටිනා මැණික් මෙන්ම ඉහළ වටිනාකමක් නැති මැණික් වුවද කපා ඔප දමා වැඩි වටිනාකමක් ලබාගැනීමට එමගින් හැකියාව ලැබී තිබෙනවා. ඒ වගේම මැණික් කැපීම හොඳ ආදායම් මාර්ගයක් බවටත් පත්වෙලා. අපේ ස්වර්ණාභරණ කර්මාන්තය ගත්තොත් එහි නිරත ඇතැම් දේශීය ව්‍යාපාරිකයන් මේ වන විට ජාත්‍යන්තර තලය දක්වාම ගොස් සිටිනවා.රාජ්‍ය මැණික් සංස්ථාව 1993 දී අධිකාරියක් බවට පත් කෙරුණා. එසේ අධිකාරියක් වීම තුළ මැණික් මිලදී ගැනීමේ හැකියාව මේ ආයතනයට අහිමි වුණා. එය තනිකරම පුද්ගලික අංශය යටතට පත්වුණා. මේ නිසා මැණික්වල ප්‍රමිතිය ගැන පවා සැකමතුවෙන තත්ත්වයක් තියෙනවා. මැණික් හඳුනාගැනීමේදීත් ගැටලු පවතිනවා.ස්වර්ණාභරණ හඳුනාගැනීමේදීත් ගැටලු තිබෙනවා. විශේෂයෙන් සංචාරකයන් මේ භාණ්ඩ මිලදී ගැනීමේ දී තැරැව්කරුවන් වැඩි කොමිස් මුදලක් ලබා ගන්නවා. සංචාරක කර්මාන්තයේ ප්‍රවර්ධනයක් ඇති අවස්ථාවක් මේ. ඒ නිසා මෙය හොඳ තත්ත්වයක් නොවෙයි. මෙයට පිළියමක් වශයෙන් ජාතික මැණික් හා ස්වර්ණාභරණ අධිකාරියට වසර 40 ක් සපිරෙන ලබන 1 වැනිදායින් පසු අපේ ස්වර්ණාභරණ නිෂ්පාදකයන් පිළිබඳ තොරතුරු ඇතුළත් පොත් පිංචක් බණ්ඩාරනායක ගුවන් තොටුපොළේදීම සංචාරකයන් අතට පත්කරන වැඩපිළිවෙළක් ඇතිකළා. එමගින් සංචාරකයන් එම නිෂ්පාදකයන්ටම කතා කර විශ්වාසනීයව හා සාධාරණ මිලකට භාණ්ඩ මිලදී ගැනීමේ හැකියාව ලැබෙනවා. එය මේ කර්මාන්තයේ වර්ධනයටත් විශාල රුකුළක්.අපේ මැණික් කර්මාන්තයේ කේන්ද්‍රස්ථානය රත්නපුරයි. මේ නිසා ප්‍රධාන වශයෙන්ම මේ සංවත්සර උත්සවයත් රත්නපුර දී පැවැත්වීමට කටයුතු සූදානම්. අපේ මැණික් ව්‍යාපාරිකයන් ජාත්‍යන්තර වෙළෙඳ පොළට යොමුකිරීම සදහාත්, විශේෂයෙන් වඩ වඩාත් ජාත්‍යන්තර ප්‍රදර්ශන සඳහාත් යොමු කරමින් අපේ මැණික් හා ස්වර්ණාභරණ සඳහා ඉහළ ඉල්ලුමක් ලබාගැනීමටත් ක්‍රියා කරනවා. දැනටමත් තුර්කිය, රුසියාව, චීනය සහ ඉන්දියාව යන රටවල් කෙරෙහි අවධානය යොමුකර අවශ්‍ය ක්‍රියාමාර්ග ගනිමින් තිබෙනවා.ඔව් ! අපේ මැණික් මැණික් ලෙසට නොව ස්වර්ණාභරණ වලට එක්කර විදේශ වෙළෙඳපොළට යැවීම ඉතාමත් වාසිදායකයි. මෙහිදී මැණික්වල අගය වැඩිකිරීමක් සිදුවෙනවා. මැණික් හා ස්වර්ණාභරණ කර්මාන්තය දිරිමත් කිරීම සඳහා ජනාධිපතිතුමා අවශ්‍ය බදු සහන ආදී සියල්ල ලබාදී තිබිය දී අපට ඇති වෙළෙඳපොළ හඳුනාගනිමින් රටට ඉහළම විනිමයක් ලබාදීමට ක්‍රියාකිරීමේදී මෙවැනි පියවර කරා අප යොමුවිය යුතුයි.කලින් සඳහන් කළා වගේ මේ ආයතනය අධිකාරියක් වීමත් සමඟ මැණික් මිලදී ගැනීම සඳහා නීතිමය වශයෙන් ඊට හැකියාවක් නෑ. මිලදී ගැනීමේ හැකියාව තිබුණා නම් හොඳයි. ඒත් මේ සඳහා දැන් මැදිහත්වීම ඒ තරම් ප්‍රඥාගෝචර යැයි මා සිතන්නේ නෑ. නමුත් වෙළෙඳපොළ හැසිරවීමට හැකිද යන කාරණය ගැන අපි උනන්දුයි. මැණික් වෙන්දේසියකට යාමට අප තීරණය කළේත් ඒ නිසයි.තවමත් අපට එවැනි සහතිකයක් ලබාගැනීමේ හැකියාවක් නෑ. ඒක අඩුවක්. පෞද්ගලික අංශය, මැණික් ව්‍යාපාරිකයන්ගේ සංගම් ආදිය සමඟත් සාකච්ඡා කර මේ සඳහා අවශ්‍ය ක්‍රියාමාර්ග ගනිමින් සිටිනවා. එහිදී රාජ්‍ය හා පෞද්ගලික යන දෙඅංශයේම අනුග්‍රහය ඇතිව අපේ මැණික්වලට අවශ්‍ය ඒ පිළිගැනීම ලබා ගැනීමට කටයුතු කරනවා.අතීතයේ පටන්ම මේ කර්මාන්තය කෙරුණේ පරිසර හිතකාමී අන්දමින්. ඒ නිසා පාරිසරික ගැටලු ඇති නොවූ තරම්, නමුත් බැකෝ යන්ත්‍ර ආදිය යොදා ගැනීම නිසා පරිසර වශයෙන් ප්‍රශ්න ඇතිවුණා. අප තාක්ෂණයටත් ඉඩදිය යුතුයි. එහෙත්, පාරිසරික බලපෑම් අවම කරගත යුතුයි. මේ ගැන අවධානය යොමුකර නව රෙගුලාසි මාලාවක්ද පිළියෙල කරගෙන යනවා. ඉදිරියටත් පරිසර හිතකාමී කර්මාන්තයක් හැටියට මේක කරගෙන යන්න ඒ මඟින් පුළුවන්කම ලැබෙයි.දැනට ජාතික ආර්ථිකයට මේ කර්මාන්තයෙන් රුපියල් මිලියන 400 – 500 ක පමණ දායකත්වයක් ලැබෙනවා. නමුත් එය තවත් විශාල ලෙස වැඩි කළ හැකියි. ඒ සඳහා අපනයන ඉහළ නැංවිය යුතුයි. මැණික් හා ස්වර්ණාභරණ වෙළෙඳපොළ සම්බන්ධයෙන් බලප පෑ බාධා ජනාධිපතිතුමාගේ මෙහෙයවීමෙන් ඉවත් කර තිබියදී මීට වඩා විශාල දායකත්වයක් අපේ ආර්ථිකයට මේ කර්මාන්ත හරහා එක්කිරීමට අවශ්‍ය උපායමාර්ග කරා අප යොමු වී සිටිනවා. දැනට ඇති දායකත්වය දෙගුණයක් කිරීමට අපි අපේක්ෂා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=f1110282</link>
    <topic>ඉස්ලාමය පවසන ව්‍යාපාර නීතිය</topic>
    <author>රුසෙයික් ෆාරුක්</author>
    <content>අද ලෝකයේ සෑම දෙයක්ම ව්‍යාපාර මත රැඳී පවතී. වැඩිම ධනවතුන් පිරිසක් බිහිවී ඇත්තේ ද ව්‍යාපාරවලිනි. මුහම්මද් නබිතුමා ද ව්‍යාපාරික කටයුතුවල නිරතවූ අතර ව්‍යාපාර කටයුතු කෙසේ කළයුතුදැයි යන්න අපට පැහැදිලිව පෙන්වා දී ඇත. ඉස්ලාමය ව්‍යාපාර කටයුතු හලාල් ( කැප ) කර ඇති අතර ඉස්ලාමීය රාමුව අනුව එය කළයුතු බව තරයේ අවධාරණය කරයි. ව්‍යාපාරික කටයුතුවල ප්‍රධාන අංගයක් වන කිරුම් මිනුම් පිළිබඳව ඉස්ලාමයේ වැදගත් කරුණු ගණනාවක් සඳහන් වේ.කිරුම් මිනුම් පිළිබඳව අල්ලාහ් තආලා ශුද්ධවූ කුරාණයෙන් මෙසේ පවසයි.‘කිරුම් මිනුම් ක්‍රියාවලිය නිසියාකාරව කරන්න. පාරිභෝගිකයන්ට අඩුවෙන් භාණ්ඩ කිරා දී පාඩු ඇති කරවන්නකු ලෙස කටයුතු නොකරන්න. ප්‍රමිතියකට අනුකූල තරාදියකින් කිිරුම් මිනුම් කළ යුතුයි. පාරිභෝගිකයන්ට දෙනු ලබන භාණ්ඩ බර අඩුවෙන් කිරන්න එපා. එවැනි වැරදි ක්‍රියාමාර්ග අනුගමනය කොට ගැටුම් ඇතිකර නොගන්න.’ (26.181)කිරුම් මිනුම්වලදී වංචා හා කපටිකම් සිදුකරන ව්‍යාපාරිකයන් ශුද්ධවූ කුරාණය මගින් දැඩි දෝෂාදර්ශනයට ලක්වෙයි.‘කිරුම් මිනුම්වලදී වංචා කරන්නන්ට වේදනා සහිත ශාපයන් ඇතිවේවා. ව්‍යාපාරික භාණ්ඩ අඩුමිලට ගෙන ඒවා අසාධාරණ ලෙස වැඩිමිලට විකුණන්න එපා. භාණ්ඩ විකිනීමේදී අඩු ලාභයක් ලැබුවද එය අල්ලාහ්ගේ ආශිර්වාදය ලැබීමට හේතුවේ.’එමනිසා කිරුම් මිනුම් කටයුතුවලදී වංචා නොකර නිසිලෙස එය කළයුතුය. ඉස්ලාමය වෙළඳාමේ සාධාරණත්වය සහ අවංකකම අපට පසක් කොට දෙයි.පාරිභෝගිකයන් ඉදිරියේ තරාදිය සඟවාගෙන භාණ්ඩ කිරීම හෝ තරාදියේ මිනුම් වංචා සහගත ලෙස වෙනස් කිරීම විශාල පවකි. කිරුම් මිනුම්වලදී අඩුවැඩි කිරීම පාරිභෝගිකයන්ගේ අයිතිවාසිකම් උදුරා ගැනීමකි.මුහම්මද් නබිතුමා මෙසේ පවසයි.‘අඩුවෙන් කිරීමෙන් සහ මැනීමෙන් දුර්භික්ෂ කාලයක් උදාවේ.’ මෙරට දුප්පත් මුස්ලිම් ජනතාවට හජ් වන්දනාව ඉටුකිරීම සඳහා හජ් අරමුදලක් පිහිටුවීම කෙරෙහි රජයේ අවධානය යොමුකරවීමට බලාපොරොත්තුවන බව ජ්‍යේෂ්ඪ අමාත්‍ය ඒ. එච්. එම් ෆවුසි මහතා ප්‍රකාශ කළේය.පසුගියදා කොළඹ බුකර් ශාලාවේදී පැවැති හජ් වන්දනා පිළිබඳ සම්මන්ත්‍රණයට සහභාගිවෙමින් අමාත්‍යවරයා මේ බව සඳහන් කළේය. මුස්ලිම් ආගමික හා සංස්කෘතික කටයුතු පිළිබඳ දෙපාර්තුමේන්තුව සහ ඉරාන ඉස්ලාම් සංස්කෘතික කේන්ද්‍රය ඒකාබද්ධව සංවිධානය කළ මේ සම්මන්ත්‍රණයට ශ්‍රී ලංකාවේ ඉරාන තානාපති මහ්මූද් රහීම් ගෝජි, සංස්කෘතික අංශයේ කවුන්සිලර් මහ්දි ජී. රොක්නි, මුස්ලිම් ආගමික හා සංස්කෘතික කටයුතු පිළිබඳ දෙපාර්තුමේන්තුවේ නියෝජ්‍ය අධ්‍යක්ෂ රෆීක් ඉස්මයිල්, ආචාර්ය එම්.එස්.එම්. ජලාල්ඩීන්, අෂ්ෂේක් ඒ. ගෆුර්ඩීන්, අෂ්ෂේක් අනස් සහ අෂ්ෂේක් ෆවුස් යන මහත්වරුන් ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=f1110283</link>
    <topic>සංගීතයට හා ගුවන්විදුලි සම්ප්‍රදායට නව මානයක්</topic>
    <author>චන්දන ජයවීර</author>
    <content>ශ්‍රී ලාංකේය ගුවන් විදුලි වංශකතාවට නැවුම් සම්ප්‍රදායක් එක් කළ “ලක්හඬ” ගුවන් විදුලිය නොවැ: 15 දිනට වසර 15ක් සපුරයි. දේශීය හර පද්ධතිය සුරකිමින් අපේකම හා මාධ්‍ය සදාචාරය ආරක්‍ෂා කරමින් යන ගමනේදී 15 වෙනි සාංවත්සරික සැමරුම ශ්‍රාවකයන්ගේ රස භාවයන් උද්දීපනය කිරීම සඳහා වෙන් කරන්නට ඔවුන් අදහස් කරති.සිංහල ගීත සාහිත්‍යයේ වපසරිය පුළුල් කළ ප්‍රවීණ සංගීතවේදින් වන වික්ටර් රත්නායක, සුනිල් එදිරිසිංහ ගායනයෙන්ද රෝහණ වීරසිංහ ස්වර සංකලනයෙන්ද ශ්‍රාවක සිත් පහන් කරන “සඳ රෑ සුවිසර” යුගාභිමානී ප්‍රසංගය නොවැ: 01 දින ප. ව. 6.30ට සිරිමාවෝ බණ්ඩාරනායක සම්මන්ත්‍රණ ශාලාවේදී පැවැත්වේ. පහත පළවන්නේ ගැයුමෙන්, වැයුමෙන් හා රැඟුමෙන් ඔපවත්වන එම විරල අත්දැකීම පිළිබඳ පූර්විකා සටහනකි.සිංහල සංගීත ක්ෂේත්‍රයේ වික්ටර් රත්නායකගේ භූමිකාව මධුරය. මනෝහරය. 60 දශකයේ මුල් භාගයේ ගායක ක්ෂේත්‍රයට පිවිසි ඔහු ගී ලොවට පිවිස ඉතා කෙටි කාලයක් තුළදී රසිකයන් සිය වසඟයට ගැනීමට සමත්විය.වික්ටර්ගේ ආගමනය සිංහල සංගීත ක්ෂේත්‍රයට දෙයාකාරයකින් වැදගත් වෙයි. අවර ගණයේ අනුකාරක ගීත ගොන්නක සිරවී සිටි තරුණ පරපුර එයින් මුදවාගෙන උත්තම ගණයේ සංගීතය රසවිඳිය හැකි ශ්‍රාවකයන් බවට පත් කරන්නට හැකිවීම එකකි.වික්ටර් ලාංකේය සුභාවිත සංගීතයට ඉටුකළ අනෙක් මෙහෙය වන්නේ එයට අනාගතයක් තනා දෙමින් ඔහු අනුව යන්නට සංගීත පිරිවරක් තනා දීමය.1973 ජූලි 20 දිනය, මෙරට සංගීත දින දසුනෙහි ආවර්ජනය කළ හැකි සොඳුරුතම දවසෙකි. වික්ටර්ගේ “ස” ප්‍රසංගය මුල් වරට ශ්‍රාවක සවන්පත් අතරට වැකුණේ එදිනය. මෙම දිනය අප සංගීත අඹරට තවත් අයුරකින් වැදගත් වෙයි.ඒ සිංහල සංගීත ක්ෂේත්‍රයේ ජය කෙහෙළි නැංවූ රෝහණ වීරසිංහයන්ගේ මුල්ම ගායනය සිදුවූ මොහොත ලෙසය. (පසුව සුනිල් එදිරිසිංහයන් ද ගායකයෙක් ලෙස මුල්වරට කලඑළි බසින්නේ 1975දී ‘ස’ ප්‍රසංගය හරහාය)වික්ටර්, රෝහණ, සුනිල් සංයෝගය දිගු ඉතිහාසයකට දිව යන්නකි. වික්ටර්ට රෝහණ හමුවන්නේ සොයුරු සෝමපාල රත්නායකගේ මාර්ගයෙනි. සුනිලුන්ට වික්ටර් රත්නායකයන් හමුවන්නේ සොයුරු සතිස්චන්ද්‍ර එදිරිසිංහයන් මඟිනි.ගායකයෙක්ට සිය ප්‍රථම ගීයෙන්ම ශ්‍රාවකයන් අතර ජනපි‍්‍රයතාවයක් ගොඩනඟා ගැනීමට අවස්ථාව ලැබෙන්නේ ඉතාමත් කලාතුරකිනි. “සඳකඩපහණක කැටයම් ඔපලා” ගීතය සුනිල් එදිරිසිංහට එම භාග්‍යය උදා කළේය. මෙම ගීතය වික්ටර්හට වැදගත් වන්නේ එය ඔහු තනුව සැපයූ දහස් ගණනක් ගීත අතර එකක් වීම නිසා නොවේ. එය වික්ටර් කුළුදුලේ සංගීත අධ්‍යක්‍ෂණය කළ සතිස්චන්ද්‍ර එදිරිසිංහගේ “මාතර ආච්චි” චිත්‍රපටයේ ගීතයක් වීම නිසාය.මේ තිදෙනා අතර සම්බන්ධය එක් මොහොතක ආකස්මිකව ඇතිවූවක් නොවේ. අතු ඉතිලා ලියලා ගිය සබඳතාවයකි.සුනිල්ගේ මුල්ම සරල ගී වැඩ සටහන සඳහා ද තනු නිර්මාණයෙන් සහයව ඇත්තේ වික්ටර්ය. පසුව ඒ තැන හිමිකර ගත්තේ රෝහණය.සුනිල් එදිරිසිංහට වැඩිපුරම තනු නිර්මාණය කළ රචකයා රෝහණ වීරසිංහය. එක් අතෙකින් මෙය විශේෂයෙන් සඳහන් කළ යුතු කරුණක් නොවන්නේ රෝහණ වීරසිංහයන් තනු නිර්මාණය නොකළ ජනපි‍්‍රය ගායකයෙක් මෙන්ම ඔහු තනු නිර්මාණය කළ ජනපි‍්‍රය නොවූ ගීතයක් සොයා ගැනීමද විරල නිසාය.රෝහණට මේ කාර්යය කළ හැකි වූයේ ඒ ඒ ගායන ශිල්පියාගේ හඬෙහි තාරතාවය හා ස්වර පරිමාව දැනගෙන ඊට උචිත ලෙස තනු නිර්මාණය කිරීමට තිබූ හැකියාව නිසාය. ඒ සඳහා ඔහුට ආභාෂයක් “ස” ප්‍රසංගයට සම්බන්ධව සිටි අවධියේ වික්ටර්ගේ ‘ස්වර ලිපි’ සකස් කිරීමට උදව් වීමේදී ලැබෙන්නට ඇත. ඔවුන් එකිනෙකාට වෙනස් ස්වාධීන මාවත්වල ගමන් කළද වික්ටර්ගේ මියුරු ස්වර සංරචකයේ හා සංගීත සංයෝජනයේ ඡායාවක් රෝහණ තුළ ද දැකිය හැක. ඒ ඔවුන් දීර්ඝ කාලයක් සමීපව කටයුතු කිරීම නිසා ලැබූ දෙයක් විය හැක.රෝහණ වීරසිංහ අප වඩාත් හඳුනන්නේ දක්‍ෂ තනු රචකයෙක් ලෙසිනි. නමුත් ඔහු ගයන ‘නෙළුම් මලේ’, ‘මියුරු කවියක්’ ඇතුළු සමහර ගීතයක තනු නිර්මාපකයා ඔහු නොව වික්ටර් රත්නායකය.එලෙසම වික්ටර් ගයන “බනින්නෙපා පොඩි දෝණිට”, “තනි වෙන්නට මගේ ලොවේ පුරුදු පාළුවෙන්” වැනි ගීතයක සංගීත සංරචනය සිදුව ඇත්තේ රෝහණ අතිනි.වික්ටර් ගායන ශිල්පියෙක්ට අමතරව දක්‍ෂ තනු රචකයෙකි. සුනිල් එදිරිසිංහගේ ජනපි‍්‍රය ගීත බොහොමයක තනු රචනා අයිතිය බෙදී යන්නේ ඔහු හා රෝහණ අතරය.වික්ටර් රත්නායක, රෝහණ වීරසිංහ, සුනිල් එදිරිසිංහ තිදෙනා යුග පරිවර්තනයක් අභිමුව “මාතර ආච්චි” (1973) චිත්‍රපටයට පසුව වසර 38 කට පසු එකම වේදිකාවකදී එකට හමුවෙයි.සංගීත ක්ෂේත්‍රයේ සිය ලකුණු සටහන් කරගනිමින් විටෙක එක්වද, තවත් වරෙක තනිවමද ගමන්ගත් මෙම සංගීතඥයන් ත්‍රිත්වය එකම සංදර්ශනයකදී පළමුවරට ගායක සහසම්බන්ධයක් ගොඩනඟා ගන්නේ මෙදිනය. මෙය තවදුරටත් පැහැදිලි කළ යුත්තකි.අඩසියවසකට සහ එයින් අඩ දශකයකට ආසන්න වික්ටර් හා සුනිල්, රෝහණ තිදෙනාගේ සංගීත දිවිය තුළ මෙවැනි සුසංයෝගයක් මෙයට පෙර සිදුව නැත.“ලක්හඬ” ගුවන් විදුලිය ඔවුන්ගේ 15 වසරක මාධ්‍ය මෙහෙවර සමරන්නට මේ සබැඳියාව නිමිත්තක් කරගනී. මෙනයින් ඔවුන් දක්වන පරිදිම “සඳ රෑ සුවිසර” එළිදකින මොහොත යුගාභිමානයක්මය.මෙම ත්‍රිමුර්තිය අතර ගෙවුණු ලබැඳි සංගීත දිවියේ මෙතෙක් අප නොදත් රසබර ඉසව් රැසක් ගීත අතරතුර ඔවුන් විසින්ම හෙළිදරව් කිරීමට කතිකා කරගෙන ඇත්තේ මෙම වැඩසටහනේ පූරකයන් ද ඔවුන්ම වන බැවිනි.එහි පසුබිම් කථනයන් මොනවාදැයි අප නොදන්නා නමුත් සංවිධායකයන් පවසන පරිදි ගායන, සහය ගායන මෙන්ම සංගීත ශිල්පී භූමිකා අතරද වෙනස්කම් ද මේ ප්‍රසංගයේදී සිදුවිය හැක. ඒ ඉඟිය අප වටහා ගත යුත්තේ වික්ටර්ගේ ගීතයක් සුනිල්ගේ මියුරු හඬින් හෝ සුනිල්ගේ ගීයක් වික්ටර්ගේ මියුරු හඬින් ගායනා විය හැකි ලෙස පමණක් නොවේ. රෝහණ වීරසිංහයන් ගයන “මුතු කුඩ ඉහලන මල් වරුසාවේ” වැනි ගීතයක් වෙනත් හැඟුම් වරුසාවකට හසුවිය හැකි බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>28</day>
    </date>
    <link>http://www.dinamina.lk/2011/10/28/_art.asp?fn=f1110284</link>
    <topic>හැමදාම ඒකාකාරී රාමුවකට කොටුවෙන්න බෑ</topic>
    <author>නදිෂාණි පි‍්‍රයංගිකා</author>
    <content>අනුරාධපුර පෙරියම්කුලම් මධ්‍ය විද්‍යාලයෙන් හා අනුරාධපුර මධ්‍ය විද්‍යාලයෙන් පාසල් වේදිකාව හරහා රංග ජීවිතයට ප්‍රවේශ වූ ඔහු, උතුරු මැද කලා උලෙළේ “ වන්නියේ වේදිකාවේ අපි “ හරහා සුවිශේෂි මෙහෙවරක් කළ අයෙකි. වේදිකාවෙන්, ටෙලි නාට්‍ය ක්ෂේත්‍රයටත්, ඉන් ඉක්බිති, සිනමාවටත් පැමිණි ඔහු, වඩාත් පි‍්‍රය කළේ “ළමා නාට්‍යයයි.”වරෙක ඉසුරු භවනේ රාජ මහත්තයාගේ චරිතයට පණ පෙවූ ඔහු තවත් වරෙක සිහින පුර හි අමුතු චරිතයකට පණ පෙවීය. විවිධ ප්‍රවීණ අධ්‍යක්‍ෂවරු යටතේ සිනමාවේ දී පෑ පෙළහර ද අතිශය සොඳුරුය.එවන්, සොඳුරු මඟක හිඳ රංග ජීවිතයේ අපූර්ව චරිතයකට පණ පොවන්නට සැරසෙන මේ තීර්ථකයාණෝ වූ කලී දිමුත් චින්තකයි. මේ සංවාදය ඔහු සමඟිනි.ඔබ ටෙලිනාට්‍ය ක්ෂේත්‍රයට අවතීර්ණ වන්නේ පාසල් වේදිකාව හරහායි. සම්මානනීය වේදිකා නාට්‍ය රැසකට එහිදී ඔබ දායක වුණා. ඔබ දකින ආකාරයට වඩා සංකීර්ණ යැයි හැඟෙන්නේ ටෙලි නාට්‍යයද? වේදිකාවද?වේදිකාව කියන්නේ අපේ සජීවි මාධ්‍යයයි. ක්‍ෂණික ප්‍රතිචාර ලැබෙන්නේ සහ වඩාත් උතුම් යැයි මට හැඟෙන්නේ වේදිකාවයි. වේදිකාවේ පය ගහලා. චරිතයක් කළ ඕනෑම අයෙකුට මනා අභ්‍යාසයක් ඒ තුළදී ලැබෙනවා. නමුත්, රූප මාධ්‍ය තුළ සිදුවන්නේ අභ්‍යාසයක් හා බැඳි කාර්මික විප්ලවයක්.මම දකින ආකාරයට වේදිකාවෙන් අප ලැබූ අභ්‍යාසයෙහි නිවැරැදි දෑ තමයි රූප මාධ්‍යයේදී වුවද අප ඉදිරිපත් කළ යුත්තේ. රූප මාධ්‍යයට ආ පමණින් කෙනෙකුට වේදිකාවේ චරිතයක් මවන්න බැහැ. වේදිකාවේදී කළ භාව ප්‍රකාශයන් රූප මාධ්‍යයේදී ද ඒ අයුරින්ම කළ යුතුයි. එය විවිධ අධ්‍යක්‍ෂවරුන් යටතේ විවිධ වෙන්න පුළුවන්.වේදිකාවේදී ඔබලත් අනන්‍යයන් රංග ජීවිතයේ සුවිශේෂී කඩම් සඳහා මනා පන්නරයක් වුණාද?ඇත්තෙන්ම ඔව්. වේදිකාවේදී අප නිරූපණය කරන චරිතය සැබෑ චරිතයක් ලෙසටම අප නිරූපණය කරනවා. ඒ මොහොතේ මා තුළ රැඳී සිටින්නේ ඒ චරිතයයි. එතනදී පිටපත ගැන හිතලා, අධ්‍යනය කරලා තමයි චරිතයට ප්‍රවේශ වන්නේ. එය දවස් ගණනක, මාස ගණනක ප්‍රතිඵලයක් විය හැකියි. ඒ හා සමානවම චරිතයක් ලැබුණවිට මම පුද්ගලිකවම විවිධ අභ්‍යාසයන්හී යෙදෙනවා. මම පිටපත බලා හැඟීමකින් තොරව දෙබස් කියන ඒ සඳහා කිසිදු අභ්‍යාසයක් නොකරන , නළුවෙකු නෙවෙයි. එහෙම කියන අයත් ඉන්නවා.මා දකින විදිහට වේදිකාව තුළ හෝ ටෙලි නාට්‍යක් තුළ වන චරිතයක් තමා තුළ සැබෑ චරිතයක් බවට පත්විය යුතුය.වේදිකාව, ටෙලිනා්‍ය ක්ෂේත්‍රයට සම්බන්ධ වූ ඔබ ඉන්පසු ...මම සිනමාවට සම්බන්ධ වුණා. විශේෂයෙන් මෙතෙක් කල් මම රඟපෑවේ විවිධ ප්‍රවීණ අධ්‍යක්‍ෂවරු යටතේ, විවිධ වෙනස් චරිතයි. “ ගරිල්ලා මාර්කටිං” හී සිට මේ වන විට මම චිත්‍රපට විස්සකට වඩා දායක වුණා. මෑතකදීම දායක වුණේ” කිං හන්තර්” චිත්‍රපටය සඳහායි.අපිට හැමදාම ඒකාකාරී රාමුවක කොටුවෙන්න බැහැ. එකකදී රඟපෑ චරිතයක්, තව එකකදී එකිනෙකට වෙනස් විය යුතුයි. එවිටයි ප්‍රේක්‍ෂකයාට අපිව දැනෙන්නේ.ප්‍රවීණ අධ්‍යක්‍ෂවරු යටතේ, මා රංග ජීවිතයට වුවත් නව ප්‍රවේශයන් ලබා ගත්තා.සියලු රංග ක්ෂේත්‍රයන් අතරින් ඔබ වඩා සම්බන්ධ වන්නේ ළමා නාට්‍ය ක්ෂේත්‍රයටයි. ළමා නාට්‍ය ක්ෂේත්‍රය තුළ ඔබ දැවැන්තයෙක්.මම ළමයි සමඟ නිතරම වැඩකරන්න කැමැතියි. මම ප්‍රාථමික අංශයේ ගුරුවරයෙක්. මම මීට කාලයකට කලින් ශිෂ්‍ය සංඛ්‍යාව අඩු ගල්කඩවල විද්‍යාලයේ ගුරුවරයෙකු ලෙස සේවය කළා. ඔවුන් කවදාවත් කොළඹ දැකලා තිබුණේ නැහැ. ඒ වගේ අති දුෂ්කර පාසලක සිසුන්ගෙන් මම ළමා නාට්‍යයක් නිර්මාණය කරලා. එය සමස්ත ලංකා ජයග්‍රහණයක් දක්වා ගෙන ආවා. එතනදී මට ඇතිවුණේ පුදුමාකාර ශක්තිවන්ත සිතක්. ඩී. එස්. විද්‍යාලයේ සිසුන් හා එක්ව කළ “ අමාවකට අපි බය නැහැ” නාට්‍යයට 2007 වසරේදී ළමා නාට්‍ය උළලේ හොඳම තාත්වික නාට්‍ය ඇතුළු සම්මාන පහලොවකින් පිදුම් ලැබුවා. ඉන් අනතුරුව කළ “ සුනාමි” නාට්‍ය තරගයේ සමස්ත ලංකා දෙවන ස්ථානය ලැබුවෙත් අපියි.නාට්‍යක් තුළින් සිදුවිය යුත්තේ ළමා පරපුරේ සංවර්ධනයක් පමණක්ද?නැහැ. මව්පියන්ගේ සිත් සංවර්ධනය වීමත් ඒ තුළ සිදුවිය යුතුමයි. දරුවෙකුව නළුවෙක් කරලා විතරක් වැඩක් නැහැ. ඔහු සමාජයට වැඩදායි හොඳ මිනිසෙකු බවට පත් කිරීමත් මව්පියන්ගේ යුතුකමක්. අනිත් අංශයෙන් හොඳ දේ බලන්න, අපේ දරුවන්ව පුරුදු කිරීම අපේ වගකීමක් . අද පවුලේ අයට එකට එක්ව බලන්න පුළුවන් නාට්‍ය, චිත්‍රපට ප්‍රමාණය අල්පයි. නමුත්, වේදිකාව කියන්නේ විවෘතභාවයකින් යුතු තැනක්. එතැනදී, දරුවෙකු ලබන පන්නරය ඔහුගේ රංග ජීවිතයට විතරක් නෙවෙයි, සමස්ත ජීවිතයටම අතිශය වැදගත්.මේ වන විට ඔබ පසුකරමින් සිටින්නේ ඔබේ ජීවිතයේ සුවිශේෂී කඩ ඉමක්ඇත්තෙන්ම, මේ කාල වකවානුව මට සුවිශේෂයි. මගේ පුංචි කාලයේදී මම අතිශයින්ම ආශා කළ චරිතයක් තමයි. ආර්. ආර්. සමරකෝන් ශූරින්ගේ “ කැලණි පාලම “ වේදිකා නාට්‍යය. එහි මැම්බර් මහත්තයා චරිතයට මම ආදරේ කළා. මම කවදාවත්ම හිතුවේ නැහැ ඒ චරිතය මට ලැබෙයි කියලා. ඒත් දෛවයේ වාසනාවට අද මම කැලණි පාලමේ මැම්බර් මහත්තයා වෙලා. ඒ වගේම ඒ චරිතයත් රැගෙන උපන් ගමට මම අද ප්‍රවේශ වනවා. එයත් මගේ ජීවිතයේ සුවිශේෂ කඩඉමක්.රංග ජීවිතයේ වරෙක ඔබ “ රාජ මහත්තයා “ වනවා. තවත් තැනකදී ඔබ ජනපි‍්‍රය වන්නේ “ භූතයා “ චරිතය හරහායි. ඒකාකාරි චරිත රාමුව තුළ ඔබව දක්නට ලැබෙන්නේ නැහැ.මම හැමදාමත් ආශා කළේ විවිධ චරිත හරහා ප්‍රේක්‍ෂකයාට සමීප වන්නටයි. ඉසුරු භවනේ “ රාජ මහත්තයා “ අතිශය ජනපි‍්‍රය වුණා. නමුත් එතනින් ඔබ්බට යන සෑම නාට්‍යයකම චරිත තුළින් “ රාජ මහත්තයා” නිරූපණය වුණොත් ඒ නිරූපනය සාර්ථක නැහැ.ඒ නිසා මට අවශ්‍ය වුණේ විවිධ චරිත හරහා අලුත් යමක් කරන්නයි. වර්තමානයේ ස්වාධීන රූපවාහිනියෙන් විකාශය වන “ අමා” ;ටලි නාට්‍යයේ “ සරනේලිස් මාමා “ , “ රංතලේ වලව්ව“ “ සිහින පුර” හි අධිකාරම් හෙවත් භූතයා හී මාව මම දකින්නේ එකිනෙකට වෙනස් අයුරින්.ඒ විවිධත්වයට මම ආසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n1110291</link>
    <topic>ජනපතිගෙන් ත්‍රස්තවාදීන්ට බුරුලක් නෑ</topic>
    <author/>
    <content>ශ්‍රී ලංකා ජනාධිපති මහින්ද රාජපක්ෂ මහතාගේ දැක්ම වූයේ ත්‍රස්තවාදී බියෙන් තොර රටක් ජනතාවට හිමි කර දීම බව වැවිලි කර්මාන්ත හා මානව හිමිකම් පිළිබඳ ඇමැති මහින්ද සමරසිංහ මහතා කියයි.එසේ හිමිකර දෙන ශ්‍රී ලංකාව වාර්ගික, සංස්කෘතික බැඳීම් වලින් සහ වෙනත් බෙදා වෙන් කරන සාධකයන්ගෙන් තොර එක්සත් රටක් විය යුතුබවද ජනාධිපතිතුමාගේ අදහස වූ බවත් ඇමැතිවරයා පවසයි.එම දැක්ම සහ අරමුණු පූර්ව යුද සමයේත් යුද්ධය පැවැති සමයේත්, යුද්ධයෙන් පසුවත් එතුමා සතු වූ බවද සමරසිංහ මහතා අවධාරණය කරයි.සමරසිංහ මහතා එසේ ප්‍රකාශ කෙළේ ඇමරිකාවේ නිව්යෝක් නුවර එක්සත් ජාතීන්ගේ මූලස්ථානයේ පැවැති රැස්වීමක දීය. සමාජ, මානුෂීය හා සංස්කෘතික කටයුතු පිළිබඳ කාරක සභාවේ 66 වැනි සමුළුව සමරසිංහ මහතා ඇමැතීය.ජනාධිපතිතුමාගේ එම දැක්ම මත ශ්‍රී ලංකාව සාමය, සමෘද්ධිය මෙන්ම ප්‍රගතිය සනිටුහන් කරන මාර්ගය වෙත පිවිස ඇතැයි ද සමරසිංහ මහතා පැවැසීය.මෙහිදී ඒ මහතා මෙසේ ද කීය.දෙලක්ෂ අනූ දහසක සිවිල් ප්‍රාණ ඇපකරුවන් පිරිසක් එල්.ටී.ටී.ඊ. යේ කෘර හස්තයෙන් මුදා ගැනීමේ මානුෂික මෙහෙවර ශ්‍රී ලංකා ඉතිහාසයේ මං සලකුණක් වන්නේය.ශ්‍රී ලංකාවට පමණක් සීමා නොවී ලොව පුරා ව්‍යාප්තව තිබූ එල්.ටී.ටී.ඊ.යේ කුරිරු හස්තයෙන් සිවිල් වැසියන් මුදා ගැනීමේ දී ශ්‍රී ලංකා ආරක්ෂක හමුදාවේ විශාල පිරිසක් ජීවිත පරිත්‍යාග කළහ.එම මානුෂීය මෙහෙයුමේ අවසන් අදියරේ දී එක්සත් ජාතීන්ගේ සංවිධානයත් රතු කුරුස සංවිධානයත් විවිධ රටවල නියෝජිතයිනුත් හා දේශීය හා විදේශීය සිවිල් සමාජයත් දැනුවත් කිරීමට ශ්‍රී ලංකා රජය කටයුතු කර තිබේ.පෙරදීමෙන්ම අද ද ශ්‍රී ලංකා රජය කැපවී සිටින්නේ ජනතාවට සාමයික රටක් හිමිකර දීමටය. එහෙත් එය යුද සමයටත් වඩා දුෂ්කර කාර්යක් බවට පත්වී ඇතිබව ජනාධිපති රාජපක්ෂ මහතා එ.ජා. මහසමුළුවේදී පවා පෙන්වා දී තිබිණ.පෙරනොවූ විරූ යටිතල ව්‍යුහ හා ආර්ථික සංවර්ධනයකට අද ශ්‍රී ලංකාව පිවිස ඇත. යුද ගැටුමෙන් අවතැන් වූවන්ගෙන් 95%ක් නැවත පදිංචි කර අවසානය. බිම්බෝම්බ ඉවත් කිරීමේ අවසානයත් සමග සෙසු පිරිසද යළි ඔවුන්ගේ ගම්බිම් කරා යනු ඇත.ජාතිකවශයෙන් 8%ක දළදේශීය නිෂ්පාදිත වර්ධනයක් සිදුවද්දී උතුරේ පමණක් එය 22% ක් ලෙස සනිටුහන් වී ඇත.යුද්ධයෙන් පසු රටේ ආරක්ෂාව හා ස්ථාවරත්වය සහතික කෙරෙනු පිණිස ජනාධිපතිවරයා, උගත් පාඩම් හා ප්‍රතිසංධානය පිළිබඳ කොමිසමක් පත් කළේය. ප්‍රතිසංවිධානය ඇතිකිරීම, යුද්ධයෙන් විපතට පත්වූවන්ට වන්දි ගෙවීම හා යළි අභ්‍යන්තර ගැටුමක් ඇති නොවන තත්ත්වයක් උද්ගත කිරීම මෙහි මූලික අරමුණය. මෙහි වාර්තාව නුදුරේදීම නිකුත් කෙරෙනු ඇති අතර ඉන් නිකුත් අතුරු නිර්දේශයන් දැනටමත් ක්‍රියාත්මක කිරීම ඇරඹී තිබේ.ශ්‍රී ලංකාවේ අවසන් යුද අදියර පිළිබඳ විමර්ශනය කෙරුණ එ.ජා. මහලේකම්ගේ පෞද්ගලික උපදේශන වාර්තාව එ.ජා මානව හිමිකම් කොමිසම හමුවට පමුණුවීමටත් කලින් සමහර කලාපීය කණ්ඩායම් අතට පත්ව තිබුණි. මේ තහවුරු නොවුණු සාධකවලින් හෙබි ව්‍යාජ ලේඛනය ගැන යුරෝපා සංගමයද සඳහන් කර ඇති නමුත් මේ ව්‍යාජ ලේඛනය පිළියෙල කළ අයට තමන්ට පරීක්ෂණ පැවැත්වීමේ බලයක් නොතිබුණු බව හා නිගමනයන්ට එළඹීමට අදාළ කිසිදු පරීක්ෂණයක් සිදුනොකළ බව ඔවුන්ම කියා තිබීම කෙරේ යුරෝපා සංගමය අවධානය යොමු කළ යුතුය.කෙසේ වෙතත් මෙවන් වාතාවරණයක සකස් කළ මෙම වාර්තාව භයානක පූර්වාදර්ශයක් විය හැකි බැවින් ඊට කිසිසේත් ඉඩ නොදිය යුතු බව අපේ හැඟීමයි.උගත් පාඩම් හා ප්‍රතිසංධාන කොමිසමේ වාර්තාවද 2012 ඔක්තෝබර් මස වන විට මානව හිමිකම් කොමිසම හමුවේ තැබිය හැකි අතර එහිදී මතුවන ප්‍රශ්න සම්බන්ධයෙන් අපට සාකච්ඡා කළ හැකිය. එහෙත් අදාළ වාර්තාව නිකුත් වීමට කලින් සිටම මෙම කොමිසම හා එහි සාමාජිකයන් අපකීර්තියට පත් කිරීමට දරන ප්‍රයත්නයන් සම්බන්ධයෙන් අපි විරෝධය පළකරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n1110292</link>
    <topic>ශිෂ්‍යත්වය ජයගන්න දරුවා මෙහෙයවන්නේ මෙහෙමයි</topic>
    <author>උදුලා පීරිස්</author>
    <content>ලේක්හවුස් ආයතනය මගින් ප්‍රකාශයට පත්කර ඇති “විදුනැණ” ශිෂ්‍යත්ව පුවත්පත සංවිධානයෙන් පවත්වන මවුපිය හමුව අද (29) උදේ 8.30ට හිගුරක්ගොඩ ආනන්ද බාලිකා විද්‍යාලයේදී පැවැත්වේ.2012 පහ වසර ශිෂ්‍යත්ව විභාගයට පෙනී සිටින දූ දරුවන්ගේ ජයග්‍රහණය සඳහා මවුපියන්ගෙන් ඉටුවිය යුතු කාර්ය්‍යභාරය සම්බන්ධයෙන් ඔවුන් දැනුවත් කිරීමේ දීප ව්‍යාප්ත සම්මන්ත්‍රණ මාලාවේ ප්‍රථම සම්මන්ත්‍රණය මෙය වන අතර දෙවැන්න හෙට (30) උදේ 8.30ට මනම්පිටිය අරලගංවිල මහවැලි සංස්කෘතික කේන්ද්‍රයේ ප්‍රතිභා ශාලාවේදී පැවැත්වේ.නොමිලයේ පැවැත්වෙන මේ මවුපිය හමු සඳහා හිඟුරක්ගොඩ කළාප අධ්‍යාපන කාර්යාලය හා මනම්පිටිය කළාප අධ්‍යාපන කාර්යාලය මගින් අනුග්‍රාහකත්වය දක්වනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n1110293</link>
    <topic>වෙරළේ ඉදිකිරීම් තහනම් කළත්පදිංචිකරුවන් ඉවත් කරන්නේ නෑ</topic>
    <author>සුභාෂිනි සේනානායක</author>
    <content>වෙරළේ ඉදිකිරීම් තහනම් කිරීමේ නීතිය යටතේ මොනම හේතුවක් නිසාවත් මුහුදු වෙරළ ආසන්නයේ පදිංචිකරුවන් ඉවත් නොකරන බවට වෙරළ සංරක්ෂණ දෙපාර්තමේන්තුවේ සාමාන්‍යාධිකාරි අනිල් ප්‍රේමරත්න මහතා අවධාරණය කරයි.1981 වෙරළ සංරක්ෂණ පනත යටතේ වෙරළ සංරක්ෂණ දෙපාර්තමේන්තුවට ලැබී ඇති බලතල අනුව මුහුදු වෙරළේ ඉදිකර ඇති අවන්හල් සහ වෙරළ පිවිසුම් මාර්ගයට බාධා ඇතිවන පරිදි ඉදිකර ඇති තාප්ප ඉවත් කළ යුතුය. ප්‍රේමරත්න මහතා අවධාරණය කරන පරිදි වෙරළට යාබදව පදිංචි ජනතාවට සුපුරුදු පරිදි එම නිවාසවල තවදුරටත් ජීවත් විය හැකිය.වෙරළ ආරක්ෂක පනත යටතේ මුහුදු වෙරළේ සිට මීටර 300 ක් ගොඩබිමින්ද කිලෝමීටර දෙකක් මහමුහුදින් ද අයිතිව ඇත්තේ වෙරළ ආරක්ෂක දෙපාර්තමේන්තුවටය. අනවසර ඉදිකිරීම් ඉවත් කර නොගන්නා අයට දඩ ගැසීමේ නීතිමය ක්‍රමයක්ද ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n1110294</link>
    <topic>31 දා දරු උපතින්ලෝක ජනගහනයකෝටි 700ක් වෙයි</topic>
    <author>සමන්මලී ප්‍රියශාන්ති</author>
    <content>ලොව ජනගහනය කෝටි හත්සියයක් බවට පත් කෙරෙන දරු උපත මෙම 31 දා සිදු වන බවට ජාත්‍යන්තර ප්‍රකාශයක් පළ කෙරේ.මෙම ළදරු උපත ලෝක ඉතිහාසයේ වැදගත් සිද්ධියක් වනු ඇතැයි කලාකීර්ති එඩ්වින් ආරියදාස මහතා පවසයි.දැනට ලෝකයේ ජනගහනය කෝටි 699ක් වන අතර මේ උපතින් පසු ජනගහනය කෝටි 700ක් සපුරන බවද ඒ මහතා කියයි.බුද්ධිමය මිනිසා (හෝමෝ සේපියන්) මීට අවුරුදු 50000කට පෙර බිහි වූ බවත් එදා සිට මේ වන තුරු කෝටි දහදහස් අටසියයක් ලෝකයේ ජීවත් වී සිටින බවත් හෙතෙම පවසයි.මේ ජනතාවගෙන් සියයට 6.5ක් අද ජීවතුන් අතර සිටින බවද ඒ මහතා සඳහන් කරයි.ලෝකයේ ජනගහනය කෝටි 100 සම්පූර්ණ වූයේ 1804 දී බවත් ඉන් වසර 207ක් ගෙවෙන මෙම 31 දාට එම කෝටි සියය කෝටි හත්සියයක් බවට පත්වීම විශේෂත්වයක් බවත් ආරියදාස මහතා කියයි.ලෝක ජනගහනයෙන් සියයට 50.4ක් පිරිමි වන අතර ජනගහනයෙන් සියයට 19 ක් සම්පූර්ණ වන්නේ මහජන චීනයෙනි. ලෝක ජනගහනයෙන් සියයට 50.5 ක පිරිසක් නාගරිකව ජීවත් වන බවද හෙතෙම ප්‍රකාශ කරයි.ලෝක ජනගහනය අනුව මේ වන විට චීනය ඉදිරියෙන් සිටින අතර එහි කෝටි 130ක ජනතාවක් ජීවත් වෙති.දෙවැනි තැන ගනු ලබන ඉන්දියාවේ කෝටි 120කුත් තුන්වැනි තැනට පත්ව ඇති ඇමරිකා එක්සත් ජනපදයේ කෝටි 31 කුත් සිටිති.“ලෝක ජනගහනය වැඩිම රටවල් අතරින් 4, 5,6,7 ,8,9, 10 වැනි ස්ථාන ලබා ගන්නේ පිළිවෙළින් ඉන්දුනීසියාව, බ්‍රසීලය, පාකිස්ථානය, නයිජීරියාව, බංගලාදේශය, රුසියාව හා ජපානය යන රටවල්ය.මේ වන විට ශ්‍රී ලංකාවේ ජනගහනය නිලවශයෙන් කෝටි 2 ක් පමණ වන බවත් ආරියදාස මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n1110299</link>
    <topic>ශ්‍රී ලංකා ජනපතිට එරෙහි නඩු විභාගයට ඕස්ට්‍රේලියාවේ දී කිසිදු ඉඩක් දෙන්නේ නැහැ</topic>
    <author>මහින්ද අලුත්ගෙදර</author>
    <content>ශ්‍රී ලංකා ජනාධිපති මහින්ද රාජපක්ෂ මහතාට එරෙහිව නඩු විභාගය සඳහා ඕස්ට්‍රේලියාව ඇතුළත කිසිදු ඉඩක් නොදෙන බව එරට නීතිපති දෙපාර්තමේන්තුව අවධාරණය කරයි.මෙලෙස නඩු විභාගයක් සඳහා ඉඩ ලබා දීම ඕස්ට්‍රේලියානු හා ජාත්‍යන්තර නීතිරීතීන් උල්ලංඝනය කිරීමක් බවද එරට නීතිපති දෙපාර්තමේන්තුව විසින් ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා වෙත යවා ඇති ලිපියේ සඳහන් වන බව විදේශ කටයුතු අමාත්‍යාංශය පවසයි.යුද අපරාධ චෝදනා එල්ල කරමින් ජනාධිපති මහින්ද රාජපක්ෂ මහතාට එරෙහිව මෙල්බර්න් හි මහේස්ත්‍රාත් අධිකරණය වෙත නඩුවක් පැවැරීමට ඕස්ට්‍රේලියාවේ වෙසෙන කොටි හිතවාදී ද්‍රවිඩ ජාතිකයෙකු වන අරුණාචලම් ජෙගදීස්වරම් නැමැත්තා කටයුතු කළ නමුත් ඕස්ට්‍රේලියානු නීතිපති දෙපාර්තමේන්තුව හා එරට ෆෙඩරල් රජය ඒ සඳහා අනුමැතිය ලබාදීම ප්‍රතික්ෂේප කර ඇත.පොදු රාජ්‍ය මණ්ඩලීය රටවල රාජ්‍ය තාන්ත්‍රිකයන්ට හා රාජ්‍ය නායකයන්ට ජාත්‍යන්තර නීතියට අනුව බුක්තිය හිමිව තිබෙන බව පෙන්වා දී තිබෙන ඕස්ට්‍රේලියානු නීතිපති දෙපාර්තමේන්තුව ශ්‍රී ලංකා ජනාධිපතිවරයාට ද එහි රැකවරණය හිමිවන බව සඳහන් කර තිබේ. මේ අතර එම දෙපාර්තමේන්තුව පවසන්නේ මෙම බුක්තියත් සමඟ ලෝකයේ ඕනෑම රාජ්‍ය නායකයෙකු කිසියම් රටකදී කිසිදු ආකාරයකට හෝ අත්අඩංගුවට ගැනීම, රඳවා තබාගැනීම කළ නොහැකි බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n1110295</link>
    <topic>කොරියානු විභාගයෙන්අපේක්ෂකයෝ 145ක්සියයෙන් සීයම අරන්</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගයට පෙනී සිටි අපේක්ෂකයන් 145 දෙනකු අදාළ ප්‍රශ්න පත්‍රයට ලකුණු 100 ම ලබා ගෙන ඇති බව ශ්‍රී ලංකා විදේශ සේවා නියුක්ති කාර්යාංශය පවසයි.මේ විභාගයෙන් සමත්වීමේ අවම සීමාවවූ ලකුණු 62ක් ලබා ගනිමින් 9998 දෙනෙකු සමත්වී සිටින බව විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙණිය මහතා ‘ දිනමිණ ‘ට පැවසීය.නව වැනි වරට පැවැති මෙවර විභාගය ඉතාම සාධාරණ හා විනිවිදභාවයකින් පැවැති බවත් කොරියානු රැකියා සඳහා වැඩි වැඩියෙන් ශ්‍රී ලාංකිකයන් යොමු කිරීම සඳහා මෙය අතිශය වැදගත් බවත් ඒ මහතා සඳහන් කළේය.මෙවර කොරියානු භාෂා ප්‍රවීණතා විභාගය සඳහා පෙනී සිටි අපේක්ෂකයන් 1403 දෙනෙකු ලකුණු 90 ට වඩා ලබා ගෙන තිබෙන බවද විදේශ සේවා නියුක්ති කාර්යාංශය පවසයි.මෙවර විභාගය සඳහා 50636 දෙනෙකු සුදුසුකම් ලබා සිටි නමුත් 44214 දෙනෙකු කොරියානු භාෂා ප්‍රවීණතා විභාගයට පෙනී සිටි බවද එම කාර්යාංශය ප්‍රකාශ කරයි. මෙම විභාගයෙන් සමත්වූවන් සඳහා කොරියානු රැකියා සඳහා යොමු කිරීමට ප්‍රථම සම්මුඛ පරීක්ෂණයක් සහ වෛද්‍ය පරීක්ෂණ වලට ලක් කරන බව කීමංගල රන්දෙණිය මහතා ඉන් අනතුරුව රැකියා සඳහා යොමු කිරීම වෙනුවෙන් කොරියානු මානව සම්පත් ආයතනය වෙත බාර දෙන බවද ප්‍රකාශ කළේය. මේ අතර ඒ මහතා පෙන්වා දුන්නේ මේ අවස්ථාවේදී ඇතැමුන් වංචනික ලෙස කොරියානු රැකියා සඳහා යොමු කිරීමට කටයුතු කළ හැකි බැවින් එවැන්නකට හසු නොවී ශ්‍රී ලංකා විදේශ සේවා නියුක්ති කාර්යාංශයෙන් පමණක් තොරතුරු ලබා ගන්නා ලෙසය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n1110296</link>
    <topic>ශ්‍රී ලංකාවේ ප්‍රථම කළු සුදු මුද්දරය නිකුත් කරයි</topic>
    <author>චින්තා රණසිංහ</author>
    <content>ලෝක තැපැල් දිනය නිමිත්තෙන් ශ්‍රී ලංකාවේ ප්‍රථම කළු සුදු මුද්දරය ඊයේ (28) නිතුක් කෙරිණ.ප්‍රථම වතාවට පැරැණි මෝටර් රථ ඡායාරූප රැගත් මේ කළු සුදු මුද්දරය රුපියල් පහක වටිනාකමකින් යුතු වේ.කළු සුදු මුද්දරය නිකුත් කිරීම හා ලංකා ෆීලෙක්ස් 2011 ප්‍රදර්ශනය විවෘත කිරීම තැපැල් සේවා ඇමැති ජීවන් කුමාරතුංග මහතාගේ ප්‍රධානත්වයෙන් තැපැල් මූලස්ථානයේදී ඊයේ (28) සිදු කෙරිණ.ලෝකයට දැති සහිත මුද්දරය හඳුන්වා දී වසර 150ක් පිරීම නිමිත්තෙන් ෆීලෙක්ස් 2011 ප්‍රදර්ශනය අද සිට දින තුනක් පුරා පෙරවරු 8.00 සිට 7.00 දක්වා තැපැල් මූලස්ථානයේදී පැවැත්වේ.දෙස් විදෙස් මුද්දර එකතු කරනන්නන් හා අලෙවි කරන්නන් සහභාගී වන මුද්දර තරග, මුද්දර ප්‍රදර්ශන තරග, වැඩමුළු හා මුද්දර වෙන්දේසි මේ ප්‍රදර්ශනයට සමගාමීව පැවැත්වේ. තැපැල් සේවා අමාත්‍යාංශ ලේකම් හේමසිරි ප්‍රනාන්දු, තැපැල්පති එම්.කේ.බී.දිසානායක, ශ්‍රී ලංකා ටෙලිකොම් සමාගමේ ප්‍රධාන විධායක ග්‍රෙග් යංග් මහත්වරු ප්‍රමුඛ පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n1110297</link>
    <topic>නොවැම්බර් 1දා මැණික් පුරයේවැඩක්</topic>
    <author>සුභාෂිනී සේනානායක</author>
    <content>මැණික් හා ස්වර්ණාභරණ අධිකාරියේ 40 වැනි සංවත්සරයට සමගාමීව විශේෂ මැණික් හා ස්වර්ණාභරණ ප්‍රදර්ශනයක් නොවැම්බර් 01දා රත්නපුරයේදී පැවැත්වේ. පරිසර ඇමැති අනුර පි‍්‍රයදර්ශන යාපා මහතාගේ ප්‍රධානත්වයෙන් පැවැත්වෙන මේ ප්‍රදර්ශනය රත්නපුර පළාත් සභා ශ්‍රවණාගාරයේදී උදේ 10.00ට ප්‍රදේශයේ මැති ඇමැතිවරු ඇතුළු සම්භාවනීය අමුත්තන් රැසකගේ සහභාගීත්වයෙන් පැවැත්වේ.පරිසර හිතකාමී හොඳම පතල්කරුවා, හොඳම පාරම්පරික පතල්කරුවා, හොඳම මැණික් ආනයනකරු, ආදී සම්මාන 10ක් පිරිනැමීමට ද කටයුතු යොදා ඇතැයි අධිකාරියේ සභාපති රොහාන් දළුවත්ත මහතා දිනමිණට කීය.මෙම උත්සවයට සමගාමීව විශේෂ මැණික් වෙන්දේසියක් නොවැම්බර් 1දා අධිකාරියේ රත්නපුර කාර්යාලයේදී පස්වරු 5.00 ට පැවැත්වෙන අතර රාජ්‍ය මැණික් සංස්ථාව පිහිටුවීමට පුරෝගාමී වූ ආචාර්ය එන්. එම්. පෙරේරා මහතා සිහිපත් කිරීමත් පුෂ්පෝපහාර උත්සවයක්ද පසුගියදා රාජගිරියේදී පැවැත්වූහ.මේ ප්‍රදර්ශනයේදී ස්ටාර් ඔෆ් ලංකා ක්‍රාත් 393ක් බරැති ලෝකයේ තෙවැනි විශාලතම නිල් ආර්නූල මාණික්‍යය සහ “රේ ඔෆ් ට්‍රෙෂර් ක්‍රාත් 103ක් බරැති කනක වෛරෝඩියද ප්‍රදර්ශනය සඳහා තබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n1110298</link>
    <topic>නැඟෙනහිර සරසවියේ දී නංගිලාට නවකවදය දුන්අයියලාට පන්ති තහනමක්</topic>
    <author>සමන්මලී පි‍්‍රයශාන්ති</author>
    <content>නැඟෙනහිර විශ්වවිද්‍යාලයේ ත්‍රිකුණාමල මණඩපයේ නවක සිසුවියන් පිරිසකට නවකවදය ලබා දුන් සිසුන් දෙදෙනකුට එරෙහිව විශ්වවිද්‍යාලයේ නිසි බලධාරියා විසින් පන්ති තහනමක් පනවා ඇත.ත්‍රිකුණාමල මණ්ඩපයේ දරුණු ලෙස නවකවදය ලබා දෙන බවට මවුපියන් පිරිසක් විශ්වවිද්‍යාල ප්‍රතිපාදන කොමිසමට පැමිණිලි කිරීමෙන් පසු සිද්ධිය පිළිබඳ සොයා බලන ලෙස විශ්වවිද්‍යාල ප්‍රතිපාදන කොමිසමේ සභාපතිවරයා විශ්වවිද්‍යාලයේ නිසි බලධාරියාට උපදෙස් දී තිබේ.ඒ අනුව සොයා බැලීමේදී හෙළිවී ඇත්තේ සිංහල සිසුවියන් පිරිසකට සිංහලසිසුන් දෙදෙනකු විසින් නවකවදය ලබා දී ඇති බවයි. පසුව කරන ලද පරීක්ෂණ වලින් අනතුරුව වරදකරුවන් වූ එම සිසුන් දෙදෙනාට එරෙහිව නිසි බලධාරියා පන්ති තහනමක් පනවා තිබේ.මීට අමතරව පේරාදෙණිය විශ්වවිද්‍යාලයේ සිසුවියන් පිරිසකට විශ්වවිද්‍යාලය තුළදී බිත්තරවලින් පහරදීමේ සිද්ධියක්ද විශ්වවිද්‍යාල ප්‍රතිපාදන කොමිසමට වාර්තා වී ඇත. එම සිද්ධියට සම්බන්ධ සිසුන් හඳුනාගැනීම සඳහා උපකුලපතිවරයා පරීක්ෂණ සිදු කරන බවත් වාර්තා වෙයි.මේ අතර පේරාදෙණිය විශ්වවිද්‍යායේ සිසුවියන්ගේ නේවාසිකාගාර තුළද නවක සිසුන්ට රාත්‍රියේ නවකවදය ලබා දෙන බවට තොරතුරු ලැබී ඇතැයි විශ්වවිද්‍යාල ප්‍රතිපාදන කොමිසම පවසයි. මේ සිද්ධියට සම්බන්ධ සිසුවියන් හඳුනාගැනීමට පරීක්ෂණ කරන ලෙස කොමිසන් සභාව විශ්වවිද්‍යාලයේ උපකුලපතිවරයා දැනුවත් කර තිබේ. නවක සිසු සිසුවියන්ට මානසික හා කායික පීඩා සිදු වන පරිදි නවකවදය ලබා දෙන ශිෂ්‍ය කණ්ඩායම් වලට එරෙහිව අවශ්‍ය ඕනෑම දඬුවමක් ලබාදීමේබලය චක්‍ර ලේඛයක් මගින්ම විශ්වවිද්‍යාල උපකුලපතිවරුන්ට ලබා දී ඇතැයි විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහතා පැවසීය.ඒ අනුව නවකවද සිද්ධීන්ට සම්බන්ධ බවට හදුනාගැනෙන සිසුන්ට පන්ති තහනමක් පනවා නිසි පරීක්ෂණයක් සිදු කර වැරැදිකරුවන්ට දඬුවම් ලබාදීමට විශ්වවිද්‍යාලවල උපකුලපතිවරුන්ට බලය තිබෙන බවත් හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n11102910</link>
    <topic>සාපෙළ සිසුන්ටසති දෙකෙන් හැඳුනුම්පත්</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>සාමාන්‍ය පෙළ විභාගයට මෙවර සහභාගීවන සිසුන්ට ජාතික හැඳුනුම්පත් ලබාගැනීමට ඉල්ලුම්පත් යොමු කළ හැකි කාලය නොවැම්බර් මස 30 වැනිදා දක්වා දීර්ඝ කිරීමට පුද්ගලයන් ලියාපදිංච් කිරීමේ දෙපාර්තමේන්තුව කටයුතු කර ඇත.එදිනට පෙර විදුහල්පතිවරුන් සහතික කළ අයදුම්පත් එවිය යුතු අතර, ජාතික හැඳුනුම්පත් සති දෙකක් ඇතුළත ලබාදීමට පුද්ගලයන් ලියාපදිංච් කිරීමේ දෙපාර්තමේන්තුව කටයුතු කරන බව එම ආයතනයේ උසස් නිලධාරියෙක් දිනමිණට පැවැසීය. මේ සඳහා පුද්ගලයන් ලියාපදිංච් කිරීමේ දෙපාර්තමේන්තුවේ වෙනම කවුළුවක්ද වෙන් කර ඇතැයිද එම නිලධාරියා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n11102911</link>
    <topic>කොළඹ නගරය උඩින්මෙට්‍රො දුම්රියක්</topic>
    <author>ශීලා උඩුවර</author>
    <content>කොළඹ නගරය හා තදාසන්න ප්‍රදේශවල උඩින් යන මෙට්‍රො Metro දුම්රියක් ධාවනය කරවීමට දුම්රිය දෙපාර්තමේන්තුව කටයුතු කරගෙන යයි. මේ පිළිබඳව දැනට ශක්‍යතා අධ්‍යයනයක් කරගෙන යන බව දුම්රිය අධ්‍යක්ෂ (සැලසුම්) විජය සමරසිංහ මහතා කීය.මේ දුම්රිය සඳහා ඉන්ධන අවශ්‍ය නොවන අතර කාන්දම් හා විදුලි බලයෙන් ක්‍රියා කරන බව ඒ මහතා කීය. පරිසර හිතකාමී දුම්රියක් වන මෙම දුම්රියෙන් ඉතා හොඳ පහසුකම් සහිත හොඳ සේවාවක් මගීන්ට ලබාදිය හැකි බව ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n11102912</link>
    <topic>මීළඟ පොදුරාජ්‍ය මණ්ඩලීය නායක හමුවශ්‍රී ලංකාවේදී පැවැත්වීමට බංග්ලාදේශයේ සහාය</topic>
    <author/>
    <content>පොදු රාජ්‍ය මණ්ඩලීය රාජ්‍ය නායක සමුළුව 2013 දී ශ්‍රී ලංකාවේ පැවැත්වීමට අවශ්‍ය සෑම සහායක්ම ලබා දෙන බව බංග්ලාදේශ අගමැති ෂික් හසීනා මහත්මිය ප්‍රකාශ කළාය.ෂික් හසීනා මහත්මිය මෙසේ ප්‍රකාශ කළේ පොදු රාජ්‍ය මණ්ඩලීය රාජ්‍ය නායක සමුළුවට සහභාගී වීමට පැමිණ සිටින ජනාධිපති මහින්ද රාජපක්ෂ මහතා ඔස්ට්‍රේලියාවේ පර්ත් නුවරදී මුණගැසුණු අවස්ථාවේදීය. ජනාධිපතිවරයාගේ පසුගිය බංග්ලාදේශ සංචාරය සිහිපත් කළ ෂික් හසීනා මහත්මිය ඒ සම්බන්ධයෙන් ස්තුතිය පළ කළාය. දෙරට අතර මිත්‍රත්වය තහවුරු කිරීම පිළිබඳව රාජ්‍ය නායක දෙපළ වැඩිදුරටත් සාකච්ඡා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n11102917</link>
    <topic>‘යකඩයා’ අද අවසන් ගමනේ</topic>
    <author>ගාමිණී ඔබේසේකර - පොළොන්නරුව විශේෂ සහ එස්. එම්. සියාම්</author>
    <content>මරදන්කඩවල යකඩයා නමින් ප්‍රකට වූ එස්. ඒ. ජිනදාස මහතා කලක් රෝගාතුරව සිට පසුගියදා මෙලොවින් සමුගත්තේය. 1900 වසරේ ඔක්තෝබරයේ උපත ලබා ඇති ඔහු මිය යන විට 111 හැවිරිදිව සිටියේ ය. ජිනදාස මහතාගේ සොහොයුරිය ඇලිස් නෝනා මේ වන විට මිය ගොසිනි. කැකිරාව නෙල්ලිගම පදිංචි ඇගේ දියණිය ආර්. ටී. බී. ගුණවතී ගේ නිවෙසේ ජිනදාස මහතාගේ මෘත ශරීරය තැන්පත් කර තිබිණි. ජිනදාස මහතාගේ අවසන් කටයුතු අද (29) කැකිරාව නෙල්ලියාගම සුසාන භූමියේ දී පැවැත්වීමට නියමිත අතර මේ ඔහු පිළිබඳ ඔහුගේ නෑ හිතවතුන් පළ කළ අදහස් කිහිපයකි.මරදන්කඩවල ‘යකඩයා’ නොහොත් එස්. ඒ. ජිනදාස නැදෑකමට මගේ මස්සිනා. යහළුවන් කීප දෙනකු සමඟ ඒ කාලයේ මරදන්කඩවනල තැපැල් කන්තෝරුවෙන් මුදල් ගන්න ගිහින් තිබෙනවා. ශබ්දයට තැපැල් මහත්තයා ජනේලය හැර බලා ටෙලිෆෝන් එකෙන් පොලිසියට කතා කරන විට ජිනදාස ඕක තියන්න, තියන්න කීවා. ඒ සමඟම එහි සිටි අයෙක් තැපැල් මහත්තයාට වෙඩි තැබුවායැයි අප සමඟ කීවා. මේ වරදට තමන්ට ද හිරබත්කන්නට සිදුවූවා’යැයි ජිනදාස පැවසීයැයි මනම්පිටිය සීලපුර පදිංචි කේ. එච්. චන්ද්‍රපාල මහතා කීය.මරදන්කඩවල යකඩයා නොහොත් එස්. ඒ. ජිනදාස නමැති අයගේ මරණය සම්බන්ධයෙන් ‘දිනමිණ’ට අදහස් දැක්වූ චන්ද්‍රපාල මහතා මෙසේ ද කීය.ජිනදාස මස් මාළු කිසිවක් අනුභව නොකරන, මිනිසුන්ට උදව් කරමින් සිටි හිත හොඳ කෙනෙක් හැබැයි පොහොසත් මිනිසුන්ගෙන් මුදල් අරගෙන දුප්පත් මිනිසුන්ට බෙදල දුන්නා. නීතියේ හැටියට එය වැරදි වුණත් ජිනදාස ඒ කාලයේ එවැනි දේවල් කළා.මරදන්කඩවල තැපැල් මහත්තයා ඝාතනය කිරීමේ චෝදනාවට සිරබත් කෑ ජිනදාස ඩඩ්ලි සේනානායක ආණ්ඩුවෙන් වසර 18කට පසුව නිදහස් කළා. හිර ගෙදරින් නිදහස්වෙලා ජිනදාස අපේ මනම්පිටියේ ගෙදරට ආවා. ඔහුට පසුදා මනම්පිටිය ටවුමට ගියා එහි සිටි මුදලාලිලා පොලිස් ජීප් එකේ ආපු රාළහාමිලාට ජිනදාස ගැන කියලා තිබුණා. ඒ වෙලාවේ කිසිම චෝදනාවක් නැතිව මනම්පිටිය ටවුමේ දී ජිනදාසට පොලිස් කණ්ඩායම පහර දී ජීප් එකේ දාගෙන ගියා. පසුවදා ලීලාරත්න විජේසිංහ මන්ත්‍රීතුමාට කියලා ජිනදාස බේරාගත්තා.තවත් දවසක් මනම්පිටිය ටවුමේ දී කට්ටියක් ජිනදාසට පිහියෙන් ඇන්නා. ඉන්පසු මහනුවර රෝහලට ගෙන ගොස් ප්‍රතිකාර ලබාදුන්නා.එම්. එල්. දයාවතී මහත්මිය (59) - ජිනදාස මගේ නෑකමට මස්සිනා 1957 ගංවතුර පැවති අවස්ථාවේදී මනම්පිටිය ප්‍රදේශයට ඇවිත් මෙහි පදිංචි අයට උදව් උපකාර කළා. පොහොසත් අයගෙන් අරන් දුප්පත් අයට උදව් කළා. හැබැයි නෑදැයන්ට සලකන්නේ නැහැ. අපේ ගෙවල්වල මස් මාළු උයන නිසා කෑම කන්නේත් නැහැ.දිඹුලාගල පන්සලේ නායක හාමුදුරුවන් සමඟ එක් වී ගම් හදන්න උදව් කළා. යුද්ධය පැවැති දිනවල මනම්පිටිය පාළම අසල හමුදා කඳවුරට වී සිටියා. ඉන්පසු මහවැලි ගඟ අයිනේ කෙසෙල් වගාවක් පටන්ගෙන ජීවත්වුණා.ජි. ඒ. ඩී. කරුණාදාස මහතා - ජිනදාස මගේ මාමා කෙනෙක්. හිරගෙදරින් නිදහස් වී අපේ ගෙදරටත් ආවා. තමන් නොකළ වරදකට හිරබත් කන්නට සිදුවුණා යැයි අප සමඟ කීවා. දුප්පත් මිනිසුන්ට උදව් කරමින් ජීවත්වුණා. විවාහ වීමට සිටි පෙම්වතිය මැර කණ්ඩායමකගේ දූෂණයට ලක්වීම නිසා මාමා සිත් තැවුලෙන් පසු වුණා.නමින් ‘යකඩයා’ වුණත් මෙම ප්‍රදේශයේ ජීවත් වූ කාලයේ දී කිසිදු දූෂණ ක්‍රියාවලට ඔහු සම්බන්ධ වුණේ නැහැ. ආරක්ෂක හමුදා සමඟ හිතවත්ව කටයුතු කළා.එම්. ඩබ්. බේබිනෝනා (75) - පදිංචිය මනම්පිටිය සීලපුර, ජිනදාස නැදෑකමට මට අයියා කෙනෙක් වෙනවා. අපේ මුල්ගම් මහනුවර, මෙහි පදිංචියට ආවා.ජිනදාස කුඩා කාලයේ පටන් කිසිම කලබලයක් නැතිව හොඳින් හිටියා. තමන් නොකළ වරදකට හිරබත් කන්න සිදුවුණා කියමින් ඔහු නිතරම දුක්වුණා. මත්පැන් බීම කළේ නැහැ. මස් මාළුවත් කෑවේ නැහැ. අයුක්තියට අසාධාරණයට විරුද්ධව නිතරම කතා කළා. දුප්පත් මිනිසුන්ට උදව් කළා. දිඹුලාගල නායක හාමුදුරුවන් සමඟ එක් වී මේ පළාතේ ගම්මානවල ජනතාවට උදව් කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n11102913</link>
    <topic>කම්මැල්ලවීරගේ ‘චුම්බක කන්ද’ සුනේත්‍රාගේ ‘කවි කදුර’ හොඳම නවකතා</topic>
    <author>උපාලි කරුණාරත්න මහව සිට...</author>
    <content>මෙවර රාජ්‍ය සාහිත්‍ය උත්සවයේදී 2010 වසරේ හොඳම සිංහල නවකතාව ලෙස ජයතිලක කම්මැල්ලවීරගේ “චුම්බක කන්ද” නවකතාව සහ සුනේත්‍රා රාජකරුණානායකගේ “කවි කදුර” නවකතාව සම්මානයෙන් පිදුම් ලැබීය. ඊයේ (28) මහව විජයබා මධ්‍ය මහා විද්‍යාලයේදී මෙම රාජ්‍ය සාහිත්‍ය සම්මාන ප්‍රධාන උත්සවය අගමැති දි. මු. ජයරත්න මහතාගේ ප්‍රධානත්වයෙන් පැවැත්විණි.වසරේ හොඳම දමිළ නවකථාව ලෙස එස්. ඒ. උදයන්ගේ ‘වාසප්පු’ සහ වසරේ හොඳම ඉංගී‍්‍රසි නවකතාව ලෙස ඩබ්ලිව්. ඊ. ගුරුගේ ගේ “FREEAT LAST IN PARADISE” නවකතාවට සම්මාන හිමිවිය. සාහිත්‍ය ප්‍රවර්ධනයෙහිලා ස්වකීය ප්‍රතිභා කෞෂල්‍යයන් මෙන්ම නවමං විවර කිරීමේ පුරෝගාමීත්වයෙන් අමිල මෙහෙවරක් ඉටුකිරීම වෙනුවෙන් “සාහිත්‍ය රත්න සම්මානය” මහාචාර්ය සිරි ගුණසිංහ විජිතා ප්‍රනාන්දු සහ සභාරත්නම් ජෙයරාජා යන මහත්ම මහත්මීනට පිරිනැමූහ.හොඳම ස්වතන්ත්‍ර කෙටිකතා සංග්‍රහය (සිංහල) ලෙස අභයවංශ දේවපි‍්‍ර‍්‍රය මහතාගේ “සිරදඬුවම”, හොඳම සිංහල කාව්‍ය, සංග්‍රහය ලෙස මහින්ද ප්‍රසාද් හිඹුලගේ “හිරුත් හිම පියල්ලක” සම්මානයෙන් පිදුම් ලැබූහ. හොඳම ගීත සාහිත්‍ය තැටිය (සිංහල) ලෙස දම්මික බණ්ඩාරගේ “මගේ පුංචි රෝස මලේ”, හොඳම ස්වතන්ත්‍ර ශාස්ත්‍රීය කෘතිය ලෙස (සිංහල) මහාචාර්ය සිරි ගුණසිංහගේ “සීගිරිය” ටද හොඳම පරිවර්තන ශාස්ත්‍රීය කෘතිය (සිංහල) පසන් කොඩිකාරගේ “සත්ව සහ ශාක විශේෂයන්ගේ සම්භවය ටද හොඳම පරිවර්තන නවකතාව (සිංහල) ආනන්ද අමරසිරිගේ “අභිරහස” ටද හොඳම පරිවර්තන කෙටිකතා සංග්‍රහය (සිංහල) චමින්ද මෙන්ඩිස්ගේ “මුතුඇටය” හොඳම පරිවර්තක නාට්‍ය කෘතිය (සිංහල) ලෙස මහාචාර්ය මර්ලින් පීරිස්ගේ “සේනියානු කාන්තාව“, හොඳම ස්වතන්ත්‍ර සිංහල නාට්‍ය ග්‍රන්ථය ලෙස ජේ. බී හේරත්ගේ “ජගත් මා” මෙහිදී සම්මාන ලබා ගත්හ.හොඳම සිංහල යොවුන් නවකතාව ලෙස පියදාස වැලිකත්නගේ “එයා හරි අපූරු ළමයෙක්” හොඳම සිංහල සාහිත්‍ය කෘතිය ලෙස පියාල් සමරවීරගේ “පරණ තොප්පිය” සම්මානයෙන් පිදුම් ලැබූහ.ගීත රචනා එකතුවක් උදෙසා මහින්ද අල්ගමගේ ගේ “මුතු කුමාර” කෘතියද 2010 වසරේ ග්‍රන්ථ වැඩිම සංඛ්‍යාවක් ප්‍රකාශයට පත්කළ ආයතනය ලෙස ඇස් ගොඩගේ සමාගම, හොඳම පිටකවරය නිර්මාණය (සාහිත්‍ය කෘති වෙනුවෙන් චින්තා නන්දනී තෙන්නකෝන්ගේ “සුළඟසේ සපමිණ” කෘතියේ පිටකවරය නිර්මාණය කළ පී. පී. ජී. අමරජීව සහ හොඳම පිටු සැකසුම් හා නිමාවෙන් යුතු ග්‍රන්ථය වෙනුවෙන් එරංග තෙන්නකෝන්ද, හොඳම පිටු සැකසුම් හා නිමාවෙන් යුතු ග්‍රන්ථය (ළමා) සඳහා සුසිමන් නිර්මල වාසත්ද සම්මානයෙන් පිදුම් ලැබූහ.මෙම අවස්ථාව සඳහා මහා සංඝරත්නය, සංස්කෘතික හා කලා කටයුතු ඇමැති ටී. බී. ඒකනායක, අධ්‍යාපන ඇමැති බන්දුල ගුණවර්ධන යන මහත්වරු ඇතුළු මැති ඇමැතිවරු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n11102914</link>
    <topic>බියගම වසාදැමූ ඇඟලුම් කම්හලේසේවකයන් 550කට වන්දි ගෙවීමට සාකච්ඡා</topic>
    <author>අනුර ප්‍රේමලාල්</author>
    <content>බියගම වෙළෙඳ කලාපයේ වසා දමන ලද ඇඟළුම් කම්හලේ සේවකයන් 550 කගේ වන්දි මුදල් ගෙවීම සඳහා සාකච්ඡාවක් ලබන සතියේ දිනෙක පැවැත්වෙන බව කම්කරු හා කම්කරු සබඳතා අමාත්‍යාංශයේ ප්‍රකාශකයෙක් පැවසීය.බියගම වෙළෙඳකලාපයේ පිහිටි රන්මලු පැෂන් සමාගමට අයත් එක් කම්හලක් මෙසේ වසා දැමීමට නියමිත අතර, මේ සම්බන්ධයෙන් පැවැති මුල් සාකච්ඡාවේදී සේවකයින්ගේ අර්ථසාධක අරමුදල්, සේවා නියුක්තිකයින්ගේ භාර අරමුදල් හා පාරිතෝෂික දීමනා ආයතනය ගෙවීමට එකඟවී තිබේ.එහෙත් සේවකයන් තම සේවා කාලය වෙනුවෙන් වන්දි මුදලක් ද මීට අමතරව බලාපොරොත්තු වන බැවින් මේ සාකච්ඡාව පවත්වා සේවකයින්ට සහනයක් ලබා දීමට ක්‍රියා කරනවා යැයි ඒ ප්‍රකාශකයා දන්වා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n11102915</link>
    <topic>දුම්රියක් මරදානේදී පීලි පැනලාඊයේ සවස දුම්රිය රැසක් ප්‍රමාදයි</topic>
    <author>නිමල් රාජපක්‍ෂ සහ රක්‍ෂණ ශි‍්‍රයන්ත</author>
    <content>කොළඹ කොටුව දුම්රිය ස්ථානයෙන් ඊයේ (28) සවස 4.15ට අනුරාධපුරය බලා ධාවනය වූ ශීඝ්‍රගාමී දුම්රිය, මරදාන දුම්රිය ස්ථානය අසලදී පීලිපැනීම නිසා සියලුම දුම්රියන් ප්‍රමාදවී ධාවනය කෙරිණ.දුම්රියේ එන්ජිම පීලිපැන තිබූ අතර එය පීලිගත කිරීමට දුම්රිය බලධාරීන් සිද්ධිය වූ වහාම පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=n11102916</link>
    <topic>සන්ඩේ ලීඩර් කතුවරියට තර්ජනාත්මක ලිපියක්</topic>
    <author/>
    <content>සන්ඩේ ලීඩර් පුවත් පතෙහි කතුවරියට මරණීය තර්ජනය කර අපහසාත්මක නිර්නාමික ලිපියක් එවීම සම්බන්ධයෙන් ලැබුණ පැමිණිල්ල පිළිබඳ පරීක්ෂණ පවත්වන බව මිරිහාන මූලස්ථාන පොලිසිය කියයි.එම පුවත් පතෙහි කතුවරිය වන උඩහමුල්ල තලපත්පිටිය පාර ලිපිනයේ පදිංචි පෙඩ්රිකා ජෑන්ස් මහත්මිය පෙරේදා (27) නිවසට පැමිණි අවස්ථාවේ මව විසින් ලියුම්කරු දුන් බව පවසා මෙම ලිපිය ලබා දී තිබේ. කතුවරිය විසින් ඇයට ලද එම ලිපියේ පිටපතක් මිරිහාන මූලස්ථාන පොලිසියේ සුලු පැමිණිලි අංශය වෙත ඉදිරිපත් කර ඇත.මේ සම්බන්ධයෙන් නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ උපදෙස් මත මිරිහාන මූලස්ථාන ප්‍රධාන පොලිස් පරීක්ෂක සෙනරත් එගොඩවෙල මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>29</day>
    </date>
    <link>http://www.dinamina.lk/2011/10/29/_art.asp?fn=r1110291</link>
    <topic>ලාබාල දැරියක් රවටා අවන්හලකට කැඳවා අතවර කළ සැකකරු රක්ෂිත බන්ධනාගාරයට</topic>
    <author>රාවතාවත්ත සමූහ රෝහන ද සිල්වා</author>
    <content>වයස අවුරුදු 13 ක තරුණ දැරියක් රවටාගෙන මොරටුව කටුබැද්දේ අවන්හලකට ගෙන ගොස් එහිදී බලහත්කාරයෙන් ලිංගික අතවරයක් කිරීම සම්බන්ධයෙන් අත්අඩංගුවට ගත් 28 හැවිරිදි පුද්ගලයකු මොරටුව දිසා විනිසුරු හා ප්‍රධාන මහේස්ත්‍රාත් ප්‍රියන්ත ප්‍රනාන්දු මහතා විසින් දින 14 ක් රක්ෂිත බන්ධනාගාර ගත කරන ලදී.මෙසේ රක්ෂිත බන්ධනාගාර ගත කරන ලද්දේ මොරටුව කටුබැද්ද මංසන්ධියේ ත්‍රිරෝද රථයකින් පාන් අලෙවි කරන මාතර බෙංගමුව උඩහවත්ත දබෝගල පාරේ පදිංචි කොටගල ගමගේ උපනන්ද නැමැති 28 හැවිරිදි පුද්ගලයෙකි.හොරණ, පොකුණුවිට, කරුදගහවත්ත ප්‍රදේශයේ පදිංචි 13 හැවිරිදි මෙම සිද්ධියට සම්බන්ධ තරුණිය මවුපියන් නොමැතිව සිය අත්තම්මා ළඟ ජීවත් ව තිබේ.පසුගිය 15 දා රාත්‍රි 8.00 ට පමණ ඇය පොකුණුවිට සිට කටුබැද්දට පැමිණ ඇත්තේ තම පෙම්වතාව හමුවන අටියෙනි. නිවෙසින් තරහ වී මොරටුව කටුබැද්දට පැමිණි ඇය තම පෙම්වතා එනතෙක් බලා සිටින විට අසල වූ පාන් අලෙවි කරන ත්‍රිරෝද රථයේ රියදුරා ඇයගෙන් තොරතුරු විමසා ඇති අතර ඇය තම හිතවතා එනතෙක් සිටින බව පවසා ඇත.ඇයට උදව් කිරීමට ඉදිරිපත් වූ ත්‍රිරෝද රථ රියදුරා ඇගේ පෙම්වතා හා කතා කිරීමට තම ජංගම දුරකථනයද ලබාදී ඇත. එම දුරකථන පණිවිඩයට අනුව ඇගේ පෙම්වතා එම ස්ථානයට පැමිණෙන බව පවසා සිටි නමුත් ඔහු එහි පැමිණ නැත. මේ අවස්ථාවේදී පෙම්වතා පැමිණෙන තෙක් රැඳී සිටීමට යැයි පවසා උපායෙන් මෙම තරුණිය අවන්හලට රැගෙන ගිය ත්‍රිරෝද රථ රියදුරා තරුණිය කෙලෙසා ඇත. අතවරයට පත් දැරිය වෛද්‍ය පරීක්ෂණය සඳහා පානදුර කේතුමතී රෝහලට ඇතුළත් කර ඇත.මොරටුව මූලස්ථාන පොලිස් පරීක්ෂක නූර්දින් මහතාගේ උපදෙස් මත අපරාධ විමර්ශන අංශයේ ස්ථානාධිපති පොලිස් පරීක්ෂක සම්පත් හෙට්ටිආරච්චි මහතාගේ මෙහෙයවීමෙන් පොලිස් සැරයන් 19093 ප්‍රසන්න, 8979 තිලක් සමග මොරටුව පොලිසියේ ළමා හා කාන්තා කාර්යාංශය බාර උප පොලිස් පරීක්ෂක රුවිනි ජයරත්න සහ කාන්තා කොස්තාපල් 776 නදීශා යන අය පරීක්ෂණ මෙහෙයවූහ..</content>
  </post></root>