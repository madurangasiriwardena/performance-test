<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av1208054</link>
    <topic>ඔව් මගේ පෙම්වතා කලාවට සම්බන්ධයි</topic>
    <author>වසන්ත ජයසිංහ ආරච්චිගේ</author>
    <content>ඔව් මගේ පෙම්වතා කලාවට සම්බන්ධයි- උමාලි තිලකරත්නඋමාලි ජපානයේ ඉඳලා කවදද ලංකාවට ආවේ?පසුගිය ජූලි 28 දා. ඒ කෙටි නිවාඩුවකට. ආයෙත් ඉක්මනින්ම යන්න වෙනවා.ඒ කියන්නේ දැන් ලංකාවේ හිටියා ඇති කියන එකද?අපෝ නෑ. මම වැඩිදුර ඉගෙනීමේ කටයුතු කරන්නේ ජපානයේනේ.ජපානයේ චිත්‍රපටය ගැන කතා කරමුද?ඔව් ඇත්තටම ඒක මගේ ජීවිතයේ ලොකු භාග්‍යයක්.කොහොමද ඒ අවස්ථාව උදාවෙන්නේ?දවසක් මගේ තාත්තගේ ව්‍යාපාර කටයුතුවලට සම්බන්ධ ජපානයේ ඉන්න ජපන් ජාතික හරු මහත්මයා ආවා. නමුත් ඔහුත් සමඟ කතාබහ කරන්න සිද්ධ වුණේ මට. පසුව මම කලාවට සම්බන්ධයි කියලා දැනගත්තම ඔහු කියා සිටියා ජපානයට ආව දවසක කියන්න රංගනය ගැන ඉගෙනගන්න තියෙන ආයතනයකට යොමු කරන්නම් කියලා. ඒ අනුව තමයි මට ඒ අවස්ථාව උදාවෙන්නේ.ඒ කියන්නේ ඔබ ඒ ආයතනයකට සම්බන්ධ වුණා?ඔව් වැඩිදුර අධ්‍යාපන කටයුතුවලට මම ජපානයට ගිය වෙලාවේ හරු මහත්මයා හරහා IMO ‍ආයතනයට මට සම්බන්ධ වෙන්න පුළුවන් වුණා. එය විදේශීය රංගන ශිල්පි ශිල්පිනියන් බඳවා ගන්න ආයතනයක්. පසුව මෙවැනි චරිතයකට කෙනෙක් හොයනවා කියලා දැනගත්තම අපිව ඒ පරීක්‍ෂණවලට යොමු කළා.මොනවද ඔවුන් ඔබෙන් ඇහැව්වේ?ප්‍රධානම දේ ජපන් භාෂාව. මොකද මේ චිත්‍රපටය සම්පූර්ණයෙන්ම කෙරෙන්නේ ජපන් භාෂාවෙන්. ඉංගී‍්‍රසිවත් මගේ මවු බසවත් නෙමෙයි ඔවුන්ට අදාළ වුණේ. අනෙක් දේ ආගම පිළිබඳ මගේ දැනුම, සමාජ දේශපාලනය පිළිබඳ දැනුම. ඒ සියල්ල අසා බලලයි රංගනයේ කොටසක් මට කරන්න දුන්නේ.ජපන් භාෂාව චතුරව කතා කරන්න ඔබ ඉගෙන ගත්තද?මෙහෙමයි මම උසස්පෙළ කළේ විද්‍යා විෂයන්. නමුත් ජපන් භාෂාව පිළිබඳ ලංකාවේ මම ටිකක් ඉගෙන ගත්තා. ඒත් 2004 වසරේ අවුරුද්දක කාලයක් මම ජපානයට ගිහින් භාෂාව ඉගෙන ගත්තා. නැවත 2010 උසස් අධ්‍යාපනයට යනකොට හොඳ දැනුමක් මා තුළ ගොඩනැඟී තිබුණ කියලා හිතෙනවා.හොඳයි ඔබ තෝරාගත්තේ ‘ෆයිනල් ජජ්මන්ට්’ සිනමා පටයේ ප්‍රධාන චරිතයටද?ඔව් ප්‍රධාන කාන්තා චරිතය මට ලැබුණේ.මොකද හිතුණේ මේ අභියෝගය ලැබුණාම?මම මේ අන්තර්ජාතික නිර්මාණයකට එක්වුණ පළමු අවස්ථාව නොවෙයි. මීට පෙර ‘මදර් තෙරේසා ඔෆ් කල්කටා’ චිත්‍රපටයට දායක වෙලා තිබුණා. ඒ නිසා විදේශීය රංගන ශිල්පීන් එක්ක කටයුතු කරන්න අවස්ථාව ලැබිලා තියෙනවා. ඒත් ඒ මගේ රටේදි රූ ගත කළ නිසා. නමුත් විදේශයක මම දායක වුණ පළමු අවස්ථාව මෙයි.ඒ කියන්නේ මේ අවස්ථාව අභියෝගයක් නෙවෙයි.නැහැ නැහැ ලොකු අභියෝගයක්. නමුත් මට සූදානම් වෙන්න ලොකු කාලයක් තිබුණේ නැහැ. විශ්ව විද්‍යාල අධ්‍යාපන කටයුතු කරන ගමන්මයි සම්බන්ධ වුණේ. මට දැනුණා රූගත කිරීම් වලදි මේක ලෙහෙසි පහසු නෑ කියලා. කායිකවත් මානසිකවත් සූදානම් වෙන්න මට සිද්ධ වුණා. කියවන්න හිතන්න සියල්ල තිබුණේ ජපන් වලින්. ඉතිං ඒකම විශාල අභියෝගයක්.ජපන් රංගන ශිල්පීන්ගෙන් ලැබුණු සහයෝගය කොහොමද?ඇත්තටම ඔවුන් ලොකු සහයෝගයක් මට දුන්නා. සාමාන්‍යයෙන් මම ජපන් භාෂාව හසුරුවද්දි වෙනසක් දැනෙන කොට ඔවුන් මට උදව් කළා. උච්චාරණයේ වෙනසක් තිබුණොත් කියලා දුන්නා. දර්ශන තලවලදි උපරිම සහයෝගය දුන්නා. අනෙක් දේ මම මස් මාළු කන්නේ නෑ. ඒ නිසා කෑම බීම පවා අපි හුවමාරු කරගත්තා.ජපානයේ මෙම සිනමා පටය තිරගත වුණාද?ඔව් පසුගිය ජුනි මාසේ දෙවැනිදා තිරගත වෙන්න පටන් ගත්තේ. සිනමා ශාලා 189 ක තිරගත වුණා.කොහොමද ලැබුණු ප්‍රතිචාර?ඉතාම ඉහළයි. මම නොහිතපු ආකාරයේ උණුසුම් පිළිගැනීමක් ලැබුණා මංගල දර්ශනයේදි. එහේ බොහෝ දෙනෙක් මට කතා කරලා සුබ පැතුවා.එතැනින් පස්සේ ජපානයේ නිර්මාණවලට කතා කළේ නැද්ද?මේ දවස්වල NHK රූපවාහිනී ආයතනය නිෂ්පාදනය කරන ටෙලිනාට්‍යයක ප්‍රධාන චරිත කිහිපයෙන් එකකට කතා කළා. එහි රූගත කිරීමකටත් සහභාගි වෙලා මම ආවේ.ඔය අතරේ ලංකාවේ නිර්මාණයකට දායක වෙන්න දැන් කැමැත්තක් නැද්ද?මොකද නැත්තේ. අනිවාර්යයෙන්ම භාර ගන්නවා. මම මගේ ගමන පටන් ගත්තේ ලංකාවෙන්. මේ මගේ උපන් රට.මොකක්ද ඔබේ හෙට දවසේ බලාපොරොත්තුව?දැන්නම් මගේ ලොකුම බලාපොරොත්තුව හොඳින් අධ්‍යාපන කටයුතු අවසන් කරන එක.ආදරය කියන දේ උමාලි කොහොමද දකින්නේ?ඒක මගේ පවුලෙන් මම උපරිම අයුරින්ම ලබන දෙයක්.ඒ ඇරෙන්න උමාලි පෙම්වතියක් නෙවෙයි(සිනාසෙයි)ඔහු ලංකාවේ ජනපි‍්‍රය නළුවකු කියලයි ආරංචිය?මම ඒ ගැන පසුව කියන්නම්. ඔහු කලාවට සම්බන්ධයි. එපමණයි.වසන්ත ජයසිංහ ආරච්චිගේඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av1208055</link>
    <topic>ඉවත දැමු දරුවන් 30ක් බේරාගත් අම්මෙක්</topic>
    <author>සේමාලි</author>
    <content>ඉවත දැමු දරුවන් 30ක් බේරාගත් අම්මෙක්ඒඅපූරු කතාවකි. ලූ ෂියාඕයිංග් ගේ වයස අවුරුදු 88 කි. ඇය ජීවත්වෙන්නේ ඉවත දමන ද්‍රව්‍ය එකතු කිරීමෙන්. වසර ගණනාවක සිටම ඇගේත් ඇගේ සැමියා වූ ලී සින් ගේත් රැකියාව වුණේ එයයි. මේ ඉවත දමන ද්‍රව්‍ය එකතු කිරීමට පටන් ගත් පසු මේ යුවළට තවත් අපූරු දෙයක් එකතු කරගන්න ලැබුණා. ඒත් ඉවතලු දෙයක්. හැබැයි පණ තිබෙන දෙයක්.කොච්චර අහේනිකම් තිබුණත් මේ යුවළ එකතු කරගත් මේ දේ නම් ඉවත දැම්මේ නෑ. බැරි අමාරුකම් මැද්දේ වුවත් හදාවඩා ගත්තා. ඒ තමයි පණපිටින් ඉවත දැමූ ළදරුවන්. මේ යුවළ මේ වන විට එලෙස මැරෙන්න ඉවත දමා තිබියදී කුණු ගොඩවලින් සොයා ගෙන දිවි බේරා ගත් දරුවන් සංඛ්‍යාව තිහකි.චීනයේ නැගෙනහිර සෙජියෑංග් පළාතේ ජිංහුවා පළාතේ පදිංචි ලූ සහ ඇගේ මියගිය සැමියා විසින් බේරාගනු ලැබු මේ දරුවන් තිහෙන් සිවුදෙනෙක් ඔවුන් විසින් ම හදා වඩා ගනු ලැබුවා. අනෙක් ළමයි දරුවන් හදාවඩා ගැනීමට කැමති වූ පවුල් අතර තවමත් ජීවත් වෙනවා.ලූගේ සැමියා මියගියේ මීට වසර 17 කට පෙරයි. ලූට කසළ බඳුනක දමාගොස් සිටියදී හමුවූ ඇයම හදාවඩා ගන්නා දරුවාගේ දැන් වයස අවුරුදු 7 ක්. ඔහු ඇයට හමුවුණේ මීට වසර 6 කට පෙරයි. ඇගේ හදාවඩා ගන්නා දරුවන් අතරින් බාලයා ඔහුයි. “මං කොච්චර වයසට ගියත් මැරෙන්න ළංවුණත් දරුවෙක් කසළ බඳුනක මැරෙන්න දමා ඉන්නවා මට බලා ඉන්න බැහැ. දරුවන් හරිම සිරියාවන්තයි. අපූරුයි. මං ඔවුන් රැක ගත්තා” ලූ පවසන්නේ එහෙමයි.“මට කොච්චර අහේනිකම් තිබුණත් මං කොහොම හරි ඒ දරුවන් හදාගත්තා. මං සොයා ගත් තවත් ළමයි අපේ අසල්වැසියන් විසින් හදාවඩා ගන්නවා” ඇය කියනවා.ලූ දැන් සිටින්නේ වකුගඩු අක්‍රීය වීම නිසා රෝහල්ගතවයි. මේ නිසා ලූ ගේ බාලම සොයා ගත් දරුවා හදාවඩා ගන්නේ ඇගේ වැඩිමල් සොයා ගත් දරුවන් විසිනුයි.ලූට ඇගේ පළමු දරුවා හමුවුණේ 1972 වසරේදියි. මහමඟ දමා තිබු අපද්‍රව්‍ය ගොඩක සිටි ඇය ළදැරියක්. ඇය ශක්තිමත්ව හැදි වැඩි උස් මහත් වෙද්දී ලූට දැනුණේ පුදුමාකාර සතුටක්.“අපි ජීවත්වෙන්නේ ඉවත ලන දෑ ප්‍රතිචක්‍රීය කිරීමෙන්. ඒත් මනුෂ්‍ය ජීවිතයක් ප්‍රතිචක්‍රීයකරණය නොකර ඉවත දමන්නේ කොහොම ද?” ඇය පවසන්නීය. මේ දරුවන්ට අවශ්‍ය වූයේ ආදරය හා රැකවරණය පමණයි. ලූ සහ ඇගේ සැමියා ඔවුන්ට ඒ දේ අපූරුවට ලබා දුන්නා.ලූ ගේ සැබෑ දුවගේ දැන් වයස අවුරුදු 49 කි. ඇය ද සිය මවගේ අඩිපාරේ යමින් ලූ විසින් කරගෙන එනු ලැබු සද්කාර්ය දිගටම කරගෙන යනවා. ලූ ජීවත්වන පළාතේ පදිංචි අය අතර ඇගේ මේ ක්‍රියාව නිසා ඇයට ඇත්තේ ඉතා ඉහළ ගෞරවයකි. මුදල් අතේ නැතත් දරුවන් මරණයෙන් මුදාගත් නිසා ඇයට ජනතාව අතර ඇති පිළිගැනීම ඉතා ඉහළයි.වරක් ලූ සොයා ගත් දරුවකුගේ ගෙල කපා දමා ප්ලාස්ටික් බෑගයක බහා කසළ ගොඩක දමා තිබුණා. ලූ ට ඇය හමුවුණේ ඒ දරුවාගේ වාසනාවටයි.1978 වසරේදී චීනය එක් පවුලකට එක් දරුවකු යන ප්‍රතිපත්තිය හඳුන්වා දුන්නා. ඒ යටතේ එක් දරුවකුට වඩා සිටින පවුලකට දඩ නියම වූ අතර එක් දරුවකු සිටින පවුල් සඳහා දිරිදීම් ලැබුණා. ග්‍රාමීය ප්‍රදේශවල ජීවත්වන පවුල්වලට පළමු දරුවා ගැහැනු දරුවකු නම් තවත් දරුවකු ලබාගැනීමේ අයිතිය හිමි වුණා. එහෙත්, දෙවැනි දරුවාත් ගැහැනු ළමයකු නම් තවත් දරුවන් ලබා ගැනීම තහනම් වුණා.මේ නීතිය යටතේ 2010 වසර වෙද්දී මිලියන 400 ක දරු උපත් වළක්වා ගැනීමට හැකිවූ බව චීන රජය සඳහන් කරනවා. කෙසේ වෙතත් චීන ජනගහනයෙන් සියයට 76 ක්ම මේ ප්‍රතිපත්තියට සහයෝගය පළ කළා.රෝගී සයනයේ සිටින ලූ පසුගිය දිනෙක පළාතේ ජනතාව අතර වීරවරියක ලෙස පිළිගැනීමට ලක් වුණා.සේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av1208056</link>
    <topic>පහන මුලම අඳුරුයි . . . ඔබ දුන්න එළිය සොඳුරුයි. . .</topic>
    <author>ජෝජ් රොබ්සන් ද සිල්වා</author>
    <content>පහන මුලම අඳුරුයි . . . ඔබ දුන්න එළිය සොඳුරුයි. . .පහන මුලම අඳුරුයිඔබ දුන්න එළිය සොඳුරුයිසැප අපට දෙන්න දුක වැලඳගන්නඔබ වින්ද වේදනා මහමෙර තරම් දස මසක් නොවේ මුළු දිවිය පුරාපිය සෙනේහයේ කිරි කඳුළු පොවාසිහිනයක් වී නින්ද දෑසේවින්ද අපමණ වේදනා මහමෙරක් වගේ නොසැලෙමින් සදාපෙන්වමින් අපට පිතු සෙනෙහෙ දයාඅසනි වැසි මැද ඇන්ද සිතුවම්මන්ද නොදැනුණු කාරණා පද රචනය – ගීතනාත් කුඩලිගමසංගීතය සහ ගායනය – ආචාර්ය වික්ටර් රත්නායකසියලු සංස්කාර ධර්මයෝ නැසෙන සුලුය කියන ධර්මතාවයට එකඟව වික්ටර් රත්නායකයන් ‘ස’ ප්‍රසංගයේ සමාප්තියට පැමිණීම සම්බන්ධව අපි එරෙහි වීම සාධාරණ නැහැ. ප්‍රසංගයට ගීත ශ්‍රාවකයින්ගේ ගෞරවය ආදරය හිමිවී ඇති මෙවන් මොහොතක ‘ස’ සමාප්තියට පත්කිරීම සුදුසුයි. ‘ස’ ප්‍රසංගයෙන් සමුගත්තත් වික්ටර් ගීත ගායනයෙන් හෝ සංගීත නිර්මාණ කටයුතුවලින් ඈත් වීමක් සිදුවෙන්නේ නැහැ.”එලෙස පවසමින් මෙවර ‘ගී මිහිර’ ගෙනෙන්නට අප සමඟ එක්වන්නේ ගී පද රචක ගීතනාත් කුඩලිගම ය. ප්‍රකට කිවිවර එච්.එම්.කුඩලිගමයන්ගේ වැඩිමල් පුතා වන ගීතනාත් විසින් රචිත ගී සියයකට ආසන්න ගණනක් වික්ටර් ගායනා කර ඇති අතර ‘දුක්ගන්නා රාල වී නුඹ ලොකු අයියණ්ඩි” (වික්ටර්), “සුළං කෝඩයක” (එඩ්වඩ් ජයකොඩි), “සඳ එළිය ගලයි” (සමිතා සමඟ), “කොළ මැඩපන් ඔයිරාමා” සහ “මව්බස දැනගන්න ඕන නම්” (සිහශක්ති) වැනි ගීත ශ්‍රාවක සිත්ගත් ගී සංකල්පනා හාරසීයක පමණ හිමිකරුය. වික්ටර් වෙනුවෙන් ඔහුගේ චරිතාපදානය ලෙස “මාරුතයේ මියුරුසර” ග්‍රන්ථය ද ‘ගී සියයක්’ ස්වර ලිපි සමඟ ග්‍රන්ථය ද ලියා පළකර ඇති ගීතනාත්, වික්ටර් ගයන ‘පහන මුලම අඳුරුයි’ ගීතය නිර්මාණය වූ අයුරු අප සමඟ හෙළිදරව් කළේ මෙසේ ය.”මගේ පියාණන් වෙනුවෙන් මා අතින් ලියැවුණු ගීපද රචනා කිහිපයක් ම තියෙනවා. ඒ ගී පද රචනා අතරින් එක් ගීතයක් තමයි මේ. එක්තරා වකවානුවකදී මගේ දින චර්යාව අනුව මා නිවෙසට ආවේ මැදියම් යාම්වලයි. කොයි යම් වෙලාවක හෝ මා නිවෙසට පැමිණෙන තුරු මඟබලා ඉන්න පුරුද්දක් මගේ පියාට තිබුණා.හැබැයි ඒ දවස්වල නම් මට එය සාමාන්‍ය සිදුවීමක් ලෙස පමණයි දැනුණේ. පියාගේ වියෝවින් පසු ටික ටික මට දැනෙන්න පටන් ගත්තා ඔහුගේ ආදරය. මං හින්දා ඔහුට මොනයම් ආකාරයේ තත්ත්වයන්ට මුහුණ දීමට සිදුවුණත් ඔහු ඒ හැමදේටම මුහුණ දුන්නේ මහමෙරක් වගේ නොසැලෙමිනුයි. විශේෂයෙන්ම 71 කැරැල්ලට සම්බන්ධ වූ පුතෙකුගේ පියෙකු ලෙසින් ඔහුට විඳ දරා ගන්නට සිදු වූ වදවේදනා අපමණ වෙන්න ඇති.”මව්වරු දස මසකට ආසන්න කාලයක් කුස දරා දුක්විඳීම සහ ලේ කිරි කර පෙවීම වැනි කාරණා බහුලව අපේ ගී සංකල්පනාවන්ට එක්කර ගත්තත් පිය සෙනෙහස එතරම් ගැඹුරින් ගී සංකල්පනාවන්ට ග්‍රහණය කරගන්නා අවස්ථා අඩුයිනේ. එහෙත් දස මසක් නොවේ මුළු ජීවිතය පුරාම කිසිදු සැපතක් නොවිඳ අපමණ දුක් අඳුරේ තමන් ඉඳගෙන දරුවන්ට ආලෝකය ලබා දෙන පියවරු මට හමුවෙලා තියෙනවා. පොදුවේ ඒ හැම පියවරුන්ටත් මගේ පියාණන්ටත් උපහාරය පිණිස තමයි මම මේ ගීතය පද බැන්දේ. මගේ අදහසට උචිත තනුවක් යොදා වික්ටර් අපූර්ව ලෙස ගායනා කර තිබනෙ ආකාරය පිළිබඳව මා තෘප්තිමත් වෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av1208057</link>
    <topic>මගේ අලුත් ප්‍රසංගයට සුවිශේෂී අමුත්තෙක් එනවා</topic>
    <author>ටානියා මෝසස්</author>
    <content>මගේ අලුත් ප්‍රසංගයට සුවිශේෂී අමුත්තෙක් එනවා- රූකාන්තකලකට පස්සේ තම රසික රසිකාවන් අමතන්නටයි ඔවුන්ගේ මේ සූදානම. ඒ ඇමතුම සිදුවන්නේ සඳෙහි රැස් ගලා යන සුන්දරවූ රාත්‍රියකදී යි. ඒ රාත්‍රිය ‘රූ සඳ රෑ’ යනුවෙන් නම් කර තිබෙනවා. ඉතින් කලකට පස්සේ තම රසික රසිකාවන් අමතන්නට සිතුණේ ඇයි දැයි අපිට අසන්නට හිතුණා. ඉතින් මේ කතාබහට රූකාන්ත චන්ද්‍රලේඛා යුවළ අප හා එකතු කරගත්තා.1. කලකට පසුව පායන ‘රූ සඳ රාත්‍රිය’ යෙන් කතා බහ අරඹමු.වසර තුනකට පසුව පවත්වන ‘රූ සඳ රෑ’ දෙවන ප්‍රසංගය මේ මස 11 වැනි දින සුගතදාස ගෘහස්ත ක්‍රීඩාංගණයේ දී පැවැත්වීමට මේ වනවිට සියල්ල සූදානම්.2. මෙවර ‘රූ සඳ රෑ’ ප්‍රසංගයෙන් සුවිශේෂත්වය මොකද්ද?සුවිශේෂිත කාරණා කිහිපයක් ම තිබෙනවා. ඉන් ප්‍රධාන කරුණ අප පවුලේ සියලු දෙනාම මෙවර ගායනයෙන් එකතු වෙනවා. අප සිවු දෙනාගේ ම ගීත රසවිඳීමට එදින අප ආදරණීය රසිකයන්ට අවස්ථාව ලැබේවි. මේ ප්‍රසංගයේ දී අති නවීන උපාංග, හා ශබ්ද උපකරණ යන්ත්‍ර යොදා ගැනීමත් මෙහි තිබෙන තවත් එක් විශේෂත්වයක්. ආලෝක කරණයෙන් ප්‍රාසාංගිකත්ව යන සියලු අංගයන්ගෙන් සුවිශේෂ වූ වෙනසක් ද සිදුවේවි. පූර්ණ අනුග්‍රහයෙන් මන්චි සහ එයාර්ටෙල් ආයතනත් සම්බන්ධීකරණයෙන් ඉවෝක් ඉන්ටර්නැෂනල් ආයතනයත් අත්වැල් බැඳගෙන තිබෙනවා.3. මේ ප්‍රසංගය සඳහා තෝරා ගත් ගීත ගැන දැන ගැනීමට කැමැතියි.පළමු ප්‍රසංගයේදී අප ගායනා කළ ගීත අතුරින් කිහිපයක් මෙවර ප්‍රසංගයටත් තෝරා ගෙන තිබෙනවා. ඒවා අපේ අතිශයින් ජනප්‍රිය වූ ගීත කීවෝත් නිවැරැදි යි. නමුත් මෙවර එම ගීත අපේ රසිකයන්ට නව රිද්මයකින්, වෙනස් මුහුණුවරකින් රස විඳීන්නට හැකි වේවි.4. පසුගිය ප්‍රසංගයේදී සහෝදර ගායක ගායිකාවන් රැසක් ම ඔබ හා අත්වැල් බැඳ ගත්තා මෙවරත් ඔවුන්ගේ සහයෝගය ලැබේවිද?ඔව්. මේ ප්‍රසංගයේදිත් කිහිප දෙනෙකුම එකතු වෙනවා. ජෝ විසිදාගම මාගේ මිත්‍රයා මෙවර ඇමරිකාවේ සිට පැමිණීමට බලාපොරොත්තු වෙනවා. අප ප්‍රසංගයේ ගීත කිහිපයක් ගායනා කිරීමට. අතුල අධිකාරි, නෙලූ අධිකාරි වැනි මගේ සහෝදර ගායන ගායිකාවන් මෙන් ම ඉතා සුවිශේෂී අමුත්තෙකුත් මෙවර ප්‍රසංගයට සහභාගි කර ගැනීමට අප බලාපොරොත්තු වෙනවා. සංගීත අධ්‍යක්ෂණයෙන් සුරේෂ් මාලියැද්ද, ආලෝකකරණයෙන් හුසේන් සහ නර්තනයෙන් මුද්‍රිකා සහ බුදවත්ත ආයතනය මේ ප්‍රසංගය කලඑළි කිරීමට වෙහෙස මහන්සි වෙනවා.ඔබේ නව නිර්මාණයක් මේ දිනවල ඉතාමත් ජනප්‍රියයි.මෑතදී මගේ නව නිර්මාණ වශයෙන් බිහි වුණේ ගීත දෙකක් පමණයි. ‘හිත නැවතුණු තැන’ ඔබ නවතිනවාද?” නන්දන වික්‍රමගේ පද රචනය කළ මම සංගීතවත් කළ එක් ගීතයක්. “කලකට පස්සේ ඔබ අමතන්නේ මිතුරි’ මෑතකදී මා එළිදැක්වූ අනෙක් ගීතයයි.ලංකාවේ ස්ථිරව පදිංචි වෙන්න තවමත් අදහසක් නැද්ද?ඇත්තටම ලංකාවේ අස්ථිර පදිංචියක් නැහැ. නමුත් යම් යම් හේතු නිසා අපිට මෙහේ වගේ ම එහෙත් පදිංචි වන්නට සිදු වී තිබෙනවා. ප්‍රධානම හේතුව දියණියන් දෙදෙනාගේ අධ්‍යාපනය. ඔවුන්ගේ අධ්‍යාපන කටයුතු හමාර වන තෙක් මාපියන් ලෙස අප ඒ කැප කිරීම කළ යුතුමයි. නමුත් මගේ රසික රසිකාවියන් සහ මගේ සංගීත ජීවිතය නිසා මෙහෙත් ඉන්න වෙනවා. දරුවන්ගේ අධ්‍යාපන කටයුතු නිමකර ඔවුන් එකලස් කිරීමෙන් පසුව නැවතත් ලංකාවේ ස්ථිර පදිංචියට ඒම තමයි මගේ අභිලාෂය. මොකද මගේ එකම සැනසීම වෙලා තියෙන්නේ මගේ රසික රසිකාවියන්. මේ රටේ මගේ මිතුරන් සමඟ එක්ව විඳින සුන්දරත්වය, නිදහස අපට ලෝකේ කොහේ ගියත් විඳින්න බැහැ.ඔබ ලංකාව අතහැර ගියේ කලකිරීමෙන් ද?ඔව්! ඒ වකවානුවේ අපි මේ රටින් පිටමං වුණේ දැඩි කලකිරීමකින්. නමුත් දැන් අපේ මවු රටේ රැඳෙන්න අපි වඩාත් කැමැතියි. රට රාජ්ජවල මොනතරම් නිදහස, සැප සම්පත් තිබුණත් මගේ මවු රටේ දී වගේ අපේ ජීවිත එහෙදී පරිපූර්ණ නැහැ. ඉතින් මම බලාපොරොත්තු වෙනවා අපේ මේ ගමනේදී අතිගරු ජනපති තුමන් අපිට කැපී පෙනෙන සහයෝගයක් ලබා දේවි යැයි කියා.ඔබේ දියණියන් දෙදෙනාත් ඔබ දෙපළ වගේ ම සංගීතය ඔවුන්ගේ අනාගතය කර ගනීවිද?අපේ නම් මුළු ජීවිතයේ සියයට සියයක් ම කැප කළේ සංගීතය වෙනුවෙන්. එයාලත් වෙනත් රැකියාවක නියැළෙන අතරතුරදී සියයට අසූවක් පමණ ඔවුන්ගේ ජීවිතය සංගීතය වෙනුවෙන් කැප කරාවි. මගේ බාල දියණිය සම පිළිබඳ විශේෂඥ වෛද්‍යවරියක් වීමට කැමැත්තෙන් සිටිනවා. ලොකු දුවටත් එවැනි අරමුණු තිබෙනවා. ඉතින් ඔවුන්ගේ ම ව්‍යාපාරයක නියැළෙන ගමන් සංගීතයට කැප වේවි යැයි මට විශ්වාසයක් තිබෙනවා.එදා සහ අද ඔබ ලංකාවේ වෙනසක් දකිනවාද?ඔව්. සැබවින් ම කාලාන්තරය ලාංකේය ජනතාව ගොදුරු වී සිටි පිළලයකින් ගැලවීමට හැකි වීම තමයි අත්විඳිය හැකි විශාලතම වෙනස.නව පරපුරේ හැකියාවන් හා අද බිහි වන නිර්මාණ ගැන ඔබගේ අදහස?අද බිහිවන බොහොමයක් නිර්මාණ ඉන්දියානු සංගීතයට බොහොම බරයි. හිප් - පොප් සංගීත ශෛලිය මෙරට ජනප්‍රිය වී තිබුණත් අපිට අසන්නට ලැබෙන්නේ බටහිර සංගීතය මිශ්‍ර වුණු ඉන්දීය හිප් - පොප් සංගීතයක්. නමුත් පෙරට වඩා අද වැඩි පිරිසක් නිර්මාණකරණයෙහි යෙදීම මම දකින ධනාත්මක පැතිකඩක්. හැබැයි තමන්ගේම අනන්‍යතාවයක් ගොඩනඟා ගන්නවා වෙනුවට ජනප්‍රිය ගීතයක් අසා ඒ රැල්ලටම නිර්මාණ බිහි කිරීම කනගාටුවට කරුණකි. එහෙත් මේ අතරතුර හොඳ ගයක ගායිකාවන් කිහිප දෙනෙකුත් බිහි වී තිබෙනවා. අද ගීත රාශියක් තිබුණත් විවිධත්වයක් නැහැ. ඉතින් නිර්මාණ කරුවා හැම විටම උත්සාහ කළ යුත්තේ අනුන් කරන නිර්මාණය වගෙ නිර්මාණ බිහි නොකර තමාගේ ම නිර්මාණයන් බිහි කිරීමටයි.ඔබ සිත් ගත් නව පරපුරේ ගීත කිහිපයක් සඳහන් කළොත්.අමල් පෙරේරා ගේ ‘ප්‍රංශ යුවතියන්’. ගීතයට මා වඩාත් කැමැතියි.මේ දිනවල සුරේන්ද්‍ර පෙරේරාගේ මන්ද රිද්ම ගීතයක් අසන්නට ලැබෙනවා.හිප් - පොප් ශෛලියට අනුව වෙනස්ම මඟකින් කළ නිර්මාණයක්.එයත් මට ප්‍රියයි.ඔබේ ගීත වෙන අය ගායනා කරනවාට ඔබ කැමැතිද?මගේ ගීත වෙන අය ගායනා කරනවාට මගේ කිසිම අකැමැත්තක් නැහැ. නමුත් යමෙක් මුදල් උපයා ගැනීමේ අරමුණින් ඒ ගීත ගයනවාට නම් ඊට මගේ කැමැත්තක් නැහැ.ඔබ ජෝතිපාලයන්ගේ ජනප්‍රිය ගීත කිහිපයක් අනවසරයෙන් ගායනා කොට සංගත තැටියක් ඇමෙරිකාවේ දී නිකුත් කර තිබෙනවා යැයි මම චෝදනා කළොත්?ඒක වැරැදි චෝදනාවක්. මම ගායනා කළ හැම ගීතයක් ම සියයට සියයක් අවසර අරගෙනයි කළේ. ගීත එකක්වත් ජෝතිපාලයන්ට අයිතිව නැහැ. ඒ ගීතවල සිංහල පද රචනයේ අයිතිය තිබුණේ කරුණාරත්න අබේසේකරටයි. ඒ ගීත සංගීතවත් කර තිබුණේ ඉන්දීය සංගීතවේදිනුයි. ගීත කිහිපයක් ක්ලැරන්ස් විජේවර්ධනයන්ට හා මෙල්රෝයි ධර්මරත්නට අයිතිව තිබුණා. ඉතින් ඒ අවසර ඇතුව ටොරානා ආයතනයෙන් තමයි නිෂ්පාදනය කළේ.ඔබ ගැයූ ජෝතිපාලගේ ගීත රසිකයන් අතර ජනප්‍රිය වුණේ නැහැ යැයි කීවොත්.වැරැදියි. එයට වෙනම රසික පිරිසක් බිහි වුණා. එම සංයුක්ත තැටිය වැඩියෙන් ම අලෙවි වූ රට ඇමෙරිකාවයි.ටානියා මෝසස්ඡායාරූපය - මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av1208059</link>
    <topic>මගේ රාජකාරියත් විනෝදාංශයත් දෙක ම එකයි</topic>
    <author>ඉමෝකා පෙරේරා බණ්ඩාර</author>
    <content>මගේ රාජකාරියත් විනෝදාංශයත් දෙක ම එකයිකුසුම්සිරි විජයවර්ධනගවේෂණය... ඔබේ විනෝදාංශය....එක් අතකින් එය මගේ රාජකාරිය. අනිත් අතින් විනෝදාංශය. මේ දෙකම මා තෘප්තිමත් කරන කාරණා. දිනපතා ‘ලක්බිමේ’ උපකර්තෘ වරයෙක් විදියට මා කරන රාජකාරියට මේ ගමන් – බිමන් ඇසුරේ ලබන අත්දැකීම් හරි වැදගත්. ඒ වගේම ප්‍රචාරණ දැන්වීම් පිටපත් රචකයෙක් ලෙසත් මා කටයුතු කරනවා. මේ සියල්ලට ‘ගමන් සාහිත්‍යයෙන්’ මා ලබා ගන්නා දේ බොහෝමයි. පත්තරකාරයකුගේ ජීවිතේ සංචාරය කියන දේ හරි වැදගත්. මා එය හොඳින් විඳිනා කෙනෙක්.මේ වන විට සංචාරක අත්දැකීම් අළලා ලියැවුණු පොත් ප්‍රමාණය...17 ක්.‘ගමන් සාහිත්‍ය,’ යනුවෙන් ඔබ අර්ථ දක්වන්නේ...’Travell writer...’ යන්නෙන් බිඳුණු සිංහල වදන. එසේම නිකම්ම නිකන් කාලා බීලා විනෝද වෙලා එන සංචාරයක් නෙවෙයි. වන්දනා ගමනක් වුවත් අරමුණක් තියෙනවා. ‘ගමන’ යන්නෙහි බරක් තියෙනවා. වට පිටාව විඳලා - නිරීක්‍ෂණය කරල යම් මතකයක් – දැනුම්වත් බවක් එක්ක එන්න පුළුවන් දෙයක් තමයි ‘ගමන’ක තිබෙන්නේ. ඒ පිළිබඳ ලිවීම තමයි, සොඳුරු වදනක් වී ‘ගමන් සාහිත්‍ය’ ලෙස හඳුන්වන්නේ.ඒ හැම කෘතියකටම පාදක වුණේ අපේ අතීතය. සොබා දහම. උරුමය...ඔව්. මං අන්තිමට කළේ, ‘සිරිලක දළදා මාලිගා...’ නම් කෘතිය. එයට පාදක වෙන්නෙ අතීතයේ දළදා වහන්සේ වැඩිහිටි ස්ථානයි. දළදා වහන්සේ අනුරාධ පුරයට ගෙනා දවසේ පටන් පොළොන්නරුව, දඹදෙණිය, කුරුණෑගල, ගම්පොළ, කෝට්ටේ, දෙල්ගමුව සහ එතැනින් විමල ධර්මසූරිය රජතුමා, පළමු දළදා මාලිගාව තනා මහනුවරට ගෙන ගිය පසු තැන්පත් කළ හුන්නස්ගිරිය, කොත්මලේ පුසුල්පිටිය රජමහා විහාරය, කිතුල්පේ රිටිගොඩ විහාරය, කිනිකඳුර ගල්ලෙන් වැනි මහනුවර අවට දුෂ්කර ස්ථාන ගණනාවක දළදා වහන්සේ සඟවා තැබුවා. මේ සෑම තැනක් ම දැක බලාගෙන ඒ තොරතුරු ගවේෂණය කොටගෙනයි මා මේ කෘතිය රචනා කළේ.මේ වෙනුවෙන් අවුරුදු දෙකක් ම වැය කරන්න මට සිදු වුණා. ඒ තොරතුරු සෙවීම – ගවේෂණය ඉතා දුෂ්කර කටයුත්තක් වුණා.ඒ වගේමයි, ශ්‍රී ලංකාවේ ‘රජ මහා විහාර’ සොයා ගිය ගමනක්. ඉතා වැදගත්කමක් උසුලන රජ මහා විහාර විශාල ප්‍රමාණයක් මේ කෘතියට ඇතුළත් වුණා. ඒ සියල්ලක් මා දැකපු - විඳපු වෙහෙර විහාර.යාපහුවට යන වන්දනාකරුවන්ට ගැළපෙන අත්පොතකුත් ඔබ නිර්මාණය කළා...ඔව්. ඒ, ‘යාපහුව පුරාණ රජ මහා විහාර’ නම් පොත් පිංච. යාපහුවට වන්දනාවේ යන අය සඳහාම ප්‍රයෝජනවත් වන ලෙසයි ඒ පොත් පිංච නිර්මාණය කළේ.නිශ්ශංක මල්ල රජතුමා පුරාජේරුවට කැමැති කෙනෙක් බව ඔබ කීවා...ඇත්තටම ඒ බව සනාථ වෙන්නේ එතුමා කළ සෙල්ලිපිවලින්. එතුමා තමයි තමන්ගේ ප්‍රතිරූපය ගොඩනැඟෙන සේ කළ කී නිර්මාණ පිළිබඳ වැඩිම සෙල්ලිපි ප්‍රමාණයක් ලියා තිබෙන්නේ.’නිශ්ශංක මල්ල රජුගේ ප්‍රචාරණ සන්නිවේදනය සහ ස්මාරක සොයා ගිය ගමන්’ ලෙස, ‘නිශ්ශංක මල්ල රජතුමා’ නම් කෘතිය අර්ථ දක්වන්න මං කැමැතිත් ඒ නිසා. ඇත්තටම එතුමාගේ මේ ප්‍රචාරණ සන්නිවේදනය ගැඹුරින් හදාරන්නකුට ඒ පිළිබඳ විශාල විග්‍රහයක් හෙළි කරගන්නට පුළුවන්.එතුමා හැදූ නිශ්ශංක ලතා මණ්ඩපය, හැටදාගය, නිශ්ශංක රජ මාලිගය වැනි ස්මාරකවලින් මෙන් ම, රුවන්වැලි සෑය – කන්තලේ වැනි ස්ථානවල පවා තිබූ සෙල්ලිපිවල එතුමා ආගිය තැන් පිළිබඳ සඳහන් වෙනවා. ඔහු සෑම දෙයක් ම සටහන් කර තැබූ රජ කෙනෙක්.‘රසඳුනට’ ඔබ ලියූ පරිසර චාරිකා පෙළක් පසුගියදා කෘතියකට නැඟුණා...ඔව්. මෑත කාලයේ මා ‘රසඳුනට’ ලියූ ලිපි පෙළයි, ‘සොඳුරු සිරිලක චාරිකා සටහන්’ නමින් එසේ කෘතියකට නැඟුනේ. වනාන්තර දිය ඇලි සහ වනයේ සැඟව ගිය ඉපැරැණි නටබුන් පිළිබඳවයි මේ ලිපි මාලාව පෙළ ගැසුණේ.බොහෝ විට මා මේ සඳහා තෝරා ගත්තේ මිනිස් පහසින් කිළිටි නොවූ ඉපැරැණි නටබුන් සහ දිය ඇලි. සමනල අඩවියේ පලාබද්දල පාරේ මාපලාන ඇල්ල, එවැනි ජෛව විවිධÀවයකින් පිරිපුන් දිය ඇල්ලක්. බදුල්ල පස්සරින් හැරී යන විට හමුවන ලුණු ගල කුඩා ලෝකාන්තයත් අපූර්ව චමත්කාරයක් ඇති එවැනි නොකිළිටි තැනක්. බතලේගල කන්දත් එහෙමයි.ඇතැම් විට අතිශය දුෂ්කර ගමනක් වුවත් මේ ගමන් වලින් මා ලබන තෘප්තිය අසීමිතයි.ඉමෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080510</link>
    <topic>LANKA FACES SPECIAL NIGHT</topic>
    <author/>
    <content>LANKA FACES SPECIAL NIGHTලංකා ෆේස් වෙබ් අඩවිය සංවිධානය කරන ‘ලංකා ෆේසස් ස්පෙෂල් නයිට්’ සංගීතමය නර්තන ප්‍රසංගයසැප්තැම්බර් මස 01 වැනිදා සවස 6.00ට කොළඹ නෙළුම් පොකුණ මහින්ද රාජපක්ෂ රඟහලේ දී පැවැත්වේ. මේ සඳහා අර්ජුන්කමලනාත්, ශේෂාද්‍රි ප්‍රියසාද්, හේමාල් රණසිංහ, ලුද්මිලා, රජිත හිරාන්, අමීෂා කාවින්දි නුවන් ගුණසේකර, නිලන්ති ඩයස්, සේනක ප්‍රසාද්, ගනේෂා පෙරේරා, චිලී, දොන් ගයි, අජිත් වීරසිංහ, මේනකා පීරිස්, සමන් ඒකනායක, මංජුල මොරගහ, ශලිනි තාරකා, අනර්කලී ආකර්ෂා, විශාඛා සිරිවර්ධන, මංජුලා කුමාරි, මිහිර සිරිතිලක, පේ‍්‍රමදාස විතානගේ, කුමාර තිරිමාදුර ඇතුළු ජනප්‍රිය නළු නිළියෝ රැසක් දායක වෙති.මෙහි නර්තන අධ්‍යක්ෂණය සංඛ ප්‍රසාද් ගෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080511</link>
    <topic>මාව විශ්වාස කරන්න</topic>
    <author>හේමාලි විජේරත්න</author>
    <content>මාව විශ්වාස කරන්නකමල් අද්දරආරච්චිකමල් අද්දරආරච්චි කවදත් ක්ෂේත්‍රය පුරා පුවත් මවන්නෙක්. ඔහු චිත්‍රපටයක රඟපෑවත්, ව්‍යාපාරයක් කළත්, පෞද්ගලික ජීවිතේ ගමනක් බිමනක් ගියත් අපේ මාධ්‍ය ලෝකයට ඕනෑ තරම් පුවත් මවනවා. පසුගිය දින කිහිපය පුරා ඔහුගේ නම කිසියම් අපකීර්තිමත් සිද්ධියක් සම්බන්ධයෙන් ගෑවී තිබෙනු අසන්නට ලැබුණා. මේ පිළිබඳ කරුණු පැහැදිලි කරගැනීමට පසුගිය දිනක අප කමල් ඇමතුවා. සුපුරුදු ළෙන්ගතු බවින්ම ඔහු ලේක්හවුස් ආයතනයට ගොඩවැදුණේ සියලු දේ අබියස නොසැලී සිටින පරණ කමල් අද්දරආරච්චිමයි.මේ දිනවල ඔබ සම්බන්ධයෙන් පැතිරී යන කටකතා පිළිබඳ ඔබට මොනවද කියන්න තිබෙන්නේ?මේක පළකරන මාධ්‍යයන්ගෙන්ම තමයි ඒ ගැන අහන්න වෙන්නේ. මේ හැම කටකතාවකටම මුහුණ දෙන්න පුළුවන් මානසික තත්ත්වයක මම ඉන්නවා. නමුත් මට කියන්න තිබෙන්නේ මම වරදක් කරපු කෙනෙක්වත්, කරන්න බලාපොරොත්තු වන කෙනෙක්වත්, වරදක් කරන්න පෙලඹෙන කෙනෙකුත් නෙවෙයි. මම මානව හිතවාදී කලාකරුවෙක්.මානව හිතවාදී බව තිබෙන ඕනම කෙනෙක් කවදාවත් සමාජයට වරදක් කරන්නේ නෑ.මේ සිද්ධිය සම්බන්ධයෙන් ඔබේ නම ගෑවෙන්න හේතුව කුමක්ද?ගෑවෙන්න හේතුව විවිධ මිනිස්සුන්ගේ තිබෙන මානසිකත්වය. ඔයාට පුළුවන් වුණා කෙළින්ම මට කතාකරලා මේ ගැන අහන්න.ඒත් සමහර පුවත්පත් වෙබ් අඩවි කිසිදු කරුණක් සනාථ නොකරගෙන හිතුමතේ ඒකපාර්ශ්වීයව ලියනවා.ඇත්තටම මගෙන් කෙළින්ම ඒ ගැන අහන එකට මට සතුටුයි. මම මගේ ගැන කියන්න ආස කෙනෙක් නොවෙයි. මේ වගේ අවස්ථාවන්ට මාව පත්කළාම මට මගේ ගැන කියන්න වෙනවා.මට මුදල් හම්බකරන්න මගේ ක්ෂේත්‍රයේ ඕනතරම් අවස්ථා තිබෙනවා. මට පුළුවන් ඕන තරම් මෙගා ටෙලිනාට්‍යවල රඟපාන්න. නමුත් ප්‍රතිපත්තියක් විදියට මම ඒක කරන්නේ නෑ.හොඳ මුදලක් මට ඒ වෙනුවෙන් ගෙවන්න ලෑස්තියි. අනිත් පැත්තෙන් දවස ගානේ මගේ මූණ ප්‍රේක්ෂකයෝ දකිනවා. එහෙම නැතිනම් පහත් පෙළේ චිත්‍රපටවල රඟපාලා ඊටත් වඩා හොඳ මුදලක් මට ගන්න පුළුවන්. සල්ලි හම්බකරන්න ඕන නම් මගේ ක්ෂේත්‍රයේ ඉඳගෙන මට හොඳ මුදලක් හම්බකරන්න පුළුවන්.මම යහපත් පවුල් ජීවිතයක් ගෙනියන කෙනෙක්.සුන්දර පවුලක් ඇතුළේ මම දයාබර ස්වාමියෙක් ආදරණීය තාත්තා කෙනෙක්.මම මේ හැම දෙයක්ම දරාගත්තට මගේ පවුලේ අයට මේක ලොකු මානසික පීඩාවක්. මගේ මවුපියන්ට, බිරිඳට, දරුවාට මේවා බලපානවා. මේවා ලියන අයට එහෙම ජීවිත නැතුව ඇති.ඔබ හිතන්නේ මේවා පතුරුවන්නේ කිසියම් කුමන්ත්‍රණකාරී බලවේගයකින් කියලද?අනේ එහෙම වෙන්න මම මේ රටේ මහා ලොකු නායකයෙක්වත් මහා ලොකු ව්‍යාපාරවල හිමිකරුවෙක්වත් දේශපාලන බලයක් ඇති කෙනෙක්වත් නොවෙයි. මේක ගැන සරලව කියනව නම් මේක තමයි ‘මාකටින්’ කියන්නේ. තමන්ගේ පුවත්පතක් හෝ වෙබ් අඩවියක් ජනප්‍රිය කරවගන්න තමන්ගේ බඩගෝස්තරය රැකගන්න කරන දෙයක්. තමන්ගේ දෙයක් විකුණගන්න හදන ව්‍යාපාරයක් තුළ මාව ඉත්තෙක් කරගෙන.මේ අපකීර්තිමත් බව ඔබේ චරිතයට, ඔබේ පවුලට දැඩි ලෙසම හානිකර වෙනවා. ඉතින් ඒ වෙනුවෙන් ඔබ මොනවද කරන්නේ?ඒ වෙනුවෙන් මම කරන්න තිබෙන දේ දැන් මෙතන බොරුවට කියන්න ඕන නැ. දැන් මම උපදෙස් පතනවා මොකද මම මේකට කරන්නේ කියලා. ඇත්තටම ඔබෙනුත් මම අහන්නේ කියන්න මම මොකක්ද මේකට කරන්න ඕන කියලයි.ඔබේ ජීවිත කාලය පුරාම මෙවැනි අපකීර්තිමත් අවස්ථා ගණනාවකට ඔබට මුහුණ දෙන්න සිද්ධ වුණා. ඒකට හේතුව කුමක්ද?හේතුව කිසිදෙයක් නොවෙයි මම ලබල තිබෙන ජනප්‍රියත්වය. මගේ නම ගාවගත්ත ගමන් මිනිස්සු ඔක්කොම බලනවා මොකද මේ වෙලා තිබෙන්නේ කියලා. අද මට මගේ නඩුවක් සත පහක වියදමක් නැතුව කතා කරන්න පුළුවන් ඕන තරම් නීතිඥයෝ ඉන්නවා, මම කතා කළොත් පෙනී සිටින්න. මම ලබල තිබෙන ජනප්‍රියත්වයෙන් තව කෙනෙක් අයුතු ප්‍රයෝජන ගන්නවා මාව ඊට ගොදුරක් කරගෙන.ඔබේ බිරිඳ සහ පවුලේ අයගේ ප්‍රතිචාර මොනවද?පවුලේ අය මේ ප්‍රශ්නයට මටත් වඩා මුහුණ දෙනවා. ඔවුන්ට දුරකථනයට උත්තර දෙන්න වෙනවා. නෑදෑ හිතමිත්‍රාදීන්ට උත්තර දෙන්න වෙනවා. අනිත් පැත්තෙන් ඒ අයගේ මානසික සහනය ඔවුන්ට හොයාගන්න වෙනවා. මේක ලොකු මානුෂීය මෙන්ම මානසික ප්‍රශ්නයක්. පවුලක් හැටියට ගත්තම මා වටා හිතමිත්‍රාදීන් පිරිසක් ඉන්නවා. ඒ පරිසරයත් කැලඹීමකට පත්වෙලා තිබෙන්නේ.අනිත් පැත්තෙන් මට හිතෙනවා, මේ වගේ සමාජය දැනුම්වත් කරන්න තිබෙන පුවත්පත් මෙවැනි දේ පලකරන කොට ඒ පුවත්පත්වල පළවෙන සත්‍ය තොරතුරු පිළිබඳවත් අපට ගැටලු ඇතිවෙනවා.මේක ඔබේ නිර්මාණ ජීවිතයට කොයි විදියට බලපායිද?නිර්මාණ ජීවිතයට ඉතාම හොඳයි. මොකද මම ගැන මිනිස්සු හැමෝම කතාකරනවා. පහුගිය කාලේ මා ගැන කතා කරන්න කිසිම දෙයක් තිබුණේ නෑ. දැන් ආයෙත් මං ගැන කතාකරනවා. ඒ නිසා නිර්මාණවලට මේක හරිම හොඳයි.ඔබ පසුගිය කාලයේ ඉංග්‍රිසි ගුරුවරයෙක් වෙලා හිටියා. ඇයි ඒක නැවැත්තුවේ?මට ඒක කරන්න බැරිකමක් නෑ. නමුත් සතියකට දවස් දෙකක් මගේ කාර්යබහුල ජීවිතයෙන් වෙන්කරන්න අමාරුයි. මම ගුරුවරයෙක් හැටියට මාස 04ක් එක දිගට වගකීමෙන් ඒ වැඩේ කළා.නමුත් අඛණ්ඩව ඒක පවත්වාගෙන යන්න අමාරුයි. ඒ නිසා ඒ වෙනුවෙන් දැන් මම සතියකට එක දවසක් වැඩමුළුවක් මාත් සමඟ කරන්න අවස්ථාව ලබල දීලා තිබෙනවා. මාසයක් ඉගෙන ගන්න දේවල් දවස පුරා මෙතැනදි ඉගෙන ගන්න පුළුවන්. කාර්යබහුලකම නිසයි ඒ දේ මම කළේ. ඇත්තටම කිවුවොත් මට මගේ කාලය හරියට වටිනවා. මෙවැනි දේ සඳහා වුණත් වැය කරන කාලය අපරාදේ. මම හිතනවා මීට වැඩි යමක් මගෙන් සමාජයට ගන්න පුළුවන් කියලා.ඒ කියන්නේ ඔබ කලකිරීමකින්ද ඉන්නේ?ඇත්තටම ඔව්. සෑහෙන කලකිරීමකින් ඉන්නේ. මම මගේ කාලය මගේ දක්ෂතා ඇති දේට වඩා වෙනත් වල්පල්වලට වැය කරනවා.අවසාන වශයෙන් ඔබට විශේෂ යමක් කියන්න තිබෙනවාද?මා ගැන දෝෂාරෝපණය කරලා මොන දේ පළවුණත් ජනතාවට මම කියන්නේ මා ගැන විශ්වාසය තියන්න කියලයි. මම ජනතා හිතවාදී මිනිසෙක්.ජනතාවගේ බලාපොරොත්තු සුන්වන විදියේ සමාජයට අහිතකර දේ කරන්න පෙලඹෙන්නේ නෑ. මම ගැන මොන ආරංචියක් ලැබුණත් මම ගැන විශ්වාස කරන්න.හේමාලි විජේරත්නඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080512</link>
    <topic>ක්‍රිස්ටියානා එෆ්. සාතන්ගේ දියණියක්ද ?</topic>
    <author/>
    <content>ක්‍රිස්ටියානා එෆ්. සාතන්ගේ දියණියක්ද ?ක්‍රිස්ටියානා එෆ්. හිරිමල් වියේ දැරියක්. වයස අවුරුදු 13යි. ජර්මනියේ එක්තරා මුස්පේන්තු රාත්‍රියක, හරියටම කීවොත් 1976 අපේ‍්‍රල් 18 දා, ඇගේ උපන් දිනයට තවත් හරියටම තිබුණේ මාසයයි. ඒ රාත්‍රියේ ක්‍රිස්ටියානා ‘ජන්කීන්ගේ’ ලෝකයට පියමැන්නා. කොහොමද? හෙරොයින් කුඩු ස්වල්පයක් ජීවිතයේ පළමුවරට නාසයට ඉරීමෙන්.ඒ පුංචි හුස්ම පොද මේ හිරිමල් කෙල්ලගේ ජීවිතයට ඇති කෙරුවේ අදහා ගන්න බැරි විපර්යාසයක්. ඇත්තටම මේ කතාව ඇත්තම ඇත්ත කතාවක්. ක්‍රිස්ටියානාගේ කතාව මම කියෙව්වා. ”Christiane F” ‘සාතන්ගේ දියණියෝ’ යනුවෙන් ඒ ජර්මන් කතාව රංජිත් කුරුප්පු සිංහලට පරිවර්තනය කළා. කතාව ඇත්ත වුණත් මට තවමත් මේක අදහා ගන්න අමාරුයි. ඊළඟට මම ඒ කතාව රූප රාමු හැටියට චිත්‍රපටයකින් දැක්කා. ඒකේ නමත්”Christiane F”. මේ ක්‍රිස්ටියානා කෙල්ල දැන් නම් මැදිවියේ ගැහැනිය ජර්මන් රටේ කොතැනක හරි තවම ජීවත් වෙනවා වෙන්නත් පුළුවන්.ක්‍රිස්ටියානා ගේ පියා බොරු ජේත්තුකාරයෙක්. ඔව්. ඒ කියන්නේ නිකමෙක්. මිනිහා ධනවතෙක් වෙන්න හීන මවනවා. ඒ හීනය අතේ තිබුණ තුට්ටු දෙකත් නැති භංග කරගෙන මහා දවාලේ කඩා වැටෙත්දි ක්‍රිස්ටියානා, ඇගේ නැඟණිය සහ රැකියා විරහිත මව, හේතුවක් ඇතිවත් නැතිවත් ගුටි බැට කෑවා. පණපිටින් මැරී නොමැරී ජීවත්වුණා. එක රාත්‍රියක තඩිස්සි වුණ මුහුණත් එක්කම ක්‍රිස්ටියානාගේ මව ගෙදරින් අතුරුදන් වෙනවා. ක්‍රිස්ටියානා ගේ ජීවිතය නන්නත්තාර වෙලා ඉබාගාතේ පාවෙන්න ගන්නවා. ඇගේ තනියට ඉන්නේ බළලෙක් සහ පුංචි මී පැටව් දෙන්නෙක් විතරයි.රාත්‍රි සමාජ ශාලාවල කැරකෙන ක්‍රිස්ටියානා මුලින්ම එල්.එන්.ඩී. (මත් පෙත්ත) හෂීස්, මරිජුවානාවලින් ජීවිතයේ තනිය මකන්න පුරුදු වෙනවා. මත් පෙති ගන්න සල්ලි මදි වෙත්දි ඇය පුංචි හෙරක් වෙනවා. සමාජ ශාලා, සාප්පු සංකීර්ණවලින් ඇය පුංචි හොරකම පටන් ගත්තා. මේ අතර ඇයට පළමු පෙම්වතා මුණගැහෙනවා. ඩෙට්ලෙෆ් – ඔහු ක්‍රිස්ටියානාට වඩා පියවර කිහිපයක් ඉහළට ගිය මත්ද්‍රව්‍ය ලෝලියෙක්. ඒත් ඔවුන් එකිනෙකාට පණට පණ ආදරේ කරන්න ගන්නවා. 14 හැවිරිදි ක්‍රිස්ටියානා ගේ ජීවිතය රඳා පවතින්නේ ඒ වයසේම කුඩුකාර පෙම්වතා මතයි. ඩෙට්ලොෆ් එපා කියත්දී ක්‍රිස්ටියානා මුලින්ම හෙරොයින් කුඩු නාසයට උරන්න පටන් ගන්නවා. අවසානයේ ඇය හෙරොයින් මතට ඇබ්බැහි වුණා. ජන්කීන්ගේ ලෝකයේ පූර්ණකාලීන සාමාජිකාවක බවට පත්වෙන්නේ හිතාගන්න බැරි වේගයකින්.සමාජ ශාලාවකදී හඳුනාගත් ජන්කියකුගේ කාමරයකට යන ක්‍රිස්ටියානා ජීවිතයේ මුල්ම වරට හෙරොයින් එන්නත් කරගන්න උත්සාහ දරනවා. කෙට්ටු සියුමැලි ඇගේ ලේ නහර හීන්වෙලා. තමන්ටම එන්නත් කරගන්න ඇයට බැහැ. මේක බලා හිටිය පුරුදුකාර ජන්කියා හෙරොයින් දියරය ඇගේ සිරුරට එන්නත් කරන්නේ තත්පර පහකට අඩු කාලයකින්. ක්‍රිස්ටියානාගේ ජීවිතයට කුඩු ඕනේ. ඒත් සල්ලි නෑ. හොරකම හැමදාම කරන්න බෑ. නමුත් ඕනෑම ජන්කියෙක් වගේම 14 හැවිරිදි ක්‍රිස්ටියානාත් පහසුම මාර්ගය තෝර ගත්තේ ඇඟට පතට නොදැනිමයි.යාන්තම් කුඩු පැකැට්ටුවකට මුදල් හොයා ගන්න ඇය තමන්ගේ සීයාගේ වයසටත් වඩා වයසක කාමාතුරයින් පිනවන ක්‍රම සහ විධි ඉතා ඉක්මනින් ඉගෙන ගන්නවා. ක්‍රිස්ටියානා පිරිමි ගනුදෙනුකාරයෝ එක්ක ගිහින් ගන්න මුදලින් කුඩු පැකට් එකක් අරගෙන ඒක තමන්ගේ පෙම්වතා - ඩෙට්ලොෆ් එක්ක බෙදා ගන්නවා. ඩෙට්ලොෆ් සමලිංගිකයන් පිනවලා හොයන සල්ලිවලින් ගන්න කුඩු පැකට්ටුව ක්‍රිස්ටියානාත් එක්ක බෙදා ගන්නවා. මේ දෙන්නම කරන දේ දෙන්නම දන්නවා. නමුත් වෙන පිරිමි එක්ක ක්‍රිස්ටියානා යන ගමන් ගැන ඩෙට්ලොෆ් ඉන්නේ කේන්තියෙන්. ඩෙට්ලොෆ් පිරිමිත් එක්ක කරන සමලිංගික සේවනය ක්‍රිස්ටියානාට පිළිකුල්. ඒත් දෙන්නගෙන් කවුරු ගෙනාවත් කුඩු පැකට්ටුව දෙන්නටම ඒ හැම දේටම වඩා ඉහළයි.ඩෙට්ලොෆ් කුඩු මතේ හැදිලා මැරෙන්න යත්දී ක්‍රිස්ටියානා වයසක කාමාතුරයෙක් පිනවලා කුඩු පැකට්ටුවක් අරගෙන ඇවිත් පෙම්වතාට දෙනවා. ක්‍රිස්ටියානා ඇත්තටම ඩෙට්ලොෆ්ට ආදරෙයි. බොහෝ රාත්‍රි කාල ගත වෙන්නේ තවත් කුඩුකාර ජන්කියකුගේ ගුබ්බෑයමක. මේ අතර ඩෙට්ලොෆ්ට සමලිංගික පෙම්වතෙක් හමුවෙනවා. ඒ රෑ තුන් දෙනාම එකම කාමරයක. ඩෙට්ලොෆ් සමලිංගිකයන් පිනවන්නේ සල්ලි හොයන්න විතරයි කියලයි ක්‍රිස්ටියානා හිතුවේ. නමුත් ඒ රෑ ඇය තමන්ගේ ඇස් දෙකෙන් ම දකින තමන් පිළිකුල් කරන දර්ශන ඉවසා දරා ගත්තේ හෙරොයින් නිසා මිස වෙන හාස්කමක් නිසා නෙවෙයි.ක්‍රිස්ටියානාට වගේම ඩෙට්ලොෆ්ටත් හෙරොයින් ඇබ්බැහියෙන් මිදෙන්න ඕනේ. හෙරොයින් නැති ලස්සන ජීවිතයක් ගැන දෙන්නම හීන මවනවා. එක පැත්තකින් ඔවුන් හෙරොයින් අත හැර දාන්න අනවරත අරගලයක යෙදෙනවා. අනෙක් පැත්තෙන් ජීවිතේ ජීවත් කරන්න එක කුඩු පැකට්ටුවක් මිලට ගන්න ඊට නොදෙවැනි අරගලයක යෙදෙනවා. හැම වෙලාවෙම දෙවැනි අරගලය ජයගන්නවා. මේ ගැටුම මැද්දේ ඩෙට්ලොෆ් සහ ක්‍රිස්ටියානා කිහිප වතාවක් හිරේ විලංගුවේ වැටෙනවා. පාසල් ජීවිතය, අධ්‍යාපනය ඉවරෙටම ඉවරයි. මේ 14 හැවිරිදි පුංචි කෙල්ල පාදඩ ලෝකයේ මේරූ එකියක බවට පත්වෙනවා. සියලු ක්‍රම සහ විධි ඇගේ ඇඟට පත්තියම් වෙන්නේ හෙරොයින් කුඩු ඇගේ ශරීරය විනාසෙන් විනාසයට පත් කරත්දීමයි.ක්‍රිස්ටියානාලා සහ ඩෙට්ලොෆ්ලා ජර්මනියේ හැම ගුබ්බෑයමකින්ම මෙරු වගේ මතු වෙන්න ගන්නවා. එක එකා බලන් හිටිත්දි මැරිලා වැටෙනවා. හෙරොයින්වලට ඇබ්බැහි වෙන ජීවිතය හැම විටම දෙපැත්තට දෝලනය වෙනවා. වැඩි බරට පැද්දෙන්නේ කුඩු මත දුරුකරලා නිදහස් වෙන්න දරන මානසික අරගලයටයි. අනෙක් පැත්ත ජීවිතේ පවත්වා ගන්න යාන්තම් කුඩු ස්වල්පයක් හොයා ගන්න කරන ශාරීරික අරගලය. දැනටමත් දන්න හැටියට මේ දෙවැනි පැත්ත හැම විටම ජය ගන්නවා. ක්‍රිස්ටියානා ගේ කතාවේ හැම වැකියකින්ම අර එකිනෙකට ප්‍රතිවිරුද්ධ ගැටුම – අරගලය මොනවට කියාපානවා. ඒ ගැටුම වටා වූ සිද්ධි මාලාව ජුගුප්සාජනකයි.අදහාගන්න බැරි තරම් කුරිරුයි. කුඩු මතේ හැදිලා හෙරොයින් විෂ වුණු ජන්කියෝ වවුල්ලු වගේ පොදු වැසිකිළිවල එල්ලිලා මැරෙනවා. මේකද ජීවිතේ? මේකද ලෝකය? ක්‍රිස්ටියානා එෆ් ගේ කතාව කියවන දකින ඔබ ඇත්තටම දකින්නේ චිත්‍රපටයක් නෙවෙයි. ඔබ කියවන්නේ හාන්සි පුටුවක හිඳ ලියූ පල්හෑලි නවකතාවක් නෙවෙයි. ඔබ ඇත්තටම ක්‍රිස්ටියානා එෆ් හොයන්න ගියොත් දකින්නේ අපේ ලෝකයේම මෙතෙක් නොදුටු තවත් ලෝකයක්. ඒක නියෝන් එළි, උද්වේගකර සංගීතය සහ නව යොවුන් මුහුණු සහිත අපායක් කිව්වොත් හරියටම හරි. පණපිටින් අපායට යන පාර ක්‍රිස්ටියානා එෆ් ගෙන් අහගන්න පුළුවන්. නමුත් මේ අතර පොදු මනුෂ්‍ය ගති ආදරය, ඊර්ෂ්‍යාව, බොරුව, චාටුව, මෝස්තරයක් වගේ අර සිද්ධිදාමයේ එතිලා. ක්‍රිස්ටියානා ඇත්තටම ඩෙට්ලොෆ්ට ආදරෙයි. නමුත් ඩෙට්ලොප් ආදරය කරන්නේ කුඩුවලට.මේ අතර ක්‍රිස්ටියානා 14 හැවිරිදි හිරිමල් කෙල්ල අපායෙන් ගොඩට එන්න මාර උත්සාහයක් ගන්නවා. ක්‍රිස්ටියානා තුප්පහි කුඩුකාරියක්. නමුත් ඇය මේ කතාවේ වීර චරිතයට පණපොවන්නේ අර තුප්පහි කුඩුකාර ජීවිතෙන් ගොඩට එන්න ඇය ගන්න වෙහෙස නිසාමයි. මේ වගේ ක්‍රිස්ටියානාලා ලෝකේ ඕනම තැනක ඉන්න පුළුවන්. ඒකයි ඇත්ත.kcjකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080513</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට එක දිගටම සෑඩ් නිව්ස්.සෑඩ් ස්ටෝරීස්. ලේටස්ට්ම සෑඩ් නිව්ස් එක වුණේ ලාස්ට් සැටර්ඩේ උදේ පාන්දරම සුනිල් ගෙනාව නිව්ස් එක. ‘දන්නව නේ වසන්ත කුමාර නැති වෙච්චවිත්තිය...” විජේ මල්ලිට ඇහැරුණේඒ නිව්ස් එකෙන්. විජේ මල්ලිටඇදහගන්නත් බැරි වුණා එකපාරටම. ඒ මොකදදන්නවද, වසන්ත කුමාර ලොක්කා නයින්ටීස්වලහිටියට මෙහෙම සඩ්න් කේස් එකක් වෙයි කියල හිතුණෙ නෑ.මාසෙකට දෙකකට විතර ඉස්සර බිෂොප් කොලේජ් එකේදි දිද්දෙණියගෙ ෂෝ එකක් අතරෙඋපහාරයක් දුන්න වෙලාවෙ, වසන්ත කුමාර කියන යුග පුරුෂයා හොඳට ඇවිදගෙන ගිහින් ස්ටේජ් එකට නැගල තමුන්ට පිදිච්ච උපහාරෙ අරගෙන ඕඩියන්ස් එකට ආචාර කරන කොට විජේ මල්ලිට හිතුනෙ තවකාලයක් ලොක්කා අපිත් එක්ක ඉඳීවි කියලා.අපේ ශ්‍රී ලංකාවෙ මුද්‍රා නාට්‍ය ගැන කියනව නම් වසන්ත කුමාරගෙන් පටන් ගන්නෙ නැතුව කතාකරන එක බොරුයි කියලයි විජේ මල්ලි හිතන්නෙ. මෑන්ස්ගෙ ටැලන්ට්ස් දැකල අඳුනගත්ත නිසා වෙන්නැති,ඩොක්ටර් සරච්චන්ද්‍ර 56 දී ප්‍රොඩියුස් කරපු අපේ නාට්‍ය වංශ කතාවෙ මුදුන්මල්කඩ කියල ක්‍රිටික්ස්ල කියන ‘මනමේ’වල නැටුම් නිර්මාණය බාරදුන්නෙ.ඔයගොල්ලන්ට මතක නම් මීටරේට දාල බලන්නකො ‘මනමේ’වල වැද්දගෙ නැටුම. වැදි රජුට ඉස්සරවෙලා වැදි දෙටු එක්ක කට්ටිය ස්ටේජ් එකටඑන්ටර් වෙන නැටුම් තාලෙ. ෂිහ්ඞ අන්නරියල් ස්ටේජ් ඩ‍්‍රාමා. තියට්රිකල් ඩාන්සිස්.ඩොක්ටර් සරච්චන්ද්‍ර, වසන්ත කුමාර යූනියන් එක කොච්චර තදේට ෆිට් වුණාද කිව්වොත්, වසන්ත කුමාර ලොක්කටම ආපහු බාර දෙනවා ඩොක්ටර්ගෙ‘සිංහබාහු’වල ඩාන්සින් පාට් එක. සිංහයා කැලේට ගිහින් තමුන්ගෙ ෆැමිලි එකට කෑමබීම හොයාගෙන ගල්ලෙනට එනකොට සිංහබාහු සිංහයාගෙ වයිෆ්සුප්පාදේවී, දුව සිංහසීවලීවත් අරගෙන ගල්ලෙනහැරදාලා ගියපු සීන්ස් එක. කොහොමද එතැනදිසිංහයාගෙ නැටුම් තාල? එක වෙලාවක තරහ, තවත් වෙලාවක දුක, ශෝකය, සිංහසීවලීගෙන් අහන කොට, ‘අයි සුදු දුවණියෙ නුඹවත් නොසිටියෙ’ කියලා...සිංහයාගෙ නර්තනය, අභිනය, ‘ගල්ලෙන බිඳලාලෙන්දොර ඇරලා ගොසින් සැමදෙන නැතේකිසිවෙක්...’ කියමින් වියරු වැටුණු කලක වගේ සිංහයා ගල් ලෙන දෙවනත් කරමින් කරන රංගනය, ඒකෙදි සිංහයගෙ ගමන් තාල.. වසන්ත කුමාර මොන තරම් ක්‍රියෙටිව් කැරැක්ටර් එකක්ද කියල ‘සිංහබාහු’ නර්තන නිර්මාණයෙන්ම ඔප්පු කරල තියෙනවානියමෙට. තිතට. දැන් ඉතින් අපිට වසන්ත කුමාර කෙනෙක් නෑ. එක එක්කෙනා අපෙන් ඈත්වේගන යනවා. වසන්ත කුමාර කියන මේ ශ්‍රේෂ්ඨ කලාකරුවා ගැන අඩුම තරමේ රූපවාහිනී ප්‍රෝග්‍රෑම් එකක්වත් තියෙන එක ගැන විජේ මල්ලි සන්තෝස වෙනවා.නැෂනල් ටීවී එකේ විනිතා, සුනිල්ගෙ ස්ක්‍රිප්ට්එකකට හදපු ආලකමන්දාවක අපිට වසන්ත කුමාර මුණගැහෙනවා. ඒ වගේ ග්‍රේට් පර්සනැලිටීස් ගැන රූපවාහිනියට ඕනකමක් තිබුණු එක ගැනවිජේ මල්ලිගෙ සැලියුට් එක මෙන්න. ඒත් අපේ දැන් ඉන්න එෆ්එම් රේඩියෝ නංගිලා මල්ලිලා වගේම ටීවී නංගිලා මල්ලිලත් වසන්ත කුමාර කවුද කින්ද මන්ද කියල අහලවත් නෑ වගේ. අපේ මෝස්ට් සීනියර්ජර්නලිස්ට් කෙනෙක්, වීක්එන්ඩ් පේපර් එකකචීෆ් එඩිටර් වෙච්ච කෙනෙක්, නිකමට අපි කියමුකො මෑන්ස්ට තිලක් කියලා. එදා සැටර්ඩේ උදේ රේඩියෝ එකකට ෆෝන් කරලා ඇහුවලු ඇත්තද මේ වසන්ත කුමාර නැතිවුණා කියන සීන් එක කියලා?එතකොට ෆෝන් එක ගත්ත නංගි අහනවලුතිලක්ගෙන්, කවුද වසන්ත කුමාර කියන්නෙ,වසන්ත කුමාර කොබවකද කියලා? ඕන්න ඕකතමයි අද අපේ මීඩියාස්වල නංගිල මල්ලිලගෙ නොලේජ් එක. එක අතකට ඕක මොකක්දජාතික ගීය ලිව්වෙ ආර්.ආර්.සමරකෝන් කියලඋත්තර දෙන නංගිලා මල්ලිලා ඉන්න රටක?නන්දා මාලිනී ඉස්සරහින් තියාගෙනප්‍රධාන අමුත්තිය මාලිනී බුලත්සිංහල කියලඑනවුන්ස් කරන ස්කූල් එනවුන්සින්කට්ටිය ඉන්න රටක?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080514</link>
    <topic>දාහත් වසරක් ලෙඩ ඇඳේ සිටින සමන් කුමාරට පිහිට වෙමු</topic>
    <author>වසන්ත ජයසිංහ ආරච්චිගේ</author>
    <content>දාහත් වසරක් ලෙඩ ඇඳේ සිටින සමන් කුමාරට පිහිට වෙමුජිවිතේ ගැන හිතුවොත් ඒක මහා පුදුමාකාර දෙයක් කියලා ඔබට හිතෙනවා ඇති. ඒක ඇත්ත තමයි. සතුට, දුක, ආදරය, විරහව මේ හැම දේත් එක්කයි ජීවිතේ දෝලනය වෙන්නේ. ඒත් ඉතිං මේ හැම දේමත් අතර මොන කෙනාටද ප්‍රශ්න නැත්තේ. මේ කියවන ඔබට මට වගේම ජීවිතේට මොනයම් හෝ මොහොතක ප්‍රශ්න එල්ලවෙනවා. ඒ අතර සමහරුන් නැති ප්‍රශ්නත් දාගන්නවනේ. ඒත් මේ කියන්න යන කතාව ටිකක් වෙනස්ම විදිහේ කතාවක්. ඒ දිහා හොඳින් බලන්න.අද සමහරු ජීවත් වෙන්නේ මේ සමාජයේ කවදාවත් මැරෙන්නේ නැති විදිහට. සමහරු ජීවත්ව හිටියත් මැරුණා හා සමානයි. කොයික වුණත් අපි හැමෝටම උපන්නා නම් ජීවත් වෙන්නම සිද්ධ වෙනවා. අද මේ හෙළිදරව්ව හේන්පිටගෙදර මරදගහමුල සමන් කුමාර ගැන. එතකින් පස්සේ මිනිස්සු කවුද කියලා තේරුම් ගන්න ඔබ උත්සාහ කරන්න. එහෙම තේරුම් අරන් ඒ ජීවිතේට සරණක් වෙන්න පුළුවන්ද කියලත් අපි ඔබෙන් ඉල්ලීමක් කරනවා.හේන්පිටගෙදර, මරදගහමුල, මිනුවන්ගොඩ පදිංචි සමන් කුමාරත් කටුවැල්ලෙගම පදිංචි නයනා දමයන්ති දසනායකත් සංසාරයේ පතාගෙන ආ අයුරින්ම එකිනෙකා හඳුනාගත්තේ කාලයකට ඉහතදියි. ඒ හඳුනා ගැනීමම මේ සසරෙත් එකිනෙකා හා බැඳෙන්න දින නියම වෙන්නේ 1995 මැයි මාසේ 10 දා.”අපි විවාහ ගිවිසගෙන ඉඳලා අවුරුදු දෙකකට පස්සෙයි එයා මාව හේන්පිටගෙදරට කැන්දගෙන ආවේ. ඔය වෙනකොටත් සමන් වැඩකළේ බලවේග මැෂින්වල ඔපරේටර් කෙනෙක් විදිහට. 97 ජුනි 26 දා අපි දෙන්නා එයාගේ මහගෙදරට ආවේ ලොකු බලාපොරොත්තු ගොන්නක් හිතේ තියාගෙන. ඒත් අපි දෙන්නා විවාහ වෙලා මාස හතරක් විතර යනකොට තමයි මහත්තයෝ සමන්ට අසනීප වෙන්න ගත්තේ.කාත් කවුරුත් නොපැතූ නොසිතූ විදිහට හිටිගමන්ම සමන්ගේ ජීවිතයට අඳුරු සෙවණැල්ලක් පතිත වුණා. ඒත් ඒ අඳුර මේ විදිහට ජීවිත කාලයම ලෙඩ ඇඳකට ඇද දමයි කියල සමන් තියා කිසිම කෙනෙක් හිතුවේ නැහැ. අවුරුදු 17 ක් තිස්සේ ඔබ මේ දකින ඇඳට ම සිය ජීවිතය තල්ලු කරලා අද ඔහු ජීවත්වෙන්න ජීවිතයත් එක්ක අරගල කරනවා. පොඩි කාලයක් නෙවෙයි අවුරුදු දාහතක්.”එයා මේ විදිහට ඇඳට වැටුණම මොකද කරන්නේ කියලා මට හිතාගන්න බැරුව ගියා. අපි බැඳලා මාස 4 යි. අපි දෙන්නා හිතාගෙන හිටිය හැම බලාපොරොත්තුවක්ම වතුරේ ගියා. ඊට පස්සේ මම එයාව එක්කරගෙන ඉස්පිරිතාල ගානේ ගියා. පුනරුත්ථාපන කරන තැන්වලට ගියා. කොළඹ ස්නායු රෝහලට අරගෙන ආවා. එතැනදි තමයි කිව්වේ එයාගේ ස්නායු අඩපණ වෙලා ශරීරය අප්‍රාණිකයි කියලා. මේක බොහෝම දුර්ලභ රෝගයක්. ඒ නිසා සමන්ගේ ස්නායු මැරෙනවා කියලා දැනගත්තා. කොඳු ඇට පවා දුර්වල වෙලා තියෙන්නේ. එයාව පරීක්‍ෂා කළේ කොල්වින් සමරසිංහ දොස්තර මහත්තයත් රංජනි ගමගේ වෛද්‍ය තුමියත්. මොනවා කරන්නද මේ විදිහට ඇඳට වැටිලා කිසිම දෙයක් එයාට දැන් කරන්න බැහැ. කන්න බොන්න හැමදේම දැන් දෙන්නේ බටවලින්.”දුනගහ අපේ ගෙවල් කිට්ටුව ඉන්න දොස්තර මහත්මයෙක් ඇවිදින් සමන්ට උදව් කරනවා. ඒ දොස්තර මහත්තයට පින් සිද්ධ වෙන්න ඕන. මාසයකට දෙපාරක් මේ බට මාරුකරන්න ඕන. ඒ දේවල් කරන්න එයාව එක්කරගෙන යන්න මට සල්ලි නැහැ. බොහෝම අමාරුවෙන් අපි ජීවත්වෙන්නේ. මෙයාට හැමවෙලේම බඩගිනි එනවා. එහෙම වෙලාවට කතා කරන්න බැරි නිසා එයා කෑ ගහනවා. ඒ වෙලාවට මම කැඳ ටිකක් හරි හදලා පොවන්න ඕන. මොන දුක විඳගෙන හරි මම එයාගේ වැඩකටයුතු කරනවා. මට එයාට නොසලකා ඉන්න බැහැ. ලෙඩ ඇඳක හිටියත් එයා මගේ සැමියා.”ලක්‍ෂ ගණන් වියදම් කර අද සැපට ගන්න මංගල්‍යය හෙට දික්කසාදයෙන් කෙළවර වන සමාජයක ජීවිතේ මෙවැනි කරදරයකදි සියල්ල හැරදා සැමියා බිරිද හැරයන සමාජයක ඒ වගේම බිරිඳ සැමියා හැරයන සමාජයක දමයන්තිලා මේ සමාජයට ලොකු ආදර්ශයක්. ජීවිත කාලයම සමන් ලෙඩ ඇඳේ ජීවත්වෙන්න වාරුගද්දි දමයන්ති අද ඇගේ ජීවිතයම කැපකළේ දයාබර ස්වාමියා වෙනුවෙන්.”මට කියලා කුලී වැඩකටවත් යන්න විදිහක් නැහැ මෙයාව ගෙදර දාලා. හැමදේම මම කරන්න ඕන. පුළුවන්, පුළුවන් විදිහට ගමේ අය උදව් කරනවා. මගේ ගෙදර කට්ටිය උදව් කරනවා. ඒත් නිතර ඒ අයට කරදර කරන්න බැහැ. අපි තනිවෙලා පුදුම විදිහට අසරණ වෙලා ගොඩක් ප්‍රශ්න මැද්දේ ජීවත් වෙන්නේ. සමන්ට බෙහෙත්වලට එයාට දාන බටවලට කෑම බීම හැමදේටම රුපියල් දහදාහක් (10,000) විතර මට හොයාගන්න වෙලා තියෙන්නේ. සමහරදාට එක වේලක් කාලා නිදාගන්න වාර අනන්තයි. පුළුවන් නම් මට මෙයාව කොහොමහරි නැගිට්ටවලා දෙන්න. එයාව සනීප කරගන්න මට උදව් කරන්න.”ඔව් දමයන්ති ළඟ අද මහලොකු බලාපොරොත්තු සිහින ගොඩනැගිලා නැහැ. ඇයට ඕන එකම පිළිසරණ තමන්ගේ සැමියා විඳින මේ දුකෙන් ඔහු ගලවා ගන්න එක. ඒ වෙනුවෙන් ඇය මේ මොහොතේ නොවිඳිනා දුක් විඳිනවා. ඒත් අවුරුදු 17 ක් තිස්සේ මේ ලෙඩ ඇඳේ ඉන්න සමන් තවත් මේ ලෙඩ ඇඳ මතම ඉන්න ඕනද?නැත්නම් ඔහු සනීප කර ගන්න අත්වැලක් වෙන්න ඔබට පුළුවන්ද? ඒ සියල්ල තීරණය කරන්න අපි ඔබ ඉදිරියේ මේ ජීවිත හෙළිදරව්ව ලෙහා දමනවා. පුළුවන් නම් දමයන්තිටත් සමන්ටත් ජීවිතයට ශක්තියක් වෙන්න. ඒ ශක්තියෙන් හෙට දවසේ මේ පැල්පතට ආලෝකයක් එක්කරන්නට ඔබට හැකි නම් ඒක ඔබ මේ ආත්මයේ රැස්කරන මහා පුණ්‍ය කර්මයක්.ලිපිනය - හේන්පිටගෙදර, මරදගහමුල,ගිණුම් අංකය–100-2-001-9-5038670මහජන බැංකුව - මරඳගහමුලවසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080515</link>
    <topic>ළමා රියැලිටි වැඩසටහන්ළමා අපයෝජනයන්ට හේතුවක් ද?</topic>
    <author>තුෂාරි වික්‍රමසිංහ</author>
    <content>ළමා රියැලිටි වැඩසටහන්ළමා අපයෝජනයන්ට හේතුවක් ද?කීර්ති පැස්කුවෙල්ළමා රියැලිටි වැඩසටහන් ළමා අපයෝජනයන්ට බලපානවා කියලා කියන දේ මම නම් කිසිසේත්ම අනුමත කරන්නේ නැහැ. රියැලිටි වැඩසටහනක් කියන්නේ දරුවෙක් යම් තරගයකට සහභාගි වෙන දෙයක්.එහෙමනම් පාසල්වල තිබෙන විවිධ ප්‍රසංග, තරග, දීප ව්‍යාප්ත තරග, ගායනා තරග මේ හැම දෙයක්ම නවත්වන්න වෙනවා. ඒවත් ළමා අපයෝජනයන්ට බලපාන්න එපායැ. රියැලිටි වැඩසටහනකදී ඒ දරුවන් රූපවාහිනී තිරයෙන් පෙනෙනවා එපමණයි.අනෙක තරගකාරිත්වය කියන දේ දරුවෙකුට තියෙන්නට අවශ්‍යයි. නැතිනම් ප්‍රගති වාර්තාවක දරුවා පළමුවැනිය ද අන්තිමයා ද කියලා සටහන් කරන්න අවශ්‍ය නැහැනෙ.මම නම් දකින්නේ රියැලිටි වැඩසටහන් ළමා අපයෝජනයන්ට බලපානවා කියල කියන කතාව හරිම පිස්සු කතාවක් විදිහටයි. ළමයින් ඉස්සරහට ඇවිත් ඔවුන්ගේ හැකියා දක්ෂතා පෙන්වන එක එක්තරා විෂයක්. ළමා සිත නොරිදෙන අයුරින් ඔවුන්ගේ හැකියාව තේරුම් කර දීලා ඔවුන්ට ඉදිරියට එන්න මේ වැඩසටහන් උපකාර කරනවා.ඒ විදිහට ඉදිරියට ගිය දරුවන්ගේ හැකියාව විකුණගෙන කන දෙමවුපියො අද සමාජෙ ඉන්නවා. අන්න ඒ දෙයනම් මම අනුමත කරන්නේ නැහැ. දෙමවුපියන් වශයෙන් ඔවුන් කළ යුත්තේ තම දරුවාගේ හැකියාව මුදලට විකිණීම නෙමෙයි. ඔවුන්ගේ දක්ෂතා ඉදිරියට රැගෙන යාමට අත දීමයි. ඒ හැරුණුකොට ළමා රියැලිටි වැඩසටහන් ළමා අපයෝජනයන්ට බලපානවා කියලා කියන කතාව මමනම් කිසිසේත්ම අනුමත කරන්නේ නැහැ.සබීතා පෙරේරාකොයි දේකත් අපි බැලුවොත් පැති දෙකක් තිබෙනවා. විශේෂයෙන්ම ළමයින් වෙනුවෙන් පවත්වන රියැලිටි වැඩසටහන් ළමා අපයෝජනයන්ට බලපානවා ද කියන එක මට කියන්න බැහැ.මොකද ළමයින් මේවාට යොමු කරන්නේ දෙමාපියන්. ඒ අයගේ කැමැත්ත මත. මේ හරහා එක පැත්තකින් දරුවන්ගේ දක්ෂතා ඔප් නැංවෙනවා.ඒ දක්ෂතා ඔප්නැංවීම තමයි දෙමාපියන්ගේ එකම ප්‍රාර්ථනය.නමුත් මේ ඔස්සේ දරුවන්ට අනවශ්‍ය විදිහේ වැඩිහිටිකමක් එකතු වෙනවා ද යන්න කියන්නට බැහැ. අද අපේ රටේ පුදුම විදිහට, දරාගන්න බැරි විදිහට, අහන්න බැරි තරමටම ළමා අපයෝජන වැඩිවෙලා තිබෙනවා.ඒ ඇයි ද කියන එක හොයන්නම ඕන හේතුවක්. විශේෂයෙන්ම කුඩා දරුවන්ට වෙන කරදර හිරිහැර පත්තරවල හැමදාමත් පළ වෙනවා.ඒත් කුඩා දරුවන් වෙනුවෙන් පවත්වන රියැලිටි වැඩසටහන් ඒ සඳහා බලපානව ද කියන එක මම දන්නෙ නැහැ.කොයි දේ වුණත් ඕනවට වඩා ඕනෙ නැති බව අපි දන්න දෙයක්.කොහොම වුණත් මම නම් දන්නේ නැහැ රියැලිටි වැඩසටහන් ළමා අපයෝජනයන්ට බලපානව ද කියලා. එහෙම හිතන්න බැහැ.චන්දන වික්‍රමසිංහළමා රියැලිටි වැඩසටහන් ළමා අපයෝජනයන්ට බලපානවා කියලා කියන්නෙ කවුද? අනේ මන්ද මේ අයට මීට වඩා හොයන්න දේවල් නැද්ද? කිසිසේත්ම පුංචි දුවා දරුවන්ගේ රියැලිටි වැඩසටහන් ළමා අපයෝජනයන්ට බලපාලා නැහැ කියලා මම කියනවා.විසූක දස්සන තිබෙන වැඩසටහන් නම් බලපානවා ඇති. ළමා අපයෝජනයන්ට හුඟාක් වෙලාවට ගොදුරු වන්නේ දෙමව්පියන්ගේ ආදරය රැකවරණය අහිමි වුණු දරුවන්. අවුරුදු 18 වනතුරුම දරුවෙකුට මවගේ පියාගේ රැකවරණය අවශ්‍යයි. ළමා රියැලිටි වැඩසටහනකින් සිදුවන්නේ පුංචි දරුවන්ගේ දක්ෂතා තුළින් අධි දක්ෂතා සොයා යාමයි. ඒ කාමය අවුස්සන, කාමය උද්දීපනය කරන දෙයක් නොවෙයි.මේ වැඩසටහන් හරහා මුළු ලෝකෙම හඳුනා ගන්නේ ගම්බඳ අහිංසක දුප්පත් කුඩා දරු දැරියන්ගේ දක්ෂතා. මම ප්‍රධාන පෙළේ රූපවාහිනී නාළිකාව වසර පහක් පුරාම ළමා රියැලිටි වැඩසටහනක ප්‍රධාන විනිශ්චයකරුවා ලෙස කටයුතු කරනවා.අවසාන ප්‍රසංගයේ නර්තන අධ්‍යක්ෂවරයා ලෙසත් කටයුතු කරනවා. මේ ප්‍රසංග නරඹන්නට එන්නේ ලංකාවේ ඇසුපිරූ තැන් ඇති මහාචාර්යවරුන්, උගතුන්, බුද්ධිමතුන්. මේ වැඩසටහන් හරහා දරුවන්ට ළමා මනසට හානියක් සිදුවෙනවානම් මුලින්ම විරුද්ධ වන්නේ ඔවුන්. අද තව වෙනතුරුත් එහෙම විරුද්ධත්වයක් මේ සඳහා කාගෙන්වත් ඉදිරිපත් වෙලා නැහැ. එක් වී ඇත්තේ සුබ පැතුම් පමණයි.ජගත් වික්‍රමසිංහසියලු දේ නරකයි හොඳයි කියලා කියන්න මම කැමැති නැහැ. කුඩා දරුවන්ට නිර්මාණය වන රියැලිටි වැඩසටහන් තරගකාරී ස්වරූපයකින් ඉදිරිපත් කිරීමේ දී ඒ දේ ඉතාම පරිස්සමින් කළ යුතු වෙනවා.ඒ සඳහා වැඩසටහන් නිර්මාණය කරන අයත් දෙමාපියනුත් ඉතා හොඳින් සිතා බලා කටයුතු කළ යුතුයි. ළමා සිත් තරගයකට යොමු කිරීමේදී වාණිජ අරමුණු මූලික කරගෙන කටයුතු කරනවාට වඩා අධ්‍යාපනික මුහුණුවරකින් එය ඉදිරිපත් කිරීම ඉතාම වැදගත්.රියැලිටි වැඩසටහන්වලට දායක වන දරුවන්ට ප්‍රතිචාර දක්වන කොට ඒ අයගේ එක අඩුපාඩුවක් සඳහන් කරන විට ඔහුට හෝ ඇයට ඊට වඩා අගය කිරීම් වැඩිකළ යුතුයි. හරියට උගුරට හොරා බේත් කනවා වගේ අපි ඒ අයගේ දක්ෂතා අගය කරමින් අඩුපාඩු පෙන්විය යුතුයි.එවිට දරුවන් තුළ අපේක්ෂා භංගත්වයක් ඇතිවන්නේ නැහැ. අපේක්ෂා බිඳී යාම තුළ ඔවුන්ගේ ජීවිතේ යම් යම් අනර්ථකාරී දේවල් සිදුවන්නට පුළුවන්.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080516</link>
    <topic>කලාබර සිනා වත</topic>
    <author>එඩ්වඩ් චන්ද්‍රසිරි</author>
    <content>කලාබර සිනා වතනාට්‍ය ලෝලියකු වූයේ 1968 වසරේ එක් සැඳෑවක බොරැල්ලේ කර්ඕඒ ශාලාවේදී ඉතා අහඹු ලෙස හෙන්රි ජයසේනයන් ගේ ‘ජනේලය’ නාට්‍යය නරඹන්නට ලැබීමෙනි. එතෙක් සිංහල, හින්දි සහ ඉංග්‍රිසි චිත්‍රපට හා බැඳී සිටි මා ඉන් බැහැර කොට මෙම අරුමැසි සජීවී කලා මාධ්‍යය වෙත ඇද බැඳගත් ප්‍රබලතම සාධකය ‘ජනේලයේ’ ආකාස මහත්තයාගේ ප්‍රධාන භූමිකාව රඟපෑ උපාලි අත්තනායක බැව් අද මට සිතේ.එතැන් පටන් මා ලැබූ ප්‍රබලතම නාට්‍ය අත්දැකීම් රැසක ප්‍රධාන භූමිකාවන්ට ආලෝකයක් වූයේ උපාලිය. නාමෙල් වීරමුනි ගේ ‘නැට්ටුක්කාරි’, චන්ද්‍රසේන දසනායකගේ ‘රන්කඳ’ සයිමන් නවගත්තේගමගේ ‘සුබ සහ යස’ උපාලිගේ රංගන කෞශල්‍යය මොනවට විදහා පෑ අතිප්‍රබල නාට්‍යමය ප්‍රතිනිර්මාණ වේ.වේදිකාවේ දී හුදු ප්‍රේක්ෂකයකු ලෙස මා ඔහු දුටුවේ අපහට කිසිසේත්ම ළංවිය නොහැකි මහා රංගධරයකු ලෙසිනි. 70 දශකයේ මුල් භාගයේ දී නාට්‍ය දර්ශන සංවිධායකයකු ලෙස ඔහු රඟපෑ නාට්‍ය දිවයිනේ විවිධ පළාත්වල සංවිධානය කරද්දී මා ඔහු දුටුවේ කිසිවකු මායිම් නොකරන තද ආඩම්බරකාරයකු ලෙසිනි. එහත් පසුකලෙක ඉතා සමීපව ඔහු ඇසුරු කිරීමේ භාග්‍යය ලද පසු හෙතෙම කෙතරම් සොඳුරු මිනිසකු දැයි පසක් කළෙමි.සයිමන් නවගත්තේගම ගේ ‘සුබ සහ යස’ නාට්‍යයේ යසලාලකතිස්ස චරිතය සුගායනීය ගීතයක් බඳු අපූර්ව භූමිකාවක් ලෙස උපාලි අතින් ප්‍රතිනිර්මාණය විය. උපාලි එම චරිතය නිරූපණය කළ ආකාරයේ අපූර්වත්වය විනිවිද දුටු ඔහුගේ සමීපතමයකු වූ තිස්ස අබේසේකරයන් වරක් ප්‍රකාශ කළේ එම භූමිකාවේ සාර්ථකත්වයට බෙහෙවින් ඉවහල්ව ඇත්තේ ඔහු ‘සුබ ...’ යනුවෙන් තම සගයා, මුළු නාට්‍යය පුරා අමතන සුවිශේෂී ස්වරය බවයි. එය ඇසූ උපාලි මහ හඩින් සිනාසී මෙසේ පැවසීය.මම අමුතු දෙයක් කෙරුවේ නැහැ බං. මම කළේ ‘බෙකට්’ ෆිල්ම් එකේ පීටර් ඔ’ටූල් ව ඉමිටේට් කරපු එක විතරයි.”ඔහු කී දෑ කෙතරම් නිවැරැදි දැයි වැටහෙන්නේ ‘බෙකට්’ චිත්‍රපටය නරඹා, ‘යසලාලක’ චරිත ස්වභාවය සහ එහි ස්වරය සිහියට නඟා ගැනීමෙනි. එහෙත් පීටර් ඔ’ටූල් නමැති සුප්‍රසිද්ධ විදෙස් රංගධරයා අපේ සංස්කෘතිය හා කිසිසේත් යා නොවෙන නිර්මාණයකදී පළ කළ රංගන ප්‍රාතිහාර්යය, අපේ රාජාවලිය හා බැඳුණු ‘සුබ සහ යස’ වැනි ස්වතන්ත්‍ර නිර්මාණයක චරිතයක් වෙනුවෙන් සාර්ථකව යොදා ගන්නට ඔහු සතු වූ නිසග කුසලතාවයටත් වඩා මා කම්පනයට පත් කළේ එම රහස හෙළි කිරීමට තරම් ඔහු තුළ තිබූ අව්‍යාජ භාවයයි. උපාලි එවන් නිහතමානී, දුර්ලභ කලාකරුවෙකි.නාමෙල් වීරමුණිගේ ‘නැට්ටුක්කාරි’ නාට්‍යයේ ඔහුගේ අපූර්ව රංගනය පිළිබඳ වරක් මා ප්‍රශංසා මුඛයෙන් වර්ණනා කරද්දී ඔහු මෙසේ කීවේය.”ඔය නාට්‍යයට නාමෙල් මට කතා කරන කොට මම වේදිකාවේ ඒ තරම් පළපුරුදු නළුවෙක් නෙමෙයි. හැබැයි මාත් එක්ක ඒකෙ ප්‍රධාන චරිතය රඟපාපු ප්‍රේමා ගනේගොඩ එතකොට බොහොම ජනප්‍රිය පළපුරුදු නිළියක්. මංගල දර්ශනවලට කලින් නාට්‍යයේ අන්තිම රිහසල් එකේදි නාමෙල් ‘කර්ටන් කෝල්’ එක පුරුදු කළා මට මතකයි. නාට්‍යය අවසන් වෙලා නළු නිළියෝ ප්‍රේක්ෂකයන්ට ආචාර කරන්න වේදිකාවට පිළිවෙළින් එනවා. ලංකාවේ ඒ වෙනකොට වේදිකාවේ හිටිය ප්‍රසිද්ධ දක්ෂ නළු නිළියෝ කැලක්ම ඒකෙ හිටියා. සෝමලතා සුබසිංහ, වික්‍රම බෝගොඩ, ජී.ටී.වික්‍රමසිංහ වගේ ප්‍රවීණයෝ තමන්ගෙ භූමිකා අනුපිළිවෙළින් වේදිකාවට එනවා. ඊට පස්සෙ මම. මට පස්සෙ ප්‍රධාන නිළිය ප්‍රේමා. අන්තිමට අධ්‍යක්ෂ නාමෙල් ඇවිත් ආචාර කළාම කර්ටන් කෝල් එක අවසන් වෙනවා. මංගල දර්ශනවල පළමු දවසෙ ඒ පිළිවෙළට කටයුතු අවසන් වුණා.දෙවැනි දවසේ නාට්‍යය අරඹන්නට මොහොතකට කලින් නාමෙල් සියලුම නළු නිළියන් වේදිකාවට රැස්කරවලා අවසන් උපදෙස් දෙන කොට ප්‍රේමා තමන්ටත් වචනයක් කියන්නට අවසර ඉල්ලුවා. ඈ කතා කළේ කර්ටන් කෝල් එක ගැන. ‘ඊයෙ කර්ටන් කෝල් එකේදි වැඩිම ප්‍රේක්ෂක ප්‍රතිචාරයක් ලැබුණේ අන්තිමට ආපු මට නෙමෙයි. ඊට කලින් ආපු උපාලිට. අපි ප්‍රේක්ෂක ප්‍රතිචාරයට හිස නමන්න ඕනෙ. ඒ හින්දා නාමෙල් අද මම ආවට පස්සෙ උපාලිට වේදිකාවට එන්ඩ කියමු.’ ප්‍රේමා කිව්වා. ඈ එහෙම කිව්වාම මට දරාගන්න බැරිවුණා බං. දෙවියනේ! නාරාහේන්පිට දුප්පත් ගෙදරක ඉපදුණු ප්‍රේමා වගෙ ගෑනියෙකුට මේ තරම් උදාර පරිත්‍යාගයක් කරන්න තරම් පුළුල් සිතක් පහළ වුණේ කොහොමද කියල හිතිලා මගෙ ඇස් දෙකෙන් කඳුළු වැටුණා.” උපාලි තම දීර්ඝ විස්තරය අවසන් කරද්දී ඔහුගේ දෑස් කොනේ නලියන කඳුළු මම දිටිමි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080517</link>
    <topic>ලක්මව රනින් පිදූ රණවිරු අයෝමය පුරුෂයා</topic>
    <author>ඉඳුනිල් වීරරත්න</author>
    <content>ලක්මව රනින් පිදූ රණවිරු අයෝමය පුරුෂයාසංජීව රුවන් කුමාරශ්‍රී ලංකා කායවර්ධන සම්මේලනය පිහිටුවා මේ වන විට වසර 64කි. එදා මෙදා තුර ඉතිහාසයේ ඉහළම ජයග්‍රහණය වාර්තා කරමින් 46 වැනි ආසියාතික අයෝමය ශූරයා තරගාවලියේ කිලෝග්‍රෑම් 65 බර පන්තියේ රන් පදක්කම හිමිකර ගන්නට නාවික හමුදාවේ ඩබ්ලිව්.ඒ.සංජීව රුවන් කුමාර සමත් වුණා.ලෝකයේ රටවල් 27ක ක්‍රීඩකයින් අබිබවමින් සංජීව ලබාගත් මේ ජයග්‍රහණය, උත්සාහය, කැපවීම සහ අධිෂ්ඨානය මත ඔහුට හිමිවූවක්. පාසල් වියේදී මලල ක්‍රීඩාවට යොමු වූ ඔහු අයෝමය පුරුෂයා ලෙස රන් පදක්කම කරා ආ ගමන ඉතා වෙහෙසෙකර එකක්. ඩබ්ලිව්.ඒ.ආරියදාස සහ ඩබ්ලිව්.ඒ.චන්ද්‍රා වික්‍රමසිංහ යුවළට දාව කටානේ උපත ලද සංජීව ගේ බාල සොයුරිය සංජීවනී දිල්රුක්ෂි.මඩම්පැල්ල කනිටු විදුහලින් මූලික අධ්‍යාපනය ලැබූ ඔහුට එහිදී මලල ක්‍රීඩාවෙන් දැක්වූ දස්කම් නිසා වෙන්නප්පුව ජෝශප් වාස් විදුහලට ඇතුළු වී ක්‍රීඩාවෙන් ඉදිරියට යෑමේ අවස්ථාව හිමිවුණා.”මට පුංචි කාලෙ හොඳට දුවන්න පුළුවන්. මේ නිසා පාසලේ දී මලල ක්‍රීඩාවට යොමුවුණා. 11න් පහළ මීටර් 50 සහ 75 පළාත් මට්ටම දක්වා ගියා. ඉන්පස්සෙ 15න් පහළ ජාතික පාසල් මට්ටම දක්වා ගියා.1995 වසරේ සහාය සැණකෙළියේදී මීටර් 100, 200 සහ 400 ජාතික පාසල් වාර්තාව තැබීමට මා ඇතුළු කණ්ඩායමට හැකි වුණා.ජෝශප් වාස් පාසලේ දී මගේ මලල ක්‍රීඩා පුහුණුකරු වුණේ අනිල් රණවීර ගුරුතුමා. ඔහුගේ පුහුණුවේදී බර ඉසිලීම අනිවාර්ය වුණා. මගේ හිත බර ඉසිලීමේ පැත්තට යොමු වුණේ මේ පුහුණුවේදී.”තම ගමේ මිතුරකු වූ දයා චමිලගේ මඟ පෙන්වීම යටතේ කටානේ ‘පවර් මෑන්’ කායවර්ධන ආයතනයට යොමු වන්නේ ඉන්පසුව.”පවර් මෑන් ජිම් එකේ මගේ පුහුණුකරු වුණේ පැට්‍රික් රාජපක්ෂ මහතා. ඔහු යටතේ ලැබූ පුහුණුව නිසාවෙන් 1997, 98 සහ 1999 වසරවල ජාතික පාසල් අයෝමය පුරුෂයා වන්නට මට හැකිවුණා.ඒ සමඟම 1998 වසරේ මැලේසියාවේ පැවැති පොදු රාජ්‍ය මණ්ඩලීය අයෝමය පුරුෂයා තරගයේ රටවල් 62කින් 7 වැනි ස්ථානය ලබාගන්නට මට හැකිවුණා.”පාසල් අධ්‍යාපනය අවසන් කරන සංජීව වෘත්තීය ජීවිතය ආරම්භ කරන්නේ 2000 වසරේ නාවික හමුදාවට බැඳීමෙන්. එහිදී ක්‍රීඩා ජීවිතයට නව ආරම්භයක් ලබාගන්නා සංජීව 2000 වසරේ නේපාලයේ පැවැත්වුණු දකුණු ආසියානු අයෝමය පුරුෂයා තරගයේ කිලෝ ග්‍රෑම් 65 බර පන්තියේ 4 වැනි ස්ථානය දිනා ගන්නවා.ඔහුගේ ජීවිතයේ පළමු පදක්කම හිමිවන්නේ 2001 වසරේදී. මාලදිවයිනේ පැවැති දකුණු ආසියානු අයෝමය පුරුෂයා තරගයේ කිලෝග්‍රෑම් 70 බර පන්තියෙන් තරගවැදුණු සංජීව රිදී පදක්කම දිනාගන්නවා.2005 කොරියාවේ පැවැති ආසියාතික අයෝමය පුරුෂයා තරගයේ දී කි.ග්‍රෑම් 70 බර පන්තියේ 7වැනි ස්ථානය දිනාගන්නේ රටවල් 52ක ක්‍රීඩකයින් පසුපසට දමමින්.ඉන් වසර 2කට පසු (2007) චීනයේ පැවැති ආසියානු අයෝමය පුරුෂයා තරගයෙන් ද කිලෝ ග්‍රෑම් 70 බර පන්තියේ තරග වැදුණු ඔහුට හිමිවුණේ 7 වැනි ස්ථානය.2011 වසරේදී ‘මිස්ටර් ශ්‍රී ලංකා’ කිරුළ දිනාගත් ඔහු ලක්මව රනින් සැරසුවේ පසුගියදා උස්බෙකිස්ථානයේ පැවැති 46 වැනි ආසියාතික අයෝමය පුරුෂයා තරගයේදී. එහිදී කි.ග්‍රෑම් 65 බර පන්තියෙන් තරගවැදී රටවල් 27ක ප්‍රබල ක්‍රීඩකයින් පරදවා මෙම රන් පදක්කම දිනා ගැනීමත් සමඟම එදා මෙදා තුර කායවර්ධන ක්‍ෂේත්‍රයේ ආසියාතික පළමු රන් පදක්කම ලෙස එය ඉතිහාසයට එක්වනවා.”මට මේ පදක්කම දිනාගන්නට අවස්ථාව උදාවූයේ මා ඩුබායිවලට ගොස් ලබාගත් පුහුණුව නිසයි. එම පුහුණුවට යාමට මුදල් ලබාදුන්නේ මගේ අම්මයි තාත්තයි. ඩුබායිවලදී මට නවාතැන් පහසුකම් ආහාරපාන දීලා උදව් කළේ තුෂාර සම්පත් ඇන්ටනී සහ ඔහුගේ මව, ඔවුන්ගේ මිතුරන් පිරිසයි. එහිදී මම හොඳින් පුහුණුවීම් කළා. අලුත් ක්‍රම ඉගෙනගත්තා. ඒ තුළින් මම ගොඩක් දියුණු වුණා.මේ අතර මට ඒ රටෙන් ආරාධනාවක් ආවා එහි නතර වෙන්න කියලා. ඒත් මුදල්වලට වඩා මම මගේ මවුබිමට ආදරෙයි. මම ලබන යම්කිසි ජයග්‍රහණයක් ලක්මව වෙනුවෙන් ලියැවෙන්න ඕන කියන තැන මම ඉන්නවා.රන් පදක්කම දිනාගෙන මවුබිමට පැමිණි විට බස්නාහිර පළාත් ක්‍රීඩා අධ්‍යක්ෂිකා නාලනී චාල්ස් මහත්මිය ගුවන් තොටුපළේ දී මාව ඉහළින් පිළිගත්තා. බස්නාහිර පළාත් ක්‍රීඩා ඇමැති උපාලි කොඩිකාර මහතා මාව අගය කර දිරිමත් කළා. විශේෂයෙන් වත්මන් ක්‍රීඩා ඇමැති මහින්දානන්ද අලුත්ගමගේ මැතිතුමා මාස්පතා රුපියල් විසිපන්දහස බැගිනුත් විදේශ පුහුණුවක් ලබාදීමටත් පොරොන්දු වුණා. ඒ වගේම මම සේවය කරන නාවික හමුදාවේ උපරිම සහයෝගය මට ලැබෙනවා මෙයින් ඉදිරියට යන්න. පුහුණුවීම් සඳහා අවශ්‍ය නිදහස ලබාදීමට රාජකාරිවලින් බැහැර කර තිබෙනවා.රන් පදක්කම දිනුවාට පසු මුදලින් ලක්ෂ එකහමාරක් නාවික හමුදාවෙන් ලබා දුන්නා. උසස්වීම් ලබා දුන්නා. මේ නිසා නාවික හමුදාපති සෝමසිරි දිසානායක මැතිතුමාට, ක්‍රීඩා අධ්‍යක්ෂ කොමදෝරු අමරනායක, ජ්‍යෙෂ්ඨ සම්බන්ධීකාරක කොමදෝරු ප්‍රේමසිරි, කායවර්ධන සංචිතය බාර නිලධාරිවරුන් වන ලුතිනන් කමාන්ඩර් විශ්වජිත් සහ කුමාරසිරි මහත්වරුන්ට විශේෂයෙන් ස්තුතිය පුද කරන්න කැමැතියි. ඒ සමඟම ශ්‍රී ලංකා කායවර්ධන සම්මේලනයේ සභාපති කේ.එච්.කපිල කුමාර මහතා ඇතුළු සියලුම නිලධාරි මහත්වරුන්ටත් ගුවන් ප්‍රවේශ පත්‍රය සඳහා අනුග්‍රාහකත්වය සපයා දුන් ශ්‍රී ලංකා ඉන්ෂුවරන්ස් ආයතනයටත් ස්තුතිය පුද කරනවා.ලබන නොවැම්බර් මාසයේ ඉක්වදෝරයේ දී කායවර්ධන ලෝක ශූරතාවලිය පැවැත්වෙනවා. එහිදී කුමක් හෝ පදක්කමක් දිනාගෙන මගේ ලක්මවට ගෞරවයක් ගෙන දීම තමයි මගේ මීළඟ ප්‍රධාන ඉලක්කය. ඒ සඳහා මගේ ගමනට ශක්තියක් වන හැමෝටම ස්තුතියි.”සංජීව පවසන්නේ අධිෂ්ඨානශීලීව. ඒ සඳහා ඔහුට ශක්තිය ධෛර්යය.ඉඳුනිල් වීරරත්නඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080518</link>
    <topic>රාවණාගේ ගුවන් පථය මත ඉදිවූ රජ මහා විහාරස්ථානය</topic>
    <author>සටහන හා ඡායාරූප</author>
    <content>රාවණාගේ ගුවන් පථය මත ඉදිවූ රජ මහා විහාරස්ථානයදහනව වැනි සියවසේ ජීවත්ව සිටි ලියනාඩෝ ඩා වින්චි ලෝකයේ ප්‍රථමයෙන්ම ගුවන් යානයක ආකෘතියක් හෙවත් සැලසුමක් සකස් කළ බව ද ලෝකයේ ප්‍රථම ගුවන් යානය නිෂ්පාදනය කළේ රයිට් සහෝදරයන් බව ද අපි අසා ඇත්තෙමු.ඊට පෙර යුගයේ ගුවන් යානා භාවිත කළ බවට තොරතුරු කිසිවක්ම හමු නොවේ. එසේ තොරතුරු හමු නොවුණ ද නැතිනම් හමු වූ තොරතුරු සම්භාරය සඟවා තබා ගුවන් යානය නිපදවීමේ ගෞරවය අපරදිග රටවල් හිමිකර ගත්තා ද යන්න විමසා බැලිය යුතුය.ඉතිහාස තොරතුරුවලට හසු නොවන දුරාතීතයේ හෙවත් ප්‍රාග් ඓතිහාසික යුගයේ පෙරදිග රටවල භාවිත වූ ගුවන්යානා වර්ග ගණනාවක් ගැනම තොරතුරු අනාවරණය වේ. ගෞතම බුදුරජාණන් වහන්සේ පහළ වන්නටත් වසර 2500කට පෙර කාලයේ පෙරදිග රටවල භාවිත වූ ගුවන් යානා පැවති බවද, අපරදිග රටවල් එම ගුවන් යානා පිළිබඳ මැනවින් අධ්‍යයනය කොට ඒ අනුසාරයෙන් නූතන ගුවන් යානය නිපද වූ බව ද ඇතැමුන් ගේ මතයයි.ප්‍රාග් ඓතිහාසික යුගයේ (තෙත්‍රා යුගයේ) විසූ යක්ෂ ගෝත්‍රික රජෙකු වූ කුවේරට ගුවනින් ගමන් යා හැකි රථයක් පැවැති අතර එය දඬු මොනර යන්ත්‍රය, පුෂ්පක රථය යනාදී නම්වලින් හැඳින් වූ බව කියනු ලැබේ.මහා බ්‍රහ්මයාගෙන් ප්‍රබල වරය ලද රාවණා කුවේර බලයෙන් පහකොට පලවාහැර ඔහු සතු ලංකා රාජ්‍යය මෙන්ම පුෂ්පක රථය ද පැහැර ගත්තේය. කුවේර සතු ගුවන් යානය පැහැර ගත් රාවණා රජු එය ධාවනය කිරීමේ තාක්ෂණය නොදැන සිටියා නම් එම රථයෙන් ඔහුට ප්‍රයෝජනයක් අත්වන්නේ නැත. පුෂ්පක රථය ධාවනය කිරීමේ තාක්ෂණය දැන සිටි රාවණා එහි රියැදුරු ලෙස යොදා ගත්තේ වායු ය.දඹදිව අයෝධ්‍යා පුරයේ විසූ සීතා දේවිය පැහැරගෙන ඒමට රාවණා භාවිතා කළේ ද පුෂ්පක නමැති ගුවන් යානයයි. රාම – රාවණා යුද්ධයේ බොහෝ අවස්ථාවන්හිදී ද රාවණා සිය ගුවන් යානය ඒ සඳහා උපයෝගී කර ගත්තේය. රාවණා පරාජය කළ රාම, රාවණාගේ ගුවන් යානය පැහැරගෙන සීතා, ලක්ෂ්මණ ආදීන් ද එහි නංවාගෙන දඹදිව බලා පිටත්ව ගියේය.එතැන් සිට පුෂ්පක ගුවන්යානය භාවිත වූයේ දඹදිවය. මෙම ගුවන් යානය පිළිබඳ රාවය ලොව පුරා ප්‍රචලිත වූ අතර බටහිර ජාතීන් එහි තාක්ෂණය ඉගෙනගෙන ඒ අනුසාරයෙන් නූතන ගුවන් යානය නිපදවූ බවට ද මත පළ වේ.තුන්ලොව ජයගත් සක්විති රජෙකු වූ රාවණා ගුවන් යානය පිළිබඳ තාක්ෂණය මැනවින් දැන සිටි අතර ඔහුගේ කාලයේ දී වායුවෙන්, හිරු එළියෙන් මෙන්ම සඳ එළියෙන් ද ධාවනය කර වූ ගුවන්යානා භාවිත කළ අතර ගුවන් යානා හසුරුවීම, ගුවන්ගතකිරීම, ගුවනේ සිට බිමට බෑම ආදිය සඳහා ගුවන් තොටුපොළ භාවිත කළ බව ද කියනු ලැබේ. රාවණාගේ එවන් ගුවන් තොටුපොළ විසි හතරකට වැඩි ප්‍රමාණයක් ලක්දිව පුරා පැවැති බව ද කියනු ලැබේ.සීගිරිය ගල් පව්ව මුදුනේ වූ මාලිගා නිර්මාණය කළේ යක්ෂ ගෝත්‍රික කුවේර බව ද කුවේරගේ රාජධානිය පැවතියේ සීගිරියේ බවට ද මත පළවේ. එවන් උස් වූ, පුළුල් වූ ගල් පව්වක් මුදුනේ සිය මාලිගා සංකීර්ණය සාදන්නට හේතුව ඔහු ගමන් – බිමන් සඳහා පුෂ්පක රථය භාවිත කිරීමම විය හැකිය.නමින් කුවේර වුවද ලංකාධිපති වූ කුවේර සියලු සැප සම්පත් විඳිද්දී, රටවැසියා අන්ත දිළිඳු තත්ත්වයට පත්වූ බවද හෙවත් මහජන සුබසෙත නොසැලසූ බව ද ඊට එරෙහි වූ රාවණා ලංකා රාජ්‍යය තමන් සතු කර ගත් බව ද කියනු ලැබේ. අනතුරුව රට සමෘද්ධිමත් කරවූ රාවණා රජු රට සත් රුවනින් බැබළවූ බව ද කියනු ලැබේ. ලංකාවාසී ජනතාව ආහාර අනුභව කළේ ද රත්තරන් භාජනවල බව ද කියනු ලැබේ.රාවණාගේ එක් ගුවන් තොටුපොළක් වලපනේ ප්‍රදේශයේ පවතින බිංගන්තලාව ලෙසින් හඳුනා ගනිමු. එය හරස්බැද්ද ගමට ඉහළින් පිහිටි දරපනාහෙළ කන්දේ එහා පැත්තයි. පුළුල් තැනිතලාවක් සහිත වේදිකාවක් වන් භූ®මිභාගයක තැනිතලාවේ සිට භූමිය කෙමෙන් උස්වන අතර ගුවන්යානය තැනිතලාවේ සිට ධාවනය කරගෙන විත් කඳු මුදුනෙන් ගුවනට නංවන්නට ඇතැයි ගැමියෝ පවසති. දැනට බිංගන්තලාව ජනාවාසයකි.කුරණෑගල පුත්තලම මාර්ගයේ වාරියපොළ නගරයට නුදුරින් පිහිටි වාරියපොළ ශ්‍රී සුමංගල පිරිවෙන සහිත රජ මහා විහාරස්ථානය පිහිටි භූමි භාගය ද රාවණා ගේ ගුවන් පථයකට කදිම සාක්ෂියක් සපයයි. මෙම විහාරස්ථානය සම්පූර්ණයෙන්ම පාහේ සෑදී ඇත්තේ ඉතා විශාලව පැතිරී පවතින ගල්තලාවක් මතය. ගල්තලාව සමතලාවට පිහිටා ඇත.මෙම ගල්තලාව මත අනෙකුත් විහාරාංග අතරට දැනට සක්මන් ඉරියව්වෙන් පවතින ලොව විශාලතම හිටි බුදු පිළිමය ඉදිවෙමින් පවතී. මෙහි ඉදිකිරීම් කටයුතු දැනට ද සිදුවෙමින් පවතී.වාරියපොළ ශ්‍රී සුමංගල රජමහා විහාරස්ථානය අප රටේ ස්වාධීනත්වය දිනා ගැනීමෙහිලා ද අනගි මෙහෙයක් ඉටු කළ බව අපි දනිමු.1815 මාර්තු මස 02 දින අස්සන් කරන්නට යෙදුණ උඩරට ගිවිසුමට අදාළව ඉංග්‍රීසින් මහනුවර මගුල් මඩුවේ දී ඉංග්‍රීසි ධජය ඔසොවද්දී අභීතව ඉදිරිපත් වූ ශ්‍රී සුමංගල හිමියන් ඉංග්‍රීසි ධජය පහත හෙළා පයින් පාගා සිංහල දේශයේ කොඩිය එසවීමට තරම් එඩිතර වූ බව අපි දනිමු.වාරියපොළ ග්‍රාම නාමය වා, රිය, පොළ යනුවෙන් වචන තුනකට කඩා විග්‍රහ කළ හැකිව තිබේ. ‘වා’ යනුවෙන් හැඳින්වෙන්නේ වාතයයි. හෙවත් සුළඟයි. ‘රිය’ යනු රථයයි. ‘පොළ යන්නෙන් වාතය මඟින් ධාවනය කරවීමට සකස් කර තිබූ ගුවන්යානය වෙනුවෙන් සකස් කළ ගුවන් රථ ධාවන පථය අදහස් වෙයි. මින් තවදුරටත් සනාථ වන්නේ ගුවන් රථ ගුවනට නැග්ගවීමටත් ගුවනේ සිට බැස්සවීමටත් භාවිත වූ ගුවන් තොටුපොළක් මෙම ස්ථානයෙහි පැවති බවයි.එසේම ඉංග්‍රීසි පාලන යුගයේ දී තිබූ සිතියම්වල වාරියපොළ හඳුන්වා දී තිබුණේ ගුවන් තොටුපොළක් (Air Port)  ලෙසිනි.සිය නැගණිය වූ සුර්පණකාට රාමගෙන් සිදු වූ හිරිහැරය ගැන අසා කෝප වූ රාවණා රජු රාමගෙන් පළිගැනීම සඳහා ලංකාපුරයේ වූ සිය බලකොටුවේ සිට දඹදිව අයෝධ්‍යාව බලා පිටත්ව ගියේ පුෂ්පක නමැති ගුවන් රථයෙනි. එසේ යාමේදී ගුවන් රථය මඳකට වාරියපොළ ගුවන් තොටුපොළට බැස්සවූ බව පුරාවෘත්තවල සඳහන් වේ.පිරිත් පොතේ විහාර අස්නේ සඳහන් මඩබටවිට හා දොරවක යන රජ මහා විහාරස්ථාන පිහිටි භූමි භාග දෙක ද රාවණා රජුගේ ගුවන් තොටුපොළ දෙකක් ලෙසින් පැවැති බව පුරාවිද්‍යා ගවේෂක ජයරත්න පතිරආරච්චි මහතා සිය ග්‍රන්ථයක සඳහන් කොට ඇත. දන්ඕවිට අසල පිහිටි මඩබඩවිට දහට ගල්ලෙන් සහිත රජමහා විහාරස්ථානයකි. එහි පැවති ගුවන් තොටුපොළ සැතපුම් තුනක් පමණ දිග් වූ බව ද සඳහන් ව ඇත. වරකාපොළ ප්‍රදේශයේ දොරවක යනු ද මීට වසර 7500කට පෙර පැවති පැරණි ගුවන් තොටුපොළක් බව ජයරත්න පතිරආරච්චි මහතා සඳහන් කොට ඇත.තවදුරටත් මේ පිළිබඳ විස්තර සඳහන් කරන ඔහු රාවණා රජුගේ ගුවන් රථ රියැදුරු අගිනිදූත නම් වූ බව ද සඳහන් කරයි.  තව කොටසක් ලබන සතියේසටහන හා ඡායාරූපසිරිසේන දේවප්‍රියප්‍රකට සිනමා ලේඛක හා විචාරකයකු වූ චන්දන සිල්වාගේ සොහොයුරු ගරීයස් සුරනිමල තෙන්නකෝන් මුදලිගේ ලියූ ’රාම- රාවණා කතාවක්’ ග්‍රන්ථය මරදානේ සූරිය ප්‍රකාශනයක් ලෙස පසුගියදා එළිදුටුවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080519</link>
    <topic>මාව දාලා යන්න එපා නිල්මි</topic>
    <author/>
    <content>මාව දාලා යන්න එපා නිල්මි“මේක සෙල්ලමක් නෙවෙයි. මේට්‍රන් කැමැති නැහැ මේ විදිහෙ සම්බන්ධ හොස්ටල් එක ඇතුළේ තියෙනවට””මම ඒක නොදන්නව නෙවෙයිනෙ. ඒක නිසයි මම ඔයාව එළියට එක්කගෙන යන්නේ””ඔයාට තේරුම් ගන්න බැරිද මං ලොකු ප්‍රශ්නයකට මැදිවෙලා ඉන්න බව“”නිල්මිණි බිත්තියට හේත්තු වූයේ හැඬුම් බරවය. ධනුක එකවරම නැඟිට ඇයට මුහුණ දී සිට ගත්තේය.”ගිහින් නාලිකා එක්ක ලෑස්තිවෙලා එන්න. ඕවා මෙතන කතාකරන්න බැහැනෙ. මං මේට්‍රන්ට කියල එන්නම්”සුපුරුදු නවාතැනේ නිසංසල තැනක තිදෙනාම නිහඬව වාඩිවී බලා සිටියහ. වරින් වර එතැනට පැමිණි සේවකයෙක් අවශ්‍ය දේ තබා යන්නට ගියේය.”නාලිකා අරගෙන කනවා. හොස්ටල් කෑමවල හැටි මම දන්නවා.”නාලිකා කෝපසහගත හැඟීම්වලට ඉඩ නොදෙමින් නැඟිට ඔවුන්ගෙන් ඈත්ව සිටීමට නැඟී සිටියාය.”කාලා යනවා. නාලිකා මොකද ඔයා මට හැම තිස්සෙම විරුද්ධ වෙන්නේ? මම කරන්නේ ලොකු වැරද්දක්ද?””කාට කාටත් ඒවා තේරෙයි පස්සෙ දවසක” ඕ වැව සමීපයට ගියාය.”පිස්සු කෙල්ල”ධනුක සන්සුන් වෙන්නට තැත් කරමින් පැවසුවේය. ඔහු නිල්මිණිගේ දෙඅත් හමුවනතුරු මේසය මත සුරත යවා ඇය දෙස ප්‍රශ්නාර්ථයෙන් බලා සිටියේය.”හ්ම් දැන් කියමු බලන්න ඔයාගෙ ප්‍රශ්නය? ම්.. මම එහෙම කිව්වේ ඔයා මට එහෙම දෙයක් තියෙන බව කියපු නිසයි..””මට ආදරේ කරන්න වෙන කෙනෙක් ඉන්නවා ධනුක”නිල්මිණි බලාපොරොත්තු වූ ලෙස ධනුක කලබල වූයේවත් කෝප වූයේවත් නැත. ඒ වෙනුවට ඔහු නිල්මිණි දෙස ඇසපිය නොහෙළා බලා සිටියේය.”ඇයි නිල්මි ඔය ටික කියන්න මේ තරම් කාලයක් ගත්තේ? ඔයා මගේ ජීවිතේ. මගේ ආදරය. මේ තරම් සුළු කරල හිතුවේ ඇයි?”අන්දමන්ද වී ගියද නිල්මිණි නොසැලී ඔහුට සවන් දුන්නාය.”ඔයා තාමත් හිතන්නෙ නාලිකා හිතන විදිහට මං ඔයාට බොරුවක් කරනව කියල නේද? කියන්න නිල්මි.. මං ඒකට මොකක්ද කරන්න ඕනෙ. මම ඔයා කියන ඕනම දෙයක් කරනවා.””මම ගැන බලාපොරොත්තුවෙන් ගමේ කෙනෙක් බලා ඉන්නවා. අපේ ගෙදර අය හිතාගෙන ඉන්නෙ විභාගෙන් පස්සෙ අපි දෙන්නව කසාද බන්දවන්න.””නිල්මි ඔයාට ඔච්චර දැඩි හිතක් ලැබුණෙ කොහොමද? ඔයා මට බලාපොරොත්තු දුන්නේ කැමැත්තෙන් නෙවෙයිද? මට ඔයාව තේරෙන්නෙ නැහැ නිල්මි””මං හින්ද නාලිකා අමාරුවේ වැටෙනවා බලා ඉන්න බැරි හින්දයි මම එහෙම කළේ””නිල්මිණි මේ අහන්න. මං කියන දේ හොඳට අහගෙන ඉන්න. මං කෝටි දෙක තුනක් වටින ගේකුයි ඉඩමකුයි නාලිකාට ලිව්වා. ඒ ඔයා නිසා, මට ඔයා වුවමනා නිසා, ඔයාව මගෙ වයිෆ් කරගන්න අවශ්‍ය නිසා..””අයියෝ මං ඔය තරම් දුරට හිතුවේ නෑ. මම තාම ඉගෙනගන්න ළමයෙක්””නිල්මි මට ඔයා නැතුව බැහැ. ප්ලීස් නිල්මි මාව පිස්සෙක් කරල මගෙ ජීවිතේ විනාශ කරන්න උත්සාහ කරන්න එපා. ඔයාගේ ගමේ බෝයි ෆෙ‍්‍රන්ඩ් අමතක කරන්න ඔයාට සිද්ද වෙනවා””මට සුරංගව කවදාවත් අමතක කරන්න බැහැ””ඇයි එහෙම නම් ඔයා මට ආදරය කළේ?””ඇයි ඔයා මට කරදර කළේ?””මම කළේ ඔයාගෙන් කැමැත්ත ඉල්ලපු එක. නාලිකාටත් අක්කටත් ඒ ගැන කියන්න වුණෙත් ඒ නිසයි. නමුත් මම ඔයාට කරදර කළේ නැහැ.”“මොනව වුණත් මට සුරංගගෙන් ඈත්වෙන්න නම් බෑ. ඒක පුංචි කාලේ ඉඳල තිබුණ සම්බන්ධයක්.”“නිල්මි”ඔහු ඇගේ අතගෙන අනවසරයෙන්ම මුවට තබා සිප ගත්තේ සුසුම්ලමිනි. තත්පර ගණනාවකදී ඒ දෙනෙත් රතු වී විශාල කඳුළු කැට දෙකක් ඇගේ අත්ලට වැටිණ. ඇය කලබල වූවා පමණක් නොව කම්පාවට ද පත්වූවාය. මෙවන් හැඩි දැඩි තරුණයකු තමාගේ ආදරය වෙනුවෙන් කඳුළු සලා ශෝක වන්නේය. තමා ගැන සියුම් ආඩම්බර හැඟීමක් ද ධනුක ගැන සිතාගත නොහැකි සසල බවකින් ද නිල්මිණිගේ හදවත එකවර ම පිරී ගියේය. කුමක් කළ යුතුදැයි සිතා ගැනීමට නොහැකිව ඇය නැඟී සිටිමින් නාලිකා දෙසට දිව යන්නට තැත් කළාය.“එපා...”ඔහු ඇගේ සුරත අල්ලාගෙනම ගමන වැළැක්වූවේ ඉකි බිඳෙන ස්වරයකින්ය.“මාව දාලා යන්න එපා නිල්මි. මාව මේ විදිහට ඈත් කරන්නත් එපා. මම ඔයාට විතරයි ආදරය කළේ. මුළු ලෝකෙන්ම මට ආදරය කරන්න කියල හිතුණෙ ඔයාට විතරයි.”නිල්මිණිට ඕනෑ වූයේ ඔහුගෙන් ඉවත්වී දිව යන්නටය. නාලිකාට මේ දේ පවසා උපදෙසක් ලබාගෙන ගැලවී ගන්නටය. එහෙත් මේ අසරණ හදවත ඉදිරියේ ඒ තරම් දෙයක් කරන්නට ආත්ම ශක්තියක් ඇයට ඇත්තේ ද නැත. තමාගේ අධිෂ්ඨාන ශක්තිය කෙමෙන් ක්ෂය වී යන බවත් සිත දෙපසට වැනෙන බවත් නිල්මිණිට වහා ප්‍රත්‍යක්ෂ විය.ධනුක ඈ නිවී යනතුරු මොහොතක් බලා සිට සෙමින් ඇගේ සුරත පිරිමැද්දේය.“අද දවස මට සිහිවටනයක් කරන්න.” උණුසුම් සුසුම් රැඳි මුදු සිප ගැනීමකින් ඇගේ කොපුලක් රෝස පැහැ ගැන්වීය. නොසෙල්වී සෙල්රුවක් සේ සියල්ල හැඟීමෙන් තොරව විඳ දරා ගත්ත ද පෙර මෙන් හදවත රිදුම් නොදුන්නේය. තමා සිතා සිටියාට වඩා ධනුක කෙතරම් වෙනස් අයෙක් ද? ධනුක හුන් තැනින් නැගිට, ඇගේ සිරුර නොගෑවෙන තරමින් සිටගත්තේය.“චුට්ටක් ඔළුව උස්සන්න...”ඔහු ඇගේ සුරතේ අගනා අත් පලඳනාවක් පැලැන්දුවේය. ජීවිතයේ කිසිම දිනක සිතීමටවත් නොසිතූ දේවල් ධනුක කෙටි කාලයකදී නිල්මිණිට ළඟා කර දී ඇත. ගැහැනු ගති පැවතුම් අනුව ඇය ද ඉතා ලෝබයෙන් ඒ සියල්ල විඳීමට සූදානම්ව ඇත.“ඔයාට තේරුම් ගන්න පුළුවන් ඇති නිල්මි. මම මේ හැම දෙයක්ම කරන්නේ දෙවරක් සිතල නෙවෙයි. ඒ... ඔයා මගෙ කරගන්න අපේක්ෂාවෙන්.”“සුරංග“හදවත ඇඳුම්කමින් ක්ෂණික රිදීමක් පැතිර ගියේය. ඔහුට මේවා තවදුරටත් කෙසේ සඟවාගෙන සිටින්න ද? කෙලෙස ඔහුටත් නිවසටත් ගමටත් මුහුණ දෙන්නේ ද?“එපා. මට මේ බ්‍රේස්ලට් එපා...” ඇය එය ගලවන්නට උත්සාහ ගත්තාය.“මම දන්නව නිල්මි ඔයා මට කැමැතියි. මට ආදරෙයි. ඒ විතරක් නෙවෙයි මගෙ බිරිය වෙලා ගෙදරක සතුටින් විනෝදෙන් ඉන්නත් කැමැතියි.”“අනේ ධනුක මම කවදාවත් ඕවා හිතුවේ නෑ. මට ඕනෑ ඔයා නාලිකා එක්ක සතුටින් හිටිය වගේ ඉන්නව දකින්නයි.”“ඒ කියන්නෙ ඔයා මට ආදරෙයි කියලනෙ. ඒකනේ මගේ සතුට ගැන හිතන්නෙ?”තමාගේ හිස අවුල් වී සෑම දෙයක්ම නූල් බෝලයක් ලෙස පැටලී ඇත. නිල්මිණි නිහඬව සුසුම් හෙළුවේ කුමක් කරමිදැයි සිතා ගැනීමට නොහැකිවය. ධනුක ගැන ආදරයක් හෝ කැමැත්තක් නොමැතිව මෙවැනි නොමනා ගමන් පැමිණීමෙන් කරගත් විනාශය දැන් නතර කරගත නොහැකි ලෙස පසු පස ඇදී එයි. පළමුව ඇය සිතා සිටියේ සුරංග හා එක්ව මෙය විසඳාගත හැකි වේය කියාය. ධනුක හා මෙවැනි සිදුවීම් ඇතිවූ බව මුවින් පිටකර සුරංගට හා සොහොයුරාට මුහුණ දෙන්නේ කෙසේ ද?නේවාසිකාගාරයට පැමිණෙන විට දුරදීම දුටු දෙයින් නාලිකාත් නිල්මිණිත් භ්‍රාන්ත වූහ.“අයියා... මේ වෙලාවේ?”ඇය නාලිකා හා ඔහු සමීපයට ගියේ ගොත ගසමින්ය. හොඳ වේලාවට ඇය සිටියේ පසුපස අසුනේය. නිමන්ත කිසිවක් සිදු නොවුණ අයුරින් ප්‍රසන්න ලෙස හිනැහුණේය. යටි කයේ නැඟ ආ ගින්න නිවී ගියේ ඒ හිනාවෙන්ය.“යාළුවන් එක්ක ඇවිදින්න ගියා කියල මේට්‍රන් කිව්වා...”“අපි ෂොපින් ගියා. කෑවා. බිව්වා නේද නිල්මි?” නිසි ලෙස ගැළපෙන්නට නාලිකා මුව පුරා පිළිතුරු දුන්නාය.ධනුක රථය හරවාගෙන නිවන්තට අත වනා සමුගත්තේය. නිල්මිණි ගැහෙන හදවත සන්සුන් කරගත්තේ ඉන් අනතුරුවය. නිවන්ත ඔහු අත තිබු පාර්සලය ඇගේ අත තබා පරීක්ෂා කිරීමට මෙන් ඇය දෙසම බලා සිටියේය.“කොහෙද ගියේ?”ඒ හඬෙහි කිසිදු අමනාපයක ස්වරූපයක් නොවීය. නිල්මිණි කම්පා වූයේ සත්‍ය හෙළිදරව් කිරීමට නොහැකි නිසාවෙනි.“නාලිකාට කම්මැලි කිව්ව නිසා ගියා..” ඉන් එහාට සොහොයුරා ප්‍රශ්න නොකිරීම ගැන ඇය සෑහීමකට පත්වූවාය.“දැන් ගෙයි බිත්ති මේ ගාණට උස්සලා” ඔහු අත ඔසවා පැහැදිලි කළේය. නිල්මිණි ආයාසයෙන් සිනහවක් නඟා ගත්තාය.“ඉක්මනට හදල ඉවර කරගන්න ඕනැයි කියල සුරංග කියන්නේ?” එවර ඔහු පැවසුවේ සාඩම්බර උපහාසයක් ද කැටිවය.“ඇත්ත ද? ඉක්මනට ඉවර කරගන්න පුළුවන් නම් හොඳයි”නිමන්තට අමුත්තක් දැනුණේ ඇගේ තිර නොවූ කටහඬ නිසාය. ඔහු දෑස් කුඩා කර මොහොතක් ඇය තේරුම් ගන්නට මෙන් බලා සිටියේය.“ඔයාට අසනීපයක් ද? මූණත් ඇදිල ගිහින්”“හරියට පාඩම් කරනව අයියේ” නිල්මිණි ගැහෙන හදවතින් පැවසුවාය.ඕනෑවට වඩා වෙහෙසෙන්න එපා. මොකෝ රස්සාවකට යන්න කියල නෙවියිනෙ. සුරංග ඔයාගෙන් හම්බ කරන්න බලාපොරොත්තුවක් නෑ.”තවත් විනාඩි දහයක් පමණ ඇය හා තොරතුරු කතා කරමින් සිට නිවන්ත නැගී සිටියේ බර වූ හදවතිනි. අදෘශ්‍යමාන සිදුවීම් කිහිපයක් නිවන්තගේ සිතිවිලි අවුල් කරමින් තිබිණ.“කිසිම දෙයක් ඕනවට වඩා ලොකුවට බාරගන්න එපා.”ඔහු යන්නට පිටත්වී පැවසුවේය. සොහොයුරා නොපෙනී යනතුරු බලා සිටි නිල්මිණි උඩුමහලට දිවගොස් යහනේ වැතිරී හොඳටම ඉකි බිඳිමින් වැලපුණාය.“අඬන්න අඬන්න මෝඩකම් තේරෙනකම් අඬන්න. දැන්වත් මං කියන දේ අහන්න නිල්මි.”නාලිකා ඇගේ හිස අතගෑවේ ශෝකයෙනි.“වැඩක් වෙන්නේ නැහැ නාලිකා. ධනුක මම කියන දේ පිළිගන්නෙම නැහැ. එයාට ඕන මාව මැරි කරන්න.”“එයාට බම්බු ගහන්න කියල ඔයා ගමේ යන්න නිල්මි. සුරංගට ඔක්කොම ඇත්ත කියන්න.”“මට සුරංග කවදාවත් සමාව දෙන එකක් නෑ. එයා විතරක් නෙවෙයි මගේ අයියත්?”“ඔයා කියන්න අපේ මාමා ඔයාව කිඩ්නැප් කරන්න හදනව කියල?”“අනේ! අනේ! නාලී ඔයත් මට විහිළු කරනව නේද?”“මේ විහිළුව දැන් හොඳ තරමට දුරදිග ගිහින් ඉවරයි නිල්මි. ඒක ඔයා හොඳට තේරුම් ගන්න. අනික නියපොත්තෙන් කඩන්ඩ පුළුවන් දවස්වල මම කට කැඩෙනතුරු ඔයාට කිව්ව මතකයිනෙ.”නාලිකා උඩු මහලේ ජනෙල් පියන්පත් මඳක් විවර කර ඉන් ඉවත බලා සිටියාය. අතුරු මාවතේ දූවිලි අවුස්සමින් සෙල්ලම් කරන අහිංසක දරු දැරියන් ඇගේ නෙතට හසුවිය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080520</link>
    <topic>මිතුරෝ තිදෙන  යළිත් එක්වෙති</topic>
    <author>කුමාර සිරිවර්ධන</author>
    <content>මිතුරෝ තිදෙන  යළිත් එක්වෙතිකොන්ටිනෙන්ටල් ඩ්‍රිෆ්ට්ලෝවටා සිනමා රසිකයන්ගේ ආදරය දිනාගත්, මැකී නමැති මැමත්, දියාගෝ නමැති සේබර් විශේෂයේ ව්‍යාඝ්‍රයාත්, සිඩ් නමැති මන්දකයාත් යළි රිදී තිරයට ප්‍රවිෂ්ටව සිටිති. ඒ අයිස් ඒජ්-4’ , කොන්ටිනෙන්ටල් ඩ්‍රිෆ්ට්’ ත්‍රිමාන සජීවීකරන චිත්‍රපටය සමඟිනි.’ටෝයි ස්ටෝරි’, ‘ශ්රේක්’ හා ‘මැඩගස්කර්’ වැනි සජීවීකරණ චිත්‍රපට පෙළ කිහිපයක් ම ප්‍රේක්ෂකයන් හමුවට පැමිණියත් ඔවුන්ගේ වැඩි ආකර්ෂණය දිනාගත්තේ ’අයිස් ඒජ්’ සජීවීකරණ චිත්‍රපට පෙළ බව පැහැදිලිය. එහි පළමුවැන්න ‘අයිස් ඒජ්’ තිරගත වූයේ මීට වසර දහයකට පෙර 2002 වසරේදීය.2006 වසරේදී එහි දෙවැන්න, ‘අයිස් ඒජ් 2 - මෙල්ට් ඩවුන්’ තිරගතවූ අතර තෙවැන්න ‘ඩෝන් ඔෆ් ඩයින සෝර්’ තිරගත වූයේ 2009 දීය. ‘අයිස් ඒජ්’ චිත්‍රපට පෙළේ තෙවැන්න සහ සිවුවැන්න ත්‍රිමාන චිත්‍රපට ලෙස නිෂ්පාදනය වූ අතර දැන් ‘අයිස් ඒජ්- 4’ ත්‍රිමාන සජීවීකරණ අත්දැකීම විඳගැනීමේ අවස්ථාව ශ්‍රී ලාංකේය ප්‍රේක්ෂකයන්ට ද ලැබී තිබේ.ඒ ඒ චිත්‍රපට එකිනෙකට වෙනස් සුන්දර පරිසරයන් හි විචිත්‍රණය වීම ද, එක් එක් චිත්‍රපටවලදී මැකී, දියාගෝ හා සිඩ් නමැති මිතුරන්ට ගැටෙන්නට සිදුවන්නේ වෙනස් සතුරන් සමඟ වීම ද මෙම චිත්‍රපට පෙළෙහි සාර්ථකත්වයට බලපෑ හේතුවක් විය හැකිය.සිවුවැනි චිත්‍රපටය ඇරඹෙන විට ප්‍රේක්ෂකයන්ට දැනගන්නට ලැබෙන්නේ මැකීගේත් බිරිය එලීගේත් දියණිය පීචස් යොවුන් වියට එළඹෙමින් සිටින බවය. ඒ සමකාලීනව මහපොළව කැබලිවලට කැඩී වෙන්වෙමින් පවතින්නේ එතෙක් එකම භූමි භාගයක්ව තිබූ ලෝකයේ මහද්වීප වෙන්වීම ඇරඹෙන නිසාය.හදිසියේ පොළොව පිපිරී සිදුවන ඈත්වීමකදී එලී හා දියණිය පීචස් එක පසෙකත් අනෙක් කුඩා භූමි භාගයේ මැකී, සිඩ් හා දියාගෝත් සිටින අතර මැකී උත්සාහ දරන්නේ යළි සිය බිරිය හා දියණිය සමඟ එක්වන්නටය.එහෙත් ඒ සමඟම කුඩා භූමිභාගය සයුරේ පාවීම ඇරඹෙන අතර ඔවුන් පසුපස ලුහුබඳින්නේ අයිස් කුට්ටියක් තම යාත්‍රාව කර ගත් ග්‍රැට් නමැති ගෝරිල්ලාගේනායකත්වයෙන් යුත් මුහුදු කොල්ලකරුවන් පිරිසකි. ඔවුන් මැකීට පවසන්නේ බිරිය හා දියණිය අමතක කොට තමන් හා එක්වන්නට කියාය.මැකී එය ප්‍රතික්ෂේප කිරීමත් සමඟ දෙපිරිසේ ගැටුම ඇරඹෙයි. මුහුදු කොල්ලකරුවන් අතර සිටින සේබර් ව්‍යාඝ්‍ර ධේනුව සහීරු දියාගෝ පිළිබඳ සිතක් ඇතිකර ගනියි.බ්ලූ ස්කයි චිත්‍රාගාරයේ නිෂ්පාදනයක් වූ ‘අයිස් ඒජ් 4 - කොන්ටිනෙන්ටල් ඩ්‍රිෆ්ට්’ පසුගිය ජූලි 17දා සිට ප්‍රදර්ශනය වන අතර මාසය අවසන් වන විට ඇමෙරිකාවේ දී පමණක් ‘අයිස් ඒජ් 4’ උපයා තිබූ ආදායම ඩොලර් 105,547,000කි.ලොව අනෙක් රටවල එය ප්‍රදර්ශනය වෙමින් උපයා තිබූ ආදායම ඩොලර් 449,990,862කි.ප්‍රේක්ෂක ආකර්ෂණය මැනැවින් දිනාගෙන ප්‍රදර්ශනය වෙමින් තිබෙන ‘අයිස් ඒජ් 4’ චිත්‍රපටය අග එය නැරඹූ සියලු දෙනාගේ සිත්හි නැෙඟන්නේ එක’මෙක ප්‍රශ්නයකි.ඒ ‘අයිස් ඒජ්’ චිත්‍රපට පෙළේ පස්වැන්නද දැකගන්නට ලැබේවිද යන ගැටලුවයි. චිත්‍රපට පෙළේ නිෂ්පාදකයන්ගෙන් ඊට ලැබෙමින් තිබෙන්නේ සුබවාදී පිළිතුරකි.”ඔව්.. බොහෝදුරට” ඔවුහු පවසති.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080521</link>
    <topic>අදටත් යෞවනයේ ගායකයා වික්ටර් රත්නායක</topic>
    <author>පුෂ්පානන්ද ඒකනායක</author>
    <content>අදටත් යෞවනයේ ගායකයා වික්ටර් රත්නායකනිමිත්ත – වික්ටර් රත්නායක ‘ස’ සමාප්ති ප්‍රසංගය, දිනය – 2012 ජූලි 20, තැන – ලුම්බිණි රඟහල, ප්‍රසංගය ඇරඹුණා.’සම්බුද්ධ සද්ධර්ම අනුහසින් - ගෝවින්ද ශ්‍රී ස්කන්ධ ශාන්තියෙන්....’වික්ටර් රත්නායක ගාන්ධර්වයා අවසන් ‘ස’ ප්‍රසංගයට සිය කටහඬ මුසු කළා.ස්තෝත්‍රය අවසන් වත් ම සියල්ලෝ ම අත්පොළසන් දුන්නා. වටපිට බැලූ මට පෙනුණේ වික්ටර් රත්නායක තරම් වයස්ගත වූ රසිකයන් ගෙන් පිරුණු ශාලාවක් නොවෙයි. මුල් ම පේළිවල ආරාධිත පැසුණු පුද්ගලයන් අසුන්ගෙන සිටියත් ඉන් පස්සේ මට පෙනුණේ ‘ස’ ආරම්භක යුගයේ රසික ප්‍රජාවක්. බහුතර තරුණ රසික පිරිසක් සහ ඒ හා සම ව මැදි වයස් රසික පිරිසක් තමයි මට දිස්වුණේ.‘අපි ඔක්කොම රජවරු’ සුපුරුදු ලෙස ගැයුණා. ‘මයුරාසන මත වැඩ හිඳිනා’, ‘තනි තරුවේ’ ගැයුණා. ‘ආදරයේ උල්පත වූ අම්මා’ ගීතය අතරතුර වාද්‍ය භාණ්ඩ වැයෙන අතරම ගීතය පිළිබඳවත්, ප්‍රේමකීර්ති ද අල්විස් කලාකරුවාණන් පිළිබඳ වත් කතාබහ කරමින් යළි ගීය ගායනා කිරීම මා කිහිප වරක් ම මීට පෙර දැක තිබුණා. එයත් වික්ටර් රත්නායක ගාන්ධර්වයා ගේ විශේෂ වෙනසක්. ‘පොඩි කුමාරිහාමියේ’ ගායනයෙන් පසු ව විවේක කාලයක් නො දී ඊළග ගීතයට ප්‍රවිෂ්ට වුණා. අද මෙහි සිටින මහා ජන ගඟ අනුව විවේක කාලයක් දුන්නා නම් අපහසුතාවක් ඇති වේ යැයි සංවිධායකයන් කල්පනා කර තිබුණා. ගාන්ධර්වයා ගේ තීරණය වී තිබුණේ ‘මම එකදිගට ම කියන්නම්’ යන්න බව මට දැනගන්නට ලැබුණා. එදා 1973 ‘ස’ ආරම්භයේ දී තරුණයෙකු ලෙස වුවත් එකදිගට ගායනය නොකළ විකටර්, අද හැත්තෑ වැනි වියේදී අවසන් ‘ස’ ප්‍රසංගයේ දී විවේකයක් නොලබමින් එකදිගට ම ගායනයෙහි යෙදීම කෙතරම් ආශ්චර්යයක් ද?මේ අතරවාරයේ මට සිහිපත් වුයේ 1978 දී සිදුවූවක්. එදා මගේ පාසල් වියේ දී ම විසින් අඳින ලද ‘වික්ටර් රුව‘ ඔහුට පෙන්වන්නට, කටුගස්තොට පැවැති ‘ස’ ප්‍රසංගයක විවේක කාලයේ දී සංවිධායක මහතෙකු මා වික්ටර් ළඟට ගෙන ගියේ සෙනඟ පීරාගෙන අති මහත් වෙහෙසක් දරමින්. කේක් කෑල්ලක් කන ගමන් එදා ඔහු අස්සන් කළ ඒ සිතුවම අදටත් මා සතු යි. පසු කලෙක 2003 දී ඔහු පිළිබඳ ව ම ලියැවුණු ‘මාරුතයේ මියුරුසර’ ග්‍රන්ථයේ පරිගණක සැලසුම් කෙරුණේ මා අතින්. ඒ කටයුතු බලන්නට ඔහු මගේ කාර්යාලයට පැමිණි විට මට දැනුණේ මහත් සොම්නසක්. අතීතයේ ඔහු අස්සන් කළ සිතුවම් මෙන් ම එකල ම මා අතින් වෙනත් පෝස්ටරයක් සඳහා අඳින ලද වික්ටර් රුව ද ඔහුට ම යළි පෙන්වන්නට මට එදා හැකිවුණා.යළිත් සිහිපත් වුයේ තවත් වරක කටුගස්තොට දී ‘ස’ බලන්නට මා කලින් ම පැමිණ පෝලිමේ සිටියදී මගේ අම්මා ඊට පසුව පැමිණ මා සිටි තැන සොයා විත් පෝලිමට එක් වී තෙරපෙමින් සිටින අතර, සංවිධායකයකු පැමිණ කාන්තාවන් සඳහා අනෙක් පැත්තේ වෙන ම පෝලිමක් ඇති බව පවසා ඇය එහි කැඳවාගෙන ගිය දවසයි. මහත් වෙහෙසකින් පසු ශාලාවට ඇතුළු වන විට ආසන අවසන් වී තිබුණා. අම්මා මට ආසනයක් වෙන් කර ගෙන ඉඳ මට අත වැනුවා. මිතුරෝ අම්මා ළඟට යන්නට මට අවසර දුන්නා. අම්මා ද මම ද මහත් සොම්නසින් එදා ‘ස’ රසවින්දා.තවත් වරෙක ‘ස’ පැවැති වැසි දිනයක නයනා ද හමුවී ඇය ද කැටුව ශාලාවට ගිය කල, ආසන අවසන් ව තිබූ හෙයින් හිටගෙන ම ‘ස’ නැරඹූ මොහොතේ, වික්ටර් ‘හිත මිතුරු සුළඟ’ ගයන විට අප ඊට පැයකට කලින් ලද ‘වැසි අත්දැකීම’ සිහිපත් කෙරුණේ එහි මිහිර වත් තීව්‍ර කරමින්.අතීත මතක මෙසේ අවදි වෙද්දී ‘තොටුපළ අයිනේ’ සහ ‘බින්දුමතී’ සමඟින් අවසන් ‘ස’ අවසන් වෙමින් තිබුණා. ‘සඳ හිරු තරු පවතින තුරු අපි මැරෙන්නෙ නෑ’ ගයන විට මුළු ශාලාව ම ගීයට අනුව අත්පුඩි ගැසුවා. ‘අඳුර බිඳින්නට’ ගැයෙන විට මට ඉදිරි පේළියේ සිටි වයස 18 – 20 තරමෙ යුවතිය වික්ටර් සමඟින් ම ගීය මුමුනන බව මා දුටුවේ, ඒ ගීයේ මා විසින් ම රූගත කරන ලද වීඩියෝ දසුන යළි නරඹන විටයි. අවසන් මොහොතේ ‘අපි ඔක්කොම රජවරු’ ගයන විට මුළු ශාලාව ම නැඟිට අත්පුඩි ගසමින් සැනසෙන මොහොතේ මා වීඩියෝ කළ දසුනේ තරුණ නියෝජනය මැනවින් දැකගන්නට හැකිවුණා. තාක්ෂණයෙන් පිරිපුන් ‘අයිෆෝන්’ මෙවලම ඔස්සේ ඒ මොහොතේ ම මා ‘ෆේස් බුක්’ වෙත මුදා හළ සමහර පින්තූර සහ වීඩියෝ ඒ මොහොතේ ම දැක ගත් විවිධ රටවල ශ්‍රී ලාංකේය වික්ටර් රසිකයෝ මට මහත් පින් දුන්නා.වික්ටර් රත්නායක ගාන්ධර්වයාණෙනි, අප සියලු දෙනාට ම ඔබ ළඟා කළ මිහිර වෙනුවෙන් ඔබට පින්!පුෂ්පානන්ද ඒකනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=av12080522</link>
    <topic>මධුරි යළි බොලිවුඩ් පුරයට...</topic>
    <author>සුජීව තේවහෙට්ටිගේ</author>
    <content>මධුරි යළි බොලිවුඩ් පුරයට...සුරූපී සුපිරි නිළි, මධුරි ඩික්සිත් විවාහ වූ පසුව ඇමෙරිකා එක්සත් ජනපදයේ පදිංචියට ගිය බව ඇගේ රසික රසිකාවියන් හොඳින්ම දන්නවා. ඇය, තම සැමියා වන වෛද්‍ය ශ්‍රී රාම් නෙනේ සහ සිඟිති පුතුන් දෙදෙනා සමඟ එරටෙහි ඩෙන්වර් නම් වූ ප්‍රදේශයේ වසර 12ක් තිස්සේ පදිංචිව සිටි පුතුන් දෙදෙනා අධ්‍යාපනය ලැබුවේත් එහිදීමයි. මධුරිගේ සැමියා එරටෙහි රෝහලක හදවත් රෝග වෙද්‍යවරයෙකු ලෙස සේවය කරමින් සිටියා.විවාහ වී දරුවන් ලැබුවත් බොලිවුඩ් සිනමාවෙන් මධුරිට ලැබෙන ඉල්ලීම්වල කිසිම අඩුවක් වුණේ නැහැ. 1999 දී විවාහ වී 2003 දී ආරින් පුතාත් 2005 දී රායන් පුතාත් ලබා ඔවුන්ගේ වැඩ කටයුතුවලට කැපවී සිටි ඇයට බොලිවුඩ් චිත්‍රපටවල රඟපාන්නැයි චිත්‍රපට නිෂ්පාදකවරු කිහිප දෙනෙකුම ඇරයුම් කළා. ඒ අනුව 2007 දී ඇය ‘අජා නච්ලේ’ චිත්‍රපටයේ රංගනයෙන් නැවතත් බොලිවුඩ්පුරයට ප්‍රවිෂ්ට වුණා. මේ නිසා මධුරිට බොලිවුඩ් චිත්‍රපටවල රඟපාන්න වරින් වර ඇමෙරිකාවේ සිට ඉන්දියාව බලා එන්නට සිදුවුණා. පුංචි පුතුන් දෙදෙනා ඇය සමඟ නිතරම ඉන්දියාවට පැමිණියේ නැහැ. සමහර දවස්වලට පොඩිත්තන් දෙදෙනා තාත්තාත් එක්ක රැඳී සිටියා. ඉගෙනීම් කටයුතු කළේ ඇමෙරිකාවෙයි. නමුත් මේ අයුරින් පුතුන් දෙදෙනා ඇමෙරිකාවේ දමා ඒමට මධුරි තුළ එතරම් කැමැත්තක් තිබුණේ නැහැ. ඇය තම සැමියාගේ ද කැමැත්ත මත දරු දෙදෙනා ඉන්දියාවට රැගෙන විත්, එහි පාසලකට ඇතුළත් කළා.ඉන්දියාවට පැමිණි මොහොතක දී ඇය මාධ්‍යවේදීන් කිහිප දෙනකු සමඟ පැවති කතාබහක දී පැවසුවේ තම පුතුන් දෙදෙනා ඉන්දියාවේ පාසලකට ඇතුළත් කළේ ඔවුනට ඉන්දීය සංස්කෘතිය සහ සිරිත් විරිත් පිළිබඳව අවබෝධයක් කුඩා කල පටන්ම ලබාදීම වැදගත් නිසාය කියලයි. දරු දෙදෙනාගේ කටයුතු කරන අතරේදීම මධුරි තමන්ට ලැබෙන චිත්‍රපටවල දිගටම රඟපාන්නටයි දැන් තීරණය කර තිබෙන්නේ. ළඟදීම ‘දෙධ් ඉෂ්කියා’ නම් වූ චිත්‍රපටයේ රඟපෑම්වලට යන්නටත් ඇය බලාපොරොත්තුවෙන් සිටිනවා. ලබන වසරේදී (2013දී) ‘ගුලාබ්’ නම් වූ තවත් අලුත් චිත්‍රපටයක රඟපාන්නටත් ඇය මේ වන විට එකඟවී සිටිනවා.මේ අතරේදී මධුරිගේ සැමියා ද දැන් ඉන්දියාවට පැමිණ ඇයත් දරු දෙදෙනාත් සමඟ සිටිනවා. ඔහු ඇමෙරිකාවේ මෙතෙක් යෙදී සිටි වෛද්‍ය වෘත්තීයමය කටයුතුවලින් බැහැර වී සිටින්නේ දැයි තවම හෙළිකර නැහැ. වෘත්තියෙන් හෘද රෝග ශල්‍ය වෛද්‍ය විශේෂඥයෙකු වන වෛද්‍ය ශ්‍රී රාම් නෙනේ, එම්.ඩී.පශ්චාත් වෛද්‍ය උපාධිධාරියෙකු මෙන්ම ඇමෙරිකානු ශල්‍ය වෛද්‍ය විදුහලෙහි සාමාජිකයෙක් (ජ්ඥතතධඹ ධට බඩඥ ඒථඥපඪජච ඛ්ධතතඥඨඥ ධට ඉභපඨඥධදඵ) කොලරාඩෝ ප්‍රාන්තයෙහි ඩෙන්වර් ප්‍රදේශය තුළ වසර 18ක් සේවය කර ඇති ඔහුට නොයෙකුත් ප්‍රසිද්ධ රෝහල්වල සේවය සඳහා ඇරයුම් රැසක් ලැබෙමින් තිබුණු බවයි, මීට මාස කිහිපයකට පෙර දැනගන්නට ලැබුණේ.ඒ සියලු ඇරයුම් ඉවත දමා මේ වන තෙක් සේවය කළ රෝහලෙන් ද නික්මුණු මධුරිගේ සැමියා ඉන්දියාවේ පදිංචියට පැමිණියේ ඇයිදැයි සමහරු විමසනවා. සමහරු ඔය අතරේදී නොයෙකුත් කටකතා ද පතුරුවා තිබුණා. එක් කතාවකින් කියැවුණේ වෛද්‍ය ශ්‍රී රාම් වෘත්තීයමය වශයෙන් අපරීක්ෂාකාරීව කටයුතු කළ නිසා ඔහුට සේවයෙන් ඉවත්වන්නට සිදුවූ බවයි. නමුත්, එහි ඇත්ත නැත්ත මේ වනතුරු හෙළිවී නැහැ. මධුරි 2011 ඔක්තෝබරයේ දී ඉන්දියාවට පැමිණි පසුව ද බරපතළ කටකතාවක් පැතිරී ගියා. ඒ කටකතාවට අනුව, මධුරි නැවතත් ඉන්දියාවට පැමිණියේ තම සැමියාගෙන් වෙන්වෙලාලු. එය අසත්‍ය ආරංචියක් බවයි දැන් හෙළිවී ඇත්තේ. මීට මාසයකට පමණ කලින් මධුරි, තම සැමියා සහ පුතුන් දෙදෙනාත් සමඟ ඓතිහාසික ටජ්මහල නරඹන්නට ගොස් තිබුණා. මධුරි කිසිම දිනයක මීට කලින් ටජ්මහල නරඹා තිබුණේ නැහැ. ඒ නිසයි ඇය සැමියා සහ දරුවනුත් සමඟ ටජ්මහල් බලන්න ගියේ. දෙදෙනා අමනාප නම් එවැනි ගමනක් යන්නේ නැහැනෙ.මධුරිගේ සැමියා දැන් බලාපොරොත්තු වන්නේ තමන්ගේ වෛද්‍ය වෘත්තිය ඉන්දියාව තුළ කරගෙන යන්නටයි. ඒ වෙනුවෙන් ඔහුට ඉන්දීය වෛද්‍ය සභාවෙන් අවසර ගැනීමට සිදුවී ඇති බවයි මධුරි පැවසුවේ. “මේ වැඩ ටික කරගෙන ඉන්දියාවේ එක්තැන් වෙන එක ශ්‍රී රාම්ට තරමක අසීරු කටයුත්තක් වේවි. නමුත්, එයා හරිම ආසයි ඉන්දියාවේ සුන්දර ස්ථාන දැකබලා ගන්න. එයාට ඇමෙරිකාවේ පුරවැසිකම තිබුණත් ඉන්දියාවට ආදරෙයි. පුතාලත් මේ රටේ හැදෙනවාටයි එයා කැමැති. මගේ අම්මයි, තාත්තයි හිටියෙත් ඩෙන්වර්වල. දැන් එයාල මෙහ එන්න ලෑස්තිවෙනවා. අපි හැමෝම පසුගිය අවුරුදු දොළහෙම හිටියේ ඩෙන්වර් පළාතෙ. අපි පදිංචිවෙලා හිටපු ගේත්, ඒ පළාතත් හරිම ලස්සනයි. දාලා එනකොට නම් දුක හිතුණා. අසල්වැසි අයත් හරිම හිතවත්. ඒ අයගෙන් වෙන්වෙලා එනකොටත් දුක හිතුණා. අපේ පුතාලා දෙන්නටත් දුක හිතුණා.” මධුරි ඉන්දියාවට පැමිණි පසුව එලෙස ප්‍රකාශ කර තිබුණා.කොහොම වෙතත් නැවතත් මේ සුරූපී නිළිය බොලිවුඩ්පුරයට පා තැබීම සිනමා ලෝලීන්ට නම් ප්‍රීතිමත් ආරංචියක් වන බවට නම් සැකයක් නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=am1208051</link>
    <topic>රඹුටන් ඇටයක් වෙරළු ගෙඩියක් හිරකර ගත්තොත්...</topic>
    <author>සුනිල් දයා අල්විස්</author>
    <content>රඹුටන් ඇටයක් වෙරළු ගෙඩියක් හිරකර ගත්තොත්...රඹුටන් වාරේ නිසා දැන් රටේ හැම තැනම රඹුටන් බහුලව තිබෙනවා. රඹුටන් සමඟ මැංගුස්, ගඩුගුඩා, ඇඹුල් පේර, වෙරළු, ලොවි, නෙල්ලි ඇතුළු පලතුරු රැසක් හරි හරියට වෙළෙඳ පොළේ තිබෙනවා.මේ පලතුරු වර්ගවල ගුණ අගුණ තත්ත්වය ගැන නොවෙයි මේ කතා කරන්නෙ. පොඩි දරුවන් ඒවා උගුරේ හිරකරගෙන ඇතිකර ගන්නා ලොකු වින්නැහිය විමසා බැලීමය.කුඩා පලතුරු ගෙඩි, ඇට වර්ග පමණක් නොවෙයි සෙල්ලම් බඩුවල කුඩා කොටස්, කාසි, ඔරලෝසුවල බැටරි ආදි දේත් කුඩා ළමයි කටේ දමාගෙන හිරකර ගන්නවා.දරුවන්ගේ පෙරැත්ත කිරීමට, අඬලා ඉල්ලන වේලාවට මවුපියන් වැඩිහිටියන් පොඩි දරුවන්ට රඹුටන් මිලදී ගෙන දෙනවා. හැබැයි පොඩි දරුවන් ඒවා කන හැටි ගැන අවධානයෙන් බලාගෙන ඉන්න මවුපියන් එතරම් උනන්දුවක් දක්වන්නෙ නැහැ. කාර්ය බහුලතාවත් ඊට හේතුවක්.රඹුටන් ලිස්සා යන සුලු පලතුරක් නිසා කට තුළට ගත් විට පොඩි දරුවන්ගේ උගුරටම ගිහින් හිරවෙන්න පුළුවන්. රඹුටන් ඇතුළු වෙනත් පලතුරු එනම් ලොවි, වෙරළු, මැංගුස්, නෙල්ලි, ඇඹුල් පෙර ගෙඩි කුඩාවට කැබලිකර කන්නේ නැතිව කට තුළට ගත්තොත් ඒ විදියට හිරවෙන්න පුළුවන්. කාසි හා ඔරලෝසු බැටරි කටේ දමා ගන්නා පොඩි ළමයින්ට ඒවා උගුරේ හිරවීමෙන් අනතුරුදායක තත්ත්වයක් උදාවෙන්න ඉඩ තිබෙනවා.මොනවා හරි කටට ගත්තාම ඒවා යන්න පුළුවන් මාර්ග දෙකක් තිබෙනවා. ඉන් එකක් ශ්වසන මාර්ගය. අනෙක ආහාර මාර්ගය.රඹුටන් ඇටයක් ශ්වසන මාර්ගයට ගියොත් ශ්වසන මාර්ගය සම්පූර්ණයෙන්ම හිරවෙන්න පුළුවන්. එය පොඩි ළමයකුට බරපතළ ගැටලුවක්. මෙයින් හුස්ම පොදක්වත් පෙණහැල්ලට යන්නේ නැති වුණොත් හරි ඊට ආසන්න මට්ටමින් ශ්වසන මාර්ගය අවහිර වී තිබුණොත් මරණය සිදු වෙනවා. නියමිත අන්දමින් ප්‍රථමාධාර ලබා නොදුන්නොත් එවැනි අවස්ථාවක ජීවිතය බේරා ගැනිම හරිම අමාරුයි.රඹුටන් මෙන් නොව කුඩා ප්‍රමාණයේ ඇටයක් ශ්වසන නාළයෙන් බෙදිලා යන කුඩා ශ්වසන නාළවල හිර වුණොත් ප්‍රශ්න ඇති වෙනවා අඩුයි.එවැනි අවස්ථාවක ළමයට හුස්ම ගන්න එතරම්ම අමාරුවක් ඇතිවන්නෙ නැහැ. එහෙත් කුඩා නාළයක හිරවෙන ඇටය හෝ ගෙඩිය නැතිනම් කටට ගෙන උගුරේ හිරවෙන වෙනත් ද්‍රව්‍යයක් වුවද ටික කාලයක් යන විට බරපතළ තත්ත්වයක් ඇති කරන්න පුළුවන්.එවැනි තත්ත්වයන් විමසීමේදී කාරණා දෙකක් වැදගත් වෙයි. ඉන් පළමුවැන්න වැළැක්වීමය. දෙවැන්න ප්‍රථමාධාර ලබාදීමය.පළමු කාරණයේ දී හිතට ගත යුතු කරුණු කිහිපයක් තිබෙනවා.කුඩා ළමයින්ට රඹුටන් දීමේ දී කළ යුත්තේ රඹුටන් ඇටය ඉවත්කර එහි කොටස් කුඩාවට කැබලි කර පිඟානකට දමා ළමයාට දීමයි. වෙරළු ඇට අයින්කර කෑලි වශයෙන් ද ලොවි නෙල්ලි මැංගුස් වැනි පලතුරු ද කුඩාවට කැබලි කර ළමයින්ට දිය හැකිය.ළමයාට කෑම ජාති පලතුරු කන්න දෙන අවස්ථාවලදී ළමයා ඒවා කන අන්දම මවුපියන් වැඩිහිටියන් බලාගෙන සිටීම අවශ්‍යය.වයස අවුරුදු 3, 4 න් පහළ ළමයින්ට ආහාර දුන්නත් සෙල්ලම් බඩු ගෙනත් දුන්නත් එම වයසේ දරුවන් කන විටත් සෙල්ලම් බඩු අතට අරගෙන සෙල්ලම් කරන විටත් මවුපියන් වැඩිහිටියන් පොඩි අය දිහා ඇහැ ගහගෙන වැඩි අවධානයකින් බලාගෙන සිටීම අවශ්‍යයෙන් කළ යුතු දෙයක්.කුඩා දරුවන්ට දෙන සෙල්ලම් බඩුවල වයස් සීමාව සටහන් කර සුදුසු නුසුදුසු බව දක්වා තිබෙනවා. දරුවන් කටට ගන්න සෙල්ලම් බඩුවල කුඩා කෑලි තිබේනම් ඒවා සුදුසු නැහැ. මේ කෑලි කටින් උගුරට යන්න පුළුවන්. අපි ආහාර ගන්නා විට චාරිත්‍රානුකූල සිරිත් තියෙනවා. කනකොට කතා කරන්නේ නැහැ. පොඩි ළමයින් කතා කර කර කෑම ගැනීම සිදු කළහොත් ඒක ප්‍රශ්නයක්.උගුරට පොඩ්ඩක් පහළින් ආහාර මාර්ගය හා ශ්වසන මාර්ගය තිබෙන්නෙ. මේ මාර්ග දෙකටම එකම දොරටුවයි තිබෙන්නෙ.කන එකයි කතා කරන එකයි දෙකම එකට කරන්න ගියාම කන දේවල් ශ්වසන මාර්ගයට යනවා. හුස්ම ගන්න ඒවා බඩට යනවා. ඒ නිසා වැඩුණු දරුවකු හෝ වැඩිහිටියකු කෑම කන විට හිර වුණොත් කැහැලා තත්ත්වය මඟ හරවාගන්න පුළුවන්. කුඩා ළමයෙකු එවැනි තත්ත්වයකට පත් වුවහොත් වැඩිහිටියකුගේ උදව් ඕනැ වෙනවා.කුඩා ළමයින්ට ආහාර දෙන විට කුඩාවට කැබලි කර දිය යුතු ආහාර ගැන අවධානය යොමුකර එසේ කරන්න. ලොකු ආහාර කැබලි දෙන්න එපා.රඹුටන් ගෙඩියක් නැතිනම් වෙනත් පලතුරු ගෙඩියක්, ඔරලෝසු බැටරියක්, සෙල්ලම් බඩුවල කොටසක් ළමයකුගේ උගුරේ හිර වුණොත් ඉක්මනින් සිදුකළ යුත්තේ කුමක් ද?එවැනි අවස්ථාවක කළ යුතු වැදගත්ම දෙය ළමයාගේ හිස පහළට සිටින සේ තබාගෙන අතේ අල්ලෙන් පහරවල් කිහිපයක් ළමයාගේ පිටට (උරපත් දෙක අතර තියෙන කොටසට) තදින් ගසන්න. එසේ පහරදීම් නිසා පපුවේ පීඩනය වැඩි වී බෝතලයකින් ඇරී පොරප්පයක් විසි වී යනවා වගේ උගුරේ හිරවී තිබෙන දේ එළියට විසි වෙන්න පුළුවන්.ඒ වගේම පපුව අත් දෙකින්ම තදින් තද කිරීමෙන් ද ගැස්සීමෙන් ද හිර වී තිබෙන දේ පිටතට එන්න පුළුවන්. මේවා සිදු කරගෙන යද්දි ළමයාගේ කට ඇර පරීක්ෂා කර බලන්න. ගිලුණ දේ සමහරවිට කටට ඇවිත් තිබෙනවා ද කියා. එසේ තිබෙනවා නම් ඇඟිලි කට තුළට දමා එය ඉවත් කරන්න. මේ ප්‍රථමාධාර ඉක්මනින් සිදු කරමින් වෛද්‍ය ප්‍රතිකාරවලට යොමු වෙන්න.හුස්ම ගැනීම අපහසු වී ළමයාට අමාරු තත්ත්වයක් පෙන්නුම් කරන්නේ නම් වහාම රෝහලක් වෙත ළමයා රැගෙන යන්න.කුඩා ළමයෙක් යම්කිසි දෙයක් ගිල්ල බව අපි සැක හැර දැන ගැනීම ද වටිනවා. ළමයාට අවශ්‍ය ප්‍රතිකාර ලබාදීමට මෙසේ දැනගැනීම අවශ්‍යය. ඔරලෝසු බැටරියක් වැනි දෙයක් ගිල තිබෙනවා නම් එක්ස් රේ පරීක්ෂණයකින් එය ශරීරයේ ඕනෑම තැනක තිබෙනවා නම් වෛද්‍යවරයාට හඳුනාගන්න පුළුවන්.ළමයෙක් යමක් ගිල හිර වී තිබුණොත් බට දමා ඉවත් කරන්න වෙනවා. ශ්වසන මාර්ගයේ හිරවීමක් නම් සිහිය නැතිකර එය සිදු කළ යුතුය. එවැන්නක් සංකීර්ණ ක්‍රියාවලියක්.දරුවන් යමක් අතට අරගෙන කටේ දාගන්න යන විට හෝ වතුර හා ගින්දර ළඟට යන අවස්ථාවක් දැක්කොත් බොහෝ විට මවුපියන් වැඩිහිටියන් කලබල වී එක පාරට කෑ ගසමින් එපා යයි කිව්වොත් ළමයා අතට ගත් ඒ දේ කටට දමා ගිලීම සිදු කරනවා. ළමයා හිතලා හෝ ඉබේට කරන දෙයක් මෙය. ගින්දර අල්ලන්නත් වතුර අල්ලන්න හෝ වතුරට වැටෙන්නටත් එයින් අනතුරක් සිදුවෙන්නටත් පුළුවන්. ළමයා ඒ අසලට යාමෙන් ඒ ගැනත් අවධානය යොමු කරන්න.කුඩාම අවධියේ දරුවෝ හැම දෙයක්ම ඉගෙන ගන්නේ කටින්ය. කට ඇරගෙන මේවා කරන්නට පුරුදු වෙනවා. එවැනි අවස්ථාවක වුවත් දරුවා යමක් කටට දමා ගන්න ඉඩ තිබෙනවා.‘කොට්’ එකේ යතුරු කැරැල්ලක් දමා තිබියදී දරුවාගේ අතට එය අසුවි කටේ දමා උගුරේ හිරකර ගත් අවස්ථාවක් ද වාර්තා වී තිබෙනවා. දරුවන්ට අතට අසු නොවෙන්නට බඩු තබන්න මේ කරුණ පෙන්වා දෙන්න පුළුවන්.කුඩා දරුවන් අතට යමක් අසුවූ විට කටට දමා ගැනීම සාමාන්‍යයෙන් සිදු කරනවා. මේ නිසා දරුවා අතට පත්වන හැම දෙයක් ගැනම මවුපියන් වැඩිහිටියන් විමසිලිමත් වීම අවශ්‍යයෙන්ම යුතු විය යුත්තක්. එවැන්නක් සිදුවුවහොත් වරද දරුවා අත නොව වැඩිහිටි ඔබ අතේය.කොළඹ රිජ්වේ ළමා රෝහලේවිශේෂඥ ශල්‍ය වෛද්‍යආනන්ද ළමාහේවාසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=am1208052</link>
    <topic>කිරිපණු රෝගයට මුළු පවුලටම බෙහෙත් දෙන්න ඕනෑ</topic>
    <author>සාගරිකා දිසානායක ජයසිංහ</author>
    <content>කිරිපණු රෝගයට මුළු පවුලටම බෙහෙත් දෙන්න ඕනෑපණු බෙහෙත්වලින් පණුවන් මැරුණාට බිත්තර මැරෙන්නේ නෑ. ඒ බිත්තරවලින් පණුවන් බිහිවන නිසා සති දෙකකට පසු නැවතත් අනිවාර්යෙන් පණු බෙහෙත් බොන්න ඕනැ.එන්ටරෝබියස් වමිකියුලාරිස් නම් විද්‍යාත්මක නමින් හැඳින්වෙන පණු වර්ගය විසින් කිරි පණු රෝගය ඇති කරයි. ලොව පුරා පුළුල්වම පැතිර ඇති පණු ආසාදිත තත්ත්වය මෙය වේ. මෙම රෝගය බහුල ලෙස අධික ජනගහනයක් සහිත හෙවත් ජනාකීර්ණ ස්ථානවල හා පුද්ගලික සනීපාරක්ෂාව අවම අසතුටුදායක ස්ථානවල දැකිය හැකිය. මෙය තද බල ලෙසට පවුල් හා බැඳුණු වැඩිහිටියන්ට වඩා දරුවන් වෙත සංකූලතා ඇති කරන්නා වූ පණු රෝගී තත්ත්වයකි. වැඩිහිටි පණුවන් මහ අන්ත්‍රය තුළ වාසය කරන අතර මි. මි. 2. - 13 අතර දිගින් යුතු කුඩා සුදු පැහැති ආකාරය වේ.පණු බිත්තර ඇලී තිබීම මෙන්ම, ගැහැනු පණුවන්ගේ චලනයන් නිසා ගුද විවරය අවට ප්‍රදේශය තද බල ලෙස කැසීමට පටන් ගනී. ගුද විවරය අවට සම මතුපිට තැන්පත් කළ බිත්තර ඉන් පැය 6 කට පමණ පසු ආසාදිත අවස්ථාවට පත්වේ. එම ප්‍රදේශ කැසීම නිසා ආසාදිත බිත්තර නියපොතු තුළ තැන්පත් වන අතර සෘජුවම හෝ එම දෑත් වලින් ඇල්ලීම මඟින් අපවිත්‍ර වූ ආහාර මඟින් හෝ එමෙන්ම අපවිත්‍ර වූ යම් යම් භාණ්ඩ හා උපකරණ ඔස්සේ හෝ ශරීර ගත වීමට හැකියාව ඇත. එසේ ශරීරය තුළට ඇතුළු වූ පසු එම බිත්තර තුළ ඇති කීට අවස්ථාව කුඩා අන්ත්‍රය තුළට නිදහස් වන අතර මහා අන්ත්‍රය තුළට පැමිණ වැඩිහිටි අවධියට පත්වේ.මෙම බිත්තර ආසාදිත තත්ත්වයට පත්වීමට සමේ ඇති උෂ්ණත්වය පමණක්ම සෑහෙන නිසා මෙම රෝගය ලොව පුරා පැතිර ඇත. ස්කොච් ටේප් කැබැල්ලක් උදෑසන, ගුද විවරය අවට සම මතුපිට ප්‍රදේශය නිසි ක්‍රමයක් අනුව තෙරපීමකට ලක්කර එම ටේප් කැබැල්ල වීදුරු කදාවක අලවා අන්වීක්ෂ පරීක්ෂාවක් මඟින් පණු බිත්තර හඳුනා ගැනීම සිදු කරයි.කිරි පණු රෝගයේ ආශි‍්‍රතව බහුලවම දැකිය හැකි සංකූලතා තත්ත්වය වන්නේ ගුද විවරය අසල හා ඒ අවට හම ප්‍රදේශය කැසීමට ලක් වීමයි. එහි ප්‍රතිඵලයක් ලෙස වෙහෙසකර භාවය, නොසන්සුන් බව, නින්ද නොයෑම හෝ හරිහැටි නින්දක් නොලැබීම ආදිය ඇතිවිය හැකිය. තවද දෙවනුව තද බල ලෙස කැසීම නිසා සම තුවාල වීමෙන් එම ප්‍රදේශ බැක්ටිරියා ආසාදනයනට ද ගොදුරු වීමේ හැකියාව ඇත.ආහාර අරුචිය, බර අඩුවීම, විශේෂයෙන් දරුවන් අතර දත්මිටි කෑමේ තත්ත්වය බඩ රිදීම, ඔක්කාරය හා වමනය වැනි තත්ත්වයන් ද මෙම පණු රෝගයට ගොදුරු වූවන් තුළ දැකිය හැකි වේ. තවද පණුවන් විශාල සංඛ්‍යාවක් සිටිනා විට, ඇපෙන්ඩිසයිටිස් නම් රෝගී තත්ත්වය ඇතිවිය හැකිය.වැඩිහිටි පණුවන් ගර්භාෂය, ෆැලෝපියන් නාළ, ඩිම්බ කෝෂ, උදර කුහරය, මුත්‍රාශය හා පෙණහලු කරා වුවද සංක්‍රමණය වීමේ හැකියාව ඇත. පෞද්ගලික සනීපාරක්ෂාව කෙරෙහි සැලකිලිමත් වීමෙන් මේ රෝගය වළක්වා ගැනීමේ හැකියාව ඇත. වැසිකිළි භාවිතයෙන් පසු හා ආහාර ගැනීමට පෙර දෑත් සේදීම, දරුවන් ගුද මාර්ගය අවට කැසීමෙන් වළක්වා ගැනීම මෙන්ම නිය කෙටි වන සේ කපා පිරිසුදුව තබා ගැනීමට ද මෙහිලා උපකාරී වන තවත් ක්‍රමවේදයන් වේ.යට ඇඳුම්, රාත්‍රී ඇඳුම් හා ඇඳ ඇතිරිලි වැනි රෙදිපිලි නටන වතුරේ තම්බා ගැනීම ද කළ යුතු වේ. එසේම පණු බිත්තර අවට පරිසරයට එකතු වීම වැළැක්වීමට ගුද මාර්ගය අවට ප්‍රදේශයේ ක්‍රීම් වර්ග හෝ වෙනත් ආලේපන ගැල්විය හැකිය. ආසාදිත පුද්ගලයන් විසින් ආහාර මෙන්ම වෙනත් භාණ්ඩ උපකරණ ආදිය ඇල්ලීම මඟින් ඒවා අපවිත්‍ර වී රෝගය පැතිරි යන බැවින් එවැනි දෑ සිදුවීම වැළැක්වීම ඉතා අත්‍යවශ්‍ය කාරණයකි. පණු බෙහෙත් මඟින් වැඩිහිටි පණුවන් විනාශ වන නමුදු බිත්තර කෙරෙහි බලපෑමක් ඇති කළ නොහැකිය. එබැවින් සති 2 කට පසුව නැවත වරක් පණු නාශක ඖෂධ ලබා ගත යුතුයි.කිරි පණු රෝගය බොහෝ විට මුළු පවුල් ඒකකයේ තුළම එනම් නිවැසි සියලු දෙනා තුළ ම තිබිය හැකි බැවින් ආසාදිත පුද්ගලයා සමඟ පවුලේ අනිකුත් සාමාජිකයන් සියලු දෙනාම ප්‍රතිකාර ලබා ගැනීම හා ඉහත සඳහන් ආරක්ෂිත ක්‍රම අනුගමනය කිරීම අත්‍යවශ්‍යයෙන්ම කළ යුතු වේ.කස පණු ආසාදනය  (Whipworm infection)ට්‍රයිචුරිස් ට්‍රයිචුරා නමැති විද්‍යාත්මක නාමයෙන් හැඳින්වෙන මෙම කස ආකාරයේ පණු වර්ගය මිනිසාගේ මහා අන්ත්‍රය තුළ ජීවත්වේ. සනීපාරක්ෂක තත්ත්වය අයහපත් ස්ථාන ආශි‍්‍රතව වටපණු රෝගය බොහෝ විට දැකිය හැකිය. වැඩිහිටියන්ට වඩා බහුල ලෙස දරුවන් තුළ දැකිය හැකිය.වැඩුණු පණුවකු කසයක ආකාර වේ. ශරීරය ආරම්භයේ ඉතා දිගු පටු ආකාර වන අතර ක්‍රමයෙන් පුළුල් වෙමින් මසින් පිරුණු වටකුරු දිගටි ආකාරයකින් අවසන් වේ. දිගු සිහින් කොටස මහා අන්ත්‍රයේ බිත්තියට ගිල ඇති අතර වඩා පුළුල් කොටස අන්ත්‍ර කුහරය තුළට එල්ලෙමින් පවතී.වැඩිහිටි ගැහැනු පණුවන් මහාන්ත්‍රික කුහරයට බිත්තර මුදා හරිනා අතර ඒවා මල ද්‍රව්‍ය සමඟ පිටවේ. පස තුළ වැඩීමෙන් අනතුරුව ආසාදිත කීට අවධිය රැගත් බිත්තර බවට පත්වේ. මෙම ආසාදිත බිත්තර අපවිත්‍ර ආහාර හා ජලය මඟින් ශරීර ගතවූ විට එහි ඇති කීට අවස්ථාව කුඩා අන්ත්‍රය තුළ දී නිදහස් වන අතර මෙලෙස කුඩා අන්ත්‍රය ඔස්සේ මහා අන්ත්‍රය වෙත ගමනේදී වැඩිහිටි අවධිය දක්වා වර්ධනය සිදු වේ.රෝගී තත්ත්වය නිර්ණය කළ හැක්කේ පණු බිත්තර රැගත් මලද්‍රව්‍ය අන්වීක්ෂයෙන් පරීක්ෂා කිරීම මඟිනි. රෝගය මද වශයෙන් ඇති විට රෝග ලක්ෂණ දැකිය නොහැකිය. නමුත් රෝගය තද බල ලෙස වැලඳී ඇති විට, බඩේ කැක්කුම, ඔක්කාරය, වමනය, ලේ සහිත පාචන තත්ත්වය වැනි සංකූලතා සමඟම බර අඩුවීම හා පෝෂණ ඌනතා ඇතිවේ.කස පණුවන් ද ලේ උරා බොන අතර ධාරකයා රක්ත හීනතාවයට ගොදුරු වේ. එය දිනකට එක පණුවකු සඳහා මි. ලි. 0.005 ක පමණ රුධිර ප්‍රමාණයන් ලෙසය. එහි ප්‍රතිඵලයක් ලෙස රක්ත හීනතාවය ඇතිවේ. එයට අමතරව මලපහ කිරීම, ඒ හේතුවෙන් එයට සමගාමීව ගුද මාර්ගයේ පහත් වී එය ගුද විවරය තුළින් පිටතට පහත්වීම පවා සිදුවිය හැකිය.වඩාත්ම ප්‍රතිඵල දායක ලෙස මේ රෝගය වළක්වා ගත හැකි වන්නේ මලද්‍රව්‍ය මඟින් පස දූෂණය නොකිරීම, ආසාදිත පණු බිත්තර ශරීර ගත වීම වැළැක්වීම හා පණු රෝගයට එරෙහිව ප්‍රතිකාර ගැනීමෙන් වැඩිහිටි පණුවන් විනාශ කිරීම මඟිනි.  කොළඔ වෛද්‍ය පීඨයේ ජ්‍යෙෂ්ඨ කථීකාචාර්යපරපෝෂවේදී විශේෂඥ වෛද්‍යෂාමිනි ගුණවර්ධන සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=ay1208051</link>
    <topic>බෝඹුරු ඇල්ල වන අරණේ තැනුණු</topic>
    <author>සාගරිකා දිසානායක ජයසිංහ</author>
    <content>අපේ රට යටත් කරගත්තු ඉංගි‍්‍රසින් ඔවුන්ගේ රටේ දේශගුණයට, සමාන දේශගුණයක් පවතින නුවරඑළිය ප්‍රදේශයට ‘පුංචි එංගලන්තේ’ කියලා නමක් පටබැන්දේ නිකන්ම නොවෙයි. නුවරඑළියේ දේශගුණය, පිහිටීම වගේම අලංකාරයත් එංගලන්තේ ඇතැම් පළාත්වලට බෙහෙවින්ම සමාන නිසයි. නුවරඑළිය පැත්තේ මල්, පලතුරු, එළවළු වගේම තේ කෝපි වගාවත් ප්‍රචලිත කරන්නට සුදු ජාතීන් උනන්දු වුණේ ඒ දේශගුණය නිසයි නුවරඑළිය පැත්තේ පැරැණි නිවාස හා ගොඩනැඟිලි බොහොමයක්ම ඉදි කරලා තියෙන්නෙත් එංගලන්තෙ ගෘහ නිර්මාණ ශිල්පීය ආකෘති අනුව.හැමදාම හැමදෙනාම යන එන සුපුරුදු සංචාරක ආකර්ෂණ ස්ථාන හැරුණාම ගිහින් බලන්නට වටිනා සුන්දර මෙන්ම වටිනා තැන් ගණනාවක්ම නුවරඑළිය හා අවට තිබෙනවා. මෙවර අප ඔබ කැඳවාගෙන යන්නේ තවත් එවන් වූ මනරන්ජනීය ඉසව්වකටයි.නුවරඑළිය නගරයෙන් කිලෝ මීටර් දෙකක් එපිටින් පිහිටි සඳතැන්නේ පීඩෲ බාලදක්ෂ කඳවුරු භූමියයි ඒ. ‘සඳතැන්න’ නමටම ඔබින සුන්දර ගම්මානයක්. නුවරඑළිය නගරයේ සිට වැලිමඩ පාරේ ග්‍රෙගරි වැව කෙළවරේ මාගස්තොට හන්දියෙන් වමට හැරිලා දිගටම ගියාම හමුවෙන්නේ සුන්දර සඳතැන්න ගම්මානයයි.සඳතැන්නට යන පාර දිගේ කිලෝ මීටර් දෙකක් ඉදිරියට පැමිණියාම අපට ලංකාවේ උසම ස්ථානයේ පිහිටි ජලාශය වන බෝඹුරුඇල්ල ජලාශය හමු වෙනවා. බෝඹුරු ඇල්ල ජලාශයට යන පාර දිගේ පහළටම ගියාම හමුවන්නේ අපේ රටේ මුලින්ම හදාපු බාලදක්ෂ කඳවුරු භූමිය වන පීඩෲ බාලදක්ෂ කඳවුරු භූ®මියයි. බාලදක්ෂ කඳවුරු භූමියක් වුණාට එය බාලදක්ෂ කටයුතු සඳහා පමණක්ම වෙන් වූවක් නොවෙයි.බාලදක්ෂ පුහුණු කඳවුරු සම්මේලන, ජම්බෝරි පැවැත්වෙනවා හැරෙන්නට ඒ අවට සිරි නරඹන රිසින් එහි යන ඔබ අප වැන්නන්ට එහි නවාතැන් ගන්නටත් පුළුවන්. ශ්‍රී ලංකා බාලදක්ෂ ව්‍යාපාරයේ කොළඹ චිත්තම්පලම් ඒ ගාඩ්නර් මාවතේ පිහිටි ප්‍රධාන කාර්යාලයෙන් හෝ වර්තමානයේ කඳවුරු භාර නිලධාරී අජිත් ජයසේකර මහතාගෙන් අවසර ලබාගෙන ඔබට කඳවුරු බිමට ඇතුළුවන්නට පුළුවන්.කොත්මලේ හරහා තවලන්තැන්න පාරේ ගමන් කළ අපේ කට්ටිය නුවරඑළියට ළඟා වෙන විට මධ්‍යාහ්නය පහුවෙලා. ජූනි මාසෙත් එළැඹුනාට ඒ වන විටත් නුවරඑළියට වැස්ස පටන් අරගෙන තිබුණේ නෑ. වෙනදාට පාර දිගේ තැනින් තැන ඉදිකළ පුංචි පුංචි කඩවල පාට පාටින් ලස්සනට අඩුක්කරලා තියෙන එළවළු ගොඩවල්වලට වඩා මෙදා පාර අපි දුටු එළවළු ගොඩවල් පුංචියි කියලයි මට නම් හිතුණේ.වෙනදාට පෝලිමට ඇරලා තියෙන එළවළු පෙට්ටි කඩ තැනින් තැන විතරක් ඇරලා. මල් කඩ පෙට්ටිත් ඒ තරම්ම දැක්කෙ නෑ. එළවළුත් කොළඹ තරමටම ගණන්. මධ්‍යාහ්නය පහුවෙලාත් කොළඹ වගේ අව්ව තද නෑ. හොඳටම අව්ව පායලාත් හමා යන සුළඟේ සිසිලස ගත කිලිපොළා යන තරම්. නුවරඑළියේ පදිංචි කාරයන්ට දාඩිය දැම්මට අපි නම් මුලින්ම කළේ නගරයේ උණුසුම් ඇඟලුම් සාප්පුවකට වැදිලා කබායක් තොප්පියක් මිලදී ගැනීමයි.නුවරඑළිය නගරයෙන් කිලෝ මීටරයක් දෙකක් දුරින් තිබුණට සඳතැන්න පැත්ත හොඳටම ශීතලයි කියලා අපි අහලා තිබුණා. ටවුම පහු කරලා සඳතැන්න පාරේ කිලෝමීටරයක් විතර ගිහින් අපි බෝඹුරු ඇල්ල වන අඩවියට පිවිසුණා. උසට උසේ වැවුණු ටර්පන්ටයින්, ඇකේශි‍්‍රයා සහ සයිප්‍රස් ගස්වලින් හෙවණ වූ පටු මාවතේ අපේ වාහනේ ඉදිරියට ඇදුණේ හෙමින්. ගස්වල කොළ හැලිලා. වෙනදාට වැඩිය කලඑළියක් මාවතට වැටිලා. තෙතමනය රැඳුණු සීත සුළං රැලි කවුළුවෙන් රිංගලා ගත දාහය නිවා සනහනවා.බෝඹුරු ඇල්ලට යන පාරේ කෙළවරේ පිහිටි කඳවුරු භූමියෙහි අප එනතුරු එහි කඳවුරු පාලක අජිත් ජයසේකර මහතා පෙරමඟ බලා සිටියා. ප්‍රවීණ බාලදක්ෂ ආචාර්යවරයකු වන අජිත් එවරස්ට් කඳු ශිඛරය තරණය කළ පළමු සහ එකම ශ්‍රී ලාංකිකයා. ඒ වගේම ඔහු දාසය වතාවක් හිමාලය කන්ද තරණය කරලා තිබෙනවා. උසින් අඩි පහක් තරම් වත් නැති මේ පුංචි මිනිසා තුළ සැඟව ඇති ආත්ම ශක්තියේ බලය හිමාලය කන්දටත් වඩා උසයි.ගුවන් ගැබ සිපගන්න තරම් උස් වූ ටර්පන්ටයින් යාය මැද පිහිටි කඳවුරු භූමියට පිවිසෙන කවරකුගේ වුවත් ගත සිත සුවපත් වෙනවා.මෙම කඳවුර නවසිය හතළිස් හයේදී ශ්‍රී ලංකා බාලදක්ෂ සංගමයේ හිටපු ප්‍රධාන කොමසාරිස්වරයා වූ බෲක් විලියම් මහතාගේ පාලන කාලයේදී කර්නල් සී. පී. ජයවර්ධන මහතාගේ යුගයේදී අරඹා තිබෙනවා.බාලදක්ෂ නායකවරුන් සඳහා වන උසස් බාලදක්ෂ පුහුණු පාඨමාලාව පැවැත්වීම අරමුණු කොට ගෙන ඉදි කරන ලද මෙම කඳවුරෙහි වර්තමානයේ දී ජාතික හා පාසල් මට්ටමින් පුහුණු කඳවුරු සහ බාලදක්ෂ කණ්ඩායම්වල වාර්ෂික කඳවුරු පැවැත්වීම ද සිදු කරනුලබනවා. බෝඹුරු ඇල්ල ජලාශයට යාබද අක්කර අටක භූමි ප්‍රමාණයක පිහිටි කඳවුරු භූමිය රමණීය පරිසරයකින් යුක්තයි. උමා ඔයෙහි ප්‍රධාන ජලාශයේ සිට ගලා එන උමා ඇළ, කඳවුරු භූමිය වටා ලතාවකට ගලා බසිනවා.වර්ෂ 1950 දී බාලදක්ෂ ව්‍යාපාරයේ ප්‍රධාන මූලස්ථානය වූ එංගලන්තයේ ගිල්වෙල් පාර්ක් කඳවුරේ කඳවුරු පාලක ජෝන් තෝමන් මහතා ශ්‍රී ලංකා බාලදක්ෂ සංගමයේ පුහුණු කිරීමේ නිලධාරී මණ්ඩලය පුහුණු කිරීම සඳහා මෙරට පැමිණි අවස්ථාවේ එතුමාට නවාතැන් ගැනීම සඳහා ඉදිකළ ජෝන් තෝමස් නිල නිවාසය වර්තමානයේත් කඳවුරු පාලක නිල නිවාසය ලෙස භාවිත කරනවා.කඳවුරු භූමියේ බාලදක්ෂයන් සඳහා කඳවුරු ගිනිමැල කවයක්, ප්‍රධාන රැස්වීම් භූමියක් වගේම දහදෙනා බැගින් නවාතැන් ගන්නට හැකි කඳවුරු කුටි හයකින් සමන්විතයි. උමා ඇළෙන් එගොඩ වූ විට වන මැද දැවයෙන් ඉදිකරන ලද සුව පහසු කුටිවල විසි දෙනකුට පමණ නවාතැන් ගන්නට පුළුවන්.වරකට සිය දෙනකුට පමණ නවාතැන් ගන්නට තරම් ප්‍රමාණවත් පහසුකම් පීඩෲ කඳවුරෙහි තිබෙනවා. කුඩා කණ්ඩායම් සඳහා සුදුසු දැවමුවා කුටි වෙන්ව තනා තිබෙනවා. හෝටලයක නවාතැන් ගන්නවාට වඩා කඳවුරු බිමක නවාතැන් ගැනීම වෙනස්. බාලදක්ෂයන්ට එය එතරම් අලුත් දෙයක් නොවුණාට ඉඳහිට එහි යනෙන සංචාරකයන්ට එය නැවුම් අත්දැකීමක් වෙනු නිසැකයි.කළුගලින් බිත්ති බැඳ ඇතුළත දැවයෙන් නිමවා ඇති කුටි තුළ දැවයෙන් තැනු ඇඳන් ඇතුළු සියලු අවශ්‍යතා ද සපයා තිබෙනවා. දැව කුට්ටිවලින් තනන ලද අපූරු ආසන සහ මේස කිහිපයකින් ඒ සමන්විතයි. බාලදක්ෂ කඳවුරකදී බාලදක්ෂයන් තම කටයුතු ඔවුන් විසින් ම ඉටු කරගන්නවා.කඳවුරේ නවාතැන් ගන්නට යන අමුත්තන්ට උයා පිහා ගන්නට අවශ්‍ය පහසුකම් සහිත මුළුතැන් ගෙයක් එහි තිබෙනවා. උයාගෙන කන්නට අකමැති නම් කඳවුරු පාලක තුමාට කලින් දැන්වූවාම ඉතාම රසට පිරිසුදුවට ආහාරපාන සකස්කර දෙන දක්ෂ සූපවේදියකුගේ සේවය ඔබට ලබාගන්නටත් පුළුවන්. කඳවුරු බිමක නවාතැන් ගන්නට යන දරුවන්ට එහි බාලදක්ෂයන් සඳහා ඇති ක්‍රීඩා අත්හදා බලන්ටත් අවස්ථාව ලැබෙනවා.ගස් දෙකක් අතර ගැට ගසන ලද සවිමත් දැල්වල එල්ලී දැල් තරණය කිරීමට, උස් ගස්වල එල්ලන ලද ඉණිමංවල නගින්නට කොමාන්ඩෝ බ්‍රිජ්, මන්කි බ්‍රිජ් වැනි උසින් සවිකළ පාලම්වල නැගී ධීර ක්‍රියාකාරකම්වල යෙදෙන්නටත්, කඳවුරු බිම අවට වනන්තරයේ ඇවිදීමටත් ළමුනට ලැබෙන අවස්ථාව නැවුම් අත්දැකීමක් වනවා සිකුරුයි.අහස්කුස සිප ගන්නට තරගයට ඉහළට ඇදෙන සයිප්‍රස් තුරු අතරින් සඳරැස් ගලා එනවා. කඳවුරු බිමේ සුදෝ සුදු වැලි තලාව සඳරැසින් නෑවිලා කඳු මුදුනේ සිටින අපට දිස්වන්නේ හාත්පස සුදෝ සුදු හිම පළසක් ඇතිරුවා වගෙයි. ඇටමිදුලු පසාරු කරගෙන හමා යන ශීත සුළං රැලි සමඟ පොරබදිමින් අපේ උණුසුම් කබා අප උණුසුම්ව තබන්නට දරුණු අරගලයක යෙදෙනවා. රාත්‍රී සිරි නරඹනු රිසින් කඳවුරු බිමේ මිදුලට බැස්සත් ඒ ශීතල දරාගෙන රෑ සිරිය විඳගන්නත් අමාරු ගානයි. කඳවුර වටා ගලා හැලෙන උමා ඇළේ ජල ධාරාවේ සුමදුර ස්වරය පරයා හෝං හෝං නාදයෙන් දෝංකාර නගමින් සිසිල් මාරුතය හමා යනවා. දසත හමා යන මාරුතය උස් ගස්වල වැදීමෙන් නැගෙන ඒ අමුතු ශබ්දය පරිසරයට එක්කරන්නේ ගූඪ බවක්. වනන්තරේ නිහඬතාව බිඳිමින් ඉඳහිට රාව නඟන නිශාචර පක්ෂියකු හිටිවනම රෑ සිරි නරඹමින් පරිසරය සමඟ දැහැන්ගත වූ අපේ සමාධිය බිඳ දමනවා.කඳවුරු පාලක දිවා නිරීක්ෂණ කුටිය අසල ඉදිකළ දැවමුවා පීඨිකාවට එපිටින් ගිනිමැලයක් ගසා ගෙන ඒ වටා වාඩිලාගෙන සතුටු සාමීචියේ යෙදෙන්නට, ගීයක් ගයා තුටු පහටු වෙන්නට එහි එන වැඩි දෙනෙකු පි‍්‍රය කරනවා. දැඩි කටුක සීතලත් එක්ක හීන් පිනිබිඳු පතිත වෙනවා. නුපුරුදු දේශගුණයට ඔරොත්තු නොදෙන නැහැපුඬු නොකඩවා කිවිසුම් හරිනවා.“දැන් හොඳයි නිදාගෙන උදේ රැයින් නැගිටලා බෝඹුරු ඇල්ල බලන්න ගියානම්” අජිත්ගේ යෝජනාවට හැමෝම එක සිතින්ම එකඟ වුණා.හොඳහැටි පොරෝණය තුළට ගුලි වෙලා නිදාගන්නට හිතුණත් කුසීතකම ජය අරන් අපි හැමෝම හිමිදිරියෙම අවදි වුණා. මේනක හදා දීපු රසවත් උදෑසන ආහාරයෙන් පස්සේ කඳවුරට ඉහළින් පිහිටි බෝඹුරු ඇල්ල ජලාශය බලන්න අපි ගියේ පයින්.නුවරඑළියට පායන තරම කොයිතරම් ද කියලා බලා ගන්න ජලාශයේ අඩු වෙලා තිබුණු ජල මට්ටම හොඳම සාක්කියක්. වෙනදාට වේල්ල ළඟටම ජලයෙන් පිරෙන ජලාශයේ පතුල මතු වෙලා. යාන්තම් පෙනෙන නොපෙනෙන තරම් මඩ වතුර. ජලාශය පිසගෙන හමා ආ මාරුතය චණ්ඩයි. ඇඟ හිරිගඩු වට්ටනවා මදිවට සුළඟේ සැරට විසිවී යා දෝයි බයත් හිතෙනව. ජලාශයේ බැම්ම දිගේ සුදු වැලි ඇතිරූ මාවතේ අපි රක්ෂිතයේ ඇරැඹුම දක්වාම ඇවිද ගියා.බෝඹුරු ඇල්ල ජලාශය ඉතා විරල ගණයේ ජලාශයක්. එය ලංකාවේ වැඩිම උසකින් පිහිටා ඇති ජලාශයයි. ජලාශයේ සොරොව්ව සහ පිටවාන පිහිටා ඇත්තේ ජලාශයෙහි මැද. මෙවැනි පිටවානක් තවත් අපේ රටේ තිබෙන්නේ හම්බන්තොට පිහිටි ඇකිරිය වැවෙහි පමණයි. බෝඹුරු ඇල්ල ජලාශයේ ජල කඳ උඹා ඇළ ඔස්සේ බදුලු ඔයට වැටී අනතුරුව මහවැලි ගංගාවට එකතු වෙනවා. රක්ෂිතයේ තරමක් දුරට ගියාම බෝඹුරු ඇල්ල ජලාශයට දියවර සපයන ගල් පාලම සහ ‘බුලු ඇල්ල’ දිය ඇලි බලාගන්නට පුළුවන්. බුලු ඇල්ල පාමුල පිහිටි ගුහාව සීතා දේවිය සඟවා තැබු ස්ථානයක් බව කියැවෙන අතර එම ගුහාව හග්ගල මල්වත්තට නොදුරින් පිහිටි සීතා අම්මාන් කෝවිළ දක්වාම දිවෙන බවට සාධක හමු වී තිබෙනවා.බෝඹුරු ඇල්ල රක්ෂිතයේ එක් මායිමක් වැලිමඩ දක්වාත් තවත් මායිමක් හග්ගල මල්වත්ත පිහිටි ප්‍රදේශය දක්වාත් උතුරින් කඳවල දක්වාත් විහිදෙනවා.බෝඹුරු ඇල්ල රක්ෂිතයේ සැරිසරන්නට ලැබෙන අවස්ථාවත් ඉතා වටිනවා. වන සරණට රිසි ඔබට එය අපූරු අත්දැකීමක් වනු නිසැකයි. කඳවුරු බිම පිහිටි භූමිය නැවත වගා කරන ලද ටර්පන්ටයින්, රෙඩ්ගම්, ඇකේශියා සහ සයිප්‍රස් ගස්වලින් සෙවණ වෙලා. කඳුරු බිමට මායිම් වන ස්වභාවික වනාන්තරය කඳුකර වැසි වනාන්තර ගණයට අයත්. නුවරඑළිය ප්‍රදේශයට ආවේණික වූ මහරත්මල් (රොටර් ඩැන්ඩ්‍රම්) හා යෝධ මීවන වර්ග එහිදී ඔබට චකගන්නට පුළුවන්. ගල් වෙරළු, වැල් මී, මොනරැස්ස වගේ ඖෂධිය පැළැටිත් එහි හොඳින් වැවෙනවා.දිවියන්, ගෝනුන්, මුවන්, මී මින්නන් දඬු ලේනුන්, වල් ඌරන්, වගේම දුර්ලභ ගණයේ සතකු වන වලස් වඳුරන් බෝඹුරු ඇල්ල රක්ෂිතයේ බහුලව වාසය කරනවා. ඒ වගේම අපේ රටේ ජාතික පක්ෂියා වන වලි කුකුළන්, ගිරවුන්, මලිත්තන්, බකමූණන් වැනි පක්ෂීන් ද එහිදී දැකගන්නට පුළුවන්.වනන්තරයේ සිරි නරඹන්නට වගේම එහි ජෛව විවිධත්වය ගැන අධ්‍යයනයක යෙදෙන්නටත් සුදුසුම ස්ථානයක් ලෙස බෝඹුරු ඇල්ල රක්ෂිතය හඳුනාගෙන තිබෙනවා. ඒ ප්‍රදේශය සංචාරක ආකර්ෂණ ප්‍රදේශයක් ලෙස හඳුනාගෙන සැබෑවටම සොබාදහමට ආදරය දක්වන සංචාරකයන්ට වගේම නිරීක්ෂකයන්ටත් ඒ සඳහා පහසුකම් සලස්වන්නට ඉදිරියේදී පියවර ගන්නා බව නුවරඑළිය නගරාධිපති මහින්ද දොඩම්පේගම මහතා පවසනවා.රක්ෂිත වනයකට හිතූ හැටියට ඇතුළු වෙන්නට බෑ. ඒ සඳහා ඔබ වන සංරක්ෂණ දෙපාර්තමේන්තුවෙන් පූර්ව අවසර ලබා ගන්නට ඕනෑ. රක්ෂිතය හරහා සැතැපුම් හයක් පමණ ගිය විට අලංකාර බෝඹුරු ඇල්ල දිය ඇල්ල හමු වෙනවා. දිය ඇල්ලට පහළින් පිහිටි පේරවැල්ල ගම හරහා යළිත් ඔබට මහමඟට පිවිසෙන්නට පුළුවන්.මිනිසුන් වගේම සතා සීපාවොත් ඔවුන්ගේ නවාතැන් පොළ සකස් කරගන්නා බව ඔබ දන්නවා. කුරුල්ලන් කැදලි තනනවා. වලසුන් දිවියන් ගල් ගුහාවල ගාල් වෙනවා. තලගොයින් උරගයන් හුඹහක් තනා ගන්නවා. ඒත් ගෝනුන් හා ඌරන් ලගින්නට ගෙවල් හදාගන්නා බවක් අප අසා නෑ. බෝඹුරු ඇල්ල රක්ෂිතයේ වන මං ඔස්සේ පිය මං කළ අප අපේ නඩේ ගුරා අජිත් ගෝනුන් වාසස්ථාන තනාගත් ගෝන ගම්මානයකට අප කැටුව ගියා.නිතරම කැලෑ ගමන්වල යෙදෙන අජිත් ගෝන ගම්මානයට යන පාර හොයා ගත්තේ ගෝනුන්ගේ අං උලා තුවාල කළ ගස්වැල්වල හෝඩුවාව ඔස්සේ යමින්. ‘සද්ද කරන්නෙ නැතිව මා පස්සෙන් එන්න’ අජිත්ගේ ඉල්ලීමට අනුව ගස්වැල්වල පය පැටලිලා වැටුණත් නිහඬවම අපි ඔහුගේ පිටුපසින් ගියා.“මෙන්න බලන්න ගෝන ගෙදරක්.” හොඳින් අතු පතර විහිදා වැඩුණු රූස්ස ගසක පාමුල තණ පත් තලා ඇතිරූ සුව පහසු ගුහාවක් වැනි සෙවණක් අජිත් අපට පෙන්නනවා.“මේ දැන් ගෝනා මතන ඉඳලා ගිහින් තියෙන්නෙ.”ඒ ළඟම තිබු ගහේ ගෝනා අං ඇතිල්ලීමෙන් තුවාල වූ බඳින් තවමත් කිරි වැනි ශ්‍රාවයක් වෑහෙනවා. අපි එන සද්දෙට ගෝනා හෙමිහිට නැගිටලා වනයට වැදිලා. ඒ ආකාරයටම තැනූ ගෝන ගෙවල් රාශියක් අජිත් අපට පෙන්නුවා. උදේ රැයින්ම ආහාර හොයාගෙන කැලෑ වදින ගෝනුන් හැන්දා අඳුරත් එක්කම ගෝන ගම්මානයට ගාල් වෙනවා.වනන්තරේ නිහැඬියාවට බාධා නොකර ඊළඟට අපි ගියේ ඌරු ගම්මානෙට. ඌරන්ට මඩ තලන්නට ඕනෑ කරන මඩ කඩිති උන් විසින්ම හාරාගෙන ඇති ආකාරය එහිදී අප දුටුවා. හොඳින් ජලය පිරුණු තටාකයක දිය කෙළින්නට දුර බැහැර යනවාට වඩා ළඟම තිබුණු දියකඩිත්තක් අසබඩ වළක් හාරාගෙන ඒ වළ මඩ කරගෙන මඩ තලන එක කොයිතරම් පහසු ද? ඌරු තටාකවල පිංතූර ගන්න ලේසි නෑ. පුංචි සද්දෙටත් සතුන් කලබල වෙලා එහාට මෙහාට වෙලා හැංගෙනවා. නැත්නම් සතුරාට එරෙහිව සටනට එනවා. ඌරු තටාකවල පිංතූර ගන්න අජිත් සුදම් එක්ක තව තවත් කැලෑවෙ ඈතටම ගියා.බෝඹුරු ඇල්ල රක්ෂිතයේ ඇවිද්දාට කිසිම වෙහෙසක් ඇඟට පතට නොදැනීම ඇත්තෙන්ම මවිතයට කාරණාවක්. උදෙන්ම වනයට වැදුණු අපි වනන්තරයෙන් එළියට එන විට මධ්‍යාහ්නයත් ළඟා වෙලා. ඒත් දහදිය පොදක්වත් වැටී නැත්තේ වනන්තරේ පිසගෙන නිරන්තරෙන් හමා යන පිවිතුරු සිසිල් මදනල ගත සිත නිවා සනසාලන නිසයි. හැමදාම සැපම හොයන්නේ නැතිව කැලේක ඇවිදලා කුරුල්ලන් සතුන් ගහකොළ නරඹලා, කඳු නැඟලා, දිය ඇලි බලලා විඳලා එන එකෙත් අමුතුම මිහිරක් තිබෙනවා. ඉගෙන ගන්න දූ දරුවන්ට ඉගෙන ගන්න බොහෝ දේවල් තිබෙනවා. සුපුරුදු සම්ප්‍රදායික විනෝද චරිකාවකට වඩා එය අතිශයින්ම නැවුම් වූත් විනෝදජනක වූත් සංචාරක අත්දැකීමක් ඔබට ගෙන දෙනවා සිකුරුයි.සාගරිකා දිසානායක ජයසිංහඡායාරූප -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=ay1208052</link>
    <topic>හිරිමල් හිරු</topic>
    <author/>
    <content>සොබා දහම ප්‍රේක්ෂකයන්ට නොව ගවේශකයන් වෙනුවෙනි. ඉක්වදෝරයේ සහ පේරු හි මීටර් 1000 -2000 අතර කඳුකරයේ දක්නට ලැබෙතැයි කියන 1978 දී සොයාගත් වඳුරු උඩවැඩියා මල් (Dracula simia)  වැනි අපූරු සොබා නිමැවුම් ඔබත් දැක තිබේ නම් නිර්ලෝභීව අන් අයගේ නෙත් පිනවන්නට ඔබ දුටු දෑ අපවෙත එවන්න.ගල් වඩුවාණෙනිතම දළ සිඳිනා වැඳි පුතුටත් දිය ඉස ගත දා වැළකූ අයුරින් ගිනි ගත් හිරු රැස් වළකාලන්නට පිපාසයට දිය දෝතක් දෙන්නටවස්සානේ මහ වැහි උහුලන්නට හව් හරණෙට කිසි වකු ළඟ දැනුනද සමාධි බුදුරුව නිමහම් වනවිට නිකෙලෙස් බව මුව කමලින් මතු වෙතඔබෙ මුව නැඟි තුටු මදහස කෙබඳු ද? හිතාගන්න හැකිදෝ යාන්තමට තිසා වැවේ දිය රැලිමත රඟදෙන ළාහිරු කැන් මැද හිමි රුව දුටු සඳදයා නාගරවත්තසංකල්පනාහිරු පායන තුරු ඉවසිලි නැතුවා පොහොට්ටු හිනැහෙනවා දැක ගන්නට සඳ පායන තුරු ඉවසිලි නැතුවා පිනි කැට දිලිසෙනවා දැක ගන්නට හිරු සඳු නැති මුත් අහස බලන්නෙමි තරු කැට දිලිසෙනවා දැකගන්නට බස් නැවතුම ළඟ බලා සිටින්නෙමි නුඹ විත් හිනැහෙනවා දැක ගන්නට  - කසුරිබස් නැවතුමසඳුදා උදෑසන කියන්නෙ සාමාන්‍යයෙන් බොහොම කලබලකාරී දිනයක්. දින දෙකක නිවාඩුවෙන් පස්සෙ සාමාන්‍ය රාජකාරි බලා දිවයන මහා ජන ගංගාවෙන් බස් නැවතුම් පළ පිරිලා. ඔළුගෙඩිවල දාහක් ප්‍රශ්න පුරවගත්තු මිනිසුන්. හිනාවක් කතාවක් නැතිව හතර අතේ ඇදෙන හැටි සුලබ දසුනක්. මමත් මේ මිනිස් කැල අතර කන්තෝරුවේ රතු ඉර මතක් වෙවී බස් රථයක් එන තුරා බලාන හිටියා.මගෙ හිත ඒ අතරතුරේ එක එක තැන්වල ගමන් කරනවා. විවිධාකාර මිනිසුන් ළඟ නවතිනවා. වේලාවකට අනුරාධපුර වගේ දුෂ්කර පළාතකට දුවන්නත් එසැනින් ම රුසියාවට එහෙම, එහෙම නැත්නම් ඉන්දියාවෙ මහාලිඛාපුර කඳු යායට යන්නත් මගෙ හිතට පුළුවන්. එහෙම නැත්නම් ‘ගෝර්කි’ එක්ක පොඩි සල්ලාපයක යෙදෙන්න, ‘ගී ද මෝපසාං’ එක්ක මධු විතක් තොලගාන්න, ‘අපගේ නිශ්චින්දි පුරයේ’ පොඩි සක්මනක යෙදෙන්නත් මට පුළුවන්.ඉතින් මම මෙහෙම ඉන්න අතරතුර විවිධාකාර මිනිසුන්ගේ මුහුණවල් ළඟ නැවතිලා ඔවුන්ගේ හිත්වලට කිඳා බැහැල බලන්නත් පුළුවන් ද බලනවා. මට ටිකක් ඈතින් හිටිය බව තඩි මහත්තයෙක්, ගෝනෙකු ගිලපු පිඹුරෙකු වගෙ උඩ බලාගෙන හිටියා.එළඟම හිටියෙ ජෙල් තට්ටුවක් පුරවලා ගාගෙන කොණ්ඩෙට මොකක්ද විප්‍රකාරයක් කරගෙන හිටිය කොල්ලෙක්. කොල්ලෙක් කීවාට ඒකා කොල්ලෙක් ද කෙල්ලක් ද කියලා හිතාගන්න බැහැ. ඊළඟට මුහුණ පුරා සායම් උලාගත්තු දික් කලිසම් නෝනා කෙනෙක්. පිනි වැටිච්ච නැවුම් මලක් වගේ ලස්සන කෙලි පොඩිත්තියකුත් පාසල් නිල ඇඳුමෙන් ම ඒ ළඟ හිටියා.ඔන්න ටිකක් ගොමස්කඩ ගැහුණු කඩමාලු ඇඳුමක් ඇඳගත්තු වයසක මනුස්සයෙක් ඔය අසලට ආවා. කකුලෙ පතරංග තුවාලයක්.ඒ අසරණ මනුස්සයාට අවශ්‍ය වුණේ බස් නැවතුම් පළේ පුංචි පඩියක් ගොඩවෙන්න. ඒකට වාරුගන්න බැරිව සැරයටිය වන වනා දඟලන හැටි දැක්කහම දැනෙන්නෙ පුදුම අනුකම්පාවක්. අර ගෝණා ගිලලා වගේ හිටිය මහත්තයා ඉක්මනට අහක බලාගෙන ලෝකෙම ප්‍රශ්න තමන්ගේ ඔළුවෙ වගේ කල්පනා කරන්න පටන්ගත්තා. ජෙලි කොල්ලා දුවගෙන ගිහින් බස් එකක පා පුවරුවෙ එල්ලුණා. දික් කලිසම් නෝනා නහය වහගත්තු පාර මූණෙ සායම් තට්ටුව ගැලවිලා බිමට වැටුණද මන්දා. හැම කෙනෙක්ගෙම මූණවල් පිළිකුලෙන් ඇකිළුණා. හැමෝම ඒ දසුනින් ඈත් වුණා.අර ලස්සන පුංචි කෙල්ල දෝතින් ම සීයා අල්ලා ගත්තා. හිමීට උඩ පඩියට සීයට නංවපු ඒ කෙලි පොඩිත්ති මද දුරක් සීයව එක්කගෙන ගියේ කිසිම හිරිකිතක් නැතිව.ඒ දසුන දැකපු මම මුළු හිතින් ම ඒ ලස්සන දියණියට ආශිර්වාද කළා. ඇත්තටම ලස්සන දියණියේ නුඹේ හිත. යෞවනයට ආශිර්වාදයක්. නුඹ වගෙ අනුන්ගේ දුකට සංවේදී වන තරුණ තරුණියො ඉන්නවා නම් මේ පුංචි රට මීට වඩා ලස්සන වේවි. අඳුරේ ගමන් කරන මේ රටට සමාජයට ආලෝකයක් වේවි. නුඹේ උතුම් යෞවනය, රටට දැයට බොහෝ වැඩදායක එකක් වේවි.- ඇහැලියගොඩ, පී.එච්.එස්. පද්මසේනනිමල්ගේ වට්ටෝරුව“අද ඔයා ඔෆීස් ගිහින් ඉක්මනට ගෙදර එන්න. අම්මයි, තාත්තටයි, දෙන්නටම අසනීපයි. බ්ලඩ් ෂුගර් වැඩිවෙනවට දෙන පෙති පැකට් දෙකක් ගේන්න. අමතක කරන්න එපා හසෝ. ආ තව එකක් මට අමතක වුණා අනේ පපීටත් සීරියස්. එයා කන්නෙත් නෑ. අපේ බෙඩ් එක යටමයි. එයාටත් විටමින් ටැබ්ලට් පැකට් දෙකක් ගේන්න.”මේ හෑල්ල කියාගන ගියේ නිමල්ගේ ආදරණීය බිරිය නීතා ය. ඇගේ හෑල්ල අවසන් වන විටම, ඈතින් නළා හඬ ඇසෙන දුම්රියට, ගොඩවීමට, ගේ අසල ඇති දුම්රිය නැවතුම් පොළට ගියේ කඩිමුඩියේ ය.“නිමල් මොකද කමිස අනෙක් පැත්ත ‘ඇදල’ යාළුවා ඇසූවිට ඔහුට ලජ්ජා හිතුණා. ආ ඒක තමයි අලුත් ස්ටයිල් එක කියා ඔහු පරණ පත්තරයක් බෑගයෙන් ඇද බලන්නට විය.“බල්ලන්ට විටමින්, මාපියන්ට ෂුගර් පෙති මාරු වී දුන් ගෘහණිය පොලිසියේ කටඋත්තර දෙයි” ඒ නිමල් කියවූ පුවත් පත් ලිපියක් ය.දැන් අපේ උන්දැටත්, මේ වැඩේ කවද හරි වෙනවා. මට දුක මවුපියන් ගැන. බල්ලො ගැන නොවෙයි. නිමල් මෙම බෙහෙත් ගෙනැවිත් දී පසුදින ද කාර්යාලයට ගියේ කඩිමුඩියේ ය.පසුදින දහයට පමණ දුරකථනය නාද වී නිමල්ට කතා කළේ ආදරණීය බිරිය නීටාය. “නිමල් ඊයෙ ඔයා ගෙනාපු බේත් මාරුවෙලා පපීටයි, අම්මටයි, තාත්තටයි දුන්නෙ. බල්ලට සිහි නෑ. අර දෙන්නා බුරනවා.  කුලියාපිටිය, එස්. හෙට්ටිගේහිරු සඳු තරුනෙතින් ගලන කඳුළු බිංදු හසරැල්ලෙන් මුවා කරන් නෙතට එබෙන ඔබේ මුහුණ හරි අහිංසකයි...සඳ වගේ තමයි... පොඩි දේටත් තරහ අරන් ඇසිපිය මගෙ නෙත් කරවන බොරු තරහක් මවන් ඉන්නනුඹ හරි නපුරුයි... ඉර වගේ තමයි...අමාවක රැය අහස බබළන පහන් තරුවයි නිබඳ ඔබ මට අඳුර පරයා සදා ළඟ රැඳිනුඹ මගේ එළියයි... තරුව වගේ තමයි...- කොළඹ විශ්වවිද්‍යාලයේකේ. ජී. ඩිලානි බුද්ධිකාපෙම් කවියගෙවී ගිය පාසල් වියේ දවසක මගේ සිංහල පොතේ අන්තිම පිටුවේ ප්‍රේමය නමින්, නුඹ ලියූ පෙම් කවියේ පිටු කෑලි කැඩී පිටුව පොඩිවී එහෙත් තවමත් සුරැකිව ඇත හරියට අපේ ප්‍රේමය මෙන් ම වියපත්ව හැබැයි නොවෙනස්ව  වැලිසර බුද්ධිකා කහඳවලඅම්මේකඳුළැලි දැකලා සිනාසුණේ කඳුළැලි සමගින් ඉකිබින්දේ කඳුළැලි කරනා ඔච්චම් විඳගෙන කොහොමද... මේ අරුමය වින්ඳේදිවිය පුරා කියපන් අම්මේ...මහනුවරජීවනී චන්දිමා රාජපක්‍ෂසිතනෙත් උත්තල කාචයක් කර ඕ හද ගැබ බැලීමි මා හිතූ තරම් ලොකුමත් නෑ ඉක්බිති අවතල කාචයක් කරද බැලිමි ඒත් හිතූ තරම් ගැඹුරුම නෑ තදාන්තරව වර්ණාවලියක් සේද බැලීමි බෙදී වෙන්ව පෙනුණද හද එහෙම ම නෑ මොනවා වුණත් හද මම අවකලනය කරගතිමි කිසිවෙකුට දානය කරන්න බැරි නිසා ඉන්පසු සදාකාලිකව අනුකලනය කරන්න බැරි බව මම දැන ගතිමි අවසන පසක් කර ගතිමි හදේ ගුරුත්ව කේන්ද්‍රය නැත්නම් සිත කිසිදා රඳා නොපවතින බැව්- කඩුවෙල කිනිති අධිකාරිසරසවි පේ‍්‍රමයහිරිපොද වැස්සක් ඇද හැලෙද්දීම ඔහු සුමංගල ශාලාවෙ ඉඳලා එළියට ආවේ ඇයත් එක්ක. රතු පාට පොඩි මල් වැටුණු කුඩයක්. ඔහු ඇයට ඒක ඉහලන්නවත් අවසරයක් දුන්නෙ නෑ. ඔහුම කුඩේ ඉහලලා ඈව තුරුලට ළං කර ගත්තේ මහමෙරක් වටින වස්තුවක් වගේ. සීරුවට හරිම ආදරෙන්. පොඩි පොදකින්වත් ඈ නොතෙමී ආරක්ෂා කරගන්න වගේ.බෝඩිමට යන්න කුඩයක් නැතිව මම ඔහේ බලාගෙන උන්නා.මම කුඩේ අඳුන ගත්තා. අපි වෙන් වෙන්න කලින් ඔහු මට තිළිණ කරපු රතු මල් කුඩේ. මහ වරුසාවකටවත් ඉහලන්නෙ නැතිව මම ඒක පරිස්සම් කළේ මහ මෙරක් වගේ. ඔහු ඉස්සෙල්ලාම පාට් ටයිම් ජොබ් එකක් කරලා ගත්ත මුල්ම පඩියෙන් මට දුන්න තෑග්ග. මට ඒකෙන් දැනුණේ ඔහුගේ ජීවන සුවඳ. දවසක් මහ වැස්සෙම මම ඔහුට මගේ පූජනීය මහාර්ඝ වස්තුව ආපසු දුන්නා. ඔහු ඒක ගත්තා. ඒ වගේම ඔහුගේ අලුත් ජීවිතේටත් ඒක අරගෙන ගියා. කුඩේ දාලා තිබුණ රැපින් පේපර් කවරේ ඔහු අතින් බිම වැටුණා. ඔහු ඒක ඇහිදින්නවත් උත්සාහයක් ගත්තේ නෑ. එක සීරුවට ගලන දියසීරාවට කවරෙ ටිකින් ටික තෙත බරි වෙලා දිය වෙවී යනවා මම බලාගෙන හිටියා.හිතේ පොදි ගැහුණ දුක වාං දැම්මෙ නෙත් ඉවුරට ඔරොත්තු දී ගන්න බැරිවම ගිහින්. එක පිට එක වැහි පොද වැටිලා එක සීරුවට හේදෙන මගෙ මූණෙ ඔහුට දකින්න කඳුළු පාරවල් ඉතිරි වුණේ නෑ. ඒත් සුනාමියක් වගේ හදවතේ නැගෙන වේදනාව ඔහු දැක්කා කියලා මට සහතිකයි. අලුතෙන්ම ගත්ත ඩෙක් ෂූස් දෙක දාලා ළා නිල් පාට ඩෙනිමයි ඒකටම ගැළපෙන සුදු ටී ෂර්ට් එකයි ඇඳලා අලුත් සුරංගනාවිත් තුරුලු කරන් ඔහු එළියට ආවා. වටේම හිටිය බැච් එකේ ළමයිනුයි මාව දන්න කියන හැමෝමයි මං දිහා බැලුවෙ නොදැනුවත්වමයි. ළමයි දෙතුන් දෙනෙක් පඩිපෙළ ළඟටත් ගිහින් ඔහුම ද කියලා සැක හැර දැන ගන්න වගේ බැලුවා. නිකමටවත් ඔළුව උස්සලා ඒ දිහා බලන්න පුළුවන් කමක් මට තිබුණෙ නෑ.සුමංගලෙන්ම මේ විදියට මම ඔහුත් එක්ක ගිය අනන්ත අප්‍රමාණ වාර ගැන හිත්වලින් දුරස් නොවෙන තරමටම අපි දෙන්නගෙ ආදරේ හැමෝම දැනගෙන හිටියා. මම ඔහුට පෙම් කරන්න පටන් ගත්තෙ පළවෙනි අවුරුද්දෙ. සරසවියෙ අපේ බැච් එකේ ඉස් ඉස්සෙල්ලම කොක්ක ගැහුවේ ඔහුයි මායි. අවුරුදු තුනක් ගත වුණාට පස්සෙ අපි තුන්වෙනි අවුරුද්දට එනකොට ඔහු ඇගේ අතේ එල්ලිලා... ඒ හුරු පුරුදු ඉසව්වෙම ඇවිදගෙන යනවා. අලුත් හීන ගොන්නක් ඇගේ හිතටත් පොදි බැඳලා. අපේ අවුරුදු තුනක ආදරේට තිත තියලා.ඔහු ආවේ නෙළුව කියන ගාල්ල පැත්තෙ තියන පිටිසර ගමකින්. මම අනුරාධපුරේ. පූජා නගරයක් වගේ පිවිතුරුව තිබුණ මගේ හිතේ ආදරේ බීජ රෝපණය වෙලා දලු දැම්මෙ ඔහු හින්දා.පිරිමියෙකුට තරම් ඉක්මනට ගෑනියෙකුට තමන්ගෙ ජීවිතේ බෙදාගත්ත කෙනෙක්ව අමතක කරන්න බැරුව ඇති. සමහර විට කල්පයක් ගියත් සමහර ගෑනු තමන්ව දාලා ගිය ආදරේ ආපහු එයි කියන බලාපොරොත්තුවෙන් ජීවත් වෙන්නෙ ඒ හින්ද වෙන්න ඇති.  ශ්‍රී ජයවර්ධනපුර විශ්වවිද්‍යාලයේ නදිතා සිංහබාහුජංගම දු. කකන් සැප ඇස් සැප විඳීමට සමත් අත්ල මත රුවාගෙන ගෙන යා හැක කාටවුව කුඩා අත් ලේන්සුවකින් වැසීමට පිළිවන් ස්වර්ගය අපාය ළඟා කළ හැකි ජංගම දුක  හැඳල අ.ද. සුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=ay1208053</link>
    <topic>සමාගම් කිහිපයක කොටස් අලෙවියේ හොඳ ප්‍රගතියක්</topic>
    <author>තාරක වික්‍රමසේකර</author>
    <content>කොටස් වෙළෙඳ පොළ ගනුදෙනු අඩු වුව ද සමාගම් කිහිපයකම කොටස් අලෙවියේ ප්‍රගතියක් පෙන්නුම් කෙළේය.සඳුදා (30) ෆී‍්‍ර ලංකා සමාගමේ කොටස් 12027952 ක් අලෙවි වීම කැපී පෙනෙන සිදුවීමකි. සමාගමක කොටස් කෝටියකට වඩා අලෙවි වූයේ කලකට පසුවය. වැලිබල් කොටස් 2295570 ක් ද ඩයලොග් කොටස් 4014700 ක් ද අලෙවි විය.සඳුදා දින වැඩිම අගයකින් මිල ඉහළ ගියේ කළම්ඹු ෆාමසි සමාගමේය. කොටසක මිල රුපියල් 581.10 සිට රුපියල් 599.80 ක් දක්වා රුපියල් 18.70 කින් ඉහළ ගියේය.රේණුකා හෝල්ඩින්ග්ස් සමාගම ද මිල ඉහළ ගිය සමාගම් අතර විය.මිල පහළ යාම් අතරින් කැපී පෙනුණේ නෙස්ට්ලේ සමාගමයි. පෙර දින රුපියල් 1260.00 කට අලෙවි වූ සමාගමේ කොටසක මිල එදින රුපියල් 1200 ක් දක්වා රුපියල් 60 කින් අඩු විය.සැම්සන් ඉන්ටර්නෙට් හා ෂෝ වොලර්ස් සී ඩී අයි සී මිල පහළ ගිය සමාගම් අතර විය. 31 වැනිදා අඟහරුවාදා ඔඩෙල් සමාගමේ කොටස් 61269453 ක් අලෙවි විය. ෆී‍්‍ර ලංකා කොටස් 2741608 ක් ජේ කේ එච් කොටස් 1631058 ක් පෑන් ඒෂියන් පවර් කොටස් 1110604 ක් ද අලෙවි විය.මිල ඉහළ ගිය සමාගම් අතර සිලෝන් ටුබැකෝ 31 වැනිදා කැපී පෙනුණි. ඒ පෙර දින රුපියල් 680 ක් වූ කොටසක මිල රුපියල් 695 ක් දක්වා රුපියල් 15 කින් ඉහළ යමිනි. මිල ඉහළ ගිය සෙසු සමාගම් අතර සින්ගර් ශ්‍රී ලංකා, යුනියන් කෙමිකල්ස් කැපී පෙනුණි. මිල පහළ ගිය සමාගම් අතර ඉන්ඩස්ට්‍රියල් ඒ එස් පී එච් කැපී පෙනුණි. පෙර දින රුපියල් 325 ක් වූ කොටසක මිල එදින 305.10 ක් දක්වා රුපියල් 19.90 කින් අඩු විය.ඒ එදිනම රුපියල් 335.00 ක් දක්වා වූ ඉහළ යාම පසු බසිමිනි.පෙර සතිය අවසානයේ කොටස් 7605 ක් වූ ගනුදෙනු සංඛ්‍යාව සතිය ආරම්භයේ දී කොටස් 6225 ක් දක්වා පහළ ගියේය. එය අඟහරුවාදා 5510 ක් දක්වා අඩු විය.පසුගිය සතිය සමස්ත කොටස් මිල දර්ශකය අවසන් වූයේ ඒකක 4933.09 ක් ලෙසිනි. සඳුදා එම අගය ඒකක 4935.51 ක් ලෙස දැක්වුණි.අඟහරුවාදා එම අගය ඒකක 4944.86 ක් ලෙස දැක්වුණි. පෙර සතිය අවසානයේ මිලංකා මිල දර්ශකය දැක්වුණේ ඒකක 4354.58 ක් ලෙසිනි.සඳුදා එම අගය ඒකක 4376.71 ක් ලෙස ද අඟහරුවාදා එය ඒකක 4357.02 ක් ලෙස දැක්වුණි. ට්‍රේඩ් ෆිනෑන්ස් ඇන්ඩ් ඉන්වෙස්ට්මන්ට් පී එල් සී කොටසකට ශත 65 ක ලාභාංශ ගෙවනු ලබන බවත් බුකිට් ඩරා කොටසකට රුපියල් 3.00 ක් ලාභාංශ ගෙවනු ලබන බවත් නිවේදනය කර තිබුණි. එසේම සිලෝන් ටුබෙකෝ පී එල් සී කොටසකට රුපියල් 12.80 ක් ද ලංකා අශෝක් ලේලන්ඩ් කොටසකට රුපියල් 60 ක් ද ලාභාංශ ගෙවනු ලබන බවත් ඔරියන්ට් ෆිනෑන්ස් පී එල් සී කොටසකට ශත 15 ක් ද ගෙවනු ලබන බව නිවේදනය කර තිබුණි.වෙළෙඳ පොළ ගනුදෙනු තරමක් ස්ථාපිත වන බවක් පෙනෙන්නට තිබෙන බව තැරැව්කාර සමාගම් පවසනු ලබන අතර මේ තත්ත්වය තවත් වර්ධනය කිරීමට පියවර ගත යුතු බව එම නියෝජිතයෝ පවසති.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=aj1208051</link>
    <topic>ග්‍රාමීය ආර්ථිකය නැංවීම සඳහා නෙස්ලේ සමාගමෙන් ආයෝජන රැසක්</topic>
    <author/>
    <content>ග්‍රාමීය ආර්ථිකය නැංවීම සඳහා නෙස්ලේ සමාගමෙන් ආයෝජන රැසක්සමාගමේ ආදර්ශ පාඨය වන “යහපත් දිවියකට ගුණවත් ආහාර” ඔස්සේ යමින් දේශීය කිරි නිෂ්පාදන සහ පොල් නිෂ්පාදන ක්ෂේත්‍රයන්හි සංවර්ධනය උදෙසා නෙස්ලේ සමාගම දක්වන ලද දායකත්වය ඉතා විශාල වේ.මේ වන විට ශ්‍රී ලංකාවේ විශාලතම දේශීය ව කිරි මිලදී ගන්නා පෞද්ගලික සමාගම ලෙස නෙස්ලේ ලංකා සමාගම හැඳීන්විය හැකිය. නෙස්ලේ සමාගම දිනපතා 15,000කට අධික දේශීය කිරි ගොවීන් ප්‍රමාණයකගෙන් කිරි මිලදී ගැනීම සිදු කරයි.නෙස්ලේ සමාගම විසින් දේශීය කිරි ගොවීන් ගෙන් මිලදී ගන්නා කිරි ප්‍රමාණය සියයට 35කින් වර්ධනය වී ඇති අතර එම නිසා සමාගම විසින් කිරි ගොවීන් වෙත ගෙවන මුදල් ප්‍රමාණය ද සියයට 58ක වර්ධනයක් හිමි කරගෙන ඇත.සමාගම විසින් ශ්‍රී ලංකාව තුළ සිදුකිරීමට අපේක්ෂිත රුපියල් බිලියන 10ක ආයෝජන ප්‍රමාණයෙන් රුපියල් බිලියන 3.2ක් දැනටමත් ආයෝජනය කර ඇති අතර ඒ අතුරින් රුපියල් බිලියන 1.9ක් දේශීය කිරි නිෂ්පාදනය සහ ඒ ආශ්‍රිත නිෂ්පාදන සඳහා වෙන්කොට තිබීම ඉතා වැදගත් වේ.තිරසාර සංවර්ධනය තම ප්‍රධානතම ව්‍යාපාරික ප්‍රමුඛතාවය බවට පත්කරගත් සමාගමක් ලෙස ව්‍යාපාරික ප්‍රජාව වෙත මෙන්ම සාමාන්‍ය සමාජය වෙත ද වාසිදායක වන අයුරින් කටයුතු කිරීම නෙස්ලේ සමාගමේ සුවිශේෂත්වයයි.වසර සියයකට අධික කාලයක් පුරා ශ්‍රී ලාංකීය ජනතාවගේ විශ්වාසය දිනාගත් නෙස්ලේ සමාගම මේ වන විට ශ්‍රී ලංකාවේ විශාලතම නැවුම් කිරි සහ පොල් මිලදී ගන්නා සමාගමක් ලෙස ග්‍රාමීය ජනතාවගේ තිරසාර සංවර්ධනය සමඟ අවියෝජනීයව බැඳී සිටින බව කළමනාකාර අධ්‍යක්ෂ අලොයිස් හොෆ්බවර් මහතා කියයි.2011 වසර තුළ දී පමණක් රුපියල් බිලියන දහයක මුදලක් ශ්‍රී ලංකාව තුළ ආයෝජනය කිරීමට නෙස්ලේ සමාගම සමත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=aj1208052</link>
    <topic>සුළු හා මධ්‍ය පරිමාණ ව්‍යවසායකයන්ට අතහිත දෙන “ව්‍යවසායකත්ව 2020”</topic>
    <author/>
    <content>සුළු හා මධ්‍ය පරිමාණ ව්‍යවසායකයන්ට අතහිත දෙන “ව්‍යවසායකත්ව 2020”ශ්‍රී ලංකාවේ සුළු හා මධ්‍ය පරිමාණ ව්‍යවසායකයන් පොදුවේ මුහුණ දෙන ගැටලු විශේෂයෙන් මූල්‍යමය ගැටලු කළමනාකරණ අසාර්ථකත්වයන්, වෙළෙඳපොළ අභියෝග හා රාජ්‍ය ප්‍රතිපත්තිමය ගැටලුවලට සාර්ථක විසඳුම් ලබා දීම තුළින් රටේ සුළු හා මධ්‍ය පරිමාණ ව්‍යවසායකයන්ට අත්වැලක් වීමට ව්‍යාපාර සංවර්ධන කේන්ද්‍රය නව වැඩපිළිවෙළක් ක්‍රියාත්මක කරයි.ව්‍යාපාරික ප්‍රජාව දැනුවත් කිරීමේ සම්මන්ත්‍රණ මාලාවක් රටපුරා පැවැත්වීමටත් ඉන් අනතුරුව ව්‍යාපාර කළමනාකරණ කුසලතා ඉහළ නැංවීමේ හා ජාත්‍යන්තර කළමනාකරණ පුහුණු සහතිකයක් පිරිනැමීම දක්වා යන දැවැන්ත වැඩසටහනක් ඊට ඇතුළත්ය.ලෝක බැංකුවට අනුබද්ධ ජාත්‍යන්තර මූල්‍ය සංස්ථාවේ සහයෝගීතාව ඇතිව ලෝකයේ රටවල් 29 ක පමණ ක්‍රියාත්මක කරන’Business Edge’ ව්‍යාපාර කළමනාකරණ පුහුණු පැකේජය’ හඳුන්වා දීමත් මෙහිදී සිදු කරයි.කළමනාකරණ පුහුණුව සමඟ කුඩා මධ්‍ය පරිමාණ ව්‍යාපාරවල තාක්ෂණික ගැටලු සඳහා උපදෙස් හා නව තාක්ෂණය ලබාදීමටත් මෙහිදී බලාපොරොත්තු වෙයි. ඒ ඒ කර්මාන්තය අංශ සඳහා වෙන වෙනම තාක්ෂණික උපදේශක සේවයක් හඳුන්වාදීම තුළින් ව්‍යවසායකයන්ට අත්වැලක් වීමට ව්‍යාපාර සංවර්ධන කේන්ද්‍රය සැලසුම්කර ඇත.වෙළෙඳපොළ ගැටලුවලට මුහුණදී සිටින ව්‍යවසායකයන්ට ප්‍රාදේශීය ජාතික තලයේ ගැනුම්කරුවන් හා වෙළෙඳපොළ සබඳතා ගොඩනැඟීම මේ වැඩසටහනේ ඊළඟ ප්‍රමුඛතම සේවයයි. ව්‍යාපාර සංවර්ධන කේන්ද්‍රය ගොඩනඟා ඇති දිරිය දෑත අලෙවි ශාඛා ජාලය හා විවිධාකාරයේ වෙනත් වෙළෙඳපොළ උපායමාර්ග ඔස්සේ සුළු හා මධ්‍ය පරිමාණ ව්‍යවසායකයන්ට තිරසාර වෙළෙඳපොළක් නිර්මාණය කරදීමට මෙහිදී උත්සාහ කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=aj1208053</link>
    <topic>ෆැන්ටා ලීටර 2 ඇසුරුම්වල</topic>
    <author/>
    <content>ෆැන්ටා ලීටර 2 ඇසුරුම්වලෆැන්ටා දැන් ලීටර් 2 ඇසුරුම්වලින් දිවයින පුරා වෙළෙඳසල් වෙත නිකුත් කරන බව කොකා-කෝලා බෙවරේජස් ශ්‍රී ලංකා ආයතනය කියයි. පාරිභෝගිකයින් ගෙවන මිලට වැඩි වටිනාකමක් ලබා දෙමින් ෆැන්ටා ඔරේන්ජ්, ෆැන්ටා පෝටෙලෝ සහ ෆැන්ටා ක්‍රීම් සෝඩා නව ආකර්ෂණීය පෙනුමින් එන ලීටර් 2 ඇසුරුම්වලින් ලබාගත හැකිය.“ශ්‍රී ලංකාවේ අංක 1 දොඩම් රසැති පැණි බීම වර්ගය තමයි ෆැන්ටා. ඒ වගේම ෆැන්ටා පෝටෙලෝ සහ ෆැන්ටා ක්‍රීම් සෝඩා වර්ග දෙකත් දිවයින පුරා සැලකිය යුතු වෙළෙඳපළක් ගොඩනඟාගෙන තිබෙනවා. අපි දැන් වෙළෙඳපොළට නිකුත් කරන වැඩි බීම ප්‍රමාණයක් ඇසුරුම් කළ ලීටර් 2 ආකර්ෂණීය බෝතලයෙන් වැඩි පිරිසකට ෆැන්ටා රස බෙදාගන්න පුළුවන්” කොකා- කෝලා බෙවරේජස් ශ්‍රී ලංකා සමාගමේ මෙරට කළමනාකරු සෞමින්ද්‍ර භට්ටාචාර්ය මහතා ප්‍රකාශ කළේය.“අපේ පාරිභෝගිකයින් නියම මිල ගණන් යටතේ නිවැරැදි ඇසුරුම්වලින් අපේ සේවාවන් ලබාගැනීමයි අපට වැදගත් වෙන්නේ. අපේ නව ඇසුරුමේ මිල අනුව පාරිභෝගිකයාට ඔවුන්ගේ පි‍්‍රයතම බීම වර්ගය ගෙවන මිලට වැඩි වටිනාකමකින් ලබාගන්න පුළුවන්” භට්ටාචාර්ය මහතා වැඩිදුරටත් සඳහන් කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=aj1208054</link>
    <topic>Bread Talk දෙවන ශාඛාව පාක් වීදියෙ</topic>
    <author/>
    <content>Bread Talk දෙවන ශාඛාව පාක් වීදියෙBread Talk හි දෙවැනි ශාඛාව කොළඹ 2, පාර්ක් වීදියේ විවෘත විය.රාකෙල් යසීන් විජේමාන්න සහ යටිල විජේමාන්නමේ නව බේකරි වෙළෙඳ සල ඌරු මස් සහිත ආහාර පිළිගැන්වීමෙන් වැළකී සිටින අතර කිසිදු ආහාර කාණ්ඩයක් සැකසීම සඳහා මද්‍යසාර භාවිතය සිදු නොකරයි.  Bread Talk වෙත පැමිණ නිදහසේ ඔවුන් සපයන සුවිශේෂි ආහාරවල රසවිඳීමට එමඟින් සෑම දෙනාටම ආකර්ෂණීය අවස්ථාවක් උදා වේ.එපමණක් නොව සෞඛ්‍යය පිළිබඳව උනන්දු වන පාරිභෝගිකයින් සඳහා සම්පූර්ණයෙන්ම ධාන්‍ය පිටි, බැදපු සහල්, සූර්යකාන්ත ඇට ආදියෙන් විශේෂයෙන් සෑදූ ආහාර වර්ග හා ග්‍රීන් ටී පාන් ද සපයනු ලබයි.”ශ්‍රී ලංකාවට Bread Talk හි ආහාර පාන මෙන්ම පිළිගැන්වීමේ පිළිවෙත් සුවිශේෂිත වන අතර එබැවින් ඔබම පැමිණ අප විසින් සපයන්නේ මොනවාදැයි රසවිඳ බැලිය යුතුය. අප විසින් සෑම විටම අපගේ සෑම ආහාර වර්ගයක්ම පිළියෙල කිරීමට වැඩි වේලාවක් මෙන්ම වැඩි නිර්මාණශීලීත්වයක් එක් කරනවා.” යනුවෙන් Bread Talk  හි කළමනාකාර අධ්‍යක්ෂ යටිල විජේමාන්න මහතා පැවසුවේය.ෆැමිලි බජට් පැක් ලෙසින් නියම කළ මිල ගණනක් යටතේ පවුලක අවශ්‍යතාවයන්ට සරිලන සේ තමන්ගේ සිතැඟි ලෙස තෝරාගැනීමට බනිස් එකතුවක් හඳුන්වා දී ඇති බව විජේමාන්න මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=aj1208055</link>
    <topic>ඩීමෝ ජයග්‍රාහී ව්‍යාපාරික හවුල්කරුවන් අගයයි</topic>
    <author/>
    <content>ඩීමෝ ජයග්‍රාහී ව්‍යාපාරික හවුල්කරුවන් අගයයිජයග්‍රාහී අලෙවි නියෝජිතයින් හා බෙදාහරින්නන්, ඩීමෝ හි නියෝජිතයින් සහ ඔවුන්ගේ ප්‍රධානීන් සමඟ.ඩීමෝ මෑතකදී මෝටර් රථ උපාංග හා බලශක්ති මෙවලම් ආදියට අදාළ 2011 / 2012 වසරේ ව්‍යාපාරික කටයුතු සඳහා ඔවුන්ගේ දේශීය ව්‍යාපාරික හවුල්කරුවන් අගය කිරීමට උත්සවයක් සංවිධානය කළේය.මේ සම්මේලනයට Bosch බලශක්ති මෙවලම් හා උපාංග, Bosch මෝටර් රථ උපාංග සහ OEM විකුණුම් යන ප්‍රධාන ව්‍යාපාරික ඒකක තුනක් සහභාගි විය.රටපුරා විසිරී සිටින අලෙවි නියෝජිතයින් හා බෙදාහරින්නන් 350 කට වැඩි ප්‍රමාණයක් මේ සඳහා සහභාගි වූ අතර ඩීමෝ විසින් ප්‍රවර්ධනය කරනු ලබන ලොව පිළිගත් සෑම වෙළෙද නාමයක්ම නියෝජනය කරමින් විදේශීය ප්‍රධානින් දස දෙනෙකුට වැඩි පිරිසක් එයට එක් වූහ.මේ උත්සවයේදී ඩීමෝ හි දේශීය ව්‍යාපාරික හවුල්කරුවන්ගෙන් නිෂ්පාදන කාණ්ඩ යටතේ හොඳම පිරිවැටුම, නිෂ්පාදන කාණ්ඩ යටතේ හොඳම බෙදාහරින්නා හා අලෙවි නියෝජිත මෙන්ම හොඳම ගෙවීම් නිලධාරියා හඳුනා ගැනීම සිදු විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=aj1208056</link>
    <topic>අලියාන්ස් ලංකා අලෙවි විශිෂ්ටයෝ ඇගයෙති</topic>
    <author/>
    <content>අලියාන්ස් ලංකා අලෙවි විශිෂ්ටයෝ ඇගයෙතිසුවිශේෂී විශිෂ්ටතා ප්‍රමිතීන් තුළින් පසුගිය වසරේදී ඉහළ ජයග්‍රහණ අත්කරගත් අලෙවි බළකාය පිළිගැනීම සහ ප්‍රසාද පිරිනැමීම සඳහා වූ අලියාන්ස් ලංකා වාර්ෂික අලෙවි සමුළුව පසුගියදා පැවැත්විණ. 350 ඉක්මවූ ක්ෂේත්‍ර අලෙවි බළකාය, මෙන්ම දිවයින පුරා විහිදුනු අලියාන්ස් ලංකා ශාඛාවල කාර්ය මණ්ඩලය ද ඊට සහභාගි විය.උචිත අන්දමින්ම මෙවර එහි තේමාව වූයේ “ප්‍රමිති 2012” යන්නයි. මෙවර අලියාන්ස් අලෙවි සමුළුවේදී විශිෂ්ටත්වය සහ කණ්ඩායම් හැඟීම ගොඩනැඟීම සහ දිරිගැන්වීම උදෙසා අවශ්‍ය වන ප්‍රමිතීන් පිළිබඳව සමීප සලකා බැලීමක් සිදු කෙරිණ. අලෙවි සමුළුවේ වඩාත් අවධානයට ලක්වූ ශූරයන්ගේ ශූරයා තිළිණය වත්තල කලාපයේ කේ.යෝගනාදන් විසින් හිමිකර ගන්නා ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=aj1208057</link>
    <topic>නාවික පුහුණු විශිෂ්ටත්වයට මර්කන්ටයිල් සීමන් සම්මාන ලබයි</topic>
    <author/>
    <content>නාවික පුහුණු විශිෂ්ටත්වයට මර්කන්ටයිල් සීමන් සම්මාන ලබයිශ්‍රී ලංකාවේ China Engineering හි සැන්ග් Mercantile  Seamen Training ආයතනයේ කළමනාකාර අධ්‍යක්ෂ කපිතාන් රොහාන් කොඩිප්පිලි සහ Seatrade Communication සීමාසහිත සමාගමේ සභාපති ක්‍රිස් හේමන් මහත්වරු.ශ්‍රී ලංකා වරාය, වෙළෙඳ සහ ප්‍රවර්ධන ප්‍රදර්ශනයට සමගාමීව පැවැත්වූ Seatrade සම්මාන ප්‍රදානෝත්සවයේදී Mercantile Seamen Training  ආයතනය ගෞරවයට පාත්‍ර විය.“අප ඉතාමත් සතුටු වෙනවා නාවික පුහුණුව සම්බන්ධයෙන් ‘අධ්‍යාපන හා පුහුණුකිරීම්’ සම්මානය ලබා ගැනීම සම්බන්ධයෙන්. මෙයට වසර 25 කට පෙර ගාලු වරාය අසබඩින් ඇරැඹි අප ආයතනය ශ්‍රී ලාංකේය තරුණයින් වෘත්තීමය නාවිකයින් ලෙසින් පුහුණු කිරීම පිණිස ස්ථාපනය කරන ලද්දක්. එවන් අතීතයකට හිමිකම් කියනා අපගේ ගමන් මඟෙහි තවත් එක් වැදගත් සංධිස්ථානයක් ලෙස මෙම සම්මානය හැඳින්විය හැකිය.” ආයතනයේ කළමනාකාර අධ්‍යක්ෂ කපිතාන් රොහාන් කොඩිප්පිලි පැවසීය.ආයතනය විසින් පුහුණු පාඨමාලා දෙකක මෙහෙයුම් කටයුතු සිදු කරන අතර ඉන් එකක් නාවික නිලධාරීන්ටත් අනෙක වෙනත් තනතුරු දරනා නැවියන්ටත් ලෙසින් වේ. එසේම මෙම පුහුණුවීම් වැඩසටහන් ඉතා ඉහළ තත්ත්වයන්ගෙන් යුක්ත වන අතර වෙනස් වන ගෝලීය තත්ත්වයන්ට අනුව සිය පුහුණුවීම් ප්‍රතිනිර්මාණය කරමින් ශක්තිමත් ගමනක යෙදී සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>05</day>
    </date>
    <link>http://www.silumina.lk/2012/08/05/_art.asp?fn=aj1208058</link>
    <topic>සිංහල රිදී තිරය නිවසටම ගෙන එන ‘රිදී ටී වී’</topic>
    <author/>
    <content>සිංහල රිදී තිරය නිවසටම ගෙන එන ‘රිදී ටී වී’සිනමා, ටෙලි නාට්‍යය, සංගීත ලෝලී මෙරට පේ‍්‍රක්ෂකයාගේ මනදොල පිනවීම වෙනුවෙන් පැය 24 පුරාම සිංහල චිත්‍රපට, ටෙලි නාට්‍යය හා ගීත විකාශය කරන මෙරට පළමු හා එකම නාළිකාව “රිදී ටී වී” දැන් ඩයලොග් ටී වී ඔස්සේ විකාශය කෙරේ.මෙම නාළිකාව මඟින් පවුලේ සැම වෙනුවෙන් දේශීය සිංහල චිත්‍රපට, ටෙලි නාට්‍යය, ගීත හා විකට වැඩසටහන් කිසිදු වෙළෙඳ දැන්වීමකින් තොරව විකාශය කරන නිසා නිදහසේ නිර්මාණ රස විඳීමට ෙ;ප්‍්‍රක්ෂකයාට නිතැතින්ම අවස්ථාව ලැබේ.මෙම වැඩසටහන් සඳහා තිස්ස නාගොඩවිතාන මහතාට අයත් ලංකාවේ විශාලතම සිංහල චිත්‍රපට සංරක්ෂණ පුස්තකාලයේ දායකත්වය ලබාදෙන නිසා මුල්ම පිටපත් ඇතුළු අනන්‍ය නිර්මාණ විකාශය කිරීමේ හැකියාවෙන් රිදී ටී වී පොහොසත්ය.සෑම දිනකම රාත්‍රී 7.00 සිට රාත්‍රී 10.00 දක්වා වෙන්කර කර තිබෙන්නේ අලුත්ම වැඩසටහන් හා අලුත්ම චිත්‍රපටයක් විකාශය කිරීම සඳහායි.අතිශයින්ම ජනපි‍්‍රය සිංහල චිත්‍රපටයක් සති අන්තයේදී විකාශය කරන අතර ටෙලි නාට්‍යයක් ද සෑම සතියකම පේ‍්‍රක්ෂකයා හමුවට රැගෙන ඒමට කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa1208121</link>
    <topic>උසස් අධ්‍යාපනය ගැන සෙවීමට ජනාධිපති පරීක්ෂණ කොමිසමක්!</topic>
    <author/>
    <content>ආර්ථිකයට ගැලපෙන උපාධිධාරීන් බිහිවිය යුතුයිවිශ්ව විද්‍යාල හා උසස් අධ්‍යාපන ක්ෂේත්‍රය පිළිබඳව සොයා බලා ඒවායේ ප්‍රගතිය සඳහා නිර්දේශ ලබා ගැනීම සඳහා ජනාධිපති පරීක්ෂණ කොමිසමක් පත් කොට තිබේ.මහින්ද රාජපක්ෂ ජනාධිපතිතුමා විසින් පත් කරන ලද මේ පරීක්ෂණ කොමිසමේ කාර්ය භාරය වන්නේ ජාතික විශ්වවිද්‍යාල පද්ධතිය, උසස් අධ්‍යාපන ආයතන, යනාදියේ දැනට පවත්නා තත්ත්වය විමර්ශනය කොට ඒවා දියුණු කිරීම සඳහා වූ සැලසුම් පිළිබඳ නිර්දේශ ලබා ගැනීම අපේක්ෂා කෙරේ.මේ අතර උපාධිධාරීන් ගේ රැකියා ගැටලුවලට කඩිනම් විසඳුම් ලබාදීමටත් පියවර ගෙන තිබේ. රාජ්‍ය සේවයට බඳවා ගත් උපාධිධාරීන්ට මින් ඉදිරියට ශ්‍රී ලංකා පරිපාලන සේවා (සීමිත) තරග විභාගයට පෙනී සිටීමට අවස්ථාව ලබාදීමටත්, සේවා නාම හා උසස් වීමේ ක්‍රමවේදයක් හඳුන්වා දීමටත් තීරණය වී තිබේ.ශ්‍රී ලංකා නිදහස් උපාධිධාරී සංගමයේ නියෝජිතයින් සමඟ පැවති සාකච්ඡාවකදී ජනාධිපතිතුමා ගත් තීරණයක් අනුව මේ නව වැඩපිළිවෙළ ක්‍රියාත්මක කෙරේ.“උපාධිධාරීන් සඳහා ප්‍රමිතියක් අවශ්‍යයි. ආර්ථිකයට ගැලපෙන ආකාරයෙන් උපාධිධාරීන් බිහිවිය යුතු ය. ආර්ථිකයට ගැලපෙන ආකාරයේ උපාධිධාරීන් බිහි කිරීමට කටයුතු කිරීම අධ්‍යාපන බලධාරීන් සතු වගකීමක් බව ජනාධිපතිතුමා මෙහිදී පැවසීය.විශ්වවිද්‍යාලවල ඉගෙන ගන්නා විෂය ධාරාවන්ට අනුව රැකියාවලට යොමුවීම සිදු නොවන බව මෙහිදී වැඩිදුරටත් ප්‍රකාශ කළ ජනාධිපතිතුමා බඳවා ගත් උපාධිධාරීන් නායකත්ව පුහුණු වැඩසටහන් සඳහා ද යොමු කිරිමේ අවශ්‍යතාවය පෙන්වා දුන්නේ ය. එමගින් ඔවුන්ගේ පෞරුෂ වර්ධනය, නායකත්ව ලක්ෂණ වර්ධනය, යහපත් තීන්දු තීරණ ගන්නා රාජ්‍ය සේවකයින් ලෙස නිර්මාණය කිරීම අරමුණු කෙරේ. මෙහිදී අදහස් දක්වමින් පාර්ලිමේන්තු මන්ත්‍රී නාමල් රාජපක්ෂ මහතා; විශ්වවිද්‍යාලවලින් උපාධිධාරීන් පිටවන විටම විශ්වවිද්‍යාල, විශ්වවිද්‍යාලයන්හි පීඨ හා අධ්‍යයන අංශ මැදිහත් වී උපාධිධාරීන් සඳහා තමන් හැදෑරූ විෂය ධාරාවන් යටතේ පුහුණුවීම සඳහා ආයතනවලට යොමු කිරීමේ කාලීන අවශ්‍යතාව ද පෙන්වා දුන්නේ ය. මෙම අවස්ථාවට ඇමැති රන්ජිත් සියඹලාපිටිය, රාජ්‍ය පරිපාලන අමාත්‍යාංශයේ ලේකම් පී.බී. අබේකෝන් යන මහත්වරු ද එක්ව සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa1208122</link>
    <topic>දිවි නැඟුම සංවර්ධන දෙපාර්තමේන්තු පනත පාර්ලිමේන්තුවට</topic>
    <author/>
    <content>දිවි නැඟුම සංවර්ධන දෙපාර්තමේන්තු පනත පාර්ලිමේන්තුවට ඉදිරිපත් කැර තිබේ. ආර්ථික සංවර්ධන ඇමැති බැසිල් රාජපක්‍ෂ මහතා විසින් ඉදිරිපත් කරන ලද මේ පනත යටතේ ශ්‍රී ලංකා සමෘද්ධි අධිකාරිය, ශ්‍රී ලංකා දක්ෂිණ සංවර්ධන අධිකාරිය සහ ශ්‍රී ලංකා උඩරට සංවර්ධන අධිකාරිය ඒකාබද්ධ කොට දිවි නැඟුම සංවර්ධන දෙපාර්තමේන්තුව පිහිටුවනු ලැබේ.ග්‍රාමීය මට්ටමින් දිවි නැඟුම ප්‍රජා මූල සංවිධාන පිහිටුවීම, දිස්ත්‍රික් හා ජාතික මට්ටමින් සම්බන්ධීකරණ ජාලයක් ස්ථාපිත කිරීම, ප්‍රජා බැංකු පිහිටුවීම යනාදී කාර්ය සාධන රැසක් මේ නව පනතේ සිදු කෙරෙනු ඇත.සමෘද්ධි නිලධාරීන් 27000 කට සේවා ස්ථිරත්වය සහ විශ්‍රාම වැටුප් ද මේ නව පනත යටතේ ලබා දීමට යෝජිතය. ආර්ථික සංවර්ධන ක්‍රියාවලිය ප්‍රවර්ධනය, දිළිඳු බව තුරන් කිරීම, සමාජ සාධාරණත්වය සහතික කිරීම, පුද්ගල, පවුල සහ කණ්ඩායම් කේන්ද්‍ර කර ගත් ජීවනෝපාය සංවර්ධනය යනාදී කාර්ය සාධන සම්බන්ධයෙන් සහාය වීම සඳහා දිවි නැඟුම ජාතික සභාවක් ද ඇති කෙරේ.අභිනවයෙන් පිහිටුවීමට යෝජිත මේ දෙපාර්තමේන්තුවේ පරමාර්ථ අතර : දිළිඳු බව තුරන් කිරීම සහ සමාජ සාධාරණත්වය සහතික කරනු ලබන සමාජයක් බිහි කිරීම සඳහා අවශ්‍ය විය හැකි සංවර්ධන කටයුතු ක්‍රියාත්මක කිරීම, එක් එක් පුද්ගලයා සහ පවුල වෙනුවෙන් ආහාර සුරක්ෂිතතාව සහතික කිරීම, ජාතික සංවර්ධනය වේගවත් කිරීම සඳහා ජනතාව ඒකරාශි කිරීම හා සවිබල ගැන්වීම, ජනතාවගෙ ජීවනෝපාය සංවර්ධනය ඉහළ නැංවීමේ කාර්ය සඳහා ක්ෂුද්‍ර මූල්‍ය පහසුකම් සැපයීම, සමාජ ආරක්ෂණ ජාලයක් ස්ථාපිත කිරීම, යනාදී කරුණු රැසක් අන්තර්ගත වේ.මේ නව පනත යටතේ ස්ථාපිත කිරීමට යෝජිත දිවි නැඟුම දෙපාර්තමේන්තුවේ මූලික කාර්ය සාධනය පුද්ගල මට්ටමේ සිට ජාතික ආර්ථිකය දක්වා ආර්ථික සංවර්ධනය නඟා සිටුවන අතර ග්‍රාමීය හා නාගරික බේදයකින් තොරව රටේ සියලු පුරවැසියන්ගේ ජීවන තත්ත්වය නඟා සිටුවීම බවත් සඳහන් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa1208123</link>
    <topic>අඩු කළ බදු වාසිය දෙන්න බඩු මිල අඩු කළා</topic>
    <author>චන්දන බණ්ඩාර</author>
    <content>- ඇමැති ජොන්ස්ටන් ප්‍රනාන්දුචන්දන බණ්ඩාරපාරිභෝගික භාණ්ඩ මිල ගණන් අඩු වැඩි වීම පිළිබඳව ජනාධිපතිතුමා නිරතුරු අවධානයෙන් පසුවෙන බවත් ආනයනික අත්‍යාවශ්‍ය භාණ්ඩවල බදු අඩු කළ ද එහි වාසිය පාරිභෝගිකයාට වෙළෙඳුන් විසින් ලබා නොදුන් නිසා සතොස මඟින් අත්‍යාවශ්‍ය භාණ්ඩ මිල ගණන් ස්ථාවර මට්ටමට ගෙන ආ බව වෙළෙඳ හා පාරිභෝගික කටයුතු ඇමැති ජෝන්ස්ටන් ප්‍රනාන්දු මහතා පවසයි.ඒ අනුව දුඹුරු පැහැති සීනි කිලෝවක මිල වෙළෙඳ පොළේ රුපියල් 110 කට අලෙවි කෙරෙන අතර එය සතොස මගින් රුපියල් 88 කට සහ සුදු පැහැති සීනි කිලෝව රුපියල් 102 සිට රුපියල් 96 දක්වා ද, වෙළෙඳ පොළේ රුපියල් 165 ක් 240 ත් අතර පවතින සැමන් ටින් එකක් රුපියල් 155 ක මිලකට ද, වෙළෙඳ පොළේ රුපියල් 130 කට පවතින පරිප්පු කිලෝව රුපියල් 119 කට ද ලංකා සතොස මගින් ලබාදීමට කටයුතු කොට ඇති බව ද ඇමැති ජොන්ස්ටන් ප්‍රනාන්දු මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa1208124</link>
    <topic>මහ ජල ව්‍යාපෘති 12 යි කුඹුරු අක්කර ලක්ෂ 10 යි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඅලුත් කුඹුරු අක්කර ලක්ෂ 10 ක් යල මහ අලුතින් අස්වද්දන ලක්ෂ 4 ක් ජනතාවකට වසර පුරාම පානීය ජලය ලබාදෙන මහා පරිමාණයේ වාරිමාර්ග යෝජනා ක්‍රම 12 ක් මහින්ද චින්තනය යටතේ වත්මන් රජය මගින් ක්‍රියාත්මක කර ඇත.ශ්‍රී ලංකා ඉතිහාසයේ මෙතරම් වාරිමාර්ග යෝජනා ක්‍රම ප්‍රමාණයක් එක වර ක්‍රියාත්මක වූ අවස්ථාව මෙය බවත් මෙම ව්‍යාපෘති මගින් මෙරට පුද්ගලයන් ලක්ෂ 15 කට පමණ සෙත සැලසෙන බවත් අලුත් වැව් 1500 කට අලුත් දියවර ලැබෙන බවත් අලුත් වැව් 300 ක් අලුතින් ඉදිකරන බවත් ගොවිජන සේවා හා වනජීවී සහ වාරිමාර්ග අමාත්‍යාංශ පවසයි.මේ අනුව මොරගහකන්ද, දැදුරුඔය, උමා ඔය, රඹකැන් ඔය, වෙහෙරගල, වේලි සංරක්ෂණ, වාරි පුබුදුව, යාන් ඔය, කැකිරිඕබඩ, යෝධවැව, උතුරුමැද මහ ඇළ, වේලි ඔය යන මහා පරිමාණ සංවර්ධන ව්‍යාපෘති රටපුරා දැනට ක්‍රියාත්මක වන බව වාරිමාර්ග අමාත්‍යාංශය පවසයි.මෙම යෝජනා ක්‍රම 12 සඳහා රුපියල් කෝටි 13500 ක් පමණ රජය මහින්ද චින්තනය යටතේ වැය කරමින් සිටී. විදේශ ආධාර ද ඒ සඳහා ලැබෙයි. මෙවන් තත්ත්වයක් මත අවස්ථාවාදීන් අපේ ජල හිඟයක් පෙන්වමින් විරෝධතා දැක්වීම පිළිබඳව කනගාටු වන බව ද ගොවිජන සේවා ඇමැති එස්.එම්. චන්ද්‍රසේන මහතා පවසයි.විශේෂයෙන් මෑතකදී ක්‍රියාත්මක වේලි සංරක්ෂණ ව්‍යාපෘතිය මගින් මෙරට මහ ජලාශ හා වැව් 88 ක වේලි ශක්තිමත් කර දරාගත හැකි ජල ධාරිතාව ඉක්මනින් ම සියයට 20 කින් වැඩිවෙන බවත් ජලාශවල රොන්මඩ ඉවත් කිරීම නිසා තවත් වැව් 1100 ක ගැඹුර සියයට 20 කින් වැඩි වී තම ඉඩම් අක්කර ලක්ෂයක් අස්වද්දන්නට හැකි බවත් ඇමැතිවරයා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa1208125</link>
    <topic>ශාඛා හදන්න බෑ එ.ජා.ප. නියෝජිතයෝ මැසිවිලි නඟති</topic>
    <author>අසේල කුරුළුවංශ</author>
    <content>උඩත් අවුල්යටත් අවුල්අසේල කුරුළුවංශඑ.ජා.ප.යේ පවතින දැඩි අර්බුද හේතුවෙන් පාක්ෂිකයන් විශාල පසුබෑමකට ලක්ව තිබීම නිසා ගම් මට්ටමින් එ.ජා.ප. ශාඛා සමිති පිහිටුවීම අසීරු වී තිබෙන බව එ.ජා.ප. ආසන සංවිධායකවරුන් පක්ෂ නායකත්වයට දැනුම් දී ඇත.එ.ජා.ප. නායක රනිල් වික්‍රමසිංහ මහතාගේ ප්‍රධානත්වයෙන් පසුගියදා සිරිකොතදී පැවැති ආසන සංවිධායකවරුන්ගේ රැස්වීමකදී ඔවුන් මෙම දැනුම්දීම සිදුකර තිබේ.නිමක් නොවන අර්බුද හේතුවෙන් එ.ජා.ප.ය ජයග්‍රාහී මාවතට යොමු නොවන තත්ත්වයක් පැහැදිලිව පෙනෙන්නට තිබෙන බැවින් පක්ෂයේ වැඩ කටයුතු සඳහා පාක්ෂිකයින් සම්බන්ධවීමට දක්වන අකමැත්ත මත ඉදිරියේදී පැවැත්වෙන මැතිවරණවලදී එ.ජා.ප.ය තවත් පසුබෑමකට ලක්විය හැකි බවද ඔවුන් පෙන්වා දී ඇත.පක්ෂ නායකත්වයේ ගැටලුව ඇතුළුව තවත් ප්‍රශ්න රැසක් විසඳුමකින් තොරව ඉදිරියට ඇදී ඒම නිසා පක්ෂ නායකත්වය ආසන සංවිධායකවරුන්ගේ ප්‍රගතිය සොයා බලා ඔවුනට එරෙහිව පියවර ගැනීම අසාධාරණ බව සංවිධායකවරු පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa1208126</link>
    <topic>‘මාටියා’ ගහලා 544 ක් ගෙදර යවලා</topic>
    <author>තාරක වික්‍රමසේකර</author>
    <content>හොරෙන් ගිය 2762 ක් රු. 944775 ක් දඩ ගෙවතිතාරක වික්‍රමසේකරමේ වසරේ මුල් මාස හයේදී ප්‍රවේශ පත්‍ර නොමැතිව ගමන් ගත් බස් මඟීන් 2762 කගෙන් රුපියල් 944775 ක් දඩ මුදල් ලෙස අයකර ගෙන ඇතැයි ප්‍රවාහන නියෝජ්‍ය ඇමැති රෝහණ දිසානායක මහතා සිළුමිණට කීය.ශ්‍රීලංගම බස්රථ හදිසි වැටලීම් පසුගිය කාලයේ දී ක්‍රමවත්ව සිදු නොවූ අතර මේ වන විට ජංගම පරීක්ෂණ කණ්ඩායම් වැඩි කර ඇති බව ද ඇමැතිවරයා කීය.ජංගම පරීක්ෂක කණ්ඩායම් 386 ක් මෙම වැටලීම් සඳහා සහභාගි වී ඇති අතර පරීක්ෂණ වාර 4610 ක් සිදු කිරීමෙන් අදාළ දඩ මුදල් අය කරගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa1208127</link>
    <topic>යුද ජයග්‍රහණයේ වාසිය දෙමළ ජනතාවටයි</topic>
    <author>දයා ඩි.ෆොන්සේකා</author>
    <content>ඉන්දීය ජනතා පක්ෂයේ නායක කියයිදයා ඩි.ෆොන්සේකාතමිල්නාඩුවේ හිටපු මහ ඇමැති එම්.කරුණානිධි විසින් පවත්වනු ලබන “ඊළාම්” සමුළුව සඳහා “ඊළාම්” වචනය භාවිතා නොකරන ලෙස ඉන්දීය රජය දැනුම් දී ඇති බව ඉන්දීය ජනතා පක්ෂයේ නායක ආචාර්ය සුබ්‍රමනියම් සාමී මහතා අනාවරණය කරයි.ඔහු මෙසේ සඳහන් කෙළේ කොළඹ පැවැති අන්තර්ජාතික සමුළුව අමතමිනි.තමිල්නාඩුව “ඊළම” යන වචනය භාවිතා කිරීම ඉන්දියාවට ද ප්‍රශ්නයක් විය හැකි බව ඉන්දීය රජය ප්‍රකාශ කරන බව ද ඔහු වැඩි දුරටත් පැවැසීය.ශ්‍රී ලංකා රජය එල්.ටී.ටී.ඊ. ත්‍රස්තවාදය පරාජය කරමින් ලබා ගත් විජයග්‍රහණය මෙරට දෙමළ ජනතාව ලත් ජයග්‍රහයක් ලෙස සැලකිය යුතු බවත් ඒ ජයග්‍රහණයේ ප්‍රතිලාබ අද දෙමළ ජනතාව භුක්ති විඳිමින් සිටින බවත් හෙතෙම පෙන්වා දුන්නේය.එල්.ටී.ටී.ඊ.ය දෙමළ ජනතාවගේ ජීවිත, දේපළ හා අනාගතය විනාශ කළ බව පෙන්වා දුන් ආචාර්ය සුබ්‍රමනියම් මහතා තව දුරටත් අවධාරණය කෙළේ; ශ්‍රී ලංකාවේ කිසි විටෙක වර්ගවාදී යුද්ධයක් නොපැවති බවත් වර්ගවාදය යන වචනය කිසිසේත් සඳහන් නොකළ යුතු බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa1208128</link>
    <topic>‘ලක්විජය’ අක්‍රිය වුණේ රැහැන්වල ලුණු බැඳීමෙන්</topic>
    <author>සුමේධා නවරත්න</author>
    <content>සුමේධා නවරත්නපුත්තලම ලක්විජය බලාගාරයේ ප්‍රධාන විදුලි රැහැන් පද්ධතිය, මුහුදු සුළඟ වැදීමෙන් එහි ලුණු බැඳීම හේතු කොට ගෙන ක්ෂණික අක්‍රියවීමකට ලක්ව ඇතැයි ලංකා විදුලිබල මණ්ඩලයේ උප සභාපති අනුර විජේපාල මහතා සිළුමිණට පැවසුවේය. මේ මඟින් බලාගාරයේ ඇතුළත යන්ත්‍රවලට යම් හානියක් සිදුවී ඇතිද යන්න පිළිබඳ පරීක්ෂණ පැවැත්වෙන බවත්, බලාගාරය පරීක්ෂණ මට්ටමෙන් යළි පණගැන්වීමට නියමිත බවත් ඒ මහතා කීය.බලාගාරය ඉක්මනින් ක්‍රියාත්මක කිරීමට අවශ්‍ය වැඩපිළිවෙළ හා යළි ප්‍රධාන රැහැන් පද්ධතිය ලුණු බැඳීමෙන් ආරක්ෂා කර ගන්නා ආකාරය ගැන මණ්ඩලය CMEC චීන සමාගමේ ප්‍රධාන නිලධාරියා සමඟ සාකච්ඡා පවත්වා තිබේ.ඒ අනුව ඉදිරියේදී මෙවැනි අඩුපාඩුවලින් තොරව හැකි ඉක්මනින් එහි විදුලි ධාරිතාව ප්‍රධාන විදුලි පද්ධතියට එකතු කර ගැනීමට නියමිත බවද උප සභාපතිවරයා වැඩි දුරටත් ප්‍රකාශ කර සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa1208129</link>
    <topic>සිරිපා අඩවියේ අභිරහස් නිවුන් දිය ඇලි</topic>
    <author/>
    <content>මෙතෙක් කිසිවකුට ඇස නොගැටුණු නොඉඳුල් දියඇලි දෙකක් සිරිපා අඩවිය පාමුල වනගත ඇසුරේ තිබී සොයා ගැනීමට හැකි වී ඇතැයි රත්නපුර දිස්ත්‍රික් යොවුන් මිතුරු දියඇලි සංවිධානයේ සභාපති අසිත් ඉන්දික වීරවර්ධන මහතා පවසයි.උසින් අඩි 70 ක් පමණ වන එක හා සමානව ඉතා ළං ළංව මෙම දියඇලි දෙක පිහිටා තිබීම විශේෂත්වයක් බවත් කළු ගඟේ අතු ගංගාවක් වන බමරකොටුව ගඟේ මෙම දියඇලි දෙක පිහිටා ඇති බවත් පැවසු ඒ මහතා දර්ශනීය දියඇලි දෙක ඇද වැටෙන ස්ථානය ගැඹුරු ආවාටයකින් යුක්ත බව ද පැවැසීය.රත්නපුර වේවැල්වත්ත හරහා බලංගොඩ මාර්ගයේ ගුරුබැවිල ගයිරාන ප්‍රදේශයෙන් කි. මී. 3 ක් තරණය කිරීමෙන් පසු හමුවන මෙම අලුත්ම දියඇලි දෙකින් එකක් ‘දෝතලු ඇල්ල’ නම් වන අතර අනෙක් දියඇල්ලට නමක් යෙදීමට රත්නපුර ප්‍රාදේශීය සභාවට යොමුකර ඇති බව ද ඒ මහතා වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa12081210</link>
    <topic>ඖෂධවල ප්‍රමිතිය හොයන්න අලුතින් පරීක්ෂකවරු එති</topic>
    <author>සාගරිකා දිසානායක</author>
    <content>සාගරිකා දිසානායකප්‍රමිතියෙන් උසස් ඖෂධ හා සේවාවන් ජනතාවට ලබාදීමේ වැඩපිළිවෙළ සාර්ථක කරගැනීම සඳහා දිවයිනට අවශ්‍ය ආහාර හා ඖෂධ පරීක්ෂකවරුන් අනූ දෙනෙක් පුහුණු කරමින් සිටින බව වෛද්‍ය හේමන්ත බෙනරගම මහතා පවසයි.පළාත් සභා සහ මධ්‍යම රජයට අවශ්‍ය ආහාර සහ ඖෂධ පරීක්ෂකවරුන් ප්‍රමාණය ගණන් බලා ඔවුන් සේවයෙහි පිහිටුවීම සඳහා අවශ්‍ය කාර්ය මණ්ඩල අනුමැතිය ලබාගෙන එම දත්ත අමාත්‍යාංශයට ලබාදෙන ලෙස ඉල්ලුම් කොට ඇතැයි ද ඒ මහතා පවසයි. මේ වනවිට දිවයින පුරා ඔසු සල් සහ ඖෂධ නිපැයුම්හල් පරීක්ෂා කිරීම සඳහා වැටලීම් කිරීම අඛණ්ඩව සිදු කැරේ.ඒ පිළිබඳ ඖෂධ නිපැයුම්කරුවන් සහ ඔසුසල් හිමියන් දැනුවත් කිරීමේ වැඩසටහන් ද පැවැත්වේ. දිස්ත්‍රික් මට්ටමින් කෙරෙන මේ දැනුවත් කිරීමේ වැඩසටහන් අතර රූපලාවණ්‍ය ශිල්පීන් දැනුවත් කිරීමේ වැඩමුළු ද පැවැත්වේ. පසුගිය වසරේ ඇරැඹුණු මෙම වැඩසටහන් මාලාවේ 13 වැන්න පසුගියදා ගම්පහ දිස්ත්‍රික්කයේ පැවැති අතර එහිදී රූපලාවණ්‍ය ශිල්පී ශිල්පිනියන් 180 ක් දෙනා සඳහා වැඩමුළුවක් පැවැත්විණි.රූපලාවණ්‍ය කටයුතු සඳහා භාවිතා කරන විවිධ විලවුන් හා ආලේප වර්ග නිසි පරිදි විලවුන් හා ඖෂධ අධිකාරියෙහි ලියාපදිංචි වී ඇත් ද, ලියාපදිංචි නොකළ ද්‍රව්‍ය භාවිතා කිරීමෙන් ඇතිවිය හැකි ප්‍රතිවිපාක සහ රෝග තත්ත්ව, යම් අසාත්මිකතාවක් ඇති වුවහොත් කළ යුතු ප්‍රථමාධාර, අසාත්මිකතාවක් ඇති නොවන සේ කටයුතු කළ යුතු ආකාරය වැනි කරුණු පිළිබඳ වෛද්‍යවරුන් ඇතුළු උපදේශක මණ්ඩලයක් විසින් රූපලාවණ්‍ය ශිල්පි ශිල්පිනියන් දැනුවත් කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa12081211</link>
    <topic>පොලීසියේ දාහහතර දෙනෙක් අල්ලස් දැලේ පැටලෙති</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහවිවිධ චෝදනා සම්බන්ධයෙන් ලද පැමිණිලිවලට අනුව මේ වන විට පොලිස් නිලධාරීන් 14 දෙනකුඅත්අඩංගුවට ගෙන ඇතැයි අල්ලස් හෝ දූෂණ චෝදනා විමර්ශන කොමිෂන් සභාවේ අධ්‍යක්ෂ ජනරාල් ලක්ෂ්මී ජයවික්‍රම මහත්මිය සිළුමිණට පැවසුවාය.පොලිස් නිලධාරීන්ගේ වැරදි ක්‍රියා කලාපයනට එරෙහිව විධිමත් පරික්ෂණ ආරම්භ කර තිබෙන බව ද පැවසූ ජයවික්‍රම මහත්මිය ඒ අතර සහකාර පොලිස් අධිකාරිවරයකු පොලිස් පරීක්ෂකවරයකු පොලිස් සැරයන්වරුන් හය දෙනකු සහ කොස්තාපල්වරුන් හය දෙනකු සිටින බව ද හෙළි කළාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa12081212</link>
    <topic>බෙල්ලන්විල සති පිරිත අද සිට...</topic>
    <author>රමණී සුබසිංහ</author>
    <content>රමණී සුබසිංහබෙල්ලන්විල ඇසළ පෙරහර මංගල්‍යය හා පුණ්‍යොත්සවය 09 දා ඇරඹුණු අතර සති පිරිත් දේශනය අද (12) ආරම්භ කර 18 වැනිදා දක්වා පවත්වන බව බෙල්ලන්විල රජමහා විහාරාධිකාරී මහාචාර්ය බෙල්ලන්විල විමලරතන අනුනාහිමියෝ සිළුමිණට පැවසූහ.18 දා කුඹල් පෙරහර ද 19 වැනිදා සිට 22 දක්වා මල් පෙරහර ද 23 දා පාවඩ පෙරහර ද, 24 දා රන්සිවි පෙරහර ද පවත්වා 25 දා අවසන් මහා රන්දෝලි පෙරහර පැවැත්වීමට නියමිතය. 26 දා බොරලැස්ගමුව වේරැස් ගඟේ දී දිය කැපීමෙන් අනතුරුව දේව දානයෙන් පසුව ඇසළ පෙරහර මංගල්‍යය නිමාවන බව ද මහාචාර්ය බෙල්ලන්විල විමලරතන හිමියෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aa12081213</link>
    <topic>රැකියා කරන අම්මලාට දෙවසරක කිරි නිවාඩුවක්?</topic>
    <author/>
    <content>රැකියාවල නිරත වන මව්වරුන්ට තම ළදරුවන්ට මව් කිරි දීම සඳහා වසර දෙකක්වත් නිවාඩු ලබා දීම සඳහා නීති රීති සකස් කිරීම කෙරෙහි සෞඛ්‍ය අංශවල බලධාරීන්ගේ අවධානය යොමු වී ඇත.මෙවැනි නීති රීති ගෙන ඒමේ අවශ්‍යතාවය මතුකරමින් ළමා රෝග විශේෂඥයින්ගෙන් යුත් වෛද්‍ය විද්වත් මණ්ඩල කරුණු සකසා ඉදිරිපත් කර ඇත්තේ පෞද්ගලික අංශයේ මව්වරුන්ට දරු ප්‍රසූතියෙන් පසු මව් කිරි දීමේ හා පෝෂණ තත්ත්වයන් පිළිබඳ ගැටලුකාරී තත්ත්වයන් මතුවෙමින් පවතින කරුණු සැලකිල්ලට ගනිමින්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ab1208121</link>
    <topic>උතුරු නැඟෙනහිරට සාමය උදාකර සංවර්ධනය කිරීමට අප කළ සේවය ඓතිහාසිකයි</topic>
    <author>සකස් කළේ දයා ඩී. ෆොන්සේකාසුනිල් දයා අල්විස්</author>
    <content>නාගරික සංවර්ධන හා ආරක්ෂක අමාත්‍යාංශයේ ලේකම් ගෝඨාභය රාජපක්ෂශ්‍රී ලංකා යුද හමුදාව විසින් සංවිධානය කරන ලද දෙවන ආරක්ෂක සමුළුව 8, 9, 10 දින තුන පුරා කොළඹ ගලධාරි හෝටලයේ දී පන්සියයකට අධික විදෙස් නියෝජිතයන් හා ශ්‍රී ලංකාවේ සම්භාවනීය පුද්ගලයන් රැසකගේ ප්‍රධානත්වයෙන් පැවැත්විණ.එහිදී නාගරික සංවර්ධන හා ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා කළ සමුළුවේ ප්‍රධාන දේශනය ඇසුරින් මේ ලිපිය සැකසිණ.ශ්‍රීලංකාව අද ලෝකයේ ඉතාම සාමකාමී මෙන්ම ස්ථාවර රටවල් අතරින් එකක්. මේ දින තුන පුරා මේ සමුළුවට සහභාගි වන ඔබට ශ්‍රී ලංකා රජය මේ රට එවන් තත්ත්වයකට පරිවර්තනය කළ අපේ ක්‍රමෝපායයන් පිළිබඳවත් යුද්ධයෙන් පසු මේ රට සංවර්ධනය කිරීමේ අභියෝග ජයගත් අන්දමත් දැනගන්නට ලැබේවි.2009 මැයි 18 දා ශ්‍රී ලංකාවේ යුද්ධය අවසන් වුණේ එල් ටී ටී ඊ ය පරාජය කරමින්. එල් ටී ටී ඊ ය යනු ලෝකයේ ඉතාම දරුණුම ත්‍රස්තවාදී සංවිධානයක්. ඒ බව ඇමෙරිකානු අපරාධ පරීක්ෂණ දෙපාර්තමේන්තුවත් සඳහන් කොට තිබුණා. “ඔවුන් ලෝකයේ අන්තවාදීන් අතර සිටින ඉතාම භයානක සංවිධානයක්” යනුවෙනි.ත්‍රස්තවාදීන් පරාජය කිරීම පිළිබඳ මේ රට පුරාම ජනතාව සතුටින් සැමරුවා. ඒ කෙසේ වෙතත් ශ්‍රී ලංකා රජය ඉන්පසු මුහුණ පාන්නට වන ගැටලු පිළිබඳව අභියෝගය ගැඹුරින් භාරගත්තේ.මෙහි දී ඉතාමත් බැරැරුම් කාර්යය වූයේ අවතැන්වූ පුද්ගලයින් ඔවුන්ගේ ගම්බිම් වලම නැවත පදිංචි කිරීමයි. එල් ටී ටී ඊ ය ඔවුන් සිය නගර ගම් බිම් වලින් ගෙනැවිත් උතුරු නැගෙනහිර වෙරළේ සිය අවසාන බළකොටුවේ රඳවාගෙන සිටියා.එල් ටී ටී ඊ ය පරාජය වූ පසු අවතැන්වූ පුද්ගලයන් 295873 ක් රජයේ භාරයට පත්වුණා. එල් ටී ටී ඊ ය ඒ ගම් බිම්වල විශාල ප්‍රමාණයක් යුද ටැංකි නාශක බිම්බෝම්බ හා පුද්ගල නාශක බෝම්බ මෙන්ම විවිධ වර්ගයේ පුපුරන ද්‍රව්‍ය ඒවායේ වළලා තිබුණා. මේ බිම්බෝම්බ ඉවත් කිරීම හා අවතැන් වූවන් ඒවායේ යළි පදිංචි කරවීම රජයට තිබු ප්‍රධාන සුවිශේෂී අභියෝගයක්.ඒ බිම්බෝම්බ වර්ග කිලෝමීටර් 5000 ක පමණ වළලා තිබුණා. එවැනි විශාල ප්‍රමාණයක බිම්බෝම්බ ඉවත් කිරීම අපහසු අභියෝගයක්.බිම්බෝම්බ ඉවත් කිරීමට අමතරව ඒ ප්‍රදේශවල ආරක්ෂාව තහවුරු කොට නැවත ගොඩනැඟීම් පටන් ගත්තා. එල් ටී ටී ඊ ක්‍රියාකාරකම් හා දිගු කලක් අත්හැර තිබීම නිසා වූ බොහෝ නිවාස, ව්‍යාපාරික ස්ථාන රජයේ කාර්යාල පාසල් රෝහල් හා අනෙකුත් ස්ථාන යටිතල පහසුකම් සහිතව යළි ප්‍රතිසංස්කරණය කළ යුතු වුණා.රජය මුල් තැන දුන්නේ නිවාස ප්‍රතිසංස්කරණයට. නව නිවාස ගොඩ නැඟීමටයි. මේ සඳහා ඉන්දීය රජයේ ද සහාය ලැබුණා. මේ ප්‍රදේශවල නව නිවාස 43000 ක් ගොඩනැඟුවා. ප්‍රධාන වැඩසටහන 2010 දී ක්‍රියාත්මක කළා. දැනටමත් නිවාස 1000 ක් ඔවුන්ට දී අවසන්. ඉදිරි වසර කීපයේ දී මේ සංඛ්‍යාව තවත් වැඩි වෙනවා.යුද්ධය අවසන් වූ වහාම මේ ප්‍රතිසංස්කරණ සඳහා ජනාධිපති තුමා විසින් ජනාධිපති කාර්ය සාධක හමුදාවක් පත්කළා. නැගෙනහිර නවෝදය උතුරු වසන්තය යටතේ මේ ප්‍රදේශවල යටිතල පහසුකම් සංවර්ධනය කළා. විදුලි බලය, ජල සම්පාදනය, හා සනීපාරක්ෂක පහසුකම් කෘෂිකර්මය, ජලාපවහන කටයුතු, සත්ත්ව පාලන වර්ධනය, රට තුළ ධීවර කටයුතු, සෞඛ්‍යය, අපද්‍රව්‍ය කළමනාකරණය, අධ්‍යාපනය, ක්‍රීඩා, සංස්කෘතික කටයුතු හා ගමනාගමනය මේ සියලු ප්‍රදේශ ආවරණය වන පරිදි දියුණු කරන්නට කටයුතු කළා.අවශ්‍ය කටයුතු හඳුනා ගන්නට ඒ සෑම දිස්ත්‍රික්කයකටම රජයේ නිලධාරීන් කණ්ඩායමක් පත්කළා. මහා මාර්ග, කුඩා වැව්, රජයේ ගොඩනැඟිලි, රෝහල්, පාසල් ඇතුළු අත්‍යවශ්‍ය යටිතල පහසුකම් මෙන්ම යළි පදිංචි කරවීම ද ඉක්මන් කරන්නට සිදුවූවා.උතුරු ප්‍රදේශය පුරා මාර්ග සංවර්ධනය රජයේ නිරීක්ෂණයට භාජන වුණා. අවශ්‍යම පාලම් කීපයක් හැදුවා. එල් ටී ටී ඊ ය විසින් බිඳ දමනු ලැබු දුම්රිය මාර්ග පද්ධතියට ද මුල් තැනක් දෙනු ලැබුවා. ඒ සඳහා යටිතල පහසුකම් ඉතා අපහසුයි. ඕමන්තේ සිට පළාලි දක්වා දුම්රිය මාර්ගය 2013 සැප්තැම්බර් වන විටත් පළාලි සිට කන්කසන්තුරෙයි දක්වා දුම්රිය මාර්ගය 2014 ජුනි වන විටත් නිම කිරීමට සැලසුම්කොට තිබෙනවා. මැදවච්චිය සිට මඩු දක්වා දුම්රිය මාර්ගය 2013 මාර්තු වන විට සම්පූර්ණ වේවි. මඩු සිට තලෙයි මන්නාරම දක්වා මාර්ගය සම්පූර්ණ කරන්නට බලාපොරොත්තු වන්නේ 2013 සැප්තැම්බරයේය.වාරිමාර්ග සඳහා මෙන්ම ඇළ වේලි වැව් තැනීමෙන් ඉක්මන් කළ විදුලි බලය ඒ ගම්වලට ලබාදීමත් උතුරේ පාසල් 1000 ක් යළි පිහිටුවීමත් සැලකිය යුතු ජයග්‍රහණයක්. ඒ වගේම පැරැණි රෝහල් යළි පිහිටුවා සෞඛ්‍ය ආරක්ෂණ කටයුතු සඳහාත් පියවර ගත්තා. මේ සඳහා රජයේ ප්‍රතිපාදන මෙන්ම පෞද්ගලික අංශයේ බොහෝ සංවිධාන ද දායක වුණා.එමෙන්ම නැවත ඉදිකිරීම්වලදී යුද හමුදාව කළ සේවය ද විශේෂයි. සුබසාධන ගම්මාන පහක් තිබුණා. වවුනියාව දිස්ත්‍රික්කයේ පමණක් හතරක් මන්නාරම දිස්ත්‍රික්කයේ එකයි. මේ ගම්මානවල සියලු පහසුකම් තිබුණා. නිවාසවලට විදුලි බලය වෙනමම මුළුතැන්ගෙයක්, වැසිකිළි පහසුකම්, නාන ස්ථාන දරුවන්ට ක්‍රීඩා කිරීමට ස්ථාන ආදිය ද තිබුණා. විනෝදාත්මක ක්‍රියාකාරකම් සඳහා ද ඉඩ සලසා දුන්නා.සෑම සුබසාධන ගම්මානයකම වෘත්තීය පුහුණු මධ්‍යස්ථාන පිහිටුවා ඔවුන්ට තාවකාලික හැඳුනුම්පත් ලබා දුන්නා. දරුවන් සඳහා නාට්‍ය, යෝග හා ක්‍රීඩා වැනි කටයුතු සඳහා මධ්‍යස්ථාන පිහිටවූවා.මෙසේ සෑම පහසුකමක්ම ලබා දෙමින් අවතැන් වූවන් ඉතා ඉක්මනින් සිය ගම් බිම්වල යළි පදිංචි කරවන්නට රජය කටයුතු කළා. ඔවුන් බොහෝ දෙනෙක් බිම්බෝම්බ විශාල වශයෙන් වැපිරු ප්‍රදේශවල අය. ඒ ප්‍රදේශවල බිම්බෝම්බ ඉවත් කළ පසු මේ මස අවසානය වන විට රජය මඟින් යළි පදිංචි කිරීම් සිදුකොට අවසන් වෙනවා. ඒ වගේම මානුෂිය මෙහෙයුමේදී යටත් වූ එල් ටී ටී ඊ සාමාජිකයන් පුනරුත්ථාපනය කිරීම ද රජය මුහුණ දුන් තවත් ප්‍රධාන අභියෝගයක්. 11989 දෙනකු යුද හමුදාවට බාර වී තිබුණා. ඔවුන්ගේ එල් ටී ටී ඊ ක්‍රියාකාරකම්වලට අනුව ඔවුන් වර්ග කොට වෙන වෙනම සලකන්නට සිදුවුණා. ඔවුන්ට අවශ්‍ය පහසුකම් ලබා දී ඔවුන් සමාජගත කළා.ඒ අතරින් යටත් වූ ළමා සොල්දාදුවන් 594 දෙනා පිළිබඳ විශේෂ අවධානයක් යොමු කළා. ඔවුන්ට යුනිසෙෆ් ආයතනයේ සහාය ඇතිව විශේෂ පුනරුත්ථාපන වැඩසටහන් ක්‍රියාත්මක කළා. 8 වැනි ශ්‍රේණියේ සිට 11 දක්වා සිසුන් 200 ක් පන්තිවලට අනුයුක්ත කළා. 65 දෙනකු උසස් පෙළ සඳහා යොමු කළා. මාස 6 වෘත්තිය පුහුණු වැඩසටහන්වලට සමහරු යොමු කළා. මේ දරුවන්ට සිය පවුල් හා එකතු වන්නට කටයුතු කළා.“සාම ගම්මාන” යනුවෙන් විශේෂ පුනරුත්ථාපන මධ්‍යස්ථාන පිහිටුවා ඔවුන් යළි සිය බිරින්දන් සැමියන් හා දරුවන් සමඟ එකතු වීමට අවස්ථාව ලබා දුන්නා.මේ අනුව 2010 ජුනි මාසයේ හිටපු කොටි සාමාජික සාමාජිකයන් ජෝඩු 53 ක් විශාල උත්සවයක් තබා විවාහ ජීවිතයට ඇතුළත් කළා.අධ්‍යාපන දෙපාර්තමේන්තුව හා සමඟ අධ්‍යාපනය යළි ලබා දීමේ කටයුතු ක්‍රියාවට නැංවූවා. මේ අනුව 2010 සිසුන් 361 ක් ද අපොස උසස් පෙළ සඳහා පෙනී සිටි අතර ඉන් 222 ක්ම සමත් වුණා. 2011 දී අපොස උසස් පෙළ සඳහා පෙනී සිටි සිසුන් 304 දෙනා අතරින් 43 දෙනෙක් විශ්ව විද්‍යාල ප්‍රවේශය ලැබුවා. 2010 සාමාන්‍ය පෙළ සඳහා පෙනී සිටි සිසුන් 166 අතරින් 91 දෙනෙක් සමත් වුණා. 2011 71 දෙනකු සාමාන්‍ය පෙළ විභාගයට පෙනී සිටියා.ඔවුන් සඳහා විවිධ වෘත්තීය පුහුණු වැඩ සටහන් 46 ක් ඇති කළා. ඔවුන්ට රැකියා කිරීමට විවිධ ණය පහසුකම් ලබා දුන්නා. පුනරුත්ථාපනය වූ එල් ටී ටී ඊ සාමාජිකයන් විශාල සංඛ්‍යාවක් සිවිල් ආරක්ෂක බළකායට අනුයුක්ත කළා. ඔවුන් දැන් විවිධ ප්‍රදේශවල සංවර්ධන කටයුතුවල නියැළෙනවා.2011 සැප්තැම්බරයේ දී අරලියගහ මන්දිරයේදී මහින්ද රාජපක්ෂ ජනාධිපතිතුමා ඉදිරියේ ඔවුන් විශාල පිරිසක් සමාජගත කළ උත්සවයක් පැවැත්වූවා. මේ වනවිට පුනරුත්ථාපනය වූවන් 10,966 දෙනෙකු යළි සමාජගත කොට අවසානය.පුනරුත්ථාපනය වූවන් ගෙන් තවත් කඳවුරු වල ඉන්නේ 630 දෙනෙකු පමණයි.කෙසේ වෙතත් ජනාධිපති තුමා දැරුවේ වෙනත් මතයක් මේ එල්ටීටීඊ සාමාජිකයන්ට එරෙහිව නඩු පවරනවා වෙනුවට ඔවුන් හැකි ඉක්මනින් පුනරුත්ථාපනය කොට සමාජගත කිරීමයි එතුමාගේ අදහස වුණේ. මේ එල්ටීටීඊ සාමාජිකයන් එල්ටීටීඊ ය විසින් නොමඟ යවනු ලැබූ අය බැවින් ඔවුන්ට නිවැරදි මාර්ගයට පිවිසීමට අවස්ථාව ලබාදීමයි එතුමාගේ අරමුණ වුණේ. බොහෝ එල්ටීටීඊ සාමාජිකයන් පිරිසක් පුනරුත්ථාපනය කොට වසර දෙකක් තුළ නිදහස් කර සමාජයට යැව්වේ ඒ නිසයි. මෙය ඇත්තටම සැලකිය යුතු ජයග්‍රහණයක්. ලෝකයේ තමන්ට සතුරු වූ යුදවාදීන්ට මෙලෙස සලකා පුනරුත්ථාපනය කළ රටක් ලෝකයේ වෙන කොහේවත් නැහැ.”එයත් සාර්ථක වුණා.පසුගිය අවුරුදු තුනේදී ශ්‍රී ලාංකිකයන්ගේ වාර්ගික, ආගමික, කුල මෙන් ම නිජබිම් ප්‍රශ්න වලින් තොරව ශ්‍රී ලාංකිකයන්ට ඉදිරියට යන්නට අවස්ථාව ලැබුණා. එහි අරමුණ වුණේ එල්ටීටීඊ ය යටතේ වසර ගණනාවක් බෙදී වෙන්වී සිටි ජනතාවට සාමය බෙදාදීමයි.උතුර හා නැඟෙනහිර පෙර තිබූ සාමාන්‍ය තත්වයට ඉක්මනින් ගෙන ඒම සඳහා සාමය උදාකිරීම පළමු පියවර ලෙස අත්‍යවශ්‍ය වුණා.එල්ටීටීඊ යට එරෙහිව අවිගත් කණ්ඩායම් නිරායුධ කිරීමත් වැදගත් පියවරක් වුණා. ඊ.පී.ඩී.පී, ඊ.පී.ආර්.එල්.එෆ්, ප්ලොට් හා ටී.ඇම්.වී.පී වැනි කණ්ඩායම් එල්ටීටීඊ ප්‍රහාර නිසා අවි අතට ගෙන තිබුණා. එල්ටීටීඊ ය පරාජය වූ පසුව, රජය ඒ ප්‍රදේශවල පාලන බලය අතට ගත්තා. ඉන් පසු මේ අවිගත් කණ්ඩායම් නිරායුධ කිරීමට ඉක්මන් පියවර ගනු ලැබුවා.” ඒ කණ්ඩායම්වල බොහෝ දෙනෙක් අද ප්‍රධාන දේශපාලන ධාරාවට එකතු වෙලා. සමහරු වෙනත් සාමකාමී සමාජ කටයුතුවල නිරත වෙලා.2011 ජූලි මස සිට රටවල් 100 ක විදේශිකයන් 51,400 ක් ශ්‍රී ලංකාවට අවුත් උතුරට ගොස් තිබෙනවා. මේ වසරේ පමණක් මේ වනවිට එසේ ගිය විදේශිකයන් ගණන 31500 ක්.උතුරු නැගෙනහිර මුහුදු වෙරළ ප්‍රදේශයේ මුහුදු යාමට මුහුදු කොටි ධීවරයන්ට තහනම් කොට තිබුණේ දැන් ඒ තහනම නැහැ. ඔවුන්ට නිදහසේ මුහුදු යාමට පුළුවන්.උතුරේ අධි ආරක්ෂිත කලාප වල පවා තිබූ තහනම පසුගිය වසර දෙක තුළදී ලිහිල් කළා. පලාලි හමුදා කඳවුර අවට අධිආරක්ෂිත කලාපය දැන් අඩු කරලා. ග්‍රාම නිලධාරි වසම් 17 ක් දැන් සිවිල් වැසියන්ට යළි බාරදීලා. දැන් අධි ආරක්ෂිත කලාප වන්නේ පලාලි හමුදා කඳවුර හා කන්කසන්තුරේ වරාය අවට ප්‍රදේශය පමණයි.“ඒ වගේ ම එල්ටීටීඊ ය විසින් බලෙන් අත්පත් කරගෙන සිටි දේපළ ඒවායේ නීත්‍යානුකූල අයිතිකරුවන්ට නිදහස් කොට දුන්නා.අධිආරක්ෂිත කලාප අඩුකළා මෙන් ම උතුරු නැඟෙනහිර තිබූ වෙනත් මාර්ග බාධා, පරීක්ෂණ ස්ථාන ද අඩු කළා. උතුරු නැඟෙනහිර තිබූ මාර්ග බාධක 2000 කින් අද එකක්වත් නැති තරම්. උතුරු නැගෙනහිර තිබූ හමුදා කඳවුරු ගණන අඩු කළා. දැනට හමුදා රැඳී ඉන්නේ ඔවුන්ගේ ක්‍රමෝපායික ස්ථානවල පමණයි. ඒත් ආරක්ෂිත හේතුන් මත. ඒ ප්‍රදේශවල නීතිය හා සාමය රැකීම දැන් පොලිසියට බාරදීලා.2009 අගෝස්තුවල යාපනය මහ නගර සභාවේ හා වවුනියාව නගර සභාවේ මැතිවරණ පැවැත්වූවා. නැඟෙනහිර පළාතේ පළාත් පාලන මැතිවරණ පැවැත්වූයේ මානුෂීය මෙහෙයුම අවසන් වූ විගසම ය.2010 ජනාධිපතිවරණය හා මහා මැතිවරණ මුළු රට පුරා පැවැත්වූවා. කලින් එල්ටීටීඊ පාලන ප්‍රදේශවල ජනතාව නොබියව මැතිවරණයට සහභාගි වුණා. දෙමළ ජාතික සන්ධානය ද මැතිවරණයට ඉදිරිපත්ව පළමුවරට ජය ලබාගත්තා.”“තවදුරටත් කිවහොත් හිටපු එල්ටීටීඊ ක්‍රියාකාරිකයන් අද දේශපාලන වේදිකාවට ඇවිත්. එල්ටීටීඊ යේ හිටපු නැඟෙනහිර නායක විනයාගමූර්ති මුරලිදරන් නොහොත් කරුණා අම්මාන් අද රජයේ නියෝජ්‍ය ඇමැති වරයෙක්. හිටපු එල්ටීටීඊ ළමා සොල්දාදුවෙක් වන සිවනේසතුරෙයි චන්ද්‍රකාන්තන් නොහොත් පිල්ලෙයාන් හිටපු නැඟෙනහිර මහ ඇමැති වරයා. ඒ වගේම බොහෝ තවත් එල්ටීටීඊ ක්‍රියාකාරිකයන් විවිධ පළාත් පාලන ආයතනවල සභාපතිවරුන්. ඔවුන් දේශපාලනයේ නිරත වීමෙන් ශ්‍රී ලංකාවේ ප්‍රජාතන්ත්‍රවාදය පිළිබිඹු වෙනවා.”“උතුර හා නැඟෙනහිර යථා තත්ත්වයට පත්වූ පසුව ජනතාවට වඩා හොඳ ජීවිතයක් ගොඩනඟාගන්නට අවස්ථාව සැලසුණා. ඔවුන්ගේ යටිතල පහසුකම් කෙරෙහි රජයේ අවධානය යොමු කළා. “ජනතාවට නොයෙක් දුෂ්කර අවස්ථාවලදී පිහිට වූ යුද හමුදාව ජනතාවගේ හදවත් දිනා ගත්තා.”පසුගිය වසර තුන ඇතුළත ශ්‍රී ලංකාවේ ගමන් මඟ යොමු වුණේ සාමයේ අරුණළු මැදින්. යුද්ධය නිමාවූ පසුව ශ්‍රී ලංකාව ලෝකයේ වඩාත් සාමාකාමී ස්ථිරසාර හා ආරක්ෂිත රටක් ලෙස ලෝකයේ නමක් ඇතිකර ගත්තා. යුද්ධයෙන් පසු අපේ පෙර ප්‍රශ්නවලට යළිත් මතුවන්නට ඉඩක් ලැබුණේ නැහැ.”“ශ්‍රී ලංකා රජයේ නොසැලෙන කැපවීම මත යළි ගොඩනැඟීම යළි පදිංචි කරවීම පුනරුත්ථාපනය යළි සමාජගත කිරීම හා සංහිදියා කටයුතු ඉතා ශක්තිමත් පදනමකින් සිදුවීම ශ්‍රී ලංකාවේ සෑම සිවිල් ජනතාවටම තමන්ගේ අනන්‍යතාවය රැකගෙන වඩා සෞභාග්‍යමත් අනාගතයක් ලබාදීමට ඉවහල් වුණා.”“ශ්‍රී ලාංකිකයන් වශයෙන් එකමුතු වී වඩා දීප්තිමත් අනාගතයක් කරා පියවර නැඟීමට හැකිවන බව මගේ විශ්වාසයයි. එය අනාගත පරපුර වෙත අපට දිය හැකි හොඳම දායාදයයි.සකස් කළේ දයා ඩී. ෆොන්සේකාසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ab1208122</link>
    <topic>විස්සයි විස්ස</topic>
    <author>සුභද්‍රා දේශප්‍රිය</author>
    <content>විදේශ රැකියා ප්‍රවර්ධන සහ සුබසාධන ඇමැතිඩිලාන් පෙරේරා“ගරා වැටෙන ආණ්ඩුවට යාම දේශපාලන සිය දිවි නසා ගැනීමක්” - ගයන්ත -(ලක්බිම 08 බදාදා)ගරා වැටෙන්නේ ආණ්ඩුවද විපක්ෂය ද කියන කරුණ මේ රටේ ජනතාව දන්නවා. අවසාන වශයෙන් පැවැත්වූ පාර්ලිමේන්තු මැතිවරණයේදී සන්ධාන රජයට තේරී පත්වූ මන්ත්‍රී සංඛ්‍යාව 140 එය අද වෙන විට 162 දක්වා ඉහළ ගොස් තියෙනවා. සද්දන්ත කුලේ අලි ඔක්කොම එකතු වෙලා ඉන්න ආණ්ඩුවක් සමඟ ජනාධිපතිතුමාගේ ප්‍රතිපත්ති පිළිබඳව පැහැදී සද්දන්ත අලි සේරම සන්ධාන රජය සමඟ එකතු වුණා. ගයන්ත මහත්තයා කවුරු හරි ලියලා දෙන කතාවක් ඔහේ කියවනවා. කියවන්න කලින් ඒ කතාවේ අන්තර්ගතය බලන්න ඕන. සීසීකඩ විසිරිලා කෑලිවලට කැඩිලා යන්නේ විපක්ෂය. දයාසිරි මහත්තයා, සජිත් මහත්තයා රනිල් මහත්තයා වෙනම පිල් හදාගෙන විපක්ෂය ඉතිහාසයේ කුණු බක්කියට යන තත්ත්වයකට ඇවිල්ලා. සද්දන්ත කුලේ අලි සේරම අපිත් එක්ක එකතු වෙද්දී ඒ අලින්ගේ නැට්ටේ ඉන්න මැක්කෝ මොන දේ කිව්වත් අපි ඒ ගැන කලබල වෙන්නේ නැහැ.- ඩිලාන්“රටේ ක්‍රියාත්මක ලොකුම මාෆියාව ආණ්ඩුවේ කැබිනට් මණ්ඩලයේ හම්බ කරන මාෆියාවයි.”- රනිල් -(ලක්බිම 07 අඟහරුවාදා)රනිල් මහත්තයා මාෆියාව කියන වචනේ තේරුමවත් දැනගෙන නෙමෙයි කියවන්නේ.රනිල් මහත්තයා මේ දවස්වල මානසික ආතතියෙන් ඉන්නේ. විපක්ෂනායක ධූරය දික්කර ගෙන තිබුණ අවුරුදු හයකට. එයාගෙ පක්ෂයේ කටිටිය ම නඩු දාලා . රනිල් මහත්තයා මේ දවස්වල ඉන්නේ හිතේ අමාරුවෙන්.- ඩිලාන්ආණ්ඩුව අද මිනී මරුවන් ස්ත්‍රී දුෂකයන්, කුඩුකාරයන් ආරක්ෂා කරන්නේ බඩයට බිත්තර තබාගෙන රකිනවා වගේ.- රනිල්ලංකාදීප 07 අඟහරුවාදානමගිය ස්ත්‍රී දූෂකයන්ට ජේ.පී තනතුරු පිරිනැමූ අය මේ වගේ කතා කීම විහිලුවක්. ස්ත්‍රී දූෂකයන් මිනීමරුවන් ආරක්ෂා කෙරුවේ කවුද කියලා මේ රටේ ජනතාව දන්නවා. ස්ත්‍රී දූෂකයෝ මිනී මරුවෝ කුඩුකාරයෝ කොයි රජය යටතේත් කොයි පක්ෂය යටතේත් හිටියා. ඒ චෝදනා ආණ්ඩු පක්ෂයට ආරෝපණය කරන්න හදන එක වැරැදියි. විපක්ෂයෙ බහුතරයක් ඉන්නේ කවුද දූෂකයෝ. ඒ අය එනකොට පිරිමි ළමයිනුත් ගෙට ගන්නයි අපිට සිදුවෙලා තියෙන්නේ. - ඩිලාන්ඉසෙඩ් අවුලට විසඳුම් නැතුව ශිෂ්‍යයන් කබලෙන් ලිපට වැටිලා.-රනිල් -(දිවයින 08 බදාදා)අවුලක් තිබුණ නිසා උසාවි ගියා. කට්ටිය ම දැන් පාරට බැහැලා ඉන්නවා. උසාවි තීන්දුව ක්‍රියාත්මක කරන්න එපා කියලා. ජනාධිපතිතුමා ඍජුවම මේ ප්‍රශ්නයට මැදිහත් වී මේ දරුවන්ට අසාධාරණයක් කරන්නේ නැහැ කියලා පොරොන්දු වුණා. රජයක් ලෙස මුලින් ම අපි දරුවන්ගේ පැත්තෙන් බලන්න ඕන. විපක්ෂය ඛ ස්කෝර් ප්‍රශ්නය අල්ලාගෙන ලකුණු දාගන්න හදනවා. සිල්ලරට තිබුණ ප්‍රශ්නය තොග බවට පත් කරන්නයි මේ අයට ඕන වෙලා තියෙන්නේ. - ඩිලාන්මහජන මුදල් කොල්ල කෑමේ ගිනස් වාර්තාවක් ආණ්ඩුව පිහිටුවා තිබෙනවා.- රනිල්(දිවයින 04 සෙනසුරාදා)ගිනස් වාර්තාවක් තියලා තියෙන්නේ රනිල් මහත්තයායි. වැඩිම වාර ගණනක් ඡන්ද පරාද වීමේ ලෝක වාර්තාවක් පිහිටපු එකම විපක්ෂ නායකවරයා රනිල් මහත්තයා.මේ ඡන්ද වැඩිම ප්‍රමාණයක් පරාදවීමේ මහා පුරුෂයා මහජන මුදල් කොල්ල කෑමේ වැඩිම වාර්තාව තැබුවේ පවතින ආණ්ඩුව බවට ප්‍රකාශ කරන්නේ කුමන පදනමක ඉඳලද?මහජනතාවට මේ තරම් සුබසාධනයක් ලබාදුන් සහනාධාර ලබා දුන් ආණ්ඩුව හැටියට ගිනස් වාර්තාවට ගියත් මහජන මුදල් කොල්ල කාලා නැහැ.වැඩිම ඡන්ද ප්‍රමාණයක් පරාද වූ පුද්ගලයා හැටියට ගිනස් වාර්තාව පිහිටුවිය හැකි පුද්ගලයා බලාගන්න ඕන නම් කණ්ණාඩියක් ඉදිරියට ගිහින් බලන්න කියලා මම රනිල් මහත්තයාගෙන් ඉල්ලා සිටිනවා. - ඩිලාන්සංස්ථාවේ ඉන්ධන පාවිච්චි කිරීමෙන් වාහන මහ මඟ නතර වීමට හේතුව කුමක්ද? අනුරකුමාර(දිවයින 08 බදාදා)බාල පෙට්‍රල් ගෙන්වල තියෙනවා නම් ඒ නිසා ප්‍රශ්නයක් මතුවෙලා තියෙනවා නම් අදාළ නිලධාරීන් ඒ සඳහා කටයුතු කළ යුතුයි.බාල පෙට්‍රල් පාවිච්චි කරලා බාල වැඩ කරන්න එපා කියලා අනුර මහත්තයාගෙන් ඉල්ලා සිටින්න කැමැතියි. ඉතිහාසයේ කුණු බක්කියට ඇද වැටිලා ඉන්න අනුර මහත්තයාලා ආණ්ඩුවට මඩගහන්න පුළුවන් කොයි විදිහට ද කියලා නිතර සොයනවා. ඒත් තමන්ගේ පක්ෂයට මොකද? වෙන්නේ කියලා සොයන්නේ නැහැ. - ඩිලාන්බොරු දේශප්‍රේමයක් මවා පාමින් මෙරට ජනයා ඉන්දියාවෙත් ඇමෙරිකාවේත් වහලුන් බවට පත් කරලා. - වික්‍රමබාහුමව්බිම 06 සඳුදාරණවිරුවන්ගේ ජයග්‍රහණ හෑල්ලුවට ලක් කළ මේ රටේ දේශපාලනමය වශයෙන් ජනතාව ප්‍රතික්ෂේප කරපු කුණු බක්කියටම තල්ලු වෙලා ගිය අය කියන දේ ජනතාව එතරම් ගණන් ගත යුතු ද? ඇමෙරිකාවේ වහලුන් බවට පත් වෙලා ඉන්නේ විපක්ෂයේ මහත්වරු ඇමෙරිකාවේ විස්කි බොන දේශපාලන වශයෙන් බංකොලොත් වුණ ඇමෙරිකාවේ අතකොලු වෙලා ඉන්න රනිල්, මංගල මහත්තුරු සමඟ ඉන්න පිරිස ලංකාවේ පිළිගන්න චරිත නෙමෙයි. - ඩිලාන්මැති, ඇමැති, අගමැති, ජනාධිපතිටත් විශ්‍රාම වැටුප් හිමි නම් දුප්පත් ගොවි ජනතාවට එය නොදෙන්නේ ඇයි? - සජිත්(මව්බිම 06 සඳුදා)ගොවිජනතාවට විශ්‍රාම වැටුප ලබාදෙන්න මේ ආණ්ඩුව තීන්දු කර තියෙනවා. වී ගොවියාට පොහොර ටික රුපියල් 350 ට ලබා දුන්න, එළවළු ගොවියාට පොහොර සහනාධාර ලබාදුන්න තේ ගොවියාට රුපියල් 1000 තේ පොහොර ටික ලබාදුන්න වෙනත් ආණ්ඩු තිබුණේ නැහැ. ගොවියා ශක්තිමත් කර මේ රටේ ශක්තිමත් ස්වයංපෝෂිත කෘෂිකර්මයක් ගොඩනැඟීම මේ රජයේ අරමුණයි. සජිත් මහත්තයලා රනිල් මහත්තයාට විරුද්ධව උසාවි ගිහින් පිල් බෙදීමේ දේශපාලනයක පැටලිලා ඉන්න වෙලාවක මේ රටේ ගොවියා ගැනත් කතා කරනවා.පක්ෂයේ තියන අර්බුද විසදාගන්න බැරි දේශපාලනඥයන් මේ රටේ ගොවි ජනතාවගේ ගැටලු ගැන කතා කරනවා.සජිත් මහත්තයාට එයාගෙ පියා ගැන සඳහන් වන දෝශාභියෝගය කියන පොත කියවලා දේශපාලනය කිරීමට පටන් ගත්තා නම් හොඳයි. දේශාභියෝගය පොතේ කිසිම ජනාධිපතිවරයකුට එල්ල නොවූ චෝදනා ප්‍රේමදාස මහත්තයාට එල්ල වී තිබෙනවා. - ඩිලාන්පෙර රජදරුවන් ඉදි කළ වැව් ඉස්මත්තේ ආණ්ඩුවේ ගෝල බාලයන් හෝටල් හදාගෙන යනවා.- අනුර කුමාර(මව්බිම 06 සඳුදා)ආණ්ඩුවේ කවුරුවත් නම් වැව් ඉස්මත්තේ හෝටල් හදාගෙන නැහැ. අනුර කුමාර මහත්තයාට පැටලිලා.යූ.එන්.පී මන්ත්‍රී කෙනෙක් නම් ආනමඩුව පැත්තේ වැවක් ඉස්මත්තේ හෝටල් හදාගෙන තිබුණා.ඉතිහාසයේ කුණු බක්කියට ගමන් කරන නම පමණක් ඉතිරිවෙන පක්ෂයක් හැටියට අනුර මහත්තයාලගේ පක්ෂය හඳුන්වන්න පුළුවන්. - ඩිලාන්සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ab1208123</link>
    <topic>මැරිලා ඉපදිලා දුක්වීම</topic>
    <author>රංජිත් සියඹලාපිටිය</author>
    <content>මැරිලා ඉපදිලා වගේ යයි කියමනක් අපේ ගම්වල ඇත. යමෙක් තමන් එතෙක් කල කී දේ සියල්ල අනිත් අය නොදන්නා සේ සලකා ඊටත් හාත්පසින් වෙනත් දේ ගැන කථා කරන විට ඔහොම කියනවා මා අසා ඇත. මේ කරුණ මතක් වූයේ පසුගිය සතියේ පුවත්පතක දුටු ප්‍රවෘත්තියක් දැකලාය. විපක්ෂ නායකතුමාට හදිසියේ නිදහස් අධ්‍යාපනය ගැන දුකක් හිතිලාය. එය සුරැකීමට පාර්ලිමේන්තුවේදී කමිටුත් පත් කරන්න යනවලු. මට එතුමාගෙන් අසන්නට ප්‍රශ්නයක් තිබේ. එතුමලා රට පාලනය කල 2001/2004 කාලයේ ඔවුන්ගේ මහා උපදේශ මාලා වූ ‘යළි පුබුදමු ශ්‍රී ලංකා’ පොත දැන් පුච්චලාද? යන්නයි. එහි 37 වැනි පිටුවේ 05 වැනි ඡේදයේ 04 වැනි පරිච්ඡේදයෙහි ඇති,”යමක් කමක් ඇති අයගේ අවශ්‍යතා සඳහා වැඩි කාර්යභාරයක් ඉටු කිරීමට පෞද්ගලික අධ්‍යාපනයට සිදුවනු ඇත. මේ සඳහා පෞද්ගලික පාසල් බලපත්‍ර නිකුත් කිරීම රජය විසින් තවදුරටත් ලිහිල් කරනු ලබන අතර” ආදී වශයෙනි.මේවා ගැන දැන් කියන්නේ මොකක්ද? එහි සරල අදහස අපිට තේරෙන විදියට නම් අතමිට ඇති හැම දරුවකුටම පෞද්ගලික පාසලක් සෑදිය යුතු බවයි. එතුමලා අදහස් කළේ එය නොවේද? නිදහස් අධ්‍යාපනය ගැන කථා කළොත් රාජ්‍යයන් එයට කැපවූ ප්‍රමාණය බැලීමට හොඳම නිදර්ශනය මේ රටේ විශ්වවිද්‍යාල ඇතිවූ ආකාරය සලකා බැලීමයි. මෙරට බිහිවූ විශ්වවිද්‍යාල 15 අතුරින් අති බහුතරය අපේ ආණ්ඩුව යටතේ බිහිවූ ඒවාය.අවුරුදු කිහිපයකම වත්මන් රජය අධ්‍යාපනය සඳහා දරා ඇති වියදම දෙස විමර්ශනාත්මකව බැලීමේදී කොතෙක් දුරට නිදහස් අධ්‍යාපනය වෙනුවෙන් කැපවීමෙන් කටයුතු කර ඇත්දැයි මනාව පැහැදිලි වේ. ඒ අනුව 2009 සිට අධ්‍යාපනය සඳහා වෙන්කර ඇති ප්‍රතිපාදන මෙසේය.2009 දී රුපියල් දස ලක්ෂ 76038, 2010 දී රුපියල් දස ලක්ෂ 81856, 2011 දී රුපියල් දස ලක්ෂ 86730යි, 2012 දී රුපියල් දස ලක්ෂ 89335යි, 2013 ඇස්තමේන්තුගත වියදම රුපියල් දස ලක්ෂ 98442කි. මේ ප්‍රාථමික හා ද්විතීක අධ්‍යාපනය සඳහා වෙන්කල මුදලයි.උසස් අධ්‍යාපනය සඳහා ඉහත වර්ෂයන්හිදීම රජය දරා ඇති වියදම මීට එකතු කර බැලීම ඉතා වැදගත්ය. ඒ අනුව 2009 රුපියල් දස ලක්ෂ 18085යි. 2010 රුපියල් දස ලක්ෂ 20111, 2011 රුපියල් දස ලක්ෂ 21066, 2012 රුපියල් දස ලක්ෂ 23164, 2013 ඇස්තමේන්තුගත වියදම් රුපියල් දස ලක්ෂ 26177කි.මෙම වියදම ඉතා පැහැදිලි ලෙස ඉහළ විත් ඇති අයුරු කැපී පෙනේ. අධ්‍යාපනය සඳහා වූ වියදම 2009 සිට 2013 ඇස්තමේන්තුගත වියදම දක්වා බැලුවහොත් 30%කින් වැඩිවී ඇත. උසස් අධ්‍යාපනය සඳහා වූ වියදම 2009 සිට 2013 දක්වා ඇස්තමේන්තුගත වියදම දක්වා බැලුවහොත් 45%කින් වර්ධනය වී ඇත. මේ අනුව නිදහස් අධ්‍යාපනය වෙනුවෙන් රජය දරන්නා වූ දැවැන්ත කාර්යභාරය මින් ඉතා හොඳින් පැහැදිලි වේ.එතැනින් නොනැවතී එ.ජා.ප. ආණ්ඩුව දංගෙඩියට නියමකර තිබූ උපාධිධාරීන්ට 1970, 1999, 2005, 2008, 2012 යන වර්ෂයන්හිදී රැකියා තොග පිටින් ලබා දී රටේ සංවර්ධනයේ වගකීම පැවරුවේ අපේ යුගයන්වල නොවේද?අධ්‍යාපනය යනු අද මහින්ද චින්තනයෙන් ලොව ඇල්ලීමට අපේ ජාතියට පණ පොවන ප්‍රධාන සාධකයයි. අධ්‍යාපන කේන්ද්‍රයක් ලෙස ලොවෙහි බැබළීමට අපේ සැලසුම් මේ නිසාම සෑම අයකුගෙන්ම හැම මවුපියෙකුගෙන්ම ඇති උනන්දුව අති මහත්ය. ඒවායේ ඇතිවන ගැටලු ද අවම කරගැනීමට නැත්නම් සම්පූර්ණයෙන් නැති කරගැනීමට ද අප ද වැඩි වැඩියෙන් උනන්දු විය යුතුය. ඒ අතර කිඹුල් කඳුළු හෙලන්නන් සහ පිදුරු ගහේ එල්ලෙන්නන් කව්රුදැයි යන්නත් අප වටහා ගත යුතුය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ab1208125</link>
    <topic>කොළඹට කිරි ගමට හොඳ මී කිරි</topic>
    <author>චන්දන බණ්ඩාර</author>
    <content>ජනාධිපතිතුමා ගිය සතියේ දී බදුල්ල සහ මොනරාගල දිසාවල ප්‍රගති සමාලෝචන රැස්වීම්වලට සහභාගි විය. එහිදී එම දිස්ත්‍රික්කවල සංවර්ධන කටයුතු පිළිබඳ ව්‍යාපෘතිවල සාර්ථකත්වය පිළිබඳව දීර්ඝ ලෙස සාකච්ඡා කෙරිණි.මොනරාගල දිස්ත්‍රික් සංවර්ධන කමිටු රැස්වීම හමාර කර ජනාධිපතිතුමා උමා ඔය සංවර්ධන ව්‍යාපෘතියේ නිරීක්ෂණ චාරිකාවකට ද එක්වීය. ඒ මොහොතේ ජනාධිපතිතුමා උමා ඔය ව්‍යාපෘතියේ කිලෝ මීටර් 15 1/2 ක් දිගට දිවෙන උමං මාර්ගය ඉදිකිරීමේ පළමු ගල් බෝරය සඳහා වන විදුලි බොත්තම ක්‍රියාත්මක කිරීමේ අවස්ථාවට ද සහභාගි විය.මේ අවස්ථාවට ඇමැතිවරුන්වන ජගත් පුෂ්පකුමාර, ලක්ෂ්මන් සෙනෙවිරත්න සහ ඌව පළාත් මහ ඇමැති ශෂින්ද්‍ර රාජපක්ෂ ද එක් වූහ.ඉන් අනතුරුව ජනාධිපතිතුමා අරලියගහ මැදුරේ පැවැත්වෙන බෝධි පූජාවකට සහභාගි වීම සඳහා හෙලිකොප්ටරයෙන් කොළඹ බලා යාමට සූදානම් විය. “ජගත් ඔයත් එන්ඩ මාත් එක්ක යන්ඩ. අර තායිලන්තයෙන් වැඩම කළ විශ්ව ශාන්ති බුද්ධ ප්‍රතිමාව අරලියගහ මන්දිරයට වැඩම කරනවා. ඒ නිසා අපි යමු” ජනාධිපතිතුමා කීවේය. ඉන් අනතුරුව ජගත් පුෂ්පකුමාර සහ ඌව මහ ඇමැති ශෂින්ද්‍ර රාජපක්ෂ ද ජනාධිපතිතුමා සමඟ හෙලිකොප්ටරයෙන් කොළඹ බලා පැමිණියහ.මේ වන විට පළාත් සභා මැතිවරණ උණුසුම ඉහළ ගොස් තිබේ. මේ අතරතුර මෙවර මැතිවරණයේ දී පළාත් සභා තුනෙහිම එජනිස අපේක්ෂකයන්ගේ ඡන්ද ව්‍යාපාරවලට සහයෝගය ලබා දීමට තීරණය කොට තිබේ. ඒ සඳහා මැතිවරණ මෙහෙයුම් කටයුතු සම්බන්ධීකරණයට මන්ත්‍රී නාමල් රාජපක්ෂ විසින් තංගල්ල කාල්ටන් නිවෙසේ මැතිවරණ මෙහෙයුම් කාර්යාලයක් ද ස්ථාපිත කළේය.ඉන් අනතුරුව මන්ත්‍රී නාමල් සහ පාර්ලිමේන්තු මන්ත්‍රී උදිත ලොකු බණ්ඩාර ගිය සතියේ කෑගල්ල දිසාවේ මැතිවරණ රැලි කීපයකට සහභාගි වූහ. විශේෂයෙන්ම දුෂ්‍යන්ත මිත්‍රපාල හිටපු පළාත් මන්ත්‍රීවරයාගේ මැතිවරණ රැලි ච්පයකටම මන්ත්‍රී නාමල් සහභාගි වුණේය. දුෂ්‍යන්ත මිත්‍රපාල සහ මන්ත්‍රී නාමල් නීති විද්‍යාලයේ මිතුරන් වීම ද විශේෂත්වයකි.ඉන් පසුව ගිය සතියේදීම මන්ත්‍රී නාමල් බළන්ගොඩ ප්‍රදේශයේ දී භානු මනුපි‍්‍රය ගේ සහ අකිල එල්ලාවලගේ මැතිවරණ රැලි කීපයකට ද සහභාගි විය. අකිල එල්ලාවල බළන්ගොඩ දී දැවැන්ත ජන රැලියක් සංවිධානය කැර තිබිණි.ගිය සතියේ කැබිනට් රැස්වීමට පෙර ජනාධිපතිතුමා වෙළෙඳ ඇමැති ජොන්ස්ටන් ප්‍රනාන්දු සහ මුදල් අමාත්‍යාංශ ලේකම් ආචාර්ය පී.බී.ජයසුන්දර ගෙන්වා විශේෂ සාකච්ඡාවක් පැවැත්වීය. එහිදී ජනාධිපතිතුමා ඇමැති ජොන්ස්ටන්ගෙන් විමසා සිටියේ අත්‍යාවශ්‍ය භාණ්ඩ මිල ගණන් අඩුකළාට ඒකේ වාසිය ජනතාවට ලැබුණේ නැහැ නේද” කියාය.”සර් භාණ්ඩ මිල වැඩි වුණොත් වෙළෙන්දෝ ඉක්මනටම භාණ්ඩ මිල වැඩි කරනවා. හැබැයි භාණ්ඩ මිල අඩු කළාට වෙළෙන්දෝ මිල අඩු කරන්නේ නෑ” ඇමැති ජොන්ස්ටන් කියා සිටියේය.”හොඳයි එහෙමනම් ජොන්ස්ටන් බදු අඩු කිරීමේ වාසිය ජනතාවට ලබා දීමට ස.තො.ස. හරහා භාණ්ඩ මිල ස්ථාවර කරන්න. මට ඕනේ පාරිභෝගිකයාට සාධාරණය ඉටු කරන්න”යි ජනාධිපතිතුමා කියා සිටියේය.”ඒ වගේම තමයි ජොන්ස්ටන් ඊළඟට දැන් අපේ ගොවීන්ගේ අල සහ ලූනු අස්වැන්න වෙළෙඳපොළට එනවා. ඒ නිසා මට අපේ ගොවීන් රැක ගන්ඩ ඕනේ. ඒ නිසා පිටරටින් ගෙන්වන අල සහ ලූනුවලට බද්දක් ගහන්න” ජනාධිපතිතුමා ජොන්ස්ටන්ට උපදෙස් දුන්නේය.”ඒක තමයි සර්, මං දන්නවානේ රනිල් වික්‍රමසිංහ රජයෙන් ගොවීන්ට එක උදලු තලයක් දුන්නේ නෑ. එදා 2005 ජනාධිපතිවරණය වෙලාවේ ඔබතුමාගේ ප්‍රතිපත්ති ප්‍රකාශයේ පොහොර රුපියල් 350ට දෙනවා කියලා තිබුණාම අපි එදා රනිල්ට කිව්වා පොහොර රු.500ට දෙනවා කියලා එ.ජා.ප. ජනාධිපතිවරණ ප්‍රතිපත්ති ප්‍රකාශයට දාමු කියලා. රනිල් ඒක තඹයකට මායිම් කළේ නෑ. රනිල් වික්‍රමසිංහ අදටත් වහින්ඩ එපා කියලා දෙවියන්ට කියනවා ඇති. රනිල් ඔබතුමා වගේ නෙමෙයි. ගොවියන්ට කිසිම ආදරයක් නෑ” ඇමැති ජොන්ස්ටන් ජනාධිපතිතුමාට කීවේය.මේ අතරතුර ජනාධිපතිතුමාගේ නියෝගය පරිදි ගිය බ්‍රහස්පතින්දා දිනයේ වෙළෙඳ අමාත්‍යාංශය නිවේදනය කළේ සිකුරාදා සිට ස.තො.ස. මඟින් භාණ්ඩ මිල පාලනයක් සිදුකරන බවය. ඒ අනුව අත්‍යාවශ්‍ය භාණ්ඩ වර්ග වන පරිප්පු, සැමන් ඇතුළු ද්‍රව්‍ය රැසක් සඳහා ස්ථාවර මිලක් නියම කෙරිණි.ගිය සතියේ වැලිසර නාවික හමුදා ක්‍රීඩාංගණයේ දී මහනුවර ක්‍රීඩා සමාජයේ රගර් කණ්ඩායම සහ නාවික හමුදා රගර් කණ්ඩායම අතර තරගයක් පැවැත්විණි. නාවික හමුදා රගර් කණ්ඩායම යෝෂිත රාජපක්ෂගේ නායකත්වය යටතේ තරග බිමට පිවිස සිටියේය. එම කණ්ඩායමට පාර්ලිමේන්තු මන්ත්‍රී නාමල් රාජපක්ෂ ද ක්‍රීඩා කළේය. මේ ක්‍රීඩා තරගය නැරැඹීම සඳහා ජනාධිපතිතුමා, ශිරන්ති රාජපක්ෂ ආර්යාව, වෙළෙඳ ඇමැති ජොන්ස්ටන් ප්‍රනාන්දු සහ තවත් මැති ඇමැතිවරු කිහිප දෙනකු සහ එ.ජා.ප. හිටපු සභාපති මලික් සමරවික්‍රම ඇතුළු පිරිසක් ද එක්ව සිටියහ.අපරාජිත රගර් කණ්ඩායම ලෙස නම් දරා සිටි මහනුවර ක්‍රීඩා සමාජයේ රගර් කණ්ඩායම මෙවර නාවික හමුදා රගර් කණ්ඩායම හමුවේ පරාජයට පත්විය. නාවික හමුදා රගර් කණ්ඩායමට විශිෂ්ට ජයක් හිමි විය.මහනුවර ක්‍රීඩා සමාජයේ රගර් කණ්ඩායම බාර ව සිටිනුයේ මලික් සමරවික්‍රමය. රගර් තරගය නිමා වීමෙන් අනතුරුව එ.ජා.ප. හිටපු සභාපති මලික් සමරවික්‍රම ජනාධිපතිතුමා හමුවී කතාබහ කළේය. යෝෂිත රාජපක්ෂගේ නායකත්වයෙන් යුතු රගර් කණ්ඩායමට තම සුබපැතුම් පිරිනමන බව ද එහිදී මලික් සමරවික්‍රම ජනාධිපතිතුමාට කීවේය.”ඔව් අපි යුද්ධය තිබුණත් නැතත් හමුදාවට ශක්තිය දිය යුතුයි. ඒ නිසයි මාත් මේ තරගය බලන්න ආවේ. අපිට ත්‍රිවිධ හමුදාවම අමතක කරන්ඩ බැහැ. ඔවුන්ට ධෛර්යය අපි දිය යුතුයි.” ජනාධිපතිතුමා කීවේය.ජනාධිපතිතුමා සහ ආර්යාව ඇතුළු පිරිස රගර් තරගය අවසානයේ අසුන්ගෙන සිටි ස්ථානවලින් නැඟිට පිටතට පැමිණෙමින් සිටියහ. එක්වරම නාවික හමුදාවේ සාමාන්‍ය සෙබළෙකු කීවේ “සර් හුඟක් සතුටුයි. ඔබතුමා නාවික හමුදාවට ඔබතුමාගේ පුතා දුන්නා. නාමල් මන්ත්‍රීතුමාත් අපේ නාවික හමුදාවට ක්‍රීඩා කළා.” නාවික හමුදා සාමාන්‍ය සෙබළා ජනාධිපතිතුමාට කීවේය.තාරානාත් බස්නායක මන්ත්‍රීවරයාගේ විවාහ මංගල්‍යය පසුගිය දා (2) වෝටර්ස් ඒජ් හෝටලයේ දී පැවැත්විණි. කතානායක චමල් රාජපක්ෂ, දිනේෂ් ගුණවර්ධන, එස්. බී. නාවින්න, බැසිල් රාජපක්ෂ, ජගත් පුෂ්පකුමාර, අනුර පි‍්‍රයදර්ශන යාපා, සී. බී. රත්නායක, නාමල් රාජපක්ෂ, ශාන්ත බණ්ඩාර යන මැති ඇමැතිවරු ද ඒ අතර වූහ.බස්නායක මන්ත්‍රීවරයාගේ පාර්ශ්වයෙන් විවාහයට අස්සන් කළේ ආරක්ෂක ලේකම් ගෝඨාභය රාජපක්ෂ මහතාය. ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ, ජ්‍යෙෂ්ඨ අමාත්‍ය ලේකම්වරුන් වන එස්. ලියනගම, මහින්ද මඩිහේවා ඇතුළු නිලධාරීන් පිරිසක් ද එහි වූහ. විවාහ මංගල්‍යය අතරතුර පිරිස කතාබහ කළේ දේශපාලනයේ රසමුසු තැන් ගැනය. සමහර අයගේ යටිකූට්ටු දේශපාලන වැඩ ද එහිදී කතාබහ වූයේ ඉතා විනෝදජනක ලෙසය. නාමල් රාජපක්ෂ මන්ත්‍රීවරයා සමඟ සිය සහෝදර යෝෂිත රාජපක්ෂ ද එහි වීය.“නාමල් මන්ත්‍රීතුමා ගොඩක් මංගල උත්සවවලට සහභාගි වෙනවා. හිතෙන්නෙ නැද්ද දැන් පිළිවෙළක් වුණොත් හොඳයි කියලා.” දිනේෂ් ගුණවර්ධන ඇමැතිවරයා කතාව වෙනතකට හැරවූයේය.“සර් ඒ ගැන මතක් කිරීම ගැන බොහොම ස්තුතියි. මං කල්පනා කරන්නේ මල්ලිලා දෙන්නම බැන්දට පස්සෙ ඒ ගැන හිතන්න කියලයි” නාමල්ගේ පිළිතුර විය.“නාමල් මන්ත්‍රීතුමා හැම දෙයක් ගැනම හොඳට හිතලා බලලා වැඩ කරන කෙනෙක් නේ. විවාහය ගැනත් ඔහොම හිතනවා ඇති.” ජගත් පුෂ්පකුමාර ඇමැතිවරයා කීය.“නාමල් මන්ත්‍රීතුමා ඕව ගැන වැඩිය හිතන්න එපා. විවාහයෙන් පස්සේ නම් හුඟ දෙනෙකුට ගෘහස්ථ පීඩනයට මුහුණ දෙන්න වෙනවා. මෙතැන ඉන්න අයත් ඒකට අහුවෙලා ඇති. හැබැයි කවුරුවත් කියන්නෙ නෑ.” හෙට්ටිගේ කියද්දී හැමදෙනාම සිනා වූහ.අපි නම් අපේ නෝනලාට රෙස්පෙක්ට් කරලයි ඉන්නෙ” උදිත ලොකු බණ්ඩාර කීවේය.“එහෙම තමයි කියන්නෙ. ඔය රෙස්පෙක්ට් කිව්වට හොඳට බැලුවොත් ඕකට කියන්නෙ ගෘහස්ථ පීඩනය.” හෙට්ටිගේ තවදුරටත් විස්තර කළේය.“හොඳට බැලුවොත් එහෙම එකක් නැත්තෙත් නෑ කියලා කියන්න බැහැ” කීවේ ආණ්ඩුකාර වි. ජ. මු. ලොකු බණ්ඩාර යි.“අපිත් දැන් බලන් ඉන්නෙ කවදද අපේ නාමල් මන්ත්‍රීතුමාගේ විවාහය වෙන්නෙ කියලා.” අමාත්‍ය අනුර යාපා කීවේ නාමල් මන්ත්‍රීවරයාගෙන් තවදුරටත් අදහසක් බලාපොරොත්තුවෙනි.ඕමල්පේ සෝභිත නාහිමියන්ගේ ප්‍රධානත්වයෙන් කැඳවුණු මධ්‍යම කාරක සභාවේ මෙවර ද අවධානය යොමු වූයේ හිස ඔසවන කොටි හිතවාදී ක්‍රියාකාරකම් පිළිබඳවයි. අගෝස්තු 12 වැනි දින තමිල්නාඩුවේ චෙන්නායිහි පැවැත්වෙන ඊළාම් සහයෝගිතා සමුළුව සම්බන්ධයෙනි. “කොටි නැටුම් නතර කරන්න අපි ඉන්දියානු තානාපති කාර්යාලයටවත් ගිහිල්ලා සංදේශයක් භාරදීලා මේ සම්බන්ධව ඉන්දීය මධ්‍යම ආණ්ඩුවේවත් අවධානය යොමු කරවන්න ඕනේ.”මෙහිදී ජාතික සංවිධායක නිශාන්ත වර්ණසිංහ කියා සිටියේ ඒක හොඳ යෝජනාවක්. ආණ්ඩුව රාජ්‍යතාන්ත්‍රිකව මේ සම්බන්ධයෙන් පියවරක් ගන්නේ නැත්නම් අපි ඉන්දීය තානාපති කාර්යාලයට විරෝධතා පාගමනක් ගිහිල්ලා සංදේශයක් භාර දෙමු. ඉන්දියාව තුළත් ඒවගේම අන්තර්ජාතිකවත් කොටින්ගේ ක්‍රියාකාරකම් වැඩි වී තියෙනවා. විශේෂයෙන් තමිල්නාඩුවේ. අපි ඉන්දියාවේ නායකයන්ට කියන්න ඕනේ දෙරටේ මිත්‍රත්වය බිඳ දමන්න තමිල්නාඩුවට ඉඩ දෙන්න එපා කියලා. කොටින්ගේ ඊළමට උදව් කරලා ඒ සඳහා ඉන්දීය භූමිය පාවිච්චි කරලා අපිට හතුරුකම් කිරීමෙන් ඉන්දියාව නැති කර ගන්නේ ඉන්දියාවට මිතුරු රටක්.මෙහිදී උදය ගම්මන්පිල කියා සිටියේ අද තමිල්නාඩුවේ නිදහසේ කටයුතු කරගෙන යන කොටි ක්‍රියාකාරකම් විතරක් නොවේ තමිල්නාඩුවේ ඉඳගෙන අපිට ගොරවන කොටි අනාගතයේ දවසක ඉන්දියාවත් සපා කනවා අනිවාර්යයි. රජීව් ගාන්ධිගේ ඉරණම ඉන්දීය කොංග්‍රොසයට අමතක වෙලා. තමන්ගේ රටේ රාජ්‍ය නායකයා මරපු කොටින්ට හා කොටි හිතවාදීන්ට නිදැල්ලේ කටයුතු කරන්න ඉඩ දීලා අපේ රටට රිදවන්න බලන ඉන්දීය නිලධාරීන්ට අපි කියන්න ඕනෙ “කොටි හුරතල් භයානකයි” කියලයි.මෙහිදී හැඩිගල්ලේ විමලසාර හිමි කියා සිටියේ තමිල්නාඩුවේ දේශපාලනඥයන්ට අපේ රටේ උතුරේ දෙමළ ජනතාව ගැන ආදරයක් කැක්කුමක් තියෙනවා නම්, උතුරේ දෙමළ ධීවරයන්ගේ ධීවර සම්පත කොල්ල කන්නේ නැතිව ඉන්න එක තමයි උතුරේ දෙමළ ජනතාවට දෙන්න පුළුවන් ලොකුම සහයෝගය. දෙමළ ජාතික සන්ධානය මේ ප්‍රශ්නය ගැන තමිල්නාඩුවත් එක්ක එක වචනයක් කතා කරලා නැහැ. තමන්ගේ දෙමළ ජනතාව වෙනුවෙන් මේ දේ කරන්න එපා කියලා තමිල්නාඩුවේවත් ඉන්දීය මධ්‍යම රජයෙන්වත් ඉල්ලීමක් කරලා නැහැ. දෙමළ සන්ධානය තමිල්නාඩුවේ ඊළාම් සමුළුවට යන්නේ මාළු හොරු අල්ලන්නද කියන එකත් අපි අහන්න ඕනේ.ඉන්දියාවට සංදේශයක් භාරදෙමු යැයි ඕමල්පේ සෝභිත හිමියන් කළ යෝජනාව චම්පික රණවක ඇමැතිවරයා ස්ථිර කළේය. ඕමල්පේ හිමියන් එවිට කියා සිටියේ අපි විරෝධතා පාගමනක් සංවිධානය කරලා සංදේශය භාර දෙමු.ඒ සංවිධාන කටයුතු ජාතික සංවිධායකතුමාට පැවරිණි. ඒ අනුව අගෝස්තු 12 වැනිදා (අද) ඉන්දීය තානාපති කාර්යාලයට විරෝධතා පාගමනක් යාමට එහිදී තීරණය විය.එ.ජා.ප. පළාත් සභා මන්ත්‍රීවරුන් දෙදෙනකු හා ආසන සංවිධායකවරුන් කිහිප දෙනෙක් ගෙවී ගිය සතියේදී හිටපු නියෝජ්‍ය නායක කරු ජයසූරිය හමුවීමට අමරසේකර මාවතේ නිවෙසට ආවේ පක්ෂය හැර යාමේ දැඩි ස්ථාවරයක රැඳෙමිනි. කරු ජයසුරිය හමුවී සමුගෙන යාම ඔවුන්ගේ අභිප්‍රාය වූයේය.හිටපු නියෝජ්‍ය නායකවරයා මේ සියලු දෙනාට පොදුවේ අවධාරණය කළේ එක කාරණාවකි. එනම් අප අතරේ මොන දේශපාලන මතවාද, මත ගැටුම් තිබුණත් සියල්ලට වඩා පක්ෂය වටින බවයි. එබැවින් මුහුණ සමඟ තරහ වී නහය කපා ගන්නවා වැනි දේ කළ යුතු නැතැයි කරු ජයසුරිය ඔවුනට පෙන්වා දුන්නේය. තමන් වරෙක එක්සත් ජාතික පක්ෂ මන්ත්‍රීවරයකු ලෙස ආණ්ඩුවට සහය දුන් බව කී ජයසූරිය එය සිදු කළේ පෞද්ගලික අභිමතාර්ථ හෝ එ.ජා.ප.ය කෙරෙහි කලකිරීමෙන් හෝ නොව එල්.ටී.ටී.ඊ.යට එරෙහි යුද්ධය ජයගැනීමට රජය විසින් ගෙන ගිය හමුදා ක්‍රියාන්විතයට සහය දීමේ උදාර පරමාර්ථය පෙරදැරි කර ගෙන බවත් කරු ඔවුනට කීවේය.එකී හමුදා ක්‍රියාන්විතය ජයග්‍රහණය කර ඇති බව තහවුරු වූ අවස්ථාවේ දී තමන් යළි එක්සත් ජාතික පක්ෂයට පැමිණි වග ද කරු ජයසූරිය පෙන්වා දුන්නේය.අපි මේ මොහොතේ පළාත් සභා මැතිවරණය ගැන සිතිය යුතුව තිබෙනවා. මේ ඡන්ද සටන ජයග්‍රහණය කර ගැනීමට ශක්තියක් වන්නැයි මට අපේක්ෂකයන් ගණනාවක්ම පෞද්ගලිකවම ආරාධනා කළා. ඒ සැම ආරාධනාවක්ම මම පිළිගත්තා. මෙතැනදී මට තනතුරක් තියෙනවාද නැතිද කියලා මම කල්පනා කරන්නේ නැහැ. මගේ එකම අරමුණ පක්ෂයට දේශපාලන ජයග්‍රහණය ලබා දීමයි. “හිටපු නියෝජ්‍ය නායක ජයසූරිය ඔවුනට කීවේය. දින කිහිපයකට පසු මේ පිරිසගෙන් කරුට ලැබුණු සතුටුදායක ආරංචිය වූයේ එක්සත් ජාතික පක්ෂය හැර දමා යාමට තමන් විසින් ගත් තීරණය වෙනස් කළ බවය.දිනය 2012.08.03 වන සිකුරාදාය. ප්‍රවාහන නියෝජ්‍ය අමාත්‍ය රෝහණ දිසානායක මාතලේ පළාපත්වල පාසල් 5000 වැඩසටහනකට සහභාගී වී සිටියේය. කාර්යාලයේ නිලධාරියෙකු අමාත්‍යවරයා අමතා කියා සිටියේ මහින්ද රාජපක්ෂ ජනාධිපතිතුමා තම නිවෙසට පැමිණ ඇති බවයි. එය විශ්වාස නොකළද සියුම් සැකයක් ඇතිවූ අමාත්‍යවරයා තම නිවෙසට ඇමතුමක් ගත්තේ මේ පිළිබඳව සොයා බැලීමටය. සියලුම දුරකථන කාර්යබුහල වී ඇති හෙයින් අමාත්‍යවරයා දිගින් දිගටම උත්සාහ කර ඇති අතර ඒ අවස්ථාවේදි ප්‍රධාන ආරක්ෂක නිලධාරියාගේ දුරකථනයට ඇමතූ අමාත්‍ය බිරිය ඉහත පුවත සත්‍ය බවත්, හැකි ඉක්මනින් නිවෙසට පැමිණෙන ලෙසත් කියා සිටියේය. හදිසි රාජකාරී කටයුත්තක් සඳහා නික්ම යායුතු බව පවසා පවනට බඳු වේගයෙන් අමාත්‍යවරයා උත්සව භූමියේ සිට තම නිවෙසට පැමිණියේය.ඒ වන විට ජනාධිපතිතුමාට අමතරව මධ්‍යම පළාත් මහ ඇමති සරත් ඒකනායක හා මධ්‍යම පළාත් ආණ්ඩුකාර ටිකිරි කොබ්බෑකඩුව ද පැමිණ සිටියහ. “සමාවෙන්න සර් මම දැනගෙන හිටියේ නෑ එනවා කියලා, මම පාසල් 5000 උත්සවයට සහභාගී වෙලා හිටියේ.””ඒකට කමක් නෑ රෝහණ මගේ නුවර වැඩ ටික කලින් ඉවර වුණ නිසා ඔයාලගේ ගෙවල් පැත්තේ ඇවිල්ල යන්න ආවා.”ඉන් අනතුරුව ජනාධිපතිවරයා සහ අමාත්‍යවරයා මාතලේ සංවර්ධනය හා ප්‍රවාහනය සම්බන්ධයෙන් මේ දින වල පවතින ගැටලු පිළිබඳ සාකච්ඡා පැවැත්විණි. මේ අතර මධ්‍යම පළාත් සභා මන්ත්‍රී පරාක්‍රම දිසානායක හා මාතලේ ප්‍රාදේශීය සභා සභාපති කපිල බණ්ඩාර ඇතුළු ප්‍රාදේශීය සභා මන්ත්‍රීවරු, නගර සභා මන්ත්‍රීවරුන් පිරිසක් එම ස්ථානයට පැමිණියහ. පරාක්‍රම දිසානායක මන්ත්‍රීවරයා ඇමතූ ජනාධිපතිවරයා,”ආ.. පරාක්‍රම මල්ලි, දැන් ඡන්දෙට ලෑස්තිද? ඔයාලට නම් ඉතින් ගම්වලට ගිහිල්ලා බය නැතුව කොන්ද කෙළින් තියාගෙන කතා කරන්න පුළුවන් විදියට අපි ගමට වැඩ කරලා තියනවා. අයියගෙන් අහන්න අපි පළාත් සභා කරන කාලේ ගමකට අඩියක් තියන්න පුළුවන් මට්ටමකද තිබුණේ කියලා. ඒ දවස්වල මිනිස්සු කිව්වේ කොළඹට කිරි ගමට කැකිරි. දැනුත් කොළඹට කිරි තමයි. ඒත් ගමට ඊටත් හොඳ මී කිරි. එසේ කියන විට රෝහණ දිසානායක අමාත්‍යවරයා “ඒක නම් ඇත්ත සර්. ඔබතුමාගේ මහින්ද චින්තන ප්‍රතිපත්තිය බිම් මට්ටමේ ඉඳලා හැම කෙනාගේම හිතේ හොඳට ලියාපදිංචි වෙලා තියනවා. මම පක්ෂ ප්‍රතිසංවිධාන වැඩවලට මහවිලච්චියේ ගිය වෙලාවේ දැක්ක ඔබතුමාගේ රූපයක් අඹල තියෙනවා” යැයි ලැප්ටොප් එක ආධාරයෙන් එහි ඡායාරූපයක් පෙන්විය.මේ අතර ජනාධිපතිතුමා අමාත්‍යවරයාගේ නිවෙසේ තිබූ බිත්ති සැරසිල්ලක් දැක අසුනෙන් නැගිට ඒ සමීපයට ගොස් “මම හුඟක් වෙලා බලන් හිටියේ රෝහණ මේ මියුරල් එකේ තියෙනවා වර්ණ සංයෝජනයේ වැරැද්දක්. ආලෝකය පතිත වන තැන සිතියම් ගත කරලා තියෙනවා වැරදියි. මේ නිසා ගෙදර සාලෙට පොඩි අඳුරක් එකතු වෙලා. බලන්න එළිය වැටෙන්නේ මේ පැත්තෙන්. නමුත් ඒ පැත්ත අඳුරුයි. මේ ජධතධභප ජධතතඥජබඪධදඑකේ වැරැද්දක් නිසා මියුරල් එකේඥරඥ ජචබජඩඑක පවා වෙනස්. මේ කැලෑවට සූරිය කදම්භ වැටුණහම තියන චමත්කාරය නෑ. අනෙක ඉර එළිය වැටුණහම දොළ පාරේ රැලි දිලිසෙනවා. ඒත් කෝ මෙතන එහෙම දෙයක් නෑනේ. මියුරල් එකක් හදන්නේ ඒ දිහා බැලුවම හිත නිවෙන්න. රටේ ප්‍රශ්න විසඳලා ගෙදර එන ඔයාට ඒ දිහා බැලුවහම මයින්ඩ් එක රිලැක්ස් වෙන්න ඕන” කියමින් ජනාධිපතිවරයා මියුරල් ආර්ට් ආරම්භය පිළිබඳවත් සීගිරි බිතුසිතුවම් පිළිබඳවත් විශාල පැහැදිලි කිරීමක් සිදු කළේය.”මම මේ කල්පනා කරේ සර් කොහොමද මේ දේවල් ගැන දන්නේ කියල.””රෝහණ ප්‍රසිද්ධ කියමනක් තියෙනවා හැම දෙයක් ගැනම ටිකක් දැනගන්න ඕන, ටික දේ ගැන හැම දේම දැන ගන්න ඕනැ” යයි ජනාධිපතිතුමා පිළිතුරු දුන්නේය.ගිය සතියේදී එ.ජා.ප. පාර්ලිමේන්තු කණ්ඩායම් රැස්වීම ගිය අඟහරුවාදා පාර්ලිමේන්තුවේදී රැස්වීය. එහිදී පාර්ලිමේන්තු කණ්ඩායම් රැස්වීම්වලට මාස හයක් නොපැමිණි මන්ත්‍රීවරුන්ගේ ලැයිස්තුවක් එ.ජා.ප. නායකයා කණ්ඩායම් රැස්වීමට ඉදිරිපත් කළේය. එහි උඩින්ම තිබුණේ බුද්ධික පතිරණ මන්ත්‍රීවරයාගේ නමයි.”මේකේ උඩින්ම තියෙන්නේ බුද්ධික පතිරණ මන්ත්‍රීවරයාගේ නම” එ.ජා.ප. නායකයා කීවේය.”මන්ත්‍රී කණ්ඩායම් රැස්වීමට සහභාගි වෙන්න එපා කියලා මට වාරණයක් තිබුණා. ඒකයි මට එන්ඩ බැරිවුණේ.” බුද්ධික පතිරණ මන්ත්‍රීවරයා කීවේය. මේ අවස්ථාවේ එ.ජා.ප. නායකයා හිස වැනුවා මිස කිසිවක් කීවේ නැත.”ගිය සතියේදී මන්ත්‍රී නාමල් රාජපක්ෂගේ ප්‍රධානත්වයෙන් කොරියානු භාෂා විභාගය සමත්ව කොරියාවට යාමට නියමිත තරුණ තරුණියන් සඳහා වූ වැඩමුළුවක් පැවැත්විණි. එහිදී මන්ත්‍රී නාමල් කියා සිටියේ කොරියාවට යන්ඩ ‘ෂෝර්ට් කට්’ නැහැ. එකම දෙය විභාගය සමත් විය යුතුයි. එච්චරයි.” මන්ත්‍රී නාමල් කියා සිටියේය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ ගෙවී ගිය සතියේදී බෙහෙවින් කාර්ය බහුල වී තිබිණි. පළාත් සභා මැතිවරණය සඳහා තම පක්ෂයෙන් ඉදිරිපත්ව සිටින අපේක්ෂකයන් වෙනුවෙන් දිස්ත්‍රික් මට්ටමින් සංවිධානය කර තිබෙන ජන රැලිවලට සහභාගි වීමත්, ජන සෙවණ : ජාතික නිවාස සංවර්ධන වැඩපිළිවෙළේ වැඩ කටයුතු හේතුවෙනුත් විමල් වීරවංශ එසේ කාර්ය බහුල වී තිබිණි.පක්ෂයේ ප්‍රධාන ලේතම්, පි‍්‍රයන්ජිත් විතාරණ තම පක්ෂ නායක විමල් වීරවංශට හදිසි දුරකථන ඇමතුමක් ලබා ගත්තේ අනුරාධපුර පැවැති ජන රැලියේ තොරතුරු දැන ගැනීමටය.“මම කොළඹින් පොලොන්නරුවට ආවා. ඉන් පස්සේ පොලොන්නරුවෙන් අම්පාරට ගියා. මාලිගාවත්ත නිවාස සංකීර්ණයේ විවෘත කිරීම් කටයුතු නිසා අම්පාරේ සිට යළි කොළඹට ආවා. කොළඹින් ආපසු කෑගල්ලට ආවා. ආපසු කෑගල්ලෙන් අනුරාධපුරයට ගියා. මේ සතියේ නිවාස කටයුතු වගේ පක්ෂ ජනරැලිවලට ගිය මේ ගමනේ දී මම කි. මි. 1400 කට වැඩි දුරක් ගිහින් තිබෙනවා. හරිම තෙහෙට්ටුයි. නමුත් නිවාස ලාභී පවුල්, පක්ෂ ජනරැලිවලට සහභාගි වන පිරිස දකින කොට තෙහෙට්ටුව කොහේ ගියා ද කියලා දන්නේ නැහැ.” විමල් වීරවංශ තම පක්ෂයේ ලේකම්වරයාට කියා සිටියේය.මත්තේගොඩ නිවාස සංකීර්ණයට යාමට තිබු ප්‍රවේශ මාර්ගය අබලන් වීමෙන් නිවාස සංකීර්ණයේ ජනතාව මෙන්ම මාර්ගය ඔස්සේ ගමන් ගත් අවට ගම්වාසී ජනතාව ද ඉමහත් අපහසුතාවට පත් වී සිටියහ. පසුගිය සතියේ දී මේ අබලන් මාර්ගය කාපට් අතුරා පිළිසකර කිරීමේ කටයුත්ත මඟ නැඟුම : මාර්ග සංවර්ධන ව්‍යාපෘතිය යටතේ ආරම්භ වී තිබිණි. විමල් වීරවංශ අමාත්‍යවරයාගේ මැදිහත් වීමෙන් මේ කටයුත්ත ආරම්භ වූ අතර මාර්ගය සංවර්ධනය සඳහා වෙන් කර ඇති මුදල රුපියල් මිලියන 165 කි.“බස් ධාවනය පවා මාර්ගයේ අබලන් තත්ත්වය මත අඩපණ වී තිබුණා. මත්තේගොඩ කීවාම ත්‍රීවිල් එකක්වත් එන්න කැමැති වුණේ නැහැ. ඔබතුමා මැදිහත් වී මත්තේගොඩට සිදු කළේ විශාල සේවයක්.” ප්‍රදේශවාසීහු මාර්ගය පිළිසකර කිරීමේ කටයුතු ආරම්භ කළ විමල් වීරවංශට බෙහෙවින් කෘතඥ වෙමින් පැවසූහ.“අලුතෙන් පටන් ගත් වැඩ බොහෝමයක් තිබෙනවා. ඒ වගේම වසර ගණනාවක් තිස්සේ නිසි පරිදි නඩත්තු නොවුණු මාලිගාවත්ත, මත්තේගොඩ වැනි නිවාස සංකීර්ණත් තිබෙනවා. මම මේ හැම දෙයකටම ප්‍රමුඛතාව ලබා දී කටයුතු කරනවා.” විමල් වීරවංශ අමාත්‍යවරයා සිය කතාවේදී කාගේත් අත්පොළසන් මැද පැවසීය.“මත්තේගොඩට එන්න දැන් කවුරුත් බය වෙන්න ඕනෙ නැහැ.” කවුරුත් සිනහ ගන්වමින් විමල් වීරවංශ අමාත්‍යවරයා පැවසීය.මාලිගාවත්ත නිවාස සංකීර්ණය රුපියල් මිලියන 280 ක මුදලක් යොදවා නවීකරණය කිරීමෙන් පසුව ජනතා අයිතියට පවරා දීමේ උත්සවයක් නිවාස හිමියන්ගේ සහ නිවාස සංවර්ධන අධිකාරියේ මැදිහත් වීමෙන් සූදානම් කොට තිබිණි. ප්‍රධාන ආරාධිතයා ලෙස එක්ව සිටියේ විමල් වීරවංශ අමාත්‍යවරයාය.“මේ නිවාස සංකීර්ණය මේ විදිහේ පිළිසකර කිරීමකට ලක් කළේ වසර 39 කට පස්සේ. යූ එන් පීයට හිතවත් පවුල් නිසා බොහෝ වගකිවයුත්තන්ගේ අවධානය මේ පිරිස වෙත යොමු වුණේ නැහැ.” එහිදී එසේ පැවසු විමල් වීරවංශට ඇතැම් පිරිස් බාධා කළහ.“අපි යූ එන් පී නොවෙයි. වැඩක් කරන ඔබතුමා වගේ අයට අපේ සහයෝගය දෙන්න අපි සූදානම්” ඒ පිරිස පැවසූහය.“අපිට ඡන්දය දුන්නත්, නැතත් සේවය අවශ්‍ය ජනතාවට අපි පක්ෂ භේදයෙන් තොරව එය ලබා දෙනවා. ඒ ගැන බය වෙන්න එපා!” විමල් කවුරුත් සිනහ ගන්වමින් පැවසීය.එහිදී නිවාස සංකීර්ණයේ දරුවන්ගේ චිත්‍ර ප්‍රදර්ශනයක් ද අමාත්‍යවරයා අතින් විවෘත විය. ප්‍රතිසංස්කරණයට පෙර මාලිගාවත්ත සහ ඉන්පසු තත්ත්වය දැරියක් අපූරුවට සිතුවමට නඟා තිබිණි.“එදා අපි ඉන්නේ මාලිගාවත්තේ කියලා කිව්වේ ලජ්ජාවෙන්. දැන් නම් අපි ඉන්නේ මාලිගා වත්තක” දැරිය අමාත්‍යවරයාට කීවේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ab1208126</link>
    <topic>ප්‍රංස ජනාධිපති සහ ආදරය</topic>
    <author/>
    <content>ප්‍රංසයේ අලුත්ම ජනාධිපති ප්‍රංශුවා ඕලන්ඩ් ය. මේ වන විට ඔහු බලයට පත් වී මාස කිහිපයකි. එහෙත් මේ කියන්නට යන්නේ ඔහුගේ වාමාංශික දේශපාලන භාවිතාව ගැන හෝ ඔහු යටතේ ගොඩනැඟෙන ප්‍රංසය ගැන හෝ නොවේ ය. මේ කියන්නට හදන්නේ ඔහුගේ ආදරය ගැන ය. නැතිනම් ඔහුගේ ආදරවන්තිය ගැන ය. එසේත් නැතිනම් ප්‍රංස ජනාධිපති සහ ඔහුගේ ආදරවන්තියගේ නවතම දේශපාලන සංස්කෘතික උදාහරණය ගැන ය. ශ්‍රී ලංකාවේ සංස්කෘතිය තුළ එයට ලැබෙන වලංගු භාවය ගැන ය.සැබැවින්ම ප්‍රංස ජනාධිපතිට බිරියක් නැත. ඉන්නේ සහකාරියකි. මේ කතා කරන්නේ ඔහුගේ පැරැණි බිරියන් ගැන නොවේ. වර්තමාන සහකාරිය ගැන ය. බිරිය යනු සහකාරිය නොවේදැයි ප්‍රශ්න කරන්නට දැන් ඉඩ තිබේ. එය හරි ය. හොඳ බිරියක් යනු හොඳ සහකාරියකි. එහෙත් ප්‍රංස ජනාධිපති නිල වශයෙන් පොතේ අස්සන් කර තමාගේ නමට පවරා ගෙන නැති එහෙත් ඔහු සමඟ යුග දිවියක් ගෙවන කාන්තාව කැමති ඇය ඕලන්ඩ් ගේ ‘සහකාරිය’ නැතිනම් මිතුරිය ලෙස තමා හඳුන්වනවාටය.දැන් ඉතිහාසයේ ප්‍රථම වතාවට ප්‍රංසයට ප්‍රථම කාන්තාවක් නැතිනම් ආර්යාවක් නැති ජනාධිපති කෙනෙක් ලැබී තිබේ. එතකොට දැන් මේ කියන සහකාරිය වැලරි ට්‍රිවෙයිලර් කව්දැයි යළිත් ප්‍රශ්න නැඟෙන්නට ඉඩ ඇත. එය ද නිවැරැදිය. එහෙත් පොතේ අස්සන් කර නැති බැවින් වැලරි ප්‍රථම කාන්තාව හෙවත් ආර්යාව වන්නේ නැත. එහෙත් ඇය ප්‍රංස ජනාධිපතිගේ සහකාරිය වන්නේ ය. එසේනම් වැලරි ඉක්මනටම දුව ගොස් පොතේ අස්සන් කර ආර්යාව බවට පත් වන්නේ නැත්තේ ඇයි දැයි යළිත් ප්‍රශ්නයක් නැඟෙන්නට පුළුවන. පිළිතුර එය ඔවුන්ගේ නිදහස යන්න ය. ප්‍රංස සංස්කෘතිය එසේ ය යන්න ය.ආදරය යන්නට බහු අර්ථ කථන නැත. තිබෙන්නේ එකකි. ඒ ‘ආදරය’ පමණි. කොතන, කොහොම, කිනම් අයෙක් වෙත ප්‍රකාශ වුවද ආදරය ආදරයම වන්නේ ය. වැලරි මාධ්‍යවේදිනියකි. තම වෘත්තිය අතර ඇයට ඕලන්ඩ් මුණ ගැහෙන්නේ ය. ඇයගේත් ඔහුගේත් දික්කසාද ලැයිස්තුව හරිම දිග ය. ඒ ප්‍රංස සංස්කෘතියේ හැටිය. ශ්‍රී ලංකාවේ අපට නම් මේවා අහන එකත් අමාරු ය. වැලරිට වඩා වසර දහයකට වැඩිමල් ඕලන්ඩ් අවසන් බිරියගෙන් දික්කසාද වීමට පෙර සිටම ඇය සමඟ පේ‍්‍රම සම්බන්ධයක් පවත්වන්නේ ය. අවසන ඔවුන් දෙදෙනා එක්ව යුග දිවියක් අරඹන්නේ ය. එහෙත් නිල වශයෙන් විවාහ වන්නේ නැත. ඔහු ප්‍රංසයේ ජනාධිපති වුවද සීමා මායිම්වලට කොටු කර නොගැනීමට තරම් ඇයගේ මනස පුළුල් වන්නේ ය. අනෙක් පාර්ශ්වකරුවා විශ්වාසය නොවන්නේ ද?අපේ ආච්චිලා සීයලා ද පවුල් ජීවිත ගෙව්වේ ඕලන්ඩ් සහ වැලරි මෙන් ය. ඔවුන්ගේ නිශ්චිත බන්ධනය විශ්වාසය විය. ධනවාදය විසින් ජීවිතය අහිමි කර ලාභය උපයන තැනට පත් කළ මිනිසා ක්‍රමයෙන් විශ්වාසය පැවති තැනට නීතිය ආදේශ කර ගත්තේ ය. එහෙව් ලෝකයේ වැලරි ලා ඕලන්ඩ් ලා ගේ උදාහරණ අගනේ ය.ප්‍රංස සංස්කෘතියේ නිදහසට උසස් තැනක් හිමි වන්නේ ය. සර්ව සම්පූර්ණ සමාජ ආර්ථික සංවර්ධනයක් සහිත එරටේ මිනිසුන් පවුල නමැති සංකල්පය ගැන හිතන්නේ ද නිදහසේ ය. ඒ නිසාම ඔවුන්ගේ මානසික නිදහස ද ඉහළ මට්ටමක පවතින්නේ ය. ස්ත්‍රී දූෂණ වැනි අපචාර අපේ රටවල තරම් ඉහළ අගයක් නොගත්තේ ය.එහෙත් ඒ ප්‍රංසයයි. ආදරය ආදරයම වුවද ලංකාව ප්‍රංසය නම් නොවන්නේ ය. ප්‍රංසයේ සංස්කෘතිය එසේ වුවද ලංකාවේ අපේ සංස්කෘතිය අපේ අර්ථයෙන් නම් වඩා උසස් වන්නේ ය. ජීවිතාවසානය වන තෙක්ම එකම සහකරුවකු හෝ සහකාරියක සමඟ දිවි ගෙවන්ට ලැබීම පිනක් ම වන්නේ ය. එයට නීතිය ද විශ්වාසය ද එක්ව ගොඩනැඟෙන පවුල ජීවිතයේ සතුට තීරණය කරන සාධකය වන්නේ ය. මේ සියලු දේ අතර වැලරි ලා ඕලන්ඩ් ලා භුක්ති විඳින නිදහස දැක ඊර්ෂ්‍යා හිතෙන අය සිටින්නට ද පුළුවන. හිත හදා ගන්නම බැරි නම් එවන් අය කළ යුත්තේ ලබන ආත්මයේදී වත් ප්‍රංසයේ උපදීවායි ප්‍රාර්ථනා කරමින් පින් දහම් කිරීම ය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ab1208127</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>ප්‍රවාහන නියෝජ්‍ය ඇමැති රෝහණ දිසානායකලංගමය පඩි ගෙවා ගන්න පුළුවන් තත්ත්වයකටවත් ගොඩ නඟා ගන්න බැරි මොකද?අපට තිබෙන බස් රථ පන්දහස් ගණනින් හොඳට තෙල් වැඩ කරන අලුත් බස් රථ තියෙන්නෙ දෙදහයි. තෙල් ලීටරයකට කි. මී. දෙකහමාරක් පමණ ධාවනය වෙන බස් රථ ධාවනය කිරීමට අපට විශාල වියදමක් දරන්න වෙනවා.අනෙක් පැත්තෙන් බස් රථ පන්දහස් ගණනට සේවකයන් 35000 ක් ඉන්නවා. ඒ කියන්නෙ එක බස් රථයකට සේවකයො 7 ක් ඉන්නවා. මේ හත් දෙනා හරියට වැඩ කරනවානම් ඵලදායිතාවය ගැටලුවක් නොවෙයි. එහෙත් ඒ වෙනුවට පඩි නැහැ කියලා දවසක් වර්ජනය කළොත් ලක්ෂ පහක් දහයක් පාඩු වෙනවා.ඒ වගේම අපට තව බස් රථ තුන් හාරදහසක් ඕනෙ කරනවා.“බාල තෙල්” ප්‍රශ්නය නිසා ලංගමට වූ පාඩුව කොපමණ ද?ලක්ෂ 61 ක් පාඩු වුණා. බස් 280 කට අලාභානි සිදු වුණා. බාල ඩීසල් නිසා ලක්ෂ හයක “ෆිල්ටර්” නැවත යොදන්න සිදු වුණා.මෙවැනි සිදුවීම්වලින් ලංගමය කබලෙන් ලිපට වැටෙනවා නේද?ලංගමයෙන් මේ රටේ පුරවැසියන්ට සිදුවෙන මෙහෙය අප්‍රමාණයි. පෞද්ගලික බස් රථ 21000 ක් තිබුණත් දුෂ්කර ගම්මානවලට රාත්‍රි කාලයේ අන්තිම බස් රථය ධාවනය වෙන්නෙ ලංගමයෙන්.මෙවැනි සුවිශාල කාර්ය භාරයක් ලංගමයෙන් සිදු වෙනවා.කොහොම වෙතත් ලංගමය කබලෙන් ලිපට වැටුණා වෙන්නෙ නැහැ. භාණ්ඩාගාරයෙන් හෝ මුදල් ලබාගෙන ලංගමය පවත්වාගෙන යනවා.භාණ්ඩාගාරයෙන් මුදල් ගැනීමෙන් සිදුවෙන්නෙත් එහි අවසාන බර ජනතා කර මතම පැටවීම නොවේ ද?ලංගමයේ ගුණාත්මක භාවය වැඩි කිරීමයි අපේ අරමුණ. හැම කෙනකුම හැම තැනකටම කියන තේමාව ඔස්සේ අපි වැඩ කරනවා.බස් තිබිය යුත්තේ මහ පාරේ ධාවනය වෙමින් මිස ගරාජවල හෝ ඩිපෝවල නොවේ. ගුණාත්මක සේවයකින් ඉහළ ඵලදායිතාවක් ලබන්න අපි උත්සහ කරනවා.බාල ඩීසල් බව දැන දැනම ඒවා වැඩි ප්‍රමාණයක් රාජ්‍ය අංශයේ ආයතනවලටම බෙදා හැර තිබෙන බව කියවෙනවා. එය ඇත්තක් ද?ඒ ගැන නම් මම සොයා බැලුවෙ නැහැ. මම දන්නෙ ලංගම ගැන හා දුම්රිය ගැන පමණයි.දුම්රිය හයක් මේ නිසා මඟ සිටියා.ඇමැතිවරුන් හැටියට අපි උපරීම වගකීමෙන් වැඩ කරනවා. ඒත් තරගකාරී අන්තර්ජාතික වෙළෙඳාමේදී මෙවැනි දේ වෙන්න පුළුවන්.ඒවා ඉදිරියේදී සිදු නොවෙන්න වග බලා ගැනීම නිලධාරීන් ඇතුළු සියලු දෙනාගේ වගකීමක්.එක්සත් ජාතික පක්ෂයේ මහලේකම් තිස්ස අත්නායකපක්ෂ විපක්ෂ මහ ලේකම්වරුන් මොකද මේ අභියෝග කරගන්නෙ?ශ්‍රී.ල.නි.ප.යේ මහලේකම්තුමා ප්‍රකාශ කළා 1994 ජනාධිපතිවරණයේ දී රනිල් වික්‍රමසිංහ මහතා චන්ද්‍රිකා මැතිනියට සිය පක්ෂයේ ඔත්තු ලබා දුන් බවක්. මම අභියෝග කළේ හැකි නම් ඒ බවට හිටපු ජනපතිනියගෙන් ප්‍රකාශයක් නිකුත් කරවන ලෙසටයි. එතුමා තවම අපේ අභියෝගය බාරගත්තෙ නැහැ.සියලුම ලිපිගොනු සාක්ෂි ලෙස ඉදිරිපත් කරන බව ඔහු ප්‍රකාශ කළානේ?මම අභියෝග කළේ ලිපිගොනු ගැන නොවේනෙ. මගේ අභියෝගය එතුමා බාර අරගෙන නැහැ. ලිපිගොනු නම් කා ළඟද නැත්තේ? මා ළඟත් තියෙනවා මහවැලි අමාත්‍යාංශයේ, සෞඛ්‍ය අමාත්‍යාංශයෙ ලිපිගොනු. එතුමා ඔය කියන ඒවා එළියට දැම්මොත් අපිත් මේ ලිපිගොනු එළියට දානවා.ඒ කියන්නෙ ගාමිණී දිසානායක මහතාගේ ඡන්ද ව්‍යාපාරය ගැන වික්‍රමසිංහ මහතා යම් විදියක ඔත්තු දුන් බවද?වික්‍රමසිංහ මහතා ඒ වගේ ලොකු උදව් ජනාධිපතිනියට කළා නම් කොමිසම් පත්කරලා ඔහු සිරගත කරන්න උත්සාහ කරයිද? එතුමා සිරගත කරන්න කොතරම් නම් වෙර දැරුවද? උසාවියට පවා එතුමා කැඳෙව්වනෙ.ශ්‍රී.ල.නි.ප. මහලේකම්තුමාට හැදිලා තියෙන්නෙ වෙනම ලෙඩක්. ඒක සෞඛ්‍ය අමාත්‍යාංශයෙ බේත්වලින් හොඳ කරන්න බැහැ.පක්ෂ නායකත්වය ඇතුළු නිලධාරීන්ගේ නිල කාලය වසර හයකින් දීර්ඝ කර ගැනීම ගැන එ.ජා.ප.යේම අය අධිකරණයටත් ගියා නේද?ඔව්. ඒ තීන්දුව ගැන අපට ගැටලුවක් තියෙනවා. ඒ නිසා අපි නැවත අධිකරණය වෙත යනවා. පක්ෂය විනාශ කරන්න වරප්‍රසාද, තනතුරු බලාගෙන කටයුතු කරන අය තමයි මෙවැනි දේ කරන්නෙ.ඇත්තටම පක්ෂයෙ කටයුතු කරන්නෙ පක්ෂ ව්‍යවස්ථාවට අනුව. ඒ කටයුතුවලට පක්ෂයෙන් පිට සංවිධාන හෝ යම් පුද්ගලයකු කටයුතු කරන්නේ නම් ඒක පක්ෂයේ කටයුතුවලට බාධාවක්.ප්‍රධාන විපක්ෂය ලෙස රටට යුතුකම් වගකීම් එ.ජා.ප.ය ඉටුකරන බවට ඔබට විශ්වාසයක් තියෙනවද?අපේ කටයුතුවලට යම් බාධා තියෙනවා. ඒත් මොන අභියෝගය ආවත් අපි නොවැටී අපේ යුතුකම් ඉටු කරනවා.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ab1208128</link>
    <topic>බන්දේසියක තබා විපක්ෂයට සටන් පාඨ පිළිගැන්වීම</topic>
    <author>මහින්ද අබේසුන්දර</author>
    <content>දේශපාලන ලෝකයේ අරමුණක් නැතිව ඉබාගාතේ යන විපක්ෂය තමන්ගේ පැවැත්මට සටන් පාඨ සොයමින් සිටී. එවන් වාතාවරණයක් තුළ ආණ්ඩුව බන්දේසියක දමා සටන් පාඨ විපක්ෂයට පිරිනමමින් සිටින බව දැන් පැහැදිලි ය. ඉසෙඩ් ලකුණු ගණනය කිරීමේ දී සිදුවූ ඕලාරික ස්වභාවය සහ අක්‍රමවත් භාවය නිසා උසස් පෙළ සමත් සිසුන්ට තවමත් සරසවි දොර විවෘත වී නැත. ඒ අනුව ඉසෙඩ් ලකුණු ගණනය කිරීමේ අර්බුදය දැන් විපක්ෂයේ ප්‍රධාන සටන් පාඨය වී තිබේ. එය විපක්ෂය නිර්මාණය කර ගත් සටන් පාඨයක් නොව ආණ්ඩුව විසින් ම පිරිනමන ලද එකකි.වෙනදා කිසිම ජනතා සහායක් නැතිව දේශපාලන පක්ෂ විසින් ම සටන් පාඨ ඔසවාගෙන ගොස් නිහඬ වීම සාමාන්‍ය පුරුද්ද වුව ද, උසස් පෙළ සිසුන්ගේ සරසවි අර්බුදයට මවුපියෝ ද පළින් පළ එක් වී සිටිති. ඉසෙඩ් ලකුණු ගණනය කළ ප්‍රතිඵල අනුව සරසවිවලට තේරුණ දරුවන් අද අවිනිශ්චිත තත්ත්වයෙන් පසුවෙද්දී සියල්ල අධිකරණයේ නතර වී තිබේ.එසේ තිබියදී තවත් ලක්ෂ තුනකට ආසන්න දූ දරු පිරිසක් 2012 වසරේ අපොස උසස් පෙළ විභාගයට පෙනී සිටිති. විභාගයට ලියද්දී ඔවුන් තුළ ද සරසවි වරම් ලබා ගැනීම සම්බන්ධව කිසියම් සැකයක් මතුවීම සාධාරණය. කිසිම දරුවකුට අසාධාරණයක් නොවන පරිදි 2011 ප්‍රතිඵල ගණනය කරන බවට ආණ්ඩුව පැත්තෙන් බරපතළ පොරොන්දුවක් දී තිබේ. මෙහිදී ජනාධිපතිතුමා මේ ප්‍රශ්නයට මැදිහත් වීම සරසවි යාමට අපේක්ෂාවෙන් පසුවන දරුවන්ට ලොකු ගැම්මක් වී තිබේ. ඒ නිසා 2012 උසස් පෙළ විභාගය අවසන් වන්නට කලින් 2011 ප්‍රතිඵලය අනුව සරසවි වරම් ලබා දීමට ආණ්ඩුවේ වගකිව යුත්තන් ක්‍රියා කරනු ඇතැයි මවුපියන්ගේ විශ්වාසයයි. එම විශ්වාසය තවමත් පළුදු වී නැත.ඉසෙඩ් ලකුණු ගණනය කිරීම අර්බුදයක් කරගෙන සිටියදී සරසවි මහාචාර්යවරුන් ආචාර්යවරුන් සහ කථිකාචාර්යවරුන් වැඩි පඩි සහිත ඉල්ලීම් තුනක් මුල් කරගෙන ආරම්භ කළ වැඩ වර්ජනය ද විසැඳුමකින් තොරව තවත් ඉදිරියට ඇදෙමින් තිබේ. බුද්ධිමත් පිරිසක් සමාජ ගත කරන්නට කැපවී ක්‍රියා කළ යුතු බුද්ධිමත් පිරිසක් මෙසේ වැඩ වර්ජනයක් දිගටම පවත්වාගෙන යාම සාධාරනීකරණය කරන්නේ කෙසේ දැයි අපට නම් වැටහෙන්නේ නැත. නිදහස් අධ්‍යාපනයට පින් සිදුවන්නට රටට බිහි වූ උගතුන් පිරිසක් මේ තරමටම දඩබ්බර වූ යුගයක් මීට පෙර දැකගත නොහැකි විය.සරසවි ආචාර්ය වැඩවර්ජනයට විසැඳුමක් දීමට ජනාධිපති ලේකම් ලලිත් වීරතුංග මහතා සමඟ පැවැත්වූ සාකච්ඡා වට දෙකත්, ජනාධිපතිතුමාගේ මූලිකත්වයෙන් පැවැත්වූ සාකච්ඡාවත් ප්‍රතිඵලයකින් තොරව අසාර්ථක වී තිබේ. සරසවි ඇදුරන්ගේ ප්‍රශ්නයට විසැඳුමක් ලබාදීමට උසස් අධ්‍යාපන ඇමැතිවරයා ද ටිකක් සැරෙන් වුව ද උත්සාහ දරමින් සිටී.දරුවකුට නොව ඇදුරකුටවත් සරසවි පන්ති කාමරයට යන්නට නිදහසක් නැතිව පැවැති භීෂණ තත්ත්වය දැන් ඇත්තෙන්ම නැත. එය රට ලැබූ ජයග්‍රහණයකි. ඒ තත්ත්වය තුළ සරසවි ඇදුරන් විසින් ම නිර්මාණය කරගෙන ඇති අර්බුදය සාකච්ඡා මගින් විසඳා ගැනීමට ගත වූ කාලය වැඩි යයි අපට සිතේ.සරසවිවලට ඇතුල් වී උපාධිය ගෙන පිටවෙන්නට පෙරුම් පුරන අහිංසක දරුවන් ප්‍රාණ ඇපයට ගෙන බුද්ධිමත් පිරිසක් නටන මේ නැටුමට තිත තැබිය යුතු ය. නැටුම සාර්ථක කර ගන්නට විපක්ෂය මෙම වර්ජනය ද සටන් පාඨයක් කරගෙන තිබේ. ඒ නිසා දරුවන්ට අධ්‍යාපනය දෙන ගමන් තමන්ගේ ඉල්ලීම් ලබා ගැනීමට සාකච්ඡා කිරීම ඉතාමත් කාලෝචිත බව අපට පෙනේ.මේ සියලු ප්‍රශ්න මැද දැන් තෙල් සංස්ථාවේ නිලධාරීන්ගේ තවත් බාල වැඩක් තවත් සටන් පාඨයක් බවට පත්කර ගෙන තිබේ. අසාදු ලේඛන ගත කළ (Black list) සිංගප්පූරු සමාගමකින් ගෙන් වූ ඩීසල් වාහනවලට යෙදීමෙන් මහා වින්නැහියක් සිදු වී තිබේ.බාල පැට්‍රල් නිසා විනාශ වූ වාහන වෙනුවෙන් වන්දි ගෙවා අවසන් වී ගත වූයේ කෙටි කාලයකි. දැන් බාල ඩීසල් නිසා තෙල් සංස්ථාව විපක්ෂයට තවත් සටන් පාඨයක් බන්දේසියක දමා දී තිබේ.තෙල් ටිකවත් ගෙන්වා ගන්නට බැරි තෙලෙන් ගසා කන්නට බාල වැඩ කරන නිලධාරීන් පාලනය කරන්නට බැරි සංස්ථා අධ්‍යක්ෂ මණ්ඩලය ඉවත් කිරීමට ආණ්ඩුව පියවර ගෙන තිබේ. බාල ඩීසල් ප්‍රශ්නය ගැන විධිමත් පරීක්ෂණයක් කිරීමට විගණකාධිපතිට භාර දී තිබේ. කවුරු පරීක්ෂා කළත් බාල ඩීසල් ගෙන් වූ බලධාරීන් ගෙදර යැවිය යුතුමය.ඔවුන්ට ඇඟට දැනෙන දඬුවමක් දිය යුතු ය. ජනතාව කියන්නේ මුන්ට තෙල් ටිකවත් ගෙන්වා ගන්නට බැරි බව ය. නිලධාරීන් තෙල් ටිකෙනුත් නිදහසේ ගරා ගන්නා බව ය. තවදුරටත් බාල තෙල් ගෙන්වූ හොරු ටික නලවනවා දකින්නට ජනතාව කැමැති නැත. ඒ නිසා වැරැදිකරුවන්ට දඬුවම් දී මින් ඉදිරියටත් බාල තෙල් ගෙන්වීමට ඇති සියලු හොර මාර්ග අසුරා දැමිය යුතු ය.මේ සියලු ප්‍රශ්න අස්සේ දැන් පළාත් තුනක් ඡන්දය සඳහා සූදානම් වෙමින් සිටී. එක්සත් ජනතා නිදහස් සන්ධානය පළාත් සභා තුනෙන් ම විශිෂ්ට ජයග්‍රහණයක් ලබා ගැනීම පිළිබඳ දැඩි විශ්වාසයකින් යුතුව මැතිවරණ සටන මෙහෙයවන බව පැහැදිලි ය. එහෙත් විපක්ෂය සුපුරුදු පරිදි ඡන්දවලට දක්වන බිය තවමත් ඉවත් කර ගෙන නැත.ආණ්ඩුව කියන පරිදි මැතිවරණවලට විරුද්ධ, ලෝකයේ එකම විපක්ෂය ඇත්තේ ශ්‍රී ලංකාවේ ය. මැතිවරණ සිතියම වසර දහයකට අකුලා රට ඉබා ගාතේ යන්නට සැලැස්සූ එක්සත් ජාතික පක්ෂයට මැතිවරණ ඇලජික් වී ඇත්තේ ඡන්ද දිනන්නට බැරි නිසා ය. 2005 න් පසු මහින්ද රාජපක්ෂ පාලනය පැවැත්වූ එකම ඡන්දයකින්වත් ජයගන්නට බැරි වූයේ එක්සත් ජාතික පක්ෂයේ අවුල් සහගත තත්ත්වය නිසා ම නොව, රාජ්‍ය නායකයකු වශයෙන් මහින්ද රාජපක්ෂ කෙරෙහි ජනතාව තැබූ විශ්වාසය තවමත් වෙනස් වී නැති බැවිනි.ඡන්දයට මුහුණ දීමට එක්සත් ජාතික පක්ෂයේ නායකත්වය සූදානම් නමුදු දෙවෙනි පෙළ නායකත්වය තවමත් පක්ෂ නායකයා සමඟ ගුස්ති අල්ලමින් සිටී. රනිල් වික්‍රමසිංහ මහතා නායකත්වයේ සිටීමේ කාලය වසර හයකින් දීර්ඝ කරගෙන තිබේ. කැරැළි කණ්ඩායම එයට එරෙහිව උසාවි ගියේ ය. උසාවිය දැන් වාරණ නියෝගයක් ලබාදී ඇත. ඒ අනුව රනිල් වික්‍රමසිංහ මහතා මේ මාසයේ 22 දා අධිකරණයේ පෙනී සිටිය යුතු ය.විහිළු තහළු කරමින් එහාට මෙහාට ඇවිදින රනිල් වික්‍රමසිංහ මහතා දැන් කළ යුත්තේ සියලු රැස්වීම් අත්හිටුවා නඩුවට උත්තර බඳින්නට සූදානම් වීම ය.ගෙදර ප්‍රශ්න විසඳා ගන්නට හයියක් නැති අය රටේ ප්‍රශ්න විසඳන්නේ කෙසේදැයි මෙහිදී ප්‍රශ්නයක් මතුවෙයි. ඒ නිසා රටේ ප්‍රශ්න විසඳීම, එය විසඳිය හැකි අයට පවරා එක්සත් ජාතික පක්ෂය තුළ කළ යුත්තේ ගෙදර අවුල් විසඳා ගැනීම ය.ජනතා විමුක්ති පෙරමුණ ජනතාව පෙළ ගැස්වීමට දෙවිනුවර තුඩුවේ සිට පේදුරුතුඩුවට ගියේ ඡන්ද සටන පණ ගැන්වීමට ය. එහෙත් පේදුරුතුඩුව හොයා ගන්නට බැරිව ජනතා විමුක්ති පෙරමුණේ සටන්කාමීහු යාපනයෙන් ආපසු හැරී කොළඹට පැමිණියහ. ජනතා විමුක්ති පෙරමුණට ද කිවයුතුව ඇත්තේ දැන් ඉතින් සටන් ක්‍රම වෙනස් කිරීමට කාලය පැමිණ ඇති බවයි. එසේ නැතිව හැමදාමත් ජනතාව රවටන්නට බැරි ය.ජනතාවගේ හිත දිනා නොගෙන ඡන්ද දිනන්නට තබා පාරේවත් යාමට බැරි ය. දේශපාලන පාඩම් අලුතින් සකස් කරගෙන ජනතා හිතවාදී ප්‍රතිපත්ති සමඟ ඉදිරියට යාම කළ යුතු ය. එසේ නොහැකි නම් සිදුවන්නේ දේශපාලන කුණු බක්කියට ළංවීම ය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af1208121</link>
    <topic>‘කියුරියෝසිටි’ ගේ අලුත්ම කතාව</topic>
    <author>නිහාල් පී. අබේසිංහ</author>
    <content>වසර දෙකක් අඟහරු හාරනඅලුත් මඅඟහරු ආක්‍රමණයටඅපේ විද්වතෙක් හවුල්ඇමෙරිකාවේ නාසා අභ්‍යවකාශ යානයක් පසුගිය සතියේ අඟහරු ආක්‍රමණය කළේ ය. ඒ ‘කියුරියෝසිටි’ යානයයි. එය සැලසුම් කළ පරිදි නිසි වේලාවට ම අඟහරු මත පතිත වීම නාසා ආයතනයේ සියලු විද්‍යාඥයන් ගේ ඉමහත් ප්‍රීතියට හේතු විය.මේ ජයග්‍රහණය ඇමෙරිකාවට මෙන්ම අපටත් ඉතා වැදගත් ජයග්‍රහණයකි. ඒ මේ අඟහරු ආක්‍රමණයට ශ්‍රී ලාංකික විද්වතෙක් ද එක්වී සිටීම නිසා ය. ඒ ශ්‍රී ලාංකික විද්වතා නාසා ආයතනයේ ජෙට් ප්‍රපර්ෂන් විද්‍යාගාරයේ JPL ප්‍රධාන විද්‍යාඥ ආචාර්ය සරත් ගුණපාල මහතායි.අඟහරු මත සාර්ථකව සඳහා ගොඩ බට මේ කියුරියෝසිටි යානය ඉතා අධි තාක්ෂණික විද්‍යාගාර මෙවලම් රැසක් ඇතුළත් විද්‍යාගාරයකි. එවැන්නක් මීට පෙර වෙනත් ග්‍රහලෝකයකට යවා නැත. මේ යානය තනිකරම පර්යේෂණ මධ්‍යස්ථානයකි.ආචාර්ය සරත් ගුණපාලමෙහි සම්පූර්ණ බර ටොන් 1 කි. ක්‍රියාත්මක වන්නේ න්‍යෂ්ටික බලයෙනි. මේ යානය සම්බන්ධ පූර්ණ පර්යේෂණ ව්‍යාපෘතිය සඳහා ඇමෙරිකාව ඩොලර් බිලියන 2.5 ක් වැය කරයි. ඒ ලංකා මුදලින් රුපියල් කෝටි 33000 කි.2011 නොවැම්බර් 27 වැනිදා ඇමෙරිකාවේ දී ඔඩිසි රොකට්ටුවක් මගින් අභ්‍යවකාශ ගත කළ මේ කියුරියෝසිටි රෝවර් යානය පසුගියදා, සිය ගමන නිමා කළේ අඟහරුගේ ග්‍රේල් ආවාටය අසල නිවැරදිවම පතිත වෙමින් ය.මෙම කියුරියෝසිටි රෝවරය සාදා ඇත්තේ ‘ලයිට් ස්පීඩ්’ නම් පාපැදි නිපදවන සමාගමකින් ය. ටයිටේනියම් ලෝහ සැකිල්ලක් ඇති මේ රොවර් යානයේ අධිතාක්ෂණික කැමරා 15 ක් තිබේ. ඉන් සමහර ඒවා ත්‍රිමාණ අත්දැකීම් ද ලබා දෙමින් තිබේ.මෙම කියුරියෝසිටි රොවරයට මීටර් 1/2 ක් උස කඳු ගැට පවා තරණය කිරීමට පුළුවන. විවිධ කාලගුණ තත්ත්ව වලට ඔරොත්තු දීමට හැකියාව ද මෙයට ඇත.මෙම රොවරයේ ප්‍රධාන කාර්යය වනුයේ ග්‍රේල් ආවාටයේ විද්‍යාත්මක රහස් සෙවීම හා ඒ අවට වර්ග කිලෝමීටර් 5 ක් දුරට විහිදී ඇති අඟහරු ග්‍රහයාගේ කඳු පෙදෙස ගවේෂණය කිරීමයි.ඒ අනුව ඉදිරි වසර දෙකක් තුළ මෙම පර්යේෂණ සිදුවෙන බව නාසා විද්‍යාඥයෝ පවසති. එම කාලය ඇතුළත කියුරියෝසිටි යානයේ රොබෝ අතින් ගේල් ආවාටය හා ඒ අවට ඇති ‘මවුන්ට් ෂාප්’ කන්ද අවට පස් සාම්පල ලබාගැනීම් සිදු කෙරේ. මීට අමතරව අඟහරුගේ ඡායාරූප රැසක් ද පෘථිවියට එවීම සිදු කෙරේ. එය දැන් අරඹා ඇත.මෙය මානව සංහතියේ තවත් සුවිශේෂ විජයග්‍රහණයකි. ඒ විජයග්‍රහණයට ශ්‍රී ලාංකිකයකු එක්වීම අපේ භාග්‍යයකි.කියුරියෝසිටි යානයේ ලේසර් කිරණ අවියක් තිබේ. ඒ අවිය මගින් මීටර් 7 ක් දුරකට මෙම ලේසර් උපාංගය එල්ල කර යම් පර්වතයක පවතින භෞතික රසායනික හා ජීව විද්‍යාත්මක තත්ත්වය පරීක්ෂා කිරීමට පුළුවන.මේ ලේසර් උපකරණයට සම්බන්ධව තිබෙන විශේෂ කොටසක් වන්නේ ‘සෑම්’ නමැති අංගයයි. මෙම ‘සෑම්’ හි TLE නමින් හැඳින්වෙන ලේසර් කිරණ නිෂ්පාදනය කර ඇත්තේ ශ්‍රී ලාංකික විද්‍යාඥ ආචාර්ය සරත් ඩෙවිඩ් ගුණපාල මහතා විසිනි.නාසා ආයතනයේ ජෙට් ප්‍රපර්ෂන් විද්‍යාගාරයේ (JPL) ප්‍රධාන විද්‍යාඥයකු ලෙස වසර 16 ක් පමණ සේවය කරන ආචාර්ය සරත් ගුණපාල මහතා මීට පෙර 1996 දී අඟහරු වෙත යැවූ පාත් ෆයින්ඩර් අභ්‍යාවකාශ යානයේ සවිකර තිබූ අධෝරක්ත කැමරාව ද නිපද වූ ශ්‍රී ලාංකික විද්වතෙකි. එදා නිපද වූ ඒ කැමරාව මගින් ත්‍රිමාණ හා සාමාන්‍ය ඡායාරූප ගැනීමට අමතරව අඟහරු ලොවට එන තරංග ආයාමවල තත්ත්වය, එහි උෂ්ණත්වය වෙනස් වෙන අයුරු හා කාලගුණ රටා ආදිය පිළිබඳ දත්ත ලබාගෙන පෘථිවියට එවා ඇත.මෙවර ආචාර්ය සරත් ගුණපාල නිපදවූ ලෙසර් කිරණ මගින් අඟහරු ග්‍රහයාගේ වායු ගෝලය මත මීතේන් වායුව තිබේ දැයි ප්‍රධාන ලෙස සොයා බලයි. ගුණපාල මහතා සිළුමිණට පැවසූ පරිදි මෙම මීතේන් වායුව පිළිබඳව කරන පර්යේෂණ මගින් අඟහරු මත මීට පෙර ජීවයක් තිබුණා ද ඉදිරියට ජීවයක් ඇතිවේද යන්න පිළිබඳ පර්යේෂණ කර තීන්දු තීරණ ගැනීමට ද හැකිවනු ඇත. ආචාර්ය ගුණපාල මහතා තවදුරටත් පවසන පරිදි මේ කියුරියෝසිටි යානය අඟහරු ආක්‍රමණය පෘථිවියේ අභ්‍යාවකාශ පර්යේෂණවල අද්විතීය ජයග්‍රහණයක් වනු ඇත. ඒ මෙහි ඇති නවීන උපකරණ වලින් කළ හැකි පර්යේෂණ ගණන ඉහළ මට්ටමක පවතින බැවිනි. කියුරියෝසිටි යානය මගින් ඉදිරි වසර ඇතුළත කාබන්, නයිට්‍රජන්, පොස්පරස්, සල්ෆර් හා ඔක්සිජන් ආදිය අඟහරු වායු ගෝලයේ තිබේ ද යන්න ද සොයා බලනු ලැබේ. ඒ එහි ජීවයක් පැවැත්මට හා ජීවයක් නිපදවීමට ඉඩක් තිබේද යන්න නිගමනය කිරීම පිණිස ය.ආචාර්ය සරත් ගුණපාල මහතා පිළිබඳව ශ්‍රී ලාංකික අපට ද ඇත්තේ බලවත් ගෞරවයකි. කෑගල්ල දිස්ත්‍රික්කයේ යටියන්තොට උපත ලබා ඇති ඔහු මුලින් ම අධ්‍යාපනය ලබා ඇත්තේ යටියන්තොට සිරිවර්ධන විද්‍යාලයෙනි. පසුව කොළඹ නාලන්දා විද්‍යාලයෙන් හා කොළඹ සරසවියෙන් ද අධ්‍යාපනය ලබා ඇත.ඔහු කොළඹ සරසවියේ භෞතික විද්‍යා උපාධියත් පසුව ඇමෙරිකාවේ පීටර්ස්බර්ග් සරසවියෙන් ආචාර්ය උපාධියත් ලබාගෙන තිබේ. කලක් ඇමෙරිකාවේ ATNT ආයතනයේ පර්යේෂණ නිලධාරියකු ලෙස සේවය කළ ආචාර්ය ගුණපාල නාසා ආයතනයට එක්වී ඇත්තේ 1991 දී ය.“මම මුලින් ම නාසා ආයතනයේ ප්‍රධාන විද්‍යාගාර එකක් වන ලොස් ඇන්ජලීස් හි පස්දෙනාහි ජෙට් ප්‍රපල්ෂන් විද්‍යාගාරයට (Jet Propulsion Laboratory) සාමාන්‍ය විද්‍යාඥයෙක් ලෙස සම්බන්ධ වුණා. පස්සේ මම වැඩිපුර යොමු වුණේ අධෝරක්ත කිරණ කැමරා නිර්මාණ ක්‍රියාවලියට. ඒවා අභ්‍යවකාශ කටයුතුවලදී හුඟක් වැදගත් වුණා.”නාසා ආයතනයට සම්බන්ධව විද්‍යාඥයන් 6500 ක් පමණ සිටිති. නමුත් ඊට සම්බන්ධව ප්‍රධාන විද්‍යාඥයන් ඉන්නේ 60 - 70 ගණනකි. අපේ සරත් ගුණපාල මහතා ඉන් එක් අයෙකි.1983 දී ඇමෙරිකාවට ගිය ආචාර්ය සරත් ඩේවිඩ් ගුණපාල 1994 දී නාසා ආයතනයෙන් අඟහරුට යැවු ‘ටෙරස්ටිසල් ප්ලැනට් ෆයින්ඩර්’ යානයටත් “ස්පෙස් ඉන්ටෆෙරෝ මීටර්” නම් චන්ද්‍රිකාවටත් අධෝරක්ත කිරණ කැමරා සාදා තිබේ.“අපේ JPL විද්‍යාගාරය තමයි නාසා ආයතනයේ ප්‍රධානම විද්‍යාගාරය. එහි අරමුණ මිනිසුන් රහිත අභ්‍යවකාශ යානා සෞර ග්‍රහ මණ්ඩලයටත් ඊට පිටතින් ඇති ප්‍රදේශවලටත් යවා එහි පරිසරයත් ජිවීන් සිටී ද යන්නත් පරීක්ෂා කිරීමයි.“මේ යානාවලට සාමාන්‍ය කැමරා පාවිච්චි කළ නොහැකියි. ඒවාට අවශ්‍ය අධෝරක්ත කැමරා. එය නිපදවීම තමයි මට හා මගේ කණ්ඩායමට පැවරි ඇත්තේ.”“අපට ළගම ග්‍රහ ලෝකය අඟහරු. සෞර ග්‍රහ මණ්ඩලයේ තිබෙන ලෝකවලින් ජීවින් සිටිනවා නම් එසේ සිටීමට වැඩිම ඉඩකඩක් තිබෙන්නේ අඟහරු මතයි. අඟහරු මත සිලිකන් ඩයොක්සයිඩ් බහුලව තිබෙනවා. අපේ පෘථිවියෙත් වැඩිපුර තිබෙන්නේ සිලිකන් ඩයොක්සයිඩ්. අපේ රටේත් වැඩිපුර තිබෙන තිරිවානවලට සමාන පාෂාණ අඟහරු ලෝකෙත් තිබෙනවා. මේ අනුව අඟහරු ලෝකේ ජීවියෙක් නොසිටියොත් තමයි පුදුමේ. ඉදිරියේදී නාසා ආයතනය තවත් පර්යේෂණ යානා චන්ද්‍රිකා අඟහරුට යවනවා.2015 දී Terrestria Planet Finder (TPF) නම් තවත් චන්ද්‍රිකාවක් කක්ෂ ගත කිරීමට ඇමෙරිකාව සූදානම් වෙනවා. හඳට 2014 දී මිනිසුන් යැවීමට නව ව්‍යාපෘතියක් ක්‍රියාත්මක වෙනවා. ඒක අලුත්ම ව්‍යාපෘතියක්.දැනටමත් Mars odyssey mars global suryeyor, mars reconnaissance නම් යානා අඟහරු වටා භ්‍රමණය වනවා. ස්පිරිට් හා ඔපචුනිටි නම් ඔබිටර් අඟහරු පෘෂ්ඨය මත ගමන් කරනවා.අඟහරු චන්ද්‍රයකු වන ‘යුරෝපා’ මත ඇති අයිස් තට්ටුව යට ජලය තිබෙන මුහුදක් ඇතැයි විද්‍යාඥයන්ට යම් විශ්වාසයක් තිබෙනවා. ඒ අනුව එහි ජීවින් තිබීමට ඉඩකඩක් තිබෙනවා. ඉදිරි ‘නාසා’ පර්යේෂණ ඒ වෙතටත් යොමු වේවි.” ආචාර්ය සරත් ගුණපාල පවසයි. ශ්‍රී ලාංකික ආචාර්ය සරත් ගුණපාලගේ දස්කම් මත 1999 දී ඇමෙරිකාවේ පිහිටි සියලු රාජ්‍ය පර්යේෂණ ආයතනවල දක්ෂතම පර්යේෂකයා ලෙස තේරීමට ද ඔහුට අවස්ථාව ලැබිණි. ඒ වෙනුවෙන් ඔහුටNASA - AIAA සම්මානය සමඟ ඇමෙරිකන් ඩොලර් 10000 ක් හිමි විය.ඔහුට සම්මාන පුදන්නට ලංකාව ද අමතක කළේ නැත. ඒ අනුව ඔහු ඉගෙන ගත් නාලන්දා විද්‍යාලය ඔහුට නාලන්දාවේ වැදගත්ම ආදි සිසුවාට පිරිනමන ‘නාලන්දා කීර්ති ශ්‍රී’ සම්මානය පිරිනැමුවේය. ආචාර්ය සරත් ගුණපාල මහතා නාලන්දාවේ වසරේ දක්ෂතම සිසුවාට රුපියල් 25000 ක ශිෂ්‍යත්වයක් ද පාසලට අගනා දුරදක්නයක් ද පිරිනැමුවේය.ආචාර්ය සරත් ගුණපාල ඇමෙරිකාවට ගියේ 1983 දීය. ඔහු වසර 30 ක් එරට හිටියත් අප හමුවූ විට අප සමඟ ඔහු ව්‍යක්තව සිංහල කථා කරයි. එපමණක් නොව ඔහුගේ බිරිඳ වජිරා උඩුකුඹුර හා ඔහුගේ දරුවන් වන කීත් ගුණපාල හා සලිනි ගුණපාල ද හොඳින් ව්‍යක්තව සිංහල කථා කරති. මුළු පවුලම බුදුදහමට ගරු කරති. අපේ දරුවෝ ඉපදුණේ ඇමෙරිකාවේ. ඒත් අපි ගෙදර දී රෑට අපේ දරුවන්ට සිංහල උගන්වනවා. අපි රෑට කෑම මේසේ දී සිංහලෙන් කථා කරලා සතුටු සාමිචියේ යෙදෙනවා. අපේ දරුවන්ට සිංහල හොඳට පුළුවන්. මෙහේ ඉන්න ලංකාවේ සමහර අයට අපේ පවුල ගැන පුදුමයි.“මමනම් සිතන්නේ අපේ අය මොන රටට ගියත් මොන පදවි දැරුවත් වැදු මවයි, දිනු රටයි, ආගමයි ජාතියයි මවු බසයි අමතක නොකළ යුතුයි” ආචාර්ය සරත් ගුණපාල නම් ආරෝහ පරිනාහ දේහයකින් යුත් ඒ මහා කළු සිංහලයා පැවසු වදන් මාසයක් දෙකක් රට ගිය පසුව භාෂාව අමතක වන අපේ සමහර අයට ආදර්ශයක් වනු ඇත.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af1208124</link>
    <topic>පාරක් පාලමක් පමණක් ඉල්ලන කොහොනාවල ගැමියෝ</topic>
    <author>ඉනෝකා සමරවික්‍රම</author>
    <content>අපි බදුල්ලෙන් ගමන ඇරැඹුවේ උදෑසන හයට පමණය. ගමනට අපට තවත් කිහිප දෙනෙක් එක්වූහ. බදුල්ලේ සිට පස්සර මාර්ගයේ දෙකේ කණුව පසුකර ඌව වෙල්ලස්ස විශ්වවිද්‍යාලය අසලින් ඇති පාරේ වමට හැරී කහටරුප්ප හන්දිය දක්වා කිලෝමීටර හයක් හතක් පමණ යන්නට ඇත. එතැන් සිට අපි අවදානම් පල්ලම් බසිමින් වංගු හැරෙමින් ඌරුමීතැන්න දක්වා ගියෙමු. අසීරු ගමනක් ගිය වාහනය ඌරුමීතැන්න කඩමණ්ඩියේ නතර වූයේ එතැනින් එහාට යාමේ දුෂ්කරතාව නිසාය.”මෙතැනින් එහාට වාහන යන්න බැහැ. ටිකකට කලින් ආව නම් පුතාලගේ ට්‍රැක්ටරයෙ ටිකක් දුර යන්න තිබුණා.”ඌරුමීතැන්න කඩයේ සිටි අම්මා අපට කීවේ කරුණාවෙනි.මඩොල්සිම සිට ගමට එන්නට ඇති කඳුවැටිය”මේ වීල් එකේ අම්පිටිය හන්දියට ගියෑකි. ගැමියකු අපට කීවේය.ත්‍රිරෝද රථය සෙමෙන් කඳුපල්ලම් බසිමින් වළවල් මඟහරිමින් ඉදිරියට ඇදෙයි. ඇතැම් තැනකදී ත්‍රිරෝද රිය දෙපසට පැද්දේ. එවැනි අසීරු තැන්වලදී අපි දෙනෙත් පියා ගත්තෙමු. අපට ඒ ගමන අවදානම් වුවද නිතර දෙවේලේ ඒ මඟ යන රියදුරුට නම් එසේ නැත.”මෙන්න මෙතැන තමයි අම්පිටිය හන්දිය.”අම්පිටිය හන්දිය අපූරුය. අම්පිටිය හන්දියේ ඇත්තේ ගම්මුන් විසින් වන්දනාමාන කරන විසල් බෝ රුකකි. ඒ ඉදිරියෙන් පහන් පැලක් ද පඬුරු ගැට ගැසූ කණුවක් ද විය. උදෑසන රැකියාවට යාමට පිටත්ව ආ ගැමියන් කිහිප දෙනකු එහි වූහ.”දැන් තමයි හකුරු පටවලා ඉවර වුණේ. මේ පැතිවල මහ ලොකු රස්සාවල් නැහැ. උක් හකුරු හදන එක තමයි කරන්නේ. අවුරුද්දට එක කන්නයයි උක් වගා කරන්න පුළුවන්. උක් කපලා අඹරලා හකුරු හදනවා. මේ යන උක් ගස්වලට කියන්නේ අළු උක්ගස් කියලා.”ඌරුමීතැන්නේ කරුණාසුන්දර අප හා පැවසුවේය.උක්හේනේ වැඩ කළ ඔවුන් බෝධීන් වහන්සේ අසල ඇති ගල්වැටි මත වාඩිවී මඳකට ගිමන් හරිති. අම්පිටිය හන්දියේ මාර්ග කිහිපයක් හතර අතට විහිදී ඇත්තේය. ඉන් එක් මඟක් දිවෙන්නේ ඉලුක්ගොල්ල ගම්මානයටය. අනෙක් මඟ පල්ලේගම ගම්මානයටය. තවත් මඟක් ගඩහාදෙහිගොල්ල ගම්මානයට ද ඉතිරි මඟ කොහොනාවල ගම්මානයට ද විහිදේ.අම්පිටිය හන්දියෙන් අපි කොහොනාවල ගම්මාන පාරට වැටුණෙමු. අපට මඟ කීවේ බදුල්ල පොලිසියේ සැරයන්වරුන් වන ප්‍රේමරත්න, තිලකරත්න හා කොස්තාපල් කපිල යන මහත්වරුන්ය.අම්බලමඈතින් පේන උස් කඳු මුදුන් හැරෙන්නට ගමක් නම් පේන්නට නැත. බදුල්ල දිස්ත්‍රික්කයේ ඇති අතිදුෂ්කර කොහොනාවල ගම පිළිබඳව මුලින්ම අපට කීවේ මාපා බණ්ඩාරය.’පස්සරට කිට්ටු ගමක් තියෙනවා. ඒ ගමට යන්න ඕන මඩොල්සිම පැත්තෙන්. මම නම් හිතන්නෙ නෑ ඕගොල්ලන්ට යන්න පුළුවන් වේවිද කියලා. කිලෝමීටර් නමයක් විතර පයින් යන්න තියෙනවා. හරියට ළිඳකට බහිනවා වගෙයි. සමහර තැන්වලදී දණහිස නිකටේ ගෑවෙනවා.”ප්‍රසන්න එසේ කීවද නගරයෙන් හුදෙකලා වූ මේ ගම්මානය සොයා යාමේ අදහස අත්හැර දමන්නට අපට බැරි විය. අපි ඒ ගැන කරුණු සෙව්වෙමු.”මඩොල්සිම හරහා යනවා නම් අමාරුයි තමයි. හරියට ළිඳකට බහිනවා වගේ. ඒත් කහටරුප්ප හරහා ඊට වඩා කෙටි පාරක් තියෙනවා අපි ඒ පාරේ යමු.”බදුල්ල සහකාර පොලිස් අධිකාරි ඊ.පී.තිලකරත්න මහතා ඔහු දන්නා කෙටි මඟ ඔස්සේ අපත් සමඟ යන්නට එකඟ විය.දැන් අප යමින් සිටින්නේ ඒ කෙටි මඟ ඔස්සේය. අම්පිටිය හන්දියෙන් හැරී අප කිලෝමීටර දෙක තුනක් යන්නට ඇත. හිරු කඳුවැටි අතරින් එබිකම් කරයි. උදෑසන නිසා හිරු එළිය එතරම් සැර නැත. එහෙත් ගමන් මහන්සිය මඟ හරවා ගැනීමටත් පිපාසය සන්සිඳුවා ගැනීමටත් උක්හේන්වලින් අනවසරයෙන් කඩාගත් උක්දඬු සපමින් අපි ඉදිරියට ගියෙමු.ලොග්ගල් ඔයෙන් එතෙර වීමගමන් වෙහෙස මඳකට නිවී ගියේ රුක්ගොමුවලින් සෙවණ වූ ඉසව්වකින් ගලා බසින දියපහර දැකීමෙනි. දණක් දක්වා වතුර පිරි දිය පහර සිහිලැල්ය.”මේ දවස්වල පායන හින්ද වතුර අඩුයි. මේක තමයි ලොග්ගල් ඔය. ඔය ගලපු දාට අපිට එගොඩ මෙගොඩ යන්න බැහැ.” ලොග්ගල් ඔයෙන් එගොඩ ඉවුරේ අපි එනතෙක් බලා සිටි චන්දරේ පැවසුවේ අප පිළිගන්නට මෙගොඩ ඉවුරට එමිනි. ඔහු අපට මඟ පෙන්වන්නාය.කොහොනාවලත් ඌරුමීතැන්න පමණක් නොව බදුලු නගරයත් වෙන්කරන ලොකුම බාධාව වී ඇත්තේ ලොග්ගල් ඔයය. ලොග්ගල් ඔය මතින් පාලමක් ගොඩනැඟෙන්නේ නම් එය කොහොනාවල ගැමියන්ට පහසුවකි.”මහත්තයලට පුළුවන් නම් අපේ ගමට එන පාරයි පාලමයි හදලා දෙන්න කියලා වගකිවයුතු අය දැනුම්වත් කරන්න. අපේ ගමට ලයිට් නැහැ. දරුවෝ පාඩම් කරන්නේ කුප්පි ලාම්පු එළියෙන්. පාර හරි නැති නිසා ලයිට් දෙන්න එන්නේ නැහැ. මේ පාර ගමට දුරයි කිලෝමීටර දොළහකට වඩා දුර යන්න ඕන. මඩොල්සිම පැත්තෙන් ගමට එන එක ළඟයි. ඒත් ඒ ගමන මීටත් වඩා අමාරුයි. අපේ ගම හරියට ළිඳක පතුල වගෙයි.”චන්දරේ ගම ගැන හඳුන්වා දෙමින් අප ඉදිරියෙන් ගමන් ගනී. අපි හති හලමින් දහඩිය පෙරමින් ඔහු පසුපස පිය මැන්නෙමු.ඇතැම් විට මඟ නතරවෙමින් ගල් උඩ, ගස් මුල් උඩ වාඩිවෙන්නෙමු.”කන්ද බලා දිරි නොබිඳ ගනිව්කඳු පාමුල සිට සුසුම් නොලව්අඩියෙන් අඩියට නැඟී බලව්මුදුනින් මතුවන බව සලකව්”රෝගියකු ගෙන යන අයුරුකඳු මුදුන බලමින් හති හලන විට අපත් සමඟ ගමනේ යන බදුල්ල සහකාර පොලිස් අධිකාරි තිලකරත්න මහතා හඬනඟා ගයයි.එහෙත් කඳු මුදුන් මතින් තැනිතලා මතින් ගිය අපට කොහොනාවල ගම හමුවූයේ කඳුමුදුනින් නොව කන්ද පාමුලෙනි. ගම මැද සිට ඉහළ බැලූ විට අපට පෙනෙන්නේ හතර වට මහාපවුරක් සේ වට වූ කඳුයාය හා හිස් අහස පමණි.”ඔයගොල්ලන්ට තේරෙනවානේ අපි විඳීන දුක. අපිට හරියට පාරක් නැහැ. විදුලිය නැහැ. ගම තියෙන්නේ ළිඳක වගෙයි. දරුවෝ ඉස්කෝලේ යන්න දහදුක් විඳිනවා. ලෙඩක් හැදුණොත් මහ රෑ වුණත් මඩොල්සිමට යන්න ඕනෑ. වාහනයක් එන්නේ නැහැ. කවදාවත් ගමෙන් පිට නොගිය අය වාහනයක් මෝටර් සයිකලයක් පාපැදියක්වත් දැකලා නැහැ. ගමෙන් පිට නොගිය අය මේ අතර ඉන්නවා. දුෂ්කරයි කියලා අපිට මේ ගම්බිම් අත්හැර යන්නත් බැහැ. තේවත්තක වැඩ කරලා හේනක් කොටාගෙන, කිතුල් හකුරු ටිකක් හදාගෙන ගම්මිරිස් වගේ දෙයක් වගා කරගන තමයි අපි ජීවත් වෙන්නේ. මඩොල්සිම පැත්තෙන් යන තරම් මේ පාර දුෂ්කර නූනට අපි හැමදේටම යන්නේ මඩොල්සිම නගරයට. ඒ නිසා කඳු නඟිමින් අපි යන්නේ ඒ දුෂ්කර පාරේ. ගමේ සමහර අය ඉන්නවා මඩොල්සිමට කුලීවැඩ කරන්න යන අය. ඒගොල්ලෝ උදේ පාන්දර හතරට පිටත් වෙන්නේ. ගමෙන් පිට ඉස්කෝලවලට යන දරුවොත් පාන්දර හතරට ගමෙන් පිටත් වෙන්නේ.” අබේරත්න පවසන්නේ ගැමියන් විඳින දුකය. ඔවුන් අම්පිටිය ඌරුමීතැන්න හරහා කහටරුප්පට පැමිණෙන්නේ පොළ දවසට පමණි. ප්‍රාදේශීය ලේකම් කාර්යාලය, පොලීසිය, රෝහල මෙන්ම වෙනත් අවශ්‍යතා සඳහා යන්නේ මඩොල්සිම නගරයටය. ගමනේ වෙහෙස නිවාගැනීමට ඈත කන්දක අම්බලම පිහිටා ඇත්තේය. එය ගැමියන් විසින්ම හෙවණකට තනාගත් අම්බලමකි.තද උණක්, වෙනත් රෝගයක් වැලඳුණොත් ඔවුන් රෝහලට පැමිණෙනවාට වඩා ප්‍රතිකාර සොයන්නේ බලිතොවිල් ආදී ශාන්තිකර්මයකිනි.1815 ඌව වෙල්ලස්ස කැරැල්ලේ දී සැඟව සිටීමට ආ කිහිප දෙනකුගෙන් කොහොනාවල ගමේ ආරම්භය බව ඉතිහාසය දක්වයි. අද වන විට එහි පවුල් පනස් දෙකක් ජීවත් වේ. අපේ ගමේ ඉස්සර කැලේ තිබුණා. ඒත් අපේම වරද නිසා අපිට දැන් කැලේ නැහැ. හේන් ගොවිතැන් කරන්න කැලේ කැපූ නිසා කැලෑව නැතිවෙලා ගියා. දැන් තියෙන්නේ මාදං කැලෑ විතරයි. ගමට තියෙන්නේ පුංචි ඉස්කෝලයක්. ඒකේ ඉන්නේ ගුරුවරු දෙන්නයි. ළමයි දාසයයි. ගිය වාරේ ශිෂ්‍යත්ව විභාගයෙන් ළමයි දෙන්නෙක් සමත් වුණා. ලුණුගල ප්‍රාදේශීය ලේකම් අබේරත්න මහත්තයා අපේ ගම ගැන විශේෂ අවධානයකින් සොයලා බලනවා. ගමේ සමහර අය ඉන්නවා කවදාවත් ගමෙන් පිට නොගිය. අපි ආසයි වන්දනාවේ යන්න. අනුරාධපුරයට, දළදා මාලිගාවට යන්න කැමැතියි. ඒත් අද වන්දනාවේ ගියොත් හෙට ජීවත් වෙන්නේ කොහොමද?”ගැමි කාන්තාවක පවසන්නේ කනගාටුවෙනි. කොහොනාවලට බොහෝ අඩුපාඩුකම් ඇත්තේය. ගමට පන්සලක් නැත. කලකට පෙර පන්සලක් තිබුණද එහි ඇත්තේ බෝරුකක් පමණි. භික්ෂූන් වහන්සේ නමක් නැත. මරණයක් වූ විට යමක් කමක් ඇති අය පාංශුකූලය සඳහා භික්ෂූන් වහන්සේ නමක් වැඩමකරවාගෙන පැමිණිය ද අනෙක් අයට එවැනි දෙයක් කරගන්නට හැකියාවක් නැත. එවැනි විටක අවමංගල්‍යය සිදුකැරෙන්නේ පාංශුකූලය දීමකින් තොරවය.පෑවිල්ලට හසුවූ දිය උල්පත් සිඳී ගොසිනි. ඈත පීල්ලකින් ගෙන එන වතුර දවසේ පරිභෝජනයට ගනී. නිවෙස් අසලටම ජලය ගැනීමට නම් බට දැමිය යුතුය. බට ගැනීම සඳහා ඔවුන්ට හැකියාවක් නැත. ඔවුහු රැයේ අඳුර මකාගන්නේත් දරුවෝ පාඩම් කරන්නේත් කුප්පි ලාම්පු එළියෙනි. කොස් ගෙඩියක් කඩා තම්බාගෙන, පලා මැල්ලුමක්, ව්‍යාංජනයක් සමඟ දවසට වේලක් දෙකක් කන ඔවුහු සෞඛ්‍යසම්පන්නය. එමෙන්ම නගරයේ මෙන් අයහපත් පුරුදු හෝ ගහමරා ගැනිලි ඔවුන් අතර නැත. මේ බව වඩාත් තහවුරු කළේ අප යන විට ගමේ පැවැත්වෙමින් තිබූ ප්‍රජා පොලිස් ජංගම සේවාවය.පාසල් දරුවෝ”අපි ආවේ ගමේ තිබෙන ප්‍රශ්නවලට විසඳුම් දෙන්න හිතාගෙන. ඒත් මේ ගමෙන් අපට කිසිම පැමිණිල්ලක් ලැබුණේ නැහැ. මේ අය සණ්ඩුසරුවල් වෙන්නේ නැහැ. වෙනත් අපරාධ හෝ අපයෝජන සිදුවීම් වාර්තා වී නැහැ. අපිට නීතිමය රාජකාරියක් කරන්න නැහැ. ඒ නිසා අපි නව වැඩපිළිවෙළක් සකස් කළා. අපි තීරණය කළා ගම පුරා කොස්, රබර්, කුඹුක් ආදී වගා ආරම්භ කරන්න. මේ මිනිස්සු අමාරුවෙන් ජීවත් වෙන්නේ. මේ අය හැමදේටම කඳු නඟිමින් එන්නේ මඩොල්සිමට. මේ තමයි ප්‍රථම අවස්ථාව බදුල්ලේ ඉඳලා රාජ්‍ය නිලධාරියකු ගමට ආව.මේ ගමට පැමිණීම ගැන සහකාර පොලිස් අධිකාරීතුමාට අපි ස්තුතිවන්ත වෙනවා. ඒක අද මේ ගමේ අයට විශාල සතුටක්.” මඩොල්සිම පොලිස් ස්ථානාධිපති ජී.ඩබ්ලිව්.එස්.ජයතිලක මහතා පැවැසීය.ප්‍රජා පොලිස් ජංගම සේවය සඳහා මඩොල්සිම පොලිසියේ නිලධාරීන් රැසක් ද සහභාගිවී සිටියහ.ඉලුක්, පොල්අතු, හණවලින් සෙවණ වී තිබූ නිවෙස් ක්‍රමයෙන් තහඩුවලට ඇස්බැස්ටස් තහඩුවලට මාරුවෙමින් සිටී. ගමටම ඇත්තේ එකම කඩයකි. එහි ගමට අවශ්‍ය දේ අලෙවිය සඳහා ඇත. කඩේ හිමිකරු අබේරත්නය.”මං මගේ ගේ හදන්න ෂීට් තිස්හතරක් ගෙනාවා. ඒ ඔක්කොම ගෙනාවේ මඩොල්සිම ඉඳලා කරින්. ගමේ හැමෝම වගේ උදව් කරා. සිමෙන්ති කොට්ට ගෙනාවෙත් කරේ තියාගෙන. කන්ද නැඟලා අමාරුවෙන් ගියත් මඩොල්සිම පැත්තට යන එක ලේසියි. ඒත් අපේ ගමේ ඇතැම් අය ඌරුමීතැන්න හරහා කහටරුප්ප පොළට යනවා. ඒ වුණත් ලොග්ගල් ඔය ගැලූ දාට එතැනින් එගොඩ යන්න බැහැ. ලොග්ගල් ඔය හරහා පාලමක් හැදෙනවා නම් ගමට පාරකුත් හැදේවි.ඔවුන්ට අහස උසට බලාපොරොත්තු නැත. කුමන ප්‍රශ්න තිබුණද ඔවුන් ආර්ථික අපහසුතා හෝ වෙනත් අඩුපාඩුකම් කියා මැසිවිලි නඟන්නේ නැත. ඔවුන් දන්නා කියන හැමෝගෙන්ම ඉල්ලන්නේ එක් දෙයකි. එනම් ඒ ගමට පාරකි. ලොග්ගල් ඔය හරහා පාලමකි.කොතරම් බාධක තිබුණ ද කොහොනාවල පවුල් පනස් දෙක ගම හැර යාමට සූදානම් නැත. ඒ ඔවුන් තමන් උපන් ගමට ආදරේ බැවිනි. මුළු ගමටම ඇත්තේ එකම වාසගමකි. ඒ අබේරත්න යන්නය. ඔවුහු සියල්ලෝම එක පවුලක් මෙනි.හිරු කඳුමුදුන්වලට මුවාවෙමින් සැඟවී යන්නට මාන බලයි. අපි යළිත් ගමන අරඹන්නට පිටත්වීමු. ගැමියෝ අප දෙස බලා සිටියේ දුක්මුසු මුහුණෙනි. පුංචි පැටව් පාසල් ඇඳුම පිටින්ම අප පිටුපසින් මඳ දුරක් ආහ. යළිත් කඳු ගැට නඟිමින් පල්ලම් බසිමින් පටුමාවත්වල බෝවිටියා පඳුරු, එරමිණියා කටු අකුල් එහෙට මෙහෙට කරමින් එන්නට ආවෙමු. අපට තනි නැත. ආගිය කතා පවසමින් තිලකරත්න මහතා හා ඔහුගේ නිලධාරීන් අපත් සමඟය. ලොග්ගල් ඔය ළඟටම අප හා පැමිණි චන්දරේ නැවත ගමට යාමට පිටත්වූවේය. ඔහු යළිත් කොහොනාවල ගමේ හුදකලා වනු ඇත.දෙපාවලට වාරු දෙමින් කිලෝමීටර දොළහකට වැඩි ගණනක් අප ඌරුමීතැන්නට පැමිණ ඇත. කඩමණ්ඩියේ සිට බැලූ විට යහන්ගල මෙන්ම නම නොදන්නා කඳුවැටිය පෙනේ. අප ගිය දිහාවත් ඒ ඔස්සේ සොයාගන්නටවත් නැත. සැඳෑ කළුවර ඈතින් පෙනෙන කඳුයායත් කොහොනවල ගමත් වසා ගනිමින් ඇදී එයි. ඉදින් කොහොනාවලට සඳ පායා ආ කල එහි සුන්දරත්වය තව දෙගුණ තෙගුණ වනු ඇත. ඒ සුන්දරත්වය සිතෙන් ස්පර්ශ කරමින් අපි කොහොනාවලට සමු දුන්නෙමු.විශේෂ ස්තුතිය – බදුල්ල සහකාර පොලිස් අධිකාරි ඊ.පී.තිලකරත්න හා අබේසිංහ හඳවලපිටිය යන මහත්වරුන්ටඉනෝකා සමරවික්‍රමඡායාරූපවිමල් කරුණාතිලකමාපා බණ්ඩාරඌව පළාත් සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081221</link>
    <topic>රන් රුවන් බබළන රත්නපුරයේ නව අරුණලු</topic>
    <author>(රත්නපුර දිස්ත්‍රික්කයේ සංචාරයකින් පසු) සටහන හා ඡායාරූප -නිහාල් පී. අබේසිංහ</author>
    <content>හෙටට හැදෙන රටලොව බෞද්ධ ජනතාව අතර නොමඳ ගෞරවයට පත් වූ බුදුරජාණන් වහන්සේගේ පාද ස්පර්ශයෙන් පූජනීය වූ ශ්‍රීපාද කඳු ශිඛරය ද ඇති ලොව පරසිදු මැණික් ද ඇති රත්නපුරය දිස්ත්‍රික්කය සැබැවින්ම රන් රුවන් දිදුලන පරිසර කලාපයකි.එය ස්වාභාවික සම්පත්වලින් ආඪ්‍ය වී ඇත. එපමණක් නොව මේ දිස්ත්‍රික්කයේ සාක්ෂරතාව ද ඉහළම මට්ටමක පවතී. පාරිසරික සංචාරක කර්මාන්තයට ඉඩකඩ බහුල මෙහි දූ පුතුන්ගේ අධ්‍යාපන මට්ටම ද පසුගිය වසර 6 ඇතුළත ඉහළම මට්ටමක පැවතුණි.ලොවම බෞද්ධ ජනතාවගේ නොමඳ ගෞරවයට පාත්‍ර වූ මීටර් 2243 ක් උස පූජනීය ශ්‍රීපාද සමනොළ කන්ද පිහිටි මේ සුන්දර දිස්ත්‍රික්කය ඇතුළත මීටර් 1097 ක් උස රක්වාන කඳුවැටිය ද පිහිටා ඇත. සුප්‍රසිද්ධ සිංහරාජ ලෝක උරුමය ද මේ දිස්ත්‍රික්කයේ පිහිටීම නිසා දිස්ත්‍රික්කය ලොව පරසිදු වී තිබේ. උඩවලව ජාතික උද්‍යානය හා දියඇලි 115 ක් පමණ මේ දිස්ත්‍රික්කයේ සෞන්දර්යය හා පාරිසරික වටිනාකම තවත් ඉහළ නංවයි.රත්නපුර දිස්ත්‍රික්කයේ ජනගහනය 1125001 ක් වන අතර පවුල් ඒකක 299754 ක් එහි ජීවත් වෙති. ප්‍රාදේශීය ලේකම් කොට්ඨාස 17 ක් මෙහි ඇත. ඒ රත්නපුරය, කුරුවිට, ඇහැලියගොඩ, පැල්මඩුල්ල, කහවත්ත, ගොඩකවෙල, ඇඹිලිපිටිය, කොලොන්න, ඕපනායක, වැලිගෙපොළ, බලංගොඩ, ඉඹුල්පේ, නිවිතිගල, ඇලපාත, කලවාන, අයගම හා කිරිඇල්ලය. රත්නපුර දිස්ත්‍රික්කයේ ග්‍රාම නිලධාරී වසම් සංඛ්‍යාව 575 කි. දිස්ත්‍රික්කයේ පාසල් 579 ක් වන අතර සාක්ෂරතාව 88.35% කි.‘විසල් රත්නපුර’ ජල සම්පාදන යෝජනා ක්‍රමය ආරම්භ කිරීම. ජල සම්පාදන ඇමැති දිනේෂ් ගුණවර්ධන හා රාජ්‍ය පරිපාලන ඇමැති ඩබ්.ඩී.ජේ. සෙනෙවිරත්න යන මහත්වරු ඇතුළු මැති ඇමැතිවරු රැසක් මෙම අවස්ථාවට එක්වූහ. සේයාරුව - ශ්‍යාමන් පෙරේරාරත්නපුරය යනු මැණික් ලබා දෙන මිණි පුරවරයකි. මේ නිසාම අතීතයේ ශ්‍රී ලංකාවට රත්නදීප යන නාමය ද ලැබී තිබුණි. මේ මැණික් සම්පත අදට ද රත්නපුරය අතහැර ගොස් නැත. මිනිරන් පතල් පැවැති පෙදෙස් ලෙස කරදන, කොලොන්න, කලවාන, වැද්දාගල සහ කුකුලේගම හැඳින්විය හැකිය. එම අතීත නිධිවල නටබුන් අදට ද දැකිය හැකි ය. සමනොළ කඳු මුදුනෙන් ඇරැඹෙන වළවේ ගඟ (කි. මීටර් 138) සහ කළු ගඟ (කි. මීටර් 128) දිස්ත්‍රික්කයට සෙත සදන ප්‍රධානතම ගංගාවන් දෙකයි.වත්මන් රජය යටතේ රත්නපුර සංවර්ධන ප්‍රගතිය පිළිබඳව සලකා බලන විට ප්‍රමුඛත්වය ගන්නේ ‘විසල්’ රත්නපුර මහා ජල යෝජනා ක්‍රමයයි. ඒ යටතේ රුපියල් කෝටි 992 ක් වැයකර රත්නපුර නගරයට හා අවට උප නගර හා ග්‍රාම නිලධාරී වසම් 43 කට පිරිසුදු පානීය ජලය ලබා දෙන බව රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්. ඩී. ජේ. සෙනෙවිරත්න මහතා පවසයි. මහින්ද චින්තනය යටතේ මෙයින් පුද්ගලයන් ලක්ෂ දෙකකට ආසන්න පිරිසකට පිරිසුදු පානීය ජල පහසුකම් ලැබේ.අධ්‍යාපන ක්ෂේත්‍රය යටතේ රත්නපුර දිස්ත්‍රික්කයේ ඇති ප්‍රධානතම ආයතනය රත්නපුර ජාතික අධ්‍යාපන විද්‍යා පීඨයයි. මෙරට ප්‍රථම හා එකම තොරතුරු සන්නිවේදන තාක්ෂණය පිළිබඳ ගුරුවරුන් පුහුණු කරන විද්‍යා පීඨය මෙයයි. අක්කර 18 ක භූමි භාගයක පිහිටා ඇති මෙහි පරිගණක විද්‍යාගාර, සුවිශේෂ පුස්තකාල පහසුකම් දේශන ශාලා හා සම්මන්ත්‍රණ ශාලා ආදි පහසුකම් රැසකින් සමන්විතය. ඇමැති සෙනෙවිරත්න මහතා පවසන පරිදි මේ සඳහා රජය රුපියල් දස ලක්ෂ 500 ක් වැයකර තිබේ. විද්‍යා පීඨ අධිකාරි ප්‍රකාශ කරන අන්දමට මින් සෑම වසරකදීම තොරතුරු තාක්ෂණ ගුරුවරු 300 ක් රටට දායාද කෙරේ. පරිගණකයක් දැක නැති අයකුට වුවද සරසවි ප්‍රවේශ විභාගය සමත්වී මෙම පීඨයට ඇතුළුවීමට අදාළ තරග විභාගයකින් සමත්වීමෙන් පසු අවස්ථාව ලැබේ. මෙම පාඨමාලාව ජාතික ශික්ෂණ විද්‍යා ඩිප්ලෝමා පාඨමාලාව ලෙස හඳුන්වයි.ඇමැති සෙනෙවිරත්න මහතාගේ බලවත් උනන්දුව මත දැනට වසර 6 කට පෙර විවෘත කළ රුවන්පුර ජාතික අධ්‍යාපන පීඨය මෙරටට දැනටමත් පුහුණු තොරතුරු සන්නිවේදන තාක්ෂණය පිළිබඳව ගුරුවරු 1500 ක් පමණ ජාතියට දායාද කර ඇත.ලංකාවටම එකයි. මේ රුවන්පුර ජාතික පරිගණක අධ්‍යාපන විද්‍යා පීඨයයිඑක ගමකට එක වැඩක් සංවර්ධන වැඩසටහන මඟින් රත්නපුර දිස්ත්‍රික්කයේ ප්‍රාදේශීය ලේකම් කොට්ඨාස 17 හි ජනතාව විසින් මේ වසරේ හඳුනා ගත් අත්‍යවශ්‍ය ව්‍යාපෘති 575 ක වැඩ මේ වන විට සිදුවෙමින් පවතී.එයින් මාර්ග හා පාලම් ව්‍යාපෘති 482 ක්ද, ජල සම්පාදන ව්‍යාපෘති 32 ක්ද, සුළු වාරිමාර්ග ව්‍යාපෘති 8 ක්ද, මාතෘ නිවාස ව්‍යාපෘති 10 ක්ද, පෙර පාසල් ව්‍යාපෘති 6 ක්ද, සමාජ සුබ සාධන ව්‍යාපෘති 37 ක්ද, වශයෙන් ක්‍රියාත්මක වේ. ව්‍යාපෘති සඳහා රජයෙන් වෙන්කර ඇති මුදල රු. මිලියන 575 කි. මෙහි ප්‍රතිලාභ ලබන ජනතාව ලක්ෂ 3 කට ආසන්නය. මෙම ව්‍යාපෘති සියල්ල ප්‍රජා දායකත්ව මඟින් සිදු කරනු ලබන සංවර්ධන වැඩසටහන් වන අතර, අවසාන නිමි වටිනාකම රු. මිලියන 701.66 කි.ඒ අතුරින් මේ වන විට ව්‍යාපෘතිවල 65% පමණ වැඩ නිම වී ඇත. රත්නපුර දිස්ත්‍රික්කයේ ගම්මානයන්හි පවතින දුෂ්කරතාව අවම කරමින් මාර්ග පිළිසකර කිරීම නිසා ගොවි නිෂ්පාදන වෙළෙඳ පොළට ගෙන යාමටත්, පාසල් සිසුන්ගේ ගමනා ගමන පහසුකම් වැඩිදියුණු වීමටත් උපකාරයක් වේ. මෙවැනි ව්‍යාපෘති ක්‍රියාත්මක කිරීම මඟින් දිස්ත්‍රික්කයේ ජනතාවගේ ජීවන මට්ටම උසස් කිරීම උදෙසාත් ආර්ථික මට්ටම ඉහළ යාම උදෙසාත් පිටිවහලක් වී ඇත.පිරිසිදු පානීය ජලය නොමැතිකම අවම කරමින් ක්‍රියාත්මක ජල සම්පාදන ව්‍යාපෘති 32 ක් හා මාතෘ නිවාස ව්‍යාපෘති 10 ක් මඟින් ජනතාවගේ සෞඛ්‍ය හා පෝෂණ මට්ටම ඉහළ නැංවීමට බෙහෙවින් දායක වී ඇතැයි විද්‍යා හා තාක්ෂණ ඇමැතිනි පවිත්‍රා වන්නිආරච්චි මහත්මිය පවසයි.ජාතික ආර්ථිකය නැංවීම උදෙසා ගොවි ජනතාවගේ අවශ්‍ය මූලිකාංග අතරින් වාරි කර්මාන්තය දියුණු කරමින් සුළු වාරි කර්මාන්තය වැඩි දියුණු කිරීමේ අරමුණින් මෙම වැඩසටහන යටතේ ව්‍යාපෘති 8 ක් ක්‍රියාත්මක කරනු ලබයි. මේ මඟින් කුඹුරු 600 ක් පමණ අස්වැද්දීමට බලාපොරොත්තු වන අතර, මේ වන විට එක් කන්නයක් පමණ ගොවිතැන් කටයුතු සිදු කරනු ලබන කුඹුරු කන්න දෙකෙහිම වගා කිරීමට හැකි වනු ඇත.ගම නැගුම යටතේ පසුගිය වසර පහ ඇතුළත රත්නපුරයේ ක්‍රියාත්මක ව්‍යාපෘති ගණන 6606 කි. වියදම රුපියල් දස ලක්ෂ 3435 කි. ප්‍රතිලාභීන් ගණන ලක්ෂ 11 කි.ඉසුරුමත් නිවහනක් අසිරිමත් මව්බිමක් නිර්මාණය කිරීම සඳහා පවුලේ පෝෂණය හා ආර්ථිකය වර්ධනය කිරීමේ අරමුණින් ආරම්භ කරන ලද දිවි නැඟුම ජාතික සංවර්ධන වැඩසටහන රත්නපුර දිස්ත්‍රික්කය තුළ 2011 වසරේ සිට මේ දක්වා සාර්ථකව ක්‍රියාත්මක වේ. ඒ සඳහා රුපියල් මිලියන 50 ක් වැය කර තිබේ.රත්නපුරය රෝහලේ නව ගොඩනැඟිල්ලක්මේ යටතේ සෘජු ප්‍රතිලාභී පවුල් 86250 ක් අරමුණු කරගෙන ප්‍රාදේශීය ලේකම් කොට්ඨාස 17 තුළ ග්‍රාම නිලධාරී වසම් 575 ම ආවරණය වන පරිදි කෘෂිකර්ම, ගෘහ ආශි‍්‍රත කර්මාන්ත හා පශු සම්පත් හා ධීවර යන අංශ යටතේ වැඩසටහන් ක්‍රියාත්මක කර ඇති අතර මේ වසරේ සිට දිස්ත්‍රික්කයේ සෑම පවුලක්ම දිවි නැඟුම වැඩසටහනේ ප්‍රතිලාභීන් බවට පත්කිරීම සඳහා වන රජයේ අරමුණ අනුව කටයුතු කරනු ලබයි.කෘෂිකර්මාන්ත අංශය යටතේ පළමු අදියරේදී ගෘහ ඒකකය තුළ තම පෝෂණ අවශ්‍යතා නිවස තුළින්ම සපුරා ගැනීම හා ආහාර සුරක්ෂිතතාව සහතික කිරීමේ අරමුණින් ගෘහ ආශි‍්‍රත ගෙවතු ආරම්භ කර ඇති අතර මේ සඳහා අවශ්‍ය බීජ කට්ටල 86250 ක් ගොවීන් අතර බෙදා දී ඇත. ප්‍රාදේශීය ලේකම් කාර්යාල, කෘෂිකර්ම දෙපාර්තමේන්තුව හා ගොවිජන සේවා දෙපාර්තමේන්තුවේ ද සහාය ඇතිව මෙම ගෙවතු ආරම්භ කර ඉදිරියට පවත්වාගෙන යනු ලබයි.රටෙහි ආර්ථික සංවර්ධනය ඉලක්ක කර ගෙන මෙන්ම ගෘහස්ථ පරිභෝජනය සඳහා අපනයන කෘෂිකර්ම බෝග ප්‍රවර්ධනය කිරීමේ අරමුණින් මේ වන විට කුරුඳු, ගම්මිරිස්, එනසාල්, කරාබු, සාදික්කා වැනි පැළ වර්ග 120000 කට අධික ප්‍රමාණයක් දිවි නැගුම වැඩසටහන යටතේ දිස්ත්‍රික්කයේ ප්‍රතිලාභීන් වෙත ලබා දී එම වගාවන් සඳහා අවශ්‍ය තාක්ෂණික මඟ පෙන්වීම් අපනයනයට කෘෂිකර්ම දෙපාර්තමේන්තුවේ සහයෝගයන් ලබා දෙමින් පවතී. තව ද මෙම වසර තුළදී තවත් අපනයන බෝග පැළ 150000 ක් පමණ ලබාදීමට ඉලක්ක කර ඇත.පවුලේ පොල් අවශ්‍යතාව තම ගෙවත්තෙන් සපුරා ගැනීම සඳහා පවතින ඉඩ පහසුකම් අනුව සෑම ගෙවත්තක් තුළම අවම වශයෙන් පොල් ගස් දෙකක් වත් වගා කර ගැනීමේ අරමුණ ඇතිව දිවි නැඟුම වැඩසටහන යටතේ පසුගිය වසරේදී පොල් පැළ 103026 ක් දිවි නැඟුම ප්‍රතිලාභීන් වෙත ලබාදුන් අතර මෙම වසරේදී දිවි නැඟුම ප්‍රතිලාභීන්, රාජ්‍ය ආයතන හා ආගමික ස්ථාන සඳහා පොල් පැළ 122500 ක් ලබාදීමේ කටයුතු මේ වන විට ආරම්භ කර ඇත.කුරුවිට නව නිවාස යෝජනා ක්‍රමය.රත්නපුර දිස්ත්‍රික්කයේ පමණක් ක්‍රියාත්මක වන විශේෂිත වැඩසටහනක් වන තිරසාර බිගු ගම්මාන පිහිටුවීමේ වැඩසටහන පසුගිය වසරේදී ආරම්භ කර මේ වසර වන විට මේ යටතේ දිස්ත්‍රික්කයේ ප්‍රාදේශීය ලේකම් කොට්ඨාස 10 ක මීමැසි පාලන ගම්මාන 50 ක් ආරම්භ කර ඇති අතර ඒවා ඉතා සාර්ථකව ක්‍රියාත්මක වේ. එක් ගම්මානයක ප්‍රතිලාභින් 20 දෙනෙකු බැගින් මේ යටතේ මෙම කර්මාන්තයේ නියැළෙන පවුල් සංඛ්‍යාව 10000 කි. මේ වන විට මෙම ප්‍රතිලාභීන් සිය නිෂ්පාදන වෙළෙඳපළට නිකුත් කරනු ලබයි. සාමාන්‍යයෙන් එක් ප්‍රතිලාභියෙක් එක් පැණි වාරයකදී පැණි බෝතල් 2 - 3 ත් අතර ප්‍රමාණයක් ලබාගන්නා අතර එයින් රු. 3000 ක පමණ අමතර ආදායමක් උපයා ගන්නා බව රත්නපුර දිස්ත්‍රික් පාර්ලිමේන්තු මන්ත්‍රී සනි රෝහණ කොඩිතුවක්කු මහතා පවසයි. දිවි නැඟුම වැඩසටහනේ සත්ත්ව පාලන අංශය යටතේ මේ වන විට කිකිළි පැටවුන් 15000 ක් පමණ දිස්ත්‍රික්කයේ ප්‍රතිලාභී පවුල් 1500 ක් සඳහා බෙදා දී ඇති අතර මෙම ප්‍රතිලාභීන් හට අවශ්‍ය කුකුළු කූඩු සෑදීම සඳහා රු. 2000 බැගින් සහනාධාර මුදලක් ද දිවි නැඟුම වැඩසටහන යටතේ ලබා දී ඇත.මේ අතර ඉලෙක්ට්‍රොනික තාක්ෂණය යටතේ උප්පැන්න මරණ හා විවාහ සහතික විනාඩි 2 ක් ඇතුළත ලබාගැනීමේ පහසුකම් මේ වසර අවසානය වන විට රත්නපුර දිස්ත්‍රික්කය පුරාම ක්‍රියාත්මක කිරීමට කටයුතු යොදා ඇතැයිරෙජිස්ට්‍රාර් ජනරාල් ඊ. එම්. ගුණසේකර මහතා පවසයි. දැනටමත් ඒ පහසුකම රත්නපුර නාගරික ප්‍රදේශය ඇතුළත අයට ලැබී තිබේ.ඒ සමඟම රත්නපුරයට නව ප්‍රාදේශීය මහ ලේකම් කාර්යාලයක් පිහිටුවීමට රාජ්‍ය පරිපාලන හා ස්වදේශ කටයුතු අමාත්‍යාංශය පියවර ගෙන තිබේ. ඒ සඳහා රුපියල් දස ලක්ෂ 138 ක් වැය කරන බව රාජ්‍ය පරිපාලන අමාත්‍යාංශය පවසයි.රකහවත්ත රෝහලේ නව ගොඩනැඟිල්ලත්නපුර දිස්ත්‍රික්කයේ මාර්ග පද්ධතිය වැඩි දියුණු කිරීම උදෙසා මහින්ද චින්තනයේ සඳහන් පරිදි පළාත් මාර්ග කාපට් කිරීම වැඩසටහන යටතේ මාර්ග සංවර්ධන කටයුතු ක්‍රියාත්මක වේ. මේ වන විට රත්නපුර දිස්ත්‍රික්කයේ මැතිවරණ කොට්ඨාස 8 ම ආවරණය වන පරිදි මාර්ග 61 ක දුර කි.මි. 305.8 ක් කාපට් කිරීමේ ව්‍යාපෘතිය ක්‍රියාත්මක වන අතර, රු. මිලියන 7500 ක් මේ සඳහා වෙන් කොට ඇත. මෙහි ප්‍රතිලාභීන් ලක්ෂ 6 කි. මෙමඟින් දිස්ත්‍රික්කයේ භාණ්ඩ හා මගී ප්‍රවාහන පහසුකම් පුළුල් වන අතර, ගමේ නිෂ්පාදන නගරයේ වෙළඳපොළට ගෙන යෑමට මෙය මහත් පිටිවහලකි.මාර්ග කාපට් කිරීම නිසා ගමෙන් නගරයටත් නගරයෙන් ගමටත් පහසුවෙන්, ඉක්මනින් ළඟා විය හැක. මේ නිසා ගමේ දරුවන් හට නගරයේ පාසල් වලට කලට වේලාවට යාමේ පහසුව නිසා අධ්‍යාපන අංශය සංවර්ධනයට හේතු වේ.ගමත් නගරයත් යා වීමෙන් ඈත එපිට ගම් දක්වා සන්නිවේදන පහසුකම් හා දැනුම ගලා යාම සිදුවේ. ඈත එපිට දුෂ්කර ප්‍රදේශවල සිටින අසාධ්‍ය රෝගීන් පහසුවෙන් නගරයේ රෝහලක් වෙත රැගෙන යාමේ පහසුව ඇති බැවින් සෞඛ්‍ය ක්ෂේත්‍රයේ සංවර්ධනයක් ද ඇත.රත්නපුර දිස්ත්‍රික්කය සංචාරක ආකර්ෂනීය ස්ථානයන් රැසක් පවතින දිස්ත්‍රික්කයක් බැවින් සංචාරක කර්මාන්තය සඳහා වැඩි විභවතාවක් පවතී. මෙම සංචාරක ස්ථාන පිහිටා ඇත්තේ දුෂ්කර ග්‍රාමීය ප්‍රදේශවල බැවින් එම ස්ථාන සඳහා ප්‍රවේශ මාර්ගයක් කාපට් කර සංවර්ධනය කිරීම මඟින් සංචාරක ව්‍යාපාරයේ පිබිදීමක් ඇත.ඇලෝසියස් විද්‍යාලයේ නව ගොඩනැගිලි සංකීර්ණයග්‍රාමීය මට්ටමේ ඇති කෘෂි නිෂ්පාදනයන් වන තේ, රබර්, පොල් වැනි නිෂ්පාදනයන් නගරයේ වෙළඳපළ වෙත අඩු වියදමකින් පහසුවෙන් ප්‍රවාහනය කළ හැකි බැවින් ග්‍රාමීය කෘෂි නිෂ්පාදකයින්ට වැඩි ලාභයක් ලබාගත හැකිවීම නිසා ග්‍රාමීය කෘෂි නිෂ්පාදනයන්ගේ ආර්ථික මට්ටම වර්ධනය වේ.කුරුවිට එරත්න පාර, කුරුවිට පාතකඩ පාර, රත්නපුර කටුගස්ඇල්ල පාර, කුරුවිට පැරඩයිස් පාර ඇතුළු මාර්ග රැසක් මෙසේ කාපට් අතුරා ඇත.සබරගමුව සංචාරක අමාත්‍යාංශය මඟින් බෙලිහුල්ඔය නව සංචාරක මධ්‍යස්ථානයක් රුපියල් ලක්ෂ 50 ක වියදමින් සකස් කෙරේ. මීට අමතරව බෙලිහුල්ඔය නන්පේරියල් හරහා හෝර්ටන් තැන්නට නව මාර්ගයක් රු. මිලියන 7 කින් ඉඳිවේ. ඒ සමඟම මාපලාන දිය ඇල්ල අසළ අඩි 50 ක් ද නව පාලමක් ලක්ෂ 97 ක වියදමින් තනා ඇත.මහින්ද චින්තන ඉදිරි දැක්මට අනුව ශ්‍රී ලංකාව දැනුම කේන්ද්‍රීය සංවර්ධන අරමුණු මුදුන්පත් කර ගැනීම පිණිස ද්විතීයික පාසල් 1000 ක් හා ප්‍රාථමික පාසල් 5000 ක් සංවර්ධනය කිරීමේ වැඩසටහන ක්‍රියාත්මක කිරීමට කටයුතු යොදා ඇත.ඇමැතිනී පවිත්‍රා වන්නිආරච්චි මහත්මිය පවසන පරිදි රත්නපුර දිස්ත්‍රික්කය තුළ ප්‍රාථමික පාසල් 215 ක් ප්‍රතිනිර්මාණය කිරීම සඳහා තෝරාගෙන ඇත. මෙහිදී විශේෂ අවධානයක් යොමුවන්නේ දරුවන්ගේ සෞඛ්‍ය ආරක්ෂාව හා රැකවරණය තහවුරු කිරීමයි. අංග සම්පූර්ණ පහසුකම් සහිත ප්‍රාථමික පාසල් පද්ධතියක් ප්‍රතිනිර්මාණය කිරීම, දුර බැහැර සිට නාගරික පාසල්වලට පැමිණෙන සිසුන්ගේ පීඩාකාරී තත්ත්වයන් සමනය කිරීම, ප්‍රාථමික හා ද්විතියික පාසල්වලට ඇතුළත් වීම සඳහා දැනට පවතින තරගකාරී බව අවම කිරීම හා පාසල්වල ප්‍රාථමික අංශවල ගුණාත්මක සංවර්ධනයක් ඇති කිරීම ආදී අරමුණු සඳහායි. ඒ සඳහා ආර්ථික සංවර්ධන අමාත්‍යාංශය රු. මිලියන 107 ක් දැනට ලබාදී තිබේ.රත්නපුර දිස්ත්‍රික්කය අඩු ආදායම් ලාභි දිස්ත්‍රික්කයකි. ඒ තත්ත්වය නැංවිය හැක්කේ අධ්‍යාපන මට්ටම දියුණු කිරීමෙනි. ඒ අනුව දිස්ත්‍රික්කයේ සියලුම ජාතික පාසල් දියුණු කිරීමට වත්මන් රජය පියවර ගනිමින් සිටී.මේ යටතේ ඇමැති සෙනෙවිරත්න මහතාගේ ප්‍රතිපාදන මත රත්නපුර සීවලී මහා විද්‍යාලයට රුපියල් දස ලක්ෂ 40 ක වියදමින් නව පිහිනුම් තටාකයක් ඉදිකෙරෙමින් පවතින බව අමාත්‍ය සම්බන්ධීකරණ සහකාර පී. කන්දෙවත්ත මහතා පවසයි. මීට අමතරව රත්නපුර නව නගරයේ කුමාර විදුහලේ නව තෙමහල් ගොඩනැගිල්ලක් ද ඉදිවෙමින් පවතී.මීට අමතරව රත්නපුර ඇලෝසියස් විද්‍යාලයට, රත්නපුර ශුද්ධවූ බිළිදාගේ කන්‍යාරාමයට, ගොඩකවෙල රාහුල විද්‍යාලයට, කුරුවිට මධ්‍ය මහා විද්‍යාලයට, නිවිතිගල නාවලකන්ද මහා විද්‍යාලයට වත්මන් රජයේ ප්‍රතිපාදන මත නව ගොඩනැගිලි හා විවිධ පහසුකම් රැසක් පසුගිය වසර 6 ඇතුළතදි ලැබී ඇත.2004 ට පෙර රත්නපුරයේ විදුලිය තිබුණේ සියයට 50 කට පිරිසකට පමණි. නමුත් දැන් රත්නපුරයේ සියයට 92 කට පමණ විදුලිය ඇතැයි ඇමැති සෙනෙවිරත්න මහතා පවසයි.”ලයිටිං රත්නපුර” නව ව්‍යාපෘතිය යටතේ අලුත් පවුල් ලක්ෂ ගණනකට මෙලෙස විදුලිය ලැබීම නිසා දිස්ති‍්‍රක්කයේ සිසු පරපුරේ අධ්‍යාපන මට්ටම් ද, ස්වයං රැකියා හා සුළු කර්මාන්ත කටයුතු ද ඉහළම ප්‍රගතියකට ලක්ව ඇත.රත්නපුරයේ සමෘද්ධි වැඩසටහන ඉතා ඉහළ මට්ටමින් ක්‍රියාත්මක විය. රත්නපුර දිස්ත්‍රික් ලේකම් කාර්යාල ක්‍රම සම්පාදන අංශය පෙන්වා දෙන පරිදි 2006 – 2011 කාලයේදී සමෘද්ධි ව්‍යාපාරය යටතේ නව ව්‍යාපෘති 17465 ක් ක්‍රියාවට නංවා තිබේ. රත්නපුර දිස්ත්‍රික්කය පුරා ක්‍රියාත්මක මේ ව්‍යාපෘති සඳහා වැය කර ඇති මුදල රුපියල් දසලක්ෂ 23555 කි. මින් වැඩියෙන්ම වැය කර ඇත්තේ නිවාස සංවර්ධන වැඩසටහන් සඳහාය. ඒ මුදල රුපියල් මිලියන 22885 ක් මඟින් නව නිවාස 1900 ක් ඉදිකර තවත් නිවාස දහස් ගණනක් අලුත්වැඩියාවට හා අලුත් එක් කිරීම් සඳහා ආධාර හා ණය ලබාදී තිබේ.රත්නපුර දිස්ත්‍රික්කයේ වාරිමාර්ග සංවර්ධන සඳහා ද විශේෂ ව්‍යාපෘති රැසක් ක්‍රියාවට නංවා තිබේ. කහවත්තේ තවාන වේල්ල ඉදිකිරීම, කුරුවිට පානීය ජල ටැංකිය ඉදිකිරීම, ඉඹුල්පේ රන්මුදු පාලම දෙවන අදියර ඉඳිකිරීම ඒ අතර ප්‍රමුඛත්වයක් ගනී. ඊට අමතරව ඉඹුල්පේ ශාන්ත ජෝනිම්වතු පානීය ජල ව්‍යාපෘතියක් ද ක්‍රියාත්මක කර තිබේ. මේ සියලු කටයුතුවලින් පවුල් 2000 කට පමණ සෙත සැලසුණි. වියදම රුපියල් ලක්ෂ 290 කි. ඊට අමතරව කෝන් කටුව හා පණහඩුව වැව යන ප්‍රධාන වැව් දෙකක් ද පිළිසකර කෙරිණි.ගංවතුර වළක්වන කළුගඟ ව්‍යාපෘතිය ක්‍රියාවට නැංවීම.සබරගමුව පළාත් සභාව ද රත්නපුර දිස්ත්‍රික්කයට පසුගිය කාලයේදි නව ව්‍යාපෘති 11593 ක් පමණ ක්‍රියාවට නැංවිණි. මහාමාර්ග, විදුලිය, වාරිමාර්ග හා අධ්‍යාපන කේන්ද්‍රය යටතේ පළාත් සභාව මඟින් අති විශාල සේවයක් සිදු කර ඇතැයි සබරගමුව පළාත් සභාව පවසයි. ඒ සඳහා වියදම් කර ඇති මුදල රුපියල් දස ලක්ෂ 4707 කි.රත්නපුර දිස්ත්‍රික්කයේ සිටින ඇමැතිවරුන්, නියෝජ්‍ය ඇමැතිවරුන් හා පාර්ලිමේන්තු මන්ත්‍රිවරුන් ද විමධ්‍යගත අයවැය යටතේ පසුගිය වසර හය ඇතුළත නව සංවර්ධන ව්‍යාපෘති 4549 ක් ක්‍රියාවට නංවා තිබේ. ඒ සඳහා රුපියල් දස ලක්ෂ 350 ක් වැය කර ඇතැයි රත්නපුර දිස්ත්‍රික් කාර්යාලයේ ක්‍රම සම්පාදන අංශය පවසයි.දිස්ත්‍රික්කය පුරා රෝහල්වල තත්ත්වය ඉහළ නැංවීමට රජය කටයුතු කළේය. රත්නපුර මහා රෝහලට තට්ටු 6 ක නව රෝහල් සංකීර්ණයක් සහිත ගොඩනැඟිල්ලක් වෛද්‍ය උපකරණ සමඟ ලැබුණි. කහවත්ත රෝහලට තට්ටු 4 ක ගොඩනැගිල්ලක් ද ලැබුණු අතර වැලිගොපොළ, අන්දාන, නිවිතිගල, බලංගොඩ, ඇඹිලිපිටිය රෝහල් ද නවීකරණය කර තිබේ.මේ අනුව සමස්තයක් ලෙස ගත්විට මහින්ද රාජපක්ෂ ජනාධිපතිතුමාගේ උපදෙස් මත පසුගිය වසර 6 ඇතුළත මධ්‍යම රජය, සබරගමුව පළාත් සභාව, නගර සභා, ප්‍රාදේශීය සභා මඟින් දිස්ත්‍රික්කයේ සියලු මැති ඇමැතිවරුන්ගේ මෙහෙයවීමෙන් රත්නපුර දිස්ත්‍රික්කය පුරා රුපියල් දස ලක්ෂ 49578 ක වියදමින් නව ව්‍යාපෘති 40 200 ක් පමණ ක්‍රියාත්මක කර ඇත.මෙය රත්නපුර දිස්ත්‍රික් ජනතාවට මහින්ද චින්තනය යටතේ ලැබුණු තෑග්ගක් පමණක් නොව තම ජීවන මට්ටම දියුණු කිරීමට ලැබුණු ඉමහත් පිටිවහලක් බවද කිව යුතුය. ඉදිරියටත් නව සංවර්ධන ව්‍යාපෘති ක්‍රියාවට නැංවීමට රජයට, පළාත් සභාවට පොදු ජනතාවගේ සහයෝගය ලබාදීම වැදගත් බව කාගේත් මතයයි.(රත්නපුර දිස්ත්‍රික්කයේ සංචාරයකින් පසු) සටහන හා ඡායාරූප -නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af1208122</link>
    <topic>එදා දවස උදාවේවිදෝ</topic>
    <author>නීතිඥ</author>
    <content>අප එංගලන්තයට පැමිණියේ කෙටි කලකින් විභාග කටයුතු නිමවා නැවත ශ්‍රී ලංකාවට යෑමේ බලාපොරොත්තු ඇතිවය. ලංකාවේදී පරිහරණය කළ පොත්පත් ඒ අයුරින්ම රාක්කවල තබා උසාවියේ ලෝගුව අල්මාරියක එල්ලා ආවේ නැවත ගිය විට පරිහරණය කිරීමටය. එහෙත් කොටි වල්ගය අල්ලා ගත්තාක් මෙන් එංගලන්ත ජීවිතය අතහැර ගැනීමට නොහැකිව දඟල දඟලා සිටි නිසා සිතූ අයුරින් ලංකාවට නැවත ඒමේ ඉඩකඩ නැති විය.අවුරුදු තුන හතරකට පසු දරුමල්ලන් ද කරගසාගෙන ගොස් බැලු විට ඒ පොත්පත් බොහොමයක් මීයන් සහ වේයන් විසින් කා දමා තිබිණි. ඒවා පරිහරණය කිරීමේ “එදා දවස” නැවත උදා නොවන බව පසක් කරගත් මා වරින් වර ලංකාවට ගිය විට ඉන් අවශ්‍යම පොත් පත් එංගලන්තයට රැගෙන ආවෙමි. එසේම කවදා හෝ නැවත ජීවත්වීමටම ලංකාවට යන කලට රැගෙන යාම සඳහා එංගලන්තයේ රජයේ සාප්පුවලින් පොත්පත් මිලදී ගතිමි.බ්‍රිතාන්‍යය රූපවාහිනියෙන් විවිධ වැඩ සටහන් පටිගත කළෙමි. චිත්‍රපට වීඩියෝ ද මිලට ගතිමි. දැන් වීඩියෝ පාවිච්චියක් නැති නිසා ඒවා පෙට්ටගමක දමා ඇඳක් යට දමා තිබේ. මා බලාපොරොත්තු වූ ඒවා බැලීමේ “එදා දවස” කිසිදා පැමිණෙන්නේ නැති වග ප්‍රත්‍යක්ෂ කරගෙන සිටිමි.එහෙත් යම් කුඩා බලාපොරොත්තුවක් ඒවා හංගා ඇති ඇඳ අසලින් යන විට ඇති වේ. වර්තමානය ඩී වී ඩී වන හෙයින් ද අනාගතය කුමක් වේදැයි කිසිසේත්ම අනුමාන කළ නොහැකි හෙයින් ද කිසිම ආකාරයක එක්රැස් කිරීමක් නොකිරීමට මා තීරණය කර සිටිමි. කවදා හෝ ඇන්ද හැකියැයි සිතා අවුරුදු පහළොවකට පමණ පෙර මිලදී ගත් කෝට්බෑයක් මගේ අල්මාරියේ තිබේ. එය ඇඳීමට තවම දිනයක් ආවේ නැත. සේල් වලින් දෙක තුන මිලදී ගෙන අල්මාරියේ පුස් කන සපත්තු තිබේ. කිසිදා ඇඳ නැති අලුත් කමිස කලිසම් තිබේ. කවදා හෝ මේවා අවශ්‍ය වේ යැයි සිතමි.මෙලොව ඉපදෙන විටම අතට දෙන සහතිකය ද රැගෙන ලොව පුරා රවුම් ගැසූව ද අප ජීවිතයේ පරමාර්ථය වන්නේ කුමක් ද? මෙලොව දී අපට නිත්‍ය වශයෙන්ම ලැබෙන සහතික දෙකක් ඇත. පළමුවැන්න තමන්ටම ලැබෙන අතර දෙවැන්න තමන් වෙනුවෙන් වුවද ලැබෙන්නේ අනුන් හටය. පළමුවැන්න උප්පැන්න සහතිකයයි. දෙවැන්න, මරණ සහතිකයයි.මනුෂ්‍ය ආත්මයක ඉපදීම කණ කැස්බෑවා විය සිදුරෙන් බලනවාටත් වඩා අමාරු හෙයින් ද, ඒ අමාරුවෙන් ජීවනය ලැබීම ජයග්‍රහණයක් හෙයින් ද උපත ලැබු විට උප්පැන්න සහතිකය ප්‍රදානය කෙරේ. ජීවිතයේ ඉතිරි කාලය යහතින් ගත කිරීමට තමා ඉපදී ඇතැයි කීවාට මදිය.එය සනාථ කිරීමට සහතිකයක් අවශ්‍යය. උපත සහ විපත අතර මොන තරම් සහතික ලැබී තිබුණත් ඒ බව මරණ සහතිකයේ සඳහන් වන්නේ නැත. එහි ෂ;ශ්ෂයෙන් සඳහන් වන්නේ මරණයට හේතුවයි. මරණයට හේතුව හුස්ම නතර වීම වුවත් හුස්ම නතර වීමට හේතු ගණනාවක් ඇති හෙයින් එයින් එකක් සඳහන් කළ යුතුමය. මෙසේ මරණයේදී නිත්‍ය හේතුවක් අවශ්‍ය වුවත් ඉපදීමට හේතුව උප්පැන්න සහතිකයේ අසා නැත්තේ ඇයි? ඒ එසේ ඇත්තේ ‘මා ඉපදුනේ ඇයි?’ යන්න තමා විසින්ම තමාගෙන්ම අසා තමා විසින්ම පිළිතුරු සපයා ගත යුතු නිසා ය.මා දන්නා පරිදි ඉපදීමට පෙර එයට හේතු තිබී ඇත්තේ සිදුහත් කුමරුන් හට පමණි. දුක කුමක්දැයි වෙන්කොට හඳුනා නොගෙන ජීවත්වන මිනිසුනට දුක පෙන්නා දී තමනුත් ඔවුනුත් ඒ දුකෙන් මුදවා ගැනීම ඔහුගේ ඒකායන අභිප්‍රාය විය.ඇත්ත වශයෙන්ම මරණයට මෙන් නිත්‍ය හේතුවක් උප්පත්තියට පෙන්වා දිය හැකි ද? ජීවිතං අනියතං මරණං නියතං වුවත් විද්‍යාව දියුණු වී තව සියවස් ගණනකින් ජීවිතය නියතං මරණය අනියතං යැයි කියන්නට හැකිවේ යැයි ශුභවාදී ලෙස සිතන කෙනෙක් පවසන්නට පුළුවන.එහෙත් ඒ කුමන මතයක් ගෙන ආවත් වර්තමානයේ නියත ජීවිතයක් ගත කළහොත් නියත මරණය හමුවූ විට සැනසිල්ලේ පරලොව යාමට හැකි වනවා ඇත. එහෙත් අප බොහෝ විට කරන්නේ යටි හිතින් ‘එදා’ නමැති දවසක් එනතුරු සිටීම නොවේ ද?ලංකාවෙන් පිටවූ පසු ශ්‍රී ලංකාවේ වෙසක් උලෙළක අසිරිය විඳීමට ඉඩ ලැබුණේ නැත. දරුවන්ගේ එංගලන්ත නිවාඩු ක්‍රමය විසින් එය මගෙන් දුරස් කර තිබිණ. වෙසක් නැවත බැලිය යුතුය. කවදා ද? මට සමහරවිට ගත කළ හැකි වන්නේ තව වෙසක් විස්සක් විය හැකිය. එංගලන්තයේ මිම්මෙන් නම් තව සමර් හෝ වින්ටර් විස්සකි. ඊට අඩු වන්නට ද පුළුවන. සමහර අවුරුදුවල “සමර්” එන්නේම නැත. කවදා හෝ දඹදිව සංචාරයක යා යුතුය. යන තැනට පිනක් දහමක් කරගත යුතුය. “යන” බව නිත්‍ය වශයෙන්ම දන්නා නිසා මඟ වියදමට පින අවශ්‍යමය. අප ඉන්නේ ඒ පින කිරීමට දවස උදාවන තුරුය.ඊට අදටත් වඩා හොඳ දවසක් ඇත්තේ කොයින් ද?නීතිඥඅනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af1208123</link>
    <topic>අද වැඩි දුසිරිත් ගැන එදා දුටු හැටි</topic>
    <author>සැකසුම - සුමේධා නවරත්න</author>
    <content>“ඉතින් වර්තමාන සිංහල මනුෂ්‍යයන්ගේ පහත් ගතිය උත්පත්තියෙන් ම ඇති වූ හැටි මම ලුහුඬින් කියමි. ළමයකුගේ උත්පත්තියට ප්‍රධාන වශයෙන් මවුපිය දෙදෙනාත් ඒ සත්ත්වයාගේ කර්ම ශක්තියත් යන කාරණා තුන ප්‍රධාන වේ. පැළේ හට ගැනීමට බීජයක්, පෘථිවියත්, රෝපණයත් යන තුන ප්‍රධාන වන්නාක් මෙනි.මනුෂ්‍යයාගේ උත්පත්තියට ස්වකීය කර්මයත්, මවුපිය දෙදෙනාත් ප්‍රධාන හේතු නමුත් කාලය, ආරක්ෂාව, ඉගැන්වීම, ආශ්‍රය ආදියත් අතිරේක වශයෙන් උපකාර වේ. බීජයත්, පොළවත්, රෝපණයත් නිසා පැළය හටගත් නමුත් ඒ ආරක්ෂා කිරීමට ජලය, පොහොර යෙදීමාදියත් ඒ මර්ධනය වීමට හේතු වන්නාක් මෙන් ය.දැන් අප රටේ පිරිමින් දෙස බලමු. සියයට අනූවක් තරම සුරාපානය කරන, දූෂිත රෝග සාදාගත්තා වූ විෂම වූ ශරීර ඇත්තෝ ය. ලෙඩ රෝග, විෂම ධාතු ගුණ ආදිය ඇති වීමට ප්‍රධාන හේතුව සුරා පානය වේ. තවත් අප්‍රධාන පළාත්වල වනචාරීව ඉඳීම ආදියයි.ඉතින් සප්තධාතූන්ගේ විෂමත්වයට ප්‍රධාන හේතු වූ විෂ පානය හෙවත් සුරා පානය දැන් දුසිරිතක් හැටියට අප රටේ බොහෝ දෙනා නොසලකති. අනික් අතට මඟුල් ආදියේදී අවශ්‍යයෙන්ම ගත යුත්තක් හැටියට නූගත් අඥාන ධනවත් ප්‍රධාන උදවිය පවා සලකති. නමුත් ස්වල්පයක්වත් මත් පැන් බොන මනුෂ්‍යයා මනුෂ්‍යත්වය ඉක්මවූ තිරිසන් ගතියට පැමිණියෙක් බව මහා ශාස්ත්‍රඥයන් අත් දැකපු කාරණයකි.”විමලතිස්ස හාමුදුරුවන්ගේ මුදල් පෙට්ටිය - පියදාස සිරිසේන නවකථා එකතුවදෙවැනි කාණ්ඩය - සම්පාදිකා ජයලතා මැදවත්තප්‍රකාශනය - ගොඩගේ සහෝදරයෝපියදාස සිරිසේනයන් සමාජය විනිවිඳ දුටු සමාජ විද්‍යාඥයකු යැයි හැඟෙන්නේ ඔහු සිය නිර්මාණ මඟින් සමාජය සියුම් නිරීක්ෂණයන්ට ලක්කර ඇති බැවිනි. එහිදී ඔහුට ඔහු හැදෑරූ බෞද්ධ දර්ශනය මනා පිටිවහලක් වී ඇති වග ද ඉතා පැහැදිලි ය.එකල ඔහු දුටු මේ දුසිරිත්වල වැඩි වීමක් මිස අඩුවීමක් හෝ පාලනය සමක් මෙකල ද නැත. දිනපතා ජනමාධ්‍ය වාර්තා කරන්නේ ද ඉන් වාර්තා වෙන්නේ ද සිරිසේනයන් ඉහත කී යථාර්ථයන් නොවේ ද? මෙකල සමාජය, මේ සමාජ පිරිහීම දෙස බලන්නේ එකිනෙකාට ඇඟිල්ල දිගු කර ගනිමිනි.එහිදී සමාජ වැරදි මැ¼ඬීමට හෝ ඒවා ඇති නොවන තැනට කටයුතු කිරීමට වගකිවයුත්තන් තවමත් ක්‍රියා කොට නැත. සමාජමය වැරදි ඉදිරියේ ඇඟ මැළි කඩා වුවත් දීර්ඝ නින්දකට වැටෙන්නාක් මෙනි බලධරයන් මේ වැරදි හමුවේ ක්‍රියා කරන්නේ. මේ තත්ත්වය වෙනස් නොකොට යහපත් සමාජයක සිහිනය අපි කෙසේ නම් සැබෑ කර ගමු ද?සැකසුම - සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af1208125</link>
    <topic>මෙන්න බලන් සකි</topic>
    <author>පියදාස වැලිකන්නගේ</author>
    <content>පුණ්‍යසෝමත්, ගුණරත්නත් එකම පාසලේ එකම පන්තියේ ඉගෙන ගත්තෝ වෙති. අටවෙනි පන්තියේ දී පුණ්‍යසෝම වේළුවනේ පවරකීර්ති නමින් පැවිදි විය. ඉගෙනීමෙහි සමතකු වූ පවරකීර්ති සාමණේරයන් වහන්සේ විසිවෙනි වියේ දී පණ්ඩිත උපාධිය ලබාගත්හ. ඉන්පසු විභාග කීපයක් ම ඉතා ඉහළින් සමත් වූ උන්වහන්සේ අවසානයේදී ආචාර්ය උපාධිය ද ලබා ගත්හ. විශ්ව විද්‍යාලයක ආචාර්යවරයකු ලෙස පත්වයෑමේ සුදුසුකම් කොතෙක් තිබුණ ද උන්වහන්සේ ඒ ගැන නොසිතා ශාසනික සේවයටත් සමාජ සේවයටත් සිය දිවිය කැප කළහ. පවරකිත්ති හිමියන්ගේ දහම් පාසලෙහි ඉගෙනීම ලබන සිසු සිසුවියන්ගේ සංඛ්‍යාව පමණක් පන්සියයකට ආසන්න විය. පිරිවෙනෙහි ඉගෙනීම කළ ගිහි පැවිදි දෙපිරිස දෙසීයකට වැඩි ය.ගුණරත්න උපාධිධාරියකු වී රජයේ විද්‍යාලයක ඉගැන්වීම පටන්ගත්තේ ය, ඔහු විශ්‍රාම ගත්තේ විදුහල්පතිවරයකු ලෙසිනි. විශ්‍රාම ගැනීමෙන් පසු ඉතා අඩු වශයෙන් මාසයකට දෙවරක් සිය හිතමිත්‍ර මාහිමියන් හමුවෙන්නට යෑම ඔහු පුරුද්දක් කරගෙන සිටියේ ය. උන්වහන්සේ සමඟ පොත පත ගැනත්, සමාජාර්ථික ප්‍රශ්න ගැනත්, දේශපාලනය ගැනත් කතා බහ කිරීමෙන් ගුණරත්න මහතා මහත් ආශ්වාදයක් ද දැනුමක් ද ලැබීය.විදේශීය සංචාරයක නිරතව සිටි වේළුවනේ පවරකිත්ති හිමි පෙරළා දිවයිනට පැමිණියේ තෙමසකට පමණ පසු ය. ගුණරත්න මහතාට ඒ බව දැනගන්නට ලැබුණේ පුවත්පතක පළ වී තිබුණ ප්‍රවෘත්තියකිනි. ඔහු ඒ සතියේ සෙනසුරාදා බස් රියක නැගී උන්වහන්සේ බැහැ දකිනු පිණිස ගියේ ය.පිරිවෙනේ දිග පුළුලැති මිදුල පසුකරගෙන ගොස් ලැගුම්ගෙට ළංවෙද්දී පවරකිත්ති හිමි කෝපයෙන් කතා කරනු ගුණරත්න මහතාට ඇසිණි. ඔහු මහත් සේ විමතියට පත්විය.“මං නැති ටිකට රාහුල මොකක්ද මේ කළ වැඩේ? ඇයි මට දැන්නුවේ නැත්තෙ?” ඊට රාහුල හිමියන් දුන් උත්තරය ඔහුට නොඇසිණ. රාහුල හිමි කතා කෙළේ පහත් හඬිනි. එහෙත් පවරකීර්ති හිමියන්ගේ උස්ව නැඟුණ කටහඬ ඔහුට ඇසිණ.“මං කැමැතිවෙයි කියල රාහුල පූර්ව නිගමනයට බැස්සෙ කොහොමද? යනවා යන්න. මං පස්සෙ කතා කරන්නම්.” සිය ගෝලනමට සැරෙන් කතා කළ උන්වහන්සේ මිදුල දෙස හැරී බැලීය. පඩිපෙළ නැඟගෙන ලැගුම් ගෙය වෙත එන ගුණරත්න මහතා උන්වහන්සේගේ ඇස ගැටුණේ එවිට ය.“හොඳ වෙලාවට ආවේ. එන්න. එන්න” පවරකිත්ති හිමි මහත් සතුටින් ච්හ. ගුණරත්න මහතා ද කිසි අමුත්තක් නොපෙන්නා, “ඔබ වහන්සේ ලංකාවට ආපු විත්තිය මං දැනගත්තේ පත්තරෙන්” යි කීය.“ඇත්තද? ආපු ගමන්, චාරිකාවේ තොරතුරු කියල ගුණරත්න මහත්තයට ලියුමක් ලියන්නයි හිතාගෙන උන්නෙ. ඒත් කොහෙද? ප්‍රශ්න ගොඩකට මැදිවුණානෙ. ඒ ගමන ටෙලිෆෝන් කෝල් එකක් දෙන්නම් කියල හිතුවා. ඒකත් බැරිවුණා.”“ඒකට කමක් නෑ. මං ආවනේ” යි සිනාසෙමින් කී ගුණරත්න මහතා පවරකිත්ති හිමිට වැඳ ලැගුම් ගෙය තුළට ඇතුළු විය.පවරකිත්ති හිමි ගුණරත්න මහතා සමඟ නිවී සැනසිල්ලේ කතාබහ කරන්නට පටන්ගත්තේ, උපාසක තැන ලවා ගෙන්වා ගත් තේ කෝප්පයක් පිරිනමන්නට සැලැස්සීමෙන් පසු ය.“කොහොමද චාරිකාව?” තේ උගුරක් බීමෙන් ගුණරත්න මහතා ඇසීය.“දඹදිව පූජනීයස්ථාන වැඳ පුදාගෙන, මියන්මාරයටත්, තායිලන්තයටත් ගියා. ඒ රටවල මිනිස්සු තමන්ගේ රට, ජාතිය, ආගම ගැන දක්වන්නෙ පුදුම ආදරයක්. හොඳ බෞද්ධ ප්‍රබෝධයක් තියෙනවා. මං සංඝ සම්මේලන දෙකකටත් සහභාගි වුණා” හිමිපාණෝ මහත් සතුටින් කීහ. ඒ අයුරින් පටන්ගත් චාරිකාවේ තොරතුරු එක දිගට පැවසීමෙන් පසු,” පිරිවෙනට ආවායින් පස්සේ මගෙ ඔළුව අවුල් වුණා”, යි කියමින් ගුණරත්න මහතාගේ මූණ දෙස එක එල්ලේ බැලූහ. කිසිවක් නොකී ගුණරත්න මහතා ඊට ප්‍රතිචාර දැක්වූයේ නෙතින්, වතින් සිය විමතිය පළ කරමිනි.“මේ අපේ රාහුල උන්නාන්සේ, මගෙන් අහන්නෙ නැතුව මහ පණ්ඩිත වැඩක් කරලනෙ.”“ඒ මොකක්ද අපේ හාමුදුරුවනේ?”“දහම් පාසලේ ළමයින් දෙකට බෙදලා, එක කොටසකට බුද්ධාගම සිංහලෙන් උගන්වන්නටත් අනෙක් කොටසට ඉංග්‍රීසියෙන් උගන්වන්නටත් පටන් අරගෙන.”“ඉතින්”“ඇයි එහෙම කෙළේ කියල ඇහැව්වම, ඔබ වහන්සේ ළමයින්ට ඉංග්‍රීසි ඉගෙන ගන්න බල කරලා වගේ කියන හින්දා තමන්ට ඒකෙ වැරැද්දක් පෙනුනෙ නෑ කියලා කිව්වා.”“එකම දහම් පාසලේ ළමයින් දෙකට බෙදලා එක කොටසකට ඉංග්‍රීසියෙනුත්, තව කොටසකට සිංහලෙනුත් උගන්වන එක නම් එච්චර හරි නෑ තමයි. ඒ වුණත් ඉංග්‍රීසියෙන් බුද්ධාගම ඉගැන්වීම ලොකු වැරැද්දක් හැටියට මට නම් පෙනෙන්නෙ නෑ, අපේ හාමුදුරුවනේ. ඒකෙන් ඉංග්‍රීසි භාෂා දැනුම දියුණු වෙනවානෙ.”“ඕං ගුණරත්න මහත්තයත් කිව්වා. රාහුල කිව්වෙත් ඔය කතාවමයි.”“ඇයි. ඒකෙ වැරැද්දක් තියනවද?”“මෙහෙමනේ මහත්තයෝ. අපේ ළමයින්ට ඉංග්‍රීසි උගන්වන්න ඕනෑ. ඒකෙ ආයෙ දෙකක් නෑ. ඉංග්‍රීසි කියන්නේ අන්තර්ජාතික භාෂාවක්. ඉංග්‍රීසි දන්නෙ නැතිව වර්තමාන ලෝකයේ හැරෙන්නවත් බෑ. ඉංග්‍රීසි විතරක් නෙවි. පුළුවන්නම් අපේ ළමයින්ට තවත් විදේශ භාෂා දෙක තුනක්වත් ඉගැන්නුවාට වරදක් නෑ. ඒකට වෙනම වැඩපිළිවෙළකට යන්න ඕනෑ. වෙනම ඉගැන්වීමකට යන්න ඕනෑ. දහම් පාසලකදී බුද්ධ ධර්මය ඉංග්‍රීසියෙන් ඉගැන්නුවාම ආගමික වශයෙන් අපේ ජාතිය දෙකට බෙදෙනවා. ඉංග්‍රීසි බෞද්ධයෝ. සිංහල බෞද්ධයෝ කියලා. ඒක සුද්දටවත් කරන්න බැරිවෙච්ච බෙදිල්ලක්. අපි ළමයින්ට බුද්ධාගම ඉංග්‍රීසියෙන් උගන්වන්නෙ ධර්මදූත සේවයේ යොදවන්නද? නෑනෙ. එහෙම හිතලා උගන්නනවා නම් ඒ ළමයින්ට පාලිත් උගන්වන්න ඕනෑ.”“පාලි?”“ඔව්. මුළු ත්‍රිපිටකයම ලියැවී තියෙන්නෙ පාලියෙන්නෙ. ත්‍රිපිටකය ගැන දැනුමක් නැතිව බුද්ධ ධර්මය ගැඹුරින් විග්‍රහ කරන්න පුළුවන්ද? පිටරටවල ඉන්නෙ පල් මෝඩයෝ කියලද හිතන්නේ?”ගුණරත්න මහතා යමක් තේරුම්ගත් බව හඟවන්නට මෙන් හිස සැලුවේ ය.“ඔතන තියන අනිත් භයානකකම තමයි කාලාන්තරයක් තිස්සේ බුද්ධ චරිතයේ එන අපට හුරු පුරුදු ළෙන්ගතුකම්වලත්, නෑදෑකම්වලත් ආගන්තුක ගතියක් ඇති වීම. අපේ කම අපට අහිමි වීම, ආගමෙන්, භාෂාවෙන් සංස්කෘතියෙන් අපට අපේකම නැතිවෙනවයි කියන්නේ. ජාතියේ වැනසීමක්.”“ඒ කිව්වෙ?”“දැන් බලන්න, සිංහලෙන් බුද්ධාගම ඉගෙන ගන්නා ළමයෙක් මහා ප්‍රජාපතීගෝතමී සිදුහත් කුමාරයාගේ පුංචි අම්මා බව දන්නවා. පුංචි අම්මා යන වචන දෙක තුළම තියනවනෙ ආදරය, කරුණාව, ළෙන්ගතුකම, අපේ කම. ඉංග්‍රීසියෙන් ඉගෙන ගන්නා ළමයා කියන්නෙ STEP MOTHER කියලනෙ. එතකොට කෝ එතැන අර කියපු එව්වා. පුංචි අම්මා කිව්වාම අපේ හිතේ ඇති වෙන චිත්ත රූපය STEP MOTHER කිව්වාම ඇති වෙයි කියල හිතන්න පුළුවන්ද? ඉංග්‍රීසි විදියට නම් සුද්ධෝදන රජ්ජුරුවෝ යසෝදරාගේ FATHER IN LAW ය. අංකල් ය. කොළඹ කුරුඳුවත්තෙ ඔළුව නරක් වෙච්ච ගැහැනියක් ඇරෙන්න අපේ රටේ ගෑනු තමන්ගෙ සැමියාගේ තාත්තාට ඉතා අඩු වශයෙන් මාමා කියලවත් කියනවද? කටපුරා තාත්තා කියලනෙ කියන්නෙ. පිරිමිත් එහෙමනෙ. ඒ ව්‍යවහාරයෙන් පෙනෙන්නෙ එකිනෙකා අතර තියෙන බැඳීමනෙ. ළෙන්ගතුකමනෙ. FATHER IN LAW කිව්වම ඒ වගේ හැඟීමක් ඇති වෙනවද? BROTHER IN LAW, SISTER IN LAW x. STEP SON, STEP DAUGHTER වැනි නෑදෑකම්වලින් තියෙන්නෙ පිටස්තර ගතියක්නෙ. අපේ අනාගත පරපුර ඒ තැනට ගෙනියන්න හොඳ නෑ.” පවරකිත්ති හිමියන් නිවැරැදි යැයි ගුණරත්න මහතාට සිතිණ.“අපි බුදුගෙට යමුයි කියනවා වෙනුවට LET US GO TO THE BUDDHA’S ABODE කිව්වම ඒක අපේ හදවතට දැනෙනවද? අපි ඇයි අපේ දරුවන්ගෙ හදවත් තුළින් සැදැහැවත් බව, ඈත් කරන්න හදන්නෙ?”“ඔබ වහන්සේ හරි. ඉතින් ඇයි නායක හාමුදුරුවරු, විහාරාධිපතිවරු ඔය වැරැද්ද පෙන්නා නොදෙන්නෙ?.”“ඒ ඇත්තන්ට රාජ රාජ මහාමාත්‍යාවරුන්ට අවවාද අනුශාසනා කරන්න තියනවා. විවේකයක් නෑ.” ගුණරත්න මහතා බිම බලාගෙන හඬ නොනඟා සිනාසුනේ ය.“අනික ඉංග්‍රීසියෙන් මහන්තත්තකම පෙන්නන්න හදන ගුඩු පොල්ගෙඩි වැනි ඔළුගෙඩි තියන අයත් අපේ සමාජයේ ඉන්නවනෙ.”“ඔව්. හායි, බායි, තෑන්ක් යූ, ගුඩ් මෝනින් වගේ ඉංග්‍රීසි වචන නැතිව ඔවුන්ට කතා කරන්න බෑ. එක වෙලාවකට මට හිතෙනවා රූපවාහිනිය පොළොවේ ගහන්න.”“අපොයි එහෙම කරන්න එපා. එතකොට කොහොමද රට, ජාතිය, ආගම, භාෂාව ගැන කතා කරන නායකයන්ගෙ මුහුණු ටික දැකගන්නෙ” පවරකිත්ති හාමුදුරුවෝ සිනාසෙමින් කීහ.පියදාස වැලිකන්නගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af1208126</link>
    <topic>මිලියන තුනට ලෝකෙම යටයි</topic>
    <author>සරත් පෙරේරා</author>
    <content>අල්ලන්ඩ නම් බෑ...!ඔලිම්පික් මහා ක්‍රීඩා උලෙළ අදින් අවසන් වෙයි. එහිදී බොහෝ දේ සිදු විය.මේ පෘථිවි තලයේ වේගවත්ම මිනිසා ලෙස උසේන් බෝල්ට් ජය ගත්තේය. පසුගිය සඳුදා අලුයම මුළු ලෝකයම බලා සිටියදී එක පොදියට දිව ආ ක්‍රීඩකයන් අතරින් එළියට ඇදී ගිය ‘බෝල්ට්’ දස දහස් ගණන් විදුලි එළි දැල්වෙද්දී අසරු වේගයෙන් ජයග්‍රහණයේ කණුව පසු කිරීමට සමත් විය. වසර 116 ක ඔලිම්පික් ඉතිහාසයේ වේගවත්ම මිනිසා ඔහු වෙයි.ඔලිම්පික් ක්‍රීඩා තරගාවලියක වැඩිම ප්‍රේක්ෂක ආකර්ෂණය දිනා ගන්නා ඉසව්ව මීටර් 100 ධාවන තරගයයි. මීටර 200 දිවීමේ තරගය ද එයට දෙවැනි නොවේ. එදා ඔලිම්පික් ක්‍රීඩාංගණයේ ප්‍රේක්ෂක ආසනයක මිල රුපියල් එක්ලක්ෂ පනස්දහස පවුම් 750 දක්වා ඉහළ නැගුණේ මේ ආකර්ෂණය නිසාය.මෙහි වඩාත්ම සැලකිය යුතු කරුණ නම් මේ තරගය ජයගැනීම සඳහා මිලියන 314 ක ජනගහනයක් සිටින ලෝකයේ බලගතුම රට සැලසුම් සහගතව ඉලක්ක කර සිටියදී මිලියන තුනකටත් අඩු ජනගහනයක් සිටින පුංචි දූපතින් පැමිණි බෝල්ට් මේ අනගි ජයග්‍රහණය අත්කර ගැනීමයි. අප මේ කතා කරන පුංචි දූපත නම් ලෝකයේ අද කවුරුත් කතා කරන ජැමෙයිකාවය.උසේන් බෝල්ට් ඔලිම්පික් මීටර් 100 මෙදා ජය ගත්තේ දෙවැනි වරටය. ඒ තත්පර 9.63 ක ඔලිම්පික් වාර්තාවක් ද තබමිනි. ඇමරිකාවේ කාල් ලුවිස් ද මේ ඉසව්වේ දෙවැනි වර රන් පදක්කම දිනා ගත්තත් එම අවස්ථාව ලැබුණේ 1988 සෝල් ඔලිම්පික් උලෙළේ දී රන් පදක්කම දිනූ කැනඩාවේ බෙන් ජොන්සන්ට තහනම් උත්තේජක ගැනීමේ වරදට හසුවීමෙන් රන් පදක්කම අහිමිව යාම නිසාය. ඔලිම්පික් උලෙළේ ප්‍රධාන තරග ජය ගැනීම බලගතු රටවල අභිමානය හා සම්බන්ධ ප්‍රශ්නයකි. වෙන රටවල ක්‍රීඩකයන් මිලට ගෙන හෝ ඔවුහු ඒ සඳහා සූදානම් වෙති.වෙනදා පරිදිම මලල ක්‍රීඩා තරගවලින් මීටර් 100, 200 ඇතුළුව වැඩි රන් පදක්කම් ප්‍රමාණයක් ඇමරිකාව දිනාගනු ඇතැයි මත පළවිණි. එවැනි දස්කමක් දැක්වීමට තම මලල ක්‍රීඩකයන් සමත්වනු ඇතැයි ඇමරිකා පුහුණුකරුවන් ද වරින් වර අදහස් ප්‍රකාශ කර තිබිණි. ඒ සඳහා ඉහළම තලයේ පුහුණු වැඩසටහන් පසුගිය කාලය පුරාවට ක්‍රියාත්මක විය. ක්‍රීඩාව සම්බන්ධයෙන් ඇමරිකාව, චීනය, රුසියාව වැනි බලගතු රටවල සූදානම ගැන අමුතුවෙන් කිව යුතු නොවේ.එහෙත් මෙදා දෙවැනි වරටත් ලන්ඩන් ඔලිම්පික් උලෙළේදී මීටර් 100 තරගයේදී ඇමරිකානු ක්‍රීඩකයන්ට සිදුවූයේ පුංචි රටකින් පැමිණි උසේන් ;බා්ල්ට් පසුපස දිවීමටය. මීටර් 100 තරගයේ දෙවැනි ස්ථානය ද දිනාගනු ලැබුවේ ජැමෙයිකාවේ ම බෝල්ට්ගේ පුහුණු සගයා වූ යොහාන් බ්ලේක්ය. ඔහු ඒ සඳහා ගත කළ කාලය තත්පර 9.75 කි. තෙවැනි තැන දිනාගත් ඇමරිකානු ක්‍රීඩක ජස්ටින් ගැට්ලින්ට ඒ සඳහා ගතවූ කාලය තත්. 9.79 ක් විය. මීටර් 100 දිනා ගනු ඇතැයි ඇතමුන් මත පළ කර තිබුණ ඇමරිකානු ක්‍රීඩක ටයිසන් ගේ තරගය අවසාන කළේ හතරවැනියා ලෙසය.උසේන් බෝල්ට්ගේ ජයග්‍රහණය සැලකිය හැක්කේ පුංචි රටක ලොකු වික්‍රමයක් ලෙසය. අපමණ පුහුණුව කැපවීම හා අධිෂ්ඨානය එයට බලපෑවා විය යුතුය.ලෝකයේ වේගවත්ම කාන්තාව ද මතු වූයේ පුංචි ජැමෙයිකාවෙනි. ජැමෙයිකාව මීටර් 100 කාන්තා තරගයෙන් පළමු තැන දිනා ගත්තේය. ඈ ෂෙලී ඈන් ප්‍රෙසර්ය. එම හපන්කම ද ඇය තත් 10.75 කින් තරගය නිම කරමින් ලන්ඩනයේදී දැක්වූයේ දෙවැනිවරටය. එහිදී ලෝක ශූරිය වූ ඇමරිකානු ක්‍රීඩිකා කමෙලිටා ජෙටර්ට හිමි වූයේ දෙවැනි තැනය. එහි ලෝකඩ පදක්කම දිනා ගත්තේ ද ජැමෙයිකාවේම වෙරෝනිකා කැම්බල්ය. මෙම පළවෙනියා හා දෙවැනියා අතර තරගය කොතරම් ම තියුණු වී ද යත් ඇමරිකානු ක්‍රීඩිකාවට දෙවැනි තැන ලැබුණේ තත්පර සීයෙන් තුනක ප්‍රමාදය හේතුවෙනි. පළවෙනියාට පැමිණියේ කවුරුදැයි රූපවාහිනී තිරෙයින්ම මිස තරගයට ද සහභාගි වූවෝ ද මොහොතකට නොදත්හ.හැමදාමත් ජැමෙයිකාවේ නම කියැවෙන්නේ ඔලිම්පික් හෝ ලෝක ශූරතා තරගාවලි පැවැත්වෙන කාලවල මලල ක්‍රීඩා පැවැත්වෙන වකවානුව තුළ පමණය. ජැමෙයිකාව ගැන වෙනත් යමක් නොකියවෙන තරමය. මේ ලෝක ශූරයන් බිහි කරන ජැමෙයිකාව රහස් රැකගෙන නිහඬව සිටී. එය ඇත්තටම වර්ග සැතපුම් 4273 ක පුංචි කැරිබියානු දූපතකි. එම දූපත පිහිටියේ කියුබාවට දකුණු දෙසින් ය. ජැමෙයිකාව පැරණි යටත් විජිත කොලනියකි. එරට නිදහස ලබාගෙන ඇත්තේ 1962 වසරේදීය. තවමත් බ්‍රිතාන්‍ය සමඟ සබඳතා සම්පූර්ණයෙන් සිඳී ගොස් නැති ජැමෙයිකාවේ මහරැජින පත්කරන ආණ්ඩුකාරයෙක් වෙයි. රට පාලනය වන්නේ අගමැති ප්‍රමුඛ කැබිනට් මණ්ඩලයක් මඟිනි. වත්මන් අගමැතිනිය පෝසියා සිම්ප්සන් මිලර්ය.ක්‍රිස්ටෝපර් කොලොම්බස්ගේ දෙවැනි ගමනේදී මුණ ගැසුණ ජැමෙයිකාව පළමුව ස්පාඤ්ඤ කොලනියක් විය. බ්‍රිතාන්‍යයන් එහි පැමිණියේ 1655 වසරේදීය.යටත් විජිත හිමියන්ගේ කුරිරු සැලකීම් හා ලෙඩ රෝග නිසා රටේ ස්වදේශීය අරවක් ගෝත්‍රිකයෝ ක්‍රමයෙන් මෙලොවින් සමුගත්හ. ඔවුන්ගෙන් හිස්වූ ශ්‍රම හිඟයේ තැන ගැනීමට අපි‍්‍රකානු වහලුන් ගෙන එනු ලැබිණි. එම වහලුන්ට නිදහස ලැබුණේ වසර 1838 දීය. උක් වගාව, සීනි කර්මාන්තය රටේ ප්‍රධාන වෙයි. කෙසෙල්, දුම්කොළ, කොකෝ, කෝපි හා පොල් එරට ප්‍රධාන වැවිලි බෝග අතර වෙයි. ජැමෙයිකාවේ ප්‍රධාන ඉපැයුම් මාර්ග අතර සංචාරක කර්මාන්තය වන්නේය. ජැමෙයිකානු ජනතාවගෙන් සීයට 90 ක් අපි‍්‍රකානු සම්භවය ලැබූ පුද්ගලයන්ගෙන් පැවැත එන්නෝ වෙයි.ජැමෙයිකාවේ දේශපාලකයන්ට වඩා එරට මලල ක්‍රීඩකයෝ ලෝක ප්‍රසිද්ධියක් උසුලති. ජැමෙයිකාවෙන් පිටමංවෙන ක්‍රීඩකයන්ට අසල්වැසි ඇමරිකාවෙන් හව්හරණ සැපයෙයි. සන්යා රිචර්ඩ් රෝස් එලෙස ඇමරිකාව වෙනුවෙන් ක්‍රීඩා කරන එක් ජැමෙයිකානු ක්‍රීඩිකාවක් වන්නීය. ඇය මීටර් 400 ඉසව්වෙන් ඇමරිකාවට රන් පදක්කමක් දිනා දුන්නාය.උසේන් බෝල්ට්ගේ මීටර් 100 තත්පර 9.63 ඔලිම්පික් වාර්තාව කැඩිය හැකි නම් ඒ ඔහුම පමණි. එහි ලෝක වාර්තාව වූ තත් 9.58 ද බෝල්ට්ම තැබූ වාර්තාවක් බවද කිව යුතුය.අද ඉහළටම නැගුණද උසේන් බෝල්ට් ද කන්ද ඉහළට නැගුණේ වරෙක වැටෙමින් වරෙක නැගී සිටිමින් බව සඳහන් කළ යුතුය. ජැමෙයිකාවේ ශූරයන් තෝරා ගැනීමේ තරගයේදීත් බෝල්ට් මීටර් 100, 200 තරග දෙකෙන් ම තම පුහුණු සගයා වන යොහාන් බ්ලේක්ට දෙවැනි විය. බෝල්ට් තරග ආරම්භය වරද්දාගත් ක්‍රීඩකයෙකි. එම වැරැද්ද නිසා පසුගිය ලෝක ශූරතා තරගය ද ඔහුට අහිමි විය. එවර ලෝක ශූරයා වූයේ ඔහුගේ සගයා බ්ලේක්ය.මේ වරද නිසා තම පුහුණුකරු ‘උසේන් බෝල්ට්ට’ උපදෙස් දුන්නේ තරග ආරම්භය ගැන එතරම් උනන්දු නොවන ලෙසය. ඔබට අභියෝගය තියෙන්නේ තරග අවසානයේ. ඒක හරියට කරන්න. ඔබ ජය ගන්නවා. පුහුණුකරු බෝල්ට් ට දුන් උපදෙසය. මේ අධි ධාවකයා පුහුණුකරු කී ලෙසට කළේය. වෙනදා තිබුණ කලබලය ඔහුට තිබුණෙ නැත. ඔහු මුල් මීටර් 50 තරගකරුවන් ගොඩේ ම එකට දිව්වේය. මීටර් 50 ගෙවී යාමත් සමඟ රංජුව පරයා එළියට එන සෛන්ධවයකු පරිද්දෙන් ඔහු ඉදිරියට ඇදී ආවේය.ඔහුගේ අබාධ ගැන කතා පළවී තිබිණි. මුලින් සිටි ඇතැම් ක්‍රීඩකයන්ට ඔහු පැරදවිය හැකි යැයිද ක්‍රීඩා විචාරකයෝ මත පළ කර තිබිණි.”මම කාලයට විරුද්ධව දුවගෙන ගියා. තව මීටර් 30 ක් වගේ දුවන්න තිබුණේ. මිනිසුන්ගේ පී‍්‍රතිඝෝෂා මැද තවත් ලෝක වාර්තාවක සිතිවිල්ල ඒ ඇසිල්ලේ මගේ සිතට ඇතුළු වුණා. දිගටම මම දුවගෙන ගියා. මම ජය ගත්තා බෝල්ට් තරගයෙන් පසුව කියා සිටියේය.උසේන් බෝල්ට්ගේ මීටර් 100 අනගි ජයග්‍රහණය ඊට පසුදිනට යෙදුණු ජැමෙයිකාවේ 50 වැනි නිදහස් සැමරුමට ලැබුණ කදීම තෑග්ගක් විය.ඔලිම්පික් රන් ජයග්‍රහණ කොයි අතින් කොහොම බැලුවත් එසේ මෙසේ ජයග්‍රහණ නොවේ. එහි ළඟාවීම ඉතාම අසීරු වන්නේය. ඇතැම් රටවල් මේ දක්වා කිසිම ඔලිම්පික් පදක්කමක් දිනාගෙන නැත. ඒ නිසා ඔලිම්පික් පදක්කම වටින්නේමය. එයිනුත් රන් පදක්කම තවත් වටින්නේය. ඇතැම් රටවල් ඒ රටට රන් පදක්කමක් ලැබුණ විට පසුදින රටට ම නිවාඩු දෙන්නේ ඒ නිසාය. එය මෙදා ග්‍රැනඩාව කළේය. ඒ නිවාඩුව ලංකාවටත් ලබන පාරවත් ලබාගත හැකිදැයි පැහැදිලි නැත. ඒ සඳහා දැන් සිටම උනන්දු විය යුතුය.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af1208127</link>
    <topic>සුන්දර මිනිසුන් සිටින තෙක් ලෝකය අසුන්දර නොවේ</topic>
    <author>කසුරි</author>
    <content>මසිත, මට කියන්නෙ දානයෙන් උතුම් ම දානය වෙන්නෙ තමන් වඩාත් ම ආදරය කරන දේ දීම කියලයි. බෝධි සත්වයන් වහන්සේ වෙස්සන්තර ආත්මභාවය ලබල දරුවන් දෙදෙනා දන් දීල දාන පාරමිතාව සම්පූර්ණ කළේ ඒ අනුව වෙන්ඩ ඇති කියල මට හිතෙනවා. දරු දෙදෙනා තමයි වඩාත්ම ආදරය කළ සම්පත වුණේ.එක අතකින් දානය කියන්නෙ හැරීම හෙවත් හරණය කිරීම ද කියලත් හිතෙනවා. ඒ කියන්නෙ බැඳීම් වලින් නිදහස් වීම කියන එකනෙ. මෙහෙම හිතාගෙන හිතාගෙන යනකොට මසිත, මට පවසන දේ බොහොමයි.තමන් බන්ධනය කරගෙන සිටින යමක් ඒ බැඳීමෙන් නිදහස් කරගෙන දීම නිසා හිස් බවක් වෙනුවට මහා සැහැල්ලුවක් ඇතිවෙන බව මම අත්දැකීමෙන් දන්නවා.බොහෝ වෙලාවට අපි දෙන්නෙ කාලයක් තිස්සේ අපි දුක් මහන්සිවෙලා හරි අමාරුවෙන් සහ ආසාවෙන් රැස් කරපු දේවල්. බොහොම ප්‍රවේශමෙන් ආරක්ෂා කරපු දේවල්. එතකොට තමයි දානයේ සැහැල්ලුව වැඩියෙන් දැනෙන්නෙ.දරුවන් දන්දීමට තරම් අපේ සිත් දියුණුවෙලා නැහැ. ඒකට කල්ප අසංඛ්‍ය ගණනක් පෙරුම් පුරන්ඩ වෙනවා. ඒත් මේ ආත්ම භාවයේදීම තමන් ආසම කරන දෙයක් දානය කරන්ඩ අපට බැරිකමක් නැහැ. ඒ සල්ලි නම් නෙමෙයි. එක අතකට බලපුවාම දන් දෙන්ඩ පුළුවන් පහසුම දේ සල්ලි නේද කියලත් මසිත මට නොකියනවා නොවෙයි.දැන් අටුවා, ටීකා, ටිප්පණි ලියුවා ඇති. සැබෑ කාරණේට බහිමු. මේ වගෙ අටුවාවක් ලියන්ඩ හේතු වුණේ මේ වගේ දානයක් සඳහා මසිත තීන්දු කළ ආකාරයත්, ඒ සඳහා ප්‍රායෝගිකව සැදුණ පැහැදුණ ආකාරයත් සටහන් කිරීම සඳහා යි.පසුගිය වසර ගණනාව පුරා ම මා ඉතාම ආසාවෙන් එක්කාසු කළ පොත්වලින් කොටසක් කුඩා කාලයේදී මා උගත් ගමේ පන්සලේ දහම් පාසලේ දරුවන් වෙනුවෙන් ඉදි කෙරෙන දහම් පුස්තකාලය වෙනුවෙන් පරිත්‍යාග කිරීමට මම තීරණය කළා.මා උගත් පාසල් කිහිපයක්ම තිබියදී අපේ ගමේ පන්සල එනම් ගම්පහ ඉහළගම පන්සලේ පවත්වාගෙන යනු ලබන මිහිඳු දහම් පාසලේ දරුවන් වෙනුවෙන් මේ පොත් දානය කරන්නට මා තීන්දු කෙළේ තවත් සංවේදී හේතුවක් නිසා.එනම් රාජපක්ෂ මහත්මයා නිසා. රාජපක්ෂ මහත්මයා යැයි කී සැණින් ශ්‍රී ලංකාවේ අන් ප්‍රදේශවලට අමුත්තක් දැනෙන නමුත් ගම්පහ ප්‍රදේශයට නම් ඒ නම එතරම් අමුත්තක් නැහැ. ඒ ගම්පහ බණ්ඩාරනායක විදුහලේ හිටපු විදුහල්පතිවරයා වශයෙන්. එකල බණ්ඩාරනායකයේ ශිෂ්‍යයන් එතුමා හැඳින්වීම සඳහා හොරෙන් භාවිත කළ නම වූයේ ‘තනි ඇතා’ යන්නයි. ඒ තරමටම මහා පෞරුෂයක් එතුමා සතුව තිබුණා. ඔෆීසියෙන් පිටවූ මොහොතේ සිට මුළු විදුහලම මීයට පිම්බාක් මෙන් නිහඬ වෙනවා. වැලි ඇටයක් පවා වැටෙන ශබ්දය ඇසෙන තරමට.එහෙත් දන්නා හඳුනන බොහෝ අය රාජපක්ෂ මහත්මයාට කිව්වේ බෝධි සත්වයෝ කියලා. එතුමා අපේ ගමේ පන්සලේ පුංචි දහම් පාසලේ ප්‍රධානාචාර්යවරයා. සුදු සරමයි, සුදු කමිසෙයි ඇඳගෙන පාගන සයිකලෙන් අපට උගන්වන්නට ආවා. අධ්‍යාපන නිලධාරිතුමෙක්, විදුහල්පතිතුමෙක්, අධ්‍යක්ෂ වරයෙක් හැටියට පමණක් නොවෙයි විශ්‍රාමික රජයේ සේවකයෙක් වුණාට පස්සෙත් එතුමා දහම් පාසලට පැමිණියා.බයිසිකලෙන් ආවා. ස්කූටරෙන් ආවා. කාරෙක එලවාගෙන ආවා. පසු කාලෙක කාරෙකෙන් ඇරලවා ගත්තා. හැම ඉරිදාවකම ආවා. අවුරුදු හැටක් තිස්සේ ම ආවා. අදටත් එනවා. දැන් අබලයි දුබලයි. ඒත් තාමත් එනවා.ඉතින් අපි කීප දෙනෙක් තීන්දු කළා උපහාර උත්සවයක් තියමු කියලා.“මට නම් ඕව එපා”ගම්පහ බණ්ඩාරනායක විදුහලේ විදුහල්පති භූමිකාවෙන් සමුගන්නා මොහොතේ උපහාර තිළිණ ප්‍රදානය කරන්නට සූදානම් වූ මොහොතේ එතුමා පැවසුවේ ඒ මුදල් දරුවන් වෙනුවෙන් යොදවන්න කියා යි. ඒ අනුව පටන්ගත් රාජපක්ෂ ශිෂ්‍යත්ව අරමුදල අදටත් ක්‍රියාත්මක වෙනවා.දහම් පාසල් දරුවන් වෙනුවෙන් දහම් පුස්තකාලයක් ගොඩනැංවීමේ අදහස මතුවුණේ ඒ අනුවයි.ඒ අදහස ඉදිරිපත් කිරීමේ තෘප්තිය ද මසිත ඉතිරිව තිබෙනවා. ඒ සඳහා ගම් වැසියන් සහ හිතවතුන් දක්වන උනන්දුව සහ අනුග්‍රහය අති විශිෂ්ටයි.මිනිස්සුන්ගෙ කළගුණ සැලකීමේ ගුණය, මිනිස්කම සම්පූර්ණයෙන් ම දියවෙලා ගිහින් නෑ කියල මසිත මට යළි යළිත් කියා සිටියා.ලෝකය කියන තරම් අසුන්දර නැහැ. මිනිසුන් කියන තරම් අසුන්දර නැහැ. සුන්දර මිනිසුන් සිටින තාක් අපේ ජීවිත ද අසුන්දර වන්නේ නැහැ.“රාජපක්ෂ මහත්මයා සුන්දර මිනිසෙකි. ඒ මහත්මයාට කළගුණ සැලකීම සඳහා එක්රොක් වන්නෝ ද සුන්දර මිනිස්සු වෙති. සුන්දර මිනිසුන් එක් වූ විට මැවෙන්නේ ද සුන්දරත්වයයි. එබැවින් දහම් පුස්තකාලය ගොඩනැංවීම යනු ජීවිතයට එක් වූ සුන්දර අත්දැකීමක් වනු නිසැක ය.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af1208128</link>
    <topic>මිනිස්සුන්ට මේ ලෝකය ඉඩ මදි වේවිද?</topic>
    <author>අරුණි මුතුමලී</author>
    <content>එක අතකට අඟහරු ලෝකෙ ගැන හොඳට හොයලා බලන එක හොඳයි. මොකද මේ යන විදිහට තව අවුරුදු කීයක් මනුස්ස සංහතියට මේ ලෝකේ ජීවත්වෙන්න පුළුවන් වෙයිද කියලා කවුද දන්නේ. විද්‍යාඥයෝ අඟහරු ලෝකයේ අපට ජීවත්වෙන්න පුළුවන් ද කියලා හොයලා බැලුවට මේ ලෝකේ මිනිස්සුන්ට ඉඩ මදි වෙනවා කියලා මීට සෑහෙන කාලෙකට කලින් ගාන්ධිතුමා කියලා තිබුණා. ඒකට හේතුව ඉන්දියාවත් දියුණු වෙන්න දඟලද්දි කාර්මීකරණය වෙච්ච රටවල් මේ කලාපයට දියුණු වෙමින් පවතින නැත්නම් ඌන සංවර්ධිත රටවල් කියලා හංවඩු ගහද්දි ඒ අය කියන මේ සංවර්ධනය මොකක්ද කියලා තේරුම් කරන්න වුණ නිසයි. ගාන්ධිතුමා කීවේ ඇමෙරිකාව බ්‍රිතාන්‍යය, ජර්මනිය වගේ රටවල් ගාණට අපේ කලාපේ රටවලුත් වේගෙන් දියුණු වෙන්න හැදුවොත් මේ මහා පෘථිවිය වගේ තව ලෝක ගෝල නවයක්වත් හොයාගන්න වෙයි මිනිස්සුන්ට ජීවත්වෙන්න කියලා. ඒ තරමට පරිසරය දූෂණය වෙමින් හානි වෙමින් ලෝක ගෝලය මිනිස්සුන්ට වාසයට හිතකර නැති තැනක් වෙන හින්දා. ඒ කියපු වේගයෙන් ලෝකේ පුරාම සංවර්ධනය සිදු නොවුණත් දැන් දැන් ඒ ‘කාලෝ අයංතේ’ වේගන යන බව මේ සිද්ධ වෙන කාලගුණික විපර්යාසවලින් ම හැමෝටම තේරෙන්න පටන් අරගෙන.අභ්‍යවකාශ හෝටල්, ජීවත්වෙන්න වෙන ලෝක හොයන අපේම පිරිසක් එක පැත්තක ඉඳිද්දි කැලේට වෙලා අවුරුදු එකොළහක් ජීවත් වෙන දරුවෙක් ගැන මේ පැත්තෙන් ඇහෙනකොටත් ඇතිවෙන්නේ මාර හැඟීමක්.මිනිස්සුන්ට සරල විදිහට ජීවත්වෙන්නත් පුළුවන් හරියට කැලේ පැන්න ළමයා වගේ. අනිත් අතට තමන්ගේ ජීවිතේ සම්පූර්ණයෙන්ම සංකීර්ණ කරගන්නත් පුළුවන් ඒ මනුස්සයටමයි. ඒ අන්ත දෙකටම නොගිහින් මැදුම් පිළිවෙතක් අනුගමනය කරන්න මොළේ තියෙන මිනිස්සුන්ට පුළුවන්. ඒ වගේ සිතෙන් කයෙන් වචනයෙන් පරිසරයට හානියක් නොවන විදිහට කටයුතු කරන අය හිටිය කාලේ, ඒ කියන්නේ කාර්මික විප්ලවයට කලින් කාලේ මීට වඩා සහනයක් ලෝකවාසී සෑම සත්ත්වයෙකුටම දැනෙන්න ඇති. ඒ කාලේ හයිස්පීඩ් නොගියාය කියලා අපි හිතන නිසා අර ගැබ්බර දිවි දෙන හප්පාගෙන යාල පැත්තෙන් ගියා වාගේ වාහන යන්න නැතුව ඇති. මොනවා හෝ යාන වාහන තිබුණත් ඒවා පදවන මිනිස්සු මීට වඩා ටිකක් හරි තමන් අවට සිදුවන දේ ගැන උන්දුවෙන් බලන්නටත් ඇති. එහෙම නොවෙන නිසානේ අර බඩ ඇතුළෙම පැටව් තුන්දෙනාත් මැරිලා යන තරම් වේගෙන් ඇවිත් ගැබ්බරින් අමාරුවෙන් පාර පනින දිවි දෙන එතැනම මැරෙන ගානට හප්පලා ගිහින් තියෙන්නේ.එක අතකට ඒක ඒ සත්තුන්ගෙත් පෙර කළ පවක් වෙන්න ඇති. නැත්නම් මේ වගේ විනාශ හැම සතාටම වෙන්නෙත් නෑනේ.කොහොම වුණත් තව ටික කාලෙකින් එක්කෝ ඒ සත්තු නැත්නම් මිනිස්සු ජාති දෙකෙන් කොටසක් වෙන ලෝකයක් හොයාගෙන යාවි. ඒ යන්නේ මනුසත්තු වුණොත් ඒ ලෝකයටත් ඉතින් දෙවියන්ගෙම පිහිට තමයි. හැබැයි එතකොට අඩුගානේ මේ ලෝකෙ ආයෙත් මනුස්ස වාසෙට හොඳ තැනක් වෙන්නත් පුළුවන්.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af1208129</link>
    <topic>‘ඇත්තේ සිරා’</topic>
    <author>මහින්ද අබේසුන්දර</author>
    <content>කවි වැනි මිනිසුන් කොපමණ අකාලයේ අපගෙන් සමු ගන්නට ඇද්ද? ඒ මිනිසුන් ගැන කිසිවකු ඇත්ත කතාව ලියා නැතැයි මට සිතේ. පුද්ගලයා කවියක් සේ රස නිසාත් සුන්දර නිසාත් ඔහුගේ අඩු ලුහුඬු පෙන්වා දීමට කිසිවකු කැමැති නැත. ඒ අකැමැත්ත කවියක් වැනි මිනිසා ජීවත්ව සිටියදී පළවීම සාධාරණය. එහෙත් ඔහු මියගියාට පසුව ඔහු ගැන ඇත්ත නොකියන්නේ මන්දැයි යන ප්‍රශ්නය මතුවෙයි. මළාට පසු වැරැදි කීවාට ඒ වැරැදි නිවැරැදි කරගන්නට කවි වැනි මිනිසුන් යළි ඉපදෙන්නේ නැත.අප අද සූදානම් කවි වැනි මිනිසුන් ලෙස රටට පෙනුණ සාමාන්‍ය ජීවිතේ බෝතල් වැනි මිනිසුන් බවට පත්වූ කිහිප දෙනකු ගැන කියන්නටය. මාධ්‍යයට ඉහළ සේවයක් හා මෙහෙවරක් ඉටුකොට බෝතලය නිසා මියගිය කවි වැනි මිනිසුන් ගැන මේ සටහන් ලියන්නේ දුකට නොව කේන්තියටය. තවත් කොච්චර කාලයක් මාධ්‍යය මෙහෙවර ඉටු කරන්නට සිටියදී අකාලයේ මිය යාම නිසා මේ කේන්තිය අප හදවතේ හටගෙන තිබේ.බී. ඒ. සිරිවර්ධන යයි කීවාට වඩා රටම දන්නේ “ඇත්තේ සිරා” යයි සිරාවට කී විටය. ඇත්තේ සිරා විශ්ව විද්‍යාලයට ගියත් උපාධිය ලබා ගන්නා තෙක් සරසවියේ සිටියේ නැත. ඒ නිසා ඔහුට ඇතැමුන් කීවේ උසස් අධ්‍යාපනය ලැබුවාට උපාධියවත් නැතැයි කියාය. ඔහුගේ ලිවීමට කිසි දිනෙක උපාධිය නැතැයි බාධාවක් වූයේ නැත. උපාධිය කළ අයටත් වඩා දැනුම් සම්භාරයක් ‘සිරා’ සතු විය. අනේ! සිරාට උපාධිය වත් නැතැයි සමහරුන් ඇනුම්පද එල්ල කළ අයට සිරා කීවේ “සමහරු මහන්සි වෙලා ‘බී ඒ’ උපාධිය නමේ අගට එකතු කර ගත්තත් අප නම් නමේ මුලටම බී. ඒ. දමාගෙන ඇති බවයි. එය උපතින්ම තමාට ලැබුණ බවයි. ඔහු එසේ කීවේ ඔහුගේ උප්පැන්නයේ නම සඳහන් වූයේ බී. ඒ. සිරිවර්ධන යනුවෙන් නිසාය.උපාධිය නැතත් සිරාගේ දේශපාලන දැනීම ඉහළය. මාක්ස්වාදය උගත් මාක්ස්වාදියෙකි. ඇත්ත පත්‍රයේ කර්තෘ වශයෙන් කතුවැකිය ලියු සිරා පොදු ජනයාට කතුවැකි කියවන්නට ඉගැන්වූයේය. සාමාන්‍යයෙන් පාඨකයා පුරුදු වී සිටින්නේ මුලින්ම ප්‍රධාන පුවත හා මුල් පිටුවේ ප්‍රවෘත්ති ශීර්ෂ පාඨ කියවා පසුව චිත්‍ර කතාව කියවන්නට අන්තිම පිටුව බැලීමය. දැන් පත්තරවල අන්තිම පිටුවේ නොව බොහෝ පත්තරවල චිත්‍ර කතා ඇත්තේම නැත. ඒ වෙනුවට ඇත්තේ කාටුන්ය. සිරා ලියන කතුවැකිය පළ වූයේ ඇත්ත මුල් පිටුවේය. ‘ඇත්ත’ පත්‍රය ගත්තු ගමන් කම්කරුවාගේ සිට විධායක නිලධාරියා දක්වා මුලින්ම කියැවූයේ කතුවැකියය.ඔහු උදේට කන්තෝරුවට ගොස් පත්‍ර ටික කියවා කෙළින්ම යන්නේ යාළුවන් සමඟ කැරම් ක්‍රීඩා කරන්නටය. කැරම් ක්‍රීඩා කරද්දී තොල තෙමා ගන්නට මීවිත ළං කර ගත්තා නොව හොඳටම බීවේය. දවල් 12.45 ට පමණ ඔහු ඇත්ත කර්තෘ මණ්ඩලයට ඇතුළු වී පුටුවේ වාඩිවෙයි.ඕනෑම කෙනකු සමඟ විහිළුවක් කරන්නටත් වෙනත් කෙනෙකු අහන ප්‍රශ්නවලට උත්තර දෙන්නටත් සිරිවර්ධන සහෝදරයා හරි කැමැතිය. හැම විටම ඔහුගේ මුහුණ පුරා විහිදී තිබුණේ සුන්දර සිනහවකි. එහෙත් කැරම් ගසා දවල් 12.45 ට හෝ එකට පමණ ආ විට කිසිවකු සිරා සමඟ විහිළු කරන්නේ වත් කතා කරන්නේ වත් අඩුම තරමින් මුහුණ බලන්නේ වත් නැත. ඒ ඔහු කතුවැකිය ලියන වේලාවයි.සිරා කතුවැකිය ලියන්නට ඔළුවට ගන්නේ කැරම් ක්‍රීඩා කරද්දී ද නැත්නම් ගෙදරදී ද යන්න අපි නොදනිමු. දැන් සිරා කතා නැත. ඔහු වැකිය ලියයි. ලියන ලියන කොළය බාස්ට දෙන්නේ අකුරු අමුණන්නටය. ‘ඇත්ත’ට රොටරි හෝ වෙනත් නවීන මැෂින් නැත. ඇත්තේ ගල් අච්චුවට වඩා පොඩ්ඩක් ඉදිරියෙන් සිටින මැෂිමකි. සිරා ලියන කතුවැකිය ආපසු කියවන්නේ නැත. බාස් උන්නැහේ අමුණන්නේය. සෝදුපත් බලන්නා කියවයි. එදා සෝදුපත් බලන්නට ගන්නේ කර්තෘටත් වඩා සිංහල දැනුම ඇති අයයි.කලින් දින දහවල් ලියන කතුවැකිය පපුවට ඊයක් සේ වදින තරමට සැරය. ඇතැම් දේශපාලකයන්ට සිරාගේ වැකිය කනේ පහරකි. යොදාගන්නා වාග් මාලාව සරලය. එහෙත් සැරය. අද ප්‍රජාතන්ත්‍රවාදය - මාධ්‍යය නිදහස ගැන උඩ පැන පැන බණ දේශනා කරන අය ඇත්ත පත්තරයක් ප්‍රසිද්ධියේ කියෙව්වොත් ඔහුට දෙයියන්ගේම පිහිටය. කන්තෝරුවක් පළාතට පත්තරය ගෙනයන්නට දෙන්නේ නැත. ආණ්ඩුවේ උසස් නිලධාරීන්ගේ පත්තර ඒජන්ත පෙනෙන නොපෙනෙන මානයේ වාහනය නවතා පයින්ම එන්නේ ඇත්ත පත්තරය ගන්නටය. ඔහු වටපිට බලා පත්තරය ගෙන හතර පහට නවා සාක්කුවේ දමා ගනී. පිටු හතරක් නිසා නවාගන්නට පහසුය. එසේ ගෙන ගොස් ගෙදර කාමරයේ දොර වසාගෙන කියවයි. ගෙදර දී කියෙව්වත් දොර වහගෙන කාටත් හොරා ඇත්ත කියවන්නේ යූ ඇන් පී කාරයකු දැක්කොත් ඔහුගේ කේලමට නිලධාරියා මාරු කර යවනු ස්ථිරය.උසස් අධ්‍යාපන නියෝජ්‍ය ඇමැති ආර්. එම්. බී. අත්තනායක මහතා වරෙක කී කතාවක් අපට මතකය. කාල්මාක්ස් යනු නඩු නැති කබල් පෙරකදෝරුවකු බව ඔහු ප්‍රසිද්ධියේ කීවේය. මෙයට සිරාට යකා නැග්ගේය. ඔහු කතුවැකියක් ලියා අත්තනායක මහතා නැත්තටම නැති කළේය.“අපට දුක අත්තනායක ගැන නොව ඔහු ගුරුවරයකුව සිටියදී ඔහුගෙන් ඉගෙන ගත් ළමයින් ගැන යැයි සිරා වැකියෙන් කීවේය.“අත්තනායක තමුසේ ගොනා වුණාට උම්බෑ කියන්න එපා” යයි ද කීවේය. කතුවැකිය තද වැඩි වූයේ මාක්ස්ට එල්ල කළ අපහාසය නිසාය. කෙසේ හෝ අත්තනායක මහතා ‘ඇත්ත’ට විරුද්ධව අපහාස නඩුවක් දමා ලක්ෂ ගාණක වන්දියක් ඉල්ලුවේය. නඩුව විභාග කොට තීන්දුව ප්‍රකාශයට පත් කළේ වෙනත් කවුරුත් නොව අගවිනිසුරු නෙවිල් සමරකෝන් මහතාය. ඔහුගේ නඩු තීන්දුවේ මෙසේ සටහන් විය.“ඇත්ත කර්තෘවරයා ද්වේෂයට ද්වේෂයෙන් පිළිතුරු දී ඇත. වෛරයට වෛරයෙන් කරුණු කියා ඇත. ඔහුට එසේ තරහින් කරුණු කියන්නට අයිතියක් ඇතත් පුවත් පතක් මඟින් අපහාස කරන්නට අයිතියක් නැත. ඒ නිසා අත්තනායක මහතාට අපහාස කිරීමේ වන්දි වශයෙන් රුපියල් 250 ක් ගෙවන ලෙසට නියෝග කරමි.”සිරා වෙනුවෙන් කොමියුනිස්ට් පක්ෂය රුපියල් 250 ගෙව්වේ පාක්ෂිකයන්ගෙන් සතය බැගින් එකතු කරලාය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081210</link>
    <topic>මවුපියන්ගේ මිථ්‍යා වන්දනාවට වසර 10 ක් කැලේ දුක් විඳි ළමයෙක්</topic>
    <author>සේයාරූ - හෝමාගම සංචාරක අමල් යශෝමන් ජයසිංහ මංජුල හිරිපිටිය</author>
    <content>කමක් නැහැ දෙයියනේ... ඒකට කමක් නැහැ... අපේ කොලූ පරිවාසෙට ගියාවේ. ගමේ අයත් අපට කිව්වෙත් ඒකමයි... අපි කියන දේ කොලු අහන්නෙත් නැතිකොට එහෙම වුනාවේ. අපිත් කැමැතියි. අපේ කොලුත් කැමතියි.ඒ අම්මා තම දෑත ගුලි කරගත්වනම ළමැද මත තබා පුතු දෙසම බලාගත්වනම සිට එසේ කියන්නට වූයේ මහේස්ත්‍රාත් අධිකරණ භූමියේ මහ පිරිසක් මධ්‍යයේ ය. ඇයගේ හඬ බිඳුණු ස්වරයකි. දෑස අග කඳුළක් නැගී තිබිණි.එදා දවස යක්ෂ ගෝත්‍රික කාන්තාවක වූ කුවේණියට කුඩා වියේ සිටම තදබල අපල තිබුණා ය. ඒ අපල තමන්ට මහත් උවදුරු ගෙන දේ යැයි ඇයගේ වැඩිහිටි ගෝත්‍රිකයෝ සැක බිය පළ කළහ.ඒ නිසා ම ඔවුහු එක්ව කුවේණිය තමන් කෙරෙන් පිටමං කොට, දුරස් කොට තබන්නට තරම් දැඩි තීරණයට එළැඹියහ. එපමණක් ම නොව තමන්ගේ සංචාරවල දී කිසිදු උත්සව අවස්ථාවකදී කුවේණිය සම්බන්ධ කරගන්නට ද බලවත් විරෝධයක් දැක්වූහ.එතැනින් ද නොනැවතුණු ඔවුහු උපන් ගෙයි අපල කාරියක වූ ඕ මුලිච්චි වීම ද මහත් අභාග්‍යයක් කොට සලකා ඈ කොන්කර තැබූහ. මේ සා කුරිරු ඉරණමකට ඈ බඳුන් වූයේ අපල තැනැත්තියක වීමෙනි.දැනුම් තේරුම් නොමැති මිථ්‍යා මතයෙහි එල්බගත් ඇතැමුන් මෙදා සමාජයේ ද අසන්නට දක්නට ලැබේ. පවුලේ එකම පිරිමි දරුවා අපල කාරයෙකැයි සලකා ඉන් බියපත්ව නිවෙසින් පිට මං කිරීම හේතුවෙන් වසර ගණනාවක් කැලයේ දිවි ගෙවූ දරුවකු පිළිබඳ අපූරු පුවතක් පසුගියදා හෝමාගමට නුදුරු ප්‍රදේශයකින් අනාවරණය විය.මීගොඩ, නාවලමුල්ල ගම් පෙදෙස සැබැවින් ම ගහකොළින් පිරි නිස්කලංක බව රජයන ගම් පෙදෙසකි. බැලූ බැල්මට එගම සිත්කලු ය. පාළු ය. ගම වටා අවුරා සිටින්නේ ලඳු කැලෑවකි. ලෙනගල වනරොදට යාව පිහිටි ගම් පියස මැද්දෙන් ඉඳහිට එහා මෙහා දිවෙන ගෝරනාඩු නැති බස් රියක් ද වේ.සාමකාමී පරිසරයකට හිමිකම් කියන මේ ගම් පෙදෙසේ කුඩා නිවසක ජීවත් වන්නේ අගහිඟකමට ම දුකටම ගත ඇරුණු දුප්පත් මවුපිය යුවළකි. පී.ජී. හින්නි මහත්තයා ප්‍රදේශයේ කළුගල් මෝලක ගත සරි දියකර හරිනා කම්කරුවෙකි. ඔහුගේ බිරිය බී.ඒ. යසවතීට රැකියාවක් නැත. අකුරක් ලියන්නට කියන්නට තබා හිතන්නටවත් නොදන්නාවුන් තරමේ මේ දෙන්නා දෙමාල්ලන්ගේ එකම පුතු පිළිබඳ අරුම පුදුම දනවන පුවතක් හෙළිදරව් වූයේ ඉකුත් 6 වනදා ය.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් හෝමාගම පැවැති සංවර්ධන කමිටු රැස්වීමකදීය. එහිදී මෙපුවත හෙළි කර සිටියේ හෝමාගම ප්‍රාදේශීය සභාවේ උපසභාපති ඉන්දික කෝරළගේ මන්ත්‍රීවරයා ය. ඇමැති වරයා ඊට හොඳීන් සවන් දී සිටියේ ය. උපසභාපතිවරයාගේ කතාවෙන් කියැවුණේ නාවලමුල්ල ප්‍රදේශයේ කැලෑවක කලක පටන් පිරිමි දරුවකු ගැවසෙන පුවතකි. ඒ දරුවාගේ අනාරක්ෂිත තත්ත්වය පිළිබඳව මීට ඉහත දී වරින් වර අදාළ වගකිවයුත්තන් දැනුම්වත් කළ ද ඊට කිසිදු ප්‍රතිචාරයක් නොලැබී ඇති බව ය.ළමා හා පරිවාස දෙපාර්තමේන්තුවේ ද නිසි අවධානයක් මේ පිළිබඳ යොමු නොවීම පිළිබඳව ද අදහස් දැක්වූ උපසභාපතිවරයා සෙවුම් බැලුම් නොමැතිවීම එම දරුවාගේ ආරක්ෂාවට තර්ජනයක් බව ද කීවේ ය. හේ ඇමැතිවරයා තවදුරටත් දැනුම්වත් කළේ ය.පුතුට හුරුවූ ලෙනගල කැලයඑම සංවර්ධන කමිටු රැස්වීමේ දී ළමා හා පරිවාස දෙපාර්තමේන්තු නිලධාරිණියට ලිඛිතවම උපදෙස් දුන් ඇමැතිවරයා මේ පිළිබඳව නොපමාව සොයා බලන ලෙසට ද උපදෙස් දුන්නේ ය. මේ අරුම පුදුම දනවන කතාවේ පිරිමි දරුවා පිළිබඳ කතාව දිග හැරෙන්නේ ඉන් අනතුරුව ය.ඔහුගේ නම චාමර ධනුෂ්කය. වයසින් අවුරුදු 13 ක් බව කියැවේ. තම දරුවාට හරිහැටියෙන් යමක් තෝරා බේරා කියා දීමට පවා අල්පයකු දු දැනුමක් නැති ඔහුගේ මවුපියනට එදිනෙදා කල දවස ද බොහෝ විට සරිකරගන්නට බැරි ය.නිතර බීමත් වන තාත්තා පිළිබඳව ද ගම්මුන්ගේ එතරම් පැහැදීමක් නැත. තම පුතුට වදනකින් හෝ කාරුණික නොවීම ද වෙසෙස් කරුණක් වන්නට ඇත. බොහෝ විට පියාගේ මුවින් “උඹ අපලකාරයා - උඹ හින්ද තමයි අපට වගතුවක් නැත්තේ - උඹ ගෙදර උන්නොත් අපත් විනාශයි” වැනි පියාගේ බීමත් වදනින් ඒ දරුවාගේ සිත බොහෝ විට පෑරී යන්නට ඉඩ තිබිණි.පුතු නිවෙසින් පිටමං කෙරෙනුයේ එවන් පසුබිමක් යටතේ ය. වැලිපිල්ලෑව කනිටු විදුහලේ ශිෂ්‍යයකු යැයි කීව ද පාසලට දරුවා ගිය දිනක් දුටු අයකු නැත. මීට කලකට ඉහත දී වරක් දෙවරක් පාසලට ගිය වගක් දුටුව බව ඇතැමෙක් කියති. කෙසේ හෝ මීට වසර 10 කට පෙරදී නිවෙසින් පිටමං වන දරුවා තම නිවස ලෙසින් තෝරාගනු ලැබුවේ තවත් නිවෙසක් නොව මහ ගණ ලෙනගල ලඳු කැලෑව ය.පිරිසුදුව සිටීම, දියනෑම ආදී කිසිවක් පුතුට හුරු නැතිවා වැන්න. කැලය තම නිවසට වඩා සුන්දර යැයි ඔහුට සිතෙන්නට ඇත. යටගිය කාලය ගෙවී ගියේ කැලෑවට හිතවත් වූ පිරිමි දරුවා සමඟිනි.මවට ද පියාට ද කාලයාගේ ඇවෑමෙන් තම පුතු පිළිබඳ එතරම් සෙවුම් බැලුම් ද නැති වූයේ ඔහු කැලයේ පසුවන බවට කනින් කොණින් ඉඳහිට හෝ අසන්නට ලැබීමෙනි. ඔහුට සිය නිවස අමිහිරි තැනක් වී කැලයට ම ඇලී සිටියේ ය.වනරොද අතරේ පසුවෙමින් තමන් තැනූ තැනෙක ලගිමින් සිටි ඔහුට කැලය අරුම පුදුම තැනක් නොවුණා වැන්න. මහ ඝනාන්ධකාරය දසත පැතිරී ගිය ද ඔහුට බියක් නැත. ඔහුට කැලය එතරම් හුරු නිසාමය. මිනිස් පුළුටක් දුටුව ද හේ බියපත් නියායෙන් ඈතටම දිවයන්නේ ය. කුරුලු නදට ප්‍රිය කළ හේ පොඩි මුව පොඩිය කුරුලු හඬට හුරු කළේ ය.තමන්ගේ ය කියා ඔහු දුටුවේ ගහ කොළය. ගල්තලාව ය. ගැටලුවක් ඔහුට නැති ගානය. ගැටලුව කුසගින්න ය. ඒ වෙනුවෙන් ගමට සමීප වන්නේ රාත්‍රියේ දී ය. කුසගිනි නැති තැන මහ රාත්‍රියේ ගල්තලාවක ය. නාවර පෙරාගත් සිරුර දුර්වර්ණ ය.කැලයටම නතු වී ගිය රුවකට සමාන ය. ඔහුට තම අම්මා තාත්තා දැකුමටවත් උනන්දුවක් නැති තරම්. උවමනාව වූයේ කිසිවකුගේ ඇසකට හෝ නොපෙනී කැලයේ කල්ගත කරන්නට ය. තමන්ට බැණ අඬ ගසන්නට මෙහි කිසිවකු නැත. හැම දෙයම තමා දෙස ආදරයෙන් බලා ඉන්නා සේ ය.දහවල මිනිසුන් දකිනා කල සැඟ වී ගත් හේ රාත්‍රියේ දී ඇවිද ගියේ ය. ඇතැම් නිවෙස් අසලට පැමිණ නිවෙසින් මිදුලට දමනා කුමක් හෝ අහරක් රැගෙන පිම්මේ දිවයන්නේ කැලෑවට ය. ඔහුට රාත්‍රිය ද දහවල මෙනි. සොර සිතක් අහලක හෝ නැත. එවැනි පැමිණිල්ලකු දු නැත.ඔහු දැක පුරුදු අයකු දෙන කෑමක් ඇඳුමක් දෝතින් පිළිගන්නා චාමර පුතු කිසිත් නොදොඩා එතැනින් වහා පලා යන්නේ ය. යමක් ඔහුගෙන් විමසුව ද වහා නිහඬවම තැතිගත් විලාසයෙන් දිව යන්නේ ය. මිනිස් ඇසුරින් මිදී හුදකලාව පසුවන්නට ප්‍රිය කළ හේ සොරකු දුටු තැන කෑ කෝ ගසා සොරා කොටු කරදෙයි. ඇතැම් විට සොරාගේ ඇඟට කඩා පැන රණ්ඩුවට යයි. වහා කිපෙයි. ඇස් ලොකු කර බලයි.“පුතාව ගෙදර තියාගන්නම බැහැ. හරිම හිතුවක්කාරයි. අපි කියනා කිසිම දෙයක් ගානකට ගන්නේම නැහැ. කැලෑ ජීවිතයටම හුරුවෙලා. අපි හරිම දුප්පත්. ඒ හැටියට අපට මුකුත් තේරෙන්නෙත් නැහැ. අපි දැන් ජීවත් වෙන්නෙත් ගමේ ඈයො එකතු වෙලා හදලා දුන්නු ගෙදරක. මට මතක හැටියට අපේ කොලුවා ඉස්කෝලෙත් ගියා.ඒත් ඌට අකුරක්වත් ලියන්න දන්නෙම නැහැ. හිටි ගමන් ගෙදරට එනවා. බිම දිගාවෙනවා. ආපහු කැලේට යනවා. මුකුත් ගෙදරින් කාලා යන්නෙත් නැහැ. ගමේ අය දෙන දෙයක් කාලා කැලේට වෙලා ඉන්නවා.” ඒ චාමර පුතුගේ අම්මා යසවතී කී කතාව ය.තම පුතු කැලෑවට ඇරුණු ජීවිතයක් ගත කිරීම ගැන ඈ තුළ පවතින්නේ දුකකුත් නොවේ. සතුටකුත් නොවේ. හිස් හැඟීමක් පමණක් යැයි සිතේ. පුතු වෙනුවෙන් කළ යුතු යමක් ගැන හෝ ඇයට නිනව් නැතිවාසේ ය.ගම්වාසීන් එක්ව තනාදුන් නිවෙසහෝමාගම ප්‍රාදේශීය සභාවේ උපසභාපති ඉන්දික කෝරලගේ මහතා, මේ දරුවා දැනට වසර ගාණක පටන් ලෙනගල කැලෑවෙ ඉන්නේ. කිසිම සොරකමක් මේ ළමයා කරලා නැහැ. කාවහරි දුටු ගමන් කැලෑවට යනවා. දවසක් ළිඳකටත් වැටුණා. නූලෙන් බේරුණේ මේ දරුවාගේ ආරක්ෂාව වෙනුවෙන් අපේ සංවර්ධන කමිටුවේ දී මා දන්වා සිටියා.”සිහින් සිරුරකින් යුතු මේ පුතුගේ දෑස නිතර විමසිලිමත් ය. බියපත්ය. මොකක්දෝ බර කල්පනාවක නිතර පසුවන්නාක් මෙනි. තැතිගත් ස්වරූපයෙන් වටපිට බලයි. ඉඳහිට සිනාසෙයි. කිසිවකු වචනයක් ඇසුවද හේ පලායන්නට වෙර දරයි. ඇ¼ඟිල්ලක් කටේ රුවා ගත්වනම වටපිට බලා සිටියි.“මේ ළමයා කැලෑවේ ජීවත්වන්නේ - ඒත් කිසිම දවසක සර්පයෙක්වත් දෂ්ඨ කරලා නැහැ. ගමට කිසිම කරදරයක් නැහැ. මේ දරුවා මත්තෙ හඹා ගිහින් හරි පිළිවෙලකට ළමයා හැඩ ගස්වන්න තරම් මවුපියනට වැටහීමක් නැහැ” ප්‍රදේශවාසියකු වන සුදේශ් දහනායක මහතා කීවේ ඒ ලෙස ය.මවුපියන් විසින් නොසළකා හැර දමා කැලෑවකට වැදී සිටියදී හමුවූ මේ පිරිමි දරුවා පොලිසිය විසින් හෝමාගම මහේස්ත්‍රාත් අධිකරණයට ඉදිරිපත් කරනු ලැබුවේ ඉකුත් 8 දා ය. දරුවා පිළිබඳ වෛද්‍ය වාර්තාවක් ඉදිරිපත් කරන ලෙසට නියෝග කළ මහේස්ත්‍රාත් වයි. ආර්.ඩී. නෙලුන්දෙණිය මහතා ළමා හා පරිවාස දෙපාර්තමේන්තුව බාරයට දරුවා යොමු කරවන ලෙසට ද නියෝග කළේ ය.තොරතුරු සපයා දුන් ප්‍රදේශවාසීනට ස්තුතිය පිරිනමමු.සේයාරූ - හෝමාගම සංචාරක අමල් යශෝමන් ජයසිංහ මංජුල හිරිපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081211</link>
    <topic>ලිය අභිමන් වෙතින් හිසට සෙවණ ලැබෙයි</topic>
    <author>දීපාල් සේනාරත්න</author>
    <content>ඇමැති බැසිල් රාජපක්ෂ මහතා,දොම්පේ වසන්තා ලලනි මහත්මියට ලිය අබිමන් වැඩ සටහනෙන් ලබාදුන් නිවෙස විවෘත කරමින්ආහාර, ඇඳුම්, නිවාස යනු මූලික මිනිස් අවශ්‍යතා වශයෙන් නිර්වචනය කර ඇත. ඒ අනුව නිවසක් යනු සෑම මනුෂ්‍යයකුටම හිමිවිය යුතු මූලික මිනිස් අයිතිවාසිකමකි. මේ අයිතිවාසිකම යථාර්ථයක් බවට පත් කිරීම සඳහා අප රටේ අනුක්‍රමික රජයන් විසින්, සංවිධාන විසින් විවිධ උත්සාහයන් දරනු ලැබ ඇත. එම උත්සාහයන් බොහෝ විට නිවාස යෝජනා ක්‍රම නමින් ක්‍රියාත්මක වූවත් ඒවා තම දේශපාලනික ව්‍යාපෘතීන් ක්‍රියාත්මක කිරීමට සහ ප්‍රතිරූප වර්ධනයට යොදාගනු ලැබූ උත්සාහයන් වශයෙන් හඳුනාගත හැකි ය. බොහෝ විට මෙම ව්‍යාපෘති හරහා සිදුවූයේ සම්පූර්ණ නිවෙසක් ඉදිකරදීම නොව නිවෙසක් ඉදිකර ගැනීමට යම් මූල්‍යාධාරයක් ලබාදීමයි. නැතිනම් මැදි ආදායම් ලබන පවුල් වෙනුවෙන් ගෙවීමේ පදනම මත නිවාස ලබාදීමයි. අඩු ආදායම්ලාභීන් වෙනුවෙන් සම්පූර්ණ නිවෙසක් ඉදිකරදීම සිදුවූයේ නම් ඒ කලාතුරකිනි.සත්‍ය වශයෙන් ම නිවෙසක අවශ්‍යතාව පවතින පවුල් වෙනුවෙන් නිවාස ඉදිකිරීමට කටයුතු කිරීමට ආර්ථික සංවර්ධන අමාත්‍ය බැසිල් රාජපක්ෂ මහතාගේ උපදේශකත්වය යටතේ නීතිඥ පුෂ්පා රාජපක්ෂ මහත්මියගේ නායකත්වයෙන් ක්‍රියාත්මක වන ලිය අභිමන් කාන්තා සංවිධානය දැන් කටයුතු කරයි. කොන්ත්‍රාත්කරුවන්ගේ සාක්කු පුරවන, දේශපාලන හිතවතුන්ට තවත් නිවෙසක් ලබාදෙන නිවාස ව්‍යාපෘති වෙනුවට සැබෑ දුප්පතුන්ගේ නිවාස සිහිනය සැබෑ කරවන නිවාස වැඩසටහනක ආරම්භය බවට ලිය අභිමන් හිසට සෙවණ නිවාස වැඩසටහන පත්ව ඇත.ලිය අභිමන් කාන්තා සංවිධානය ආරම්භ කරනු ලැබුවේ ආර්ථික සංවර්ධන අමාත්‍ය බැසිල් රාජපක්ෂ මහතාගේ සංකල්පයකට අනුව ය. එවකට ජනාධිපති ජ්‍යෙෂ්ඨ උපදේශකව සිටි බැසිල් රාජපක්ෂ මහතා ජනාධිපතිතුමාගේ නියමයෙන් ගම්පහ දිස්ත්‍රික්කය දියුණු කිරීමට පැමිණි මුල් වකවානුව වීය.බැසිල් රාජපක්ෂ මහතාගේ ආගමනයත් සමඟම ගම්පහ දිස්ත්‍රික්කය පුරා සංවර්ධන නවෝදයක් ඇතිවිය. රජුන් තනන තිඹිරි ගෙය වශයෙන් ප්‍රසිද්ධියට පත්ව තිබූ ගම්පහ දිස්ත්‍රික්කය ජනාධිපතිවරුන්, ජනාධිපතිවරියන්, අගමැතිවරුන්, අගමැතිවරියන්, කැබිනට් ඇමැතිවරුන් ජාතියට දායාද කළ දිස්ත්‍රික්කය විය. කොතෙකුත් රජුන් තැනුව ද ගම්පහ දිස්ත්‍රික්කය සංවර්ධනය අතින් පැවැතියේ දශක ගණනාවක් පසුපසිනි.තම දිස්ත්‍රික්කය සංවර්ධනය කරගැනීමට ජනාධිපතිතුමන් ලබාදුන් බැසිල් රාජපක්ෂ නම් ත්‍යාගයෙන් නිසි ප්‍රයෝජන ලබා ගැනීමට ගම්පහ ජනතාව පෙළ ගැසෙනු දක්නට ලැබුණි. මේ අතරින් කාන්තාවන්ගේ උද්යෝගිමත්භාවය කැපී පෙනෙන මට්ටමක පැවතිණි. ගම්පහ දිස්ත්‍රික්කයේ කාන්තාවන්ට ගැටලු බොහෝ විය. ගමේ පාසලේ පවතින අඩුපාඩු දැනී තිබුණේ මවුවරුන්ට ය. පෙර පාසලට ඇති අපහසුතා දැනී තිබුණේ මවුවරුන්ට ය. ගමේ ළමා හා මාතෘ සායනයේ ඇති අඩුපාඩු දැනී තිබුණේ මවුවරුන්ට ය. ගමේ රෝහලේ ඇති අඩුපාඩු පිළිබඳව වැඩිපුර දන්නේ මවුවරුන් ය.ගෙදර ආර්ථිකය හසුරුවන නිසා සැමියා ගෙන එන වැටුපෙන් ජීවත්වීමට ඇති අපහසුතාව පිළිබඳව වැඩිපුර අත්දැකීම් ඇත්තේ මවුවරුන්ට ය. එම නිසා නිවසේ සිට කළ හැකි ස්වයං රැකියාවක වටිනාකම දන්නේ කාන්තාවන් ය. ඊට අමතරව ගමේ පාර හදා ගැනීමට, ගමට විදුලිය ලබාගැනීමට, ගමට ජලය ලබා ගැනීමට කාන්තාවන් තුළ ඇති වූ උනන්දුව පුදුම සහගත විය. මේ සියල්ල ලබාගැනීමට බැසිල් මහත්තයා හමුවීමට යාමට ගම්වල ජනතාව වැල නොකැඩී ඇදී එන්නට වූහ. තම දුක, ගමේ ගැටලු පවසන්නට වූහ. මේ සියලු ගැටලු වලට සවන් දුන් බැසිල් රාජපක්ෂ මහතාට කාන්තාවන්ගේ ගැටලු විසඳීම සඳහා වෙනමම යාන්ත්‍රණයක ඇති අවශ්‍යතාව පැහැදිලි විය. ලිය අභිමන් සංවිධානය බිහිවීමට අඩිතාලම සැකසුණේ ඒ ආකාරයෙනි.පුෂ්පා රාජපක්ෂ මහත්මිය එම නිවෙසට මුල්ගල තැබූ අවස්ථාවහඳුනාගත් ක්ෂේත්‍ර ඔස්සේ කාන්තා ගැටලු විසඳීම ලිය අභිමන් සංවිධානය විසින් ආරම්භ කරනු ලැබීය. ගමේ පාසල සංවර්ධනය විය. පෙර පාසලට නව ගොඩනැඟිලි නව උපකරණ එක් විය. දිළිඳු දරුවන්ගේ අධ්‍යාපනයට ශිෂ්‍යත්ව පිරිනැමිණි. කාන්තාවන්ගේ ආර්ථිකය ශක්තිමත් කිරීමට ස්වයං රැකියා සඳහා අවශ්‍ය පහසුකම් සැලසිණි. මී මැසි පාලනය, මල් වගාව, රූපලාවණ්‍ය, ඇඟළුම්, විසිතුරු භාණ්ඩ නිෂ්පාදනය, පශු සම්පත් සංවර්ධනය වැනි ස්වයංරැකියා ආරම්භ කිරීමට පහසුකම් සැලසිණි.ඒ සඳහා පුහුණු පාඨමාලා, මූල්‍ය පහසුකම්, වෙළෙඳපොළ, වෘත්තීය පුහුණු මධ්‍යස්ථාන ආරම්භ විය. මහණ මැෂින්, ඩිමෝ බට්ටා රථ, ස්වයංරැකියා උපකරණ ලබා දෙන්නට විය. ග්‍රාමීය යටිතල පහසුකම් සංවර්ධනය වන්නට විය. ළමා හා මාතෘ සායන, රෝහල් වෙනත් කිසිදු දිස්ත්‍රික්කයක නොමැති ආකාරයට සංවර්ධනය විය. ලිය අභිමන් සංවිධානයේ සභාපතිනි නීතිඥ පුෂ්පා රාජපක්ෂ මහත්මිය මේ සියලුම සංවර්ධන කටයුතු වලට දැවැන්ත නායකත්වයක් ලබාදුන්නා ය.මේ සියලු සංවර්ධන කටයුතු ආරම්භ කිරීම, නිරීක්ෂණය කිරීමට, ජනතාව හමුවීමට නිරන්තරයෙන් ලිය අභිමන් සංවිධානයේ සභාපතිනි නීතිඥ පුෂ්පා රාජපක්ෂ මහත්මියට ගම්පහ දිස්ත්‍රික්කය පුරා සංචාරය කිරීමට සිදුවිය. එසේ යන එන අතරතුර එක් දිනක් දුටු දසුනක් ඇගේ සිත සසල කිරීමට සමත් විය. ඒ කුඩා දරුවන් සිව් දෙනෙකු සමඟ යුවළක් මුඩුක්කුවකටත් අන්ත නමට පමණක් නිවසක් යැයි කිව හැකි ටකරන් මඩුවක් තුළ දිවි ගෙවන අන්දමයි.ඇය වහාම එම නිවසට ගොස් එම අය හමුවී කථාබහ කළා ය. නිවස හිමිකාරියගේ නම වසන්තා ලලනි මහත්මියයි. ඇය දරුවන් සිව් දෙනෙකුගේ මවක් වන අතර ඉන් දරුවන් තිදෙනෙකු පාසල් යන වයසේ පසුවේ. ස්වාමියාට ද රැකියාවක් නොමැත. සියලු තොරතුරු අසාගෙන එම නිවසින් එදා ඇය පිට වූයේ එම පවුලට ඉතා ඉක්මනින් නිවසක් ඉදිකර දෙන බවට පොරොන්දුවක් ලබා දෙමිනි. ‘ලිය අභිමන් හිසට සෙවණ’ වැඩසටහනේ ආරම්භය එය විය.ඒ ලබාදුන් පොරොන්දුව ඒ ආකාරයෙන් ම ඉටු කරමින් සති දෙකක් වැනි කාලයක් තුළ නිවස තැනීමේ වැඩ කටයුතු ආරම්භ විය, දෙමසක් වැනි කෙටි කාලයක් තුළ අංග සම්පූර්ණ නිවසක් වසන්තා ලාලනී මහත්මියගේ පවුල වෙනුවෙන් ඉදිවිය. නිවසට විදුලි බලය හා ජල පහසුකම් ද සැපයිනි. එපමණක් නොව නිවසට අවශ්‍ය ගෘහ භාණ්ඩ ද ‘ලිය අභිමන් හිසට සෙවණ’ වැඩසටහන මගින් ලබාදීමට තරම් නීතිඥ පුෂ්පා රාජපක්ෂ මහත්මිය කාරුණික වූවා ය. එසේ ඉදිකළ නිවස හිමිකරු වෙත බාරදීමට ආර්ථික සංවර්ධන අමාත්‍ය බැසිල් රාජපක්ෂ මහතා පැමිණීම ගමේ අයටත් එම පවුලේ අයටත් අදහාගත නොහැකි කරුණක් විය. නීතිඥ පුෂ්පා රාජපක්ෂ මහත්මිය එතනින් නැවතුනේ නැත. මෙම පවුලේ පාසල් යන දරුවන් වෙනුවෙන් අවශ්‍ය නිල ඇඳුම් සහ පොත්පත් ලබාදීමට ද, එම දරුවන් වෙනුවෙන් අධ්‍යාපනික ශිෂ්‍යත්ව ලිය අභිමන් වැඩසටහන මගින් ලබාදීමට ද ඇය කටයුතු කළාය. එසේම නිරන්තරයෙන් මෙම පවුලේ තොරතුරු සොයා බලා අවශ්‍ය උපකාර කිරීම ද අද වන විටත් ලිය අභිමන් සංවිධානය විසින් සිදු කරනු ලබයි.වසන්තා ලලනි මහත්මිය සිය පවුල සමඟ නව නිවෙස ඉදිරිපිටලිය අභිමන් හිසට සෙවණ වැඩසටහනේ ප්‍රථම අදියර යටතේ මාස 3 ක කාලයක් ඇතුළත නිවාස 30 ක් ඉදිකිරීමට සැලසුම් කළ අතර මේ වනවිට ඒ අතරින් නිවාස 16 ක් ඉදිකර නිවාස හිමිකරුවන් වෙත ලබාදී ඇත. අනෙකුත් නිවාස ඉදිකිරීමේ කටයුතු අවසන් වෙමින් පවතී. එසේ ම ලිය අභිමන් හිසට සෙවණ වැඩසටහනේ දෙවන අදියර සඳහා මේ වනවිටත් නිවාස ඉල්ලීම් හාරදහසකට ආසන්න ප්‍රමාණයක් ලැබී ඇති අතර ඒ අතරින් නිවාස ඉදිකරදීමට සුදුසු පුද්ගලයින් තෝරාගැනීම මේ දිනවල සිදු කෙරෙමින් පවතී. මෙම එක් නිවසක් ඉදිකිරීම සඳහා දළ වශයෙන් රුපියල් ලක්ෂ 10 ක් පමණ වැයවේ. මාස තුනක් වැනි කාලයක් ඇතුළත මෙම නිවසක් ඉදි කිරීමට කටයුතු කරනු ලැබේ.මෙම නිවාස ඉදි කරදීමට නිවාස ලාභීන් තෝරා ගැනීමේදී වැන්දඹු තත්ත්වයට පත්ව ඇති පවුල්, පාසල් අධ්‍යාපනය හදාරන දරුවන් සිටිනා පවුල්, ගැහැනු දරුවන් වැඩිපුර සිටිනා පවුල් සහ ආබාධිත අය සිටිනා පවුල් සඳහා ප්‍රමුඛත්වය ලබාදෙනු ලැබේ. රජයෙන් කිසිදු ආධාරයක් හෝ අරමුදලක් ලබා නොගෙන අඩු ආදායම්ලාභීන් සඳහා සියලු පහසුකම්වලින් සමන්විත අංග සම්පූර්ණ නිවසක් ඉදිකරදීමට මේ යටතේ කටයුතු කරනු ලැබේ. එසේම ආර්ථික සංවර්ධන අමාත්‍ය බැසිල් රාජපක්ෂ මහතාගේ උපදෙස් මත ශ්‍රී ලංකා සමෘද්ධි අධිකාරියේ සමාජ සංවර්ධන අංශය මගින් ක්‍රියාත්මක කරනු ලබන දිරිය පියස වැඩසටහනට සමගාමීව ගම්පහ දිස්ත්‍රික්කය තුළ නිවාස 201 ක් ඉදිකරදීම සඳහා වන වැඩසටහනට ද ලිය අභිමන් සංවිධානයේ අනුග්‍රහය ලබාදී ඇත. ඒ යටතේ අදාළ නිවාස සඳහා විදුලිය ලබාදීම සහ නිවාස ඉදිකරගැනීමට ද්‍රව්‍යමය ආධාර ලබාදීම සිදු කරනු ලබයි. මෙසේ ආධාර ලබාදී ඉදිකළ නිවාස 66 ක් මේ වනවිට නිවාස හිමිකරුවන් වෙත බාරදීමට හැකිවී ඇත.සෑම පවුලකටම නිවසක් යන්න ලිය අභිමන් හිසට සෙවණ නිවාස වැඩසටහනේ මූලික පරමාර්ථය වේ. කාන්තා සංවර්ධන වැඩසටහනක් වශයෙන් ආරම්භ වී දිවයිනේ ශක්තිමත් ම කාන්තා සංවර්ධන වැඩසටහන බවට පත්වූ ලිය අභිමන් සංවිධානය මේ වනවිට සමාජ සංවර්ධන වැඩසටහනක් බවට පත්ව ඇත. ලිය අභිමන් සංවිධානයට තවමත් වැඩි වයසක් නැත. යන්තම් දෙවසරක් පසුකලා පමණි. අපේ රටේ කාන්තා පරපුර වෙනුවෙන් ලිය අභිමන් සංවිධානයට තව බොහෝ වැඩකටයුතු ඉටු කිරීමට පවතී. ඒ සඳහා ජනාධිපති ජ්‍යෙෂ්ඨ උපදේශක සහ ආර්ථික සංවර්ධන අමාත්‍ය බැසිල් රාජපක්ෂ මහතාටත් ලිය අභිමන් සංවිධානයේ සභාපතිනී නීතිඥ පුෂ්පා රාජපක්ෂ මහත්මියටත් හැකියාව පවතී. නිවසක් අහිමි, නිවසක් ඉදිකරගැනීම සිහිනයක් ම බවට පත්වූ ජන කොටස් වෙත නිවසක අයිතිය උරුම කරදීමට කැපවී සිටින ලිය අභිමන් හිසට සෙවණ වැඩසටහන ගම්පහ දිස්ත්‍රික්කයට ආශිර්වාදයක් වනු නොඅනුමාන ය.දීපාල් සේනාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081212</link>
    <topic>ජෙට් ලයිනර් නැව කොටින්ගේ ඉලක්කයක්ව තිබුණා</topic>
    <author>සටහන ටිරෝනි වෑවලගේ</author>
    <content>ශ්‍රී ලංකා නාවික හමුදාවේ කපිතාන් නිලන්ත හීනටිගලඑය අසාමාන්‍ය ඡායාරූපයකි. ගුවන් ඡායාරූපයක් ද වන බැවින් දර්ශනය වඩාත් දුර්ලභ මෙන්ම මනස්කාන්ත ද වන්නේ ය. නෞකාවේ බිත්තියක් වසා ගෙන සිටින මේ ඡායාරූපය දෙස ඔහු බලා සිටින්නේ ය. අතීතය සිහිපත් කරන බවට සැකයක් නැත.“ජෙට් ලයිනර් නැව යුද්ධෙ කාලෙ සෙබළුන් ප්‍රවාහනය කළේ මේ විදිහට තමයි”ඔහු කටහඬ අවදි කරයි. මම ද ඡායාරූපය නැවත නැවතත් නරඹමි. ප්‍රමාණයෙන් විශාල ජෙට් ලයිනර් නෞකාව පිරිවරා ගත් ඩෝරා යාත්‍රා රැසකි. වේග ප්‍රහාරක යාත්‍රා හෙවත් ගන් බෝට් ද ඒ අතර වෙයි. සුන්දර නිල් පැහැයෙන් දිස්වන සාගරයේ යාත්‍රා විසින් නිර්මාණය කරන සුදු පැහැ ජල ධාරා ඒවායේ ගමන් වේගය සම්බන්ධව අදහසක් ලබා දෙයි. සියල්ල අපූර්වතම ය. ඡායාරූපයකින් පමණක් ම දැකීමට හැක්කේ ය. ඡායාරූපය දකින මා තුළ එවන් අදහස් පහළ වන්නේ නම් ඒ අවස්ථාවේදී ජෙට් ලයිනර් නෞකාවේ කපිතාන්වරයා වෙමින් නැව පදවාගෙන ගිය අන්දම සිහිපත් කරන ඔහු තමා ගැනම ආඩම්බර වීම හේතු සහිත නොවන්නේ ද? මානුෂිය මෙහෙයුම ඇරැඹෙන්නේ වසර ගණනාවක යුද්ධයට මෙන්ම ත්‍රස්තවාදයට ද නැවතීමේ තිත තැබීමේ අවංක අභිලාශය සමඟ ය.ඒ සමඟින් දිවි නොතකමින් අප්‍රමාණ අගහිඟකම් මැද සතුරන් හා ගැටුණු යුද, ගුවන්, නාවික සෙබළුන්ට වෙනදා නොලැබු පහසුකම් ද හිමි වන්නේ ය. එහි අවසන් ප්‍රතිඵලය වන්නේ වසර තිහකට ආසන්න වූ කාලයක් තිස්සේ පැවති යුද්ධය ජයග්‍රහණයෙන් අවසන් කිරීමට රජයේ හමුදාවන්ට හැකියාව ලැබීමයි. අප මේ කතා කරන ජෙට් ලයිනර් නෞකාව මෙරටට පැමිණෙන්නේ ද ඉහත කී ක්‍රියාවලියේ එක් කොටසක් ලෙසිනි. ඒ අතීතය සිහිපත් කිරීමට සුදුසුම පුද්ගලයා වන්නේ ශ්‍රී ලංකා නාවික හමුදාවේ කපිතාන් නිලන්ත හීනටිගලයි. එදා තම ජීවිතය පමණක් නොව සෙබළුන් තුන් දහසකට අධික පිරිසකගේ ජීවිතවල අවදානම වගකීම කොට ගනිමින් ත්‍රස්තවාදීන්ගේ රජදහන වූ මුලතිව් මුහුද හරහා ගිය ඔහු අද ආඩම්බරයෙන් යුතුව එම අතීතය සිහිපත් කරයි.“ඒ 9 මාර්ගය ත්‍රස්තවාදීන් අතට පත් වුණාට පස්සේ යාපනය අර්ධද්වීපයේ සිටින රජයේ හමුදාවන්ට සැපයුම් මාර්ග වුණේ ගුවන් හෝ මුහුද. ඒත් ගුවන් මඟින් සෙබළුන් සහ භාණ්ඩ ප්‍රවාහනය කිරීම වියදම අධික වුණා. ඒ නිසා වැඩි බරක් වැටුණේ මුහුදු මාර්ගයට. ඒත් මුහුදු මඟින් ගමන් කිරීම පහසු දෙයක් වුණේ නෑ. ප්‍රධාන වශයෙන්ම ඒ වෙනුවෙන් පහසුකම් තිබුණු නෞකා තිබුණේ නෑ. ඒත් තිබුණ නෞකා යොදාගෙන සෙබළුන් ප්‍රවාහනය දිගටම කරගෙන ගියා. මේ නෞකා යාත්‍රා කෙරුණේ ඉතාමත් හෙමින්. වේගය පැයට නොට් හතක් විතර. ත්‍රිකුණාමලයෙන් පටන් ගන්නා ගමන කන්කසන්තුරයෙන් අවසන් කරන්න දවස් දෙකක් විතර ගියා.නැවේ යන සෙබළුන්ට සිදුවුණේ අව්වට වැස්සට නිරාවරණය වෙමින් මේ දවස් දෙක ගත කරන්න. ඒ තරමට අඩු පහසුකම් තමයි තිබුණේ. ඒ විතරක් නෙමෙයි මේ ගමන් මාර්ගය වැටිලා තිබුණේ මුහුදු කොටින්ගේ ප්‍රධානතම කඳවුරු හරහා. මුලතිව්, චලෙයි, අලම්පිල් වගේ කඳවුරුවලින් අපේ යාත්‍රාවලට නිතර ප්‍රහාර එල්ල වුණා. දවස් දෙකක් තිස්සේ නැවත් එක්ක යන ඩෝරා යාත්‍රා මේ ප්‍රදේශවලට එනකොට ඉන්නේ විඩාපත් වෙලා. මේ සෑම තත්ත්වයක්ම වාසිදායක වුණේ සතුරාට. ඒත් ශ්‍රී ලංකා නාවික හමුදාව හැමදාම මේ අවදානමට මුහුණ දුන්නා. රාජකාරිය නොපිරිහෙලා ඉටු කළා. දිගු කාලයක් තිස්සේ පැවතුණු මේ ගැටලුවට විසඳුම් ලැබුණේ මානුෂිය මෙහෙයුම ඇරැඹෙන්නත් කලින්. හමුදා සාමාජිකයන්ට පහසුකම් සපයන්න වත්මන් රජය ගත් යහපත් තීරණයක් මත තමයි අපට ජෙට් ලයිනර් නැව ලැබෙන්නේ.”නිලන්ත හීනටිගල ජෙට් ලයිනර් මෙරටට ලැබුණු අන්දම සිහිපත් කරයි. පෙනුමෙන් සුඛෝපභෝගී මෙම නෞකාව ඉන්දුනීසියාව සතුය. ලංකාවට පැමිණ වෙඩි හඬ මධ්‍යයේ සෙබළුන් ප්‍රවාහනය කිරීම ඇරැඹීමට පෙර ඇය ඉන්දුනීසියාවේ දූපත් අතර සාමකාමීව යාත්‍රා කළාය. ශ්‍රී ලංකා නාවික හමුදාව සතු සයුර නෞකාව තරම් දිගින් යුක්ත නොවුව ද ජෙට් ලයිනර් ප්‍රවාහන නෞකාවක් ලෙස වඩා සුඛෝපභෝගී බවින් යුක්තය. 2006 වසරේ ජුලි මස 22 වැනි දින ලංකාවට සපැමිණෙන ඇය එතැන් සිට මානුෂිය මෙහෙයුමේ ප්‍රධාන භූමිකාවක් ඉටු කරන්නීය.“මම ජෙට් ලයිනර් නැවේ කපිතාන් ධුරයට පත් වුණේ 2008 ජනවාරි මාසේ. ඒ වෙනකොට යුද්ධෙ දරුණුවට ක්‍රියාත්මක වෙමින් තිබුණේ. යාපනය හා ත්‍රිකුණාමලය අතර සෙබළුන් ප්‍රවාහනය වඩාත් අත්‍යවශ්‍ය වුණා. ඒ වගේම තමයි සෙබළුන් ප්‍රවාහනයේ දී එල්ල වුණු තර්ජනය. එයත් ඉතාම ඉහළ මට්ටමක තිබුණා. ඒ නිසාම නාවික හමුදාව හැම විටම ජෙට් ලයිනර් නැවට විශේෂ අවධානයක් දීලා කටයුතු කළා. ඕනෑම අවස්ථාවකට කලබල වීමකින් තොරව මුහුණ දිය හැකි පෞර්ෂයක් සහිත නායකත්වයක් හැම විටම නැව මෙහෙයවීමට යොදවා තිබුණා. යුද්ධයේ තීරණාත්මක මොහොතක මට ජෙට් ලයිනර් බාර දීම මම සැලකුවේ මා අගය කිරීමක් හැටියට. ත්‍රිකුණාමලයේ ඉඳන් යාපනයට යන්න ජෙට් ලයිනර් නැවට පැය හයක් ගත වුණා. ඒ ආරක්ෂක හේතුන් මත යොදා ගත් ගමන් මාර්ගයන් නිසා. නැතිනම් සෘජු ගමන් මඟක ගියා නම් ගත වන්නේ ඊටත් වඩා අඩු කාලයක්. වෙනදට දවස් දෙකක් ගත වුණු ගමන පැය හයකට අඩු වුණත් දරන්න වුණු අවදානමත් ඒ නිසා දැනුණු පීඩනයත් ගොඩක් වැඩි වුණා.”ත්‍රිකුණාමලයෙන් සෙබළුන් 3150 ක් නැවට නංවා ගන්නා නිලන්ත පැය හයක අධි අවදානමක් දරමින් යාපනයට යන්නේ ය. එවිට කන්කසන්තුරය වරායේ නැවට ගොඩවීමට තවත් සෙබළුන් 3150 ක් පෙළ සෑදී බලා සිටින්නෝය. මේ සියලු දෙනා මිනිත්තු තිහක කාලයක දී නැවෙන් පිටවීම සහ නැවට ගොඩවීම කරති. ඉර මුහුදේ ගිලීමට පෙර පිරිවරා ගත් ආරක්ෂක ඩෝරා යාත්‍රා ද සමඟ නිලන්ත ජෙට් ලයිනර් යළි ත්‍රිකුණාමලය වරාය වෙත රැගෙන එන්නේ ය.ජෙට්ලයිනර් නෞකාවේ නියමු කුටියේදී“මේක ඇත්තටම විශාල අවදානමක් අරගෙන කරපු රාජකාරියක්. මුල ඉඳලම ජෙට් ලයිනර් නැව ත්‍රස්තවාදීන්ගේ ලැයිස්තුවේ මුලටම තිබුණා. බැරි වෙලා හරි ප්‍රහාරයක් සාර්ථක වුණානම් හානි වෙන ජීවිත සංඛ්‍යාව අති විශාලයි. ඒ විතරක් නෙමෙයි දියවැල් නිසා සිරුරු රට වටේම ගහගෙන ගිහින් රටවැසියන්ගේ සිත් කම්පනය වෙන්නත් තිබුණා. මේ විදිහට ජෙට් ලයිනර් යුද්ධයේ ඉතාම වැදගත් හැරවුම් ලක්ෂයක් බවට පත්ව තිබුණා. ත්‍රස්තවාදීන් මේ නැව ඉලක්ක කර ගත් අවස්ථා සංඛ්‍යාව විශාලයි.ඒත් අපේ දක්ෂකම සහ වාසනාව නිසා ඒ එකම ඉලක්කයක්වත් සාර්ථක වුණේ නැහැ. කොහොම වුණත් අපි නැව වටේටම අවි සවි කළා. නැවේ යන අය හොඳින් නිරීක්ෂණය කරන්න අවශ්‍ය කැමරා පද්ධති වගේම ජංගම දුරකථන ජාල අක්‍රිය කිරීමට උපකරණ වගේ නැවේ ගමන් වාර අතරතුර ආරක්ෂාව සහතික කිරීම වෙනුවෙන් මම ඉල්ලපු උපකරණ සියල්ලම වගේ මට ලබා දුන්නා. ජෙට් ලයිනර් නැව වෙනුවෙන් එවකට හිටපු නාවික හමුදාපතිතුමා හැම විටකම පෞද්ගලිකව මැදිහත් වුණා. ජෙට් ලයිනර් නැව පැයකට නොට් තිහක වේගයකින් ගමන් කරපු නිසා නැවේ ගිය යුද සෙබළුන් වඩා හොඳ කායික මානසික පසුබිමක් පවත්වා ගන්න සමත් වුණා. මේ සේරම බලපෑවේ යුද්ධයේ ජයග්‍රහණයට.”නාවික හමුදාව පමණක් නොව ගුවන් හමුදාව ද ජෙට් ලයිනර් ආරක්ෂා කිරීමට උපරීමයෙන් දායක වන්නේ ය. කන්කසන්තුරය වරාය ආසන්නයේ දී නැවට ප්‍රහාරයක් එල්ල වීමට වැඩි ඉඩක් පවති යැයි ලැබෙන බුද්ධි අංශ තොරතුරු මත නැව අදාළ ප්‍රදේශයට ළඟා වන විට ප්‍රහාරක හෙලිකොප්ටර් යානා දෙකක් පැමිණ නැවට ආරක්ෂාව සලසන්නේය. නිලන්ත හීනටිගලගේ මතකයට අනුව ඇතැම් අවස්ථාවල නැව වටකොට ගනිමින් ආරක්ෂාව සපයන ඩෝරා සංඛ්‍යාව විසි පහ ද ඉක්මවන්නේය. සැබවින්ම මෙලෙස සෙබළුන් ප්‍රවාහනය කළ සෑම අවස්ථාවක්ම ජීවිතයත් මරණයත් අතර සූදුවක්ම වූයේය. එහෙත් වාසනාව හැම විටම නිලන්තලා සතු විය. “2009 ජනවාරි වෙනකොට ඒ නවය මාර්ගය මුදා ගන්නට ආරක්ෂක හමුදා සමත් වුණා.එතනදී තීරණය වුණේ ජෙට් ලයිනර් නැවේ සෙබළුන් ප්‍රවාහනය නවතා දමන්නටයි. ඒත් ඒ මාසයේදීම සිදු කරපු අන්තිම ගමන් වාරය මට මතකයි. ඒ ගමන් වාරයේදී ප්‍රහාරයක් එල්ල වන බවට බුද්ධි අංශ ඉතා විශ්වාසයෙන් යුතුව කියා හිටියා. ඒ ගමන ඉතා අවදානමින් වුණත් අපි සාර්ථකව අවසන් කළා. ඒ වගේම තමයි ත්‍රස්තවාදී ගුවන් යානා කොළඹට ප්‍රහාර එල්ල කරන්න පැමිණි අවස්ථාව. ඒ වෙලාවේ අපි හිටියේ කොළඹ වරායේ. ඇමැති කෙහෙළිය රඹුක්වැල්ල, ලක්ෂ්මන් හුළුගල්ල යන මහත්වරුත් සමඟ ජනමාධ්‍යවේදීන් රාශියක්ම ඒ වන විට නැවේ හිටියා. මාධ්‍ය සාකච්ඡාවක් වෙනුවෙන්. ත්‍රස්ත ගුවන් යානා පැමිණෙනවාත් එක්කම මාධ්‍යවේදීන් තම මාධ්‍ය ආයතන සමඟ සම්බන්ධ වෙමින් සජීවීව තමන් දකින දේ වාර්තා කරන්න ගත්තා. නැවේ අපිත් ත්‍රස්ත යානයට දිගටම ප්‍රහාර එල්ල කළා. ගුවන් යානය විනාශ වෙනවා පැහැදිලිවම අපේ කැමරාවල සටහන් වී තිබුණා.”ජෙට් ලයිනර් ගැන ඔහුට පැවසීමට ඇති දේ බොහෝ ය. එහෙත් කපිතාන්වරයකු දක්වා පැමිණි ගමනේ දී ඔහුගේ වෘත්තිමය අත්දැකීම් අතර සුවිශේෂී දේ පමණක් හෝ මෙහි සඳහන් නොකරන්නේ නම් එය සාධාරණ නොවන්නේය. 1965 වර්ෂයේ දී මහරගම උපත ලබන නිලන්ත හීනටිගල මහරගම විද්‍යාර්ථ විද්‍යාලයෙන් අධ්‍යාපනය ලබා පසුව කොළඹ නාලන්දා විද්‍යාලයෙන් උසස් පෙළ දක්වා අධ්‍යාපනය ද ලබන්නේය. ධනපාල හීනටිගල සහ වයලට් යහම්පත් දෙමවුපියන්ගේ දරු දැරියන් අට දෙනා අතරින් පස්වැනියා වූ නිලන්ත නාවික හමුදාව තම වෘත්තිය ලෙස තෝරා ගත්තේය. ඔහු පවසන්නේ තම තේරීම සම්බන්ධව දෙමවුපියන් ආඩම්බර වූ බවයි.1986 වසරේදී පුහුණුව අරඹන ඔහු සිවිල් යුද්ධයත් සමඟ තම නාවික ජීවිතයේ අත්දැකීම් ලබන්නේ ජීවිත අවදානම ද සුලබ ලෙස දරමිනි. ඩෝරා යාත්‍රාවල සේවය කළ යුගය ඔහු සිහිපත් කරන්නේ ඉමහත් තෘප්තියකිනි. 1996 - 97 යුගයේ තරුණ ජවය සමඟ නිර්භීතකම ද මුසුකර ගන්නා නිලන්ත ඩෝරා යාත්‍රාවල සේවයට එක් වෙමින් ත්‍රස්තවාදීන්ට ප්‍රබල තර්ජන එල්ල කරන්නේය. වරක් චෙලෙයි මුහුදු කොටි කඳවුරකට ප්‍රහාර එල්ල කිරීමට යන නිලන්තලා සමඟ ත්‍රස්තවාදීන් දරුණු මුහුදු සටනක නිරත වන්නේ රාත්‍රියේ මහා ගන අන්ධකාරය මධ්‍යයේය.එහිදී යාත්‍රාවට වෙඩි වැදී මාලිමාව ඇතුළු උපකරණ රැසක් අබලන්ව පැවතිය ද නිලන්ත සතුරු යාත්‍රා ලුහුබඳිමින් මුලතිව් ආසන්නයට යන්නේය. ඔහු නවතින්නේ ඔහුගේ අණ දෙන නිලධාරියාගේ අණ හමුවේ පමණි. 1994 වර්ෂයේදී ඒ 516 නෞකාවේ කපිතාන්වරයා ලෙස නිලන්ත කළ සේවය ද නාවික හමුදා ඉතිහාසයේ අමරණීය වන්නේය. නෞකාවේ සවි කර තිබු නවීන රේඩාර් පද්ධතිය මඟින් ඔහු ත්‍රස්තවාදීන්ගේ ක්‍රියාකාරකම් කොතරම් දැඩි ලෙස නිරීක්ෂණය කරන්නේ ද කියතොත් කුඩා ඩිංගි බෝට්ටුවල නැඟී රහසේ තොරතුරු විමර්ශනයේ යෙදෙන ත්‍රස්තවාදීන් පවා ආරක්ෂක දැලට හසු කර ගත්තේය. අවසානයේඒ 516 නෞකාවේ තර්ජනය අවසන් කිරීමට ත්‍රස්තවාදීන් ක්‍රියා කරන්නේ නොවැළැක්විය හැකි මරාගෙන මැරෙන ප්‍රහාරයක් මඟිනි. නෞකාව කන්කසන්තුරේ වරායේ නවත්වා තිබෙන විට කිලෝමීටර් තුනක් දිය යටින් පැමිණි ත්‍රස්තවාදීහු දෙදෙනෙක් පුපුරණ ද්‍රව්‍ය යොදා නෞකාව විනාශ කර දමන්නේය. මෙය මුහුදු කොටින් දිය යට දී කළ පළමුවැනි මරාගෙන මැරෙන මෙහෙයුම ලෙසින් ද ඉතිහාසයට එක් වන්නේ ය.පනහක පමණ තම සේවක නාවිකයන් අතර එකද ජීවිතයක් හෝ හානි වීමට ඉඩ නොදෙන නිලන්ත හීනටිගල කිසි ලෙසකින් අධෛර්යමත් නොවී ත්‍රස්තවාදීන් මර්දනයට තම දායකත්වය දිගින් දිගටම ලබා දෙන්නේ ය. මෙලෙසින් සටහන් වන්නේ එකී දායකත්වයෙන් අංශු මාත්‍රයක් පමණි.මේ වන විට ඔහු මුලන්කාවිල් හි පිහිටා ඇති බුවනෙක නාවික හමුදා කඳවුරේ අණ දෙන නිලධාරී සහ සන්නද්ධ බළඇණි මෙහෙයුම් නිලධාරී (නච්චිකුඩා සහ ඉරණතිව්) වශයෙන් ක්‍රියා කරන්නේය. අක්කර අටසීයක් පමණ විශාල මේ කඳවුරේ සේවා කාලය ඔහු බෙහෙවින් කාර්ය බහුල කරවන්නේය. එහෙත් අතීතය විමසන නිලන්ත පවසන්නේ තම සමස්ත රාජකාරි කාලය තුළ බෙහෙවින්ම තෘප්තියට පත් වූයේ ජෙට් ලයිනර් නෞකාවේ කළ සේවයෙන් බවයි. ඊට ඔහු ගෙන හැර දක්වන හේතු සාධක රාශියකි. යුද්ධය අවසන් වූ අවස්ථාවේ සිට ජෙට් ලයිනර් රටේ පොදු ජනයාගේ විනෝදාස්වාද සම්පාදන මාධ්‍යයක් බවට පත් කිරීමට නිලන්ත දැරූ වෑයම සම්බන්ධයෙන් ද යමක් සටහන් කළ යුතුය. ආරම්භයේ දී ජීවිත දහස් ගණනක අවදානම රැගෙන මුහුදේ යාත්‍රා කළ ඔහු එයින් මාස කිහිපයකට පසුව තවත් දහස් ගණනකගේ සිනා පී‍්‍රති ඝෝෂා සහ සංගීත හඬ මධ්‍යයේ ජෙට් ලයිනර් යාත්‍රා කරවන්නේ ය. මේ විවිධත්වයන් අතර තම භූමිකාව හසුරුවා ගැනීම නිලන්තට අපහසු වන්නේ නැත.නැවතිල්ලේ අදහස ප්‍රකාශ කරන මේ සරල මිනිසා තමා කොතෙක් අත්දැකීම් බහුල පරිණත අයෙක් වුවද නිහතමානී බවින් ද අඩුවක් නොමැති බව සාධක සහිතව ඔප්පු කරයි. ඔහුගේ බිරිය දියණිය සහ පුත්‍රයා ඔහුට තම ජීවිතය හා සමාන වන්නේය. රාජකාරිය සමඟ කාර්ය බහුල වන තමා වෙනුවෙන් පවුලේ වගකීම්වලට සමබරව මුහුණ දෙන මේ තිදෙනා ඔහු සිහිපත්කර සිටියේ සෙනෙහසිනි. එපමණක් ද නොව තමා නාවික හමුදා නිලධාරියකු වීම සම්බන්ධව කිසිම අකමැත්තක් නොදක්වා ඒ වෙනුවට ආඩම්බර වූ දෙමවුපියන් ද ඔහුගේ ගෞරවයට පාත්‍ර විය. අවසන් වශයෙන් ඔහු පවසා සිටියේ නාවික හමුදාවේ සියලුම නාවික හමුදාපතිවරුන් සහ අධ්‍යක්ෂ මණ්ඩලයට ද 452 ඩෝරා යාත්‍රාවේ සහ ජෙට් ලයිනර් නෞකාවේ කාර්ය මණ්ඩලයට ද රාජකාරි කරන සියලුම නිලධාරීන්ට සහ නාවිකයන්ටද තම ගෞරවනීය ස්තුතිය පුද කරන බවයි.ලිපි මාලාව සැකසීමේදී සම්බන්ධීකරණයෙන් සහාය වූ නාවික හමුදාවේ මාධ්‍ය ප්‍රකාශක කමාන්ඩර් කෝසල වර්ණකුලසූරියට අපගේ ස්තුතිය.සටහන ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081213</link>
    <topic>අසිරිමත් මඩු මංගල්‍යය මෙවරත් හරසරින්</topic>
    <author>සරත් පෙරේරා</author>
    <content>ඓතිහාසික මඩු දේවස්ථානයේ මහා මංගල්‍යය මේ මස 15 වැනි දින අති උත්කර්ෂවත් ලෙස පැවැත්වෙයි. එය දෙව්මවුන්ගේ ස්වර්ගාරෝහණ මංගල්‍යයයි.වන්නියේ මඩු පුදබිමේ පැවැත්වෙන මෙම මහා මංගල්‍යය මෙරට කිතුනුවන්ගේ ප්‍රධානම වන්දනා මංගල්‍යය වෙයි. මෙම උත්සව කාලය තුළ සතියකටත් වැඩි කාලයක් පුරාවට ඓතිහාසික චාරිත්‍ර අනුව මඩු පුද බිමේ කඳවුරු බැඳගෙන මඩු මංගල්‍යයයට සූදානම් වන කිතුනුවෝ බොහෝ වෙති. මෙරට කිතුනු වන්දනා ස්ථාන අතර නිසැකයෙන් ම ප්‍රධාන තැන ගන්නේ ද මඩු දේවස්ථානයයි.සියලු විශ්වාසිකයන්ගේ අවුරුදු 400 කට වැඩි කාලයක් භක්ත්‍යාදරයට ලක්වූ පුදබිමක් ලෙස ද මඩු පුද බිම සැලකිය හැකිය.ත්‍රස්තවාදීන්ගේ තර්ජන නිසා වසර 30 ක කාලයක් බැතිමතුන්ට එහි යන්නට නොහැකි වුවද ඔවුන් කෙදිනකවත් මඩු මාතාවන් තමන් වෙත දක්වන දයාව කරුණාව අමතක කළේ නැත. ත්‍රස්තවාදයෙන් රට මුදා ගැනීමෙන් පසුව මඩුමාතා මංගල්‍යය උත්සවාකාරයෙන් පැවැත්වෙන සිව්වන වසර මෙය වෙයි.වන්නි වනාන්තරයේ ලැගුම් ගෙන සිටින මරද මඩු මාතාවන් ලෙඩුන්ට ප්‍රාතිහාර්යය සුවය ලබා දෙන අසරණ වූවන්ට සෑම අතින් ම සරණය සහනය ලබා දෙන දයාබර මව්තුමියක බව බැතිමත්හු විශ්වාස කරති. දස දහස් ගණනින් ලක්ෂ ගණනින් බැතිමතුන් වසර පුරාවටම මඩු පුද බිමට දිවයිනේ සතර දෙසින් ගලා එන්නේ මේ නිසාය. මඩු පුද බිම කවදත් සියලු ජනතාවට එකසේ සලකන එකමුතුකමේ පුදබිමක් බව සැබෑය. එහි සියලු බැතිමතුන් සිංහල, දෙමළ, ඉංගිරිසි තමන් දන්නා භාෂාවලින් එකට දෙවිඳුන් යදිති. මේ නිසාම මඩු පුදබිමේ මහා දේව මෙහෙයන් ද බහුභාෂික වෙයි. මඩු පුදබිමට සිංහල, දෙමළ ජනවාර්ගිකයන් පමණක් නොව විවිධ ආගම් අදහන්නන් ද එක්වීම විශේෂත්වයකි.මරුදමඩු පුදබිමේ ඉමහත් ගෞරවයට ලක්වන ප්‍රාතිහාර්යාත්මක දෙව්මව් ප්‍රතිමාව පිළිබඳව කතාන්තරය මෙරටට කිතුසමය හඳුන්වා දුන් පෘතුගීසි යුගය දක්වා දිවෙන්නකි. පෘතුගීසි යුගය නිමාවී ලන්දේසින් පැමිණිවිට කතෝලික භක්තිකයන්ට ඉමහත් හිංසා පැමිණුනි. මේ හේතුව නිසාම ලන්දේසින්ගෙන් ගැලවී මාන්තේ සිට සින්න මරුද මඩු නැමැති ගමට හව්හරණ පතා පැමිණි කතෝලික බැතිමතුන් පිරිසක් කුඩා පැල්පත් තනා ඒවායේ ලැගුම් ගත්හ. ඉන් එක් පැල්පතක මරුද මඩු මාතා ප්‍රතිමාව තබා තම ආගමික කටයුතු අඛණ්ඩව සිදුකරගෙන යාමට මෙම බැතිමත්හු පියවර ගත්හ. මෙය සිදුවුණේ 1658 – 1687 කාල වකවානුව තුළය.මෙරට කතෝලිකයන් ඉමහත් ගැහැටට ලක්වූ කනගාටුදායක පුවත් ඇසීමෙන් ඔවුන්ට උදව් කිරීමට ඉටා ගත් ජුසේවාස් පියතුමන්ගේ ගෝවේ සිට මෙරට ආගමනය සිදුවන්නේ ද 1687 වසරේදීය.මඩු පුදබිමේ පළමු දෙව් මැදුර ගොඩනැගුණ සිද්ධිය 1701 ලියවුණ වාර්තාවකින් හෙළිවෙයි. මේ දෙව් මැදුර ඉදිවන්නේ ලන්දේසින්ගේ පාලනයෙන් පිට සිංහල රජුන්ගේ පාලනය පැවැති ප්‍රදේශය තුළය. එදා ඉන්දියාවේ ගෝවෙන් පැමිණි ජුසේවාස් පියතුමාට තම ආගමික කටයුතු කරගෙන යාමට මහනුවර රජවරුන්ගෙන් ද අවසරය ලැබුණ බව නොරහසකි.කොහොමත් මන්නාරමේ කතෝලිකයන්ගේ කතාව එතරම් සුව පහසු එකක් වුණේ නැත. ලන්දේසින් මේ රටට පැමිණීමට පෙරත් 1544 වසරේ දී යාපනේ හින්දු සංකිලි රජුන්ගේ උදහසින් මන්නාරම තොට්ටවේලිහිදී කතෝලිකයන් 500 කට වැඩි පිරිසකට ජීවිත පූජා කිරීමට සිදුවිය. සැබෑ ලෙසම සංකිලි එම බැතිමතුන් සමූල ඝාතනයට ලක්කළේ කඩු ගෑමෙනි. මෙම කනගාටුදායක සිද්ධියත් සමඟ දිවි බේරාගත් කතෝලිකයන් තම ආගමික කටයුතු බියක් නැතිව එළිපිට කරගෙන ගිය බව සඳහන් වෙයි. ඒ සමඟ දෙව් මවුන්ගේ ප්‍රතිමාවක් මාන්තායි එක් ස්ථානයක තැන්පත් කර වන්දනාමාන කිරීමද ඇරඹිණි. එය සියලු කතෝලිකයන් ආකර්ෂණය දිනාගත් ස්ථානයක් විය. ලන්දේසින් තම හිංසනය පටන් ගත්විට මාන්තයි කතෝලිකයන් ද එක ඉලක්කයක් වුණි. මෙයින් බියට පත් කතෝලික බැතිමතුන් පිරිසක් දෙව්මව් ප්‍රතිමාව එය තිබූ ස්ථානයෙන් ඉවත් කර මහා කැලය පීරා ගොස් එහි තිබූ යෝධ පළු ගසක බෙනයක සැඟවූහ. ඉන්පසු දෙව් මව් ප්‍රතිමාව ගැන වැඩිමහත් තොරතුරක් අසන්නට නොලැබේ. එක් කාන්තාවකට දෙව් මවුන් සිහිනෙන් පෙනී සිට පළු ගසේ සඟවා ඇති ප්‍රතිමාව ගැන තොරතුරු හෙළිකරන්නේ මේ අතරය. මඩු පුදබිමේ කතාවේ ආරම්භය මෙයයි. එහි කුඩා මඩුවක මඩුමාතා ප්‍රතිමාව තබා ඇරඹුණ දෙව් මව් වන්දනාව 1701 කුඩා දෙව් මැදුරක් බවට පරිවර්තනය වෙයි. වර්තමානයේ වැජඹෙන දෙව් මැදුරට මුල්ගල තැබෙන්නේ බ්‍රිතාන්‍යයන් ලබා දුන් ආගමික නිදහසත් සමඟ වසර 1872 ඇන්ඩෲ මෙලිසන් රදගුරුතුමන්ගේ අවදියේදීය.අදත් මඩු පුදබිම තිබෙන්නේ ඝන කැලෑව තුළය. මඩු පල්ලිය කිවු සැනින් කෙනෙකුගේ සිහියට නැඟෙන්නේ මහා ඝන වනාන්තරයක් තුළ තිබෙන්නාවු ඒ අසිරිමත් දෙව් විමන හා එහි අල්තාරය මත ඔසවා තැබූ දයා නෙතඟින් බලා සිටිනා ආශ්චර්යවත් මරදමඩු මාතා ප්‍රතිමාවය.මරදමඩු වන්දනා ගමන කෙනෙකු වරක් ගියොත් යළි නොගොස් සිටිය නොහැකි ගමනකි.මරියෝත්තමාවන්ගේ බැතිය තීව්‍ර කරන මරදමඩු වන්දනාවද වෙනම වන්දනා සංස්කෘතියක් වී ඇති සේය. විවිධ භාෂාවලින් පබැදුණ මඩුවන්දනාවටම ආවේණික නුවාන, ප්‍රාර්ථනා, ගීතිකා යැදුම් බොහෝ වෙයි.’කොටි වලසුන් වාසය කරන වනාන්තරයේ දර්ශනය වී දයා වරුසා වස්සවන්නාවූ ජපමාල මාතා වෙනි. වන්නි වනාන්තරයේ වැඩ සිට වැදූ මවක් මෙන් ගැත්තන්ට අනුකම්පා කරන්නාවූ ජපමාල මාතාවෙනියි’ බැතිමත්හු මරුදමඩු මාතාවන් පාමුල වැඳ වැටී යාඥා කරති.මහත් භක්ත්‍යාදරයෙන් මඩු පල්ලියට යන බැතිමතුන් ආපසු යන්නේ ද හිතකින් නොවේ. ඒ නැවත එතුමිය බැහැ දකින්නට එන පොරොන්දුවෙනි.ඒ නිසාම ... අවසන් කොට ‘මරද මඩු මාතාවෙනි, මේ මධුර මනෝහර වූ ශාන්ත ශ්‍රීයෙන් බබළන්නාවූ ද, අප හද තුළින් කෙදිනකවත් අමතක නොවන්නාවූ ඔබගේ රම්‍ය භූමිය හැරයන මොහොත ළඟා වූවෙහිය. අනේ පෙම්බර අම්මා ඔබ තනිකර අප පා නඟන්නේ කෙසේද ඔබේ ශ්‍රී මුහුණ දැකීමේ භාග්‍ය මේ ගමනින් කෙළවර නොකළ මැනව යි’ බැතිමතුන් යදින්නේ නෙතඟින් පිරුණු කඳුළිණි.මඩු මංගල්‍ය ලංකාවේ කතෝලික බැතිමතුන් මෙන් ම රටේ සියලු රදගුරුවරුන් ද එකට එක්කරන මංගල්‍යයක් වෙයි. ප්‍රකාශ කළද නොකළ යම් රදගුරුතුමකු ලංකාව තුළ සිටින්නේ නම් එතුමෝ මඩු පල්ලියේ එළිමහන් මණ්ඩපයේ පැවැත්වෙන මංගල මහා පූජා මෙහෙයට එක්වෙති. බැරිම නම් සිතින් වත් එහි යති. එය ඒ තරමට ම බැතිමතුන්ටත් පැවිදි උතුමන්ටත් නොගොස් බැරි අසිරිමත් මංගල උත්සවයකි.එදා බර කරත්ත, කරත්ත හා පයින් ගිය ගමන අද යාන වාහනවලින් කෙරෙයි. එදා මහත් බැතියෙන් පේවී ගිය මේ වන්දනා ගමන කිසි විටකත් විනෝද ගමනක් නොවිය යුත්තේය. එය සැදැහැ සිතින් දෙවිඳුන්, මඩුමාතාවන්, සම්මුඛ වීමට යන ගමනක්ම විය යුත්තේය.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081214</link>
    <topic>70 වසරක් සපිරෙන ඇල්පිටිය ආනන්දය</topic>
    <author>සමරජීව විතානාච්චිසහකාර විදුහල්පතිආනන්ද මධ්‍ය මහා විද්‍යාලය,ඇල්පිටිය</author>
    <content>ඇල්පිටිය ආනන්ද මධ්‍ය මහා විද්‍යාලයට වසර 70 ක් පිරීම නිමිත්තෙන් සැමරෙන“අනඳ ප්‍රතිභා” සැමරුම් උලෙළ නිමිත්තෙනි.කොළඹ ආනන්ද විද්‍යාලයේ ඉගෙනුම ලැබු ඇල්පිටිය නිජබිම කරගත් සිසු පිරිසක් 1942 දී පැවැති දෙවන ලෝක සංග්‍රාමය හේතුවෙන් කොළඹ නගරයට ඇතිවූ පීඩනය මත තම ගම් ප්‍රදේශයට ගොස් 11 කණුව නම් වූ ස්ථානයේ පොල් අතු සෙවිලි කළ කුඩා ශාලාවක ආරම්භ කළ විද්‍යාලයට ආනන්ද නාමයම තබන ලදී. එහි පුරෝගාමියා වූ ප්‍රථම විදුහල්පති වූයේ එම්. ඩබ්ලිව්. කරුණානන්ද මහතාය. එතැන් සිට පිළිවෙළින් ඊ. ඩබ්ලිව්. ගුණපාල, ඩී. සී. එල්. අමරසිංහ, ඩී. කේ. ද සිල්වා මහත්වරු විදුහලට නායකත්වය දුන් අතර ඩී. කේ. ද සිල්වා මහතාගේ අවදියේ දී එනම් 1945 දී ජනවාරි 15 දින එවකට අධ්‍යාපන අමාත්‍ය සී. ඩබ්ලිව්. ඩබ්ලිව්. කන්නංගර මැතිතුමා විසින් රජය වෙනුවෙන් භාරගන්නා ලදී.අනතුරුව ඒ. තන්ත්‍රීගොඩ, ඩී. සී. එල්. අමරසිංහ, ඩබ්ලිව්. වී. ෆ‍්‍රැන්සිස් සිල්වා විදුහල්පතිවරුන් විසින් විදුහලට නායකත්වය දුන් අතර ඒ. එම්. එස්. විජේසේකර විදුහල්පතිවරයාගේ අවදියේ දී එනම් 1955 මාර්තු 30 දින දැනට විදුහල පිහිටා තිබෙන භූමියට රැගෙන එන ලදී. 1958 දී අ.පො.ස (සා.පෙළ) උ.පෙළ කලා අංශය ආරම්භ වූ අතර 1960 දී ප්‍රථම වරට සිසුන් 5 දෙනෙක් විශ්ව විද්‍යාලයට තේරී පත් වූහ. එහි ගෞරවය හිමි වනුයේ එවකට විදුහල්පතිව සිටි පීටර් රාජපක්ෂ මහතාටය.අනතුරුව 1963. 06. 03 දින තිරිමාවිතාන මහතා විදුහල්පති ලෙස පත්ව පැමිණි අතර මෙතෙක් පැවැති දෙවරු ක්‍රමය අවසන් කරමින් උදය වරුවට සියලු පන්ති ආරම්භ කළේය. මී ළඟ විද්‍යාලය නියමුවා වනුයේ ඩබ්ලිව්. තඹවිට මහතාය. 1965. 08. 31 දින පත්ව එන එතුමා වසර 12 ට අධික කාලයක් විදුහල්පති තනතුර හොබවමින් කටයුතු කරනුයේ මෙතෙක් වැඩිම සේවා කාලයක් ඇති විදුහල්පතිවරයා ලෙස ඉතිහාසගත වෙමිනි. විදුහලේ ප්‍රගතියට එතුමා සිදුකළ මෙහෙවර අතර අ.පො.ස උසස් පෙළ වාණිජ හා විද්‍යා අංශය ආරම්භ කිරීම නව දෙමහල් ගොඩනැගිල්ලක් හා නව විද්‍යාගාරයක් ඉදිකිරීම සිහිපත් කරනුයේ එතුමාට ගෞරවයක් වශයෙනි. එතුමාගේ අවදියේ කලා හා වාණිජ අංශවලින් විශාල සිසු සිසුවියන් පිරිසක් විශ්ව විද්‍යාලවලට ඇතුළත් වීමට වරම් ලැබීම කැපී පෙනෙන කරුණක් විය.මෙම විද්‍යාලයෙන් වාණිජ අංශයෙන් සරසවි වරම් ලැබු පළමු කණ්ඩායමට ඇතුළු වීමට මට ද භාග්‍ය ලැබුණි. තඹවිට මහතා 1978. 01. 01 උසස් වීමක් ලබා විදුහලින් නික්ම යාමත් සමඟ විදුහල්පති ධුරයේ වගකීම භාරගත් ජී. ම්නදාස මහතා විදුහලට අරුණෝදයක් ඇති කරමින් විදුහලේ ශීඝ්‍ර වර්ධනයට දායක විය. මෙම අවධියේ දී විදුහලට අලුතින් ගොඩනැඟිලි ඉදිකිරීම, රූප කරුණාතිලක හිටපු ඇමැතිවරයාගේ ප්‍රතිපාදන වලින් විදුහලට ආභරණයක් වූ රූපා කරුණාතිලක රඟහල ඉදිකිරීම, 1979 දෙවසරක ප්‍රගතිය සැණකෙළිය 1985 දී මහපොළ ශත සංවත්සර උත්සවය පැවැත්වීම මඟින් විද්‍යාලයේ භෞතික සම්පත් වර්ධනය කිරීම එතුමාගේ විශිෂ්ට සේවයට නිදසුන් වේ. වෛද්‍ය හා ඉංජිනේරු අංශවලින් මුල් වරට සරසවි වරම් ලැබූවන් කිහිප දෙනකු බිහි වීම ද මෙම යුගයේ තවත් වැදගත් කරුණක් විය.අප විදුහලින් ජාතියට දායාද කළ කීර්තිමත් ආනන්දීයයන් රාශියක් දෙස් විදෙස් රටවල සේවය කරන බව සඳහන් කරනුයේ විදුහලට ගෞරවයක් වශයෙනි. ශ්‍රී ලංකාවේ ප්‍රථම වාණිජ හා කළමනාකරණ මහාචාර්යවරයා ලෙස සැලකෙන මහාචාර්ය හේම විජේවර්ධන මහතා අප විදුහලේ ප්‍රාථමික අංශයේ ඉගෙනුම ලබා ඇත. අප විදුහලේ වෙනත් කීර්තිමත් ආදි ශිෂ්‍යයන් වශයෙන් මාතර මහ දිසාපති කේ. අතුකෝරල මහත්මිය, කරාපිටිය ශික්ෂණ රෝහලේ ව්‍යාධිවේදී (රුධිර) විශේෂඥ වෛද්‍ය මාලනී මොහොට්ටි ගමගේ මහත්මිය ප්‍රථම ඉංජිනේරු ශිෂ්‍ය දකුණු පළාත් වාරිමාර්ග ඉංජිනේරු ජී. කේ. ඩී. තිසේරා මහතා වැනි රාශියක් දැක්විය හැකි අතර මීට අමතරව ගණකාධිකාරිවරුන්, කථිකාචාර්යවරුන්, පරිපාලන නිලධාරීන් වැනි විශිෂ්ට උගතුන් රාශියක් බිහි කිරීමට අප විද්‍යාලය දායක වී ඇත.මින් පසු විදුහලේ නායකත්වය ලබා ගන්නා විදුහල්පති වනුයේ විද්‍යාලයේ ප්‍රථම කලා උපාධිධාරීන් 5 දෙනාගෙන් කෙනකු වන ජී. ඒ. සෝමදාස මහතාය. ඔහු නව පුස්තකාලයක්, උසස් පෙළ විද්‍යාගාරය ඇතුළු නව දෙමහල් ගොඩනැගිලි ඉදිවීම මෙතුමාගේ අවදියේ දී කැපී පෙනෙන ප්‍රගති සටහන්ය. මෙතුමාගේ අවදියේ දී එනම් 1986. 03. 15 දින විදුහල ජාතික පාසලක් බවට පත්විය. 1996. 11. 17 දින මොහුගේ නික්ම යාමෙන් පසු විදුහල්පති ධුරයේ රාජකාරි ආවරණය කිරීම ජී. ජිනදාස මහත්මිය විසින් සිදුකරන අතර 1997. 03. 13 දී නව විදුහල්පති ලෙස බී. එච්. ආරියදාස මහතා පත් කෙරිණි.ඉන් පසු පිළිවෙළින් එම්. එච්’ ධනසිරි සිල්වා, පී. විජේසිංහ, ටී. අජන්ත රණවීර, බී. සුමිත්තා, කේ. එම්. සුනිල්, ආර්. ඩබ්ලිව්. මෙත්තානන්ද විදුහල්පතිවරු විදුහලේ ප්‍රගතියේ සහකරුවන් වූ අතර නව විදුහල්පති ලෙස අප විදුහලේ ආදි ශිෂ්‍ය වූ කේ. පී. විජේරත්න මහතා 2011. 06. 25 වන දින එම වගකීම භාර ගත්තේය. දිගු කාලීන දැක්මක් සහිතව කටයුතු කරන ඔහු විදුහලේ 70 වසර ප්‍රගතිය සැමරෙන මෙම අවස්ථාවේ “අනඳ ප්‍රතිභා” නමින් උත්සවයක් සැලසුම් කර විදුහලේ අඩුපාඩු සපුරා ගැනීම සඳහා පාසල නඟා සිටුවීමේ කමිටුව ද දායක කර ගනිමින් විශාල ;මහෙවරකට උර දී ඇත.ඒ අනුව සංවත්සර සැමරුම ජූලි 23 දින ආරම්භ වූ අතර එදින වාර්ෂික ත්‍යාග ප්‍රදානෝත්සවය ද 24 දින ලේ දන්දීමේ ව්‍යාපාරය ද සිදු කෙරිණි. මෙදින සර්ව රාත්‍රික පිරිත් දේශනය සිසුන් හා ගුරුවරුන් විසින් සංවිධානය කළ අතර 25 දින 70 නමක් උදෙසා පිරිනැමු පිණ්ඩපාත දානය ද විශේෂ අංගයන් විය. උලෙළේ දෙවන අදියර සැප්. 13 දින ආරම්භ වන අතර 16 දිනෙන් අවසන් වේ. ඒ යටතේ අධ්‍යාපන හා වෙළෙඳ ප්‍රදර්ශනය සංගීත සංදර්ශනය විනෝදජනක ක්‍රීඩා ද ගුරු සිසු ප්‍රතිභා සංදර්ශන පැවැත්වෙනු ඇත. මෙයට සමගාමීව අලුත්ගම කන්දේ විහාරාධිපති බටුවන්හේනේ බුද්ධරක්ඛිත නා හිමියන්ගේ පෞද්ගලික වියදමින් රු. 300000 ක මුදලක් යොදවා සිසුන්ට අවශ්‍ය පානීය ජල ව්‍යාපෘතියක් ද විදුහලට පරිත්‍යාග කිරීම විශේෂ සිද්ධියකි.70 සංවත්සරය සමරන මේ මොහොත වන විට විදුහලේ ශිෂ්‍යයන් 3000 කට ආසන්න ප්‍රමාණයක් ඉගෙනුම ලබන අතර ගුරු මණ්ඩලය 111 ද සේවය සැපයීමට දායක වෙති. ද්විතියක පාසලක් ලෙස සංවර්ධනය කිරීමට අවශ්‍ය මහින්දෝදය තාක්ෂණික විද්‍යාගාරය මෙම වර්ෂය තුළ ඉදිකිරීමට පසුගිය දින අධ්‍යාපන ඇමැතිවරයා විසින් මුල්ගල තබන ලදී. මෙම සංවත්සර උත්සවය සැමරීම සඳහා ආදි ශිෂ්‍ය සංගමය හා මවුපියන් මෙන්ම පරිත්‍යාගශීලීන් ද විවිධ රාජ්‍ය හා රාජ්‍ය නොවන ආයතන ද බෙන්තර ඇල්පිටිය ශ්‍රීලනිප සංවිධායිකා ගීතා කුමාරසිංහ මහත්මිය හා ප්‍රාදේශීය සභාව ඇතුªළු දේශපාලන අධිකාරිය දක්වන සහයෝගය ද කෘතවේදීව සිහිපත් කරමු.ආනන්ද විදුහල් මාතාව පසුකළ දිගු ගමනේ දී බාධක, කම්කටොළු, දුෂ්කරතා මෙන්ම ජයග්‍රහණයන් ද අත්විඳි අතර යහපත් දරු පරපුරක් බිහි කිරීම සඳහා ඇයට ශක්තිය ධෛර්යය ලැබේවායි ප්‍රාර්ථනා කරන අතර ඒ සඳහා 70 සංවත්සර උත්සවයට දායක වන ලෙස විදුහල් මාතාවට ආදරය කරන සියලු ආදි ශිෂ්‍ය ප්‍රජාවට හා මහජනතාවට මෙයින් විවෘතව ආරාධනා කරමු.දිනේ දිනේ අනඳ විදුහල් මාතා!!සමරජීව විතානාච්චිසහකාර විදුහල්පතිආනන්ද මධ්‍ය මහා විද්‍යාලය,ඇල්පිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081215</link>
    <topic>අපෙන් සමුගත් ආනන්ද දසනායක</topic>
    <author>- සුනිල් දයා අල්විස්</author>
    <content>හිටපු මන්ත්‍රීවරයකු හා ඌව සහ දකුණු පළාත් ආණ්ඩුකාර ධුරය හෙබවූ ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපතිවරයකු වශයෙන් ද කටයුතු කළ ආනන්ද දසනායක මහතා ඉකුත් 8 වැනිදා අභාවප්‍රාප්ත විය.ඒ මහතාගේ අවසන් කටයුතු ඊයේ (11) සවස ගම්පොල සිංහපිටිය පොදු සුසාන භූමියේදී සිදු කිරීමට නියමිතව තිබුණි.උත්තර මන්ත්‍රණ සභාවේ මන්ත්‍රීවරයකු වශයෙන් ද කටයුතු කළ දසනායක මහතා උත්තර මන්ත්‍රී මණ්ඩලය නියෝජනය කළ එකම ජ්‍යෙෂ්ඨ දේශපාලනඥයාය. ශ්‍රී.ල.නි.ප. නිර්මාතෘ දිවංගත අගමැති එස්.ඩබ්ලිව්.ආර්.ඩී. බණ්ඩාරනායක මහතා තම පියාගේ ඇසුරින් දැන හැඳින ශ්‍රී.ල.නි.ප. සාමාජිකයකු ලෙස බැඳී දේශපාලන කටයුතුවලට යොමු වී ඇත්තේ තරුණ වියේදීය. 1920 අපේ‍්‍රල් 16 වැනිදා කොත්මලේ කඩදොර ගමේ උපන් ආනන්ද දසනායක මහතා ශ්‍රීලනිප 13 වන සාමාජිකයාය.වෘත්තියෙන් ගුරුවරයකු වූ දසනායක මහතා වෘත්තීය සමිති ක්‍රියාකාරී සාමාජිකයෙකි. තමන් ද්විතීයික අධ්‍යාපනය හැදෑරූ නාවලපිටිය අනුරුද්ධ මහා විද්‍යාලයේ හා ගම්පොළ සහිරා විදුහලෙහි ගුරුවරයකු ලෙස සේවය කර තිබේ.එ.ජා.ප. බලකොටුවක්ව තිබූ කොත්මලේ ආසනයට 1977 මහ මැතිවරණයේදී ශ්‍රී.ල.නි.ප. අපේක්ෂකයකු වශයෙන් තරග කොට එම අසුන ශ්‍රී.ල.නි.ප. දිනා දෙමින් එහි පාර්ලිමේන්තු මන්ත්‍රීවරයා බවට පත්විය. 1977 සිට පැවැති හැම මැතිවරණයේදීම එම අසුන දිනාගත් හෙතෙම 1994 දක්වාම එහි මන්ත්‍රීවරයා වශයෙන් කටයුතු කෙළේය.1995 ඌව පළාත් ආණ්ඩුකාරවරයා වශයෙන් පත්වී වසර පහමාරක් ද අනතුරුව 1999 සිට 2001 දක්වා දකුණේ ආණ්ඩුකාර ධුරය හෙබවූයේය. ඔහුගේ එකම පුත්‍රයා වන කුමාර දසනායක මහතා දැනට කොත්මලේ ශ්‍රී.ල.නි.ප ආසන සංවිධායකවරයා වශයෙන් කටයුතු කරන අතර මධ්‍යම පළාත් සභාවේ මන්ත්‍රීවරයකු වශයෙන් ද කටයුතු කරයි.එවකට ශ්‍රී.ල.නි.ප. වේදිකාවේ ජනපි‍්‍රය කථිකයෙකු වූ ආනන්ද දසනායක මහතා ආදර්ශවත් දේශපාලන චරිතයක් හෙබ වූ පුද්ගලයෙකු වශයෙන් හැඳින්විය හැක. එතුමාට නිවන් සැප ලැබේවා!- සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081216</link>
    <topic>ලක්ෂ එකහමාරකට ජලය දෙන පස් දෙනාගේ ජල පවිත්‍රාගාරය</topic>
    <author>රූපාන්ති බුලත්සිංහල චිත්‍රාරත්න කළුආරච්චිහිදෝගම සමූහ</author>
    <content>ගී‍්‍රෂ්මය ගත විඩාවට පත්කරයි. වෙහෙසකර මුව දිය බිඳක් අයදියි. අහස කුසීතව නිරාමිස පූජාවකය. වැහි බිඳක්වත් ප්‍රසූත කිරීමට නොසිතන මොහොතක රැස්කර ගත් ජලය ප්‍රයෝජනවත්ය. නිකරුණේ සයුරට ඇදෙන අහස් දිය රැස් කිරීම නියං සමයට ඵලදායකය. මෙවන් දිය බිඳිති රැස්කර මහා ජල ප්‍රවාහයකින් ජනතාවට සෙතක් සලසන මිනිසුන් ගැන කතාවක් අපි ඔබට කියන්නෙමු. තුරුවිල ජල පවිත්‍රාගාරයේ තොරතුරු මෙතෙක් කලක් ඔබ නොදන්නවා විය හැකිය. සමහරවිට දන්නවා විය හැකිය. එක්ලක්‍ෂ පනස්දහසකගේ පිපාසය නිවන තුරුවිල ජල පවිත්‍රාගාරයට සිටිනුයේ සේවකයන් පස්දෙනෙකි. නමුත් ඔවුන්ගේ ඇපකැපවීම වඩාත් ප්‍රසන්නය. එකිනෙකා තම තමන්ගේ සේවය නොපිරි හෙලා ඉටුකරයි.යහපත් දෙයක් කිරීමට පහසු නැත. තර්ජන ගර්ජන එමටය. 2004 වර්ෂයේදී එවකට කථානායකව සිටි කේ.බී. රත්නායක මහතා මේ ව්‍යාපෘතිය කිරීමට මුල් පියවර තැබීය. අනුරාධපුර නැඟෙනහිර ආසනයේ ශ්‍රී ලංකා නිදහස් පක්‍ෂ ප්‍රධාන සංවිධායක එච්.බී. සේමසිංහ මහතා මේ ව්‍යාපෘතිය අනිවාර්යෙන් ආරම්භ කළ යුතු බවට තීරණය කළ බව ප්‍රදේශවාසීහු පවසති. නච්චාදූව ජනපදයේ පිහිටි තුරුවිල ජල ව්‍යාපෘතිය සඳහා රුපියල් මිලියන එක්දහස් පන්සියක් එදා වැය කැර තිබුණි. ප්‍රංශ ණය ආධාර සහ ශ්‍රී ලංකාවේ අරමුදල් භාවිතයට ගනිමින් එදා ව්‍යාපෘතිය ආරම්භ කැර තිබුණි.තුරුවිල ජල පවිත්‍රාගාරය අක්කර දොළහක් පුරාවට විහිදෙමින් එක්ලක්‍ෂ පනස්දාහක ජනතාවගේ පවස නිවාලයි. දිනකට ජලය ඝන මීටර විසිඑක්දහක් නිෂ්පාදනය කරන මේ පවිත්‍රාගාර ගොඩනැගිලි දහයකින් සහ කාර්යාල දෙකකින් සමන්විත වේ. විසිතුරු භූමිය හැමදෙනාගේම සිත්ගන්නා සුලුය. ජලය පිරිසිදු කිරීම සඳහා ගුදම් හතරක් ද වැලි පෙරන කාමරය, බෙදා හැරීමේ අංශ, ශරීරයට අහිතකර නොවූ රසායනික ද්‍රව්‍ය ඇතුළත් කරන කුටි, නළ මාර්ග ආදියෙන් සමන්විත වූ බැලූ බැල්මට කිසිවෙකුටත් හිතාගන්නවත් බැරි අයුරින් භූමිය ක්‍රමානුකූලව සැලැසුම් කර ඇත.මේ සියල්ල සිදු කිරීමට මේ ජල පවිත්‍රාගාරයේ සේවය කරනු ලබන්නේ ස්ථානභාර නිලධාරී සංජීව සේනානායක මහතාගේ නායකත්වයෙන් යුත් සේවකයන් පස්දෙනෙකි. තුරුවිල වැවෙන් ජලය ලබාගෙන එම ස්ථානයේ ම ඇති පොම්පාගාරයේදී වැවේ පාවෙන ද්‍රව්‍ය ඒ අසලදීම ඉවත් කිරීම සිදු කරයි. වැවේ සිට පවිත්‍රාගාරය දක්වා දුර කිලෝ මීටර දෙකක් පමණ වේ. එතැන් සිට පවිත්‍රාගාරයට ජලය ලබාදීම සිදු කෙරේ. ඉතා පිරිසිදු පානීය ජලය ලෙස අනුරාධපුර, තලාව, නච්චාදූව ප්‍රදේශවල පිහිටි ටැංකිවල ගබඩා කෙරේ. පැය විසිහතර පුරාම පානීය ජලය පානය කළ හැකි අයුරින් තුරුවිල ජල පවිත්‍රාගාරය සකස් වී තිබේ.ස්ථානභාර නිලධාරී සංජීව සේනානායක මහතා පානීය ජල ව්‍යාපෘතියේ තොරතුරු මේ අයුරින් දැක්වීය. “මේ ව්‍යාපෘතිය ආරම්භ කළත් හරි මේ වගේ පෑවිල්ලක් නම් ඇවිත් නෑ. තුරුවිල වැවේ ජල මට්ටම ශීඝ්‍රයෙන් අඩි අටක් දක්වා අඩු වුණා. තුරුවිල වැව ගබඩා ටැංකියක් ලෙස තමයි අපි පාවිච්චි කරන්නේ. මහවැලි සංවර්ධන අධිකාරියත් සමඟ ගිවිසුමක් ඇතිව තමයි මේ වැඩසටහන කරගෙන යන්නේ. වාරිමාර්ග දෙපාර්තමේන්තුවේ සහයෝගය නිරතුරුව ලැබෙනවා. තුරුවිල වැවේ ජල මට්ටම අඩි අටට අඩු වූ විගස අනුරාධපුර එක්ලක්‍ෂ පනස්දහසකට පානීය ජලය ලබාදීම පිළිබඳ විශාල ගැටලුවකට මුහුණ දුන්නා. තද නියඟය නිසා මහවැලි ප්‍රදේශවල පවා ජලය අඩු වුණා. මං නච්චාදූව ප්‍රාදේශීය සංවර්ධන කමිටුවට මේ ජලය අඩුවීම පිළිබඳවත් පැන නැගී ඇති ප්‍රශ්න පිළිබඳවත් අදාළ අයට දැනුම් දුන්නා.මහවැලි සංවර්ධන අධිකාරියට මේ බව දන්වා යැවීමට කටයුතු කළා. මහවැලි ප්‍රදේශවලට ලැබුණ තද වර්ෂාව නිසා තුරුවිල වැවට මහවැලි ජලය අක්කර අඩි දෙදාහක් ලබා ගැනීමට හැකිවුණා.මේ දින දහය පුරාවටම දිවා රෑ නොතකා තුරුවිල ජල පවිත්‍රාගාරයේ ස්ථාන භාර නිලධාරිවරයා සිට රියදුරු මහතා දක්වා සෑම නිලධාරියෙක්ම පැය විසිහතර පුරාවටම කැලයට වී වල් අලින්ගේ තර්ජන මැද මහවැලියෙන් ගෙන ආ ජල කඳ ආරක්‍ෂා කිරීමට කැප වී කටයුතු කරයි. අනුරාධපුර ජනතාවට කප්පාදු කිරීමකින් තොරව ජලය ලබාදීමට මේ නිසා හැකියාව ලැබේ. මේ වෙන විට තුරුවිල වැවේ ජල මට්ටම වැඩිවෙමින් පවතී. 2009 වසරේ සිට ලංකාවේ හොඳම ජල පවිත්‍රාගාරය ලෙස සම්මානය ලබා ඇති අතර ලංකාවේ නිෂ්පාදන හා රාජ්‍ය අංශයේ ද ප්‍රථම ස්ථානය ලබා ඇත.රූපාන්ති බුලත්සිංහල චිත්‍රාරත්න කළුආරච්චිහිදෝගම සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081217</link>
    <topic>මගී පාලම</topic>
    <author/>
    <content>දහම් පාසල යනු ගුණගරුක ලෙස ආගම දහමට, හැදූ වැඩූ මවුපිය ගුරුවරුන්ට ගෞරව කරමින් දරුවාට නව ලොවක් ගොඩ නඟන්නට වෙර දරන ආයතනයකි. මේ නිසා සෑම ඉරිදා දිනකම උදයවරුවේ දහම් පාසල් අධ්‍යාපනය තම දරුවාට ලබා දෙන්නට බොහෝ මවුපියෝ උත්සාහ දරති. අපේ රටේ දහම් අධ්‍යාපනය සතුටු විය හැකි තත්ත්වයක පවතී. නමුත් මේ තත්ත්වය තවත් වැඩි දියුණු කළ යුතුය. එසේ ම වඩාත් ක්‍රමවත් විය යුතු ය. සිසු දක්ෂතා ඔප් නැංවෙන පරිදි විවිධ ක්‍රියාකාරකම් හරහා දහම් අධ්‍යාපනය විධිමත් කළ යුතු ය. සමස්ත ලංකා, දිස්ත්‍රික් මට්ටමින් දහම් දැනුම, වර්ධනය කරන විවිධ වැඩසටහන් සඳහා දරුවන් නැඹුරු කළ යුත්තේ තව තවත් ඔවුනගේ උනන්දුව හා දක්ෂතා ඔප් නැංවෙන ආකාරයට ය.අබ්බෝව, අග්‍රබෝධි විහාරවාසී කෝට්ටපිටියේ පඤ්ඤාසිරි හිමි මේ චෝදනාව ප්‍රදේශවාසීන් එල්ල කරන්නේ හෝමාගම ප්‍රාදේශීය සභාවට යි. මාර්ග දෙපස නිවෙස්වලින් බැහැර කරන අපද්‍රව්‍ය ගලා යාම නිසා කානු පද්ධතියක් සකස් කර දෙන ලෙස හෝමාගම ප්‍රාදේශීය සභාවෙන් ඉල්ලුවත් එයට මේ දක්වා කිසි ප්‍රතිචාරයක් ලැබී නැතිලු. මේ හිරිහැරය විඳින්නේ මොරගහහේන පාර, 4 වැනි පටුමග, මායා මාවත පදිංචිකරුවන් ය.ප්‍රදේශවාසීන් පවසන්නේ හෝමාගම ප්‍රාදේශීය සභාවට පැමිණිලි කරන්නට නම් රු. 230 ක මුදලක් ගෙවා පෝර්මයක් පුරවා දිය යුතු බවයි. එසේ ම පරීක්ෂණයට එන නිලධාරියා අදාළ ස්ථානයට කැඳවාගෙන එන්නට ත්‍රිරෝද රථ ගාස්තුව වශයෙන් රු. 300 ක් ද දරන්නට සිදුවෙයි.ප්‍රාදේශීය සභා ඇත්තේ ජනතා හිතසුව පිණිස ය. ප්‍රාදේශීය සභාවකින් වන සේවය නිසි පරිදි ජනතාවට නොලැබේ නම් ඒ ප්‍රාදේශීය සභාවෙන් ඇති පලක් ද නැත. වරිපනම් ගෙවන අපට සලකන හැටි ද මේ යන්න කාගේත් අදහසයි. මේ තත්ත්වය වහා නැති කළ යුතු ය.හෝමාගම, පිටිපන, විල්සන් බණ්ඩාර.සෞඛ්‍ය ඇමැති තුමනිරෝහල් ස්වේච්ඡා සේවිකාවන් වශයෙන් වසර 35 - 40 වැනි දිගු කාලයක් තිස්සේ කිසිදු වරප්‍රසාදයක් නැතිව එදා සිට අද දක්වාම දිනකට රුපියල් 175 වැටුපට හා මසකට රුපියල් 5000 නොවැඩි උපරිමයක වැටුප් දීමනාවක් පමණක් ලබන දුක්ගැනවිල්ලක සෞඛ්‍ය ඇමැති මෛත්‍රිපාල සිරිසේන මහතාගේ අවධානයට ඉදිරිපත් කිරීමටයි මේ සටහන.මේ සේවිකාවන් 100 ක් පමණ ස්වේච්ඡා පදනමින් රෝහල් සේවයට පැමිණ ඇත්තේ වසර 35 - 40 කාලයකට පෙර සිට ය. රෝහල් කම්කරුවන්ගේ වැඩ කොටස් වාට්ටුවල වැඩ කොටස් සායනවල හා ලිපි ලේඛන ඇතුළු වැඩ කොටස් මේ සේවිකාවන්ගෙන් රෝහල් සේවාව ආවරණය කර ගනිති.හැම රජයකටම සෑම සෞඛ්‍ය ඇමැතිවරයකුටම කෙසේ හෝ මේ සේවිකාවෝ තම දුක් ගැනවිල්ල ඉදිරිපත් කර රෝහල් කම්කරු ඇබෑර්තු පුරවන අවස්ථාවලදී එම බඳවා ගැනීම්වලට තම පිරිස බඳවා ගන්නා ලෙස ආයාචනා කර ඇති වාර ගණන අපමණ ය.රතු කුරුස සාන්ත ජෝන්ස් සහ සෞඛ්‍ය දාන සේවාවෙන් ස්වේච්ඡා සේවිකාවන් ලෙස රෝහල් සේවයට පැමිණ මේ අයගෙන් දැනට 50 කට කිට්ටු සේවිකාවන් පිරිසක් රුපියල් 5000 ක ඉතා සුළු වැටුප ලබා ගැනීමට පවා දින හතම වැඩට පැමිණ සේවය කළ යුතුවෙයි.පසුගිය වසරේ සිංහල අවුරුදු සමයේ රෝහල් කම්කරුවන් තෝරාගැනීමේ පරීක්ෂණ පවත්වා බඳවා ගෙන ඇත්තේ ද නිර්දේශ මතයි. මේ නිසා පළපුරුදු සේවිකාවන් සෑම අවස්ථාවකදීම ප්‍රතික්ෂේප වේ.මේ සුළු සේවික පිරිසටත් රෝහල් කම්කරු හෝ අනියම් කම්කරු බඳවා ගැනීමේ පදනම මත බඳවා ගැනීම් සිදු කර සේවා ස්ථිර කර දීමට සෞඛ්‍ය ඇමැතිතුමාගේ අවධානය යොමු වේවායි පතමි.සෙනෙහලතා පෙරේරා, උඩහමුල්ල, තලපත්පිටිය.බලධරයන්ගේඅවධානයටරටේ ශීඝ්‍ර සංවර්ධනයත් සමඟම ගොඩනැඟිලි ඉදිකිරීම්, මංමාවත් ප්‍රතිසංස්කරණය කිරීම මෙන් ම නව රැකියා උත්පාදන කාර්යයන් ඇතිවන වකවානුවක ඇති වී තිබෙන පොඩි අඩුපාඩුවක් ගැනයි මේ කතාව.මාතර දිස්ත්‍රික්කයේ දෙනියාය මැතිවරණ බල ප්‍රදේශයේ මොරවක - පොල්ගස්විල මාර්ගය ටික දුරක් කාපට් අතුරා ඇත. එහෙත් පාර දෙපැත්ත ගොඩ කිරීමට ගෙනෙන ලද පස් ගොඩවල් තවමත් පාර දෙපස ය. පාර කාපට් කරන්නේ නම් මඟ දෙපස ඉතා හොඳින් සකසා තිබීම අත්‍යාවශ්‍යය. මන්ද වාහන වේගය වෙනදාට වඩා වැඩි බැවිනි. මේ එක් ගැටලුවකි.අනික් පසින් පාර කාපට් ඇතිරීමෙන් පසු ඉතුරු කොටස මේ වනවිට ඉතා අබලන් තත්ත්වයට පත්ව ඇත. ඉතිරි කොටස වූ පොල්ගස්විල කොටස වළවල් හෑරී ගමනාගමනයට බාධා එල්ල වී ඇත. උදේ හවස ධාවනය වන බස් රථ තුන හතරක් සේවා නවත්වන්නට පෙර මේ කටයුතු නිමා කරන්න.මොරවක, පොල්ගස්විල ආරියදාස බණ්ඩාරගොඩ.ඩෙංගු මඩින්න ඩෙංගු මදුරු රජදහන් විනාශ කළ යුතු ය. වත්තල ගැමුණු පෙදෙස හන්දියේ බුදුරුව අසල සිට තෙලඟපාත පාර දෙපස තිබෙන කානු පද්ධතිය වසර ගණනාවක් තිස්සේ සුද්ධ පවිත්‍ර නොකිරීම නිසා මදුරු රජදහන් ඇති වී ඇත.උදේ 7.30 ට පැමිණෙන ප්‍රාදේශීය සභාවේ කම්කරුවන් පාර දෙපස අතුගා කුණු ගොඩකර යන අතර විනාඩි ගණනකදී මේවා නැවතත් කානුවලට වැටෙයි. නමුත් මේ ගැන සොයා බලන්නට කිසිදු බලධාරියෙක් නොමැතිවීම කනගාටුවට කරුණකි.වත්තල හේකිත්ත එල්. රණසිංහකටුගාල වත්ත ද, කටුගාල ගම ද පිහිටියේ කළුතර දිස්ත්‍රික්කයේ රයිගම් කෝරළයේ හොරණ ආසනයේ කෙළවරකය. මේ ගමට පිවිසෙන ලෑලි පාලම කොන්ක්‍රීට් විය. එහෙත් කරුමයකට දෝ පාලම කඩා වැටුණි. ගඟින් එගොඩ වන්නට ඒදණ්ඩක් ද, ඉන්පසුව බොරු පාලමක් ද ආධාරයෙන් මිනිස්සු ගඟින් එගොඩ මෙගොඩ ගියහ. මේ පාලම ප්‍රතිසංස්කරණය කර දුන්නොත් විශාල පිනක්.බෝපේ බී. දයාරත්නපොල්ගහවෙල ප්‍රාදේශීය ලේකම් කොට්ඨාසයේ අංක 928 ග්‍රාමසේවා වසමේ පොල්කොටුව ජනපදයට විදුලිය ලැබුණේ 1992 දී වුවත් පවුල් 14 කින් සමන්විත වන පොල්කොටුව සමෘද්ධි මාවතට තවම විදුලිය ලැබුණේ නැත. අවස්ථා කිහිපයකදීම විදුලිය ලබාදීම සඳහා ඇස්තමේන්තු සකසා ඇතත් මේ වනතෙක් විදුලිය ලැබුණේ නැත. බලධාරීන්ගේ අවධානය යොමු වී අඳුරේ සිටින අපිට එළියට යන්නට අවස්ථාව ලබාදෙන්න.පොල්ගහවෙල එම්.පී. චන්ද්‍රරත්නඅවට ඉඩම්වලින් සමහර මාර්ග අවහිර වන අවස්ථා ඇත. මේ චෝදනාවන් අවහිර වූ එවන් පාරක් ගැනයි. නුවරඑළිය දිස්ත්‍රික්කයේ කොත්මලේ රම්බොඩ කෝරලයේ පොල්බොඩගම කොළණි පාරේ ගම තුළට යන පාරේ සමහර ස්ථාන අඩි දෙකක් වත් පළල නැත. එසේ වූයේ පාර අවහිර වන සේ වැට කඩොලු යොදා තිබීම නිසා ය. කොත්මලේ ප්‍රාදේශීය සභාවෙන් ද මේ පාර පළල් කොට සකස් කරදෙන ලෙස ඉල්ලා සිටියත් ප්‍රතිඵලයක් ලැබී නැත. මඟ නැඟුමින් හෝ පාර සකසා දෙන ලෙස අදාළ බලධාරීන්ගෙන් කිහිප විටක් ම ඉල්ලා සිටියත් ඒ උත්සාහයන් සියල්ල ගඟට කැපූ ඉණි සේ නිෂ්ඵල වූ නිසා ප්‍රදේශවාසීන් මගී පාලමට ගොඩවන්නේ අදාළ බලධාරීන්ගේ අවධානයට මේ පාර යොමු කරන්නයි.කටුකිතුලඩී.ජී. විජේසිංහබේරුවල මැතිවරණ කොට්ඨාසයේ පයාගල ගොරකදෙනිය වසමේ පවුල් 15 ක් පමණ පදිංචිව සිටිති. මේ ගම්මානයට යන පාර කොන්ක්‍රීට් අතුරා ඇත. එමෙන් ම පාරට මෙන් ම නිවාස වලට ද විදුලිය ලබාදී ඇත. දුරකථන පහසුකම් ද ලබාදී ඇත. මේ ඉඩම් නිත්‍යානුකූල කිරීම සඳහා බේරුවල ප්‍රාදේශීය ලේකම්වරයා විසින් 2007/5/10 දින අංක 4/6/3 - 1773B/6 යටතේ ද, ජනාධිපති කාර්යාලය මඟින් 2008/ 10/ 10 දින PA/ 4/ 1/ 1/ 87620 යටතේ ද පළාත් ඉඩම් කොමසාරිස් බස්නාහිර කාර්යාලය දැනුම්වත් කර ඇතත් මෙතෙක් පිළිතුරක් නැත.ඉඩම් හා ඉඩම් සංවර්ධන අමාත්‍යතුමනි, අපේ මේ ගැටලුවට පිළියමක් සකසා දෙන්න.පයාගල, ගොරකදෙනිය ඇන්.කේ.පී. ප්‍රේමදාස ප්‍රනාන්දුමේ චෝදනාව මගී පාලම හරහා මීට පෙරත් අදාළ බලධාරීන්ට යොමු කළත් තවමත් ඊට නිසි පිළියම් නොයෙදුණු නිසයි නැවතත් සිහිපත් කරන්නේ. ඔරුවල, අභයපුර, ශාන්තාලෝක ගම මෙන් ම මිලේනියම් සිටි නිවාස ඉදිකර ඇති ප්‍රදේශ එදා ගණ කැළෑය. එවන් යුගයක් තිබුණ ද යන්නවත් මතකයේ ඉතිරි නොකරමින් මේ ප්‍රදේශ දැඩි සංවර්ධනයක් අත්පත් කරගෙන ඇත. මිලේනියම් සිටි නගරයේ අවට අගනා මාර්ග පද්ධතියක් ද ඉදිවී ඇත. මේ මිලේනියම් සිටි හන්දිය හරහා මාර්ග තුනක් සම්බන්ධ වන අතර එක මාර්ගයක් ඔරුවල, කොරතොට හරහා කඩුවෙලට ද අනික් පාර අතුරුගිරිය හන්දිය හරහා හෝමාගමට ද වැටී ඇති අතර තෙවන පාර අභයපුර හරහා කඩුවෙලටත්, මාලබේටත් වැටී ඇත.මේ මාර්ග තුනම එකසේ ජනාකීර්ණය. අභයපුර හරහා වැටී ඇති පාර කඩුවෙලටත් මාලබේ නගරයටත් ඇති කෙටිම මාර්ගයකි. බොහෝ දෙනා කිසිදු මාර්ග තදබදයකින් තොරව යාමට ප්‍රිය කරන්නේ මේ පාරය.ඒත් මේ පාරට අත්වී ඇති ඉරණම ඉතා කනගාටුදායකය. පාර හොඳින් කාපට් අතුරා ඇත. ඒත් මේ පාරේ ජනතාවට මිලේනියම් සිටි හන්දියට, එසේත් නැතිනම් අතුරුගිරියට, කඩුවෙලට හෝ මාලබේට යන්නට බසයක් නැත. මේ පාරේ දුවන මාර්ග අංක 344 අතුරුගිරිය, මාලබේ බස් රථ කිහිපය දැන් ජනතාවට එපා වෙලා ය. සතියේ දිනවලට මේ 344 මාර්ග අංක බස් රථ ඇත්තේ හතරක් නැතිනම් පහකි. සෙනසුරාදා දිනයට බස් රථ දෙකකි. ඉරිදා මුළු දවසටම දුවන්නේ එකම බස් රථයකි. එක බසයක් ගොස් තව බසයක් එන තෙක් පැයක් පමණ බලා සිටින්නට සිදුවේ.ප්‍රවාහන නියෝජ්‍ය ඇමැතිතුමනි, දිනෙන් දින ධාවනයට එකතු වන බස් රථ සංඛ්‍යාවෙන් කිහිපයක් හෝ අපේ පාරට යොදවන්නට බැරි ඇයි? අඩුම තරමින් කොළඹ බලා දිවෙන ලංගම බස් රථ සේවාවක් හෝ අපට ලබාදෙන්න. ඔබතුමා මේ පිළිබඳ විශේෂ අවධානයක් යොමුකරනු ඇතැයි සිතමි. මගී පාලම හරහා අපට පිළිතුරක් ලබාදෙන්න.අභයපුර ආර්. විජේතුංගසුසාන භූමියක් ගැනයි මේ තොරතුර. හැඳල ලාදුරු රෝහලට ආසන්නව තිබූ හේකිත්ත සුසාන භූමිය ප්‍රදේශයේ ජනතා අවශ්‍යතා මත පසුකාලීනව පොදු සුසාන භූමියක් ලෙස හැදල ප්‍රාදේශීය සභාව ප්‍රකාශයට පත් කරන ලදී. නමුත් ගැටලුවකට ඇත්තේ මෙහි මිහිදන් කරන්නට ගෙන එන විවිධ ආගම්වලට අයත් අයගේ මෘත ශරීර ආගමානුකූලව මිහිදන් කිරීමට වෙන්කළ නියමිත ස්ථාන නොමැති වීම ය. එසේ නියමිත ස්ථාන නොමැතිකමින් තමන්ට රිසි තැන්වල භූමදාන කරන්නට ඔවුහු පෙලඹී සිටිති. ආගමික වශයෙන් නියමිත ස්ථාන වෙන්කර දෙන ලෙස කරන මේ ඉල්ලීම යොමු වන්නේ හැදල ප්‍රාදේශීය සභාවට.හැඳල, වත්තල අ. ද. සුනිල් ගම්පහ මහනගර සීමාවට අයත් අංක 222 පහළගම ග්‍රාම නිලධාරි වසමේ හෙන්රිවත්ත මාර්ගය දෙපැත්තට පස් පුරවා පළල් කිරීම බාලගිරි දෝෂයට හසුව ඇතැයි ජනතාව චෝදනා කරනවා. මහනගර සභාව විසින් රු. දස ලක්ෂයකට පාර අඩි 15 ක් දක්වා පුළුල් කිරීමේ කොන්ත්‍රාත්තුව එක් අයකුට බාරදී ඇතත් ඔහු අවස්ථා ගණනාවකදී පස් කොටස් පාර දෙපැත්තට දමා ඇත. මේ තත්ත්වය වැසි දිනවලට වඩාත් උග්‍ර තත්වයට පත්වෙයි. පාසල් දරුවන් වැසි දිනවල යන්නේ මඩගොඩවල් මතිනි. ලිස්සා යන වාර ද අනන්තය. ගම්පහ පුරපතිතුමනි, මේ පිළිබඳව ඔබේ කාරුණික අවධානය යොමු කරන්න.ගම්පහ පහළගම අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081218</link>
    <topic>ඔබේ විබාගය</topic>
    <author/>
    <content>* ශ්‍රී ලංකා ක්‍රම සම්පාදන සේවයේ III වැනි ශ්‍රේණියේ නිලධාරීන් සඳහා වන දෙවැනි කාර්යක්ෂමතා කඩඉම් විභාගය - 2012අයැදුම්කරුවන් සංඛ්‍යාව - 203පැවැත්වෙන දිනය - 2012 අගෝස්තු මස 14, 15* කම්කරු නිලධාරීන් සඳහා වන සිංහල / දෙමළ වාචික පරීක්ෂණය - 2012අයැදුම්කරුවන්ගේ සංඛ්‍යාව - 113පැවැත්වෙන දිනය - 2012 අගෝස්තු මස 14, 16* ශ්‍රී ලංකා පොලීසියේ පරිවාස / වැඩ බලන සහකාර පොලිස් අධිකාරිවරුන් / වරියන් සඳහා වන කාර්යක්ෂමතා කඩඉම් විභාගය හා දෙවැනි භාෂාව පිළිබඳ පරීක්ෂණය - 2012 (1)අයැදුම්කරුවන් සංඛ්‍යාව - 60පැවැත්වෙන දිනය - 2012 අගෝස්තු මස 16* ශ්‍රී ලංකා ගණකාධිකාරී සේවයේ III වැනි ශ්‍රේණියේ නිලධාරීන් සඳහා වන පළමුවන හා දෙවන කාර්යක්ෂමතා කඩඉම් විභාගය - 2012ගැසට් කළ දිනය - 2012 ජුලි මස 27ගැසට් අංක - 1769අයැදුම්පත් භාරගන්නා අවසාන දිනය - 2012 අගෝස්තු මස 24* ශ්‍රී ලංකා විදේශ දූත මණ්ඩලවල රාජ්‍ය කළමනාකරණ සහකාර සේවයේ සේවක පුරප්පාඩු පිරවීම සඳහා පවත්වනු ලබන තරග විභාගය - 2012ගැසට් කළ දිනය - 2012 ජුලි මස 27ගැසට් අංකය - 1769අයැදුම්පත් භාරගන්නා අවසාන දිනය - 2012 අගෝස්තු මස 27* ජාතික ඒකාබද්ධතා සම්බන්ධීකාරක III වැනි ශ්‍රේණියට බඳවා ගැනීමේ විවෘත තරග විභාගය - 2012ගැසට් කළ දිනය - 2012 අගෝස්තු මස 3ගැසට් අංක - 1770අයැදුම්පත් භාරගන්නා අවසාන දිනය - 2012 සැප්තැම්බර් 3* ශ්‍රී ලංකා මහ බැංකුවට කළමනාකරණ අභ්‍යාසලාභීන් බඳවා ගැනීම සඳහා වන තරග විභාගය - 2012ප්‍රතිඵල ලබාදීමට අපේක්ෂිත දිනය - 2012. 08. 13අධ්‍යක්ෂ (මානව සම්පත්) ශ්‍රී ලංකා මහ බැංකුව කොළඹ 01 ට ප්‍රතිඵල ලබාදීමට නියමිතය.පාසල්වලට ශිෂ්‍යයන් තෝරා ගැනීමට හා ශිෂ්‍යාධාර ප්‍රදානය කිරීමට 5 ශ්‍රේණියේ ශිෂ්‍යයන් සඳහා පැවැත්වෙන විභාගය2012 අගෝස්තු 26 ඉරිදා2012. 08. 26I වන පත්‍රය - පැය 9.30 - 10.15II වන පත්‍රය - පැය 10.45 - 12.00* විභාගයට පිළිතුරු ලිවීම සඳහා කළු හෝ නිල් පෑනක් හෝ පැහැදිලි ලෙස ලියවෙන පැන්සලක් භාවිත කරන්න.* මකන දියර භාවිතය තහනම් ය.* අයැදුම්කරුවන් නියමිත විභාග අංකය සහිත ආසනයේ අසුන් ගැන්වීම අයැදුම්කරුවන් සමඟ පැමිණෙන ගුරු මහතා, මහත්මීන් විසින් කළ යුතුය.විභාග මධ්‍යස්ථාන ගණන - 2803සම්බන්ධීකරණ මධ්‍යස්ථාන - 506සිංහල මාධ්‍ය අයැදුම්කරුවන් - 240490දෙමළ මාධ්‍ය අයැදුම්කරුවන් - 77926විභාගයට පෙනී සිටින මුළු අයැදුම්කරුවන් ගණන - 318416කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081219</link>
    <topic>රේඛා</topic>
    <author>රූපාන්ති බුලත්සිංහල</author>
    <content>බීමෙන් හොඳ බීම මොකක්ද කියලා ඇහුවොත්, ඔබට මතක් වෙන්නේ කුමක් ද? ඇත්තටම මත්පැන් ද? නැත්නම් වෙන දෙයක් ද? ඉඳලා හිටලා අඩියක් ගැහුවහම මොකද කියන ඇත්තොත් නැතුව නොවෙයි. අඩියක් ගැහුවම අඩියවත් හරියට තියාගන්න බැරි අය තවමත් ඉන්නවා. ඒකේ රඟේ බලන්න එපායැයි පාරක අගුපිලක් ළඟදි. ඇත්තටම කකුල් දෙකෙන් ගිය මනුස්සයා මෙන්න බොලේ කකුල් හතරෙන් යනවා. මිනිහෙකුට කකුල් දෙකක් දීලා තියෙන්නෙ කකුල් හතරෙන් යන්න නෙවෙයි. කොහෙද ඉතින් බිවුවහම තැන නොතැන මතක නැහැ.මේ විදිහට තැන නොතැන අමතක වෙච්ච පිය පුතු දෙදෙනෙකුට වුණේ එලොව යන්න.දෙන්නා මඩකලපුව කොළඹ රේල් පාරේ පාටියක් දැම්මා. හත්දෙයියනේ කොහෙන් ලැබුණ අවසරයක් ද? පදම වැඩිවෙලා රේල් පාරේ නින්ද ගියා. දෙන්නාටම සිද්ධ වුණේ තැපැල් දුම්රියට බිලිවෙන්න. පදමට වැදුනහම පදම වැරැදෙනවානේ. කොහොම වුණත් එදා තමයි අන්තිමට බිව්වේ. මේවා ඉතින් කොයි කාටත් පාඩම්, තැන නොතැන බලලා කටයුතු කරන එක අවුලක් කියලා කාට කාටත් දැන්වත් තේරුණොත් හොඳයි. නැත්නම් සිද්ධ වෙන්නෙ මහා විනාශයක්.අම්මා කෙනෙක් වෙන්න ඉන්න කෙනෙකුට කොච්චර නම් සැලකිය යුතු ද? ආදරය කළ යුතු ද? ආගන්තුක සැලකිලි නොදන්න සමාජයක් ද අපි? ඒත් මේ දැන් දැන් සිදුවෙන දේවල් ඇහුවහම ගෑනු ළමයෙක් විතරක් නෙවෙයි ගැබිනි අම්මලා පවා පරිස්සම් කරන්න වෙලා. එහෙම හිතන කොට අද සමාජයට අත්වෙලා තියෙන්නෙ කනගාටුදායක ඉරණමක්. අවුරුදු 19 ක ගැබිනි කාන්තාවක් දිගින් දිගටම ගණිකා නිවාසයකට අලෙවි කරලා. මේ ජාවාරමෙන් සල්ලි හොයලා තියෙන්නේ ත්‍රීවිලර් රථ රියදුරෙක් සහ ඔහුගේ ගැබිනි බිරිඳ. කෙටි කාලයක් නෙවෙයි දිගින් දිගටම මේ ජාවාරම කරගෙන ගිහිල්ලා තියෙනවා. රුපියල් ශත සොයන්න මේ වගේ තිරිසන් වැඩක් කරන එක නම් ඒතරම් පහසුවක් නොවෙයි. ඒකට හිත දැඩි වෙන්න ඕනෙ. ඒ විතරක් නෙවෙයි හොඳ නරක සහමුලින්ම අමතක කරලා දාන්න ඕනෙ. නැත්නම් මිනිස් වෙසින් ඉඳගෙන මෙච්චර අමනුෂ්‍යකම් කරන්න ලැබෙන්නෙ නැහැ. හැමදාම මේ වගේ දේවල් කරන්න ලැබෙන්නේ නැහැ කොතනකදී හරි අහු වෙනවා. එවන් මොහොතක මේ දෙපළ නීතියේ රැහැනට කොටු වුණා. මෙතෙක් කලක් ජීවිතයෙන් වන්දි ගෙවූ ඇය නිදහස් වුණත්, ගෙවා දැමු අප්‍රසන්න ජීවිතය ප්‍රසන්න කර දිය හැක්කේ කාට ද? එසේ කිරීමට හැකි ද? නැත්නම් ජීවිතයම ළතැවිල්ලක් වේ ද? සමාජය ඈ දෙස කෙබඳු ලෙසකින් පිළිගනී ද? ඇයට පිහිටක් තිබේ ද?වේගයෙන් යන බයිසිකලය යළිත් හරවා පැදීය. නැවතත් ඉදිරියට, නැවතත් ගේ දෙසට, ඇයට මෙය මහත් අස්වැසිල්ලක් විය. ඇය බයිසිකල් පදිමින් සතුටින් කල් ගෙවීය. ගතවෙන මිනිත්තුවේ සිද්ධ වුණ දෙය පිළිබඳ ඇයට වැඩක් නැත. සතුටින් සෙල්ලම් කිරීමට ඇයට වුවමනා විය. කාගෙන්වත් බාධාවක් නැත. ඇය තමන්ගේ නිදහස උපරීමව භුක්ති වින්දාය. එහෙත් ඒ අභාග්‍යසම්පන්න හෝරාව එළඹෙයැයි ඇය කිසි විටකවත් නොසිතීය.අඩි 15 ක් පමණ වූ ඒ උස් බිම මතින් ඇය වැටුණි. ඇයට කරකියාගත හැකි දෙයක් නොවීය. අම්...මෝ කියා කෑගසන හඬට පිරිස වට වූවත් ඒ වන විට ඇය මෙලොව හැර ගොස්ය. දරුවාගේ සෙල්ලම කුමන ආකාරයෙන් කෙළවර වුණි ද? වැඩිහිටි ඔබ දරුවා ගැන සැලකිලිමත් වූවානම් මෙවැනි දෙයක් නොවනු ඇත.ආදරය කරුණාව තිබුණට වැඩක් නැත. දරුවා ගැන සැලකිලිමත් වීම ද වටී. සැලකිල්ල නොමැති තැන හිමිවන්නේ වේදනාවකි. දරුවෙක් දෑස සේ බලාගන්නැයි කියන්නේ ඒ නිසාය. දරු සෙනෙහස අන් සෑම සෙනෙහස පරදවා නැඟී සිටිය ද, ඔහු හෝ ඇය හොඳින් බලා ගැනීම ඊටත් වඩා වටී.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=af12081220</link>
    <topic>මහ මඟ හමුවන නොදන්නා මිතුරන් පමණට වැඩියෙන් මායිම් නොකරන්</topic>
    <author>අමල් යශෝමන් ජයසිංහ</author>
    <content>මඟතොටදී බසයේ දුම්රියේදී පොදු වාහනවල ගමන් ගන්නා විටදී තමන් හා ඇඟෑලුම්කම් පාන්නට හෝ දන්නා හඳුනන නියාවෙන් කතාවට මුලපුරන නාඳුනන අයකුට දක්වන ප්‍රතිචාරය පිළිබඳව කළ විමසුමකදී එක් විවාහක කතක් කීවේ එලෙසය.’මම නම් ශත පහකට මායිම් කරන්නෙ නෑ - රටේ අමුතු ඈයො ඉන්න බවත් දන්නවනෙ – එකයි, දෙකයි ආයෙත් කියන්නෙ ලුණු ඇඹුල් ඇතුව, ඒ කීවේ තවත් කාන්තාවකි. තවත් තරුණ කාන්තාවක් කීවේ ‘මුහුණ බැලුවාම පේනවනෙ හොරෙක් ද කපටියෙක් ද වැදගතෙක් ද කියලා - “ කියාය.’තමන්ගෙ ගමන බිමන ගිහින් ගෙදර යනව මිසක් ඔය එක එක්කෙනා එක ‘කදේ’ වැඩක් නෑනෙ – අපි වටේ ඇස් දාහක් තියෙනවනෙ - කොහොමත් අඳුරන්නෙ නැති අය එක්ක වැඩි කතා ඕන නැහැනේ – අවශ්‍ය දේ විතරක් කතා කළාම ඇති’ එසේ කීවේ තවත් තිදරු මවක වන විවාහක කාන්තාවකි.ඒ ඒ අයගේ ඒ අදහස් පසෙක තිබියේවා! දිනෙන් දින එකකට එකක් වෙනස් අයුරින් විවිධ ප්‍රදේශවලින් අසන්නට ලැබෙන අමුතු කතන්දරයක් තිබේ. එය ඔබට ද ඇසී ඇතුවාට සැක නැත. බස් රියකදී එකම අසුනේ සමීපව ය නාඳුනන මගියා හා දුරස් බවක් නොමැති ගානට පයුරුපාසානම් වී අවසානයේ හැඬූ කඳුළට පත්වන අවස්ථා නිතර අසන්නට ලැබේ. බස් රියෙන් යන ගමනේ ගමනාන්තයේදී හිත පුරවා ගත් විශ්වාසය, ළෙන්ගතුකම් සුන්නත්දූලි වී අවසානයේ සිදුවනුයේ එකම එක බේදයකි. එනම් පපුව පුරා තබා සිටි පුද්ගලයාට එරෙහිව පොලිසියේ පිහිට පැතීමය. නැතහොත් හැඬූ කඳුළින් පාඩුව දරාගන්නට වී ඔහුට එරෙහිව ශාප කිරීමය. දෙස් තැබීම ය. බොහෝ විට කුඨ පුද්ගලයන්ගෙන් කාන්තාවෝ අසරණ වෙති. දැන හැඳුනුම්කම් දුරදිග ගියේ කොතෙක් ද යත් අවසන ඈ කනේ අරුංගල් දෙකට ද උන්හිටි තැන් නැතිවී ගිය ශෝකාන්තයන් අපමණය. ඇතැම් විටදී තරුණ කතුන් ගේ මායමට හසුවූ පිරිමින් ද එළිපිට විපත කියාගනු නොහැකිව කරබාගෙන පසුවෙති.ඔහු තරුණයෙකි. එතරම් අධ්‍යාපනයක් ලබා නොතිබුණ ද බැලූ බැල්මට කතාවෙහි හැසිරීමෙහි පළවන්නේ දැන උගත් බවකි. තමන් වෛද්‍ය විද්‍යාලයේ සිසුවකු යැයි ඔහු ඇයට කියයි. ඇය ඔහුට මුණ ගැසුණේ බස් රියක එකම අසුනක යමින් සිටියදී ය. ක්‍රමයෙන් තොරතුරු කියාපාමින් විශ්වාසය දිනා ඡ්ං වන ඔහු ගැන ඇයට ඇත්තේ දැඩි විශ්වාසයකි. ඔහු විසින් ඈ සිතේ රෝපණය කරන ලද නවමු හැඟීමට වසඟ වූ ඕ එතැන් සිට පෙම්වතිය වෙයි.මේ සිදුවනුයේ මාසයක් ගෙවී යාමටත් පෙර ය. තමන්ගේ ඉතා හදිසි උවමනාවකට යැයි ලක්ෂ තුනක් මුලින් ඉල්ලා ගත් තරුණයා පසුව ලක්ෂ 15 දක්වා ඇගෙන් ඉල්ලා තිබුණ ද ඇයට දෙලොව රත්වනුයේ ඔහු හිටි අඩියේ අතුරුදන් වීමෙනි. ඔහු බසට තමන් මුලාවූ බව වැටහෙන විට සියල්ල සිදුවී හමාරය. ඈ අවිස්සාවේල්ල පොලිසියේ පිහිට පැතුවාය. එම නාටකයේ අවසන් ජවනිකාවේදී ඇයට තම දිවියම එපා වනුයේ වෛද්‍ය සිසුවකු යැයි කී තරුණයා එක්දරු පියෙකු බව ඇසීමෙනි.මේ තවත් සිද්ධියකි.කොළඹින් මහනුවරට යන බසයට නැඟුණු තරුණයාගේ අතක රන් බ්‍රේස්ලට් එකකි. ගෙලෙහි රන් මාලයකි. පොකැට්ටුවේ ද නෝට්ටු රැසකි. බසයේ එකම අසුනේ අසලින් හිඳගත් තරුණයාගේ කතාව වැදගත් ය. කෙටි දුරකදී වඩාත් හිතවත් වී දෙදෙනා ම තේ පානයට නැවතූ බසයෙන් බැස අවන්හලකට ගියහ. තමන් ගානේ මොනවා හෝ බොමු යැයි ආගන්තුක මිතුරාගෙන් ලද යෝජනාවට ඔහු එකඟ විය. ඔහුට පියවි සිහිය ලැබී අවදි වූයේ බසය ද නික්ම ගොස් තිබියදීය. තමන්ගේ අත – කර තිබූ රන් බඩුද මුදල් පසුම්බිය ද නැත. ආගන්තුකයා රැගෙන දුන් තමන් පානය කළ හිස් බීම වීදුරුව පමණක් තමන් ඉදිරියේ තිබෙනු ඔහුට පෙනිණි.මෙවන් අසන්නට සිත් නොදෙන තරමේ බසයෙන් යන ගමනේ දී හමුවූ පුද්ගලයින් හරහා අත්වන කටුක සිදුවීම් අප්‍රමාණය. ඇතැම් විට මෙය කියවා යන ඔබට ද මෙවන් රැවටිලිකාර වංචනිකයන් මුණ ගැසී ඇත. ඇතැම් විට උන්ගේ ගොදුර බවට ද පත්වී තිබෙන්නට ද පුළුවන. මෙහිදී පැහැදිලිවම පෙනී යන ප්‍රධාන කරුණ නම් ඔබේ නූගත් අනුවණ බවට වඩා ඔබ හා කතාවට එන ආගන්තුක මගියා පිළිබඳව ඔබ වැඩි විශ්වාසයක් තබා ඉදිරිපත් වීමය. සියලු ව්‍යසනයට මුල් වනුයේ පදනම් විරහිත එම විශ්වාසයම යැයි ඔබ මොහොතක් හෝ නොසිතුවේ ද?රත්නපුරයේ සිට ඇඹිලිපිටියට යන බස් රියක තරුණියක සමීපයේ හිඳගත් තරුණයකු ඇය හා කතාවට වැටිණි. ඈ ඇඟලුම් සේවිකාවකි. දෙදෙනාගේ කතාව කොතෙක් ද යත් කහවත්තට ලඟා වනවිට මේ දෙදෙනා පෙම්වතුන් වී හමාරය. පවුලේ තොරතුරු, ඉදිරි වැඩපිළිවෙළ, විවාහය ආදී මෙකී නොකී කතා මැද්දේ ඇයගේ ගෙල පැළැඳි රන්මාලය දෙස බැලූ තරුණයා මෙසේ කීවේය.”මම කාලෙකින් නැන්දාගෙ දිහා මේ යන්නෙ - පාරෙ අයිනෙමයි ගේ – ඇඹිලිපිටියට එක හෝල්ට් එකයි. මට හිතෙනව උන්ට පේන්නත් එක්ක ඔයාගේ මාලෙ මගෙ බෙල්ලෙ දාගෙන යන්ඩ – ඔය ටවුමෙන් බැහැල කොහෙවත් යන්ඩ එහෙම එපා - පැය බාගෙන් මං එනකම්ම ඉන්ඩ.” ඈ රන්මාලය ගලවා ඔහු අත තැබුවාය. ඔහු බැස ගියේය. ටවුමේ පැය පහක් පමණ මග බලා සිටි තරුණිය දෙනෝදහක් ඉදිරියේ වැලපෙන්නට වූවාය.බසයේ තමන් සමීපයේ අසුන්ගත් තරුණයාගේ කතාබහට එක්වූ අනෙක් තරුණයාට අතරමගදී යෝගට් කෝප්පයකින් සංග්‍රහ කරනු ලැබුව ද ඔහු එය ප්‍රතික්ෂේප කළේය. බලවත් පෙරැත්තය නිසාම එහි රස බැලුවද තම හිස කැරකෙන්නාක් මෙන් දැනී වහා පැන යෝගට් පිරිනැමූ තරුණයා අල්වා පහර දී “මූ මට යෝගට් කන්ඩ දුන්නා - මට මොනවා හරි වුණොත් මූව යවන්න එපා..” කියා සෙසු මගීනට ඇසෙන සේ කෑගෑවේය. පසුව හේ පොලිස් අත්අඩංගුවට පත්විණි.බසයේ එකම අසුනේදී හඳුනා ගත් ඒ දෙදෙනා තුරුණු වියෙහි පසුවන යුවළකි. නැවත හමුවන පොරොන්දුව පිට මීගමුවෙන් වෙන්ව ගිය පෙම්වතාගෙන් ඇමතුමක් නොවීය. ඔහුගේ දුරකථන අංකය ද එදා සිට ප්‍රතිචාර නැත. දින සති වී සති කීපයක් ගෙවිණි.සිය ඥාති සොයුරියකගේ හදිසි අවශ්‍යතාවට තම රන්මාලය උකස් කොට මුදලක් රැගෙන දීමට ගියද රන්මාලය ‘ඉමිටේෂන්’ යැයි කඩහිමියා කීවේය. දෙලොව රත් වූ ඈ කිසිත් අදහාගත නොහැකිව හඬන්නට විය. ඉමිටේෂන් බවට හැරවුණු අවස්ථාව ඇයට සිත් නැඟෙන්නට වී තරුණයා අවසන් වරට දුටුදා සිහිපත් කළාය. තමන් හැරදා නොයන බවට දිව්රන්නැයි කී අයුරු.. ගෙල බැඳි රන්මාලය අත මත තබා ඊ මත අත තබා දිව්රන්නැයි කී අයුරු ද දිවුරීමෙන් පසු ඔහු ඔච්චම් පා ඔහු කරේලා පසුව මෙන්න ඔයාගේ මාලය යැයි කියමින් තම ගෙලේ පැළැඳූ අයුරු ද ඇයට මැවී පෙනිණි. රුපියල් 50,000 පමණ වටිනා රන්මාලය ‘ඉමිටේෂන්’ මාලයකට මාරුවූයේ එතැනදී යැයි ඇයට ප්‍රත්‍යක්‍ෂ වුවද ඒ වනවිටත් පෙරහර ගොස් හමාරය.මෙවැනි සත්‍ය සිදුවීම් මතු ද සිදුවනු ඇත. බසයෙන් ගමන් යන ඔබට සපුරා ගත යුතු දෛනික කටයුතු තිබේ. කල්පනා කළ යුතු දේවල් ද තිබේ. එහෙත් ආගන්තුක වංචනිකයාට දොර හැර දුන්නේ ද ඔබේ පටු කල්පනාවය. ඔබට වංචා කරවන්නට ඔබ මුලා කරවන්නට මඟ හෙළි කර දුන්නේ ද අන් කිසිවකු නොව ඔබමය. සමාජයේ විවිධ කපටි වංචනික පුද්ගලයන් ගැවසෙන බව ඔබ අසා ඇතිවාට සැක නැත. ඔබේ දුර්වලකම එය ඔබ සිතින් අමතක කොට තිබීමය.ඉන් අඳුරේ වැටෙන්නේ ද ඔබමය. බසයේ දී ඔබ හා සමීපවීමට, දොඩමළු වීමට පැමිණෙන ආගන්තුකයා පිළිබඳව සුපරික්ෂාකාරී නොවේ නම් අමාරුවේ වැටෙන්නේ ඔබමය. ආගන්තුකයකු කතාබහට එළැඹීමේ දී ඔබ දෙවරක් සිතන්න. කතාවේදී වඩාත් ළෙන්ගතුවේ නම් සැක පහළ කරන්න. සැකයෙන් බලන්න. අවදියෙන් ඉන්න. එය ඔබ ඔබගේ ම ආරක්ෂාව පිණිස අවදි මනසකින් පසුවීමකි. ආගන්තුකයාට පිළිතුරු දෙන්න. ඔහු දෙස නොබලා හෝ පිළිතුරු දෙන්න.ඔබේ පෞද්ගලික භූමිකාවේ සිට ඔහුට සවන් දී පිළිතුර දෙන්න. සැණෙකින් විශ්වාසයට නොගන්න. ඔහුගේ බලපෑම ඔබ අසරණ කරවයි නම් වහා හුන් තැනින් ඉවත්වන්න. අවට අයගේ සහය ලැබගන්න. ඔබ අසරණ වූ බවක් ඔහුට නොපෙන්වන්න. මන්ද ඔහුගේ වංචනික අරමුණ කෙරෙහි ඔහු තවත් එල්බ ගන්නා හෙයිනි.නාඳුනන අය හා කතාව ද විශ්වාසය ද ඔබේ අවාසියට ම හේතු වනු ඇත. පහසුවෙන් නොපිළිගන්නා තරමට ඔහු ඔබෙන් ඉවතට යනු ඇත. ඔබේ හැඟීම්වලට නොව බුද්ධියට ඉඩ හසර සැලසීමෙන් ඔබට අත්වන සැනසීම ද සුලු පටු නොවේ. ඔබට ඔබගේ ආරක්ෂාව ද රැකවරණය ද සලස්වා ගත හැකිවන්නේ අවදි වූ මනසකින් හා යහපත් කල්පනාවෙන් යුතු වුවහොත් පමණෙකි. හැකි හැමවිට ඔබේ බිරිය, දියණිය, නැගණිය, ඥාතිවරිය දැනුම්වත් කරවන්න.ඇය දැනුමින් පිරිපුන් වන්නී ද ඇයට හැමදෙයම නිරවුල්ව වැටහෙන්නීය.ඔබට අතරමඟදී අහඹුව හමුවූ අයෙකු සැබැවින්ම වංචනිකයකු නොවිය හැකිය. සද් චේතනාවෙන් ඔහු ඔබ හා කතා කරන්නට ද එළැඹිය හැකිය. නිවැරැදි දැක්ම තිබිය යුත්තේ ඔබ අතය. කිසිවකු ඔබ හා මිතුරුවීමට ඉදිරිපත් වේ නම් ඔබ වහා ඔබේ අවදි මනසින් ආගන්තුක පුද්ගලයා යම් තරමකින් හෝ අවබෝධ කර ගැනීමට උනන්දු වන්න. ඔහුගේ කතාව ද හැසිරීම ද වඩාත් විමසිලිමත් වන්න. හැකි නම් ඔහුගේ හැඳුනුම්පත කාරුණිකව ඉල්ලා සිටින්න. ඊට ඔහු පැකිළී යා නම් ඔබ වඩාත් ඔහු පිළිබඳ සුපරික්ෂාකාරී වන්න.ඔහුගේ අදහස් එසැණින් පිළිගැනීමට සූදානම් නොවන්න. වඩාත් පැහැදිලිව කියන්නේ නම් සමාජයේ විවිධ විෂම පුද්ගලයන් ද සිටින බව මැනවින් සිහියේ තබා ඔබ ඔබට මුල්තැන දී කටයුතු කරන්න. ඔබට සිදුවන අවාසි සහගත අත්දැකීම් මෙයින් ඉතා අවම වනු ඇත.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=as1208121</link>
    <topic>වැලිමඩ සානුවේ බේසම පතුලේ සිටි අප එළියට ගත්තේ ජනානන්දයයි</topic>
    <author>උපාලි සමරසිංහ</author>
    <content>වැලිමඩ සානුවේ බේසම පතුලේ සිටි අප එළියට ගත්තේ ජනානන්දයයි- උපුල් ශාන්ත සන්නස්ගලඋපුල් ශාන්ත සන්නස්ගල යනු අසනග ජාතකයේ ස්ත්‍රී පහසින් මත් වී හමුවන පිරිමින් මර මරා නගරයක් භීතියෙන් ඇළලූ ඒ අසනග කුමාරයා දැයි මට වරෙක සිතේ. ඒ කුමරා අනෙක් පිරිමින් මරා දැමුවේ ඒ ස්ත්‍රී සැපය තමා පමණක් ම විඳිය යුතුය යන අසත් චේතනාවෙනි. ඒත් සාහිත්‍ය විචාරය නමැති කගපතින් සන්නස්ගල බොහෝ කෘතීන් මෙසේ පෙති ගසන්නේ අසත් චේතනාවකින් නොවේ. විදේශීය හා දේශීය සම්භාව්‍ය සාහිත්‍ය කෘතිවලින් තමා උරා ගත් ඒ මා හැඟි සාහිත්‍ය රසය අනෙක් අයට ද උරා ගන්නට මඟ කීමටය.“දෙඤ්ඤං බැටේ” විචාරයට සුචරිත ගම්ලතුන්ගෙන් පසු එක් වූ මේ නූතන අසනග ලංකාවේ විශ්ව විද්‍යාලයයක මහැදුරුකමක් කේවට්ට විලාසයෙන් කරන පාපකර්මයකට වඩා ළමයින්ට ටියුෂන් දෙන ජනපි‍්‍රය ගුරුවරයකු වීම වඩා හොඳ යැයි අගලකඩ හිමියන්ගේ ‘ජාතක කතා නැවත කියැවීම’ උත්සවයේදි අභියෝගාත්මකව කීවේය.සමාජ අභියෝගයට එරෙහිව සන්නස්ගල. සන්නස්ගලට එරෙහිව සමාජ අභියෝගය මේ සූත්‍රය අසූව දශකයේ සිට අද දක්වා ම ක්‍රියාත්මක වෙමින් තිබේ. අප අද සන්නස්ගල කියවන්නේ මේ සූත්‍රය හරහා නො ව ඔහුගේ පාසල් දිවිය හරහාය.“මම හපුතලේ නගරයේ. ගම යහළබැද්ද. අම්මගෙ නම පුංචි මැණිකා. මං අම්මා ගැන කතා කරලා තියෙනවා වචන කෝටියක්. ඒත් එතුමිය මගේ පළමු ගුරුවරිය බව අමතක කරන්ඩ බෑ.අපේ තාත්තා ගොවියෙක් වුණාට අප ජීවත්වුණේ පැලක. දරිද්‍රතාවෙ පත්ලෙ. හොඳට හඳ පායපු දවසට අපෙ ටකරන් වහල අස්සෙන් ඒ සිදුරු අතරින් එළිය වැටෙනවා ගොම පොළොවට.හරියට ‘ටෝච්’ එකක් ගැහුවා වගෙ එළිය. අපෙ පවුලෙ පිරිමි හතරයි. ගැහැනු පහයි. අන්තිම එකා මං ඉපදෙන්ඩ ඉන්නකොට අම්මා කතරගම දෙවියන්ට පඬුරක් ගැට ගැහුවලු ඒකත් පුතෙක් ම වෙන්ඩ කියලා දරුවො ටික සමාන වෙන්න. අපි පුංචි එවුවො ටකරන් වහලෙන් එන එළියෙන් වැටුණු රවුම් වටේට අඟුරු කෑලිවලින් අඳිනවා. ඒක තමයි නිර්මාණකරණයේ මුල් බිජුවට. අම්මා මේ දිහා බලාන ඉන්නවා. එයා තමයි මගේ අකුරු නූගත් මුල්ම ගුරුතුමී. මාව නිර්මාණය කළේ අම්මගෙ ආදරය හා කුසගින්නයි.මම පාසල් හතරකට ගිහින් තියෙනවා. පළමු ව ඉහළබැද්ද කනිටු විදුහල. දෙවැනු ව කඳුරුගමුව ශ්‍රී ජනානන්ද විද්‍යාලයට. තුන්වැනු ව ගියේ පිළියන්දල මධ්‍ය මහා විද්‍යාලය. සතර වැනුව කොළඹ තර්ස්ටන් විද්‍යාලය.මේ පාසල් හතරින් මගේ සුහුඹුල් ළමා අධ්‍යාත්මයත්, පෞරුෂයත් හැදු පාසල් මාතාව දියතලාවේ ජනානන්දය. මගේ මල්වර යෞවනය විකසිත කරලා, පිටකොන්දක් හැදුවේ කොළඹ තර්ස්ටන් විද්‍යාලයයි. ජනානන්දය යි තර්ස්ටනය යි මගේ වම් අත යි දකුණු අත යි වගේ.ජනානන්දය ආරම්භ කරලා තියෙන්නේ 1911 අගෝස්තු 16 වැනි දා. වැලිබඩ සාමෝපතුලේ අතිශය දුෂ්කර මුඩුබිමක ඉංගී‍්‍රසි අධිරාජ්‍යවාදීන්ගේ සෞභාග්‍ය සම්පන්න සුවිශාල තේ වගාබිම් පාමුලක හපුතලේ ජනානන්ද නම් තිස් දෙහැවිරිදි හාමුදුරුවන් වහන්සේ තමයි, මුලින් ම මිෂනාරි පාසල් බහුල ව තිබුණු ප්‍රදේශයේ ගැමි දරුවන්ට මේ පාසල ආරම්භ කළේ. හපුතලේ ගම මුල්කැටිය ගෙදර කිරිබණ්ඩාර ආරච්චිල මැතිතුමා දුන් ඉඩමක්, රජයට අයිති ඉඩම් කොටසකුත් එකතු කරල යි ජනානන්දේ පටන් අරන් තියෙන්නේ. මුලින් ම පාසලට ඇතුළු වී තිබෙන නොම්මර එකේ ශිෂ්‍යයා යහළබැද්දේ පරණආරච්චි මහත්මයා, නොම්බර දෙක උක්කුබණ්ඩේ.පු.බ. රත්නායක විදුහල්පතිතුමාමං යහළබැද්දේ ඉස්කෝලෙන් ශිෂ්‍යත්වේ පාස් වුණා. ඒ අවුරුද්දේ යහළබැද්දේ ඉස්කෝලෙන් ශිෂ්‍යත්වේ පාස් වුණේ අපි දෙන්න යි. එක් කෙනෙක් තංගමලේ වත්තේ ඉඳලා ඉස්කෝලෙට ආපු ගාමිණී බණ්ඩාර. අනිත් එක්කෙනා මම.අපි දෙන්නට ම බණ්ඩාරගම මධ්‍ය මහා විද්‍යාලයට යන්න ලකුණු තිබුණා. ගාමිණීගේ දෙමාපියෝ එයා බණ්ඩාර ඉස්කෝලෙට දැම්මා. මගේ අම්මට යි අප්පච්චිට යි හොස්ටල් එකේ නවත්වන්න වත්, බස් ගාස්තු දෙන්න වත් තඹ දොයිතුවක් තිබ්බේ නැති නිසා, වේලක් හැර වේලක් වත් අපිට කන්න දෙන්න පුළුවන් කමක් තිබුණේ නැති නිසා මාව ජනානන්දෙට දැම්මා.ඒ කාලේ සිටියා පු.බ. රත්නායක කියලා විශිෂ්ට ගණයේ විදුහල්පතිතුමෙක්. කුසගින්නයි, ආදරයයි එක්ක ඉස්කෝලේ ගිය අපිට රබර් මිශ්‍රණයක් නැති කශේරුකාවක් හදලා, එක එකාට නැමෙන්නැතුව ඉන්නත් තමන්ගේ දෙපයින් මහපොළවේ හිටගන්නත්, ඇත්ත කතා කරන්නත් යුක්තියට එරෙහි ව කතා කිරීම අයිතියක් බවත් උගන්වලා ස්වර්ණමය යුගයක් බිහි කළා. මං ඒ කාලේ ශිෂ්‍යයෙක්. මගේ සමකාලීන ශිෂ්‍ය ශිෂ්‍යාවෝ දාහත් දෙනෙක් ආචාර්ය උපාධිය කරලා තියෙනවා.ඒ කාලේ සිය ගණනක් විශ්වවිද්‍යාලයයට සමත් වුණා. මං ජනානන්දයට ගියේ ඉස්කෝලේ ස්වර්ණමය කාලේ. රෝහිත බටගල්ල, ආචාර්ය රංජිත් ප්‍රේමසිරි සහ වෛද්‍ය සෙනරත් කරුණානායක සංස්කරණය කළ ‘ප්‍රඥාවන්තයින්ගේ ක්ෂේමභූමිය – ජනානන්දයට 100 යි ඉතිහාසය’ නමැති පර්යේෂණ ග්‍රන්ථයේ මං ඒ ගැන මෙහෙම ලියලා තියෙනවා.උදේ හතයි තිහට පසු කිසිදු සිසු සිසුවියක හෝ ගුරුමණ්ඩලයේ කෙනෙකු පාසලට එන්නේ නැත. නිශ්චිත වේලාවට පෙර සියල්ලෝ ම පාසල් ගේට්ටුවෙන් ඇතුළට පැමිණ සිටිති. ඒ වන විට පාසල දවසේ අධ්‍යාපනය සඳහා සූදානම් ය.පැරැණි විදුහල් ශාලාවඑක ම ලිපිකරුවෙකු මිස කිසිදු කම්කරුවෙකු පාසලට අනුබද්ධ ව සිටියේ නැත. පාසල් භූමිය අක්කර දහය පහළොවකට වැඩි මිස අඩු නැත. තුරුලතාවන්ගෙන් වට වුණු භූමියේ පවිත්‍රතා කටයුතු කිරීමට කම්කරුවන් කීප දෙනෙකුගේ සේවය අවශ්‍ය යැයි ඔබට සිතෙනු ඇත. නැත. සිසුසිසුවියෝ හිමිදිරියේ ම පාසල් ඇවිත් පාසල් භූමිය පවිත්‍ර කරති.පාසල ඇරඹෙන විට එකදු කුණු රොඩ්ඩක් වත් පාසල් භූමියෙන් අහුලා ගත නො හැකි ය. හතයි තිහේ සිට සවස එකයි තිහ තෙක් කාල පරිච්ඡේද අට ම අනිවාර්යයෙන් ම අධ්‍යාපන කටයුතුවලට ම කැපවෙයි. දහස් ගණනක් ඉගෙන ගත් මේ පාසලේ උදේ සිට සවස දක්වා පාසල් භූමියේ ඇත්තේ අපූරු දර්ශනයකි. කලාතුරකින් පැය ගණනකට මිස එළිමහනේ සිසුසිසුවියෝ දක්නට නො ලැබෙති. මාස ගණනකට වත් විවේක වේලාව හැර වෙනත් කාල පරිච්ඡේදයක් නිකරුණේ ගත වන්නේ නැත. අධ්‍යාපන වාරයකට වත් නිකරුණේ සිටීමට පැය භාගයක් ලැබෙන තෙක් අපි එදවස පෙරුම් පුරමින් සිටියෙමු.සෑම පන්ති කාමරයක ම ඉදිරියේ පන්තියේ නම සලකුණු කොට ඇත. ගුරු මේසය පවිත්‍ර වූ මේස රෙද්දකින් සරසා ඇත. සෑම ගුරු මේසයක ම නැවුම් මල් පිරී ගිය සුන්දර මල් බඳුනකි. දුහුවිලි බිඳක් වත්, එකදු කැඩුණු පුටු මේසයක් වත් පන්ති කාමරය තුළ නැත.ගුරු දෙගුරු රැස්වීමට දෙමාපියෝ සියයට සියයක් පැමිණෙති. මෙය ලංකා ඉතිහාසයේ වාර්තාවකි. පෝ දින ධර්ම දේශනා පැවැත්වේ. සිල් සමාදන් වේ. සහභාගිත්වය සියයට සියයකි. ක්‍රීඩා, සාහිත්‍ය, විවාද, ලෝහ වැඩ, වඩු වැඩ, ප්‍රථමාධාර, පරිසර සංරක්ෂණ, ආගමික, ගෘහ විද්‍යා, සමූපකාර ආදි සියලු ක්ෂේත්‍රවල දක්නට ලැබුණේ වර්තමානයේ විශ්වාස කළ නො හැකි ආදර්ශශවත් රටාවකි.සෑම වසරකට ම සතියක් පාසලේ සියලු පරිපාලන කටයුතු සිසුන්ට පැවරෙයි. ප්‍රධාන ශිෂ්‍ය නායකයා විදුහල්පති තනතුරේ වැඩ බලයි. ශිෂ්‍ය නායකයන් ගුරු මණ්ඩලය බවට පත් වෙයි. ගුරුවරු සතියක් පුරා පාසලේ අභිවෘද්ධියට අදාළ සාකච්ඡා කෙරෙන ගුරු සමුළුව පවත්වති. අමුත්තෙකු පාසලට පැමිණිය හොත් පුදුම සිතෙනු ඇත. පාසලේ වැඩ කටයුතු අංශු මාත්‍රයකුදු අඩුවකින් තොර ව ඉටු කෙරෙයි. මම ද එදවස ශිෂ්‍ය ගුරු මණ්ඩලයේ සේවය කළෙමි. වර්තමානයේ ගුරුවරයෙකු ලෙස මා සේවය කරන්නේ එකී පරමාදර්ශයෙන් නො වේ ද?ජනානන්දය උඩුගුවනේ සිට දිස්වන අයුරු (google ඡායාරූපයකි.)මේ සන්නස්ගල අද අපෙන් අසන හැටිය.ජනානන්දය ශුද්ධ භූමියක්. හැබැයි පසුගිය තිස්වසරක දේශපාලනය විසින් විනාශ කළ අශුද්ධ භූමියක්.ජනානන්දය තියෙන්නේ ඌවේ. ඌවේ හැදෙන එක ගැනත් මං අපේ ඉස්කෝලේ ගැන ලිව්ව ඉතිහාස කෘතියේ සඳහන් කළා.”බේසමක හැඩය ගත් වැලිමඩ සානුවේ බේසම් පතුලේ දිවි ගෙවූවෝ අපි වෙමු. හතරතින් එන අපද්‍රව්‍ය, කැළිකසළ, කුණුරොඩු මුසු කරගත් අදේශපාලන කුණු කාණු ගලා බසින්නේ ද මේ ගම තුළට ය.පතුලත පීඩිත දිවි ගෙවනා ගැමියනට ඉහළත ගමන් කරන දුම්රිය ඉතිහාසය පුරාවට ම ‘හූ’ කීවේ ය. “දුම්රිය ගමන් අරඹා ඔහොයිය, ඉදල්ගස්පින්න, හපුතලේ, බණ්ඩාරවෙල, දෙමෝදර...” තෙක් ම කියනා හූ හඬේ සරදම සැම ගැමියෙකුට ම දැනුණි. මේ වූ කලි සුද්දා සැදූ දුම්රිය යි. නමුදු මම අද සුද්දාට බෙහෙවින් පෙම් කරමි. ඒ දුම්රිය මාර්ග සාදා බේසම පතුලේ සිටි අපට ද ‘එහා ගිය නව ලොවක් ඇත’ යන හැඟීම එන්නත් කර වූ හෙයිනි. සුද්දා ගෙන ආ ප්‍රජාතන්ත්‍රවාදය තුළ, සුද්දාගේ පාර්ලිමේන්තුව ව්‍යුහයට ඇතුළත් වී, සුද්දා හැදූ දුම්රියේ නැඟ පහළ සිටිනා අපට හූ කියන්නේ, කළුසුද්දෝ ය. ඒ මෙරට දේශපාලනයේ ඉහළින් වැජඹෙන කොම්ප්‍රදෝරු ධනේශ්වර පැලැන්තිය නියෝජනය කරන්නෝ ය.‘හූ’ හඬ ඇසෙන සානුව මධ්‍යයේ වන්නේ ‘නරියාකන්ද’ යි. දුම්රියේ හඬ පරයා අනතුරු ව කරළියට එන්නේ, දියතලාවේ නරියාකන්ද යි.කොළඹින් පැමිණෙන පුහු මානසික මධ්‍යම පැලැන්තිය කාර් රේස් පදිනුයේ මෙම නරියාකන්දේ ය.ඔවුහු කොළඹින් විත් නගරබද සංස්කෘතිය පෙන්වා, ග්‍රාම්‍ය දුප්පත් සංස්කෘතියට හූ කියති.මේ ආකාරයේ ‘හූ’ මාලාවන් බහුතරයකින් ‘හූව‘ නිර්මාණය වී එය ‘ඌව‘ බවට අන්වර්ථ විය. අදට ද ‘ඌවේ’ ‘හූව‘ කොළඹ සිටිනා අපගේ ශ්‍රවණේන්ද්‍රිය මත තැන්පත් වේ.ලබන සතියේ තවත් කොටසක්උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=as1208122</link>
    <topic>පුතේ, තරුණ වයසෙදි කෑම ගැන මීට වඩා හිතන්න ඕනෑ</topic>
    <author>ලිව්වේ</author>
    <content>පුතේ, තරුණ වයසෙදි කෑම ගැන මීට වඩා හිතන්න ඕනෑලෝකයේ අනෙක් රටවල් සමඟ ගත් විට අපේ රටේ පිරිමි දරුවන්ට ගැහැනු දරුවන්ට වඩා ඉපදුණු දවසෙ ඉඳලම වැඩි සත්කාරයක් සැලකිල්ල ලැබෙනවා.මේ තත්ත්වය අපි බලමු ජීවිතයේ පටන් ගැනීමේ ඉඳලම. පිරිමි දරුවෙක් ඉපදුණාම පිරිමි දරු පැටියා ශක්ති සම්පන්න කරන්න කියලා අම්මලා මුල් මාස හයට විතරක් නැතිව මවුකිරි මාස හය පහුවෙලත් දිගටම දෙනවා.මාස හයක් ගතවූවාට පසුව ගැහැනු පිරිමි බේදයකින් තොරව ළදරුවන්ට අමතර ආහාර ලබා දෙන්නට යැයි උපදෙස් කොපමණ ලබා දුන්නත් පිරිමි දරුවන්ට අම්මලා මාස 6 පහුවෙලත් මාස 8 ක් සමහර විට ඊටත් වැඩියෙන් මවු කිරම පමණක් ලබා දෙන අතර අමතර ආහාර කිසිවක් ලබා දෙන්නේ නැහැ.මේ තත්ත්වය නිසා ලෝකයේ සෙසු රටවල් සමඟ සංසන්දනය කරන විට ලංකාවේ පමණයි පිරිමි ළමයින්ගේ පෝෂණ තත්ත්වය ගැහැනු ළමයින්ට වඩා අඩු ලෙසින් පවතින්නේ.මෙහෙම බැලුවම ජීවිතය ආරම්භයේ සිට ම ගැහැනු ළමයෙකුගේ පෝෂණ තත්ත්වයට වඩා පිරිමි ළමයෙකුගේ පෝෂණ තත්ත්වය අඩු මට්ටම පවතිනවා.පුතාලා හුඟාක් වෙලාවට නිවසක් තුළට කොටුවෙලා ඉන්නේ නැහැ. කොල්ලො රංචු ගහනවා. සෙල්ලම් කරනවා. මේ ගොල්ලන්ට කොලු කාලෙ ගෙදරට වඩා වැඩ තියෙන්නේ එළියේ.සමහර වෙලාව ගෙදරින් කනවා බොනවත් අඩුයි. පිළිවෙළකට ආහාර වේල නොගන්නා නිසා ආහාර වේලෙන් පොඩි පොඩි අඩුපාඩුකම් තියෙනවා. දඟකාරකමයි කොලුකාරකමයි නිසාම ගෙදර ආහාර වේලක් හරිහැටි ලබාගන්නේ නැහැ.මේ ගොල්ලො මේ සෙල්ලම් වයස ඉක්මවමින් ම යෞවනත්වයට පත් වෙනවා. අවුරුදු 12 - 18 ත් අතර කාලය පිරිමි ළමයෙක්ගෙ හොඳම කාලයයි. වර්ධන තත්ත්වය උපරිම විධියට ඇතිවෙන්නේ මේ කාලයේදීයි. ඒ වගේම ය වර්ධනයේ ප්‍රශස්ත මට්ටම අවුරුදු 14 - 15 අතර කාල සීමාවයි. උස යාම මානසික හා කායික වර්ධනය මේ හැම එකක්ම පිරිමි ළමයෙක්ගෙ වර්ධනයක් වන්නේ මේ කාලයේ. ඒ නිසා මේ කාලයේ මේ දරුවෝ පෝෂ්‍ය පදාර්ථ ලබා ගැනීම ශරීරයේ වර්ධනයට අත්‍යාවශ්‍ය ය.මේ වයසේදීමයි තරුණ පිරිමි ළමයින් ගෙදර තියෙන ආහාර වේල ගැන නොසලකා හරින්නේත්. ගෙදරට වඩා වෙළෙඳ පොළේ ආහාර වලටත් මේ ගොල්ලෝ දැඩි අභිරුචියක් දක්වනවා.නමුත් මෙසේ නිවසින් පිට ආහාර පානාදිය දිගටම ගැනීම අනතුරුදායක බව සෞඛ්‍යයට නුසුදුසු බව තේරුම් ගත්තේ නැහැ. මේ අවදානම ඒ නිසා තරුණ ජීවිතයටත් ඉදිරි ජීවිතයටත් බලපානවා.තරුණ වියට පත්ව සිටින පිරිමි දරුවන්ගේ ආශාවන්ට ම පමණක් ඉඩ දෙන්න හොඳ නැහැ. මේ වයස්වල හිටින විට අපි දරුවන්ට සැර වැරවීම දරදඬු වී තදින් නීතිරීති පනවා කටයුතු කිරීමට වඩා අම්ම තාත්තා පවුලේ අය සුහදතාවයෙන් සාකච්ඡාවෙන් දරුවා හුදකලා නොකර කටයුතු කිරීමත් වැදගත්. දරුවාගේ අවශ්‍යතාවයන් දෙමාපියන්ගේ මැදිහත්වීම හා මඟපෙන්වීම යටතේ සිදුවෙනවා නම් ඒකයි හොඳ.තරුණ වියෙහි පිරිමි දරුවෙකුගේ අස්ථි වර්ධනයක් උපරිම ලෙසින් සිදුවන්නේ ද මේ කාලයේදීයි. එම නිසා දිනපතා කැල්සියම් සහිත ආහාර වර්ග ප්‍රෝටීන බහුල ආහාර ගැනීමත් අවශ්‍යය.යෞවන වියේදී ළමයින්ට එක එක අදහස් එනවා. සමහරු නිර්මාංශ වෙනවා. පේශි වර්ධනයට සහ තරුණ පුතාගේ වර්ධනයට නිර්මාංශ ආහාර වුව ද නිසි ලෙස ආහාරයක් කරගන්න ඕනෙ. පලතුරු එළවළු වර්ග හොඳින් කන්න ඕනෙ. වියළි ආහාර වර්ග ගැනීමත් අවශ්‍යයි. යකඩ අවශ්‍යතාවය ඇති කරගන්න පලා කොළ සහ කොළ පැහැති ආහාර වර්ග ද බහුලව ගැනීම අවශ්‍යයි. මේ එළවලු ආහාර ගැනීම තරුණ වියෙහි පුතෙක්ගෙ කාය වර්ධනයට ශරීර ශක්තිය ඇති කරගැනීමට හුඟාක් දුරට බලපාන දෙයක්.සමහර පුතාලා අධික ලෙස තරබාරුයි. තෙල් බහුල ආහාර සහ සීනි අධික ආහාර පානාදිය ගැනීමයි මේකට තවත් හේතුවක් වන්නේ. මේ වයස් කාලයේදී ‘ටියුෂන්’ පන්ති යාම තරගයකටයි සිදුවන්නේ. මේ රැල්ලත් සමඟ උදේම නිවසින් පිටවන පුතාලා ගෙදර කෑම ගෙදර වතුර බෝතලය රැගෙන යන්නත් ලැජ්ජයි. මේ වයසට ලජ්ජාව එන දෙයක්. මේ ගොල්ලො උදේ 10 කැන්ටින් එකකින් නැතිනම් ටියුෂන් පන්තිය ළඟ තිබෙන කඩයකින් තෙල් බහුල ආහාරය ගන්නේ. මේ වයසේදී සමතුලිත ආහාර වේලක් ගන්නේ කොහොමද? කියලා හොඳට හිතලා බලන්නම ඕනෙ.යෞවන වයසේදී ශරීර ලක්ෂණ බර ගැනත් සැලකිලිමත් වීම ද අවශ්‍යය. සමහර තරුණ ළමයි මේ වයස්වලදී අනිසි ක්‍රීඩාවල කාගේවත් නිර්දේශයකින් තොරව නිරත වෙනවා. මෙයින් අනිසි අතුරු ප්‍රතිඵල ඇති වෙනවා.පාසල් ජීවිතයෙන් පසුව තරුණ පුතාලා රැකියාවලට යාමේදී තමන් ගැන තමන්ගේ සෞඛ්‍යය ගැන හිතනවා අඩුයි. ඒ වගේමයි අපේ රටේ පිරිමි ළමයින්ට ‘පිරිමින්ට’ කියලා විශේෂ සායනයක්වත් නැහැ. මේ නිසා තරුණ පිරිස කනවා බොනවා වැඩ කරනවා විනෝද වෙනවා මිස තමන්ගේ සෞඛ්‍යය ගැන බලන්නේ නැහැ.මේක හොඳ දෙයක් නොවෙයි. අවුරුද්දකට වරක්වත් තමන් උනන්දු වී තමන්ගේ සෞඛ්‍ය තත්ත්වය ගැන පරීක්ෂාවක් කර බැලීම සිදුවිය යුතු දෙයක්. තමන්ගේ බර තමන් ඉන්නේ කවර මට්ටමේ සෞඛ්‍ය තත්ත්වයකද? සෞඛ්‍යයට අවදානම් රෝග තත්ත්වයන් වෙත තමන් ළඟා වෙමින් සිටිනවා ද? කළ යුත්තේ කුමක්ද? ව්‍යායාම දවසකට පැය බාගයකවත් යෙදෙනවාද මේ ආදී සියලු කරුණු කෙරෙහි අවධානය යොමු කිරීම තරුණ පුතාලට වැදගත් වෙනවා. කාර්යාලයේදී වුවත් විවේක කාලයේදී වැඩත් සමඟ තිබෙන පීඩනකාරී තත්ත්වයෙන් මිදෙන්න සංගීතයට සවන්දීම වුව ද මනසට හිතට සැහැල්ලුවක් ගෙන දෙන්නක්.වැඩ අධික යි කියා නොකියා සිටින්නත් එපා. දිගින් දිගටම කෑම වේල මඟ හැරීම ‘ගැස්ට්‍රයිටීස්’ රෝග තත්ත්වය ඇති කරන්නට පුළුවන්. අපි බලන්න ඕනෙ අපේ නිසි ආහාරවේල නොගෙන බඩ ගින්නට අපි කියූ දෙයින් අපට වන අතුරුඵලය ගැන. නිසි ලෙස ආහාරයට එළවළු පලතුරු නොගත්තොත් ප්‍රතිරෝධක තත්ත්වයන්ට මුහුණ දී දුර්වල වීම නිසා හෙම්බිරිස්සාව, කැස්ස හා වෙනත් ලෙඩ රෝගවලට නිතර ගොදුරු වීමේ හැකියාව වැඩි වෙනවා.තවත් වැදගත් කරුණක් වන්නේ ගැහැනු අයට වඩා පිරිමි අය නිතරම එළියේ ගැවසෙන නිසා වාතයෙන් දූෂිත වී වන දේ ගැහැනු අයට වඩා පිරිමි අයට වනවා වැඩියි. මේ වාතය මගින් අපේ සෛලවල ප්‍රතික්‍රියා ඇති වෙනවා. මේ ප්‍රතික්‍රියා අඩුකර ගන්න ආහාර වර්ග තියෙනවා. විටමින් ‘ඒ’ ‘සී’ සහ ‘සෙලෙනියම්’ අඩංගු ආහාර ගැනීමෙන් මේ තත්ත්වය අවම කර ගන්න පුළුවන්. දූෂිත වායුවලින් පිරිමි ළමයින්ට සිදුවන පීඩාකාරී තත්ත්වයන් ඇති කරන ලෙඩ රෝගවලින් වළක්වා ගන්න පුළුවන්.අලුත උපන් බිළිඳෙකු ලෙසත් ඉන්පසුව ළමයෙක් සිසුවෙක් හා යෞවනයෙක් ලෙසත් පසුව රැකියාවට යන තරුණ පුතෙක් සහ විවාහයට පත්වී තාත්තා කෙනෙක් දක්වා ජීවිතයේ ඒ ඒ කාල වකවානු පිරිමියෙකුගේ ඉදිරි ජීවිතයේ හා පසුකාලීන ජීවිතය නිරෝගීව සිටින්නට අඩිතාලමක් කර ගත යුතු ය. සෞඛ්‍යමත් පැවැත්වම ජීවිතයේ ළමා තරුණ මහලු සෑම අවධියකටම එකසේ වැදගත් ය.මගේ තරුණ කාලේ වගේ නෙමෙයි මගෙ පුතාගේ තරුණ කාලේ. පුංචි වැරැද්දකට දඬුවමක් කළත් අපි ඒ කාලේ ඉවසුවා. ඒත් අද මගෙ පුතාගේ පරම්පරාවේ අය අම්මා තාත්තා වැරැද්දකට දඬුවමක් කළත් ඒව දකින්නේ මහා ලොකු වරදක් විදිහට.අපේ තාත්තා අපිට සමාජයේ ඔළුව කෙළින් තියන් ඉන්න පුළුවන් විදිහට අපිව හැදුවා. දෙයියනේ කියලා තාත්තගේ ගුරුහරුකම් මතක තිබුණ නිසා මං මගෙ පුතාව ගුණගරුක විදිහට හදාගත්තා. ඒත් මගෙ පුතාගේ පරපුරේ ඇතැම් දරුවෝ හැසිරෙන විදිහ ජීවත්වෙන විදිහ දුටුවම අවංකවම ඇතිවෙන්නේ කනගාටුවක්.දවසක් මං කහ ඉර මතින් පාර මාරුවෙද්දී මගේ කන ළඟින්ම ඇහුණෙ කැසට් බාර් එකක වගේ මහ හඬින් සින්දු හඬක්. හැරිලා බැලුවාම කොලු ගැටයෙක් මා ළඟින්ම පාර පනිනවා. ඇඟ පුරාම වයර් ගොඩක් පටලවාගෙන යන ඒ දරුවා කන් දෙකේම ඇබ දෙකක් ගහගෙන. තව පොඩ්ඩෙන් කාර් එකකට යටවෙන්නෙ හෝන් ගැහුවත් ඇහුණේ නැති නිසයි.අද කාලෙ පාරට බැස්සම තරුණ ගැටව් වැඩි දෙනෙක් එහෙමයි. අපේ පුතාත් ගෙදරදි සින්දු අහනවා. පුතා හමුවෙන්න එන අනෙක් පුතාලත් ඔය විදිහට ඔළුව පුරා වයර් පටලෝගෙන ඉන්නවා මං දැකලා තියෙනවා. මං අපේ දරුවාට මේකෙ ආදීනව කලින්ම කියා දී තිබු නිසා එයා යාළුවන්ට ඒ ගැන කියනවා මං අහගෙන.මෝස්තරයටත් පහසුවටත් කනේ ඇබ ගහගෙන ගියා වගේ නෙවෙයි පාර තොට ගැන වැඩි අවධානයක් යොමු කරන්න තරුණ පුතාලා දැනගන්න ඕනෑ.නගරයේ උසස් පාසලකට යන පුතාට විවිධ වර්ගයේ දරුවෝ ඇසුරු කරන්න ලැබෙනවා. ඔහු ඔවුන්ගෙන් විවිධ පුරුදු පුරුදු වෙනවා. ඒ පුරුදු අතර හොඳ වගේම නරකත් තියෙනවා. අපූරුවට ඉණට කලිසම අදින්න පුළුවන්කම තියෙන පුතා දවසක් ගෙදර ආවේ ඉණට පහළින් බිමට හැලෙන්න ඔන්න මෙන්න තියෙන ඩෙනිමක් ඇඳගෙන. එහෙම ඇඳුම් ගන්න අපි පුතාට මුදල් දීලා නැහැ.”මං යාළුවෙකුගෙන් ඉල්ල ගත්තා මට ආස හිතුණා එහෙම අඳින්න”පුතාගේ ආසාව තවත් කෙනෙකුට අපුල දසුනක් බව මං පුතාට හෙමින් සීරුවේ පහදලා දුන්නා. ඉන්පස්සේ පුතා එහෙම ඇඳුමක් අඳිනවා මං දුටුවේ නැහැ.”ටැටූ... පච්චා කෙටීම” අද මෝස්තරයක් බවට පත්වෙලා තරුණයන් අතර. පුතා මේ අරුමෝසම්වලට පැටලේවි කියන බයට මං ‘ටැටූ’ ආව මුල් දවස්වලම පුතාව දැනුවත් කළා.ළපටි අතපය පිරිමැදලා ආදරෙන් හදපු දරුවෝ විකාර වැඩවලට හුරුවෙනවා බලා ඉන්නේ කොහොමද?ඉගෙනීමට යොමුවෙලා ඉන්න මගේ පුතා මේ පසුකරන්නේ ජීවිතයේ තීරණාත්මක කාලේ. හැඩට වැඩට පේන ගෑනු ළමයෙක් දුටුවම ඔහු ආයෙමත් හැරිලා බලනවා. පුතාගේ ඒ බැල්ම ගැන බිරියටත් මටත් පුංචි බියක් නැතුවම නොවෙයි. ඒත් දරුවන් ඉගෙනගන්න කාලේ ඉගෙන ගත යුතුයි යන්න මං මගෙ පුතාට පැහැදිලිව තේරුම් කරලා දුන්නා.මගෙ පුතා දැන් මටත් වඩා උසයි. ඔහු පිළිවෙළට ඇඳුම් අඳිනවා. කොණ්ඩය කොටට කපලා ‘ජෙල්’ වර්ග නොගා හිස පීරනවා. තොරොම්බෝල් සැරසිලි නැති පුතා ගුණ යහපත්කම් අතිනුත් සුවිශේෂීයි. හොඳ හැදියාවක් තියෙන පුතෙක් විදිහට මගෙ පුතාව මට හදාගන්න පුළුවන් වුණේ මගෙ තාත්තා නිසයි. පුංචි පුංචි හිතුවක්කාරකම්, දරදඬු වැඩවලට එදා මගෙ තාත්තා දඬුවම් නොදුන්න නම් අවවාද නොදුන්න නම් අද මගෙ පුතාත් අයාලේ යන දරුවෙක්.මට වෙලාවකට මතක් වෙන්නේ ජිප්සීස් ගායක සුනිල් පෙරේරා කියන මේ ගීතය.තාත්තා මට ඇනපු ටොක්ක දවාලේ තරු පෙනුණා නිතර ඇහෙන සත්තම්වලට කන්දෙක මගෙ පිරුණා එදා මට පෙනුණේ ඔබව සතුරෙක් වාගෙයි තාත්තේ අද මට පෙනෙන්නේ ඔබ දෙවියෙක් වාගෙයි තාත්තේකතාබහරජයේ වෛද්‍ය පර්යේෂණායතනයේපෝෂණ කටයුතු අංශයේ ප්‍රධානීවිශේෂඥ වෛද්‍ය රේණුකා ජයතිස්සලිව්වේසුනිල් දයා අල්විස්ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=as1208123</link>
    <topic>ඔබ නිසා මවට පියාට දොස් අහන්න තියන්න එපා</topic>
    <author>රමණී සුබසිංහ</author>
    <content>ඔබ නිසා මවට පියාට දොස් අහන්න තියන්න එපාශාස්ත්‍රපතිගලගම ධම්මරංසි හිමිපුතේ; අම්මට තාත්තට දරුවො තරම් වටිනා සම්පතක් තවත් නෑ. අපේ බුදු හාමුදුරුවෝ ‘පුත්තා වත්තු මනුස්සානං’ යනුවෙන් දේශනා කොට වදාළේත් මේ ලෝකයේ මිනිසුන්ට තිබෙන ලොකුම සම්පත දරුවන් කියලයි. මවුපියන් ඔබ ආදරයෙන්, අසීමිත සෙනෙහසින් රැක බලා ගන්නේ ඒ නිසයි. ඔබ රැක බලා ගන්නට බොහෝ කැප කිරීම් කරන මවට, පියාට ඔබගෙන් ද ප්‍රති උපකාර ලැබිය යුතුයි. විශේෂයෙන් කීකරු දරුවෙක් ඒ පවුලට පමණක් නොවෙයි, ගමටත්, රටටත් ආශිර්වාදයක්.ඔබ අකීකරු වුණොත්, වරදක් කළොත් ‘දරුවො හදල තියෙන හැටි’ කියලා සමාජය මුලින් ම දොස් කියන්නේ ඔබ ගේ අම්මට, තාත්තට. පුතේ, ඔබ ජීවත් කරවන්නට, නොමිනිසුන් අතර මිනිසෙක් කරන්නට වෙර දරන මවුපියන්ට ඔබ නිසා තවත් කෙනෙක් දොස් නඟනවා නම් එහි වරද පැටවෙන්නේ ඔබටමයි.මේ නිසා කළ යුතු දේ නිවැරැදිව කරන්නට, ජීවිතයේ වටිනා දේ අතපසු කර නොගන්නට ඔබ අද පටන් සිතට ගත යුතුයි.පුතේ,අප ජීවත්වන කාලය බොහොම වේගයෙන් ගෙවී ගෙන යනවා. දවසක් උදාවී එදවස ගෙවෙන්නට, සතියක් උදාවී සතියක් ගෙවෙන්නට වසරක් ගෙවී වසරක් උදාවන්නට, ගතවන කාලය බොහොම වේගවත්. ‘ගිය නුවණ ඇතුන් ලවාවත් අද්දවන්නට’ බැරිවාක් මෙන් ගෙවුණ කාලයත් ඇතුන් ලවාවත් නැවත ඇද්දවිය නොහැකියි. කාලය අපතේ නොහරින්නට අපි ප්‍රවේශම් විය යුතු වන්නේ ඒ නිසයි.පියවරෙන් පියවර ජීවිතයේ වැඩිවියට පත්වන ඔබට ඒ ඒ කාලයේ දී කළ යුතු නියමිත වැඩ කොටසක් තිබෙනවා. කාලයට නියමිත වැඩ මඟ හරිනවා නම්, අනවශ්‍ය දේට යොමු වෙනවා නම් ඉන් ලැබෙන ප්‍රතිඵලය අයහපතක් මිස යහපතක් විය නොහැකියි. එය විඳ දරා ගත යුතු වන්නේ ද අම්මා තාත්තා හෝ වෙන යම් කෙනෙක් හෝ නොව ඔබමයි.ඔබ අධ්‍යාපනය ලබන දරුවෙක් නම් ඊට අදාළ දේට මිස වෙනත් දේට අවධානය යොමු නොකළ යුතුයි. එය ඔබ ජීවිතයට එක් කරගන්නා විශාල ආයෝජනයක්.විශේෂයෙන් රූපවාහිනිය, වීඩියෝ පට, අන්තර්ජාලය, විවිධ මුද්‍රිත ප්‍රකාශන අනවශ්‍ය ලෙස පරිහරණය කරනවා නම් ඔබ විනාශ වන්නේ, පරිහානිය කරා යන්නේ ඔබටත් නොදැනීමයි. මෙවැනි දේට ඇබ්බැහි වූ ඇතැම් තරුණ දරුවන් සමාජයේ විවිධ අපචාරවලට, අපරාධවලට සම්බන්ධ වී ජීවිතය වරදා ගත් අවස්ථා ගැන ජනමාධ්‍යය ඔස්සේ ඔබ කොතෙකුත් අසන්නට දකින්නට ඇති.එවැනි දරුවන් සමාජයේ පිළිකුලට, ගැරහුමට ලක් වූ සැටි අසන්නට දකින්නට ඇති. පුතේ යා යුතු මඟ වරද්දා නොගන්නට ඒ උදාහරණයන් ම ඔබට ප්‍රමාණවත්. වරදට යොමු වුණොත් ඒ වරද ඔබ ගේ මුළු ජීවිතයම ආපස්සට ඇද දමනවා නියතයි. මේ නිසා ඉගෙන ගන්නා කාලයේ අන් දේට නොව ඉගෙනුමට මුල් තැන දෙන්නට ඔබ සිතට ගත යුතුයි.පාසලේදී, බාහිර පන්තිවල දී ඔබට සම වයසේ විවිධ මිතුරු මිතුරියන් ඇසුරට ලැබෙනවා. මේ අතර යහපත් හැසිරීම් ඇති දරුවන් වගේ ම අයහපත් හැසිරීම් ඇති දරුවන් ද වෙනවා. මේ අය ඇසුරේ දී අයහපත මඟ හැර යහපත පමණක් ජීවිතයට එක් කරගන්නට ඔබ සැලකිලිමත් විය යුතුයි. ඒ වගේ ම යහපත් අය ඇසුරට පමණක් සීමා වන්නටත්, අයහපත් අය උපායශීලීව මඟ හරින්නටත් කටයුතු කළ යුතුයි. මිතුරු ඇසුර ජීවිතයක යහපතටත්, අයහපතටත් විශාල බලපෑමක් කරනවා.කුඩා කල ‘සත්තිගුම්භ’ ජාතකය ගැන ඔබ පොතපතින් අසා දැන ගන්නට ඇති. ගිරා පැටවුන් දෙදෙනෙක් සුළගකට ගසා ගෙන ගොස් එක් පැටවෙක් තාපසාරාමයකත් අනෙක් පැටවා සොර මුලක් ළඟත් නැදුණු වැඩුණු සැටි, ඒ ජාතක කතාවෙන් කියවෙනවා. මේ පැටවුන් දෙදෙනා ගේ ගති ගුණත්, කතාවත් ඒ අනුව වෙනස් වෙනවා. ඔබ ගේ ජීවිතයට සමීප කරගත යුතු කවුද, දුරු කළ යුතු කවුද යන්න තෝරා බේරා ගන්නට ඒ කතාවම ප්‍රමාණවත්.පුතේ;සමාජයේ ගැරහුම් ලබන්නට, අනවශ්‍ය ලෙස විවේචනයට හසුවන්නට ඔබ පි‍්‍රය නොකරනවා මෙන්ම ඔබ, එවැනි ගැරහුම් ලබන දරුවෙක් වනවා දකින්නට මවුපියන් ද පි‍්‍රය නැත. යහපත් ඇසුරින් තමන් ගේ චරිතය ආරක්ෂා කර ගන්නට මුල් තැනක් දිය යුතු වන්නේ ඒ නිසයි. ඇසුරට හොඳ මිතුරු මිතුරියන් තෝරා ගන්නේ කෙලෙසක ද? සිනාවෙන්, කතාවෙන්, ඇඳුමෙන්, පැලඳුමෙන් එසේත් නැතිනම් වත් පොහොසත්කමින් නොවෙයි. කෙනෙක් යහපත් ද අයහපත් ද යන වග තීරණය කළ හැකි වන්නේ ඔහු ගේ හෝ ඇය ගේ හැසිරීමෙන්. පුතේ අප ගේ ජීවිතය හැඩගස්වා ගන්නට අපේ බුදු හාමුදුරුවෝ ඉතා වටිනා දහමක් දේශනා කළා. උන්වහන්සේ පෙන්වා දුන් පංචශීල ප්‍රතිපදාව එසේත් නැතිනම් අපි උදේ සවස බුදුන් වැඳ සමාදන් වන පන්සිල් පද නිවැරැදිව ආරක්ෂා කරනවානම් ඒ පුද්ගලයාගෙන් කවර කලෙකවත්, කිසිවකුට වරදක් සිදු වන්නේ නෑ. ඔබ ඇසුරට එක්කර ගත යුතු වන්නේ එසේ පන්සිල් ආරක්ෂා කරන මිතුරු මිතුරියන්.මිනිසුන් ඇතුළු අනෙක් සතුන්ට හිංසා පීඩා කරනවානම්, අනුන් ගේ දේ සොරකමින් වංචාවෙන් උදුරා ගන්නවා නම්, බොරුවෙන්, කේළමෙන් අනුන් රවටනවා නම්, වැරැදි කාම සේවනයේ යෙදෙනවා නම්, මත්පැන්, මත්ද්‍රව්‍ය භාවිත කරනවා නම් එවැනි පුද්ගලයකු ඇසුර කිසිසේත්ම අනුමත කළ නොහැකියි. එවැනි අය මිනිසුන් වෙසින් පෙනී සිටින නොමිනිසුන්, අමනුෂ්‍යයන් සේ සලකා බැහැර කළ යුතුයි. ඒ අනුව යහපත් මිතුරු ඇසුරින් යහපත් දරුවෙක් වන්නට ඒ තුළින් යහපත් හෙට දවසක් උදා කරගන්නට උත්සාහ කළ යුතුයි. ඔබ රටට, සමාජයට වැඩදායක පුරවැසියෙක් වන්නේ එවිටයි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=as1208124</link>
    <topic>නෙළුම් විල</topic>
    <author/>
    <content>නෙළුම් විලපොසොන් පොහොයට වෙසක් කූඩුව බැගින් සාදා ගෙන එන ලෙස ගුරුතුමා අපට නියෝග කළේ ය.උණ ගැනී අසනීප වූ නිසා මට කූඩුවක් තනා ගැනීමට නොහැකි විය. උදව් ලබා ගැනීමට සුදුසු කෙනෙක් ද නොවී ය.කූඩුවක් මිලදී ගැනීමට තැනක් ද ගැමි පෙදෙසක් වන අප ගම් ප්‍රදේශයෙහි නැත.සනීප වී මා පාසල් ගියේ මෙබඳු තත්වයක් යටතේ ය.ගුරුතුමා මා කැඳවීය.මම ඔහු වෙත බියෙන් – බියෙන් ගියෙමි.වෙනත් ළමයකු ලවා කෝටුවක් කඩවා ගත් ගුරුතුමා මගේ දෑතට පහර කිහිපයක් ගැසුවේ ය.කෝටුවේ වූ ගැටයක් වැදී මගේ අත්ල තුවාල විය.මගේ දුක බෙදා ගත්තේ අම්මාත්, කිරි අම්මාත් පමණි.එය දුටු මගේ අම්මා ගේ දෑස කඳුළින් පිරුණි.මපියා හදිසි අනතුරකින් මෙලොව හැර දා ගොසිනි.ගුරුතුමනි, ගත සිත පීඩා ගෙන දුන්න ද මම ඔබ දොසක් නොකියමි.එහෙත් මට පාසල් යෑමට නොසිතෙයි.  කුරුණෑගල පෙදෙසෙහි 16 හැවිරිදි පාසල් සිසුවියක විසින් යොමු කරන ලද ලිපියක් ඇසුරිනි.අතුරු මාවතේ තිබෙන තොග කඩෙන් සහල් පැකැට්ටුවක් මිල දී ගත් මම එය ද පටවාගෙන යතුරු පැදියට නැඟීමි.මද්දහන් ඉර සැරට පායා තිබිණි. තැඹිලි ගෙඩියක් බිව්වොත් හොඳ යැයි මට සිතිණ.හොඳ තැඹිලි ගෙඩියක් බොන්නට නමි ප්‍රධාන මාර්ගය දිගේ නගරය දෙසට මද දුරක් යා යුතු විය.මෙසේ සිතමින් ආ මම මන්සන්ධියෙන් මහා මාර්ගයට පිවිසෙන තැන බලාපොරොත්තු නොවූ වාහන තදබදයක හිරවීමි.එතැන වූ බස් නැවතුමෙහි ලංගම බසයක් නතර කර තිබේ. ඊට ඉදිරියෙන් පෞද්ගලික බසයකි. දෙකටම මගීන් ද නැග අවසානය. ලංගම බසය යන්නට වෙර දරයි. එහෙත් පෞද්ගලික බසය ඊට ඉඩ නොදෙයි. එදිරිවාදුකමක් පාන්නාක් මෙනි.වාහන සියල්ල විනාඩියක් දෙකක් මෙසේ තේරුමක් නැතිව හිර වී තිබිණ. ටිකකින් පෞද්ගලික බසය ඉබි ගමනක් ඇරඹුවේ ය. ලංගම බසය ද ඊට සාපේක්ෂ ඉබි ගමනෙහි යෙදුණේ ය.අපි ඒ පසුපස ඇදුණෙමු.ලංගම බසය පෞද්ගලික බසයට ඉස්සර කරන්නට හදයි. පෞද්ගලික බසය ගමන වළකයි.ඊළඟ මොහොතේ පෞද්ගලික බසය පාර පුරා වෙට්ටු දමන්නට වූයේ ලංගම බසයට ඔච්චම් කරන්නාක් මෙනි.ඊළඟ බස් නැවතුමෙහි මගියෙක් සිටියේ ය. එතැන නවත්වා මගියා නංවා ගත් පෞද්ගලික බසය යළිත් සුපුරුදු ඉබි ගමන ඇරඹී ය.අපිදු ඒ පසුපස යළි ඉබි ගමන ඇරඹීමු.ඉදිරියෙහි වූ අනෙක් නැවතුමේ සිටි යුවතියක් පෞද්ගලික බසයට අත දැම්මා ය. එය නතර කරන්නට හදන විට ම ලද අවකාශයෙන් ප්‍රයෝජන ගැනීමට හිතූ ලංගම බසය ඊට ඉස්සර කරන්නට හැදුවේය. එකෙණෙහිම පෞද්ගලික බසය ද ප්‍රතිවාදියාට ඉඩ නොදී මගී යුවතිය ද නොගෙන ඉදිරියට ඇදුණේය. ලංගම බසය කළේ වහා නැවතී පාර හරහා වමට කපා අර යුවතිය නංවා ගැනීම ය. අනතුරුව එය පෞද්ගලික බසය පිටුපසින් ඇදෙන්නට වූයේ ය.මේ වනවිට පෞද්ගලික බසය ඉතා වේගයෙන් යනු පෙනිණි. ලංගම බසය ද එබඳු ම වේගයකින් ඇදෙන්නට වූයේ ය. මගේ යතුරු පැදියේ ද වේගය වැඩි විය. සෙසු වාහන ද එපරිද්දෙන් ම වේගවත් වූයේ ය.පෞද්ගලික බසය නගරයේ පළමුවෙන් ම හමුවන බස් නැවතුමෙහි නැවැත්තුවේ ය. ලංගම බසය එතැන නතර කළේ පෞද්ගලික බසයට ඉස්සර කරමිනි. මම පෞද්ගලික බසය පිටුපස නැවතුණෙමි. පසුපසින් ආ ඇතැම් වාහන ලද අවසරයෙන් දකුණින් ඉස්සර කර යන්නට ගියහ. එහෙත් ඉදිරියෙන් එන වාහන පෙළ නොනවත්වාම එන්නට වූ නිසා මා පසුපස සිටි වාහන වැඩි හරියකට ඉදිරියට යා නොහැකි විය.මින් පසු සිදු වූයේ මා නොසිතූ දෙයකි. හෙවත් එකට එක කිරීමකි.පෞද්ගලික බසය ඉදිරියට යන්නට කොතෙක් උත්සාහ කළ ද ලංගම බසය ඊට ඉඩ නොදුන්නේ ය. ඉදිරියෙන් එන වාහන නිසා පෞද්ගලික බසයට ලංගම බසය අභිබවා යා හැකි ද නොවී ය. එනිසා ඊට සිදුවූයේ කළ කම් විඳීමට ය.සුළු මොහොතකට පසු ලංගම බසය ඉදිරියට ඇඳුණේය. ඒ ද පෙර පෞද්ගලික බසය කළ පරිදි ඉබි ගමනිනි. පෞද්ගලික බසයට සිදු වූයේ ලංගම බසයේ ආඩම්බර බැලීමට ය.මම ද ඒ පසුපස ගියෙමි.මා සිතුවේ ටික දුරක් ගියවිට ලංගම බසය සියල්ල අමතක කර ඉදිරියට ඇදෙනු ඇත කියා ය. එහෙත් එසේ නොසිදුවී ය. කිලෝ මීටර් කාලක් දක්වා දුර ලංගම බසය පෞද්ගලික බසයට මේ රැග් එක දුන්නේ ය.මෙහිදී මා දුටු දර්ශනය අරුම -පුදුම එකක් විය. ලංගම බසය ඉදිරියේ එකදු වාහනයක් හෝ නොවීය. එහෙත් එය ඉදිරියට ඇඳුණේ ඉබි ගමනිනි. දකුණින් ආ රථ පෙළ නොනවත්වා ම ආ බැවින් පෞද්ගලික බසයට ලංගම බසයට ඉස්සර කර යාමට හැකියාවක් ද නොවීය.කිලෝ මීටර් කාලක දුර ගිය ලංගම බසය අයින් කර නැවැත්තුවේ මගීන්ට බසිනු පිණිස විය යුතු ය. පෞද්ගලික බසය එතැන දී දකුණට හරවා නගරයේ බස් පොළ වෙත යෑමට නියමිත ව තිබිණ. මා සිතුවේ එතැන දී පෞද්ගලික බසයේ රියැදුරු ගැටුමක් අරඹනු ඇති බව ය. එහෙත් එවැන්නක් සිදු නොවී ය. කිසිත් නොසිදු වූ කලෙක මෙන් ඔහු දකුණට හරවා යන්නට ගියේ ය. ඉන් පසු ලංගම බසය ද ඊළඟ නගරය බලා සුපුරුදු වේගවත් ගමනෙහි යෙදුණේ ය.පාරෙහි එතෙක් පැවැති වාහන තදබදය ලෙහී ගියේ ය.මෙහිදී බස් දෙකම කළේ වැරදි වැඩකි. මාර්ගය කාගේවත් බූදලයක් නොවේ. එහි නීතියක් විනයක් තිබේ. බස් දෙක ම ඒ විනය බින්දේ ය.බස් දෙකෙහි පෞද්ගලික එදිරිවාදුකම නිසා ඒවා පසුපසින් ආ වාහන රැසකට දුෂ්කරතා විඳින්නට සිදු විය. එය රටට අහිතකර තත්වයකි.මේ සියල්ල ඇත්ත වුව ද ලංගම හා පෞද්ගලික බස් අතර ‘නයා - මුගටියා’ බඳු දීර්ඝ කාලීන වෛරයක් තිබේ. අද වනවිට ඉතිරිව ඇත්තේ ලංගම බස් හය දහසක් වැනි ප්‍රමාණයකැයි කියැවේ. පෞද්ගලික බස් ඊට තුන් ගුණයකටත් වැඩිය. පෞද්ගලික බස් හිමියන් තව තවත් බස් මිලදී ගනිද්දී ලංගමයේ සේවකයනට වැටුප් ගෙවා ගැනීමට බැරි තත්වයක් ද පවතී.එහෙව් තත්වයක් තිබියදී පවා පෞද්ගලික බස් අධිරාජ්‍යයට එරෙහිව එකට එක කිරීමට තරම් ලංගම රියැදුරකුට කොන්දක් තිබීම ගැන මට ආඩම්බරයක් ඇති වේ.අනන්‍යතාව සඟවා සිටීමට කැමැති ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=as1208125</link>
    <topic>මොනවා දවසකට බෝතල් දෙකක්</topic>
    <author>රවී</author>
    <content>මොනවා දවසකට බෝතල් දෙකක්සටහන් තැබීම සඳහා කොළයක් හා පෑනක් ළං කරගත්, මානසික විශේෂඥ වෛද්‍යවරයා හිස ඔසවා මා දෙස බැලුවේය.“නම කොහොමද...?”.රවී“වයස ...?”“හතළිස් පහයි”“විවාහකද?”“ඔව්..”“දරුවන්...?”“දෙන්නෙක් ඉන්නවා”“වැඩිමලාගේ වයස...?”“අවුරුදු දොළහයි..”“බාලයා...?”“අවුරුදු දහයයි..”“පුරුද්දක් වශයෙන් මත්පැන් බොන්න අරගෙන දැන් කොච්චර කල් වෙනවද?”“අවුරුදු විස්සක් විතර..”“මේ වෙනකොට දවසකට කොච්චර විතරබොනවද?”“බෝතලයක්.. දෙකක් විතර”මෙතෙක් සටහන් තබමින් සිටි කොළය පසෙකට තල්ලු කළ වෛද්‍යවරයා මා දෙස පුදුමයෙන් බැලුවේය. ඔහුගේ නළල රැළි වැටී ඇත.“මොනවා..! දවසකට බෝතලයක් දෙකක් විතර බොනව..”“ඔව්..”මගේ පිළිතුර විය.“කොහොමද දවසකට එච්චර ප්‍රමාණයක් බොන්නේ. ටික, ටිකද? එක පාරට ද?”“ටික, ටික”“එක සැරේට කොච්චර විතර බොනවද?”“කාලක් විතර”“මොනවද බොන අරක්කු වර්ගය?”“එක ජාතියක් කියල නෑ... හම්බවෙන ඕනෑ ජාතියක් බොනවා..”“බොන්න පටන් ගන්නෙ දවසෙ කොයි වෙලාවෙද?”වෛද්‍යවරයා විසින් දිගින් දිගටම අසනු ලබන ප්‍රශ්නවලින් මා වෙහෙසට පත්වී ඇත.මට මහත් කෙඩෙත්තු ගතියක් ද දැනේ. වායුසමීකරණය කළ කාමරයක් තුළ සිටිය ද මගේ යටිපතුල් හා අත්ල දහඩියෙන් තෙත් වී ඇත. වෛද්‍යවරයා විසින් අවසන් වරට අසන ලද ප්‍රශ්නයට පිළිතුරක් දිය යුතුව තිබූව ද මගේ වෙවුලන තොල් සඟල හේතු කොට ගෙනඑවැන්නක් කළ නොහැක. “කලබල වෙන්නෙ නැතිව නිවාඩුව උත්තර දෙන්න. ඇත්ත දැනගන්නෙ නැතිව, මට මිස්ටර් රවීට උදව් කරන්න බෑ.”“මට ඕනෙ ඇති උදව්වක් නෑ..”යි පවසා නැඟිට යෑමට මට සිතෙයි. එහෙත් මා පැමිණෙන තුරු පිටත රැඳී සිටින බිරියත්, වැඩිමහල් සොහොයුරාත් නිසා එවැන්නක් කළ නොහැක.අත්ලේ දහඩිය ලේන්සුවෙන් පිසදාගත් මම අනතුරුව මේසය මත දෑත් රඳවාගත්තේ මුළු සිරුරම වෙවුලන්නාක් මෙන් දැනුන හෙයිනි. එම වෙව්ලීම උදෑසන හිස්බඩ බොන සුපුරුදු මත්පැන් අඩිය නොගැනීම නිසා ඇතිවූ විරමණ ලක්ෂණයක් (Withdrawel Sympton)  බව මම ඒ අවස්ථාවේ දැන නොසිටියෙමි.“මම ඇහැව්වේ බොන්න පටන් ගන්නෙ දවසෙ කොයි වෙලාවෙද කියලා..”වෛද්‍යවරයා නැවත ඇසුවේය.“උදේ නැගිට්ටෙ හැටියෙ”මම ආයාසයෙන් පිළිතුරු දුනිමි.“ඒ කියන්නෙ හිස් බඩ...?”“ඔව්..”“බොන්නෙ...සාමාන්‍යයෙන් ගෙදරදී ද? නැත්නම් පිට ගිහිල්ලද..?”“ගෙදරදීත් බොනවා... පිට ගිහිල්ලත් බොනව..”මඳක් නිහ¼ව සිටි වෛද්‍යවරයා නැවත ප්‍රශ්න කිරීම ඇරඹුවේය.“දැන් තියෙන අමාරු මොනවද?”“කන්න පිරියක් නෑ.. නින්ද යන්නෙත් නෑ..”“වෙරි වෙන්න බීපුවහමත් නින්ද යන්නෙ නැද්ද...?”“නින්ද යනව... ඒ වුණාට විකාර හීන දැකල විඩෙන්විඩේ තිගැස්සිලා ඇහැරෙනවා...”“මොනවගේ විකාර හීනද පේන්නෙ..”“සර්පයි, යක්කු වාගේ දේවල්..”“නැති ශබ්ද එහෙමත් ඇහෙනවද?”“ඇහෙනවා”“වෙන තියෙන අමාරු මොනවද..?”“අතපය වෙවුලනව.. බඩත් පිරිය දාල වාගේ... හුස්ම ගන්නත් අමාරුයි...”“මට කලින් හම්බවුන දොස්තර මහත්තයල මොනවද කිව්වෙ..?”“ලිවර් එක ඉදිමිලා කිව්ව..”“එච්චරද කීවෙ..?”“නෑ..”“එහෙනම්..”“බීම නැවැත්තුවෙ නැත්නම් ලේ වමනෙ දාලා මැරෙයි කිව්වා..”තවදුරටත් වෛද්‍යවරයාගේ මුහුණ දෙස බැලීමේ යම් අපහසුතාවයක් ඇති වූ හෙයින් මම හිස පහත්කර ගතිමි.“හොඳයි! මිස්ටර් රවී කියන්න බලන්න ඇයි අද මං හම්බවෙන්න ආවෙ කියලා?”මම කෝපයට පත්වීමි.“මම ආවෙ නෑ.. ගෙදර අය මාව එක්කරගෙන ආව..” යයි කිවූ මා නැවත හිස ඔසවා බැලුවේ මේ මොන වදයක් ද යන හැඟීමෙන් යුතුව පුළුටු කරගත් මුහුණිනි.මඳ වේලාවක් මා දෙස නෙත් යොමා සිටි මානසික විශේෂඥ වෛද්‍යවරයා අනතුරුව හුනස්නෙන් නැඟිට කාමරයේ ඒ මේ අත කීපවරක් සක්මන් කිරීමෙන් පසු, තීරණාත්මක බැල්මක් හෙළුවේය.“හොඳයි! මං මිස්ටර් රවීගෙන් තව එකම එක ප්‍රශ්නයක් අහනව. ඒකට ලැබෙන පිළිතුර උඩ තමයි තීරණයකරන්නේ, මම මිස්ටර් රවීව නේවාසික ප්‍රතිකාර සඳහා බාරගන්නවද නැද්ද... කියල. ඒ හින්ද මං අහන ප්‍රශ්නෙට හොඳට කල්පනා කරල උත්තර දෙන්න. හැබැයි එකක් මතක තියාගන්න, ඒ දෙන පිළිතුර තමාගෙම අවශ්‍යතාවය උඩ, හිතට එකඟව දෙන පිළිතුරක් මිස මාවවත්, ගෙදර අයවවත්, නැතිනම් වෙනින් කවුරුවත් සතුටු කරන්න දෙන පිළිතුරක් නොවිය යුතු බව.ඔහු ඊළඟට අසන්නට යන්නේ අවසාන ප්‍රශ්නය බැවින් එයට කුමක් හෝ පිළිතුරක් දී පිටවී යා හැකිය යන සහනදායී හැඟීමෙන් මම ඔහු දෙස බැලුවෙමි.“ඔව් ඩොක්ටර් අහන්න.. මම පිළිතුරු දෙන්නම්..”මම කීවෙමි.“හොඳයි එහෙනම් කියන්න බලන්න මිස්ටර් රවීට ඕනැවෙලා තියෙන්නෙ, ජීවත් වෙන්නද? නැත්නම් මැරෙන්නද? කියල...”වෛද්‍යවරයා කිවූ දේ මට හරි හැටි නොඇසුණේ යයි සිතූ මම“ඩොක්ටර් මොකක්ද කිව්වෙ.. යයි සැකයෙන් හා කුතුහලයෙන් යුතුව ප්‍රශ්න කළෙමි.“නෑ මං ඇහැව්වෙ මිස්ටර් රවීට ඕනැවෙලා තියෙන්නෙ මැරෙන්නද, නැත්නම් තව දුරටත් ජීවත් වෙන්නද කියලා..”පිළිතුරක් සැපයිය නොහැකිව මම තුෂ්නීම්භූතව බලා සිටියෙමි.“මං එහෙම ඇහැව්වේ මොකද දන්නවද, මිස්ටර් රවී බොන පිළිවෙළ බලපුවහම, ඕනෑ කෙනෙකුට පේන්නෙ තමුන් සිතාමතාම මැරෙන්න හදනව කියල.. එහෙම නැතිව ජීවත් වෙන්න ඕනෑ නම් මොළය කඳුළක් තියෙන මිනිහෙක් ඔය විදියට බොන්නෙ නෑනෙ. හොඳයි තමුන්ගෙ අවශ්‍යතාවය බීල මැරෙන්න නම් මට ඒ ගැන කරන්න පුළුවන් කිසිම දෙයක් නෑ.. මොකද, ඒක මිස්ටර් රවී වගේ උගත් වැඩිහිටියෙකුගෙ පෞද්ගලික තීරණයක් හින්ද... අන්න ඒ නිසා තව බීල ලේ වමනෙ දාලා මැරෙනවද.. නැත්නම් සුවයක් ලබල තවත් කල් ජීවත් වෙනවද කියල තීරණේ කරන්න කාලයඇවිත්...” යයි පැවසූ වෛද්‍යවරයා සංවාදය නිම කළ බවට ඉඟි කරමින් කාමරයෙන් පිටව යන්නට සූදානම් විය.මම කලබලයට පත්වීමි. ඔහුගේ ප්‍රශ්නයට දෙන පිළිතුර කුමක්දැයි මම වහා තීරණය කළෙමි.“නෑ.. නෑ.. ඩොක්ටර් මට ඕනෑ මැරෙන්න නෙමෙයි, ජීවත් වෙන්න” මම කීවෙමි.ඒ සමඟම ආපසු හැරී මා දෙස උපහාසාත්මක බැල්මක් හෙලූ දෛ්‍යවරයා කොක් හඬලා සිනාසෙන්නට විය.ඔහුගෙන් එවැනි ප්‍රතිචාරයක් කිසිසේත් බලාපොරොත්තු නුවූ මමඅන්දුන් කුන්දුන් වූවෙකු මෙන් බලා සිටියෙමි.සිනාසීම නැවැත්වූ වෛද්‍යවරයා ආපසු පැමිණ සිය අසුනේ වාඩිවීමෙන් අනතුරුව, පෙර තිබූ උපහාසාත්මක බැල්මෙන්ම මා ඇමතුවේය.“මම දැනගෙන හිටිය මිස්ටර් රවී, මගේ ප්‍රශ්නෙට ඔය පිළිතුර දෙන බව..”“ඒ කොහොමදැයි” ඇසීමට අවශ්‍ය වුවද මා කිසිවක් නොපවසා නිහඬ විය.“ඒ කොහොමද දන්නවද? ඔහේ වාගේ, තිරිත්තුවක් නැතිව බීල, බීල ‘සිරෝසිස්’ (Cirhosis) හැදිල මැරෙන්න ළංවෙන අය මීට ඉස්සරත් මට කියල තියෙනවා එයාලට ජීවත් වෙන්න ඕනෑ කියලා. මොකටද දන්නවද? යන්තම් සුවයක් ලබපු හැටියෙ ආයෙත් බොන්න... මැරුණහම බොන්නෙ කොහොමද...! අන්න ඒකටයි ඔහෙටත් ජීවත් වෙන්න ඕනැවෙලා තියෙන්නෙ. එහෙම නැතුව බීම නවත්තලා, දරු පවුල බලාගෙන, මිනිහෙක් වාගේ ජීවත් වෙන්න එහෙම නෙමෙයි.. හා මං හරිද? නැද්ද?” කියූ වෛද්‍යවරයා නැවතත් කොක්හඬලා සිනාසෙන්නට විය.ඒ අවස්ථාවේ මට ඇති වූයේ වෛද්‍යවරයා ඉදිරිපිට නිරුවත් වී ඇතිය වැනි හැඟීමකි. ආත්මානුකම්පාව හා ලජ්ජාව හේතුකොටගෙන මගේ දෑස් කඳුළෙන් තෙත් විය. මොහොතකට පෙර වෛද්‍යවරයා විසින් පවසන ලද සෑම වදනක්ම දෝංකාර දෙමින් නැවත නැවතත් මට ඇසෙන්නට විය. එම සෑම වදනක්ම මා පිළිබඳ සත්‍ය හා යථාර්ථය ගැබ්වී ඇති බව මට වැටහී ගියේය. ඒ අනුව දැන් මා තිත්ත ඇත්තට මුහුණ දිය යුතුය. එම තිත්ත ඇත්ත නම් සමාජය විසින් පිළිකෙව් කරනු ලබන බේබදු තත්ත්වයට මා පත්ව ඇති බවය.තිරය මත දිග හැරෙන දළ සේයා පටයක් මෙන් පසුගිය දශක දෙකක කාලය තුළ බේබදුකම හේතුකොටගෙන මා කළ කී දේවල් එකින් එක මා ඉදිරියේ දර්ශනය වන්නට විය. අවසානයේ මගේ ආත්මාර්ථකාමීකම මෙන්ම උද්ධච්ච බවත් නිසා පවුලේ සතුට හා සාමය කාබාසිනියා වී ඇති අන්දම වටහාගත් මා අනතුරුව වෛද්‍යවරයා ඇමතුවේ දැඩි ආත්ම විශ්වාසයකිනි.“නෑ... නෑ.. ඩොක්ටර් .. මට ජීවත් වෙන්න ඕනෑ බොන්න නෙමෙයි.. මට ඕනෑ බීම නවත්වල....කිව යුතු ඉතිරිය සම්පූර්ණ කිරීමට ඉඩ නොදුන් වෛද්‍යවරයා එවිට පැවසුවේ මෙවැන්නකි.“හොඳයි.. හොඳයි.. බොහොම හොඳයි මිස්ටර් රවීට ඕනැවෙලා තියෙන්නේ ඇත්තටම බීම නවත්වන්න නම් මම ඒකට උපකාර කරන්නම්.. හැබැයි.. ඔය බීම නවත්තන්න ගන්න තීරණේ ඔච්චර ඉක්මනට ගන්න පුළුවන් තීරණයක් කියල මම හිතන්නෙ නෑ. අවුරුදු 20ක් තිස්සෙ උදේ සවස, බීල බීල හිටි අඩියෙ නවත්වන්නෙ කොහොමද? එහෙම කරන්න කෙනෙකුට විශේෂ හේතුවක් වගේම දැඩි අධිෂ්ඨානයකුත් තියෙන්න ඕනෑ. ලොකු කැපවීමක් කරන්න වෙනවා.. තමනු්ගෙ දරුවන්, තමුන්ගෙ බිරිඳ වෙනුවෙන් කරන ඒ කැපවීම හින්ද මෙතෙක් බොහොම කෑදරකමින් කරපු මත්පැන් පානය පරිත්‍යාග කරන්න වෙනවා. අන්න ඒ හින්දා බීම නවත්වන්න තීරණය කරන්න ඉස්සර වෙලා, ඒ ඔක්කොම ගැන හොඳට හිතල බලන්න වෙනවා... එහෙම නේද?..” පැවසු වෛද්‍යවරයා මොහොතකට නිහඬ විය.“ඔව්.. ඔව්.. මට තේරෙනවා.. ඩොක්ටර්, දැන් මම මොකද කරන්න ඕනෑ?” මම නොඉවසිලිවන්තව ඇසුවෙමි.“හොඳයි! මම මිස්ටර් රවීට තව විනාඩි පහක කාලයක් දෙන්නම්.. ඒ කාලෙ ඇතුළත මම දැන් කියාපු විදියට බීම නවත්වන එක ගැන හොඳට හිතල බලල මට ස්ථිර තීරණයක් දෙන්න.. ඊට පස්සෙ අපි බලමු මොකද කරන්න පුළුවන් කියලා.” යයි පැවසූ වෛද්‍යවරයා දොර අඩවන් කර කාමරයෙන් පිටවී ගියේය.මට මහත් සැහැල්ලුවක් දැනුණි. එම හැඟීම වූ කලි එතෙක් දෙවුර මත තිබූ විශාල බරක් බිම තැබුවාට සමාන හැඟීමකි. හසුනෙන් නැඟිට ජනේලය වෙත ගොස් තිර රෙදි ඉවත් කොට පිටත බැලූ මා නෙත ගැටුණේ හිරු එළියෙන් නැහැවෙමින් තිබූ සුන්දර මල් ගොන්නකි. නව ලොවකට පිවිසීමට දොරටු විවෘතව ඇතැයි මට සිතුණි. ඒ සඳහා අවශ්‍ය ශක්තිය, අධිෂ්ඨානය මෙන්ම ආත්ම විශ්වාසය ද මා සතුව ඇතැයි අවබෝධ කරගත් මම වෛද්‍යවරයා පැමිණෙන තුරු නොඉවසිල්ලෙන් බලා සිටියෙමි.......................................මේ වූ කලී මෙයට අවුරුදු 23කට පෙර එනම් 1989 දෙසැම්බර් මාසයේ එක්තරා දිනයක මෙරට සුප්‍රසිද්ධ මානසික විශේෂඥ වෛද්‍යවරයෙකු හා මා අතර ඇති වූ තීරණාත්මක සංවාදයකට අදාළ සත්‍ය සිදුවීම් පෙළකි.ඉන් අනතුරුව මේ දක්වා ගෙවී ගිය අවුරුදු 23ක දීර්ඝ කාල පරිච්ඡේදය තුළ මම මත්පැනින් තොර ජීවිතයක් ගත කළෙමි. ඒ හේතුකොට ගෙන දශක දෙකකට ආසන්න කාලයක් මත්පැන් විසින් කාබාසිනියා කළ මගේ පවුල් ජීවිතය යම්තාක් දුරකට හෝ ගොඩනඟා ගැනීමට මෙන්ම හොඳ සෞඛ්‍ය තත්ත්වයක් රැකගැනීමට ද මට හැකි විය.කෙසේ වුවද කලක් බේබදු තත්ත්වයට වැටී සිටි මා හට පසුව ඉන් මිදී සිටීම ඒ තරම් ලෙහෙසි පහසු කාර්යයක් නොවීය. ඒ පිළිබඳව ඇති වූ බාධක හා දුෂ්කරතා බොහොමයකි.ඒ සියල්ල ජය ගැනීම සඳහා මා කළ මුල්ම කාර්ය වූයේ ආත්ම වංචාවකින් තොරව මතින් මිදී සිටීම, මගේම අවශ්‍යතාවයක් බවට පත්කර ගැනීමයි. එසේ නොමැතිව අන් අය සතුටු කිරීම සඳහා මතින් තොරව සිටීමට උත්සාහ කළේ නම්, එම අන් අය විසින් මා රිදවන වාරයක් පාසා මා නැවත නැවතත් මත්පැනට ගොදුරු වීමට ඉඩ තිබුණි.මත්පැනින් තොරව සිටීම හේතුකොටගෙන මා දෛනිකව ලබන ප්‍රතිලාභ නිතර නිතර සිහිපත් කර සතුටුවීමත්, මත්පැන් හා මදිරාබාධය(Alcoholism) පිළිබඳව දේශීය හා විදේශීය වශයෙන් ලියැවී ඇති විවිධ ග්‍රන්ථ පරිශීලනය කිරීම මෙන්ම මත්පැනට ගොදුරු වූවන් පුනරුත්ථාපනය කිරීමට අදාළ විවිධ කාර්යයන්හි නියැලීම වැනි විවිධ උපාය මාර්ග මඟින්, මතින් මිදීමට මා ලැබූ මූලික පන්නරය තව තවත් ශක්තිමත් කර ගනිමි.මා එසේ කරන්නේත්, කළ යුතුව ඇත්තේත් කලක් මත්පැනට ඇබ්බැහි වී සිට පසුව ඉන් මිදුණ මා වැනි අයෙකු නැවත මත්පැනට ගොදුරු වීමට ඇති අවධානම පිළිබඳව මනා අවබෝධයක් මා සතු හෙයිනි.කෙසේ වුවද, ජීවිතයේ නව යොවුන් වයසේදී ඇරැඹි, මැදි වියේදී අවසන් වූ මගේ මත්පැන් පානය හේතුකොටගෙන දරුවන්ටත්, බිරියටත් පොදුවේ සහෝදර සහෝදරියන්ටත් විඳින්නට සිදු වූ දහසකුත් එකක් දුෂ්කරතා හා සිත් පීඩාවලට පූර්ණ වශයෙන් වන්දි ගෙවීමට මට හැකියාවක් නැත.කළ හැක්කේ ඉදිරි ජීවිත කාලය, මතින් තොර කාර්යක්ෂම හා අර්ථවත් ජීවිතයක් ගත කරන අතරම මත්පැනට ඇබ්බැහිවීම පිළිබඳ මා ලැබූ අත්දැකීම් හා දැනුම් සම්භාරය සමාජයේ අන් අය හා බෙදා හදා ගැනීම පමණි.මෙම ලිපි පෙළෙහි මුඛ්‍ය පරමාර්ථය වන්නේ ද එයයි.මී ළඟ ලිපියෙන් පළමු වරටමත්පැන් බීමට පෙලඹුණු සැටි....රවීrathnapalaw@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=as1208126</link>
    <topic>කළ පව් පල දෙන ශනි</topic>
    <author>කේ.සී.ජේ.රත්නායක</author>
    <content>කළ පව් පල දෙන ශනිවසර තිහකට පසුව ශනි හෙවත් සෙනසුරු ග්‍රහයා, තුලා රාශියට පිවිසීම සුවිශේෂ සිදුවීමකි. කුමක් වෙයිද? අපේ කල දසාව කොහොමද? බොහෝ අය එසේ විමසති. ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතා අද කතා කරනුයේ ඒ පිළිබඳවයි.”සෙනසුරු කියන්නේ ග්‍රහ ලොව විසිතුරුම ග්‍රහයා. පෘථිවියට දුරින්ම පිහිටන ප්‍රධාන ග්‍රහයා වන්නේත් සෙනසුරුයි. ශනිට වළලු හතරයි. චන්ද්‍රයෝ දහහතයි. කහපාටය. එහෙත් ගුරු ග්‍රහයා තරම් දීප්තිමත් නැත. නැඟෙනහිරින් උදාවන සෙනසුරු බැස යන්නේ බටහිර දිසාවෙන්. පියවි ඇසින් දකින්න අසීරුයි.සෙනසුරු හිරු ගේ සිට කිලෝමීටර 1,41,88,80,000 ක් දුරින් පිහිටයි. එහි විශාලත්වය පොළව මෙන් නව ගුණයක්. විස්කම්භය කි.මී. 1,15,200 යි. සෙනසුරු සූර්යයා වටා රවුමක් යන්න වසර 29.5ක් කාලය ගත කරනවා. ඡ්‍යොතිෂයේ ඉගැන්වෙන්නේ ශනි තෙතමනයක් නැති කර්කශ පාපි ග්‍රහයෙක් හැටියටයි. ශනි කුඩුකේඩු ගති ඇති නපුංසකයෙක් හැටියටත් සඳහන් වෙනවා. ලෞකික සැපතට වඩා ශනි ගෙන දෙන්නේ ලෝකෝත්තර අංශයට පුද්ගලයා නැඹුරු කරවන බලයයි. සෙනසුරු වන වනා ලතවෙන ග්‍රහයෙක් නොව යමක් කරන්නේ නම් යහපත – අයහපත දැනෙන්නට, වදින්නටම කරන බව දැනගත යුතුයි.”...සාමාන්‍ය පිළිගැනීම අනුව සෙනසුරු වඩාත් බර වෙන්නේ නරක පැත්තට බව ඇත්ත. ග්‍රහ මණ්ඩලයේ අනෙක් ග්‍රහයන් අට දෙනාටම තමන්ට ආවේණික ගතිගුණ හා ක්‍රියාකාරකම් ඇත. චන්ද්‍රයා සෙම් රෝගවලටත්, අඟහරු ලේ කුපිත වීම්වලටත් සූර්යා ශීර්ෂ රෝගවලටත් යනාදී හැටියට ප්‍රකටයි. නමුත් සෙනසුරුට එහෙම ආවේණික ගතියක් නැත. සෙනසුරු අර ග්‍රහයන් අට දෙනාගේම ගතිගුණ ක්‍රියාකාරකම් ආරෝපණය කර ගන්නවා.විපාක දෙනවා. අර අට දෙනාම කරන දේ තනි සෙනසුරුට කරන්න පුළුවන්. මේ තමා ශනි ග්‍රහයාගේ සුවිශේෂත්වය. මිනිස්සු සෙනසුරුට මේ තරම් බය වෙන්නෙත් ඒ නිසයි. නමුත් දක්ෂ දෛවඥයෙක් ශනි ගේ ගෝචර ගමන, පිහිටන භාවය, මහා දශා, අතුරු දශා ආදිය පරීක්ෂා කරලයි අනාවැකි කියන්නේ.සෙනසුරු ඒරාෂ්ඨක කාලයේදී තමා තදින්ම විපාක දෙන්නේ. ප්‍රධාන ඒරාෂ්ඨක තුනයි. ජන්ම, ලග්න, ඒරාෂ්ඨක දෙක හා සෙනසුරු අටවැන්න හරහා ගමන් කරන අෂ්ඨම ඒරාෂ්ඨකය තමා ඒ ඒරාෂ්ඨක ත්‍රිත්වය. නමුත් මේ කාලයේදී වුණත් සුබ ග්‍රහ සංයෝග යෙදුණොත්, නෛසර්ගිකව ගෝචර බලයෙන් යුක්ත වුණොත් ශනි සුබ පල දෙන බව දැනගත යුතුයි.සෙනසුරු ශරීරයේ වම් පැත්තට විශේෂයි. වම් පාදය, වම් කන, ආමාශය ඒ අතරින් ප්‍රධානයි. ශනි නරකට ආවොත් නඩුහබ, ලෙඩ රෝග, අකල් මරණ යනාදිය ඉතා පීඩාකාරීව ගෙන දෙනවා. සංචාරක වෙළෙඳාම, කම්කරු රැකියා, යාචක වෘත්තිය, යනාදියට ශනිගේ බලපෑම පෙන්වනවා. නමුත් සෙනසුරු හොඳට පිහිටියොත් ජය – පරාජය නොතකා සුබ පල ලබා දෙන බවත් ඇත්ත. දැඩි ආත්ම දමනය, භාවනානුයෝගීන්ට තර්කානුකූලව දැකීමේ හැකියාව රහස් සුරැකීම යනාදිය ශනි බලවත්වීමෙන් ඇතිවන ප්‍රතිඵලයි.මකර –කුම්භ යන ලග්න දෙකට අධිපති, පුෂ, උත්‍රපුටුප නැකැත්වලට හිමි ශනි රජ වන්නේ තුලා රාශියේදීයි. නමුත් ශනි මේෂ රාශියේ දී නීච වෙයි. ශනි මහාදශා කාලය වසර 19 ක්. සූර්ය පුත්‍ර, අර්ක පුත්‍ර, නීලා කපිලාක්ෂ, ධර්මායු මේ ශනි ග්‍රහයා හඳුන්වන තවත් නාමයන්. ශනේශ්වර මාලාව නම් මන්ත්‍රයෙන් ශනි දපනය කරනව. මා දැන් පාරම්පරික රහසක් හෙළි කරන්න සූදානම්. ඒ තමා ශනි මෘතුංජය, නීල මණ්ඩලය කියන යන්තරවලට ජීවම් මන්තර තියෙනවා. ශනි දිෂ්ඨිය හමාර වුණාට පසුව ශනේශ්වර ..... හෝ ශනේශ්වර මාලාවෙන් තවදුරටත් ජීවම් කළොත් ඒ යන්තරය පළඳින ආතුරයගේ ජීවිතයට කවදාවත් හානියක් කරන්නේ නැහැ. මෙතනදී සෙනසුරු ආතුරයාට නරක විපාක නොදී අතහරිනවා.”...සෙනසුරු එක භාවයක (ලග්නයක) වසර 2 1/2ක් ගමන් කරනවා. එතකොට ශනි ඒරාෂ්ඨකය වසර 7 1/2යි. මෙතනදී ශනි නරකට හිටියොත් නරක පහර වදිනවාමයි. ශනි ගෙන් ගැලවුණේ ගණදෙවියෝ විතරයි. ඒත් උන්වහන්සේට වසර 7 1/2ක් ස්නානය කරන්න ඉඩ ලැබුණේ නෑ. ඒ තමා දුන්න දඬුවම....12 වැනි භාවයට ශනි ආවොත් නරකයි. ඒත් ඒ තරම් නරක නෑ. ගැලවෙන්න පුළුවන්. නමුත් සෙනසුරු ලග්නයට ආවොත් තත්ත්වය ඒ තරම් සුබ නෑ. නමුත් 1 – 4 – 7 – 10 කියන කේන්ද්‍රස්ථාන කෲර ග්‍රහයන්ට සුබයි.ඒ නිසා ශනි පළමුවැනි භාවයේ දී ගහන්න කලින් දෙවරක් කල්පනා කරනවා. නමුත් දෙවැන්නට ආවහම පහරක් ගහනවාමයි. ඒත් සෙනසුරු මෙහෙම වුණාය කියලා බය වෙන්න ඕනේ නෑ. දෛවඥයින් කලබල නොවී එළඹ සිටි සිහියෙන් ජන්ම පත්‍රය පරීක්ෂා කළ යුතුයි. මොකද ලබන මහා දශා - අතුරු දශා, ග්‍රහ සංයෝග යනාදිය අනුව විපාකය වෙනස්වන නිසා.”...මෙන්න මේ කාරණය හොඳින් මතක තබාගන්න. සෙනසුරු ඒරාෂ්ඨකය කියන්නේ පෙර භවයන්වල කළ අකුසල් කර්ම ඉස්මතුවීම බව තේරුම් ගත යුතුයි. මේ භවය, පෙර භවය නෙවෙයි ඊටත් පෙර භවයක කළ අකුසල කර්ම අපරාපරිය අකුසල කර්ම හැටියට මේ භවයේදී ඉස්මතු වෙනවා. අකුසලයක් – පාපයක් කළොත් මොනම ජගතෙකුටවත් සෙනසුරුගෙන් ගැලවෙන්න බැහැ. සෙනසුරු කරන්නේ අර අකුසල කර්ම සම්බන්ධයෙන් විපාක දීමයි. ලෙඩ හටගන්නවා. බෙහෙත් අහන්නේ නෑ. වෛද්‍යවරුන්ට රෝගය හඳුනාගන්න බෑ....ශනි මාරුව ගැන බලන්න. පසුගියදා සිදුවුණ ශනි මාරුව අනුව සෙනසුරු උච්චවයි ඉන්නේ. ශනි පිහිටන භාවය, ගෝචර ගමනේදී ශනි පිහිටන භාවය මහා දශා අතුරු දශා අනුව ඒ ඒ ලග්නවලට විපාක දෙන ආකාරය වෙනස් වෙනවා. යෝගකාරකයා, රාජයෝගකාරකයා, සමපලයා, සතුරා, මාරකයා ආදී වශයෙන් සෙනසුරු විවිධාකාර විපාක ගෙන දෙනවා. සෙනසුරු පිහිටන ආකාර හයයි. උච්ච, ස්වක්‍ෂේත්‍ර, මිත්‍ර, සම, සතුරු, හා නීච කියන්නේ ඒ සය ආකාරයයි.තුලා ලග්න හිමියන්ගේ යෝග කාරකයා. ශනි උපතේදී තුලාවේ උච්ච නම් මේ කාලයේදී සුබ පල දෙනවා. හැබැයි ශනි නීච නම් අර හොඳ ප්‍රතිඵල අහෝසි වෙනවා. මේ උදාහරණයක් විතරයි. මෙන්න මේ විදිහට පුද්ගලයන් 100ක් ගත්තොත් එකම ලග්නය වුණත් සෙනසුරු විපාක දෙන්නේ 100 ආකාරයකටයි. අන්න ඒ කාරණය සිහි නුවණින් වටහා ගත යුතුයි.කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av1208122</link>
    <topic>යාත්‍රා</topic>
    <author>තුෂාරි</author>
    <content>යාත්‍රාසුරූපී නිළි පූජා උමාශංකර් මේ දිනවල ඉන්දියාවේ දී තැනෙන නවතම චිත්‍රපටයක රූගත කිරීම් සඳහා සහභාගි වෙනවා. මීට පෙර ඇය මාධ්‍ය වෙත පවසා තිබුණේ ‘කුස පබා’ චිත්‍රපටයෙන් පසුව සිනමා රංගනයෙන් ඉවත් වන බවයි. නමුත් මවගේ ඉල්ලීමට අනුව පූජාගේ පියා පූජාට යළිත් රඟපෑමට අවසර දී තිබෙනවා. මේ වනවිටත් පූජාට ඉන්දීය මලයාලම් සහ කණ්ණඩ චිත්‍රපට දෙකකට ඇරියුම් ලැබී තිබෙනවා.ඇය මේ දිනවල රූගත කෙරෙන දෙමළ චිත්‍රපටයේ ප්‍රධාන චරිතය නිරූපණය කරනවා. එලෙස ම ලංකාවේ දී තැනෙන නවතම චිත්‍රපට කිහිපයකටත් ඇයට ආරාධනා ලැබී තිබුණ ද තවමත් ඇය ඒ සඳහා තම ප්‍රතිචාර දක්වා නැහැ. කෙසේ නමුත් පූජා රඟපෑමෙන් නම් තවමත් සමුගෙන නැහැ. මේ ආරංචිය ඇයගේ රඟපෑම්වලට ආදරය දක්වන රසික රසිකාවියන්ට සුභාරංචියක් වේවි.කලා ලොවේ ප්‍රමුඛයන් අතර සතිස්චන්ද්‍ර එදිරිසිංහ යන නාමය මුලින් ම සඳහන් වෙන්නක්. කලාකරුවකු රංගන ශිල්පියෙකු, අධ්‍යක්ෂවරයකු, ග්‍රන්ථ කතුවරයකු ලෙස විවිධ භූමිකා රැසක් සමඟ දිවි ගෙවන ඔහු මේ වනවිට මිහිඳු සංස්කෘතික පදනමේ සභාපතිවරයා ලෙස ද කටයුතු කරනවා.මිහිඳු පදනමේ තෙවන සංවත්සරය නිමිත්තෙන් කලාසූරී සතිස්චන්ද්‍ර එදිරිසිංහයන් විසින් රචනා කරන ලද වටිනා ග්‍රන්ථ ත්‍රිත්වයක් වන ‘සාර්ථක ජීවිතයකට සාරවත් සිතිවිලි’, ‘ජීවිතය දෙස නව නෙතකින්’, ‘ආදරය සහ විවාහය’ මේ මස 29 වැනිදා සවස 3.30 ට කොළඹ ජෝන් ද සිල්වා සමරු රඟහලේදී දොරට වඩිනු ලබන අතර එහිදී රට දැය වෙනුවෙන් කළ මෙහෙවර අගයා කලාකරුවන් වෙනුවෙන් පිදෙන ‘සුවඳ පද්ම’ උපහාර සම්මාන උලෙළක් ද සංවිධානය කර තිබෙනවා.ශ්‍රී ලංකා ශේක්ෂ්පියර් කේන්ද්‍රය මඟින් විලියම් ශේක්ෂ්පියර් ගේ ‘හැම්ලට්’ නාට්‍යය චිත්‍රපටයක් ලෙස ඉදිරිපත් කිරීමට කටයුතු සම්පාදනය කරමින් සිටිනවා. එහි නිෂ්පාදන උපදේශක ලෙස කටයුතු කරන්නේ ප්‍රවීණ කලාකරු, සෝමපාල ලීලානන්දයි. මේ පිළිබඳ අපි ඔහුගෙන් තොරතුරු විමසා බැලුවා.මේ සඳහා රංගන ශිල්පීන් එකසිය පනහක ගේ පමණ දායකත්වය අවශ්‍ය වෙනවා.ඒ සඳහා නවක ශිල්පීන් වෙත ද අවස්ථාවක් ලබාදීමට ද කටයුතු සලසා තිබෙනවා. ලැටින් ඇමරිකන්, බෝල්රූම් නැටුම්, අසුපිටින්යාම, ජල ක්‍රීඩා, පිහිනීම, අධික වේගයෙන් වාහන හා යතුරු පැදි ධාවනය කිරීම, විවිධ සටන් හා උපක්‍රම, කඩු සටන් වැනි අංශ පිළිබඳ ප්‍රාථමිකව හෝ දැනුමක් ඇති නවකයන්ට (මෙය අතිරේක සුදුසුකමක් ලෙස සලකනවා) අපිත් එක්ක එකතු වෙන්න කියලා ආරාධනා කරනවා. ඒ වගේ ම ඒ තෝරාගනු ලබන නවක ශිල්පීන්ට කෙටිකාලීන රංගන පුහුණුවක් ද ලබාදී මෙම චිත්‍රපටයට සම්බන්ධකර ගන්න අපේ ශේක්ෂ්පියර් කේන්ද්‍රය කටයුතු කරනවා.ගායන ශිල්පී රන්ජන් ජයතිලක පසුගියදා රෝගාතුර වූ පුවතක් අපිට අසන්නට ලැබුණා. මේ වනවිට සුවය ලබා සිටින රන්ජන් සමඟ ඒ පිළිබඳව අපි කතා බහ කළා.“පසුගිය සති කිහිපයේ ම මම කල්ගත කළේ රෝහලේ. මගේ වකුගඩු ආශ්‍රිත රෝගී තත්ත්වයක් හට ගත්තා. එහිදී ශල්‍යකර්මයකට පවා මා ලක්වුණා. මට ප්‍රතිකාර කළ කළුබෝවිල මහ රෝහලේ වෛද්‍යවරුන් ඇතුළු කාර්ය මණ්ඩලයටත් කොළඹ ආසිරි රෝහලේ කාර්ය මණ්ඩලයටත් මම මේ අවස්ථාවේ ස්තුති වන්ත වෙනවා. ඒ වගේ ම මගේ ළඟ තනියට සිටියේ දුක සැප සොයා බැලුවේ මගේ රසිකයන් සමකාලීන ගීත රචකයන්, සංගීතඥයන්, ගායකයන් වන මිතුරන්. ඔවුන්ටත් මම බෙහෙවින් ස්තුතිවන්ත වෙනවා. මේ වනවිට මම සම්පූර්ණ සුවය ලබා විවේකීව කාලය ගත කරනවා.සිරස නාළිකාවෙන් විකාශය වන ‘තූර්යා’ ටෙලි නාට්‍යයේ ‘කොලවරි අන්කල්’ ගේ චරිතය මේ දිනවල සමාජයේ බොහොම ජනප්‍රියයි. විශේෂයෙන්ම පාසල් යන වයසේ පසුවන දරුවන් කොළවරි අන්කල්ට හරිම ආදරෙයි. මේ කොලවරි අන්කල්ගේ චරිතය නිරූපණය කරන්නේ ජයසේකර අපොන්සු. කොලවරි අන්කල් ගේ චරිතය නිසාම පසුගිය දිනෙක ජයසේකර අපොන්සුට පුංචි ඇබැද්දියකට මුහුණ දෙන්න සිදුවුණා. මම ලබන සතියේ ඇමෙරිකාවට යනවා සංදර්ශන කීපයකට සහභාගි වෙන්න.ඒ නිසා තූර්යා ටෙලිනාට්‍යයේ මගේ කොටස් එකදිගට රූපගත කළා. පසුගිය සෙනසුරාදාත් රූපගත කිරීම් තිබුණා. ඇමෙරිකාවෙ යන ගුවන් ටිකට්පත් සෙනසුරාදා දවසේ මට ගන්න ඕන වුණා. ඒ ඉරිද ට්‍රැවල් ඒජන්සි නිවාඩු නිසා. මම මේ බව තූර්යා අධ්‍යක්ෂ රවීන්ද්‍ර විජේරත්නට කිව්වා. ඒ අය කිව්ව එහෙම නම් අපොන්සු අයියෙ උදේ පැය කීපයක් ෂූටින් කරල ඔයා බම්බලපිටියෙ ට්‍රැවල් ඒජන්සියට ගිහිං ඔයාගෙ වැඩේ කරගෙන එන්න කියල. ඒ විදියට උදේ පැය කීපයක් ෂූටින්වලට සහභාගි වෙලා වෑන් එකකින් මම බම්බලපිටියට ගියා. හැබැයි ගියේ ෂූටිංවල ඇඳගෙන හිටිය ඇඳුම් එක්ක. කොලවරි අන්කල් සුදු සරමක්, සුදු ෂර්ට් එකක් ඇඳල ලේන්සුවක් කරේ දාගෙනනෙ.ඒ විදිහටමයි මම බම්බලපිටියට ගියේ. වෑන් එකෙන් බැහැල ටික දුරක් පයින් යන්න තිබුණා. ඒ ටික දුර යනකොට ඉස්කෝලෙ යන ළමයි ටිකක් මාව වටකර ගත්තා. “ආ.. මේ අපේ කොලවරි අන්කල්නේ” කියල. ඒ ළමයි මට කතා කරල මාව නවත්තගෙන සෑහෙන වේලාවක් කතා කර කර හිටියා. මට දැන් පරක්කුත් වෙලා. ඒත් ඉතින් ඒ ළමයි මට ආදරේ නිසානෙ කතා කළේ කියල සෑහෙන වෙලාවක් ඒ ළමයි එක්ක මට ඉන්න සිදුවුණා. ඒ වෙලාවෙ තමයි මට හිතුණේ කොලවරි අන්කල්ගේ චරිතය සමාජයේ කොයිතරම් ජනප්‍රිය ද කියලා.”තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av1208123</link>
    <topic>හිනා කතා</topic>
    <author/>
    <content>හිනා කතාජයසේකර තම මිතුරු පි‍්‍රයන්ත සමඟ බාර් එකට ගොඩ වූයේ රැකියාව අවසන් වී ගෙදර යන ගමන්ය. ඔවුන් බඹර පදමට මී විතෙන් සප්පායම් වී බාර් එකෙන් ආපසු එළියට බසින විට මධ්‍යම රාත්‍රියට ආසන්න වෙමින් තිබුණි.’ඒයි ජයසේකර, අන්තිම බස් එක ගිහිල්ලා. අතේ සල්ලිත් මදි ටැක්සියකවත් යන්ඩ. දැන් කොහොමද බං ගෙදර යන්නෙ.’ පි‍්‍රයන්ත ඇසුවේ අසීරුවෙන් ඔරලෝසුව දෙස බලමිනි.’සිම්පල්’... උඹ බය වෙන්ඩ එපා කිසි දේකට. උඹට පේනවද අර කරුවලේ නවත්තලා තියෙන බස් එක. අපි ඒක හොරකං කරගෙන ගෙදර යමු.’ ජයසේකර කීවේ දෙපසට වැනෙමිනි.බසය අසලට ළඟාවූ පි‍්‍රයන්ත සාක්කුවේ තිබුණු කුඩා විදුලි පන්දම එහි නාම පුවරුව දෙසට අමාරුවෙන් දිගු කොට එය කියවීය.’වැඩක් නෑ මචං. ඒක හරියන්නෙ නෑ. ඒක මොරටු යන බස් එකක්.’ පි‍්‍රයන්ත කීවේ බලාපොරොත්තු කඩවූ ස්වරයකිනි.’ඉතින් ඒකට මොකෝ?’ ජයසේකර වැනි වැනී ඇසීය.’ඇයි යකෝ... අපි දෙන්නම යන්ඩ ඕනෙ හංවැල්ලටනෙ. එහෙම නැතුව මොරටුවටයැ.’ පි‍්‍රයන්ත ඇසීය.වැල්ලවත්තේ මුහුදු වෙරළ අයිනේ වැටකෙයියා පඳුරකට මුවා වී පෙම් සුව විඳිමින් සිටි රොෂාන් සහ කුමාරි වෙත ඇඳිරි වැටී ගෙන එද්දී පිහියක් අතින් ගත් ධම්මික කඩා පැන්නේය.’හොඳ හිතින්, මගෙං මැරුම් නොකා තමන් ළඟ තියෙන සල්ලියි, සේරම බඩු මුට්ටුයි ඔක්කොම පුළුවන් තරම් ඉක්මනට මට දෙනවා.’ ධම්මික පිහිය ලෙළවමින් තර්ජනාත්මකව කීවේය.’කිසිම දෙයක් දෙන්නෙ නැහැ. තමුසෙ පුළුවන් දෙයක් කරනවා.’ කුමාරි තමා පිටුපසට කරමින් වහා නැගී සිටි රොෂාන්, කමිස අත උඩට නවමින් අත මිට මොලවා තම බාහු බලය පෙන්වමින් රළු හඬකින් කීවේය.’මේ... පිස්සුනං කෙළින්ඩ එපා. මේක මගෙ මුල්ම මංකොල්ලය. ඒක මූසල නොකර මට ඉක්මනට කීයක් හරි දෙනවා.’ ධම්මික එවර බැගෑපත් වෙමින් කීවේය.’උඹලෑ අක්කා වැඩට යනකොට දාගෙන යන්නේ පුදුම තරමේ අඩි උස සපත්තු දෙකක් නෙ. හැබැයි පුතෝ, උඹලගෙ පාරෙ තියෙන වළ ගොඩැලි වල හැටියට ඕවත් දාගෙන ඒකෙ ගිහින්, එයා කොයි වෙලාවක හරි හොම්බෙන් ගිහිල්ලා උකුල් ඇටෙත් කඩා ගන්නවා..’ චමිල, රොෂාන් හමුවූ වෙලාවක කතා බස් කරමින් සිටියදී කීවේය.’ඒක නං ඒ තරං ප්‍රශ්නයක් වෙන එකක් නෑ බං. එයා බඳින්න සෙට් වෙලා ඉන්නෙ කැඩුම් බිඳුම් වෙද මහත්තයෙක්ව නෙ.’ රොෂාන් සැහැල්ලුවෙන් පිළිතුරු දුන්නේය.’මනෝල ගෙ මළ ගෙදර ඇවිල්ලා අපෙ මන්ත්‍රිතුමා මාර කතාවක් කළානෙ දැදිගම.’ වැඩ අවසන් වී ගෙදර යමින් සිටියදී තම ව්‍යාපාරික ස්ථානය ඉදිරිපිට සිටි දැදිගම දෙස බලා මහින්ද කීවේය.’රූපං ජීරති මච්චානං - නාම ගොත්තං නජීරතී – ඒ කියන්නෙ රූපය දිරුවත් නම සදා පවතිනවා කියල බොහොම හැඟීම්බර කතාවක් එතුමා කළේ.’ මහින්ද තමා කී දෑ තවදුරටත් පැහැදිලි කරමින් කීවේය.’ඔව් ඉතින් මිනිය පස්වුණාට ඡන්ද ලැයිස්තුවේ නම තියෙනව නෙ. එතකොට හොර ඡන්දයක් දාගන්ඩ පුළුවන් නෙ. ඒකයි එතුමා එහෙම කියන්ඩ ඇත්තෙ.’ දැදිගම සෝපහාසයෙන් පිළිතුරු දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av1208124</link>
    <topic>මං නොහිතපු විදියට ඒ හීනය මට ළංවුණා</topic>
    <author>ගාමිණී සුසන්ත</author>
    <content>මං නොහිතපු විදියට ඒ හීනය මට ළංවුණාසමාධි අරුණඡායාසුමිත්‍රා පීරිස් වැනි කෘතහස්ත චිත්‍රපට අධ්‍යක්ෂවරියකගේ නිර්මාණයකින් තම චිත්‍රපට රංගන දිවිය ආරම්භ කිරීමට ලැබේනම් එය කෙතරම් භාග්‍යයක් ද? එම වාසනාව ලද යෞවන රංගන ශිල්පිනියකි, සමාධි අරුණඡායා. ඇයගේ නම සමාධි වුවත් බොහෝ දෙනෙක් ඇය හඳුනන්නේ “මලී” ලෙසින්. ඒ; දෙරණ නාළිකාවෙන් මේ දිනවල විකාශය වන “මලී” ටෙලි නාට්‍යයේ මලීගේ චරිතය ඇය නිරූපණය කරන නිසයි. “තරුවක් සමඟ වරුවක්” විශේෂාංගයට අද අප සමාධිව කැඳවා ගත්තේ ඇයගේ පළමු චිත්‍රපට රංගනය පිළිබඳවත් “මලී” පිළිබඳවත් තොරතුරු දැන ගැනීමේ අදහසින්.සමාධි ‘මලී’ වුණේ කොහොම ද?2010 අවුරුද්දෙ ජාතික රූපවාහිනිය පවත්වපු සිංහල අලුත් අවුරුදු උත්සවයේ අවුරුදු කුමරිය වුණේ මම. ඉන් පසුව දෙරණ නාළිකාවේ සභාපති තුමා සහ ‘මලී’ ටෙලි නාට්‍යයේ අධ්‍යක්ෂ තුමා ‘මලී’ ටෙලි නාට්‍යයට මට කතා කළා. මම ‘මලී’ වුණේ එහෙමයි. දැන් අවුරුදු එකහමාරක් විතර තිස්සේ මම මේ ටෙලි නාට්‍යයේ රඟපානවා. ‘මලී’ තමයි මාව රංගන ශිල්පිනියක් කළේ. ඒ නිසා ‘මලී’ට මම ගොඩක් ආදරෙයි.රංගනයට එන්න ඔබ සිහින මැවූ කෙනෙක් ද?පුංචි කාලෙ ඉඳල මගෙ හිතේ තිබුණු එක හීනයක් තමයි ඒක. හැබැයි ඒ හීනය හැබෑ කරගන්න පුළුවන් තරමේ දුරක නෙමෙයි තිබුණේ. ඒත් මම නොසිතූ විදියට ඒ හීනය මට ළංවුණා. මෙච්චර ඉක්මනට ඒ හීනය හැබෑ කරගන්න පුළුවන් වෙයි කියල නම් මම හිතුවේ නෑ.‘මලී’ නිසා සමාධිට ගොඩක් දෙනෙක් ආදරය කරනවා ඇති...?ඇත්තෙන්ම ඔව්. ඒක හරිම පුදුම දෙයක්. මට ගොඩක් දෙනෙක් කතා කරන්නෙ ‘මලී’ කියලා. බාල තරුණ මහලු හැම දෙනාම මලීට ආදරෙයි. මගතොටේදී හමුවෙන ගොඩක් දෙනෙක් මලී චරිතය ගැන හොඳ කියනව. සමහරු අපේ ගෙදර තාප්පයෙන් එබිල බලනව මම ගෙදර ඉන්නව ද කියල. ඒ ‘මලී’ ආදරේ නිසානෙ.පේ‍්‍රක්ෂකයින් දක්වන ඒ ආදරය ගෞරවය ඔබට කරදරයක් කියල ද ඔබ හිතන්නෙ?අපෝ නෑ. සමාජයේ ගොඩක් දෙනකුගේ ආදරයට, ගෞරවයට පාත්‍රවෙන්න වාසනාවක් තියෙන්න ඕන. ඒ නිසා පේ‍්‍රක්ෂකයින්ගේ ආදරය කරදරයක් කියල මම කවදාවත්ම හිතන්නෙ නෑ.‘මලී’ මෙතරම් ජනපි‍්‍රය වෙයි කියල ඔබ සිතුව ද?‘මලී’ මගේ මුල්ම රංගනය. ගොඩක් අඩුපාඩුකම් නොදැනුවත්කම් එක්කයි මම ‘මලී’ට සම්බන්ධ වුණේ. නමුත් ටෙලි නාට්‍යයට සම්බන්ධ ප්‍රවීණ රංගන ශිල්පීන්ගේ මෙන්ම අධ්‍යක්ෂතුමාගේත් මඟ පෙන්වීම මත මම මේ චරිතය හොඳින් ගොඩනඟා ගත්තා. මම සැම විටම මම කරන වැඩේට උපරීම දායකත්වය ලබා දෙනවා. ඒ වගේම මේ පිටපතේ තිබෙන ලස්සන බවත් නිසා තමයි මලී මෙතරම් ජනපි‍්‍රය වුණේ.ඔබ මෑත දී දායක වුණු චිත්‍රපටය ගැනත් කතා කරමු...සුමිත්‍රා පීරිස් වැනි ප්‍රවීණ අධ්‍යක්ෂවරියක් යටතේ මුලින්ම චිත්‍රපටයක රඟපාන්න ලැබීමත් වාසනාවක්. මේ චිත්‍රපටය ‘වෛෂ්ණාවි’. එහි මගේ චරිතයේ නම රුචිරා. යශෝධා අක්කයි, තුමිඳු දොඩන්තැන්න අයියයි එක්ක තමයි මම මෙහි රඟපාන්නෙ. මේක හරිම ලස්සන චිත්‍රපටයක්.ඔබේ පවුලේ කවුද ඉන්නෙ?අම්මයි තාත්තයි මමයි මල්ලියි තමයි පවුලේ ඉන්නෙ.ඔවුන් ඔබේ කලා කටයුතුවලට සහාය දෙනවා ද?ඇත්තෙන්ම ඔව්. ඒ අයගෙ උදව්ව නිසා තමයි මම අද මෙතැන ඉන්නෙ.එතකොට ඔබේ ගම...?මගේ ගම තිස්සමහාරාමය. නමුත් දැන් අපි පදිංචි වෙලා ඉන්නේ පන්නිපිටියේ. අපේ ගම හරිම සුන්දරයි. ගමේ සුන්දරත්වය මම උපරීම විදියට විඳල තියෙනවා.යෞවන පේ‍්‍රමය ඔබ තවම විඳ නැති ද?නැහැ. තවම නැහැ. නමුත් මම යෞවන පේ‍්‍රමය ඉතාම සුන්දර විදියට දකින කෙනෙක්. අද බොහෝ දෙනෙක් තුළ තියෙන හැඟීම නියම ආදරයයි කියල මට හිතෙන්නෙ නෑ. මගෙ හිත සොයන මම ලබන්න කැමැති ආදරය මට හමුවුණොත් එය විඳින්න මම කැමැතියි.ගාමිණී සුසන්තඡයාරූපය - මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av1208125</link>
    <topic>‘හිරු’ රූපවාහිනී ප්‍රවෘත්ති කලාවේ පෙරැළියක් කරාවි</topic>
    <author>ඉඳුනිල් වීරරත්න</author>
    <content>‘හිරු’ රූපවාහිනී ප්‍රවෘත්ති කලාවේ පෙරැළියක් කරාවිහිරු ප්‍රවෘත්ති අධ්‍යක්ෂ සුදේව හෙට්ටිආරච්චිසභාපති රේනෝ සිල්වාශ්‍රී ලංකාවේ ජනගහනය කෝටි දෙකකට මඳක් වැඩි වුණත් තාක්ෂණයේ දියුණුව සමඟ මුළු ලෝකයම දැන් එකම විශ්ව ගම්මානයක්. මේ නිසා තොරතුරු දැනගැනීමට ප්‍රවෘත්ති පත්‍ර, ගුවන්විදුලි නාළිකා, අන්තර්ජාලය, රූපවාහිනිය මහජනතාවට නැතුවම බැරි මාධ්‍යයන් බවට පත්වෙලා.මීට දශකයකට පමණ පෙර අතේ ඇඟිලි ගණනට තිබූ රූපවාහිනී නාළිකා ප්‍රමාණය සැටලයිට් තාක්ෂණය නිසා සීමාරහිත වුණා. කේබල් රූපවාහිනී සේවාවන් සහ සැටලයිට් තාක්ෂණයෙන් ලෝකයේ සෙසු රටවල ජනප්‍රිය නාළිකා පවා ශ්‍රී ලංකාවේ ඕනෑම තැනක සිට නැරඹීමට හැකියාව උදාවෙලා.ආසියානු මාධ්‍ය ජාලයේ අලුත්ම සාමාජිකයා ලෙසින් පසුගියදා විකාශන කටයුතු ඇරැඹූ හිරු ටී. වී. සිය සේවාවේ ප්‍රවෘත්ති විකාශය තව නොබෝ දිනකින් විශ්වයට මුදා හරින්නට සියලු කටයුතු සූදානම්. ඒ පිළිබඳව ආරංචිය මුලින්ම රසඳුන පාඨකයින්ට ලබා දෙන්නට හිරු ටීවී හි ප්‍රවෘත්ති අධ්‍යක්ෂ මෙන්ම ඒ.බී.සී. මාධ්‍ය ජාලයේම ප්‍රවෘත්ති අධ්‍යක්ෂ සුදේව හෙට්ටිආරච්චි අප මුණගැසුණා.මේ තරම් රූපවාහිනී නාළිකා තිබෙන රටට තවත් රූපවාහිනී නාළිකාවක් අවශ්‍යද?හිරු ටීවී තවත් එක් රූපවාහිනී නාළිකාවක් නෙමෙයි. එහි විශේෂත්වයක් තිබෙනවා. ඒ තමයි දැවැන්ත ප්‍රේක්ෂකයෝ සංඛ්‍යාවක් ලෑස්තිවෙලා බලාගෙන හිටියා හිරු ටීවී එනකම්. ඒකට හේතුව තමයි අපි අවුරුදු 14ක් හිරු FM එක මුළු ලංකාවෙම හැමෝගෙම හදවත් තුළට ගිහින් හිටියෙ. ඒ නිසා හිරු ටීවී අලුතෙන්ම ආරම්භ වුණු ටීවී එකක් හැටියට කිසිම තැනක කියන්න අවශ්‍ය වුණේ නෑ. මොකද මෙය ආරම්භ කරද්දීම ඔවුන් දැන සිටීම. ඔවුන් මෙය ආදරයෙන් වැලඳගන්න බලාගෙනයි හිටියෙ.ප්‍රවෘත්ති විකාශය ආරම්භ කරන්නෙ තරමක කාලයක් ගිහින්.ඇත්ත. හිරු ටීවී පටන් ගන්න කොටම ප්‍රේක්ෂකයන් අහපු එක තමයි කෝ නිව්ස් කියන එක. හිරු ටීවී ආරම්භයත් එක්ක හිරු ටීවී නිව්ස් එක පටන් නොගත්තෙ ටීවී එකට දුන්නු බර වගේම බරක් නිව්ස් එකට දෙන්න ඕන නිසා. හිරු සභාපති රේනෝ සිල්වා මහතාගේ මූලික අරමුණ වුණේ ජනතාවට තොරතුරු දැනගැනීමට ඇති අයිතියට ගරු කරමින් ප්‍රවෘත්ති ප්‍රවෘත්ති හැටියට වාඩාත් ඉක්මනින් ලබාදෙන්න ඕන කියන එකයි. ඒ නිසා තමයි අපි නිව්ස් එක පටන් ගන්න කල් ගත්තෙ.අද රූපවාහිනී නාළිකා අතර ප්‍රවෘත්ති ඉදිරිපත් කරන්නට විශාල තරගයක් තිබෙන්නෙ. කොහොමද හිරු ටීවී නිව්ස් මෙයින් වෙනස් වෙන්නෙ.අපේ රටේ රූපවාහිනී ප්‍රවෘත්තිකරණයේ හසල අත්දැකීම් තිබෙන විශාල පිරිසක් මේ වන විට අපි එකතු කරගෙන ඉන්නවා.ඒ පිරිසත් එක්ක මෙතෙක් ප්‍රවෘත්තිකරණයේ සිදු නොවුණු වෙනස්කම් රාශියක් එක්ක ප්‍රවෘත්තිවල හරය සහ ගුණය රැකගෙන,ප්‍රවෘත්ති කතන්දර බවට පත්කරන්නෙ නැතුව ජනතාව බලාපොරොත්තු වන ප්‍රවෘත්ති හැටියට ලබා දෙන්න කටයුතු කරනවා. එයින් ප්‍රවෘත්තියක අන්තර්ගතයේ සිට ඉදිරිපත් කිරීම දක්වා දැවැන්ත වෙනසක් සිද්ධ වේවි.ඒ වෙනස පසුතලය, පාවිච්චි කරන තාක්ෂණ ඉදිරිපත් කරන ක්‍රමවේදය, හරය මේ කියන හැම දෙයකින්ම හැම තැනකින්ම සැබෑ වෙනසක් දැනෙන වෙනසක් බවට පත් කරනවා.එෆ් එම් නාළිකා රූපවාහිනී නාළිකා අතර තරගයට මුහුණ දෙන්නෙ කොහොමද?ඕනම මොහොතක මතුවන ප්‍රවෘත්තියක් ඉදිරිපත් කිරීම සහ එම ප්‍රවෘත්තිය කොයිතරම් ඉක්මනට දෙනවද කියන එක මත තමයි චැනල් එකක් උඩට එනවද නැද්ද කියල තීරණය කරන්නෙ. අපි ඒ ගැන දැඩිව සැලකිලිමත් වුණා. ඒ ප්‍රවෘත්තිය කොයි ආකාරයෙන් ද ඉදිරිපත් කරන්නෙ. ඒ ඉදිරිපත් කිරීම කොහොමද ඉක්මනින් දෙන්නෙ කියන දේ තමයි වැදගත්. මේ නිසා ඒ සඳහා වූ තාක්ෂණික සූදානම අතිශය ඉහළින් සූදානම් කරගෙන තිබෙනවා.ඒ නිසා අපට හොඳ විශ්වාසයකින් කියන්න පුළුවන් ජනතාව බලාපොරොත්තු වන ප්‍රවෘත්තිය ජනතාව බලාපොරොත්තු වන මොහොතේම ලබාදෙන්න අපට හැකියාව තිබෙනවා කියලා.අද අපේ රටේ තිබෙන බොහෝ ගුවන්විදුලි, පුවත්පත් සහ රූපවාහිනී නාළිකාවල ඉන්නෙ එකම ප්‍රාදේශීය මාධ්‍යවේදීන් ජාලයක් හිරු ටීවී ටත් මෙය පොදුද?විශේෂයෙන්ම සඳහන් කරන්න ඕන වසර 14 ක් තිස්සෙ අපි භාෂා තුනෙන්ම ප්‍රවෘත්ති කියවන තැනක්. භාෂා තුනෙන් කෙටි පණිවුඩ මැදිරිය, හිරු ප්‍රවෘත්ති මැදිරිය, වගේම භාෂා තුනේම වෙබ් එකත් ක්‍රියාත්මකයි.අන්තර්ජාල, SMS, රේඩියෝ මේ තුනම අපි ජයග්‍රහණය කරල අවසානයි. මේ තුනටම ප්‍රවෘත්ති සපයන අපෙන්ම හැදිච්ච දැවැන්ත පිරිසක් දැනටමත් අප සමඟ රට වටා එකතුවෙලා ඉන්නවා.ඒ පිරිස හිරු ටීවී සමඟ එකතු වෙනවා.අපි දින 2ක වැඩ මුළුවක් පවත්වලා අපිටම කියන පිරිසක් නිර්මාණය කළා.ඒ සමඟ හැම තැනටම ප්‍රවෘත්ති දෙන පිරිසක් අප සමඟ ඉන්නවා.නමුත් ඔවුන්ගෙන් ඒ අදාළ ප්‍රවෘත්තියක් මුලින්ම හිරු වෙත ලබාගැනීමේ ක්‍රමවේදයක් අපි සකස් කරල තියෙනවා. ඊට අදාළ තාක්ෂණය අප සතුව තිබෙනවා.අද ප්‍රචාරය නොකළ යුතු දේ පවා ප්‍රවෘත්ති හැටියට ඉදිරිපත් කෙරෙනවා. හිරු මේ පිළිබඳව කොතැනද ඉන්නෙ?ප්‍රවෘත්තිවල ගුණය රැකගෙන ප්‍රවෘත්ති ඉදිරිපත් කිරීමේ ප්‍රතිපත්තියේ අපි ඉන්නවා. ප්‍රවෘත්ති කතන්දර කරන්නවත්, උලුප්පන්න අවශ්‍ය නැති දෙයක් උලුප්පන්නවත් අනවශ්‍ය ලෙස ජනතාවට යමක් දෙන්නවත් අපි බලාපොරොත්තු වෙන්නෙ නෑ.කිසියම් ප්‍රවෘත්තියක් සංවේදී වන්න පුළුවන්. නමුත් තවත් කෙනෙකුගෙ ආත්ම ගරුත්වය නැතිකරන්න, පහර ගහන්න ප්‍රවෘත්තිය ඉවහල් වනවා නම් අප ඉන් වැළකේවි.වර්තමානයේ අපරාධ රැල්ලක් වර්ධනය වෙලා. මේවා ඉදිරිපත් කිරීමෙන් සමාජයේ ගැටලු මතුවනවා කීවොත්?මාධ්‍ය ආයතන හැටියට අපට ආචාර ධර්ම පද්ධතියක් තිබෙනවා. බහුතරයක් මාධ්‍ය ආයතන එම ආචාර ධර්ම බිඳිනවා. ඒ තුළින් අපරාධයක් කරන්න ඉන්න කෙනකුට ඊට අනුබල දෙන විදිහට ඒවා වාර්තා කරනවා.ඒවගේ සිද්ධි අපට වාර්තා කරන්න පුළුවන්. හැබැයි නාළිකාව උස්සන්න, මිනිස්සු මාරයි කියල බලයි කියන අදහසින් ඒ ප්‍රවෘත්තියම ඉදිරිපත් කරන්නත් පුළුවන්. නමුත් අපි ඒ වගේ අවස්ථාවක ප්‍රවෘත්තිමය ගුණය රැකගෙන එය ඉදිරිපත් කරාවි.යුද්ධය තිබුණු කාලයේ ප්‍රවෘත්ති තිබුණා. සමහරු හිතනවා දැන් ප්‍රවෘත්ති නෑ කියලා. දැන් ඊටත් වඩා ප්‍රවෘත්ති තිබෙනවා. අපේ උත්සාහය තමයි බොහෝ දෙනෙක් නොහිතපු දේවල් නොහිතපු ප්‍රවෘත්ති ඉදිරිපත් කරමින් රූපවාහිනී ප්‍රවෘත්ති කලාවේ පෙරළියක් කිරීම.අද සමහර ප්‍රවෘත්ති පක්ෂග්‍රාහීයි.සැබැවින්ම. අපේ සභාපතිතුමා මුලින්ම දීපු උපදෙස තමයි කිසිම පැත්තක් ගන්නෙ නැතුව ප්‍රවෘත්ති ප්‍රවෘත්ති හැටියට ඉදිරිපත් කරන්න කියලා. ඒ හින්ද ඒ නිදහස සම්පූර්ණයෙන්ම අපට තියෙනවා. අපි පක්ෂයකට, පුද්ගලයකුට ගැතිවෙන්නෙ නැතුව ජනතාවගේ පැත්තෙ ඉඳල ජනතාවට අවශ්‍ය ප්‍රවෘත්ති ඉදිරිපත් කරනවා. අපට න්‍යාය පත්‍රයක් නෑ. ඒ නිසා ජනතාව බලාපොරොත්තු වන ප්‍රවෘත්ති ඔවුන්ට දැනගන්නට ලැබේවි.ප්‍රවෘත්ති ඉදිරිපත් කිරීමේ වෙලාවල්.අපේ අදහස ඉක්මනින් ප්‍රවෘත්ති ලබාදීමයි. මේ නිසා ලැබෙන මොහොතේ ඉදිරිපත් කළ යුතු යැයි හැඟෙන විශේෂිත ප්‍රවෘත්තියක් දවස පුරාවටම ඉදිරිපත් කිරීමට සූදානම්.ඒ සඳහා ලංකාවේ ප්‍රථම වරට භාවිතා කරන නවීනතම යන්ත්‍ර සූත්‍ර අප සතුව තිබෙනවා. ඒ සඳහා විශේෂිත උපකරණයක් ආනයනය කරල පෙර සූදානම් සිදු කරල අවසානයි. H D තාක්ෂණය ඔස්සේ ලංකාවේ ඕනෑම තැනක ඉඳල ඕනෑම මොහොතක ප්‍රවෘත්තියක් ලබාගෙන විකාශය කිරීමට අපට හැකියි.මුළු ලෝකයෙම ප්‍රවෘත්ති දැනගැනීමට අපේ ජනතාව උනන්දුයි.ශ්‍රී ලංකාවේ අපේ මාධ්‍යවේදී ජාලය වගේම අන්තර්ජාතිකව සෑම රටක්ම ආවරණය වන ලෙස විදේශීය වාර්තාකරුවන් සූදානම් කරගෙන ඉන්නවා. නවීන තාක්ෂණය හරහා ජාත්‍යන්තර ප්‍රවෘත්ති පවා වඩා ඉක්මනින් අප ඉදිරිපත් කරනවා.ඒ සමඟ ලංකාවේ දැනට හැදෙන දැවැන්තම පසුතලයක ඉඳගෙන වේගවත්, හරවත්, සමබර ප්‍රවෘත්ති සැමටම කලින් ඉදිරිපත් කිරීමට හිරු ටීවී ප්‍රවෘත්ති සාමාන්‍යාධිකාරි උපේන්ද්‍ර හේරත්, ජ්‍යෙෂ්ඨ කළමනාකරු ප්‍රියන්ත රණසිංහ සහ ප්‍රධාන විධායක නිලධාරි ධම්මික තෙන්නකෝන් ඇතුළු හිරු ටීවී ප්‍රවෘත්ති අංශය සූදානමින් ඉන්නවා.ඉඳුනිල් වීරරත්නහිරු ප්‍රවෘත්ති පිරිවරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av1208126</link>
    <topic>පුවත්</topic>
    <author/>
    <content>පුවත්ගුණදාස මධුරසිංහගේ “රාජ සභාව“ අද (12) ප.ව. 3.30 ට සහ ප.ව. 6.45 ට මොරටුව බෞද්ධ මන්දිර ශාලාවේදී ද අගෝස්තු මස 18 දින ප.ව. 3.30 ට සහ ප.ව. 6.45 ට අවිස්සාවේල්ල නගර ශාලාවේදී වේදිකාගත කෙරේ.ගුණදාස මධුරසිංහ, මහින්ද පතිරගේ සමඟ අනුෂිකා හංසමාලි රඟන ;මහි සංගීතය පි‍්‍රයන්ත ගමගේ විසිනි.ප්‍රවීණ නාට්‍යවේදී රෝහණ පී.ප්‍රනාන්දුගේ නවතම නාට්‍ය නිර්මාණයක් වන ‘උන්මාද චිත්‍රා’ සංගීතමය වේදිකා නාට්‍ය මංගල දර්ශනය අගෝස්තු 12 වැනි දා සවස 2.30ට කොළඹ ලුම්බිණි රඟහලේ දී වේදිකාගත කෙරේ.ඉසුරු උදයංග, හංසිනී අනුරුද්ධිකා, කීර්ති කොඩිතුවක්කු, ඩීමන් හෙට්ටිආරච්චි, මිල්ටන් පෙරේරා, ලක්මිණි රුවන්තිකා, ජානක ප්‍රනාන්දු ඇතුළු පිරිසකගේ රංගන දායකත්වයෙන් හැඩවෙන ‘උන්මාද චිත්‍රා’ හි අසංක රනිල් කුලතුංග හා කේමා වීරසිංහ සංගීතය මෙහෙයවති.නර්තන පුහුණුව නිෂාන්ති රණසිංහගෙනි. අසංක රනිල් කුලතුංග සහය අධ්‍යක්ෂණය කරන ‘උන්මාද චිත්‍රා’ ඉසුරු උදයංගගේ නිෂ්පාදනයකි.පි‍්‍රයන්ත සිරිකුමාර නාට්‍ය අධ්‍යක්ෂණය බර්නාඩාගේ සිපිරිගෙය ලබන 16 වැනිදා සවස 7.00 ට ලයනල් වෙන්ඩ්ට්හිදී වේදිකාගත කෙරේ.චාන්දනී සෙනෙවිරත්න, නදී කම්මැල්ලවීර, දුලීකා මාරපන, කෞෂල්‍යා ප්‍රනාන්දු, නිල්මිණී බුවනෙක, චමිලා පීරිස්, මල්කාන්ති ජයසිංහ මෙහි චරිත මවති.ඩී. කුමාරගේ අධ්‍යක්‍ෂණය කරන පි‍්‍රයන්ත රංජන් නිෂ්පාදනය කරන “රූකඩ රාජ්ජේ” නාට්‍ය, ලබන මස 18 දින ප.ව. 3.30 ට සහ ප.ව. 6.30 ට මීගමුව නගර ශාලාවේදීත්, ලබන මස 19 දින ප.ව. 3.30 ට සහ ප.ව. 6.30 ට බොරැල්ල නාමෙල් මාලනී පුංචි තියෙටර් හි දී ත්, රඟ දැක්වේ. විජය නන්දසිරි, රොඩ්නි වර්ණකුල, පි‍්‍රයන්ත සෙනෙවිරත්න, සරත් චÁද්‍රසිරි, ගාමිණී අම්බලන්ගොඩ, ෆර්නි රෝෂණි, කුමාර ලියනගේ, ඉන්දික ජයසිංහ සමඟ තරංග බණ්ඩාර රංගනයෙන් දායක වන අතර සංගීත නිර්මාණය සරත් කුලාංගගෙනි.රුසියාවේ ඉවානොව රාජ්‍ය විශ්වවිද්‍යාලයේ විදෙස් භාෂා අධ්‍යයන අංශයේ මහාචාර්ය යෙව්ගේනි බර්සොෆ් විසින් මෙහෙයවනු ලබන ‘අන්දෝ තර්කොව්ස්කි’ අධ්‍යයන සිනමා වැඩමුළුවක් අද සහ හෙට (12 සහ 13) දෙදින පුරා පෙරවරු 9.00 සිට පස්වරු 5.00 දක්වා කොළඹ 7 ශ්‍රී ලංකා රූපවාහිනී අභ්‍යාස ආයතනයේ දී පැවැත්වේ.නොමිලේ පැවැත්වෙන මෙම දුර්ලභ ගණයේ වැඩමුළුවට සහභාගිවීමට අවස්ථාව සලසාදීම සඳහා 0112674925 අංකයට ඇමතීමෙන් අවශ්‍ය තොරතුරු ලබා ගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av1208127</link>
    <topic>රඟපෑම වෘත්තියක් කියල හිතන්නේ ආදායම් බදු දෙපාර්තමේන්තුව විතරයි</topic>
    <author>වසන්ත ජයසිංහ ආරච්චි</author>
    <content>රඟපෑම වෘත්තියක් කියල හිතන්නේ ආදායම් බදු දෙපාර්තමේන්තුව විතරයි- මිහිර සිරිතිලකමේ දිනවල පුංචි තිරෙත්, සිනමාවෙත්, වේදිකාවෙත් සිය රංග පරාසය මුදාහරින අපේ කාලයේ රංගන ශිල්පියකු විදිහටයි මිහිර සිරිතිලක අපට මුණගැහෙන්නේ. ලැබෙන ඕනෑම චරිතයකට සිය සාධාරණය ඉටු කරන රංගන ශිල්පීන් අතර සිටින මිහිර හුදු නළුවා කියන ප්‍රතිරූපයෙන් බැහැරව පොළවේ පය ගසා ජීවත්වන රංගන ශිල්පියකු ලෙස අපට මුණ ගැහෙනවා.චරිතාංග රංගන ශිල්පියකු වීමේ සිහින දකින මිහිර පසුගියදවසක ‘යෞවනයේ අපි’ විශේෂාංගයට කතා කළා.මිහිර කොහොමද මේ දවස්වල ජීවිතේ...?මේ දවස්වල ‘කෝ මාක් නෝ මාක්’ චිත්‍රපටයේ රූගත කිරීම් සිදු කරනවා. සිවගුරුනාදන් අධ්‍යක්ෂණය කරන ඒ චිත්‍රපටයත් ‘මායා’ නම් තවත් චිත්‍රපටයක් රූගත කිරීම් සිද්ධ වෙනවා. ඒ වගේ ම සාරංග මෙන්ඩිස් අධ්‍යක්ෂණය කරන ‘ගිනි අවි සහ ගිනි කෙළි’ ටෙලිනාට්‍යයෙත් රූගත කිරීම් වලට සම්බන්ධ වී සිටිනවා.මිහිර, ඔය ගමන පටන්ගත්තේ කොහේ ඉඳල ද?මගේ ගම් පළාත අගුණුකොළපැලැස්ස. ඉතිං උසස් පෙළ කරලා ඉවරවෙලා මට පුළුවන් වුණා, ජාතික තරුණ සේවා සභාවේ නාට්‍ය හා රංග කලා වැඩමුළුවට එකතු වෙන්න. එතැනින් තමයි මේ චාරිකාව පටන්ගත්තේ.ඇයි මේ ක්ෂේත්‍රයම තෝරාගන්නේ.උසස් පෙළ කරලා ඉවර වුණාට පස්සේ අපි හිටියේ ආර්ථික අර්බුද කියන තැන හිරවෙලා. මෙතැනින් එහාට මොකක්ද කරන්නේ කියලා හිත හිතා ඉන්න අතරෙදියි තරුණ සේවා සභාවට යන්න අවස්ථාව ලැබෙන්නේ. ඒක මගේ ජීවිතයේ ‘ටර්නින් පොයින්ට්’ එකක්. කොහොමත් මගේ ඩ්‍රීම් එක වුණේ වේදිකාව. පසුකාලීනව ටෙලිනාට්‍යයට, සිනමාවට ඇදිලා ගියත් මගේ සිහිනය වුණේ වේදිකාව.ඒ කියන්නේ පොඩි කාලේ ඉඳලම රංගන ශිල්පියෙකු වෙන්න හීන මැව්වා.නැහැ එහෙම දෙයක් කවදාවත් හිතලා නැහැ. නමුත් ජීවත්වෙන්න ඕන කියන තැනදියි මේ පාත් එක මතුවෙන්නේ.හොඳයි ඔය පාත් එකත් අහුවුණේ නැත්නම්?එහෙම නම් අනිවාර්යයෙන් ම මම චිත්‍ර ශිල්පියෙක් වෙලා මතුවෙයි. අදටත් රංගනයෙන් ඈත් වුණ දවසක මම චිත්‍ර අඳියි.අද ඔබ කොමඩි නළුවා කියන තැන හිර කරල ද හිරවෙලාද කියලා මම ඇහැව්වොත්.ඒ ගැන මගේ හිතේ අහිතක් නෑ. මොකද ප්‍රහසන නළුවා කියන එක හෝ රංගනයේ යෙදෙන එක ලෙහෙසි පහසු වැඩක් නෙමෙයි. නමුත් මගේ ඉලක්කය වෙලා තියෙන්නේ චරිතාංග නළුවෙක් වෙන එක. ඒ නිසා මම දැනටත් උත්සාහ කරනවා වෙනසක් හොයා යන්න. තවත් දෙයක් මට හිතෙනවා. අධ්‍යක්ෂවරුන්ට අත්හදා බැලීම් කරන්න තියෙන අවස්ථා අඩුයි. ඉතිං මොකක් හරි ප්‍රහසන චරිතයක් දැක්ක ගමන් ඔන්න කතා කරනවා.ඒ කියන්නේ ලැබෙන ඕනෑම චරිතයක් ඔබට ප්‍රශ්නයක් නැහැ.එහෙම ප්‍රශ්නයක් වෙන්න බැහැනේ. මොකද මම රංගන ශිල්පියෙක්. දැන් මම ප්‍රහසන චරිත පමණක් ම කරලා නැහැ. ‘අළුපාට හීන’ ටෙලිනාට්‍යයේ ‘බච්චා’ කියන්නේ වෙනස් ම චරිතයක්. ‘මොනරතැන්න’ ටෙලිනාට්‍යයේ ‘අන්දිරිස් නිලමේ’ වෙනස් ම චරිතයක්. අද කවුරුත් දන්නෑ ඒ චරිතය කරන්නේ මම ද කියලවත්. මම උත්සාහ කරන්නේ මගේ මුහුණ පෙන්නගෙන නම ප්‍රසිද්ධ කරගන්න නෙමෙයි රංගනයෙන් යමක් කරන්නයි මට ඕන.අගුණකොළපැලැස්සේ ඉඳලා මේ ගෙන්දගම් පොළවේ පයගහන්න කාපු කට්ට ගැන අද මොකද හිතෙන්නේ.ලෙහෙසි පහසුවෙන් ලැබෙන දේවල්වල කිසිම අගයක් නැහැ. මේ ටික ලබාගන්න ලොකු සටනක් කළා. ඒක විශ්වවිද්‍යාලයක් විදිහටයි මම දකින්නේ. මම බිංදුවේ ඉඳලා ආව ගමනක් තියෙන්නේ. බෑග් එකක රෙදි ටිකක් දාගෙන තරුණ සේවා සභාවේ හැංගිලා නිදාගෙන, පන්සල්වල නිදාගෙන එහෙම ආව ජීවිතයක් තිබුණා. අද අවුරුදු 14 ක් තිස්සේ මම පිළිවෙළක් වෙලා මටම කියලා ගෙන්දගම් පොළවේ ගේ පොඩ්ඩක් හදාගෙන යම් කිසි දියුණුවකට එන්න පුළුවන් වෙලා තියෙනවා. ඒ ගැන ලොකු ආත්ම තෘප්තියක් මට තියෙන්නේ.වර්තමානයේ තරුණ පරම්පරාව ගැන තරුණයකු විදිහට මොකක්ද ඔබේ තක්සේරුව.අද තරුණයා තුළ තියෙන්නේ අතරමං වුණ ජීවිත. අද තරුණයාට මාවත හඳුන ගැනීමේ ප්‍රශ්නයක් තියෙනවා. අද තාරුණ්‍යය පේෂ්බුක් ලයිෆ් එකට වැටිලා ඉන්නේ. සමාජමය වශයෙන් එකතු වෙලා හෝ තරුණයින්ට ඉලක්ක ලබාදිය යුතු වෙලාවක් මේ.ජනප්‍රියත්වය කියන කාරණාව මිහිර කොහොමද දකින්නේ.මෙහෙම හිතමුකෝ. පිටකොටුව බෝධිය හැමවෙලේම ටී.වී. එකේ පෙන්වනකොට ඒක බොහෝම ජනප්‍රියයි. කළුගලක් වුණත් එහෙමයි. මම කියන්නේ සරල ජනප්‍රියත්වය කියන කාරණාවෙන් එහා ගිය ගෞරවනීය ජනප්‍රියත්වයක් අවශ්‍යයි. ටෙලිනාට්‍යයක් විකාශය වෙන කාලේ ජනප්‍රිය වෙලා ඒක ඉවරවෙනකොට මිනිසුන්ට මතක නැත්නම් ඒ මොන ජනප්‍රියකමක් ද? අද අපි යැපෙන්නේ තවත් පිරිසකගේ මතනේ. මා ගොඩනගන්න හදන ලෝකය හදන්න වෙලා තියෙන්නේ වෙනත් පිට්ටනිවලනේ. එහෙම එකේ ජනප්‍රියත්වය කියන දේ සරල කාරණයක් විතරයි.රඟපෑම අද ඔබේ වෘත්තීය දරඟපාන එක කරනවා. නමුත් ඒත වෘත්තියක් ද කියන එක ප්‍රශ්නයක් තියෙනවා. මොකද මම බැංකුවකට යනවා වැඩ කටයුත්තකට. හැබැයි මේක ආදායමක් ලබන වෘත්තියක් බවට පිළිගන්නේ නැහැ. මේක ආදයමක් ලබන වෘත්තියක් කියලා අපිව පිළිගන්නේ ආදායම් බදු දෙපාර්තමේන්තුව විතරයි. ඉතින් එක්තරා මොහොතක අපි සමහර තැන්වල අසරණ වෙනවා.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av1208128</link>
    <topic>දයානන්ද ගුණවර්ධන</topic>
    <author>එඩ්වඩ් චන්ද්‍රසිරි</author>
    <content>දයානන්ද ගුණවර්ධනදයානන්ද ගුණවර්ධනයන් කලා ලෝකයේ පහළ වූ බොහොම සුන්දර කලාකරුවෙක්. කලාවේ විවිධ ඉසව් ඔස්සේ තම හැකියාවන් ප්‍රකට කළත් නාට්‍ය නිෂ්පාදකයකු ලෙස ඔහු දැක්වූ ප්‍රතිභාව අනෙක් සෑම ක්ෂේත්‍රයකම ඔහුගේ හැකියාවන් අබිබවා ගිය බවයි අපට නම් පෙනෙන්නේ.ගුණවර්ධනයන් කිසියම් නිර්මාණයක් කිරීමේදී මුළු ලෝකයම අමතක කොට ඊට ආවේශ වීමක් දක්නට ලැබුණා. තම පෞද්ගලික ජීවිතය, එම නිර්මාණය වෙනුවෙන් මුළුමනින් ම කැප කිරීමේ ස්වභාවයක් ඔහුගේ චරිතය තුළ කැපී පෙනුණා. ඒ නිසාම ගුණවර්ධනයන්ට බරපතළ අමතක වීම් සිදුවුණා. ඒ හේතුවෙන් විවිධ අකරතැබ්බයන්ට ඔහු මුහුණ පෑවා.ගුණවර්ධනයන් දවසක් දා තම බිරියත් සමඟ ලුම්බිණි රඟහලේ පැවැත්වුණු නාට්‍යයක මංගල දර්ශනයකට සහභාගි වුණා. නවක නාට්‍යකරුවකු ගුණවර්ධනයන්ගේ සොඳුරු නවාතැන්පළ වූ සුදර්ශිය වෙත අවුත් බොහොම ගෞරවයෙන් කළ ආරාධනයක් අනුවයි ඔහු තම ගම්පහ නිවෙසේ ඉඳලා මේ නාට්‍යය නරඹන්නට ලුම්බිණි රඟහලට ආවේ. සම්ප්‍රදායානුකූලව පොල්තෙල් පහන් දල්වලා නාට්‍යය ඇරැඹුණා.ගුණවර්ධන මහත්තයත් පොල් තෙල් පහන් දැල්වීමට සහභාගි වෙලා ඇවිත් තම අසුනේ හරිබරි ගැහිලා නාට්‍යය නරඹන්නට සූදානම් වුණා. නාට්‍යය ඇරඹිලා විනාඩි පහක් පමණ ගෙවුණා. එහි බොහොම නීරස ආරම්භයක් සහ මන්දගාමී ස්වරූපයක් තිබුණේ.නාට්‍යය අරුත්සුන් ප්‍රලාපයක් නිසා වේලාව ගත කරගන්න හරිම අමාරුයි. ඔහු අසීරුවෙන් වුවත් වේදිකාව මතම දෑස් රඳවා ගත්තා.විවේකය සඳහා සීනුව නාද වුණාම ඔහු තම අසුනින් නැගිටලා කඩිනමින් ලුම්බිණියේ කොරිඩෝවට පියමං කළා. සෙනඟ අතරින් කොරිඩෝවේ ඈතට පියනැඟුවා. නොදැනුවත්වම ඔහු පැමිණ තිබුණේ ලුම්බිණි අංගනයේ නවත්වා තිබු තම රථය ළඟට. ‘මේකෙ තව මොනවා බලන්න ද?’ තමන්ටම මුමුණාගත් ගුණවර්ධනයන් රථයට පිවිසිලා එය පණ ගන්වා ගෙන පිටත් වුණා.තමා ඒ වන විට සැලසුම් කරමින් සිටි තම නිර්මාණයක ඉදිරි කටයුතු පිළිබඳ සිතුවිල්ලක පැටලිලා ඔහු ගම්පහ තම නිවෙස බලා ගියා. ගම්පහ තම නිවෙස ඉදිරිපිට රථය නැවැත්වූවාම ඔහුගේ දියණිය එහි හඬට ආලින්දයට ආවා. තනිවම ආලින්දයට ගොඩවන තම පියා දෙස ඈ බැලුවේ විමතියෙන්. ඈ හනික මෝටර් රථය දෙසට කර පෙව්වා.“කෝ තාත්තෙ අම්මා?” දියණියගේ පැනයෙන් ඔහු ඉද්ද ගැසුවාක් මෙන් නැවතුණා. ඔහුගේ සුරත නළල වෙත දිව ගියේ සැණෙකින්. බලා සිටින්නට බැරි නාට්‍යය අතහැරලා ඔහු ලුම්බිණියෙන් පලා ඇවිත් තිබුණේ ඔහුගේ ආදරණීය බිරිය ලුම්බිණියේ දාලා. ඔහු වහාම තම රථයට ගොඩවෙලා ලුම්බිණිය බලා ඉගිල්ලුණා.ගුණවර්ධන මහත්තයා වරක් තම බිරියත් සමඟ ඥාතියකුගේ මංගල උත්සවයකට සහභාගි වුණා. මංගල උලෙළ තම ළඟම ඥාතියකුගේ වූ නිසා ඔවුන් කල් වේලා ඇතුව එහි ගියා. ඔවුන් එහි ළඟා වෙද්දි මනාල යුවළගේ ඡායාරූප ගැනීම සිදු කෙරෙමින් තිබුණා.මනාල යුවළ සමඟ යහළු යෙහෙළියන්, මල් කුමර කුමරියන් ඇතුළත් සමූහ ඡායාරූප රැසක් විවිධ ඉරියව් ඔස්සේ රූපගත කෙරුණා. ඒ අතර සිටි එක් හුරුබුහුටි දැරියක වෙත ගුණවර්ධනයන්ගේ අවධානය නිරායාසයෙන්ම යොමු වුණා. ඈ මනාලියගේ මල් කුමරියක්. ඇගේ සුකුමාල ඉරියව් ඔහු තුළ ලොකු ස්නේහයක් ඉපිද වූවා. ඇගේ ඒ සුන්දර මුහුණින් එක්වරම සිහියට නැඟුණේ තම කුඩා දියණියව. ගුණවර්ධන මහතා තම බිරිය වෙත ළංව, මඳක් ඉදිරියට නැමී, ඇගේ කනට මුව ළංකොට මෙහෙම කිව්වා.‘අයිරාංගනී, අර ෆ්ලවර් ගර්ල් බලන්ඩකො’ ඔහු අර දැරිය දෙසට ඇඟිල්ල දිගු කරමින් ඇගේ අවධානය ඒ දෙසට යොමු කළා.‘එයා හරියටම අපේ දුව වගෙ නේද?’ ඔහු තම අනුමානය ඈ වෙත ඉදිරිපත් කළේ ළෙන්ගතු හිනාවකින්. ගුණවර්ධන මහත්මිය දෑස් විසල් කොට තම සැමියා දෙස බැලුවේ ලොකු විමතියකින්.‘ඉතින් අනේ! ඒ අපෙ දුව නෙ.’ ඇය කිව්වා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av1208129</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවසන්ත කුමාර කවුද වසන්ත කුමාර කොබවක කවුද කියල හරියට මීටර් වෙන්නෙ නැති එෆ්.එම්. නංගියෙක් ගැන විජේ මල්ලි ලාස්ට් සන්ඩේ කිව්ව මතකයි නේ. එහෙම තමයි ඔය එෆ්.එම් නංගිලා. ඒ වුණාට කියවන්න පටන් ගත්තම නේ බලන්න ඕන. ඒ ගොල්ලො තරම් මේ ලෝකෙ ගැන දන්න නංගිලා ටීම් එකක් නැති ගාණයි. නංගිලගෙ කතා පෙට්ටි කොච්චර ස්පීඩ් එකෙන් කච බච ගානවද කිව්වොත්, මීඩියාවල ඉන්න සමහර කට්ටිය ඒගොල්ලන්ට නමකුත් හදල තියෙන්නෙ එෆ්එම්වල ගිරා පෝතිකාවො වගෙයි කියලා.ගිරව් ගැන කිව්වම ඕන්න විජේ මල්ලිට අලුත් ස්ටෝරි එකක් ලයින් අප් වුණා - මේකත් ගිරවකුට සොරි, සොරි ගිරා කියල පෙට් නේම් එකක් තියෙන, ෆීල්ඩ් එකේ ඒ කියන්නෙ ටෙලියෙ, සිනමාවෙ - ස්ටේජ් එකේ වුණත් රියල්ම රියල් වැඩකාරයෙක් ගැන. සිකුරු හතේ හදාපු ගිරායි මේ ගිරායි ඩබලම එක් කෙනාමයි කියමුකො. කොහොමින් කොහොම හරි මේ ගිරාටත් මාර සීන් එකක් වුණා කියල විජේ මල්ලිට රිපෝට් වුණාම, සීන් එකට එන්ටර්වෙලා බැලුව මොකක්ද රියල් ස්ටෝරිය කියලා.මෑන්ස්ටත් ඔය ටෙලියකට ගියාම ඒකෙ පාට් එක කරල සයිලන්ස් එකේ පැක්අප් කරගෙන ගෙදර එන්නෙ නැතුව, ටෙලි නිළි රැජනක් කියල හිතාගෙන ඉන්න නංගියෙක් එක්ක චැට් එකකට ගිහින් චාටර් වෙච්ච සීන්ස් එකක් නේ බැලුවම.මාලිනී ෆොන්සේකාලා, ස්වර්ණා මල්ලවාරච්චිලා, ගීතා කුමාරසිංහලා, එහෙමමත් නැත්නම් සබීතලා, සංගීතලා වගේ ද මේ නිව් වේව් එකේ ටෙලි නිළි රැජනලා. ෂිහ්ඞ කියල වැඩක් නෑ. ඒ ගොල්ලොත් අර එෆ්එම් ගිරා පෝතිකාවන්ට සෙකන්ඩ් නෑ. නිකමට අහල බලන්න භාෂාව ගැන, ලෝකෙ වෙන දේවල්, නිකමට විජේ මල්ලි කියන්නෙ, බොලිවුඩ් ෆිල්ම්ස් ගැන, හොලිවුඩ් ෆිල්ම්ස්, කාන්ස් ෆෙස්ටිවල්, ඔලිම්පික්ස්, ටී 20 ක්‍රිකට්, නියමෙට දෙයි උත්තර මාලිනීලට, ගීතලට, ස්වර්ණලට දුවන්න සුසන්තිකාගෙ රෙකෝඩ්ස් කඩල යන සයිස් එකේ. අපරාදෙ කියන්න බෑ මාලිනීලට ඩොක්ටරේට්ස් හම්බවුණත් දියවන්නාවට යන්න ස්වීප් ඇදුණත්, මාලිනීල මාලිනීලමයි.පොලිටිකල් සින්ස් එකට එන්ටර්වෙලා අතේ තිබිච්ච සල්ලි ටිකත් වියදම් කරගෙන ෆයිට් එක දීල දියවන්නාවට එන්ටර් වෙන්න බැරිවුණත් ගීතලා ගීතලාමයි කියලයි විජේ මල්ලි හිතන්නෙ. ඒ වුණාට එහෙමද මේ අලුත් මෙගා ටෙලි ස්ටාර්ස්ලා? ඒගොල්ලොත් දියවන්නාවට යන්නෙ නම්, එඩී ජයමාන්න ලොක්කා මේබල් බ්ලයිත් ඒ දවස්වල කියපු සෝන්ග් එකත් අපට මතක් කරල. පරණ පිනක් මගෙ හිසේ කඩාගෙන වැටුණා කියල කියපු කැලෑ හඳේ සෝන්ග් එක.ඒ ජාතියෙ ස්වීප් වැටුනට අප්ස්ටෙයාර්ස් හරියට වැඩ කරන්නෙ නෑනේ. එතකොට කවුරු හරි නිකමට ඇහුවොත් නංගි මොකද පුලාන් දේවි ගැන කියන්නෙ කියලා නංගී හොල්මන් වෙලා. පොඩි උදව්වකුත් කළාලු. අර ඉන්දියාවෙ හිටියෙ, ඔය දේවි ගැන ෆිල්ම්ස් හිටන් හදල තියෙන්නෙ බැන්ඩිට් ක්වීන් කියලා. නංගිගෙ හොල්මන් ඩබල් වෙලා කියනවලු අනේ මම දන්න බැන්ඩිට් ක්වීන් කෙනෙක්වත්, පුලාන්දේවි කෙනෙක්වත් නෑ කියලා. පව්නෙ මෙයාලා ඔය හයක් හතරක් නොතේරෙන චූටි පැටව් වගේ බබාලා කොහොමද පූලාන් දේවිල ගැන දැනගන්නෙ. අඩුම ගානෙ මායාදේවී කවුද කියලවත් ඇහුව නම් කියාවි ඔව් ඔව් විහාරමහාදේවී පරම්පරාවෙ එක්කෙනෙක් කියලා.ගිරාට වටින්නෙ නෑනේ ඔය සාමාන්‍ය දැනීම දන්නැති නංගිලාට ටෝක්ස් දෙන්න යන්න. ගිරා කවුද ඔය නංගි කව්ද? අන්තිමට ගිරාට වුණා කියන්නෙ ඉල්ලගෙන කන්නලුනේ. නංගිට ඇඩ්වයිස් කරන්න ගියාම මල පැන්නලු එකසිය අසූ ගාණට. ඔව් මම පුලාන්දේවි දන්නෙත් නෑ. බැන්ඩිට් ක්වීන් ගැන අහලත් නෑ. මොනලිසා කළුද සුදුද කියල දන්නෙත් නෑ තමයි – ඉතින් ඔයාට මොකද කියල ඇහුවම ගිරාටත් තදවුණාලු. ගිරාත් විජේ මල්ලි දන්න විදියට එහෙම ලේසියෙන් ගේම අතාරින පොරක් නෙවිනේ.නංගිගෙ සෙකියුරිටි එකට ඕන නම් එන්න කියල පුළුවන් දෙයක් කරනව මට, හැබැයි ඔය වගේ චාටර් කතා එහෙම මීට පස්සෙ මාත් එක්ක දාන්න ආවොත්... ඉතුරු කෑල්ල බලධරයා විසින් කපන ලදී. සොරිම තමයි – කපන ලදී නෙවි මෙයාලා වාරණය කරන ලදී. මොකක්ද අනේ වාරණය කරනව කියන්නේ? සභාවෙන් සිනා...!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081210</link>
    <topic>කොටස් ගණන ප්‍රශ්නයක් නෙමෙයි, ගුණාත්මක ද නැද්ද කියන එකයි ප්‍රශ්නේ</topic>
    <author>වසන්ත ජයසිංහ ආරච්චි</author>
    <content>කොටස් ගණන ප්‍රශ්නයක් නෙමෙයි, ගුණාත්මක ද නැද්ද කියන එකයි ප්‍රශ්නේගයා රම්‍ය අල්විස්සෑම සෙනසුරාදාවකම රාත්‍රී 8.30 ට ජාතික රූපවාහිනියෙන් විකාශය වන, සම්මානනීය ටෙලි නාට්‍ය අධ්‍යක්ෂ ගයා රම්‍ය අල්විස්ගේ නවතම ටෙලි සිතුවමයි ‘රන්සිරිමල්’. ‘මිරිඟුතෙර’ ටෙලි නාට්‍යයෙන් යොවුන් අධ්‍යක්ෂවරයාට හිමි සම්මානය හිමිකරගත් ඔහු ඉන්පසු ‘වර්ණ’, ‘උත්තම පූජා’, වැනි නිර්මාණ ද ජාතික නාළිකාවෙන් ඉදිරිපත් කළා. හැමදාමත් වගේ සිය නිර්මාණ වෙතින් පේ‍්‍රක්ෂක ඔබට නැවුම් අත්දැකීමක් තිළිණ කරන ගයා රම්‍ය සිය නවතම ටෙලි සිත්තම ‘රන්සිරිමල්’ පිළිබඳ පසුගිය දවසක කළ සංලාපයයි මේ.කාලයකට පසුවයි ඔබ නැවතත් ටෙලි නාට්‍ය අධ්‍යක්ෂවරයකු විදිහට අපට මුණගැහෙන්නේ.ඒක ඇත්ත. යම් නිහැඬියාවකින් පසුවයි මම ටෙලි නාට්‍යයක් නිර්මාණය කරන්න පෙළඹුණේ. ඒ කාලයේදී මම කළේ හොඳ නිර්මාණයකට අවශ්‍ය පසුබිම සැකසු එක. ඔය අතරතුරදියි අපේ රූපවාහිනියේම සේවය කරන අනුරසිරි හෙට්ටිගේ රචනා කළ ‘රන්සිරිමල්’ නවකතාව මට කියවන්න ලැබුණේ. එතැනදි මට හිතුණා අලුත් ටෙලි නිර්මාණයක් කරන්න පුළුවන් උචිත කතාවක් මෙහි තියෙනවා කියලා. ඒ අනුවයි අනුරසිරි හෙට්ටිගේම තිර රචනාවක් විදිහට ‘රන්සිරිමල්’ ටෙලි නාට්‍යය නිර්මාණය වුණේ.මේ තුළින් මොකක්ද ඔබ සමාජයත් එක්ක කරන ගනුදෙනුව.මෙහෙමයි. මෙහි සිරිමල් කියන්නේ ග්‍රාමීයව, බොහොම දුෂ්කරව ජීවත්වන දරුවෙක්. ඔහුට මොනතරම් හැකියාවන් තිබුණත් මතුපිටට එන්න තියෙන ශක්තිය ආර්ථිකය කියන සාධකයත් එක්ක අඩුයි. මේ නිසා ගමේ පරවෙලා යන මෙම දරුවන් අද සුලභයි. හැබැයි ගුරුවරයා කියන භූමිකාව මෙවැනි දරුවන් ඉදිරියට ගෙනෙන්නට ගන්න ශක්තිය මම මෙම ටෙලි නාට්‍යයෙන් සමාජයට හෙළි කරනවා.විශ්වාස කරනව ද මේ නිර්මාණය රසිකයන් භාරගනියි කියලා.පැහැදිලිවම මම හිතනවා මෙය මිනිසුන් අතර කතිකාවක් ඇතිකරයි කියලා. දැනට ලැබෙන ප්‍රතිචාර වලින් ඒ බව පැහැදිලියි. මොකද අද පවතින ටෙලි නාට්‍ය තුළ වෙනසක් පේ‍්‍රක්ෂකයින් බලාපොරොත්තු වෙනවා.ඔබ අවුරුදු හයකට පසුව ‘රන්සිරිමල්’ අරගෙන අපි ඉදිරියට එනකොට අද පවතින ටෙලි නාට්‍ය ගැන මොකක්ද ඔබේ තක්සේරුව.යම් කඩා වැටීමක් තියෙනවා. කලාත්මක ගුණය කියන එකේ පිරිහීමක් තියෙනවා.නමුත් වැදගත් දේ සමාජයට අපි ටෙලි නාට්‍යයක් කරලා මොකක්ද බලාපොරොත්තු වෙන්නේ කියන එක. මේක එක රැයකින් ප්‍රතිඵල ලබන්න පුළුවන් මාධ්‍යයක්.මෙය එක්තරා භයානක දෙයක් වගේම පරිස්සමෙන් කළ යුතුයි කියලා අපි හිතන්න ඕන. මෙහෙම හිතන්නකෝ අපි ආහාරයක් ගන්නේ දිව පිනවන්නට වුණත් අරමුණ ශරීරය පෝෂණය කිරීමනේ. දැන් එහෙම දෙයක් දකින්න පුළුවන් ද? ඒ නිසා අද නිර්මාණ කරුවාට තමන් කරන්නේ මොකක්ද, සමාජයට දෙන්නේ මොකක්ද කියලා දෙපාරක් හිතන්න වෙනවා.ඒ කියන්නේ ටෙලි නාට්‍යය හරහා සමාජයට යම් ප්‍රබල බලපෑමක් කරන්න පුළුවන් කියලා ද ඔබ කියන්නෙ.ඔව්. නමුත් එය ක්ෂණිකව වෙන දෙයක් නෙමෙයි. කාලාන්තරයක් තිස්සේ වෙන දෙයක්. පැහැදිලිවම මම ඉන්නේ සමාජයට බලපෑමක් කරන්න පුළුවන් කියන තැනයි. ඒ නිසා අද මාධ්‍යයට විශාල වගකීමක් තියෙනවා.ඒ වගකීමෙන් මිදිලා අත පිහදා ගන්න අපට බැහැ. විශේෂයෙන් ටෙලි නාට්‍ය කලාව කරන අය සමාජයේ සියුම් සංවේදී කාරණා පිළිබඳ දැනුවත් විය යුතුයි කියලා මම විශ්වාස කරනවා.මේ දීර්ඝ ටෙලි නාට්‍ය රැල්ලට ඔබ එකඟ ද?මට ප්‍රශ්නේ තියෙන්නේ ටෙලි නාට්‍යයක කොටස් ගණන මත නෙමෙයි. එම නිර්මාණවල තියෙන ගුණාත්මක පැත්ත පිළිබඳව. දැන් බලන්න ‘ඔෂින්’ කියන්නේ දිගු නාට්‍යයක්. අදටත් ‘ඔෂින්’ බලන්න මිනිසුන් මොනතරම් කැමැති ද? ඉන්දියාවේ මහාභාරතය, රමායණය, කියන්නේ මෙගා නාට්‍යය. නමුත් මිනිසුන් මොනතරම් ඒ නිර්මාණවලට ආදරෙයි ද? ප්‍රශ්නේ තියෙන්නේ අද ඔය දීර්ඝ ටෙලි නාට්‍යවල මිනිසුන්ට ගන්න තියෙන්නේ මොනවද කියන එකයි. ආකර්ෂණය ගන්න කියලා හීන කලාත්මක නිර්මාණ කරන එකටයි මගේ අප්‍රසාදය.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081211</link>
    <topic>බෝසත් පාරමී ගී සමාධිය ගෙනෙන යතිවරයාණෝ</topic>
    <author>ඉඳුනිල් වීරරත්න</author>
    <content>බෝසත් පාරමී ගී සමාධිය ගෙනෙන යතිවරයාණෝකිරඹ සුමංගල හිමියන්ගේ නම අපට දකින්නට ලැබෙන්නේ උන්වහන්සේගේ ගී සංකල්පනා අඩංගු ‘බෝසත් පාරමී ගී සමාධිය’ නම් සංයුක්ත ගී තැටිය නිකුත් වීමත් සමඟයි.සුනිල් එදිරිසිංහ, සනත් නන්දසිරි, කරුණාරත්න දිවුල්ගනේ, එඩ්වඩ් ජයකොඩි, ටී.එම්.ජයරත්න, චරිතා ප්‍රියදර්ශනී සහ මනෝරි උග්ගලගේ ගයන ගීත 10 ක් අඩංගු මෙම බෝසත් පාරමී ගී සමාධිය රෝහණ වීරසිංහ, එඩ්වඩ් ජයකොඩි, සනත් නන්දසිරි සමඟ මනෝරි උග්ගලගේ සංගීතවත් කර තිබේ.මෙහි ඇතුළත් සුනිල් එදිරිසිංහ ගයන රුවන්වැලි සෑය සහ මනෝරි උග්ගලගේ ගයන සත්රුවන් වැසි යන ගීත සඳහා නිර්මාණය කළ රූප රචනා දෙක ද මේ වන විට නිකුත් වී තිබේ.කිරඹ ඕපනායක ගමෙහි ඉපිද වයස අවුරුදු 11 දී ශාසනයට ඇතුළු වූ උන්වහන්සේ සිය ගුරු හාමුදුරුවන් වන රත්නපුර මහ දිසාවේ උප ප්‍රධාන සංඝනායක රාජකීය පණ්ඩිත ආගරේගම ඥානිස්වර හිමියන් යටතේ ශාසනික සේවාව අරඹනවා.දංදෙණිය විද්‍යාලයෙන් මූලික අධ්‍යාපනය ලබා වැල්ලඳුර ශ්‍රී විජයරාජ පිරිවෙන සහ කැලණිය විද්‍යාලංකාර පිරිවෙනෙහි වැඩිදුර අධ්‍යාපනය ලැබූ සුමංගල හිමියන් කොළඹ විශ්වවිද්‍යාලයෙන් ශාස්ත්‍රපති උපාධිය ලබනවා.සිංහල භාෂාව, බෞද්ධ දර්ශනය මෙන්ම කලාව කෙරෙහි ලබා ඇති නිපුණතාව සමඟ ගීත රචනා කිරීමේ කලාවට යොමු වූ උන්වහන්සේ රසඳුන සමඟ කළ කෙටි පිළිසඳරකටද එක්වූහ.නිර්මාණකරණයට යොමු වීමේ තැනින් ආරම්භ කළොත්,මෙය මගේ පළමු ගීත නිර්මාණ ඇතුළත් සංගත තැටියයි. මම නිර්මාණකරණයට යොමු වන්නේ සුවිශේෂී කාරණා කිහිපයක් හරහා. බුදු දහම සර්වකාලීන දහමක්. මම හිතන දෙයක් තමයි එය සමාජයට රැගෙන යාමේදී ධර්ම දේශනා ක්‍රමයම ප්‍රමාණවත් ද කියන ප්‍රශ්නය මේ කාලයේ තිබෙනවා. ඒ සමඟම බෞද්ධ සංකල්ප ජනතාවට වඩාත් සංවේදී මාධ්‍යය හරහා රැගෙන ගියොත් වඩාත් වැලඳ ගනී කියන විශ්වාසයත් තිබෙනවා. ඒ නිසා බෞද්ධ ගීත නිර්මාණයට පෙළඹුණා.ගිහියකු අතින් ලියැවෙන බොදු ගීතයකට වඩා ස්වාමින් වහන්සේ නමක් අතින් ලියැවෙන ගීතයක පැහැදිලි වෙනසක් ඇතැයි කීවොත්.පැහැදිලිවම ඊට එකඟ වෙන්න පුළුවන්. භික්ෂූන් වහන්සේ නමකට සාමණේර කාලයේ (ළමා කාලයේ) සිටම භාෂා සාහිත්‍යය රස විඳින්න ලැබෙනවා. ලෝවැඩ සඟරාව, නම්පොත, මඟුල් ලකුණ, ගණදෙවි හෑල්ල, ගුත්තිල කාව්‍යය, සද්ධර්ම රත්නාවලිය සමඟ තමයි පිරිවෙන් අධ්‍යාපනය ගොඩනැඟෙන්නෙ. ඒ කියන්නෙ බෞද්ධ සාහිත්‍යය පරිශීලනයට භික්ෂුවකට ලැබෙන ඉඩකඩ වැඩියි.ඊළඟට භික්ෂුව සතුව ධර්මය පිළිබඳ හොඳ දැනුමක් තිබෙනවා.තවත් හේතුවක් තමයි සාමාන්‍යයෙන් භික්ෂුවකට ලැබෙන විවේකය නිදහස ගිහි ජීවිතයේ කෙනකුට වඩා වැඩිවීම. නිර්මාණකරණයට අවශ්‍ය ප්‍රධාන කාරණයක් හැටියට මේ විවේකී මනස හඳුන්වන්න පුළුවන්. එය සාමාන්‍ය ගිහියකුට වඩා බෞද්ධ භික්ෂුවකට ලැබෙනවා. ඉතින් ඒ තුළ පරිකල්පනීය දේ නිර්මාණය කරන්න හොඳ ඉඩකඩක් තිබෙනවා.මෙහි අඩංගු ගීත 10 තුළ අපූර්ව විවිධත්වයක් තිබෙනවා.විශේෂයෙන් 60 – 70 දශකය තමයි ලාංකේය ගීත කලාවේ ස්වර්ණමය යුගය ලෙස මම දකින්නෙ. එදා නිකුත් වුණු කැසට් පටයක් ගත්තම එහි විවිධ වස්තු විෂය යටතේ ලියැවුණු ගීත අන්තර්ගත වුණා. බුදු ගුණ ගීයක්, මවුගුණ ගීයක් මේ අතර අනිවාර්යයෙන් තිබුණා.නමුත් 90 දශකයට එනකොට මේ අලුත් සමාජ ප්‍රවාහයත් එක්ක අර බෞද්ධ සංකල්ප, මවු ගුණ ගී බුදු ගුණ ගී ගැන තිබුණු නැඹුරුතාව අඩුවුණා. හුදු ප්‍රේම ගීතාවලියකට ගීතය සීමා වෙච්ච බවක් සිදුවුණා.නමුත් තාමත් අපේ මතකයේ රැඳුණු, හදවතේ රැඳුණු ගීතාවලියක් විදිහට තියෙන්නෙ ප්‍රබුද්ධයන් ගැයූ 60 – 70 දශකයේ ලාංකීය රසිකයන් අතට පත්වෙච්ච ගීත සමුච්චයම තමයි. ඊට හොඳම උදාහරණය තමයි තාමත් වත්මන් පරපුරේ ගායක ගායිකාවන් වේදිකාවට නැග්ගම කියන්නෙ ඒ පරණ නිර්මාණයක් මිසක් අලුත් ගීත නොවීම.එයට ප්‍රධානම හේතුව තමයි එම ගීත විවිධ වස්තු විෂය යටතේ, භාෂා සාහිත්‍ය ගැන පරිචයක් ඇති මිනිසුන් අතින් ලියැවුණු සර්වකාලීන නිර්මාණ වීම.මම වස්තු විෂය තෝරාගනිද්දී ඒ විවිධත්වයට ප්‍රමුඛත්වය දුන්නා. බුදු ගුණ, මවුගුණ, පිය ගුණ, සොබා සෞන්දර්ය, දේශාභිමානය, ස්වාමි භක්තිය ඇතුළුව කුටුම්භ සංස්ථාව තුළ දැහැමි බොදු ජීවිතයක් ගත කිරීමට තිබිය යුතු සංකල්ප මීට එකතු කළා.මෙහි භාවිත භාෂා විලාසය ගැන කතා කළොත්,සුනිල් එදිරිසිංහ මහත්මය ගායනා කරන ස්වර්ණ දිවාකර ගීතයට තත්සම පද ඇතුළත්. බුදු ගුණ කියන කොට බුත්සරණ කතුවරයා, පූජාවලී කතුවරයා භාවිත කර තිබෙන සංස්කෘත පද බහුල රචනා රීතිය තමයි එතැනදී භාවිත කරල තියෙන්නෙ.නමුත් තාත්තා ගැන කියැවනෙ ගීතයේ තියෙන්නෙ ඒ භාෂාව නෙමෙයි. අපේ හද්දා පිටිසර ගැමියන්ගෙ තිබෙන ව්‍යවහාරය තමයි එහිදී භාවිත කළේ’ ඇතැම් විට විදග්ධ යෙදුම් යෙදිල තිබෙනවා. නමුත් තාත්තා ගැන කියන කොට ඊට අවශ්‍ය සරල භාෂාව භාවිත කළා. මේ සංවේදී බවත්, බුදු ගුණ කියන කොට බුද්ධාලම්භන ප්‍රීතිය ජනිත කරන්නට අවශ්‍ය භාෂා ව්‍යවහාරයත් යන දෙක එකට සම්මිශ්‍රණය කළ භාෂා විලාසයක් තමයි මෙහි තිබෙන්නෙ.”මේ නිර්මාණ චාරිකාවේ මීළඟ කාර්යය මොනවගේද?”හරවත් ගී නිර්මාණ 100ක් ඇතුළත් කරල පොතක් එළිදක්වන එකත්, මෙහි ගීත සියල්ලටම රූප රචනා ඇතුළත් කරල ගීත නිර්මාණය කිරීමත් තමයි මීළඟ කාර්යය.”සැබැවින්ම සුමංගල හිමිගේ අරමුණ පැහැදිලිය. සමාජයට වැඩදායී හරවත් සුභාවිත ගීත නිර්මාණ උන්වහන්සේ අතින් හෙට දිනයේ තව බොහෝ බිහිවනු ඇත. උන්වහන්සේගේ ලිපිනය – වැල්ලඳුර ශ්‍රී විජයරාජ පිරිවෙන, වැල්ලඳුර, කහවත්ත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081212</link>
    <topic>පිළිමතලව්වේ විරුවාගේ හිස ගසා දමා ජාතියට අහිමිකිරීමේ කතාව</topic>
    <author>ඉඳුනිල් වීරරත්න</author>
    <content>පිළිමතලව්වේ විරුවාගේ හිස ගසා දමා ජාතියට අහිමිකිරීමේ කතාවමවුබිම වෙනුවෙන්දිවිදුන් විරුවන්12 දෙනකු ගැනගවේෂණාත්මක තොරතුරුආනන්ද එස්.පිළිමතලව්වේමානව පරිණාමයේ ප්‍රධාන පුරුකක් ලෙස සැලකෙන බළන්ගොඩ මානවයා විසූ නිසාවෙන් අපේ මවුබිම ලෝකයේ වැදගත්ම ස්ථානයක් බවට පත්විය. එසේම වර්තමානයේ සිදුකරන පුරාවිද්‍යාත්මක කැනීම් හේතුකොට ගෙන ශ්‍රී ලංකා භූමියෙහි තවත් බොහෝ ඓතිහාසික සාධක දිනෙන් දින මතුවෙමින් තිබේ.මේ අනුව බලන කල ශ්‍රී ලංකාව තුළ මිනිසාගේ ආරම්භයේ පටන් ක්‍රමයෙන් වර්ධනය වූ වර්තමානය දක්වා ඒ ඒ යුගවල ඉතා දියුණු මානව සමාජයන් පැවැති බව සාධක සහිතව සනාථ වී අවසන්.මේ නිසා ලාංකිකයින් වන අපට ප්‍රෞඪ වූ ඉතිහාසයක් ඇති බව ආඩම්බරයෙන් පැවැසිය හැකිය. එම ඉතිහාසය පිළිබඳව ගවේෂණය කිරීමේදී එය ලිඛිතව තිබීමත්, ඇතැම් කරුණු සනාථ කිරීමට හැකි සාධක සාක්ෂි තවමත් දැකගත හැකි ලෙස පැවතීමත් මේ ප්‍රෞඪත්වය වැඩි කිරීමට සමත්ව ඇති බවත් නොරහසක්.බටහිර ජාතීන් නවීන ගුවන් යානය තනා ගුවනින් යන්නට පෙර දඬුමොනරය නම් යන්ත්‍රයෙන් මහා රාවණා රජු අහසින් ගමන් කළ බව කියැවෙයි. වත්මනෙහි විශාල දොඹකර යන්ත්‍රවලින් පමණක් එසවිය හැකි මහා කළුගල් කුට්ටි, ගල් කණු කෙළි බඩු සේ ගෙන ඉරා වසර සිය දහස් ගණනක් පවතින සියුම් නිර්මාණ කළ බවට සාක්ෂි සාධක තවමත් තිබේ.මේ ඉතිහාසය ගවේෂණය කරන්නට, එසේ ගවේෂණය කරමින් ඒ පිළිබඳව දැනුම්වත් වන්නට ඒ මතු නොව අනාගත පරපුර වෙනුවෙන් ලේඛන ගතකොට තබන්නට අතීතයේ සිට අද දක්වාම විවිධ විද්වත්හු උත්සාහ දැරූහ. ඒ අතරින් මහාවංශය ලියූ මහානාම හිමියන්ට ප්‍රධාන තැනක් හිමිවෙයි.දීප්ති හොරගොඩඅද අපේ මේ හෙළිදරව්වට මුල් වන කතා නායකයා වන්නේ පුරාණ ලක්දිව රජවරුන් යටතේ සියවස් ගණනාවක් තිස්සේ ඉහළ තනතුරු දැරූ මුතුන්මිත්තන් ගෙන් පැවත එන පවුලක උපන් ආනන්ද එස්.පිළිමතලව්වේ මහතායි. ඔහු හැදී වැඩුණේ තම මුතුන්මිත්තන්ගේ වීර ක්‍රියා පිළිබඳව සිය පියා කියූ කතාවලට සවන් දෙමිනි.එම කතා ඇසීමෙන් ඒ පිළිබඳව ඔහුගේ ළමා සිතට ආවේ අභිමානයකි. ඉතිහාසය පිළිබඳව ඔහු තුළ එසේ ඇතිවූ උනන්දුව මහනුවර ත්‍රිත්ව විද්‍යාලයට අවතීර්ණ වීමෙන් පසුව, විලී හෙන්ස්මන් සහ හිලරි අබේරත්නගෙන් මෙරට ඉතිහාසය හැදෑරීමේ භාග්‍යය ලැබීමත් සමඟ වැඩි වර්ධනය විය. පාසල් දිවියෙන් පසුව තේ වතු පරිපාලනය සිය වෘත්තීය කරගත් ආනන්ද පිළිමතලව්වේ, ලාංකීය ඉතිහාසය පිළිබඳවත් විශේෂයෙන් ම මහනුවර යුගයේ අවසන් සමය පිළිබඳවත් දැක්වූ උනන්දුව අත්නොහරිමින්, වෘත්තීය කටයුතුවලින් විශ්‍රාම යාමෙන් පසුව ඒ පිළිබඳව වඩාත් පුළුල්ව පර්යේෂණ කෙළේය.එහි ප්‍රතිඵලයක් ලෙස ඔහු විසින් ඉංග්‍රීසි බසින් 2004 වසරේදී The Pilimatalavuvas In The Last Days of the Kandyan Kingdom පොතත්, 2005 වසරේදී Biographical Sketchesof SomeKandyan Chieftains පොතත් ප්‍රකාශයට පත්කරන ලදී. මෙම පොත් දෙකෙහි ඇතුළත් වන වැදගත් ඓතිහාසික තොරතුරු, ඉතිහාසය පිළිබඳව උනන්දු වන සිංහල පාඨකයින්ට දැනගැනීමට අවස්ථාවක් නොමැති නිසාවෙන්, එම පොත් දෙකෙහිම ඇතුළත් වැදගත් කොටස් අන්තර්ගත කර ’සිංහලේ නොහොත් උඩරට රාජධානියේ අවසන් සමය සහ ප්‍රථම නිදහස් සටනේ නායකවරුන්’ යන පොත සිංහල භාෂාවෙන් පළ කර තිබේ.මෙම පොත පරිවර්තනය කිරීමේ කාර්යය ඉටුකර ඇත්තේ ගැරඩිස් දැන්වීම් ප්‍රචාරණ ආයතනයේ හිමිකාරිය වන ලේඛිකා දීප්ති හොරගොඩ මෙනෙවිය විසිනි. ඇය මෙම පොත පිළිබඳව අදහස් දැක්වූයේ මෙලෙසින්.”ආනන්ද පිළිමතලව්වේ මහතා ඉංග්‍රීසි භාෂාවෙන් එළිදැක්වූ පොත් දෙකේ එකතුවක් ලෙස මෙය හඳුන්වන්න කැමැතියි. මේ පොතට පාදක වෙලා තියෙන්නේ 1815 උඩරට කැරැල්ලට සහ ඊට ආසන්නව සිද්ධීන්වලට සෘජුවම දායකවූ නිර්භීත චරිත 12 ක් පිළිබඳවයි.මේ පොත පරිවර්තනය කිරීමට මූලික හේතුව වුණේ, විශේෂයෙන්ම නූතන කාලයේ ඉතිහාසය පිළිබඳව අපගේ දරුවන් හා තරුණ පරම්පරාව තුළ තිබෙන උනන්දුව හා දැනුම අල්ප වී යාම පිළිබඳව ඇතිවුණු චිත්ත සන්තාපය කියා හැඳින්වුවහොත් වඩා නිවැරැදියි.මේ පොතෙහි අන්තර්ගතය ගැන පැහැදිලි කිරීමක් කළොත්සමහර වැඩිහිටියන් පවා නොදන්නා වටිනා සත්‍ය ඓතිහාසික කාරණා මෙහි තිබෙනවා. එයින් ප්‍රධාන එකක් තමයි වාරියපොළෙ සුමංගල හිමියන් බ්‍රිතාන්‍යයන්ගේ ධජය පහත හෙළා සිංහ කොඩිය ඉහළ දැමුවාය කියන කතන්දරය. එය මේ රටේ දැඩි ලෙස මුල් බැහැ ගත් සහ බොහෝ වෙලාවට ජාති මමත්වය ජනිත කිරීමට යොදා ගන්නා කතාවක් බවට පත්වෙලා තියෙනවා. නමුත් මෙය ගොතන ලද හුදු ප්‍රබන්ධයක් බවත් සැබැවින්ම සිදු නොවූ බවත් ඊට හේතු සාධක වු සිද්ධිදාමය මෙම පොතෙන් විස්තර වෙලා තිබෙනවා.ඊට අමතරව කෞතුකාගාරයට පැමිණ විශේෂයෙන් පාසල් දරුදැරියන්ට නරඹන්නට අවස්ථාවක් නැති නමුත් දැනගත යුතු සහ තමුන්ගේ අධ්‍යාපන කටයුතුවලට ප්‍රයෝජනවත් කරුණු රාශියක් මෙහි අන්තර්ගතයි.විශේෂයෙන් ලංකාවේ රජ කාලේ පැවැති දිසා ආදියෙහි විවිධ ධජ වර්ණ ඡායාරූප මඟින් ඉදිරිපත් කරල තිබෙනවා. ඒ වගේම මේ පොතෙන් විස්තර වන ඉතිහාසමය සිද්ධීන් හා බැඳුණු ස්ථානවල දුර්ලභ ඡායාරූප රාශියක් ද මෙහි ඇතුළත්.මේ පොතෙහි ඇතුළත්ව ඇති සුවිශේෂී ඡායාරූපය ගැන සඳහන් කළොත්.මෑත කාලයේ අපේ රටේ සිදුවුණු ඉතාමත් ඛේදජනක සිද්ධියක් තමයි කොළඹ කෞතුකාගාරයේ තිබුණු ඉතාමත් වටිනා කෞතුක භාණ්ඩ රාශියක් සොරකම් කිරීම. ඒ අතර මහනුවර රාජධානියට අයත් ඉතාමත් වටිනා අසිපත් කිහිපයක් ද තිබුණා. මෙම පොතේ එම අසිපත්වල ඡායාරූපයක් තිබෙනවා. එය මෙම පොතට අන්තර්ගත කරනු ලැබුවේ දෛවයේ තිබුණු පිනකටදෝ කියන ප්‍රශ්නයක් තිබෙනවා.ඒ මෙම අසිපත් කවදා හෝ සොයාගැනීමට නොලැබුණොත් මේ වගේ දෙයක් තිබුණාය කියා සාමාන්‍ය ජනතාවට දැක ගැනීමට තිබෙන එකම සාධකය මෙය වීමට හැකි නිසා.20 වෙනි ශත වර්ෂය මැද භාගයේ දළඳා මාළිඟයඅපට අපේ උරුමය එහි ප්‍රෞඪත්වය ගැන ආඩම්බර වෙන්න පුළුවන් නේද?ඇත්තෙන්ම කෞතුකාගාරයේ මේ දේවල් ප්‍රදර්ශනය කරල තියෙනව දැක්කම අපට ඇතිවුණේ වචනයෙන් විස්තර කරන්න බැරි තරම් ආඩම්බරයක්. ඒ මොකද අපේ රටේ තිබුණු මේ දේවල් වර්තමානයේ ජීවත්වන අපටත් දැක බලාගන්න වාසනාව තිබෙනවාය කියන දෙය වචනයෙන් විස්තර කරන්න බැහැ.රුපියල් 25ක් වගේ සුළු මුදලක් ගෙවල ඇතුළු වෙලා අපි නරඹන්නෙ ලෝකයේ අද දියුණුයි ඉහළින්ම තිබෙනවාය කියන සුපිරි රාජ්‍යයන්හි ජනතාවට කවදාවත්ම තමාගේ රටේ දෙයක්ය කියා කීමට නොහැකි, ඒ තරමටම පෞරාණික අලංකාර කෞතුක වස්තු රාශියක් අපේ මේ පුංචි රටට හිමියි කියන හැඟීම ඒ ස්ථාන නැරඹීමට යන ඕනම ශ්‍රී ලාංකිකයකගේ හිතට ඇතිවෙනවා.මේ පොත තුළින් හෝ ඒ පිළිබඳව යම්කිසි අවබෝධයක් ලබාගෙන ඉතිරි වී තිබෙන කෞතුක වස්තූන් රැකගැනීමට, අපේ රටේ දේ අගය කිරීමට අපේ තරුණ පරම්පරාව හා දරු පරපුර මෙයින් යම්කිසි අවබෝධයක් අධිෂ්ඨානයක් ඇතිකර ගනීවි කියා අපි බලාපොරොත්තු වනවා.මේ පොතෙහි වර්ණවත් බව හා පිටු සැකසුමේ පවා කිසියම් අලුත් බවක් ආකර්ෂණීය බවක් තිබෙන ලෙස ඔබ නිර්මාණය කර තිබෙනවා.”ඉතිහාසය කියන්නෙ මියගිය පුද්ගලයන්ගේ නම් ලැයිස්තුවක්, මතකයේ නොහිටින දින වකවානු පිළිබඳ එකතුවක් කියල බොහෝ සිසු සිසුවියන් තුළ හැඟීමක් තිබෙන්නට පුළුවන්. ඒ නිසා බොහෝ අය අපේ ඉතිහාසය හදාරන්නට පෙලඹෙන්නෙ නැහැ. ඒකට දොස් කියන්නත් බැහැ.පවතින අධ්‍යාපන ක්‍රමය තුළ දරුවන්ට මේ වගේ දෙයක් පහසුවෙන් මතකයේ රැඳෙන ආකාරයට විචිත්‍රව ඉදිරිපත් කිරීමට සෑහෙන ඇපකැපවීමක් අවශ්‍යයි. ඒකට හේතුව වර්තමානයේ දරු දැරියන්ට, තරුණ තරුණියන්ට වර්ණවත් ආකර්ෂණීය දේවල් කුඩා කල සිටම අසන්නට දකින්නට ලැබෙනවා. ඉතින් ඒවාට හුරුවුණු දෑස්, හුරුවුණු සිත් මෙවැනි විෂයයක් කෙරහි නැඹුරු කිරීමේ දී එවැනිම අලංකාර ක්‍රමයක්ම යොදා ගත යුතුයි.ඒ සඳහා ඉංග්‍රීසි පොත්වල එන Time Line කියන සංකල්පය අනුව මේ පොතට පාදක වී තිබෙන සියලුම සිද්ධි දාමයන්වල විශේෂ දින සහ සිද්ධීන් චිත්‍ර මාර්ගයෙන් ඉදිරිපත් කර තිබෙනවා.”ස්ටැම්පර්ඩ් ලේක් ප්‍රකාශනයක් ලෙස එළිදකින මේ පොතෙහි අන්තර්ගත වන වැදගත් ඓතිහාසික කරුණු ගැන බැලීමේදී ප්‍රධාන ලෙසම ගත හැක්කේ ‘මහනුවර රාජධානිය සිංහලේ’ යන පළමුවැනි පරිච්ඡේදයයි.සෙන්කඩගල මහනුවර නැතිනම් සිංහලේ ලෙස එදා හැඳින්වූ ශ්‍රී ලංකාවේ අවසන් රාජධානියේ ආරම්භය පිළිබඳ පුරාවෘත්තවලින් සමන්විත මෙහි ඒ ඒ වකවානුවල රජ කළ රජවරුන්ගේ නම් සහ දින වකවානු අදාළ මූලාශ්‍ර සහ පැරැණි පොතපත තුළින් ගෙන වඩාත් නිවැරැදි ව ඉදිරිපත් කර තිබේ.හොරකම් කළ අසිපත්වල ඡායාරූපඒ අනුව ශ්‍රී ලංකාවේ අවසන් සිංහල රජ වූ වීරපරාක්‍රම නරේන්ද්‍රසිංහ රජුගෙන් (ක්‍රි.ව. 1707 – 1739) පසු නායක්කර් වංශික රජ පෙළපතේ ආරම්භයත්, ශ්‍රී ලංකාවේ අවසන් රජු වූ ශ්‍රී වික්‍රම රාජසිංහ රජු (1798 – 1815) ඉංග්‍රීසීන් විසින් අල්ලා ගනු ලැබීමෙන් පසු වසර 2358 ක් පුරා අඛණ්ඩව පැවැති ලොව පැරැණිතම රාජධානිවලින් එකක් අවසන්වීමත් මෙහි අපූරුවට දක්වා තිබේ.මෙහි පරිච්ඡේද 12 කි. 2 වැනි පරිච්ඡේදයේ III වන පිළිමතලව්වේ මහ අදිකාරම, 3 වැනි පරිච්ඡේදය IV වන ඇහැලේපොළ මහ අදිකාරම, 4 වැන්න මොල්ලිගොඩ මහා නිලමේවරු, 5 වැන්න පිලිමතලව්වේ දිව නිලමේ, 6 වැන්න ඇල්ලේපොල නිලමේ, 7 වැන්න කැප්පෙටිපොළ දිසාව, 8 වැන්න පිළිමතලව්වේ - සත් කෝරළේ දිසාව, 9 වැන්න මඩුගල්ලේ උඩ ගබඩා නිලමේ, 10 වැන්න ලෙව්කේ දිසාවරුන්, 11 වැන්න වාරියපොළ සුමංගල තෙරණුන් සහ 12 වැන්න මහනුවර රාජධානියේ ප්‍රාදේශීය ධජයක් ලෙසින් පෙළගස්වා තිබේ.අවසන් සිංහල රජතුමා වූ ශ්‍රී වීරපරාක්‍රම නරේන්ද්‍රසිංහ රජු ඔහුගේ මරණාසන්න මොහොතේදී උනම්බුවේ බණ්ඩාර නමැති පුත්‍රයා පවා නොසලකා හරිමින්, තම වඩුග මස්සිනාට රජය පැවරූ නිසා සියලුම ඉපැරැණි රාජ්‍යතාන්ත්‍රික සම්ප්‍රදායයන් කඩකරමින් දකුණු ඉන්දියානු වඩුග නායක්කර් වංශිකයකු ශ්‍රීී විජය රාජසිංහ යන සිංහල නාමය යටතේ ක්‍රි.ව. 1739 දී රජකමට පත්විය.මෙසේ ඇරැඹි නායක්කර් වංශික රජ පෙළපත රජවරුන් අතරින් සිංහලේ අවසන් රජු වූ ශ්‍රී වික්‍රම රාජසිංහ රජු බලයට පත්කරන ලද්දේධ්ධ්ධ් පිළිමතලව්වේ මහ අදිකාරම්ගේ වුවමනාව මත වන අතර පසුව රජුගේ අත්තනෝමතික ක්‍රියා හේතුවෙන් සිංහල රාජ පරම්පරාවක් ඇති කිරීමේ වුවමනාව මත රජු ඝාතනය කිරීමට මහ අදිකාරම් තුමා විසින්ම සැලසුම් කළේය.අවාසනාවන්ත ලෙස එම සැලසුම ව්‍යවර්ථ විය. රජ විසින් නඩු අසා ඔහුගේ හිස ගසා දැමීමට අණ කළ අතර, තමාගේ රජයට එරෙහිව කටයුතු නොකරන බවට ප්‍රතිඥාවක් දෙන්නේ නම් සමාව දීමට රජු කැමති විය. එහෙත් සැවොම පුදුමයට පත් කරමින් ජාත්‍යානුරාගයෙන් මුසපත්ව සිටි මහා අදිකාරම එය ප්‍රතික්ෂේප කළ අතර, තමාට අවශ්‍ය වූයේ රජුට හානියක් කිරීමට නොව තමාගේ ආදරණීය මව්බිම නොමඟ ගිය පාලනයෙන් මුදා ගැනීමට බව ප්‍රකාශ කිරීමට තරම් නිර්භීත විය.සිංහලේ අවසන් රජු අත්අඩංගුවට ගත් මොහොතඒ අනුව 1811 ජූනි මාසයේ යැයි සැලකෙන දිනයක පිළිමතලව්වේ මහඅදිකාරම්ගේ හිස ගසා මරා දමන ලදී.දෙවැනි රජ්ජුරුවෝ යන අන්වර්ථ නාමයෙන් හඳුන්වනු ලැබූ ඔහු රටට අත්‍යාවශ්‍යම යුගයක ජාතියට අහිමි විය.මෙලෙස කැප්පෙටිපොළ, ඇහැලේපොළ, මොල්ලිගොඩ, මඩුගල්ලේ, ලෙව්කේ වැනි සිංහල ජනනායකයින්ගේ අප්‍රකට ඓතිහාසික තොරතුරු ඉතාමත් සිත් ඇදගන්නා ලෙස මේ පොතෙහි පරිච්ඡේදයෙන් පරිච්ඡේදය විස්තර වෙයි.එසේම මෙම ඓතිහාසික කරුණු සනාථ කිරීමට කරුණු ඇතුළත් ආශ්‍රිත ග්‍රන්ථ පිළිබඳව විස්තර සමඟ ඉතා දුර්ලභ ඡායාරූප රාශියක් ද මෙහි ඇතුළත් කොට තිබීම ග්‍රන්ථයට වඩාත් වැඩි වටිනාකමක් එක්වී තිබේ.ඒ අතරින් මහනුවර දළදා මාලිගාවේ 1893 ගන්නා ලද ඡායාරූපය සමඟ 20 වැනි ශතවර්ෂයේ එක් එක් භාගයේ ගන්නා ලද ඡායාරූප රැසක් වෙයි.1815 මහනුවර ගිවිසුමේ ඡායාරූප සහ එම ගිවිසුම අස්සන් කළ මොහොතේ ඡායාරූපය, 1910 වසරේදී ගන්නා ලද දන්ත ධාතුවෙහි ඡායාරූපයක් ඇතුළුව ඓතිහාසික ඡායාරූප රැසක්ම මෙහි වෙයි.දේශද්‍රෝහීන් සහ දේශප්‍රේමීන් අතර පළිගැනීම් පාවාදීම් මෙන්ම මවුබිම වෙනුවෙන් දිවි දෙවැනි කොට කටයුතු කළ වීරවරයන් විසූ අපේ අතීතය පිළිබඳව දැනගන්ට පළ කළ ආනන්ද එස්.පිළිමතලව්වේ මහතාගේ ’සිංහලේ නොහොත් උඩරට රාජධානියේ අවසන් සමය සහ ප්‍රථම නිදහස් සටනේ නායකවරුන්’ ග්‍රන්ථය ඉතිහාසයේ නොමැකෙන ලෙස සටහන් වෙයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081214</link>
    <topic>පැරිස් නුවර යට ලක්ෂ 60 ක මිනිස් ඇටකටු</topic>
    <author>සේමාලි කැල්ලපත</author>
    <content>පැරිස් නුවර යට ලක්ෂ 60 ක මිනිස් ඇටකටුඋමං සොහොන් බිමේ මිනිස් ඇටකටු සහ හිස් කබල්වලින් තැනුණු පවුරක්ප්‍රංශයේ පැරිස් නුවර කොහොමත් වඩා උස් ගොඩනැගිලි නැතිලු. මෙයට ප්‍රධානම හේතුව වෙලා තියෙන්නේ පැරිස් නුවර පොළොව යට සැතපුම් ගණනාවක් පුරා විහිදී තියෙන මළවුන්ගේ අධිරාජ්‍යයයි. මෙලෙස පැරිසියේ මළවුන්ගේ අධිරාජ්‍යය ලෙසින් හැඳින්වෙන්නේ පැරිසියේ ශතවර්ෂ ගණනාවකට එපිට මියගියවුන්ගේ ඇටකටු සහ හිස්කබල් තැන්පත් කර ඇති උමං සොහොන් බිමයි.උමං සොහොන් බිමේ ජංගම පොලිස් සංචාරයේ යෙදෙද්දිමේ උමං සොහොන් බිමේ මේ වන විට පුද්ගලයන් මිලියන 6 කට වැඩි ප්‍රමාණයකගේ ඇටකටු සහ හිස්කබල් තැන්පත් කර ඇත්තේය. මෙලෙස මිලියන ගණනාවක් සැතපී සිටින මේ උමං සොහොන් බිම සැතපුම් 200 ක් පුරා පැරිස් නුවර යටින් විහිදී තිබේ. එක එක අතට හැරී විහිදී පැතිරී ඇති මේ සොහොන් බිම ගුහා, උමං මාර්ග, බිම් ගෙවල් සහ පතල්වලින් සමන්විතයි. මෙහි ඇති ඇතැම් බිත්ති සහ පවුරු තනා ඇත්තේ මිනිස් ඇටකටු සහ බිස්කබල් එක මත එක සිටින සේ අඩුක්කරලීමෙනි.මේ ලෙස උමං සොහොන් බිමක පැරිස් නුවරුන්ගේ ආදි මුතුන් මිත්තන්ගේ ඇටකටු ගොඩ ගැසීමට පටන් අරන් ඇත්තේ 18 වැනි ශත වර්ෂයේ දී පමණය. 1786 වර්ෂය වෙද්දී පැරිස් නුවර පොදු සුසාන භූමි සහ පල්ලි ආශි‍්‍රත සුසාන භූමි මළගිය ඇත්තන්ගෙන් පිරී ඉතිරී ගොස් පැරිස් නුවරට සෞඛ්‍ය තර්ජනයක් එල්ල වූ පසුවයි. එලෙස ගොඩ ගැසු ඇටකටු සහ මිනී හිස් කබල් මේ උමං සොහොන් බිම්වල දැන් කඳු ගණන් ගොඩ ගැසී තියෙනවාලු.පොදු මහජනයාට සහ සංචාරකයනට මේ උමං සොහොන් බිමේ නරඹන්න අවසර ඇත්තේ එක්තරා කොටසක් පමණි. එලෙස ඇතුළුවන සංචාරකයනට උමං සොහොන් බිමට ඇතුළුවීමට එක් තැනක දොරටුවක් ද වෙයි.එහෙත් අනවසරයෙන් තොර රහසේ මේ තැනට රිංගන පිරිස් අනන්තයි. ඒ අය උමං සොහොන් බිමට රිංගන හොර පාරවලුත් දන්නවලු. ඇතුළේ ගුහා සහ උමංවල අතරමං නොවී ඇවිද යෑමට ඔවුන් ඒ ඒ උමං මාවත් විවිධ නම්වලින් සහ සංඥාවලින් නම් කරලා. එලෙස යද්දී හිස පලඳාගෙන යෑමට ලාම්පු සහ පාර වරද්දා නොගෙන උමං අතර ඇවිද යෑම සඳහා නිවෙස්වලදීම සටහන් කරගත් මාර්ග සිතියම් ද රැගෙන යති.උමං සොහොන් බිමට අනවසරයෙන් ඇතුළු වන්නන් ඇල්ලීම සඳහා නිතර මේ උමං අතර පැරිස් පොලීසිය ජංගම සංචාරයේ ද යෙදේ. බැරිවීමකින් ;හී පොලීසියට හසු වුවහොත් දඩ වශයෙන් යුරෝ 60 දක්වා දඩ මුදල් ගෙවීමට සිදුවේ. ඒ නිසා හොරෙන් සොහොන් බිමට ඇතුළුවන අය එය කළ යුත්තේ අවදානමක් ද දරාගෙනය.කෙසේ වුවත් ඒ අවදානම දරාගෙන බොහෝ දෙනෙක් හොර රහසේ මේ සොහොන් බිමට ඇතුළු වෙති. එසේ ඇතුළු වී වයින් බොමින් පී‍්‍රති උත්සව පැවැත්වීමටත් රැයක් එහි ගත කිරීමටත් ඔව්හු පි‍්‍රය කරති.ඇටකටු සහ හිස් කබල්වලින් තැනුණුආකෘතියක්“මේ උමං සොහොන යට දී ලබන නිහඬ සතුට හා ඒ වින්දනය වෙන කොහේදිවත් ලබන්න බෑ” පැරිසියේ උමං සොහොන් බිමට නිතර හොරෙන් රිංගා නින්දක් නිදාගෙන පැමිණි සංචාරකයෙක් එසේ පැවසීය.පැරිසියේ පැරිස් නුවර උස් ගොඩනැගිලි තැනීම සඳහා ගැඹුරට අත්තිවාරම් දැමීමට නොහැකි වීමට හේතු වී ඇත්තේ ද මේ උමං සොහොන් බිමයි. එය කෙළින්ම විහිදී ඇත්තේ පැරිස් නුවර මංමාවත් යටිනි. දෙවැනි ලෝක යුද සමයේදී පැරිස් නුවරුන් පමණක් නොවෙයි ජර්මානුවොත් මේ උමං සොහොන් බිම අපූරුවට ප්‍රයෝජනයට ගෙන තිබේ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081215</link>
    <topic>නළුකම දත්තෝ - නොදත්තෝ සහ හිතට ගත්තෝ</topic>
    <author/>
    <content>නළුකම දත්තෝ - නොදත්තෝ සහ හිතට ගත්තෝරූපවාහිනි මාධ්‍යය නිසා, අද බුරුතු පිටින් නළු නිළියෝ බිහි වෙති. එක රැයින් ජනපි‍්‍රය වෙති. ඉන් සමහරු සම්මාන ද ලබති. එහෙත් ඔවුන් අතුරින් උසස් රංගධරයින් සෙවීම දුෂ්කර කටයුත්තක් බව පෙනී යාම කනගාටුවට කාරණයකි. මීට දශක දෙක තුනකට පෙර රිදී තිරයේ දක්නට ලැබුණු දක්ෂ චරිතාංග නළුවන්, අද පුංචි තිරය තුළින් බිහි නොවන බව එහි අධ්‍යක්ෂවරුම පවසනු අපට අසන්නට ලැබී ඇත.මෑතකදී තිර නාටකයක් කියැවූ තරුණ ටෙලි නළුවෙක්, එහි රඟපෑම ප්‍රතික්ෂේප කර තිබුණේ එහි එක් එක් කොටස් තුළ තමන්ට රඟන්නට (පෙනී සිටීමට?) ඇති කාලය ඉතා සීමිත යැයි කියමිනි. තවත් නළුවෙක් “චරිතයක්” ප්‍රතික්ෂේප කර ඇත්තේ, එය එනවා යනවා මිසක්, කරන්නට දෙයක් නැතැයි කියමිනි. තවත් අවස්ථාවක තරුණ නිළියක් ටෙලි නාටකයකට අකැමැති වූයේ, එය ‘වයස්ගත චරිතයකැ’යි බිය වෙමිනි.මේ ප්‍රතික්ෂේප කිරීම් තුනෙන්ම පෙනී යන්නේ අද නළු නිළියන් යැයි සිතා සිටින, නොපැසුණු “ටෙලි තරු” රඟපෑම පිළිබඳව දරණ වැරැදි මත හා තක්සේරුවය.ලොව විසූ ශ්‍රේෂ්ඨ නළු නිළියෝ, චිත්‍රපටයක හෝ නාට්‍යයක රඟපාන්නට ඇති කාල ප්‍රමාණය ගැන නොව එහි චරිත ස්වභාවය ගැන සිය අවධානය යොමු කළෝය. මාලන් බ්‍රැන්ඩෝ ප්‍රකාශ කර ඇති අන්දමට, ඔහු රඟපෑමට සත්‍යය එකතු කිරීම සඳහා මිනිස් ප්‍රජාව ගැන හැදැරුවේය. ජීවිතය නිරීක්ෂණය කළේය. “පැත්තකට වී, මුළු දවසම මිනිසුන් එහා මෙහා යන හැටි බලා සිටීමට මා කැමැතියි. එයින් මට බොහෝ දේ ඉගෙන ගත හැකියි. මා සෑම කලාවක්ම ප්‍රගුණ කරනවා. විශේෂයෙන්ම මනෝ විද්‍යාව තුළින් මා මිනිසා හා මිනිස් ස්වභාවය වටහා ගන්නවා.” බ්‍රැන්ඩෝ වැනි නළුවකුගෙන්, බොහෝ දේ උගත හැකි බව ගාමිණි ෆොන්සේකා නිතර නිතර කියා ඇත.හොඳ නළුවන් බිහිවන්නේ හොඳ තිර නාටක තුළිනි. චරිතයක් ගොඩ නැංවීම අසීරු කාර්යකි. එය ටෙලි නාටක මාලාව පළමු කොටස් කීපයේදීම කළ නොහැකි වනු ඇත. එහෙත්, ආප්ප බාන්නාක් මෙන් ලියැවෙන ටෙලි පිටපත් තුළ නිතර දක්නට ඇත්තේ දුෂ්ට - වීර - කළු - සුදු යනුවෙනි, නම් කළ හැකි පැතලි චරිතය. (Flat Characters)ඇරිස්ටෝටල් පවසා ඇති අන්දමට කිසියම් චරිතයක් මනාව විවරණය කළ හැක්කේ, කිසියම් ගැටුමකට ඔහු මුහුණ දෙන අවස්ථාවේ දක්වන ප්‍රතික්‍රියා අනුවයි. එවැනි ගැටුම්, සිද්ධීන් හා අවස්ථාවන් තෝරාගෙන තම චරිත තුළින් ක්‍රමානුකූලව ඒවා ඉදිරිපත් කිරීම ශූර තිර රචකයාගේ පිළිවෙතයි. කතාව අවසානයේ මනුෂ්‍යත්වයේ ස්වභාවය මෙසේ යැයි ඔහු අපට ඉඟි කරයි. එබඳු තිර රචනයක එන සුළු චරිත පවා, යුගයෙන් යුගය සජීවී වෙයි.’ඇන්ටන් චෙකෝෆ්ගේ නාට්‍ය හා කතාවල එන චරිත වර්තමාන මොස්කව් නගරයේ පෙළ ගැස්වී නම්, එකල රුසියාවේ වාසය කළ විවිධාකාර මිනිසුන්ගේ ගති සොබා හොඳින් දැකගත හැකි යැයි කියමනක් ඇත.ඇමෙරිකානු මහා නළු කර්ක් ඩග්ලස් පැවසු ආකාරයට, රඟපෑම යනු සංගීත සංධ්වනියක් බඳු විනීත කලාවකි. එහෙත්, තිර නාටකයක් සම්පූර්ණයෙන් කියැවීමටවත් ඕනෑකමක් නැති, එහි තමන්ගේ කොටස් හෝ දෙබස් පමණක් කියවා සෑහීමකට පත්වන නළු නිළියන් සිටින රටක රඟපෑම පිළිබඳ නිර්වචන කුමකට ද? වෘත්තීය මට්ටම යනු නළුවකුගේ ශිල්පීය තලය හා අගය මිස ඔහුගේ “දවස් කුලිය” වැඩිකර ගැනීම හෝ නියමිත වෙලාවට ලබා ගැනීම නොවන බව අද සිටින අපේ “අලුත් උදවියට” අමතකව ගොසිනි.සත්‍යජිත් රායි ලියු “පතෙල් බාබු” නමැති කෙටිකතාව සියලුම නළු නිළියන් විසින් කියැවිය යුතු ‘අත්පොතක්’ බඳුය.පතෙල් බාබු, මිටි, තට්ටය පෑදුණු මහළු පුද්ගලයෙකි. කලකට පෙර, ඔහු ගමේ ගොඩේ නාට්‍යකාරයන්ට නැතුවම බැරුව සිටි නළුවෙකි. ජීවිතයේ සැඳැ සමයේදී ඔහුට, අහම්බෙන් මෙන් චිත්‍රපටියක සුළු චරිතයක් රඟපෑමට භාග්‍ය උදාවෙයි.“මට දෙබස් තියෙනව ද?”පතෙල්, සහාය අධ්‍යක්ෂවරයාට ළංව සෙමින් අසයි. උපහාසාත්මක සිනාවක් නඟන සහාය අධ්‍යක්ෂ, කුඩා කඩදාසියක “උහ්” යන වචනය ලියා දෙයි. එක්වරම ලැජ්ජාවක් දැනෙන නමුදු, පතෙල් සිය නාට්‍ය ගුරුන්නාන්සේගේ උගැන්වීම් දෙකක් මතකයට නඟා ගනී.“පතෙල්, තමන්ට ලැබෙන කුඩාම චරිතයක් වුණත් තත්ත්වෙට මදිකමක් කියලා බාර නොගෙන ඉන්න එපා. ලැබුණු දේ උපරිම කරන්න... නළුවකුට ලැබෙන හැම වචනයක්ම ගහක තියෙන පලතුරක් වගේ. පේ‍්‍රක්ෂකයන්ට ඒකට කිට්ටු වෙන්න බෑ. ඒත් නළුවා හැටියට ඔබ දැනගන්න ඕනෙ ඒක කඩාගෙන පේ‍්‍රක්ෂකයන්ට රස විඳින්න ළං කරන්න.“උහ්” යන වචනය විවිධාකාරයෙන් හඬ නැගෙන අයුරු පුහුණුවන පතෙල් එය ඉදිරිපත් කරන්නේ අධ්‍යක්ෂවරයා මවිතයට පත් කරමිනි. එකම එක වචනයකින්, ඔහු තමා විශිෂ්ට නළුවෙකු බව සනාථ කරයි.තිර නාටකයක් කියවා චරිතයක් වටහාගත නොහැකි, නළුවන් යැයි හිතට ගත්තවුනට, පතෙල්ගෙන් ලැබෙන්නේ, තරු විසිවෙන කනේ පහරකි!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081216</link>
    <topic>හුදෙකලා බව නිසා සුන්දරත්වය රැකුණු මීමුරේ</topic>
    <author>සටහන හා ඡායාරූප</author>
    <content>හුදෙකලා බව නිසා සුන්දරත්වය රැකුණු මීමුරේ‘මීමුරේ’ට ගිය ගමනක්කන්ද උඩරට රජ කළ ශ්‍රී වික්‍රම රාජසිංහ රජු ඉංගි‍්‍රසින්ගෙන් බේරී පලායන්නට සැලසුම් කළ මීමුරේ, අදත් බොහෝ දෙනකුගෙන් වසන් වූ හුදෙකලා ගම්මානයකි. දුම්බර කඳු වළල්ලෙන් වට වූ ස්වභාවික අධි ආරක්ෂිත කලාපයක් බඳු මීමුරේ වෙත යාමට කලෙක පටන් මා පෙරුම් පිරූයේ එහි සැඟව ඇති රසවත් අතීතය හාරා අවුස්සන්නටය.හිමිදිරි පාන්දර කොළඹ කොටුවෙන් නුවර බලා යන බසයකට ගොඩ වීමි. මහනුවරින් දහඅට වංගුව හරහා මහියංගණයට යන බසයකින් යළි හුන්නස්ගිරිය නගරය වෙත මා යා යුතුය. දහවල් දෙක වන විට මීමුරේ දක්වා යන කුඩා වෑන් රථයක් ඇති බැවින් එය අල්ලා ගැනීම මාගේ ඉලක්කයයි. වෑන් රිය මඟ හැරුණොත් මීමුරේ දක්වා යන්නට වෙන මඟක් ද නැත.මාගේ වාසනාවට සියල්ල පැතූ ලෙසම සිදුවිය. හුන්නස්ගිරිය ඉන්ධන පිරවුම් හල අසල මීමුරේ යන වෑන් රිය නවතා තිබේ. එය කුඩා වෑන් රියකි. 80 දසකයේ ‘ප්‍රයිවට් බස්’ මෙරටට හඳුන්වා දුන් සමයේ අප මුලින්ම දුටු ‘ජාතියේ’ වෑන් රියෙකි.පාන්දර හය වෙද්දි මීමුරෙන් හුන්නස්ගිරිය බලා එන මේ කුඩා වෑන් රිය ආපසු ගම්මානයට යන්නේ හිරු අවරට ගොස් හෝරා කිහිපයකට පසුය. හුන්නස්ගිරිය නැවතුම් පොළේදී වෑන් රිය ගාල් කළ පසු තමන්ගේ කටයුතු නිමකර ගන්නට මගීන්ට පැය දෙක තුනක කාලයක් තිබේ. වෑන් රිය පිටත්වන වේලාවට යළි නොපැමිණියහොත් ඔවුන්ට සිදුවන්නේ හුන්නස්ගිරියේ රෑ ගත කරන්නටය. එහෙයින් මේ වෑන් රථය මීමුරේ ඇත්තන්ට මහඟු සේවාවක් ඉටු කරයි. එක් මගීයකුට ගමන් ගාස්තුව රුපියල් සියයකි. රැගෙන යන බඩු මල්ලට රුපියල් හැටකි. ත්‍රීරෝද රියකින් මේ ගමන යන්නට නම් රුපියල් 1800 ක් හෝ 2000 ක් වැය කරන්නට ගැමියකුට සිදුවේ. මී මුරේ වැසියන්ට එය දරා ගත නොහැකි මුදලකි.කඳු හෙල් අතරින් ලූල්වත්ත හන්දියට පැමිණි වෑන් රිය කුඩා තේ කඩයක් අසල නතර විය. ඒ පැය එකහමාරක් තිස්සේ හෙල්ලෙමින් - ගැස්සෙමින් ඉතා දුෂ්කර ගමනක් ආ මඟීන්ට තේ වතුර කෝප්පයක් බොන්නටය. තවත් සැතපුම් පහළොවක් පමණ යා යුතු හෙයින් ඇතැමකු කඩයප්පමක් ද කා තේ වතුර බීවේ ඉදිරි දුෂ්කර ගමනට මුහුණ දීමටය.මෙතෙක් වාහනයේ වහලය මත නැඟී ආ තරුණ ගැටවු කිහිප දෙනා ලූල්වත්ත තේ කඩය අසලින් ඇති පටු මාවත ඔස්සේ නොපෙනී ගියේ සිය බඩු මලු ද කර තබාගෙනය.ලූල්වත්ත හන්දිය මීමුරේ වැසියන්ගේ ප්‍රධාන හන්දියයි. එකල ඛ්ැතැප්ම පහළොවකටත් වඩා බඩු මලු කර තබාගෙන, ලෙඩුන් ඔසවාගෙන පා ගමනින්ම පැමිණෙන ඔවුහු හන්දියට එන ලංගම බස් රියෙන් හුන්නස්ගිරිය නගරයට පැමිණෙති. ලූල්වල හන්දියේ සිට නගරයටත් ගමටත් දෙතුන් වතාවක් යනෙන ලංගම බස්රිය හදිසියේ හෝ ආපදාවකට ලක් වුවහොත් මී මුරේ වැසියන්ට සිදු වන්නේ ආපසු හැරී යන්නටය.වී, ගම්මිරිස් සහ එළවළු ඇතුළු බවබෝග වැවීම ප්‍රධාන ජීවනෝපාය කර ගත් මීමුරේ ගම්මු, කලෙක එනසල් වගාවෙන් අතමිට සරු කර ගත්හ. නකල්ස් රක්ෂිතයක් වන හෙයින් එනසාල් වගාවට අවශ්‍ය කැලෑ එළි පෙහෙළි කිරීම ගැටලුවක් වූ හෙයින් ක්‍රම ක්‍රමයෙන් එනසාල් වැවීම මී මුරෙන් ඈත් විය.කුඩා වෑන් රියේ ඔවුන් සමඟ ගමට යන අමුත්තා පිළිබඳ ඔවුන් උනන්දු වන වග දැනෙන්නට වූයේ මා නවාතැන් ගන්නා ස්ථානය පිළිබඳව ද ඔවුන් විමසන්නට වූවිටය. එසේම මා අද රාත්‍රිය ගත කරනා නවරත්න මහතාගේ නිවෙස අසලම වෑන් රිය නවතන්නට තරම් ඔවුහු කාරුණික වූහ.ඇඳිරිගලටත් ලකේගලටත් මුවා වී හිරු සැඟව යන්නේ ගම්මානයට ඉක්මනින්ම අඳුර ළඟාකොටය. ගම්මානය හරහා සශ්‍රීකව හිතූ හැටියට ගලා ගිය දොළ පහර නම් මේ නියං සමයේ දිය අගලක් බවට පත්ව ඇත. එහෙත් එහි සීතල දිය දෝතක් අතට ගෙන මූණ කට දොවා ගත් මා හට තෙහෙට්ටුව - මහන්සිය කොහේ ගියාදැයි නොදැනිණි.නිවැසියන්ගෙන් ලද රාත්‍රී ආහාර වේල, එවේලේ මට රස මසවුළු විය. පරිප්පු හිඳෙන්නට උයා, අලුත් සහලේ බතට කරවල බැදුම හොඳින්ම පෑහිණි.රාත්‍රී කෑමෙන් පසු නවරත්න මහතාත් මමත් මිදුලේ ලී බංකුව මත වාඩිවී කතාබහට මුල පිරුවෙමු.අලුත් දවස සුන්දර යැයි මට සිතිණි.හාත්පස මීදුමය. මාතලේ සහ මහනුවර දිස්ත්‍රික්ක දෙකට සමාන්තරව පිහිටා ඇති දුම්බර මිටියාවත, මධ්‍යම කඳුකරයෙන් වෙන්ව පිහිටා තිබෙයි. හැඩි දැඩි පුද්ගලයකු තම අතමිට මොලවා ගත් කලක් දිස්වන ආකාරයට පිහිටා ඇති බැවින් නකල්ස් යන නාමය පටබැඳී ඇති බවක් කියැවේ.කඳු හෙල් මත පතිත වන හිරු රැස් විවිධාකාර හැඩතල මවන අතර රාත්‍රී කාලය එළැඹෙත්ම මේ කඳු මුදුන් මතින් මීදුම ගලා එයි. හිරිගල් පොත්ත, ගොම්බාපාතිය, නකල්ස්, කොබෝනිල්ලගල, දොතළු ගල, කළු පහන, වමාරපු ගල, ලකේ ගල, ලබු පැලැස්ස පතන, දුම්බොන ගල, ගල් කුල ආදි වශයෙන් මී මුරේ වටා නැඟී හිඳින කඳු වැටි ගණනාවකි. මේ සියල්ලට වට වූ මීමුරේ සැබවින්ම සොබාදහම විසින්ම සඟවනු ලැබ ඇති සෙයකි.ආදී වාසි ජනයා මෙහි වාසය කළ බව කියැවෙන ගම හා බැඳුණු ජනප්‍රවාද රැසකි. මී මුරේ ගමේ අනන්‍යතාව බඳු ලකේ ගල හෙවත් ‘යකුන්ගේ ගල’ ඉන් ප්‍රධානය. රාමා සීතා පුරාවෘත්තයේ එන රාවණා, ‘දඬු මොනරය’ පැදවූ ගමන් මාර්ගයේදී ලකේ ගල එක් මාර්ග සලකුණු කළ ස්ථානයක් ලෙස භාවිත කළ බවත් බුදු රදුන් මහියංගණයට වැඩම කළ ප්‍රථම ගමනේදී ලකේගල මුදුනේ ශ්‍රී පාද ලාංඡනය තැබු බවත් ඔවුහු විශ්වාස කරති.විජයාගමනයට පෙර යක්ෂ ගෝත්‍රයට අයත් ආදි වාසි ජන කොටස් මේ මීමුරේ ගම්මානයේ වාසය කළ බව ද ඔවුහු පවසති.සුදු ජාතිකයින් කන්ද උඩරට ආක්‍රමණය කළ සමයේ රාජසිංහ රජුට සැඟව සිටීමට සැලසුම් කළ, මීමුරේ ඉදිකොට ඇති වරිච්චියෙන් සකස් කළ මැද මිදුලක් සහිත ඉපැරැණි නිවෙස අදටත් මෙහි දක්නට ඇත. රජුගේ පැමිණීමට පෙර, ආරක්ෂාව පතා බිසෝවරු දෙදෙනකු මී මුරේ වෙත පැමිණි අතර ඔවුන්ට දිය නෑම සඳහා ඉදිකළ කටු පඳුරේ ළිඳ අදටත් ගම්මානයේ පවතී. එකල මෙම ළිඳ වටා විශාල කටු පඳුරු සහිත පවුරක් සකසා තිබු බැවින් එය ‘කටු පඳුරේ ළිඳ’ නමින් ව්‍යවහාර විය. අදට ද ගම්මුන් ඒ ළිඳ හඳුන්වනුයේ එනමිනි.රාජසිංහ රජු, මීමුරේ වෙත පැමිණෙන්නට තීරණය කරන්නේ එහි ආරක්ෂාව හොඳින් සැලසුම් කළ පසුය. ගම්මානයට ඇතුළුවන තැන මංකඩ සතරක් ඉදිවූයේ ඒ සඳහාය. ‘රුප්පේ’ නමින් හැඳින්වෙන මෙම ස්ථානවල මුරකරුවන් දිවා රෑ රැකවලෙහි යෙදිණි. සියල්ල එසේ සැලසුම් කළ ද රජුට මී මුරේ එන්නට ලැබුණේ නැත. ඒ එන්නට පෙර අධිරාජ්‍යවාදීන් රාජසිංහ රජු අත්අඩංගුවට ගත් බව සැළවිණි.එදා පටන් ගම හුදෙකලා වූයේය. ඒ හුදෙකලා බව නිසාම සුන්දරත්වය රැකුණේය. දුෂ්කර ගමනක් ගෙවා ගමට යා යුතු වීම තවත් හේතුවකි.සොබා - සොඳුරු බව සුරැකුණ ද හුදෙකලාව විටෙක, මහා පාළුවකි. ගම දියුණු වන්නේ නැත. පාරකට කොන්ක්‍රීට් ටිකක් වැටෙන්නේ නැත. ලෙඩකදී - දුකකදී විඳින දුක් එමටය.එහෙයින් මේ සියල්ල නැතත්, ජීවත්වීමට අවශ්‍ය අවම පහසුකමක්වත් මී මුරේ ගමට ලැබෙන්නේ නම් අගනා බවත් නොකියා බැරිය.සටහන හා ඡායාරූපසුසන්ත විජේගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081217</link>
    <topic>හෙදකමත් මෝස්තර නිරූපණයත් දෙකම සමබරව කරගෙන යනවා</topic>
    <author>ගාමිණී සුසන්ත</author>
    <content>හෙදකමත් මෝස්තර නිරූපණයත් දෙකම සමබරව කරගෙන යනවාපූජා වාකිරිගලඇය; පූජා වාකිරිගල. පූජා වෘත්තියෙන් කොළඹ ජාතික රෝහලේ හෙද නිලධාරිනියකි. එසේම ඇය දක්ෂ මෝස්තර නිරූපණ ශිල්පිනියකි. හෙද වෘත්තියෙන් රෝගීන් සිය ගණනකගේ ජීවිත බේරා ගැනීමට දායක වී ඇති පූජා මෝස්තර නිරූපණ ක්ෂේත්‍රයේ ජාත්‍යන්තර තරගයකින් තමා උපන් දේශයට ජයග්‍රහණයක් ලබා දෙන්නට පසුගිය වසරේ සමත් වූවාය. ඒ පිලිපීනයේ පැවැති Miss Earth ජාත්‍යන්තර විලාසිතා තරගාවලියේදීය. අප රසඳුන වෙනුවෙන් පූජා සමඟ කතා බහට එක්වූයේ ඇය ලබාගත් ජයග්‍රහණය පිළිබඳව සහ ඇයගේ අලුත්ම තොරතුරු දැනගැනීමේ අරමුණෙනි.ඔබ මෝස්තර නිරූපණයට පිවිසි ආකාරය මුලින්ම සිහිපත් කරමු...මගෙ ගම මාවනැල්ල. මම පාසල් නවයකට පමණ ගියා. අවසන් වරට මම ගියේ රිවිසද ජාතික පාසලට. පාසල් යන කාලෙ මම නෙට්බෝල් ක්‍රීඩාවේ යෙදුණා. පසුව ජාතික නෙට්බෝල් කණ්ඩායමට ඇතුළත් වෙන්න මට හැකි වුණා. නෙට්බෝල් පුහුණුවීම් තිබුණේ මහරගම ජාතික තරුණ මධ්‍යස්ථානයේ.එහිදී මට ප්‍රවීණ රූපලාවන්‍ය ශිල්පී පේ‍්‍රමසිරි හේවාවසම් මහතා හඳුනාගන්න ලැබුණා. ඔහු මඟින් තමයි මම මෝස්තර නිරූපණයට මුලින්ම එක්වුණේ. පසුව නික් මහතා තුෂානි වීරක්කොඩි, භානු, යන අයගෙන් මෝස්තර නිරූපණය මම වැඩිදුරටත් හැදෑරුවා. ඒ 2007 වසරේ පමණ. ඉන් පසුව මට ඉඩ ලැබෙන අවස්ථාවල මෝස්තර නිරූපණ කටයුතුවල නිරත වුණා.කුමක් ද ඔබ ජයගත් ජාත්‍යන්තර තරගය?ඉඩ ලැබෙන අවස්ථාවල මම මෝස්තර නිරූපණ තරගාවලිවලට ඉදිරිපත් වුණා. 2011 වසරේ පිලිපීනයේ පැවැත්වුණු Miss Earth විලාසිතා තරගයට මම ඉදිරිපත් වුණා. එය තමයි ලෝකයේ තිබෙන තුන්වැනි විලාසිතා තරගය. පසුගිය අවුරුද්දේ ඒ සඳහා රටවල් 86 ක තරගකාරියන් සහභාගි වුණා. එහිදී Miss Earth best figer තරඟයේ දෙවැනි ස්ථානයත්, එහි Miss Catwalk අංශයෙන් තුන්වැනි ස්ථානයත් දිනාගන්න මට හැකි වුණා. මෙ වැනි ජයග්‍රහණයක් ලැබීම ගැන මට හරිම සතුටුයි.එය පුද්ගලිකව මට ලැබුණු ජයග්‍රහණයකට වඩා රටට ලැබුණු ජයක්. මෙම තරගාවලියේදී මට අත්දැකීම් රාශියක් ලබාගන්න හැකි වුණා. ඒ වගේම ශ්‍රී ලංකාව පිළිබඳව ගොඩක් දෙනෙකුට කියල දෙන්න මට අවස්ථාව ලැබුණා.වෘත්තියෙන් හෙදියක් වීම මෝස්තර නිරූපණයට බාධාවක් වෙන්නේ නැති ද?මම කොළඹ ජාතික රෝහලේ හෘද රෝග ඒකකයේ සේවය කරන හෙදියක්. හෙදියක් වෙන්න කලිනුයි මම මෝස්තර නිරූපණයේ යෙදුණේ. නමුත් මම හෙද වෘත්තියට පුදුම විදියට ආදරෙයි. එයින් මම විශාල තෘප්තියක් ලබනවා. හෘද රෝග ඒකකයට බොහෝ විට එන්නෙ අසාධ්‍ය රෝගීන්. ඔවුන් සුවපත් කිරීමෙන් මම ලබන්නේ හරිම සතුටක්. ඒ නිසා හෙද වෘත්තියත් මෝස්තර නිරූපණයත් සමබරව කරගෙන යන්න මම හැම විටම උත්සාහ කරනවා.ඒ සඳහා රෝහලේ ඉහළ බලධාරීන්ගෙන් මෙන්ම මා සමඟ සේවය කරන හිතවත් අයගෙන් ලැබෙන්නේ විශාල සහයෝගයක්. ඔවුන්ගේ සහය නැතිනම් මට මේ ජයග්‍රහණ ලබන්න බැහැ. ඔවුන්ගේ සහයෝගයට මම අතිශය ගරු කරනවා.මෙම තරගාවලියට සහභාගිවීමේදී ඔබට ලැබුණු සහයෝගය ප්‍රමාණවත් ද?මේ තරගයේදී මම රට නියෝජනය කළත් මගේ ළඟම හිතවත් අයගෙන් ලැබුණු සහයෝගය ඇරෙන්න වෙනත් කිසිම සහයෝගයක් මට ලැබුණේ නෑ. ඒ ගැන මට කනගාටුයි.ඔබේ පවුලේ තොරතුරු...?අම්මයි අක්කයි නංගියි තමයි මගේ පවුලේ ඉන්නේ. තාත්ත දැන් අප අතරේ නෑ. අම්මයි අක්කයි නංගියි ගුරුවරියන්. අපි ගම්වල හැදුණු වැඩුණු අයනෙ. අම්ම මුලදි මම මෝස්තර නිරූපණයේ යෙදෙනවට කැමැති වුණේ නෑ. නමුත් දැන් එහෙම නෑ. නංගි මට හැමදාමත් උදව් කළා.මෝස්තර නිරූපණය පිළිබඳව අපේ රටේ මතය ගැන ඔබ සතුටු ද?ඉස්සරට වඩා මෙම ක්ෂේත්‍රය පිළිබඳව උසස් පිළිගැනීමක් ලංකාව තුළත් ඇතිවී තිබෙනවා. ඕනෑම ක්ෂේත්‍රයක ගරුත්වය රැඳිල තියෙන්නෙ ඒ ක්ෂේත්‍රයේ රැඳිලා ඉන්න අයගෙ උගත්කම සහ හැදියාව මත. උගත් කෙනෙක් කවදාවත් තමන්ගේ නමට කැළලක් වෙන්න දෙයක් කරන්න බයයි.ඔබ දිගටම මෝස්තර නිරූපණයේ යෙදෙනව ද?මෝස්තර නිරූපණය හැමදාම කරන්න පුළුවන් දෙයක් නෙමෙයි. ඒකට ගැළපෙන වයසක් තියෙනවා. ඒ වගේම මම මෝස්තර නිරූපණයේ යෙදෙන්නේ මගේ රැකියාවට බාධාවක් නොවෙන්න, ඉඩ ඇති වේලාවල්වල. හැබැයි මම හැකිතාක් කාලයක් මෝස්තර නිරූපණයේ යෙදෙනවා. මම කවදාවත්ම හෙද වෘත්තියෙන් ඉවත් වෙන්නේ නෑ.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081218</link>
    <topic>බාධක ආවට පසුබැස්සේ නෑ</topic>
    <author>තුෂාරි වික්‍රමසිංහ</author>
    <content>බාධක ආවට පසුබැස්සේ නෑජීවන් හඳුන්නෙත්තිදශක තුනක් පුරා කලා ලොවේ පියවරෙන් පියවර පැමිණි ඒ ගමන් මඟ ඔහුට ගෙන ආවේ ආශිර්වාදයකි. ජීවන් හඳුන්නෙත්ති නම කියු පමණින් රසිකයන් හඳුනන මේ කලාකරුවා හාස්‍ය රංගන ශිල්පියෙක් ලෙස කලා ක්ෂේත්‍රයේ ජනපි‍්‍රය චරිතයකි.ඔබ මේ දිනවල නිරත වෙන කලා කටයුතු ගැන මුලින්ම කතාබහ කරමු.මම පසුගිය දවස්වල චිත්‍රපට කිහිපයකට වගේම ටෙලි නාට්‍ය සහ වේදිකා නාට්‍ය කිහිපයකටම දායකත්වය ලබා දුන්නා. තව මාස කිහිපයකින් මම රඟපෑ චිත්‍රපට තුනක් තිරගත වීමට නියමිතයි.ඒ හෙක්ටර් කුමාරසිරිගේ ‘අභිනික්මන’, ජයසේකර අපෝන්සු ගේ ‘සීතා මං ආවා’ සහ දිනේෂ් පි‍්‍රයසාද්ගේ ‘ඇද්ද කොඩිය දැම්ම ලණුව‘ කියන චිත්‍රපට. මෙයින් ‘අභිනික්මන’ චිත්‍රපටයේ හාස්‍යයෙන් මිදිලා කතාබහට ලක්වෙන චරිතයක් මම රඟපානවා. ඒ ගැමි චරිතයක්. එහි දී මම ගැමියෙක් මුහුණ දෙන විවිධාකාරයේ සිදුවීම් රඟ දක්වනවා. ඊට අමතරව සුපුරුදු පරිදි අනෙක් චිත්‍රපටවල හාස්‍ය රංගනයන්ට දායක වුණා.ඔබ කලා ක්ෂේත්‍රයට ඇවිත් මේ වන විට වසර 30 කට ආසන්න කාලයක් වෙනවා. ඒ ගැන මොකද හිතෙන්නෙ?අවුරුදු 30 ක් කියන්නේ කලාකරුවකුට සුවිශේෂී කාලයක්. මේ තිස් වසර පුරාවට මම කලා ක්ෂේත්‍රයේ නියැලීමෙන් ලැබු වින්දනීය අත්දැකීම් බොහොමයි. මම දායක වුණු හැම නිර්මාණයක් ගැනම සැබෑවටම මම තෘප්තිමත්. මොනතරම් බාධක කම්කටොලු ඇතිවුණත් ඒ කිසිම දෙයකින් මම පසුබැස්සෙ නෑ. මම අඩියෙන් අඩිය ඉදිරියට ආවා.හැම විටම මම උත්සාහ කරන්නෙ ක්ෂේත්‍රයේ හැම කෙනෙක් සමඟ ම බොහොම පි‍්‍රයමනාපව හිතකාමීව සුන්දර විදිහට රැඳී ඉන්නයි.හැම කලාකරුවෙක්ගේ වගේම ඔබගේත් ආරම්භය වේදිකාව වන්නට ඇති...කලා ජීවිතයේ සුන්දරම තැන වේදිකාව. වේදිකාව මත අඩිය තබපු තැන සිට අද වන විට මම සිනමාව දක්වාම පය තබා තිබෙනවා. වේදිකාව, සිනමාව, ටෙලි නාට්‍ය කියන තුන් කලා මාධ්‍ය ගැන කතා කරන කොට මට එයින් දෙකක් ගැන තමයි මෙහිදි කතා කරන්න පුළුවන්. ඒ සිනමාව සහ ටෙලි නාට්‍ය, වේදිකාව ගැන පුළුල් විදිහට කතා කළ යුතුයි. වේදිකාව කියන්නේ වෙනමම පැත්තක්.ඔබ මේ දිනවල වේදිකාවටත් සම්බන්ධයි ද?වේදිකා නාට්‍ය කලාවට මම හුඟාක්ම කැමැතියි. පසුගිය කාලයේ වේදිකා නාට්‍ය බෙහෙතකටවත් හොයාගන්න බැරි කාලයක් තිබුණා. වේදිකා නාට්‍යය කියන දේ සජීවීව රසිකයන්ට වැලඳ ගන්න පුළුවන්. මම මේ දවස්වල වේදිකා නාට්‍ය තුනකට දායක වෙලා ඉන්නවා. ඒ ‘කල්පාලෝ විනාශය’, ‘ලොක්කත් එක්ක බැහැ’, ‘සකිසඳ මඬල’ යි.ඔබේ අනාගත බලාපොරොත්තු මොනවා ද?මම වෘත්තිය කලාකරුවෙක්. මම මගේ රංගන දායකත්වය කලා නිර්මාණවලට සපයන ගමන්ම මගේම වේදිකා නාට්‍යයක් නිර්මාණය කිරීමේ බලාපොරොත්තුවක් තිබෙනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081219</link>
    <topic>රාවණා අදත් ජීවතුන් අතර</topic>
    <author>සටහන හා ඡායාරූප</author>
    <content>රාවණා අදත් ජීවතුන් අතරරාමා, සීතාරාවණා සහහනුමාන් සොයාඉතිහාසයටගිය ගමනක් -11රාවණා පිළිරුවරාවණා රජු යනු අපේ පැරැණිතම මුතුන් මිත්තෙකි. අප රටේ සිංහල ජනතාව පැවතගෙන එන්නේ විජය - කුවේණිය දෙදෙනාගෙන් ද නැතිනම් යක්ෂ ගෝත්‍රික රාවණා රජුගෙන් ද යන්න විමසා බැලිය යුතු ප්‍රශ්නයකි. ඒ තරමටම අපගේ ජීවිත හා රාවණා රජු බැඳී සිටී. රාවණා රජුගේ ගෝත්‍රය යක්ෂ වූවා මිස ස්වරූපය මනුෂ්‍ය ස්වරූපය බව බොහෝ විද්වත්හු ප්‍රකාශ කරති.රාවණා රාජධානිය පිළිබඳ තොරතුරු ගවේෂණය කොට එය ලංකාවේ පිහිටි බව සනාථ වූ දාට අප පැවැතගෙන එන්නේ රාවණාගෙන් බව අවිවාදයෙන්ම අපට පිළිගැනීමට සිදු වනු ඇත.දඹදිව අයෝධ්‍යා පුරයේ විසු රාම, ලක්ෂමණ සහ සීතා යනාදීහු මනුෂ්‍යයෝය. එහෙත් යක්ෂ ගෝත්‍රික රාවණා මනුෂ්‍ය වර්ගයක් ලෙසින් පිළිගන්නට ඔවුන් සූදානම් වූයේ නැත. එවකට ලංකාවේ විසු රාවණා හා ඔහුගේ පිරිස් විස්මිත දේ කිරීමෙහි දක්ෂයෝ වූහ. විටෙක ඔවුහු ගුවනින් ගියහ. වාතයෙන්, හිරු එළියෙන් හා සඳ එළියෙන් ක්‍රියාත්මක වන යානාවල නැඟී ගියහ. විටෙක කිසිවකුටවත් නොපෙනී ගියහ. යන්ත්‍ර - මන්ත්‍ර ආදි ගුප්ත බලවේගයන්ගෙන් වැඩ ගත්හ.ලක්ෂමණගේ රැකවරණයෙහි සිටි සීතා ඔහුටත් නොදැනෙන පරිදි පැහැර ගන්නට රාවණා සමත් වූයේ ඔහු සතුව පැවති ගුප්ත බලවේගයන්හි පිහිටෙනි. මෙවන් විස්මිත දේ කළ හැක්කේ යකුන්ටම මිස මිනිසුන්ට නොවේ යනුවෙන් සිතූ දඹදිව වැසියන් එදා ලක්වැසියන් දෙස බලා ඇත්තේ යක්ෂයන් දෙස බලන ආකාරයෙනි.රාම - රාවණා යුද්ධයෙන් රාමට ජය ගත හැකි වූයේ ද රාවණාගේම ආයුධ උපක්‍රමශීලීව රාම අතට පත්වීමේ හේතුවෙනි. යුද්ධයේ දී රාවණා මිය නොගිය බවත්, හී පහර වැදුණු රාවණා සිහිමුර්ජා තත්ත්වයට පත්ව අදත් ජීවත්ව සිටින බවත් පුරාවෘත්ත කතාවල සඳහන් වේ. රාවණා මියගියා යයි සිතා එම සිරුර මිහිදන් කොට ඇතත් එය පවතින්නේ සිහිමුර්ජා වී පමණි.උග්‍ර ලෙස භාවනා වැඩු රාවණා මහා බ්‍රහ්මයාගෙන් අමරණීය වී සිටීමට වරම් ලත් අයෙකි. එම වරම මහා බ්‍රහ්මයා ආපසු උදුරා ගත් බවක් පුරාවෘත්තවල සඳහන් නොවේ. එසේනම් රාවණා මියයන්නේ කෙසේ ද? රම්භා නම් වූ දිව්‍ය අප්සරාවට රාවණා බලහත්කාරකමක් කළ මොහොතේ නලකුවේරයන් ශාප කරන්නේ නැවත වතාවක් කාන්තාවකට අනතුරයක් කළහොත් එකෙණෙහිම රාවණා මරණයට පත්වේවා කියාය. එහෙත් සීතා පැහැරගෙන ආ රාවණා ඇයටවත් අනතුරයක් නොකළේය. එසේනම් රාවණා මිය යන්නට හේතුවක් නැත.කෙසේමුත් රාම, ලක්ෂමණ ආදීන් රාවණාගේ බලපරාක්‍රමය බලෙන්ම යටපත් කොට ඇත. රාවණාගේ බලය යළි කිසිදා පැන නොනැඟෙන පරිදි වළලා දමා ඇත. මුළු ලෝකයාම රාවණා දුෂ්ටයකු ලෙස දකින්නේ එබැවිනි. රාවණා දුෂ්ටයකු බවට පත්කළ රාම, ලක්ෂමණ දෙදෙනා මුළු ලොව ඉස්මතුව සිටිති. එබැවින් වර්තමානයේ දී පවා පවතින්නේ රාම, ලක්ෂමණ, සීතා සහ ඔවුන් බලවත් කළ හනුමාන්ගේ බලයයි.එහෙත් කිසිදා සත්‍යය යටපත් කළ නොහැකිය. තාවකාලිකව සත්‍යය යටපත් කළත් කවදා හෝ එය ප්‍රබලාකාරයෙන් ඉස්මතු වෙයි. මේ පිළිබඳ පුරාවෘත්ත ප්‍රකාශ කරන්නේ මෙම යුගය රාවණාගේ බලපරාක්‍රමය ඉස්මතුව විත් ලොවට සර්ව සාධාරණය ඉෂ්ට වන යුගයක් බවයි.සමාධි බුදු පිළිමයඅන් කවර කලෙකටත් වඩා වර්තමානයේ දී රාවණා රජු පිළිබඳ සොයන්නට, ගවේෂණය කරන්නට බොහෝ දෙනෙක් පෙලඹී සිටිති. රාවණාට සිදුවූයේ කුමක් ද යන ප්‍රශ්නයේ දී අමරණීය වරම් ලද රාවණා දැනට පරනිර්මිත වසවර්ති දිව්‍යලෝකයේ වෙසෙන බව පුරාවෘත්ත කතාවල සඳහන් වේ. පරනිර්මිත වසවර්තියේ වාසය කරන රාවණා නමැති දිව්‍යරාජයා මුළු ලොව දකිමින්, මුළු ලොව සිදුවන අකටයුතු දකිමින්, ලෝකයට සාධාරණය සලසන්නේ කවදාදැයි බලමින් සිටී.රාවණා රජු පිළිබඳ අසීමිත විශ්වාසයක් ඇති අය කෙරෙහි බැඳී සිටින රාවණා දෙවි ඔවුන් මඟින් ලොවට සෙත, සහනය උදා කරන්නට, සාධාරණය සලසා දෙන්නට උත්සාහයක යෙදී සිටී. රාවණා දෙවියන් වෙනුවෙන් ඉදිවෙන දෙවොල් මඟින් මෙම කටයුත්ත ඉටුවනු ඇති බව පුරාවෘත්ත කතාවන්හි සඳහන් වේ.රාවණා රජු පිළිබඳ අවංක චේතනාවෙන් යුතුව තොරතුරු ගවේෂණය කර රාවණා බලය පිළිබඳ අචල විශ්වාසයක් ඇතිව කටයුතු කරන ගවේෂකයන් කීප දෙනකුටම රාවණා රුව සිහිනෙන් හෝ වෙනත් බලවේග මඟින් දැක ගැනීමට හැකි වී ඇත. රාවණා රුව පිහිටුවමින් රාවණා වෙනුවෙන් දෙවොල් ඉදිකොට මනා ලෙස වත් පිළිවෙත් ඉටු කිරීම මඟින් රාවණා බලය රටේ පිහිටුවිය හැකි බව එම ගවේෂකයන්ට දැනගැනීමට ලැබී ඇත.ඒ අනුව රාවණා රුව පිහිටුවමින් ඉදිවූ ප්‍රථම දෙවොල වලපනේ දරපනාහෙල ශ්‍රී රාවණා පබ්බත මහා විහාරයේ පිහිටියාය. රාවණා බලකොටුව ආශි‍්‍රතව පිහිටුවා ඇති මෙම විහාරය රාවණාගේ උරුමය ආරක්ෂා කිරීම සඳහා කැපවී සිටින ආකාරය එහි ගිය මට දැක ගත හැකි විය. එපමණකුදු නොවේ. එම ගමේ වසන සෑම සියලු වැඩිහිටියෙක්ම රාවණාගේ උරුමය මැනවින් රැකීමට ඇප - කැපවී සිටී.ගමට අමුත්තකු පැමිණි විගසින් ඔහු ආවේ කුමට ද? ඔහුගේ අවශ්‍යතාව කුමක් ද? කරන්නේ කුමක් ද? යන්නේ කුමන ස්ථානවලට ද යනාදී වශයෙන් රහසිගතව සොයා බලා, ඔහුගේ පැමිණිම සැකමුසු වී නම් ඔහු ගමෙන් පිටමන් කරවීමට ද මෙම ගමේ වැසියෝ පසුබට නොවෙති. මක්නිසාද යත් පිටස්තරින් පැමිණි බොහෝ අය මෙම පෙදෙසේ පොළව පෙරළමින්, යමක් සොයමින් රාවණාගේ උරුමය විනාශ කරන්නට කටයුතු කිරීමේ හේතුවෙනි.රාවණා රුව තැන්පත් කරමින් මෙරට දෙවැනි දෙවොල ඉදිවී ඇත්තේ කුරුණෑගල රම්බඩගල්ල, මොනරාගල විහාරස්ථානයේය. මෙම විහාරස්ථානය පිහිටි ගම රම්බඩගල්ල සහ මොනරාගල යන දෙනමින්ම හැඳින්වේ. එම ග්‍රාම නාමය පවා අපට රාවණා පිළිබඳ කිසියම් ඉඟියක් දෙයි. රම්බොඩය යන්නෙන් අදහස් වන්නේ රත්තරන් ආයුධය යන්නයි. රත්තරනින් නිම කළ ආයුධ සම්භාරයක් තැන්පත් කොට ඇති ස්ථානය රම්බඩගල්ල නමින් හැඳින්වෙයි.මොනරා ආ(පැමිණි) ගල මොනරාගල විය. මෙහිදී දඬු මොනර යන්ත්‍රය පැමිණීමේ හේතුවෙන් ද, මොනර පිහාටුවක සටහනක් ගල්තලාවේ කොට තිබීමේ හේතුවෙන් ද මොනරාගල ග්‍රාම නාමය සකස් වී ඇත. කුරුණෑගලට යාබද වාරියපොළ ශ්‍රී සුමංගල විහාරස්ථානය පිහිටි ගල්තලාවේ දඬුමොනර යන්ත්‍රය නවතා තබා ඇති බව මීට ඉහත දී අපි කීවෙමු.මේ දිනවල රම්බඩගල්ල - මොනරාගල විහාරස්ථානයේ බෞද්ධාගමට අදාළව සුවිශේෂී කටයුත්තක් ඉටුවෙමින් පවතී. එනම් ලෝකයේ විශාලතම ශෛලමය සමාධි බුදු පිළිමය නෙළීමයි. අති දක්ෂ ගල් වඩුවන් අතින් එම කර්තව්‍යය ඉටුවෙමින් පවතී.ශෛලමය සමාධි බුදු පිළිමයේ උස අඩි 67.5 ක් වන අතර එහි හිටි උස අඩි 108 කි. මීට පෙර මෙරට තැනුණු අවුකන බුදු පිළිමයේ උස අඩි 38.10 ක් වන අතර පොළොන්නරුවේ ශෛලමය පිළිමයේ උස අඩි 22 ක් පමණි.මෙවන් ශුද්ධ වූ පුද බිමක රාවණා රුව පිහිටුවමින් දෙවොලක් ඉදි කරන්නට කටයුතු සම්පාදනය වීමෙන් බුදු පිළිමය නෙළීමේ කටයුත්තට මහඟු ආශීර්වාදයක් උදාවන බව ද කිව යුතුය.“යගු කෞරාණ මන්ථක ශ්‍රී රාවණ විමානය” යනු දෙවොලේ නමයි. රම්බඩගල්ලට ඉදිරියෙන් වූ පර්වතය රාවණාගේ ප්‍රබල සෙන්පතියකු වූ මකර සෙන්පතියාගේ වාසභවනයයි. මකර සෙන්පතියා එම කන්දේ වසමින් රම්බඩගල්ලට රැකවරණය සලසයි.මහනුවරට අයත් අංකුඹුර පෙදෙසේ රාම කොටුවක් පිහිටි අතර රාවණාට විරුද්ධව යුද්ධ කිරීම සඳහා රාම කඳවුරු බැඳ ගත්තේ එහිය. අංකුඹුර පෙදෙසේ ‘රාම කොටුව‘ නමින් ගමක් ද වෙයි. අංකුඹුර, රම්බඩගල්ල අතර ප්‍රදේශයේ රාම - රාවණා යුද්ධය පැවති බව විශ්වාස කෙරේ. රාවණාගේ පුත් ඉන්ද්‍රජිත්ගේ බලපරාක්‍රමය හේතුවෙන් එම සටන ජය ගන්නට රාවණාට හැකි විය.යුද්ධයේ දී යුද බිම මැරී වැටුණු වානරයන්ගේ බෙලි හෙවත් බොටු (රම්, බොටු, ගොඩ) බලන්නට ඉන්ද්‍රජිත් රාවණාට ඇරැයුම් කළේය. රාවණා මෙම බොටු ගොඩ දෙස බැලුවේ විහාරස්ථාන භූමියේ ගල්තලාව මත සිටය.මෙම අරුතින් ද රම්බොටුගල්ල නාමය ඇති වී පසුව එය රම්බඩගල්ල ලෙසින් ව්‍යවහාරයට පත් වූ බව ද කියනු ලැබේ.(තව කොටසක් ලබන සතියේ)සටහන හා ඡායාරූපසිරිසේන දේවප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081220</link>
    <topic>අපෝ අපෝ අද නම් කොහේවත් යන්න බෑ</topic>
    <author/>
    <content>අපෝ අපෝ අද නම් කොහේවත් යන්න බෑගමේ වැවේ, සිසිල් මඳ පවනේ අලංකාරයට පිපී ආ මල් කැකුළකට ඒ සුන්දර බවම විනාශයකට මුල පුරා ඇත.“නිල්මි...”ඕ ආපසු හැරුණේ සෑම දෙයක්ම අත පොවනා දුරකට වඩා ඇදී ගොස් ඇති බව සිහිපත් කරමින්ය.“ළමයො... කියන දේ අහනවා”නාලිකා එය කියු පැහිච්ච ආකාරයට නිල්මිණිට සිනහ පහළ වූවේය.“මං කිව්වෙ හිනාවෙන්න දෙයක් නෙවෙයි. ඒත්... මට මාමි ගැන දුකයි.”නාලිකා යළි නිහඬව ජනේලයෙන් ඉවත බැලුවාය. ක්‍රීඩා කරමින් සිටියවුන් අතර කුමක්දෝ ආරවුලක් හටගෙන ඇත. අත පය විහිදුවමින් ඉදිරියට ආ තරමක දඩබ්බර පෙනීමක් ඇති ගැටයා තවෙකෙකුට පහර දුන්නේය.“මම ඔයාගෙ මාමට වරදක් කළේ නෑනේ නාලි... මං මං කවදාවත් ඒ මනුස්සයට කැමැති කියල නෑ...”“ඒ වුණත් නිල්මි ඔයා හැසිරුණේ ඒ විදිහට නෙවෙයි ද? මම ඔයාට ඔය වැඩේ පටන් ගන්න කලින් කිව්වේ ඔයා ඒ විදිහට රඟපෑව නිසයි.”“අයියෝ මං ඒ හැම දෙයක්ම කළේ ඔයා හින්දනෙ නාලි... මට විශාල බයක් දැනුණා මම නිසා ගේ දොර නැතිවෙයි කියලා?”“ඉතින්! ඒවා ලැබුණා කියමුකෝ ඔයාට නැතිවෙන දේවල් මට බේරගන්න විදිහක් තියෙනවද? ඔයාට ඔයාගෙ සුරංග නැති කරගන්න පුළුවන් ද? මා නිසා?”“මට සුරංග නැතිකරගන්න බෑ... මට එයාව නැතිවෙන්නෙ නැහැ. මං ගමේ ගිහින් මේ හැමදේම සුරංගට කියනවා...”“කියලා?”“මම සුරංගට කියනව ඉක්මනට මැරි කරමු කියලා. එතකොට මේ ප්‍රශ්නෙ ඉවරයි නේද?”“හ්ම්...”නාලිකාගේ හදවත හිස්වන තරමට විශාල සුසුමක් පිටවිය. ධනුක මාමා? ඔහුට ඉන් පසු කුමක් සිදුවේ ද?සියල්ල ඉවසා දරාගෙන සිටීම ධනුක මාමාගේ ගති ලක්ෂණ නම් නොවන්නේ ය. නිල්මිණි අහිමි වූයේ තමා නිසා යැයි ඔහු සැක සිතන්නට ද බැරි නැත. තමාට හිරිහැර නොකළ ද, තම මවට මොන තර්ජනයක් එල්ල වේදැයි කාට කිව හැකි ද? මාමාගේ ආදරය පිරුණු සිනහව නාලිකාට මැවී පෙනුණි. ඇය ලොකු මහත්වන තුරුම වඩාගෙන සුරතල් කරමින් විනෝද වූ අයුරු කෙසේ නම් අමතක කරන්න ද?තමාට ඉරටුවකින් පහරක් දුන් මව සමඟ දින දෙක තුනක් යන තුරු නොදොඩා සිටීමට තරම් ඔහු නාලිකාට ළෙන්ගතු වූවේ ය. හදවත රිදුම් දෙන තරම් ශෝකයකින් නාලිකා අසරණ වූවේ ඒ සිහිපත් වීමෙනි. තමා කියූ දේවල් නොඅසා හිතුවක්කාර තීරණ ගැනීමෙන් නිල්මිණි නොදැන කර ඇත්තේ මහා විපත්තියකි. ගමේ ගති පැවතුම් හා ‘නොදැනුවත්කම’ ඇය මුලාවට පත්කර ඇත.සුරංග හා විවාහ වීමත් සමඟ මේ ගැටලුව නිරාකරණය වුවත්, එහි ක්‍රමවේදය ගැන නාලිකාට කිසිදු විශ්වාසයක් නැත.‘නිල්මි’.... ඔයා ගමේ යන්න. සුරංගට මේ විස්තර කියන්න. හැබැයි,.... තනිව එහෙ මෙහෙ ගියා කියල කියන්න නම් එපා...”“ඔයාගේ මාමා ඔයාට කරදර කරයිද? මට බයයි.” නිල්මිණි කඳුළු පිසදා ගත්ත ද නාලිකා ගැන අවංකව ම දුක්වෙමින් ඇසුවේ නාලිකාගේ අත වැලඳ ගනිමිනි.“නැහැ මාමා මට මොනවත් කරන්නෑ... ඒත් එයා... එයාටම මොනව කරාවිද දෙයියො තමයි දන්නේ?”“නාලිකාගේ මාමා ඇවිත්...”දැරියක පැමිණ පණිවිඩයක් දුන් නිසා ඔවුන්ගේ සංවාදය එතැනින් නතර විය. නිල්මිණි සිය විශාල නෙත් දල්වා බලා සිටියේ කුමක් කරන්නදැයි විමසමින් ය.“මාමි... කොහොමටවත් ඔයා එක්ක කතා නොකර යන්නෑ තේරුණා ද? ඔයා වෙනසක් පෙන්වන්න එපා... ඇවිත් කියන දේ අහගන ඉන්න...”ධනුක වෙනදාටත් වඩා ප්‍රසන්නව පිළිවෙලට සිටිනු දැකීමෙන් නාලිකා කම්පා වූවා ය. දිගු කලක් මත් පැන්වලින් දුරස් වී සිටීම නිසා ඔහුගේ උවන මෙන් ම දෙනෙත් ද පැහැපත් හා පැහැදිලි වී තිබුණි. හොර බැළලියක සේ නාලිකා පිටිපසින් ඇදුණ නිල්මිණි බිම බලාගත්වනම හුන්නා ය.“අද අවුට් යන්න ඕන නැද්ද?”ධනුක නාලිකාගෙන් විමසුවේ හොරැහින් නිල්මිණි දෙස ද බලමින් ය.“අපෝ අපෝ අද නම් කොහේවත් යන්න බෑ. තව කී දවසද එක්ස්සෑම්වලට අනික මේට්‍රන් ඔය කිව්වට එයා ආස නෑ ළමයි රවුන් ගහනවට...”“මම කිව්වේ ඔයාට කම්මැලි ඇති කියලා... හරි එහෙම නම් හොඳට පාඩම් කරන්න. මොකද ඔයාගෙ යාළුවා බිම බලාගෙන... අපි එක්කල තරහෙන් ද?”“මාමි ප්ලීස් පව් ඒ ළමයා... විභාගෙ කළාට පස්සෙ ඔයා ඕන දෙයක් කතා කරන්න. නිල්මිණිට ඔය කතා එච්චර හුරු නෑ...”“කවුද ඉතින් එයාට කරදර කළේ? හා... මෙන්න ඔයාලට කන්න දේවල්. 1“එහෙම නම් නාලි...ෂ්... නිල්මි මං යනවා. දෙන්න එක්ක කතා කර කර ඉන්නැතුව පාඩම් කරන්න.”ධනුක නිල්මිණිගේ සුන්දර දෙනෙත් දෙස බැලුවේ දැඩි සෙනෙහසකින් ය. ඒ බැල්ම දරාගත නොහැකි ව නිල්මිණි ඒ මේ අත බැලුවේ සැඟවෙන්නට මෙනි.යෙහෙළියන් දෙදෙනා කතා බහින් තොරව පිය ගැට පෙළ නැංගෝ ය.“මට මාමි ගැන පව් කියල හිතෙනවා...” නාලිකා අන්තිම පඩිය මත නැවතුණා ය. කිසිවක් නොකීව ද නිල්මිණිට ද ඒ සිතිවිල්ලම සිතට නැඟී තිබුණි.“හරියට හැමදේම ලැබුණ වගෙ එයා හැසිරෙන්නේ... මට බය ඒවා කඩා වැටුණාම කොහොම දරා ගනීවිද කියලා...”නිල්මිණි නිහඬව සියල්ල දරාගත්තේ ඒ කරුණු තමා ද පිළිගත යුතුව ඇති නිසා ය.“කමක් නෑ ඔයා දැන් ඔය ගත්ත තීරණය වෙනස් කරන්න එපා නිල්මි. මම දන්නව ඔයා මට තියෙන හිතවත්කමට මේ හැම දේම කළ බව.”ඊළඟ සති අන්තයේ නිමන්ත ආවේ තනිවම නොවේ. අප්පච්චිගෙන් ගැලවිල්ල ලබා ගත්තේ සුරංගද ගමනට එකතු කර ගන්නා බව පවසමින් ය.“මාත් එන්නම් කෙලී බලන්ඩ...”ඔහු සූදානම් වූයේ මොකද්දෝ සැකයක දුමාරයක් වැදීමෙන් ය.“ඕනෑවට වඩා උගන්නලා රස්සාවක් ගන්ඩෑ ඔය ඇති...”“අප්පච්චි, ඒවා බලාගනියි සුරංග... මං එයත් එක්ක ගිහිං එන්නම්...”පුතේ නංගිට මුකුත් දොසක් කියන්නෙපා... තාම ලෝකෙ වැටහීමක් නැති පුංචි එකී...”මව හීන් කඳුළක් පිස දැම්මා ය.“මාත් හිතනව සුරංග ඔය විදිහට ගේ හදන ගමන් නංගිගෙ පිළිවෙළක් කළොත් හොඳයි කියලා.”“මොකක්ද මේ එක පාරටම ඇතිවෙච්ච හදිස්සිය?”සුරංග එසේ පැවසුව ද පෙර දිනයක නිල්මිණි ඉකි බිඳිමින් හැඬූ අයුරු ඔහුට වහා සිහිපත් විය. සිතේ ගුළිකරගත් කුමක්දෝ දොඩන්නට පැමිණ එය වසන් කළ බව සුරංගට නොදැනුණා නොවේ.“උඹටත් හරියටම මඟුල් කන්ඩ හිතිල වගේ... නොදන්න ගෑනියෙක් ද මිනිහො? අනික අපේ නංගි මහ ලොකු සැප වින්ද කෙල්ලෙක් ද?“නිමන්ත... මේ අහපන් මටත් ඒ ඕනෑකම නැතුව නෙවෙයි. නිල්මිණි වුණත් හිතේ මොකක් හරි පටලවගන ඉන්න බවක් මට තේරුණා.”“මොකක්?”නිමන්ත නතර වූයේ යන්ත්‍රයක් පරිද්දෙනි.“උඹ මේ මොකද? මං කියන්න හැදුවේ එදා ආව වෙලාවේ මට ඒක එයාමයි කිව්වේ?”“මොන වගෙ කාරණයක් ද?”“මම හිතන්නේ ඉස්කෝලේ ප්‍රශ්නයක්. සමහර විට අර යාළු කෙල්ල එක්ක තරහ වෙලා ද කියලත් මට හිතුණා...”කොහොම හරි මං ඒක ඒ තරම් ගණන් ගත්තේ නෑ.අපි ඉක්මනට එකතු වුණාම ඔය කවුරුවත් ඕන නෑ කියල මං කිව්වා.”නිමන්ත මද සිනහවක් පාමින් සැහැල්ලු සුසුමක් පිට කළේ ය.“අපේ එකීට පොඩ්ඩ ඇත්නම් ඇති කඳුළු හලන්නයි කලබල වෙන්නයි... ගෙදරදි වුණත් මං සැරෙන් එක වචනයක් කිව්වොත් ඕං, මේන් මෙච්චර දිගයි හොම්බ...”ඔහු නිකට පහතට අත දමා පෙන්නුවේ ය.නිල්මිණි උඩු මහලේ සිට ආවේ ඇඳුම් දැමූ බෑගයක් ද ඇතිව ය. නාලිකා නිහඬව මේ සියල්ල අනුමත කළ ද හදවතින් දැවෙමින් සිටියා ය. නිල්මිණි මේ සියල්ල කළේ තමා වෙනුවෙන් නම් එයට ණයගැති නොවී ප්‍රතිඋපකාර කිරීමෙන් නාලිකාට හිත හදාගන්නට ඉඩක් ලැබේවි යැයි ඕ කල්පනා කළා ය.“මේ මොකද? අපි ආවේ ඔයා එක්කරගෙන යන්න නෙවෙයි?”නිමන්ත උඩ බිම බැලුවේ නැඟණිය ගැන අසීමිත ළෙන්ගතු හඬකින් ය. සුරංග දෙස දඟකාර බැල්මක් හෙලමින් නිල්මිණි එය යායුතුම බව හැඟවෙන්නට ඉඩ හැරියා ය.“නිල්මි විභාගෙ අත ළඟ නේද? ඔයා මෙහෙම යනවට මැඩම් කැමැති වේවිද?”සිත යට මෝදුවෙන හීන් සතුට සඟවා ගනිමින් සුරංග ද ප්‍රශ්න කළේ ය.“මම ඊයෙ කිව්ව මැඩම්ට. විභාගෙ කිට්ටු කරලම එනව කියල. මට බෙහෙත් ගන්න ඕන කියල ඔයා එනව එක්ක යන්න කියලත් කිව්වා. අයියා... ඔන්න ඔයත් ඒ බොරුවම කියන්න හොඳ ද? මට දැන් ගෙදර ගිහින් පාඩම් කරන්න පුළුවන්.”ඇය කඩිමුඩියේ කියාගෙන ගියේ වට පිට බලමින් සැකයෙන් හා බියෙන් ය. සිතු ලෙසම පාලකවරිය ආවේ ද පුදුමයෙන් ය.“ආ... නිල්මිණි මං හිතුවෙ නෑ අදම යාවි කියල. ඈ ළමය ඔයාට ගමේ ගිහින් ඔය පාඩම් අහගන්න කෙනෙක් ඉන්නවද?”“ඔව් මැඩම් අපි කට්ටියක් ඉන්නවා...”“අනේ මන්දා...”පාලකවරිය තොල්පට පෙරලුවේ තරමක අසතුටකින් බව තිදෙනාටම වැටහුණි. උඩු මහලේ සිටින නාලිකා පහළට නාවේ ද මේ තත්ත්වය ඇති වන බව දැන සිටි නිසා ය. සුරංග බෑගය අතට ගත් පසු නිමන්ත නිල්මිණි කැටිව එළියට ආවේ පාලකවරිය දෙස මඳ සිනහවක් පා සමු ගැනීමෙනි.“උඹත් කරන්නේ මහ පුදුම වැඩනෙ නංගියෙ අර ගෑනු මනුස්සය හරි කේන්තියෙන් හිටියේ?”නිමන්ත පාරට ආ සැටියේ ආපසු හැරී නේවාසිකාගාරය දෙස බලමින් පැවසුවේ ය. නිල්මිණි සුරංග දෙස බැලුවේ මහා බරකින් නිදහස් වූ ලෙසිනි. මට ගමේ ගිහින් හොඳට නිදහසේ පාඩම් කරන්න පුළුවන් අයියෙ.”“ඕ...ව් ඔව් මෙයත් ඉන්නවනෙ. නොතේරෙන දේවල් අහගන්න නේද?”“මම සුරංග එක්ක කතා කර කර ඉඳියි කියලනෙ හිතන්නේ?”සුරංග ගම් පළාතට යන බස් නැවතුමට ගොස් බෑගය බිම තබා සුසුමක් හෙලුවේ ය. හිස් අතින් ආවද ඇය කැටිව යාම ගැන ඔහුගේ සිත කියා ගත නොහැකි සතුටකින් පිරී තිබුණේ ය.නිල්මිණි සුරංගට සමීප වූයේ ආරක්ෂාව සොයා යන බැළලියක සේ ය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081221</link>
    <topic>‘ගී මුතු’ තරු බිහිකරන තරගයක් නොවේ</topic>
    <author>ගාමිණි සුසන්ත</author>
    <content>‘ගී මුතු’ තරු බිහිකරන තරගයක් නොවේසුරනිමල ජිනේන්ද්‍රසිංහසෙනසුරාදා දිනවල සවස 5.00 සිට 6.00 දක්වා ජාතික රූපවාහිනියෙන් විකාශය වන ‘ගී මුතු’ ගායනා වැඩසටහන ළමා ගායනා තරග වැඩසටහන් අතර තවත් එක් වැඩසටහනක් නොවේ. එය දරුවන්ගේ ගායනා හැකියාවන්ට අත දෙන, ඔවුන්ට කිසියම් දැනුමක් ලබා දෙන, ජාතික රූපවාහිනියේ වගකීම හොඳින් හඳුනාගත් වැඩසටහනකි. රටපුරා සිටින දරුවන් මෙන්ම වැඩිහිටියන් ද ‘ගී මුතු’ ඉතා ආශාවෙන් නරඹන්නේ එහෙයිනි.‘ගී මුතු වැඩසටහනේ අවසන් වටය සැප්තැම්බර් මස අගදී පැවැත්වීමට මේ වන විට කටයුතු සූදානම් වෙමින් පවතී. ජාතික රූපවාහිනියේ ජ්‍යෙෂ්ඨ වැඩසටහන් නිෂ්පාදකවරයකු වන ‘ගී මුතු’ වැඩසටහනේ නිෂ්පාදක සුරනිමල ජිනේන්ද්‍රසිංහ අප “රසඳුන” වෙනුවෙන් හමුවූයේ “ගී මුතු” වැඩසටහනේ අවසන් වටය පිළිබඳ මෙන්ම මෙම වැඩසටහන ඉදිරිපත් කිරීමේ අරමුණු පිළිබඳව ද තොරතුරු දැන ගැනීමේ අදහසිනි.“ගී මුතු” වැනි වැඩසටහනක් ඉදිරිපත් කිරීමේ අරමුණු මුලින්ම පැහැදිලි කරමු...?මේ වන විට මෙවැනි ආකාරයේ වැඩසටහනක් ඉදිරිපත් කරන්නේ ජාතික රූපවාහිනියෙන් පමණක් බව මුලින්ම කියන්න ඕන. මෙම වැඩසටහනේ මූලිකම අරමුණු තමයි අපේ රටේ විවිධ ප්‍රදේශවල විසිරී පැතිරී සිටින දරුවන්ගේ දක්ෂතා ඉදිරියට ගෙන ඒම; දරුවන් සතු සැබෑ දක්ෂතා එළිදැක්වීම. ළමා ගීත ගායනා තරග කියල ඉදිරිපත් කරන බොහෝ වැඩසටහන්වලින් සිදුවන්නේ ජනපි‍්‍රය ගායක ගායිකාවන්ගේ ගීත ගායනා කරවා දරුවන් වැඩිහිටියන් බවට පත් කිරීමයි.ගී මුතු වැඩසටහනේ විශේෂත්වය තමයි මෙහි අවසන් වටයේදී දරුවන් ගයන්නේ ඔවුන්ගේම ගීත; නව නිර්මාණ වීම. ඒ නිසා මේ තරගයේ අවසන් වටයට තේරුණු 24 දෙනාටම ඔවුන්ගේම ගීතයක් ලැබෙනවා. ඒ නිසා ඔවුන් සියලුම දෙනා ජයග්‍රාහකයින් වී හමාරයි. මේ කටයුත්ත හරහා දිවයිනේ සෑම ප්‍රදේශයකින්ම ගීත රචකයින් බිහි වෙනවා; සංගීතඥයින් බිහි වෙනවා. දක්ෂ නව නිර්මාණකරුවන් රැසක්ම මේ සමාජයට එකතු වෙනවා.ඒ වගේම මෙම වැඩ සටහනේ ගායනා කරවන්න ගීත රචනා රාශියක්ම ජාතික රූපවාහිනියට රටේ විවිධ ප්‍රදේශවලින් ලැබුණා. අප ඒ ගීත රචනාත් භාවිත කළා. අප සැම විටම උත්සාහ කළේ ජාතික රූපවාහිනියේ අනන්‍යතාව ආරක්ෂා කරගනිමින් අපේ වගකීම ඉටුකිරීමටයි.මෙය ගායනා තරගයක් පමණක් ම ද?නැහැ. මෙය කිසියම් අධ්‍යාපනික වටිනාකමක් ඇති වැඩසටහනක් ලෙසත් හඳුන්වන්න පුළුවනි. සංගීතය පිළිබඳ, ගීත ඉතිහාසය පිළිබඳ වැටහීමක් අවබෝධයක් සහිත විනිශ්චය මණ්ඩලයක් තමයි මේ තරගය විනිශ්චය කරන්නෙ. ඔවුන් සංගීතය, ගායනය පිළිබඳ හොඳ අවබෝධයක් දරුවන්ට ලබා දෙනවා. උදාහරණයක් හැටියට, මේ තරගයේ එක් වටයක් තියෙනව, පැරැණි නාට්‍ය ගීත ගායනා කළ යුතු. එහිදී එම නාට්‍ය පිළිබඳ, නාට්‍ය සංගීතය පිළිබඳ සියලුම විස්තර දරුවන්ට කියා දෙනවා. එමඟින් නාට්‍ය කලාව පිළිබඳව හොඳ දැනුමක් දරුවන්ට ලැබෙනවා.මෙම තරගයේ මුල් වටයන් පැවැත්වුණේ කෙසේ ද?මුළු රට පුරාම සිටින දරු දැරියන් දොළොස් දහසකට වැඩි පිරිසකගෙන් මෙම තරගයට අයදුම්පත් ජාතික රූපවාහිනියට ලැබුණා. ඔවුන්ගේ කටහඬ පරීක්ෂණයේදී තමන් කැමැති ගීතයක් ගායනා කිරීමේ අවස්ථාව ඔවුන්ට ලැබුණා. දෙවැනි වටයේදීත් තමන් කැමැති ගීතයක් ගයන්න අවස්ථාව ලැබුණා. තුන්වැනි වටයේදී දරුවන් ගායනා කළ යුතු වුණේ පැරැණි නාට්‍ය ගීත. අවසන් වටයේ දී මෙම දරුවන් ගායනා කළ යුත්තේ තමන්ගේම අලුත්ම ගීතයි.මේ දරුවන්ගේ දක්ෂතා ඔබ දුටුවේ කෙසේ ද?බොහෝ දක්ෂතා ඇති දරුවන් රට පුරාම විසිරී සිටින බව අප මෙහිදී දුටු සුවිශේෂී දෙයක්. ඒ වගේ ම අප මෙහිදී තවත් දෙයක් දුටුවා. ඒ තමයි, පාසලේදී සංගීතය ඉගෙන ගන්න කිසිදු පහසුකමක් හෝ පාසලේ සංගීත ගුරුවරයකු හෝ නොමැති පිටිසර දුෂ්කර පාසල්වල ඇතැම් දරුවන් සුවිශේෂී දක්ෂතා පෙන්වූ බව. ඒ වගේම සංගීත විශාරද විභාගය සමත් ඇතැම් නාගරික දරුවන්ගේ ගායන කුසලතා මඳ බව. මෙය විනිශ්චය මණ්ඩලයටත් ගැටලුවක් වුණා. කෙසේ නමුත් අප දුටු දෙය තමයි නිවැරැදි මඟ පෙන්වීම ඇත්නම් ගායන ක්ෂේත්‍රයේ ඉදිරියට යා හැකි දක්ෂ දරුවන් රටපුරාම සිටින බව. අපේ රටේ දරුවන්ගේ රසඥතාව වැඩි දියුණු කරන්න අපට හැකි වුණොත් රටේ අනාගත පරපුර බුද්ධිමත් සංවේදී පරපුරක් වනු නොඅනුමානයි.අවසන් මහා තරගය පැවැත්වෙන්නේ කුමන ආකාරයෙන් ද?මෙය තරු බිහි කරන තරගයක් නොවන බව මෙහිදී කිව යුතුමයි. අවසන් තරගයේදී පිරිමි දරුවන් අතරින් 1, 2, 3 ස්ථානත්, ගැහැනු දරුවන් අතරින් 1, 2, 3 ස්ථානත් තෝරා ගන්නවා. මෙම අවසන් වටයට 24 දෙනෙක් සහභාගි වෙනවා. අවසන් මහා තරගය සැප්තැම්බර් මාසයේ අග භාගයේ දී පවත්වන්න සූදානම්. මෙහිදී විශේෂ දෙයක් සිදු වෙනවා. ඒ තමයි, අවසන් වටයට තේරුණු දරුවන් 24 දෙනාගේ අලුත්ම ගීත ඇතුළත් සංයුක්ත තැටියක් නිකුත් වීම. එමඟින් අපේ රටේ ළමා ගීත ක්ෂේත්‍රයට අලුත්ම ළමා ගීත 24 ක් එකතු වෙනවා.අවසන් වටයේදී එස්. එම්. එස්. ඡන්ද භාවිත වන්නේ නැත්ද?නැහැ. අප එස්. එම්. එස්. ඡන්ද ලබාගන්නේ නෑ. එසේ ලබාගත්තොත් දරුවන් වෙළෙඳ භාණ්ඩ බවට පත්වෙනවා. දරුවන්ට එය නොකළ යුතුයි. අප අවසන් වටයේදී දක්ෂ දරුවන් තෝරාගන්නේ ගෞරවනීය විනිශ්චය මණ්ඩලයක තීරණයෙන්.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081222</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නපිළිමතලාවේ පාලිත කන්නන්ගරප්‍රශ්නය – ‘කාමෝෂි’ හින්දි චිත්‍රපටයේ රඟපෑ ප්‍රධාන නළු නිළියන් කවුද?පිළිතුර – රාජේෂ් ඛන්නා, වහීඩා රෙහ්මාන්, නසීර් හුසේන්, ලලිතා පවර්, ඉෆ්ටිකාර්, තරූන් ගෝෂ්  කොළඹ මෝදර එම්.ආර්.සී.ඩයස්ප්‍රශ්නය – ‘මන්දෝදරි’ යනු කවුද?පිළිතුර – රාවණා රජුගේ බිරිය. රජුගේ ඇවෑමෙන් ඇය රජුගේ සොහොයුරු විභීෂණගේ බිරිය වූ බවත් සඳහන් වෙනවා.  මාතලේ ධර්මා ඒකනායකප්‍රශ්නය – ගායක, සංගීතඥ රූකාන්ත ගුණතිලක ගැන ඔබේ අවංක හැඟීම දක්වන්න.පිළිතුර – රූකාන්ත අති දක්ෂයෙක්. ඒ ගැන විවාදයක් නැහැ. ඔහුට පුළුවන් සෙල්ලිපියකට වුණත් තනුවක් නිර්මාණය කරන්න. ඔහු ප්‍රසංග වේදිකාව හඳුනනවා. ඔහුට පුළුවන් එහි උපරිම ආකර්ෂණය රඳවන්න. එක්තරා කාලයක පැවැති ජඩ දේශපාලනය නිසා මේ අනගි සම්පත අපට අහිමිව තිබෙනවා. එසේම ජනකාන්ත, මනකාන්ත, රූකාන්ත කියා ඇතැමුන් ඔහුව ගොනාට ඇන්දවූවා. එයින් රූකාන්ත අධිතක්සේරු වුණා.  මීගමුව මහ හුණුපිටියේ යොහාන් කුමාර් ද සිල්වාප්‍රශ්නය – අද තියෙන කොමඩි වේදිකා නාට්‍ය රැල්ල ගැන ඔබට මොකද හිතෙන්නේ?පිළිතුර – එක පැත්තකින් ඒක නාට්‍ය කලාවේ පැවැත්මට හොඳයි. අනිත් පැත්තෙන් අන්තිම නරකයි. ‘සිංහබාහු’ නාට්‍යයේත් කොමඩි තියෙනවද කියල අහන තත්ත්වයට අද නාට්‍ය කලාව පත්වෙලා තිබෙනවා. ඒක කනගාටුවට කරුණක්.  පාදුක්කේ පද්මා කන්නන්ගරප්‍රශ්නය – ‘කඩවුණු පොරොන්දුව‘ චිත්‍රපටයේ රඟපෑ නළු නිළියන්ගෙන් දැනට කිසිවකුත් ජීවතුන් අතර නැද්ද?පිළිතුර – මා දන්නා තරමින් එක් කෙනෙක් ඉන්නවා. ඇය ඇසිලින් බාලසූරිය. ඇය ඉන්නේ ගාල්ලේ කරාපිටියේ.  හබරාදූවේ ගාමා ගාමිණී සුබසිංහප්‍රශ්නය – රත්නසිරි එරත්නත්, ඊ.ආර්.එරත්නත් එක්කෙනක් ද? දෙන්නෙක්ද?පිළිතුර - දෙන්නෙක්.  හිඟුරානේ සුසන්ත විජේවික්‍රමප්‍රශ්නය – ප්‍රවීණ සාහිත්‍යධර කරුණාදාස සූරියආරච්චිගේ ‘මම තවම යමි’ නවකතාව මිලදී ගත හැකි විදියක් දන්වන්න?පිළිතුර – එය සෑම පොත්හලකින්ම ඔබට ලබාගන්න පුළුවන්. නැත්නම් ප්‍රකාශක දයාවංශ ජයකොඩි සහ සමාගමෙන් විමසන්න. මෙන්න දුරකථන අංකය 2695773.  පොල්ගහවෙල කුමාරිලතා පුරසිංහප්‍රශ්නය – චිත්‍රපට සඳහා ලියැවෙන විවේචනවල ඇතැම් කොටස් තෝරාගෙන අපේ අධ්‍යක්ෂවරුන් ඒවා පුවත්පත් වෙළෙඳ දැන්වීම් විදියට පාවිච්චි කරනවා. මෙයට ඔබ එකඟද?.පිළිතුර – ඒක සම්පූර්ණයෙන්ම වැරදි වැඩක්. එහෙම පාවිච්චි කරනවා නම් විචාරකයන්ගෙන් අවසර ගත යුතුවා පමණක් නොව ඔවුන්ට කිසියම් වටිනාකමකින් යුතු ගෙවීමක් ද කළ යුතු වෙනවා. අපේ විචාරකයන් නිකම් භාණ්ඩ විදියට විකිණෙන එක නම් ඇත්තටම කනගාටුවට කරුණක්.  ගම්පහ මිල්ටන් මලවිආරච්චිප්‍රශ්නය – ‘පාරා වළලු’ චිත්‍රපටයේ සංගීත අධ්‍යක්ෂවරයා කවුද?පිළිතුර - සෝමදාස ඇල්විටිගලමේ සතියේ පහත සඳහන් අයත් ප්‍රශ්න එවා තිබුණා. ගල්කිස්සේ නදී කරුණාරත්න, නුගේගොඩ සම්පත් සමරවීර, මතුගම සුනිල් විජේසිංහ, අනුරාධපුරයේ නන්දවීර ගාල්ලගේ, මීගමු කට්ටුවේ ඇම්.ඩී.විල්ෆ‍්‍රඩ්, කඩවත සුජාතා ගුණවර්ධන, කෑගල්ලේ රණවීර ලියනගේ, නාරම්මල චිත්‍රානන්ද සමරතුංග, විජේරාමේ රසිකා ප්‍රියදර්ශනී.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=av12081223</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාරසික ලොවෙන් සදහටම සමුගත් සුපිරි තරුව, රාජේශ් ඛන්නා ගේ අතීත සැමරුම් තවමත් බොහෝ දෙනා සිහිපත් කරනවා. එදා ඔහු වටා රොද බැඳගත් රසික රසිකාවියන් මෙතෙකැයි සීමා කරන්නට කිසිවකුට හැකි වුණේ නැහැ. ඒ රසික පිරිස් රාජේශ් දුටු හැටියේම තම තමන්ගේ සමරු පොත් ඔහු වෙතට දිගු කළා. රාජේශ් ඒ සමරු පොත්වල තම අස්සන යෙදුවේ වෙහෙසක් හෝ උඩඟු බවක් නොපෙන්වමින්.නමුත් මියයන්නට සතියකට පමණ කලින් ඔහුට ඔහුගේ දෑත් වලංගු වුණේ නැහැ. තමන් සතු අති විශාල ධනස්කන්ධයත්, දේපළත් තම දියණියන් දෙදෙනාට පවරන්නට අස්සන යෙදුවේත් දැඩි අසීරුවකින්. රාජේශ් සතුව තිබූ ඉන්දීය රුපියල් කෝටි දහසක් වටිනා දේපළ තම දියණියන් දෙදෙනා වන ට්වින්කල්ට සහ රින්කිට සම සමව බෙදා දී තිබෙනවා. පසුගිය සතියේ ඉන්දීය දිනපතා ඉංග්‍රීසි පුවත්පතක මේ කරුණු හෙළිකර තිබුණා. එහි වැඩි දුරටත් සඳහන්වී තිබුණේ අන්තිම කැමැති පත්‍රය රාජේශ්ට ඇසෙන ලෙස ඔහු සහ දියණියන් දෙදෙනාත් බෑණා, ආක්ෂේ කුමාර් මෙන්ම නිත්‍යානුකූල බිරිය ඩිම්පල් කපාඩියාත් ඉදිරිපිට දී නීතිඥයා විසින් කියවනු ලැබූ බවයි.ඒ මොහොතේදී රාජේශ් ගේ සමීප මිතුරකු මෙන් ම පවුලේ වෛද්‍යවරයා ද වන දිලිප් වලවර්කාර් ද ඊට සවන් දෙමින් එහි රැඳී සිටියා. රාජේශ්ට ඒ අයුරින් සිය අන්තිම කැමති පත්‍රය ලියන්නට හිත දුන්නේ තමන්ගේ අසනීපය සුව නොවන බව දන්නා නිසයි. ‘පිටත් වෙන්න කාලය ඇවිත්’ යැයි ඔහු ඒ දිනවල කීවේත් ඒ නිසාම තමයි. මිය යන්නට දින කිහිපයකට කලින් මේ සුපිරි නළුවාගේ දෑත් වෙව්ලන්නට පටන් ගත්තා. ඔහු වෙතින් දිස්වුණේ දැඩි ලෙස කෘශ වූ සිරුරක්. ඒත් අන්තිම කැමැති පත්‍රය මේ කිසිදු කාරණයක් නිසා අසම්පූර්ණව තිබෙනු දකින්නට රාජේශ් කැමැති වුණේ නැහැ. ඒ තුළ හිඩැස් නොතිබිය යුතු බවයි රාජේශ් අපහසුවෙන් හෝ කියා සිටියේ.ඒ අනුව ඔහුගේ නීතිඥයා අංගසම්පූර්ණව අන්තිම කැමැති පත්‍රය සැකසුවා. මේ කටයුතු කෙතරම් ක්‍රමානුකූලව සිදු කළාද යත්, අන්තිම කැමැත්ත සටහන් කරන අයුරු එය සියලුදෙනා ඉදිරියෙහි කියවන අයුරු, අස්සන් තබන අයුරු යනාදී හැම ක්‍රියාවක්ම, වචනයක්ම වීඩියෝගත කෙරුණා. රාජේශ් කිසිදු පටලැවිල්ලකින් තොරව තමන් සතු බැංකු ගිණුම් හෙළිකර තිබුණා. ඒ ගිණුම්වලින් මුදල් ලබාගැනීමේ බලය ද දියණියන් දෙදෙනාට පැවරුවා.නමුත්, රාජේශ් ගේ මහා ධනස්කන්ධයෙන් බිඳක් හෝ ඔහු තම බිරිය ඩිම්පල් වෙත පවරා දී නැහැ. මේ කාරණය බොහෝ දෙනාගේ අවධානය දිනාගෙන තිබුණා. ඩිම්පල් නම් කියා සිටියේ ඒ ගැන තමන් තුළ කිසිදු කහටත් නැති බවයි. රාජේශ්, ඩිම්පල්ව විවාහ කරගත්තේ 1973 දී. 1984 දී දෙදෙනා වෙන් වුණා. ඒත් නීතියෙන් වෙන්වුණේ නැහැ. රාජේශ් දේශපාලනයට පිවිස ඡන්ද අපේක්ෂකයකු ලෙස මැතිවරණ ව්‍යාපාරයෙහි යෙදී සිටිද්දී ඩිම්පල් ඔහුට උදව් කළා. රාජේශ්ට පිළිකා රෝගය වැලඳුණු පසුව ඔහු වෙනුවෙන් ඇප උපස්ථාන කළේ ඩිම්පල්. රාජේශ් මිය යන තුරුම ඇය ඔහු ළඟින් සිටියා.”රාණියි ආදිත්‍යයි හොරෙන්ම බැඳලලු” මාස ගණනකට කලින් ඇසුණු මේ කතාව ආයෙමත් ගිය සතියේ බොලිවුඩ්පුරයෙන් අහන්නට ලැබුණා. චිත්‍රපට අධ්‍යක්ෂ ආදිත්‍ය චොප්රාත් සුරූපී නිළි රාණි මුඛර්ජිත් අතර පෙම් සබඳකමක් හට ගෙන ඇතැයි ආරංචි පැතිරී යාමෙන් පසුවයි, දෙන්නා කසාද බැන්ද කතාවක් විසිරුණේ. සතියක් දෙකක් ගතවෙද්දී ඒ ආරංචිය යටපත් වුණා. දැන් එයට ආයෙමත් පණ ලැබිලා.41 ක් වයස ආදිත්‍යත් 34 වයස රාණිත් හොර රහසේම විවාහ වී ඇත්තේ මීට මාස 8කට කලින්ලු. ගිය වසරේ දීපාවලි උත්සව කාලෙදි (නොවැම්බරයේ දී) දෙදෙනා හොරෙන්ම අතිනත ගෙන මංගල උත්සවයක් ද පැවැත්වූවාය කියලයි දැන් ආරංචි. මෑතකදී දෙදෙනාම ලන්ඩන් නුවර නිවාඩුවක් ගත කළ බවටත් සාක්ෂි තිබෙනවා. ආදිත්‍ය ගේ පියා, යාෂ් චොප්රා නිෂ්පාදනය කරන තවම නමක් යොදා නැති අලුත්ම චිත්‍රපටයේ රූපගත කිරීම් කිහිපයක් කරන්නට ලන්ඩන් නුවරට ගිය මොහොතේදීයි රාණිත් ආදිත්‍යත් ඒ චිත්‍රපට කණ්ඩායම සමඟ එහි ගොස් ඇත්තේ. චිත්‍රපටයේ රඟපාන්නේ ශාරුක් ඛාන් සහ කට්රිනා කායිෆ්. ලන්ඩන් සවාරියේ දී රාණිගේ උපන් දිනයත් යෙදී තිබුණා.ඒ නිසා රාණිට උපන් දිනය සමරන්නටත් හැකිවුණා. ඒ වෙනුවෙන් පුංචි සාදයකුත් තිබුණා. සාදයට එක්වුණු අමුත්තා සහ අමුත්තිය තමයි ශාරුක් සහ කට්රිනා. උපන්දින කේක් ගෙඩිය කපා මුල්ම කේක් කෑල්ල රාණිගේ අතින් ආදිත්‍යගේ මුවට ළංවෙද්දී කවුරුත් අත්පොළසන් දුන්නා. ඉන් පස්සෙ ආදිත්‍ය, රාණිවත් සමඟ තරුපහේ හෝටලයකට ගොස් රාත්‍රී ආහාරය ගත් බවයි පැවසෙන්නේ. ඒ විතරක් නෙමෙයි. ආදිත්‍යගෙන් රාණිට අගනා තෑග්ගකුත් ලැබුණා. ඒ, රුපියල් කෝටි 1.25ක් වටිනා’Audi A8 W12’ වර්ගයේ නවීනතම මෝටර් රථයක්!ලන්ඩන් සවාරියෙන් පසුව ඉන්දියාවට පැමිණි ආදිත්‍ය, රාණිවත් කැටුව මුම්බායි නුවර පිහිටි සුපිරි චීන අවන්හලකට ගොස් ‘රොමැන්ටික් ඩිනර්’ එකක් ගත්තාය කියල මේ අතරේ ආදිත්‍යගේ යහළුවකු කියා තිබුණා.රාණි දැන් ආදිත්‍ය නිවෙස වන ‘ආදිත්‍යෝදයා’ හි නිතරම රැඳී සිටිනවාලු. ආදිත්‍යගේ දෙමව්පියන් රාණිට දැඩි ආදරයක් දක්වනවාලු. ඔවුන් සියලු දෙනාම රාණිව අමතන්නේ ‘භාති’ කියලලු (‘නෑනා’ යන තේරුම). රාණි දැන් ආදිත්‍යගේ නිවෙසෙහි වැඩ කටයුතු විතරක් නෙමෙයි, ඔහුගේ චිත්‍රාගාරවල වැඩ කටයුතු ගැනත් සොයා බලනවාලු. මොකද, දැන් ඒවා ඇයටත් අයිතියිනේ!සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=am1208121</link>
    <topic>ඇස් යට කළු වෙන්නේ අපලෙට නොවෙයි</topic>
    <author>සුනිල් දයා අල්විස්</author>
    <content>ඇස් යට කළු වෙන්නේ අපලෙට නොවෙයිගැහැනු පිරිමි දෙගොල්ලම තමන්ගේ මුහුණු ලස්සන වෙන තරමට කැමතියි. මුහුණේ ලස්සන බව රැක ගන්න පිරිමින්ටත් වඩා උනන්දු වන්නේ ගැහැනුය. විශේෂයෙන්ම තරුණියන් හා තරුණ වියේ පසුවන කාන්තාවෝය.ලස්සන මුහුණක් තිබුණත් නැතත් මේ මුහුණු අවලස්සන කරන්න හේතුවන ප්‍රශ්නයක් ගැනයි මේ කතා බහ.සමහරුන්ට හිටි හැටියේම ඇස්යට කළු වෙන්න අරගෙන ඒ කළු පැල්ලම ඇස් දෙක වටේ ප්‍රදේශය දක්වා ලොකු පැල්ලමක් ලෙස විහිදි පැතිර යාමක් ද සිදුවෙනවා.එවැනි පැල්ලම් ඇති වුණාම සමහරුන් මේක අපලෙට සිදුවෙන දෙයක් කියලත් හඳුන්වනවා. අපල කාලේ නැතිවුණාම මේ කළු පැල්ලම් ද නැතිවෙලා යයි කියලා හිතන අයත් ඉන්නවා. එවැනි අවස්ථාවලදී සමහරුන් කියන්නේ බෝධි පූජා පවත්වන්න ශාන්ති කර්ම කර ගන්න එක හොඳයි කියලයි. ග්‍රහ චක්‍රය විශ්වාස කරන සමහරුන් මෙය අපලෙට සිදුවෙන දෙයක් ලෙස හේතු දැක්වුවත් ඇත්තටම මේක අපලයක් ද නැතිනම් ලෙඩක් ද.අපලය කියලා ඒ ගැන විශ්වාස කරගෙන හිටියොත් කළු පැල්ලම වැඩිවෙයි. මේක ලෙඩක් කියලා හිතලා ප්‍රතිකාරයකට යොමු වුණොත් පැල්ලම නැතිවෙලා ලෙඩෙත් සුව කර ගන්න පුළුවන්.පීනස් රෝගයේ ඇතැම් ලක්ෂනත් තිබෙන නිසා සමහරු මේ ලෙඩේ පීනස ලෙසත් හඳුන්වනවා. නමුත් වෛද්‍ය විද්‍යාත්මකව මෙය හඳුන්වා දෙන්නේ කෝඨරක ප්‍රදාහය ලෙසයි.මේ රෝගයට හේතුව වන්නේ වෛරස්, බැක්ටීරියා, දිලීර යන කරුණුය.පීනස් රෝගයට හේතු වන තදින් හොටු දියර ගැලීම, (මෙය ඉහළ ඝනත්වයෙන් මෙන්ම දියර ස්වභාවයෙන් ද සිදුවෙයි.) නාසය අවහිර වී ඇති බවක් දැනීම, නාසයෙන් උගුර වෙත කොළ හෝ කහ පැහැති තරලයක් ගැලීම ආදිය කෝඨරක ප්‍රදාහය රෝගයේ රෝග ලක්ෂණවලට පෙන්නුම් කරයි.උදෑසන විශේෂයෙන්ම තදින් කිවිසුම්යාම ද ඇස් කැසීම, හිසරදය, හුස්ම ගැනීමට අපහසුතාවක් ඇති කරමින් සෙම සහිත කැස්ස උණ, දත්වල වේදනාව, රස හා සුවඳ දැනීමේ අඩුව ආදී රෝග තත්ත්වයන් ඇති වී ඇස් වටා සාමාන්‍ය මුහුණේ සමට වඩා කළු පැහැගැන්වීමත් ඇස් පිහාටු ඉදිමීමත් සිදුවෙනවා. සමහරුන්ගේ හිසකෙස් අතරින් පතර අකලට සුදුවීම ද මේ රෝගයේ තවත් රෝග ලක්ෂණයක්.මේ රෝග ලක්ෂණ සියල්ල තිබුණත් සමහරුන් මේ රෝග තත්ත්වයන් ගණන් නොගෙන ඔළුවට තෙල් ගාලා නැතිනම් නළලට බාම් ටිකක් ගාලා උණ වගේ ගතියට හිසරදයට පැරසිටමෝල් බීලා ලෙඩ තත්ත්වය ඒ මොහොතට පමණක් අඩු කර ගන්නවා. නමුත් පසුවදාටත් මේ විධියටම රෝග තත්ත්වය මතු වෙනවා.වෛද්‍ය උපදෙස් මත ඖෂධීය හා බාහිර ප්‍රතිකාර ලබා ගැනීමෙන් පවතින රෝග තත්ත්වය ඉතා ඉක්මනින් පාලනය කර ගැනීමටත් පුළුවන්ය.වෛරස් හේතුවෙන් ඇතිවන කෝඨරක ප්‍රදාහයට නම් ප්‍රතිජීවක ඖෂධ මගින් ප්‍රතිකාර ලබාගත හැකිය. මේ ප්‍රතිකාර ක්‍රමයෙන් දින 14 ඇතුළතදී රෝගය සුව අතට හැරෙනවා. වේදනා නාශක සහ නාසයේ සිරවීම් අඩුකරන ඖෂධ මඟින් වේදනාව අඩුවීම සහ හිසරදය හා මුහුණේ ඇති පීඩන තත්ත්වය අඩු කර ගැනීමට ද හැකිය.දිලීර නිසා ඇති වන කෝඨරක ප්‍රදාහය සඳහා දිලීර නාශක ඖෂධ ප්‍රතිකාර ලබා ගැනීමද අවශ්‍යයි.මේ ප්‍රතිකාර ක්‍රමවලින් ද රෝග ලක්ෂණ සුව නොවන්නේ නම් භෞත චිකිත්සක ප්‍රතිකාර ලබා ගෙන රෝග තත්ත්වය සුව අතට පත්කර ගන්නට ද පුළුවන්.භෞත චිකිත්සක ප්‍රතිකාර ක්‍රම දින කිහිපයක් ලබා ගැනීමෙන් කෝඨරක තුළ ඇති ස්‍රාවයන් ඉවතට ගලා ඒම සිදුවන අතර බැක්ටීරියා මඟින් ස්‍රාවයන් ආසාදනය වීම වළක්වනවා.භෞත චිකිත්සක ප්‍රතිකාරයේදී තාපය, හුමාලය, මාංශපේශී උද්දීපනය කිරීම මඟින් වේදනා පේශිවල තද ගතිය මුහුණේ ඇස්වටා ඉදිමීම ද අඩු වී යනු ඇත. මෙහිදි රුධිර සංසරණය ද වැඩිවීමේ හේතුවෙන් ක්‍රමයෙන් ඇස්වටා ඇති වී තිබුණ කළු පැහැය ද ඉවත්ව යනු ඇත. උදෑසන අවදි වූ විට එක දිගට කිවිසුම් යාම ද අඩුවී යාමත් සිදුවෙනවා.හිසරදය ද නැති වන නිසා එදිනෙදා දෛනික ජීවිතය ද ප්‍රබෝධවත්ව සිටිමින් තම කටයුතුවල නිරතවීමට හැකිය. හිතට සැනසිල්ලක් ඇතිව වැඩ කරන්න ගත සනීපයෙන් තියා ගැනීම අවශ්‍යය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=am1208122</link>
    <topic>දරුවාගේ කන් නෑසීම කලින්ම හඳුනා ගත්තොත් සාර්ථකව පිළියම් යෙදිය හැකියි</topic>
    <author>ගාමිණී සුසන්ත</author>
    <content>දරුවාගේ කන් නෑසීම කලින්ම හඳුනා ගත්තොත් සාර්ථකව පිළියම් යෙදිය හැකියිදරුවකුගේ ශ්‍රවණ ඌනතාව ඉතාම ඉක්මනින් හඳුනා ගැනීම අවශ්‍ය වේ. කලින් හඳුනාගෙන ප්‍රතිකාර ලබාදුනහොත් එම දරුවාගේ කථන හැකියාව වර්ධනය වී දරුවාට සාමාන්‍ය දරුවකු සේ ජීවිතය ගෙන යාමට හැකි වනු ඇත. දරුවකු ඉපදී අවුරුදු 2 ක් හෝ 3 ක් ගත වන විට එම දරුවාගේ මොළයේවර්ධනය සෑහෙන දුරට සිදුවී අවසන් වේ. එම කාලය තුළ දරුවාට ශබ්ද නොඇසී භාෂාව මොළයේ සෛල හඳුනා ගන්නේ නැතිනම්, එම හැකියාව පසුව නැවත ලබා ගැනීමේ හැකියාව මොළයට නැත. දරුවකු ඉපදී අවුරුදු 5 ක් ගත වන විට එම දරුවාගේ මොළය තුළ සියලුම සම්බන්ධතා ඇතිවී හමාර වේ. එම කාලය තුළ මොළයේ සෛල උත්තේජනය වී අදාළ සබඳතා ගොඩ නැඟුණේ නැතිනම්,එය යළි කිසි විටෙකත් මොළයට ගොඩනඟා ගත නොහැකිය.කිසියම් දරුවකුට ශ්‍රවණ ඌනතාවයක් ඇත්නම් එය එම දරුවාගේ අනාගතයට විශාල බලපෑමක් කිරීමට සමත්ය. මුල් ළමා වියේදී සහ උපතින් ඇතිවන ශ්‍රවණ ඌනතා දරුවකුට ඇත්නම් එය එම දරුවාට ගැටලු කීපයක් ඇති කිරීමට හේතු වෙයි.දරුවාගේ කන නෑසීම නිසා පරිසරයේ ශබ්ද මෙන්ම මිනිස් කට හඬ ද නොඇසේ. එය දරුවාගේ භාෂා වර්ධනයට දැඩි ලෙස බලපෑම් ඇති කරයි. එහි ප්‍රතිඵලය වන්නේ දරුවාට කතා කිරීමේ හැකියාව අහිමි වීමය. එබැවින් ශ්‍රවණ ඌනතාවක් ඇති දරුවන්ට භාෂාවක් දැන ගැනීමේ සහ භාෂාවක් කතා කිරීමේ හැකියාව යන දෙකම නැති වෙයි. එවැනි දරුවනට ශබ්දය ඇසීමේ සහ කතා කිරීමේ හැකියාව ද නැත.අතීතයේදී මේ තත්ත්වය ගොලු බිහිරි බව ලෙස හැඳින්වුවද අද එනමින් එම තත්ත්වය හඳුන්වන්නේ නැත. එවැනි දරුවනට සමාන ශ්‍රවණ හැකියාවක් ඇති දරුවනට වඩා විවිධ ප්‍රශ්නවලට මුහුණ දීමට සිදුවේ. එවැනි දරුවකුට සාමාන්‍ය පාසලකට ගොස් අධ්‍යාපන කටයුතු කිරීමේ හැකියාව අහිමි වේ. එසේම එවැනි දරුවකුට අදහස් හුවමාරු කිරීමට සිදුවන්නේ සංඥා භාෂාව මඟිනි. එහෙත් දරුවකුගේ ශ්‍රවණ ඌනතාව හඳුනාගෙන ඒ සඳහා නිසි ප්‍රතිකාර ලබා දුනහොත් දරුවාව එම තත්ත්වයෙන් මුදා ගත හැකිය.දරුවකු තුළ ශ්‍රවණ ඌනතා ඇතිවීමට බලපාන හේතු පිළිබඳව සොයා බැලීම මෙහිදී වැදගත්ය. කිසියම් දරුවකුට උපතින්ම ශ්‍රවණ ඌනතාවක් ඇතිවීමට හේතු වන ප්‍රධානම හේතුව වන්නේ ජානවල බලපෑමය. ප්‍රතිශතයක් ලෙස එය සියයට පනහක් පමණ වේ.පරම්පරාවේ කිසියම් අයකුට ශ්‍රවණ ඌනතාවක් තිබීම, ලේ නෑයන් අතර සිදුවන විවාහ මඟින් එසේ ජානමය බලපෑම ඇතිවිය හැකිය. දරුවකුට ශ්‍රවණ ඌනතාවක් ඇතිවීමට හේතු වන සාධක අතරින් ඉතිරි සියයට පනහට පාරිසරික බලපෑම්, ගර්භණී සමයේදී මවට මුහුණ දීමට සිදුවන ආසාදන තත්ත්වයන් ද හේතු වෙයි.ඒ අතරින් ජර්මන් සරම්ප, රුබෙල්ලා වැනි රෝග ප්‍රධානය. ගර්භණී බවට පත්වීමට පෙර ඉහත රෝගවලින් ආරක්ෂා වීම සඳහා එන්නත් ලබාගත යුතු වන්නේ එහෙයිනි. එසේම දරුවාගේ උපත සිදුවන විට දරුවාගේ මොළයට නිසි අයුරින් ඔක්සිජන් සැපයීම සිදු නොවුණහොත් එය ද දරුවාගේ ශ්‍රවණ හැකියාව දුර්වල වීමට හේතුවකි.එසේම සෙංගමාලයට, මෙනින්ජයිටිස් රෝගයට දරුවා ගොදුරු වීම, දරුවා වැටීමෙන් හෝ වෙනත් අයුරකින් දරුවාගේ මොළයට හානි සිදුවීම ආදිය නිසා ද එම දරුවාගේ ශ්‍රවණ ඌනතා ඇතිවීමට ඉඩ ඇත.දරුවකුගේ කථන හැකියාව දියුණු වීමට එම දරුවා වෙනත් සම වයසේ දරුවන් ඇසුරු කිරීම වැනි සාධක හේතු විය හැකි අතර එය දරුවාගේ කනට ලැබෙන උත්තේජනයකි. අවට පරිසරයෙන් කනට එවැනි උත්තේජනයක් ලැබුණ ද, යම් යම් මානසික ගැටලු නිසා ද දරුවා කතා නොකර සිටිය හැකිය. “ඔටිසම්” නම් මානසික රෝගාබාධය ඊට උදාහරණයකි. එසේම බිය වීම නිසා ද දරුවකුගේ කථන හැකියාවට කිසියම් බලපෑමක් එල්ල විය හැකිය.දරුවකුගේ ශ්‍රවණ ඌනතාව ඉතාම ඉක්මනින් හඳුනා ගැනීම අවශ්‍ය වේ. කලින් හඳුනාගෙන ප්‍රතිකාර ලබාදුනහොත් එම දරුවාගේ කථන හැකියාව වර්ධනය වී දරුවාට සාමාන්‍ය දරුවකු සේ ජීවිතය ගෙන යාමට හැකි වනු ඇත. දරුවකු ඉපදී අවුරුදු 2 ක් හෝ 3 ක් ගත වන විට එම දරුවාගේ මොළයේ වර්ධනය සෑහෙන දුරට සිදුවී අවසන් වේ. එම කාලය තුළ දරුවාට ශබ්ද නොඇසී භාෂාව මොළයේ සෛල හඳුනා ගන්නේ නැතිනම්, එම හැකියාව පසුව නැවත ලබා ගැනීමේ හැකියාව මොළයට නැත. දරුවකු ඉපදී අවුරුදු 5 ක් ගත වන විට එම දරුවාගේ මොළය තුළ සියලුම සම්බන්ධතා ඇතිවී හමාර වේ. එම කාලය තුළ මොළයේ සෛල උත්තේජනය වී අදාළ සබඳතා ගොඩ නැඟුණේ නැතිනම්, එය යළි කිසි විටෙකත් මොළයට ගොඩනඟා ගත නොහැකිය.දරුවකුගේ වයස අවුරුදු 5 ක් 6 ක් වූ පසුවත් ශ්‍රවණයට අදාළ මොළයේ සෛල ක්‍රියාකාරී නොවුණහොත් එම සෛල “පෙනීම” වැනි වෙනත් කාර්යක් සඳහා භාවිත වීමට ඉඩ ඇත. එබැවින් ශ්‍රවණ ඌනතා සහිතව උපදින දරුවන්ගේ එම තත්ත්වය වහා හඳුනාගෙන ඒ සඳහා වහා පිළියම් කිරීම අත්‍යවශ්‍යය.කුඩා දරුවකුගේ ශ්‍රවණ ඌනතා ඉක්මනින් සහ සරල ලෙසම හඳුනාගත හැකි දෙයක් ද නොවේ.උපන් හැටියේ බිලිදකුගේ ශ්‍රවණ ඌනතාව රෝහලක සෞඛ්‍ය කාර්ය මණ්ඩලයක අයකුට පවා පහසුවෙන් හඳුනාගත නොහැකි වනු ඇත. එහෙත් නවීන තාක්ෂණය මඟින් උපන් හැටියේ දරුවකුගේ වුවද ශ්‍රවණ හැකියාව හඳුනාගත හැකිය. මේ පරීක්ෂණය ලංකාව වැනි රටක උපදින සෑම ළමයකුටම කළ නොහැක්කේ ඒ සඳහා අධික වියදමක් දැරීමට මෙන්ම කාලයක් වැය කිරීමට ද සිදුවන නිසාය.බොහෝ රටවල ඉජපඥඥද බඥඵබ නම් පරීක්ෂණය මේ සඳහා යොදාගන්නා අතර එමඟින් උපතින් ශ්‍රවණ ඌනතා ඇති දරුවන් හඳුනා ගත හැකිය. එම පරීක්ෂණයේදී ඇතිවන එක් ගැටලුවක් වන්නේ ශ්‍රවණ ඌනතාවක් නැති ඇතැම් දරුවන් ද මෙහිදී ශ්‍රවණ ඌනතා සහිත දරුවන් ලෙස හඳුනා ගැනීමය.දරුවකු තුළ ශ්‍රවණ ඌනතාවක් ඇත්නම් එය මවුපියනට හඳුනාගත හැකිය. දරුවාගේ ක්‍රියාකාරකම් පිළිබඳව අවධානයෙන් සිටීමෙන් එය කළ හැකිය. දරුවකු බිහිවූ පසුව රෝහලෙන් ලැබෙන සටහන් පොත (බබා පොත) අනුගමනය කිරීමෙන් දරුවකු තුළ ශ්‍රවණයේ හෝ කථනයේ ඌනතා ඇත්නම් එය හඳුනාගත හැකි වේ. එම සටහන් පොතේ මවුපියන් විසින් සම්පූර්ණ කළ යුතු කොටස් කීපයක් ඇත. එම තොරතුරු සටහන් කිරීම එහි සඳහන් කාලවල දී දරුවාගේ ක්‍රියාකාරකම් සිදුවන්නේ දැයි නිරීක්ෂණය කිරීම මඟින් දරුවාගේ කිසියම් දුර්වලතාවක් ඇත්නම් එය හඳුනාගත හැකි වනු ඇත. මෙම කරුණු පිළිබඳව නොසලකා දරුවාගේ ශ්‍රවණය පිළිබඳව සොයා නොබැලීමෙන් සිදුවන්නේ දරුවාට ගොලු බිහිරි බව උරුම වීමය.අවධානයෙන් සිටීමෙන් දරුවකුගේ ශ්‍රවණ ඌනතාව මවුපියනට එය හඳුනාගත හැකිය. නිදාගෙන සිටින දරුවා යම් යම් ශබ්දවලට අවදි වන්නේ නැත්නම්, දරුවා ළමා සංගීත භාණ්ඩවලට ප්‍රතිචාර දක්වන්නේ නැතිනම්, දරුවාට ශ්‍රවණ ඌනතාවක් ඇති බව හඳුනාගත හැකිය.ඇතැම් දෙමව්පියන් තම දරුවාට රතිඤ්ඤා හඬ ඇසෙන බවත් අහස් යානා හඬ තම දරුවාට ඇසෙන බවත් පවසනු දැකිය හැකිය. දරුවාගේ ශ්‍රවණය පිළිබඳව සැලකීමේදී වඩාත් වැදගත් වන්නේ දරුවා මිනිස් කටහඬට සංවේදී ද යන්නය. මිනිස් හඬ දරුවාට ඇසෙන්නේ නැතිනම් දරුවාගේ කථන හැකියාව වර්ධනය නොවේ.තම දරුවාට ශ්‍රවණ ඌනතාවක් ඇතැයි කිසියම් වැටහීමක් ඇතිවුවහොත් වහාම වෛද්‍ය උපදෙස් පැතීම අනිවාර්ය වේ. වෛද්‍ය විද්‍යාවේ දියුණුවත් සමඟ බිහිරි බවට ප්‍රතිකාර කිරීමේ හැකියාව ද බෙහෙවින් වර්ධනය වී ඇත. වඩාත් වැදගත් වන්නේ ශ්‍රවණ ඌනතා සහිතව උපදින දරුවන්ගේ එම තත්ත්වය කලින් හඳුනාගෙන ප්‍රතිකාර ආරම්භ කිරීමය.දරුවාගේ ශ්‍රවණය පිළිබඳ වෛද්‍ය පරීක්ෂණ සිදුකිරීමෙන් අනතුරුව ප්‍රතිකාර කිරීම ඇරැඹෙනු ලැබේ. වෛද්‍ය මතය වන්නේ උපතින් ශ්‍රවණ ඌනතා සහිතව උපදින දරුවකු ඉපදී මාස 6 ක් යාමට ප්‍රථම ප්‍රතිකාර ආරම්භ කළ යුතු බවය. දරුවකුගේ ශ්‍රවණ හැකියාව දියුණු කිරීම සඳහා යොදාගන්නා මූලික ප්‍රතිකාර ක්‍රමය වන්නේ ශ්‍රවණ ආධාරකයකින් දරුවාගේ ශ්‍රවණ තත්ත්වය දියුණු කිරීමය. එහිදී දරුවකු සඳහා ශ්‍රවණාධාරකයක් තෝරා ගැනීමේදී කරුණු කීපයක් පිළිබඳව සැලකිලිමත් විය යුතුය. ඉන් පළමුවැන්න වන්නේ දරුවාට ශ්‍රවණාධාරකයක් තෝරා ගැනීම සෑම විටම වෛද්‍ය උපදෙස් මතම සිදුවිය යුතු බවය. මෙහිදී දරුවාගේ ශ්‍රවණයට අවශ්‍ය නිවැරැදිම ශ්‍රවණාධාරය තෝරා ගැනීම ඉතා වැදගත් වනු ඇත. එකම වයසේ වුවද වෙනත් දරුවකු භාවිත කළ ශ්‍රවණාධාරකයක් තවත් දරුවකුට නුසුදුසු විය හැකිය. ඒ නිසා එම දරුවාටම ගැළපෙන ශ්‍රවණාධාරකයම තෝරා ගැනීම ඉතා වැදගත්ය. එසේම නියම ප්‍රතිඵලය ලබාගන්නට අවම වශයෙන් දිනකට පැය 8 ක් වත් ශ්‍රවණාධාරකය පැලඳගෙන සිටිය යුතුය.ශ්‍රවණාධාරකයකින් ශ්‍රවණ ඌනතාවට පිළියම් යෙදිය නොහැකි දරුවන් හට කළ යුතු ප්‍රතිකාරය වන්නේ කර්ණ සංඛ බද්ධයක් සිදු කිරීමය. එය ශල්‍යකර්මයක් මඟින් සිදුකළ යුතුය. මෙය වෛද්‍ය විද්‍යාවේ හාස්කමක් ලෙස හැඳින්වීම නිවැරැදිය. එමඟින් උපතින් ශ්‍රවණ ඌනතා ඇති දරුවන්ට හොඳ විසඳුමක් ලබාගත හැකි වනු ඇත.ගැටලුව වන්නේ කර්ණ සංඛ බද්ධ සැත්කම සඳහා රුපියල් ලක්ෂ 18 - 30 අතර මුදලක් වැය කිරීමට සිදුවීමය.කොළඹ රිජ්වේ ආර්යා ළමා රෝහලේ මෙම ශල්‍යකර්මය සඳහා පහසුකම් දැන් ඇත. මේ වන විට එහි එම සැත්කම් පනහකට අධික සංඛ්‍යාවක් සිදුකොට ඇත. ඒ සෑම ශල්‍යකර්මයක්ම ඉතාම සාර්ථක වී ඇත. ශ්‍රවණ ඌනතාවක් ඇති දරුවකුට කර්ණ සංඛ බද්ධ ශල්‍යකර්මය සිදුකිරීමට සුදුසු ගැළපෙනම වයස් සීමාව වන්නේ වයස අවුරුදු 1 - 3 දක්වා කාලය වේ. එහෙත් දරුවකුට වයස අවුරුදු 6 ක් 7 ක් වුවද එම සැත්කම කළ හැකිය.දරුවකුට වයස අවුරුදු 6 ක් 7 ක් වූ පසුව එම සැත්කම කිරීමෙන් කථනයේ සැලකිය යුතු ප්‍රගතියක් බලාපොරොත්තු විය නොහැකි වුවද, එමඟින් දරුවාගේ ශ්‍රවණ තත්ත්වය දියුණු වී දරුවාට තමාගේ වැඩ කටයුතු හොඳින් කරගැනීමේ හැකියාව ලැබේ. එබැවින් දරුවකුට වයස අවුරුදු 3 කට අඩු කාලයකදී දරුවාගේ ශ්‍රවණ ඌනතාව හඳුනාගෙන කර්ණ සංඛ බද්ධය සිදු කළහොත් එම දරුවාට ඉතා සාමාන්‍ය ජීවිතයක් ගෙවීමට හැකි වනු ඇත.අධික වියදමක් දැරීමට සිදුවන මේ සැත්කම සඳහා රිජ්වේ ආර්යා ළමා රෝහලට ආධාර කිරීමට කවුරුන් හෝ කැමැතිනම් 0112675372 දිගුව 214 අංකය අමතා ඒ පිළිබඳ තොරතුරු ලබාගත හැකිය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ay1208121</link>
    <topic>කළු ලෝගුවක් දාගෙන නඩු විසඳන්න හීන මැව්වා</topic>
    <author>සාගරිකා දිසානායක ජයසිංහ</author>
    <content>ප්‍රදීපා ධර්මදාසස්වකීය නිර්මාණ මඟින් රසික හදවත් ආනන්දයට පත් කරමින් ඔවුන්ගේ ප්‍රඥාව අවදි කරන්නට සමත් වූ කලාකාරියක මෙවර ඇයත් එක්ක පැයක් විශේෂාංගය සඳහා අප තෝරා ගත්තා. සිය සුමධුර රාවයෙන් රසික සවනත් මෙන්ම මනසත් අවදි කරමින්, ඈටම අනන්‍ය වූ විශිෂ්ට රංගන ප්‍රතිභාවෙන් ප්‍රේක්‍ෂක මනදොළ සන්තර්පනය කළ ඈ ප්‍රවීණ වේදිකා නාට්‍ය ශිල්පිනියක මෙන්ම ගායිකාවක වන ප්‍රදීපා ධර්මදාස. යුගයෙන් යුගයට මෙරට පොදු දන හද ගැහෙන රාවය හඳුනාගෙන ඒ අනුව ගයමින් ජනතාවාදී ගායිකාවක ලෙස හුදී ජන ප්‍රසාදයට පාත්‍ර වූ ඈ වර්තමානයෙහි ඇමැති බිරියක වුවත් තවමත් ජනතාව වෙනුවෙන් සිය යුතුකම ඉටු කරන්නට සැදී පැහැදී සිටිනවා.ඇයත් එක්ක පැයක්’ විශේෂාංගයට ඇගේ අදහස් ලබා ගන්නා අරමුණෙන් පසුගිය දිනෙක උදෑසන කොළඹ හතේ ටොරින්ටන් චතුරශ්‍රයට නොදුරින් පිහිටි ඇමැති නිල නිවාසෙට ඡායාරූප ශිල්පි දුෂ්මන්තත් මමත් පියමැන්නෙ තරමක් චකිතයෙන්. ඒ ඇමැති නිල නිවාසෙකට ඇතුළු වන විට අහන්නට දකින්නට සිදුවන සාමාන්‍ය ප්‍රශ්න කිරීම්, සෝදිසි කිරීම් වගේම රැකවල්වලින් වෙහෙසට පත්වේය යන සැකයෙන්. ඒත් අපේ ජනතාවාදී ගායිකාව මේ නිල නිවාසේ ගෘහපතිනිය වූ නිසාවෙන් අප දෙදෙනාට ඒ අපහසුතාවට මුහුණ පාන්නට සිදු වුණේ නෑ.නිල නිවසක් වුණත් ඇගේ නිවහන සොඳුරුයි. ගුරුපැහැයෙන් සහ කහ පැහැයෙන් සුසංයෝග වූ තිර රෙදි, පුටු කවර, බුමුතුරුණු කොයිකත් විඩාපත් දෙනෙත් වගේම සිතත් සුවපත් කරනවා.”අනේ සමාවෙන්න ඕනෑ පමා වුණාට! අද අපේ ගෙදර අත් උදව්වට කවුරුවත් නෑ. හැම දේම මම තනියමයි කරගන්න ඕනෑ.” සිතිවිලි දැහැනින් මා මුදාලමින් මෙන්න ඈ අප අබියස. සුපුරුදු ළෙංගතු සිනාවෙන් අප පිළිගනිමින් ඈ සාකච්ඡාවට සූදානම් වුණා. ආගිය තොරතුරු කතා බහ අතරේම ඈ මොහොතකට මුළුතැන් ගෙයට වැදිලා අපිට ප්‍රණීත තේ කෝප්ප දෙකක් හදාගෙන ආවා.”අද රටේ තියෙන අපරාධ රැල්ලට වක්‍රාකාරයෙන් අපේ ඇතැම් නිර්මාණත් වගකියන්න ඕනෑ. බලන්න අද රටේ පෙන්වන ඇතැම් මෙගා ටෙලි නාට්‍ය ඇතුළු රූපවාහිනී වැඩසටහන්වලින් මොනවද පෙන්වන්නේ කියලා. පත්තරවලින්, ගුවන් විදුලි මාධ්‍යවලින් මොනවද ජනතාවට ඉදිරිපත් කරන්නේ කියලා. උදේ ඉඳන් රෑ වෙනකල්ම රූපවාහිනී චැනල්වල ටෙලි නාට්‍ය, නැටුම් ගැයුම්, රූපලාවණ්‍ය වැඩසටහන්. හැම දේකින්ම සුපිරි තරුව බිහි කරන තරග.මේවායෙන් ජනතාවට වැඩක් වෙන හරවත් නිර්මාණ බිහි වෙන්නේ කොයි තරම් අඩුවෙන්ද? සමාජයේ යහපත් ගුණධර්‍ම විකෘති කරන, සාරධර්‍ම විනාශ කරන අසම්මතය සම්මතය බවට පත් කරන්නට වෙර දරන නිර්මාණ තමයි වැඩිපුරම අහන්න දකින්න ලැබෙන්නේ. උදේ ඉඳන් රෑ වනතුරු දිගින් දිගටම මේවා අහන දකින සමාජයක් මේ වගේ විකෘති වීම පුදුමයක්ද? මම නම් හිතන්නේ කලාකරුවන් විදිහට අපි අපේ යුතුකම වගකීම ඉටු කරනවාද? යන කාරණය ගැන සමාජ කථිකාවතක් ගොඩනැඟිය යුතු කාලය එළැඹිලයි තියෙන්නේ. අන්න එවැනි කථිකාවතක් ගොඩනැඟෙනවා නම් කලාකාරියක් විදිහට ඊට දායකත්වය දෙන්න මම කැමතියි.මගේ රාජකාරිය වඩාත් පහසු කරමින් ප්‍රදීපාම සාකච්ඡාව ආරම්භ කළා.ගායිකාවක විදිහට ඔබට ඊට දායක විය හැක්කේ කොහොමද?නිර්මාණ මඟින්. ඉල්ලන දේම දෙන්නේ නැතිව ජනතාවගේ බුද්ධියට, මනසට ආමන්ත්‍රණය කරන ගීත ගයන්න අපිට පුළුවන්. බුද්ධිමත්ව හිතන්න, ඇත්ත දකින්න, හරි දේ කතා කරන්න, නිවැරැදි මාවතට ජනතාව යොමුකරන්න අපේ නිර්මාණ යොදා ගන්න පුළුවන්.එහෙම කළාම ජනපි‍්‍රයත්වයට මොකද වෙන්නේ?රැල්ලට ජනපි‍්‍රය වෙන එක නම් නැති වෙයි. ඒත් බුද්ධිමත් හොඳ රසික පිරිසක් ඉතිරි වෙයි.ඔබ ගේ නිර්මාණවලින් බොහෝ විට ඒ අරමුණ ඉටු වුණා යැයි සිතනවාද?පැහැදිලිවම ඔව්.නිර්මාණ මඟින් ප්‍රශ්න කළ පමණින් සමාජ ගැටලුවලට විසඳුමක් ලැබේ යැයි ඔබ සිතනවාද?එපමණකින් ම සමාජ ගැටලු විසැඳෙන්නේ නෑ. ඒත් අන්ධ වී සිටින ජනතාවගේ අවධානය ඒ ප්‍රශ්න විසඳීම කෙරෙහි යොමු කළ හැකියි.ගීතයක් වැනි සරල වින්දනීය මාධ්‍යයක් තුළට දේශපාලනමය ස්වරූපයක් එක්වීමෙන් එහි රසයට හානි සිදු වෙන්නට හැකියි නේද?ගීතය හුදු සරල වින්දනීය මාධ්‍යයක්ම පමණක් විය යුතු නෑ.එයින් මිනිසාගේ බුද්ධිය අමතන්නටත් පුළුවන්. මගේ ගීත බොහොමයකින් මා ජනතා ප්‍රශ්න සාකච්ඡා කර තිබෙනවා.එවැනි ගීත ජනතා හදවත් තුළ බොහෝ කල් රැඳෙනවාද?හොඳ ගීත, සාර්ථක ගීත ජනතා හදවත් තුළ බොහෝ කල් රැඳෙනවා. මා ගැයූ “දූවිල්ලෙන් සැදුණු ලියේ”, “මේං අපේ ඉස්කෝලේ” වගේම “බෝධිසත්ත ලීලාවෙන් මූණ සරසලා” වැනි ගීත ජනතා හදවත් තුළ ලැගුම් ගත් ගීත.මේ ගීත නිසාම කලක් ඔබ විරෝධාකල්ප ගී ගයන්නියක ලෙස හැඳින්වුණා. ඔබේ ගීත වාරණයට ලක් වුණා.ඔව්. මා ඒ ඒ කාලයේ රටේ පැවැති ප්‍රශ්න මගේ ගීතවලින් ප්‍රශ්න කරන්නට, සාකච්ඡාවට බඳුන් කරන්නට උත්සාහ කළා. ඒ නිසාම ඒ ඒ කාලවල පැවැති රජයන්ට විරුද්ධව කරන ප්‍රකාශ ලෙස සලකා ඒවා තහනමට ලක් වුණා.ඒ තහනම ම ඔබේ ජනපි‍්‍රයත්වයට වෙස් වළාගත් ආශීර්වාදයක් වුණා යැයි කීවොත්?ඔව්. යම් ආශීර්වාදයක් වුණා. රාජ්‍ය මාධ්‍යවලින් තහනම් කළ විට ඒවා ජනතාව අතරට ගෙනයන්නට මට මාධ්‍යයක් තිබුණේ නෑ. 1992 දී ජාතික ගුවන් විදුලිය කිසිදු හේතුවක් නොදන්වා මගේ ගීත හයක් තහනම් කළා. ගුවන්විදුලියේ ඒවා තහනම් කළ නිසා ජාතික රූපවාහිනියත් තහනම් කළා. නවක ගායිකාවක ලෙස ක්‍ෂෙත්‍රයට ආපු ගමන්ම මට එයින් විශාල අසාධාරණයක් සිදු වුණා.ඔබ ඊට එරෙහිව පෙළ ගැසුණා.ඔව්. මම රූපවාහිනියට ගුවන්විදුලියට ගිහින් තහනමට හේතු විමසුවා. පිළිතුරක් නෑ. මම මගේ ගීත තැටි ආපසු ඉල්ලාගෙන ඇවිත් “දූවිල්ලෙන් සැදුණු ලියේ” නමින් මගේ පළමු කැසට් පටය නිකුත් කළා. ඒ දොරටවැඩිය දා මහජන පුස්තකාලයේ ශ්‍රවණාගාරයට පැමිණි තරම් මහා සෙනඟක් එතෙක් කිසිම කැසට් පටයක් දොරට වැඩීමේ උත්සවයකට පැමිණ තිබුණේ නෑ. එදා මට ඇති වූ ජනප්‍රසාදය තවමත් මා වෙත තිබෙනවා යැයි මා සිතනවා.ගායිකාවක ලෙසත් ගුවන්විදුලියේ දොර ලේසියෙන් ඇරුණේ නෑ නේද?ඔව්. මා විශාරද විභාගෙත් හොඳටම සමත්. මට හොඳ හැකියාවක් තිබුණා. ගුවන්විදුලියේ සරල ගී පරීක්‍ෂණයේදී මම ඉතාම හොඳට ගායනා කළා. ඒත් මට බී, සී ශ්‍රේණියවත් ලැබුණේ නෑ. කෙළින්ම “අසමත්” කියලා ගෙදරට ප්‍රතිඵලය එවා තිබුණා. මා සමඟ පරීක්‍ෂණයට පෙනී සිටි ඉතාම පහත් ස්වරයකින්වත් නිවැරැදිව ගායනා කරගන්නට අසමත් වූ ශිල්පිනියකට “ඒ ශ්‍රේණියේ සාමාර්ථයක්” ලැබී තිබුණා.ඔබ හිතන්නේ ඊට හේතුව කුමක් වෙන්නට ඇතැයි කියාද?දේශපාලනය. ඒ කාලයේ මා ආචාර්ය ප්‍රේමසිරි කේමදාස ශූරීන්ගේ ගෝලයෙකු වීම ඊට ඍජුවම බලපෑවා.ඔබ ගුවන් විදුලි ශිල්පිනියක බවට පත් වුණාද?ඔව්. මම ඊළඟ වතාවෙත් ඉල්ලුවා. එවර මා පරීක්‍ෂණයෙන් සමත් කොට තිබුණා.ඔබේ මවුපියන් කව්ද?තාත්තා පොතුපිටිය කම්කානම්ගේ ධර්මදාස. තාත්තා වැඩ කළේ කෘෂිකර්‍ම අමාත්‍යාංශයේ. අම්මා හේමා මැදගමගේ. ඈ ගෘහිණියක්. අපි පදිංචි වෙලා හිටියේ මොරටුවේ. මගේ පවුලේ අක්කයි මල්ලිලා දෙන්නයි. මම පවුලේ දෙවැනියා. මගේ ලොකු මල්ලි හදිසි අනතුරකින් අප අතරින් වියෝ වුණා.ළමා කාලේ කොහොම ද?හරිම සුන්දරයි. අපි ඒ හැටි පොහොසතුන් නොවෙයි. තාත්තා ඉපැයූ දේ බොහොම අර පරිස්සමෙන් වැය කරලා අපි කටයුතු කළේ. අපි හතර දෙනාටම හොඳින් උගන්වන්නට අම්මාට ලොකු වුවමනාවක් තිබුණා. ඒ වෙනුවෙන් ඈ විශාල කැප කිරීමක් කළා.පවුලේ ආර්ථිකයට ශක්තියක් වෙන්න අම්මා කුලියට ඇඳුම් මැහුවා. කෑම ඇණවුම් බාර අරගෙන කෑම හදලා විකිණුවා. පස්සෙ කාලෙක අම්මා රැකියාවක් සඳහා විදේශගත වුණා. ඈ ඉපැයූ ධනයෙන් තමයි අපි ඉඩම් කෑල්ලක් අරගෙන අපිටම කියලා ගෙයක් දොරක් හදාගත්තේ. අපේ අම්මා හරිම උත්සාහවන්ත, ධෛර්ය සම්පන්න කාන්තාවක්.ඇගේ ශක්තිය ඔබටත් ලැබුණා ද?ඇත්තෙන්ම ඔව්. මගේ ජීවිතයේ මට හමුවන අභියෝගවලට මම හරිම කැමතියි. අභියෝග හමුවේ මට එය ජය ගැනීමේ යෝධ ශක්තියක් ඇති වෙනවා. ඒ ශක්තිය ලැබුණේ මගේ අම්මාගෙන්.අම්මා විදේශගත වන විට ඔබ කුඩා දැරියක්. ඔබේ කටයුතු තනිවම ඉටුකර ගත්තේ කොහොම ද?අම්මා රට ගියේ අපි හතරදෙනාම පාසල අසලම තිබු නිවෙසක නතර කරලා. පුංචි කාලෙ ඉඳන්ම අපේ වැඩ තනියම කරගන්න අම්මා අපිට පුරුදු කළා. අවුරුදු අටක්, දහයක් වෙන විට මට බතකුයි ව්‍යංජන දෙකකුයි උයා ගන්න පුළුවන්. අම්මා ගමනක් ගිය දවසට අක්කයි මමයි උයන්න ඕනෑ. මල්ලිලාත් උදව් වෙනවා. අපි අපේ රෙදි හෝදා ගන්නවා. කඩේ යනවා. අම්මා රට ගියාම නවාතැනේ ඇන්ටි අපිව හොඳට බලා ගත්තා. අපිත් අපේම ගෙදර වගේ සතුටින් හිටියා.ඔබ අධ්‍යාපනය ලැබුවේ?මොරටුව වේල්ස් කුමරි විදුහලේ සහ කොළඹ සුජාතා විද්‍යාලයේ.පාසල් අවධියේදීත් ඔබ ගැයුමට හපන් ඇති.ඇත්තටම දක්ෂයි. ගයන්න වයන්න දෙකටම දක්ෂයි. මගේ දස්කම් හොඳින් ඉස්මතු වුණත් මා මුලින් ඉගෙන ගත් පාසලේදී මගේ දස්කම්වලට කිසිම තැනක් ලැබුණේ නෑ. අඩුම ගාණේ පාසල් විවිධ ප්‍රසංගයක නැටුමකට ගැයුමකට තියා නාට්‍යයක අත්වැල් ගායනයකටවත් මාව තෝරා ගත්තේ නෑ. ඒත් මා උසස් පෙළ කරන්නට කොළඹ සුජාතා විද්‍යාලයට පැමිණ සතියක් යන්නට කලින් ඒ පාසලේ සෝමලතා සුබසිංහ ගුරුතුමිය නිර්මාණය කළ සඳ කිඳුරු නාට්‍යයේ ප්‍රධාන චරිතය වූ කිඳුරියගේ චරිතය සඳහා මා තෝරා ගත්තා.එදා සෝමලතා ගුරුතුමිය මගේ හැකියාව හඳුනාගෙන නිර්භයව මා ඒ චරිතයට තෝරා නොගත්තා නම් අද ප්‍රදීපා ධර්මදාස කියන ගායිකාව, හෝ නිළියක් බිහි වන්නේ නෑ. ඒ නිසා මගේ කලා දිවියේ ඇරැඹුම හඳුන්වා දුන් සෝමලතා ගුරුතුමියට මම අනේකවාරයක් ස්තූතිවන්ත වෙනවා.කවදාහරි ගායිකාවක හෝ නිළියක වෙන්න ඕනෑ කියලා පුංචි කාලේ පැතුමක් තිබුණා ද?නෑ. මම ආසා කළේ නීතිඥවරියක් වෙන්න. කවදාහරි විනිශ්චයකාරියක් වෙලා කළු ලෝගුවක් දාගෙන නඩු විසඳන්න මම හීන මැව්වා. ගෙදරදි බංකුවකට නැගලා “යුෂ්මතා” “යුෂ්මතී” කිය කිය බිත්තිවලට කතා කර කර නඩු විසඳුවා. ඒත් උසස් පෙළ විභාගෙන් ලකුණු කිහිපයක් මදි වෙලා මට නීති විද්‍යාලෙට ඇතුළු වෙන්න බැරි වුණා. සඳකිඳුරු නාට්‍යයෙන් පස්සේ මට නාට්‍ය ලෝකයේ දොරගුළු හැරුණා. හැබැයි ඉන්ද්‍රානි පෙරේරා ක්ලැරන්ස් විජේවර්ධන නන්දා මාලනී වගේ ගායක ගායිකාවන්ගේ ගීත රේඩියෝවට කන තියාගෙන ඇහුවා. පොත්වල සිංදු ලියාගෙන කට පාඩම් කළා. සිංදු අහන්න කියන්න හරිම ආසාවක් තිබුණා.ඔබේ හැකියාවන් වර්ධනය කරගන්නට උපකාර වූ ගුරුවරුන් කව්ද?නැටුම් ඉගෙන ගත්තේ වජිරා චිත්‍රසේන මහත්මියගෙන්. සංගීතයට අත්පොත් තිව්වේ ආචාර්ය රෝහණ වීරසිංහයන්ගේ කලාභූමි ආශ්‍රමයෙන්. රෝහණ වීරසිංහ ලක්ෂ්මන් විජේසේකර, ආනන්ද අමරසිරි සහ මන්ජුලා යන ගුරුවර ගුරුවරියන් වගේම ආචාර්ය පේ‍්‍රමසිරි කේමදාස ගුරුතුමා සුනිල් අමරසිංහ ගුරුතුමාගෙනුත් සංගීතය හැදෑරුවා. සෝමලතා මිස්ගෙන් මා නාට්‍ය කලාව වගේම ජීවිතේ ගැන බොහෝ දේ ඉගෙන ගත්තා.ඔබ නාට්‍ය ගණනාවක රඟපෑවා. වරෙක දක්ෂතම නිළියට හිමි සම්මානයත් දිනා ගත්තා.ඔව්. මුලින්ම ගුණසේන ගලප්පත්ති ශූරීන්ගේ සඳකිඳුරු නාට්‍යයේ සෝමලතා සුබසිංහ නව නිෂ්පාදනය, විකෘති, මූදුපුත්තු අතුල පීරිස්ගේ සුබ සරණාගත විජිත ගුණරත්නගේ සත්‍යාංගනා, ආචාර්ය සලමන් ෆොන්සේකාගේ සක්විති නික්මන, සුසිල් ගුණරත්නගේ මුහුණු දෙකක්, කේ. බී. හේරත් ගේ නාග ගුරුලා කපිල කුමාර කාලිංග ගේ නෙළුම් පොකුණ ආර්. ආර්. සමරකෝන්ගේ දූවිලි සහ නිමල් ඒකනායකගේ උක්දඬුගින්න සහ ටෙලි නාට්‍ය කීපයක රඟපෑවා. 1999 ජාතික නාට්‍ය උළෙලේ දී උක්දඬු ගින්නේ මලීගේ චරිතය සඳහා මට දක්ෂතම නාට්‍ය ශිල්පිනියට හිමි රාජ්‍ය සම්මානය හිමි වුණා.ඒත් සමඟම ඔබ නාට්‍ය දිවියෙන් සමු ගන්නවා?ඔව්. මගේ විවාහයෙන් පසුව මම රංගන දිවියෙන් සමුගත්තා.එයින් අපට සිටි දක්ෂ චරිතාංග නිළියක් රටට අහිමි වෙනවා.ඒත් විවාහ ජීවිතය, පවුලේ කටයුතු වෙනුවෙන් මම ඒ කැපකිරීම් කළේ සතුටින්.ඔබේ සැමියා හිටපු පුවත්පත් කතුවරයෙක්. වර්තමානයේ යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා. ඔබ කැමති ඔහු තුළ ජීවත්වන පුවත්පත් කතුවරයාට ද? දේශපාලනඥයාට ද?පුවත්පත් කතුවරයාට. ඒ වගේම ඔහු තුළ වෙසෙන යහපත් මිනිසාට.ඇමැති බිරියක වීම කලාකාරියක වන ඔබට දැනෙන්නේ කොහොම ද?මා තුළ සිටින කලාකාරියට ඇමැති බිරියක වීමෙන් කිසිදු බලපෑමක් වෙලා නෑ. ඒ මා එදත්, අදත් හෙටත් පොළොවේ පය ගහලා ජීවත්වෙන සාමාන්‍ය කාන්තාවක් වන නිසා.ඔබේ දරු දෙදෙනා ගැනත් කියන්න.ලොකු පුතා මහිම ඉඳුවර. පොඩි පුතා කෞෂික නාලන්ද. දෙදෙනාම පාසල් අධ්‍යාපනය ලබනවා.ඔවුන් වැඩිපුර බර කලාවට ද? දේශපාලනයට ද?දෙදෙනාම කලාවට දක්ෂයි. අනාගතයේ ඔවුන් දේශපාලනය තෝරාගනීවිදැයි කියන්න බෑ. ඒත් දෙදෙනාටම මම කියන්නේ අධ්‍යාපනය මූලික විය යුතු බවයි.ඔබත් තවම ඉගෙන ගන්නවා යැයි කීවා.ඔව් මා ඇමෙරිකාවේ සිටි කාලයේ ඇමෙරිකාවේ කර්ක් වුඩ් උසස් අධ්‍යාපන පීඨයේන් ජනසන්නිවේදනය සහ විපුල කලා පිළිබඳ උපාධියක් ලබාගත්තා. ඉදිරියේදී කැලණිය විශ්ව විද්‍යාලයෙන් ඒ පිළිබඳ පශ්චාද් උපාධියක් ලබාගන්නට සූදානම් වෙනවා. සංගීත විශාරද උපාධිය ලබා ගත්තා. තව දුරටත් සංගීතය ඉගෙන ගන්නටත් කැමතියි.ඔබ ජීවිතය දකින්නේ කොහොම ද?ජීවිතයේ ජය ඉබේ පහළ වන දෙයක් නොව අභියෝගවලට දිරියෙන් මුහුණ දී උත්සාහයෙන් ජය ගත යුතු දෙයක් ලෙස. ධනය, බලය, හැමදේම තාවකාලිකයි. ඒත් අපි කරන යහපත් කටයුතු හොඳ නම හැමදාම අප වෙත ඉතිරි වෙනවා. බුදු හාමුදුරුවන් දෙසූ පරිදි මැද මාවතේ ගමන් කිරීම ජීවිතේ සැනසුම ළඟා කරගන්නට හොඳම ක්‍රමය බව මා විශ්වාස කරනවා.ඇයත් සමඟ ගත කළ හෘදයාංගම හෝරා කීපයක්ම අපටත් නොදැනී ගෙවි ගිහින්. නිවාඩු කාලෙ නිසා පුතාලත් ගෙදර. ප්‍රදීපාට පුතාලගේ ලෝකයේ දොරගුළු හැරලමින් අපි ඇගෙන් සමුගත්තා.සාගරිකා දිසානායක ජයසිංහඡායාරූපදුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ay1208122</link>
    <topic>හිරිමල් හිරු</topic>
    <author/>
    <content>“කොහොමද? ඔයා වෙනස් වෙලා...””හොඳයි. ඔයත්””ඇත්තටම? ලස්සනයිද?””ඔව් හුඟාක් ලස්සන ඩෙනිමක්””හ්ම්.... තුන්දාහයි””එහෙමද? ටී එක?””ඒක නම් දාහයි. වැඩියි නේද?””ඔව්. අලුත් ෆෝන් එකක්?””ඔව්. ඔරිජිනල්. හිතන්නවත් බෑ නේද?””ඇත්ත. කොහොමද රිසල්ට්?””ම්...ම්... ’W’ එකයි.... ඒවම .... නමයයි””ඔයාගෙ?”’A’ එකයි. ඒවම නමයයි. හිතන්නවත් බෑ නේද?”- හිඳගල තිලිණි අනුරුද්ධිකාහිත හූල්ලන සද්දෙ කන්දෙක පසාරු කරගෙන යනව වගේ. තවමත් මගෙ හදවතේ ජීවත්වෙන්නෙ ඔබ විතරමයි. ඒ ලස්සන හිනාව, ආදරණීය වදන්, මවක පියෙකු වගේ ආදරෙන් මාව රැකබලාගත්ත හැටි තාමත් මට අමතක නැහැ.”සුභා, නැඟිටින්න ළමයො. හොඳටම දවල් වෙලා. ඔයා වැඩට යන්නෙ නැද්ද?””ඔයා ගෙදර ඉද්දි මම කොහොමද වැඩට යන්නෙ. මට බැහැ. මමත් අද ගෙදර නවතිනවා.””එහෙනම් ඉන්න. අපි අද කළුතර බෝධියට යමු.””ආනේ කොච්චර ෂෝක්ද? මං හරිම ආසයි එතෙන්ට යන්න””ඔයාට මතකද ඉස්සර වෙලාම අපි දෙන්න මුණගැහුණු දවස. කළුතර බෝධිය ළඟදි මතකද මං ඔයාට සමන් පිච්ච මල් දෝතක් දුන්නෙ””මතකයි නිර්මාල්. මට හොඳටම මතකයි. ඒ සමන්පිච්ච මල් සුවඳ තාමත් මගෙ හිතේ තියෙනව. ඔයා කවදාවත් මාව දාල යන්නෙ නෑ නේද නිර්මාල්.””නෑ සුභා. සත්තමයි. එහෙම වෙන්නෙ මං මැරුණට පස්සෙ විතරමයි. මං මගෙ සුභාට මගෙ පණටත් වැඩිය ආදරෙයි. එහෙනම් හොඳ ළමය වගේ නැඟිටලා තේ හදල ලෑස්ති වෙන්නකො””හා. මං මගෙ නිර්මාල්ව මගෙ ජීවිතේටත් වැඩිය විශ්වාස කරනවා. ඔයා ඇරෙන්න මට මේ ලෝකෙ කව්රුවත් නෑ නිර්මාල්.”මං එහෙම කීවෙ නිර්මාල්ගේ අතේ එල්ලිලා. එයා මගෙ නළල සිපගත්තෙ අපමණ සෙනෙහසකින්. ඒ ජීවිතේ එක්තරා පරිච්ඡේදයකදි අපි ගත කළ සමහර තැන්. ඒත් අද නිර්මාල් මාව දාල ගිහිල්ල. මං තනිවෙලා. බිත්ති හතරකට මැදිවෙලා සුසුම් හෙළනවා. මට බෑ දෙයියනේ තවත් කෙනෙක් ගැන හිතන්න. ඔයාට මඟ වැරදුණ දාට මගෙ ළඟට එන්න නිර්මාල්. මං තවමත් ඔයා එනකම් මඟබලාගෙන ඉන්නවා. මම තවමත් ඔයාට ඉස්සර වගේම ආදරෙයි. ඔයා කොතැන හිටියත් මං උදේ හවා පහන තියල බුදුන් වැඳලා ඔයාව ආරක්ෂා කරලා දෙන්න කියලා දළදා සමිඳුන්ගෙන් ඉල්ලනවා. අනේ නිර්මාල් ඔයාට කවදහරි මාව මතක් වුණ දවසට මං ළඟට එන්න. එදා වගේම අදත් ඔයාව ආදරෙන් පිළිගන්න මම සූදානම්.- මහනුවරපබා ගාර්දිවසම්සුදු මහත්තයෝ කෙටි පණිවුඩයක් මඟින් හඳුනගත් ඔයාගෙ ආදරය ඔයාට මතකද? එහෙම හඳුනගත්තු ඔයා අද මගේ ජීවිතයම වෙලා. සිතත් එක්ක හැරෙන්න බැරි දුරක් මේ වෙනකොට ඔයත් එක්ක මම ඇවිත්. ජීවිතේට අතේ දුරින් හිටපු අය මගේ ජීවිතේට වරදින්න මං යොදලා මට අපහාස කරලා යන්න ගියත් ජිවිතේටම ඡායාවක්වත් අද වනතෙක් නොදුටු මට දුරින් ඉන්න ඔයා මගේ මුළු ජීවිතේම වෙනස් කරලා හැම දුකක් වේදනාවක්ම මගෙන් ඈත් කරලා සතුට අරන් මගේ ලෝකෙට ආවා.ජීවිතේ කවදා කොතැන නවතියිද කියන්න ඔයත් මාත් දන්නෙ නෑ. නමුත් මේ තරම් මට ආදරෙන් ළංවුණ ඔයාගෙම සෙනෙහස පිරුණු අපේම කැදැල්ලක ජීවත්වන්න හුඟාක් ආසයි. එකම සැරයක් වත් ඔය ආදරේ මේ ඇස් දෙකෙන් දැකලා ආදරේ විඳගන්න හෙටක් එනකම් මම අදත් බලන් ඉන්නව.- සුද්දිලස්සන රාත්‍රියක්. වලාකුළු කොහෙදෝ ඈතකට පාවෙලා ගිහින්. මුළු අහස පුරාම තිබුණෙ දිලිසෙන තරු. දොර ඇරගෙන එළියට ආව මම, ඒ ලස්සන මගේ ඇස්වලට උරා ගනිමින් හිටියෙ සිතුවිලි සියල්ලම අවකාශයට මුදා හැරලා. එක පාරට ම මගේ ඇස් නැවතුණේ අපූරු ලතාවකට දිලිසෙන පුංචි තරුවක් ගාව. ඒ තරුව තිබුණ තැන වෙන තරු දිලිසෙනවා මම දැක්කෙ නෑ. ඒ තරුව මට කතා කරනවා. මම ඒ තරුව දිහාම බලාගෙන හිටියා. අවුරුදු පහකට කලින් මගෙන් වෙන් වෙලා ගිය, මගේ පෙම්වතියගේ ඇස් හදිස්සියෙ ම මගේ කල්පනාවට ආවෙ ඒ දිලිසෙන තරුව දැක්කම.එයාගෙ ඇස් සතුටට වගේ ම දුකටත් කිසිම වෙනසක් නැතුව එකම විදිහට දිලිසුණා. ඒ මායා ඇස්වලට මම මේ තරමට ආදරේ කරෙත් ඒ නිසා. අන්තිමට ඒ ඇස් දෙක සදහට ම මගෙන් වෙන් වුණෙත් ඒ ආදරේ තවමත් නොවෙනස්ව මට තියාගන්න පුළුවන් විදිහට. එදා ඒ ඇස් මට ගොඩක් දේවල් කියල දුන්නා. ඉස්පිරිතාලේ ඇඳේ දිගා වෙලා, වෙව්ලන තොල් වලින් මට කිව්වෙ, මම මැරුණත් හැමදාම ඔයා ළඟ කියලා. එයාට මරණය දැනෙන්න ඇති. ලියුකේමියාව හැදුණු ලෙඩෙක් මරණය තත්පරෙන් තත්පරේ අත්විඳිනවා. මට කරගන්න දෙයක් තිබුණෙ නෑ. මට පුළුවන් වුණ එකම දේ, එයාගෙ ඇස් දෙක පිය වෙනකල් එයාට ආදරේ කරන එක විතරයි.“මේ ඔයා ද විහඟි...” මම කෑ ගහලා ඇහුවා.ඒ තරුව තාමත් දිලිසෙනවා. හරිම සුන්දර විදිහට. මගේ කෑගැහිල්ලට බෝඩිමේ ඇන්ටිත් ඇහැරිලා එළියට ආවා.මොකද සඳුන් පුතේ මේ රෑ එළියට වෙලා කරන්නෙ...? ඔය දරුවා කාට හරි බය වුණාවත් ද...? ඇන්ටි මගේ ඔළුව අතගාද්දි ඉබේට ම මගේ ඇස්වලට කඳුළු පිරුණා.“න්... නෑ... නෑ ඇන්ටි...” මම බොහොම අමාරුවෙන් ඒ වචන ටික එළියට දැම්මා.‘පන්සිල් අරගෙන නිදාගන්න පුතේ. පුතාගෙ හිත ගැස්සිලා වගේ. මම යනවා...’ ඇන්ටි ආපහු ගේ ඇතුළට ගියා.ඔව්... මගේ හිත ගැස්සුණා විහඟි. ඔයා මගේ දිහා බලලා ඔය ඇස්වලින් හිනාවෙද්දි මගේ හිත ගැස්සෙනව වගේ ම අදත් මගේ හිත ගැස්සුණා. මට සමාවෙන්න විහඟි. මම තනියම මිමිණුවේ ඇස්වලින් වැටෙන කඳුළු බිංදු පොළවට වැටෙන සද්දෙත් එක්ක.මට විශ්වාසයි, ඔයා මේ අහසෙ තරු ගොන්න අතරෙ කොහො හරි ඉන්නවා කියලා. මගේ හිත ගස්සපු ඒ තරුව ඔයා විහඟි. ඒ ඔයා... මම හැමදා ම මේ අඳුරම ප්‍රාර්ථනා කරනවා. දහවලක් මට ඕන නෑ විහඟි. මේ කරුවල, මේ අන්ධකාරෙ මට හොඳයි. මම මේ අන්ධකාරෙට ආදරෙයි. ඒත්... තව ටිකකින් එළියට වැටෙයි. එතකොට මට ඔයාව පේන්නෙ නැති වෙලා යයි. අනේ දෙවියනේ... මට හැමදා ම අඳුර දෙන්න. ඉර එළියක් මට එපා... මම මිදුලෙ ඉඳන් දෙවියන් යැද්දා...ඒත් ඉර හැමෝට ම වඩා නපුරුයි. තුරු පෙළ අතරින් අරුණලු නැගෙද්දි, මම කාමරයට ගියෙ ආයෙත් කරුවල වැටෙන්න තියන පැය ගාණ ගැන හිතෙන් මෙනෙහි කරමින්... ඒ රැයේදී ඇය මුණ ගැහෙන්න අසීමිත ආශාවකුත් එක්ක...- චතූ හේරත්ඇහැලිය ගොඩට ඉතා නුදුරු ගමකදී කැමරා කාචයට හසුවූ මෙම අපුරූ මකුළුවාගේ හිස කොටසෙහි සුදුපැහැ සිංහ මූණක් පැහැදිළිවම දැකිය හැකි බව මේ පින්තූරය අපට එවූ ඇහැලියගොඩ විශ්ෂ වාර්තාකරු නිමල් විජයතුංග පවසන්නේ.ඔබටත් එසේ පෙනෙනවාද? මේ මකුළුවාගේ විද්‍යාත්මක නාමය ආදී තොරතුරු දන්නේනම් අපට එවන්න.වරෙක පුරවාගෙන සන්තානයට තුරුලු කරගත්.... වරෙක මුදාහළ මුත් ගුවනතේ නොසරන්නා වූ.... වරෙක ඉකිගැසුව මුත් කාටවත්ම නොඇසෙන්නා වූ.... වරෙක අහුරාගෙන නිවන් මඟ නිවන් දකින තෙක්.... පැවසීමට සැරසෙන මුත් මුවින් පිටමං නොවන්නාවූ අමතක කළ මුත් නැවත මතකයට නැෙඟන්නා වූ නිදහස් කළ මුත් නැවත සොයා එන්නා වූ ලිවිය කියවිය නොහැකි අකුරු පෙළ ......- කොට්ටාව ඉඳුනි කෞශල්‍යාඅප පේ‍්‍රමයේ මළගමේ මතක බණ කියන්නට “මතක වස්ත්‍ර” පුද දී පැන් වඩන්නට අද මා ළඟ ඉතිරිව ඇත්තේ පෙරදා අහිමි වුණු නිකලැල් පේ‍්‍රමයේ නොමියෙන මතක සැමරුම් පමණකි.- වැලිසර බුද්ධිකා කහඳවලදෙමවුපියන් ගැන සොයමින් බලන පුතා අප දෙදෙනාම නිති සතුටින් තබන පුතා අසනීපයක් වූ විට ළඟ ඉඳින පුතා තිස්තුන් කෝටියක් දෙවියෝ රකිති පුතා අද සමහර දරුවන් ගැන සිතන වි ට අපේ පුතා වැනි දරුවන් ලබන්න ට දෙමාපියන්ගේ දුක් ගිනි නිවන්න ට අපි වාසනාවන් පුත ඔබ ලබන්න ට- දිගන යමුනා අබේරත්නකිරි නොපිරෙනා තන පුඬුවක් මට කුමට අම්මා ගිහින් කිරි පුරවාගෙන එන්ට පා පහරක් නොදී බත් අහුරක් දෙන්ට අනේ මහතුනේ හිත කරුණා වෙන්ට අම්මයි මමයි තනිවී දුක් විඳින්නේ මේ ලොව කාට අපි අපෙ දුක කියන්නේ දෙවියන් පවා ඈතයි වැඩ සිටින්නේ පිය සෙනෙහසක් නැතිව ද අප මවන්නේ- කසුරිමහ සයුරේ හැම නැවක්ම, ඔබෙ පිහිටෙන් යළි ආවා ජීවිත සයුරේ අතරමං වුණු මා හට පාර නොපෙන් වුවාට, මම තරහ නෑ ඔබ සමඟ.- ගාල්ල රෝෂිත ලක්ෂාන්  නොකළ බව වරදක් සිත පමණක් දනී නමුත් ලෝකය කර ඇත වරදකරු එකුන් විසි වසර නිම වී නිදහස්ව එන්නට ඔබ වෙතට දින ඇත්තේ දෑඟිලි වලටත් ටිකක් අඩුවෙනි පිළිගන්න පුළුවන් ද පමණක් කියන්න සියල්ල හැරදා යන්න වෙනතකට...මහමුල්ගම සුනිල් තිලකරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=ay1208123</link>
    <topic>ආයෝජකයන් ස්ථාවර තැන්පතුවලට?</topic>
    <author>තාරක වික්‍රමසේකර</author>
    <content>සතිය ආරම්භයේ දී ගනුදෙනු සංඛ්‍යාවේ පහළ යාමක් දිස් විය. පෙර සතිය අවසානයේ 5333 ක් වූ ගනුදෙනු සංඛ්‍යාව සතිය ආරම්භයේ දී 3584 ක් දක්වා ඉහළ ගියේය.එසේ වුවද පැරගන් සමාගමේ කොටසක මිල රුපියල් 1495 සිට 1890 ක් දක්වා රුපියල් 395 කින් ඉහළ ගියේය. ඒ සඳුදා (06) දින සිදුවූ කැපී පෙනෙන මිල ඉහළ යාමයි.ඉන්ඩස්ට්‍රියල් ඒ එස් පී එච් කොටසක මිල රුපියල් 340 සිට 305.80 ක් දක්වා රුපියල් 34.20 කින් පහළ ගියේය.දිනයේ වැඩිම කොටස් අලෙවි වූයේ ජේ කේ එච් සමාගමේය. අලෙවි වූ කොටස් ගණන 1160789 කි.අඟහරුවාදා (07) ගනුදෙනු සංඛ්‍යාව යළි ඉහළ ගියේය. ඒ 4006 ක් දක්වා ගනුදෙනු ඉහළ යමිනි. එහෙත් එදින කිසිදු සමාගමක මිල ගණන් කැපී පෙනෙන ලෙස ඉහළ ගියේ නැත. මිල පහළ ගිය සමාගම් අතර සී ඩී අයි සී කැපී පෙනුණි. පෙර දින රුපියල් 296.90 ක් වූ කොටසක මිල එදින රුපියල් 276.00 දක්වා රුපියල් 20.90 කින් පහළ ගියේය.දිනයේ මිලියනය ඉක්මවා කොටස් අලෙවි වූ සමාගම් අතර ඩයලොග් මුල් තැනක් ගන්නේය. ඒ කොටස් 1199850 ක් අලෙවි වෙමිනි. ටෝකියෝ සිමෙන්ට් කොටස් 1007585 ක් අලෙවි විය.දිනයේ වැඩිම කොටස් අලෙවි වූයේ පෑන් ඒෂියන් පවර් සමාගමේය. අලෙවි වූ කොටස් ගණන 2184725 කි. බදාදා (8) දින යළි ගනුදෙනු සංඛ්‍යාව අඩු විය. ඒ කොටස් 3766 ක් දක්වා ගනුදෙනු පහළ යමිනි.දිනයේ වැඩිම කොටස් අලෙවි වූයේ ඩයලොග් සමාගමේය. අලෙවි වූ කොටස් ගණන 2953770 කි. සෙසු කිසිදු සමාගමක කොටස් මිලියනය ඉක්මවා අලෙවි වූයේ නැත.එදින ද මිල ඉහළ යාම් අතුරින් සමාගම් කැපී නොපෙනුණ අතර මිල පහළ යාම් අතුරින් සෙලින්කෝ ඉන්ෂුවරන්ස් කැපී පෙනුණි. පෙර දින රුපියල් 750 ක් වූ කොටසක මිල එදින රුපියල් 700.10 ක් දක්වා රුපියල් 49.90 කින් පහළ ගියේය.ගෙස්ටෙට්නර්, කළම්ඹු ෆාමසි, බුකිට් ඩරා, සින්ගර් මිල පහළ ගිය සමාගම් අතර විය.එක්ස්පෝ ලංකා හෝල්ඩින්ග්ස් කොටසකට ශත 12 ක් බැගින් ලාභාංශ ගෙවනු ලබන බව නිවේදනය කර තිබුණි.රෙග්නිස් ලංකා පී එල් සී ශත 69 ක් බැගින් කොටස් හිමියන්ට නව කොටස් (Rights Issues) නිකුත් කරනු ලබන බව නිවේදනය කර තිබුණි.පෙර සතිය අවසානයේ සමස්ත කොටස් මිල දර්ශකය ඒකක 4931.47 ක් වූ අතර සතිය ආරම්භයේදී එය ඒකක 4928.50 ක් දක්වා පහළ ගියේය. අඟහරුවාදා එම අගය දැක්වුණේ ඒකක 4898.22 ක් ලෙසය. බදාදා එය ඒකක 4889.87 ක් විය.මිලංකා මිල දර්ශකය ද පෙර සතිය අවසානයේදී ඒකක 4380.75 ක් වූ අතර සතිය ආරම්භක සඳුදා එම අගය ඒකක 4380.27 ක් විය. අඟහරුවාදා එය දැක්වුණේ ඒකක 4365.02 ක් ලෙසිනි. බදාදා වන විට මෙම අගය තවත් පහළ ගියේය. ඒ ඒකක 4354.02 ක් දක්වා පහළ යමිනි.බැංකු හා මූල්‍ය ආයතන මඟින් ස්ථාවර තැන්පතු සඳහා ඉහළ පොලියක් ලබා දීම නිසා වෙළෙඳ පොළ ආයෝජකයන් අඩුවීමට එක් හේතුවක් වී තිබේ.එමෙන්ම වසරකට වැඩි කාලයක් වෙළෙඳ පොළේ කැපී පෙනෙන වර්ධනයක් ඇති නොවීම ද ආයෝජකයන් අඩුවීමට බලපා ඇති බව දැනගන්නට ඇත.කලාපයේ සෙසු වෙළෙඳ පොළ හා සසඳන කල කොළඹ කොටස් වෙළෙඳ පොළ කරා ඇදී එන ආයෝජකයන් පිරිස තවමත් මධ්‍යම හා ඉහළ පංතිවල පුද්ගලයන් පමණක් වීම කැපී පෙනෙන ලක්ෂණයක් බවත් වෙළෙඳ පොළ ගැන මනා අවබෝධයක් ග්‍රාමීය මට්ටමට ඇති කළ යුතුව ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj1208121</link>
    <topic>සසම්භාවී සායනික පර්යේෂණයකින් සමහන් හි ප්‍රත්‍යක්‍ෂ භාවය තහවුරු වේ</topic>
    <author/>
    <content>සසම්භාවී සායනික පර්යේෂණයකින් සමහන් හි ප්‍රත්‍යක්‍ෂ භාවය තහවුරු වේලින්ක් නැචුරල් ප්‍රොඩක්ට්ස් හි කර්මාන්ත කළමනාකරු තරංග පෙරේරා, ලින්ක් නැචුරල් පර්යේෂණ හා සංවර්ධන ප්‍රධානී ටී.එම්.එස්.ජී. තෙන්නකෝන්, මහාචාර්ය කොල්වින් ගුණරත්න, සභාපති ආචාර්ය දේවපි‍්‍රය නුගවෙල, අධ්‍යක්ෂ ආචාර්ය ටියුලි ද සිල්වා MAS Linea Aqua ප්‍රධාන විධායක නිලධරී සාරින්ද උනම්බුව මහත්වරු පර්යේෂණයේ ප්‍රතිඵල මාධ්‍යයට හෙළි කළ අවස්ථාව.ලින්ක් සමහන් දිනපතා භාවිත කිරීමෙන් ඉහළ ශ්වසන පද්ධතිය ආශි‍්‍රත රෝග ලක්‍ෂණ පහළ වීම සහ ඒවායේ තීව්‍රතාව අඩුවන බව සසම්භාවි සායනික පර්යේෂණයකින් තහවුරු වෙයි.එම පර්යේෂණය සිදු කිරීම සඳහා ශ්‍රී ලංකා වෛද්‍ය සංගමයේ ආචාර ධර්ම විමසීමේ කමිටුවෙන් අනුමැතිය ලබාගෙන ඇති අතර එය ශ්‍රී ලංකා සායනික පර්යේෂණ ලේඛනයේ ද ලියාපදිංචි කර ඇත.ප්‍රතිශ්‍යාවෙන් සහ පීනස රෝගයන් ඇතිවන පීඩාවලට මෙතෙක් තිබූ එකම විසඳුම වූයේ රෝගය හෝ රෝග ලක්‍ෂණ පහවන තුරු ඖෂධ පාවිච්චි කිරීමෙන් දින ගණනක් විවේක ගැනීමයි.කොළඹ විශ්ව විද්‍යාලයේ වෛද්‍ය පීඨයේ හිටපු මහාචාර්යවරයකු වූ විශේෂඥ වෛද්‍ය කොල්වින් ගුණරත්න මහතාත්, කොළඹ විශ්ව විද්‍යාලයේ සංඛ්‍යාන ගණිතය පිළිබඳ මහාචාර්ය රෝෂිණී සූරියආරච්චි මහත්මියත් හවුල්ව සති 12 ක් තුළ පැවැත්වූ එම සායනික පර්යේෂණයෙන් ලින්ක් සමහන් පානය කළ කණ්ඩායමට ඉහත රෝග ලක්‍ෂණ පහළ වීම ඉතාම අඩු වූ අතර තීව්‍රතාව ද අඩු විය. එම පර්යේෂණය පිළිබඳ විස්තර ලංකා වෛද්‍ය සඟරාවේ මාර්තු කලාපයේ පළවී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj1208122</link>
    <topic>ඩිමෝ වෙතින් නව මාදිලියේ කුඩා ප්‍රමාණයේ වෙළෙඳ වාහන</topic>
    <author/>
    <content>ඩිමෝ වෙතින් නව මාදිලියේ කුඩා ප්‍රමාණයේ වෙළෙඳ වාහනපාරිභෝගිකයෙකුට යතුරක් භාර දෙමින්. විජිත බණ්ඩාර මහතා, ගහනාත් පණ්ඩිතගේ මහතා, ආර්.ටී. වසන් මහතා, රංජිත් පණ්ඩිතගේ මහතා, රුද්‍රරුප් මෛත්‍රා මහතා හා අරුප් බරූහා මහතා.සීමාසහිත ඩීසල් සහ මෝටර් ඉංජිනේරු පොදු සමාගම (ඩිමෝ) ඉන්දීය ටාටා මෝටර් සමාගම හා එක්ව නවතම මාදිලියේ ටාටා කුඩා ප්‍රමාණයේ වෙළෙඳ වාහන වෙළෙඳපොළට හඳුන්වා දෙයි.මෙම නව වාහන එකතුව ඩීමෝ බට්ටි (ඉන්දියාවේ ටාටා ලෙසින් හඳුන්වා දුන්), ටාටා Super ACE(ඩීමෝ ලොක්කා ලෙසින් හැඳින්වූ) සහ ඩීමෝ 207 DI BULLET යන වාහන වලින් සමන්විත වේ.පසුගියදා කොළඹදී පැවති උත්සවයකදී මෙම වාහන වෙළඳපොළට හඳුන්වා දීම සිදුවිණි.මයික්‍රෝ ට්‍රක් ගණයට අයත් ඩීමෝ බට්ටි මගින් අඩු බරක් අවම වියදමකින් යුතුව ප්‍රවාහනය කිරීමට අවශ්‍ය පාරිභෝගිකයින්ගේ ඉල්ලුමට සැපයුම ලබා දෙයි. මෙම රථය තනි සිලින්ඩර් ඩීසල් එන්ජිමකින් යුතු අතර කිලෝග්‍රෑම් 600 තෙක් බර ප්‍රවාහනය කළ හැකිය.කිලෝමීටරයට ලීටර් 27 ක ඉන්ධන පිරිමැසුම්දායී බවකින් යුක්ත මෙය ඕනෑම වෙනත් රෝද හතරේ රථයක් හා බලන කල අවම වියදමකින් මෙහෙයවිය හැකි වීම මෙහි ඇති විශාලම වාසිය වේ. ඩිමෝ ලොක්කා සැපපහසු කුඩා ට්‍රක් රථයකි. නවීනතම තාක්ෂණයෙහි සහ නව නිර්මාණයෙහි එකතුවෙන් මෙම රථය විවිධාංගයන්ගෙන්, ඉන්ධන පිරිමැසුම්තාවයෙන්, බර හැසිරවීමේ පහසුවෙන් යුක්ත වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj1208123</link>
    <topic>ඔරියන්ට් වෙල්ත් නව සේවා රැසක්</topic>
    <author/>
    <content>ඔරියන්ට් වෙල්ත් නව සේවා රැසක්ඔරියන්ට් වෙල්ත් සමාගමේ රෙජිස්ට්‍රාර් නිසංසලා මල්ලවආරච්චි, ආයෝජන කළමනාකරු ප්‍රසන්න කිරිදෙන, අධ්‍යක්ෂ රමේෂ් ෂාෆ්ටර්, ප්‍රධාන විධායක නිලධාරි එස්. ජෙයවර්මන් හා Deutsche බැංකුවේ සුරැකුම් සේවා හා භාරකාරත්ව ප්‍රධානී ටිරෝන් හනාන් හා නිත්‍යා පාට්නර්ස්හි හවුල්කරු නෙයොමාල් ගුණවර්ධන මහත්ම මහත්මීහු.ශ්‍රී ලංකා සුරැකුම්පත් හා විනිමය කොමිසම හරහා ඒකක භාර කළමනාකරණ බලපත්‍රය හිමි කරගැනීමට ඔරියන්ට් වෙල්ත් ලිමිටඩ් සමාගම සමත් විය.ඒ අනුව සමාගම ඉදිරියේදී සුළු පරිමාණ හා මහා පරිමාණ ආයෝජකයින් සඳහා ඒකක භාර අරමුදල් තුන ඔරියන්ට් වෙල්ත් සමාගම විසින් කළමනාකරණය කෙරෙනු ඇති අතර සියලු ආයෝජකයින්ගේ මුදල්වල භාරකාරත්වය කොළඹ Deutsche Bank AG  රැකවරණය යටතේ සුරක්ෂිතව තිබෙනු ඇත.ම් පහසුකම සැලසීම සඳහා අදාළ භාරකාරත්ව ගිවිසුම් අස්සන් කිරීම ඔරියන්ට් වෙල්ත් ලිමිටඩ් සමාගම හා ච්ඥභබඵජඩඥ බැංකුව අතර පසුගියදා සිදු කරන ලදී. ඔරියන්ට් වෙල්ත් සමාගමේ මෙම අරමුදල් තුන නම් කර ඇත්තේ ඔරියන්ට් ගිල්ට් එජ් අරමුදල, ඔරියන්ට් කෝපරේට් ඩේට් අරමුදල හා ඔරියන්ට් ඉක්විටි අරමුදල ලෙසයි.මෙම අරමුදල් හරහා ඔරියන්ට් වෙල්ත් සමාගමේ ආයෝජන කණ්ඩායමේ කළමනාකාරිත්වය යටතේ ප්‍රධාන වශයෙන් රාජ්‍ය සුරැකුම්, සංස්ථාපිත ණය සුරැකුම් හා කොළඹ කොටස් වෙළෙඳ පොළේ ලයිස්තුගත සමාගම්වල ආයෝජනය කිරීමට අවස්ථාව උදාවන බව මාධ්‍ය හමුවේදී ඔරියන්ට් වෙල්ත් සමාගම කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj1208124</link>
    <topic>සොෆ්ට්ලොජික් ඉන්ෆොමේෂන් වෙත ඩෙල් අනර්ඝතම සහකාර සම්මානය</topic>
    <author/>
    <content>සොෆ්ට්ලොජික් ඉන්ෆොමේෂන් වෙත ඩෙල් අනර්ඝතම සහකාර සම්මානයසොෆ්ට්ලොජික් ඉන්ෆොමේෂන් ටෙක්නොලොජිස්, මැලේසියාවේ පැවති ‘2012 ඩෙල් චැනල් සමුළුව‘ දී පාරිභෝගික කාණ්ඩයේ ඩෙල් අනර්ඝතම සහකාර සම්මානයෙන් පිදුම් ලැබීය. ‘2012 ඩෙල් චැනල් සමුළුව‘ යනු ඩෙල් සහ ලොව පුරා එහි සහකරුවන් වෙත සිය අත්දැකීම් හුවමාරු කරගැනීම ඔස්සේ නව දැනුම ලබාගත හැකි ආකාරයේ ජාලගත පදනමකි.සමාගමෙහි අධ්‍යක්ෂ/ ප්‍රධාන විධායක නිලධාරී රොෂාන් රසූල් පැවසුවේ මෙමගින් ශ්‍රී ලංකාවේ තොරතුරු තාක්ෂණ ක්ෂේත්‍රය තුළ පවතින අතිශය තරගකාරී තත්වය තුළ ඩෙල් සහ සොෆ්ට්ලොජික් වඩාත් ඉහළ තලයකට රැගෙන යාම සඳහා අපගේ කණ්ඩායම විසින් ඉටුකරන ලද ප්‍රශංසනීය කාර්ය භාරය ඇගයුමට ලක් කෙරෙනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj1208125</link>
    <topic>‘වෙබ් පාඨශාලා’ ශිෂ්‍යත්ව විභාග සම්මන්ත්‍රණ ඇරැඹෙයි</topic>
    <author/>
    <content>‘වෙබ් පාඨශාලා’ ශිෂ්‍යත්ව විභාග සම්මන්ත්‍රණ ඇරැඹෙයිශ්‍රී ලාංකීය දරු දැරියන්ගේ අධ්‍යාපන ක්‍රියාවලියට උරදෙන ‘වෙබ් පාඨශාලා’ වැඩසටහන යටතේ ශිෂ්‍යත්ව විභාගයට පෙනී සිටින දූදරුවන්ගේ දැනුම වර්ධනය උදෙසා සංවිධානය කරන ලද සුවිශේෂ විභාග සම්මන්ත්‍රණයක් පසුගියදා පවත්වන ලදී.අධ්‍යාපන අමාත්‍යාංශය, ජාතික අධ්‍යාපන ආයතනය සහ රාජ්‍ය වාණිජ (විවිධ) නීතිගත සංස්ථාව සහ එටිසලාට් එක්ව මෙම සම්මන්ත්‍රණය සංවිධානය කරන ලදී. කොළඹ රාජකීය විද්‍යාලයේ නව රඟහලේ දී පවත්වනු ලැබූ මෙම ශිෂ්‍යත්ව විභාග සම්මන්ත්‍රණය මෙහෙයවන ලද්දේ වේල්ස් කුමර විද්‍යාලයේ ප්‍රවීණ ආචාර්ය දිලීප ගුණවර්ධන මහතා විසිනි.දිලීප ගුණවර්ධන මහතා පහ වසර ශිෂ්‍යත්ව විභාගයට දරුවන් හුරුකරවීමේ ප්‍රවීණ ගුරුවරයකු වන අතරම ‘වෙබ් පාඨශාලා’ වැඩසටහනෙහි 4, 5 වසර විෂය නිර්දේශ නිර්මාණකරුවා ද වේ.පසුගිය ජූලි 21 වැනිදා පවත්වන ලද මෙම සම්මන්ත්‍රණය සැසි වාර දෙකක් වශයෙන් සංවිධානය කර තිබීම නිසා අතිවිශාල සිසු දරු දැරියන් පිරිසකට එහි ප්‍රතිලාභයන්ට හිමිකම් කීමේ වරම හිමිව තිබේ. මෙම සම්මන්ත්‍රණයට සහභාගි වූ සිසු දරු දැරියන් වෙනුවෙන් වටිනා ආදර්ශ ප්‍රශ්න පත්‍ර කට්ටලයක් නොමිලේ හිමිවීම ද විශේෂත්වයකි.නවීන තාක්ෂණය යොදාගෙන අන්තර් ක්‍රියාකාරකම් ඇසුරින් අධ්‍යාපනික කාර්යයන් සිදුකිරීම උදෙසා නිර්මාණාත්මක ප්‍රවේශයක් වශයෙන් ද එය හැඳින්විය හැක. ‘වෙබ් පාඨශාලා’ වැඩසටහන සඳහා මෘදුකාංග නිර්මාණය කරමින් සහ ඒවා වැඩි දියුණු කරමින් එහි පූර්ණ අන්තර්ජාල සේවා සහයෝගය ලබාදෙන්නේ එටිසලාට් සමාගම විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj1208126</link>
    <topic>සෙලාන් තෑගි පිට තෑගි මහ දිනුම් ඇදීම කොළඹදී</topic>
    <author/>
    <content>සෙලාන් තෑගි පිට තෑගි මහ දිනුම් ඇදීම කොළඹදීසෙලාන් තෑගි පිට තෑගි මහා දිනුම් ඇදීමේ සුපිරි ත්‍යාගය වූ මිලියන 15 ක් වටිනා සුඛෝපභෝගී නිවස දිනා ගැනීමට පල්ලේකැලේ අචලා නක්කාවිට මහත්මිය සමත්වූවා ය.සෙලාන් බැංකුවේ සභාපති, ජනාධිපති නීතිඥ මොහාන් පීරිස් මහතා අතින් ඇයට හිමි නව නිවසේ යතුරු භාරදීම කොළඹ දී පැවති උත්සව අවස්ථාවක දී සිදු කෙරිණි. මෙම අවස්ථාව සඳහා නක්කාවිට මහත්මියගේ සැමියා හර්ෂ හා බිළිඳු දියණිය තරුකී ද සහභාගි වූහ.මේ ජයග්‍රහණය පිළිබඳ අදහස් දක්වමින් නක්කාවිට මහත්මිය මෙසේ කියා සිටියා ය. ‘තෑගි පිට තෑගි දිනුම් ඇදීමේ සුපිරි ත්‍යාගය මට හිමි වුණා කියා සෙලාන් බැංකුවේ නිලධාරීන් මා වෙත ඇවිත් පවසද්දී, මට කිසිවක් සිතා ගැනීමට නොහැකි වුණා. ඇත්තටම එම හැඟීම අදහා ගන්නවත් බැහැ.”සෙලාන් බැංකුවේ සාමාන්‍යාධිකාරි/ ප්‍රධාන විධායක නිලධාරි කපිල ආරියරත්න මහතා අදහස් දක්වමින් ‘වඩාත් නව්‍ය අංගයන් කෙරෙහි අවධානය යොමු කරමින් නිරතුරුව අපගේ ගණුදෙනුකරුවන්ට පුළුල් වටිනාකමක් ලබාදීමට අප තුළ පවතින කැපවීම විදහා දැක්වීමට මෙම ප්‍රවර්ධන වැඩපිළිවෙළ තවත් කදිම උදාහරණයක් යැයි පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj1208127</link>
    <topic>ඇමෙරිකාවේ ව්ධපඤඪජ ඊපචජඬ ශ්‍රී ලංකා වෙළෙඳ පොළේ</topic>
    <author/>
    <content>ඇමෙරිකාවේ ව්ධපඤඪජ ඊපචජඬ ශ්‍රී ලංකා වෙළෙඳ පොළේක්වොන්ටම් ෆිට්නස් හි කළමනාකාර අධ්‍යක්ෂ නොමාල් විජයරත්න ශ්‍රී ලංකාවේ ජනප්‍රිය නිළි අනර්කලී ආකර්ෂාට ගිවිසුම පිළිගන්වමින්.ශරීර සුවතා නිෂ්පාදන සඳහා ප්‍රසිද්ධ නාමයක් වන ක්වොන්ටම් දශකයකට වඩා වැඩි කාලයක් පුරා ශ්‍රී ලංකා වෙළෙඳ පොළට විවිධ ආකාරයේ ශරීර සුවතා උපකරණ රැසක් හඳුන්වා දෙයි.ලෝකයේ ගෞරවනීයම වෙළෙඳ නාමයන්ගෙන් එකක් ශ්‍රී ලංකාවට එක් කරමින් එක්සත් ජනපදයේ ප්‍රසිද්ධ නාමයක් වන ICON  හෙල්ත් ඇන්ඩ් ෆිට්නස් සමඟ එක්ව ඔවුන්ගේ නවතම ඉදිරිපත් කිරීම ලෙස Nordic Track පසුගියදා හඳුන්වා දෙන ලදී.කැලරි විශාල ප්‍රමාණයක් දහනය කිරීමට දිවීමට අවශ්‍ය නැහැ. අධ්‍යයනවලට අනුව කැලරි විශාල ප්‍රමාණයක් දහනය වන්නේ අංශක 18 - 21 ත් අතර ආනතියකින් යුත් කන්දක කිලෝමීටර් 4 සිට කිලෝමීටර් 5 ක ප්‍රමාණයක් පැයක් ඇතුළත නැඟීමෙනුයි.Treadmil  බොහොමයක් සකස් කර ඇත්තේ අංශක 15 ක ආනතියක් දක්වා පමණයි.  Nordic Track මගින් අංශක 40 ක් දක්වා ආනතියක් සහිතව කන්දක් නගින අයුරින් නිර්මාණය කරන ලද Treadmil රාශියක් තිබෙනවා. ක්වොන්ටම් ෆිට්නස් හි කළමනාකාර අධ්‍යක්ෂ නොමාල් විජයරත්න මහතා පැවසුවේ ය.“පසුගිය වසර 14 ක කාලය පුරා අප විසින් සපයන ශරීර සුවතා නිෂ්පාදනයත් නිමාවෙන්, ශක්තියෙන් හා කල්පැවැත්මෙන් යන සෑම අංශයකින් ම තත්ත්වයෙන් උසස් බව තහවුරු කර තිබෙනවා. අපගේ වෙළෙඳනාම තානාපතිනිය ලෙස අනර්කලී පත් කරගැනීමත් අපගේ නාමය තවත් ඉහළට ඔසවා තැබීමට ඉවහල් වෙනවා” යනුවෙන් ද නෝමාල් විජයරත්න මහතා පැවසුවේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj1208128</link>
    <topic>ආපිකෝ අලෙවි බළකායට රන් සම්මාන</topic>
    <author/>
    <content>ආපිකෝ අලෙවි බළකායට රන් සම්මානරිචඩ් පීරිස් සමාගමේ දේශීය නිෂ්පාදන හා බෙදාහැරීම් අංශයේ වාර්ෂික අලෙවි සමුළුව හා සම්මාන උලෙළ - 2012, රිචඩ් පීරිස් සමූහ ව්‍යාපාරයේ, සභාපති / කළමනාකාර අධ්‍යක්ෂ /ප්‍රධාන විධායක නිලධාරි, ආචාර්ය සේන යද්දෙහිගේ මහතාගේ ප්‍රධානත්වයෙන් පසුගියදා පැවැත්විණි.“Reach beyond Boundaries” නම් තේමාව යටතේ මෙවර පැවැත්වුණු මෙම වාර්ෂික අලෙවි සමුළුව හා සම්මාන උලෙළේ විශේෂත්වය වූයේ, රිචඩ් පීරිස් සමාගමේ දේශීය නිෂ්පාදන හා බෙදාහැරීමේ අංශයේ පසුගිය මුදල් වර්ෂයේ දී ලද ආදායම, මෙතෙක් එම අංශයේ ආදායම් ඉතිහාසයේ වාර්තා වූ වැඩිම ආදායම වීමය.රිචඩ් පීරිස් සමාගමේ දේශීය නිෂ්පාදන හා බෙදාහැරීම් අංශයට අනුබද්ධිත නැවත බෙදාහැරීම, ව්‍යාපාරික සංවර්ධන, නිෂ්පාදන හා ගෘහභාණ්ඩ අලෙවි යන අංශයන් හි පසුගිය වර්ෂයේ දී විශිෂ්ට ක්‍රියාකාරිත්වයක් පෙන්නුම් කළ දිවයින පුරා විසිරී සිටින බෙදාහැරීම් නියෝජිතයන් 100කට අධික පිරිසක් හා අලෙවි බළකායේ සාමාජිකයෝ මුදල් ත්‍යාග, සහතික පත්, ජය සංකේත හා විදෙස් සංචාරවලින් පිදුම් ලැබූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj1208129</link>
    <topic>HONEYWELL ආරක්ෂක උපකරණ මෙරටට</topic>
    <author>ඡායාරූපය - සාලිය රූපසිංහ</author>
    <content>HONEYWELL ආරක්ෂක උපකරණ මෙරටටඇමෙරිකාවේ HONEYWELL වෙළෙඳ නාමය යටතේ නිෂ්පාදනය කරනු ලබන කාර්මික ආරක්ෂිත උපකරණ ශ්‍රීී ලංකාවට හඳුන්වාදීමේ එක්දින වැඩමුළුව හනිවෙල් (ඉන්දියා) ආයතනයේ ජාතික අලෙවි කළමනාකරු ශ්‍රීකාන්ත් කඩියාලි මහතාගේ ප්‍රධාන්තවයෙන් කොළඹ දී සිදු කෙරේ.මේ එක්දින වැඩමුළු සංවිධානය කරනු ලැබූයේ HONEYWELL කාර්මික ආරක්ෂක උපකරණ ශ්‍රී ලංකාව තුළ බෙදාහැරීමේ එකම බලයලත් නියෝජිත වශයෙන් කටයුතුª කරනු ලබන කොළඹ 10 ශ්‍රී සංඝරාජ මාවතේ මාර්ල්බෝ ට්‍රේඩින් ආයතනය විසිනි.කම්කරු දෙපාර්තමේන්තුවේ කර්මාන්තමය සුරක්ෂිතතා අංශයේ කොමසාරිස් සහ ප්‍රධාන කර්මාන්තශාලා පරීක්ෂක ඉංජිනේරු සුජාතා විජේසුන්දර මහත්මිය වැඩමුළුවට සහභාගි වෙමින් ඇතැම් සමාගම් කාර්මික ආරක්ෂක උපකරණ අලෙවිය සඳහා පමණක් සීමාවී කටයුතු කරනු ලබන බවත්, ඒවා භාවිතා කිරීමේ ඇති වැදගත්කම පිළිබඳව දැනුවත් කිරීමක් සිදු නොවන බවත් ඒ අනුව අද දින මෙම එක්දින වැඩමුළුව සඳහා විශාල පිරිවැයක් දරමින් සංවිධානය කිරීම පිළිබඳව මාල්බෝ ට්‍රේඩින් කම්පැණි ආයතනයට ප්‍රශංසා කරන බවත් පැවැසීය.ඡායාරූපය - සාලිය රූපසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>12</day>
    </date>
    <link>http://www.silumina.lk/2012/08/12/_art.asp?fn=aj12081210</link>
    <topic>මනස ධනාත්මක චින්තන පාඨමාලාව කොළඹදී</topic>
    <author/>
    <content>මනස ධනාත්මක චින්තන පාඨමාලාව කොළඹදීමනස සංවර්ධන සේවා සංවිධානය සංවිධානය කරන ‘මනස ධනාත්මක චින්තන පාඨමාලාව‘ මේ 18 වැනිදා උදේ 9 ට කොළඹ ආනන්ද විද්‍යාලයීය කුලරත්න ශාලාවේදී පැවැත්වේ.ජනශක්ති ඉන්ෂුවරන්ස් යළිත් වරක් ජාත්‍යන්තර සම්මානයෙන් පිදුම් ලැබුවේ ය. පසුගියදා සිංගප්පූරුවේ පැවති ආසියානු ප්‍රධාන අලෙවි නිලධාරීන්ගේ සමුළුවේදී හිමිවන විශිෂ්ටතම සම්මාන දෙකක් හිමිකර ගනිමින් ජනශක්ති සමාගම මෙලෙස ගෞරවයට පාත්‍ර වූ අතර එම සම්මානයන් වන්නේ විශිෂ්ටතම ආයතනික සමාජ සත්කාරක හා විශිෂ්ටතම අලෙවිකරණ වෙළෙඳ නාමයයි.තමන් වටා එක් රැස්ව සිටින ජනතාව වෙනුවෙන් කළ සේවය අගයමින් ජාත්‍යන්තර වශයෙන් පිළිගත්, ආයතනික සමාජ සත්කාර වල නිරතවීම වෙනුවෙන් 2012 වසර සඳහා වන සම්මානය ජනශක්ති රක්ෂණ සමාගම විසින් දිනා ගනු ලැබූ අතර බැංකුකරණයේ, මූල්‍ය සේවා හා රක්ෂණ යන ක්ෂේත්‍රවල විශිෂ්ට වෙළෙඳනාමය සඳහා ජනශක්ති සමාගම සම්මානයට පාත්‍ර වූ අතර ලොව ප්‍රකට වෙළෙඳනාම රැසක් අභිබවා ජනශක්ති සමාගම අඛණ්ඩව දෙවැනි වරටත් මෙම සම්මානය දිනා ගැනීම විශේෂත්වයක් වෙයි. DHL එක්ස්ප්‍රස් සිය මෙහෙයුම් කටයුතු තවත් පුළුල් කරමින් දකුණු පළාතට ව්‍යාප්ත කරයි. ගාල්ල හා මාතර යන නගර වල DHL නව සේවා මධ්‍යස්ථාන දෙකක් විවෘත කිරීමත් සමඟ දිවයින පුරා තම සේවා කටයුතු ව්‍යාප්ත කිරීම සඳහා පිහිටුවා ඇති ශාඛා සංඛ්‍යාව 16 ක් වෙයි.නව සේවා මධ්‍යස්ථාන දෙක සතියේ දින 6 ක් විවෘත තැබෙන අතර එමගින් දකුණු පළාතේ ජනතාවට අවශ්‍ය පාර්සල් ප්‍රවාහන කටයුතු පහසු හා නියමිත බර ප්‍රමාණයන්ට අනුව සාධාරණ මිල ගණන් යටතේ නිසි ලෙස ඇසුරුම් කර ප්‍රවාහනය කිරීමට අවශ්‍ය සියලු පහසුකම් සලසා දෙනු ඇත.ඊට අමතරව DHL එක්ස්ප්‍රස් සිය පාරිභෝගිකයන්ගේ පාර්සල් ගුවන් මගීන් ප්‍රවාහනයේ දී පැන නගින ගැටලු නිරාකරණය කර දෙමින් එම කටයුතු පහසු කිරීමට අවශ්‍ය උපකාර ද ලබාදීමට ද කටයුතු කරයි. එවැනි අවස්ථාවලදී අවශ්‍ය ලිපිලේඛන සකස් කරදීම, ඇසුරුම් කිරීම සිදු කර නියමිත වේලාවට අදාළ ස්ථාන වෙත ප්‍රවාහනය කර දීමට DHL එක්ස්ප්‍රස් ඇපකැප වී සිටියි. රෙකිට් බෙන්කිසර් සමාගමේ නිෂ්පාදනයක් වන ඩෙටෝල් විසින් දිවයින පුරා මවුවරුන් වෙනුවෙන් විෂබීජ වලින් ආරක්ෂාව සපයාගැනීම හා ගෙදරදොර සෞඛ්‍යාරක්ෂක පුරුදු පිළිබඳ සම්මන්ත්‍රණ මාලාවක් පසුගියදා ආරම්භ කරනු ලැබිණි.ඩෙටෝල් සෞඛ්‍ය සම්මන්ත්‍රණ දිවයින පුරා රෝහල් හා මාතෘ සායන 20 ක ක්‍රියාත්මක වන අතර එම රෝහල්වල හා සායනවල සේවය කරන ජ්‍යෙෂ්ඨ හෙදියන් හා වෛද්‍යවරුන් කණ්ඩායමක් විසින් සම්මන්ත්‍රණ මෙහෙයවනු ලබයි.අලුත උපන් බිළිඳුන්ගේ ප්‍රතිශක්තිකරණ පද්ධතිය පූර්ණ වශයෙන් වර්ධනය වීම සඳහා අමතර ආරක්ෂාව අවශ්‍ය වන අතර බිළිඳුන් විෂබීජ හා ආසාදන වලින් ආරක්ෂා කිරීම හා රැකබලා ගැනීම පිළිබඳව මව්වරුන් දැනුවත් කිරීම කෙරෙහි මෙම සම්මන්ත්‍රණවලදී අවධානය යොමු කෙරෙයි. යූනියන් ඇෂුවරන්ස් හි නවතම ශාඛාව නොබෝදා කිලිනොච්චියේදී විවෘත කරන ලදී.පරිම පහසුව විනිවිද බව සහ ගෞරවනීයත්වය පෙරටු කොට ගෙන තම මෙහෙයුම් කටයුතු සිදුකරන යූනියන් ඇෂුවරන්ස් මේ වන විටත් උතුරු අර්ධද්වීපයේ තම මෙහෙයුම් කටයුතු ඉතා සාර්ථකව සිදු කරමින් පවතී. යූනියන් ඇෂුවරන්ස් පළමු වතාවට උතුරට රැගෙන යමින් සිය ප්‍රථම ශාඛාව වසර 2000 දී යාපනයේදී ස්ථාපිත කරන ලදී.එතැන් පටන් යූනියන් ඇෂුවරන්ස් ශාඛා උතුරු ප්‍රදේශයේ දිගින් දිගටම ස්ථාපිත කළ අතර මේ වන විට ශාඛාවන් 7 වැඩි ප්‍රමාණයක් උතුරේ ජනතාව වෙත සාමාන්‍යය හා ජීවිත රක්‍ෂණ රැගෙන යාමේ උදාර සේවාව ඉටු කරමින් පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa1208191</link>
    <topic>ශිෂ්‍යයන්ට සාධාරණයක් ඉටුවන ලකුණු ක්‍රමයක්</topic>
    <author>සුභාෂිණී ජයරත්න</author>
    <content>උසස් පෙළ ගැටලු සහගත ප්‍රශ්න පත්‍ර :සුභාෂිණී ජයරත්නඋසස් පෙළ විභාගයේ ගැටලු සහගත ප්‍රශ්න පත්‍ර පිළිබඳව විශේෂ අවධානයක් යොමු කරමින් ශිෂ්‍යයන්ට සාධාරණයක් ඉටුවන පරිදි පරික්ෂණ මණ්ඩලයක් (පාලක පරීක්ෂණ මණ්ඩලයක්) මඟින් ලකුණු ලබාදීමේ පටිපාටියක් සකස් කරන බව විභාග කොමසාරිස් ජෙනරාල් ඩබ්ලිව්.එම්.එන්.ජේ.පුෂ්පකුමාර මහතා සිළුමිණට පැවැසීය.මෙවර උසස් පෙළ විභාගයේ සංයුක්ත ගණිතය, කෘෂි විද්‍යාව, තර්ක ශාස්ත්‍රය මෙන්ම භෞතික විද්‍යාව යන ප්‍රශ්න පත්‍ර 4ක යම් යම් දෝෂ නිසා උසස් පෙළ ප්‍රශ්න පත්‍රවල ගැටලු සහගත තත්ත්වයක් මතුවිය. මෙවර විභාගය සඳහා ප්‍රශ්න පත්‍ර වර්ග 532ක් මුද්‍රණය කළ බවද දෝෂ සහිත ප්‍රශ්න සඳහා සංශෝධන ද ඉදිරිපත් කළේ මේ දෝෂ විභාග දෙපාර්තමේන්තුව කලින් හඳුනාගත් නිසා බවද විභාග කොමසාරිස් ජනරාල් වරයා පැවැසීය.උත්තර පත්‍ර විභාග දෙපාර්තමේන්තුවට ගෙන ආ සැනින් ඇගැයීම් කටයුතු නොකරන බවත් ඇගැයීම් භාර පරීක්ෂකවරු හරහා නියැදි පරීක්ෂණයක් කිරීමෙන් අනතුරුව විභාගාපේක්ෂකයන් පිළිතුරු සපයා ඇති ආකාරය, සංශෝධන එකතු වූවාද, අසාධාරණයට ලක්වූ මධ්‍යස්ථාන මොනවාද යන්න සැලකිල්ලට ගෙන ලකුණු ලබාදීමේ පටිපාටිය සකස් කරන හෙයින් කිසිදු සිසුවකුට අසාධාරණයක් සිදු නොවන බව ද කී කොමසාරිස්වරයා ඉදිරියට පැවැත්වෙන විභාග ප්‍රශ්න පත්‍රවලින් ද ශිෂ්‍යයන්ට කිසිදු අසාධාරණයක් නොවන්නට විභාග දෙපාර්තමේන්තුව කටයුතු කරන බව වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa1208192</link>
    <topic>කපිලවස්තු සර්වඥ ධාතු ප්‍රදර්ශනය කැලණිය මානෙල්වත්ත විහාරයේදී අද සිට</topic>
    <author>රමණී සුබසිංහ</author>
    <content>රමණී සුබසිංහසමස්ත ලංකා වාසී බොදු ජනතාව බුද්ධාලම්භන පී‍්‍රතියට පත්කරමින්, මහත් ගරු බුහුමන් මැද කපිල වස්තු ශ්‍රී සර්වඥ ධාතුන් වහන්සේ අද (19) පෙරවරු 10.00 ට ඉන්දීය විශේෂ ගුවන් යානයකින් දිවයිනට වැඩම කෙරෙති.තෛ‍්‍රනිකායික මහ නාහිමිවරුන් ප්‍රමුඛ සිය නමක් මහා සංඝ රත්නයේ ආශිර්වාද මධ්‍යයේ මහින්ද රාජපක්‍ෂ ජනාධිපතිතුමා විසින් කටුනායක ගුවන් තොටුපළේදි සර්වඥ ධාතුන් වහන්සේ පිළිගනු ලැබේ.2600 ශ්‍රී සම්බුද්ධත්ව ජයන්තිය වෙනුවෙන් හා ඉන්දු – ලංකා රාජ්‍ය තාන්ත්‍රික සුහදතාව වැඩි දියුණු කිරීමේ අරමුණින් මහින්ද රාජපක්‍ෂ ජනාධිපතිතුමා විසින් ඉන්දීය අගමැති මන්මෝහන් සිං මහතාගෙන් කරන ලද ඉල්ලීමක් පරිදි සර්වඥ ධාතුන් වහන්සේ වැඩම කෙරෙති.මේ මහා පුණ්‍යෙීත්සවය සඳහා ජනාධිපති ලේකම් කාර්යාලය, බුද්ධ ශාසන හා ආගමික කටයුතු අමාත්‍යාංශය, රාජ්‍ය ආරක්‍ෂක හා නාගරික සංවර්ධන අමාත්‍යාංශය, ඉන්දියානු මහ කොමසාරිස් කාර්යාලය ඇතුළු ආයතන රැසක් දායකත්වය සපයයි.කටුනායක ගුවන් තොටුපළට වැඩමවන සර්වඥ ධාතුන් වහන්සේ විශේෂ රිය පෙරහරකින් කැලණිය මානෙල්වත්ත විහාරය වෙත වැඩම කෙරෙති. අද පස්වරු 2.30 සිට ධාතුන් වහන්සේ මහජනතාවට වන්දනා මාන කිරීමට කටයුතු කෙරේ. කපිලවස්තු සර්වඥ ධාතුන් වහන්සේ මෙරටට වැඩම කරවනු ලබන්නේ වසර 34 ට පසුවය.සර්වඥ ධාතූන් වහන්සේ තැන්පත් කිරීම සඳහා ඉන්දීය සාංචි ස්තූපයට අනුව නිමවු ධාතු කරඬුවක් දිවයිනට එවා ඇති අතර සර්වඥ ධාතුන් වහන්සේ එහි තැන්පත් කර ප්‍රදර්ශනය කරනු ලැබේ.අද සිට සැප්තැම්බර් මස 05 දක්වා දිස්ත්‍රික් හතකදී ධාතුන් වහන්සේ ප්‍රදර්ශනය කෙරෙන අතර දිවා රාත්‍රී දෙකෙහිම ධාතූන් වහන්සේ වන්දනා මාන කැර ගැනීමට මහජනතාවට ඉඩ සැලැසේ.සර්වඥ ධාතුන් වහන්සේ කටුනායක සිට කැලණිය මානෙල්වත්ත විහාරයට පමණක් රිය පෙරහරකින් වැඩමවනු ලබන අතර සෙසු සියලු ස්ථානවලට හෙලිකොප්ටර් යානයකින් වැඩම කෙරෙති. කපිල වස්තු සර්වඥ ධාතුන් වහන්සේගේ ආරක්‍ෂාව වෙනුවෙන් ප්‍රදර්ශනය කරනු ලබන සියලු ස්ථානවල අධි තාක්‍ෂණික කැමරා සවි කර තිබේ. ධාතුන් වහන්සේ වන්දනාමාන කිරීම සඳහා සුදුවතින් සැරැසී පැමිණෙන ලෙසත් අනවශ්‍ය ගමන්මලු ආදිය රැගෙන නොඑන ලෙසත් ආගමික කටයුතු පිළිබඳ ජනාධිපති සම්බන්ධීකරණ ලේකම් ගැටමාන්නේ ගුණානන්ද හිමියෝ පවසති.කැලණිය මානෙල්වත්ත විහාරය - අගෝ. 19, 20, 21පැල්මඩුල්ල රජමහා විහාරය - අගෝ. 22, 23අනුරාධපුර ශ්‍රී සම්බුද්ධ ජයන්ති විහාරය - අගෝ. 24, 25, 26කන්තලේ අග්‍රබෝධි විහාරය - අගෝ. 27, 28ගම්පොළ නාරංවිට ශ්‍රී සම්බුද්ධ ජයන්ති විහාරය - අගෝ. 29, 30වාරියපොළ ශ්‍රී සුමංගල පිරිවෙන - අගෝ. 31. සැප්. 01මාතර කොටිකාගොඩ රජමහා විහාරය - සැප්. 02, 03, 04, 05කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa1208193</link>
    <topic>අවතැන් වූවන් බේදවලින් තොරව පදිංචි කළ යුතුයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>- ජනපතිජයසිරි මුණසිංහ සහ ධනුෂ්ක ගොඩකුඹුරනැවත පදිංචි කිරීමේ දී අලුත් පරණ භේදයක් නොතකා සියලු අවතැන් වූවන්ට එක හා සමානව නැවත පදිංචි කළ යුතු බව මහින්ද රාජපක්ෂ ජනාධිපතිතුමා පැවසීය. වවුනියාව මන්නාරම දිස්ත්‍රික්කවල සංවර්ධන කමිටු රැස්වීම වවුනියාව දිස්ත්‍රික් ලේකම් කාර්යාලයේදී ඉකුත් සිකුරාදා (17) පැවැති අවස්ථාවේදී මහින්ද රාජපක්ෂ ජනාධිපතිතුමා එසේ සඳහන් කෙළේ ය.ත්‍රස්තවාදය නිම කළ රටේ කිසිදු මායිමක් නොමැති බවත් තිබෙන එකම මායිම රට වටා ඇති මහ මුහුද පමණක් බවත් ජනාධිපතිතුමා මෙහිදී අවධාරණය කර සිටියේ ය.ජාති ආගම් කුල භේදවලින් තොරව සියලු දෙනාට එක හා සමානව සංවර්ධනයේ ප්‍රතිලාභ ලබාදීම තම රජයේ අරමුණ බව පැවසූ ජනාධිපතිතුමා ජනතාව වෙනුවෙන් කරන සේවය දෙවියන් වෙනුවෙන් කරන සේවයක් ලෙස හැඳින්වීය.මේ රටේ ඉඩම් ඔප්පු පිළිබඳ බලය ඇත්තේ ඉඩම් කොමසාරිස්වරයාට පමණක් වන බවත් වෙනත් අයට ඕනෑ අන්දමට ඔප්පු ලබාදිය නොහැකි බවට ද ජනාධිපතිතුමා අවධාරණය කෙළේ ය.කන්කසන්තුරේ දක්වා දිවෙන දුම්රිය මාර්ගය ලබන වසරේ සැප්තැම්බර් වන විට අවසන් කරන බවත්, ඒ 9 මාර්ගයේ මේ වනවිට කිලෝමීටර් 100 ක ඉදිකිරීම් නිමා කැර ඇති බවත් ජනාධිපතිවරයාගේ විමසීම්වලට පිළිතුරු වශයෙන් නිලධාරීහු කියා සිටියහ.ඇමැතිවරුන් වන බැසිල් රාජපක්ෂ, ඩග්ලස් දේවානන්ද, දිනේෂ් ගුණවර්ධන, රාජිත සේනාරත්න, රිෂාඩ් බදියුදීන්, එස්.එම්. චන්ද්‍රසේන, මුදල් අමාත්‍යාංශ ලේකම් ආචාර්ය පී.බී. ජයසුන්දර, ජනාධිපති කාර්ය මණ්ඩල ප්‍රධානී ගාමිණී සෙනරත් යන මහත්වරු ඇතුළු පිරිසක් ද මේ අවස්ථාවට එක් වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa1208194</link>
    <topic>යාන් ඔය නව ව්‍යාපෘතියෙන් අක්කර 10,000 ක් අස්වද්දයි</topic>
    <author>නිහාල් පී. අබේසිංහ</author>
    <content>වියදම මිලියන 27,300 යිනිහාල් පී. අබේසිංහපසුගිය බ්‍රහස්පතින්දා මහින්ද රාජපක්ෂ ජනාධිපතිතුමා කටයුතු ආරම්භ කළ යාන්ඔය බහුකාර්ය ජලාශ ව්‍යාපෘතිය මගින් උතුරු මැද නැඟෙනහිර පවුල් 20000 කට සෙත සැලසෙන බවත් වැව් 125 කට ජලය ලැබෙන බවත් වාරිමාර්ග හා ජල කළමනාකරණ අමාත්‍යාංශය පවසයි. අලුත් ඉඩම් අක්කර 10000 ක් පමණ යල - මහ අස්වද්දන මේ ව්‍යාපෘතියේ පූර්ණ ඇස්තමේන්තු වියදම රුපියල් මිලියන 27,300 කි.මෙහි දී මුලින් ම සිදු කරන්නේ උතුරු මැද නැඟෙනහිර මායිමේ පිහිටි වාහල්කඩ ප්‍රදේශයේ කිලෝමීටර් 2.5 ක් දිග වේල්ලක් බැඳ අක්කර අඩි 192780 ක් විශාල ජලාශයක් ඉදිකිරීමයි. ජලාශයේ ප්‍රධාන දකුණු ඉවුර ප්‍රධාන ඇළ කිලෝමීටර් 22 ක් වන අතර වම් ඉවුරු ඇළේ දිග කිලෝමීටර් 17 කි. මෙම ජලාශය ඉදිවන්නේ යාන්ඔය මුහුදට වැටෙන පුල්මුඩේ නම් ස්ථානයට කිලෝමීටර් 30 ක් රට අභ්‍යන්තරයේ බවත් මේ යාන් ඔය ව්‍යාපෘතිය උතුරු මැද නැඟෙනහිර පළාත් දෙකේම ජනතාවගේ අවුරුදු 15 ක සිහිනයක් සැබෑවීම බව ගොවිජන සේවා ඇමැති එස්.එම්. චන්ද්‍රසේන මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa1208195</link>
    <topic>පොදු රද සමුළුව සැප්තැම්බර් 7 කොළඹ දී</topic>
    <author>සුනිල් දයා අල්විස්</author>
    <content>සුනිල් දයා අල්විස්පොදු රාජ්‍ය මණ්ඩලීය 58 වැනි සැසි වාරය ලබන සැප්තැම්බර් 7 වැනිදා සිට 15 වැනිදා දක්වා කොළඹ දී පැවැත්වේ.මෙවැනි ඉහළ මට්ටමේ අන්තර්ජාතික සමුළුවක් යුද්ධය නිමාවීමෙන් පසු ශ්‍රී ලංකාවේ පවත්වන ප්‍රථම අවස්ථාව මෙය වෙයි. මෙම සමුළුවට පොදු රාජ්‍ය මණ්ඩලීය රටවල් 54 ක් ප්‍රාන්ත රාජ්‍යයන් 179 ක් සහභාගි වන අතර මේ සඳහා කතානායකවරු 54 ක්ද පාර්ලිමේන්තු මන්ත්‍රීවරුන් ඇතුළු 850 ක නියෝජිත පිරිසක් ද සහභාගි වෙති.මෙහි මංගල සැසිය විවෘත කිරීම මහින්ද රාජපක්ෂ ජනාධිපතිතුමා විසින් නෙළුම් පොකුණ මහින්ද රාජපක්ෂ රඟහලේ දී සැප්තැම්බර් 7 වැනිදා සිදු කෙරේ. සෙසු සැසි වාරයන් බණ්ඩාරනායක අන්තර්ජාතික සම්මන්ත්‍රණ ශාලාවේ දී පැවැත්වීමට නියමිතය.පොදු රාජ්‍ය මණ්ඩලීය පාර්ලිමේන්තු සංගමයේ මේ වර්ෂයේ සභාපතිත්වය ශ්‍රී ලංකාවට හිමි වී තිබෙන නිසාත් ත්‍රස්තවාදය පරාජය කොට ශ්‍රී ලංකාවේ සාමය තහවුරු වී රටේ සංවර්ධන දියුණුවක් ඇතිවී තිබෙන මොහොතක මෙවැනි සමුළු වාරයක් පැවැත්වීම වැදගත් කරුණක් බවත් කතානායක චමල් රාජපක්ෂ මහතා මේ සමුළු වාරය ගැන අදහස් දක්වමින් පැවැසීය.රටවල තිබෙන පොදු ප්‍රශ්න දුප්පත්කම, සෞඛ්‍ය, අධ්‍යාපනය ඇතුළු ප්‍රධාන වශයෙන් බලපාන ප්‍රශ්න ද ඒවාට විසඳුම් කුමක්දැයි මෙහිදී සාකච්ඡා කැරෙන බව ද කතානායකවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa1208196</link>
    <topic>ඩොලර්වලට ගිය නින්දිත ගමනක්</topic>
    <author>ඉන්දික පොල්කොටුව</author>
    <content>-ඇමැති කෙහෙළියඉන්දික පොල්කොටුවජනතාව අතින් ප්‍රතික්ෂේප වී දේශපාලනයේ කුණු බක්කියට වැටී ඇති වික්‍රමබාහු කරුණාරත්න වැනි පිරිස් කුණු බක්කියේ සිට පවා රට පාවා දීමේ පාපිෂ්ඨ අරමුණුවල තවමත් නිරත වන බව ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙළිය රඹුක්වැල්ල මහතා පවසයි. චෙන්නායිහිදී දෙමළ ඊළාම් සමුළුව යනුවෙන් අප මාතෘභූමියට එරෙහිව පැවැති සමුළුවට ගොස් එහි මුලසුන පවා දැරූ වික්‍රමබාහු මෙරටට පැමිණි පසුවද කිසිදු හිරිකිතයකින් තොරව විපක්ෂයේ වේදිකාවට ගොඩකැරගත් බවත් එනිසා වික්‍රමබාහු පමණක් නොව මේ සියලු පාර්ශ්වයන්ගේම පාපිෂ්ඨ අරමුණු පරාජය කිරීමට ජනතාව පෙළගැසිය යුතු බවත් ඇමැතිවරයා පැවැසීය.දශක තුනක ත්‍රස්තවාදය පරාජය කිරීමේදී රටට එරෙහිව ජාතික හා අන්තර්ජාතික වශයෙන් විවිධ කුමන්ත්‍රණ දියත් කළ මේ පාර්ශ්ව ත්‍රස්තවාදය පරාජය කැර තෙවසරක් ගත වුවද තවමත් ඔවුන්ගේ කොන්ත්‍රාත්තුව අවසන් කැර නැතැයි ද හෙතෙම කීය.වික්‍රමබාහු ඇතුළු විශාල නඩයක් රටේ සිට රටට එරෙහි කුමන්ත්‍රණ කොන්ත්‍රාත්තුව එදා සිට ඩොලර් වෙනුවෙන් ක්‍රියාවට නැන්වූ බව ද එවැනි නඩයකින් බේරී මෙයට තෙවසරකට පෙර ජාතියට නිදහස උරුම කැර දීම කොතරම් නම් වූ අසීරු ක්‍රියාවක් දැයි අදටත් මැනවින් පැහැදිලි වන බවද අමාත්‍යවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa1208197</link>
    <topic>ලජ්ජයි! කනගාටුයි</topic>
    <author>අසේල කුරුළුවංශ</author>
    <content>එජාප මන්ත්‍රී අශෝක අබේසිංහඅසේල කුරුළුවංශශ්‍රී ලංකාවේ දෙමළ ස්වයං පාලනයක් ඇති කිරීම සඳහා ඉන්දියාවේ පැවැති ඊළාම් සමුළුවට සහභාගි වූ පුද්ගලයකු එජාපය හා එක්ව පොදු විපක්ෂයේ කටයුතු කිරීම ලැජ්ජාවට කරුණක් බව කුරුණෑගල දිස්ත්‍රික් එජාප පාර්ලිමේන්තු මන්ත්‍රී අශෝක අබේසිංහ මහතා පවසයි. එජාපය මෙම ක්‍රියාව අනුමත නොකරන්නේ නම් තවදුරටත් එවැනි පිරිස් සමඟ එක්ව කටයුතු නොකළ යුතු බව ද ඒ මහතා කීය.එක්සත් ජාතික පක්ෂය යනු සියලු ජාතීන්ට සම අයිතීන් තිබිය යුතු බව පිළිගන්නා පක්ෂයක් බවත් ජාතීන් වශයෙන් රටේ ජනතාව බෙදා වෙන් කිරීම සඳහා සහයෝගය දක්වන දේශපාලන පක්ෂ සමඟ ගනුදෙනු කිරීමට එජාපයට සදාචාරාත්මක අයිතියක් නොමැති බවත් හෙතෙම කීය. පළාත් සභා හරහා බලය විමධ්‍යගත කර තිබියදී ඊළාම් රාජ්‍යයක් හෝ දෙමළ ස්වයං පාලනයක් පිළිබඳව කිසිවෙකු කතා නොකළ යුතු බවත් ඊට වක්‍රාකාරව සහයෝගය දක්වන පිරිස් සිදු කරනුයේ ජාතික සමඟියට බාධා කරමින් රටට ද්‍රෝහි වීම බවත් අබේසිංහ මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa1208198</link>
    <topic>‘බයිස්ෆීනෝල්’ හෘදයාබාධ හදයි</topic>
    <author>අරුණී මුතුමලී</author>
    <content>අරුණී මුතුමලීඅව් කණ්ණාඩි, ආහාර ඇසුරුම් ඇතුළු වෙළෙඳසල්වල ඇති ඇසුරුම් සඳහා භාවිත කෙරෙන පොදු ප්ලාස්ටික් වර්ග නිෂ්පාදනය සඳහා යොදාගන්නා ‘බයිස්ෆීනෝල් ඒ’ නම් රසායනය හෘදයාබාධවලට මුල්වන බව බ්‍රිතාන්‍යයේ පෙනිසියුලා වෛද්‍ය විද්‍යාලය මඟින් අනාවරණය කැරගෙන තිබේ.ස්ත්‍රී හෝමෝනයක් වන ඊස්ට්‍රජන් භාවිත කරමින් මිනිසා විසින් කෘත්‍රිමව නිපදවන ලද ලිංග වර්ගීකරණයට යොදා ගන්නා මේ රසායන ද්‍රව්‍යයට පාරිභෝගිකයන් නිරන්තර නිරාවරණය වන බවද ඔවුහු පෙන්වා දෙති. මෙය මෑතකදී ළදරු කිරි බෝතල ආදිය සඳහා යොදා ගැනීම තහනම් කර ඇති නමුත් දිනපතා භාවිත කරන ප්ලාස්ටික් භාණ්ඩ, අව් කණ්ණාඩි, සංයුක්ත තැටි බහාලුම්, ආහාර පිසීමට යොදාගන්නා ආම්පන්න ආදිය සැකසීමට භාවිත කෙරේ.මේ බයිස්ෆීනෝල් සහිත පොලිකාබනේට් ප්ලාස්ටික් ඇසුරුම් යොදාගෙන ආහාර රත් කිරීමේදී එම ද්‍රව්‍ය දියවී ආහාරවලට එක්විය හැකි බව ද සොයාගෙන තිබේ. ප්ලාස්ටික් භාණ්ඩවල පතුලේ අංක 7 යොදා ඇති උණුසුමට ඔරොත්තු දෙන භාජනවල මේ රසායනය අඩංගු බව ඔවුහු පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa1208199</link>
    <topic>රටේ දියුණුවට මුස්ලිම් ප්‍රජාවගේ මෙහෙය සිහිකරන අවස්ථාවක්</topic>
    <author/>
    <content>සමඟියේ හා අවබෝධයේ සංස්කෘතියක් මත සිටිමින් ශ්‍රී ලංකාවේ අභිවෘද්ධිය සඳහා මුස්ලිම් ප්‍රජාව සැපයූ දායකත්වය සිහිපත් කිරීමට මෙන් ම ශ්‍රී ලංකාවේ අනාගත අභිවෘද්ධියට ද ඔවුන්ගේ නිරන්තර සහභාගිත්වය බලාපොරොත්තු වීමට ද මෙය අවස්ථාවක් යැයි අදට (19) යෙදී ඇති ඊදුල් ෆිත්ර් හෙවත් රාමසාන් උත්සවය නිමිත්තෙන් පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා සඳහන් කර සිටී.ජනාධිපතිතුමා විසින් නිකුත් කර ඇති එම පණිවුඩය මෙසේ ය.ඊදුල් ෆිත්ර් උත්සවය සමරන ඉස්ලාම් බැතිමතුන් වෙත මා මෙම සුබ පැතුම් පණිවුඩය එවන්නේ ඉමහත් සතුටිනි.වසරක් පාසා ඉස්ලාම් බැතිමතුන් සමරන මෙම වැදගත් දිනයේ දී ශ්‍රී ලංකාවේ මුස්ලිම් ප්‍රජාව ලොව පුරා සිටින ඉස්ලාම් භක්තික සහෝදර ජනතාව සමඟ එක්ව ඉස්ලාම් දහමෙහි වාර්ෂික සම්ප්‍රදායික අංගයන්හි වඩාත් සුවිශේෂී වන උපවාසයේ හා ආගමික වතාවත්වල යෙදීමේ සමය සමාප්ත කරති. එය වූ කලි ශුද්ධ වූ කුරාණයේ හා පූජනීය මුහම්මද් නබිතුමාගේ ඉගැන්වීම්වලට අනුව යාඥාව හා පරිත්‍යාගය තුළින් එන දැඩි ආගමික පිළිවෙත් හා අධ්‍යාත්මික දිවිය ශක්තිමත් කර ගැනීමේ ශුද්ධ වූ මාසයේ අවසානයෙහි උත්සව පවත්වන අවස්ථාවයි.මේ රට මාතෘභූමිය කරගත් වෙනත් සියලු ප්‍රජාවත් සමඟ සමඟියෙන් ජීවත් වීමට අද හැකි වී ඇති බැවින් අපේ රටේ පවතින සාමය තුළ පසුගිය මාසයේ ආගමික වතාවත් කිරීමට අවස්ථාව ලැබීම ගැන ශ්‍රී ලංකාවේ මුස්ලිම් ප්‍රජාව සතුටු වනු ඇත.ශ්‍රී ලංකාවේ සියලු ඉස්ලාම් භක්තිකයින්ට ප්‍රීතිමත් ඊදුල් ෆිත්ර් උත්සවයක් වේවායි ප්‍රාර්ථනා කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa12081910</link>
    <topic>අනුරපුරයේ සංවර්ධනයට ව්‍යාපෘති 40000 යි</topic>
    <author>නිහාල් පී. අබේසිංහ</author>
    <content>වියදම රුපියල් මිලියන 36000 යිනිහාල් පී. අබේසිංහපසුගිය වසර දෙක ඇතුළත (2010 ජුලි - 2012 ජුලි) අනුරාධපුර දිස්ත්‍රික්කයේ සංවර්ධනයට රුපියල් මිලියන 36000 ක් වැයකර නව ව්‍යාපෘති 40000 ක් අරඹා ඇත.ඒ අනුව රජ සමයෙන් පසු අනුරපුරයට ඉහළම සංවර්ධනය වූයේ පසුගිය වසර දෙක තුළ බව වනජීවි හා ගොවිජන සේවා ඇමැති එස්. එම්. චන්ද්‍රසේන මහතා පවසයි.දැයට කිරුළ ප්‍රදර්ශනයට හා සමගාමීව කළ සංවර්ධන වැඩ සටහන් මඟින් රුපියල් මිලියන 21000 ක් වටිනා යටිතල පහසුකම් අනුරාධපුර ජනතාවට ලැබුණු බවත් නියඟය අල්ලාගෙන සමහරු කෑගැසුවට පසුගිය වසර දෙකට මෙතරම් දියුණු කළ තවත් දිස්ත්‍රික්කයක් මෙරට නැති බව මතක තබා ගත යුතු බවත් ඇමැතිවරයා කීය.මේ අතර නියඟයට පත් ජනතාව සඳහා මහින්ද රාජපක්ෂ ජනාධිපතිතුමාගේ උපදෙස් පරිදි වගා ළිං 5000 ක් ආරම්භ කරන බවත් පෙන්වා දෙන ඇමැතිවරයා සියලු මහ වැව් හා කුඩා වැව්වල රොන්මඩ ඉවත් කිරීම පසුගියදා ඇමැති බැසිල් රාජපක්ෂ මහතාගේ ප්‍රධානත්වයෙන් කලාවැව අසල දී ආරම්භ වූ බව ද ඇමැතිවරයා කීය.විල්පත්තුව ජාතික වන උයන සංවර්ධනය සඳහා තන්තිරිමලේ ප්‍රදේශයේ නව වැව් 10 ක් පමණ ඉදිකරන බවත් රිටිගල නව ඇත් අතුරු සෙවණක් ආරම්භ කර ඇති බවත් ඇමැතිවරයා පැවැසීය. එහි දැනටමත් අලි පැටවුන් හත් දෙනෙක් ප්‍රතිකාර ලබති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa12081912</link>
    <topic>සිරිපා අඩවියේ අභිරහස් ලෙනක්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහයකඩ ආශි‍්‍රත නිෂ්පාදන සිදුකළ වටිනා පාෂාණ වර්ග රැසක් සහිත ප්‍රාග් ඓතිහාසික යුගයට අයත් බවට තහවුරු වූ ලෙන් ගුහාවක් රත්නපුර, රත්ගඟ නිල්වල ගම් ප්‍රදේශයෙන් හමු වී තිබේ.දුරාතීතයේ දී ශ්‍රීපාද ස්ථානයට අවශ්‍ය යම් යම් දෑ මෙහි දී නිපදවූ බවට ද විශ්වාස කැරේ.පුරාවිද්‍යාඥයින්ගේ අවධානයට ද මෙතෙක් ලක් වී නොමැති මෙම ඉපැරැණි ලෙන ගැමියන් විසින් හඳුන්වනු ලබන්නේ ‘දික්ගල්ලෙන’ නමිනි. අඩි 200 ක් පමණ උසැති සුවිසල් ගල් පර්වතයක අඩි 560 ක් පමණ දුරැති ඇතුළට නෙරා ගොස් ඇති මෙම ලෙනෙහි පරිවාර ලෙන් රැසක් පිහිටා ඇති බවත්, එහි පිහිටි පාෂාණ වර්ග පොහොර සඳහා වඩාත් යෝග්‍ය බවත් රත්නපුර දියඇලි මිතුරු සංසදයේ සභාපති අසිත් ඉන්දික වීරවර්ධන මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aa12081913</link>
    <topic>ශ්‍රී ලංකාව ලෝකයේ ආයෝජන කේන්ද්‍රස්ථානයක් බවට පත්ව තිබෙනවා</topic>
    <author>නිහාල් පී. අබේසිංහ</author>
    <content>ආර්ථික සංවර්ධන අමාත්‍ය බැසිල් රාජපක්ෂනිහාල් පී. අබේසිංහජාත්‍යන්තර මුහුදු සීමාවේ සහ ජාත්‍යන්තර ගුවන් මාර්ගයන්හි ඉතා වැදගත් ස්ථානයක අපේ රට පිහිටා තිබීම ශ්‍රී ලංකාව ලෝකයේ ආකර්ෂණීය වෙළඳ, සංචාරණ සහ ආයෝජන කේන්ද්‍රස්ථානයක් බවට පත්වීමට ප්‍රධාන හේතුවක් බව ආර්ථික සංවර්ධන අමාත්‍ය බැසිල් රාජපක්‍ෂ මහතා පැවසීය. අමාත්‍යවරයා මේ බව ප්‍රකාශ කළේ පෝලන්තයේ පෙරදිග කටයුතු පිළිබඳ ලේකම් ජර්සි පොම්යානවුස්කි මහතා සමඟ ආර්ථික සංවර්ධන අමාත්‍යාංශයේ පැවති සාකච්ඡාවකට සහභාගි වෙමිනි.දැන් ශ්‍රී ලංකාවට සාමය සහ දේශපාලන ස්ථාවරභාවය උදාවී තිබෙනවා. මැදපෙරදිග සහ යුරෝපා රටවලට ශ්‍රී ලංකාව හරහා පහසුවෙන් ළඟාවීමේ හැකියාව තිබෙනවා. ඉන්දියාව, පකිස්ථානය සහ සප්තා යටතේ දකුණු ආසියාවේ අනෙක් රටවල් සමඟ ද ශ්‍රී ලංකාව නිදහස් වෙළඳ ගිවිසුම් ඇතිකරගෙන තිබෙනවා. එම නිසා ජාත්‍යන්තර ව්‍යාපාරිකයින් සහ ආයෝජකයින් ශ්‍රී ලංකාවේ ආයෝජනය කිරීමටත්, ව්‍යාපාර සබඳතා ප්‍රවර්ධනය කරගැනීමටත් දැඩි කැමැත්තක් දක්වනවා යැයි අමාත්‍යවරයා වැඩිදුරටත් පැවසීය.ශ්‍රී ලංකාවේ රාජ්‍ය සහ පෞද්ගලික අංශයේ නියෝජිතයින් පෝලන්තයේ පැවැත්වෙන වොර්සෝ 2012 වෙළඳ ප්‍රදර්ශනය සඳහා සහභාගී වන බවත් ශ්‍රී ලංකාවේ ආයෝජන, වෙළඳ සහ සංචාරණ ප්‍රවර්ධනයට මෙය හොඳ අවස්ථාවක් බවත් අමාත්‍යවරයා මෙහිදී ප්‍රකාශ කළේය.මෙම අවස්ථාවට ශ්‍රී ලංකාවේ පෝලන්ත තානාපති පියවි ඔපලින්සිකි. පෝලන්ත ශ්‍රී ලංකා කොන්සියුලර් ජෙනරාල් කෙන් බාලෙන්ද්‍ර, ආර්ථික සංවර්ධන අමාත්‍යාංශයේ අධ්‍යක්‍ෂ ජනරාල් මහාචාර්ය සුනන්ද මද්දුම බණ්ඩාර, ශ්‍රී ලංකා සංචාරක ප්‍රවර්ධන කාර්යාංශයේ සභාපති භාෂ්වර සේනාංක ගුණරත්න, ආර්ථික සංවර්ධන අමාත්‍යාංශයේ අධ්‍යක්‍ෂ ජෙනරාල් සුනිල් හෙට්ටිආරච්චි සහ අධ්‍යක්‍ෂ ඩබ්.ඒ.ඩී.ඒ. විජේසූරිය යන අයද සහභාගී වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=ab1208191</link>
    <topic>බුදු දහමේ එන පිළිවෙත් අනුව පරිසරය සුරැකීම ලොවට කියා දෙනවා</topic>
    <author>සාකච්ඡා කෙළේ අරුණි මුතුමලී</author>
    <content>දිගු කාලයක් තිස්සේ විවිධ පරිසර සමුළු පවත්වමින් ලොව පුරා ජනතාව සොබා දහම අවබෝධ කර ගන්නටත් පාලනය කරන්නටත් දැරූ නොයෙක් ප්‍රයත්න අසාර්ථක වී ඇත. වත්මන් දේශගුණික විපර්යාස හා අනුලෝම සම්බන්ධතාවක් ඇති මිනිස් ක්‍රියාකාරකම් හා ජීවන රටාවත් නිසා අද එකම රටක එක් පෙදෙසකට නියඟයත් අනෙත් පෙදෙසට ගංවතුරත් ඇතිවන තත්ත්වයක් උදා වී තිබේ. මේ තත්ත්වයෙන් ලෝ වැසියන් මුදා ගැනීමට නම් පරිසර හිතවාදී දාර්ශනික විසඳුමක් අවශ්‍ය බව බොහෝ දෙනාගේ කතාබහට ලක්ව ඇත. ලොව ශ්‍රේෂ්ඨතම පරිසර වේදියාණන් වූ බුදුන් වහන්සේ ගේ සරල දිවි පැවැත්ම ප්‍රමුඛ පරිසර හිතකාමී ජීවන දර්ශනය ඔස්සේ වත්මන් පරිසර අර්බුදවලින් අනාගතය බේරා ගැනීමට පරිසර විප්ලවය 2012 සමුළුව අද සහ හෙට ශ්‍රී ලංකා පදනම් ආයතනයේ දී පැවැත්වීමට නියමිතය. ඒ පිළිබඳ සමුළුවේ සභාපති පූජ්‍ය අතුරලියේ රතන හිමියන්ගෙන් විමසීමු.‘පාරිසරික විප්ලවය 2012’ ශ්‍රී ලංකාවේ පරිසරය සහ මනුෂ්‍යත්වය පිළිබඳ අන්තර්ජාතික සමුළුව පැවැත්වීමේ අරමුණ කුමක් ද?කාර්මික විප්ලවයෙන් පසුව ගතවුණු වසර 150 ක කාලය තුළ ජනගහනය සියයට 700 න් වැඩි වුණා. ඒ කියන්නේ බිලියනයක්ව තිබුණු ලෝක ජනගහනය බිලියන හතක් බවට පත්වුණා. මේ නිසා විවිධ වූ මනුෂ්‍ය අවශ්‍යතාවන් ද වැඩි වුණා. උදාහරණයක් හැටියට එක පුද්ගලයකු සාමාන්‍ය වශයෙන් පරිභෝජනය කරන බලශක්ති ප්‍රමාණය සියයට 800 කින් ඉහළ ගියා. මෙය කාර්මික විප්ලවයට පෙර යුගය හා සසඳා බලද්දි පනස් දෙගුණයක වැඩිවීමක්.මේ නිසා පරිභෝජනයේ විශාල අසමතුලිතතාවක් තිබෙනවා. සියයට විස්සක් පමණ වන පොහොසතුන් ලෝකයේ නිෂ්පාදනයෙන් සියයට අසූවක් භුක්ති විඳිද්දි, සියයට අසූවක් වන දුප්පතුන් සියලු දෙනා අතර බෙදී යන්නේ අර ඉතිරි සියයට 20 යි.හදිසියේ වත් අර දුප්පත් පිරිසත් පොහොසතුන් බවට පත්වුණොත්? ඒ පරිභෝජන රටාව මේ මිහිතලයට දරාගන්න පුළුවන් වෙයි ද? ඒ වගේම මේ සම්පත් පරිභෝජන රටාව මිනිසුන් ජීවන සංතෘප්තියට ගෙනයනවා වෙනුවට තව තවත් අසහනයට පත් කරනවා. මනුෂ්‍යයා කියන සත්ත්වයා සතු මේ නොනිමෙන ආශාවන් හා අවශ්‍යතා නිසා ලෝක ප්‍රජාවම පීඩාවට පත් වෙමින් මානසික රෝගීන් වෙමින් ත්‍රස්තවාදයට තෝතැනි සපයනවා.මේ තත්ත්වය යටතේ ලෝකයා මුහුණ දෙන ප්‍රධාන අභියෝග දෙක වන්නේ සම්පත් හිඟ වෙමින් පැවතීම හා පාරිසරික අර්බුදයයි.එම අභියෝගවලට මුහුණ දීමට බුදු දහමේ එන පිළිවෙත් හා අධ්‍යාත්මික සංවර්ධනය, සරල දිවි පැවැත්ම ආදිය මඟින් පරිසර හිතකාමී පරිභෝජන රටාවක් ඇතිකර ගැනීම සිදු කළ යුත්තේ කෙසේ ද යන්න පිළිබඳව ලෝක ප්‍රජාව දැනුම්වත් කිරීමයි මේ සමුළුවේ අරමුණ.වසරක් පාසා ලෝක නායකයින් පවා එක්වී පරිසර සමුළු පවත්වනවා අප දකිනවා. අපේ රටත් ඒවාට සහභාගි වනවා. පරිසර ප්‍රඥප්ති විශාල සංඛ්‍යාවකට අප රටත් අස්සන් තබා තිබෙනවා. නමුත් ඒ කිසිදු සමුළුවකින් අද පවතින ප්‍රශ්නවලට සැබෑ විසඳුම් ලැබී නැහැ?ඒ නිසාම තමයි අපේ රටටම හැකියාව ලැබෙන්නේ මෙවැනි අරමුණකට යන මඟ ලෝකයට කියා දෙන්න. මොකද යුරෝපාකරයේ රටකට හෝ වෙනත් දියුණු යැයි සම්මත රටකට මේ ගමන යන්න බෑ. නමුත් අපේ පරිභෝජන රටාව එක්ක ආපසු හැරෙන්න අපට ශක්තිය තිබෙනවා.එක්සත් ජාතීන්ගේ සංවිධානය රටවල් සියල්ල නියෝජනය කරලත් 1997 ඇති කරගත් එකඟතාවන්ට අද වනතුරු එළැඹී නැහැ. නමුත් දැන් තිබෙන ප්‍රශ්නය එදාට වඩා බරපතළයි. මිහිතලයේ උණුසුම සෙන්ටිග්‍රේඩ් අංශක 2 කින් ඉහළ යෑම නතර නොකළොත් 2030 පමණ වන විට දේශගුණ විපර්යාසවල විනාශකාරී තත්ත්වය වඩා දරුණු වෙන බව සොයාගෙන අවසන්. ඒ වගේම මේ වන විටත් වාර්ෂිකව වගා බිම් හෙක්ටයාර ලක්ෂ 20 බැගින් විනාශ වනවා. වගාවන්වල විවිධත්වය සියයට 75 දක්වා අඩුවෙලා. එක ප්‍රදේශයක නියඟය, තව පෙදෙසක ගංවතුර, අනෙක් කොටසේ සුළි සුළං වගේම තවත් පැත්තක ලැව් ගිනි. මේ සංඥාවලින් කියන්නේ පොසිල ඉන්ධන භාවිතයට පුරුදු වුණු මිනිස් ශිෂ්ටාචාරය අවසන් වීගෙන එන බව නේද? පාරිභෝගිකයා මුල් කරගත් වෙළෙඳ සමාජයේ සංවර්ධන ආදර්ශයට තව දුරටත් පැවැත්මක් නැහැ. ඒ බව ලෝකයම දන්නවා. නමුත් ඔවුන්ට නව මාවතක් නැහැ. දැක්මක් නැහැ. හුදු තරගය පමණයි තිබෙන්නේ. මේ නිසා ඇත්තෙන්ම උපදින්නට සිටින දරුවන්ගේ පවා අයිතීන් උදුරාගෙන මානව අයිතිවාසිකම් උල්ලංඝනය කර තිබෙන්නේ අධික කාබන් විමෝචනයක් සිදුකරන රටවලින්.තවමත් අපේ රටවල් විනාශ වී නැහැ. ඒ වගේම බිලියන එකහමාරකට අධික දකුණු ආසියානු ජනතාව එක්ව බලවත් ජාතීන්ට බලපෑමක් කිරීමට හැකියි. අලුත් ජන මතයක් ගොඩ නැඟිය හැකියි. මොකද ආසියාව තමයි 2035 වන විට සංවර්ධනයේ මූලස්ථානය වන්නේ. එවිට අපේ පරිසර පද්ධති කෙසේ සකස් විය යුතු ද යන්න පිළිබඳ තීරණය කෙරෙනවා. බුදු දහමේ පරිසර භාවිතය පිළිබඳ උගන්වා ඇති මූලධර්ම මූලික හරය බවට පත් කරගෙන පරිසරය, සංවර්ධනය, ආර්ථිකය යන කරුණුවලට බෞද්ධ ඉගැන්වීම්වල එන අධ්‍යාත්මික සංවර්ධනය එක් කරමින් තිරසර සංවර්ධනයක් ඇතිකළ හැකි ආකාරය පිළිබඳවයි මෙහිදී මූලික අවධානය යොමු කරන්නේ. එයින් අනෙක් පරිසර සමුළුවලින් ලබා නොදුන් නව මාවතක් ලෝකයට හඳුන්වා දිය හැකියි.අපේ රට ඉතාම පුංචි රටක්, එක්සත් ජාතීන්ගේ සංවිධානයටත් කරන්න බැරි වුණ දේ අපට කළ හැකි වෙයි ද?අපි හැරුණොත් ලෝකේ අනික් රටවලට හැරෙන්න සිද්ධ වෙනවා. මොකද අපි පුංචි රටක් වුණත් කලාපයක් ලෙස ගත්තාම දකුණු ආසියාවේ කෝටි 150 ක පමණ ජනගහනයක් ජීවත් වෙනවා. දියුණු යැයි කියන රටවල ආර්ථිකය පවතින්නේ අප වගේ රටවල වෙළෙඳපොළ මතයි. අප පරිසර හිතකාමී නිෂ්පාදනවලට යොමු වනවා නම් අර රටවලට සිදු වනවා අපේ ඉල්ලීම් අනුව නිෂ්පාදනයන් සිදු කරන්න. පරිසර හිතකාමී නව විකල්ප නිෂ්පාදන ඉදිරිපත් කරන්න.ඒ සඳහා තවමත් වීර්යවන්ත, ප්‍රඥාවන්ත, එඩිතර දේශපාලනයක් බිහි වී නැහැ. සියලු නායකයින් බටහිර රටවලට ගැති වෙමින් ඒ රටවල් මත යැපෙන අයයි. ඉතින් අපට පුළුවන් වුණොත් යම් විදිහකින් ලොව රටවල ජනතාවගෙන් සියයට විස්සක් හරවා ගන්න කාර්මිකරණය වුණු රටවලටත් ආපසු හැරෙන්නට සිදු වනවා.සංඛ්‍යාත්මකව ගෙන බැලුවොත් ලොව පුරා බෞද්ධයන් ඉතා සීමිතයි. බෞද්ධ ආකල්ප අනෙක් ආගමික සමාජ පිළිගනී ද?බුදු දහම කියන දෙය සම්ප්‍රදායික ආගමක් ලෙස නොවේ ජීවන දර්ශනයක් ලෙසයි හඳුන්වා ගත යුත්තේ. එහි අභිචාර විධි, විශ්වාස ආදිය මත එන ආදානග්‍රාහී ආගමක් නොවන බවත් මේ ජීවිත දර්ශනය ඕනෑම ආගමිකයකුට තම දහම විනිවිද යා හැකි දර්ශනයක් ලෙසත් මතු කළ යුතුයි.එවිට අන්‍යාගමිකයන් කියයි ද මෙය බුදු දහම ප්‍රචලිත කිරීමේ වෑයමක් කියා?එහෙම නොකියයි කියන්න බැහැ. නමුත් අද බොහෝ රටවල දර්ශනයක් ලෙස බුදු දහම වේගයෙන් පැතිරෙමින් පවතිනවා.ආගමික මුහුණුවරින් පවතින අන් ඇදහිලි මඟින් මෙතෙක් විසඳුමක් නොලැබුණු නිසා අනාගත දර්ශනය සපයන්න පදනම ඉතා හොඳින් පවතින නිසාත් මේ පණිවිඩය නිවැරැදිව ලෝකයට හඳුන්වා දුන්නොත් සාර්ථක මඟක් ගත හැකි වේවි. බුදු දහම මඟින් සත්ත්ව සංහතියේ පැවැත්ම පිළිබඳ ඉතා පුළුල් ලෙස විග්‍රහ කර තිබෙන බව බෞද්ධ දර්ශනය කෙරෙහි ඇදෙන පිරිස් ඉතා හොඳින් දන්නවා.මේ සමුළුවට සහභාගි වන්නේ කවුද? සාකච්ඡා කෙරෙන ක්ෂේත්‍ර මොනවා ද?මෙය සදහම් සෙවණ ධර්ම පර්යේෂණායතනය හා ඉන්දියාවේ මහාරාෂ්ට්‍ර ප්‍රදේශයේ ඊකෝ නීඩ්ස් පදනම එක්ව කටයුතු කිරීම නිසා මෙවර ශ්‍රී ලංකාවේ පැවැත්වීමට නියම කරගත් සමුළුවක්.ඉන්දියා කලාපයේ පරිසර ක්‍රියාකාරින්, විද්‍යාඥයන්, පරිසරවේදීන්, මැති ඇමැතිවරුන් ආදි රටවල් 15 ක නියෝජිතයන් 500 කගේ පමණ සහභාගිත්වයෙන්, ආර්ථිකය, සෞන්දර්යය, බෞද්ධ දර්ශනය, බලශක්තිය, කර්මාන්ත හා කෘෂිකර්මය ආදි මාතෘකා ගණනාවක් ඔස්සේ සැකැසුණු පත්‍රිකා 96 ක තොරතුරු පිළිබඳ මෙහිදී සාකච්ඡා කෙරෙනවා. බුදු දහම පිළිබඳවත්, පරිසරය පිළිබඳවත් තාක්ෂණික, විද්‍යාත්මක තොරතුරු රැසක් සාධනීය ආකාරයෙන් මෙහිදී ඉදිරිපත් කිරීමට නියමිතයි.අද (19) හා හෙට (20) සැසිවාර 4 ක් ලෙස පැවැත්වෙන මේ සමුළුවේදී රාජ්‍ය මට්ටමින් හා ඉන් ඔබ්බෙහි පවතින ජනතාව සිවිල් කණ්ඩායම් එක්කර මතයක් ගොඩනැඟීමට අවශ්‍ය පියවර සඳහා මූලික අඩිතාලම සකස් කෙරෙනවා.ගී‍්‍රසියේ පරිසර සමුළුවේ දී පරිභෝජන අවශ්‍යතාව අවම කරගැනීමේ ක්‍රමවේදය ඇසු විට නිරුත්තර වූ පිරිසට උත්තර ලබාදීමට අවශ්‍ය පරිසර ප්‍රඥප්තියක් මේ සමුළුව අවසානයේ සකස්කර 20 වැනිදා ඉදිරිපත් කරන්න අප සූදානම්.ඒ සමඟම අදාළ ක්‍රියාකාරී සැලැස්ම සකසා අනෙක් රටවල් සමඟ එක්වෙමින් තිරසර සංවර්ධනය, තිරසර ගොවිතැන බලශක්ති සංරක්ෂණය ආදි ක්ෂේත්‍ර ඔස්සේ ක්‍රියාත්මක වීමට ද අප සූදානමින් සිටින්නේ.මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වීමට නියමිත මේ සමුළුවේ අනුශාසකත්වය දරන්නේ පරිසර ඇමැති අනුර පි‍්‍රයදර්ශන යාපා මහතායි.මෙහි කැඳවුම්කරු වන්නේ ඉන්දියාවේ ඉකෝ නීඩ්ස් ෆවුන්ඩේෂන් ආයතනයේ සභාපති මහාචාර්ය පි‍්‍රයානන්ද් අගේල් මහතායි.පරිසර අමාත්‍යාංශයේ හා විදුලිබල හා බලශක්ති අමාත්‍යාංශයේ අනුග්‍රහයෙන් සදහම් සෙවණ ධර්ම පර්යේෂණායතනය හා ඉන්දියාවේ ඉකෝ නීඩ්ස් පදනම මෙය සංවිධානය කර තිබෙන්නේ, අද (19) සහ හෙට ශ්‍රී ලංකා පදනම් ආයතනයේ දී පැවැත්වීමටයි.සාකච්ඡා කෙළේ අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=ab1208192</link>
    <topic>නැඟෙනහිරට දැයට කිරුළ</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ලකෑගල්ල දිස්ත්‍රික්කයට දැයට කිරුළ ප්‍රදර්ශනය ලබාදෙන්නැයි ජනතාවගෙන්, ආයතනවලින් නිල හා නිලනොවන විවිධ ඉල්ලීම් ඉදිරිපත් වෙමින් තිබුණේ 2012 දැයට කිරුළ නිමා වන්නට මත්තෙන්ය. ජනාධිපතිතුමාට මේ අදහස ඉදිරිපත් කරන්නේ කෙසේදැයි මා සිටියේ සිත සිතාය. එය මහා අසීරු කාර්යයක්විය. දේවාලයේ කපුවා තමන්ගේ ඉල්ලීමක් දෙවියන්ට කරන්නා සේය. තුන්කල් දක්නා නායකත්වය මේ කසුකුසුව දැන සිටියා සේය.”අපි මේ සැරේ ප්‍රදර්ශනය අම්පාරට දෙමු. අම්පාරත් එක්කම පොළොන්නරුව, මඩකලපුව, ත්‍රිකුණාමලය දිස්ත්‍රික්කවල සංවර්ධන වැඩපිළිවෙළ දා ගමු. මම ඊළඟට ඔයාගේ දිස්ත්‍රික්කයටත් අවස්ථාවක් දෙන්නම්, මේ කලාපය සංවර්ධනය අඩුවෙන් සිදුවුණ යුද්ධෙනුත් හුඟක් බැටකාපු ප්‍රදේශනේ.”එතුමාගේ තීරණය අනුව රටක සංවර්ධනයේදී හැකි පමණ සමතුලිත කිරීමේ වගකීම රජයක එක් ප්‍රධාන කාර්යයකි. නැඟෙනහිර කලාපය හා පොළොන්නරුවට දැයට කිරුළෙන් නිශ්චිතවම ලැබෙන දේ පසුගිය දා කැබිනට් මණ්ඩලයට ඉදිරිපත් වුණු දැයට කිරුළ කැබිනට් පත්‍රිකාවෙන්ම පැහැදිලි විය.මේ දිස්ත්‍රික්ක හතරටම දැයට කිරුළ යටතේ 2012/2013 වර්ෂ වලදී රුපියල් දස ලක්ෂ 60,000 රජයේ ඍජු ප්‍රතිපාදන ලැබීමට නියමිතය. අධ්‍යාපන, සෞඛ, මාර්ග, ප්‍රවාහන, වාරිමාර්ග, ජල සම්පත්, කෘෂිකර්ම, ප්‍රාදේශීය සංවර්ධනය, විදුලිබල සහ පරිසර අමාත්‍යාංශය හරහා රුපියල් දස ලක්ෂ 45,375 ක ආයෝජනත්, ඊට ඇතුළත් ඒ ඒ දිස්ත්‍රික්කයේ සුවිශාල ව්‍යාපෘති ලෙස හඳුනාගත් ව්‍යාපෘති 05 සඳහා රුපියල් දස ලක්ෂ 2966 කුත්, ඒ ඒ දිස්ත්‍රික්කයේ ප්‍රාදේශීය සංවර්ධන කමිටුවලින් හඳුනාගත් අවශ්‍යතා සඳහා රුපියල් මිලියන 11,316 ක් ලෙස මෙම රුපියල් දස ලක්ෂ 60,000 බෙදී යයි. මෙයට අමතරව පුරුදු පරිදිම පෞද්ගලික අංශයේ ආයෝජන මෙන්ම ස්වේච්ඡා සංවිධානවල ආයෝජනත් සමඟ තවත් රුපියල් දස ලක්ෂ, 20,000 ක දේ මේ ප්‍රදර්ශනයට ගෙන යාමට සැලසුම් කෙරේ. උදාහරණ ලෙස ශ්‍රී ලංකා ටෙලිකොම් පමණක් රුපියල් දස ලක්ෂ 1000 කට වැඩි ආයෝජනයක් දැයට කිරුළට සමගාමීව ගෙන යාමට සූදානම්ය.මීට අමතරව විදුලි සංදේශ හා තොරතුරු තාක්ෂණ අමාත්‍යාංශය මඟින් අංග සම්පූර්ණ පරිගණක විද්‍යාගාර 300 ක් ඉදිකිරීම සඳහා දරන වියදම් රු.මිලියන 1000 ද ඉක්මවයි. වැදගත්ම දේ භෞතික ප්‍රගතියට එහා ගිය රටට අවශ්‍යම මානව සම්පත නිෂ්පාදනය කිරීමේ මහා කර්මාන්ත ශාලාවක් වූ හාර්ඩි ආයතනය දැයට කිරුළ ප්‍රදර්ශන භූමිය ලෙස තෝරාගෙන එය සංවර්ධනය කිරීමට ඇති සුවිශේෂී සැලැස්මයි. ඒ අනුව රුපියල් මිලියන 261 ක වියදමින් හාර්ඩි උසස් තාක්ෂණ ආයතන සියලු අංගෝපාංගයන්ගෙන් සමන්විතව සංවර්ධනය වනු ඇත.මීට අමතරව ඒ ඒ දිස්ත්‍රික්ක වලින් තෝරාගත් විශේෂ ව්‍යාපෘති 05 ක් සඳහා දරනු ලබන ආයෝජන වියදම රුපියල් මිලියන 2,966 කි. ඒ යටතේ අම්පාර නගර සංවර්ධනය සඳහා රු.මිලියන 130 ක්, ත්‍රිකුණාමලය චීනවරාය, කෝඩිබේ ධීවර වරාය සංවර්ධනය සඳහා මිලියන 400 ක්, මඩකලපුව පැරණි බලකොටුව සංරක්ෂණය කිරීමේ හා අලංකරණය කිරීම සඳහා රු. මිලියන 135 සහ පොළොන්නරුව නවීන පහසුකම් වලින් යුතු පූජා නගරයක් බවට පත් කිරීම සඳහා මිලියන 360 ලෙස සුවිශේෂී වශයෙන් ආයෝජනය කිරීමට නියමිතය. මේ වැඩපිළිවෙළ මඟින් ජනාධිපතිතුමාගේ බලාපොරොත්තුව මේ ප්‍රදේශවල සංවර්ධන වේගයට ඉතා පැහැදිලි නව ජවයක් ලබා දීමයි. එහි ප්‍රතිඵල නිසි ලෙස ගැනීමට නම් අභිනවයෙන් පිහිට වූ දැයට කිරුළ ප්‍රදර්ශන කමිටුව මෙන්ම ප්‍රදේශයේ දේශපාලන අධිකාරිය, රාජ්‍ය ආයතන, පෞද්ගලික ආයතන සහ ජනතාව මේ සියලු දෙනා ලැබුන කිරුළ දෝතින් හිස පලඳවා ගැනීම අවශ්‍ය වන්නේය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=ab1208193</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>මේ රඟපාන්නේ සන්ධාන ආණ්ඩුවේ අවසාන කාලය කියලා ජනතාව දන්නවා.ගයන්තරිවිර 14 අඟහරුවාදාසිහින ලෝකවල ජීවත්වෙන්න සුරංගනා ලෝකවල ජීවත්වෙන්න ඕනෑම කෙනකුට අයිතිය තියෙන නිසා ගයන්ත මහත්තයාත් එහෙම සිහින ලෝකයක් මවාගෙන ජීවත් වුණාට ප්‍රශ්නයක් නැහැ. ජනාධිපතිතුමාගේ නායකත්වයෙන් ගොඩනැඟුණු ශක්තිමත් රජයක් තියෙනවා. එතුමාලා ජීවත් වෙන්නේ සිහින ලෝකේ එතුමලා හිතන තරම් ඉක්මනින් මේ රජය අවසන් වෙන්නේ නැහැ.ජනක බණ්ඩාරමේ රටේ දුප්පත් ජනතාව දෙස පාලකයින් බලන්නේ රටට බරක් වූ මනුෂ්‍ය කොට්ඨාසයක් හැටියටයි.සජිත්මව්බිම 14 අඟහරුවාදාසජිත් නම් රටට බරක් වෙලා තමයි. එයා යූ.එන්.පී. එකටත් බරක් වෙලා ;න් ඉන්නේ. කෑලි කෑලි වලට කැඩිලා ගිය යූ.එන්.පී. ය ගැන බලා ගන්නේ නැතුව මේ රටේ දුප්පත් ජනතාව ගැන අපි බලා ගන්නම්. දුප්පත් ජනතාව ගැන මේ තරම් ඇප කැප වෙලා සේවය කළ ආණ්ඩුවක් ඉතිහාසයේ තිබුණ ද කියලා සජිත් මහත්තයාගෙන් අහන්න කැමැතියි. මේ රටේ දුප්පත් ජනතාව නෙමෙයි සජිත් මහත්තයයි මේ රටට බරක් වෙලා තියෙන්නේ.ජනක බණ්ඩාරමේ ආණ්ඩුව ජනතාවට බය නැති නිසා කැටේ කඩලා සූදු කෙළින තත්ත්වයට පත් වෙලා.ටිල්වින්මව්බිම 10 සිකුරාදාකොයි කැටේ ද කැඩුවේ. කැට කඩලා කැට එකතු කරලයි පුරුදු ටිල්වින් මහත්තයලට අපිට කැට එකතු කරලා කැට කඩලා පුරුදු නැහැ. කැට නැත්නම් ජ.වි.පෙ ට පැවැත්මකුත් නැහැ. පොදු ජනතාවගෙන් සල්ලි එකතු කරලා පුරුද්දට අපිටත් කැට කඩනවා කියලා චෝදනා කරනවා. කැට වලින් යැපෙන ආණ්ඩුවක් නෙමෙයි මේ ආණ්ඩුව.ජනක බණ්ඩාරආණ්ඩුව එන්න එන්න ම අප්‍රසාදයට ලක්වන නිසා මේ පාරත් පළාත් සභා කලින් විසුරුවා හැරියා.ටිල්වින්මව්බිම 16 බ්‍රහස්පතින්දාටිල්වින් මහත්තයලා මැතිවරණයක් එනකොට පරාණ බයයි. ඇයි මෙච්චර මැතිවරණවලට බය. මැතිවරණ දිනනවා නම් කලින් මැතිවරණ තියන එක ගැන සතුටු වෙන්න ඕන නේද? පරාද වෙන්න බය නිසයි තියෙන මන්ත්‍රී තනතුරු දෙක තුනක් නැති වෙන බව දන්නා නිසයි මැතිවරණවලට මේ තරම් බය. අප්‍රසාදයට ලක්වෙනවා නම් මැතිවරණ පවත්වන්නේ නැතුව ඉන්නවා නේද? ඡන්දවලට බය නම් අපි ඡන්ද වලට යන්නේ නැහැ. ජනප්‍රියත්වය අඩු නම් ඡන්දවලට යන්නේ නැහැ. මේ සුළු දේ ටිල්වින් මහත්තයාට තේරුම් ගන්න බැහැ.ජනක බණ්ඩාරආණ්ඩුවේ අදුරදර්ශී ක්‍රියා නිසා පැය ගණන් විදුලිය කපන්න වෙලා.කරු ජයසූරියලංකාදීප 16 බ්‍රහස්පතින්දාකරු හිටියොත් පායයි හිරු කියලා ජනතාව බොහොම විශ්වාසයෙන් පිළිගත්ත කරු මහත්තයා විදුලිබල ඇමැති කාලයේ ත් මුළු රටම අඳුරේ තිබුණේ එතුමාගේ අදුර දර්ශී ක්‍රියා පිළිවෙත නිසා ද? මුළු රටම අඳුරේ තිබුණේ එතුමාගේ වරදින් ද? මේ රටේ ස්වභාව ධර්මය පාලනය කරන්න විදුලි බල ඇමැතිට බැහැ නියඟය නිසා ජලාශ සිදුණහම විදුලිබල ඇමැතිට බැනලා වැඩක් නැහැ. යම් යම් ගැටලු තියෙනවා ඒවාට විසඳුම් හොයමින් ඉදිරියට යා යුතුයි.ජනක බණ්ඩාරසොරකම්, මැරකම්, ඝාතන, වැළැක්වීමට නොහැකි ආණ්ඩුවකින් ජනතාවට ඇති ඵලය කුමක්ද?තිස්ස අත්තනායකලංකාදීප 15 බදාදාලංකාවේ විතරද මේ සොරකම්, මැරකම්, ඝාතන සිද්ධ වෙන්නේ. ලෝකයේ ඕනෑම රටක මේ වගේ ක්‍රියාවන් සිද්ධ වෙනවා. හොඳ පොලිස්පති වරයෙක් පත්වී තිබෙනවා. එතුමා නීතිය අකුරට ක්‍රියාත්මක කරනවා. පසුගිය කාලේ රටපුරා බෝම්බ පිපුරුණා. එක බස් එකේ අම්මයි තාත්තයි ගියේ නැහැ.එකට මැරුණොත් දරුවෝ තනිවෙන නිසා. රට පුරා භීෂණය ඝාතන කොයි පක්ෂයේ ද මිනී නොමරන සොරකම් නොකරන මැරකම් නොකරන පාක්ෂිකයන් ඉන්නේ? ඒකට පාට පක්ෂ භේදයක් නැහැ. නමුත් ඒ පාට පක්ෂ භේදයකින් තොරව අද නීතිය ක්‍රියාත්මක කරනවා.ජනක බණ්ඩාර“මෙවර පළාත් සභා මැතිවරණය සඳහා රාජ්‍ය සම්පත් සහ බලය උපරිමයෙන් යොදා ගන්නවා මැතිවරණ කොමසාරිස්ට පැමිණිලි කළත් මෙතෙක් විසඳුමක් නෑ”ලක්ෂ්මන් කිරිඇල්ලදිවයින 11 සෙනසුරාදාසම්පූර්ණ අසාධාරණ කතාවක්. හොඳම උදාහරණයත් එවැනි පැමිණිල්ලක් ලැබුණු සන්ධාන රජයේ ජ්‍යෙෂ්ඨ ඇමැති වරයකු කාර්යාලයකුත් වසා දැම්මා.පසුගිය දිනක නීතිය අකුරටම ක්‍රියාත්මක නොකළා නම් පක්ෂ භේදයකින් තොරව එසේ සිදු කරනවාද?පසුගිය මැතිවරණවලට වඩා දැඩි ලෙස මෙවර නීතිය ක්‍රියාත්මක කරනවා.ජනක බණ්ඩාරසන්ධාන ආණ්ඩුවේ පාලනය යටතේ රටේ අවනීතිය හා සමාජ අසාධාරණකම් මුහුදු රළ මෙන් එකක් පරයා තවෙකක් එනවා”ගයන්තදිවයින 14 අඟහරුවාදාකොහෙද තියෙන්නේ ඔය කියන දේවල් අපිට ඔප්පු කරලා පෙන්නන්න ඔය කියන මහත්තුරු. චෝදනා කර කර ඉඳලා වැඩක් නැහැ බොරුවට. නිත්‍යානුකූලව ඔප්පු කළ යුතුයි.හැමදාම බොරුවට වචන ටිකක් විතරක් කියලා කෑගහනවා.ජනක බණ්ඩාරසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=ab1208194</link>
    <topic>අතීතයේ අපේ මිනිස්සු පරිසරය ආරක්ෂා කරපු හැටි පුදුමයි දැන් ඒකේ අනිත් පැත්ත</topic>
    <author>චන්දන බණ්ඩාර</author>
    <content>ජනාධිපතිතුමා ගාල්ල දිස්ත්‍රික් සංවර්ධන කමිටු රැස්වීමට ගිය සතියේ සහභාගි විය. ජනාධිපතිතුමා පෙරවරු 10.15 වන විට ගාල්ලට පැමිණ සිටියේය. එම රැස්වීමට ආර්ථික සංවර්ධන ඇමැති බැසිල් රාජපක්ෂ මහතා ද සහභාගි වීමට නියමිතව සිටියේය. ඔහු එන තෙක් ජනාධිපතිතුමා හිටියේ ගාල්ලේ හිතවතකුගේ නිවෙසකය. ජනාධිපතිතුමා වෙනුවෙන් තේ පැන් සංග්‍රහයක් ද පිළියෙල කොට තිබිණි. ජනාධිපතිතුමා එය භුක්ති විඳින අතරතුර රැස්ව සිටි පිරිස සමඟ සුහද පිළිසඳරක නිරත විය. ඉන් අනතුරුව ගාල්ල හෝල් ඩී ගෝල් ශාලාවේ දිස්ත්‍රික් සංවර්ධන කමිටු රැස්වීම ජනාධිපතිතුමාගේ ප්‍රධානත්වයෙන් ආරම්භ කෙරිණි.මේ සාකච්ඡාව ආරම්භයේදීම ධීවරයන්ගේ ප්‍රශ්න සම්බන්ධයෙන් සාකච්ඡා කෙරිණි. “කෝ මේ ධීවර ඇමැතිතුමා. ගාල්ල කියන්නේ ධීවරයන් ඉන්න තැනක්නේ. ධීවර සංස්ථාවේ සභාපති හරි ඉන්නවා ද?” ජනාධිපතිතුමා විමසා සිටියේය.මේ අතරතුර මනුෂ නානායක්කාර මන්ත්‍රීවරයා ගැටලු කීපයක් ජනාධිපතිතුමාට ඉදිරිපත් කළේය. එම ගැටලුවලට ජනාධිපතිතුමා ක්ෂණික විසඳුම් ලබාදුන්නේය. පළාත් පුස්තකාලය සඳහා ඉදිකෙරුණ ගොඩනැගිල්ලට ප්‍රාදේශීය සභාව ගෙන යාම සහ පරණ ප්‍රාදේශීය සභා ගොඩනැගිල්ලට පුස්තකාලය ගෙන යාම සම්බන්ධයෙන් ද ප්‍රශ්නයක් පැන නැඟිණ. ඒ සමඟම ජනාධිපතිතුමා විමසා සිටියේ එතකොට මේ හොඳම දේ ළමයින්ට කියන එක ගාල්ලට අදාළ නැද්ද?” ජනාධිපතිතුමා ප්‍රාදේශීය සභාවේ සභාපතිවරයා ඇතුළු පිරිසගෙන් විමසා සිටියේය.ඊළඟට දිස්ත්‍රික් සම්බන්ධීකරණ රැස්වීමේදී මතු වූ ගැටලුව වූයේ හිනිදුම නෙළුව රෝහලක් ඉදි කිරීමේ බිම සකස් කිරීම සඳහා මිලියන ගණනාවක් වැය වීම සම්බන්ධයෙන් ප්‍රශ්නයකි. එම භූමියේ ගලක් මතු වී තිබිණි. ඒ පිළිබඳව ජනාධිපතිවරයා අවධානය යොමු කළේය. “ගල විකුණලා ද? කාගේ වුවමනාවට ගල කඩලා විකුණලා තියෙන්නේ.” ජනාධිපතිතුමා කාටත් උත්තර නැති ප්‍රශ්න කීපයක් මතු කළේය.“කොග්ගල බස් ස්ටෑන්ඩ් එක තාම පාළුවට ගිහින් තාම විවෘත කරලා නැහැ. මොකද්ද මේ වෙලා තියෙන්නේ.” ජනාධිපතිතුමා විමසා සිටියේය. ඉන් අනතුරුව ජනාධිපතිතුමා උපදෙස් දුන්නේ කොග්ගල බස් නැවතුම්පළ කඩිනමින් විවෘත කරන ලෙසටය.ඊට අමතරව ජනාධිපතිතුමාගේ අවධානය යොමු වූයේ ගාල්ල දිසාවේ පාසල් ගොඩනැගිලි කීපයක ඉදිකිරිම් අතරමඟ නැවතී තිබීම ගැනය. ඊට පිළිතුරු දුන් පළාත් අධ්‍යාපන ලේකම්වරයා කියා සිටියේ දෙවන අදියර කඩිනමින් ආරම්භ කරන බවයි. ඉන් පසුව ජනාධිපතිතුමා විමසා සිටියේ දකුණු පළාත් විද්‍යාලයක දෙමහල් ගොඩනැගිල්ලක් ඉදිකර ඇති නමුත් එහි ඉහළ මාලයේ වැඩ කටයුතු ආරම්භ කරන්නේ කවදාදැයි කියාය.ඊට පළාත් අධ්‍යාපන ලේකම්වරයා පිළිතුරු දුන්නේය. “සර් මේ වන විට එය ආරම්භ කරලා තියෙන්නේ.” පළාත් ලේකම්වරයාගේ පිළිතුර වීය. “මගේ මේ අතේ තියෙන්නේ මීට සති දෙකකට පෙර ගත්ත වාර්තා. ඡායාරූපත් තිබෙනවා. එතකොට කොහොමද එහෙම වෙන්නේ.” ජනාධිපතිවරයාගේ ප්‍රශ්න කිරීමත් සමඟම ලේකම්වරයා නිහඬ විය.“ඕවා කියනකොට මතක තියා ගන්ඩ මමත් බෙන්තර ගඟෙන් එහා කියලා.” ජනාධිපතිතුමා එසේ කියන විට මුළු සභාවම මීයට පිම්බා මෙන් නිහඬ විය.ඉන් අනතුරුව ජනාධිපතිතුමා ගියේ ඉමදුව දිවිලගොඩ රජමහා විහාරයේ අභිනවයෙන් ඉදිකළ බුදු පිළිම වහන්සේගේ නේත්‍ර නිරාවරණය කිරීමේ උත්සවයටය. ඒ නියෝජ්‍ය කථානායක චන්දිම වීරක්කොඩිගේ ආරාධනාවෙනි.“සමහරු අහනවා මෙච්චර පාරවල් හදන්නේ කන්න ද කියලා. අපේ හාමුදුරුවනේ අද පන්සලට එනකම් පාරට කාපට් එක දාලා. පාරවල් හදමින් අපි දැවැන්ත සංවර්ධන ව්‍යාපෘති ආරම්භ කරලා. මේවා එකිනෙකට සම්බන්ධයි. අබලන් වෙච්ච පාරවල් තියාගෙන අපට සංවර්ධන ඉලක්කවලට යන්ඩ බැහැ.” ජනාධිපතිතුමා එම උත්සවයේ දී කීවේය.මැතිවරණ කොමසාරිස්වරයා විසින් දේශපාලන පක්ෂවල මහලේකම්වරු කොළඹ රාජගිරිය මැතිවරණ කාර්යාලයට කැඳවනු ලැබීය. ඒ මැතිවරණය සම්බන්ධ උපදේශක කමිටු රැස්වීමක් සඳහාය. එම කමිටු රැස්වීමට එජාප මහ ලේකම්වරයා සහ වෙනත් දේශපාලන පක්ෂවල මහලේකම්වරුන් නියෝජනය කරමින් නියෝජිතයන් පැමිණ සිටියහ.මේ මැතිවරණයේ දී ක්‍රියා කළ යුතු ආකාරය ගැන මා උපදෙස් මාලාවක් මාධ්‍යයට නිකුත් කළා. නමුත් එය මාධ්‍යවල පළ වුණේ නැහැ. ඒ නිසා මාධ්‍යය පොදු එකඟතාවයකට එන්නේ කොහොම ද? මැතිවරණ කොමසාරිස්වරයා දේශපාලන පක්ෂවල නියෝජිතයන්ගෙන් විමසා සිටියේය.මේ අතර ගිය සෙනසුරාදා කොළඹ දිසාවේ ආසන තුනක එජාප සන්නිවේදන ලේකම්වරු සිරිකොතට කැඳවනු ලැබූහ. ඒ හෝමාගම, මහරගම සහ අවිස්සාවේල්ල ආසනවල සන්නිවේදන ලේකම්වරුය. එම හමුවට එජාප මහ ලේකම් තිස්ස අත්තනායක ද එජාප පාර්ලිමේන්තු මන්ත්‍රී හර්ෂ ද සිල්වා ද එක්ව සිටියහ.“ඔයලාගේ වගකීම තමයි පත්තරවල සහ ටී වී වල යන ප්‍රවෘත්ති ජනතාව අතරට ගෙන යාම” එජාප නායකයා කියා සිටියේය. ගිය ඉරිදා එජාප නායකයා අක්ෂි ශල්‍යකර්මයක් කර ගැනීම සඳහා කොළඹ ප්‍රධාන පෙළේ රෝහලකට ඇතුළත් විය. ඉන් අනතුරුව වෛද්‍ය උපදෙස් මත දින තුනක් එජාප නායකයා විවේකීව නිවෙසේ ගත කළේය. ඉන් අනතුරුව ගිය බදාදා සිරිකොත එජාප මූලස්ථානයේදී වතු ආශි‍්‍රත ප්‍රදේශවල මහජන නියෝජිතයන්ගේ හමුවක් පැවැත්විණි. එම හමුවට එජාප නායකයා සමඟ එජාප මහ ලේකම් තිස්ස අත්තනායක, යෝගරාජා වේලායුදන් සහ කේ. කේ. පියදාස ඇතුළු මහජන නියෝජිතයෝ පිරිසක් එක්ව සිටියහ. එහිදී වතු ආශි‍්‍රත වෘත්තිය සමිති එකඟත්වයකට පැමිණියේ ඉදිරියේ දී වතු ආශි‍්‍රත වෘත්තිය සමිති ඒකාබද්ධව කටයුතු කිරීමටය.යාං ඔය හරහා මීටර් 2530 ක් දිග වේල්ලක් බැඳ ඉදිකරනු ලබන යාං ඔය ජලාශයේ ඉදිකිරීම් කටයුතු ගිය සතියේ ජනාධිපතිතුමාගේ සුරතින් ආරම්භ කෙරිණි. ඒ සඳහා වෙන්කොට ඇති මුදල රුපියල් මිලියන 28000 කි. ගිය බ්‍රහස්පතින්දා ජනාධිපතිතුමා මුලින්ම යාං ඔය ජලාශයේ කාර්යාල සංකීර්ණයට මුල්ගල තැබීම සිදු කළේය. ඉන් අනතුරුව යාං ඔය හරහා ඉදි ;කරෙන ඇනිකට් එක ආසන්නයෙන් ඩෝසරයක නැඟුණ ජනාධිපතිතුමා එය ක්‍රියාත්මක කරමින් යාං ඔය ජලාශ ව්‍යාපෘතියේ වැඩ ආරම්භ කෙළේය.ඉන් අනතුරුව යාං ඔය ජලාශය ඉදිකිරීම නිමිත්තෙන් වූ ජනහමුවක් පැවැත්විණි. ජනහමුව පැවැත්වෙන විට යාං ඔය ජලාශ ව්‍යාපෘතියේ වැඩි බරක් ගෙන කටයුතු කළ ඇමැති එස්. එම්. චන්ද්‍රසේන සහ ජනාධිපතිතුමා අසුන්ගෙන සිටියේ සමීප ආසන දෙකකය. “මං නම් මෙච්චර සෙනඟක් ඒවි කියලා බලාපොරොත්තු වුණේ නෑ. බලන්න ජනතාවගේ මූණුවල තියෙන සතුට. මේ ව්‍යාපෘතියේ කටයුතු ඉක්මනින්ම ඉවර කරලා ජනතාවට ලබා දෙන්ඩ ඕනේ. මේ යාං ඔය ජලාශය මීට වසර 40 කට පෙර ආරම්භ කරන්න තිබුණ වැඩක්. නමුත් මේ ව්‍යාපෘතිය දැන්වත් ආරම්භ කිරීමට ලැබීම ගැන සතුටුයි.” ජනාධිපතිතුමා කියා සිටියේය.යාං ඔය ව්‍යාපෘතිය අවසානයේ ජනාධිපතිතුමා අනුරාධපුර නිල නිවෙසට පැමිණ දිවා ආහාරය ගත්තේය. ඉන් අනතුරුව ජනාධිපතිතුමා ගියේ තන්තිරිමලේ රජමහා විහාරයටය. ඉන් පසුව දැයට කිරුළ වැඩසටහන යටතේ පවුල් 35000 කට ජලය ලබාදීම සඳහා ඉදිකළ ජල ව්‍යාපෘතිය ජනාධිපතිතුමා අතින් විවෘත කෙරිණි. අනතුරුව ජනාධිපතිතුමා ජාතික උරුමයන් පිළිබඳ අමාත්‍යාංශය ඉදිකළ තන්තිරිමලේ කෞතුකාගාරය පරීක්ෂා කළේය. එහිදී පුරාවස්තු නිරීක්ෂණය කළ ජනාධිපතිතුමා පුරාවිද්‍යා කොමසාරිස්වරයාගෙන් ඇතැම් පුරාවස්තු පිළිබඳ විමසා සිටියේය.කොමසාරිස්වරයා එහිදී ජනාධිපතිතුමාට පෙන්වා සිටියේ වසර දහසකට වඩා පැරැණි වැසිකිළි පද්ධතියකි. එම වැසිකිළි පද්ධතියේ විශේෂත්වය වූයේ පරිසර හිතකාමී ලෙස ඉදිකොට තිබීමය.“මේ ව්‍යාපෘති ගැන රටට පැහැදිලි කරන්ඩ ක්‍රමයක් හදන්ඩ. අතීතයේ අපේ මිනිස්සු පරිසරය ආරක්ෂා කරපු හැටි පුදුමයි. නමුත් දැන් වෙන්නේ ඒකේ අනෙත් පැත්ත.” ජනාධිපතිතුමා පුරාවිද්‍යා කොමසාරිස්වරයාට කීය.ඉන් අනතුරුව ජනාධිපතිතුමා ගියේ උතුරුමැද පළාත සහ උතුරු පළාත යා කරන, සෙට්ටිකුලම සිට මන්නාරම දක්වා ඉදිවූ පාලම නිරීක්ෂණය කිරීමටය. එය මල්වතු ඔය හරහා ඉදිකොට තිබේ. එම පාලම විවෘත කිරීමෙන් මඩු වන්දනාවට යන බැතිමතුන්ට මන්නාරම දක්වා යාමට පහසු මාර්ගයක් සැකසෙයි.මේ අතරතුර මල්වතු ඔයේ දිය නාමින් සිටි මඩු බැතිමතුහු ජනාධිපතිතුමා දැක ජනාධිපතිතුමාට අත වනමින් ප්‍රතිචාර දැක්වූහ. ජනාධිපතිතුමා ද එම පිරිසට ආචාර කළේය.පළාත් සභා තුනේ මැතිවරණ දිනය ළංවීමත් සමඟ ප්‍රචාරක කටයුතු ද පෙරට වඩා උණුසුම් වන අයුරක් දක්නට ලැබේ.එක්සත් ජනතා නිදහස් සන්ධානයේ සබරගමුවට තරග වදින හිටපු මහ ඇමැති මහීපාල හේරත් කෑගල්ල දිස්ත්‍රික්කයේ මැතිවරණ කොට්ඨාස නවයම ආවරණය වන පරිදි ගමින් ගම කුඩා රැස්වීම් මාලා සංවිධානය කරමින් පසුගියදා කෑගල්ල මැතිවරණ මෙහෙයුම් කාර්යාලය විවෘත කළේය. ජගත් බාලසූරිය, අතාවුද සෙනෙවිරත්න අමාත්‍යවරුන් දෙපළ එම අවස්ථාවට එක් වූ අතර කොළඹ මහනුවර ප්‍රධාන මාර්ගයේ එකී මෙහෙයුම් කාර්යාලය තම කටයුතු සඳහා පමණක් නොව සන්ධානයෙන් කෑගල්ලට තරග වදින සියලු අපේක්ෂකයන්ට විවෘත බව ද මහීපාල හේරත් කීය.මහීපාල හේරත් නැවත වරක් සබරගමුව මහ ඇමැති ධුරයට පත් වීමත් සන්ධානය යළි ජයග්‍රහණය කිරීමත් කිසිදු සැකයක් නැතැයි කී ජගත් බාලසූරිය දැනට සිදු කර ඇති සමීක්ෂණ වාර්තා හුවා දක්වමින් සඳහන් කළේ කෑගල්ල දිස්ත්‍රික්කයේ පළාත් සභා මන්ත්‍රී ධුර 18 න් 13 ක්ම සන්ධානයට හිමි වන බව එම ජනමත සමීක්ෂණවලදී හෙළිදරව් වූ බවය.පසුගිය පළාත් සභාවේ කෑගල්ල දිස්ත්‍රික්කයේ පළාත් සභා මන්ත්‍රී ධූර 18 න් 11 ක් එක්සත් ජනතා නිදහස් සන්ධානයට හිමි විය. ජනමත සමීක්ෂණ කෙසේ වෙතත් මහීපාල හේරත් මහ ඇමැති අපේක්ෂකයා සඳහන් කළේ මෙවර කෑගල්ල දිස්ත්‍රික්කයේ එක්සත් ජනතා නිදහස් සන්ධානයට මන්ත්‍රී ධූර 18 න් 15 ක් හිමි වන බවය.දැදිගම කියන්නේ එක්සත් ජාතික පක්ෂයේ මහ ගෙදර ඩඩ්ලි සේනානායක හිටපු අගමැතිතුමා සංවිධානය කළ මැතිවරණ කොට්ඨාසය. දැන් දැදිගම එක්සත් ජාතික පාක්ෂිකයන් පොකුරු පිටින් ගම්මාන පිටින් අපිට එකතු වෙනවා. යූ එන් පී හිටපු මහ ඇමැති ජයතිලක පොඩි නිලමේ වගේ උදවියත් දැන් අපිත් එක්ක.“දැදිගම මිනිසුන්ටත් එපා වුණු යූ එන් පීය මේ රටේ වෙන කොයි කාට ද ඕනැ” පිළිසඳර නිම කරමින් මහීපාල හේරත් සඳහන් කළේය.මේ අතර පසුගිය 16 රඹුක්කන ශ්‍රී ලංකා නිදහස් පක්ෂ ප්‍රතිසංවිධාන කටයුතු ආරම්භ වූයේ පාර්ලිමේන්තු මන්ත්‍රී නාමල් රාජපක්ෂ ගේ ප්‍රධානත්වයෙනි.කනක හේරත් පාර්ලිමේන්තු මන්ත්‍රීවරයා සංවිධානය කර තිබු මේ සම්මේලනයේ විශේෂත්වය වූයේ දිලුම් අමුණුගම, එරික් වීරවර්ධන, තේනුක විදානගම, ශාන්ත බණ්ඩාර, නේරංජන් වික්‍රමසිංහ, උදිත ලොකු බණ්ඩාර යන තරුණ පාර්ලිමේන්තු මන්ත්‍රීවරුන් රැසක් ද එම අවස්ථාවට එක්ව සිටීමය.මහීපාල හේරත් මහ ඇමැති අපේක්ෂකයා ද සහභාගි වූ එම සම්මේලනය අමතමින් පාර්ලිමේන්තු මන්ත්‍රී නාමල් රාජපක්ෂ මීට සති කිහිපයකට පෙර රඹුක්කනදීම බැසිල් රාජපක්ෂ ඇමැතිවරයා කළ දේශපාලන අනාවැකිය සනාථ වන තවත් මැතිවරණ ඉඟියක් ද කළේය.නාමල් රැස්වීම ආරම්භ කළේ යළිත් මහ ඇමැති ධූරයට පත්වන මහීපාල හේරත් මැතිතුමනි යනුවෙන් කථාවට මුල පුරමිනි.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා අමාත්‍ය විමල් වීරවංශ ගෙවී ගිය සතියේදී පොලොන්නරුව, වැලිකන්ද, මහසෙන්පුර ජනසෙවණ විරු ගම්මානයේ කටයුතු ආරම්භ කිරීම පිණිස එම ප්‍රදේශය බලා පිටත් වීය.මේ උත්සවයට ප්‍රධාන ආරාධිතයකු ලෙස ශ්‍රීලනිප මහ ලේකම් සෞඛ්‍ය අමාත්‍ය මෛත්‍රීපාල සිරිසේන ද එක්ව සිටියේය. මෙහිදී විමල් වීරවංශ අමාත්‍යවරයා කළ කතාව ඉමහත් ආන්දෝලනයට ලක් වූ අතර දේශපාලන කරළිය තුළ බෙහෙවින් සංවාදයට ලක්විය.”1994 ජනාධිපතිවරණයේදී ගාමිණී දිසානායක පරාජය කිරීම සඳහා රනිල් වික්‍රමසිංහ විසින් චන්ද්‍රිකා කුමාරතුංග මහත්මියට අභ්‍යන්තර තොරතුරු ලබා දුන් බව මෛත්‍රීපාල සිරිසේන ඇමැතිතුමා පසුගියදා ප්‍රකාශ කර තිබුණා. මේ චෝදනාවට රනිල් වික්‍රමසිංහ කිසිදු පිළිතුරක් ලබා දුන්නේ නැහැ. නමුත් ඊට හිටපු ජනාධිපතිනිය පිළිතුරු ලබා දී තිබුණා. ඇය ප්‍රකාශ කර තිබෙන්නේ රනිල් වික්‍රමසිංහ එවැනි තොරතුරු ලබා දුන්නේ නැහැ කියලයි. ඒත් හිටපු ජනාධිපතිනිය බයෙන් ඉන්නේ. තවත් ඒ ගැන තොරතුරු මෛත්‍රීපාල ඇමැතිතුමා කියයි කියලා.””ඉතිරි ටික මම කියන්නම්. 1994 වර්ෂයේදී රනිල් වික්‍රමසිංහ කළ උදව් වලට 2005 වර්ෂයේදී චන්ද්‍රිකා කුමාරතුංග මහත්මිය ප්‍රතිඋපකාර කළා. මහින්ද රාජපක්‍ෂ මහතාගේ මැතිවරණ ව්‍යාපාරයට ඇය සහාය ලබා දුන්නේ නැහැ. එපමණක් නොවෙයි ශ්‍රීලනිප මහලේකම් ඇතුළු ප්‍රබලයන්ට මහින්ද රාජපක්‍ෂ මහතාට සහාය ලබා නොදෙන්නැයි යම් බලපෑම් සිදු කර තිබුණා.””නමුත් 2005 මැතිවරණයේදී මෛත්‍රීපාල ඇමැතිතුමා චන්ද්‍රිකා බණ්ඩාරනායක කුමාරතුංග මහත්මියගේ බලපෑම්වලට යට වෙලා කටයුතු කළේ නැහැ. එහෙම බලපෑම්වලට යට වුණා නම් ඒ තියුණු ජනාධිපතිවරණයේ ප්‍රතිඵල වෙනස් වෙන්න ඉඩ තිබුණා. එහෙම වුණා නම් කොටි ත්‍රස්තවාදීන් මේ රට අරාජික කරලා. එහෙම නම් අද වන විටත් වැලිකන්දෙ ජනතාව කොටි ත්‍රස්තවාදයෙන් බැට කනවා.” විමල් වීරවංශ එහිදී අවධාරණය කළේය.සිය කතාවෙන් පසුව විමල් වීරවංශ අමාත්‍යවරයා වේදිකාවේ අසුන් ගෙන සිටි මෛත්‍රිපාල සිරිසේන අමාත්‍යවරයා අසලින් අසුන් ගත්තේය.”මේ කතා දිග් ගැස්සෙන කොට විමල් ඒ රහස් ඔක්කොම එළියට ඒවි.” මෛත්‍රිපාල සිරිසේන අමාත්‍යවරයා සිනහවෙමින් පැවසුවේය.පසුගිය දිනවල එක්සත් ජාතික පක්‍ෂ නියෝජ්‍ය නායක, සජිත් ප්‍රේමදාස අමාත්‍ය විමල් වීරවංශට චෝදනාවක් නඟන ආකාරය බොහෝ මාධ්‍ය මඟින් දැක ගත හැකි විය.චෝදනාව “මුල්ගල් ගැලවීම ගැනය.” සජිත්ගේ මේ චෝදනාව නැඟෙත්ම මාලිගාවත්ත නිවාස සංකීර්ණයේ බොහෝ පවුල් වෙතින් විමල් වීරවංශ අමාත්‍යවරයාට දුරකථන ඇමතුම් මෙන්ම මහජන දිනයේදී පැමිණීම් මඟින් ඉල්ලීමක් ඉදිරිපත් විය. ඒ ඉල්ලීම නම් සජිත් මන්ත්‍රීවරයාට නිසි පිළිතුරක් දෙන ලෙසය.”මාලිගාවත්තේ මුල්ගල් දෙකක් තිබුණා. ඒවා තිබුණේ කොහෙද කියලා හොය ගන්න බැරිවයි මෙතෙක් කලක් හිටියෙ. ඔබතුමා මේ නිවාස සංකීර්ණය වසර 39 කට පස්සේ නිසි ආකාරයට ප්‍රතිසංස්කරණය කළාට පස්සෙයි මේ මුල්ගල් දෙක හඳුනා ගන්න පුළුවන් වුණේ. අද වනකොට ඒ මුල්ගල් දෙකත් නවීකරණය වෙලා ඇස් දෙකෙන් බලන්න පුළුවන් විදිහට තිබෙනවා.” බොහෝ නිවැසියෝ විමල් ඇමැතිවරයාට කීහ.”මේ නිවාස සංකීර්ණයට පුරෝගාමී වූයේ පීටර් කෙනමන් මහත්මයා. මේ නිවාස ව්‍යාපෘතියට මුල පුරනකොට එතුමා තැබූ මුල්ගලත් තිබෙනවා. ඉන්පසුව නිවාස ඇමැතිවරයා වූ ප්‍රේමදාස ජනාධිපතිතුමා තැබූ මුල්ගලකුත් තිබෙනවා. සජිත් මහත්තයා කරුණු නොදැන කරන කතාවට ඔබතුමා පිළිතුරු දෙන්න.” බොහෝ දෙනෙක් විමල් ඇමැතිවරයාගෙන් ඉල්ලා සිටියහ.ඒ අනුව විමල් වීරවංශ අමාත්‍යවරයා නිවාස ආධාර ලබා දීමේ පැවැති රැස්වීමකදී මෙසේ පැවසීය.”රටේ නිවාස ප්‍රශ්නය විසඳීමටයි අපි කටයුතු කරන්නේ. මේක මම ලකුණු දාගන්න කරන වැඩක් නෙවෙයි. සජිත් මන්ත්‍රීතුමනි, එන්න මාලිගාවත්තට. බලන්න ඇස් දෙකෙන් සිදුව ඇති වෙනස, ඒ වගේම ‘මුල්ගල්’ ගලවා නැති බව ඔබට පෙනේවි.” ඇමැති විමල් වීරවංශ කීවේය.පසුගිය අඟහරුවාදා රාත්‍රියේ නැඟෙනහිර පළාත් සභාවට ත්‍රිකුණාමල දිස්ත්‍රික්කයෙන් තරග වදින ජාතික නිදහස් පෙරමුණු අපේක්‍ෂක කණ්ඩායම් නායක හිටපු පාර්ලිමේන්තු මන්ත්‍රී ජයන්ත විජේසේකර ගේ කාර්යාල තුනකට පහර දී ඒවා විනාශකර දැමීමට එක් පිරිසක් කටයුතු කොට තිබිණි. මේ බව ජාතික නිදහස් පෙරමුණේ ප්‍රධාන ලේකම් පි‍්‍රයන්ජිත් විතාරණ එදින අලුයම පක්‍ෂ නායක, අමාත්‍ය විමල් වීරවංශට දැනුම් දුන්නේය.ජයන්ත ඇතුළු අපේ අපේක්‍ෂක කණ්ඩායමට හොඳ ජනතා ප්‍රතිචාරයක් ලැබෙමින් පවතිනවා. ඒක මම සහභාගි වුණු ජනහමුවලදී පැහැදිලිව දැක ගැනීමට හැකි වුණා. මෙවැනි බාධා කිරීම් ප්‍රශ්නයක් කර නොගෙන අපි ජයග්‍රහණය තෙක් ඉදිරියටම යා යුතුයි. මෙවැනි මැර ක්‍රියා හේතුවෙන් ජයන්ත විජේසේකර සහෝදරයාට ලැබෙන ජනතා සහාය තවත් වැඩිවේවි.” විමල් වීරවංශ ඇමැතිවරයා පි‍්‍රයන්ජිත් විතාරණට පෙන්වා දුන්නේය.ජාතික හෙළ උරුමයේ සභාපති පාර්ලිමේන්තු මන්ත්‍රී අතුරලියේ රතන හිමියන්ගේ ප්‍රධානත්වයෙන් ජාතික හෙළ උරුමයේ මධ්‍යම කාරක සභාව පක්ෂ මූලස්ථානයට රැස්වීය. න්‍යාය පත්‍රයට අනුව පසුගිය දා පැවැත්වූ නමවන ජාතික සමුළුව පිළිබඳව පසුවිපරම් වාර්තාවක් ජාතික සංවිධායක නිශාන්ත වර්ණසිංහ සභාගත කළේය. ඉන්පසු මධ්‍යම කාරක සභාවට තේරී පත්වූ නව සභිකයින් පිළිගැනීමත් ඔවුන්ගේ වගකීම් හා කාර්යභාරයන් පැහැදිලි කිරීමක් ප්‍රධාන ලේකම් අමාත්‍ය චම්පික රණවක විසින් කරන ලදී.ඉන්පසු මධ්‍යම කාරක සභාවේ අවධානය යොමු වුණේ චම්පික ඇමැතිතුමාගේ අමාත්‍යාංශයට අදාළව ඇති වී ඇති විදුලිබල අර්බුදය හා වර්ජනය සම්බන්ධවයි. නියමිත පරිදි වැසි නොලැබීම නිසා ජලාශ සිඳී යාමත් නොරොච්චෝලේ දිගින් දිගටම සිදුවන කාර්මික දෝෂ පිළිබඳත් වෘත්තීය සමිති පිළිබඳත් දීර්ඝ පැහැදිලි කිරීමක් චම්පික ඇමැතිතුමා විසින් කරන ලදී.එහිදී හැඩිගල්ලේ විමලසාර හිමියන් කියා සිටියේ නියමිත කලට වැසි නොලැබීමෙන් දිග්ගැස්සෙන නියඟය දේශීය වශයෙන් නොව ලෝක පරිමාණයෙන්ම සිදුවන්නක් බැවින් පානීය ජල හිඟයට පමණක් නොව එදිනෙදා ජනජීවිතයේ සාමාන්‍ය කටයුතු කරගෙන යාමට අවශ්‍ය ජලය ද නැතිවීමේ අනතුරක් ඇතිවෙමින් පවතින බවයි. වගා පාළුව අපේ රටේ පමණක් නොව ඇමෙරිකාව, තායිලන්තය, පිලිපීනය, වියට්නාමය හා බංග්ලාදේශය යන රටවලට ද බලපා ඇති බැවින් ආහාර හිඟයකට ද අනාගතයේ මුහුණ දීමට සිදු වන බවත් මේ නියං තත්ත්වය සාමාන්‍ය ජනජීවිතය ද අඩාළ කිරීමට හේතු විය හැකි බවයි. මේ සම්බන්ධයෙන් නිශාන්ත වර්ණසිංහ කියා සිටියේ ස්වභාවධර්මයා විසින් ඇති කර තිබෙන මේ අර්බුදය විනාශකාර සංවර්ධන සැලසුම්වල සහ පරිසර විනාශයේ ප්‍රතිඵලයක් බවත් ඇති වෙමින් පවතින මේ තත්ත්වය ඉදිරියේ ගහකොළ පරිසරය රැක ගැනීමට අවශ්‍ය නීතිරීති ශක්තිමත් කරනවා වෙනුවට එම අණපනත් ලිහිල් කිරීම කනගාටුවට කරුණක් බවත් ප්‍රකාශ කළේය.ආර්ථික සංවර්ධන අමාත්‍ය බැසිල් රාජපක්ෂ පසුගිය 12 වැනි දා ගම්පහ දිස්ත්‍රික් පොදුජන එක්සත් පෙරමුණ කාර්යාලයේ දී උත්සවයක් සංවිධානය කර තිබුණි. ඒ රාමසාන් උපවාස කාලය දෛනිකව අවසන් කිරීම නිමිත්තෙන් එදින ගම්පහ දිස්ත්‍රික් මුස්ලිම් බැතිමතුන් වෙනුවෙනි. එය උත්කර්ෂවත් අන්දමින් සංවිධානය කර තිබූ අතර ජ්‍යෙෂ්ඨ ඇමැති ඒ.එච්.එම්.ෆවුසි මහතා ඇතුළු ජ්‍යෙෂ්ඨ දේශපාලනඥයන් ද රැසක් සහභාගි වූ අතර සියලුදෙනා එකට එක්වී ආහාර ගත්හ.ගම්පහ සංවර්ධනය සමඟ ආධ්‍යාත්මික සංවර්ධනය ද ඇති කළ යුතු බව බැසිල් ඇමැතිවරයා නිතර තම අදහස් දැක්වීම්වලදී සඳහන් කරයි. තමන්ගේ කාර්යාලය බොහෝ කලකට පෙර සිටම ආගමික කටයුතු සඳහා විවෘත කරනු ලැබීය. සෑම පසළොස්වක පොහෝ දිනකම රාත්‍රියේ එහි ධර්ම දේශනාවක් පවත්වන අතර එය අවසානයේ දී සහභාගි වන සියලුදෙනා වෙනුවෙන් රාත්‍රී ආහාරය ද පිරිනැමීම ඔහුගේ සිරිත විය.ජනවාර්ගික සහ ආගමික බේදයකින් තොරව ආධ්‍යාත්මික සංවර්ධනය සඳහා සහෝදරත්වයෙන් කටයුතු කරන බැසිල් ඇමැතිවරයාගේ පිළිවෙත සැමට ආදර්ශයක් බව මුස්ලිම් ආගමික උත්සවය අවසානයේ ජ්‍යෙෂ්ඨ අමාත්‍ය ෆවුසි ප්‍රකාශ කළේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af1208191</link>
    <topic>රටට ශාන්තිය ගෙනදෙන කපිල වස්තු ධාතු දැක්ම</topic>
    <author>රමණී සුබසිංහ</author>
    <content>තථාගතයන් වහන්සේ තමන් වහන්සේ ගේ ම නුවණින් අවබෝධ කරගත්තා වූ උතුම් වූ ශ්‍රී සද්ධර්මය සියලු ලෝ සතුන් ගේ හිත සුව පිණිසම දේශනා කොට වදාළහ. පන්සාළිස් වසක් පුරා එසේ ලෝ සත වෙත පතළ මහා කරුණාවෙන් දහම් මඟ පෙන්වා දුන් උන්වහන්සේ අසූ වැනි වියෙහි දී පිරිනිවන් පා වදාළහ. ඒ දඹදිව කුසිනාරා නුවර මල්ල රජදරුවන් ගේ උපවර්තන නම් සල් උයනේ දී ය.අඩ සියවසකට ආසන්න කාලයක් පුරා බුදුරජාණන් වහන්සේ දේශනා කොට වදාළ ශ්‍රී සද්ධර්මය අන්තර්ගත ත්‍රිපිටකය, සූත්‍ර පිටකය, විනය හා අභිධර්ම පිටකය නමින් වර්තමානයේ ව්‍යවහාරව පවතී. සූත්‍ර පිටකයේ මහා පරි නිබ්බාන සූත්‍රයේ සම්බුද්ධ පරිනිර්වාණය පිළිබඳව දීර්ඝ විස්තරයක් ඇතුළත්ය. මහා පරිනිබ්බාන සූත්‍රයෙත්, සුමංගල විලාසිනිය හා බුද්ධ වංශය වැනි මූලාශ්‍රවලත් සඳහන් වන තොරතුරුවලට අනුව බුදුරජාණන් වහන්සේ ගේ පරිනිර්වාණය සැළ වූ වහාම දඹදිව සෙසු සත් රාජ්‍යයක රජ දරුවෝ සේනා සහිතව කුසිනාරා නුවරට පැමිණ සර්වඥ ධාතූන් වහන්සේට සිය අයිතිය ප්‍රකාශ කරන්නට වූහ.කපිලවස්තු ධාතු ස්තූපයේ කළ කැණීම්වල දී සොයා ගත් මෘදු ගල් කරඬුව. බුදුරජාණන් වහන්සේගේ අස්ථි ධාතු එහි තැන්පත්ව තිබුණි.”භාග්‍යවතුන් වහන්සේත් අපිත් ක්ෂත්‍රියයෝය. එබැවින් ධාතුන් වහන්සේ ගේ නියම හිමිකාරීත්වය අපටය.” යි රජ දරුවෝ සිය සුදුසුකම් ඉදිරිපත් කළහ.”තථාගතයන් වහන්සේ පිරිනිවන් පා වදාළේ අප ග්‍රාමයේ ය. එහෙයින් උන්වහන්සේ ගේ ආදාහනයෙන් ශේෂ වූ ධාතුන් වහන්සේ ගේ අයිතිය අපටමය. අන් අයට දිය නොහැකිය” යි කුසිනාරාවේ මල්ල රජවරු කීහ.”භාග්‍යවතුන් වහන්සේ අප ගේ ශ්‍රේෂ්ඨ ඥාතියෙකි. අපි ද උන්වහන්සේ ගේ ශාරීරික ධාතුන්ගෙන් කොටසක් ලැබීමට සුදුස්සෝ වෙමු. අපි උන්වහන්සේ ගේ ශාරීරික ධාතුන් වහන්සේ උදෙසා චෛත්‍යයක් කර පූජා උත්සවද කරන්නෙමු...” යි කපිල වස්තු ජනපදයේ ශාක්‍යයෝ බුදුරජාණන් වහන්සේට ලේ ඥාතීත්වයක් ඇති බව ප්‍රකාශ කර සිටියහ.මෙසේ රජදරුවන් සර්වඥ ධාතූන් වහන්සේ වෙනුවෙන් සිය අයිතිය ප්‍රකාශ කරමින් සිටියදී සිදු වන්නට යන අර්බුදය නුවණින් දුටු ද්‍රෝණ නම් බ්‍රාහ්මණ ආචාර්ය තෙමේ’පින්වත් රජවරුනි. මාගේ මේ වචනය අසන්න. අපගේ බුදු රජාණන් වහන්සේ ක්ෂාන්තිවාදී වූහ. (සාමය අගය කළ උතුමෙක් වූහ.) ඒ උතුම් භාග්‍යවතුන් වහන්සේ ගේ ධාතුන් වහන්සේ වෙනුවෙන් අවි අමෝරා ගෙන යුද වදින්නේ නම් එය සුදුසු නොවන්නේ ම ය.’ යි සියලු රජදරුවන් සමඟි කරවා ධාතුන් වහන්සේ අට කොටසකට බෙදා දුන්හ.රජ දරුවෝ තම තමන්ට ලැබුණු ධාතු ඒ ඒ පාලන ප්‍රදේශවල චෛත්‍ය කරවා තැන්පත් කර පූජා සත්කාර කළහ. මේ පිළිබඳ වැදගත් තොරතුරු ථෙරවාදී බෞද්ධ ත්‍රිපිටක සාහිත්‍යයේ සඳහන්ය.මේ අනුව කිඹුල්වත් පුර කපිල වස්තුවේ ශාක්‍යයෝ ද තමන්ට ලැබුණු ධාතුන් වහන්සේ තැන්පත් කොට මහා ථූපයක් කරවා පූජා සත්කාර කළහ. ‘කපිල වස්තු ධාතු’ නමින් මෙකල හඳුන්වන්නේ ඉහත විස්තර කළ පරිදි බුදුරජාණන් වහන්සේ ගේ ශ්‍රී දේහය ආදාහනයෙන් පසු ද්‍රෝණ නම් බමුණා විසින් කපිල වස්තු ශාක්‍යයන්ට බෙදා දුන් ධාතුන් වහන්සේය. අදින් වසර 2400 ට පමණ පෙර කපිල වස්තුවේ රජදරුවන් විසින් ධාතුන් වහන්සේ තැන්පත් කර එසේ ඉදිකරන ලද චෛත්‍යය, කැණීම් කර සොයා ගත් ධාතු කරඬුවේ තිබූ සම්බුද්ධ ධාතුන් වහන්සේ ය.මෙම පූජනීය ධාතුන් වහන්සේ සොයා ගැනීමේ ගෞරවය හිමි වන්නේ ඉන්දීය පුරාවිද්‍යා දෙපාර්තමේන්තුවේ පළමු අධ්‍යක්‍ෂ ජනරාල්වරයා ලෙස සැලකෙන ශ්‍රීමත් ඇලෙක්සැන්ඩර් කනිංහම් මහතාට ය. ඔහු ගේ මූලිකත්වයෙන් කළ පුරා විද්‍යා කැණීම්වලදී අදින් වසර 113 ට පමණ පෙර මේ ධාතුන් වහන්සේ සහිත කරඬුව හමුවිය. ඒ වර්තමාන බිහාරයේ (උත්තර ප්‍රදේශය) ‘පි‍්‍රපාවා’ නැමැති ස්ථානයෙනි.වත්මන් ‘පි‍්‍රපාවා’ ප්‍රදේශය ඉතිහාසයේ කපිලවස්තුවයි. කපිල වස්තු නම් පුරාණ ජනපදයෙන් හමු වූ නිසාත්, කපිල වස්තු ශාක්‍යයන් විසින් මෙම ධාතුන් වහන්සේ තැන්පත් කොට චෛත්‍යයක් ඉදිකළ නිසාත් මෙම ධාතුන් වහන්සේ ‘කපිල වස්තු ධාතු’ නමින් ම හැඳින්වේ.ලොව බොහෝ බෞද්ධ ජනතාව සර්වඥ ධාතුන් ජීවමාන බුදු රජාණන් වහන්සේ හා සමානව වන්දනාමාන කළ ද ඇතැම් පිරිස් ‘මේ සර්වඥ ධාතුන් ම දැ’යි ඒ පිළිබඳ යම් යම් සැක පහළ කර ගන්නා බවද දක්නට ලැබේ. එහෙත් එම ස්ථානයේ දී හමු වූ ධාතු කරඬු පරීක්‍ෂා කිරීමේදී ඒවායේ වසර 2300 ක් තරම් පුරාණ බ්‍රාහ්මී අක්‍ෂරයෙන් රචිත පද පේළි කීපයකින් සමන්විත ලිපියක් හඳුනා ගත හැකි විය.මේ බ්‍රාහ්මී අක්‍ෂර සහිත ලිපිය ක්‍රිස්තු පූර්ව තුන්වන ශතවර්ෂයේ විසූ දඹදිව ධර්මාශෝක රජුට අයත් බව ලෝ ප්‍රකට පුරාවිද්‍යා පර්යේෂකයෝ, සෙල්ලිපි පිළිබඳ උගත්තු නිවැරැදිව හඳුනා ගත් හ. බ්‍රාහ්මී අක්‍ෂර සහිත ලිපියේ සිංහල පරිවර්තනය පහත පරිදිය.1. සුකිතිභතානං සභගි2. නිකානං සපුතදලනං3. ඉයං සලිල නිධනෙ4. බුධස භගවතෙ සකියානංශාක්‍ය පුත්‍ර භාග්‍යවත් බුදුරජාණන් වහන්සේ ගේ ශාරීරික ධාතු මෙහි තැන්පත් කර ඇති බව ‘ඉයං සලිල නිධනෙ බුධස භගවතෙ සකියානං’ යන කොටසින් තහවුරු වේ.ඒ අනුව මෙම ධාතුන් වහන්සේ බුදුරජාණන් වහන්සේගේම බව සමස්ත ලෝකයේම පුරාවිද්‍යාඥයින් විසින් ද පිළිගෙන අවසන් ය.එම ‘කපිල වස්තු සර්වඥ ධාතුන් වහන්සේ දැක බලා වන්දනා මාන කරගන්නට ශ්‍රී ලාංකේය බෞද්ධ ජනතාවට ද මහඟු අවස්ථාවක් උදාවේ. ඒ පසුගිය ඉන්දීය සංචාරයකදී මහින්ද රාජපක්‍ෂ ජනාධිපති තුමා විසින් ඉන්දීය අග්‍රාමාත්‍ය ආචාර්ය මන්මෝහන් සිං මහතාගෙන් කළ ඉල්ලීමකට අනුවය.2600 ශ්‍රී සම්බුද්ධත්ව ජයන්තිය නිමිත්තෙන් මෙසේ ශ්‍රී ලංකාවට සර්වඥ ධාතුන් වහන්සේ වැඩම කරවීම ශ්‍රී ලංකාව සහ ඉන්දියාව අතර මිතුදම ශක්තිමත් කිරීමේ සුවිශේෂී අවස්ථාවක් ද වනු ඇත.මින් වසර 34 කට පෙර 1978 වසරේ දී මෙම කපිල වස්තු සර්වඥ ධාතුන් වහන්සේ ශ්‍රී ලංකාවට වඩමවා කැලණිය රජමහා විහාරයේ දී ප්‍රදර්ශනය කළ අවස්ථාවේ බුද්ධ රශ්මි මාලා විහිදවනු දුටු බව නැරඹූ ජනතාව අදටත් පවසති. එම අවස්ථාව බුදුරදුන් ගේ සිව්වැනි ලංකාගමනය ලෙස එකල පුවත්පත්වල මුල් පිටුවල පවා හඳුන්වා දී තිබුණි. මෙවර එම සුවිශේෂී සර්වඥ ධාතු ප්‍රදර්ශනය ශ්‍රී ලංකාවේ දිස්ත්‍රික් හතක දී ප්‍රදර්ශනය කිරීමට සියලු කටයුතු සූදානම් ය.ඒ අනුව ඉන්දීය සංස්කෘතික ඇමැතිවරිය ඇතුළු දූත පිරිසක් නවදිල්ලි නුවර සිට විශේෂ ගුවන් යානයකින් සර්වඥ ධාතූන් වහන්සේ වඩමවා ගෙන අද (19) පෙරවරු 10.30 ට කටුනායක ගුවන් තොටුපළට පැමිණෙන බව පසු ගියදා රජයේ ප්‍රවෘත්ති දෙපාර්තමේන්තුවේ දී පැවැති ප්‍රවෘත්ති සාකච්ඡාවකදී ආගමික කටයුතු පිළිබඳ ජනාධිපති සම්බන්ධීකරණ ලේකම් ගැටමාන්නේ ගුණානන්ද හිමියෝ පැවසූහ.එහිදී තෛ‍්‍රනිකායික මහනාහිමිවරු ඇතුළු සියක් නමක් භික්ෂුන් වහන්සේ ගේ ආශිර්වාදය මධ්‍යයේ ජනාධිපතිතුමා විසින් සර්වඥ ධාතූන් වහන්සේ පිළිගනු ලබන අතර එහිදී සියලු ආගමික වතාවත් පවත්වනු ලැබේ. ඉන්පසුව කැලණිය මානෙල්වත්ත මහා විහාරස්ථානයට වැඩම කරවනු ලබන සර්වඥ ධාතූන් වහන්සේ එදින පස්වරු 2.30 සිට 2600 ශ්‍රී සම්බුද්ධත්වය නිමිත්තෙන් කැලණිය මානෙල්වතු මහා විහාරස්ථානයේ ඉදිකළ කපිල වස්තුපුර මාලිගා පරිශ්‍රයේ දී සියලු බුද්ධෝපස්ථාන සහිතව මහ ජනහිත සුව පිණිස ප්‍රදර්ශනය කෙරේ.මානෙල්වතු මහා විහාරාධිපති, ජාත්‍යන්තර ආගමික හා සංස්කෘතික කටයුතු පිළිබඳ ජනාධිපති උපදේශක තායිවානයේ ප්‍රධාන සංඝ නායක, ආචාර්ය බෝදාගම ධර්ම කිර්ති ශ්‍රී චන්දිම හිමියන්ගේ අනුශාසකත්වයෙන් එහිදී සර්වඥ ධාතූන් වැඳ පුදා ගැනීමට පැමිණෙන ජනතාවට අවශ්‍ය සියලු පහසුකම් සලසා දීමට කටයුතු කර ඇත.22 වැනි දා උදෑසන 6.00 ට කැලණිය මානෙල්වත්ත විහාරස්ථානයේ දී සර්වඥ ධාතු ප්‍රදර්ශන කටයුතු අවසන් කැරෙන අතර එදින උදෑසන බුද්ධ පූජාව පවත්වා එහි සිට ගුවනින් පැල්මඩුල්ල ක්‍රීඩාංගණය දක්වා සර්වඥ ධාතු වැඩමවීමට නියමිතය.ක්‍රීඩාංගණයේ සිට රිය පෙරහරකින් පැල්මඩුල්ල රජමහා විහාරයට වැඩම කරවන සර්වඥ ධාතූන් වහන්සේ එහි දී මහජනතාවට ප්‍රදර්ශනය කැරෙනු ඇත. ඒ අනුව 19, 20, 21 යන දිනයන්හි කැලණිය මානෙල්වත්ත විහාරය, 22, 23 දෙදින පැල්මඩුල්ල රජමහා විහාරය, 24, 25, 26 අනුරාධපුර සම්බුද්ධත්ව ජයන්ති විහාරය 27, 28 කන්තලේ අග්‍රබෝධි විහාරය, 29 - 30 ගම්පොළ නාරංවිට සම්බුද්ධ ජයන්ති විහාරය, අගෝස්තු 31 - සැප්තැම්බර් 01 - වාරියපොළ ශ්‍රී සුමංගල පිරිවෙන, සැප්තැම්බර් 02, 03, 04 සහ 05 වැනි දින දහවල් 12.00 වනතුරු මාතර කොටිකාගොඩ විහාරස්ථානයේ දී දිවා රාත්‍රි දෙකෙහිම සර්වඥ ධාතූන් වහන්සේ ප්‍රදර්ශනය කැරෙනු ඇත.බුදුරජාණන් වහන්සේට සිදු කැරෙන ඉහළම පූජෝපහාරයක් ලෙස මෙහිදී මහා සංඝරත්නය විසින් අඛණ්ඩව පිරිත් සජ්ක්‍ධායනය සිදුකරන අතර තුන් වරු තේවාව, උදෑසන දහවල් බුද්ධ පූජාව, සවස ගිලන් පස පූජාව හා හේවිසි ශබ්ද පූජාවන් ගෙන් සර්වඥ ධාතුන් වහන්සේට පුද පූජා පවත්වනු ඇත. බුදුරජාණන් වහන්සේ ද ධාතු පූජාව අනුදැන වදාළ බව අපදාන පාලියෙන් ද අනාවරණය වේ. සැරියුත් මහතෙරුන් වහන්සේ ගේ ආදාහනයෙන් පසු ශේෂ වූ ධාතුන් වහන්සේ සහිත පාත්‍රය ද, මහා ප්‍රජාපතී ගෝතමී තෙරණිය ගේ ආදාහනයෙන් පසු ශේෂ වූ ධාතුන් වහන්සේ සහිත පාත්‍රය ද දොහොතින් ගෙන ඔවුන් ගුණ වර්ණනා කළ අයුරු විස්තර වේ.දීඝ නිකායේ සඳහන් වන්නේ බුදු, පසේබුදු, මහ රහත් හා සක්විති යන සිව් මහා පුද්ගලයන් ගේ ශාරීරික ධාතු නිදන් කොට පූජෝපහාර දැක්වීම බුදුරජාණන් වහන්සේ විසින් අනුදැන වදාළ බවත් එය බොහෝ දෙනා ගේ හිත සුව පිණිස වන බවත් ය. මෙම අතිශය දුර්ලභ අවස්ථාවෙන් ප්‍රයෝජන ගෙන සර්වඥ ධාතුන් වහන්සේ දැක වන්දනාමාන කර ගැනීම සඳහා දුර බැහැර සිට පැමිණෙන ජනතාවට ප්‍රවාහන පහසුකම් සලසා තිබෙන අතර ජලය, ආහාර, සෞඛ්‍ය පහසුකම් ලබා දීමට ස්වේච්ඡා ආයතන රැසක් ඉදිරිපත්ව සිටී. දන්සැල් ද ඉදිවේ. ඒ ඒ විහාරස්ථානයන් හි නායක ස්වාමීන් වහන්සේ, දිසාපතිවරු, පළාත් සහ ප්‍රාදේශීය ප්‍රධානීන්, බෞද්ධ සංවිධාන හා සමඟ එක්ව මේ කටයුතු සංවිධානය කර තිබේ.ජීවමාන බුදුරජාණන් වහන්සේ හා සමානව සලකා සර්වඥ ධාතූන් වහන්සේ වැඳ පුදා ගැනීමට පැමිණෙන ජනතාව උන්වහන්සේට දක්වන ගෞරවයක් ලෙස නිර්මාංශව සුදුවතින් සැරසී පැමිණීමත්, විනීතව හැසිරීමත් අපේක්ෂා කෙරේ. අද සිට සර්වඥ ධාතු ප්‍රදර්ශනය කැරෙන ලබන මස 05 දා දක්වා සෑම බෞද්ධ නිවෙසකම, රජයේ සහ පෞද්ගලික ආයතනවල බෞද්ධ කොඩිය ඔසවා තබන ලෙස ද ආගමික කටයුතු පිළිබඳ ජනාධිපති සම්බන්ධීකරණ ලේකම් ගැටමාන්නේ ගුණානන්ද හිමියෝ ඉල්ලා සිටිති.තිස් වසරක් පුරා කුරිරු යුද්ධයේ ශාපයෙන් ඔද්දල් වූ සිතැති ලාංකේය ජනතාව දැන් නිදහස ලබා තිබේ. රටට සාමය උදා වී තිබේ. එවන් සාමකාමී යුගයක සර්වඥ ධාතූන් වහන්සේ මෙරටට වැඩම කරවීම ආශිර්වාදයකි. ගෞතම සම්මා සම්බුදු රජාණන් වහන්සේ ගේ උතුම් ගුණ තම තම නැණ පමණින් හෝ සිහිපත් කර උන්වහන්සේ වන්දනා කිරීම ද දුක්, බිය, ශෝක, සැක, සංකා, රෝග, දුර්භික්ෂාදියෙන් මිදීමට හේතු වන්නකි. බුදුගුණ වැඩීම නිර්වාණය පිණිස හේතු වන්නකි. ලොව ඉතා විශ්වාසනීයව හා විද්‍යාත්මක පර්යේෂණ මගින් තහවුරු කෙරුණු සර්වඥ ධාතූන් වහන්සේ ලෙස කපිල වස්තු ධාතු හඳුනා ගත හැකි බව ශිලා ලේඛනයන් ගෙන් මනාව ප්‍රත්‍යක්ෂ කළ හැකි අතර, සර්වඥ ධාතු ආගමනය සකල ශ්‍රී ලංකාවාසීන් ලද මහත් භාග්‍යයකි. එහි පුණ්‍යානුමෝදනාවත්, සකල ශ්‍රී ලංකාවාසී බෞද්ධ ජනතාව ගේ ගෞරව භක්ති ප්‍රණාමයත් ජනාධිපතිතුමාට හිමි විය යුතු ය.(විශේෂ ස්තුතිය - මල්වතු මහා විහාරවාසී මැද මහනුවර ධම්මසිරි හිමියන්ට)රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af1208193</link>
    <topic>‘වැව් සේරම හදනවා තිරිකුණාමලේ’</topic>
    <author>සටහන හා ඡායාරූප නිහාල් පී. අබේසිංහ</author>
    <content>අපි ජීවත් කරවපු කන්තලේ වැවේ වේල්ල 1986 අප්‍රේල් 26 වැනිදා කැඩිලා ගියා. මම හිටියේ වැව් ඉවුර ළඟ ගෙදර සේරම ගහගෙන ගියා බොහොම අමාරුවෙන් බේරුණේ. 118 දෙනෙක් මරුණා. කන්තලේ කෝවිල්ගම සේරම ගෙවල් බිමට සමතලා වුණා. කුඹුරු අක්කර 25000 කට වතුර නැති වුණා.කන්තලේ වැවේ වේල්ලේ සංරක්ෂණ කටයුතු වේගවත්ව සිදුකරමින්කන්තලේ ත්‍රිකුණාමලය මාර්ග සංවර්ධන කටයුතුමම දන්න විදියට වේල්ල කැඩෙන්න මූලික හේතුව වුණේ 1960 විතර හදපු කන්තලේ වේල්ලට පසුකාලීනව නියමිත ප්‍රතිසංස්කරණයක් නොතිබීමයි. වේල්ල තැන් තැන්වලින් ඉරිතලා තිබුණා. ඒවා ඒ දවස්වල හැදුවේ නැහැ. මේකට කොටි බෝම්බ තිබ්බ කියල කතාවක් තියෙනවා.ඒත් දැන් වාරිමාර්ග අමාත්‍යාංශයේ වේලි සංරක්ෂණ ව්‍යාපෘතිය කන්තලේ වේල්ල සම්පූර්ණයෙන් නවීකරණය කරලා ශක්තිමත්ව හදලා තිබෙනවා. ඒ විතරක් නෙවේ කන්තලේ වැවයි වෙන්ඩ්‍රාසන්කුලම් වැවයි අතර අතරමැදි වේල්ල කිලෝ මීටර් 2.5 ශක්තිමත් කරලා තිබෙනවා. වාන් හා සොරොව් හදලා තිබෙනවා. අපිට දැන් බයත් නැහැ මේ වේලි දෙක ගැනම.ඒ පිළිබඳව මහින්ද රාජපක්ෂ ජනාධිපතිතුමාට වේලි සංරක්ෂණ ව්‍යාපෘතියට වාරිමාර්ග දෙපාර්තමේන්තුවට ස්තුති වන්ත වෙනවා” මේ වැඩෙන් අපේ ගොවි ජනතාව 30000 ක ගේ විතර බඩ ගින්දර නිවෙනවා.”මේ කරුණු කාරණා අපිට කිව්වේ එසේ මෙසේ කෙනෙක් නෙමෙයි” කන්තලේ ගොවි නායකයෙක් තවත් විදියකට කියනව නම් කන්තලේ ඒකාබද්ධ ව්‍යාපාර ගොවි සංවිධානයේ ලේකම් බී.ජී. ගුණපාල මහතා ය. ඔහුගේ ගොවි සමිතිවල පවුල් 8500 ක් සාමාජිකත්වය දරනවා.කන්තලේ වැවේ වේල්ල මේ දිනවල වේලි සංරක්ෂණ ව්‍යාපෘතිය මගින් ප්‍රතිසංස්කරණය කරනවා. එම කටයුතු අනුව වේලි සංරක්ෂණ ව්‍යාපෘතිය මිලියන 106 ක් වැය කරන බව එම ව්‍යාපෘතියේ අධ්‍යක්ෂ සුධර්ම ඇළකන්ද මහතා පවසනවා. ඒ අනුව දැනට එම ව්‍යාපෘතියේ වැඩවලින් සියයට 70 ක් පමණ අවසන් වෙලා. ඒ පිළිබඳව අපට කරුණු දැක්වූ ත්‍රිකුණාමලය වාරිමාර්ග ඉංජිනේරු එච්.එම්. ජුනයිඩ් මහතා පැවසුවේ ත්‍රිකුණාමලය දිස්ත්‍රික්කයේ ඇති විශාලම වැව හා ලංකාවේ විශාලතම වැව්වලින් එකක් වන කන්තලේ වැව් බැම්ම හා නිර්මිත ප්‍රතිසංස්කරණය නිසා පවුල් 30000 කට පමණ සෙත සැලසෙන බවයි.කන්තලේ වාරිමාර්ග ඉංජිනේරු ඩබ්.එල්. බුද්ධික මහතා පවසන පරිදි මෙම කන්තලේ වැව සංරක්ෂණ කටයුතුවලදී මුලින් ම සිදු කළේ කන්තලේ වේල්ලේ අබල දුබල තැන් හා සේදී යාමට ලක්වූ ස්ථාන ශක්තිමත් කර එහිි මීටර් 250 ක් දිගට කළුගල් බැම්මක් ඉදිකිරීමයි. එය මීටර් 6 ක් පළලට ඉදිකර තිබෙන අයුරු අපට දකින්නට හැකිවුණා. ඊට අමතරව වැවේ සම්පූර්ණ බැම්ම ශක්තිමත් කිරීමට වැවේ බැම්මට පිටතින් යළි පස් පිරවීමක් කරනු ලබනවා.මේ වැවේ වේල්ලේ සොරොව් ගේට්ටුවල අබල දුබලතා සම්පූර්ණයෙන් ප්‍රතිසංස්කරණය කර ඒවා නවීකරණය කිරීමත් මේ යටතේ සිදුවනවා. කන්තලේ වැව සංරක්ෂණ ව්‍යාපෘතියේ ඉංජිනේරු සහකාර ඩබ්.ඒ’ අමිල ද සිල්වා මහතා පවසන පරිදි මේ වැඩ පටන් ගත්තේ 2010 ඔක්තෝබර්වල ලබන මාසේ ඒ වැඩ ඉවර කිරීමටයි බලාපොරොත්තුව. මේ යටතේ සොරොව් මෙහෙයුම් මැදිරි අලුතින් ඉදි කරනවා. ඒ සමඟම පිටවානේ තිබුණු අරිය ගේට්ටු 10 සම්පූර්ණයෙන් නවීකරණය කිරීමත් සිදුවෙන බව අමිල ද සිල්වා මහතා පවසනවා. මේ වැව් බැම්ම සොරොව් හා පිටවාන මෙලෙස සම්පූර්ණයෙන් ප්‍රතිසංස්කරණය කර ශක්තිමත් කරන්නේ වසර 50 කට පස්සේ. මීට අමතරව කන්තලේ වැවේ සහෝදර වැව වන වෙන්ඩරාසන්කුලම් වැවේ අතරමැදි වේල්ලත් මේ යටතේ නවීකරණය කරනවා. එය කිලෝමීටර් 2.5 ක් දිගයි. ඒ බැම්මේත් වැව් රළපනාව නවීකරණය කරනවා. කන්තලේ වැවෙන් රළ පනාව නවීකරණය කරනවා. කන්තලේ වේල්ල හරහා නාන මංකඩ 2 ක් ඉදි කරනවා. වානට පසු බැම්ම ශක්තිමත් කර වේල්ලට ජල බස්නා කාණු සකස් කිරීමත් කටයුතු කර අවසන්.මේ වැවට ජලය අක්කර අඩි 114000 ක් රදා ගන්න පුළුවන්. කන්තලේ වැවෙන් හා වෙන්ඩ්‍රාසකුලම් වැවෙන් කුඹුරු අක්කර 27000 ක් වගා කරනවා. මුළු කන්තලේ නගරයටත් ත්‍රිකුණාමලය නගරයටත් පානීය ජලය දෙන්නේ කන්තලේ වැවෙන් තමයි. මේ අනුව මේ වැව් ප්‍රතිසංස්කරණ ත්‍රිකුණාමලයේ කෙරුණු විශාලතම බහු කාර්ය සංවර්ධන යෝජනා ක්‍රමය කීවත් වැරැදි නැහැ. මෙයින් අඩු ගණනේ පවුල් 60000 කට සෙත සැලසෙනවා.ඒ එක්කම ත්‍රිකුණාමලය දිස්ත්‍රික්කයේ තවත් වාරිමාර්ග ව්‍යාපෘති ගණනාවක් පිළිසකර වෙනවා. ඒ අතර ප්‍රධාන තැනක් ගන්නේ කන්තලේ වාන් ඇළ හා ගෝමරන්කඩවල යාන් ඔය වේලි ප්‍රතිසංස්කරණ කටයුතුයි. ඒ සඳහා රුපියල් දස ලක්ෂ 40 ක් වෙන් කර තිබෙනව බව ත්‍රිකුණාමලය වාරිමාර්ග අධ්‍යක්ෂ එච්.එම්. ජුනයිඩ් මහතා පැවසුවා. ඔහු පවසන පරිදි නව ව්‍යාපෘති දෙකක් යටතේ ත්‍රිකුණාමලයේ සේරම වැව් අලුත්වැඩියා කර නවීකරණය කරගෙන යන බව අප දුටුවා.ත්‍රිකුණාමලය දිස්ත්‍රික්කයේ පාරවල් සේරම වගේ හදාගෙන යනවා. ඒ අතර හබරණ කන්තලේ පාර රුපියල් දස ලක්ෂ 2450 වියදමින් හදල ඉවරයි. දැන් කන්තලේ ත්‍රිකුණාමලය පාර හදනවා. ඒකට වියදම රුපියල් දස ලක්ෂ 6500 යි. දිග කිලෝ මීටර් 43 පළල අඩි 50 යි.සේරුවාවිල පූජා භූමියට කන්තලේ ඉදන් තිබුණේ හුඟක් කැඩිච්ච පාරක් අළුතින් කාපට් ඇතිරූ එම පාර දැන් අඩි 25 ක් පමණ පළලයි. කිලෝ මීටර් 43 ක් ලස්සනට හදල තිබෙනවා. ඒකට මිලියන 210 ක් ගිය බව නියෝජ්‍ය ඇමැති හා පාර්ලිමේන්තු මන්ත්‍රී එම්.කේ.ඒ.ඩී.එස්. ගුණවර්ධන මහතා පවසනවා. ඊට අමතරව ත්‍රිකුණාමලය මඩකළපුව මාර්ගය අල්ල කන්තලේ මාර්ගය ද ඇතුළත්ව රුපියල් දස ලක්ෂ 10400 ක වියදමින් පාලම් පහකින් යුක්තව සම්පූර්ණයෙන් නිමකර තිබෙනවා.ඒ සමඟම ත්‍රිකුණාමලය පදවි ශ්‍රී පුර - පුල්මුඩේ මාර්ගය අලුතෙන් කාපට් දමා සකස්කර තිබීම නිසා ඒ අවට ජනතාවට ලැබෙන්නේ ලොකු පහසුවක්.ත්‍රිකුණාමලයේ සංවර්ධනය පිළිබඳ කථා කරන විට කින්නියා පාලම අමතක කරන්න බැහැ. එයට වියදම රුපියල් මිලියන 724 යි. ඊට අමතරව ඉරක්කණ්ඩි, පුදවකකණ්ඩි හා යාන් ඔය පාලම ද රුපියල් මිලියන 1800 ක වියදමින් නිමකර තිබෙනවා. ත්‍රිකුණාමලයේ රජයේ දේශපාලන නායකත්වය දරන ධීවර නියෝජ්‍ය ඇමැති සුසන්ත පුංචි නිලමේ මහතා පවසන පරිදි ත්‍රිකුණාමලයේ නිවාස ඉදිකිරීම් ද වේගවත්ව සිදුවෙනවා. ඒ අතර ත්‍රිමලය නෙල්සන් පුර නම් වූ නිවාස සංකීර්ණය ප්‍රධාන තැනක් ගන්නවා. එහි නිවාස ඒකක 950 ක් පමණ තිබෙනවා. ඊට අමතරව මිහිදුපුර ප්‍රදේශයේ නිවාස 33 ක් ද, කන්තලේ තඹලගමුවේ නිවාස 51 ක් ද ආන්දන්කුලම් හි නිවාස 25 ක් ද උප්පාරුවල නිවාස 31 ක් ද ඉදිකර තිබෙන බව සුසන්ත පුංචි නිළමේ මහතා පවසනවා.2012 වසරේ ගම නැඟුම යටතේ ත්‍රිකුණාමලය දිස්ත්‍රික්කයේ ග්‍රාම සේවා වසම් 226 ක් සඳහා ව්‍යාපෘති 226 මුදලින් අනුමැති වී අතර 2012 ජූලි මස ආරම්භ වන විට ව්‍යාපෘති 58 ක් සම්පූර්ණයෙන් නිම කරල. මෙම වසර තුළ ව්‍යාපෘතින් බෙදී යන අංශයන් හෙවත් අලුතින් හඳුනාගත් ක්ෂේත්‍රයන් කෙරෙහි වැඩි යොමුවීමක් දක්නට තිබේ.මේ දක්වා ත්‍රිකුණාමලයේ දිස්ත්‍රික්කයේ සුළු හා මධ්‍යම පරිමාණ සංවර්ධන ව්‍යාපෘති 9829 ක් රුපියල් දස ලක්ෂ 25 ක වියදමින් ක්‍රියාත්මක වූ බව දිස්ත්‍රික් ප්‍රවෘත්ති අංශය පවසනවා. දිවි නැගුම යටතේ ප්‍රතිලාභීන් 105000 කට සහන සැලසීමට කටයුතු කර අවසන්.කන්තලේ නව බස් නැවතුම්පළ හා සුපිරි වෙළෙඳ සංකීර්ණය ඉදිවෙමින්ත්‍රිකුණාමලය කොඩ්බේ ධීවර වරායකින්නියා පාලමනව ධීවර වෙළෙඳ සැල ඉදිවෙමින්තවද ත්‍රිකුණාමලය මැතිවරණ කොට්ඨාසයට අයත් ග්‍රාම සේවා වසම් 91 ක් සඳහා එක් ගමකට එක් වැඩක් ව්‍යාපෘතිය ක්‍රියාත්මක කිරීම වෙනුවෙන් රුපියල් මිලියන 66 ක් ද, ගම නැඟුම ව්‍යාපෘතිය යටතේ රුපියල් මිලියන 93 ක් ද වෙන්කර තිබෙන අතර පුර නැගුම ව්‍යාපෘතිය සඳහා වෙන්කර තිබෙන මුදල රුපියල් මිලියන 226 ක් බව දිස්ත්‍රික් ලේකම් කාර්යාලය සැලසුම් ඇතිව පවසනවා.එමෙන් ම ත්‍රිකුණාමලය දිස්ත්‍රික්කයේ මුතුර් ප්‍රාදේශීය ලේකම් කොට්ඨාසයට අයත් සාම්පූර් ප්‍රදේශයේ ග්‍රාම නිලධාරි කොට්ඨාස පහක අංග සම්පූර්ණ නව නිවාස ව්‍යාපෘතියක් ක්‍රියාත්මක කරනවා. මෙහිදී නව නිවාස ලබා ගැනීමට කැමැත්ත පළ කළ පවුල් 56 කට මුතූර් ප්‍රාදේශීය ලේකම් කොට්ඨාසයේ සිදනවේලි හා සන්තෝෂපුරම් යන ප්‍රදේශයන්හි නව නිවාස ඉදිකර අවසන්. රු. ලක්ෂ 167 ක වියදමින් ඉදිකර ඇති මෙම නිවාස 56 අඩු වියදමකින් යුතුව ඉදි වුව ද වැඩි වටිනාකමකින් යුත් නිවාස ලෙස ඉදි කරන ලද්දේ පූර්ණ යුද හමුදා ශ්‍රම දායකත්වයෙනි. තවද මෙම ව්‍යාපෘතියේ විශේෂත්වය වන්නේ අනෙකුත් සංවර්ධන ව්‍යාපෘති මෙන් කිසිදු රාජ්‍ය නොවන සංවිධානයක උපකාර ලබා නොගැනීමයි. තවද රාජ්‍ය මුදල් මත පමණක් ඉදි කිරීම නිසා ද ආදර්ශ ව්‍යාපෘතියක් ලෙස ද වැදගත් වෙනවා.ත්‍රිකුණාමලය දිස්ත්‍රික්කයේ 2013 දැයට කිරුළ ජාතික උත්සවයට සමගාමීව 2013 පෙබරවාරි මාසයට පෙර ඉටු කිරීමට අපේක්ෂිත විශේෂිත සංවර්ධන ව්‍යාපෘතිය සඳහා මේ වනවිට අනුමැතිය ලබාගෙන තිබෙනවා. මෙහිදී ත්‍රිකුණාමලය දිස්ත්‍රික්කයේ අදියර 12 ක් යටතේ ව්‍යාපෘති 12706 ක් රු. මිලියන 8852 වියදමින් ඉදිකිරීමට අපේක්ෂිත බව දැයට කිරුළ සංවිධායක ලේකම් උදය ආර්. සෙනෙවිරත්න මහතා පවසනවා.දැයට කිරුළ යටතේ ත්‍රිකුණාමලය නගරයේ මාර්ග පද්ධතිය සම්පූර්ණයෙන් කාපට් කර නවීකරණය කරනවා. සමහර අතුරුපාරවල් කොන්ක්‍රීට් කරල නගරේ තවත් පාරවල් කාපට් කරලා දැනටම අවසන්.ධීවර කර්මාන්තය ත්‍රිකුණාමලයේ දිස්ත්‍රික්කයේ ප්‍රධානතම ජීවන වෘත්තියක්. එයට රුකුලක් දෙමින් ත්‍රිකුණාමලයේ හා රටේම ධීවර පවුල් හා අන් පවුල් 60000 කට පමණ සෙත සැලසෙන ලෙස චීන වරාය කොඩ්බේ ධීවර වරාය සංවර්ධනය කිරීමට රුපියල් මිලියන 4000 ක් යෙදවෙන බව දැයට කිරුළ සංවිධායක ලේකම් උදය සෙනෙවිරත්න මහතා පැවසුවා.ත්‍රිකුණාමලය ධීවර ජනතාව වෙනුවෙන් කොඩ්බේ ධීවර වරාය පිහිටුවේත් මේ ළඟදි එයට රුපියල් මිලියන 220.5 ක් මුලදි වැයකර තිබෙනවා. මෙහි ධීවර යාත්‍රා 1000 ක් පමණ නවතා තබන්නට පුළුවන්. මාළු වෙන්දේසිහල, ඉන්ධන පිරවුම්හල, ජල ටැංකි, වැසිකිළි හා නාන කාමර ආදි ධීවර ජනතාවට අවශ්‍ය සියලු පහසුකම් මෙහි තිබෙන බව වරාය කළමනාකාර එල්.එම්.ඒ. තිලකරත්න මහතා පැවසුවා. ඒ අනුව මින් දැනටමත් ඍජු හා අතිරේක රැකියා 15000 ක් විතර ලැබී තිබෙනවා. පවුල් 15000 ක් ඉන් රැකෙනවා.ඒ සමඟම ධීවර නියෝජ්‍ය ඇමැති සුසන්ත පුංචි නිලමේ මහතා පවසන පරිදි ධීවර ජනතාවට මාළු විකුණා ගැනීමට විශාල මාළු වෙළෙඳ සංකීර්ණයක් දැන් ත්‍රිකුණාමලය නගරයේ ඉදිවනවා. ඒ සඳහා රුපියල් මිලියන 100 ක් විතර වැයවන බවයි ඇමැතිවරයා පවසන්නේ.සාමය උදාවීම තමයි මේ පැත්තේ ජනතාවට මේ රජය කළ ලොකුම සේවය වුණේ. දැන් සාමය උදාවීම නිසා බියක් සැකක් නැතිව ගොවිතැනක් බතක් කරගෙන ජීවත් වෙන්න පුළුවන් බව අපට හමුවුණු වාරිමාර්ග දෙපාර්තමේන්තුවේ රියදුරකු වන කන්තලේ පදිංචි වසන්ත මහතා පැවසුවා. ත්‍රිකුණාමලය වී අස්වැන්න 2011 දි මෙට්‍රික් ටොන් 4415230 යි. නමුත් 2011 – 2012 මහ කන්නයේදි ඒ අස්වැන්න මෙට්‍රික් ටොන් 6327900 දක්වා වැඩිවී තිබෙනවා. මේ වී ගබඩා කර ගැනීමට විශාල නව වී ගබඩා තුනක් ද නෙල්සන් පුර ප්‍රදේශයේ ඉදිකර විවෘත කර තිබෙනවා.බුද්ධශාසන නියෝජ්‍ය ඇමැති ත්‍රිකුණාමලය දිස්ත්‍රික් පාර්ලිමේන්තු මන්ත්‍රී එම්.කේ.ඒ.ඩී.එස්. ගුණවර්ධන මහතාගේ ඉල්ලීම් මත ආර්ථික සංවර්ධන අමාත්‍යාංශය කන්තලේට අංග සම්පූර්ණ බස් නැවතුම් පළක් හා පොදු වෙළෙඳ සංකීර්ණයක් ලබාදී තිබෙනවා.එයින් කන්තලේ හා අවට ජනතාවට ලැබෙන සෙත අප්‍රමාණයි. දුම්රිය ස්ථානය ඉදිරිපිට මේ බස් නැවතුම ඉදිකිරීමත් විශේෂ කරුණක්. එයට රුපියල් දස ලක්ෂ 600 ක් වියදම් වූ බව බුද්ධශාසන නියෝජ්‍ය අමාත්‍ය ගුණවර්ධන මහතා පවසනවා.ඒ සමඟම ත්‍රිකුණාමලය අධික උණුසුම් ප්‍රදේශයක්. එහි සංචාරය කළ අපිත් දිනකට වතුර බෝතල 2-3 ක් පානය කළා. ඒ ප්‍රදේශයේ ජනතාවගේ පිපාසය සංසිඳුවීමට නව ජල සම්බන්ධතා 333000 ක් ලබාදෙන විසල් ත්‍රිකුණාමලය පානීය ජල ව්‍යාපෘතිය දැන් ආරම්භ කරලා තියෙනවා. මේ සඳහා පූර්ණ වියදම රුපියල් මිලියන 11,000 ක්. මෙයට ජලය දෙන්නේ මහවැලි ගඟේ ජලයෙන්. ප්‍රධාන නළය කන්තලේ සිට ත්‍රිකුණාමලය දක්වා කිලෝමීටර් 43 ක් දුරට දිවෙනවා. එය කන්තලේ සොභියා ජල පවිත්‍රාගාරය මඟින් පිරිසුදු කර ජනතාවට ලබා දෙනවා. මුතුර් ජල යෝජනා ක්‍රමයත් දැන් ක්‍රියාත්මකයි. ඒ සඳහා වියදම මිලියන 2056 යි. 52000 ක් දෙනාට ප්‍රතිලාභ ලැබෙනවා.කන්තලේ ලීලාරත්න ක්‍රීඩාංගණයත් දැන් නවීකරණය කරගෙන යනවා. ඒ සඳහා ලක්ෂ අනූවක් වැයවී තිබෙනවා.පසුගිය කාල පරිච්ඡේදය තුළ ත්‍රිකුණාමලය දිස්ත්‍රික්කය තුළ සෞඛ්‍ය ක්ෂේත්‍රයේ ප්‍රගතිය විමසීමේ දී, දිස්ත්‍රික්කය තුළ ස්ථාපනය කරන ලද පළාත් සෞඛ්‍ය සේවා දෙපාර්තමේන්තුව වැදගත් අංශයක් ලෙස සැලකිය හැකියි.පසුගිය කාලය තුළ ත්‍රිකුණාමය මහ රෝහලට අනුයුක්තව මිලියන 10 ක වටිනාකමින් යුත් පරිපූරක වෛද්‍ය නිල නිවාසයක් ඉදි කරන ලද අතර, පළාත් සෞඛ්‍ය සේවා දෙපාර්තමේන්තුව යටතේ සායන මධ්‍යස්ථානයක් හා නව වාට්ටු සංකීර්ණයක් ඉදි කරන ලද බව සෞඛ්‍ය අමාත්‍යාංශය පවසනවා.ත්‍රිකුණාමලයේ දිස්ත්‍රික්කයේ ආගමික ස්ථාන වැඩිදියුණු කිරීමටත් ඒවා සංරක්ෂණය කිරීමටත් කටයුතු යොදා තිබෙනවා. ඒ අනුව ත්‍රිකුණාමලයේ පිහිටි ගිරිහඩුසෑය සම්පූර්ණයෙන් ප්‍රතිසංස්කරණය කර අවට මාර්ග ප්‍රතිසංස්කරණය කර විදුලිය ද ලබාදී බෞද්ධ ජනතාවට වන්දනාවට සියලු පහසුකම් ලබාදී තිබෙනවා. ඒ සඳහා ත්‍රිකුණාමලයේ සිට යන ත්‍රිකුණාමලය පුල්මුඩේ මාර්ගය ද කාපට් අතුරා නවීකරණය කර තිබීම ඉතාම වැදගත් දෙයක්.පසුගිය පොසොන් පසළොස්වක දවසේ ඉතා පැරැණි ලොව ඉදිකළ මුල්ම චෛත්‍යයක් වන මේ ගිරිහඩුසෑයට රුපියල් ලක්ෂ 100 ක වියදමින් විදුලිය ලැබුණා. විදුලිබල ඇමැති පාඨලී චම්පික රණවක මහතා එතැනදි පැවසුවේ පසුගිය වකවානුවේදි ත්‍රිකුණාමලය දිස්ත්‍රික්කයේ ගම් අනූවකට විදුලි ආලෝකය දුන් බවයි. මේ සඳහා රුපියල් ලක්ෂ 3300 ක් වැය කර තිබෙන බව විදුලිබල මණ්ඩලයේ සභාපති මහාචාර්ය විමලධර්ම අබේවික්‍රම මහතා පවසනවා.ත්‍රිකුණාමලය දිස්ත්‍රික්කයේ අධ්‍යාපන අංශයේ පවතින ගුරු හිඟය පියවීම සඳහා මෙහි දී ගුරු නිවාස ව්‍යාපෘති 237 ක් ක්‍රියාත්මක කිරීමට අපේක්ෂිතය. එමෙන්ම අලි තර්ජනයට විසඳුම් ලබා දීමට රු. මිලියන 90 ක් යොදවා ආරක්ෂක වැටවල් ඉදි කිරීමට ද යෝජනා වී තිබෙනවා.ත්‍රිකුණාමලය දිස්ත්‍රික් ලේකම් කාර්යාලය දැන් අලුතින් ඉදිකරලා. ඒකට වියදම රුපියල් මිලියන 400 ක් විතර. ඒක යෝධ පරිපාලන ගොඩනැඟිල්ලක්. ත්‍රිකුණාමලයට සම්පතක්.මේ අතර ත්‍රිකුණාමලය දිස්ත්‍රික්කයේ කුඩා වැව් 260 ක් ප්‍රතිසංස්කරණය කරන බව දිස්ත්‍රික් ලේකම් කාර්යාලයේ නිලධාරින් පවසනවා. ත්‍රිකුණාමලයේ දිස්ත්‍රික් ලේකම් කාර්යාලයේ නිලධාරින් පවසන අයුරින් පසුගිය වසර 4 ඇතුළත ත්‍රික්‍රණාමලයේ වී වගාකරන බිම් ප්‍රමාණය හා වී අස්වැන්න තෙගුණයකින් ද වැඩිවී තිබෙනවා.මේ අතර ත්‍රිකුණාමලයේ සාම්පූර් ගල් අඟුරු බලාගාරය ඉදිකිරීමට රජය ඉන්දියාව සමඟ සහයෝගයෙන් කටයුතු කරනවා. ඒ සමඟම ත්‍රිකුණාමලයේ මහ වරායත් පිළිසකර කර පුළුල් කිරීමට කටයුතු කර අවසන්.ත්‍රිකුණාමලයේ හා අනුරාධපුරයේ ගොවීන් ලක්ෂ ගණනකට සෙත සැලසෙන යාන් ඔය වාරි මාර්ග ක්‍රමයට මහින්ද රාජපක්ෂ ජනාධිපතිතුමා පසුගිය 16 වැනිදා මුල්ගල තිබ්බා. ඒක නැඟෙනහිරට, උතුරු මැදට ලොකු සෙතක් වෙන වැඩක්.මෙම සියලු සංවර්ධන ව්‍යාපෘතිවලින් ත්‍රිකුණාමලයේ පදිංචි 448872 ක් විතර ජනතාවටත් ත්‍රිකුණාමලයට එන යන අයටත් ලැබෙන සෙත විශාලයි. ත්‍රිකුණාමලයට ප්‍රාදේශීය ලේකම් කොට්ඨාස 11 ක් තිබෙනවා. ගම් 621 ක් ලැයිස්තුගත කරලා අවසන්.තිස් අවුරුදු යුද්ධයේ ආදීනවත් මේ උග්‍ර ජල හිඟයත් නිසා පීඩා විඳින ත්‍රිකුණාමලය ජනතාව මහින්ද චින්තනය අනුව මහින්ද රාජපක්ෂ ජනාධිපතිතුමාගේ මෙහෙයවීම මත සංවර්ධනයේ අරුණලුවලට නිරාවරණය වෙමින් තිබෙනවා. මේක රටටම සෙතක්. ත්‍රිකුණාමලයට ඉමහත් ආශ්චර්යයක්. වසර 30 ක් යුද ගිනි දැල් විඳි ජනතාවට ලොකුම සතුටක්.සටහන හා ඡායාරූප නිහාල් පී. අබේසිංහති‍්‍රකුණාමලයේ සංචාරයකින් පසුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af1208192</link>
    <topic>සියලු කලා ශිල්පීන් එක්තැන් කරන බෙල්ලන්විල පෙරහර</topic>
    <author>රමණී සුබසිංහ</author>
    <content>ඓතිහාසික බෙල්ලන්විල රජමහා විහාරය දීර්ඝ වූත්, ගෞරවනීය වූත් ඉතිහාසයකට හිමිකම් කියන පූජනීය පුණ්‍ය භූමියකි. වසර 2300 ක පමණ ඈත ඉතිහාසයකට හිමිකම් කියන අනුරාධපුර ජය ශ්‍රී මහා බෝධිරාජයාණන් වහන්සේගේ දෙතිස්ඵල රුහ බෝධි අංකුරයකින් හටගත් බෝධිරාජයාණන් වහන්සේ නමක් එහි වැඩ වෙසෙති. පොළොන්නරු විහාර සම්ප්‍රදායට අනුකූලව නිර්මාණය කරන ලද විහාර මන්දිරයත්, එහි බිතු සිතුවම්වලින් පිළිබිඹු කැරෙන බුද්ධ චරිතයත්, විහාරයීය වංශ කතාවත් බොදු සිත් පහන් කරවන්නට සමත් ය.කෝට්ටේ රාජධානි සමයේ දියුණුව පැවැති බෙල්ලන්විල විහාරස්ථානය කාලයා ගේ ඇවෑමෙන් නටබුන්ව ගිය අතර එය නැවත සොයා ගනු ලැබුවේ තෙන්ගොඩගෙදර හිමියන් විසිනි. එහි මෑත කාලීන සංවර්ධනයේ නිර්මාතෘවරයාණෝ බෙල්ලන්විල ශ්‍රී සෝමරතන නාහිමිපාණන් වහන්සේ ය. 1946 වර්ෂයේ උන්වහන්සේ විහාරාධිපති ධූරයට පත්වන අවස්ථාවේ විහාරස්ථානයේ පැවැතියේ ගරා වැටුණු සංඝාවාසයත්, විෂ්ණු කතරගම දේවාල සහ කුඩා ගොඩනැඟිලි දෙකක් පමණි. උන්වහන්සේ ගේ අප්‍රතිහත ධෛර්යය, නිර්මාණ කෞශල්‍යය හා සංවිධාන ශක්තිය නිසා ඉතා කෙටි කාලයක් තුළ විහාර මන්දිර, සුවිසල් ධර්ම ශාලාව, ධාතු මන්දිරය, දෙමහල් සංඝාවාසය, දේවාල මන්දිර ඇතුළු සියලු විහාරාංගයන්ගෙන් බෙල්ලන්විල විහාරය පරිපූර්ණ විය.එකල බෙල්ලන්විල විහාරස්ථානය අවට ගම්මානයන් හි ගව වසංගත හා බෝවන රෝග පැතිරී යාම නිසා ජනතාව මහත් දුෂ්කරතාවයන්ට මුහුණ දුන්හ. එසේ ජනතාව පෙළූ රෝග පීඩාදිය දැක සංවේගයට පත් නාහිමියෝ රෝග දුක් මඟ හරවා ගැනීමේත් ජනතාව තුනුරුවන් කෙරෙහි පහදවා ගැනීමේත් අපේක්ෂාවෙන් සති පිරිතක් හා පෙරහරක් ආරම්භ කිරීමට පියවර ගත්හ. තුනුරුවන්ගේ ආරක්ෂාව හා දෙවියන් ගේ ආශිර්වාදය ලැබ රටට ජනතාවට සෙත සැලසීමේ අරමුණින් 1950 වසරේ දී එසේ ඇරැඹු ඇසළ පෙරහර වසර කිහිපයක් තුළ ඉමහත් දියුණු තත්ත්වයට පත්වූයේ ප්‍රදේශයේ ප්‍රධානතම සංස්කෘතික උත්සවය වශයෙන් අද්විතීය ස්ථානයක් හිමි කර ගනිමිනි.මහනුවර ශ්‍රී දළදා පෙරහර නියමයන්ට අනුකූලව පැවැත්වෙන බෙල්ලන්විල පෙරහරේ සුවිශේෂත්වය වන්නේ නින්දගම් රාජකාරි ක්‍රම පිළිවෙතකට අනුව සිදු නොවීමය. පෙරහර සංවිධානය කෙරෙන්නේ පොදු මහජනතාව ගේ සාමූහික ප්‍රයත්නයක ප්‍රතිඵලයක් ලෙසිනි.පෞරාණික චාරිත්‍ර අනුව යමින් ඒ සඳහා ප්‍රමුඛත්වය දෙමින් පැවැත්වෙන ඇසළ පෙරහර උඩ පහත දෙරට අති දක්ෂ නැටුම් ශිල්පීන්ගෙන් ද, රබන් හා ලී කෙළි ආදි ජන නැටුම්වලින් ද, විචිත්‍ර මල් පෙරහර ඇතුළු තවත් සුවිශේෂී අංගයන්ගෙන් ද අලංකෘත වේ.ඇසළ පෙරහර පූජෝත්සවය ඇරැඹෙන්නේ එහි නිර්මාතෘ, අපවත් වී වදාළ බෙල්ලන්විල ශ්‍රී සෝමරතන නාහිමිපාණන් වහන්සේට කෘතවේදීත්වය පළ කිරීම සඳහා වන ගුණානුස්මරණ පිංකමකිනි. 1985 වසරේ සිට එම පිංකම් දිවයිනේ විවිධ විහාරස්ථානවල දී සංවිධානය කැරෙන අතර එම පුණ්‍යෙීත්සව නිම වීමත් සමඟ සති පිරිත් දේශනය ආරම්භ වේ. පිරිත් සජ්ජායනා සිදු කෙරෙන අතරේ සුබ මොහොතින් කප් සිටුවීම ද සිදු කැරේ. දේවදූත පෙරහර පැවැත්වෙන්නේ ඉන් පසුවය. මෙවර දේවදූත පෙරහර ඊයේ (18) දිනට යෙදී තිබුණු අතර එදිනම කුඹල් පෙරහර ද පැවැත්වීමෙන් පෙරහර පූජෝත්සවයේ මූලික ආරම්භය සිදු කෙරිණි.අද (19) සිට 22 වැනි දා දක්වා මල් පෙරහර සිදු කැරෙන අතර 23 දා පාවඩ පෙරහරත්, 24 දා රන්සිවිලි පෙරහරත් පැවැත්වේ. මෙවර බෙල්ලන්විල ඇසළ පෙරහර පූජෝත්සවයේ රන්දෝලි පෙරහර වීදී සංචාරය කැරෙන්නේ 25 දා ය. ඊට පසු දින බොරලැස්ගමුව තොටුපළේ දී දිය කැපීමෙන් අනතුරුව පෙරහර වීහාරයට ගෙවදින අතර දේව දානයෙන් පසු මෙම උදාර පූජෝත්සවයේ කටයුතු අවසන් කෙරේ. පෙරහරේ සාමාන්‍ය පෙළ ගැස්ම එසේ ය. පෙරහරට සහභාගි වන නර්තන කණ්ඩායම් එක් පළාතකට හෝ එක් සම්ප්‍රදායකට පමණක් සීමා නොවීම මෙම පෙරහරේ වූ තවත් සුවිශේෂත්වයකි.උඩරට, පහතරට, සබරගමු ආදි නර්තනාංග මෙන්ම විවිධ කලායතනවලින් නිර්මාණය කරන ලද නර්තනයන්ගෙන් ද මෙවර පෙරහර විචිත්‍රවත් වේ. කාන්තා පිරිමි දෙපාර්ශවයම නර්තනයන් සඳහා සහභාගි වෙති.පෙරහරේ ගාම්භීරත්වය වැඩි කිරීම සඳහා අලි ඇතුන් පනහකට ආසන්න ප්‍රමාණයක් මෙවර රන්දෝලි පෙරහරට සහභාගි කරවීමට නියමිත අතර පෙරහර කරඬුව වැඩම කරවීම සඳහා නැදුන්ගමුවේ රාජා සූදානමින් සිටී.වර්තමාන බෙල්ලන්විල රජමහා විහාරාධිපති බෙල්ලන්විල ධම්මරතන නාහිමිපාණන් වහන්සේගේත් විහාරාධිකාරී ශ්‍රී ජයවර්ධනපුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන නාහිමිපාණන් වහන්සේගේත් පූර්ණ අධීක්ෂණය යටතේ වසරින් වසර මෙසේ බෙල්ලන්විල ඇසළ පෙරහර නව මුහුණුවරකින් යුතුව සංවිධානය කෙරේ.තම ගුරු දේවයන් වන සෝමරතන නාහිමියන්ගේ මඟ යමින්, උන්වහන්සේ ගේ ගරුත්වය ආරක්ෂා කරමින් සම්බුද්ධ ශාසනයේ චිරස්ථිතිය උදෙසාත් ගුණ ගරුක සමාජයක් බිහි කිරීම උදෙසාත් සුවිශේෂී මෙහෙවරක නිරත වන මේ යතිවරයාණන් වහන්සේ නිරන්තරයෙන් ම මානව දයාවෙන් කටයුතු කරන්නා හ.විශේෂයෙන් වසරක් පාසා අඛණ්ඩව සංවිධානය කැරෙන, මහනුවර ඓතිහාසික දළදා පෙරහරට පමණක් දෙවැනි වෙතැයි සැලැකෙන බෙල්ලන්විල ඇසළ පෙරහර පූජෝත්සවය අති උත්කර්ෂවත් අයුරින් සංවිධානය කැරෙන්නේ මේ නායක යතිවරයාණන් වහන්සේලා ගේත් සැදැහැවත් බෞද්ධ ජනතාව ගේත් අප්‍රතිහත ධෛර්යයෙනි. එය ආගමික සංස්කෘතික වටිනාකමකින් යුතු ජාතියේ අභිමානය සංකේතවත් කැරෙන සුවිශේෂී මංගල්‍යයකි. එය ආරක්ෂා කර ගැනීමත් අනාගතයට ඉතිරිකර දීමත් ජාතියේ වගකීමකි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af1208194</link>
    <topic>මෙලොවට ඇවිත් ජීවිතය සොයන දෙබිඩි දරුවන්</topic>
    <author>සුනිල් දයා අල්විස්</author>
    <content>කොළඹ ද සොයිසා කාන්තා රෝහලේ දී දෙබිඩි දරු උපතක් පසුගිය 13 වැනිදා සිදුවිය. මේ දරුවන්ගේ මවුපිය දෙදෙනා වන්නේ මොනරාගල මල්ගස්ලන්ද ආර්. එම්. සුමනාවති (32) සහ ඩී. එම්. ගුණරත්න (45) යුවළය.සිසේරියන් සැත්කමක් මඟින් දරු උපත සිදුකර ඇත්තේ ප්‍රසව හා නාරිවේද විශේෂඥ වෛද්‍ය රුවන් පතිරණ මහතා විසිනි.සැත්කමෙන් පසු මවත් දැරියන් දෙදෙනාත් සුවයෙන් පසුවන අතර මේ දරු දෙදෙනා බද්ධ වී ඇත්තේ පපු ප්‍රදේශයෙන් හා උදරය දක්වා ශරීරයේ තනපුඩුවල සිට පෙකනිවැල දක්වා ප්‍රදේශයෙනි. මේ සිඟිතියන්ට ඇත්තේ එක් හෘද වස්තුවක් හා එක් අක්මාවක් පමණකි.පසුගිය 13 වැනිදා රාත්‍රී එකොළහට ආසන්නව තිබියදී මේ විශේෂ දෙබිඩි දරු උපත් සඳහා සිසේරියන් සැත්කම සිදු කර තිබෙන අතර දරු දෙදෙනා දැන් සිටින්නේ රෝහල් විශේෂ ළදරු අංශයේය.ළමා රෝග විශේෂඥයන්ගේ පරීක්ෂාවට ද මේ දරු දෙදෙනා යොමුකර තිබෙන අතර මොවුන් අද හෙටම ද සොයිසා කාන්තා රෝහලෙන් බොරැල්ලේ රිජ්වේ ළමා රෝහල් විශේෂ සත්කාර අංශයක් වෙත මාරු කිරීමටත් එහිදී දරුවන් පිළිබඳ වැඩිදුර පරීක්ෂණ පවත්වා සිදුකළ හැකි වෛද්‍ය සේවාවන් පිළිබඳව තීරණය කෙරෙනු ඇත.උපදින විට දරු දෙදෙනා කිලෝග්‍රෑම් 3.455 ක් පමණ විය.එක් හදවතක් හා එක් අක්මාවක් පමණක් තිබෙන බැවින් දරු දෙදෙනා වෙන් කිරීමේ සැත්කම අපේ රටේ සිදු කිරීම අතිශය දුෂ්කර කාර්යයක් බව ද වෛද්‍ය රුවන් පතිරණ මහතා පවසයි.ඇතැම් විට සිංගප්පූරුව වැනි රටක මෙවැනි දරුවන් වෙන්කර ගැනීමට සැත්කම් පහසුකම් තිබිය හැකි නමුත් එවැනි සැත්කමක් වුවද අතිශය සංකීර්ණ හා බැරැරුම් සැත්කමක් විය හැකි බව ද හෙතෙම වැඩිදුරටත් පෙන්වා දුන්නේය.අලුත උපන් මේ දරුවන්ට දැන්ම සැත්කම කිරීමට අපහසුතා මතු වන්නේ ඔවුන්ගේ ශරීරවල ලේ සංසරණය ඉතා සුළු ප්‍රමාණයකින් පමණක් සිදුවීම නිසාය.බැරැරුම් සැත්කමක් සිදු කිරීමට රුධිරය සෑහෙන ප්‍රමාණයක් ද අවශ්‍යය.මෙවැනි සැත්කමකට ලංකාවේ නම් ශල්‍ය වෛද්‍යවරු වැඩි සංඛ්‍යාවක් ද සිටිය යුතු අතර දින දෙකක තරම් කාලයක් සහ දැඩි ප්‍රයත්නයක් ද මේ සඳහා දැරිය යුතුය.දරු උපත් ලක්ෂයකට දෙබිඩි දරු උපතක් සාමාන්‍යයෙන් සිදුවිය හැකිය. මෙසේ ඉපදෙන දෙබිඩි දරු උපත්වලින් තුනෙන් දෙකක්ම ගැහැනු දරුවන් වනු ඇත.දැනට මේ දරුවන් වෙනත් කිසිදු රෝගාබාධවලින් තොරව සිටියත් කවර අවස්ථාවක හෝ හෘදය වස්තුවේ ආබාධ ඇතිවීමේ ප්‍රවණතාවය ඇතිවිය හැකිය.මෙහිදී හටගන්නා වෙනත් බරපතළ ආබාධ හේතුකොට ගෙන බිලිඳියන්ගේ ජීවිත පැවැත්මට හානිදායක තත්ත්වයන් එල්ල වීමෙන් ජීවිත නැතිවීමට පවා හැකිය.මෙහිදී දෙදෙනාටම එක් හදවතක් තිබීම නිසා එක් බිලිඳියක් මරණයට පත්වුවහොත් අනෙකාගේ ජීවිතයට ද එම ඉරණම අත්විය හැකිය.ඇතැම් විට හෘදය වස්තුව නැති දැරිය පළමුවෙන් මරණයට පත්වුවහොත් අනෙක් දැරිය වෙන් කිරීම මඟින් ඇගේ ජීවිතය රැක ගැනීමට යම්කිසි සුළු අවස්ථාවක් ද තිබිය හැකිය.එවැන්නක් වුවත් මෙවැනි දෙබිඩි දැරියන්ගේ එක් ජීවිතයක් හෝ බේරා ගැනීම හාස්කමක්ම හා ශල්‍ය වෛද්‍යවරුන්ගේ කැපවීම හා දක්ෂතාවය නිසා සිදුවිය හැක්කකි.අපේ පැතුම දෙබිඩි දරුවන් ලෙස මෙලොව ඉපදුණ මේ දෙදෙනා වෙන් වෙන් දරුවන් ලෙස ලෝකයේ අනිකුත් දරුවන් ජීවත් වන ආකාරයෙන් ජීවිත ගත කිරීමට හැකි වේවායි පින්බර ප්‍රාර්ථනයක් සිදු කිරීම පමණය.ද සොයිසා කාන්තා රෝහලේ අධ්‍යක්ෂ වෛද්‍ය මහින්ද රාජපක්ෂ මහතා දෙබිඩි දරු උපතක් සාමාන්‍ය දරු උපතකට වඩා බැරැරුම් බවත් මෙහිදී ඉතා සාර්ථකව සිසේරියන් සැත්කමක් මඟින් එම කටයුතු සිදු කිරීම අපේ රෝහලේ ප්‍රසව හා නාරි විශේෂඥ වෛද්‍ය රුවන් පතිරණ මහතා විසින් සිදුකර තිබෙන බවත් කීය.දරුවන්ගේ ජීවිත රැක ගැනීමට දැනට මේ දරුවන් රෝහල් විශේෂ ළදරු අංශයේ වෛද්‍ය හා හෙදි කණ්ඩායමකගේ විශේෂ පරීක්ෂාව යටතේ සිටින අතර වැඩිදුර පරීක්ෂණ සඳහා මේ දරුවන් ළමා රෝහලට මාරුකර යවන බව ද ඔහු කීය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af1208195</link>
    <topic>සිසුන්ට අසාධාරණයක් වන්නට ඉඩ දෙන්නෙ නැහැ</topic>
    <author>සාකච්ඡා කළේ සුභාෂිණී ජයරත්න</author>
    <content>විභාග කොමසාරිස් ජෙනරාල්ඩබ්ලිව්. එම්. එන්. ජේ. පුෂ්පකුමාරවිභාග... විභාග... හැම පැත්තෙන්ම ඇහෙන්නේ විභාග. මේ විභාග තරම් ජන ජීවිතයට සමීප වූ වෙනත් දෙයක් නැති තරම්. අධ්‍යාපනයේ එකම අරමුණ එකම කඩඉම විභාගය නොවුවත් විභාගයෙන් තොර අධ්‍යාපනයක් ගැන කතාබහට ලක් නොවේ. මේ වන විට අවසානයක් නොදැක ඛ ස්කෝර් ගැටලුවට තාවකාලිකව තිත තැබී ඇත. ඒ තවත් විභාග කතිකාවක් ඉස්මතු වීම නිසාය. මේ දිනවල පැවැත්වෙන උසස් පෙළ විභාග ප්‍රශ්න පත්‍රවලත් අඩුපාඩු වැරැදි මතු වෙන්නට පටන්ගෙන ඇත. ඉතා වගකීමෙන්, රහස්‍ය භාවයෙන් යුතුව කරන මේ කටයුත්තේ දී වැරැදි අඩුපාඩු එළිවෙන්නේත්, සංශෝධන විභාග මධ්‍යස්ථාවලදී සිදු කරන්නටත් සිදුවන්නේත් ඇයි? දරුවන්ගේ රන් සමාන කාලය, ශ්‍රමයට වග කියන්නේ කවුද? මේ කාලීන ගැටලුව ගැන සිළුමිණ හා සාකච්ඡාවකට එක්වන්නේ විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා යි.මෙවර උසස් පෙළ විභාග ප්‍රශ්න පත්‍රවල දෝෂ අනාවරණය වුණා. මේ නිසා විටින් විට සංශෝධන පවා ඉදිරිපත් කළා. ඇයි මේ...?උසස් පෙළ විභාගයේ ප්‍රශ්න පත්‍ර සකසන්නේ විශ්ව විද්‍යාල මහාචාර්යවරුන්ගෙන් සමන්විත මණ්ඩලයක් මඟිනුයි. සංයුක්ත ගණිතය ප්‍රශ්න පත්‍රයේ අනු කොටසක එක ඉලක්කමක අඩුපාඩුවක් තිබු බව අනාවරණය වුණා. එම ප්‍රශ්න පත්‍රය සැකසු සියලු දෙනාම ගෙන්වා අපි එය බලන්න දුන්නා. ඒ අනුව ප්‍රශ්න පත්‍ර 4 ක දෝෂ අනාවරණය කර ගත්තා. අපි එය නිවැරැදි කරන්න කටයුතු කළා. මේ දෝෂය ප්‍රශ්න පත්‍රයේම දෝෂයක් නොවේ.නමුත් දරුවන්ගේ පැත්තෙන් එය විශාල ගැටලුවක්?දරුවන් අපහසුතාවට පත්වන නිසයි අපි සංශෝධන ඉදිරිපත් කළේ. දරුවන් අපහසුතාවට පත්වෙන්නට ඉඩ තිබුණේ සංශෝධන ඉදිරිපත් නොකළානම්. අනික මෙය මේ වසරේ පමණක් සිදුවූ දෙයක් නොවෙයි. විභාග ඉතිහාසයේ මීට කලිනුත් මෙවන් වැරැදි සිදු වෙලා තියෙනවා.නමුත් මෙවර ප්‍රධාන ප්‍රශ්න පත්‍ර කිහිපයකම දෝෂ පැවැතුණා.සංයුක්ත ගණිතය ප්‍රශ්න පත්‍රයේ එක ඉලක්කමක වෙනසක් තිබී විභාග අපේක්ෂකයන් මඟින් එය අනාවරණය කරගත්තා. ඒ අනුව අපි අනිකුත් ප්‍රශ්න පත්‍රත්, ප්‍රශ්න පත්‍ර සැකසීමේ මණ්ඩලයටම යොමු කළා. අපේක්ෂකයන්ට දෙන්නට පෙර. පසුව ප්‍රශ්න පත්‍ර හතරක අඩුපාඩු හතරක් එහිදී අනාවරණය වුණා. සංයුක්ත ගණිතයේ එක්තරා සමීකරණයකට් අකුරක හා වරහනක අඩුපාඩුවක් වී තිබුණා. කෘෂි විද්‍යාවේත් සිදුවුණේ අකුරක වැරැද්දක්. එය ඉතාම පුංචි දෝෂයක්. භෞතික විද්‍යාව ප්‍රශ්න පත්‍රයේ ඛ් (2) වෙනුවට ඛ් (1) ලෙස ද 60 ඉලක්කම වෙනුවට 42 ඉලක්කම ද, 4 වෙනුවට 3.5 ද විය යුතුව තිබුණා.මෙය ප්‍රශ්න පත්‍රයේම දෝෂ නොව අනු කොටසක දෝෂයක්. තර්ක ශාස්ත්‍රයේ ප්‍රශ්න පහසුවක් සඳහා වෙනස් කිරීමක් කළා. එතැන දී 5 හා 8 මාරු වී තියෙනවා.මේ අඩුපාඩු නිසා දරුවන්ගේ වටිනා විභාග කාලය අපතේ ගියානේ...?කාලය ලබා දෙන්න කියා අපි කියා තිබෙනවා. සිසුන්ගේ උත්තර පත්‍ර මෙහාට ගෙනා පසු අපි එකවරම බලන්නේ නැහැ. පාලක පරීක්ෂකවරු හරහා උත්තර පත්‍ර නියැදි පරීක්ෂණයකට ලක්කරනවා. මේ පරීක්ෂණයේ දී ළමයි උත්තර දී ඇති ආකාරය, සංශෝධන එකතු වූවා ද ආදිය සොයා බලා තමයි ලකුණු දීමේ පටිපාටිය තීරණය කරන්නේ.ගැටලු වූ ප්‍රශ්න පත්‍රවලට විශේෂ අවධානයක් යොමු කරනවා ද?මේවාට විශේෂ අවධානයක් යොමු කරනවා. වැඩිපුර ලකුණු දීම, සාධාරණයක් ඉටුකිරීමේ තීරණය මණ්ඩලය සතුයි. සිසුන්ට අසාධාරණයක් වන්නට ඉඩ දෙන්නැහැළමයින්ගේ පැත්තෙන් ඉටුකරන සාධාරණය ගැන කතා කළොත්...?උත්තර පත්‍ර බැලීමේදී මේ වගේ අවාසිදායක වූ දරුවකුගේ උත්තර පත්‍රයට කුමක් කළ යුතු ද යන්න 15 දෙනකුගෙන්යුත් මණ්ඩලයක් මඟින් තීරණය කරනවා.මෙතැනදී ළමයින්ට සිදුවන අවාසිය අවම කෙරෙනවා. මෙය දීර්ඝ කාලීන ක්‍රියාවලියක්. සාම්පල් පරීක්ෂණය හරහා අපි මේ අවාසිය අවම කරනවා.රසායන විද්‍යාව ප්‍රශ්න පත්‍රයට පිළිතුරු සැපයීමේ දී ආවර්තිතා වගුව ලබා නොදීමෙන් තවත් ගැටලුවක් නිර්මාණය වුණා...?ආවර්තිතා වගුව සෑම වසරකම ලබා දී තියෙනවා. නමුත් මෙවර ලබා දෙන්න එපා කියා ප්‍රශ්න පත්‍ර සකසන මණ්ඩලය ලිඛිතව අපට උපදෙස් දුන්නා. ආවර්තිතා වගුව ලබා දුන්නොත් එය වරදක් බව මෙහි සඳහන් කර තියෙනවා. මෙම ප්‍රශ්නය සකස් කර තියෙන්නේ ආවර්තිතා වගුව භාවිත නොකර පිළිතුරු දීමට නිසා ඒ අයගේ අවසරයකින් තොරව අපිට අපේ හිතුමනාපෙට ලබා දෙන්න බැහැ.ඒත් සමහර මධ්‍යස්ථානවලට ලබා දී තිබුණු බව වාර්තා වුණා?නැහැ. කිසිම තැනක දී නැහැ. අපි යවා නැතිනම් ඒ අය දෙන්නේ කොහොම ද?ආවර්තිතා වගුව නැතිව ළමයින්ට උත්තර දෙන්න අපහසුනම්?ප්‍රශ්න පත්‍ර හදන මණ්ඩලය දෙන්න එපා කියනවානම් එය විභාග දෙපාර්තමේන්තුවට දෙන්න බැහැ. මණ්ඩලය කියන්නේ ළමයින් එමඟින් අපහසුතාවකට පත් නොවන බවයි. පැරැණි නිර්දේශයේ 1 වන පත්‍රයේ වගුව ගැනයි අසා තියෙන්නේ. වගුව ලබා දුන්නානම් එම ප්‍රශ්නයෙන් වැඩක් නැහැ.මේ අඩුපාඩුවල වගකීම විභාග දෙපාර්තමේන්තුව දැරිය යුතුයි නේද?විභාග දෙපාර්තමේන්තුවයි, ප්‍රශ්න පත්‍ර සැකසීමේ මණ්ඩලයයි දෙකම මේ කාර්යයේදී වගකීමෙන් බැඳී සිටිනවා. ප්‍රශ්න පත්‍ර සැකසීමේ මණ්ඩලය මේ කටයුත්තේ මූලිකයෝ. ප්‍රශ්න පත්‍ර වර්ග 532 ක් තියෙනවා. මේ 532 කම විභාග කොමසාරිස්ට බලන්න බැහැ.එය මණ්ඩලය මඟින් කළ යුත්තක්. නමුත් ප්‍රශ්න පත්‍ර සකස් කරන්නේ විභාග දෙපාර්තමේන්තුව නිසා අපිටත් වගකීමක් තියෙනවා. ඒ වගකීම නිසා තමයි අපි සංශෝධන ඉදිරිපත් කළේ. නමුත් මේ තත්ත්වය ගැටලුවක් හෝ අර්බුදකාරී තත්ත්වයක් නොවේ. ප්‍රශ්න පත්‍ර නැතිවූවානම්, ළමයි විභාගයට නොලිවුවානම් උත්තර පත්‍ර නැතිවූවානම්, විභාග මධ්‍යස්ථාන පවත්වාගෙන යාමට බැරිවූවානම්, විෂය නිර්දේශයෙන් පිට ප්‍රශ්න ලබා දුන්නානම්, විභාගය අමාරුනම් ඒවායි බරපතළ ප්‍රශ්න වන්නේ.ප්‍රශ්න පත්‍රයක් සකස් කරද්දි එය දරුවන්ට කළ හැකි ද නැද්ද යන්න සෙවීමක් කෙරෙන්නේ නැද්ද?මහාචාර්යවරු සොයා බලනවා. ප්‍රශ්න පත්‍ර හදන්න අපි මේ අයට මාස 6 කට පෙරයි බාර දෙන්නේ. මේ මණ්ඩලයෙන් සකස් වූ ප්‍රශ්න නැවත ප්‍රමිති කිරීමක් කරනවා.ප්‍රමිති කරන්නෙත් මේ පිරිස ද?නැහැ වෙනත් අයත් සිටිනවා.මේ මණ්ඩලයෙන් හදන්නේ එක ප්‍රශ්න පත්‍රයක් ද?ප්‍රශ්න පත්‍රයට අවශ්‍ය සංඛ්‍යාවට වඩා වැඩියෙන් ප්‍රශ්න හදනවා. පසුව මණ්ඩලය මඟින් අවශ්‍ය ප්‍රශ්න තෝරා ගැනෙනවා. ප්‍රශ්න පත්‍ර සැකසීමේ මණ්ඩලයේ සිටින අයමයි විෂය මාලා සැකසීමේ කටයුතු, ගුරු පුහුණුවීම් කරන්නේ. මේ පිරිසට උත්තර පත්‍ර බැලීමේ පුරුද්ද තියනවා. මේ අය පන්ති කාමරයේ ගුරුවරු සමඟ ආසන්නව සිටින පිරිසක්.මහාචාර්යවරු හදන මේ ප්‍රශ්න පත්‍රය, ප්‍රමිතිකරණයට යටත් වෙද්දිත් කොහොමද අඩුපාඩු මතුවන්නේ...?ප්‍රශ්න පත්‍ර හදන්නේ කෙටි කාලයක් තුළයි. මේ වසරේ විෂය 124 ක් සඳහා ප්‍රශ්න පත්‍ර සැකසීම කළා. මේ මහාචාර්යවරු කැපවෙන්නේ විශ්ව විද්‍යාල රාජකාරි කටයුතු කරන අතරතුරේදියි. ප්‍රශ්න පත්‍ර මුද්‍රණයට යාමට පෙර පිටපත් ගණනාවක් ලබාගෙන අපි ඒවා නොයෙකුත් වෙනස්වීම්වලට භාජනය කරනවා.මුද්‍රිත පිටපතක වැරැදි හැදු පසු නැවතත් වැරැදි ඇතිවීමේ ඉඩකඩක් නැහැ නේද?වෙන්න පුළුවන්. එහෙම වූ අවස්ථා විභාග ඉතිහාසයේ ඕනෑතරම්. අපි එක ප්‍රශ්න පත්‍රයක් සකස් කරන්නේ එක මෘදුකාංගයකින් පමණක් නොවෙයි.තවත් විභාග ප්‍රශ්න පත්‍ර කිහිපයක් ඉදිරියේ දී පැවැත්වෙනවා. ඒවාටත් මේ වගේ ගැටලුසහගත තත්ත්වයක් උදා වූවොත්?අපිට එහෙම සහතිකයක් දෙන්න බැහැ. නමුත් අඩුපාඩු නොවන්න ගත යුතු පිළියම් යොදනවා. අපි සංශෝධන වශයෙන් ඉදිරිපත් කළේ අඩුපාඩු කලින් හඳුනාගත් නිසායි.සාකච්ඡා කළේ සුභාෂිණී ජයරත්නඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af1208196</link>
    <topic>යළි‘පණ’ ලබන පනාමුරේ ඇත් රජු</topic>
    <author>බුද්ධිකා බ්‍රාහ්මණගේ</author>
    <content>ඩගු... ඩුගු...ඩුගු... ඩුගු....දවුල් හඬ පරයමින් උඩැක්කි නඳ රැව් දෙයි. ගිනිමැල දල්වාගත් මිනිසුන්ගේ කලබැගෑනි හඬ ඊට එක්වී පනාමුරය වනයම හෙල්ලුම් කයි. මේ 1950 අගෝස්තුවේ මුල් සතියයි. පෑවිල්ල තදින් ම අල්ලා ඇති නිසාම වනයේ අපා සිවුපා, බහුපා සතුන් දිය පොදක් සොයා එළිබහින යාමයයි.අක්කර තිස්එක් දහසක් පුරා විහිදී මේ මහා වනයේ තනි උරුම කරුවා සර් ෆ්‍රැන්සිස් මොලමුෙර්ය. සබරගමුවේ බලවත් පෙළපතක් වූ මඩුවන්වෙල මහදිසාවේගේ දේපළේ මේ වනවිට උරුම කරුවා වූයේ මොහුයි. සර්වජන ඡන්ද බලය ඇති කිරීමෙන් පසු 1931 පත් කළ ප්‍රථම රාජ්‍ය මන්ත්‍රණ සභාවේ සභානායක වරයා වූයේ මේ ෆ්‍රැන්සිස් මොලමුරේම ය. 1947 ප්‍රථම පාර්ලිමේන්තුවේ ප්‍රථම කතානායක තනතුරට පත්වූයේ ද ඔහු යි.වලවේ ගඟ, කරමැටි ආර ආදී ගංගාවන්ගෙන් හා ඒවාට වැටෙන අතු ගංගාවන් ගෙන් පෝෂිත පනාමුර වනය වනසතුන් බොහොමයකගේ වාස භූමියක් ව පැවතිණි. 1912 දී පමණ කළ ගණන් ගැනීමකට අනුව මේ වනයේ විසූ අලි ඇතුන් ප්‍රමාණය 2,300 ක් පමණ වී ඇත.මේ මහ වනයත්, එහි සතා සිව්පාවනුත් එහි තැන තැන ගොවිතැන් කරමින් ජීවත්වූ මිනිසුනුත් තම බූදලයේ කොටසක් ලෙස සලකා කටයුතු කළ මොලමුරේ වසර පහකට වතාවක් ඇත්ගාල් පැවැත්වූයේ ආදායම් තර කරගැනීමට ම පමණක් නොවේ. එය අලි ඇතුන් මෙල්ල කිරීම පිළිබඳ වූ ඔහුගේ හැකියාව ප්‍රදර්ශනය කිරීමක් ද වූ නිසා ය. එවකට ආණ්ඩුකාර ධූරය දැරූ සෝල්බරිසාමි හා රජයේ අනෙකුත් ප්‍රබලයින් හා ප්‍රභූ පුද්ගලයින් මෙන් ම සිය විදෙස් මිතුරන්ට ත්‍රාසජනක ක්‍රීඩාවක් නැරඹීමට ඉඩහසර සලසන අවස්ථාවක් බවට ද මෙම අලි ඇල්ලීම නැතිනම් ඇත් ගාල් පැවැත්වීමේ අවස්ථාව පත්වුණි.පිපාසයට දිය සොයා එන අලි ඇතුන් විවිධ උපක්‍රම යොදා කොටු කර මෙල්ල කර ඔවුන් එම ස්ථානයේදීම වෙන්දේසිකර විකිණීම මෙහි අරමුණයි.“කළුන්දෑව කඳු මතින් බැසගන එන අලි රංචුව මිනිසුන්ගේ කෑගැසීම නිසා ඉන් ඔබ්බේ වන කොළගයාය කන්ද දෙසට හැරුණේ හුළු එළිවල ගින්දරට තැති ගැහුණු නිසා වන්නට ඇත. හාත්පස මහා පවුරක් සේ මිනිසුන් පෙළ ගැසී සිටියේ ගාල් වැට ඉදිකර ඇති ප්‍රදේශයට අලින් එළවීම සඳහායි.කළුන්දෑව හා කොළඟයාය කඳු පංති දෙක මැදිවන නිම්නය පාමුල කිසිදා නොසිදෙන දිය බුබුළක් වෙයි. තරමක කියුල් රසයකින් යුතු මෙහි දිය බොන්නට අලින් මහත් අභිරුචියක් දක්වයි. මේ දිය බුබුළ ඇති ප්‍රදේශය මැදි වන්නට අඩි හතරෙන් හතරට අක්කර 6 ක පමණ බිමක් පුරා බුරුත කඳන් සිටුවා ඒ හරහා පොලු බැඳ ගාල් වැට තනා තිබෙන්නේ වනාන්තරයේ රූස්ස ගස් අතරිනි. මේ දිය බුබුළ ඇත්තේ ගාල බැද්දට වන්නට ය. වසර ගණන් පුරා දිය බීමට පැමිණි අලිපාර ඔස්සේ පැමිණෙන අලින් උගුලේ වැටෙන්නේ නොදැනුවත්වම ය.අලි ගාල් කිරීම හා මේච්චල් කිරීම නැරඹීම සඳහා මේ සුවිසල් ගාල අසල නව නගරයක් නිර්මාණය වී ඇත. ගාල් නගරය (ඛ්චචත ඊධඹද) නමින් හැඳින්වූ මෙහි අංග සම්පූර්ණ තාවකාලික නගරයකි. මේ මහ වනයේ ගස්මත අට්ටාල තනා තිබුණේ නැරඹුම් මැදිරි ලෙසයි. අවට ආපන ශාලා, තානායම්, රට බීම හල් මෙන් ම කඩ සාප්පු ආදියෙන් ද අඩුවක් නොවීය.එදින ඇත්ගාල නැරඹීමට පැමිණි අය අතර අග්‍රාණ්ඩුකාර සෝල්බරිසාමි ප්‍රධාන අමුත්තා විය. හමුදාපති රෝස් මෙන් ම එවකට සිටි කිර්තිමත් ඉංග්‍රීසි ලේඛක ආර්.ඇල්. ස්පිටල් ඒ අතර වූහ. මීට අමතරව අවසානයේ වෙන්දේසියේදී තම දියණියන්ට දෑවැද්ද පිණිස හොඳ අලියෙකු, ඇතෙකු ලබාගැනීමට රිසි ධනවතුන් ද ගම්පතීන්, මුලාදෑනින් මෙන් ම කොළඹින් එහි ගිය පත්තරකාරයින් කීප දෙනෙක් ද ඒ අතර සිටියහ.‘පනාමුරය’ යන්නත් සමඟ අපගේ සිහියට නැඟෙන්නේ සුගතපාල මලලසේකර විසින් ලියා ගායනා කළ“පනාමුරේ... පනාමුරේ...පනාමුරේ ඇත් රාජාඅභීත තෙද පා හස්ති රජා ඒකලේ සටන් පා තේජා...” නම් වූ ගීතයයි. තම වර්ගයා වෙනුවෙන් සටන් කර දිවිපිදූ වීරයෙකු වෙනුවෙන් ගැයුණු පළමු ගීතය එයයි.පොලිස් අධිකාරී සමන් රත්නායකනායක ඇතාගේ විරෝධය එන්න එන්නට වැඩි වූයේ ඒ වනවිට කුඩා පැටවුන් දෙදෙනා ද බැඳ තිබූ නිසා ය. පැටවුන්ගේ හඬත් මවු ඇතින්නියගේ දුක්බර හඬත් වනය සිසාරා රැව් දුන්නේ අදෝනා විලාසයෙනි. වල් අලි බෙහෙවින් කලබල කරන්නට වූයෙන් කුඩා පැටවුන් ලිහා දමන ලෙස සේවකයිනට අණ කිරීමට මොලමුරේ මහතාට සිදු විය.මේ නායක ඇතාගේ උස අඩි නමයකි. වයස අවුරුදු 25 ක් තරම් ය. පනුු දළ යයි සඳහන් කරන ඉතා කුඩා දළ දෙකක් පිහිටා තිබිණි. ‘පනාමුරේ ඇත් රාජා’ නමින් ලොව ප්‍රකට වූ මේ ඇතා සිය වර්ගයා බේරා ගැනීමට එඩිතරව සටන් කිරීම නිසාම අමරණීයත්වයට පත් විය.දින කීපයට ගාල් කොටුව ඇතුළත සතුන් සිර කරගන සිටිය ද මේ නායක ඇතා හා අනෙකුත් අලි ඇතුන් අල්ලා ගැනීම මහත් දුෂ්කර කටයුත්ත වී තිබිණි. තරමක් පසුබැස විත් හීලෑ අලින්ට පහරදීම නායකයාගේ උපක්‍රමය විය. හීලෑ අලි 14 න් ගොවියෝ 28 ක් හා පළපුරුදු පනිත්තලයින් සමඟ හරි හරියට සිටි නායකයා අපරාජිතව සිය පිරිස වෙනුවෙන් සටන් කළේ බලා සිටි පිරිස මවිතයට පත් කරමිනි. අවසානයේ ෆ්‍රැන්සිස් මොලමුරේ තීරණය කළේ ගාලේ කඩුල්ල ඇර නායකයා පිටමන් කිරීමයි. හීලෑ ඇතුන් යොදවා නායකයා පිටමන් කිරීමට ඔහුගේ උත්සාහය විය. ගාල් දොරටුව වෙත හෙමින් හෙමින් ගමන් ගත් හස්තියා මදක් නතර විය. හැරී ආපස්සට වේගයෙන් පැමිණි හස්තියා තම ඇතින්නියන් බැඳ දමා සිටි ගස්වලට පහර පිට පහර දුන්නේ සිය පිරිස හැර නොයන බව හඬ නඟා කියා පාන්නට මෙනි.තමාගේ රැකවරණය පමණක් පතන මිනිසුන් ගේ ගුණය ඔහු තුළ නොවූ බව කාටත් පසක් විය. එසේ තම පිරිසෙන් එකෙකු හෝ රඳවා පළා යාම ඔහු ප්‍රතික්ෂේප කළා වැනි ය. සැබෑම නායකත්වයේ මහිමය ඒ ඇතා තුළ මැනවින් පිහිටා තිබුණි. පෞද්ගලික නිදහස නොව පොදු නිදහස දිනා ගැනීම උගේ අභිප්‍රාය විය.කරකියාගත නොහැකි තත්ත්වයට පත් ෆ‍්‍රැන්සිස් මොලමුරේට අවසානයේ දැඩි තීරණයක් ගැනීමට සිදු විය. ඒ ඇතාට වෙඩිතබා මරණයට පත් කිරීමයි.මේ අනුවේදනීය සිදුවීමට එදා රට පුරාම පැතිර ගියේ මහත් විරෝධයකි. පාර්ලිමේන්තුවේ කතානායකට සතුන් හිංසාවට විශේෂ අයිතියක් හිමිවී තිබේදැයි ආචාර්ය ඇන්.ඇම්. පෙරේරා පාර්ලිමේන්තුවේදී ප්‍රශ්න කළේය. එකල පුවත්පත් හා කවි කොළ මඟින් ද මේ පිළිබඳව සමාජ කතිකාවක් ගොඩනැඟී තිබුණි.විරෝධතාවන් වැඩිවීම හේතුවෙන් ගාල්ක්‍රමය නීතියෙන් තහනම් කිරීමට මෙය හේතු විය. මේ අනුව ලංකාවේ පැවැත්වූ අවසන් අලිගාල 1950 ප්‍රැන්සිස් මොලමුරේ පනාමුරේ පැවැත්වූ අලිගාල බවට පත්වේ.දූලි පිරුණු බොරලු මාවත අසල අඩි හතරින් හතරට පමණ ළංව පිහිටි කඳන් වැටකි. මහත් තේජසින් උස්ව නැගී සිටිනා ඒ කඳන් වැටෙන් ඔබ්බේ දැකගත හැකි වූයේ සබරගමු ආරට ඉදිවූ අටපට්ටම් හැඩයේ ගොඩනැගිල්ලකි. වසර 62 කට පෙර පනාමුර ඇත්ගාල තිබූ භූමියට අපි අද පැමිණ සිටිමු.”අපි සැලසුම් කළේ පනාමුරේ ඇත්ගාල පිළිබඳව ඉතිරි වී ඇති සියලු කෞතුක දේවල් එක්රැස් කර මෙහි තැන්පත් කරන්න” මෙසේ පැවසුවේ ඓතිහාසික පනාමුරේ හස්තිරාජා පදනමේ සාමාජික පනාමුර මහා විද්‍යාලයේ ඇඳුරු ඩී.ඩි දයාරත්න මහතායි. පනාමුරේ ඇත්ගාල පවත්වා වසර 62 ක් ඉකුත්වී ගොස්ය. පනාමුරේ ඇත්ගාල නමින් පුරාවිද්‍යා දෙපාර්තමේන්තුවේ දැමූ බෝඩ් ලෑල්ල හැර එහි කිසිවක් ස්මාරකය ලෙසින් අද ඉතිරි වී නැත.කුළුන්දෑව කන්ද තවමත් නිසොල්මන්ව සිටී. ඒ හා අත්වැල් බැඳගත් කොළඟයාය කඳු වැටියද වියපත්ව නැගී සිටී. එදා ඒ ඇත් පිරිස පැමිණි පියසටහන් නැති වුවද ඒ අලිමං වැටී තිබූ දිය බුබුළ තවමත් දිය බුබුළු නංවයි. හාත්පස වනය වියැකී හේන් කුඹුරු මෙන්ම ජනාවාසවී අද ඒ ගාල් භූමිය යයි ඉතිරි වී ඇත්තේ අක්කරයකටත් අඩු කුඩා බිමකි.ඉදිවෙමින් පවතින කෞතුකාගාර ගොඩනැගිල්ලට තරමක් මෙපිටින් දිය බුබුළට ආසන්නව පනාමුරේ ඇතාගේ පිළිරුව ඉදිකර තිබේ. මිනිසුන්ගේ ක්‍රියාවලට එරෙහිවූ ඇතෙකුගේ වීරත්වයට කෘතවේදීත්වය දැක්වීමට මිනිසුන් පිරිසක් එකතු වී ගොඩනගන ලද මේ ස්මාරකය සැබවින්ම නැවත වතාවක් උතුම් මිනිස්කම ඉස්මතු කෙරෙන අවස්ථාවකි. වසර 62 පුරා අමතකව ගිය මේ සත්ක්‍රියාවට මුල් පියවර තැබුවේ එක් සුවිශේෂි පුද්ගලයෙකි. ඔහු ඓතිහාසික පනාමුරේ හස්තිරාජයා පදනමේ නිර්මාතෘ මෙන්ම එහි සභාපති පොලිස් අධිකාරී සමන් රත්නායක මහතායි. මේ වනවිට පුරා විද්‍යාත්මක ස්ථාන සුරැකීමේ පොලිස් ඒකකයේ ප්‍රධානියා ලෙස කටයුතු කරන්නේ ද ඔහුයි.”මම පුංචි කාලේ මේ පනාමුරේ ඇතා ගැන කතාව අහලා තිබුණා. මට මතකයි අපේ පාඩම් පොතක තිබුණා ශ්‍රී චන්ද්‍රරත්න මානවසිංහ කවියාගේ ඇත් ගාලේ දරු පෙම කවි පන්තිය.”මොකටද අම්මේ අම්මට ගැහුවේ – මාමලදෙන්නෙකු - වට කරලාඅඟපත තැලිලා - රිදෙනව ඇතිනේ - කොච්චරගැහුවද – බැඳ දමලා” ....2010 දෙසැම්බර් 19 දා මේ පනාමුරේට ආසන්න ගමක වෙද මහත්තයෙක් හම්බවෙන්න ආවා. එහිදී මට දැනගන්න ලැබුණා මේ ඇත්ගාල ගැන. මට හිතුණා මේක දැකගන්න. පනාමුරේ පොලිසියට කතා කරල මම එනවා කිව්වාම ෆෝන් එක ගත්ත රාළහාමිට හිනා ගියා. ඒ රාළහාමි කිව්වා එතන බලන්න කිසි දෙයක් නෑ කියලා. කොහොම උනත් මට හිතුණ එතනට යන්න ඕන කියලා.”එතනට ගියාම හිතුණා මේ ඇතාගෙ වීරකම සිහිවෙන්න මෙතන ස්මාරකයක් ඉදිවෙනව නම් හොඳයි කියලා. අනෙක ඇත් ගාල කියන එක ඒ කාලේ අපේ රටේ නොයෙක් පළාත්වල තිබිලා තියනවා. මාතර, නුවර, ගම්පළ ප්‍රදේශයේ කුරුණෑගල, අඹන්පොල ප්‍රදේශයට ආසන්නව. නමුත් ඒ ගැන කිසිදු සඳහනක් මේ වනවිට ඉතිරිවී නෑ. අනාගත පරපුරට මේ පිළිබඳව දැන ගැනීමට අවස්ථාවක් ලැබෙනවා නම් හොඳයි කියලා මම හිතුවා.””ඒ අනුවයි අපේ මේ පදනම ගොඩ නැඟෙන්නේ. මේ පිළිබඳව උනන්දුව තිබෙන මේ ප්‍රදේශයේ කීපදෙනෙක් මාව හමුවෙන්නත් ආවා. ඉන් පසුව නැවතත් මේ ගමට ගිහින් මෙහි ඇති වැදගත්කම පිළිබඳව මම ගම්මුන් එක්ක කතා කළා. දේශන පැවැත්වූවා. ඒ අනුව මේ ස්ථානයේ ස්මාරකයක් ඉදිකිරීමේ කටයුතු වලට මුල පිරුවා.මේ වනවිට ගාල් බිමේ තේජාන්විතව සටනට සැරසෙන හස්තියෙකු නිර්මාණය වී තිබේ. ඒ නිර්මාණයේ මූලික කටයුතු සැලසුම් කළේ මූර්ති ශිල්පී සිරිල් ජයවර්ධනයි.නිර්මාණය නිමාවට පත් කළේ ලක්‍ෂ්මන් මහතායි. මීට අමතරව මෙහි ප්‍රජා ශාලාවක් ද ඉදිකර තිබෙන්නේ ගම්වාසීන්ගේ ප්‍රයෝජනය සඳහායි. පසුගියදා අප එහි යනවිටද ගම් වැසියන් එක්වී ශ්‍රමදානයෙන් ගාල්බිම ඉදිකිරීමේ කටයුතුවල නිරතව සිටියේ මහත් උනන්දුවකින් යුතුවයි.දුප්පත් බව මෙන්ම කටුක දිවි පෙවෙතක් ගෙවන ප්‍රදේශවාසීන්ට ඔවුන්ගේ ගම්මානයට මැදිව ඉදිවන මේ ඇත් ස්මාරකය දෙවියන් දුන් ත්‍යාගයක් සේ ඔවුන් සලකයි.”අනේ ඇත්තමයි අපි නම් හිතන්නේ සමන් රත්නායක මහත්තයා පෙර ආත්මයේ මේ හස්ති රාජයාම වෙන්න ඇති. ඒ මහත්තයා පුදුම කැපවීමකින් අපිට මේ කටයුතු කර දෙන්නේ.” යනුවෙන් ගම්වැසි විජමුනිගේ පියදාස මහතා අප හා පැවසුවේ ඒ නිසාම වෙන්නට ඇති.සමන් රත්නායක මහතා අප හා පැවසුවේ දැනටමත් ලක්‍ෂ 50 කට ආසන්න මුදලක් වැය කර ඉදිකිරීම් කර ඇති බවයි. එසේම ඉදිකිරීම් කටයුතු සඳහා බොහෝ දෙනෙක් උදවු උපකාර කර ඇති බවයි. ඒ අතර ආසිරි රෝහල් සමූහයේ සභාපති තුමාත්, නේචර් සීක්රට් ආයතනයේ සභාපතිතුමාත්, ඒෂියන් එලායන්ස් ආයතනයේ සභාපතිතුමන්ලා ද වෙති.”මට මේකට උදව් උපකාර කළ අය අනන්තයි. පාසල් දරුවන් පවා විවිධ අයුරුන් දායක වුණා.” රත්නායක මහතා පවසයි.පනාමුරේ හස්තියා සැමරීමේ දිනය යෙදී තිබුණේ පසුගිය 9 වැනි දාටයි. ඒ දිනය සිහි කරමින් ඉතා නුදුරු දිනකදී මේ ස්මාරකය මෙන්ම කෞතුකාගාරය මහින්ද රාජපක්‍ෂ ජනාධිපතිතුමා අතින් විවෘත කරවීම පනාමුර ගම්වාසින්ගේ එකම සිහිනයයි.මේ හස්තියා නිසා ගොඩනැගී ඇති සාහිත්‍යයක් ද අප සතුය. ස්මාරකය විවෘත කරන දිනයේ මේ පනාමුර ඇත්ගාල් භූමියේ විශේෂ සංදර්ශනයක් ද රඟ දැක්වේ.ප්‍රවීණ සංගීතඥ නවරත්න ගමගේගේ නිෂ්පාදනයක් වන මෙය ගීතමය රංගනයකි. මේ දිනවල එහි පුහුණුවීම් කටයුතු සිදු කරමින් පවතී.සංවේදී මිනිසුන් වීම පමණක් නොව ඒ සංවේදී බව සමාජයේ යහපත වෙනුවෙන්, යොදන මිනිසුන් නිසා හැමදාමත් ලෝකයට අලුත් දේ යහපත් දේ එක් වෙයි.”පනාමුරේ කඳු යායෙන් ගලනාසිහිල් සුළං රැලි ගත සිත නිවනාබුබුළෙන් නැඟෙන පෙණ කැටි සරනාගලයි කිතල ඔය කෙත සරු කරනාසමන් රත්නායක පනාමුරේ හස්තියා පිළිබඳ ලියූ ගීයට නවරත්න ගමගේ නාද මාලාව යොදා ඇත්තේ ඒ හස්තියා පිළිබඳ ශෝකාලාපය නැවත නැවත සිහි ගන්වන විලාසයෙනි.බුද්ධිකා බ්‍රාහ්මණගේඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af1208197</link>
    <topic>ඇත්තේ සිරා (2)</topic>
    <author>මහින්ද අබේසුන්දර</author>
    <content>අදත් ඇත්තේ සිරා ගැන ලියමු. සිරා බස්රියේ කන්තෝරුවට එන්නේ බිරිය සමඟය. බිරිය බස්රියෙන් පැමිණ ලේක්හවුස් අසලින් බහින අතර ඊට කලින් සිරා බොරැල්ලේ බැස ‘ඇත්ත’ට යයි. ලංකා සමසමාජ පක්ෂය 1970 ආණ්ඩුවෙන් පන්නා දැමුවේ ෆීලික්ස් ඩයස් බණ්ඩාරනායක සහ අනුර බණ්ඩාරනායක දියත් කළ දක්ෂිණාංශික කුමන්ත්‍රණයේ ප්‍රතිඵලයක් වශයෙනි. ලංකා සමසමාජ පක්ෂයේ ඇමැති තනතුරු දැරූ අය තනතුරුවලින් එළවා දැමුණු අතර සතියකින් දෙකකින් ශ්‍රී ලංකාවේ කොමියුනිස්ට් පක්ෂය ඉල්ලා අස්විය.දැන් ඇත්තේ බණ්ඩාරනායක මැතිනියගේ නායකත්වයෙන් යුත් ශ්‍රී.ල.නි.ප. ආණ්ඩුවකි. ‘ඇත්තේ’ සිරා සිය කතුවැකිවලින් ඒ ආණ්ඩුවේ වදින්න අවශ්‍ය තැන්වලට තදින් ගැසුවේය. සමසමාජ පක්ෂය මුලින්ම ආණ්ඩුවෙන් එළවූයේ දක්ෂිණාංශික කුමන්ත්‍රණයක ප්‍රතිඵලයක් ලෙසිනි. එසේ නැතිව ඇන්.ඇම්. - කොල්වින් – බර්නාඩ් – පීටර් – වික්‍රමසිංහ වැනි වාමාංශිකයන් සිරිමාවෝ ආණ්ඩුවේ සිටියා නම් ශ්‍රී ලංකාවේ දේශපාලන ගමන් මඟ උඩු යටිකුරු වනවා ඒකාන්තය. එහෙත් එවැන්නකට ෆීලික්ස්ලා අනුරලා කැමැති නොවූහ.ඇන්.ඇම්. - කොල්වින් - ලෙස්ලි වැනි ඇමැතිවරු සිරිමා ආණ්ඩුවෙන් ඉවත් වී විපක්ෂයේ අසුන්ගත් දිනය ද සුවිශේෂී දිනයක් විය. විදේශ රටක (රටේ නම මතක නැත) මස් මුදලාලි කෙනෙක් ඒ රටේම ලස්සන කතකට පෙම් කළේය. ඒ කත කොන්දේසියක් දැමුවාය. ඒ කත සමඟ ශ්‍රී ලංකාවට ගොස් අඩි 1500ක් ඉහළ ගුවනේ සිට පැරෂුට් මඟින් බිමට බැස්සොත් කසාද බඳින බව එම කොන්දේසියයි. මස් මුදලාලි කැමැති විය. ඔහුගේ වියදමින් ගුවන් යානයක් කුලියට ගෙන සිය පෙම්වතිය සමඟ ශ්‍රී ලංකාවට පැමිණියේය. ඔහුට ගුවනින් ගාලුමුවදොරට පනින්නට සියල්ල සැලසුම් කර තිබුණි. ලංකා සමසමාජ පක්ෂයේ ඇමැතිවරුන් තිදෙනා ආණ්ඩුවෙන් විපක්ෂයට පනින දවසද එදාය. විපක්ෂයට ආ අය කතා කරද්දී මාධ්‍යවේදීහු පාර්ලිමේන්තුවේ දෙවැනි තට්ටුවේ ආලින්දයේ සිට ගාලුමුවදොර ගුවන් කරණම බලා සිටියහ.ගාලුමුවදොර වටකර තිබුණ පුංචි කොටුවක් මැදට ගුවනේ සිට මස් මුදලාලි පැන්නේය. ආලින්දයේ සිට ඔහු පහළට ඇදෙන හැටි අපි බලා සිටියෙමු. සැලසුම් කළ පරිදි මස්කඩ මුදලාලි ගාලුමුවදොර පිටියේ වෙන්කර තිබුණ කොටුවටම පැන්නේය.දැන් පෙම්වතියට සතුටුය. ආණ්ඩුවෙන් විපක්ෂයට පැන්න සමසමාජ කාරයන්ට සතුටක් නැතත් දක්ෂිණාංශික කුමන්ත්‍රණය ජයගත් නිසා කුමන්ත්‍රණකාරයන්ට සතුටුය. අවසාන ප්‍රතිඵලය වූයේ වසර 40ක් එකදිගට පාර්ලිමේන්තුව නියෝජනය කළ ආචාර්ය ඇන්.ඇම්. ඇතුළු සියලු සමසමාජකාරයන් 1977 දී පරාජයට පත්වී සිරිමා ආණ්ඩුව කඩා වැටීමය.දැන් අපි යළිත් සිරා ගැන ලියමු. කෙසේ හෝ සිරිමා ආණ්ඩුවෙන් සමසමාජ හා කොමියුනිස්ට්කාරයන් ගිය පසු එම ආණ්ඩුවට එරෙහිව විශ්වාස භංග යෝජනාවක් ගෙන ඒමට එ.ජා.ප.ය ප්‍රධාන විපක්ෂය පියවර ගත්තේය. මලානික ස්වභාවයෙන් අප්‍රාණිකව සිටි එක්සත් ජාතික පක්ෂය ද වමේ අය ආණ්ඩුවෙන් ඉවත්වී විපක්ෂයට ආ පසු අලුත් ජවයකින් ඉදිරියට ගියේය. විශ්වාස භංග යෝජනාව එහි ප්‍රතිඵලයකි.විශ්වාස භංගය ඉදිරිපත් කරන්නට යන බව දැනගත් ලේක්හවුස් ආයතනය එයට එරෙහිව පත්‍රය මෙහෙයවීය. එවකට කර්තෘ පෙරමුණේතිලකය. පෙරමුණේතිලකගේ උපදෙස් පරිදි ‘දිනමිණ’ පත්‍රයේ කතුවැකියක් පළ විය.එයින් කියැවුණේ ආණ්ඩුවට එරෙහිව විශ්වාසභංග යෝජනා ගෙන ඒම මහජන මුදල් නාස්ති කිරීමක් බවයි. විශ්වාස භංග යෝජනාවක් ගෙන ඒම විපක්ෂයක ප්‍රජාතන්ත්‍රවාදී අයිතියකි. එය මහජන මුදල් නාස්තියක් බව කියන්නට තරම් දිනමිණ කර්තෘවරයා බංකොලොත් වූවා නොව ආණ්ඩුවට පක්ෂව හිතේ හැටියට කඩේ යෑමය.කෙසේ හෝ ‘දිනමිණ’ කතුවැකියට උත්තරයක් සිරා ‘ඇත්ත’ කතුවැකියෙන් දුන්නේය. ඒ කියන්නේ විශ්වාස භංග යෝජනාවක් ගෙන ඒම මහජන මුදල් නාස්ති කිරීමක් බවට දිනමිණ ගෙන ආ තර්කයට පිළිතුරු දීමය.සිරා කතුවැකිය ලීවේය. එය පටන් ගත්තේ ලේක්හවුසියේ දිනමිණට එරෙහිව ලිවීම යනු බිරිය සමඟ සණ්ඩු කර ගැනීමට සමාන බව සිරා කීවේය. සාමාන්‍ය පාඨකයා මේ ගැන සිතන්නට ඇත්තේ ආණ්ඩුවට විරුද්ධව ලිවීම බිරිය සමඟ සණ්ඩු කර ගැනීමට සමාන බව විය හැකිය.එහෙත් ඇත්ත එය නොවේ. දිනමිණ කතුවැකිය ලීවේ සිරාගේ බිරිය වූ හේමා ගුණතිලකයි. සිරිමා ආණ්ඩුව වැඩියෙන්ම අකැමැති සමසමාජකාරයන්ටය. කොමියුනිස්ට්කාරයන් ආණ්ඩුවෙන් අස්වූයේද වෙනමය. පසුවය.ඒ නිසා ආණ්ඩුවට එරෙහිව තදින් පහර දී කතුවැකි ලියන්නට අවසරයක් නැති නිසා සිරා හැමවිටම ඒවා අපට දුන්නේය. ඒ ජනදින පත්‍රයේ පළකරන්නටය. ජනදින සමසමාජ පක්ෂයට සමීප පත්‍රයක් නිසාය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af1208198</link>
    <topic>නොනැසෙන නොබිඳෙන සංස්කෘතික ලක්ෂණ</topic>
    <author/>
    <content>පසුගිය දවසක පොතක් එළිදැක්වීමේ හෙවත් අලුත් විදියට කියනවා නම් ජනගත කිරීමේ අවස්ථාවකදී සිදුවුණු අපූරු දෙයක් පිළිබඳ සටහනක් තබන්නැයි මසිත මට කියා සිටින හෙයින් මේ සටහන මෙසේ ලියා තබන්නට අදහස් කරනවා.එදින දේශකයන් අතර එක්තරා මහාචාර්ය තුමෙක් සහ එක්තරා ටියුෂන් ගුරුතුමෙක් සිටියා. මේ දෙන්නාම නම කියූ පමණින් නොවෙයි නම නොකියූ පමණින් පවා සිතාගත හැකි තරමට ප්‍රසිද්ධයි. ජනප්‍රියයි. ඒ කියන කතා නිසා. දේශන ඒ තරමට රහයි. සිනාසිසී අසාගෙන සිටිය හැකියි.කිසිදු අලසකමක් නොදැනෙන නිසා නිදිමතක් ද දැනෙන්නේ නැහැ. බොහෝ රැස්වීම්, සාකච්ඡා, සම්මන්ත්‍රණවලදී නිදාගැනීමේ අවශ්‍යතාවක් මතුවන නමුත් මේ දෙදෙනා සිටිනවා නම් එවැන්නක් මතුවන්නේ ද නැහැ.ඇනුම්පදවලින් සිය දේශන හරබර කිරීම කෙසේ වෙතත්, රසබර කිරීමට දෙන්නාම හපන්නු. එබැවින් අසන්නන් මහත් සේ ප්‍රබෝධයට මෙන්ම අමන්දානන්දයට ද පත්වෙනවා. සභා ශාලාව සිනා වැස්සෙන් තෙමී යනවා.එදත් එහෙමයි. විටින් විට සභා ශාලාව සිනා පොද වැස්සෙන් සහ සිනා අනෝරා වැස්සෙන් තෙමී ගියේ ඒ නිසා.මහාචාර්යතුමාගේ දේශනය අවසන් වුණේ ටියුෂන් ගුරුතුමා වෙත එල්ල වූ අපූරු ඇනුම් පදයකින්. එනම් මෙවැන්නකින්.”ලබන ආත්මයේදී එතුමා ටියුෂන් ගුරුවරයකු නොවේවායි කියා මා ප්‍රාර්ථනා කරනවා.”ඒ ඇනුම්පදයෙන් මුලින් සටහන් කළ ලෙසට රැස්වීම් ශාලාව සිනාවෙන් තෙත්ව ගියා.ටියුෂන් ගුරුතුමා තම දේශනය පටන්ගත්තේ ප්‍රතිප්‍රහාරයක් ලෙස එවැනිම ඇනුම්පදයක් එල්ල කරමින්.”පුනර්භවයක් පිළිබඳ විශ්වාසයක් මා තුළ නැති නිසා ප්‍රශ්නයක් නැහැ”සිහින් පොද වැස්සක් සභාව මත පතිත වුණා.එහෙත් තම දීර්ඝ දේශනය අවසන් කිරීමේ ටියුෂන් ගුරුතුමාට ආරම්භය අමතක වීම නිසාදෝ අලුත් ඇනුම්පදයක් ඇතුල් කරන්නට සිත් දෙන්නට ඇති.”ලබන ආත්මයේ මහාචාර්යවරයකු නොවී ටියුෂන් ගුරුවරයකුම වේවා”ටියුෂන් ගුරුතුමා එසේ සිය දේශනය අවසාන කරද්දී අනෝරා සිනා වැස්සක් වැටුණා. ඒ මහාචාර්යතුමාට එල්ල කළ ඇනුම්පදය නිසාද, එසේත් නොමැති නම් පුනර්භවය ප්‍රතික්ෂේප කරනවා යැයි තමා පැවසූ කාරණයටම ප්‍රතිවිරුද්ධව තමන්ගෙන්ම පිටවූ ප්‍රකාශය අසන්නන්ට තේරුම් ගිය නිසාදැයි අදටත් මසිතට ප්‍රශ්නයක්.මසිත නම් මට පවසන්නේ ඒ සිනාව දෙවැනි කාරණය නිසා බවයි.මේ ප්‍රතිවිරෝධතාව මහාචාර්යතුමාට තේරුම් ගිය බවක් නම් මා දන්නේ නැහැ. ඉන්පසුත් මහාචාර්යතුමා මට මුණගැසුණු නමුත් මේ අපූරු සිද්ධිය ගැන වචනයක්වත් ඔහුගෙන් පිට නොවුණේ ඒ නිසා වන්නට ඇති. නැතිනම් එවැනි දෙයක් අපතේ යවන ජාතියේ කෙනෙක් නම් නොවෙයි එතුමා.කෙසේ වුවද පුනර්භවයක් විශ්වාස නොකරන බව කියමින් ප්‍රසිද්ධියේ අනවශ්‍ය රැඩිකල් බවක් පෙන්වන්නට උත්සාහ ගන්නා නමුත් තමන්ගේ ජාන සමඟ බැඳී ඇති සංස්කෘතික අනන්‍යතාවන්ගෙන් අපට වියුක්ත වීම පහසු නැහැ.”ලබන ආත්මය” යන්න අප පසුපසින් එන්නේ ඒ අයුරින්. සමහර දේශකයන් ප්‍රසිද්ධියේ නොසරුප් වචන කියනවා. ඒත් තම දරුවන් ඉගෙන ගන්නා පාසල්වලදී ඒ දරුවන් ඉදිරියේ කතා කරන්නේ ඉතාම සංවර ලීලාවෙන්. අනෙකුත් දරුවන් ඉදිරියේ ඕනෑම දෙයක් කියනවා.මේක මවාගත් රැඩිකල් බවක්. සමහර දේ තර්කවලින් බැහැර කරන්න අපහසුයි. තර්ක යනු හෘදය සාක්ෂියට වඩා මෙපිටින් ඇති දෙයක්. හෘදය සාක්ෂිය තිබෙන්නේ සියල්ල අවසානයේ. සියල්ල කෙළවරේ. සියල්ල අවසන් වන්නේ හෘදය සාක්ෂියෙන්. කිසිවකට හෘදය සාක්ෂිය පසුකර යා නොහැක්කේ එබැවින්.පළමු අදියරේ දී අපට හෘදය සාක්ෂියට හොරෙන් රැඩිකල් වෙන්ඩ පුළුවන්. දෙවැනි තෙවැනි අදියරේදීත් පුළුවන්. එහෙත් කිසියම් මොහොතක අපට හෘදය සාක්ෂියට මුහුණ දෙන්නට සිදුවෙනවා. එවිට අපට ඊට යටත් වෙන්නට නැතහොත් කීකරු වෙන්නට සිදුවෙනවා.සංස්කෘතික අනන්‍යතාව ඒ තරමට ප්‍රබලයි කියා ම’සිත මට කියනවා.සචින් තෙන්ඩුල්කාර් ශතකයකට පසු අහස දෙස බලන්නේත්, මහේල ජයවර්ධන පිරිත් නූල් බඳින්නේත්, උසේන් බෝල්ට් ගෙට් සෙට් වීමට පෙර පපුවේ කුරුසිය අඳින්නේත් තම තමන්ගේ ආගමික සංස්කෘතීන්හි බලපෑම් නිසා.විද්‍යාව සහ තාක්ෂණය මොන තරම් සියුම් වුවද බුද්ධිය කෙතරම් දියුණු වුවද මේ අනන්‍යතා මත සහ විශ්වාස අභියෝගයට ලක් කළ නොහැකි යැයි ම සිත මට කියනවා. මන්ද ඒවා මානව පැවැත්මේ පදනම වන නිසා.මේ මත, විශ්වාස ඉවත් වූ විට මානවයාට පැවැත්මක් නොමැති වන නිසා. මානව වංශ කතාවේ පිටු පෙරළෙන තාක් කල්, අන්තර් ජාලය මතු නොව වෙනත් අධි තාක්ෂණික ක්‍රමවේද සහිත සයිබර් විශ්වයක් බිහිවුවද මේ සංස්කෘතික අනන්‍ය ලක්ෂණයන් ද නොනැසී නොබිඳී පවතිනු නිසැකයි.ඒවා වියැකී යන්නේ ඉර හඳ නොපෙනී ගිය දාටයි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af12081910</link>
    <topic>වැසි පිරිතේ ආනුභාවයෙන් නියං අහසින් මල් වැස්සක්</topic>
    <author>ඉනෝකා සමරවික්‍රම</author>
    <content>දිගු කලකට පසුව දැන් කොළඹට ඉඳහිට පොද වැස්සක්, මොර සූරන වැස්සක් ඇද හැලෙන්නේය. ඇතැම් විට ඒ වැස්ස කරදරයක් යැයි කියා සිතෙන අවස්ථා ද නැතිවාම නොවේ. කොළඹ අපිට වැස්ස ගැන එසේ සිතුණත් දිගු කාලීනව නියඟය පැවැති ප්‍රදේශවල මෙන්ම සිඳී ගිය වැව්, ජලාශ පිහිටි ප්‍රදේශවල ජනතාව අහස දෙස බලා, තම ගොවි බිම් දෙස බලා සුසුම් හෙළනු දක්නට ලැබේ. කිසිවෙකු විසින් පාලනය නොකරන වැස්ස ස්වාභාවික සම්පතකි. මිනිසා ගේම නොහොබිනා ක්‍රියාකාරකම් නිසා ගහකොළ කැලෑ ප්‍රදේශ ආදිය විනාශ වී යාමෙන් ජල උල්පත් සිඳී යාමට ද හේතුවක් වී ඇත.ජලාශවල ප්‍රමාණවත් තරම් ජලය නොමැතිකමින් වියළි කලාපයේ ගොවිබිම් වෙත ජලය මුදා හැරීමට හැකියාවක් නැතිව තිබේ. ඇතැම් තැනෙක ගොවියෝ ජලය මුදාහරින්න යැයි කියමින් උද්ඝෝෂණය කරති. ඇතැමෙක් තම ගොවි බිම් දෙස වියැලී ගිය කෙත්වතු දෙස බලා සුසුම් හෙළති.දැඩි නියඟයෙන් පීඩා විඳින ගොවියන් වෙනුවෙන් පමණක් නොව විදුලි බලාගාර ආශි‍්‍රත ප්‍රදේශවලට ද වැසි අපේක්ෂාවෙන් වැසි පිරිත් සජ්ජායනයක් පසුගියදා මහින්ද රාජපක්ෂ ජනාධිපතිතුමාගේ ප්‍රධානත්වයෙන් පොල්ගොල්ල වේල්ල මතදී ද, කොත්මලේ වේල්ල මතදී ද සිදු කැරිණි.කොත්මලේ වේල්ල මත පසුගිය ඉරිදා එනම් දොළොස් වැනිදා රාත්‍රියේ පැවැති පිරිත් පින්කමේ විශේෂත්වයක් වූයේ කොත්මලේ ජලාශය ඉදිකිරීමේදී එම ගම්බිම් ඊට පරිත්‍යාග කර ගිය දැනට මහවැලි ‘එච්’ කලාපයේ හා මහවැලි ‘සී’ කලාපයේ ගොවියන් ද මීට සහභාගි වීමය.මෙම පිරිත් පින්කම සංවිධානය කිරීම පිළිබඳව අදහස් දැක්වූ කොත්මලේ ප්‍රාදේශීය ලේකම් මේනක හේරත් මහතා.රජරට කලාපයට වතුර දෙනු ලබන්නේ කොත්මලේ ජලාශයෙන්. දැන් කොත්මලේ ජලාශයේ ජලය ඉතාම පහළ මට්ටමක තිබෙන්නේ. දිසාපතිතුමා මේ සම්බන්ධව අපව දැනුම්වත් කළා. ජනාධිපතිතුමාගේ උපදෙස් පරිදි වැසි පිරිත සජ්ජායනාවක් පැවැත්විය යුතු බව. මෙම කටයුත්ත සඳහා සමෘද්ධි අධිකාරිය, ගොවිජන සේවා දෙපාර්තමේන්තුව, මහවැලි වේල්ල භාර කාර්ය භාර ඉංජිනේරු කාර්යය මණ්ඩලය, දිස්ත්‍රික් ලේකම් කාර්යාලය ආදි ආයතනවල සියලු දෙනාගේ සහභාගිත්වයෙන් මෙම කටයුත්ත පැවැත්වුණේ. මෙම පිරිත් සජ්ජායනය සඳහා කොත්මලේ නැඟෙනහිර, කොත්මලේ බටහිර ප්‍රදේශවල විහාරස්ථානවල හිමිවරුන් මෙන්ම ශාසනාරක්ෂක බල මණ්ඩලයේ හාමුදුරුවරු පහළොස් දෙනෙකු වැඩම කෙරුවා. මෙහිදී විශේෂයෙන්ම කිව යුතු දෙයක් තමයි කොත්මලේ ජලාශයෙන් ප්‍රතිලාභය ලබන්නේ වියළි කලාපයේ ජනතාව. කලා වැව, තඹුත්තේගම, ආදි ප්‍රදේශවල ගොවි සංවිධාන නියෝජිතයන් මෙම අවස්ථාවට සහභාගි වුණා. ඔවුන් නෙළුම් මල් පූජාවක් ද පැවැත්වූවා.”මධ්‍යම පළාත් ආණ්ඩුකාර ටිකිරි කොබ්බෑකඩුව මහතා ඇතුළු බොහෝ දෙනෙකු මෙම අවස්ථාවට සහභාගි වුණා. ඒ වගේම මෙම කටයුත්ත සඳහා මහවැලි අධ්‍යක්ෂ ජෙනරාල් තුමාගෙන් විශේෂ සහයක් ලැබුණා.පොල්ගොල්ල වේල්ල මත පැවැති පිරිත් සජ්ජායනයට සමගාමීව කොත්මලේ වේල්ල මත පැවැති පිරිත් සජ්ජායනය පැවැත්වෙන දා රාත්‍රියේ කොත්මලේ ප්‍රදේශයට මල් වැස්සක් වැටුණු බව එම අවස්ථාවට සහභාගි වූ බොහෝ දෙනෙක් පැවැසූහ. එහෙත් මේ ප්‍රදේශවලට අවශ්‍ය මල් වැස්සක් නොව මහ වැස්සකි. අහස කළුකර වැහි වැටෙන ස්වභාවයක් පරිසරයේ මේ දිනවල පවතී. පිරිත් සජ්ජායන පින්කම පිළිබඳ නුවරඑළිය දිසාපති ජී. පී. ඩී. කුමාරසිරි මහතා අපට තොරතුරු කීවේය.මෙම පින්කම පැවැත්වුණේ ජනාධිපතිතුමාගේ උපදෙස් පරිදියි. එදා රාත්‍රියේ පිරිත් සජ්ජායනය පැවැත්වෙන අතරතුර මල් වැස්සක් වැටුණා. අද මේ ප්‍රදේශවල අයට උග්‍ර ජල හිඟයකට මුහුණ දීමට සිදුවෙලා තියෙනවා. අද අපේ රටේ රක්ෂිත ප්‍රදේශ දිනෙන් දින විනාශයට පත්වෙනවා. මේ නිසා වසින වැසි වුණත් වතුර රඳා පවතින තත්ත්වය අඩුයි. රක්ෂිත හරහා අනවසර ඉදිකිරීම්, එළි කිරීම්, හා රක්ෂිතවල ගොවිතැන් කටයුතු කිරීම කැලෑ ගිනි තැබීම හරහා ජලය සිඳී යාමට හේතුවක් වෙලා. මිනිසාගේ මේ ක්‍රියාකාරකම් නිසා මිනිසාටමයි දුක් විඳින්න වෙලා තියෙන්නේ. කොහොම නමුත් අවුරුදු දෙකක පමණ කාලයක් තිස්සේ ක්‍රමවත් ලෙස ප්‍රමාණවත් මෝසම් වැස්සක් ලැබුණේ නැහැ. ජලාශවල වතුර අඩු වෙන්න ඒ හේතුවත් බලපෑවා. ගොවියෝ උද්ඝෝෂණය කරනවා වතුර මුදා හරින්න කියලා. ඒත් කොත්මලේ ජලාශයේ ජලය හිඳි ගිහිල්ලා. මෙවැනි තත්ත්වයක් තිබියදී තමයි වැස්සට ආශිර්වාද කරලා වැසි පිරිත සජ්ජායනය කරවූයේ.”“එක්දහස් නවසිය හැත්තෑ නවයේ දී ආරම්භ කෙරුණ කොත්මලේ ජලාශයේ සියලු කටයුතු අවසන් කෙරුණේ එක්දහස් නවසිය අසූපහ අවුරුද්දේ. කොත්මලේ අතු ගංගාව හරස් කරලා තමයි ජලාශය බැඳිලා තියෙන්නේ. ඒ කියන්නේ කොත්මලේ අතු ගංගාව මහවැලි ගඟට එක්වීමට පෙරයි. ඒ කාලේ කොත්මලේ ජලාශය ඉදිකිරීමේදී ගම්බිම් ඊට පරිත්‍යාග කරලා පිටව ගිය අය දැන් පදිංචිව ඉන්නේ මහවැලි ‘සී’ කලාපයේ හා මහවැලි ‘එච්’ කලාපයේ. මහවැලි සී කලාපයට අයත් වන්නේ ගිරාඳුරුකෝට්ටේ දෙහිඅත්තකණ්ඩිය ආදි ගිම්බිම්. එච් කලාපයට අයත් වන්නේ තඹුත්තේගම, කලාවැව ආදි ප්‍රදේශ. මේ ප්‍රදේශවල පදිංචි අයත් එදින පිරිත් පින්කමට ආවා. මහවැලි අධ්‍යක්ෂ ජෙනරාල් තුමන්ගේ උපරීම සහයෝගය මඟපෙන්වීම මෙම කටයුතුවලට ලැබුණා. අපි හිතනවා ප්‍රාර්ථනය කරනවා ඉදිරියේදී මහ වැසි ලැබේවා කියලා.කොත්මලේ කාර්යභාර ඉංජිනේරු ඩබ්ලිව්. ඒ’ චන්ද්‍රතිලක මහතා අපට පැවැසීය. ඔවුහු අහසට නෙත් අයා බලා සිටින්නේ ඉඩෝරය නිමා කරමින් මහ වැස්ස ඇද හැලෙන තුරුය. ඈත දුර සිට තම ඉපැරණි ගම්බිම් තිබු එහෙත් අද සුවිසල් ජලාශයක් ඉදිව ඇති කොත්මලේට ඔවුන් තකහනියේ පැමිණියේ වැසි පිරිතේ ආශිර්වාදය ලැබීමටය. “වැස්ස කොයි වෙලාවේ ඇද හැලේවිද කියන්න දන්නේ නැහැ. අපි මේ කන්නේ වැඩ කළේ ගිය කන්නේ වී විකුණලා. ඒත් මේ පාර වැස්ස නැතිකමින් කුඹුරු පාළු වුණා. දැන් අපට කන්නවත් හාල් නැහැ. කඩෙන් තමයි හාල් ගන්න වෙලා තියෙන්නේ. මේ පාර අපිට අතමිට සරුකර ගන්න විදිහක් නැහැ. අහස දිහා බලා ඉන්නවා ඇරෙන්න කරන්න දෙයකුත් නැහැ. අපිට මේ දිනවල නියං සහනාධාර ලැබෙනවා. මේ වගා කරලා තියෙන කුඹුරු ආයෙමත් ගොඩනඟන්න බැහැ. අපි දැන් බලාගෙන ඉන්නේ වැස්ස වැහැලා ඉදිරි කන්නයවත් සරුකර ගන්නයි.එච් කලාපයේ ගොවි මහතකු වන ගාමිණි බණ්ඩාර පැවැසුවේ මහවැලි කලාපයේ සියලු ගොවියන්ට වර්තමානයේ මුහුණ පාන්නට සිදුව ඇති තත්ත්වයයි.මහවැලි නේවාසික ව්‍යාපාර කළමනාකරු (වික්ටෝරියා හා කොත්මලේ) ඩබ්ලිව්. එම්. ආර්. ඩබ්ලිව්. විජේතුංග මහතා පවසන්නේ,“මෙම පිරිත් පින්කම සංවිධානය කරන්න අපට තිබුණේ එක දවසයි. මහ ඇමැතිතුමා, ආණ්ඩුකාර තුමා, ආදි රජයේ නිලධාරීන්ගේ සහාය අපට උපරිමව ලැබුණා. මෙම පිරිත් පින්කමට අස්ගිරි නායක ස්වාමින් වහන්සේ වැඩම කළා. ඒ වගේම පොල්ගොල්ල වේල්ල මත පැවැති පිරිත් පින්කමේ ප්‍රධාන අමුත්තා වුණේ ජනාධිපතිතුමා. පොල්ගොල්ල වේල්ල මත පැවැති පිරිත් පින්කම අවසන් වුණේ දාසය වැනිදා උදෑසන.වැසි පිරිත අවසානයේදී පිරිතේ ආනුභාවයෙන් මහ වැසි ඇද හැලෙන අයුරු ගොවි මහත්වරුන් පමණක් නොව රටවැසියාම බලා සිටින්නේ ය.ඒ ගොවි බිම්වලට පමණක් නොව තව දුරටත් වැසි නොලැබුණොත් විදුලිය කප්පාදුව ද වැඩි වන බැවිනි.ඉනෝකා සමරවික්‍රමඡායාරූප- ගම්පොළ සමූහ එස්. එන්. ගොඩමුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af1208199</link>
    <topic>අපල සඵල වෙන්න අනුන්ට අපල කළාම හරිද?</topic>
    <author>අරුණි මුතුමලී</author>
    <content>වාහන පෝලිම එක දිගට. දුරට පේන තදබදයක් නැතත් ළඟපාත මොකක්ම හරි වෙලා තියෙනවා. එක එක වාහනේ පාරේ වැරැදි පැත්තටම කපලා ආපසු හරි මං තීරුවේ යන්න පටන් ගත්තා. “හයියෝ හරක් වගේ පාරේ යන හරක් පේළියක්” රියදුරා කේන්තියෙන් කීවා. උන් පාර මාරු වෙලා ගියේ අසළ තිබුණු බේකරියට. පරණ බනිස්, පාන් නොමිලේ ලැබෙන හින්දා වෙන්නැති. කවුද මේ කාලේ පාන් ගෙඩියක් නොමිලේ ලැබුණොත් නොකා ඉන්නේ.ඒ එක්කම ළඟ තියෙන එළවළු කඩේ කැකිරි ගොඩටත් සමහරක්ගේ ඇහැ ගියා. ඒත් ඒ මුදලාලිට නම් පිනට කැකිරි හරකුන්ට පූජා කරන්න වුවමනාවක් නැති පාටයි. ඒ නිසානේ කොස්ස හොම්බටම දික් කළේ. කැකිරි වගේද පාන් කියලා ඒ සමහරකුන් පාන් පෝලිමට එකතු වුණේ ඒ නිසා.ඔය ටික දකින කොට මට මතක් වුණේ මරණෙට කැප වෙලා හිටිය ගවයෙක් නිදහස් කරගත්ත හිමි නමකට කෘතගුණ සලකලා ඒ සතා වැඳ නමස්කාර කළ හැටි දැක්වුණු ඡායාරූපය. ඇත්තටම මර බිය දැනෙන සතෙක් ඒ බියෙන් මුදා ගන්න එක කොයි තරම් නම් පිනක්ද? ඒ නිසානේ ඡ්‍යොතිෂඥයොත් මාරක අපල තියෙන අයටත් සතෙක් නිදහස් කරන්න කියන්නේ.හැබැයි ඒ විදිහට සත්තු නිදහස් කරන්න යද්දි නම් ලොකු ප්‍රශ්නයක් තියෙනවා කියලා හිතෙනවා. මොකද කවුරුහරි මාරක අපලයක් තියෙන කෙනෙක් එනකල් අර ගිරව්, මයිනො වගේ කුරුල්ලෝ සිරගත වෙලා ඉන්න එපැයි. ඒ මදිවට උන්ගේ තටු කපලා ඒ කූඩුවල දානවාය කියලත් කියනවා. එතකොට අපලකාරයා උන් නිදහස් කළාම තවත් අපල කාරයෙක්ගේ අපලේ ගෙවන්න අර කුරුලු වෙළෙන්දන්ට උන් අල්ලාගන්න පුළුවන් නිසා.කුරුල්ලෝ විතරද මේ කූරු විදින ඉත්තෑවෝ පවා අල්ලගෙන පාර අයිනේ තියාගෙන සංචාරකයන්ට සෙල්ලම් පෙන්වන්න සමහරු හරි ආසයි.අතපය හතර හොඳට තියෙද්දි කැත්තේ උදැල්ලේ වැඩක් වත් හොයාගන්න බැරුවද මේ අහිංසක සත්තුන්ට හිරිහැර කරන්නේ. තමන්ගේ අපලේ ගෙවා ගන්න කියලා සත්තු නිදහස් කරද්දි ඒ වෙනුවෙන් සතුන් අල්ලන එකත් චක්‍රයක් වගේ ක්‍රියාත්මක වෙනවා කියලා මොහොතකට හරි හිතනවා නම් මේ දේවල් තරමක් හරි පාලනය වෙයි. අනෙක මේ සතුන් පිළිබඳ නීතිරීති ක්‍රියාත්මක කරන අය පවා මේ ගැන සැලකිලිමත් නොවෙන එකනේ පුදුමේ.තමන්ගේ අපල සපල කරගන්න අනුන්ට අපල දෙන්න කියලා මොන සාස්තරයකවත් කියලා තියෙනවද නම් දන්නේ නෑ. ඉස්සර කාලේ ඔය කතා කියන්න ඇත්තේ වනාන්තරවල උගුල්වලට අහුවෙලා ඉන්න සත්තු නිදහස් කරන එක මිසක සල්ලිවලට බලෙන් සතුන් තමන් වෙනුවෙන්ම අල්ලා තමන්ම නිදහස් කරන එක නම් වෙන්න බෑ.මස් මරන්නෙක් ඉස්සරහ අසරණ වෙලා ඉන්න මසට කැපවුණු සතෙක් වගේ නොවෙයිනේ නිදහසේ ඉගිලෙන කුරුල්ලකු බලෙන් අල්ලලා අතාරින එක. ඒකෙන් කෙනකුගේ අපලයක් ගෙවුණා වුණත් ඒ වෙනුවෙන් මුදලට සතුන් අල්ලන කෙනාට මොනවගේ අපලයක් පටිසන් දේවිද කියලා කවුද දන්නේ?පින් ගවයින්ට පාර දිගේ යද්දි පරණ පාන් කෑල්ලක් කන්න දෙන එක ඊට වඩා නම් පිනක් තමයි. මොකද උන් හරක් නිසා හරක් වගේ පාරේ යන්නේ උන්ට අයිතිකාරයෝ නැති නිසා. අනෙක අයිතිකාරයෝ ඉන්න හරකුන් පවා හංවඩුවක් ගහගෙන පාරවල් ගානේ ඇවිදින්නේ. උන්ට නම් කොහොම ගියත් දඩගහන්නෙත් නෑනේ. ඒත් දඩ කකා හරි හරක් වගේ පාර හරහා යන මිනිස්සුත් ඉන්න කාලේ ගවයින්ට අවනම්බු කරන එකත් හොඳ මදි. ඒ වගේම මසට කැපවුණු සතෙක් ඇරුණාම තමන්ගේ කරුම ගෙවා ගන්න අහිංසක සතුන්ට හිංසා කරන එකත් ඊට වඩා පවක්. ඒ නිසා මේ සත්තු කූඩු කරන අයට කියන්න තියෙන්නේ දුකින් පෙළෙන සත් දුකින් මිදෙත්වා. බයෙන් පෙළෙන සත් බයෙන් මිදෙත්වා කියලා තමයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af12081911</link>
    <topic>මිග් 27 පියාසර හඬින් කොටි බින්දුවටම වැට්ටුවා</topic>
    <author>සටහනටිරෝනි වෑවලගේ</author>
    <content>ශ්‍රී ලංකා ගුවන් හමුදාවේ මිග් 27 ගුවන් නියමු ස්කොඩ්‍රන් ලීඩර් ක්‍රිෂාන්ත කපුගමඔහු එතරම් සැහැල්ලුවෙන් සිටින්නේ වෘත්තිය බෙහෙවින් බැරැරුම් වන නිසාදැයි සිතේ. මට ලැබෙන පිළිතුරු තාක්ෂණික වදන්වලින් පිරුණු ඒවාය. එහෙත් ඒ අතර ඇතැම් පිළිතුරු පිරී යන්නේ තරුණ පරම්පරාවේ බස් වහරට එක්වන අතිශය සැහැල්ලු වදන්වලිනි. ඔහු එකවර අන්ත දෙකක් නියෝජනය කරන්නේ ය. ඔහු ව්‍යාතිරේකයකි. මම එසේ කියමි.කපුගම ගීගනගේ ලලිත් ක්‍රිෂාන්ත කපුගම වෘත්තිය වශයෙන් කරන්නේ ශ්‍රී ලංකා ගුවන් හමුදාවේ මිග් 27 ජෙට් යානාවක් පැදවීමය. රාජකාරියෙන් අත්මිදුණු මොහොතේ සිට ඔහු චිත්‍රපට නරඹන්නේය. නැතහොත් පරිගණක ක්‍රීඩා කරන්නේය. ඔහුගේ සරල සුහද කතාබහ මිතුරන් ඇතිකර ගැනීමට කාන්දමක් වැනි යැයි මට සිතේ. එය එසේ ම වන නිසාදෝ කතාබහ අතරතුර ඔහුගේ දුරකථනය නිහඬව සිටියේ නැති තරම්ය.“මගේ ගම නුවර. ඉගෙන ගත්තේ ත්‍රිත්ව විද්‍යාලයේ. උසස් පෙළ ජීව විද්‍යාව කළාට වෛද්‍යවරයෙක් වෙන ආසාවක් තිබුණේ නෑ. මට තිබුණේ හමුදාවකට සම්බන්ධ වෙන්න දැඩි ආශාවක්. පොඩි ඉලක්කයක් තිබුණා. යුද හමුදාවට යනවනම් විශේෂ බළකායට. ගුවන් හමුදාවට යනවනම් ගුවන් නියමුවෙක්. කොහොම හරි මේ දෙකෙන් එකක්ම තමයි. අතරමැද තේරීමක් මට තිබුණේ නෑ. එක පාරයි උසස් පෙළ ලිව්වේ. කොතලාවල ආරක්ෂක විද්‍යා පීඨයට සම්බන්ධ වුණා.දෛවය ඔහුට කාරුණිකව සලකන්නේය. ඒ ඔහුගේ කැමැත්ත කරා සෘජු ගමන් මඟක ඔහු රැගෙන යාමෙනි. ආරක්ෂක විද්‍යා පීඨයේ අධ්‍යාපනය හැදෑරීමට පෙර ගුවන් හමුදාව නියෝජනය කළ යුතු බවට තීරණය වන්නේය. ගුවන් හමුදා නිලධාරියකු ලෙස සිය අධ්‍යාපනය අරඹන ක්‍රිෂාන්ත ඒ අතරතුර වරින්වර පැවැත්වෙන ගුවන් නියමුවකු වීමේ පූර්ව පරීක්ෂණ සියල්ලෙන්ම සමත් වන්නේය. අවසානයේදී ගුවන් නියමුවකු ලෙස පුහුණුවීමේ සිහිනය ඔහු සැබෑ කර ගන්නේ වසර දෙදහස් එකේ දී ය.“එතැන අවුරුදු පහක් විතර එක දිගටම පුහුණු වුණා. විශේෂත්වය වුණේ මට ගුවන් නියමු පුහුණුවේ දී අධිවේගී ජෙට් යානා පදවන්නකු විදිහට පුහුණු වෙන්න ලැබීමයි. ඒක කලාතුරකින් හිමි වන අවස්ථාවක්. ඇත්තටම ජෙට් යානයක් පැදවීම අමාරු වැඩක්. ජෙට් යානයක අධි වේගය මිනිස් සිරුරට දරා ගන්න අමාරුයි. ඒ දරා ගැනීමේ ශක්තිය සිරුරේ රඳා පවත්වා ගන්නා අතරේම වේගයෙන් තීරණ ගැනීමත් කළ යුතුයි. මිග් වැනි ජෙට් යානා ශබ්දයේ වේගයට වඩා වේගවත්. සරල උදාහරණයකින් කිව්වොත් කටුනායකින් ගුවන් ගත වුණොත් විනාඩි විස්සකින් පලාලිවලට යන්න පුළුවන්. අපි විනාඩි කිහිපයක දී කිලෝමීටර් සිය ගණනක් පසු කරනවා. ඒ අනුව යානය ඇතුළේ දී අපේ ඉලක්කයන් හඳුනා ගැනීම ඇතුළු සෙසු සියලුම දේ ක්ෂණිකව කළ යුතුයි. ඒ අධිවේගයට ගැළපෙන මනසක් අනිවාර්යයෙන් ම ජෙට් ගුවන් නියමුවකු සතු විය යුතුයි. ගුවන් හමුදාවේ ගුවන් නියමු උපදේශකයන් ඒ සියලු හැකියාවන් මට තිබෙන බව තීරණය කළා. ඒ අනුව මම ඔවුන්ගේ තීරණය නිවැරැදි බව මේ වන විටත් ක්‍රියාවෙන් ඔප්පු කරමින් සිටිනවා.”තාක්ෂණික වචන රාශියකින් ආකූල ව්‍යාකූල වූ ක්‍රිෂාන්තගේ කතාව අතරින් සරල ම අදහස මම එසේ උකහා ගනිමි. ඇතැම් අවස්ථාවල මිග් 27 ජෙට් යානයක ක්‍රියාකාරිත්වය තාක්ෂණික වචන රාශියකින් මට විස්තර කිරීමට උත්සාහ දරන ඔහු බැරිම තැන තම වෑයම නවතා දමන්නේ දෑතින්ම හිස බදා ගනිමිනි. දැඩි අධිෂ්ඨානයෙන් යුතුව ජීවිත අවදානම ද දරමින් සතුරු ඉලක්ක වෙත පියාසර කර රට ජාතිය වෙනුවෙන් සතුරා නැසීමට උර දුන්, අභීත නිලධාරියකු වුණද ඔහු අභ්‍යන්තරයේ ජීවත්වන සැහැල්ලු හැසිරීමෙන් යුත් තරුණයා පි‍්‍රයමනාප ලෙස ඉස්මතු වෙයි. කෙසේ වුවද මිග් 27 ජෙට් යානාවක් ක්‍රියා කරන්නේ කෙසේ ද යන්න වටහා ගැනීමේ උත්සාහය මම අත්හැර දමමි. ඒ වෙනුවට මානුෂීය මෙහෙයුම පුරාවට මෙම යානයේ නැගෙමින් සතුරාට ප්‍රබලතම අභියෝගය බවට පත්වූ මේ යෞවනයාගේ අත්දැකීම් විමසමි.“ශ්‍රී ලංකා ගුවන්හමුදාව සතු යානාවලින් මිග්, කෆීර් වගේම එෆ් 7 යානා ජෙට් වර්ගයට අයත් වෙනවා. මේ ජෙට් යානාවලට ත්‍රස්තවාදීන් දැක්වූයේ දැඩි බියක්. අපේ බළගනය සතුරාට එල්ල කළ පීඩනය ඒ තරමටම ප්‍රබලයි. මට මතකයි එක අවස්ථාවකදී අපේ ජෙට් යානා යොදාගෙන ත්‍රස්තවාදීන් පසු බස්වපු අන්දම. ඒ 2006 අවසාන කාලයේ දී. ඒ වෙනකොට නැගෙනහිර මෙහෙයුම් ආරම්භ වෙලා තිබුණා. ඒත් උතුරේ ත්‍රස්තවාදීන් හිටියේ ප්‍රබල තත්ත්වයක. නැඟෙනහිර අපේ හමුදාවේ ප්‍රහාරවල බලපෑම ඒ වෙනකොටත් උතුරේ ත්‍රස්තවාදීන්ට දැනෙන්න පටන් අරගෙන තිබුණේ නෑ. ඔවුන් පලාලි ගුවන් කඳවුරට දැඩි ප්‍රහාර එල්ල කරමින් හිටියා. අපේ හෙලිකොප්ටර් හෝ භාණ්ඩ ප්‍රවාහනය කරන ඒ එන් 32 යානා එකක්වත් අහසට ගන්න බැරි තරමට ඒ ප්‍රහාර ප්‍රබල වුණා. ඒ නිසාම ගුවන් සැපයුම් අඩාල වෙලයි තිබුණේ. මේ සතුරන් මර්දනය කරන්න අපට අණ ලැබුණා. ඒ අනුව එෆ් 7 යානා දෙකකුත් කෆීර් යානා තුනකුත් ප්‍රහාරයට ගියා. මම පදවාගෙන ගියේ එෆ් 7 යානයක්. අපි විනාඩි කිහිපයක් ඇතුළත ත්‍රස්තවාදීන්ගේ බර අවි රඳවාගෙන ප්‍රහාර එල්ල කරමින් තිබුණු ස්ථාන හඳුනාගෙන ඒවා විනාශ කළා. අපේ යානාවලට ප්‍රබල සතුරු ප්‍රහාර එල්ල වුණා. මට මතකයි එක අවස්ථාවකදී මම අඩි 7000 ක් උඩින් පියාසර කරමින් ඉන්නකොට ත්‍රස්තවාදීන් ඔවුන්ගේ බලසම්පන්න අවිවලින් එල්ල කරපු උණ්ඩ අඩි 12000 ක් විතර ඉහළට යනවා දැක්කා. එවැනි අවි තිබිලත් අපේ යානාවලට සාර්ථක විදිහට ප්‍රහාර එල්ල කරන්න ඔවුන්ට හැකියාව ලැබුණේ නෑ. අපි ත්‍රස්තවාදීන් එල්ල කරපු උණ්ඩ අතරින් ගිහින් අපේ ඉලක්ක සාර්ථක කර ගත්තා. ප්‍රහාරයේ ප්‍රතිඵලය විදිහට නිදහසේ ගුවන් යානා පලාලි ගුවන් තොටුපොළට ගොඩ බැස්වීමට අවස්ථාව සලසා දීමට අපි සමත් වුණා.”ක්‍රිෂාන්ත මේ සියල්ල පවසන්නේ නිදහස් වචන සහ ඉරියව් භාවිත කරමිනි. ඒ තුළ මවාගත් ව්‍යාජ ආචාරශීලිත්වයක් නැත. එසේ වුවද ඔහු ආචාරශීලී නොවන්නේද නැත. අවදානම තම එදිනෙදා ජීවිතයේ කොටසක් බවට පත් කරගෙන සිටින ඔහු ඒ අවදානම යටපත් කරගනිමින් තාරුණ්‍යයට ඉඩ ලබා දෙන්නේය. යුද සමයේ තමා දිනපතා දැරු අවදානම ගැන ඔහු සිහිපත් කරන්නේ ද සැහැල්ලුවෙනි.“අපි නිතර සතුරු ප්‍රදේශවලට ඉහළින් පියාසර කරනවා. ඒ සෑම අවස්ථාවකම දැඩි අවදානමක් තිබුණා තමයි. ඇතැම් අවස්ථාවල අපි ඉතා පහළින් පියාසර කළා. ඒ අවශ්‍යතාව අනුව. මේ සෑම අවස්ථාවකදීම සතුරු උණ්ඩයකට ගොදුරු වීමේ හෝ යානයේ කාර්මික දෝෂයක් හට ගැනීමේ අවදානමට මුහුණ දුන්නා. මේ දෙකෙන් කොයි එක වුණත් ජීවිතය එතනින් අවසාන වෙන්න තිබුණා. ඒත් මම හෝ මා අයත් ජෙට් බලගණය කිසිම වෙලාවක අවදානමට බය වුණේ නෑ. මේ අවදානම දරමින් අපි පියාසර කළා. සතුරු ඉලක්කවලට ප්‍රහාර එල්ල කළා. මට මතකයි එක පාරක් මානුෂිය මෙහෙයුමේ දී ඉදිරියට ඇදෙන හමුදා සේනාංකවලට සහාය දෙන්න ගුවන් ප්‍රහාර එල්ල කරන්න මම ගියා. ඒ මිග් 27 යානාවක. මිග් යානා පියාසර කරවීම පහසු දෙයක් නෙමෙයි. ඒක යානයටම විශේෂිත තත්ත්වයක්. එදා මම ඉලක්ක ගත කිරීමට අවි ආයුධත් අරගෙනයි ගියේ. අහසේ දී එක පාරටම යානයේ හයිඩ්‍රොලික් පද්ධතියේ දෝෂයක් හට ගත්තා. හයිඩ්‍රොලික් පද්ධතියේ නිසි ක්‍රියාකාරිත්වය නැතුව මිග් 27 යානයක් පැදවීම අතිශයින් අසීරුයි. එතන අනතුරක් සිද්ධ වෙන්න තියන ඉඩකඩ ඉතා විශාලයි. ඒත් මම වගකීමෙන් යුතුව ක්‍රියා කළා. අවදානමක් තියෙද්දිත් නිසි ඉලක්කවලට මට දැන් යන්න බැහැ. ඒත් මම අරගෙන ගිය ආයුධ නිකරුණේ අතහැර දැම්මේ නැහැ. ඒ සියල්ලමත් අරගෙන ආපහු කොහොමහරි කටුනායකට ආවා.”ඒ අවදානම ගැන ක්‍රිෂාන්ත සතු අත්දැකීමක් පමණි. තව දුරටත් අවදානම යනු ඔහුට වචනයක් පමණකැයි සිතේ. මානුෂිය මෙහෙයුම පුරා මිග් 27 යානයක නැගෙමින් සතුරා සමඟ සටන් කළ මේ තරුණයාට පැවසීමට තවත් දේ බොහෝය. භූමියට ඉතාමත් ආසන්නයෙන් පියාසර කර ප්‍රහාර එල්ල කිරීමේ හැකියාව මිග් 27 යානා සතු සුවිශේෂී හැකියාවකි. ක්‍රිෂාන්ත ද මේ හැකියාවෙන් බොහෝ සේ ප්‍රයෝජන ගත්තෙකි.“ලබා ගත යුතු ඉලක්ක අනුව ප්‍රහාරයට යා යුතු අන්දම අපි තීරණය කරනවා. ඒ සම්බන්ධව අපට උපදෙස් ලැබෙනවා. ඇතැම් විට ඒ වෙනුවෙන් ඉලක්කයට ආසන්නයේ දී අපි මීටර් 4000 - 5000 ත් අතර උසකින් පියාසර කරනවා. ඇතැම් විට ඉලක්කයට අනුව අපි පියාසර කරන්නේ මීටර් 30 ක් වගේ උසකින්. මේ මොන විදිහට පියාසර කළත් අපේ යානා සතුරා තුළ විශාල පීඩනයක් එල්ල කිරීමට සමත් වුණා. විශේෂයෙන් මිග් 27 යානා සතු මේ පහතින් පියාසර කිරිමේ හැකියාව සතුරා බියපත් කිරීමට අපි ඉතා හොඳින් භාවිත කළා. මේ පියාසර කිරීම් සතුරා හැම විටම පුදුම කරවීමටත්, ඔවුන්ගේ මානසික ශක්තිය බින්දුවටම බිඳ දැමීමටත් සමත් වුණා. එයින් අපේ භූමියේ සිටින සටන්කරුවන්ගේ මානුෂික ශක්තිය ඉහළ ගියා. යුද්ධයේ දී අපි මිග් 27 යොදා ගත්තේ ඒ අන්දමට.”මිග් යානයක් ගුවනේ ගමන් කිරීමේ දී ඉන් ඇතිවන ශබ්දය ඉතා කටුකය. එය කෙනෙක් බියපත් කිරීමට වුවද සමත්ය. පොළවට මීටර් තිහක් ආසන්නයෙන් මහා ශබ්දයක් සමඟින් හිස් උඩින් වේගයෙන් ඇදී යන යානයක් පමණක්ම ත්‍රස්තවාදීන්ගේ මානුෂික ශක්තිය කැබලි කර දැමීමට ප්‍රමාණවත්ය. ක්‍රිෂාන්තලා මෙලෙස ප්‍රයෝජන ගත්තේ එකී හැකියාවෙනි. කෙසේ වුවද සැමගේ වාසනාවට යුද්ධය අවසන්ය. ක්‍රිෂාන්තලා තවදුරටත් අවදානම් දරන්නේ ද නැත. එසේ වුවද මහරගම වෙසෙන තම බිරිය සහ දියණිය සමඟ සැනසිල්ලේ කාලය ගෙවීමට නම් ඔහුට අවස්ථාව ලැබෙන්නේ නැත.“මම 2006 අවුරුද්දේ ඉඳන් කටුනායක ගුවන් හමුදා කඳවුරේ ඉන්නේ. යුද්ධය ඉවර වුණා කියලා නැහැ අපි දිගටම පුහුණුවීම් කරනවා. ඒ වගේම තව ගුවන් නියමුවන් පුහුණු කිරීමත් කරනවා. ගුවන් නියමුවකුට කිසිම අවස්ථාවක පුහුණුවෙන් බැහැර වෙන්න බැහැ. හැම මොහොතකම පුහුණුව තුළ රැඳෙමින් තමයි පැවතිය යුතු වෙන්නේ. ඒ වගේම තමයි යානය සහ නියමුවා අතර තියන බැඳීම. ටික කාලයක් යනකොට ගුවන් යානයක් කියන්නේ යකඩ ගොඩක් කියන අදහස නැතිවෙලා ගිහින් අමුතු සංවේදී හැඟීමක් යානය ගැන ඇති වෙනවා. හරියට මිත්‍රයෙක් වගේ.”ක්‍රිෂාන්ත එසේ පවසන්නේය. තවමත් තිස් තුන්වැනි වියේ පසුවන ඔහු කොළඹ විශ්ව විද්‍යාලයේ පශ්චාත් උපාධියක් ද ලබා සිටින්නේය. පැහැදිලි අනාගතයක් සමඟ දීර්ඝ සේවා කාලයක්ද හිමි ඔහුගෙන් අනාගත බලාපොරොත්තු ගැන මා විමසුවේ නැත. ඒ වෙනුවට ඔහු තම සාර්ථකත්වයේ ප්‍රශංසාව හිමි විය යුතු පුද්ගලයන් ගැන සිහිපත් කළේය.“වර්තමාන ගුවන් හමුදාපති හර්ෂ අබේවික්‍රම මෙහෙයුම් අධ්‍යක්ෂ වෙලා ඉන්න කාලෙත් අපට ගොඩක් උදව් කළා. ධෛර්ය දුන්නා. ඒ වගේම වර්තමාන මාණ්ඩලික ප්‍රධානී කෝලිත ගුණතිලකටත් හිටපු මිග් 27 අණදෙන නිලධාරී පි‍්‍රයන්ත ගුණසිංහටත්, ගෲප් කපිතාන් සජීව හෙන්දවිතාරණටත්, ස්කොඩ්‍රන් ලීඩර් රංග තිරණාගමට සහ හර්ෂ ජයසේකරටත් මම ස්තුතිවන්ත වෙනවා. ඒ වගේම තමයි මා අයත් වන මිග් 27 බළගනයේ හැම දෙනාවම මම මෙතන දී සිහිපත් කරනවා. සියලුම සහෝදර නියමුවන්ටත්, ගුවන් හමුදාවේ සියලුම දෙනාටත් ස්තුති කරන්න මම අමතක කරන්නේ නැහැ.”ක්‍රිෂාන්ත පවුලේ එකම පිරිමි දරුවා වන්නේ ය. තම එකම පුතු නොබියව ගුවන් හමුදාවට තිළිණ කළ හේමසිරි කපුගම පියාණන් සහ දීපා හේරත් මැණිකේ මෑණියන් ඔහු ආදරයෙන් යුතුව සිහිපත් කර සිටියේය. සහෝදරියන් දෙදෙනා ගැන ද මා සමඟ පැවසීමට ඔහු අමතක කළේ නැත.“හැබැයි පොඩි කාලේ ඉඳලා මාව බලා ගත්තේ අනුලක්කා. විශේෂයෙන්ම අනුලක්කට ස්තුති කරන්න ඕනේ.”ඔහු එසේ පැවසුවේය. ඒ ස්තුතිය මම කිසිදු අඩුවක් නොකර මෙසේ සටහන් කර තබමි.සටහනටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af12081912</link>
    <topic>බෝල්ට් ගේ රඟපෑම</topic>
    <author>ටිරෝනි වෑවලගේ</author>
    <content>මේ කියන්නට යන්නේ උසේන් බෝල්ට් ගැනය. ඔහුගේ ඔලිම්පික් ධාවනය ගැන නොවේ. ඔලිම්පික් රංගනය ගැනය. දැන් ඔලිම්පික් රංගනය ගැන ප්‍රශ්න මතු වනු ඇත. ‘ඔලිම්පික්වලදී බෝල්ට් දිව්වා විතරයි රඟපෑවේ නැනෙ’ කියන්නට පුළුවන. නැතැයි කියන්නට බැරිය. බෝල්ට් හොඳ රංගන ශිල්පියෙකි. ඔහු ඔලිම්පික්වලදී හොඳට රඟපෑවේය. ඔහු විතරක් නොවේ යොහාන් බ්ලෙක් ද රඟපෑවේය. ඒ නිසාම නෙදර්ලන්ත ක්‍රීඩක චුරන්දි මාටිනා වැනි ක්‍රීඩකයන්ට ද රඟපාන්න සිදු වුණේය. ඇමෙරිකාවේ ධාවකයන්ට ද එබඳුම ඉරණමක් අත් වුණේය. 2012 ඔලිම්පික් ක්‍රීඩා උලෙළේදී මේ සියලු දෙනාට දුවනවාට අමතරව රඟපාන්නට ද සිදු වුණේය. ඒ ජනමාධ්‍යවල ප්‍රබලත්වය නිසාය.ඉස්සර ක්‍රීඩකයෝ ක්‍රීඩා කළෝය. ඔවුන් ක්‍රීඩා කරනු බලන්නට ගිය සුළු පිරිස ආපසු පැමිණ පුළු පුළුවන් හැටියට තමන් දුටු දේ සෙසු අයට පැවසුවෝය. දැන් තත්ත්වය බෙහෙවින් වෙනස්ය. ක්‍රීඩකයාත් නරඹන්නාත් අතර කැමරාකරුවකු සිටින්නේය. ක්‍රීඩකයාට ක්‍රීඩාවට අමතරව හිතන්නට දාහක් දේ තිබෙන්නේය. ක්‍රීඩිකාවෝ නිරූපිකාවෝ වන්නෝය. කැමරාකරුවා මැද්දට වී සියල්ල තීරණය කරන්නේය. මේ දහමෙන් ගැලවෙන්නට කොච්චර වේගෙන් දිව්වත් උසේන් බෝල්ට්ට වුවද බැරිය. ඉතින් ඔහු රඟපාන්නේය. ඔහු සමඟ සෙසු ක්‍රීඩකයෝ ද රඟපාන්නෝය. මේ රංගනය ගැන තවමත් ප්‍රශ්න තිබේනම් මීටර් 100 තරගය ආරම්භ වීමට ප්‍රථම මිනිත්තු කිහිපය නැරැඹීම හොඳය. කැමරාකරුවාගේ භූමිකාවේ තරම තහවුරු කරන්නට යූ ටියුබ් වෙබ් අඩවියේ මේ දර්ශන තැන්පත්ව පවතින්නේය.බෝල්ට් ඇතුළු පිරිස තම මංතීරු ඉදිරියේ සිටගෙන සිටින්නේය. මංතීරු අනුපිළිවෙළට එක් එක් ක්‍රීඩකයාගේ නම සහ රට ප්‍රකාශ වන්නේය. මේ අතර කැමරාකරුවා තම භූමිකාවේ වගකීම තිතටම ඉෂ්ට කරන්නේය. නම කියවෙන ක්‍රීඩකයාගේ එකඳ ඉරියව්වක් හෝ පැහැර නොහැරෙන ලෙසට කැමරාව මූණටම ස්ථානගත කරගෙන සිටින්නේය. දැන් ක්‍රීඩකයාගේ වාරයයි. මීට පෙර ද මාධ්‍ය සහ කැමරාකරුවන් සිටිය ද මාධ්‍ය භූමිකාව මෙතරම්ම ප්‍රබල නොවන්නේය. නැතහොත් බෝල්ට්ලාගේ පරම්පරාව මෙන් මාධ්‍ය සමඟ නිදහසේ ගනුදෙනු කරන ක්‍රීඩකයන් නොසිටින්නේය. දැන් මාධ්‍යය ද බෝල්ට් ද එකිනෙකා පරදින්නේ නැත.යොහාන් බ්ලේක් තම රංගනය අමුතුම අන්දමට ශරීරය ගැස්සීමකටත් කැමරාවට කඩා පැනීමටත් සීමා කරන්නේය. එහි අදහස් ප්‍රකාශ කිරීමක් ඇත්තේම නැති තරම්ය. එහෙත් බෝල්ට් අවස්ථාවෙන් උපරීම ප්‍රයෝජන ගත්තේය. චීනයේ දී ඔහු තමා දුන්නෙන් මිදුණු ඊතලයක් බව රංගනයෙන් අඟවන්නේය. ලන්ඩනයේ දී ඔහු නරඹන්නන්ට ප්‍රථමයෙන්ම කියන්නේ මදක් ඉවසා සිටින ලෙසයි. ඒ සමඟම නිහඬ වන ලෙස ද ඔහු ඉඟි කරයි. ඉන් පසු ඔහු රඟපා දක්වන්නේ ඩී ජේ ක්‍රියාකරුවකුගේ භූමිකාවයි. තමන් රොක් සංගීතය මතු කරන බව ඔහු අභිනයෙන් දක්වයි. මේ සියල්ලේ අදහස ලන්ඩන් ඔලිම්පික් ක්‍රීඩාංගණයම මෙන්ම මුළු ලෝකයම සංගීතවත් (රොක්) කිරීමට තමන් ක්‍රියා කරන බවත් ඒ වෙනුවෙන් නිහඬව මඳක් ඉවසා සිටින ලෙසත් කරන ඉල්ලීමක් ලෙස සැලකිය හැකිය. ඉන්පසු බෝල්ට් දුවන්නේය. ප්‍රතිඵලය ජයග්‍රාහී සංගීතයක්ම නොවන්නේ ද?සැබැවින්ම බෝල්ට් අනර්ඝ ධාවකයෙක්ය. ඉතින් මේ රංගනයත් සමඟ ඔහු හොඳ නළුවකු යැයි පැවසීමට බැරි නැත. කනගාටුවට කරුණ වන්නේ සෙසු ක්‍රීඩකයන්ට ද කැමරාව හමුවේ නළුවන් වීමෙන් ගැලවීමට බැරි වීම ගැනය. මීටර් දෙසීය තරගය ආරම්භයේ දී ක්‍රීඩාංගණයේ හතර වටින් මහා ජය ඝෝෂාවක් නැගෙද්දී යුරෝපා ධාවන ශූරයා මහත් අපහසුවකින් මෙන් කැමරාව හමුවේ නිසලව සිටියේය. බොහෝ විට තමන් පරාජය වන බව දන්නා නිසාය. සෙසු ක්‍රීඩකයෝ රඟපෑවෝය. ඉක්බිති දිව්වෝය. දිවීමෙන් පසුව ද රඟපෑවෝය.කැමරාකරුවා හෙවත් මාධ්‍යවේදියාගේ භූමිකාව එතරම්ම ප්‍රබලය. ඔවුනට ඇවැසි නම් ක්‍රීඩකයෝ නළුවෝ කළ හැකිය. ක්‍රීඩිකාවෝ නිරූපිකාවෝ කළ හැකිය. ඕනෑම නම් නළුවන්ට දුවන්නට වුවද සැලැස්විය හැකිය. ඒ අනුව මාධ්‍යවේදියාගේ තරම දැනගෙන සිටීම වැදගත්ය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af12081913</link>
    <topic>අලුගෝසු තනතුර මට දෙන්න</topic>
    <author>ඉනෝකා සමරවික්‍රම</author>
    <content>විල්වත්තේ මරා දැමුණු නිෂාදිගේ පියාගෙන් ඉල්ලීමක්කාලයක සිට වැලිකඩ හා බෝගම්බර බන්ධනාගාරයන්හි අලුගෝසු තනතුර සඳහා පුරප්පාඩු පවතී. මේ පුරප්පාඩුව පිරවීම සඳහා පසුගිය කාලයේ බන්ධනාගාර මූලස්ථානය ඉල්ලුම්පත් කැඳවා තිබුණි. ඇතැමකු මේ දෙස අපුලව බැලුව ද තවෙකකු මීට බොහෝ කැමැත්තක් දැක්වීය. මේ වන විට ඉල්ලුම්පත් එකසිය හැත්තෑ අටක් පමණ ලැබී ඇතැයි බන්ධනාගාර ආරංචි මාර්ග පවසයි. මේ ඉල්ලුම්පත් එකසිය හැත්තෑ අට අතර එස්.කේ.ඩී.සෝමවීර මහතාගේ ඉල්ලුම් පත්‍රය ද විය.තනතුර ලැබේද යන්න තවම ස්ථිර විශ්වාසයක් නැති වුවද අලුගෝසු තනතුර ලැබෙන්නේ නම් ඔහු එය සතුටින් බාර ගැනීමට සුදානම්ය.එහෙත් ‘සතුට’ යන වචනය මේ වන විටත් ඔහු තුළ නැත. ඔහු තාමත් ජීවිතය ගෙවන්නේ විඳවමිනි. දවසින් දවස හිත තුළ කැකෑරෙන දරු දුක නිසාම ඔහු අලුගෝසු තනතුරට ඉල්ලුම් පත්‍රයක් යොමු කළේය.කඳුළින් සුසුමින් දවස ගෙවන සෝමවීර සොයා අපි මීරිගම ඔහුගේ නිවෙසටත් එතැනින් මිනුවන්ගොඩ ඔහුගේ බාල දියණියගේ නිවෙසටත් ගියෙමු.”ඕගොල්ලෝ හිතන්න එපා මම හිතක් පපුවක් නැති මිනිහෙක් කියලා. මම අතිසංවේදී මිනිහෙක්. ඒත් මම මගේ දරුවා මරා දාලා තිබුණු හැටි දෑසින් දැක්ක තාත්තා කෙනෙක්.”එතැනින් එහාට ඔහුගේ හඬ අවදි වූයේ නැත. කඳුළු පිරී රතුව ගිය දෑස් දෑතින් වසාගනිමින් ඔහු දිගු සුසුම් වැලක් හෙළීය.මේ තාත්තාගෙන් කෙසේ නම් අතීතය හාරා අවුස්සන්නද? අප විපිළිසර වීමු. තත්පර විනාඩි ගණනක් ගතව ගියේය. ඔහු හඬ අවදි කරන තුරු අප නිහඬව බලා සිටියෙමු.අලුගෝසු තනතුර සඳහා ඉල්ලුම්පත්‍රයක් යොමු කළ මේ තාත්තා කවුද?ඔහු ගැන මතකයක් ඔබට නැතත් මීට වසර හයකට පෙර එනම් දෙදහස් හයේ නොවැම්බර් මස තුන්වැනි දින හැන්දෑවේ ඇදහැළුණු මහ වැස්සේ රාජකාරි නිමාකොට නිවසට එමින් සිටියදී මීරිගම විල්වත්තේ දී සාහසික ලෙස මරාදමා තිබූ නිෂාදි බුද්ධිකා ගැන ඔබට මතක ඇති. සෝමවීර යනු නිෂාදිගේ තාත්තා. දියණියගේ මරණයත් සමඟ ගතවෙන මොහොතක් පාසා ජීවිතය විඳවමින් ගතකරන මේ තාත්තාට මිනීමැරිම් චෝදනාවලට වැරැදිකරුවන් වූ අය සමඟ ඇත්තේ ආවේගයකි.”මගෙ දුවට ත්‍රස්තවාදියෙක් මේ දේ කළා නම් මම මෙච්චර කම්පා වෙන්නේ නැහැ. ඒත් අවුරුදු විසිතුනක් රට ජාතිය වෙනුවෙන් උතුරේ ක්‍රියාන්විතයේ හිටපු මම වගේ කෙනෙක්ගෙ දුවට අපේම සිංහලයෙක් මේ සාහසික අපරාධය කළ එකයි මට උහුලා ගන්න බැරි.” සෝමවීර සුසුම් අතරින් හඬ අවදි කරයි.ශ්‍රී ලංකා යුද හමුදාවට සාමාන්‍ය සෙබළකු ලෙස බැඳුණු ඔහු පසුව ඉන් විශ්‍රාම ලබන්නේ බලලත් නිලධාරියකු හැටියටය. විශ්‍රාම ගැනීමෙන් පසුව පෞද්ගලික ආයතනයක ඔහු සේවයේ නිරත වෙයි.”මම දූලා තුන්දෙනකුගෙයි පුතකුගෙයි තාත්තා කෙනෙක්. දෙවැනි දුව තමයි නිෂාදි. මං බොහොම සුන්දර ජීවිතයක් ගතකරපු කෙනෙක්. දරුවෝ පුංචි කාලේ මං හිටියේ යුද්ධය පැවැති ප්‍රදේශවල. ඒ කාලේ මට නිතර ගෙදර එන්න ලැබුණෙ නැහැ. මං ගෙදර ආවේ මාස දෙක තුනකට වතාවක්. මගෙ බිරිය තමයි මම නිවෙසේ නැති අඩුපාඩුවත් පිරිමහගෙන දරුවෝ ටික හදාගත්තේ. ඒ කාලේ මං ගෙදරට එනකොට දරුවෝ මට බයේ හැංගෙනවා. ඒ අයට මාව හුරු නැහැ. ඒත් මම ගෙදර ආවට පසුව මොනවා හරි කෑමට හදාගෙන බිරියයි දරුවෝ හතරදෙනයි ළඟ තියාගෙන කනවා. මගෙ දරුවෝ මල් වගෙයි. ජීවිතේ අවසාන කාලේ අපිට කොච්චර සතුටින් ගතකරන්න තිබුණද? ඒත් දුව ගැන මතක් නොවන මොහොතක් නැහැ. බොහොම අමාරුවෙන් තමයි ඒ මතකය යටපත් කරගෙන ජීවත් වෙන්නේ. මං පුස්තකාල දෙකකට බැඳිලා ඉන්නවා. ඒවායින් බණපොත් ගෙනත් බලනවා. බුදුදහම කොයිතරම් නම් සත්‍ය ද කියලා තේරෙන්නේ මේ පොත පත කියවද්දි.”ඔබ බුදු දහමත් කියවමින් අලුගෝසු තනතුරට ඉල්ලුම් පත් යොමු කළේ ඇයි?”මම දරුවන්ට හරිම ආදරෙයි. මගෙ නිෂාදි දුව හොඳින් ඉගෙන ගත්තා. උසස් පෙළ විභාගය හොඳින් සමත් වුණත් දරුවා විශ්වවිද්‍යාලයට යන්න කැමැති වුණේ නැහැ. දුව මගෙන් ඇහුවා විද්‍යා පීඨ දාන්න ද කියලා. මං කිව්වා යන ගමන ඔයා තීරණය කරන්න මම පාර පෙන්නන්නම් කියලා. දුව ඒ වෙනකොට ජනමාධ්‍ය පාඨමාලාවකුත් හදාරල හිටියේ. කොහොම හරි දුව පෞද්ගලික අංශයේ තැනකට වැඩට ගියේ. ඔය කියන දවසේ දූගේ අම්මා හැන්දෑවේ දුව එක්කගෙන එන්න මඟට ගියා. ඒත් දෙන්නා මඟ හැරුණා. එදා මහවැස්සක් වැහැලා ඔය හරිය යටවෙලා තිබුණේ. අවාසනාවන්ත ලෙස දුව ඔය මිනීමරුවට අහුවෙලා තිබුණේ. මම දුව මරලා දාලා හිටිය තැනට ගියා. කිසිම තාත්තා කෙනකුට ඒ වගේ දෙයක් නම් දකින්න සිද්ධ කරන්න එපා.”ඔහු යළිත් නිහඬ විය. කඳුළු බිඳුවක ඇති බර කොතරම් ද? දරු දුක ඔහුට දරාගන්නට බැරි තරම්ය. ඔහු යළි හඬ අවදි කරන තුරු නිහඬවීමු.“දුවගෙ මරණෙ වෙච්ච දවස්වලම මට මගෙ බයිසිකලය කෝච්චියට අල්ලන්න හිතුණා. මට ජීවත්වෙන්න බෑ කියලා හිතුණා. ඒත් අනිත් දරුවෝ බිරිය ගැන සිහිවෙලා ඒ අදහස අත්හැරියා. යුද හමුදාවෙ අපි විනයගරුකව හැදුණා. සමහර දවස්වලට මං බාත්රූම් එකට ගිහිල්ලා ටැප් එක ඇරලා අඬනවා. මං අඬන විත්තිය බිරිය දැක්කොත් එයාටත් වාවාගන්න අමාරුයි. ඇත්තම කිව්වොත් මම ජීවිතේ විඳවනවා. දැන් අපේ රටේ දවසින් දවස අපරාධ වැඩිවෙමින් පවතිනවා. පොළව නොඋසලන අපරාධ කාරයන්ට හරිහමන් දඬුවමක් ලැබෙන්නෙ නැහැ. මරණීය දණ්ඩනය නියම කරලා තිබෙද්දිත් ඇයි ඒක ක්‍රියාත්මක නොකරන්නේ. මට සත විසිපහක තරම්වත් පඩියක් එපා. මං කැමතියි අලුගෝසු තනතුර බාරගන්න. එක දවසට එක්කෙනා නෙමෙයි විසිපස් දෙනෙකු හරි මම එල්ලා මරන්නම්. එල්ලලා මරන්න බැරි නම් වෙනත් ඕනෑම ක්‍රමයකට හරි මේ රටේ ඉන්න මේ වගේ අපරාධකාරයන් දඬුවමකට ඔවුන් යටත් කරන්න මම සුදානම්. සෝමවීර පවසන්නේ ඉවසුම් නැති වේදනාවකිනි. සෝමවීරට මේ වන විට වයස අවුරුදු පනස් අටකි.”මං මගේ ඉල්ලුම් පත්‍රයේ කොපියක් ජනාධිපතිතුමාටත්, ඇමැතිතුමාටත් යොමු කළා. මේ තනතුරට මා බඳවා ගන්නා වයස වැඩි ඇති. අපේ ජීවිතවලට සැනසීමක් නෑ. දුවට සිදුවූ අපරාධය අමතක කරන්නත් බැහැ. මේ හිතේ තිබෙන පීඩනය පුපුරා ගියොත් මොනවා වේවිද කියන්න බැහැ. මං ඉල්ලන්නේ මෙපමණයි. මගේ හිතට සැනසීම ඇතිවෙන්න මේ තනතුර මට දෙන්න. මං වැරැදිකරුවන්ව කිසිම බයක් සැකක් නැතිව එල්ලා මරන්නම්. ඒ තනතුරට මගෙ වයස වැඩි නම් අඩුම තරමේ එල්ලා මරන්න නියමිත කෙනාගේ අතපය ගැටගහන්න හරි මට අවස්ථාව ලබාදෙන්න. ඔවුන් එල්ලුම් ගහ ළඟට යනතුරු ගෙන යන්න ඉඩ දෙන්න. ඒක මට සැනසීමක්.සෝමවීර දෑසේ පිරි කඳුළු එහිම දියකර හරින්නට දැඩි වෙහෙසක් ගත්තේය. සාහසික ලෙස මරා දැමුණු යොවුන් දියණියගේ මතකයේ ජීවත්වන මේ තාත්තා මිනිසුන් මරා දැමීමට සුදානම් වන නරුමයකු තිරිසනකු සේ ඔබට සිතෙන්නට පුළුවන. එහෙත් ඔහුගේ හිත තුළ කැකෑරෙන දරු සෙනෙහසේ සීමා මායිම් දන්නේ ඔහු පමණි. අප්‍රමාණ වූ දරු සෙනෙහසින්, වියෝදුකින් පෙළෙන මේ තාත්තාගේ එකම අරමුණ අලුගෝසු තනතුර ලබාගැනීමය.”මේ රටේ ස්ත්‍රී දූෂකයින්ටත් මරණීය දණ්ඩනය නියම කරන්න ඕන. මරණීය දණ්ඩනය නියම කළාට විතරක් මදි. එය ක්‍රියාත්මක කරන්නත් ඕන. මං කොහොමද මගෙ දරුවගේ මතකය අමතක කරන්නේ. දුව මරා දාලා හිටපු හැටි මට මැවි මැවී පෙනෙනවා. එහෙම වුණහම හිත හදාගන්න බැහැ. අපේ මුළු පවුලම මේ දුකින් පෙළෙනවා. සිතින් විඳවමින් ගතකරන මේ ජීවිතයේ පලක් ඇති දෙයක් කරන්න ඕන නිසයි මම අලුගෝසු තනතුරට ඉල්ලුවේ. මම ඉතාම ආයාචනාත්මකව කියන්නේ මට මේ තනතුර ලබාදෙන්න කියලා. ඊට සම්බන්ධ ආයතනවලින් ජනාධිපතිතුමාගෙන් මම ඉල්ලා සිටිනවා.”ඉනෝකා සමරවික්‍රමඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=af12081914</link>
    <topic>ගෞරවාන්විත මරණයක් ඉල්ලා නරක් වූ සිරුරු කතා කරයි</topic>
    <author>මෘත ශරීරාගාරය</author>
    <content>මළ දා නිදන්නේ-එකටයි කනත්තේ කුල මල ජාති ඒ දවසේ නොමැත්තේමෙන්න විශේෂ නිවේදනයක්. වයසින් අවුරුදු 40 ක් පමණ වන නිල් පැහැති සරමකින් හා සුදු කමිසයකින් සැරසී සිටි අයකුගේ නාඳුනන මළ සිරුරක් ගල්කිස්සේ දී හමු වී ඇති අතර එම මළ සිරුර දැනට දකුණු කොළඹ රෝහල් මෘත ශරීරාගාරයේ තබා ඇත. හඳුනා ගන්නා ලෙස පොලිසිය ජනතාවගෙන් ඉල්ලීමක් කරයි.මෙවැනි පොලිස් නිවේදන ගුවන් විදුලියෙන් මධ්‍යහ්නයේ දී ඔබත් මමත් කොතෙකුත් අසා ඇතිවාට සැක නැත. මෙවැනි දැනුම් දීම් හරහා දැනුම්වත් වුව ද කීයෙන් කී දෙනකු අතුරුදන් ව පසු වූ තම ඥාතියා සොයා පැමිණ දේහය බාරගත් හෝ නොගත් බවක් ඔබ තවදුරටත් අසා තිබේද? පිළිතුර, ඉඳහිට පමණක් බව ය.මිනිසත් බව ලැබූ කවරකු හට නිතැතින් ම හිමිවනුයේ ද හිමිවිය යුත්තේ ද ගෞරවය මුසු වූ පිළිගැනීමකි. අභිමානයකි. ඊට දුප්පත් පොහොසත් උස් පහත් හෝ බේද කිසිවක් නැත. එය හුදෙක් වචන පෙළක් ම නොවේ. සැබැවින් ම මිනිසකු වෙසින් ලබන උපතේ දී මෙන් ම දිවිය පුරා ද පමණක් නොව මරණයේදී ද ගෞරවාන්විත විය යුතුමය. එය මිනිස් සමාජයේ යහගුණ කියාපාන්නකි. මිනිසත්කම හා පවතින්නකි. මාවතක දිවි තොර වූ සතකු කිසිවකු අතින් ඒ අසලම වළ දැමේ. එහෙත් මිනිස්කමට හොබනා ඒ සත්කාරය පවා තම ඥාතීන් වෙතින් ලබන්නට පින් මදි වුවා වැන්න. ඕපපාතික වූවන් වැන්න. තමන්ට තමන්ගේ අයවලුන් ආදරයක් ඇත්දැයි නැත්දැයි නොදන්නා මළ සිරුරු 21 ක් දකුණු කොළඹ ශික්ෂණ කළුබෝවිල රෝහල් මෘත ශරීරාගාරයේ දී දක්නට ලැබීම කෙතරම් අවාසනාවක් දැයි මොහොතකට සිතිණි.සුවිසල් ඇළුමිනියම් අල්මාරියක ළංව ළංව පිහිටි අඩි 8 ක් පමණ දිගැති ලාච්චු 36 කි. ඒවා අධිශීතකරණය. අවශ්‍ය වූ විට පහසුවෙන් එළියට ඇදගත හැකි ‘ට්‍රේ’ එකකි. ඒ මත මිනිස් ජීවියෙකි. මවක පියකුට හිමිවූ දරු මල්ලන් හෝ ඥාතින් කොතැනක හෝ සිටිනා සුදු රෙදි කඩකින් ඔතා තබන ලද එහි ප්‍රාණය නිරුද්ධ වූ මිනිසෙකි. තමන් වෙනුවෙන් මේ වනතුරු කිසිවකු පැමිණියේ නැතැයි මාස ගණනක සිටවත් නොදන්නා ඔහු හෝ ඈ හාස්කමකින් මෙන් අවදි වූයේ නම් අනේ මගේ අම්මේ, අප්පේ, දුවේ, පුතේ, අයියේ, අක්කේ යැයි ඉකි ගසා හඬා වැලපී කෑ ගසනු ඇති. නුඹලාට මා මෙතරම් පුංචි වූයේ දැයි අසමින් ඒ සයනයේ සිට ම වැලපෙනු ඇති. එතරම් එය ශෝකාන්තයක දසුනකි. ජීවත්ව සිටිනා දවස කුල මල ජාති ආගම් ආදියෙන් බෙදුණු මේ මිනිසා අද එකම මෝචරියේ එකම ලාච්චුවේ නිදති. ඔවුන් ගේ හදවතේ කතාව අසන්නේ කොහොමද? ජීවත්වන මිනිසා ඔවුන් මළ බව කියයි. එහෙත් ඒ හඬ තේරුම් ගත්තෝ ද නැතිවා නොවේ.දකුණු කොළඹ ශික්ෂණ කළුබෝවිල රෝහලේ ප්‍රධාන අධිකරණ වෛද්‍ය විශේෂඥ කේ. සුනිල් කුමාර“ඇත්තෙන් ම මේ දුක් කතන්දර අප රටේ මිනිසුන් නොදන්නවත් ඇති. ඉතාම ඛේදජනකයි. මනුෂ්‍ය ආත්මයක් ලැබීම උගහටයි. ඒත් මෙහි ඇති ජීවිතවලට තවමත් ඔවුන්ගේ පවුල්වල කිසිම අයකු කිසිම වටිනාකමක් ලබාදී නැහැ” මේ ඇතුළාන්තය පිළිබඳ දුක්බර අමිහිරි කතාව ඔබට කියන්නට අප හා සංවාදයේ යෙදුණු දකුණු කොළඹ ශික්ෂණ කළුබෝවිල රෝහලේ ප්‍රධාන අධිකරණ වෛද්‍ය විශේෂඥ කේ. සුනිල් කුමාර මහතා පැවසුවේ සංවේදී ස්වරයකිනි. කලක පටන් මෙහි මෘත ශරීරාගාරයේ තබා ඇති මළ සිරුරු සංඛ්‍යාව 21 කි. ඔවුහු විවිධ ප්‍රදේශවල ජීවත් වූවෝ වෙති. විවිධ වයස්වල ය. දෙපයින් නැඟී සිටියදී සමාජයේ ඉහළ තලයේ පසු වී දෛවයේ සරදමකින් මෙන් බැරි තැනට පත්වූවෝ ද මේ අතර පසුවිය හැක. කීර්ති නම්බු නාම ගරු කටයුතු පැසසුම් මැද විරාජමානව සිට පසුකලෙක ඇද වැටී හුදෙකලා වූ ඇත්තෝ ද වන්නට ඇත. අතමිට යහමින් බලපුළුවන්කාරකමින් යුතුව දිවි ගෙවුවන් වන්නට ද ඇත. එහෙත් මේ සියලු දෙනාටම ඥාතිහු වෙති. ඇති දා ළඟ සිට නැතිදා හැරදා ගිය ඥාතීහු ද සිටිති. ඔහු හෝ ඈ සතු සන්තකයම රවටා හෝ උදුරා පාරට හෝ රෝහලට හෝ කැන්දා හෝ පැමිණ අත්හැර දමා ගියවුන් ද නැතිවා නොවේ. මෙහි එක් මළ සිරුරක් ලැබී ඇත්තේ 2011.9.18 වන දිනදී ය. එහෙත් කිසිවකු තවම පැමිණ නැත.“ලෝකයේ අන් රටවලට වඩා අපි ශ්‍රී ලාංකිකයන් හැටියට සභ්‍යත්වය හා ශිෂ්ටත්වය අතින් ඉහළයි. අපේකම කියන දේ කවදත් හදවතින් ම තිබුණා. ඥාතිත්වය, වැඩිහිටි ගුණය මැනවින් තිබුණා. නමුත් අද ඒවා පිරිහිලා. අද දරුවන්ට තමන්ගේ මවුපියන් වැඩිහිටියන් ගැන කිසිදු තැකීමක් වටිනාකමක් නැහැ. ඒ බව මෙහි සිද්ධීන් වලින් පැහැදිලි වෙනවා” ප්‍රධාන අධිකරණ වෛද්‍ය විශේෂඥ සුනිල් කුමාර මහතාගේ හඬ ද බිඳුණු ස්වරයක් යැයි හැඟේ. මෙහි අසරණ නියායෙන් සදා නින්දට වැටී සිටිනා මිනිසුන් අමතකව නොව සිතා මතා අත්හැර දමා තමන්ගේ දෙයක් බලා කියා පසුවන සිත්පිත් නැත්තවුන් පිළිබඳ කතාවක් ද මින් කියැවෙයි. තරුණ වැඩිහිටි හා වියපත් ස්ත්‍රී පුරුෂ දෙපිරිසෙන් ම මෙහි උඩුකුරු සයනයෙන් නිසලව පසුවෙති. දුටුවන ගේ සිතට නැඟෙනුයේ ‘අනේ අපොයි’ යන්නකි. රෝහල් වාට්ටුවේදී හෝ ඇතුළත් කිරීමේදී හෝ මහමඟ දී අනතුරට මරණයට පත්වූවෝ ය. ඔහු හෝ ඇය වෙනුවෙන් ඉදිරිපත් වූ බාරකරුවාට සිය ඥාතියා මියගිය බව දැනුම් දෙන්නට යාමේදී එය බොහෝ විට බොරු නමකි. බොරු ලිපිනයකි.මෙම මෘත ශරීරාගාරයේ මළ සිරුරක් තබා තිබිය යුතු කාලය සති දෙකකි. එහෙත් අද එය බරපතළ ගැටලුවකි. කිසිවකු නොපැමිණීමෙන් මෘත ශරීරාගාරයේ ඉඩකඩ ප්‍රමාණය ද මේ වනවිට සීමිත වී ඇත. සති දෙක ඉක්ම ගිය පසු පොලිසිය විසින් ගුවන් විදුලිය මගින් ප්‍රචාරය කළ ද කිසිවකු නොමැති කළ අවසන් කටයුතු රජයේ වියදමින් සිදු කිරීමට තීරණය වේ. එහිදී දේහය පිළිබඳ සියලු තොරතුරු හා සේයාරූ ලබාගනී. ඔහු හෝ ඈ හැඳ සිටි ඇඳුම් පැලැඳුම්, සිරුරේ ලප කැළැල් ආදී සියල්ල සටහන් කොට පශ්චාත් මරණ පරීක්ෂණයකින් අනතුරුව අවසන් කටයුතු සිදු කැරේ. එහිදී අදාළ කොන්ත්‍රාත්කරුවා පැමිණේ. ඔහු විසින් කිසියම් පෙට්ටියක බහා සුසානයේ මිහිදන් කැරෙනු ඇතත් මියගිය ඔහුට හෝ ඇයට තමන්ගේය කියා කිසිවකු ඒ අවසානයේ දී අහළකවත් නැත.මෙසේ වන්නේ ඇයි? මිනිසත් බවට මියගිය අයකුට පිදෙනා මල්වඩමක් මතක වස්ත්‍ර පූජාවක් එහි නැත. හිමිනමක් නැත. ශෝක ප්‍රකාශ ගුණ කථන බුහුමන් කිසිවක් ද නැත. අවසන් කටයුතු රජයේ වියදමින් සිදු කරනු ලැබූ අයගේ පවුලේ කිසිදු ඥාතියකු වරක් හෝ පැමිණ විමසා නැති බව ද සුනිල් කුමාර විශේෂඥ වෛද්‍යවරයා කියා සිටියේ ය. බාරකරුවා ලෙසින් පැමිණෙන අය රෝහලට ලබාදෙන තම තොරතුරු ව්‍යාජ තොරතුරු වීමෙන් බාරකරුවා සතු ජාතික හැඳුනුම්පත් අංකය ද ලබාගැනීමට රෝහල් අධ්‍යක්ෂවරයා සමඟ තමන් සාකච්ඡා කරන බව ද හෙතෙම පැවසුවේ ය. බොහෝ විට දී සිදුවනුයේ බාරකරුවා සත්‍ය තොරතුරු වසන් කිරීම ය.“දැන් දැන් රෝහලට විවිධ ලෙඩ රෝගවලින් ඇතුළත් වන පිරිසත් වගේ ම මියයන පිරිසත් වැඩියි. “පසුගිය ත්‍රස්ත ක්‍රියාකාරකම් කාලයේ දී දිනකට 18 ක් 20 ක් බැගින් ඇතුළත් වුණා. මියගියා. වාසනාවට අද එවැනි ආකාරයක් නම් නැහැ...”අධිශීතකරණ 36 කින් යුතු මෘත ශරීරාගාරය ආරක්ෂාකාරිය. කිසිදු අවදානමක් නැත. දිවා රෑ දෙකහිම මුර සේවය ද යොදවා තිබේ. දිවයිනේ හොඳම තත්ත්වයේ පවතින මෘත ශරීරාගාරයකට හිමිකම් කියන්නකි. දුර බැහැර ප්‍රදේශයක සිට රෝහල් ගතවීමට පැමිණි අයකු මියගිය හොත්, මියගිය අයගේ පවුලේ ඥාතීන් අසරණව පසුවේ නම් මෙහි පැමිණ ගරු බුහුමන් දක්වනුයේ මිය ගිය අයගේ අසල්වාසී පිරිස් ය.“ඒ අයටත් වත්කමක් නැහැ මිනිය ගමට ගෙනියන්න. ඒ අය කරන්නේ තමන්ගේ ඥාතියාගේ අසල්වැසියාගේ දේහය පිරිසුදු කරවාගෙන කොන්ත්‍රාත් අයවලුන් දෙන කිසියම් පෙට්ටියක බහා තබා හිමිනමක් ද වඩමවා මියගිය ඥාතියාට පින් පැමිණවීමයි. ඉන්පසු රජයේ වියදමින් අවසන් කටයුතු කැරෙනවා. ඔවුන් ආපසු ගමට යනවා. ඒ පිළිවෙත අගය කළ යුතුයි. නමුත් බොහෝ විට සිදුවන්නේ මියගිය ඥාතියා අත්හැර දමා පසුවීමයි. ඒක මිනිස්කමටත් නිගාවක්.”මෘත ශරීරාගාරයඅපේ ප්‍රධාන අධිකරණ විශේෂඥ වෛද්‍යවරයා ඇතැම් පොලිසිවල ක්‍රියා පිළිවෙත පිළිබඳව ද කියාපෑවේ අසතුටකිනි. රෝහල් පොලිසිය මගින් අදාළ පොලිසිවලට මියගිය අයගේ ඥාතිනට දැනුම් දීමේ කටයුතු හා ආපසු අපට දන්වා සිටීමේ ක්‍රියාදාමයේ දී සැලකිළිමත් නැති බවක් පෙනෙනවා. අදාළ ඥාතීන්ට පොලිසිය දැනුම් දුන් බව අපට වාර්තා කළ යුතු වූවත් ඒ ගැන සෑහීමකට පත් විය නොහැකියි.පොලිසියේ මෙවැනි කටයුතු හේතුවෙන් අධිශීතකරණ තුළ තබා ඇති මළ සිරුරු වෙනුවෙන් රජයට ද අනවශ්‍ය වියදමක් දැරීමට සිදුවේ. පොලිසිය නොපමාව කටයුතු කොට දේහය අවසන් කටයුතු සඳහා යොමු කරවීමට උනන්දු වන්නේ නම් අනවශ්‍ය විදුලි වියදම් ද ඉතිරිවේ. නරක් වී යන මළ සිරුරුවල ‘ගෑස්’ එක ශීතකරණයේ බැඳීමෙන් ශීතකරණ අක්‍රියවීමට ද හේතු වේ. පොලිසියේ වගකීම හරිහැටි සිදුවිය යුතු ය.“මියගිය අයගේ අවසන් කටයුතු සඳහා වියදම් දැරීම සමහර අයට අපහසු වෙන්න පුළුවන්. ඒ බව අපත් දන්නවා. නමුත් තමන්ගේ මියගිය අය ඉවතට දමා තිබීමට වඩා ඉදිරිපත් වී ඒ බව හෝ අපට කියා කළ හැකි යමක් කිරීමයි ඥාතීන්ගේ මනුස්සකම විය යුත්තේ. සමහර අය ඇවිත් තමන්ගේ මියගිය කෙනා දැකලා අවසන් කටයුතු කරගන්න අමාරුයි කියනවා. රජයේ වියදමින් කරන්න කියා ගිය අයත් ඉන්නවා.”මියගිය අය පිළිබඳ තොරතුරු දැනුම් දෙන්නට අදාළ ලිපිනයට යාමට පොලිසිය ප්‍රමාද වීමෙන් පසු කලෙකදී සිය ඥාතියා සොයා ඇතැමුන් මෘත ශරීරාගාරයට දිව එති. හඬති. වැළපෙති. දුක කියති. එහෙත් ඒ වනවිට මියගිය ඥාතියා රජයේ වියදමින් මිහිදන් කොට අවසානය. පොලිසිය අප්‍රමාදීව ක්‍රියා කිරීමෙන් එවැනි සිදුවීම් සිදුවීමට ඉඩක් නැතැයි හැඟේ.පොලිසිය විසින් නිසි කලදී ඥාතීනට මියගිය අය පිළිබඳ දැනුම් දුන්න ද මියගිය ඥාතියා වෙනුවෙන් ඉදිරිපත් වූවන් ද අතලොස්සකි. වැඩිම පිරිසක් නෑසූ කනින් යුතුව ඉවත බලා සිටිති.මිනිසත්කමට ද ඥාතිත්වයට ද නිගාදෙන හිත් කම්පා කරවන මෙවැනි තත්ත්වයකදී තම හෘද සාක්ෂියෙන් වරක් විමසන්න. වහා තමනට පිළිතුර ලබාදෙනු ඇත. මටත් එසේ වී නම් මා කැමති දැයි වහා හදවතින් විමසන්න. අපේකම අප අපේ හදවතේ සිරකොට තබාලමු. සිය ඥාතියා නික්ම ගිය ද ඒ ගමන හා එක්ව යාමට නොහැකි වුව ද මිනිසත්කම නාමයෙන් අත් නොහැර සුසානයේ මිනීවල දක්වා හෝ එක්ව ගොස් දෑත් එකතු කොට ගෞරවය පුදදෙමු.අමල් යශෝමන් ජයසිංහඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=as1208191</link>
    <topic>මගේ ගුරුවරු ඩයිනෝසිරස් ලා, මං නිකම්ම නිකම් ලිලිපුට්ටෙක්</topic>
    <author>උපාලි සමරසිංහ</author>
    <content>මගේ ගුරුවරු ඩයිනෝසිරස් ලා, මං නිකම්ම නිකම් ලිලිපුට්ටෙක්- උපුල් ශාන්ත සන්නස්ගලගිය සතියේ මෙම ලිපියේ මුල් කොටස පළවිය.අප ග්‍රාමයේ ‘හපුතලේ’ ප්‍රදේශය පිළිබඳ ව ඉතිහාසයේ පළමු ව සඳහන් ව ඇත්තේ, පැරණි ගැල් කවියකි...”තණ්ඩලේ දෙන්න දෙපොලේදක්කනවාකටුකැලේ ගාල නො ලිහා වද දෙනවා”එනමුදු එම කවියේ ද ‘පව් කළ ගොනා’ ගාල අදිනුයේ හපුතලේ ට ය. පව්කාරකම ආරෝපණය කොට තිරිසන්කම ද ඈඳා ඓතිහාසික සාධක එසේ නිම විය.”හපුතලේ කන්ද දැකලා බඩ දනවාපව් කළ ගොනෝ ඇදපන් හපුතල් යනවා”ලංකාවේ උස ම දියඇල්ල වනුයේ බඹරකන්ද දිය ඇල්ල යි. එහෙත් එය දුන්හිඳ තරම්, දියලුම තරම් පරසිඳු නැත. බමරෙකුගේ නාමය ඈඳවා ඊට ද සත්ත්ව ආරෝපණයක් එක් කර තිබේ. කාලකණ්ණි ඔය ගලා බසින්නේ ද අපගේ කාලකණ්ණි ගම මැදිනි.මෙවැනි අශිෂ්ට සංස්කෘතික ලක්ෂණයන්ගෙන් ග්‍රාම්‍ය ජනයා පීඩාවේ අන්තයට ම පිරිහෙළා තිබේ. එය ඉතිහාසයේ සිට මේ දක්වා ම එසේ ය. ආත්මාර්ථකාමී ජානයේ ඓතිහාසික පරිණාමය වේගයෙන් ව්‍යාප්ත වී ඇත. එය පිළිකාවකටත් වඩා විනාශකාරී පීඩාවකින් උඩු දුවන්නේ ය. තමන් මිස වෙන කිසිවෙකු නැතැයි හිතෙනා තරමට ම ගෙවී යන මේ මොහොත ආත්මාර්ථකාමී ය. අප රටේ සමාජ වේදනාව බහුතරයකට නො දැනේ. හුදකලා පුද්ගල වේදනාව අනෙකාගේ ප්‍රමෝදය බවට පත් වී තිබේ.ඌවේ මිනිසාගේ ජීවිත ඇතුළාන්තය තුළ හිස්කම මිස වෙනත් කිසිවක් ම නැත. මෙවැනි සාහසික නිශ්ශබ්ද තත්ත්වයක් පිළිබඳ කිසිවෙකු කතා නො කිරීමට ඉඩ තිබේ. එහෙත් කවුරුන් හෝ කතා කිරීම ආරම්භ කළ යුතු ය.ගුරුවරයා යනු උත්තම පුරුෂයෙකි යනුවෙන් කියමනක් තියෙනවා. ඔබ අද ටියුෂන් ගුරුවරයෙක්. ඔබේ පාසල් ගුරුවරුත් ටියුෂන් ගුරුවරයත් අතර වෙනසක් තියෙනවා ද?... මම හදිසියේ ම අසමි.මං අයිති වෙන්නෙ දිසාපාමොක් පරම්පරාවට නෙවෙයි. ගුත්තිල පරම්පරාවටත් නෙමෙයි.මූසිලයන්ට ආදරය කරන පරම්පරාවට. හැබැයි ධනේෂ්වරයේ තුන්වැනි කාර්තුවේ දී මට උගන්නපු උත්තම ගණේ ගුරුවරුන් එක්ක ගත්තම එගොල්ලො යෝධ චරිත: යෝධ පෞරුෂ. මගේ උත්තම ගණේ ගුරුවරු ඩයිනෝසිරස්ලා වගේ නම්, මං ඒ ඉස්සරහා නිකම් ම නිකම් ලිලිපුට්ටෙක්.අම්මා වගේ අපිව බලාගත්ත, තාත්තා වගේ අපිව හදාගත්ත ගුරුවරු එදා අපට හිටියා. ජනානන්ද අවුරුදු සියයක් සම්පූර්ණ වූ දවසේ අපි අපේ ගුරුවරු ගෙනෙල්ලා අපේ ප්‍රණාමය පුද කළා.එදා අපි ඔවුන්ට උත්තමාචාර පත්‍රිකාවක් දුන්නා. ඒකේ අපි මෙහෙම ලිව්වා.මගේ අම්මා සේ ම මා හදා වඩා ලොකු මහත් කළ මවු ගුණැති ආදරණීය ඇදුරුතුමියනි,මගේ අප්පච්චි වාගේ මා රැකබලා ගත් යහ මඟ පෙන්වූ ඇදුරුතුමනි,ඔබ සෙවණේ ලොකු මහත් වූ අප එකත්පස් ව හිඳ පසඟ පිහිටුවා වැඳ අංජලීකරණීය දෝතින් පිරිනමන්නා වූ ප්‍රඥාවන්තයන් බිහි කළ මේ ක්ෂේම භූමියේ සදානුස්මරණීය හෘදය සාක්ෂිය මෙසේ පිළිගනු මැනවි.ගුරු ආදරය අදත් එලෙසින්මවැලිමඩ සානුවේ, හැම දා ම අපට හූ කියා දුම්රියේ හූ හඬින් අපි හිමිදිරියේ ම කුසගින්නේ ම අකුරු කරන්නට ජනානන්දයට ආවෙමු. ධනේශ්වරයේ තුන් වැනි කාර්තුවේ ජීවත් වෙන කිසිදු මධ්‍යම පන්තික නාගරිකයෙකු අපගේ කුසගින්න හැඳින්නේ නැත; විශ්වාස කළේ ද නැත. අප සියල්ලෝ ම ඔබ අකුරු කළ දැනුම වනපොත් කළේ කුප්පි ලාම්පුවෙනි. මේ භූමියේ කිසිදු දේශපාලනඥයෙකු, ව්‍යාපාරිකයෙකු, උගතෙකු, වැවිලිකරුවෙකු අපට මඟ පෙන්වූයේ නැත. එය කටුක සත්‍යයකි.ඔවුන් සියලු දෙනාගේ ම අභිමතය වූයේ බැලමෙහෙවර කරන්නන්, අතවැසියන්, යටත් වැසියන්, හිඟමන් යදින්නන්, රැකියා වියුක්තික අඳබාලයන් බවට අපව පත් කරගැනීම යි. “පුතේ, දුවේ ඔබේ ශක්තිය වර්ධනය වනුයේ ඔබ කරන්නා වූ අරගල මඟිනි. බාධකවලට නො බිය ව ඊට යට නො වී ජීවත් වීම යනු ශක්තිය යි” යනුවෙන් අපට කියා දී ප්‍රඥාවන්ත කශේරුකාවක් හැදුවේ ඔබ යි.මාතෘත්වයෙන් ද පීතෘත්වයෙන් ද පිරිපුන් ගුරු මවුතුමියනි, පියතුමනි, ඔබ අපට අකුරු නො කළා නම් අපේ ඉරණම, අපේ කර්මය, අපේ දෛවය, අප ලබා උපන් හැටි මේ වැලිමඩ සානුව පත්ලේ මඩ ගොහොරු බිමේ වියැකී යෑමට ඉඩ තිබිණි.ඔබ අපට ප්‍රදීපස්තම්භයක් විය. අපි කිසිවෙකු එදවස මුදල් දී උපකාරක පන්ති නො ගියෙමු. උදෑසන සිට එකදු තත්පරයකුදු ඉවත නො දමා ඉනික්බිති ව කිසිදු ලාබ ප්‍රයෝජනයකින් තොර ව, ගුරු මුෂ්ටි ආත්මාර්ථකාමයෙන් තොර ව ඔබ අපේ ජීවිත දීප්තිමත් කිරීමට කාලය, ශ්‍රමය, ජීවිතය කැප කළෙහි ය. චෞර ගුරු හොරුන්ගේ ලෝකයේ ඔබ උත්තම ගණයේ ගුරු පියෙකි; ගුරු මවකි.’ගැටලුවක දී වැදගත් වන්නේ ඊට අදාළ විසඳුම නො ව ඊට අදාළ විසඳුම සොයාගැනීමට ඇති ශක්තිය යි’ යනුවෙන් කියා දී ජීවිතය දිනන්න පාර කියා දුන්නේ ඔබ යි. ගුරුවරයා යනු උත්තම පුරුෂයෙකි යන්න ඔබ සනාථ කළෙහි ය.ගොනා බැඳි කරත්තය ඉහළට ඇද්දා වූ හපුතලේ කන්දෙන් ඉර පායා, ගොනා බැඳි කරත්තය පහළට බසින්නා වූ කිරිගල්පොත්ත කන්දේ බටහිරින් ඉර බසිනා තෙක් ඔබ අපට අකුරු කළෙහි ය.ජනානන්දයේ ස්වර්ණමය යුගයේ ජීවත් වූ අපේ පරම්පරාව, බුද්ධිමතුන්ගේ, ප්‍රඥාවන්තයන්ගේ, ඥානය සම්පාදනය කරන්නන්ගේ, නව මතධාරීන්ගේ ලෝකයට මුදා හැරියේ ඔබ ය. ඉතා ම කෙටි කාල අවකාශයක් තුළ බිහි වූ ආචාර්ය උපාධිධාරීන් වැඩි ම ප්‍රමාණයක් ජනානන්දයෙන් තිළිණ කළේ ඔබ ය. කලාකරුවන්, නීතිඥයන් වැඩි ම ප්‍රමාණක් තිළිණ කළේ ඔබ ය.අපේ පරම්පරාවේ කිසිවෙකු ලාංකේය දේශපාලනයේ කිසිදු දේශපාලන පක්ෂයක, කිසිදු දේශපාලන චරිතයක මැදිහත් වීමෙන් හෝ මඟ පෙන්වීමෙන් රැකියා ලද්දෝ නො වෙමු. මේ මිහිතලයේ ඕනෑ ම තැනක ඍජු කශේරුකාවක් සහිත, කිසිවෙකුට කොන්ද නො නමා දෙපයින් නැඟී සිටීමට ඔබ ශක්තිය ලබා දුන් හෙයින් අපි අපේ ලෝකය සොයා ගියෙමු. ජාතියක ඉරණම වෙනස් කිරීමට තනි පුද්ගලයෙකුගෙන් ලැබෙන දායකත්වය යනු විශිෂ්ටතම මානව විප්ලවයයි. එනම්, මානව සංහතියේ ම ඉරණම වෙනස් කිරීමට ඇති හැකියාව යි. ඔබ කියා දුන් එවදන් අපි අත්හදා බලමින් සිටිමු.අයහපත් ලෝකය වෙනස් කොට වඩා යහපත් ලෝකයක් වෙනුවෙන් අධිකතර ශ්‍රමය කැප කිරීම් සහිත ව පෞද්ගලික න්‍යායපත්‍රවලින් තොර ව මිනිසුන්ට සේවය කිරීමට අපට ඉගැන්වූයේ ඔබ ය.1952 ජනානන්ද කලා උලෙළ’යමක් කරනවාට වඩා එය කරන්නට වෑයම දරන මොහොතේ ම ඔබ අනෙකාව සැතපුම් දහස් ගණනක් පසු කර ඉදිරියට පැමිණ ඇත’ යනුවෙන් ඔබ එදා දුන් ඔවදන අපි ප්‍රායෝගික යථාර්ථයක් බවට පත් කරමින් සිටින්නෙමු.ඔබ හෘදය සාක්ෂියේ පූජාසනය මත පූජා කරන මේ කුසගින්නේ පිපුණු වනපසමල, දරිද්‍රතාවේ ජීවන සුවඳ, ප්‍රඥාවේ අභිමානය පිළිගන්නා ලෙස දෙපා නැමැඳි ගෞරවයෙන් ආරාධනා කරමු; ආයාචනා කරමු.මගේ අම්මා වැනි ඇදුරුතුමියනි, මගේ අප්පච්චි වැනි ඇදුරුතුමනි,වර්තමානයේ ගුරු සිසු ගැටුම් නිර්මාණය වෙලා. ඇතැම්විට ගුරුවරු ශාරීරික වදබන්ධනයන්ට පවා ලක් වෙනවා. ඔබේ ඉහත ප්‍රකාශයේ තියෙන්නේ ගුරුවරුන්ට දැක්වූ අප්‍රමාණ ආදරය ගැන. වර්තමානය කොහොමද?ලංකාවේ තියෙන ගැටලුව නරක මිනිස්සුන්ගේ වැඩි වීම නෙවෙයි. හොඳ මිනිස්සුන්ගේ නිශ්ශබ්දතාව. හොඳ ගුරුවරු වගේ ම නරක ගුරුවරුන්ද ඉන්නවා. හොඳ මිනිස්සු වගේ ම නරක මිනිස්සුත් ඉන්නවා. ජනානන්දේ ගොඩනඟලා තියෙන්නෙ හොඳ ගුරුවරු දෙන්නෙක්.පළමුවැන්නා ටී.බී. උඩුගම විදුහල්පතිතුමා. දෙවැන්නා පු.බ. රත්නායක විදුහල්පතිතුමා. මේ දෙන්නාගේම ජීවිතේ කැපකරලා තියෙන්නෙ ජනානන්දය ගොඩනඟන්න.හැබැයි දෙන්නටම ගමෙන් හිරිහැර කරලා තියෙනවා. උඩුගම් විදුහල්පතිතුමාට කරපු හිරිහැර ගැන එයා එයාගේ ලොග් සටහන්වල සඳහන් කරලා තියෙනවා.1962.07.06කඩා වැටීමට තිබුණ පරණ වැසිකිළියේ බිත්තියක් පහත සඳහන් ළමයින් විසින් පෙරළා දමන ලදි. මෙය විනාශකාරී ක්‍රියාවකි.නිව්ටන් කරුණාරත්න, කුලසේකර බණ්ඩාර, අරුණපාල, චන්ද්‍රරත්න, ධනපාල. මොවුහු සාමාන්‍යයෙන් දඟකාර අය වෙති.1962.07.13කනිෂ්ඨ පන්තියේ පිරිමි ළමයින් උදේ කීප දෙනෙක් පැමිණ නම් ලකුණු කිරීමට ප්‍රථම පාසලෙන් පිට ව ගොස් තිබෙනු දැන ගතිමි. මේ අය දවල් 11.30 වන තුරු තේවත්ත පාමුල සැඟ වී සිට පසු ව ගෙදර යනු දුටිමි. මීට පෙර ද මේ විදියේ වරදට අවවාද කර ඇත.අද දවල් 11.00 ට පහේ පන්තියේ උබේසේකර, සෙනෙවිරත්න යන ළමුන් බඩු ගෙන ඒම සඳහා කඩේකට යවා ආපසු පැමිණියේ 12.30 ට ය.ඒ ළමයින්ගෙන් ඇසූ කළ ජයවර්ධන උපගුරු මහතා යන්ට කීවේ යයි ඔවුහු කීහ.1962.07.20දිනපතා ම පන්තියේ වැඩ වේලාවල දී තුන් වැනි පන්තියේ රන්මැණිකා උපගුරුවරියගේ පන්තියේ ගෑනු ළමයි ජලය අදිනු මට දක්නට ලැබුණි. එසේ කරන්නට කීවේ කවුද? ජලය කුමකට ද? යන්න අසන විට රන්මැණිකා ගුරුතුමියගේ ගෙදරට අදින බවත් එතුමිය කී බවත් ඔවුහු කීහ. මෙය නවත්වන ලෙස දෙපක්ෂයට ම අවවාද කළත් දිගට ම කරගෙන යති.1962.08.03අද උදෑසන 10.27 ට මට දැන ගන්නට ලැබුණා ආයුධ කාමරයේ දොරත් ජනේලයත් හැර එහි තිබූ බඩු ජයවර්ධන උපගුරු එළියට දමන බව. වහා ම මා එහි ගොස් ජයවර්ධනගෙන් දොර ඇරියේ කවුද? බඩු එළියට දමන්නේ මන්දැයි ඇසූ විට, තොට ඒකේ වගක් නැත. මම ඒක බලාගන්නම් කියමින් මා කාමරයට ඇදගෙන ගියේ ය. එහි දී සිරිසේන ඊ. එම්. උපගුරුවරයාත් ජයවර්ධනත් යන දෙදෙනා ම මා ඇදගෙන එමින් මගේ හිසට පොලු පහරක් ජයවර්ධන ගැසුවේ ය. ඉන් මගේ හිස තුවාල විය. මේ බව පොලිසියට දැන්වීමි. අධ්‍යාපන නිලධාරීතුමාට විදුලි පුවතක් යැවී ය.උඩුගම විදුහල්පතිවරයා පාසලෙන් යන්නේ කලකිරීමෙන්. ඔහුට ගැමියෝ පහර දෙනවා. ඒ දේශපාලන හයිය අරගෙන. 88 – 89 භීෂණකාලයේ එවක දේශපාලන බලඅධිකාරිය විසින් පු.බ රත්නායක විදුහල්පතිතුමා වෙඩි තබා මරා දමනු ලබනවා.ඔහු මැරුවේ කවුද කියන එක අදටත් අභිරහසක්. ඒ නිසා මගේ ඉස්කෝලේ මගේ ගමේ හොඳයි නරකයි දෙකම තියෙනවා. අපි එදත් අදත් හොඳ මිනිස්සු වැලඳ ගන්නවා. නරක මිනිස්සු ප්‍රතික්ෂේප කරනවා. එදා ස්වර්ණමය භූමියක් වූ ජනානන්දය අද නරකාදියක්. අපායක්.ලබන සතියේ තර්ස්ටන් ඇසුරඋපාලි සමරසිංහඡායාසුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=as1208192</link>
    <topic>නෙළුම් විල</topic>
    <author/>
    <content>නෙළුම් විලසුමිතුර අරුණ,ඔබ මා හමුවීමට පැමිණ වෛද්‍ය වාර්තා කිහිපයක් පෙන්වූ මොහොත මට අද මෙන් මතකයි.‘මචං මගෙ ලේවල ලියුකේමියා ලක්ෂණ තියනවලු්’ ඔබ මට කීවෙහි ය.‘උඹට මොකුත් වෙන්නෙ නෑ මචං. උඹ කාටවත් වරදක් කරපු කෙනෙක් නෙමෙයිනේ’ මම කීමි.ඔබ මගේ බස පිළිගෙන හිස සැලුවෙහි ය. එහෙත් ඔබේ මුහුණෙහි දුක් රේඛාවක් ඇදෙනු මම දිටිමි. ආසිරි රෝහලේ දී කරන ලද පරීක්ෂණවලින් පසු ‘මචං මං තාම ඉන්නෙ රෝගයෙ මුල් තත්වෙලු. බරපතළ නැහැල්ලු. බෙහෙත් වලින් හරි කීමෝ තෙරපිවලින් හරි සනීප කරන්න පුළුවන්ලු’ කියා ඔබ කොළඹ සිට දුරකථනයෙන් මට කීවේ සියුම් සතුටකින් බව මම දනිමි. ඊට පසු ඔබ කරාපිටියේ රෝහලේ නේවාසිකව සිටිනු බැලීමට මම ගියෙමි. සුපුරුදු සිනහව ඔබේ මුහුණෙහි තිබිණ. ‘මං කාටවත් වරදක් කරල නැහැ. මගෙ ආත්ම විශ්වාසෙ බලවත්. මං හැමදාම බුදුන් වැඳල ඒ ආත්ම විශ්වාසෙ වැඩි කර ගන්නවා’ ඔබ කී හැටි මට මතක ය.ඔබ ලෙඩ ඇෙඳහි සිටින අතර කරුණානායක මිතුරා ඔබේ වෛද්‍යවාර්තා සිංගප්පූරු රෝහලකට යවා පරීක්ෂා කරවාගෙන තිබිණ. පරීක්ෂණ සඳහා ඔබ සිංගප්පූරුවට ගෙන ආ යුතු බව ඔහුට දැනුම් දී තිබිණ. ඉන් පසු ඔබ එහි යැවීමට ගජබාත්, ලලිතුත් මූලික කටයුතු සූදානම් කරන්නට වූහ.ප්‍රතිකාරවලින් ඔබ කිසියම් සුවයක් ලබන බව අපට පෙනී ගිය නිසා කීමොතෙරපි අවසන් වූ පසු සිංගප්පූරු ගමන යොදා ගනිමු’ යි අපි කතිකා කර ගතිමු.ඔබ ද මා මෙන් ම කියැවීමේ පිපාසයෙන් පෙළුණ පුද්ගලයකු බව මම දනිමි. ‘සැබෑ මිනිසකුගේ කතාවක්’ නමැති රුසියානු නවකතාව මා ඔබට එව්වේ එහෙයිනි. එය දෙදිනකින් කියවූ ඔබ වැටුණු මිනිහකුගේ අධ්‍යාත්මය ආත්ම විශ්වාසයෙන් හා කැපවීමකින් ගොඩනඟාගත හැකි බව මේ කතාවෙන් පේනවා නේද? කියා දුරකථනයෙන් මට කතා කොට කී හැටි මට මතකය.ඔබ යම් පමණ හොඳ තත්වයකින් පසු වූ කාලයේ දී ලලිත්ට චීනයට යෑමට සිදුවිය. සිංගප්පූරු ගමන පස්සට ගියේ ද ඔබට දැන් හොඳයි යන මතය මිතුරන් අතර ව්‍යාප්තව තිබුණු බැවිනි.මිතුර, ඔබ සිය පුතු සාපෙළ විභාගයෙන් සමත් වූ දවසෙහි මා සොයා ගෙන ආ හැටි මට සිහිපත් වේ. රිදෙන හදවතක් ඇති මිනිසකු වුව ද ඔබේ දෑසින් කඳුළු එළියට පනින්නේ එහෙමත් වෙලාවක ය. මම එදින ඔබේ දාරක ප්‍රේමය අවබෝධ කොට ගතිමි.පාල අයියෙ, කොල්ල හොඳට පාස්. එයා දොස්තර කෙනෙක් වේවි’ ඔබ සුන්දර ලෙස මා බදාගෙන ඒ ටික කී අපූරුව මට මතක ය.දිනක් හැන්දෑ යාමයේ ගජබා දුරකථනයෙන් මා අමතා ‘පාල අයියෙ, අරුණ අපිව දාල මේ දැන් ගියා’ යි ගොත ගසමින් කීවේ ය. මට කිසිත් කතා කරගත නොහැකි විය. ඇස්වලින් එළියට නොආ කඳුළු උගුරේ හිර වී හදවතට ගලා බැස්සේ ය.අහෝ මිතුර, ඔබ මිය යන මොහොතේ අපේ අත්වැල ඉල්ලා හදවතින් කෑගැසුවා දැයි නොදනිමි. දෑස පියා ගන්නා මොහොතේ අඩු තරමින් ඔබ අසලවත් නොසිටීම ගැන අපට සමා වුව මැනවි.ඔබ අවසාන වරට බලන්නට ඔබේ ගෙදරට අප ගිය මොහොත ද කිසි දින අමතක නොවන්නකි. ඔබ නිදාගන්නා විට ද සිනාසෙන මිනිසකු බව මම දැන සිටියෙමි. නුඹේ කියල සිරුරෙහි මුව මත සුපුරුදු සිනාව රැඳී ඇතැයි මම සිතුවෙමි. එහෙත් මා දුටුවේ ඒ මත රැඳුණු දුක් රේඛාවකි.සුමිතුර ඔබට නිවන් සුව.ගාල්ලේ එම්. එස්. චන්ද්‍රසිරි මහතා විසින් යොමු කරන ලද ලිපියක් ඇසුරිනි.මාසිටියේ කළුබෝවිල යන බසයක ය.මා හිඳ සිටි අසුනෙහි සුදුවතින් සැරසුණු වියපත් තැනැත්තෙක් හිඳ සිටියේ ය.‘බහින්නෙ කොහෙද?’ අපට දකුණු පසින් වූ අසුනක හිඳ සිටි මැදිවිය ඉක්ම වූ තැනැත්තියක් මා අසල හිඳ සිටි තැනැත්තා ගෙන් විමසුවා ය. ‘තව එහා. එනකොට යමු.’ ඔහු පිළිවදන් දුන්නේ ය.ඒ ටිකකින් ඔහු මදෙස බැලුවේ ය. මම ද ඔහු දෙස හොඳින් බැලුවෙමි. ඔහු ගේ මුහුණේ තැන්පත් ශෝකයක් ඇතැයි මට සිතිණ.‘අපේ දුව පහුගිය මාසෙ විසිහත්වෙනිද නැති වුණා.’ ඔහු මට කීවේ ය. ‘කොහුවල සුසාන භූමියෙ තමයි අවසාන කටයුතු සිද්ධ කළේ. අපි එතනටත් යන්න කතා කර ගත්ත. ඒකයි එයා මගෙන් ඔය ඇහුවෙ.’ ඔහු කීවේ ය. මෙවිටම බස් රිය කොහුවල සුසාන භූමිය අසලට සේන්දු වූයේ ය.එකෙණෙහිම අර කාන්තාව විලාප දෙමින් හඬන්නට පටන් ගත්තා ය. කවුරුත් පුදුමයෙන් වාගේ ඈ දෙස බැලූහ. මා අසල සිටි තැනැත්තා අසුනින් නැගිට මදෙස බැලුවේ ය.‘අපේ දුවගෙ මිනිය භූමදාන කළේ ඔය සොහොනෙ. ඒක මතක් වෙලා වාවන්නෙ නැතුවයි ඔය අඬන්නෙ’ ඔහු එසේ කීවේ කාටත් ඇසෙන පරිදි ය. කාටත් කාරණාව වැටහුණේ එවිට ය. සමහරු ඇය අස්වසන්නට ඉදිරිපත් වූහ.ඊළඟ බස් නැවතුමේ දී ඇය සිය සැමියා ද සමඟ බැස ගියේ මහ හඬින් ඉකි ගසමිනි. කවුරුත් ඒ වේදනාව හමුවේ දයාර්දු වූහ. දරු සෙනෙහස කාටත් පොදු ය.නුගේගොඩ, උඩහමුල්ලේ මුතුමානි රාජහෙට්ටි මහතා විසින් යොමුකරන ලද ලිපියක්රජයේ සේවාවෙන් විශ්‍රාමික ගුරු මාතාවක්මි. සැමියා ද විශ්‍රාමික උප දිසාපතිවරයෙකි. දියණිය ද විවාහක ය. අපට සිටි එකම පුතු ගේ අකල් වියොව අප දිවියේ සැඳෑ සමයට කඳුළක් එක් කර ඇත.ආගමික පරිසරයක හැදී වැඩී, දිවියේ යථාව හඳුනා ගැනීමට තරම් දැනුම්වත්ව ඇති හෙයින් හිත හදා ගැනීමට හැකියාව ලැබී තිබේ.බාහිර වගකීම්වලින් තොරව, නිදහස් දිවියක් ගෙවීමට හැකියාව ලැබී ඇති බැවින් ආගමික හා සමාජ සේවා කටයුතුවල නිරත වෙමින් මෙන් ම සාහිත කලාව ඇසුරෙහි ද විසීමට වාසනාව උරුම ව ඇති සේ ය. පුවත් පත් මාර්ගයෙන් සමාජයෙන් පිහිට පතන රටේ අසරණ දුවා දරුවනට අත හිත දීමට ද ඉඳ හිට අවස්ථාව සලසා ගතිමු.මේ ලිපිය ලියන්නේ ද එබඳු කාරණාවක් මුල් කොට ගෙන ය. මීට කලකට පෙර සිළුමිණේ නෙළුම්විල මාර්ගයෙන් සුනීතා නම් දියණියක හඳුනා ගැනීමට ලැබිණ. කතා බහ කළේ දුරකථන මාර්ගයෙනි. ඇය පිහිට අවශ්‍ය අයකු බව අපට ද වැටහිණ. තම ස්වයං රැකියාව වන ඇඳුම් මැසීමේ කර්මාන්තය දියුණු කර ගැනීම පිණිස ඇයට මහන මැෂිමක් ඇවසිව තිබිණ. මම ඒ උපකාරය කිරීමට පොරොන්දු වීමි. තමා දොම්පේ පෙදෙසෙහි ඥාති නිවෙසක නවාතැන් ගෙන සිටින බව ඇය කීවා මට මතක ය. කෙසේ වුව ද ඉන් පසු ඇය දුරකථන මාර්ගයෙන් සම්බන්ධ කර ගැනීම අපහසු විය. ඇගේ ලිපිනය ද මා සතු ව නැත. මේ ගැන මම දුකට පත්ව සිටිමි.තමා ‘නෙළුම්විල’ නිති පතා කියවීමට පුරුදු ව සිටින බව සුනීතා මට කියා ඇත. එහෙයින් ‘නෙළුම්විල’ මාර්ගයෙන් ම යළි සුනීතා සොයා ගත හැකි බව මගේ විශ්වාසයයි.සුනීතා දියණියනි, මා අමතන්න. ඔබට අවශ්‍ය උපකාරය ඉටු කර දීමට නොහැකි වීම සිත් තැවුලට හේතුවකි. ඔබට දිරි දීමට මම බලාපොරොත්තු වෙමි. (011) 2561843 අංකය ඔස්සේ මා ඇමතිය හැකි ය.මාලබේ පෙදෙසෙහි පී. ගීකියනගේ මහත්මිය විසින් යොමු කරන ලද ලිපියක් ඇසුරිනි..නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=as1208193</link>
    <topic>යුතුකම් පැහැර හරින කෙනා සමාජයට කරදරයක්</topic>
    <author>රමණී සුබසිංහ</author>
    <content>යුතුකම් පැහැර හරින කෙනා සමාජයට කරදරයක්යාපහුව රජමහා විහාරාධිපතිමීගම්මන සිරිරතන හිමිඅපි ජීවත් වන්නේ අතීතයේ සිටම අන්‍යෝන්‍ය සුහදත්වය අගය කරන සමාජයක. ඒ සමාජයේ දිවි ගෙවන ඔබත්, ඔබ ගේ අම්මා, තාත්තා, සහෝදර සහෝදරියන්, නෑ හිත මිතුරන්, අසල්වැසියන් මේ සියලු දෙනාම දම්වැල් පුරුක් වගේ ඔවුනොවුන් හා සම්බන්ධයි. මේ නිසා සමාජයේ කිසිම පුද්ගලයකුට පෞද්ගලිකත්වයට ඉඩක් නෑ. එහි ජීවත්වන හැම සාමාජිකයකු වෙතින් ම සමාජයට ඉටුවිය යුතු යුතුකම් කොටසක් තිබෙනවා.පුතේ, යම් කෙනෙක් ඒ යුතුකම් පැහැර හරිනවා නම් ඒ පුද්ගලයා සමාජයට කරදරයක්. ඒ වගේ ම සමාජයෙන් කොන් වූවෙක්. ඒ ධර්මතාවය පුතාටත් එලෙසමයි.අපේ බුදු හාමුදුරුවෝ දේශනා කොට වදාළේ ධර්ම චර්යාවේ හැසිරීමෙන් හා සහජීවනයෙන් කටයුතු කිරීමෙන් තමන්ගේ ජීවිතය පී‍්‍රතිමත් කරගන්නා ලෙසටයි.ධම්මො හවෙ රක්ඛති ධම්මචාරි’ධර්මයට අනුව ජීවත්වන පුද්ගලය ධර්මය විසින් ම ආරක්ෂා කරනු ලබන බවත්, එසේ මනාව පිළිපදින ලද ධර්මය ඒ පුද්ගලයාට සැප ගෙන දෙන බවත් උන්වහන්සේ පෙන්වා දුන්නා.ධර්ම චර්යාව කියන්නේ දශ කුසල කර්මයන් හි යෙදීමයි. ඒ කියන්නේ සිතින්, කයින්, වචනයෙන් කෙරෙන වැරදි දහයකින් දුරු වී ජීවත්වීමයි. එම වැරදිවලින් මිදෙන පුද්ගලයා ගේ ජීවිතය සැපවත් වෙනවා. ඒ වගේ ම නරකාදී සතර අපා දුකින් මිදෙනවා. මනුෂ්‍ය සම්පත් වගේ ම දිව්‍ය, බ්‍රහ්ම සම්පත් ලබනවා. එසේ වරදින් මිදී ජීවත් වීම ඔබට පමණක් නොවෙයි. ඔබ ගේ පවුලට, ගමට, සමාජයට ශාන්තිය උදා කරනවා.පුතේ, මානසික නිදහස ලබන්නට නම් ධර්මානුකූල ජීවිතය වගේ ම සහජීවනයත් වැදගත් වෙනවා. ආරවුල් පිරුණු ගෙදරක, ආදරය සෙනෙහස නොහඳුනන පවුලක දරුවන්ට විතරක් නොවෙයි. අම්මට තාත්තටත් සැනසීමක් නෑ. රැක බලා ගන්නා මවුපියන්ට, අවවාද අනුශාසනා දෙන වැඩිහිටියන්ට ඔබත් ප්‍රති උපකාර දැක්විය යුතු වන්නේ ඒ නිසයි. ඔබ වැඩිහිටියන් නොසලකනවා නම්, ඔබ ගේ නිවසේ සතුටක් සැනසීමක් තිබිය නොහැකියි. පුතේ, යටහත් පහත් බව ජීවිතයට අත්‍යවශ්‍යම අංගයක්.බුදු හාමුදුරුවෝ ‘නිවාතොච’ යනුවෙන් දේශනා කළේ යටහත් පැවැත්ම පිළිබඳවයි. එය ජීවිතයේ යහපත දියුණුව පිණිස හේතු වන මංගල කරුණක් බව ධර්මයේ සඳහන් වෙනවා. තමන් ගේ වයස, රූපය, උගත්කම, සිල්වත්කම ආදිය ගැන සිතමින් තමන් ම උසස් කොට සලකමින් අන් අය පහත් ලෙස සලකන පුද්ගලයා ළඟ නිවාත ගුණය පවතින්නේ නෑ. ඒ තැනැත්තා ගේ සිතේ පහළ වෙන්නේ උඬගුකම, අහංකාරය, මානය වැනි පවිටු හැඟීම්. එසේ මානය ඇති කෙනා අම්මට තාත්තට ගරු කරන්නේ නෑ. ගුරුවරුන්ට, සිල්වත් උතුමන්ට සැලකිලි දක්වන්නේ නෑ. ඔහු ගේ හැසිරීම අන් අය ගේ අප්‍රසාදයට හේතු වෙනවා. ඒ විතරක් නෙවෙයි. ඒ පුද්ගලයා ගේ ජීවිතයත් පිරිහෙනවා.සැරියුත් මහ රහතන් වහන්සේ ගේ කතාව ඔබ අසා ඇති. දිනක් සැරියුත් මාහිමියන් ගේ සිවුරේ කෙළවරක් උන්වහන්සේ නොදැන බිම ගෑවෙනු දුටු සත් හැවිරිදි සාමණේර නමක්“ස්වාමිනී, ඔබ වහන්සේ ගේ සිවුර බිම ගෑවෙනවා” යයි දන්වා සිටියා.සැරියුත් මාහිමියෝ වහාම සිවුර සකස් කොට පෙරවා ගෙන ඒ කුඩා සාමණේර නම අමතා“එදවස පැවිදි වූ සත් හැවිරිදි සාමණේර නමක් වුවද මට අනුශාසනා කෙළේ නම් මම, එය මුදුනේ පිළිගනිමි” යි ප්‍රකාශ කළා.පුතේ, මේ පුංචි කතාවෙන් අපට කියා දෙන්නේ කාගෙන් හෝ අවවාදයක්, අනුශාසනයක් ලැබුණේ නම් එය ගෞරවයෙන් පිළි ගැනීම උදාර ගුණාංගයක් වන බවයි. එය උතුම් පුද්ගලයකු ගේ ලක්ෂණයක් වන බවයි.වයසින් මුහුකුරා යත්ම සමහර දරුවන් මවුපියන්ගෙන් දුරස් වෙනවා. සහෝදර සහෝදරියන්ගෙන් දුරස් වෙනවා. ඒත් තමන්ගේ දියුණුව වගේ ම පවුලේ සුහදතාවය බලාපොරොත්තු වන පුතෙක් අම්මට, තාත්තට, සහෝදර සහෝදරියන්ට කුළුපග විය යුතුයි. අවංක බව, නිහතමානීකම, මෙන්ම කරුණු කාරණා පිළිබඳව බුද්ධිමත්ව සිතන්නටත් පුරුදු විය යුතුයි.විශේෂයෙන් වැඩිහිටියන් සමඟ කටයුතු කිරීමේ දී තමන්ගේ හැසිරීම ගැන, ගුණ ධර්ම ගැන අවධානය යොමු කළ යුතුයි.පසුගිය දාක අවුරුදු දාහතරක පහළොවක පමණ වයසේ පුතාලා කිහිප දෙනෙක් පාසල් යන්නට දුම්රියට නැඟුණා. දුම්රිය මැදිරියේ ප්‍රමාණවත් ඉඩකඩ තිබුණත් මේ දරුවන් ගමන් කළේ පා පුවරුවේ එල්ලී ගෙන. අවදානම දැක දැකත් මඟීන් මුනිවත රැක්කා. දෛනිකව රැකියාවට යන එන අයට මේ දසුන් පුදුමයට කරුණක් නොවුණත් කලාතුරකින් යන අය මවිතයට පත් කළා. එවැනි වයෝවෘද්ධ මවක් මේ දරුවන්ට බොහොම අනුකම්පාවෙන් මැදිරිය තුළට එන ලෙස ආයාචනා කළා. ඒත් දරුවො උපහාසයෙන් සිනා වුණා. ඒ වයෝවෘද්ධ මව අපහසුතාවයට ලක්වෙන පරිද්දෙන් උසුළු විසිළු කළා.‘ඔය ළමයින් ගේ හැසිරීම අපිට වෙනස් කරන්න බෑ. වරද දැක දැකත් නොදැක්කා වගේ යන්නේ ඒ නිසයි.” මේ සිදුවීම දුටු තවත් කාන්තාවක් පැවසුවා.පුතේ,වැඩිහිටියන් අවවාද අනුශාසනා දෙන්නේ ඔබ කෙරෙහි වූ අපිරිමිත සෙනෙහසින්. ඔබට විපතක්, අයහපතක් වනවා දකින්නට නො කැමැත්තෙන්. ඔබ ඒ වැඩිහිටියන් නොසලකා හරිනතාක්, සමච්චලයට ලක් කරනතාක් ඔබට නිහතමානී ගුණ ඇති දරුවකු විය නොහැකියි. පුහුමානයෙන්, අහංකාරයෙන් හිස උදුම්මා ගත් ඔබ පරිහානියට පත් වෙනවා. ඒත් නිහතමානී, වැඩිහිටියන්ට කීකරු, ඔවුන් ගේ අවවාද උපදෙස් පිළිපදින දරුවන් ජීවිතයේ පරාජය පරදා දියුණුවට පැමිණෙනවා.රමණී සුබසිංහඡායාරූපය-ලලිත් සී ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=as1208194</link>
    <topic>යෞවනයනි පරෙස්සමෙන්!</topic>
    <author/>
    <content>යෞවනයනි පරෙස්සමෙන්!“යෞවනය දිවියේ සොඳුරුම කාලයකි”උසස් පෙළ සාමාන්‍ය පෙළ ලියලා නංගිලා මල්ලිලා පාරට බහිනවා. ඒ ලෝකය දකින්න. ලෝකය දකින්න යන ගමනේදී යොවුන් වියේ ඔබගේ නෙත සිත රැවටෙන්න පුළුවන්. නෙත රැවටුණු තැන ඔබ නැවතෙද්දි සිත රැවටෙන්න කල්ගත වෙන්නෙ නැහැ.මම උසස් පෙළ ලියලා ගෙදර ඉන්න කොට මගේ ලොකු අයියා හිටියේ වෛද්‍ය විද්‍යාලයේ. එයාගේ ලෝකය මගේ ලෝකයට වඩා ටිකක් පුළුල් වී තිබුණා. ආචාර්යවරු මහාචාර්යවරු ජ්‍යෙෂ්ඨ ශිෂ්‍ය සහෝදර සහෝදරියෝ වැනි දැන උගත් පිරිසක් ඔහු ඇසුරු කළා.ඒ නිසා මගේ යෞවනය සාමකාමී කරගන්න මට ඉතා පහසු වුණා. ඒත් අපි හැමෝටම අයියලා නැහැ. අපි හැමෝම අයියලා අක්කලා කියන දේ අහන්න පෙළඹෙන්නෙත් නැහැ. එහෙම වෙන්නේ අපේ වරදක් හේතුවෙන් නොවෙයි. ඒ යෞවනයේ වේගවත් බව හිතුවක්කාර බව නිසා සිදුවන දෙයක්. ඒත් අපි ලෝකය හඳුනාගෙන කටයුතු කළ යුතුයි. යෞවනයේ දී අපි නිතර ජීවත්වන්නේ සමූහයක් ලෙසයි. ඒ සාමූහික හැඟීම අපි හොඳ දේට මෙන්ම නරක දේටත් පොළඹවනවා.පුද්ගල පෞරුෂය ගොඩනැඟෙන්නේ කණ්ඩායමේ අනෙක් සාමාජිකයන්ගේ සම්මත රටා හා ක්‍රියාකාරිත්වයන් ඉගෙනීමෙන්. මේ රටා වෙනස් වූ විට අප බලාපොරොත්තු වන්නේ කුමක් දැයි අපට වැටහෙන්නෙ නැතුව යනවා. එවැනි තත්ත්වයක් යටතේ දුර්වල සමාජයකදී යහපත් ආකාරයක පෞරුෂයකට වැඩීමේ ඉඩකඩ සීමා වෙනවා. ඒ සීමා බිඳ දමා අපගේ අරමුණු බලාපොරොත්තුව කුමක් ද යන්න අප පැහැදිලිව හඳුනාගත යුතුයි. මගේ යාළුවෝ බොහෝ දෙනෙක් දුම්පානය කරන්න පුරුදු වුණා, ඒ විතරක් නොවෙයි මත්ද්‍රව්‍ය, අරක්කු, මත්පෙති භාවිතයට යොමු වුණා.දවසක් වෛද්‍ය විද්‍යාලයේ ඉඳලා හදිසියේම ගෙදර ආපු අයියා මට හොඳ ලෙක්චර් එකක් දුන්නා. ඒ දෙද්දි නංගිලා දෙන්නත් ඉන්න වෙලාවක් බලලා මැද සාලය දේශන ශාලාව කරගත්තේ. ඒ නිසා ඒ දේශනය මට ඉලක්ක වුණේ නැහැ. ඒක මට සතුටක් වුණා.එයා කීවේ මත්ද්‍රව්‍ය භාවිතය කියන්නේ වීර ක්‍රියාවක් නොවෙයි කියලා. අපේ රටේ භාවිත වෙන්නේ ‘අවපීඩක’ ද්‍රව්‍ය. ඒවා භාවිත කර විනාඩි 30 - 45 අතර කාලයේ දී ශරීරයේ ක්‍රියාකාරිත්වය අඩපණ වෙනවා. පහළ උත්තේජක ද්‍රව්‍ය භාවිතයෙන් පස්සේ ඇතිවන්නේ සතුට සොම්නස හෝ පාවෙන ගතියක් නොවේ. කලකිරීම හා කනස්සල්ල. මත්ද්‍රව්‍ය භාවිතයේ අවසන් ප්‍රතිඵලය වන්නේ ජීවිත කාලයට ම බලපාන ලිංගික දුබලතා ඇතිවීම. ලිංගික බෙලහීනතාව කියන්නේ ඒකට. අනාගතේ දී දරුමල්ලො හදාගෙන සාමකාමී පී‍්‍රතිමත් විවාහ දිවියක් ගත කරන්න ලස්සන පේ‍්‍රමවන්තියක් ලබන්න හීන මවන යොවුන් වියේදී මත්ද්‍රව්‍ය භාවිතයට හුරු වුණාම හීන සියල්ල යෞවනයේ දී ම බිඳ වැටෙනවා. දුම්පානයත් එහෙමයි. පෙනහළු පිළිකා තත්ත්වයට හා ලිංගික බෙලහීනතාවට දුම්වැටිය මඟ පාදනවා.පසුගිය දවස්වල අපේ යාළුවෝ හෑන්ඩ්ෆෝන් එකෙන් අපූරු දේවල් කිය කියා මොනවද බලනවා. මමත් බැලුවා කිසි අපූර්වතයක් නැහැ. මනස කිළිටි වෙනවා විතරයි.ලංකාවේ තැපැල් හා විදුලි සංදේශ නියාමන කොමිසමට පුළුවන්කම තියෙද්දිත් ජංගම දුරකථනයට එන අන්තර්ජාලයේ සබඳතා අතරින් අසභ්‍ය කාම චිත්‍රපට හා ප්‍රචණ්ඩත්වය ප්‍රකට කරනු ලබන චිත්‍රපට සහිත අඩවි වාරණය නොකරන්නේ ඇයි ද යන්න ප්‍රශ්නයක්. අපේ මද්දු බාප්පනම් කියන්නේ ඒක හොඳ වෙළෙඳාමක් කියලා. දුරකතන ජාල ලාබ ලබන්නේ ඒ මඟින් ය කියලයි. කොහොම වුණත් තරුණ පරපුර අපරාධ රැල්ලෙන් හා අපයෝජනයන්ගෙන් මුදවා ගන්න ඕනනම් අන්තර්ජාලය ජංගම දුරකතනයට එන එක පාලනය කළ යුතුමලු.ඉස්සරනම් ලිංගික හැඟීම් සංස්කෘතිය හා ආගමික වටපිටාව හේතුවෙන් පාලනය වුණා. ඒත් දැන් එහෙම තත්ත්වයක් අපේ රට තුළත් නැතිවේගෙන යනවා. පූජක පක්ෂය, වයස 60 ට වැඩි වැඩිහිටි පිරිමින්, යෞවනයන් අන්තර්ජාලය ඔස්සේ දකින දේ අත්හදා බලන්නත් පෙළඹෙනවා. අතීතයේ පුවත්පත් දැන්වීමක් ගුවන්විදුලි වැඩ සටහනකට වුණත් සංස්කෘතිය තුළ යම් වාරණයකට ලක් වුණා. අද රූපවාහිනිය ගුවන් විදුලිය ගීතය පුවත්පත්ආදි සියලු මාධ්‍යයයන් අලෙවි කරන්නේ ලිංගිකත්වය හා ප්‍රචණ්ඩත්වය. කිසිවකට කිසි පාලනයක් නැතිවෙලා.දැන් අපේ යාළුවො අනිසි හැසිරීම්වලට යොමු වෙනවා වැඩියි. ඔබේ මිතුරා හිතවතා වැඩිහිටියා වින්දිතයෙක් වුණොත් ඔබ ලිංගික අපයෝජනයට ලක්වෙන්න තිබෙන ඉඩකඩ වැඩියි. එනිසා යාළුවන් ඇසුරු කරද්දි ඔවුන් ඔබ කැඳවාගෙන යන තැන සහ ඔවුන් ඇසුරු කරන අය පිළිබඳ හොඳ අවබෝධයකින් ඉන්න. නැත්නම් වෙන්නේ සුව කළ නොහැකි ජීවිතයෙන්ම වන්දි ගෙවන්න වන ලිංගික රෝග, සමාජ රෝග වැලැඳි ජීවිත අකාලයේ මිලින වීමයි.තරුණ අපි නිතරම කුතුහලය සමඟ ජීවත්වන බැවින් අපිව කොටු කරගත හැක්කේ ලිංගික හැඟීම් උද්දීපනය කිරීමෙන් බව වෙළෙන්දා හොඳින් දන්නවා. වෙළෙඳ ප්‍රචාරණයේදී ලිංගිකත්වය හුවා දක්වන්නේ ඒ නිසයි. අපි උත්සාහ කරන්න ඕනැ කූට වෙළෙන්දන්ට සමලිංගිකයන්ට නරක මිතුරන්ට ගොදුරු නොවී උගත් යහපත් පුරවැසියෙක් ලෙස සමාජ ගතවන්න. එවිට සතුටින් ආඩම්බරයෙන් අපේ වැඩිහිටි වියත් මහලු වියත් ගෙවා දමන්නත් රටට ණය නැති පුරවැසියන් ලෙස ජීවත් වෙන්නත් අපට හැකි වෙනවා. එය අද යෞවනයකු වන අපේ වගකීමයි.කතාබහ ළමා රක්ෂණ අධිකාරියේ ප්‍රධාන පොලිස් පරීක්ෂක බුද්ධික බාලචන්ද්‍රලිව්වේ ටෙක්ලා පද්මිණිකාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=as1208195</link>
    <topic>අපේ පුතානම් මෙහෙමයි</topic>
    <author>සෞම්‍යා</author>
    <content>අපේ පුතානම් මෙහෙමයිඉරිදා. ඉරිදා කියන්නේ සතියේ ගෙදර සැවොම එකට එක්ව ගත කරන දවස. මා දන්නා බොහෝ තරුණ තරුණියන් සතිය පුරාම වෙහෙසිලා මදක් විවේකයක් ලබාගෙන සැනසිල්ලෙ ඉන්න බලන්නේ ඉරිදාටයි. සමහර අය එදාට ටිකක් වැඩිපුර නිදා ගන්නවා. සමහරු උදේම රෙදි හෝදන්න පටන් ගන්නවා. තවත් සමහර තරුණයන් යහළුවෝ මුණ ගැහෙන්න යනවා. එක්කෝ යාළුවො කීප දෙනෙක් උදේම ගෙදරට එනවා. දන්නෙම නැතිව දවස ගෙවී යනවා.තාරක එදාත් සුපුරුදු ලෙසම උදේම නැගිට්ටා. උසස් පෙළ කරන කාලෙ ඉඳන්ම තාරක ඉරිදා උදේට අමතර පන්ති ගියේ නැහැ. එයා සෑම ඉරිදා උදෑසනම දහම් පාසල් ගියා. දහම් පාසල් විභාග සමත් වූ පසු තාරකටත් දහම් පාසලේ උගන්වන්න ලැබුණා. උසස් පෙළ හමාර වෙලා ගෙදර ඉන්න ටික දවසටත් තාරක දිගටම දහම් පාසලේ උගන්වන එක කරගෙන යනවා. එයා ඒ දේ කරන්නෙ හරිම කැමැත්තෙන්.උදේම නැගිටලා පෙර දවසේ රෑ පොඟන්න දාපු ඇඳුම් ටික තාරක සෝදලා දාන්නෙ එයා එහෙම නොකළොත් අම්මාට වැඩ වැඩි වන නිසායි. සමහර දාට තාරකගේ සහෝදරියත් එයාගෙ ඇඳුම් සෝදා දෙනවා. ඊළඟට තාරක කරන්නේ උදේම වට්ටියක් පිරෙන්න මල් නෙළන එක. මේ වැඩේට එයාට නංගිත් උදව් වෙනවා. තාරක නෙළා දෙන මල් ලස්සනට වට්ටියක තැන්පත් කරන්නෙ නංගි. ඒ දහම් පාසල් ගෙනියන්න.තාරක දහම් පාසලේ උගන්වන්න යන්නෙ නංගි එක්කයි. නංගිත් දහම් පාසලේ ඉගෙන ගන්නවා. පන්සලේ ලොකු හාමුදුරුවො බොහෝ වෙලාවට ළමයින්ට ආදර්ශයක් දෙන්න තෝරා ගන්නේ තාරකවයි. උසස් පෙළ හමාර වී සරසවි පිවිසුම් එන තෙක් එයා දිගටම දහම් පාසලේ උගන්වන්න ගියා. පන්සලේත් ගමේත් පොදු කටයුතු බොහොමයකට තාරක සහභාගි වෙනවා. තාරකට ඒ පුරුද්ද ආවේ තාත්තා ගෙන්. ගමේ තරුණ ළමයි එකතු කරගෙන තමන් පදිංචි පළාතේ සෑම නිවෙසකම සාමාජිකයො සහභාගි කරගෙන අවට පරිසරය පිරිසුදුව තබා ගැනීමට වැඩ පිළිවෙළක් සකසා ගත්තේ තාරකයි. ‘ඩෙංගු’ ගැන මුළු රටම කතාබහ කරද්දි තාරකලා එකතු වෙලා සෑම ඉරිදාම එයාලා පදිංචි පළාතෙ පාරක් ගානේ ගෙවත්තක් ගානෙ සොයා බලා පිරිසුදු කළා.තාරකලා පදිංචි ප්‍රදේශයේ එයා වගේම උසස් පෙළ හොඳින් සමත් තවත් තරුණ ළමයි කීප දෙනෙක්ම ඉන්නවා. මේ සැවොම එකතු වෙලා ප්‍රදේශයේ පුංචි නංගිලා මල්ලිලාට පාඩම් කියා දෙන්න පටන් ගත්තා. මේ තරුණ ළමයි ආරම්භ කළ මේ කටයුත්තට වැඩිහිටි හැමගෙන්ම ලැබුණේ පුදුම සහයෝගයක්. තාරක පදිංචි අතුරු මාවතේ නිවෙස් දහයක් දොළහක් තිබුණා. සතියේ එක් දිනකට හවස් කාලයේ ඉඩ තියෙන තියෙන හැටියට එක ගෙදරකට තාරකලා එකතු වුණා. එතෙන්ට පළාතේ 2, 3, 4, 5, 6, 7 ශ්‍රේණිවල දරුවනුත් එකතු වුණා. තාරකලා ඒ නංගිලා මල්ලිලාගේ පාසල් වැඩවලට උදව් වුණේ තම තමන්ගේ දක්ෂතා අනුවයි. කෙනෙක් ගණන් කියා දෙනවා. තව කෙනෙක් රචනා, තාරකගේ නංගි සිංහල කියා දෙනවා. තාරකගේ යාළුවා මනෝජ් ඉංගි‍්‍රසි උගන්වනවා. පාසලෙන් පසු කරගෙන එන්න දෙන ගෙදර වැඩත් මේ නිසා පුංචි අයට පහසු වුණා.ගෙදර පැමිණි වෙලේ පටන් දරුවන්ගේ ‘හෝම් වර්ක්’ බලන්න වෙන මවුවරුන්ටත් තාරකලාගේ මේ වැඩ පිළිවෙළ පහසුවක් වුණා. තාරකලා ඉන් නතර වුණේ නැහැ. පොඩි අයත් එකතු කරගෙන පොත් කියවීමේ ව්‍යාපෘතියකුත් පටන් ගත්තා. ඉඩකඩ තියෙන ගෙදරකට පොඩි ඈයො එකතු කරගෙන වයස මට්ටමට ගැළපෙන පොතක් කියවනවා. ඒ විදිහට පටන් ගත් ළමා කියවීමේ සමාජය අන්තිමට ම ප්‍රදේශයේ පුස්තකාලයක් ආරම්භ කිරීම දක්වා දුර ගියා.ඉතා සුළුවට පටන් ගත් මේ පුස්තකාලයේ තාරක වගේ යෞවන යෞවනියන් ගේ රුචියට වගේම කුඩා අයගේ රුචියටත් ගැළපෙන පොත්පත් පරිත්‍යාගශීලීන් ගෙන් ලබාගන්න මුල් වුණෙත් තාරක ඇතුළු මිතුරු පිරිසයි.විශේෂයෙන්ම පාසල් නිවාඩු කාලෙ වගේම සවස් වරුවේ රූපවාහිනිය ඉදිරිපිටට වෙලා කාටුන් වැඩ සටහන් බලමින් කාලය නාස්ති කරන කුඩා දරුවන් මේ නිසා පොත පත කියවීමට හුරු වෙලා. ඒක මවුපියන්ටත් ලොකු සැනසීමක් වුණා.තාරකත් ඔහුගේ මිතුරනුත් සරසවියට පිවිසුම් ලබන්නට පෙර කෙටි කාලයක් ඇතුළත හෝ රැකියාවකට යොමු වෙන්නත් හිතා ඉන්නවා. ඒකත් ජීවිතයට හොඳ අත්දැකීමක් මෙන්ම වෘත්තීය වශයෙන් පළපුරුද්දක් ලබාගත හැකි අවස්ථාවක් වේවි. එහෙත්, ඊට පෙර අසරණව දිවි ගෙවන පවුලක ගේ කඩා වැටුණු ගේ පිළිසකර කර දීමට මේ තරුණ පිරිස උත්සාහ ගන්නවා. ඒ ගැන පළාතේ අයත් තවත් දන්නා කියන අයත් දැනුම්වත් කර අවශ්‍ය දෙයක් කරන්නයි මේ දවස්වල තාරක ඇතුළු මිතුරන් උත්සාහ දරන්නේ.ඉතින්, තාරක වගේ යෞවනයන් අපේ සමාජයට කොච්චර වටිනවා ද? රටේ හැම තරුණයෙක්ම තාරකලා වගේ වෙනවනම් සමාජය කෙතරම් වාසනාවන්ත ද?සෞම්‍යාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=as1208196</link>
    <topic>හපෝයි! හපෝයි අම්මලා දැනගත්තොත්...</topic>
    <author>රවි</author>
    <content>හපෝයි! හපෝයි අම්මලා දැනගත්තොත්...ජීවිතයේ පළමුවරට මත්පැන් පානය කළ දිනය පිළිබඳව මට එතරම් පැහැදිලි මතකයක් ඇත්තේ, එම අවස්ථාවේ මා හොඳ සිහියෙන් සිටි නිසාම නොව, ඉන් අනතුරුව ගෙවීගිය දශක තුනකට ආසන්න කාලය තුළ මා කළ කී සෑම දෙයකම ස්වභාවය හා ස්වරූපය මත්පැන් මතම තීරණය වූ හෙයිනි.එය සිදුවූයේ මගේ වැඩිමහල් සොහොයුරියගේ විවාහ වූ දිනයේදීය. එවකට මා දහඅට වැනි වියේ පසු විය. ඒ වන විට ද මා මත්පැන් පිළිබඳව යම් අවබෝධයක් ලබා තිබු අතර එය ලැබුවේ මගේ පියාගේ මත්පැන් පානය ඇසුරෙනි.මගේ පියා වෘත්තියෙන් මුල් ගුරුවරයකු විය. එම වෘත්තියේ ස්වභාවය නිසාදෝ එසේත් නැත්නම් එම වෘත්තීයේම නියැළුණු මවගේ දැඩි විරුද්ධත්වය නිසාදෝ ම’පියා මත්පැන් ගත්තේ ඉඳහිට හෝ උත්සව අවස්ථාවකදී පමණි. ඇතැම් සති අන්තවල අගනුවරට හෝ මීගමු නගරයට යන ඔහු සවස් යාමයේ ආපසු පැමිණෙන්නේ පලතුරු හෝ රසකැවිලි පාර්සල් කිහිපයක් ද කිහිලි ගන්වා ගෙනය. එම පාර්සල් අතර මත්පැන් බෝතලයක් ද තිබෙන්නට ඇත.තම නිදන කාමරයට වී හොර රහසේ ඔහු විසින් කරන ලද මත්පැන් පානය ටික වේලාවකින් පවුලේ කවුරුත් දන්නා රහසක් බවට පත්විය. එසේ වූයේ මත්පැන් ගැනීමෙන් පසු ඔහු අමුතුම පුද්ගලයකු බවට පත්වූ හෙයිනි. මම විසින් ‘වෙස් ගැනීම’ ලෙස හඳුන්වන ලද පියාගේ මේ වෙනස් වීම කුමන ආකාරයකට සිදුවේදැයි කිසිවකු දැන නොසිටියේය.සාමාන්‍යයෙන් නිහඬ තැන්පත් පුද්ගලයකු වූ ඔහු මත්පැන් ගැනීමෙන් පසු විනෝදකාමී හෝ කලහකාරී යන අන්ත දෙකින් එකකට පත්වූ අතර, එවැන්නක් සිදුවූයේ කුමන කරුණක් නිසාදැයි අපි කිසිවකු නිශ්චිතව දැන නොසිටියෙමු. මත්පැන් බීම සඳහා තම කාමරයේ දොර වසා ගත් විට ‘අද උඹලගෙ තාත්තා කොයි වගේ වේසයක් ගනී ද දන්නෙ නැහැයි’ කීමට මව පුරුදුව සිටියේ එහෙයිනි. පියාගේ මෙම දෙබිඩි හැසිරීම් රටාව මා තුළ ඇති කළේ එක්තරා අන්දමක කුතුහලයකි. කෙසේ වුවද මං වඩාත් පි‍්‍රය කළේ මතින් තොර තාත්තාට වඩා බීමත්ව විනෝදකාමී ලෙස හැසිරෙන තාත්තාටය.මා මුල් වරට මත්පැන් පානය කළේ මගේ වැඩිමහල් සොහොයුරිය විවාහපත් වූ දින රාත්‍රියේ පැවැත්වූ සාදයේදීය. පැමිණ සිටි අමුත්තන් හට මත්පැනින් සංග්‍රහ කිරීම එදින ජයටම කෙරුණු අතර වර්ණවත් විදුලි බුබුලු හා පසුබිම් සංගීතය හේතුකොට ගෙන පරිසරය උත්සවශි‍්‍රයක් ඉසුලුවේය. මම අවට සිදුවන දෑ පිරික්සමින් ඉතා සැහැල්ලුවෙන් ඔබ මොබ ඇවිද්දෙමි.මේ අතර නිවසේ ඉස්තෝප්පු කාමරය තුළ විශේෂ යමක් සිදුවෙමින් පවතින බව මට හැඟී ගියේ ඒ අසල රැඳි සිටි මා මව විසින් නිවස තුළට කැඳවූ හෙයිනි.“ඔයා මොකද ඔතන කරන්නෙ... එන්න ගේ ඇතුළට” යැයි මව කීවාය. අනතුරුව මිදුලේ අඳුරු කොනකට ගොස් කාමරය දෙස බලා සිටි මා දුටුවේ ඒ තුළට යන සෑම කෙනෙකුම වාගේ ඇඹුල් කරගත් මුහුණින් යුතුව තොල් කට පිස දමමින් ආපසු පැමිණෙන බවය.“මොකද අතන වෙන්නෙ...?” ඇතිව තිබු කුතුහලය නිසාම අවසානයේ මම මගේ වැඩිමහල් ඥාති සොහොයුරෙකුගෙන් විමසිමී. අගනුවර ප්‍රධාන පාසලක කළ ඉගෙනීමෙන් පසු පෞද්ගලික සමාගමක රැකියාවක නියුක්තව සිටි ඔහු අප පවුලේ අය විසින් හඳුන්වන ලද්දේ ‘බේබි මහත්තයා’ යන නමිනි.මා ඇසු ප්‍රශ්නෙට ඥාති සොහොයුරා දුන් පිළිතුර වූයේ,“ඇයි දන්නෙ නැත්ද... ඒකෙ ඇතුළෙනෙ ඩ්‍රින්ක්ස් සර්ව් කරන්නෙ...” යන්නය.“ඩ්‍රින්ක්ස් කිව්වෙ...?” මම ඇසුවෙමි.“ඩ්‍රින්ක්ස් කිව්වෙ අරක්කු... අරක්කු කීවට අරක්කුම නෙමෙයි...”“ඒ කියන්නෙ...”“ඒ කියන්නෙ ජින්, බ්‍රැන්ඩි, බියර් වාගේ දේවල්...”“ඔයා කොහොමද දන්නෙ...?”“මම දන්නෙ ද? මම දන්නෙ දැනටම මමත් ටිකක් අරගෙන ඉන්න හන්ද... මල්ලිත් ටිකක් ගන්නව ද?” අනතුරුව ඔහු ඇසුවේය.“හපොයි නෑ... අම්මල දැන ගත්තොත්” මගේ ක්ෂණික පිළිතුර විය.“පි... ස්... සු... ද? අම්මල දැන ගන්නෙ කොහොම ද? ඒ අය ගේ ඇතුළෙ ගජ රාමෙට වැඩ... මහප්පත් (මගේ පියා) මෙලහකට හොඳට සූර් වෙලා ඇති...”“බීල වෙරි වුණොත්...?” මම ප්‍රශ්න කළෙමි.“පිස්සු ද? ඔය පොඩ්ඩක් ගත්තයි කියල වෙරි වෙනව ද? එහෙනම් මමත් වෙරි වෙලා ඉන්න එපායැ?” යයි කිවු ඔහු අනතුරුව මගේ මුහුණට හුස්මක් පිට කළේ “හා බලන්න අඩු ගානේ පුස්ඹක්වත් තියෙනව ද...” යයි පවසමිනි.“කාමරේ ඇතුළට යන්නෙ කොහොමද...? දකිනවනෙ...” මගේ ඊළඟ ප්‍රශ්නය විය.“මල්ලි යන්න ඕනෙ නෑ... ඔයා ඔහොමම ඉන්නකො මම ටක්ගාලා එන්නම්” යැයි කිවු ඔහු අමුත්තන් අතරින් ගොස් රිංගා යනු මම අඩ අඳුරේ සිට බලා සිටියෙමි.ඉන් අනතුරුව ඔහු මා වෙත පැමිණියේ තම අත්දිග කමිසයෙන් මුවාකොට සඟවාගත් මත්පැන් වීදුරුවක් ද සමඟය.“බල... බල ඉන්නෙ නැතිව මේක ‘ටක්’ ගාල කටේ දා... ගන්න...” මත්පැන් වීදුරුව මා අත තැබු ඔහු පැවැසුවේය. මම අදිමදි කළෙමි.“බොන්න... ඔය අරක්කු නෙමෙයි... ජින්...” අනතුරුව ඔහු පැවැසුවේය.මම මත්පැන් වීදුරුව මුවට ළං කළ ද, ඒ වහාම එය ආපසු ඥාති සොහොයුරා අත තැබුවෙමි.“හපොයි... බොන්න බෑ... හරි සැරයි” මම කීවෙමි. එවිට මද සිනාවක් පෑ ඔහු,“මං හිතුව මල්ලි ඔවගේ දෙයක් කියයි කියලා... ඉස්සර වෙලාවෙ ගන්නකොට ඔහොම තමයි... ආ! මෙන්න මේ මස් කෑල්ල හපල බීගෙන බීගෙන යන්නකො... එතකොට ප්‍රශ්නයක් නෑ” කියමින් සුවඳ හමන, බැදපු මස් කෑල්ලක් මා අත තැබුවේය. මඳ අඳුරේ සිදුවූ මෙම සංවාදය මට අලුත්ම අත්දැකීමක් විය. ඉන් මා යම් ප්‍රබෝධයකට පත්වී සිටියෙමි.ඔහුගේ උපදෙස් අනුව මස් කැබෙල්ල හපා සොදින් රස බැලු මම අනතුරුව, මත්පැන් වීදුරුව කටේ හලා ගතිමි.ඒ සමඟම මට දැනුණේ දිවකට හාරාගෙන ගිය බව හා බඩ පපුව සිහින් ගින්නකින් දැවී ගියාක් මෙනි. මගේ දෑස් ද නිලංකාර විය.“අමාරුවක් නෑ... නේද?” මගේ ඥාති සොහොයුරා විමසුවේය.“බඩ පපුව දනව... කරකැවිල්ලත් වගේ... මට බයයි අයියෙ...” මම කීවෙමි.“බය වෙන්න එපා... ඒක ටිකකින් ඇරිල යාවි... ඊට පස්සෙ බලන්නකො ජො... ලි... ය” යයි ඔහු කීවේ මගේ පිටට තට්ටු කරමිනි.ඔහු කී ලෙසම ඉන් ටික වේලාවකට පසුව මට මහත් සැහැල්ලුවක් හා ප්‍රබෝධයක් දැනුණි. සිහින් දහඩියකින් තෙමි ගිය සිරුර අනතුරුව සැහැල්ලු බවට පත්විය. ඇත්තෙන්ම එය ඊට පෙර කිසි දිනක අත් නොවිඳ තිබු අන්දමේ හැඟීමක් විය.“කෝකටත් දැන්ම අම්මල ඉන්න පැත්තෙ යන්න එපා... ඕනෙනම් පස්සෙ තව රවුමක් ගම්මු” යයි පැවසු ඔහු ඉවතට ගියේය.තවත් ටික වේලාවක් සිටි තැනම රැඳි සිටි මම අනතුරුව, සැහැල්ලු වූ අතපය ඒ මේ අත විසි කරමින් ඔබ මොබ ඇවිද ගොස් වැඩිහිටියන් විසින් ගයන ලද පැරැණි රසාංගයකට ද අත්වැල් සැපයුවේය.එක්වරම කිසිවකු මගේ පිටට තට්ටු කළේය. මම පිටුපස හැරී බැලුවෙමි.“මල්ලි කාමරේ වෙන කවුරුවත් නෑ... ටක් ගාලා තව එකක් දා ගම්මුද...?” සිනහ මුසු මුහුණින් මා අසල රැඳී සිටි ඥාති සොහොයුරා ෂමසුවේය.“හරි මං ලෑස්තියි...” කිවු මම ඔහුගේ අතින් අල්වා ගතිමි.අපි අමුත්තන්ගෙන් හිස්ව තිබු කාමරය තුළට රිංගා ගතිමු. මේසයක් මත නොයෙක් වර්ණ ගත් ලේබල් ගැසු විවිධ හැඩයෙන් යුත් බෝතල කීපයක් විය. තවත් මේසයක් මත වූයේ මස් මාළු පිරවූ තසිමය. මම කිසිදු චකිතයකින් හෝ කලබලයකින් තොරව දෙවන මත්පැන් වීදුරුව ද ගෙන මස් කැබෙල්ලක් ද විකමින් පිටතට පැමිණියේ “මම කාටවත් බය නෑ...” වැනි එඩිතර හැඟීමකිනි.අනතුරුව, මිදුලේ කොනක එක ළඟ තිබු පුටු දෙකක වාඩි වූ අප දෙදෙනා, බොහෝ වේලාවක් අල්ලාප සල්ලාපයේ යෙදුණේ පසුබිමින් ඇසෙන සංගීතයට කන් දෙමිනි.“වෙලාවක... සති අන්තෙ අපේ ගෙදර එන්න... ඔයෙ නාල එහෙම හොඳ ජොලියක් දාමු...” ඥාති සහෝදරයා කළ ඇරැයුම මම පිළිගත්තේ “හා අයියෙ ළඟදීම එන්නම්” යැයි කියමිනි.අප දෙදෙනා රාත්‍රී කෑම මේසයට වාඩි වූයේ ද එකටය.“මල්ලි යකෙක්නෙ... ඉස්සර වෙලාම ගත්ත කියල ගානක්වත් නෑ නේද...?” කෑම කන අතරතුර මගේ ඥාති සොහොයුරා පැවැසුවේය.මට මහත් ආඩම්බරයක් දැනුණි. පසුදින එම ආඩම්බරය තවදුරටත් තීව්‍ර වුණේ ඒ වන විටත් මා පෙර දින මත්පැන් ගත් බව පවුලේ කිසිවකු හෝ දැන නොසිටි හෙයිනි.එදින මද අඳුරට මුවා වී කටේ හලා ගත් පළමු මත්පැන් වීදුරුව විසින් මගේ ඉදිරි ජීවිතයෙන් අඩක් ඝන අඳුරේ තබන බවත්.... එම අවස්ථාවේ බඩ පපුව දවාලු සිහින් ගින්න පසු කලෙක ජීවිතයේ සතුට සාමය දවා අළු කරන මහා ගිනි ජාලාවක් බවට පත්වන බවත් මා දැන සිටියේනම්...!!!රවිrathnapalaw@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=as1208197</link>
    <topic>මේ දරුවාගේ දුකට පිහිටවෙමු</topic>
    <author>- ඉසවි</author>
    <content>මේ දරුවාගේ දුකට පිහිටවෙමුඔහු ලේක්හවුසියට ගොඩවූයේ කඳුළු පිරි දෑසිනි.“මට මගේ දරුවා බේරගන්න උදව් කරන්න ඔයාලට පින් සිද්ධ වෙනවා. හැඬුම් වියැකී කතා කරගත හැකි වූ විට ඔහු ආයාචනාත්මකව ඉල්ලා සිටියේ ය.වත්තල පදිංචි ඔහු අලිමුඩීන් ය. දෙදරු පියකු වන අලිමුඩීන් විදුලි කාර්මික සහායකයකු ලෙස සේවය කරන්නේ ය.“මං කරන රස්සාව ස්ථිර එකක් නෙමෙයි. රස්සාවට ගිය දාට රුපියල් හයසීයක් විතර හොයාගන්න පුළුවන්. අපි ඉන්නේ නැන්දගෙ ගෙදර කාමරයක. මගෙ දරුවන් දෙන්නගෙන් බාල දරුවා උපන්දා සිට බඩේ හර්නියා තත්ත්වයකින් පසුවෙනවා. ඒ ගෙඩිය පිටතට නෙරා ඇවිත් තියෙනවා. පුතා පුංචි කාලේ ඒක ඔපරේෂන් කළේ නැහැ. ඒ කාලේ ඉඳලම ළමා රෝහලෙන් ප්‍රතිකාර ගන්නවා. නමුත් දරුවගේ මේ ගෙඩිය කපා ඉවත්කර ප්‍රතිකාර කරන්න තරම් පහසුකමක් ළමා රෝහලේ නැහැලු. මේ නිසා අපි දරුවට පෞද්ගලික රෝහලකින් ප්‍රතිකාර කරන්නයි හදන්නේ. ඒ සඳහා රුපියල් ලක්ෂ දෙක හමාරක් වැය වෙනවා කිව්වා. පුතා ඉස්කෝලේ දෙවැනි පන්තියේ ඉගෙනුම ලබනවා. දැන් පුතාගේ වයස අවුරුදු හයයි. පුතා නිසා මමයි බිරියයි පුදුමාකාර වේදනාවක් විඳින්නේ. දරුවව පාසල් යැව්වට අපට බයයි එයා වැටිලා තුවාලයක් එහෙම වේවි කියලා. දැන් දැන් දරුවට අමාරු වැඩියි. එයාට කෑම කෑවහම අමාරුයි. ඒ නිසා පුතා පොඩ්ඩ පොඩ්ඩ කෑම කන්නේ.” අලිමුඩීන් පවසන්නේ දුක්බර හඬිනි.‘සිළුමිණ’ පාඨකයින් ඔබ සැම හැමදා අන් දුකේදී පිහිටට එන්නේ ය. මෙවර අප ඔබගෙන් උපකාර ඉල්ලන්නේ අංක 30, මුතුරාජ මාවත, මාබෝල, වත්තල පදිංචි සය හැවිරිදි මොහොමඩ් සල්මාන් ඛාන් පුංචි දරුවාගේ ජීවිතය බේරා ගැනීම වෙනුවෙනි.ඔවුන්ගේ බැංකු ගිණුම, කොමර්ෂල් බැංකුව, ගිණුම් අංකය 8560025151 දුරකථන අංකය 0777513154.- ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=as1208198</link>
    <topic>මිනිත්තුවක කතාවක්</topic>
    <author>පානදුර වඳුරාමුල්ල වත්තේ</author>
    <content>මිනිත්තුවක කතාවක්ඇලිස් ආච්චිගෙ මළගෙදරදකුණු පළාතේ අවමඟුල් උත්සවයකට සහභාගිවීම සඳහා එක්තරා පෞද්ගලික සමාගමක ‘මරණාධාර’ සමිතියේ ලේකම් තවත් තිදෙනකු සමඟ සමාගමේ වාහනයකින් අදාළ ස්ථානයට යැවීය.දැන් මරණයේ කටයුතු අවසන් කිරීමට ආසන්නයේ සංවිධායක මහතා විවෘත ආරාධනාවක් කළේය. හොඳයි පින්වතුනි! දැන් තවත් එක් ගුණකථනයකට අවස්ථාවක් දෙන්නම් කියනවාත් සමඟම වාහනයෙන් බැසගත් ලේකම්වරයා හතිදාගෙන ඇවිත් මයික්‍රපෝනය අතට ගෙන මෙලෙස තම දේශනය පටන් ගත්තේය.”ගරු අවමඟුල් උත්සව සභාවෙන් අවසරයි! අප හා උරෙන් උර ගැටී සේවය කරමින් උසස් නිලධාරීන්ගේ පවා පැසසුමට ලක්වූ වාර අනන්තයි. අප්‍රමාණයි. ඒ විතරක්ද? අපේ ක්‍රිකට් ටීම් එකේ උප නායකයා වශයෙන් සමාගමට විශාල කීර්තියක් ලබාදුන් අතර දක්ෂ බොක්සිං ක්‍රීඩකයෙක්ද වෙයි.”මේ වන විට කවුරුත් ලේන්සුවලින් මුව වසාගෙන සිනහා වෙනවා දිටිමි. වහාම කථිකයා දෙසට පැමිණි සංවිධායක මහතා ලේකම් සමඟ කතා කරනවා දිටිමි. වහාම ලේකම්වරයා පැමිණි රථයට දුව ගොස් එහි නැඟී යන දෙස කවුරුත් විශ්මයෙන් බලා සිටියහ.සංවිධායක - සමාවන්න පින්වතුනි! එයාලට වැරදිලයි මෙතෙන්ට ඇවිත් තියෙන්නෙ. එහා පාරේ විමල්ගෙ මළගෙදර කියා ඇවිත් තියෙන්නෙ අපේ ඇලිස් ආච්චිගෙ මළ ගෙදර කියා කතාව අවසන් කළේය.පානදුර වඳුරාමුල්ල වත්තේලයනල් ජයලත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=as1208199</link>
    <topic>ගුරු සේවයේ රසකතා</topic>
    <author>බණ්ඩාරගම</author>
    <content>ගුරු සේවයේ රසකතාගුරු සංගමය නොකළ දේඒ මෙරට ගුරු සංගම් ව්‍යාපාරය ඉතා බලවත් ව පැවැති සමයකි. දිවයින පුරා ගුරුවරු තම වෘත්තීය අයිතිවාසිකම් දිනාගැනීම පිණිස ගුරු සංගම් දෙක තුනක් වටා ඒකරාශී වී සිටියහ. ගුරු වෘත්තියේ දීර්ඝ කාලීන අත්දැකීම් ඇති, ගුරු සංගම් ව්‍යාපාරයට කැපවුණු ගුරු නියමුවෝ එම සංගම් මෙහෙයවූහ. ප්‍රාදේශීය නායකයෝ ද ඒ ඒ ප්‍රදේශවලට සැබෑ අවංක නායකත්වයක් දෙමින් ප්‍රාදේශීය වශයෙන් ක්‍රියාකාරී වූහ.විශේෂයෙන්ම අම්පාර, වඩාත් ක්‍රියාකාරී මෙන්ම සටන්කාමී ගුරු සංගම් ව්‍යාපාරයක් පැවැති ප්‍රදේශයකි. වාම දේශපාලනයේ යෙදීම හේතුවෙන් තම ගම් ප්‍රදේශවලින් පිටුවහල් කරන ලද ගුරුවරු මෙහිදී පෙරමුණ ගෙන කටයුතු කළෝය. ගුරු විදුහල් පුහුණුවෙන් පසුව දුෂ්කර සේවයට මාරු කර එවන ලද තරුණ ගුරුවරු ද ප්‍රදේශයේ තරුණ ගුරුවරුන් සමඟ එක්වී ගුරු සංගම් ව්‍යාපාරය වඩාත් සවිමත් කළහ.දුර බැහැර පිහිටි පාසල් වෙත වරින් වර ගොස් ඒවායේ ගුරු භවතුන් හමුවී ඔවුන්ගේ ගැටලු පිළිඳව සාකච්ඡා කිරීමේ වැඩපිළිවෙළක් ගුරු සංගමය පවත්වා ගෙන ගියේය. වරක් සංගමයේ දිසා ලේකම්වරයා තවත් සගයෙකු සමඟ ගල්ඔය මිටියාවතේ ඈත පිහිටි පාසලකට ගියේ එහි ගුරුවරුන් හමුවීම පිණිසය. ගුරු සංගමයේ ක්‍රියාකාරී සාමාජිකයකු වූ, පාසලේ විදුහල්පතිවරයාගෙන් ලද අවසරය මත ගුරු සංගමයේ දිස්ත්‍රික් ලේකම්වරයා ගුරුවරුන් ඇමතීය. ඉන් අනතුරුව ගුරුවරුන්ට ද සිය අදහස් දැක්වීමට අවස්ථාවක් ලබා දෙන ලදී.”ඔය ගුරු සංගම්වලින් අපිට ඇති වැඩක් නැහැ. ප්‍රශ්නයක් ඇති වෙච්ච වෙලාවට ඔය ගුරු සංගම් කාරයො අපිට උදව් කරන්නෙ නැහැ” යන අශුභවාදී ආකල්පය දැරූ සිය මැදිවිය ඉක්මවමින් සිටි ගුරු මහත්මියක් මෙම ගුරු මණ්ඩලයේ සිටියාය. ඇය පළමුවෙන්ම නැඟී සිටියාය.”ඔව් සහෝදරිය මොකක්ද ප්‍රශ්නෙ”යි ලේකම් වරයා ඇසීය.”ඔය ගුරු සංගම්වලින් මට නම් සත පහක වැඩක් නැහැ. මෙච්චර කාලෙකට මොනවද මහත්තයලගෙ සංගමෙන් කරල තියෙන්නෙ?” ඇය අනපේක්ෂිත ප්‍රශ්නයක් දමා ගැසුවාය.එහෙත් මේ වෘත්තීය සාංගමිකයා එවැනි ප්‍රශ්නවලින් තැම්බිය හැකි අයෙක් නොවේ. මෙවැනි ප්‍රශ්නවලට පිළිතුරු දිය හැකි ආකාරය ඔහු දනී. ඔහු නැඟී සිටියේය.”එහෙම කියන්න එපා සහෝදරිය. අපේ ගුරු සංගමෙන් කොච්චර වැඩ කරල තියෙනවද? අපිට තාම කරන්න බැරි වුණේ එක වැඩයි” ඔහු පැවසීය.”ඒ මොකක්ද?” ඇය පෙරළා ඇසුවාය.”අපිට තාම කරන්න බැරි වුණේ ඔය සහෝදරියට මනමාලයෙක් හොයා දෙන්න විතරයි.” දිසා ලේකම්වරයා ඇඟටපතට නොදැනී පැවසුවේය.ඉන්පසු කට ඇරියේ ඇය නොවේ.බණ්ඩාරගමපුල්ලපෙරුමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av1208193</link>
    <topic>හිනා කතා</topic>
    <author/>
    <content>හිනා කතාතම සමීප ඥාතියකු ගේ සීමාවක් රහිත බීමත්කම පිළිබඳ ඔහුගේ බිරිඳ විසින් කරන ලද කරුණු දැක්වීම අනුව රෝහිණී තකහනියක් ම බණ්ඩාරගමට ගොස් බීමට ඇබ්බැහි වී සිටි ගාමිණි හමුවිය.’පුතේ ගාමිණී, ඔය විදියට බොන්ඩ ගියොත් නං ආයෙ දෙකක් නෑ උඹ බොහොම ඉක්මනට මැරිලා යනවා. එතකොට අනාථ වෙන්නෙ මේ කෙල්ලයි දරුවො දෙන්නයි නේද? අනික එහෙම මැරිලා ගියාම උඹට යමපල්ලො වද දෙන කොට කොයි තරං නං දුකක් විඳින්ඩ සිද්ධ වෙනවද කියල උඹ නිකමටවත් හිතුවේ නෑ නේද?’ රෝහිණී බීමේ ආදීනව පිළිබඳ දීර්ඝ දේශනයක් කරමින් ගාමිණීට අවවාද කළාය.’යමපල්ලෝ? යමපල්ලො කොහෙද නැන්දේ දිවිය ලෝකෙ.’ ගාමිණී සිනාසෙමින් ඇසීය.තම මීසමේ පිහිටි තැබෑරුම නිතර ගම් වැසියන්ගෙන් පිරී ඇති බැව් ඒ අසලින් යනෙන අවස්ථා වලදී නිරීක්‍ෂණය කළ පූජක තුමා එම ප්‍රදේශයේ වාසීන් පල්ලියට කැඳවා ඔවුනට රහමෙර පානයේ ආදීනව පැහැදිලි කරන්නට පටන් ගත්තේ ඔවුන් ඉන් මුදා ගැනීමේ අදිටනිනි.’හොඳයි අපි මෙහෙම හිතමු. අරක්කු භාජනයකුයි, වතුර භාජනයකුයි අපි බූරුවෙක් ළඟට කිට්ටු කරනවා. ඔව් කියමු බලන්ඩ ඌ බොන්නෙ අරක්කු ද, එහෙම නැත්නම් වතුර ද?’’වතුර.’ සභාවේ සිටි කීප දෙනෙකු ම පිළිතුරු දෙනවා ඇසුණි.’හරියට ම හරි! හොඳයි ඇයි ඌ වතුර භාජනය තෝරා ගත්තෙ?’ පූජකතුමා ජයග්‍රාහී සිනාවක් දෙතොලට නඟා ගනිමින් සභාවෙන් ඇසීය.’ඌ බූරුවෙක් හින්දා.’ සභාවේ සිටියෙක් කීවේය.‘මොකද සුගත් මේ දකුණු කම්මුල නිල් වෙලා. තමුසෙ අවුරුදු දවස්වල බීලා වැඩිවෙලා කොහෙවත් වැටුණා ද?’ දීර්ඝ අවුරුදු නිවාඩුවෙන් පසු කාර්යාලයට පැමිණි සුගත්ගේ මුහුණ දෙස පරීක්ෂාකාරීව බලමින් වීරකෝන් ඇසීය.“නෑ බං නොනගතේ වෙලාවේ පවුලට හොරෙන් ෂොට් එකක් දෙකක් දාලා මම හිටියෙ. අවුරුද්ද ලබන කොට මට හොඳ ගණං. ඉතින් මං නැකතට වැඩ අල්ලන කොට ‘ගුණවතී, ඔයාට සුබ අලුත් අවුරුද්දක් වේවා!’ කියල මම කිව්වා. ඒත් පොඩ්ඩක් පදම වැඩිවෙලා මම කියල තියෙන්නෙ ‘ඔයා මේ සුබ අලුත් අවුරුද්දෙ සමාදානයේ සැතපේවා!’ කියලනෙ. ඒකෙන් තමයි මේ වින්නැහිය වුණේ.” සුගත් දකුණු කම්මුල අතගාමින් කීවේය.පුවත්පත් අලෙවි නියෝජිතයකු වූ විජිත තම ව්‍යාපාරය පිළිබඳ මිස අන් කිසිදු විෂයයක් පිළිබඳ උනන්දුවක් නොමැති, පුවත්පතක් නොකියවන, රූපවාහිනිය නොබලන අමුතුම තාලයේ පුද්ගලයෙකි. ඔහු දිනක් තම මෝටර් රථයෙන් තම සේවකයකු ද සමඟ නගරයට යද්දී නගර මධ්‍යයේ මහා ධාවන තරගයක් පැවතීම නිසා ටික වේලාවක් අතරමග සිරවී සිටීමට සිදුවිය. ධාවන තරගයට එක්වී සිටි තරගකරුවන් දෙස විශ්මයෙන් බැලු විජිත තම සේවකයා ගෙන් මෙසේ ඇසීය.‘ඈ බං ගුණපාල! මේ මිනිස්සු ඔක්කොම මොකද මේ දුවන්නෙ?’‘මේක මේ රේස් එකක් නෙ සර්. කප් එක හම්බ වෙන්නෙ පළවැනියාට ආපු එක්කෙනාටයි.’ තම හාම්පුතාගේ තරම දන්නා ගුණපාල ධාවන තරගය පිළිබඳ විස්තර කරමින් කීවේය.‘මොනවා...! ඉතින් බං දිනන එකාට විතරක් නං කප් එක හම්බ වෙන්නෙ, ඇයි මේ අනික් එවුන් දුවන්නෙ?’ විජිත ඇසුවේ විශ්මයෙනි.කර්තෘට ලියන්න | මුද්‍රණය සඳහා</content>
  </post></root>