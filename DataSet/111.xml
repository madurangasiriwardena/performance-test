<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=f1311142</link>
    <topic>ඇත්ත ඇති සැටියෙන් දකින්නට අවස්ථාවක්</topic>
    <author/>
    <content>ශ්‍රී ලංකාව පූර්ණ භාවයෙන් යුක්ත සියලු ජනකොටස්වලට සමගිව ජීවත් විය හැකි රාජ්‍යයක් බව රාජ්‍ය නායකයන් ඉදිරියේ ප්‍රත්‍යක්ෂ කිරීමට මේ අවස්ථාව උපරිමයෙන් ප්‍රයෝජනයට ගැනීම අවශ්‍ය වේ. මේ වැදගත් අවස්ථාවේ ශ්‍රී ලංකාවේ ප්‍රතිරූපය ඉහළ නැංවීම පක්ෂ විපක්ෂ සැමගේ යුතුකමයි, ජාතික වගකීමයි. මාතෘ භූමියට ආදරය කරන්නා වූ ද සැබෑ ලෙසම සාමය අගය කරන්නා වූ ද කිසිවකුට මේ මොහොතේ පොදු රාජ්‍ය මණ්ඩලීය රාජ්‍ය නායක සමුළුවට මුදල් වැය කිරීම අනවශ්‍ය දෙයක් ලෙස හැඳින්විය නොහැකිය.ප්‍රාග් බෞද්ධ යුගයේ පටන් ශ්‍රී ලංකාව ජාත්‍යන්තරය හා සමීප සම්බන්ධතා පවත්වා ඇති බව වංශ කතාවලින් මෙන්ම පුරාවෘත්තවලින්ද තහවුරු වේ. ශ්‍රී ලාංකේය ජාතියේ අනන්‍යතාවය ආරක්ෂා කර ගනිමින් අධීන රටක් ලෙස කටයුතු කිරීමට තරම් ආත්ම ශක්තියක් මෙන්ම අභීත නායකත්වයකින් යුත් නරපතියන් පාලන තන්ත්‍රය මෙහෙය වූ බවද අතිශයෝක්තියක් නොවේ. විවිධ යුග වකවානුවල දී සතුරු අක්‍රමණ මෙන්ම මිතුරු සම්ප්‍රාප්තීන්ද අප රටට ලැබුණු බව පෙනේ.ශ්‍රී ලංකාව අධිරාජ්‍යවාදීන්ගෙන් නිදහස ලැබු පසු ශ්‍රී ලංකාවේ පැවති මුල්ම රාජ්‍ය නායක සමුළුව වන්නේ නොබැඳුණු ජාතීන්ගේ සමුළුවයි. නොබැඳි පිළිවෙත අනුගමනය කළ ඉතා සාර්ථක රාජ්‍යයක් ලෙස ශ්‍රී ලංකාව‍ට ඉමහත් පිළිගැනීමක් සේම ගෞරවයක් හා අභිමානයක් ඇති කරලීමට එයට හැකි විය.ඒ සඳහා දක්ෂ නායකත්වයක් සැපයීමට එවකට ශ්‍රී ලංකා අග්‍රාමාත්‍යවරිය වූ දිවංගත සිරිමාවෝ බණ්ඩාරනායක මැතිනියට හැකි විය. රටවල් 71 රාජ්‍ය නායකයන් මෙරටට ගෙන්වා ශ්‍රී ලංකාව කුඩා දිවයිනක් වුවද ලෝකයට දැවැන්ත නායකත්වයක් සැපයීය හැකි රාජ්‍යයක් බව සනාථ කිරීමට එතුමියට හැකියාව තිබුණි.වර්ෂ 71 පසුව ක්‍රමක්‍රමයෙන් වර්ධනය වී ලෝකයේ බිහිසුණුම ත්‍රස්තවාදි සංවිධානයක් ලෙස බලවත් වූ එල්. ටී. ටී. සංවිධානය නැවත වරක් ජාතිවාදය ව්‍යාප්ත කරමින් ශ්‍රී ලංකාව දෙකඩ කිරීමේ ව්‍යායාමයක නිරත විය. ඒ සඳහා ලෝකයේ බලවත් රාජ්‍යවලින් සෘජුව මෙන්ම වක්‍රව ආධාර ලැබුණු බවද නොරහසකි.ලෝකයේ ප්‍රජාතන්ත්‍රවාදය හා මානව හිමිකම් පිළිබඳව නිරතුරුව හඬ නැඟු බටහිර රාජ්‍ය මෙන්ම රාජ්‍ය නොවන සංවිධාන එල්. ටී. ටී. ය විසින් ශ්‍රී ලංකාවේ සිදු කළ මානව සංහාරය දැක දැක මුනිවත රැකීම එක් අතකින් ශෝචනිය වූ අතර අනෙක් අතින් යුක්තිය හා සාධාරණය ඉල්ලා මොරදුන් ‍ලෝක ජනතාවගේ විශ්මයටත් පිළිකුලටත් භාජනය විය.ප්‍රභාකරන් හා ඔහුගේ ත්‍රස්තවාදී සංවිධානය මෙන්ම ඔවුන්ට උදව් කළ ලෝකයේ බලවත් රාජ්‍ය හා සංවිධාන ශ්‍රී ලාංකීය ජනතාවත්, රාජ්‍යයත් මරණයේ දොරටුව ළඟට කැඳවා ගෙන එමින් තිබූ මොහොතේ මෙම දැවැන්ත අභියෝගයට එඩිතරව මුහුණ දුන් ජනාධිපති මහින්ද රාජපක්ෂ මහතා, අපේ ත්‍රිවිධ හමුදාව මරණ බයෙන් ජීවත් වූ එක් කෝටි හැටලක්ෂයක් වූ ශ්‍රී ලාංකේය ජනතාවට අභය දානය දුන්හ.මිලේච්ඡ කොටි ත්‍රස්තවාදීන්ගේ ප්‍රාණවධයට ලක්වූ අහිංසක මිනිසුන්ද බලහත්කාරයෙන් පැහැරගෙන එල්. ටී. ටී. ඊ සංවිධානයට බඳවා ගත් දහස් ගණනක් ළමා සොල්දාදුවන් ද ප්‍රාණ ඇපයට තබාගෙන සිටි තුන්ලක්ෂයකට ආසන්න සිවිල් ජනය ද ඉන් මුදා ගනු ලැබුණි.මේ සියල්ල දැඩි ආත්ම සංයමයකින් මෙන්ම මානව දයාවකින් ඉටු කළ ශ්‍රී ලංකාවේ ත්‍රිවිධ හමුදාව ලෝකයටම ආශ්චර්ය ජනක ආදර්ශයක් සැපයූ අතර වීනීතම හමුදාවක් බවද ලෝකයටම ඔප්පු කළේය.එපමණක් නොව මෙතෙක් මානුෂීය මෙහෙයුමකින් ජනතාවත් රටත් මුළුමනින්ම නිදහස් කරගත් ලෝකයේ එකම රාජ්‍යය බවට ශ්‍රී ලංකාව පත් කිරීමට මෙරට රාජ්‍ය නායකත්වය මෙන්ම ත්‍රිවිධ හමුදාවම සමර්ථ වූහ.මේ අනභිභවනීය ජයග්‍රහණය මෙන්ම අභයදානය ඉවසා සිටිය නොහැකි දෙමළ ඩයස්පෝරාව මෙන්ම ලෝකයේ බලවත් රාජ්‍ය මානව හිමිකම් කඩ කළේය යන සාවද්‍ය ප්‍රකාශ කරමින් ලංකා රාජ්‍යයට දරුණු ලෙස කෙණෙහිලිකම් කිරීම යුක්තිය හා සාධාරණත්වය අපේක්ෂා කරන ජනතාව පිළිකුලෙන් යුතුව හෙළා දැකීය යුතුයි.දෙමළ ඩයස්පෝරාව කරන ප්‍රකාශන පමණක් පිළිගෙන ඒවා සත්‍ය යැයි පිළි ගනිමින් ලංකා රාජ්‍යය මානව හිමිකම් උල්ලංඝණය කරන්නේය යන අසත්‍ය චෝදනාව පරාජය කිරීම අද දවසේ අපට ඇති අභියෝගයයි.මේ සඳහා හොඳම අවස්ථාවක් අපට උදාවී ඇත. නොබැඳි ජාතීන්ගේ සමුළුවෙන් පසුව ලංකාවේ ප්‍රථම වතාවට ලෝක රාජ්‍ය නායකයින් 52 දෙදෙනෙකු සහභාගි වන පොදු රාජ්‍ය මණ්ඩලීය රාජ්‍ය නායක සමුළුව අතිශයින්ම වැදගත් වේ.මෙතෙක් කාලයක් දුෂ්ට චේතනාවෙන් ලංකාව මානව හිමිකම් කඩ කරන්නේය යන අභූත චෝදනාවට නිසි පිළිතුරු සැපයීමට මෙය කදිම අවස්ථාවක් වනු ඇත.එමෙන්ම විදේශීය මාධ්‍යවේදීන් සිය ගණනක් ලංකාවට පැමිණීමෙන් ශ්‍රී ලං‍කාවේ සැබෑ තත්ත්වය සියැසින් දැක ගැනීමට අවස්ථාව සැලසෙන අතර එය ශ්‍රී ලංකාවේ යහපත් ප්‍රතිරූපය ඇතිවීමට හැම අතින්ම ඉවහල් වේ.මෙරටට පැමිණෙන සියලුම රාජ්‍ය නායකයන් උතුරු නැ‍ෙඟනහිර සංචාරයක් සඳහා යොමු කිරීමට හැකි නම් එය ශ්‍රී ලංකා රජය ලබා ගන්නා ලොකුම ජයග්‍රහණයකි. ඒ සඳහා අවශ්‍ය සැලසුම් මෙන්ම ක්‍රමෝපායත් සැකසීම රාජ්‍ය නිලධාරීන්ගේ මෙන්ම විදේශ කටයුතු අමාත්‍යාංශයේ වගකීමයි.ශ්‍රී ලංකාව පූර්ණ භාවයෙන් යුක්ත සියලු ජනකොටස්වලට සමගිව ජීවත් විය හැකි රාජ්‍යයක් බව රාජ්‍ය නායකයන් ඉදිරියේ ප්‍රත්‍යක්ෂ කිරීමට මේ අවස්ථාව උපරිමයෙන් ප්‍රයෝජනයට ගැනීම අවශ්‍ය වේ.මේ වැදගත් අවස්ථාවේ ශ්‍රී ලංකාවේ ප්‍රතිරූපය ඉහළ නැංවීම පක්ෂ විපක්ෂ සැමගේ යුතුකමයි. ජාතික වගකීමයි මාතෘ භූමියට ආදරය කරන්නා වූ ද සැබෑ ලෙසම සාමය අගය කරන්නා වුද කිසිවකුට මේ මොහොතේ පොදු රාජ්‍ය මණ්ඩලීය රාජ්‍ය නායක සමුළුවට මුදල් නාස්ති කරන අනවශ්‍ය දෙයක් ලෙස හැඳින්විය නොහැකිය. යමෙක් එසේ කරන්නේ නම් ඔහු දේශද්‍රෝහියෙකි.ශ්‍රී ලංකාව යුද්ධය ජයග්‍රහණය කිරීම නිසා ඉන් ලැජ්ජාවට පත්වූ බටහිර රාජ්‍ය ලංකාවට ඊර්ෂ්‍යා කරමින් තමන්ගේ නොහැකියාව වසා ගැනීමට මානව හිමිකම් නැමැති ඊනියා චෝදනාව ඉදිරිපත් කරන්නේ යම් සේද යුද්ධයේ මුවාවෙන් සිය සාක්කුව තරකරගත් ශ්‍රී ලංකාවේ රාජ්‍ය නොවන සංවිධාන හා ඒවා සමඟ සමීපව කටයුතු කරන දේශපාලන සංවිධානද කරන්නේ පිටරැටියන් කරන්නා වූ මේ දුෂ්ට ක්‍රියාවම බව පැහැදිලිය.මේ සියලු බලවේග පරාජය කොට දිනාගත් සාමය ආරක්ෂා කර ගැනීමට ලෝක ප්‍රජාවගේම සහයෝගය දිනා ගැනීමට ලැබුණු මේ හොඳම අවස්ථාවෙන් උපරිම ප්‍රයෝජන ගැනීම සඳහා මාතෘ භූමියට සැබවින්ම ආදරය කරන සියලු ලාංකීය ජනතාව අතිගරු ජනාධිපතිතුමාට සහයෝගය ලබාදීම පරම යුතුකමකි.ශ්‍රී ලංකා බෞද්ධ හා පාලි විශ්වවිද්‍යාල‍ෙය් පීඨාධිපති (බෞද්ධ අධ්‍යයන) මහාචාර්ය වාව්වේ ධම්මරක්ඛිත හිමි‍ සටහන - බලපිටිය සමූහ (දිලිප් නිශ්ශංක) .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=f1311143</link>
    <topic>මේ ජයග්‍රහණය දෙස සුබවාදීව බලමු</topic>
    <author/>
    <content>පොදු රාජ්‍ය මණ්ඩලීය සමුළුව, විශ්ව දැනුම සහ තාක්ෂණය සමඟින් නව ලොවට පිවිසෙන දොරටුවක් බව මුලින්ම කියන්න කැමැතියි. නිදහස ලැබූ දිනයේ සිට මේ දක්වා කාලය තුළ ශ්‍රී ලංකාවේදී පවත්වන දෙවැනි විශාලතම රාජ්‍ය නායක සමුළුව මෙය බව ආඩම්බරයෙන් කියන්න පුළුවන්. මෙවර පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම සඳහා සත්කාරක රට වශයෙන් ශ්‍රී ලංකාව තෝරා ගැනීම ජාතියක් වශයෙන් අප සියලු දෙනාම ලැබූ ජයග්‍රහණයක් වෙනවා.නිදහස ලැබූ රටවල් 53 කින් සමන්විත පොදු රාජ්‍ය මණ්ඩලය බිලියන 2.2 ක ජනගහනයක් නියෝජනය කරන ලොව දැවැන්ත සංවිධානයක් බව පෙන්වා දෙන්න කැමැතියි. එයින් සියයට 60 ක් පමණ අවුරුදු 30 ට අඩු තරුණ ජනගහනය වීමද විශේෂත්වයක් වෙනවා. ජනාධිපති මහින්ද රාජපක්ෂ මහතාගේ නායකත්වය යටතේ අපට හිමි වූ මේ ජයග්‍රහණය දෙස සුබවාදීව බැලිය යුතුයි.දශක තුනක අඳුරු යුගය අවසන් කොට සංවර්ධනය කරා ඉදිරියටම ගමන් කරන අවස්ථාවක ලෝකයේ එක් එක් රටවල රාජ්‍ය නායකයන්ට මෙන්ම සෙසු රාජ්‍යතාන්ත්‍රිකයන්ට අපේ රටේ වත්මන් සැබෑ තත්ත්වය සියැසින් දැක ගන්නට අවස්ථාව සලසාදී තිබෙනවා. පසුගිය 2009 වසරේ මැයි මාසයේදී කොටි ත්‍රස්තවාදය ශ්‍රී ලංකා ධරණිතලයෙන් පරාජයට පත්කිරීම අප ලද ඵෙතිහාසික ජයග්‍රහණයක් වෙනවා.ත්‍රස්තවාදය පරාජය කිරීම යනු සතුරා පරාජය කිරීම නොවේ. සතුරාගේ ඉත්තා හෙවත් ත්‍රස්තවාදී මුහුණුවර පරාජය කිරීම අප ලද ජයග්‍රහණයක් වෙනවා. නමුත් සතුරාගේ සැබෑ මුහුණුවර තවදුරටත් ක්‍රියාත්මක වෙමින් තිබෙනවා.මානව හිමිකම් චෝදනා, යුද අපරාධ චෝදනා සතුරාගේ අනේකවිධ උත්සාහයන්ට ආසන්න උදාහරණ කිහිපයක්. බෙදුම්වාදී අරගලය ත්‍රස්තවාදී ස්වරූපයෙන් ඉටු කර ගැනීම යථාර්ථයක් නොවුණු කල්හි සතුරා විවිධ උපාය මාර්ග අනුගමනය කරමින් සිටින බව අපි අවබෝධ කර ගත යුතු වෙනවා.නමුත් එම සියලු උත්සාහයන් ව්‍යර්ථ කරමින් පොදු රාජ්‍ය මණ්ඩලීය රාජ්‍ය නායක සමුළුවේ සත්කාරකත්වය ශ්‍රී ලංකාවට ලබා ගැනීමට රජය සමත්වීම පිළිබඳව රටක් ලෙස සහ පුරවැසියන් ලෙස සියලු දෙනා සතුටු විය යුතු කරුණක් වෙනවා. ප්‍රතිගාමී කුමන්ත්‍රණකරුවන්ගේ උත්සාහයන් සාර්ථක වෙමින් මෙවර සත්කාරකත්වය ශ්‍රී ලංකාවට අහිමි වූයේ නම් තත්ත්වය හාත්පසින්ම වෙනස් වීමට ඉඩ තිබුණා. එසේ වූයේ නම් මානව හිමිකම් චෝදනා, යුද අපරාධ සහ මාධ්‍ය නිදහස උල්ලංඝනය කිරීම ආදී වන්නා වූ චෝදනා අන්තර්ජාතිකව පිළිගත් බවට මතයක් රට තුළ මෙන්ම ජාත්‍යන්තරය තුළ ගොඩනැඟීමට ඉඩකඩ තිබුණා.මුල් වටයේදීම ශ්‍රී ලංකාවට පොදු රාජ්‍ය මණ්ඩලීය රාජ්‍ය නායක සමුළුවේ සත්කාරකත්වය හිමිවීම හරහා දේශීය මෙන්ම අන්තර්ජාතික සතුරන් රටට එරෙහිව ගොනු කරන ලද චෝදනා නිශේධනය වී තිබෙනවා කියන්න පුළුවන්.ශ්‍රී ලංකාවේ මානව හිමිකම් උල්ලංඝනය වීම්, යුද අපරාධ සිදු වූයේ නම් මෙවැනි වටිනා සමුළුවක් සංවිධානය කිරීමේ හා සත්කාරකත්වය හිමිවීමේ අවස්ථාව හිමිවන්නේ නැහැ. නමුත් ශ්‍රී ලංකාව පිළිබඳ ජාත්‍යන්තර විශ්වාසය සහ ශ්‍රී ලංකාව පිළිබඳව වන්නා වූ නිවැරැදි දැක්ම වඩාත් තහවුරු කරමින් 22 වන පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමේ තීරණය ශ්‍රී ලංකාවේ ප්‍රතිරූපය ඉහළ නැංවීමට බෙහෙවින් උපකාරී වෙනවා.දැන් රට හමුවේ ඇති ප්‍රබල අභියෝගය රාජ්‍ය නායක සමුළුවේ සියලු ඉසව් වඩාත් සාර්ථක කර ගැනීමයි. රටවල් විශාල ප්‍රමාණයක සංචාරය කරමින් ශ්‍රී ලංකාව පිළිබඳව ප්‍රචාරණාත්මක කාර්යයක් කරනවාට වඩා ශ්‍රී ලංකාවට පැමිණෙන පොදු රාජ්‍ය මණ්ඩලීය රටවල විදේශ අමාත්‍යවරුන් හා විදේශ දූත මණ්ඩල ප්‍රධානීන් හමුවේ ශ්‍රී ලංකාවේ සැබෑ තත්ත්වය හෙළිදරව් කිරීමට ලැබෙන මේ අවස්ථාව උපරීම කාර්යක්ෂමතාවයෙන් හා ඵලදායි ආකාරයෙන් ප්‍රයෝජන ගැනීමේ වගකීම මෙන්ම උපාය මාර්ග සැලසුම් කිරීම විදේශ කටයුතු අමාත්‍යාංශයට පැවරෙනවා.මේ සමුළුව අපිට තවත් අංශ කිහිපයකින් වැදගත් වෙනවා. සමස්ත ලෝකය එකම විශ්ව ගම්මානයක් බවට පත්ව තිබෙන මේ අවස්ථාවේදී අපට හිමි වන ආර්ථික ප්‍රතිලාභ තුළින් අපේ දූ දරුවන්ට නව තාක්ෂණය සහ දැනුම ලබා දෙන්නට හැකි වෙනවා. රට තුළ සෑම අතින්ම යහපත් වාතාවරණයක් උදා වනු ඇති බව මඟේ විශ්වාසයයි. විශේෂයෙන්ම මෙහිදී අධ්‍යාපන ක්ෂේත්‍රයට විශේෂ ස්ථානයක් හිමිවෙනවා.පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමත් සමඟ වසර දෙකක කාලයක් සඳහා එහි සභාපතිත්වය ජනාධීපති මහින්ද රාජපක්ෂ මහතාට හිමිවෙනවා. එමඟින් ජාත්‍යන්තර වශයෙන් විශාල වගකීමක් පැවරුණද අපේ රටට හිමි වන ආර්ථික ප්‍රතිලාභ අති විශාලයි.පොදු රාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන ව්‍යාපාරික, තරුණ සහ මහජන සමුළුව හරහා එක් එක් ක්ෂේත්‍රයන්ගෙන් අපේ රටට වාසි අත්කර ගන්නට පුළුවන්. විදේශීය ව්‍යාපාරිකයන් සහ ආයෝජකයන් පැමිණීමෙන් අපේ රටට ආයෝජන, ව්‍යාපාර ඇතුළු අංශයන්ගේ පිබිදීමක් ඇති වෙනවා.ශ්‍රී ලංකාවට ආර්ථික වශයෙන් ප්‍රතිලාභ අත්වනවා පමණක් නොව ජාත්‍යන්තර වශයෙන් කීර්තියක් හිමි වන මේ අවස්ථාවේදී ඒ දෙස සුබවාදීව බැලිය යුතුයි. මෙමඟින් ජාත්‍යන්තර මතවාද දුරු කොට සාමයේ බීජ වැපිරීමට විශාල පන්නරයක් ලැබෙන බවද එය අපේ ජාතියට වාසනාවක් බවද සිහිපත් කරන්න කැමැතියි.   .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=f1311144</link>
    <topic>බෙරහඬේ’ මුසුව තිබෙන්නේ අපේකමයි</topic>
    <author>- සමදරා ජයසිංහ</author>
    <content>හනික වරෙව් කොල්ලනේ මෙන්න මෙහෙ වරෙව්....” මේ ගීතය එදා වගේම අදටත් ජනප්‍රියයි. මීට වසර 52කට පෙරාතුව මේ ගීතය ඇතුළත් “බෙරහඬ” වේදිකා නාට්‍ය, නාට්‍යවේදී බන්දුල ජයවර්ධනයන් විසින් රචනා කරන ලද්දේ ග්‍රීක සම්භාව්‍ය නාට්‍ය පිටපතක් ඇසුරින්ය, ශ්‍රී ලාංකේය කලාකෙත පෝෂණය කලා වූ බන්දුල ජයවර්ධනයන් වියෝවී ‍දස වසරක් ගතවීම නිමිත්තෙන් නීතිඥ ඩග්ලස් සිරිවර්ධන බෙර හඬ නාට්‍ය නැවත වේදිකාගත කරනු ලැබුවා. අද රසමංජරිය සමඟ එක්වන ටවර් හෝල් රඟහල පදනමේ අධ්‍යක්ෂ ජනරාල්, නීතිඥ ඩග්ලස් සිරිවර්ධන ඒ පිළිබඳ මෙසේ සිය අදහස් පළ ක ෙළ්ය.* ‘බෙර හඬ’ නාට්‍ය නැවත වේදිකාගත කිරීමට පෙළඹුණේ ඇයි?මේ නාට්‍ය නැවත නිෂ්පාදනය කිරීමට පෙළඹුණේ කරුණු 3ක් පාදක කරගෙන. මේ නාට්‍යයේ නිර්මාතෘ වන බන්දුල ජයවර්ධනයන් යනු මේ රටේ සිටි යුග පුරුෂයෙක්. එතුමා ශ්‍රී ලාංකේය නාට්‍ය කලාව වෙනුවෙන් නිහඬ සේවයක් කළ උදාරතර මිනිසෙක්.එතුමා අප අතරින් සමුගෙන මේ මස 20 වැනිදාට වසර දහයක් ගත වී හමාරයි. එතුමා නිහඬව වෙනවා. මෙහෙවර සිහිපත් කරමින් දස වැනි ගුණ සමරුවට සමගාමීව බෙරහඬ නැවත වේදිකාවට ගෙන ඒමට සිතුවා.ඒ අනුව මේ මස 11 වැනිදා නාට්‍යයේ මංගල දර්ශනය අප ආරම්භ කළා. 11, 12, 13 යන තෙදින පුරාම සාර්ථක ප්‍රේක්ෂක ප්‍රතිචාර මත මෙය වේදිකාගත වුණා. අද (14) මේ නාට්‍යයේ අවසාන දර්ශනය ටවර්හෝල් රංග ශාලාවේදී සවස 6.30ට පවත්වනවා. බන්දුල ජයවර්ධනයන් වෙනුවෙන් අපට කළ හැකි උපරිම පූජා උපහාරය මෙයයි.දෙවැනි කරුණ වන්නේ මේ නාට්‍යය හැඩකරන සංගීතය. ඔස්ටින් මුණසිංහ සංගීතවේදියා විසින් ජන සංගීත ආර භාවිත කරමින්, ග්‍රීක නාට්‍ය අනුවර්තනයක් වුවත් ඒ තුළට අපේකම ඇතුල් කරමින් මෙහි සංගීතය නිර්මාණය කර තිෙබන අාකාරය ෙප්‍ර්ක්ෂකයාට දැනවීමත් ෙමහි අරමුණක්. මේ ගීත රසික හදවත් තුළ ළැඟුම් ගෙන තිබෙන්නෙත් ඒ සංගීතය තුළ ඇති අපේකම නිසා. බාල බොළඳ නාට්‍ය නිර්මාණය වන මේ වකවානුවේ අපි උත්සාහ ගනු ලබනවා ගුණාත්මක, සම්භාව්‍ය නාට්‍ය නැවත නැවත ප්‍රේක්ෂකයා අතරට ගෙන යාමට.තුන්වෙනුව මේ නාට්‍ය පිටපතේ ඇති සුවිශේෂී බව නිසාම එහි ආකෘතිය නැවත නිර්මාණය කිරීමේදී ටවර් නාට්‍ය හා රංගකලා පාසලේ විද්‍යාර්ථීන්ගේ අධ්‍යාපන කාර්යයට එය රුකුලක් වීම. එහි සම නිෂ්පාදන ක්‍රියාවලියේ සියලු පියවරකදීම ඔවුන්ට තම ප්‍රායෝගික ක්‍රියාකාරකමක් ලෙසින් අත්දැකීම් ලබා ගැනීමට අවස්ථාව, ලැබෙනවා.*මේ නාට්‍යයේ ඉතිහාසය පිළිබඳව, ආවර්ජනය කළහොත්?මෙය ග්‍රීක සම්භාව්‍ය නාට්‍ය රචක සො‍ෆොක්ලිස්ගේ 'ඉක්නෙවුටායි' පිටපත ඇසුරෙන් බන්දුල ජයවර්ධන විසින් නිෂ්පාදනය කළ නාට්‍යයක්. 1961 දෙසැම්බර් 21 වැනි දින බෙරහඬ පළමුවරට වේදිකාගත වුණා. පසුව ලූෂන් බුලත්සිංහල විසින් නැවත වේදිකා නිෂ්පාදනයක් ලෙසින් ෙමය රංගගත කළා.ලූෂන් බුලත්සිංහල බෙරහඬ නමින් රූපවාහිනි නිෂ්පාදනයන් ලෙසින් ද මෙය නිර්මාණය කළා. බන්ධුල ජයවර්ධනයන් ජීවතුන් අතර සිටියදීම තමයි ලූෂන් විසින් මේ රූපවාහිනි නිර්මාණය කරනු ලැබුවේ. ඒ හරහා විශාල පිරිසක් බෙරහඬ නාට්‍යයට එකතු වුණා.ඒ 1983 දී. කොටස් වශයෙන් රූපවාහිනියේ විකාශය වූ බෙරහඬ නාට්‍යයේ ජැක්සන් ඇන්තනි, ග්‍රැන්විල් රුද්‍රිගු, ගාමිණී සමරකෝන්, රොඩ්නි වර්ණකුල, උදේනි චන්ද්‍රසිරි, අනුලා බුලත්සිංහල රංගනයෙන් එකතු වූණා. ඒදා රූපවාහිනිය හරහා පුළුල් ප්‍රචාරයක් මේ නාට්‍යයට ලැබුණා.2005 දී ලක්ෂ්මි දමයන්ති විසින් නැවත නිෂ්පාදනය කර වේදිකාගත කරනු ලැබු ෙම් නාට්‍යය එයින් වසර 8 කට පසුව අපි නැවත කරළියට ගෙන එනවා.*බෙරහඬ ප්‍රතිනිර්මාණය කිරීමේදී රංගන ශිල්පීන් ප්‍රමාණය වැඩිකර, රංග කාලය අඩුකර තිබෙනවා. මෙයින් මුල් කෘතියට යම් හානියක් සිදුවන්නේ නැද්ද?කිසිසේත්ම නැහැ. බෙරහඬ රූපවාහිනියෙන් පූර්ණ වශයෙන් විකාශය වූ නිසා බොහෝ දෙනා දන්නා නාට්‍යයක්. ඒ නිසාම එහි පිටපතේ එන මුල් අරුත වඩා මතුවෙන ලෙසින්, සංස්කරණය කරමින්, කිසිවක් අලුතින් එකතු නොකරමින් මෙය නැවත නිෂ්පාදනය කරනු ලැබුවේ. නව නිෂ්පාදනයේදී නිෂ්පාදන ආකෘතිය පමණක් එහි අන්තර්ගතයට හානියක් නොවන ලෙස, වෙනස් කළා.පළමු නාට්‍යයේදී රංගන ශිල්පීන් දස දෙනෙකු පමණක් සහභාගි වූවත් නැවත නිෂ්පාදනයේදී නළුනිළියන් 25 දෙනකු සහභාගි කර ගනු ලැබුවා. එයින් වැඩි පිරිසකට රංගනය සඳහා අවස්ථාව ලැබුණා.කාලය පිළිබඳ කතා කළහොත් වර්තමානයේ ප්‍රේක්ෂකයන් හුරුවී සිටින්නේ ඉතාම කෙටි කාලයක් තුළ ඉහළ රසවින්දනයක් ලබා ගැනීමට එය රූපවාහිනි මාධ්‍යයත් සමඟ ඉතා මෑත කාලයේ ලැබුණු දෙයක්.බෙරහඬ නාට්‍ය මුල් කාලයේදී පැය කිහිපයක් රංග ගත කළත් එය පැය 1 ½ කට සීමා කරන්න සිදුවුණේ අනවශ්‍ය ලෙස කාලය ගත කරමින් ප්‍රේක්ෂකයා අපහසුවට පත් නොකිරීමට නැවත නැවත තිබූ ජවනිකා හා දෙබස් අඩුකර කෙටි කාලයක් තුළ ප්‍රේක්ෂකයාට‍ ප්‍රබල හා වඩා ඵලදායි ලෙස නිර්මාණය දැනෙන අයුරින් හා ප්‍රේක්ෂකයාව නොකඩව‍‍ා රඳවා ගත හැකි අයුරින් ප්‍රතිනිර්මාණය කරනු ලැබුවා.*බෙරහඬ නාට්‍ය නිර්මාණයේ අන්තර්ගතය පිළිබඳ යමක් සඳහන් කළහොත්?මේ නාට්‍ය නිර්මාණය වී ඇත්තේ ‍රීක දේශයේ නාවික වෙළඳුන් තම රට හා සම තත්ත්වයේ ලා ගෞරව කළ ශ්‍රී ලංකාවේ ජනතාව වෙනුවෙන් මිත්‍රශීලී සුහදත්වයක් හා ලෙන්ගතුකමකින් පුදන ලද නාට්‍යයක් ලෙසයි.මෙයට වසර දහස් ගණනකට පෙර තම ව්‍යාපාර කටයුතු අවසන් කර ගම් රට බලා යෑමට ලංකාවෙන් නැව් නැඟීමට සූදානම්ව සිටි ග්‍රීක වෙළෙඳුන් විසින් ශ්‍රී ලංකාවේ කවර හෝ නැව් තොටකදී වේදිකාගත කරන නිර්මාණයක් ලෙසින් බෙරහඬ වේදිකාගත වන්නේ.*බෙරහඬ සඳහා ලැබුණු දායකත්වය කෙසේ ද?අතිගරු ජනාධිපතිතුමන්ගේ මහින්ද චින්තන වැඩසටහනත් සමඟ මානව සම්පත් සංවර්ධනය සඳහා ලැබුණු ටවර් හෝල් රඟහල පදනම නිසයි අද වන විට ශ්‍රී ලාංකේය වේදිකා නාට්‍ය ක්ෂේත්‍රයේ නව පිබිදීමක් ඇති වී තිබෙන්නේ.ඒ වගේම ටවර් නාට්‍ය හා රංගකලා පාසල 2007 වසරේදී ඇරඹි පළමු මාස හය තුළදී එහි අධ්‍යනය යෙදෙන දරුවන් සමඟ මා නිර්මාණය කළ “ගොදුරු” නාට්‍යයේ මංගල දර්ශනය ඊජිප්තුවේ කයිරෝ නගරයේ අළු අයිරාස් රඟහලේදී පවත්වූවා.අනතුරුව මා නිර්මාණය කළ “පුලතිසි අභිමන” හා “විදුර නූර්තිය”, “සක්කාය දිට්ඨි” නාට්‍යය දර්ශන රැසක් වේදිකා ගතකරන ලද අතර, එයින් “සක්කාය දිට්ඨි” නාට්‍යය දර්ශන වාර 50 කට වඩා වේදිකා ගතකළා.“සක්කාය දිට්ඨි” නාට්‍ය නිසාම ටවර් වෘත්තියාභිමුඛ නාට්‍යය සංසදය යනුවෙන් වෘත්තීය රංගන ශිල්පී පරපුරක් සඳහා වෙනම සංවිධානයක් ද ඒ සඳහා වෙනම ගිණුමක් ද ඇතිකළා. “සක්කාය දිට්ඨි” නාට්‍යයෙන් උපයා ගත් මුදලින් කොටසක් එකී අරමුදලේ තැන්පත් කිරීම හේතුවෙන් “බෙරහඬ” නාට්‍ය නිර්මාණයේදී අවශ්‍ය මූල්‍ය ප්‍රතිපාදන කොටසක් එම අරමුදලින් සපයා ගැනීමට අපට හැකි වුණා.මේ කටයුතු සඳහා අවශ්‍ය අනුමැතිය ලබා දුන් ටවර් හෝල් රඟහල පදනමෙහි සභාපති, අග්‍රාමාත්‍ය දි. මු. ජයරත්න මැතිතුමා මෙන්ම සංස්කෘතික හා කලා කටයුතු අමාත්‍ය ටී. බී. ඒකනායක මැතිතුමා සහ සංස්කෘතික හා කලා කටයුතු අමාත්‍යාංශයේ ලේකම් වසන්ත ඒකනායක මහතා ඇතුළු භාරකාර මණ්ඩලයට ද, නව පරපුරක රංගාභිෂේකය වෙනුවෙන් “බෙරහඬ” නිර්මාණය කිරීමට සහය දුන් සැමට ද මාගේ ගෞරව ප්‍රණාමය පුද කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=f1311145</link>
    <topic>‘ලැජ්ජා නැද්ද? පාරේ නටන්න’සමහරු මගෙන් ඇසුවා</topic>
    <author>- මහේෂි කෝෂිලා</author>
    <content>වීදි නාට්‍ය කලාවෙන් ආරම්භ කළ සිය කලා දිවියේ දශක හතරකට ආසන්න කාලසීමාවක් පසු කරමින් ප්‍රේක්ෂක හදවත් සිය රංගන කෞශල්‍යයෙන් ඒකාලෝකවත් කළ ඇය නමින් දීපානි සිල්වා ය. වීදි නාට්‍ය කලාවේ නොමැකෙන නාමයක් රැඳවූ ගාමිණී හත්තොටුවේගමගේ නමින් ඇරැඹි පදනමේ මූලිකත්වය ගෙන කටයුතු කරන ඇය හා අද රසමංජරිය කතා බහ වෙන්වන්නේ මේ අයුරිනි.පුරා දශක හතරකට ආසන්න කාලයක් රංගන ක්ෂේත්‍රයේ රැඳී සිටි ඔබ මේ ක්ෂේත්‍රයට පැමිණි මුල් අවධිය පිළිබඳ සඳහන් කළොත්......මම මුලින්ම රංගනයට එකතු වුණේ වර්ෂ 1975 ලයනල් වෙන්ඩ්ට් රංග ශිල්ප ශාලිකාව තුළින් ඒ එම වසරේම එහි වීදි නාට්‍ය කණ්ඩායම පාස්කු දිනයේදී ඉදිරිපත් කළ “අකීකරු පුත්‍රයා” සහ “ජේසු ක්‍රිස්තුවට පැමිණීම” යන වීදි නාට්‍යයන් වලිනි.එය ශ්‍රී ලංකාවේ මෙතෙක් බිහි වී නොමැති නිහඬ අභිරූපන රංගනයක් යැයි පැවසුවොත් මා නිවැරැදියි. ඉන් පසු ධම්ම ජාගොඩ මහත්තයා විසින් රංගගත කළ “වෙස් මුහුණු” වේදිකා නාට්‍යයේ රංගනයට එක් වීමට මට අවස්ථාවක් ලැබුණා.එය රංගගත වෙමින් තිබූ නාට්‍යයක් වූ අතර එහි රඟ පෑ නිළියට හදිසි අසනීප තත්ත්වයක් මත එහි රංගනයට දායකත්වය ලබා දීමට නොහැකි වුණා. එම චරිතයට පණ පෙවීමට මට ලැබුණ අවස්ථාව මගේ ප්‍රථම වේදිකා නාට්‍ය අත්දැකීම බවට පත් වෙනවා. නැතිනම් මගේ පළමු වේදිකා නාට්‍ය වන්නේ මුල්ම ළමා නාට්‍ය උළෙලට සරත් කුමාර විසින් ඉදිරිපත් කළ “ඉදි කළය” නම් වේදිකා නාට්‍යයේ රඟපෑ චරිතය යි.වීදි නාට්‍ය පිළිබඳව කියූ සැනින් අපගේ මතකයට නැගෙන්නේ ගාමිණී හත්තොටුවේගම ප්‍රමුඛ විවෘත වීදි නාට්‍ය කණ්ඩායමයි. මේ වනවිට එහි මූලිකත්වය ගෙන කටයුතු කරන්නේ ඔබ යි. ඒ පිළිබඳ පැවසුවොත්....ලබන අවුරුද්ද වෙනකොට වීදි නාට්‍ය කණ්ඩායමට අවුරුදු 40ක් සම්පූර්ණ වෙනවා. රංගන ක්ෂේත්‍රයේ අවුරුදු 39ක් රැඳී සිටිමින් අවුරුදු 25කට අධික කාලසීමාවක් වීදි නාට්‍යවලට සම්බන්ධ වීමට මට හැකි වුණා. ඇතැම් අවස්ථාවලදී කාන්තා සාමාජිකත්වය නියෝජනය කළේ මා පමණයි.ඒත් අවුරුදු 10ක පමණ කාලසීමාවක් පූර්ණකාලීන සහයෝගය වීදි නාට්‍ය කණ්ඩායමට දීමට මට නොහැකි වුණා. ඒත් මා මෙහිදී පැවසිය යුතුයි ගාමිණී හත්තොටුවේගම මහත්තයා කිසිම දවසක කවුරුත් නැහැ කියලා වීදි නාට්‍ය අතැර නොසිටි බව, අලුත් සාමාජිකයන් බඳවා ගනිමින් ඔවුන් මෙහෙයවමින් නව නිර්මාණ බිහි කරමින් වීදි නාට්‍ය කලාව ආරම්භ කිරීමට ඔහු නිතරම කැප වුණා. ඔහු, දක්ෂ නළුවෙක් බිහි කළ හැකි දක්ෂ නිර්මාණකරුවෙක්.ඔහුගේ අභාවයත් සමඟ වීදි නාට්‍ය කලාවත් අභාවයට යෑමට දිය නොහැකි නිසා එතුමාගේ අවමංගල්‍ය උත්සව සභාවේදී මම ප්‍රසිද්ධියේ පොරොන්දුවක් වුණා වීදි නාට්‍ය කලාව ඉදිරියට අරගෙන ගොස් මේ පිළිබඳ දැනුම අපේ අනාගත තරුණ පරපුර වෙත ද දායාද කරන බවට.වීදි නාට්‍ය කලාවේ මූලික අරමුණ වන්නේ කුමක්ද?වීදි නාට්‍යයක් දර්ශනය කරන්නේ මුදල් අය කිරීමකින් තොරවයි. ඉඩ තියෙන්නේ යම් ස්ථානයක ද, එම ස්ථානය රංග භූමියක් බවට පත් කරගෙන රඟ දක්වන වීදි නාට්‍ය තුළින් කිසි විටෙක වාණිජ පරමාර්ථයක් ඉටු කරගැනීමට අප පෙළෙඹෙන්නේ නැහැ. මිනිසුන්ට සමාජය පිළිබඳ අවබෝධයක් ලබා දීමට අප මෙහිදී හැම විටම කටයුතු කරනවා.“වීදි නාට්‍ය” සඳහා තරුණ පරම්පරාව දක්වන රුචිකත්වය සහ ඔවුන් මේ සඳහා නැඹුරු වීමේ ප්‍රවණතාව පිළිබඳව පැවසුවොත්....වර්තමාන තරුණ පරම්පරාව මේ සඳහා දක්වන උනන්දුව බොහෝ දුරට අඩුයි. ඔවුන්ට ජනප්‍රිය වීමට, හැකියාවන් විදහා පෑමට විවිධ මාර්ගයන් අද වන විට බිහි වී තිබෙනවා. ඉස්සර අපේ වැඩමුළුවක් තියනවා කියලා පත්තරේ දැන්වීමක් දැම්මොත් අපට විශාල අයදුම්පත් සංඛ්‍යාවක් ලැබෙනවා. ඒත් අද ඒ තත්ත්වය බොහෝ දුරට අඩු වෙලා. වීදි නාට්‍යයෙන් කතා කරන්නෙ කුමක්ද?ඒත් මේ කලාවට ආදරය කරන අතළොස්සක් පමණ පිරිසක් සිටින බවත් පැවසිය යුතුයි.අනෙක් ක්ෂේත්‍රයන්ගෙන් ඔබ්බට ගොස් කතා කළහොත් වීදි නාට්‍ය හරහා නළු නිළියන් වෙත සජීවී ප්‍රතිචාර ලැබෙනවා. කොහොමද ඔබට ලැබෙන ප්‍රතිචාරහොඳ ප්‍රතිචාර ලැබෙනවා. විශේෂයෙන් ග්‍රාමීය මට්ටමෙන් විශාල ප්‍රතිචාර ලැබෙනවා. ඔවුන් අපට බොහෝ දුරට ළෙංගතු වෙනවා.දශක හතරකට ආසන්න කාල සීමාවක් ඔබ පැමිණි මේ ගමන් මගේදී කාන්තාවක් ලෙස ඔබට මුහුණ දීමට සිදු වූ බාධා පිළිබඳව පැවසුවොත්.....විශාල බාධා රැසකට මුහුණ දීමට මට සිදු වුණා. ඒ කාලෙ තත්ත්වය අදට වඩා හරි වෙනස්. ගැහැනු ළමයකු මෙවැනි දේට යොමු වී සිටීම පිළිබඳව සමාජයේ ඇතැම් අය වැරදි දෘෂ්ටිකෝණයකින් දකිනවා. මං වීදි නාට්‍ය වලට සහභාගී වී සිටි කාලය තුළදී “ලැජ්ජ නැද්ද ඔහොම පාරේ නටන්න” යනුවෙන් ප්‍රශ්න නගපු අයත් සිටියා.යම්කිසි සමාජ අසාධාරණයක් වන සෑම තැනකදීම අපේ වීදි නාට්‍ය කණ්ඩායම සමඟ මමත් සිටියා. එවැනි අවස්ථාවලදී කඳුළු ගෑස් ප්‍රහාරයන්ට, වතුර පහරවල්වලට, රහස් පොලීසියෙ බලපෑම්වලට ප්‍රශ්නවලට මුහුණ දීමට මට සිදු වුණා. එයින් ම සමාජය පිළිබඳ පුළුල් අවබෝධයක් ලබා ගැනීමට හැකියාවක් ලැබුණු අතරම විශාල ධෛර්යයක් ලැබුණා.වීදි නාට්‍ය කලාව හැදෑරීමට කැමැත්තෙන් පසුවන අයකුට ඔබට පැවසීමට ඇති දෑ පිළිබඳ කිවුවොත්.....වීදි නාට්‍ය කලාවට පැමිණියොත් රංගනය පිළිබඳවත්, සමාජය පිළිබඳවත් පරිචයක් ලබා ගැනීමට හැකියාව තිෙයනවා. මේ ක්ෂේත්‍රයට පැමිණීම ආශාවෙන් පසුවන අයට පළමුව පැවසිය යුතුයි, මේ සඳහා විශාල කැපකිරීමක් කිරීමට සිදුවන බව. මක්නිසාදයත් වීදි නාට්‍ය සංවිධානය රඟදක්වන්නෙ ජනයා ගැවසෙන පාරවල්වල.එය ටෙලි නාට්‍යයකට, වේදිකා නාට්‍යයකට හෝ චිත්‍රපටයකට සිදු කිරීමට සිදු වන කැපකිරීමකට වඩා වෙනස් ස්වභාවයක් ගන්නවා. ඒ හැකියාව, ආශාව, ධෛර්යය තියන අය වර්තමාන පරපුර තුළ සිටිනවා. ඔවුනට මෙම ක්ෂේත්‍රයට ආවොත් කිසිම අවැඩක් සිදු නොවන බව පැවසිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=f1311146</link>
    <topic>ශ්‍රී ලාංකේය ජාතියේ අගය වටහා ගන්න</topic>
    <author/>
    <content>ශ්‍රී ලංකාව මෙන්ම ලොව තවත් රටවල් 54ක් පමණ සන්ධානගතව 1949 බිහි වු පොදු රාජ්‍ය මණ්ඩලය පිළිබඳව නොදන්නා ‍අයකු නොමැති තරම්ය. දේශපාලන නිදහස ලබා ගැනීමත් සමඟ තවදුරටත් එම රටවල් හා පවත්වා විවිධ මට්ටමේ සබඳතා මත පොදු රාජ්‍ය මණ්ඩලය නම් වු සංවිධානය හා ඒකාබද්ධ වෙමින් දේශපාලනික, ආර්ථික හා සංස්කෘතික මෙන්ම සමාජ තත්ත්වයන් හි ප්‍රගමනය, අපේක්ෂාවෙන් වූ එකතුවක් ලෙස මෙම සංවිධානය හඳුන්වා ලීමට හැකිය.පවතින යථාර්ථයවසර 02කට වරක් රැස්වී, සිය රටවල පවතින අර්බුදකාරී තත්ත්වයන් විවිධ විෂයන් පදනමින් සාකච්ඡා කරමින් යහපාලන ප්‍රතිපත්තියක් කරා යොමු වීමේ අරමුණින් කටයුතු කරන මෙම සංවිධානය වරක් රැස්වූ අවස්ථාවක ඊළඟ සමුළුව පවත්වන රට තෝරා ගනු ලබයි. එවිට ඊළඟ වසර දෙකක කාල සීමාව සඳහා සභාපතිත්වය ලැබෙනුයේ සමුළුව පවත්වන සත්කාරක රටෙහි නායකයා වෙතය.මේ අයුරින් 2011 වසරේ සිට ඕස්ට්‍රේලියාවේ පර්ත් නුවර පැවති අවසාන සමුළුවේදී 2013 වසරේ සමුළුව පවත්වන අවස්ථාවේ ශ්‍රී ලංකාව එම සමුළුව පැවැත්වීමට තෝරා ගැනීම සිදුවී ඇත. මෙනයින් ඉදිරි වසර දෙකක කාලය තුළ පොදු රද සමුළුවේ නායකත්වය නැතහොත් සභාපතිත්වය ලැබෙනුයේ ශ්‍රී ලංකාවේ රාජ්‍ය නායකයා වන ජනාධිපති මහින්ද රාජපක්ෂ මැතිඳුන් වෙතය.ජනමතයපොදු රාජ්‍ය මණ්ඩලීය නායකත්වය පිරිනැමීමත් සමඟ ලොව පුරා විහිදී මහා පරිමාණ රටවල් පවා අයත් වන විශාල ප්‍රදේශයක විවිධ රාජ්‍ය තාන්ත්‍රික කටයුතුවල නියැලීමේ වරප්‍රසාදය එහි සභාපතිත්වය හිමි වන බැවින් මෙය ජාත්‍යන්තර පරිමාණයේ ඉතා වැදගත් වගකීම් සහිත රාජ්‍ය පාලනයේ අතිවිශිෂ්ට සන්ධිස්ථානයක් බව සැලකිය යුතුය. ලෝකයේ දෙවන විශාලම රට වශයෙන් හැඳින්විය හැකි කැනඩාව මෙන්ම ඉන්දියාව වැනි රටවල් අප පුංචි රට මෙන් සිය ගුණයක් විශාල රටවල් බැවින් ශ්‍රී ලංකාවට මෙය රටක් වශයෙන් ගත්විට විශාල අභිමානනීය අවස්ථාවක් ලෙස දැක්වීම වැරැදි නොවේ.මෙවන් පසුබිමක් තුළ ශ්‍රී ලාංකීය ජනතාව මෙම අවස්ථාව දකිනුයේ කෙබඳු අයුරින් ද යන්න අප විමසා බැලීම වැදගත් ය. එබැවින් මේ පිළිබඳ ජනතාව දැනුවත් කරමින් නිවැරැදි අරමුණක් ආකල්පමය වෙනසක් ඇති කිරීම කෙරෙහි අප උත්සුක විය යුතුය.විවිධ ජාතීන් වශයෙන්, විවිධ ලබ්දින් අදහන්නන් හෝ විවිධ සංවිධාන දේශපාලන පක්ෂ වශයෙන් සංවිධානව සිටින අප ජනතාව විවිධ දෘෂ්ටි කෝණයන්ගෙන් මෙම සමුළුව දෙස ඇගයීමෙන් මෙන්ම විවේචනාත්මකවද අදහස් ඉදිරිපත් කරනු විවිධ ජනමාධ්‍ය ඔස්සේ අපට දැකගත හැකි විය. අසන්නට ලැබිණි. ඇතැම් විවේචනයන්හි පොදු කරුණු වන්නේ මෙම සමුළුව පිළිබඳව ධනාත්මකව ඇගැයීමක් කිරීමට උත්සාහ ගෙන නොමැති බවයි.එයින් එක් කරුණක් වන්නේ මෙය අපවන් කුඩා රටක නොදියුණු ආර්ථිකයකට ඔරොත්තු නොදෙන වැය බරක් වන බවය. තවත් කරුණක් වන්නේ වැය හා සසඳන විට ලැබෙන ප්‍රතිලාභයක් නොමැති බවය.තවත් කරුණක් වන්නේ ගරු ජනාධිපතිතුමා කීර්තිය අපේක්ෂාවෙන් කරන්නක් මිස පැහැදිලි ආර්ථික, දේශපාලනික ප්‍රතිපත්තියක් සමුළුව තුළින් නොකරන බවය. කේන්ද්‍රීයව කොළඹ පමණක් සංවර්ධනය වීමද, අනෙකුත් ප්‍රදේශ සංවර්ධනය කිරීමක් සිදු නොවන බව ද එම ප්‍රදේශ සංවර්ධනයට වෙන් වූ මුදල් ආපසු ගැනීමක් සිදු වනවා යැයි ද එම කරුණු අතර ප්‍රධාන වේ.සෑමවිටම බලයේ සිටින කණ්ඩායම ගන්නා උත්සාහයන් ව්‍යාර්ථ කරනවාට වඩා සමස්ත ජනතාවට යහපතක් වේ නම් දුබලතා පවතී නම් පෙන්වා දී නිවැරැදි කරමින් රට වෙනුවෙන් ඉදිරිපත් වීම සිදුවිය යුත්තකි. මේ තුළින් සිදු වන යහපත සමස්ත රට වැසියාටම බැවින් එයින් උපරිමය ළඟා කර ගැනීමට අප උත්සාහ ගත යුතුය. කිසියම් වැඩි වියදමක් දැරීමට මෙම අවස්ථාවේ සිදු වුව ද එයින් ඇති වන ප්‍රතිලාභ ඊට කිහිප ගුණයකින් ළඟා කර ගත හැකි නම් ඊට අප උත්සාහ දැරිය යුතුය.එය ව්‍යවසායකත්වය බඳුය. එනම් ව්‍යවසායකත්වය යනු අවදානම දැරීම යැයි විග්‍රහ වන බැවිනි. මේ අනුව අප සියල්ලන් ව්‍යාපාරික මානසිකත්වයකින් ක්‍රියා කරමු. එසේම මෙම සමුළුව පැවැත්වීම සඳහා ශ්‍රී ලංකාව තෝරා ගත්තේ නම් එය ප්‍රතික්ෂේප කිරීම ජාත්‍යන්තරික වශයෙන් කළ හැකිද යන්න තේරුම් ගත යුතුය. එසේ ප්‍රතික්ෂේප කළේ නම් ජාත්‍යන්තරය තුළ අප රට සැල‍ෙකනුයේ හැකියාවක් නැති ජාතියක් ලෙස ය. ඊට ශ්‍රී ලාංකිකයන් ලෙස අප කැමති වේවිද? අභියෝගයන් ජය ගැනීම ජාතියක් ලෙස අප විසින් කළ යුතුය. ඉතිහාසය විසින් පෙන්වා දී ඇත්තේ ද එයයි. ගත් තීරණය අතිශයින් අගය කළ යුතුය.ආදර්ශවත්ව ක්‍රියා කිරීමමෙම අවස්ථාවේ අප සියලු පුරවැසියන්ගේ යුතුකම වනුයේ සමුළුවෙන් ලබා ගත හැකි උපරිමය පිළිබඳ උනන්දුවීමයි. සමුළුව සඳහා සහභාගි වන විදේශීය රාජ්‍යයන්හි නායකයන් වෙත අප ශ්‍රී ලාංකීය ජාතියේ අගය වටහාදීම සඳහා විනයගරුකව, ගෞරවාන්විතව, බුද්ධිමත්ව හා සංයමයෙන් කටයුතු කිරීමයි. මේ වෙනුවෙන් සියලු ආරක්ෂක විධිවිධාන යොදා තිබුණද ඒ කිසිවක් අවශ්‍ය නොවන තරමට ජනතාව දැඩි හික්මීමකින් ආදර්ශවත් පරිදි කටයුතු කළ යුතුය.ඊට ප්‍රධාන හේතු ලෙස දැකිය හැක්කේ උගත් බුද්ධිමත් පරපුරක් ශ්‍රී ලංකාවේ ජීවත්වන බව සපථ කිරීමට යි. එතුළින් රාජ්‍ය නායකවරුන්ගේ මෙන්ම මේ රටේ ආයෝජනය කිරීමේ අපේක්ෂාවෙන් පැමිණෙන ව්‍යාපාරික ප්‍රජාවට සිය කටයුතු කර ගෙන යාමේ අභියෝගයක් හෝ අවදානමක් නොවන බව තහවුරු කළ හැකිය. “හිටියොත් හොඳට හැදී දෙවියොත් නමට වදී” සේ සිය අපේක්ෂා ඉටු කර ගත හැක්කේ යහපත් පැවැත්ම තුළින් බව කිව යුතුය.වැරැදි ආකල්ප දුරලීමඕනෑම මධ්‍යස්ථ පුද්ගලයකු මෙම සමුළුව දෙස බලනුයේ ජාත්‍යන්තර සංවිධානයක් ලෙස එක්වී අප මුහුණ දී ඇති අභියෝගයන්, පසුගාමී තත්ත්වයන්, වැරැදි සහගත තත්ත්වයන්, නිවැර­ැදිව සකස් කර ගනිමින් එකිනෙකා තුළ අවබෝධයෙන් එකිනෙකා වෙත ගෞරවයෙන් කටයුතු කරන එකමුතුකම අවියක් කරගත් ප්‍රබලතම සංවිධිත කණ්ඩායමක් ‍යන අදහසිනි.විදේශීය යම් යම් රාජ්‍යයන් වැරැදි අවබෝධය නිසා නොමඟ යාමෙන් සහභාගිත්වය ලබා නොදෙන බව පැවසුවද ඔවුන් යම් යම් පටු ආකල්ප මත කටයුතු කිරීම ඊට හේතු වී ඇතැයි පැවසේ. විශේෂයෙන් උතුරුකරයේ පැවති ත්‍රස්ත ව්‍යාපාරයෙන් පලා ගිය ද්‍රවිඩ කණ්ඩායම්වල දේශද්‍රෝහී කටයුතු ඇගැයීමට ඔවුන් ගන්නා උත්සාහය බහුතරය ප්‍රතික්ෂේප කරන බැවින් ඔවුන් තුළ පවත්නා වැරැදි ආකල්ප දුරලීමට ද මෙම සමුළුව මගින් කටයුතු සිදුවේ යැයි සිතිය හැකිය.ඒ මෙරටට පැමිණෙන රාජ්‍ය නායකයන්ට ප්‍රජාතන්ත්‍රවාදය හා ත්‍රස්තවාදය අතර වෙනස උතුරේ සංචාරය කිරීමෙන් වටහා ගැනීමට හැකි වන බැවිනි. එය ශ්‍රී ලංකාව සමුළුව තුළින් ලබන උසස්ම රාජ්‍ය තාන්ත්‍රික ජයග්‍රහණයක් බව කිව යුතුය. ත්‍රස්තවාදය අහිංසක ජනතාව වෙනුවෙන් පිටු දැකීම අභිමානවත් නායකයකුගේ යුතුකම විය යුතුය. එය පසක් වනු ඇතැයි සිතමු.අනාගත දැක්මශ්‍රී ලංකා‍ව ආසියාවේ ආශ්චර්ය බවට පත්කරලීමේ වර්තමාන රජයේ දැකීම යථාර්ථයක් බවට පත්කොට රට සංවර්ධනය කිරීමේ අපේක්ෂාවෙන් ජනාධිපතිතුමා ප්‍රමුඛ රජය විවිධ සැලසුම් සහගත වැඩසටහන් ක්‍රියාත්මක කරන බවක් මධ්‍යස්ථ මනසකින් අගයන්නකුට දැකිය හැකි ය. එම කාර්යන් ආර්ථික සංවර්ධනය සඳහා පාදක වන්නා වූ යටිතල පහසුකම් මෙන්ම මානව සම්පත් සංවර්ධනය, සංස්කෘතික හා සමාජ සංවර්ධනය ඒකාබද්ධ පරිවර්තනයක් තුළින් ප්‍රගමනය වන බවක් දැකිය හැකිය.මෙම තත්ත්වය සාර්ථක කර ගැනීම කළ හැක්කේ විශේෂයෙන් ආර්ථික සංවර්ධනයට අවශ්‍ය යටිතල පහසුකම් හා ආයෝජන වැඩි කර ගැනීම තුළිනි. දේශීය ව්‍යාපාරිකයන් තුළ පවත්නා ආයෝජන හා ප්‍රාග්ධන වත්කම් ප්‍රමාණවත් නොවන බැවින් ඊට වි‍ෙද්ශීය ආයෝජකයන් සම්බන්ධ කර ගැනීම තුළ විශේෂයෙන්ම ‍ෙපාදු රාජ්‍ය මණ්ඩලීය රටවල් තුළ වෙළෙඳ පොළ නිර්මාණය කර ගැනීමට අවධානය යොමු වන්නේ නම් දැනට පවත්නා ඇඟලුම් කර්මාන්ත ආදියේද නිෂ්පාදන ධාරිතාවය වර්ධනය කර ගැනීමට හැකිවනු ඇත.කෘෂිකාර්මික, කාර්මික, සේවා යන අංශයන්හී ආයෝජනය වර්ධනය වනවා සේ ම ඒ සමස්ත ක්‍රියාවලිය එනම් වෙළෙඳපොළ පිළිබඳව අන්‍යෝන්‍ය සහාය, ශ්‍රමය, නිෂ්පාදනය සියල්ල හුවමාරු කර ගැනීමේ තත්ත්වයක් වර්ධනය විය යුතුය. ඉන්ධන හෝ වේවා වෙනත් බලශක්ති ප්‍රභවයන් මෙන්ම යකඩ හා වෙනත් ලෝහමය අමුද්‍රව්‍ය හා ආහාර නිෂ්පාදනය එකිනෙක රටවල් හා ඒකාබද්ධ වූ විට සහන පදනමකින් හුවමාරු කර ගත හැකිය. ප්‍රබල සංවිධානයක් ලෙස රටවල් 54ක ශක්තිය ලඝුකොට සැලකිය නොහැකිය.ස්වභාවික සම්පත්වලින් අනූන මෙම රටවල් හා සමඟ ඇති වන ආර්ථික සබඳතා පවතින ආර්ථික ක්‍රියාවලිය සමඟම ඉදිරියට යා හැකි බව කිව යුතුය. මේ අනුව ශුභ අනාගතයක් වෙනුවෙන් පවත්නා දැක්ම සමස්ත ජනතාවම අගය කරමින් එය සාක්ෂාත් කර ගැනීමට උත්සාහ කළ යුතුය.මෙවර සමුළුවේ පදනම වනුයේ මානව අයිතිවාසිකම් හා පදනම් වූ යහපාලනය පිළිබඳ අනාගත ප්‍රවේශයන් හා ‍ෙපාදු රාජ්‍ය මණ්ඩලීය රටවල ආර්ථික සංවර්ධනයයි. ඉතා උසස් අභිප්‍රායන් මත පදනම් වූ මෙම සමුළු වාරය මුළු ජාත්‍යන්තරයටම ආශිර්වාදයක් වනු ඇත. සභාපතිත්වය යනු නායකත්වයයි. ශ්‍රී ලංකාවට නායකත්වය ලැබෙනවා යනු කෙතරම් අභිමානයක්ද යන්න සලකන විට සෑම ශ්‍රී ලාංකිකයකු සඳහාම ලැබෙන වටිනාකමක් සේ දැකිය හැකිය. එය ජාත්‍යන්තර වටිනාකමක් ය යන්න පැහැදිලිය. එබැවින් එක්ව මෙම අවස්ථාවෙන් උපරිම ප්‍රයෝජන ගැනීම ‍ෙලාකු කුඩා සෑම රටවැසියකුගේම වගකීම හා යුතුකම වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=f1311147</link>
    <topic>ජාත්‍යන්තරයේ අපේ ප්‍රතිරූපය</topic>
    <author>සටහන - සන්ධ්‍යා කරුණාරත්න.</author>
    <content>මෙරට මහජනතාවට නිදහස් සෞඛ්‍ය සේවාව ලබාදීමේදී ජාති භේදයකින් තොරව සියලු ජාතීන්ට එක සමාන මට්ටමෙන් ලබා දෙන බවට ලොවට කියන්නට පොදු රාජ්‍ය මණ්ඩලීීය රාජ්‍ය නායක සමුළුව වැදගත් අවස්ථාවකි. මෙරට සියලු දරුවන්ට ජාති භේදයකින් තොරව සෞඛ්‍ය සේවාව ලබා දෙන බවට හොඳම උදාහරණය වනුයේ කොළඹ රිජ්වේ ආර්යා ළමා රෝහලයි. ළමා රෝහලෙන් දරුවන්ට සපයන සෞඛ්‍ය සේවාව පිළිබඳ එහි අධ්‍යක්ෂ වෛද්‍ය රත්නසිරි ‍ඒ. හේවගේ මහතා සමඟ කළ සංවාදයයි මේ.පොදු රාජ්‍ය මණ්ඩලීය රාජ්‍ය නායක සමුළුව පැවැත්වෙන කාලය අතරතුර මෙරටට පැමිණෙන සු‍විශේෂිත අමුත්තන් හැකි පමණින් රිජ්වේ ආර්යා ළමා‍ රෝහලට කැඳවා මෙරට ළමා පරපුරට නොමිලේ ලබා දෙන සෞඛ්‍ය සේවාව පිළිබඳ ලොවට ප්‍රකාශ කිරීමට මෙය අවස්ථාවක් කර ගත හැකිය. ජාතියේ දරුවන්ගේ සෞඛ්‍ය නංවාලීම සඳහා ළමා රෝහලෙන් නොමිලේ සපයන සේවාව හා සමාන සේවාවක් ලොව වෙනත් කිසිදු රටකින් සපයන බවට වාර්තා නොවේ.සිංහල, මුස්ලිම්, දෙමළ, බර්ගර් යනාදී විවිධ ජාතීන් මෙරට ජීවත් වෙති. වාර්ෂිකව මේ සියලු ජාතීන්ට අයත් දරුවන් 380,000 ක් පමණ උත්පත්තිය ලබයි. උපදින ළමයින්ගෙන් කොටසක් විවිධ රෝගාබාධවලට ලක්වන බව අමුතුවෙන් කිව යුතු නොවේ. ඉපදී වසරක් ගත වීමෙන් පසුව වුවද දරුවකුට උණක්, සෙම්ප්‍රතිශ්‍යයාවක් වැළඳිය හැකි ය. මෙවැනි විටකදී දරුවාට බෙහෙත් ලබා ගැනීම සඳහා බොහෝ මවුපියන් ළමා රෝහල වෙත පැමිණීම සාමාන්‍ය දෙයකි.රෝහලට මෙසේ රැගෙන එන දරුවන්ට කිසිදු භේදයකින් තොරව සියලු දෙනාට සමාන සෞඛ්‍ය සේවාවක් සැපයීමට රෝහලේ කාර්ය මණ්ඩලය සැදී පැහැදී සිටියි. පැනඩෝල් පෙත්තේ සිට ලක්ෂ ගණන් වටිනා සැත්කම් දක්වා සියලු සෞඛ්‍ය සේවාවන් නොමිලේ ලබාදීම රෝහලෙන් සිදු කෙරේ. ඒ සඳහා ජනාධිපති මහින්ද රාජපක්ෂ මහතාගේ ආණ්ඩුව විශාල මුදලක් වාර්ෂිකව වැය කෙරේ."‍රටේ අනාගතය දරුවන් ය" යන අදහස පෙරදැරි කරගෙන ජනාධිපති මහින්ද රාජපක්ෂ ආණ්ඩුව දරුවන්ට සුවිශේෂ සැලකිල්ලක් දැක්වීම සිදු කෙරේ. දරුවන්ගේ අනාගතය යහපත් විය යුතු ය. ඔවුන‍්ගේ අනාගතය යහපත් වීමට නම් දරුවන් නිරෝගී සම්පන්න විය යුතු ය. හොඳ නිරෝගීමත් දරුවන් පරපුරක් සිටින රටක සංවර්ධනය ඉතා වේගයෙන් සිදු වේ. ඒ බව තේරුම් ගෙන සිටින ආණ්ඩුව දරුවන්ගේ සුව සේවාවට වැය කරන මුදල කිසිසේත්ම අඩු නොකිරීම දරුවන් ලබන වාසනාවකි.රටේ නොයෙක් ප්‍රදේශවලින් පැමිණෙන විවිධ ජාතීන්ට අයත් දරුවන්ට කිසිදු භේදයකින් තොරව සෞඛ්‍ය සේවාවන් සැපයීම මෙරට මානව හිමිකම් ආරක්ෂා කිරීම සම්බන්ධයෙන් හොඳම උදාහරණයකි. මානව හිමිකම් පිළිබඳ ශ්‍රී ලංකාවට නැඟෙන චෝදනාවලට බලවත් උත්තරයක් මෙමඟින් ලබාදීමට ඉඩකඩ ලැබේ. මෙරට සිටින සියලුම දරුවන් "ශ්‍රී ලාංකිකයන් ය" යන හැඟීමෙන් යුක්තව ළමා රෝහලෙන් ඔවුන්ට සෞඛ්‍ය සේවාව සැපයීම සිදු කෙරේ.දරුවන්ට ප්‍රතිකාර ලබාදීම උදෙසාම මෙරට රෝහලක් පැවැතීම නිදහස් සෞඛ්‍ය සේවාවේ වැදගත් සන්ධිස්ථානයකි. මෙරට සුවහසක් දරු කැලගේ ජීවිතවලට සුවපත් බවක් ලබා දෙමින් නිරෝගී සම්පන්න දරු පරපුරක් අනාගත ශ්‍රී ලංකාවට බිහි කිරීම සඳහා රිජ්වේ ආර්යා ළමා රෝහල නිරන්තරයෙන්ම සැදී පැහැදී සිටියි.වසර 2020 වන විට ආසියාවේ හොඳම ළමා රෝහල බවට රිජ්වේ ආර්යා ළමා රෝහල පත් කිරීම ඉලක්කය වී ඇත. වර්ෂ 1895 දී මාතෘ හා ළමා රෝහලක් වශයෙන් ඇඳන් 32 කින් ආරම්භ කළ රෝහල වර්තමානය වන විට ඇඳන් 950 කින් සමන්විත ය. කොළඹ රිජ්වේ ආර්යා ළමා රෝහල මේ වන විට ලෝකයේ විශාලතම ළමා‍ රෝහල බවට පත්ව ඇත. මහින්ද රාජපක්ෂ මැතිතුමාගේ ආණ්ඩුව යටතේ එය මෙරට ළමා පරපුර ඇතුළු මහජනතාව ලැබූ විශාල ජයග්‍රහණයකි.වසර 2020 දී රිජ්වේ ආර්යා ළමා රෝහල ආසියාවේ හොඳම ළමා රෝහල බවට පත් කිරීමේදී ජනාධිපති ආර්යා ශිරන්ති රාජපක්ෂ මහත්මියගේ සහාය වඩාත් අගනේ ය. එතු‍මියගේ අනුශාසකත්වයෙන් රෝහලේ ළමා මිතුරු හවුලක් ද පිහිටුවා ඇත. රිජ්වේ ආර්යා ළමා මිතුරු හවුල 2020 ව්‍යාපෘතිය මඟින් මේ දශකය තුළදී ආසියාවේ විශිෂ්ටතම ළමා රෝහල බවට පත් කිරීමට රෝහල් කාර්ය මණ්ඩලය එකාවන්ව සියලු කටයුතු සිදු කරයි.ළමා මිතුරු රෝහල් පරිසරයක් රෝහල තුළ මේ වන විටත් ස්ථාපිත වෙමින් පවතියි. ඒ සඳහා විවිධ දානපතියන්ගේ පරිත්‍යාග ද ලැබේ. දරුවන්ට සෙල්ලම් කිරීමටත්, ආයාසයකින් තොරව දරුවන්ට බෙහෙත් පෙවීමට සහ ආහාර ලබාදීමට මේ රෝහල් පරිසරය මහඟු දායකත්වයක් ලබා දෙයි.පොදු රාජ්‍ය මණ්ඩල­ීය රාජ්‍ය නායක සමුළුවට සහභාගී වන විදේශීය නියෝජිතයන්ට රෝහලේ පවතින පහසුකම් දැක බලා ගැනීමට අවස්ථාව සැලසිය යුතු ය. එමඟින් ශ්‍රී ලංකාව දරුවන්ට ඉතා හොඳින් සලකන රටක් බවට ඔවුන්ට ඒත්තු ගැන්විය හැකි ය.පොදු රාජ්‍ය මණ්ඩලීීය රාජ්‍ය නායක සමුළුව මෙරට පැවැත්වීම අංශ කිහිපයක් යටතේ වැදගත් වේ. නිදහස් සෞඛ්‍ය සේවාව, නිදහස් අධ්‍යාපනය, සාමයේ පණිවුඩය ලෝකයා ‍හමුවේ තැබීමට මෙය කදිම අවස්ථාවක් වනු ඇත. විවිධ රටවල රාජ්‍ය නායකයන්, ප්‍රතිපත්ති සම්පාදකයන්, විවිධ මට්ටමේ රාජ්‍ය නායක තාන්ත්‍රිකයන්, ජාත්‍යන්තර මාධ්‍යයන් මේ සමුළුවට සහභාගී වෙති. ලෝකයේ සියලුම මාධ්‍යයන්ගේ අවධානය යොමු වන මේ අවස්ථාවේ දී ශ්‍රී ලංකාවේ ප්‍රතිරූපය ඉහළ නැංවීමට ක්‍රියා කිරීම මෙරට සිටින සියලුදෙනාගේ යුතුකමක් බව අප සිත් තබා ගත යුතු ය.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>14</day>
    </date>
    <link>http://www.dinamina.lk/2013/11/14/_art.asp?fn=f1311148</link>
    <topic>ආසියාවේ ආශ්චර්යය</topic>
    <author>සටහන - මහින්ද අලුත්ගෙදර</author>
    <content>පොදු රාජ්‍ය මණ්ඩලීය රාජ්‍ය නායක සමුළුව පැවැත්වීම සඳහා ශ්‍රී ලංකාව තෝරා ගැනීම රටක් වශයෙන් අප ලද මහත් භාග්‍යයක් හැටියට සදහන් කරන්න පුළුවන්. තිස් වසරක බෙදුම්වාදී කොටි ත්‍රස්තවාදය පරාජය කිරීමෙන් අනතුරුව පශ්චාත් යුදකාලීන ශ්‍රී ලංකාවේ පැවැත්වෙන ප්‍රථම අන්තර් ජාතික රාජ්‍ය නායක සමුළුව 22 වැනි පොදු රාජ්‍ය මණ්ඩලීය රාජ්‍ය නායක සමුළුව ලෙස ඉතිහාසයට එක්වෙනවා.1976 වසරේ අගෝස්තු මාසයේ 16 වැනිදා එවකට අගමැති සිරිමාවෝ බණ්ඩාරනායක මැතිනියගේ ප්‍රධානත්වයෙන් නොබැඳි රාජ්‍ය නායක සමුළුව ශ්‍රී ලංකාවේ පැවැත්වුණා. රටවල් 50 කට වැඩි ප්‍රමාණයක රාජ්‍ය නායකයෝ ඊට සහභාගි වුණා. තවත් රටවල් ගණනාවක් නිරීක්ෂණ මට්ටමින් නොබැඳි ජාතීන්ගේ රාජ්‍ය නායක සමුළුව නියෝජනය කළ බව සදහන් වෙනවා.නොබැඳි රාජ්‍ය නායක සමුළුවෙන් අනතුරුව එකවර රටවල් විශාල ප්‍රමාණයක රාජ්‍ය නායකයන් ශ්‍රී ලංකාවට පැමිණෙන ප්‍රථම අවස්ථාව වන්නේ මෙම පොදු රාජ්‍ය මණ්ඩලීය රාජ්‍ය නායක සමුළුවයි. රටවල් 53ක් මෙහි සාමාජිකත්වය දරනු ලබන අතර ඒ සෑම රටක්ම නියෝජනය කරමින් ශ්‍රී ලංකාවේ පැවැත්වෙන සමුළුවට රාජ්‍ය නායකයන්, විදේශ කටයුතු ඇමැතිවරුන් ඇතුළුව විවිධ පාර්ශ්වයන් සහභාගි වෙනවා.එයින් අනතුරුව ශ්‍රී ලංකාවේ දී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව අපේ රටට අතිශයින්ම වැදගත් තීරණාත්මක සමුළුවක් බව කියන්න කැමැතියි. ඉතා දිගු විකාශනාත්මක ඉතිහාසයකට උරුමකම් කියන පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීම රටක් වශයෙන් මෙන්ම කලාපීය වශයෙන් ආසියානු කලාපය ද මෑතකාලීනව ලැබූ සුවිශේෂී ජයග්‍රහණයක්. වසර 24 කට පසුව ආසියානු කලාපයේ පැවැත්වීම මෙහි ඇති විශේෂත්වය සේ මා දකිනවා.පොදු රාජ්‍ය මණ්ඩලීය රාජ්‍ය නායක සමුළුව වෙනුවෙන් ශ්‍රී ලංකාව තෝරා ගැනීම සම්බන්ධයෙන් ජාතියක් වශයෙන් අපි සියලුදෙනාම ආඩම්බර විය යුතුයි. මේ අවස්ථාව අප ලැබූ දුර්ලභ අවස්ථාවක් බව ද කිව යුතුයි. එයින් උපරිම ප්‍රයෝජන ලබා ගත යුතු වෙනවා. ත්‍රස්තවාදය පරාජය කිරීමෙන් පසු ශ්‍රී ලංකාව සම්බන්ධයෙන් ජාත්‍යන්තරය තුළ පතුරුවන ලද දුර්මත දුරු කිරීමට ද මේ ලද අවස්ථාව වටිනා ආයෝජනයක් ලෙස සැලකීමට පුළුවන්.මීට වසර හතරකට පෙර ශ්‍රී ලංකාවේ පැවැති වාතාවරණය සම්බන්ධයෙන් අපේ රටේ සියලුදෙනාම හොඳින්ම දන්නවා. යුද ගැටුම් සාර්ථකව නිමාවට පත්කිරීමෙන් පසුව මේ වනවිට අපේ රට ශීඝ්‍ර සංවර්ධනයකට ලක්ව තිබෙන බව කියන්න පුළුවන්. රටේ වත්මන් යහපත් වාතාවරණය යටතේ රටවල් රැසක් සහභාගි වන ජාත්‍යන්තර මට්ටමේ සමුළුවක් පවත්වන්නට හැකිවීම අපි ලද භාග්‍යයක් සේ සළකන්නට හැකි වෙනවා.ලෝකයේ රටවල් රැසක රාජ්‍ය නායකයන් සේම ඇමැතිවරුන් ප්‍රමුඛ රාජ්‍යතාන්ත්‍රිකයන් විශාල පිරිසක් මෙරටට පැමිණෙන අවස්ථාවක අපේ රටේ වත්මන් යහපත් වාතාවරණය මෙන්ම සංවර්ධනය සහ යටිතල පහසුකම් දියුණු කිරීම ආදිය සියැසින් දැක ගන්නට අවස්ථාව සැළසෙනවා. පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමත් සමඟ ජනාධිපති මහින්ද රාජපක්ෂ මහතා එහි සභාපතිත්වයට පත්වීම ද අපේ රටට ජාත්‍යන්තර මට්ටමින් විශාල ශක්තියක් හිමි වෙනවා පමණක් නොව රටට විශාල කීර්තියක් ද අත්වෙනවා. ඒ වගේම එය අපේ රටට විශාල ගෞරවයක්.නොබැඳී ජාතීන්ගේ රාජ්‍ය නායක සමුළුවෙන් අනතුරුව ශ්‍රී ලංකාවේදී පැවැත්වෙන විශාලතම රාජ්‍ය නායක සමුළුව මෙය වීම අපේ රටට ආශිර්වාදයක් වෙනවා. පොදු රාජ්‍ය මණ්ඩලීය රාජ්‍ය නායක සමුළුවේ සත්කාරකත්වය ශ්‍රී ලංකාවට හිමිවීම වැළැක්වීම සඳහා ජාතික මෙන්ම අන්තර්ජාතික කුමන්ත්‍රණ ද පසුගිය කාලයේ බොහෝ සෙයින් ක්‍රියාත්මක වුණා.මේ සම්බන්ධයෙන් එල්ල කෙරුණු බරපතළම චෝදනාවක් වුණේ ශ්‍රී ලංකාවේ මානව හිමිකම් උල්ලංඝනය වී තිබෙනවා යන්නයි. මීට අමතරව යුද අපරාධ චෝදනා, මාධ්‍ය නිදහස ආදි කාරණා පිළිබඳ මතු කරන ලද චෝදනා ද ශ්‍රී ලංකාවට එරෙහිව ගොඩනඟන ලද විරෝධතා අතර ප්‍රමුඛ ස්ථානයක් ගත්තා.නමුත් එම සියලු ආකාරයේ චෝදනා බිඳ හෙළමින් ශ්‍රී ලංකාවට 22 වන පොදු රාජ්‍ය මණ්ඩලීය රාජ්‍ය නායක සමුළුවේ සත්කාරකත්වය ලබා ගැනීමට හැකි වුණා. ඇතැම් රාජ්‍ය නොවන සංවිධාන මෙන්ම විවිධ පාර්ශ්වයන් රටක් වශයෙන් ශ්‍රී ලංකාවට ලැබෙන අවස්ථාව අහිමි කිරීමේ දුෂ්ට කුමන්ත්‍රණයේ පුරෝගාමීන් වශයෙන් කටයුතු කළා.ශ්‍රී ලංකාවේ පැවැත්වෙන සමුළුව කඩාකප්පල් කිරීම සඳහා ජාත්‍යන්තර දෙමළ ඩයස්පෝරාව හා ඔවුන්ගේ බළල් අත් බවට පත්වූ රාජ්‍ය නොවන සංවිධාන කිහිපයකුත් දැඩි ප්‍රයත්නයක නිරත වුණා. ශ්‍රී ලංකාවේ පැවැත්වෙන සමුළුව වර්ජනය කරන ලෙස ඔවුන් ඇතැම් රටවලින් ඉල්ලීමක් ද කළා. අවසානයේ මේ සියල්ලක්ම අසාර්ථක වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n1311151</link>
    <topic>ත්‍රස්තවාදී ක්‍රියා ජාත්‍යන්තර මාධ්‍යට ප්‍රවෘත්තියක් පමණයි</topic>
    <author>දුමින්ද ගුරුගේ, ධනුෂ්ක ගොඩකුඹුර සහ මහින්ද අලුත්ගෙදර</author>
    <content>බෝම්බ පිපිරීම්, ඝාතන යනාදී ත්‍රස්තවාදී ක්‍රියාවන් නිසා මේ රටේ ජනතාව වසර තිහක් විඳි දුක් පීඩා ඇතැමුන්ට ප්‍රවෘත්තියක් පමණක් වුවත් අපට නම් එය ජීවිතයත් මරණයත් අතර සටනක්ව තිබුණු බව ජනාධිපති මහින්ද රාජපක්ෂ මහතා පැවසීය. දශක තුනක් තිස්සේ පැවැති ත්‍රස්තවාදය නිමා කර නව සංවර්ධන ප්‍රවේශයකට අවතීර්ණව සිටින ශ්‍රී ලංකාවට ජාත්‍යන්තරය හමුවේ සැඟවීමට කිසිවක් නොමැති බැවින් මෙරටට පැමිණ සැබෑ තත්ත්වය දැක බලා ගන්නැයි සියලු දෙනාටම ආරාධනා කරන බව ජනාධිපතිවරයා ප්‍රකාශ කළේය.වසර තිහක් ම දිනකට අහිංසක මිනිසුන් තිහක් හතළිහක් ත්‍රස්තවාදය නිසා මිය ගිය නමුත් 2009 වසරින් පසු එවැනි එකම මරණයක්වත් වාර්තා වී නොමැති බව පැවසූ ජනාධිපතිවරයා එය අපේ ජනතාව දැඩි ලෙස අගය කරන බව ප්‍රකාශ කළේය.ශ්‍රී ලංකාව සම්බන්ධයෙන් සැබෑ ඇගයීමක් කරන අය දෙමළ ඩයස්පෝරාව සහ එල්. ටී. ටී. ඊ හිතවාදීන්ගේ පමණක් නොව අප සමඟත් සංවාදයක් ඇති කර ගත යුතු බව පැවසූ ජනාධිපතිවරයා සියල්ලන්ගේ හිත දිනා ගැනීම සිය ප්‍රතිපත්තිය බව අවධාරණය කළ ජනාධිපතිවරයා රට දෙකඩ කිරීමට කිසිවකුටත් ඉඩ නොතබන බව ද පැවසීය.ජනාධිපති මහින්ද රාජපක්ෂ මහතා ප්‍රකාශ කළේ පොදු රාජ්‍ය මණ්ඩලීය රාජ්‍ය නායක හමුව වෙනුවෙන් පැවැත්වෙන මාධ්‍ය හමුවේ දී මාධ්‍යවේදීන් නැඟූ ප්‍රශ්නවලට පිළිතුරු වශයෙනි. කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පෙරේදා (13) පැවැති මෙම මාධ්‍ය හමුව අමතමින් ජනාධිපතිවරයා පැවසුවේ මාධ්‍යවේදීන් ලෙස ලෝකය පුරා යන ඔබට ඇතැම් රටවල ප්‍රජාතන්ත්‍රවාදයේ නාමයෙන් කෙරෙන දේ රහසක් නොවන බවයි.යම්කිසි සිදුවීමක් වේ නම් ඊට නීත්‍යානුකූලව පියවර ගැනීමට රජය සැමවිටම සූදානම් බව අවධාරණය කළ ජනාධිපතිවරයා අනෙක් අයත් අපේ රටේ පවතින නීතියට, ක්‍රමවේදයට හා සංස්කෘතියට ගරු කළ යුතු බව පැවසීය.පොදු රාජ්‍ය මණ්ඩලීය රාජය නායක හමුවට සහභාගී වීමට මෙරටට පැමිණෙන බ්‍රිතාන්‍යයේ චාල්ස් කුමරුගෙන් සමාව ගන්නේදැයි විදෙස් මාධ්‍යවේදියකු නැඟූ ප්‍රශ්නයකට පිළිතුරු වශයෙන් ජනාධිපතිවරයා අවධාරණය කළේ එවැනි අවශ්‍යතාවක් තමාට නැති බවත් ශ්‍රී ලාංකේය සම්ප්‍රදාය අනුව ආයුබෝවන් කියා ඔහු පිළිගැනීමට තමා සුදානම් බවත්ය.චැනල් ෆෝ මාධ්‍යවේදී කැලම් මැක්රේට පවා තමා හමුවීමට අවස්ථාවක් ලබා දී ඇති බව පැවසූ ජනාධිපතිවරයා ඕනෑම මාධ්‍යවේදියකුට තමා හමුවීමට බාධාවක් නැති බව පැවසීය. ඉන්දීය අගමැතිවරයාගේ නොපැමිණීම පිළිබඳ මාධ්‍යවේදියකු නැඟූ ප්‍රශ්නයකට පිළිතුරු වශයෙන් ජනාධිපතිවරයා ප්‍රකාශ කළේ ඉන්දීය අගමැතිවරයා වෙනුවට එරට විදේශ ඇමැතිවරයයා සමුළුවට සහභාගී වන බවත් ඒ පිළිබඳ තමා සෑහීමකට පත් වන බවය.ත්‍රස්තවාදී ක්‍රියාවල නිරත වූ 14000ක පිරිසක් අප වසර දෙකකින් පුනරුත්ථාපනය කර නැවත සමාජයට එකතු කළ බවත් ළමා සොල්දාදුවන් ලෙස කටයුතු කළ දරුවන් මාස දෙක තුනකින් මාපියන්ට භාර දුන් බවත් ජනාධිපතිවරයා පෙන්වා දුන්නේය.පොදු රාජ්‍ය මණ්ඩලයේ මහලේකම් කමලේෂ් ශර්මා මහතා ද මේ අවස්ථාවට එක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n1311152</link>
    <topic>චාල්ස් කුමරු නිල විශ්‍රාමිකයෙක් වෙයි</topic>
    <author/>
    <content>බ්‍රිතාන්‍යයේ කිරුළ හිමි චාල්ස් කුමරුගේ ඉන්දීය සංචාරයේ අවසන් දිනය සමඟ ඊයේට යෙදී තිබුණු ඔහුගේ 65වන උපන්දිනය සමඟ නිල වශයෙන් විශ්‍රාමිකයකු බවට පත්වන බව ප්‍රකාශ වි ඇත.මේ විශේෂිත උපන්දිනය වෙනත් විවාහක යුවළකට ප්‍රමෝදය දනවන්නක් නමුදු කුමරුත් සමඟ ගත කරන ජීවිතය බෙහෙවින් වෙහෙසකාරි වූවක් බව පවසන ඔහුගේ බිරිය හා කෝන්වෝල් ආධිපාදවරිය වන කැමිලා , මේ දිනය ද ඊට වඩා වැඩි වෙනසක් නොවනු ඇතැයි කියා සිටියාය.උරුමයෙන් හිමිව ඇති කිරුළ දැරීමට කල් මරමින් සිටින කුමරුට " වැඩ , වැඩ ,වැඩ මිසක් මේ උපන්දිනයේ දී පවා ඉන් නොමිදෙනු ඇතැයි" ආදිපාදවරිය ඉන්දිය මාධ්‍යවේදීන් හමුවේ පැවසුවාය.වැඩෙහි නිරත වනු මිස උපන්දින උත්සවයකට පවා නතර නොවන කුමරුට වාචිකව සුබ පැතීමටවත් අවස්ථාව නොඑලඹෙන බැවින් තමාට " ඔබට සුබ උපන් දිනක් වේවායි "යන්න සඳහන් පුවරුවක් දැක්වීමට සිදුවනු ඇතැයි ඇය විහිළුවටමෙන් පැවසුවාය .කුමරුන් සමඟ නිවිහැනහිල්ලේ අව්ව තැපීමට ඇත්නම් එය ප්‍රමෝදයට කරුණක් වනු ඇති නමුත් ඊටද කුමරු වැඩි කැමැත්තක් නොදක්වන බැවින් එවන් අවස්ථා එළඹෙන්නේ බෙහෙවින් කලාතුරකින් බවද ඇය කීවාය. නිරන්තරයෙන් හිරුදකින නමුත් හිරු එළියේ ඇවිද යාමට තරම් අවස්ථාවක් නොලැබෙන බව පවසන ඇය හැකිනම් කුමරු සමඟ හිරු එළියේ ඇවිද යාමට ඔහු පොලඹවා ගන්නා බවද කියා සිටියාය.66 හැවිරිදි ඇය චාර්ලස් කුමරුගේ 65වන උපන්දිනය සතුටින් සමරන්නේ ද? නැතහොත් විශ්‍රාමික දිවියකට මුලපිරීම ගැන දුක්වන්නේ ද? යනුවෙන් නැඟුනු පැනයට ඇය සිනහ මුසු මුහුණින් පැවසුවේ "මෙය විශේෂ උපන් දිනයක් . ඒත් ඒගැන කනගාටුයි" යනුවෙනි. තමාගේ එම උපන්දිනය නිහඬවම ගෙවි ගිය බවද ඇය පැවසුවේ දැන් දෙදෙනාම විශ්‍රාමික දිවියට අවතීර්නය වි ඇති බව අවධාරණයකරමිනි.කුමරු උපන් දින උත්සවවලට කැමැත්තක් නොදක්වනනේ දැයි විමසූ විට "නැහැ . සැබවින්ම ඔහු උත්සව පැවැත්වීමට කැමතියි. පසුගිය වසරේ නවසීලන්තයේ දී උපන්දිනයත් සමඟ පැවැති උත්සවශ්‍රීයට, ජනතාවගෙන් කේක් කෑල්ලක් ලැබීමට , සිංදුවක් කියනු ඇසීමට ඔහු කැමැත්ත දැක්වූවා"යැයි ඇය කිවාය.චාර්ලස් කුමරු වෙනුවෙන් උපන්දින තෑග්ගක් පිරිනමන්නේදැයි මාධ්‍යවේදීන් ඇගෙන් ප්‍රශ්න කළ අවස්ථාවේ ඇය කියා සිටියේ මෙලොව ඇති හැමදෙයක්ම සතු ඔහුට දිය යුතු තෑග්ගක් තේරීම ඉතාමත් දුෂ්කර කටයුත්තක්වන අතර ලෝකයේ කෙබඳු‍ හෝ තෑග්ගක් ලබා දීමට බෙහෙවින් කරදර විය යුතු පුද්ගලයන් අතර ඔහු ප්‍රමුඛස්ථානය ඔහුට හිමි වන බවය.එවන් තෑගි බලාපොරොත්තු නොවන කුමරු වෙනුවෙන් තෑගි තේරීමට බෙහෙවින් කාලය ගත කර ඇති නමුත් අවසානයේ හිමිවන්නේ හුදු ස්තුතියක් පමණයැයි පවසන ඇය මෙවර කෙසේහෝ තමා ඔහු වෙනුවෙන් යමක් මිල දී ගෙන ඇති බවත් එයට ඔහු කැමති වේවි ද නැද්ද යන්න නොදන්නා බවත් කී වාය.කෙසේනමුත් කුමරු පුදුමයට පත්කරවන තෑග්ගක්මෙවර ඔහුට ලබා දෙන බවත් එයවිශේෂිත තෑග්ගක් වන අතර එය ඔහු ඉතා කැමති පිඟන් මැට්ටෙන් කළ දෙයක් වන අතර ඉන් ඔහු තුටුපහටු වනු ඇතැයි ද ඇය කියා සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n1311153</link>
    <topic>පොදු රද සමුළුවට මුළු දෙන ඓතිහාසික දිනය අදයි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>පොදු රාජ්‍ය මණ්ඩලයේ අභිමානවත් විසි දෙවන වන රාජ්‍ය නායක සමුළුව කොළඹ නෙළුම් පොකුණ මහින්ද රාජපක්ෂ රංග ශාලාවේ දී අද (15) උදෑසන ඇරඹේ. වසර 24කට පසුව ආසියාවේ ප්‍රථම වරට පැවැත්වෙන මෙම සමුළුවේ තේමාව සමානාත්මතාව සමගින් ‍ වර්ධනය - පරිපූර්ණ සංවර්ධනය වන අතර බ්‍රිතාන්‍යයේ චාල්ස් කුමාරයාගේ ප්‍රධානත්වයෙන්, ජනාධිපති මහින්ද රාජපක්ෂ මහතා සහ පොදු රාජ්‍ය මණ්ඩලීය මහ ලේකම් කමලේෂ් ෂර්මා මහතා ඇතුළු රාජ්‍ය නායකයන්ගේ සහභාගිත්වයෙන් අද සිට ඉරිදා (17) දක්වා සමුළුව පැවැත්වේ.1976 වසරේදී පැවැති නොබැඳි ජාතීන්ගේ රාජ්‍ය නායක සමුළුවෙන් අනතුරුව ශ්‍රී ලංකාවේදී පැවැත්වෙන විශාලතම ජාත්‍යන්තර සමුළුව මෙය වන අතර එළඹෙන වසර දෙක සඳහා පොදු රාජ්‍ය මණ්ඩලීය සභාපතීත්වය ශ්‍රී ලංකාවට හිමි වීම මෙහි ඇති විශේෂත්වයයි. මෙම පොදු රාජ්‍ය මණ්ඩලීය රාජ්‍ය නායක සමුළුවට සමගාමීව තරුණ සමුළුව මහජන සමුළුව සහ ව්‍යාපාරික සමුළුව හම්බන්තොට හික්කඩුව සහ කොළඹ දී සාර්ථකව පැවැති අතර මෙම රාජ්‍ය නායක සමුළුවද බෙහෙවින්ම සාර්ථක එකක් වනු ඇතැයි විදෙස් රාජ්‍ය නායකයෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n1311154</link>
    <topic>එජාපය මහ සඟරුවනට අත ඔසවයි</topic>
    <author>නිරූෂි විමලවීර, උපාලි කරුණාරත්න</author>
    <content>එක්සත් ජාතික පක්ෂය ප්‍රධාන සමඟි ‍බලවේගය විසින් ඊයේ (14) සිරිකොතේ දී පවත්වන ලද ඡායාරූප ප්‍රදර්ශනය නැරඹීමට ගිය බොදුබල සේනා සංවිධාන හිමිවරුන්ට එජාප මැරයන් දැඩි ප්‍රහාරයක් එල්ල කළේය. ඡායාරූප ප්‍රදර්ශනය නැරඹීමට හිමිවරු සිරිකොතට ඇතුළුවීමේ දී මෙම ප්‍රහාරය එල්ලවී ඇති අතර මංගල සමරවීර මහතා‍රධාන සමඟි බලවේගයේ සාමාජිකයන් විසින් හිමිවරුන්ට පහරදී තිබේ.හිමිවරුන්ට පහරදීමත් සමඟ සිරිකොත අවට ඇතිවූ දැඩි කලහකාරී තත්ත්වය සමනය කිරීම සඳහා සියයක පමණ පොලිස් බලඇණියක් වහා ක්‍රියාත්මක වූ අතර දැඩි ප්‍රයත්නයක් යොදා පොලිසිය ගැටුම සමථයකට පත් කළේය.පහරකෑමට ලක්වූ හිමිවරු අපිටත් ගහනවාද අපි චීවරධාරින් යැයි ප්‍රශ්න කර ඇති අතර පොලිසියේ මැදිහත්වීමෙන් පිරිස ආරක්ෂිතව සිරිකොතෙන් පිටතට ගෙන ගියහ.පහරකෑමට ලක්වූ හිමිවරු තිදෙනෙක් දකුණු කොළඹ ශික්ෂණ රෝහලට ඇතුළත් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n1311155</link>
    <topic>රිෆ්ලෙක්ෂන් ඔෆ් ශ්‍රී ලංකා වෙළෙඳ ප්‍රදර්ශනය17තෙක්</topic>
    <author>මහින්ද අලුත්ගෙදර</author>
    <content>දෙස් විදෙස් ආයෝජකයන් සහ ව්‍යාපාරිකයන් එකම ස්ථානයකදී හමුවිය හැකි “රිෆ්ලෙක්ෂන් ඔෆ් ශ්‍රී ලංකා” වෙළෙඳ, සංචාරක හා ආයෝජන ප්‍රවර්ධන ප්‍රදර්ශනය ලබන 17 දා තෙක් විවෘතව තැබේ. ලොව ප්‍රකට වෙළෙඳ, සංචාරක සහ ආයෝජන ක්‍රියාවලියේ නිරත සමාගම් හා ආයතන රැසක දෙදහස් පන්සියයකට (2500) අධික විදේශිකයෝ පිරිසක් සහභාගිවන මේ ප්‍රදර්ශනය පෙරේදා (13) ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත කෙරිණි.බත්තරමුල්ලේදී පැවැත්වෙන “රිෆ්ලෙක්ෂන් ඔෆ් ශ්‍රී ලංකා” ප්‍රදර්ශනය විසිදෙවැනි පොදු රාජ්‍ය මණ්ඩලයීය රාජ්‍ය නායක සමුළුවට සමගාමීව සංවිධානය කෙරෙන අතර එය ශ්‍රී ලංකාව ලැබූ ස්වර්ණමය අවස්ථාවක් බව කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන මහතා පවසයි.එකවර විදේශික‍යෝ 2500කට අධික පිරිසක් අප රටේ වෙළෙඳ ආයෝජන ප්‍රදර්ශනයකට එක්වනුයේ ඉතිහාසයේ පළමු වතාවට බව සිහිපත් කරන ලේකම්වරයා බත්තරමුල්ල ජපාන ශ්‍රී ලංකා මිත්‍රත්ව පාලම අබියස අක්කර නවයකට ආසන්න බිමේ මේ ජාත්‍යන්තර ප්‍රදර්ශනය පැවැත්වෙන බවද ප්‍රදර්ශන කුටි 850ක් ඊට ඇතුළත් බවද කියා සිටී.මේ ප්‍රදර්ශනයට ශ්‍රී ලංකාවේ සිටින මුල්පෙළේ අපනයනකරුවෝ 310ක්, සුළු හා මධ්‍ය පරිමාණ අපනයනකරුවෝ 210ක් එක් වෙති. ඊට අමතරව යන්ත්‍රෝපකරණ නිෂ්පාදනය කරන හා ඒවා අපනයනය තත්ත්වයට ළඟාකර ගත් ආයෝජකයෝ 26ක් මීට ඉදිරිපත් වී තිබේ. විදේශවල යන්ත්‍රෝපකරණ නිෂ්පාදනය කරන ප්‍රකට සමාගම් 90ක ප්‍රදර්ශන කුටි 200ක් මේ ප්‍රදර්ශන බිමේ ස්ථාපිත කර ඇත.වාණිජ කේන්ද්‍රයක් බවට පත්කරමින් දැවැන්ත සංවර්ධනයක් කරා පියනඟන ශ්‍රී ලංකාවේ ආර්ථික සංවර්ධනයට දැවැන්ත ශක්තියක් ලබාදෙන “රිෆ්ලෙක්ෂන් ඔෆ් ශ්‍රී ලංකා” වෙළෙඳ, සංචාරක හා ආයෝජන ප්‍රදර්ශනය සඳහා මේ වනවිට සාර්ථකව පැවැත්වෙන බව ඒ මහතා සදහන් කරයි.ශ්‍රී ලංකා ඉතිහාසයේ සංවිධානය කළ විශාලතම ප්‍රදර්ශනය වන මෙය ලෝකයේ ප්‍රමුඛ පෙළේ ව්‍යාපාරිකයන්ට, සංචාරකයන්ට මෙන්ම ශ්‍රී ලංකාවේ අපනයනකරුවන්ට එය විවෘත බවද මේ වෙළඳ, සංචාරක හා ආයෝජන ප්‍රදර්ශනය සඳහා ප්‍රදර්ශන කුටි 850 ක් පමණ ඉදිරිපත් කර තිබෙන බවද පවසන අනුර සිරිවර්ධන මහතා ප්‍රධාන අපනයනකරුවන් 310 ක් සුළු හා මධ්‍ය පරිමාණ අපනයනකරුවන් 210ක් ඒ වෙනුවෙන් සහභාගි වන බවද කියාසිටී. ඊට අමතරව ශ්‍රී ලාංකික යන්ත්‍ර සූත්‍ර නිෂ්පාදකයන් 26, ජාත්‍යන්තර යන්ත්‍රසූත්‍ර නිෂ්පාදකයන් 90, සංචාරක ක්ෂේත්‍රයේ 80 ක් සහ වාස්තු විද්‍යාඥයන් 32 වෙනුවෙන් ප්‍රදර්ශන කුටි වෙන් කර තිබෙන බවද ඒ මහතා පවසයි.විදේශීය ආයෝජකයන් ශ්‍රී ලංකාවට ගෙන්වා ගැනීම, විදෙස් සංචාරකයන් ගෙන්වා ගැනීම මෙන්ම ශ්‍රී ලාංකීය අපනයනකරුවන්ට විදේශීය වෙළෙඳපොළ අවස්ථා නිර්මාණයකර දීම අරමුණු කරගෙන පැවැත්වෙන “රිෆ්ලෙක්ෂන් ඔෆ් ශ්‍රී ලංකා” වෙළඳ, සංචාරක හා ආයෝජන ප්‍රදර්ශනය ආර්ථික සංවර්ධන, කර්මාන්ත හා වාණිජ කටයුතු, පරිසර, මුදල් හා ක්‍රමසම්පාදන, ආයෝජන ප්‍රවර්ධන, පොල් සංවර්ධන, වැවිලි කර්මාන්ත, ධීවර ඇතුළු අමාත්‍යාංශය කිහිපයක් එක්ව සංවිධානය කරයි.මේ අතර ලේකම්වරයා සදහන් කරන්නේ පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් සහභාගිවන රාජ්‍ය නායකයන්, ඇමැතිවරුන් ඇතුළු විදෙස් රාජ්‍යතාන්ත්‍රිකයන් විශාල පිරිසක් මේ ප්‍රදර්ශනය නැරැධීමට සූදානමින් සිටින බවත් පොදුරාජ්‍ය මණ්ඩලීය ව්‍යාපාරික සමුළුව වෙනුවෙන් සහභාගිවන විදෙස් නියෝජිතයන් 700ක් පමණ මේ අවස්ථාවට සම්බන්ධවන බවත්ය.ඊට අමතරව ලෝකයේ රටවල් 67 කට අයත් ආයෝජකයන්, ව්‍යාපාරිකයන් ඇතුළුව 2,500 ත් 3,000 ත් අතර පිරිසක් මේ ප්‍රදර්ශනය නරඹනු ඇතැයි විශ්වාසය පළකරන අනුර සිරිවර්ධන මහතා බත්තරමුල්ල පාර්ලිමේන්තු සංකීර්ණය ආසන්නයේ පැවැත්වෙන මෙම ප්‍රදර්ශනය ලබන 17 දා තෙක් පැවැත්වෙන බවද කියයි.ඒ අනුව මේ සඳහා ඉන්දියාව, චීනය, කැනඩාව, එක්සත් අරාබි එමීර් රාජ්‍ය, එක්සත් රාජධානිය, ඉරානය, පිලිපීනය, ඊජිප්තුව, පකිස්ථානය, සිංගප්පූරුව, දකුණු අප්‍රිකාව, සී ෂෙල්ස් රාජ්‍යය ඇතුළු රටවල් රැසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n1311156</link>
    <topic>කොළඹ නගර සීමාවේ පෙළපාළි තහනම්</topic>
    <author>සිරන්ජනී කුමාරි</author>
    <content>කොළඹ නගර සීමාවේ අද (15) සිට මේ මස 17 වන දින දක්වා පෙළපාළි හා විරෝධතා පැවැත්වීම තහනම් කරමින් කොළඹ ප්‍රධාන මහේස්ත්‍රාත් ගිහාන් පිලිපිටිය මහතා ඊයේ (14) තහනම් නියෝගයක් නිකුත් කළේය.පෙළපාලි විරෝධතා උද්ඝෝෂණයන්හි සාමාජිකයකු ලෙස කටයුතු නොකරන ලෙස දන්වමින් ‍පාර්ලිමේන්තු මන්ත්‍රී මංගල සමරවීර මහතා ඇතුළු බහුජන සංවිධාන නායකයන් කිහිප දෙනකුට මහේස්ත්‍රාත්වරයා ලිඛිත ආඥාවක් නිකුත් කර තිබේ.කොළඹ නගර සීමාවේ විශේෂයෙන් ලිප්ටන් වටරවුම, නෙළුම් පොකුණ වටරවුම, නන්ද මෝටර්ස් හන්දිය, නිදහස් මාවත, නිදහස් චතුරශ්‍රය, නිදහස් වටරවුම, බෞද්ධාලෝක මාවත, බණ්ඩාරනායක සම්මන්ත්‍රණ ශාලාව අවට ප්‍රදේශයන්හි කිසිදු ආකාරයක පෙළපාළි විරෝධතා ව්‍යාපාර සංවිධානය කිරීම හා එවැනි උද්ඝෝෂණ පැවැත්වීම එම ව්‍යාපාරවල සාමාජිකයකු ලෙස කටයුතු කිරීම වළක්වා ලමින් ප්‍රධාන මහේස්ත්‍රාත්වරයා මේ නියෝගය නිකුත් කර ඇත.නව සිහල උරුමයේ නායක සරත් මනමේන්ද්‍ර, ආචාර්ය චන්ද්‍රගුප්ත තේනුවර, සමගි බලවේග සංවිධානය, සුදර්ශන ගුණවර්ධන, නිදහසේ වේදිකා සම කැඳවුම්කරු බ්‍රීටෝ ප්‍රනාන්දු, නිමල්කා ප්‍රනාන්දු, ආචාර්ය වික්‍රමබාහු කරුණාරත්න, නව සම සමාජ පක්ෂය, චාන්දනී කෝන්ගහගේ, එක්සත් ලංකා ජාතික සංගමය, හිටපු පාර්ලිමේන්තු මන්ත්‍රී දිනේෂ් දොඩන්ගොඩ, පාර්ලිමේන්තු මන්ත්‍රී මංගල සමරවීර, සුනන්ද්‍රන් මහේන්ද්‍රන් නව සමසමාජ පක්ෂ සභික ජයබාලන් කෘස් පියතුමා මන්නාරම ශාන්ත ආනා දේවස්ථානය ඇතුළු පිරිසකට මෙසේ ලිඛිත ආඥාවක් මහේස්ත්‍රාත්වරයා නිකුත් කළේය.කුරුදුවත්ත පොලිසියේ ස්ථානාධිපතිවරයා අධිකරණයට දැක්වූ කරුණු අනුව මහේස්ත්‍රාත්වරයා මේ තහනම් නියෝගය නිකුත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n1311157</link>
    <topic>පොදුරද නායක සමුළුව වෙනුවෙන් තැපැල් මුද්දර 2ක්  මුල්දින කවරයක් ජනපතිට පිළිගන්වයි</topic>
    <author/>
    <content>පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් නිකුත්කළ තැපැල් මුද්දර දෙකක් සහ මුල්දින කවරයක් ඊයේ (14) ජනාධිපති මහින්ද රාජපක්ෂ මහතා වෙත පිළිගැන්විණි.කොළඹ පිහිටි බණ්ඩාරනායක ජාත්‍යන්තර සම්මන්ත්‍රණ ශාලාවේ දී මේ මුද්දර සහ මුල්දින කවරය පිළිගැන්වුණු අතර එය තැපැල් සේවා ඇමැති ජීවන් කුමාරතුංග මහතා අතින් ජනාධිපති මහින්ද රාජපක්ෂ සහ පොදුරාජ්‍ය මන්ඩලීය මහ ලේකම් කමලේෂ් ෂර්මා මහත්වරුන් වෙත පිළිගැන්විණි.පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් ශ්‍රී ලංකා තැපැල් දෙපාර්තමේන්තුවේ මුද්දර කාර්යාංශය මෙම මුද්දර දෙක සහ මුල්දින කවරය නිමාණය කර තිබිණි.එම මුද්දර දෙක රුපියල් 5.00 සහ රුපියල් 25.00 වටිනාකම්වලින් යුක්තවන වෙයි.බණ්ඩාරනායක ජාත්‍යන්තර සම්මන්ත්‍රණ ශාලාවේ දී ඊයේ පැවැති විශේෂ ප්‍රවෘත්ති සාකච්ඡාවක දී මේ මුද්දර සහ මුල්දින කවරය නිකුත් කෙරුණු අතර විදේශ කටයුතු ඇමැති මහාචාර්ය ජී.එල් පීරිස්, තැපැල් සේවා නියෝජ්‍ය ඇමැති සනත් ජයසූරිය, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, තැපැල් සේවා අමාත්‍යාංශයේ ලේකම් හේමසිරි ප්‍රනාන්දු, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, තැපැල්පති රෝහණ අබයරත්න, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය මහත්වරු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n1311158</link>
    <topic>ජනපති ජන්ම දින සංවත්සරය ජනපති පදවි ප්‍රාප්ත සැමරුමට පින්කම් පොහෝ දිනයේ</topic>
    <author/>
    <content>ජනපති පොදු රාජ්‍ය මණ්ඩල සභාපති පදවි දැරීම නිමිත්තෙන් එතුමාට ආශීර්වාද පතා දෙකටන, නාමළුව පුරාණ විහාරස්ථානයේදී වර්ෂ 2013 ක් වූ ඉල් පුර පසළොස්වක් පොහෝදා අලුයම සිට පසුදා අලුයම දක්වා විවිධ ආගමික වැඩසටහන් සමඟ සර්ව රාත්‍රික පිරිත් දේශනාව ශ්‍රී ලංකා ගුවන් විදුලි සංස්ථාවේ ස්වදේශීය සේවය ඔස්සේ විකාශය කිරීමට විහාරාධිකාරී, විශ්වකීර්ති ශ්‍රී ධම්මභාණි වෙන්නවත්තේ රතනජෝති හිමිපාණන් වහන්සේ ප්‍රධාන දායක සභාව සියලු කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n1311159</link>
    <topic>පොදුරාජ්‍ය මණ්ඩලීය රටවල් ගැන වාර්තාව අවසන් දින එළි දක්වයි</topic>
    <author>දුමින්ද ගුරුගේ, ධනුෂ්ක ගොඩකුඹුර, සිතාරා සේනානි සහ මහින්ද අලුත්ගෙදර</author>
    <content>පොදුරාජ්‍ය මණ්ඩලීය රටවල තිරසාර සංවර්ධනය, තරුණ හුවමාරුව, සහභාගිත්ව වර්ධනය ඇතුළු කරුණු රැසක් සම්බන්ධයෙන් වූ ඵලදායී සාකච්ඡාවකින් අනතුරුව ඒ සම්බන්ධයෙන් ගනු ලැබූ තීරණ පිළිබඳ අවසන් වාර්තාව සමුළුව අවසන් දිනයේ දී නිකුත් කිරීමට පියවර ගෙන ඇත.එම අවසන් වාර්තාව එළඹෙන 17 දා නිකුත් කිරීමට පියවර ගන්නා බව ජනාධිපති මහින්ද රාජපක්ෂ මහතා පවසයි. ජනාධිපතිවරයා මේ බව සඳහන් කළේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී ඊයේ (14) පැවැති විශේෂ මාධ්‍ය හමුවකට සහභාගි වෙමිනි. එහිදී වැඩි දුරටත් අදහස් දක්වමින් ජනාධිපති මහින්ද රාජපක්ෂ මහතා සදහන් කළේ, පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් ශ්‍රී ලංකාව හොඳ සූදානමකින් පසුවන බවත් ලෝකයේ බිලියන 2.2ක ජනතාව පොදුරාජ්‍ය මණ්ඩලයට අයත් රටවල් නියෝජණය කරන බවත්ය. එය ලෝක ජනගහනයෙන් තුනෙන් එකක් පමණ වන බවද ඒ මහතා සදහන් කළේය. මේ අතර ඒ මහතා සදහන් කළේ ජනගහනයෙන් සියයට 60ක් පමණ තරුණ ජනගහනය බවත් ඒ අනුව ඔවුන්ගේ සේවය ආර්ථික සංවර්ධනය වෙනුවෙන් සෘජුවම ලබාගැනීමේ හැකියාව තිබෙන බවත්ය.ලෝකයේ එක් එක් කුඩා රටවල් මුහුණදෙන අභියෝගයන් සම්බන්ධයෙන් මේ සමුළුවේදී අවධානය යොමුකරන බවද ජනාධිපතිවරයා මෙහි දී සදහන් කළේය. කොළඹ දී පැවැති පොදුරාජ්‍ය මණ්ඩලීය ව්‍යාපාරික සමුළුව වෙනුවෙන් ලෝකයේ ප්‍රමුඛපෙළේ ව්‍යාපාරිකයන් 1,600ක් පමණ ලියාපදිංචි වූ බව සිහිපත් කළ මහින්ද රාජපක්ෂ මහතා ඒ වෙනුවෙන් පොදුරාජ්‍ය මණ්ඩලීය සාමාජික නොවන රටවල ව්‍යාපාරිකයන් සහ ආයෝජකයන් ද සහභාගි වූ බව පෙන්වා දුන්නේය. බොහෝ සම්පත් ශ්‍රී ලංකාව සතු බව පෙන්වා දුන් ජනාධිපතිවරයා එය සංවර්ධනය වෙනුවෙන් ආයෝජනය කළහැකි බවද මෙවර පොදුරාජ්‍ය මන්ඩලීය සමුළුව වසර 24කට පසුව ආසියානු කලාපයේ පැවැත්වෙන්නක් බවද සිහිපත් කළේය.පොදුරාජ්‍ය මන්ඩලීය රාජ්‍ය නායක සමුළුවට සමඟාමීව ව්‍යාපාරික සමුළුව මෙන්ම ජනතා සංසඳයේ සමුළුව හික්කඩුවේ දී සහ තරුණ සමුළුව හම්බන්තොට දී පැවැති අතර ඒ සම්බන්ධයෙන් දීර්ඝ ලෙස කරුණු දැක් වූ ජනාධිපති මහින්ද රාජපක්ෂ මහතා ඒ සමුළු සියල්ල ඉතා සාර්ථකව පැවැති බවද එයින් පොදුරාජ්‍ය මණ්ඩලීය සාමාජික රටවල් සියල්ලට ප්‍රතිලාභ හිමි වූ බවද පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111510</link>
    <topic>සම්පත් සාධාරණ ලෙස බෙදීයන ගෝලීය රටාවක් ගොඩනැඟීමට ශ්‍රී ලංකාව කැප වෙනවා</topic>
    <author>ජනපති මහින්ද රාජපක්ෂ කියයි</author>
    <content>තිරසාර සංවර්ධනයක් සමඟ සම්පත් සාධාරණ ලෙස බෙදී යන ගෝලීය රටාවක් ගොඩනැගීමට ශ්‍රී ලංකාව කැපවන බව ජනපති මහින්ද රාජපක්ෂ මහතා පැවසීය.පොදුරාජ්‍ය මණ්ඩලීය ප්‍රතිපත්තීන් සුරැකීමටත් ජාත්‍යන්තර සහයෝගීතාවය සඳහා වූ මෙහෙවරක් ඉටු කිරීමටත් තිරසාර සංවර්ධනය සහ ආර්ථික සම්පත් සාධාරණ ලෙස බෙදීයන ගෝලීය රටාවක් ගොඩනැඟීමටත් ශ්‍රී ලංකාව දිඟටම කැපව වී සිටින බවද ඒ මහතා සදහන් කරයි.පොදුරාජ්‍ය මණ්ඩලයේ ආරම්භක සාමාජිකයෙකු සහ ආසියාවේ පැරණිතම ප්‍රජාතන්ත්‍රවාදී රටවන ශ්‍රී ලංකාවට විසිදෙවන පොදු රාජ්‍ය මණ්ඩලීය රාජ්‍ය නායක සමුළුව පැවැත්වීමට ලැබීම ගෞරවයක් බවද ජනාධිපතිතුමා සඳහන් කරයි.ශ්‍රී ලංකාවේ සත්කාරකත්වය ලබන 22වන පොදු රාජ්‍ය මණ්ඩල රාජ්‍ය නායක සමුළුව සඳහා සුබ පැතුම් එක් කරමින් ජනාධිපතිතුමා මේ බව සඳහන් කරයි. ජනාධිපතිතුමා නිකුත් කළ සුබපැතුම් පණිවුඩයේ මෙසේද සදහන් වෙයි.පොදුරාජ්‍ය මණ්ඩලයේ ආරම්භක සාමාජිකයෙකු සහ ආසියාවේ පැරණිතම ප්‍රජාතන්ත්‍රවාදී රටවන ශ්‍රී ලංකාවට විසිදෙවන පොදු රාජ්‍ය මණ්ඩලීය රාජ්‍ය නායක සමුළුව පැවැත්වීමට ලැබීම ගෞරවයකි. පශ්චාත් යටත් විජිතවාදී ප්‍රජාතන්ත්‍රවාදී දේශයන් විශාල සංඛ්‍යාවක් මෙන්ම තව බාහිර දේශයන්ද ඒකරාශී කිරීමට සමත් වූ පොදු රාජ්‍ය මණ්ඩලය නියෝජනය කරමින් ශ්‍රී ලංකාවට පැමිණෙන සියළුම නියෝජිතයින්ව සාදරයෙන් පිළිගැනීමට ලැබීම මට මහත් සතුටකි.පොදු රාජ්‍ය මණ්ඩලීය ප්‍රතිපත්තීන් සුරැකීමටත් ජාත්‍යන්තර සහයෝගීතාවය සඳහා වූ මෙහෙවරක් ඉටු කිරීමටත් තිරසාර සංවර්ධනය සහ ආර්ථික සම්පත් සාධාරණ ලෙස බෙදීයන ගෝලීය රටාවක් ගොඩනැඟීමටත් ශ්‍රී ලංකාව දිගටම කැපව සිටී.ශ්‍රී ලංකාව ජන ජීවිතයේ විවිධ කේ‍ෂ්ත්‍රයන්ගෙන් ලබා ඇති සාර්ථකත්වයන් පිළිබිඹු කිරීමට මෙම සමුළුව මහඟු අවස්ථාවකි. යහ පාලනයට සහ ආර්ථික ප්‍රගතියට දැඩි අභියෝගයක් වූ වසර තිහක් තිස්සේ පැවති දරුණු ත්‍රස්තවාදී භීෂණයක් අවසන්කර දැන් අප රටේ ප්‍රජාතන්ත්‍රවාදය මුළුමනින්ම යළි ස්ථාපිත කර තිබේ.සමුළුව සඳහා මෙහි පැමිණ සිටින දේශපාලන නායකයින්ට මෙන්ම වාණිජ සහ කර්මාන්ත කේ‍ෂ්ත්‍රයේ නියමුවන්ට ද සිවිල් සමාජ සංවිධාන නියෝජිතයින්ට ද අප ලබා ඇති ප්‍රගතියත් ශ්‍රී ලංකාවේ සුභවාදී අනාගතයක් උදෙසා වූ අපේක්‍ෂාවනුත් දැකබලා ගැනීමට පුළුවන. රටේ ප්‍රජාතන්ත්‍රවාදය සවිමත් කිරීමට සමගාමීව ස්ථිර සාමයක් සඳහා සංහිඳීයාව ගොඩ නැගීමටත් පියවර ගෙන ඇත.යටිතල පහසුකම් සංවර්ධනය සඳහා කළ ආයෝජනයන් මඟින් ආර්ථික ප්‍රගතිය උදෙසා ජන ජීවිතය, විශේෂයෙන් ග්‍රාමීය කේ‍ෂ්ත්‍රයේ ජනදිවිය නංවාලීම සඳහාත් ගෙන ඇති පියවර ඔබට නිරීක්‍ෂණය කළ හැකි වේ. සංවර්ධන ක්‍රියාවලියේ උරුමකරුවන් වන තරුණපෙළ සවිමත් කිරීම කෙරෙහි දක්වා ඇත්තේ විශේෂ අවධානයකි.මෙම සමුළුවට සම්බන්ධ සියලු අංගයන්හිදී “සමානාත්මතාව සමඟින් වර්ධනය - පරිපූර්ණ සංවර්ධනය” යන තේමාව කෙරෙහි ද අප විවිධාංගික සමාජයේ ප්‍රගතිය උදෙසා පොදු රාජ්‍ය මණ්ඩලය තුළින් ඉදිරියේ දී කළහැකි මෙහෙවර කෙරෙහි ද අවධානය යොමු වන බව මම විශ්වාස කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111511</link>
    <topic>ශ්‍රී ලංකාවේ දී පැවැත් වෙන පොදු රාජ්‍ය මණ්ඩල සමුළුවෙන් ධනාත්මක හා ඵලදායී ප්‍රතිඵල අපේක්ෂා කළ හැකියි</topic>
    <author>දුමින්ද ගුරුගේ, ධනුෂ්ක ගොඩකුඹුර, මහින්ද අලුත්ගෙදර</author>
    <content>ශ්‍රී ලංකාවේදී පැවැත්වෙන පොදුරාජ්‍ය මණ්ඩලයීය රාජ්‍ය නායක සමුළුවෙන් ධනාත්මක හා ඵලදායී ප්‍රතිඵල අපේක්ෂා කළ හැකි බව පොදුරාජ්‍ය මණ්ඩලීය මහ ලේකම් කමලේෂ් ෂර්මා මහතා අවධාරණය කරයි.මේ දක්වා පැවැති සැසිවාර සියල්ල ඉතා සාර්ථකව පැවැති අතර අද (15) ආරම්භවන පොදුරාජ්‍ය මණ්ඩලීය රාජ්‍යනායක සමුළුවද ඉතාම සාර්ථක එකක් වනු ඇතැයි ඒ මහතා විශ්වාසය පළකරයි.මහලේකම්වරයා මේ බව සදහන් ‍ කළේ කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඊයේ (14) පැවති විශේෂ මාධ්‍ය හමුවකට එක්වෙමිනි. ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මාධ්‍ය සාකච්ඡාව පැවැත්විණි.ධනාත්මක හා ඵලදායී ප්‍රතිඵල සමඟින් සාමාජික රටවල පුරවැසියන්ගේ ජීවන තත්ත්වය හා ආර්ථික ප්‍රගතිය සඳහා තවදුරටත් ක්‍රියාකිරීමට මඟ සැලසෙනු ඇති බව පෙන්වාදුන් කමලේෂ් ෂර්මා මහතා සමුළුව පැවැත්වීම සම්බන්ධයෙන් ඉතා විශිෂ්ට ලෙස පහසුකම් සපයමින් යොදා ඇති විධිවිධාන සම්බන්ධයෙන් ශ්‍රී ලංකාවට සිය ස්තූතිය පිරිනමන බවද සදහන් කළේය.විදේශ අමාත්‍ය රැස්වීමේදී කුඩා රාජ්‍ය පිළිබඳ ක්‍රියාකාරී කමිටුවේ වාර්තාව කෙරෙහි ද ඒ මහතා මෙහිදී අවධානය යොමු කෙරිණි.කොළඹ පැවැත්වූ ව්‍යාපාරික සමුළුවෙන් ශ්‍රී ලංකාවේ පමණක් නොව පොදුරාජ්‍ය මණ්ඩලයේ සියලුම රටවල ආයෝජන හා ප්‍රවර්ධන ශක්‍යතාවන් පෙන්නුම් කිරීමට අවස්ථාව ලැබුණු අතර ජාතික සංවර්ධනයට තරුණ ප්‍රජාවගේ සහභාගිත්වය විශාල වශයෙන් ලබා ගැනීමට තරුණ වැඩසටහන් මඟින් අවස්ථාව සැලසුන බවද තරුණ සමුළුව ද ඉතා ඵලදායී එකක් බවද පෙන්වා දුන්නේය.අලුතින් පිහිටුවන ලද පොදුරාජ්‍ය මණ්ඩලයීය තරුණ කවුන්සිලය මඟින් එම සංවිධානයේ තරුණ සහභාගිත්වය ශක්තිමත් කෙරෙන අතර ඵලදායි ප්‍රතිඵල ලැබෙන බවට විශ්වාසය පළකළ හැකි යැයිද මහ ලේකම්වරයා කීවේය.විදේශ කටයුතු ඇමැති මහාචාර්ය ජී.එල් පීරිස්, තැපැල් සේවා ඇමැති ජීවන් කුමාරතුංග, තැපැල් සේවා නියෝජ්‍ය ඇමැති සනත් ජයසූරිය, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, තැපැල් සේවා අමාත්‍යාංශයේ ලේකම් හේමසිරි ප්‍රනාන්දු, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, තැපැල්පති රෝහන අබයරත්න, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111512</link>
    <topic>කුලී වෑන් රථයෙන් කොළඹ ඇවිත් මුදල් නොගෙවා පැහැර හැරලා</topic>
    <author>@ අනුරාධපුර මධ්‍යම විශේෂ</author>
    <content>චැනල් 04 නාලිකාවේ ප්‍රධානී කැලන් මැක්රේ මහතා ඇතුළු මාධ්‍ය කණ්ඩායම තම සුඛෝපබෝගී වෑන් රථයෙන් කොළඹට පැමිණ එහි කුලී මුදල් ගෙවීම පැහැර හැරීම නිසා කොම්පඤ්ඤ විදිය පොලීසියට පැමිණීල්ලක් කළ බව වෑන් රථයේ හිමිකරු පැවසීය.ශ්‍රී ලංකා රජයට විරුද්ධව කිලින් ෆීල්ඩ් චිත්‍රපටය ඇතුලු වාර්තා චිත්‍රපට රැසක් නිපද වූ කැලන් මැක්රේ මහතා සහ ඔහුගේ මාධ්‍ය කණ්ඩායම පෙරේදා (13) අනුරාධපුර හරහා උතුරු දුම්රිය මාර්ගය ඔස්සේ කිලිනොච්චිය බලා යාමට උත්සහ දැරුවත් ජනතාවගේ දැඩි විරෝධතා මධ්‍යයේ එහි යාමට නොහැකි විය.ඉන් පසුව මැක්රේ මහතා ඇතුලු කණ්ඩායම අනුරාධපුර දුම්රිය ස්ථානයෙන් පිටතට පැමිණ අනුරාධපුර 2 පියවර පදිංචි අනුරාධපුර නව නගරයේ කුලී වෑන්රථ රියදුරෙකු වන (අයිතිකරු) කැලුම් සංජීව සිල්වා මහතාගේ එන්.සී.පී.ඊ 7941 දරණ සු‍පෝපබෝගී වෑන් රථයෙන් කොළඹ බලා යාමට පිටත් වූහ. එදින සවස 4ට කැලන් මැක්රේ මහතා ඇතුළු පිරිස දඹුල්ලේ පිහිටා තිබෙන කන්ඩලම හෝටලය වෙත පැමිණ (13 වනදා) රාත්‍රී කාලය එහි ගතකර ඊයේ (14) උදෑසන නැවතත් කොළඹ බලා ගමන් ආරම්භ කර ඇත.කොළඹ පිහිටි ජායික් හිල්ටන් හෝටලය වෙත ගිය චැනල් ෆෝ ප්‍රධානියා ඇතුළු මාධ්‍ය කණ්ඩායමෙන් සංජීව මහතා තම කුලී මුදල් ගෙවන ලෙස ඉල්ලූ අවස්ථාවේ මාධ්‍ය කණ්ඩායමේ දෙදෙනෙකු කුලී මුදල් හෝටලයෙන් හෝ පොලීසියෙන් ඉල්ලා ගන්නා ලෙස ඔහුට දන්වා ඇත. ඒ අනුව කැලුම් සංජීව මහතා හෝටලයේ කළමණාකාරිත්වයෙන් රුපියල් 30000ක් රථයේ කුලී මුදල් ලෙස ඉල්ලූ අවස්ථාවේ එය ලබාදීම ප්‍රතික්ෂේප කළ නිසා ඔහුට ලැබුණු උපදෙස් මත කොම්පඤ්ඤවීදිය පොලීසියට මැක්රේ මහතා ඇතුළු පිරිසට විරුද්ධව පැමිණීලි කර ඇත.ඉන්පසු පොලිස් නිළධාරීන් පැමිණීල්ල විභාග කිරීමට එහි ගොස් ඇත.කැළුම් සංජීව මහතාට සිදුවූ අපහසුතාවය සම්බන්ධයෙන් අවධානය යොමුකළ ආරක්ෂක අංශ නිළධාරීන් පිරිසක් එම මුදල් ගෙවා දැමීමට කටයුතු කර ඇති බවද අනාවරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111513</link>
    <topic>ජනපති උපන් දිනය සමරා බොරැල්ලේ දී සර්වරාත්‍රික පිරිත් පින්කමක්</topic>
    <author/>
    <content>ජනාධිපති මහින්ද රාජපක්ෂ මහතාගේ උපන්දිනය සැමරීමත් පොදු රාජ්‍ය මණ්ඩලයේ සභාපති ධුරය හිමිවීමත් වෙනුවෙන් ආශිර්වාදාත්මක සර්වරාත්‍රික පිරිත් දේශනයක් 17 වැනිදා රාත්‍රී පහන් වන තුරු බොරැල්ල පොලිසිය ඉදිරිපිටදී පැවැත්වීමට කටයුතු යොදා ඇත.පාර්ලිමේන්තු මන්ත්‍රී තිලංග සුමතිපාල මැතිතුමාගේ සංවිධාන ශක්තියෙන් හා ජනාධිපති ආගමික කටයුතු පිළිබඳ උපදේශක වටිනාපහ සෝමානන්ද ස්වාමීන් වහන්සේගේ අනුශාසකත්වයෙන් බොරැල්ල පොලිසිය, තිඹිරිගස්යාය ප්‍රාදේශීය ලේකම් කාර්යාලය, බොරැල්ල ජන සභාව, මහ රෝහල, රාජ්‍ය මුද්‍රණ සංස්ථාව, නගර සභාව හා බොරැල්ල ප්‍රදේශයේ ජනතාව එක්ව පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111514</link>
    <topic>උතුරු මැද මාර්ගස්ථ මගී ප්‍රවාහන සේවා ප්‍රඥප්තිය</topic>
    <author>@ හිඳෝගම සමූහ</author>
    <content>උතුරු මැද පළාත් මාර්ගස්ථ මගී ප්‍රවාහන සේවා සංශෝධන ප්‍රඥප්ති කෙටුම්පත පළාත් ප්‍රවාහන ඇමැති එච්.බී. සේමසිංහ මහතා පසුගියදා ඉදිරිපත් කිරීමෙන් අනතුරුව එම ප්‍රඥප්තිය ඒකමතිකව සම්මත විය.උතුරුමැද පළාත් සභා ගොඩනැගිල්ලේදී පැවති මෙදින රැස්වීම සඳහා ගැලරිය ප්‍රදේශයේ පෙරපාසල් ගුරුතුමියන්ලාගෙන් පිරී තිබුණු අතර විපක්ෂයේ මන්ත්‍රීවරුන් ආණ්ඩු පක්ෂයේ පිවිසුම් දොරටුවලින් ඇතුළු වී විපක්ෂයේ ආසනවල අසුන් ගැනීම පිළිබඳවත් පෙර පාසල් ගුරුවරියන් වැඩිපුර සිටීමත් පිළිබඳව බොහෝ දෙනා වැඩි වශයෙන් කතාබහ කළහ. විදුලිබලය ඇන හිටීම නිසා සියලු පක්ෂ විපක්ෂ මැති ඇමැතිවරුන් දහඩිය පිසදමමින් සිටීමද විශේෂ සිදුවීමක් විය.පළාත් නව අධ්‍යාපන හා තොරතුරු තාක්ෂණ සංස්කෘතික ඇමැති කේ.එච්. නන්දසේන මහතා එහිදී කරුණු පැහැදිලි කරමින් පක්ෂ විපක්ෂ සියලු දෙනාගේම සහයෝගය උතුරුමැද පළාත තුළ අධ්‍යාපන කටයුතු නංවාලීමටට අවශ්‍ය බවත් ඒ සඳහා සියලු දෙනාගේම උදව් උපකාර ලබාදෙන ලෙසත් කාරුණිකව ඉල්ලා සිටියහ.අභාවප්‍රාප්ත හිටපු පළාත් සභා ප්‍රධාන අමාත්‍ය සහ පළාත් සභා මන්ත්‍රී බර්ටි ප්‍රේමලාල් දිසානායක මහතාගේ අභාවය නිසා හිස් වූ ආසනය සඳහා එක්සත් ජනතා නිදහස් සන්ධානයේ පී.බී. දිසානායක මහතා අසුන් ගැනීමද සිදු විය.ප්‍රධාන අමාත්‍ය එස්.එම්. රංජිත් සමරකෝන් මහතා පරිපූරක ඇස්තමේන්තුවක් සභාවට ඉදිරිපත් කරන ලදී. එහිදී කෑකෝ ගසමින් සිටි පක්ෂ විපක්ෂ අයගේ හැසිරීම නිසා පළාත් සභාවේ සභාපති ටි.එම්. සිරිපාල මහතා පක්ෂ නායක රැස්වීම කැඳවීම සඳහා සභාව විනාඩි 05කට කල් තැබීය. ඉන් අනතුරුව රැස්වීමට නැවත සහභාගී වූ සභාපතිවරයා පක්ෂ නායක රැස්වීමේදී ගත් තීරණයකට අනුව අද දින යෝජනාවකට ලක්වීමට තිබූ යෝජනා සියල්ලම කල්තබන බවත් පළාත් සභා සැසිවාරය කල්තැබීම සඳහා යෝජනා කරන ලෙසත් සභාවට දැන්වීය. ඒ අනුව පළාත් සභා රැස්වීම මීළඟ සැසිවාරය දක්වා කල් තිබුණි. අපරාදේ අපේ කාලය යනුවෙන් පවසමින් පෙර පාසල් ගුරුතුමීහු ඉන් ඉවත්ව ගියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111515</link>
    <topic>සිරිකොතේ මානව හිමිකම් ප්‍රදර්ශනය රටේ සාරධර්මවලට හානියක්</topic>
    <author>නිරූෂි විමලවීර, උපාලි කරුණාරත්න</author>
    <content>එක්සත් ජාතික පක්ෂය ප්‍රමුඛ විපක්ෂයේ සමඟි පෙරමුණ විසින් සිරිකොතදී පවත්වන මානව හිමිකම් තොරතුරු ඇතුළත් ප්‍රදර්ශනයෙන් රටේ සාරධර්මවලට හානියක් බව කියමින් ඊයේ (14) දින සිරිකොත ඉදිරිපිටදී බොදුබල සේනා සංවිධානය විසින් විරෝධතා ව්‍යාපාරයක් දියත් කළේය.සිරිකොත ඉදිරිපිට මාර්ගයේ සිට විරෝධතාව දැක්වූ පිරිස් සිරිකොත මන්දිරයට ඇතුල්වීමට උත්සාහ කිරීමෙන් අනතුරුව සමගි පෙරමුණ හා බොදුබල සේනා සංවිධාන අතර දෙපිරිස වචන හුවමාරුවීමක් සමඟ එකම ගාලගෝට්ටියක් බවට පත්විය. දෙපිරිස බෝතල් හා ගල්වලින් ප්‍රහාර එල්ල කරද්දී එය සමථයට පත්කිරීමට දැඩි අසීරු කටයුත්තක් විය.සියයක පමණ පොලිස් බල ඇණියක් යොදා සිරිකොත අවට ආරක්ෂාව තර කර තිබුණද තත්ත්වය පාලනය කිරීමට පොලිසිය දැඩි ප්‍රයත්නයක් දැරීය.බොදුබල සේනා සංවිධානයේ හිමිවරු රට පාවා දෙන ප්‍රදර්ශනය වහා නතර කරන ලෙස කියමින් කෑ ගැසූ අතර දෙපිරිස අතර බහින්බස් වීම් දක්නට ලැබුණි.එක්සත් ජාතික පක්ෂයේ අභිනව නායකත්ව මණ්ඩලය එම අවස්ථාවේදී සිරිකොත මන්දිරයේදී රැස්වී සිටි අතර ඒ සඳහා ජාතික භික්ෂු පෙරමුණ බෝපිටිය ධම්මිස්සර, ගිරාඹේ ආනන්ද හිමි ඇතුළු හිමිවරු තිස්නමක් වැඩම කර තිබුණි.සිරිකොත ඉදිරිපිට සිදුවන ගාලගෝට්ටිය කුමක්දැයි සොයාබැලීමට එම පිරිසද සිරිකොත ඉදිරිපිටට පැමිණියහ. විපක්ෂ නායක රනිල් වික්‍රමසිංහ මහතා සොයමින් පිරිස සිරිකොත ඉදිරි ගේට්ටුව අවහිර කළ අතර විපක්ෂ නායකවරයා පිරිස නිරුපද්‍රිතව ආරක්ෂක ස්ථාන කරා ගෙන ගියේය.දයා ගමගේ මහතා භික්ෂූන් අතරට පැමිණ කියා සිටියේ අපේ පක්ෂය කවදාවත් ජාතිය පාවා දෙන්නේ නැහැ. එදා ඩී. එස්. සේනානායක මහතා රටේ ජාතික ධජය උතුරේ එසෙව්වා. එවැනි පක්ෂයක් කවදාවත් ජාතිය පාවා දෙන්නේ නැහැ.රාජ්‍ය නොවන සංවිධානවලට සම්බන්ධ පිරිසක් දැඩි වියරුවෙන් මෙන් සිරිකොතේ හැසිරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111516</link>
    <topic>අන්තර් ජාතික ගණිත හා විද්‍යා ඔලිම්පියාඩ් තරගාවලියට ශ්‍රී ලංකාව නියෝජනය කරන සිසුන්ට අධ්‍යාපන ඇමැති අතින් ගුවන් ටිකට්පත්</topic>
    <author>සුභාෂීණී සේනානායක සහ වයිමන් හෙට්ටිආරච්චි</author>
    <content>මෙම වසරේ පැවැත්වෙන අන්තර් ජාතික ගණිත හා විද්‍යා ඔලිම්පියාඩ් තරගාවලිය සඳහා ශ්‍රී ලංකාව නියෝජනය කරමින් සහභාගි වන සිසුන් සඳහා අධ්‍යාපන ඇමැති බන්දුල ගුණවර්ධන මහතා (13) ගුවන් ටිකට්පත් පිරිනැමීය.විවිධ දක්ෂතා තිබෙන දරුවන් වැඩි ප්‍රමාණයක් ග්‍රාමීය ප්‍රදේශවල සිටින බවත් ජනාධිපති මහින්ද රාජපක්ෂ මැතිතුමාගේ උපදෙස් මත දරුවන්ගේ අධ්‍යාපනය ජාතික මට්ටමට ඔසවා තැබීමේ වැඩපිළිවෙළ ක්‍රියාත්මක කර තිබෙන බවත් අධ්‍යාපන ඇමැති බන්දුල ගුණවර්ධනමහතා අමාත්‍යාංශ ශ්‍රවණාගාරයේ පැවැති ගුවන් ටිකට්පත් පිරිනැමීමේ උත්සවයට එත්වෙමින් පැවැසීය.එහි ප්‍රතිඵලයක් වශයෙන් මෙම තරගාවලිය සඳහා සහභාගිවන සිසුන් ලබාගන්නා ජයග්‍රහණ ප්‍රමාණයක් ඉහළ යමින් පවතින බවත් අනෙක් අය සිතනවාට වඩා සිතන, අසනවාට අසන, දකිනවා වඩා දකින යන විශේෂ ලක්ෂණ මෙවැනි දක්ෂතා දක්වන දරුවන් තුළ තිබෙන බවත් ගඅණවර්ධන මහතා පෙන්වා දුන්නේය.මෙවැනි තරග සඳහා සහභාගිවන දරුවන්ට අන්තර් ජාතික වශයෙන් ද සහයෝගයෙන් කටයුතු කිරීමට අවස්ථාව ලැබෙන බව කී ඇමැතිවරයා විනි විද පෙනෙන ආකාරයෙන් මෙම තරගාවලිය සඳහා සිසුන් තෝරා ගැනීම සිදු කර තිබෙන බවත් නගරයේ දරුවන්ට ලැබෙන පහසුකම් මේ වන විට ග්‍රාමීය ප්‍ර දේශවල දරුවන්ට ද ලැබී තිබෙන බව ඇමැතිවරයා වැඩිදුරටත් පැවසීය.මෙවර මෙම තරගාවලිය මේ මස 25 වැනිදා සිට 29 වැනිදා දක්වා පිලිපීනයේදී පැවැත්වෙන අතර ගණිත අංශයෙන් සිසුන් 9 දෙනෙකු සහ විද්‍යා අංශයෙන් සිසුන් 12 දෙනෙකු සහභාගි වෙති.මෙම තරගාවලිය සඳහා විද්‍යා අංශයෙන් 2005 සිට සිසුන් ඉදිරිපත් වූ අතර 2006 සිට පදක්කම් ලබාගැනීමට අවස්ථාව ලැබුණි.2011 වසර වන විට රන් පදක්කම් 2ක් රිදී පදක්කම් 7ක් හා ලෝකඩ පදක්කම් 2ක් දිනා ගත් අතර 2012 වසරේ රන් පදක්කම් 4ක් රිදී පදක්කම් 8ක් හා ලෝකඩ පදක්කම් 6ක් දිනා ගැනීමට අවස්ථාවට ලැබිණි.එසේම ගණිත අශයෙන් 2011 වසරේ ලෝකඩ පදක්කම් 7ක් ලබා ගත් අතර 2012 වසරේ රන් පදක්කම් 1ක් , රිදී පදක්කම් 3ක් හා ලෝකඩ පදක්කම් 05ක් දිනා ගෙන තිබේ.ගණිත අංශයෙන් මෙම තරගාවලිය සඳහා ඉදිරිපත් වන බදුල්ල මධ්‍ය මහා විද්‍යාලයේ නෙත්මිණ පූජන ෂාමික ද සිල්වා, බදුල්ල මධ්‍ය මහා විද්‍යාලයේ සමිත් කවිෂ්ක කරුණාතිලක , ධර්මරාජ විද්‍යාලය, නුවර තිෂන්ක අලහකෝන් , කෑගලූ බාලිකා විද්‍යාලය,දෙව්මි විහංගා දිසානායක,ධර්මරාජ විද්‍යාලය, නුවර උදිත සඳරුවන් විජේරත්න ,මහානාම විද්‍යාලය,කොළඹ වසන්ත තාරක කොඩිතුවක්කු , තක්ෂිලා මධ්‍ය මහා විද්‍යාලය, හොරණ චනුද අනුසර ජයලත් , හින්දු විද්‍යාලය, යාපනය එන්. සිවමයින්දන්,ගා/රිච්මන්ඞ් විද්‍යාලය, ගාල්ල කිසර සදලූක කොඩිතුවක්කු සිසු සිසුවියන්දවිද්‍යා අංශයෙන් මෙම තරගාවලිය සඳහා බදුල්ල මධ්‍ය මහා විද්‍යාලය ඩී.එම් . යු.පී. සුමනසේකර. මලියදේව බාලිකා විද්‍යාලය කුරුණෑගල පී.බී.කේ.එස්.ජී. කපුකොටුව , මාතර සුජාතා බාලිකා විද්‍යාලය එම්.බී.එස්.විහගනා , සවුස්ලන්ඩ් විද්‍යාලය- ගාල්ල ජී.එන්.අමරසිංහ ,රත්නපුර සීවලි මධ්‍ය මහා විද්‍යාලය ආර්.ටී.සී. දසනායක , ධර්මරාජ විද්‍යාලය මහනුවර ඩබ්ලිව්.කේ. ඩී.ඩී.ඩී. විජේවික්‍රම ,මෙතෝදිස්ත විද්‍යාලය කොළඹ 03 සී.අෂ්විනී , විශාකා විද්‍යාලය කොළඹ ජී.ටී.ඩී. අමරතුංග , ගාල්ල සංඝමිත්තා බාලිකා විද්‍යාල - ගාල්ල එම්.බී.ඒ.ඩී. සමරවික්‍රම, මැදිරිගිය ජාතික පාසල- පොලොන්නරුව ජී.ඩබ්ලිව්. ජී.එම්. කවින්දි කුමාරි රත්නසිරිල්- රත්නපුර සීවලී මධ්‍ය මහා විද්‍යාලය ඩී.වී.ඒ.අයි. දෙල්ගහ ගොඩ,ධම්මිස්සර මධ්‍ය මහා විද්‍යාලය , නාත්තන්ඩිය ඩී.ඩබ්ලිව්.පී.මධුභාෂන.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111517</link>
    <topic>අක්ෂි රෝග සහ බෝ නොවන රෝග ගැන පළමු වතාවට ජාතික සමීක්ෂණයක්</topic>
    <author>සන්ධ්‍යා කරුණාරත්න</author>
    <content>අක්ෂි රෝග සහ බෝ නොවන රෝග සම්බන්ධයෙන් මෙරට පළමු වතාවට ජාතික සමීක්ෂණයක් සිදු කිරීමට සෞඛ්‍ය අමාත්‍යාංශය පියවර ගෙන ඇත.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි ජන හා සංඛ්‍යාලේඛන දෙපාර්තමේන්තුවේ සහාය ද ඇතිව විද්‍යානුකූල ක්‍රමවේදයක් ඔස්සේ මේ සමීක්ෂණය සිදු කෙරේ.රට පුරා ස්ථාන 68 කදී පුද්ගලයන් 6800 දෙනකුගේ සහභාගිත්වයෙන් මේ සමීක්ෂණය සිදු කරන අතර එක් නියැදියකට පුද්ගලයන් සිය දෙනකු සහභාගී කර ගැනීම සිදු කෙරේ.සමීක්ෂණය අවසානයේ දී අක්ෂි රෝග හා බෝ නොවන රෝග පිළිබඳව ජාතික සැලැස්මක් සකස් කිරීම අරමුණ බව අමාත්‍යාංශය ප්‍රකාශ කරයි.අක්ෂි රෝග සහ බෝ නොවන රෝග සම්බන්ධයෙන් ප්‍රතිපත්ති සකස් කිරීම, ක්‍රියාත්මක කිරීම, රෝහල් පහසුකම් ඉහළ නැංවීම, වැඩි වශයෙන් අවධානය යොමු කළ යුතු ලෙඩරෝග හඳුනාගැනීම මෙමඟින් සිදු‍ කෙරේ.විෂන් 2020 වැඩසටහන යටතේ සහ ජාත්‍යන්තර සයිට් සේවර්ස් ආයතනය ඇතුළු සංවිධානවල අනුග්‍රහය ඇතිව රුපියල් මිලියන 30 ක වියදමෙන් මේ සමීක්ෂණය සිදු කරන බව ද අමාත්‍යාංශය පවසයි.ඇසේ සුද වැසීම, ග්ලූකෝමා, අන්ධභාවය යන දුර්වලතා මේ සමීක්ෂණයේ දී හඳුනාගැනේ. මෙවැනි‍ රෝගවලට ගොදුරු වන්නන් කුමන ආර්ථික මට්ටමේ පුද්ගලයන් ද යන්න පිළිබඳව ද මෙහිදී විමර්ශනය කෙරේ.කල්පිටිය ප්‍රදේශයේ දී ඊයේ (14) 49 වැනි නියැදිය පරීක්ෂා කිරීම සිදු කෙරිණ. සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතාගේ ප්‍රධානත්වයෙන් ඊයේ එම සමීක්ෂණය සිදු කෙරිණ.අක්ෂි පරීක්ෂාවට ලක් කිරීම, උස හා බර මැනීම, ඔවුන්ගේ පවුල්වල තත්ත්වය පරීක්ෂාවට ලක් කිරීම, ආර්ථික මට්ටම පිළිබඳ තොරතුරු ලබා ගැනීම යනාදිය ද මෙහිදී සිදු කරන අතර බෝ නොවන රෝග පිළිබඳව ද විශේෂ අවධානයක් යොමු කරන බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111518</link>
    <topic>ත්‍රස්තවාදය වැළැක්වීමේ පනත යටතේ බන්ධනාගාරගත වුවන් මින් ඉදිරියට පිටත කාර්යයන් සඳහා ගෙන යන්නේ නැහැ</topic>
    <author> කුමුදු හෙට්ටිආරච්චි</author>
    <content>ත්‍රස්තවාදය වැළැක්වීමේ පනත යටතේ බන්ධනාගාරගත කරනු ලබන සිරකරුවන් මින් ඉදිරියට පිටත කාර්යයන් සඳහා නෙයොද වන බව වැලිකඩ බන්ධනාගාර අධිකරිවරයා විශේෂ වාර්තාවක් ඉදිරිපත්කරමින් කොළඹ මහාධිකරණයට ඊයේ(14) දන්වා සිටියේය.මාතර වෙසක් තොරණේ විදුලි නිර්මාණ කටයුතු සඳහා යොදා සිටියදී සිරකරුවෙකු පලායෑම සම්බන්ධයෙන් කොළඹ මහාධිකරණ විනිසුරු කුමුදුනී වික්‍රමසිංහ මහත්මියට කරුණු වාර්තා කරමින් බන්ධනාගාරය අධිකාරිවරයා විසින් මේ වාර්තාව ඉසිරිපත් කර තිබුණි.මාතර වෙසක් තොරණේ විදුලි ආලෝක කටයුතු සඳහා සිරකරු මාතර බන්ධනාගාරයට යැවීමට සුදුසු බවට නිර්දේශ කළ වැලිකඩ බන්ධනාගාරයේ දෙවන පෙළ නිලධාරීන්ට එරෙහිව ආයතන සංග්‍රහය යටතේ පියවර ගැනීමට බන්ධනාගාර කොමසාරිස් ජනරාල්වරයා අනුමැතිය ලබාදී ඇති බවඳ වැලිකඩ බන්ධනාගාර කොමසාරිස්වරයා විසින් ඊයේ අධිකරණයට ඉදිරිපත් කළ වාර්තාවෙන් දන්වා තිබුණි. තවඳ මේ සිරකරු භාරව සිටි නිලධාරීන් කණ්ඩායම හා අධීක්ෂණ ජේලර්වරයා වරඩ තහනමට ලක් කළ බවද විධිමත් විනය පරීක්ෂණයකට යටත්ව අධීක්ෂණ ජේලර්වරයා නැවත සේවයේ පිහිටු වීමට කොමසාරිස් ජෙනරාල්වරයා අනුමැතිය ලබාදී ඇති බවද එම ලිපියෙන් වැඩි දුරටත් සඳහන් කර ඇත.අඳාළ නිලධාරීන්ට එරෙහිව පිළියෙළ කළ චෝදනා පත්‍ර මූලස්ථානයේ අනුමැතිය පිණිස ඉදිරිපත් කිරමට කටයුතු කර ඇති බ වද ලිපියෙන් දන්වා ඇත.තවඳ මහාධිකරණයේ නියෝග මතත්‍රස්තවාදය වැළැක්වීමේ පනත යටතේ බන්ධනාගාරගත කරනු ලබන සිරකරුවන් පිටත කාර්ය්‍යයන් සඳහා මින් ඉදිරියට නොයැවීමට කටයුතු කරන බවද ලිපියෙන් වැඩිදුරටත් දන්වා ඇත.දඩුවම් විදිමින් සිටි ප්‍රබල එල්.ටී.ටී.ඊ සාමාජිකයා මාතර වෙසක් තොරණේ නිර්මාණ කටයුතුවලට යැවීමට තීරණය කළ බන්ධනාගාර නිලධාරීන් සම්බන්ධයෙන් ගෙන ඇති නීතිමය පියවර අධීකරණයට දන්වන ලෙසට විනිසුරුවරිය විසින් පසුගිය සැප්තැම්බර් 13 වැනිදා දුන් නියෝගය මත වැළිකඩ බන්ධනාගාර කොමසාරිස්වරයා විසින් ඊයේ(14) මෙම ලිපිය අධිකරණයට ඉදිරිපත් කර තිබුණි.බාලසුබ්‍රමනියම් ජදීසන් නමැති යාන්ත්‍රික ඉංජිනේරුවරයෙකු බව කියන මේ විත්තිකරු දෙහිවල දුම්රිය ස්ථනයේ බෝම්බයක් පුපුරවා හැරීම සම්බන්ධයෙන් වසර 12ක සිර දඩුවමතක් නියම කර තිබුණි.මොහු මාතර සනත් ජයසූරිය ක්‍රීඩාංගනයේ පැවැති බන්ධනාගාර වෙසක් කලාපයේ විදුලි නිර්මාණ කයටුතු සඳහා යොදා සිටියදී පසුගිය මැයි මස 25 වැනිදා පළාගොස් තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111519</link>
    <topic>කෝටිපති අනියම් බිරියගේ කොන්ත්‍රාත්තුවෙන් ඝාතනයට ලක්වූ පොලිස් පරීක්ෂකගේ සිරුර ගොඩගනී</topic>
    <author>සබරගමුව සමූහ</author>
    <content>කොළඹ පොලිස් කොට්ඨාස අපරාධ පරීක්ෂණ අංශය මගින් පරීක්ෂණ පවත්වන කෝටිපති කාන්තාවක් විසින් කොන්ත්‍රාත්තුවක් මත ඝාතනය කළ බව කියන ඇගේ අනියම් සැමියා වන හිටපු පොලිස් පරීක්ෂක (විශේෂ කාර්ය බළකාය) රෝහණ තුසිත කුමාරසිංහ යන අයගේ මළසිරුර යයි සැක කරන මළසිරුරක් කෑගල්ල මහේස්ත්‍රාත් විරාජ් රණතුංග මහතා ඉදිරියේදී ඊයේ (14 දා) කෑගල්ල පොදු සුසාන භූමියේදී ගොඩගනු ලැබීය.කිතුල්ගල කැලණි ග‍ඟේ තිබී පසුගිය ජූලි 28 දින ගොඩගෙන වැඩිදුර පරීක්ෂණ සඳහා කෑගල්ල මහ රෝහලට එවා තිබූ අතර එම රෝහලේ දී පසුගිය ඔක්තෝබර් 29 දින නාඳුනන මළසිරුරක් ලෙස කෑගල්ල පොදු සුසාන භූමියේදී රජයේ වියදමින් වළ දමා තිබුණි.මියගිය පොලිස් පරීක්ෂකවරයා වන රෝහණ තුසිත කුමාරසිංහ මහතා (40) අවසන් වරට නුවරඑළිය පොලිසියේ ද, 2011 අගෝස්තු 11 දක්වා සේවය කර ඇති බව ද, ඉන්පසු ඔහු සේවයට නොපැමිණීම නිසා සේවයෙන් ඉවත් කර තිබුණු බව ද පැවසේ.කෝටිපති අනියම් බිරියගේ කොන්ත්‍රාත්තුවක් ලබාගත් කඩුවෙල ප්‍රදේශයේ සංවිධානාත්මක කණ්ඩායමක් මේ ඝාතනය කර ඇත්තේ පසුගිය ජූලි මස 21 වෙනි දිනය.කිතුල්ගල ප්‍රදේශයේදී කැලණි ගඟට දමා තිබියදී එම මළසිරුර හමුවී තිබුණේ පසුගිය 28 වෙනි දිනය. වැඩිදුර පරීක්ෂණ පවත්වන පොලිස් නිලධාරීන් කෑගල්ල ම‍හේස්ත්‍රාත්තුමා ඉදිරියේදී මේ මළසිරුර ගොඩගත් අවස්ථාවේ පරීක්ෂණ පැවැත්වීමට කුරුණෑගල මහ රෝහලේ අධිකරණ විශේෂඥ වෛද්‍ය අජිත් ජයසේන මහතා ද එක්විය.මේ අවස්ථාවට කොළඹ අපරාධ කොට්ඨාස දෙපාර්තමේන්තු ප්‍රධාන පොලිස් පරීක්ෂක නෙවිල් සිල්වා, පොලිස් පරීක්ෂක ප්‍රේමතිලක, පොලිස් පරීක්ෂක සෝමතිලක, උප පොලිස් පරීක්ෂක අජිත් මෙත්තානන්ද යන මහත්වරුන් සමඟ කෑගල්ල ‍මූලස්ථාන පොලිස් පරීක්ෂක කමල් පෙරේරා මහතා ඇතුළු නිලධාරීන් කණ්ඩායමක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111520</link>
    <topic>රජරට කැකුළෙන් ස්වයංපෝෂිත වෙයි</topic>
    <author>@ දයා ගුණවර්ධනඅනුරාධපුර උතුර විශේෂ</author>
    <content>රජරට ඇතුළු සෙසු ප්‍රදේශවල වී නිෂ්පාදනය ඉහළයාමත් සමඟ කෘෂිකර්ම අමාත්‍යාංශය සහල් අපනයනය කිරීම සඳහා සැලසුම් සකස් කර තිබේ. ඒ අනුව 2015 වසර වන විට කෘෂිකර්ම අමාත්‍යාංශයේ වාර්ෂික කැකුළු සහල් අපනයන ඉලක්කය මෙ.‍ටො. පනස්දහසකි.වර්තමාන වෙළෙඳපොළේ කැකුළු සහල් සියයට 12ක ප්‍රමාණය අපනයනය මට්ටමේ පවතින බැවින් ද තවත් සියයට 31ක තත්ත්වය ඉහළ නැංවීමෙන් අපනයන මට්ටමට ‍ගත හැකි බැවින් ද එම ඉලක්කය පහසුවෙන්ම සපුරාගත හැකි වේ යැයි අනුරාධපුර පසු අස්වනු තාක්ෂණ ආයතනයේ අතිරේක අධ්‍යක්ෂ (පර්යේෂණ හා තාක්ෂණ) ඩී.ජී.සී. ස්වර්ණසිරි මහතා පවසයි.2000 වසරේ දී ශ්‍රේණි ගත කළ හැකි කැකුළු සහල් ප්‍රමාණය වූයේ සියයට 15ක් පමණ වූ අඩු ප්‍රතිශතයක් වුවත්, එම ප්‍රවණතාව බොහෝ දුරට වෙනස් වී වර්තමානය වනවිට ශ්‍රේණි ගත කළ හැකි කැකුළු සහල් ප්‍රතිශතය සියයට 180කින් ඉහළ ගොස් තිබේ. ඒ අනුව 2012 වර්ෂය වන විට ශ්‍රී ලංකාවේ වාර්ෂික වී නිෂ්පාදනය මෙ.‍‍‍ටොන් හතලිස් දෙලක්ෂයක් (4,200,000) විය. එය මෙ රටේ ජනගහනයට අවශ්‍ය ප්‍රමාණයට වඩා සියයට 13ක අතිරික්තයකි. එවිට වැඩිපුර නිෂ්පාදනය කර තිබෙන ප්‍රමාණය වී මෙ.‍ ටොන් පන්ලක්ෂ හතලිස් හයදහසක් (546,000) වේ.එම වී තොගය සහල් බවට පත් කිරීමෙන් කැකුළු සහල් මෙ.‍‍‍ටොන් එක්ලක්ෂ අසූදෙදහසක (182,000) ප්‍රමාණයක් ලබාගත හැකිය. අද අප රටේ ක්‍රියාත්මක නවීන උපකරණ සහිත සහල් මෝල්වලින් නිෂ්පාදනය කරන දේශීය සහල් සියයට 12ක් පමණ විදේශීය වෙළෙඳපොළට සුදුසු මට්ටමේ පවතින බැවින්, මෙ.‍ටොන් පනස්දහසක් (50,000) වාර්ෂිකව අපනයනය කළ හැකි තත්ත්වයක පවතින්නේ යැයි ද ස්වර්ණසිරි මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111521</link>
    <topic>ශ්‍රී ලංකාවේ ශීඝ්‍ර සංවර්ධනය දැක පොදු රද මඩුලු නායකයන්ගෙන් පැසසුම්</topic>
    <author/>
    <content>ශ්‍රී ලංකාවේ යටිතල පහසුකම්, සංචාරක ව්‍යාපාරය ප්‍රවර්ධනය ආහාර සුරක්ෂිතතාවය ඇතුළු අංශ ගණනාවකින් ශ්‍රී ලංකාව ලබා ඇති දියුණුව ඉතාම අගය කරන බවද යුද්ධ‍යෙන් පසු ශ්‍රී ලංකාවේ දේශපාලන වාතාවරණය සහ ආර්ථික සංවර්ධනය පිළිබඳව ලබා ඇති ප්‍රගතිය ගැන සිය සතුට ප්‍රකාශ කරන බවද පොදුරාජ්‍ය මණ්ඩලීය රටවල රාජ්‍ය නායකයින් ගණනාවක් ප්‍රකාශ කරති.ශ්‍රී ලංකාවේ පැවැත්වෙත පොදුරාජ්‍ය මණ්ඩලීය සමුළුවට සහභාගිවීම සඳහා දැනට මෙහි පැමිණ සිටින නයිජියානු රජයේ උප ජනාධිපති මොහොමඩ් නමාදි සම්බෝ, සැම්බියා රාජ්‍ය උප ජනාධිපති ආචාර්ය ගියු ස්කොඩ්, නවසීලන්ත විදේශ අැමැති මුරේ මැක්වුලි සහ මොසැම්බික් රජයේ පතල් කර්මාන්ත සම්පත් අැමැති ලරින්ඩා බියාස් යන මහත්ම මහත්මීන් ආර්ථික සංවර්ධන අැමැති බැසිල් රාපජක්ෂ මහතා සමඟ අද (14) පැවැත් වූ සාකච්ඡාවලදී මෙම කරුණු අවධාරණය කළහ.එම රටවල් අතර ද්වි පාර්ශ්වීක සබඳතා තවදුරටත් ශක්තිමත් මෙම සාකච්ඡා පැවැත් වූ එම රාජ්‍ය නායකයන් ශ්‍රී ලංකාවේ රාජ්‍ය ප්‍රතිපත්ති සහ ග්‍රාමීය ප්‍රදේශ සංවර්ධනය කිරීම ඉතා වැදගත් බවද ඒ සඳහා දෙරටවල් අතර අත්දැකීම්, විශේෂඥ දැනුම, උපදෙස් සහ සහයෝගිතාව හුවමාරු කර ගැනීමටද වාණිජ කටයුතු ප්‍රවර්ධනයකර ගැනීමටද මෙහිදී තීරණය විය.ජනාධිපති මහින්ද රාජපක්ෂ මහතාගේ නායකත්වයෙන් ශ්‍රී ලංකාව ලබා ඇති දියුණුව මෙහිදී පැහැදිලි කළ බැසිල් රාජපක්ෂ මහතා අප්‍රිකානු රටවල් සමඟ මිත්‍රත්වය වඩාත් වැඩිදියුණු කරගැනීමට ශ්‍රී ලංකා රජය තීරණය කර ඇතැයිද මෑත කාලයේ ජාත්‍යන්තර තලයේ දී ශ්‍රී ලංකාව වෙනුවෙන් පෙනී සිටීම පිළිබඳව ලාංකීය ජනතාවගේ කෘතඥතාවයද මෙහිදී මොසැම්බික්, සැම්බික් සහ නයිජිරියානු රාජ්‍ය නායකයින් වෙත පළකර සිටියහ.ශ්‍රී ලංකාවේ නිමි ඇදුම් කර්මාන්තය, තොරතුරු තාක්ෂණය, විදුලි සහ ජල සම්පත් යන කේෂේත්‍රයන්ගේ ප්‍රගතිය පිළිබඳව මෙහිදී සතුට පලකරමින් සැම්බියානු උප ජනාධිපතිවරයා ප්‍රකාශ කර සිටියේ ශ්‍රීලංකාව ඉතාම සුන්දර රටක් බැවින් වනජීවී සංචාරකයින් අප්‍රිකානු රටවලින් ඉදිරියේ දී වැඩි වැඩියෙන් යොමුවනු ඇති බවය.මොසැම්බික් පතල් කර්මාන්ත සම්පත් ඇමතිනී ලරින්ඩා බියාස් මහත්මිය කියා සිටියේ ශ්‍රී ලංකාවේ මැණික්, ස්වර්ණාභරණ සහ තේ මොසැම්බික් රටට අපනයන කරන ලෙසද ඒ සඳහා රාජ්‍ය අංශයෙන් සියලු පහසුකම් සැපයීමටද ශ්‍රී ලංකාවේ ආයෝජන කණ්ඩායමක් ලබන වසරේ මුල් භාගයේදී තම රටට යොමුකරන ලෙසය. ශ්‍රී ලංකාවේ මැණික් සහ ස්වර්ණාභරණ කාර්මිකයින් මොසැම්බික් රාජ්‍යයට පුහුණුකරුවන් වශයෙන් යොමුකර අවශ්‍ය සහාය ලබාදෙන ලෙසද ඇය අනාවරණය කළාය. ජනාධිපති මහින්ද රාජපක්ෂ මහතාගේ ජාතික සමගිය සඳහා ගෙන ඇති ක්‍රියාමාර්ග ද ඇය ඇගයුමට ලක් කළාය.නයිජීරියානු රජයේ උප ජනාධිපති මොහොමඩ් නමාදි සම්බෝ මහතා කියා සිටියේ ශ්‍රී ලංකාවේ සහයෝගිතාවය ඉහළ නංවමින් ද්වි පාර්ශවීක ගිවිසුම් ඇති කර ගැනීමට තම රට කැමති බවය. දිවි නැඟුම වැඩසටහන තුළින් ශ්‍රී ලංකාව ලබා ඇති ප්‍රගතිය මෙහිදී පැහැදිලි කළ අැමැති බැසිල් රාජපක්ෂ මහතා සියලු සංවර්ධන කටයුතු පුද්ගලයා සහ පවුල කේන්ද්‍රකරගෙන සිදුකරන බව පෙන්වා දුන්නේය. ගම්මාන 36,000ක ක්‍රියාත්මකවන වැඩසටහන තුළින් දිළිඳුකම සියයට 20 සිට සියයට 6 දක්වා අඩුවී ඇති බවද හෙතෙම කියා සිටි‍යේය.නවසීලන්ත විදේශ අැමැති මුරේ මැක්විල් මහතා කියා සිටියේ ශ්‍රී ලංකාවේ පාරිභෝගිකයින්ට උසස් වර්ගයේ ආනායනික පිටිකිරි රජයේ සෞඛ්‍ය ප්‍රමිතීන්ට අනුව ලබාදීමට කටයුතු කර ඇති බවද වසර 1965දී කොළඹ ක්‍රමය යටතේ දේශීය කිරි නිෂ්පාදනය ප්‍රචලිත කිරීම සහ කිරි ගොවීන් දිරිමත් කිරීම සඳහා නවසීලන්ත රජය දුන් අනුග්‍රහය යළි ලබාදීමටද කටයුතු කරන බවය.ආර්ථික සංවර්ධන අැමැති බැසිල් රාජපක්ෂ මහතා ප්‍රධානත්වයෙන් පැවති ‍මෙම සාකච්ඡාවට අයෝජන ප්‍රවර්ධන අැමැති ලක්ෂ්මන් යාපා අබේවර්ධන, නියෝජ්‍ය අැමැති ෆයිසල් මුස්තාපා යන මහත්වරුන් ඇතුළු ඉහළ පෙළේ නියෝජිත පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111522</link>
    <topic>ප්‍ර‍දේශවාසී ජනතාවට හානිදායක විස වායුවක් නිකුත් කළ</topic>
    <author>ශීලා උඩුවර</author>
    <content>පරිසරයට හා ප්‍ර‍දේශවාසී ජනතාවට හානිදායක විෂ වායුවක් නිකුත් වීම සම්බන්ධයෙන් ආන්දෝලනයට ලක් වූ පිළියන්දල එස්.ඇන්.ඩී. ඇසෝසියේටස් කර්මාන්තශාලාව එම ප්‍රදේශයේ පවත්වාගෙන යාම සඳහා අවසර නොදීමට පරිසර අමාත්‍යාංශය පියවර ගනී.එම කර්මාන්තශාලාව එම ප්‍රදේශයේ පවත්වා ගෙන යාමට අනුමැතිය ලබානොදෙන ලෙස පරිසර අමාත්‍යාංශය මධ්‍යම පරිසර අධිකාරියටද උපදෙස් ලබා දී ඇත.මෙම කර්මාන්ත ශාලාවෙන් සිදුවන හානිය පිළිබඳව සොයාබැලීමට පරිසර පුනර්ජනනීය හා බලශක්ති ඇමැති සුසිල් ‍ප්‍රේමජයන්ත මහතා විසින් පත්කරන ලද ත්‍රි පුද්ගල කමිටුවේ නිර්දේශ මත මෙම පියවර ගෙන ඇති අතර, එම කමිටුවේ අතුරුවාර්තාව අමාත්‍යාංශයට බාරදී තිබේ. මීට අමතරව තාක්ෂණ කමිටු වාර්තාවක්ද ලබාදිමට නියමිතය.මෙම කමිටු නිලධාරීන් විසින් කර්මාන්තය හා ඒ අවට ක්ෂේත්‍රයද පරීක්ෂා කළ අතර , එහිදී හෙළිවූ කරුණු අනුව පරිසර ආරක්ෂණ බලපත්‍රය ඉල්ලුම් කරන විට එහි සඳහන් ප්‍රමිතියට වඩා රසායනික ද්‍රව්‍ය ගබඩා තුළ තිබූ බවත්, ගබඩා 4 ක් තිබූ නමුත් පාරිසරික නිර්දේශ තිබුණේ එක් ගබඩාවක් සඳහා පමණක් බවත් එම කමිටුවාර්තාව පෙන්වා දි තිබේ. එසේම කර්මාන්ත භුමිය අවට නේවාසික ප්‍රදේශයක් බවත්, රසායනික ද්‍රව්‍ය ගබඩා කිරීමේදී නිසි ආරක්ෂණ ක්‍රමවේද භාවිතා‍ කර නෙමැති බවත්, ස්වාරක්ෂිත කලාපයක් නෙමැතිව රසායනික ද්‍රව්‍ය ගබඩා කර ඇති බවත්, එම වාර්තාව මගින් හෙළිකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=n13111523</link>
    <topic> ‘දැයට සෙවණ’ ජාතික රුක් රෝපණ වැඩසටහන අද</topic>
    <author/>
    <content>ඓතිහාසික මූලාශ්‍රයන්ට අනුව ශ්‍රී ලංකාවේ දෙවන පෑතිස් මහා පරාක්‍රමබාහු යනා දී බොහෝ රජවරු තම ජන්ම දිනය මෙන්ම රාජාභිෂේකය වැනි පදවි ප්‍රාප්තිය සැමරීම සඳහා රුක්රෝපණය සිදු කළහ. එම වැදගත් චාරිත්‍රය වර්තමානයට ගළපා තිස් වසරක් රට තුළ පැවැති යුද බිම සහමුලින්ම දුරුකර සියලු ජාතීන්ට සමගිව සිටිය හැකි රටක් ගොඩනැගීම වෙනුවෙන් ජනාධිපති මහින්ද රාජපක්ෂ මහතා වෙත ජාතියේ උත්තමාචාරය හා කෘතඥතාව පුද කිරීම වස් පරිසර අමාත්‍යාංශයේ මෙහෙයවීමෙන් 2010 නොවැම්බර් මස 15 දින විනාඩි 11ක් ඇතුළත දීපව්‍යාප්තව පැල එකොළොස් ලක්ෂයක් රෝපණය කරමින් 'දැයට සෙවණ' ජාතික රුක් රෝපණ වැඩසටහන ආරම්භ කරන ලදී.වසර 2010දී ආරම්භ කරන ලද 'දැයට සෙවණ' ජාතික රුක් රෝපණ වැඩසටහන සාර්ථක වීම හේතු කොටගෙන 2011 වසරේ සිට එය වාර්ෂික වැඩසටහනක් ලෙස ක්‍රියාත්මක කළ යුතු බවට 2011.09.14 දින රැස්වූ අමාත්‍ය මණ්ඩලය විසින් තීරණය කළේය. එම අමාත්‍ය මණ්ඩල තීරණයට අනුව 'දැයට සෙවණ' ජාතික රුක් රෝපණ වැඩසටහන මෙම වසරේද රාජ්‍ය අංශයේ පෞද්ගලික අංශයේ සහ රාජ්‍ය නොවන සංවිධානවල සහභාගීත්වයෙන් ‍අද (15) දින දීප ව්‍යාප්තව පැවැත්වීමට පරිසර හා පුනර්ජනනීය බලශක්ති අමාත්‍යාංශය සියලු කටයුතු සූදානම් කොට ඇත.මෙම වැඩසටහනේ මූලික අරමුණු අතර මහින්ද චින්තන ඉදිරි දැක්ම සංවර්ධන ප්‍රතිපත්ති රාමුවේ 53 පිටුවේ සඳහන් නිල්ල පිරුණු රටක් උදාකර ගැනීමේ පරමාර්ථය සහ ශ්‍රී ලංකාවේ වන ආවරණය 2020 වන විට 35% දක්වා වැඩිකර ගැනීම වැදගත් ස්ථානයක් ගනී. මෙය පරිසර හා පුනර්ජනනීය බලශක්ති අමාත්‍යාංශය අමාත්‍යාංයේ ඉදිරි දැක්ම විස්තර කෙරෙන හරිත ලංකා වැඩසටහනේ සඳහන් පරමාර්ථ ඉටු කර ගැනීමට ද දායක වේ.ශ්‍රී ලාංකික වැසියන් වන අප හට සොබාදහම හා බැඳුණු ගහ කොළ ආශ්‍රිත සමාජ සංස්කෘතියක් අතීතයේදී උරුමව තිබුණි. එකල නිවෙස් තැනීමට දැව ලබා ගැනීමටත්, ආහාර සඳහා ශාඛ කොටස් ලබා ගැනීමටත්, ඖෂධ සඳහා ශාඛ කොටස් ගැනීමටත්, ඔරු පාරු, බර කරත්ත. නඟුල, උදැල්ල මේ සියල්ලම දැව භාවිතයෙන් සකස් කර ගැනීමටත් අපේ මුතුන් මිත්තෝ හුරු පුරුදුව සිටියහ. කාර්මිකකරණයත් සමඟ පරිසරය හා බැඳුණු යන්ත්‍ර සූත්‍ර වෙනුවට පරිසර හිතකාමී නොවන අමුද්‍රව්‍ය සහ අපද්‍රව්‍ය පරිසරයට එක්වීමෙන් පරිසරයේ සමතුලිතතාවට බලපෑමක් සිදු කර ඇත. ඉහත තත්ත්වය හේතුකොට ගෙන අනාගත පරම්පරාවට ඉතිරි කළ යුතු පරිසරය වත්මන් පරම්පාව විසින් අයුතු ලෙස විනාශ කර ඇත. ඒ අනුව වත්මන් පරම්පරාව විසින් අනාගත පරම්පරාව උදෙසා පාරිසරික වන්දියක් ගෙවිය යුතුව ඇත. ඒ සඳහා රටවැසියා විසින් ඉටු කළ යුතු ඉතා සරල එහෙත් වැදගත්ම පාරිසරික සත්කාරය රුක් රෝපණයයි.විශේෂයෙන්ම මිහිතලයේ මානව පැවැත්ම සඳහා වඩාත්ම අහිතකර බලපෑම වන මිහිතලය උණුසුම්වීම සමනය සඳහා රුක්රෝපණය ඉතා වැදගත් වේ. වැඩුණු පළල් පත්‍ර ශාකයක් වසරකට කාබන්ඩයොක්සයිඩ් ග්‍රෑම් 15ක් 20ක් අවශෝෂණය කරන නිසා රුක්රෝපණයෙන් අප සැමගේ හුස්ම පොද පවා පවිත්‍ර කිරීම නිසා රටට නිරෝගී පරපුරක් මෙන්ම සෞඛ්‍ය පිණිස වැය කරන ජාතික ධනය අවම කර ගැනීමට ද මඟ පාදයි.'නිල්ල පිරුණු රටක්' අපේ සංවර්ධනයේ අඩිතාලම ලෙස මහින්ද චින්තන ඉදිරි දැක්ම අලුත් ශ්‍රී ලංකාවක් සඳහා වූ වැඩපිළිවෙළ අවධාරණය කෙරේ. පරිසර හා පුනර්ජනනීය බලශක්ති අමාත්‍යාංශය නිරතුරුවම හා අඛණ්ඩව හරිත ශ්‍රී ලංකාවක් සඳහා නව වන වැස්මක් ඇති කිරීමටත් පවතින වන වැස්ම ආරක්ෂා කිරීමටත් ක්‍රියාත්මක වේ.වසර 2010 සිට ක්‍රියාත්මක කරන මෙම ජනාධිපති උත්තමාචාර රුක්රෝපණ වැඩසටහන මඟින් පැළ මිලියන 5ක් පමණ දේශයට දායාද කර ඇත. මහින්ද චින්තන ඉදිරි දැක්ම වැඩසටහනේ සඳහන් දේශයේ වනවැස්ම සියයට තිස්පහ දක්වා ඉහළ දැමීම සඳහාවූ ඉලක්කය සපුරා ගැනීමට මෙම දැයට සෙවණ රුක්රෝපණ වැඩසටහන දායක වේ. තිස් වසරක යුද්ධයෙන් පසු මුදාගත් උතුරු නැඟෙනහිර ප්‍රදේශවල ද මෙම රුක්රෝපණ පාරිසරික සත්කාරය ක්‍රියාත්මක කරන අතර ඒ තුළින් දේශයේ පාරිසරික ඒකීය භාවය ගොඩනැගීමට ක්‍රියා කෙරේ.වසර 2010 සාක් රටවල් අත්සන් කරන ලද තිම්පු ප්‍රකාශනයට අනුව 2010 සිට 2015 දක්වා වසර 5ක කාලයක් ඇතුළත මෙම කලාපයේ පැළ මිලියන 40ක් සිටුවීමට තීරණය කර ඇති අතර දිවයිනේ භූමි ප්‍රමාණය අනුව ශ්‍රී ලංකාව දැනටමත් රටට අදාළ ඉලක්කය සපුරා ඇත. රුක්රෝපණය, වන වියන පුළුල් කිරීම ඇතුළු දිවයිනේ පාරිසරික සමතුලිතතාව ඇති කිරීම සඳහා වූ විවිධාකාර ක්‍රියාකාරකම් සදහා මහින්ද චින්තන ඉදිරි දැක්මේ ප්‍රමුඛ අවධානයක් යොමු කර තිබීම අගය කරන අතර එයින් ජාතික කලාපීය හා ගෝලීය මට්ටමින් පාරිසරික ප්‍රතිලාභ ලබා දිය හැකිය.මෙම වසරේ දිස්ත්‍රික් රුක් රෝපණ වැඩසටහන සඳහා ප්‍රාදේශීය කොට්ඨාස මට්ටමෙන් නිශ්චිත ස්ථාන 1ක 2ක වැඩසටහන ක්‍රියාත්මක කිරීම සඳහා තෝරා ගැනීම (හානියට ලක් වූ කඳුකර බිම් / රක්ෂිත (මහාමාර්ගයක් දෙපස) ජලපෝෂක ප්‍රදේශ, පොදු ස්ථාන (ආගමික සිද්ධස්ථාන / පාසල්) කඩොලාන බිම් සඳහා වැඩි අවධානයක් යොමු කිරීම) සිදු කෙරේ. විශේෂයෙන් තෝරාගත් ස්ථාන සඳහා අවශ්‍ය පැළ ප්‍රමාණය ලබාදීම සහ පැළ රැක බලා ගැනීමේ ක්‍රමවේදයක් නිසි පරිදි ක්‍රියාත්මක කිරීමට ද පරිසර හා පුනර්ජනනීය බලශක්ති අමාත්‍යාංශය අවධානය යොමු කර ඇත. තවද නිශ්චිත ඉලක්කගත වැඩසටහන් ලෙස ත්‍රිවිධ හමුදාව සමඟ ක්‍රියාත්මක වැඩසටහන්, පොලිස් දෙපාර්තමේන්තුව හා බන්ධානගාර දෙපාර්තමේන්තුව සමඟ කෙරෙන වැඩසටහන්, මාර්ග සංවර්ධන අධිකාරිය සමඟ ‍සිදු කරනු ලබන මහාමාර්ග දෙපස රුක් රෝපණ වැඩසටහන් හඳුනාගෙන ඇත. මීට අමතරව අනුග්‍රාහක පදනම මත පෞද්ගලික අංශය සමඟ ක්‍රියාත්මක කෙරෙන වැඩසටහන්, මහවැලි ජලපෝෂක ප්‍රදේශවල රුක් රෝපණ වැඩසටහන්, රජයේ ආයතන සමග කෙරෙන රුක් රෝපණ ව්‍යාපෘති, පාසල් සිසුන් හරහා ක්‍රියාත්මක කෙරෙන රුක් රෝපණය, ආක්‍රමණශීලී ශාක ඉවත් කර එම ප්‍රදේශවල ක්‍රියාත්මක කෙරෙන වැඩසටහන්, කඩොලාන ශාක වගා කිරීමේ ව්‍යාපෘති වැඩසටහන්, ඛණිජ (මැණික් හා අනෙකුත් ඛනිජ) ඉවත් කරන ලද ස්ථානවල රුක්රෝපණ වැඩසටහන් පැවැත්වීම, අමාත්‍යාංශය සහ අනුබද්ධ ආයතන විසින් දැනට ක්‍රියාත්මක කරනු ලබන වැඩසටහන්, රුක් රෝපණ සංරචක එකතු කිරීම ආදී වැඩසටහන් ද ක්‍රියාත්මක කෙරේ. මෙම වැඩසටහනට සමගාමීව පාසල් ළමයි සදහා චිත්‍ර තරගයක් පැවැත්වීම, පරිසර සංරක්ෂණය කිරීම සඳහා පිළිබඳ දැනුවත් කිරීමේ වැඩමුළු, පාංශු සංරක්ෂණ ව්‍යාපෘතින් හා පරිසර සංරක්ෂණයට අදාළ විවිධ කාර්තව්‍යයන් පළාත්, දිස්ත්‍රික්ක, ප්‍රාදේශීය හා ග්‍රාමීය මට්ටමින් සංවිධාන කර ඇත.මෙවර වැඩසටහන සඳහා වන සංරක්ෂණ දෙපාර්තමේන්තුව (සපයනු ලබන වන පැළ ප්‍රමාණය 400,000), රාජ්‍ය දැව සංස්ථාව (සපයනු ලබන වන හා පළතුරු පැළ ප්‍රමාණය 83000), කෘෂිකර්ම දෙපාර්තමේන්තුව (සපයනු ලබන පළතුරු පැළ ප්‍රමාණය 56114), සුළු අපනයන කෘෂි දෙපාර්තමේන්තුව (සපයනු ලබන ගොරකා, පුවක්, ගම්මිරිස් පැළ ප්‍රමාණය 21100), මහවැලි අධිකාරිය (සපයනු ලබන උණ හා කොස් පැළ ප්‍රමාණය 6500), තල් සංවර්ධන මණ්ඩලය (සපයනු ලබන තල් පැළ ප්‍රමාණය 5000) හා ශ්‍රී ලංකා කජු සංස්ථාව (සපයනු ලබන කජු පැළ ප්‍රමාණය 10000) විසින් අවශ්‍ය පැළ සපයනු ලැබේ. ඒ අනුව‍ මෙවර වැඩසටහන යටතේ පැළ ලක්ෂ හයකට ආසන්න ප්‍රමාණයක්ද ස්වේච්ඡාවෙන් සිටුවනු ලබන පැළ ලක්ෂ හයකට ආසන්න ප්‍රමාණයක් ඇතුළුව පැළ ලක්ෂ 12ට ආසන්න ප්‍රමාණයක් දිවයින පුරා සිටුවීමට කටයුතු සංවිධාන කර ඇත. මෙවර වැඩසටහනේ පසු විපරම් කිරීමේ යාන්ත්‍රණයක්ද ක්‍රියාත්මක වේ. ඒ අනුව පරිසර හා පුනර්ජනනීය බලශක්ති අමාත්‍යාංශයේ දැයට සෙවණ ලේකම් කාර්යාලය මඟින් බලගන්වන ලද දිස්ත්‍රික් සම්බන්ධීකරණ නිලධාරීන් සහ දිසා වන නිලධාරී මඟින් නිකුත් කරනු ලබන සෑම පැළයක් පිළිබඳ වාර්තා තබා ගැනීමට කටයුතු සම්පාදනය කර ඇත. තවද දිස්ත්‍රික් ලේකම්ගේ ප්‍රධානත්වයෙන් පැවැත්වෙන දිස්ත්‍රික් කෘෂිකර්ම පරිසර කමිටුවේ සහ ප්‍රාදේශීය ලේකම්ගේ ප්‍රධානත්වයෙන් පැවැත්වෙන ප්‍රාදේශීය සම්බන්ධීකරණ කමිටුවල මෙම වැඩසටහන පිළිබඳ පරිසර නිලධාරී හා දිසා වන නිලධාරී හරහා වාර්තා ලබා ගැනීමටද නියමිතය.ඒ අනුව 2013 ‘දැයට සෙවණ’ ජාතික රුක් රෝපණ වැඩසටහන සියලුම දිස්ත්‍රික්ක ආවරණය කරමින් ක්‍රියාත්මක වන අතර සෑම දිස්ත්‍රික්කයකම ප්‍රධාන උත්සවය පෙ.ව. 10.03ට යෙදෙන සුබ මූර්තියෙන් උතුර බලා පැළයක් රෝපණය කිරීමෙන් ආරම්භ කිරීමට නියමිත වේ.‘සිටවමු පැළයක්පිවිසෙන්නට හරිත ලොවකට’.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r1311151</link>
    <topic>කදුරුවෙල විදුහලේ සෞඛ්‍ය ගුරුවරිය සිසුවකුට කන පැලෙන්න ගහල</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>පොළොන්නරුවේ - කදුරුවෙළ නගර මහා විදුහලේ හතර වසර පන්තියේ ඉගෙනුම ලබන සිසුවකුට එම විදුහලේ ගුරුවරියක විසින් පහරදීම නිසා ප්‍රතිකාර සඳහා පො‍ළොන්නරුව මහ රෝහලට ඇතුළත් කොට ඇත.මෙසේ රෝහල්ගත කරනු ලැබුවේ එම විදුහලේ හත වසර පන්තියේ ඉගෙනුම ලබන එච්. සසිදු ගයාෂාන් (12) නමැති සිසුවෙකි.පන්තියේ පිරිමි ළමුන් රටහුණු කැබලිවලින් ගැහැණු ළමයින්ට විහිළුවට ගසමින් සිටිනවිට එක් ගැහැණු ළමයෙකු විදුහල්පතිතුමාට පැමිණිලි කිරීමෙන් පසු තමන් නොකළ වරදකට දඬුවම් කළ බව සසිදු ගයාෂාන් රෝහල් පොලිසියට ප්‍රකාශකොට ඇත.මෙම සිද්ධියෙන් පසු විදුහල්පතිතුමා පැමිණ තමාට වේවැල් පහර හතරක් දුන් බවත්, ඉන්පසු සෞඛ්‍ය උගන්වන ටීචර් පන්තියට ඇවිත් කම්මුල් දෙකට පහරදුන් බවත්, නමුත් මේ ගැහැණු ළමුන්ට හුණු කැබලිවලින් පහරදීමේ සිද්ධියට සම්බන්ධ නොවූ බවද සිසුවා සඳහන් කරයි.ඉන් ටික වේලාවකට පසු පහරකෑ බව කියන ගැහැනු ළමුන් දෙදෙනා බුදුගෙය ඉදිරිපිටට කැඳවා ගෙනවිත්, මට ඒ දෙදෙනාට වඳින්න කීවා. විනාඩි 15ක් විතර ඒ විදියට වැඳගෙන සිටියා. ඉන්පසු මට ක්ලාන්තය වගේ දැනුනා. ගෙදර ඇවිත් මම අම්මාට මේ බව කීවා. ඉන්පසු මම පොළොන්නරුව මහ රෝහලේ නැවත්වූවා. මම ඇදුම රෝගයෙන් පෙලෙන නිසා දොස්තර මහත්වරු දවස් තුනක්ම ප්‍රතිකාර ලබාදුන්නා.මම මේ ගැහැණු ළමයින්ට හුණු කෑලිවලින් ගැහුවේ නැහැ. පන්තියේ අනිත් ළමයි තමයි ගැහුවේ. විදුහල්පතිතුමායි, සෞඛ්‍ය ටීචර් කිසිම සොයා බැලීමක් නැතිව මට පහරදුන්නා. මම ගැහුනු ළමයි දෙන්නාට වැඳගෙන සිටීමත්, ඇතිවී තිබෙන ලජ්ජාවත් නිසා මේ පාසලට මට දැන් යන්න බැහැ.සිද්ධිය සම්බන්ධයෙන් පොළොන්නරුව පොලිසිය පරීක්ෂණයක් ආරම්භ කොට ඇති අතර, දෙපාර්ශවයම (ඊයේ 14) පොලිසියට කැඳවා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r1311152</link>
    <topic>ATM යන්ත්‍රයෙන්සල්ලි ඇද්ද චීනා දැලේ</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>ජාතික ඉතිරි කිරීමේ බැංකුවේ, මාලඹේ, ශාඛාවේ ඇති ටෙලර් යන්ත්‍රයකින් වංචනික ලෙස මුදල් ගැනීමට තැත් කරමින් සිටි චීන ජාතිකයෙකු තලංගම පොලිසිය මඟින් අත්අඩංගුවට ගෙන ඇත.මොහු ළඟ තිබී ටෙලර් යන්ත්‍ර ඇතුළත දත්ත දැක්වෙන කාඩ්පත්, දත්ත සොරාගන්නා උපකරණ, චීන භාෂාවෙන් මුද්‍රිත ටෙලර් යන්ත්‍ර කාඩ්, ජංගම දුරකථනයක් ඩිජිටල් කැමරාවක්ද පොලිසිය සොයාගෙන තිබේ.ඉංග්‍රීසි හෝ සිංහල භාෂාවන් මොහු නොදන්නා බැවින්, මොහුගෙන් වැඩිදුර ප්‍රශ්න කිරීමක් කර නැත. ඩිජිටල් කැමරාවේ දැක්වෙන ඡායාරූපවල ‍ටෙලර් යන්ත්‍රයේ ඇතුළත කොටස් දැක්වෙන ඡායාරූපද හමුවී තිබේ.සැකකරු පෙරේදා (13) කඩුවෙල මහේස්ත්‍රාත් වසන්ත ජිනදාස මහතා වෙත ඉදිරිපත් කිරීමෙන් පසු ලබන 20 වැනි දින තෙක් රක්ෂිත බන්ධනාගාර ගත කෙරිණි.එදිනට චීන භාෂා පරිවර්ථකයකු කැඳවන ලෙසටද උසාවි රෙජිස්ට්‍රාර්වරයාට නියෝග කළේය.තලංගම පොලිස් ස්ථානාධිපති ප්‍රධාන පොලිස් පරීක්ෂක උපුල් පෙරේරා මහතාගේ උපදෙස් මත අපරාධ විමර්ශන අංශයේ ස්ථානාධිපති, පොලිස් පරීක්ෂක කමල් කොඩිතුවක්කු , පොලිස් සැරයන් අමරසේකර (6731) පො.කො. සිරිවර්ධන (60067), සුරේෂ් (86441), අසෝක (64609) හා රුවින්ද (76890) යන නිලධාරීහු සැකකරු අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r1311153</link>
    <topic>මහවැලි ගොවීන් රවටා හොරට ඉඩම් බලපත්‍ර දීලා</topic>
    <author>@ බදුල්ල දිස්ත්‍රික් සමූහජයසේන විජේනායක</author>
    <content>මහවැලි සී කලාපයේ දිවුලපැලැස්ස, අලුයටවෙල, තෙල්දෙණියාය ආදී ගම්මාන රැසක පදිංචි අහිංසක ගොවීන්ගෙන් මුදල් ලබාගෙන හොර ඉඩම් බලපත්‍ර ලබාදීමේ ජාවාරමක තොරතුරු හෙළි වී තිබේ.මේවන විට ජීවතුන් අතර නැති ගිරාදුරුකෝට්ටේ හිටපු ඉඩම් නිලධාරියකු වන එච්.එම්.පී.සිරිවර්ධන මහතාගේ නිලමුද්‍රාව සහ අත්සන සහිත මේ බලපත්‍ර 2005.12.10 දාතමින් විශේෂ තේරීම් යටතේ නිකුත් කර ඇති බවත් ඒවා පිළිබඳ කිසිඳු සටහනක් කොට්ඨාශ කාර්යාලයේ හෝ ඒකක කාර්යාලවල සඳහන් වී නැති බවත් අනාවරණය විය.මේ අවසර පත්‍ර යටතේ වාරි ඉඩම් ලබාදීම සිදුකර ඇති අතර නේවාසික ව්‍යාපාර කළමනාකාර වරයාගේ මුද්‍රාව ද වංචනික ලෙස යොදා තිබේ. මේ වාරි ඉඩම් සඳහා විශේෂ තේරීම් යටතේ බලපත්‍ර ලබාදිය හැක්කේ මහවැලි අධිකාරිය භාර ඇමැතිවරයාට පමණක් බවත් සඳහන් වේ.හීංකෙන්ද මුදලිගේ ප්‍රේමදාස සිරිවර්ධන(ඉඩම් නිලධාරි) යනුවෙන් සදහන් වී ඇති මේ එක් අවසර පත්‍රයක බදු/සී/ගිකෝ/වාරි 66/A යන අංකය ද ඇතුළත් කොට ඇත. මේ පිළිබඳ පරීක්ෂණයක් පවත්වා දූෂිත නිලධාරින් නීතියේ රැහැනට හසුකර ගැනීමට ක්‍රියාකරන ලෙස ද ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r1311154</link>
    <topic>සුරාබදු වැටලීම් 616කින් ලක්ෂ හයක දඩ</topic>
    <author>බලපිටිය සමූහ - දිලිප් නිශ්ශංක</author>
    <content>දකුණු පළාත් සුරාබදු විශේෂ මෙහෙයුම් ඒකකය මඟින් මාස හයක් තුළ සිදුකළ සුරාබදු වැටලීම් 616 තුළින් රුපියල් විසිහයලක්ෂ හැටහත්දහස් දෙසීයක මුදලක් රජයේ අරමුදලට ලබා දී ඇත.නීති විරෝධී ‍මත්පැන් පෙරීම, ළඟ තබාගැනීම, බලපත්‍ර නොමැතිව රජයේ අරක්කු ළඟ තබාගැනීම, විකිණීම, බලපත්‍ර නොමැතිව බියර් විකිණීම, රා විකිණීම, හෙරොයින් ළඟ තබාගැනීම හා විකිණීම, ගංජා ළඟ තබාගැනීම හා විකිණීම ආදී සුරාබදු පනත උල්ලංගණය කරමින් කටයුතු කළ පුද්ගලයින් 616 විරුද්ධව නඩු පවරා අධිකරණය මඟින් දඩ නියම කළ බව බෙන්තර සුරාබදු ස්ථානාධිපති අරුණ ශාන්ත මහතා පැවසීය.මෙසේ නඩු පවරා ඇත්තේ බලපිටිය, ඇල්පිටිය, ගාල්ල, මාතර, බද්දේගම, මොරවක, කොට්ටාව, තංගල්ල, වලස්මුල්ල සහ හම්බන්තොට ප්‍රදේශවල කළ වැටලීම්වලදී අත්අඩංගුවට ගත් සැකකරුවන් හටය.දකුණු පළාත් සුරාබදු සහකාර කොමසාරිස් පී. ඒ. දයාරත්න මහතාගේ උපදෙස් මත සුරාබදු අධිකාරි කුලතුංග මහතාගේ මෙහෙයවීමෙන් බෙන්තර ස්ථානාධිපති අරුණ ශාන්ත, සුරාබදු නිලධාරී දමිත් ජයන්ත, වීරක්කොඩි, රණසිංහ, සුරාබදු සැරයන් තිලකරත්න, සුරාබදු කෝප්‍රල් ගුණසේකර, නියාමකවරුන් වන ජයන්ත, ධර්මප්‍රිය, පියල් සහ රියැදුරු මදුෂාන්, ජයසුන්දර නිලධාරීහු මේ වැටලීම් සඳහා එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r1311155</link>
    <topic>මීගහතැන්නේ එකම පවුලේ 4 දෙනෙක් ඇසිඩ් ගසා මරන්න හැදූ සැකකරු දැලේ</topic>
    <author>@ ඉංගිරිය මධ්‍යම සමූහ-ප්‍රියදර්ශනී කහවල</author>
    <content>නිවෙසේ තිබූ ජනේලයකට දමා තිබුණු ඉටිරෙදි ඉරා එතුළින් ඇසිඩ් ප්‍රහාරයක් එල්ල කර එකම ස්ථානයක නිදාසිටි එකම පවුලේ සිවු දෙනෙක් ඝාතනයට උත්සාහ කළ සැකකරුවකු හොරණ පොලිස් ස්ථානයේ ග්‍රේරෝ නම් සුනඛයාගේ දක්ෂතාව නිසා අත්අඩංගුවට ගැනීමට මීගහතැන්න පොලිසිය සමත්ව තිබේ.මීගහතැන්න පොලිස් වසමට අයත් මහකළුපාන පාසල ඉදිරිපිට නිවෙසක රාත්‍රියේ එක්ව නිදාසිටි මව, දරුවන් දෙදෙනා සහ එම දරුවන්ගේ මිත්තනිය මෙලෙස ඇසිඩ් ප්‍රහාරයට ලක්ව ඇති අතර, මින් දරුවන් දෙදෙනා සහ මිත්තනිය බරතපළ තුවාල සහිතව නාගොඩ රෝහලට ඇතුළත් කර ඇත.මේ සම්බන්ධයෙන් සැකපිට එම නිවෙසට ආසන්නව වෙසෙන අවුරුදු 50ක පමණ පුද්ගලයෙක් අත්අඩංගුවට පත්ව ඇති අතර, එම පුද්ගලයා ඇසිඩ් රැගෙන ඒමට පාවිච්චි කළ ප්ලාස්ටික් බෝතලය අසළ වන රොදකට විසිකර තිබිය දී පොලිසිය විසින් සොයා ගෙන තිබේ. එහි ඉව ඔස්සේ ගමන් කළ ග්‍රේ‍රෝ මොහු අත්අඩංගුවට ගෙන ඇති අතර දීර්ඝ කාලයක් තිස්සේ එම පවුල් දෙක අතර ඇතිව තිබූ පෞද්ගලික ආරවුලක් මේ ඇසිඩ් ප්‍රහාරයට හේතු වී ඇති බව පරීක්ෂණවල දී හෙළිව ඇත.මීගහතැන්න පොලිසියේ ස්ථානාධිපති රසික වත්තේගම මහතාගේ මෙහෙයවීමෙන්, සැරයන් (3534) ශාන්තලාල් සහ කොස්තාපල් (87387) පුෂ්පකුමාර නිලධාරීහු මේ වැටලීම සිදුකර ඇති අතර හොරණ පොලිසියේ කොස්තාපල් (44839) දුමින්ද විසින් ග්‍රේරෝ මෙහෙයවීමෙන් පරීක්ෂණ සඳහා සහාය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r1311156</link>
    <topic>නකල්ස් රක්ෂිතයේ එනසාල් වගාව තහනම්</topic>
    <author>@ මාතලේ දිස්ත්‍රික් සමුහ ඒ. ඒ. එල්. ඩයස්</author>
    <content>නකල්ස් වන රක්ෂිතයට අයත් ලග්ගල කලුපහන පෙදෙසේ එනසල් වගාව වනසංරක්ෂණ දෙපාර්තමේන්තුවෙන් තහනම්කර ඇති බැවින් දිගු කලක් තිස්සේ එනසල් වගාව ජිවන වෘත්තිය ලෙස පවත්වාගන ගිය පවුල් විශාල සංඛ්‍යාවකට යනඑන මං නැති වී ඇත.දිවයිනේ එනසාල් වගාව වැඩි වශයෙන් පවතින මාතලේ දිස්ත්‍රික්කයේ මෙසේ එය තහනම් කිරීමෙන් රටට ලැබිය යුතු විශාල ආදායමක් නවතින බව ජනතාව පවසති.දැනට දේශීය අවශ්‍යතාවන් සදහා එනසාල් ආනයනය කිරීමට සිදුව ඇත.නකල්ස් රක්ෂිතය ජෛව විවිධත්වයෙන් යුත් ලෝක උරුමයක් ලෙස සැලකෙන නිසා එම රක්ෂිතය ආරක්ෂා කළ යුතු බැවින් මෙසේ තහනම් කර ඇතැයි වන සංරක්ෂණනිලධාරිහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r1311157</link>
    <topic>උතුරු මැද වකුගඩු රෝගයට හේතුව බැර ලෝහ අංශු අඩංගු ජලයයි</topic>
    <author>@ නිමල් විජේසිංහඅනුරාධපුර අතිරේක දිස්ත්‍රික් සමූහ</author>
    <content>උතුරු මැද පළාතේ වකුගඩු රෝග පැතිර යාමට ප්‍රධාන හේතුව බැර ලෝහ අංශු අඩංගු ජලය පානය යැයි ලෝක සෞඛ්‍ය සංවිධානයේ වාර්තාව මුල් කොට ගනිමින් උතුරු මැද පළාතේ පානීය ජල සම්පාදන කටයුතු කඩිනම් කිරීමට ජල සම්පාදන අමාත්‍ය දිනේෂ් ගුණවර්ධන මහතා විසින් පියවර ගෙන ඇත. අමාත්‍යාංශය මගින් එම ව්‍යපෘතියට රුපියල් දස ලක්ෂ 1,000ක් වෙන් කර දි තිබේ.උතුරු මැද පළාත තුළ වකුගඩු රෝග බහුලව පැතිර යමින් ඇති ප්‍රදේශවල ග්‍රාමීය ජනතාවට පිරිසිදු ජලය බෙදා හැරීමට දැනටමත් කාලික වකුගඩු අකරණය වැළැක්වීමේ විශේෂ ව්‍යාපෘතියක් ජල සම්පාදන ප්‍රධෘන ඉංජිනේරු එච්. ඒ. ජයසිරි මහතාගේ ආරම්භ කොට තිබේ. මෑතකදී සිදුකළ සමීක්ෂණ අනුව අනුරාධපුර දිස්ත්‍රික්කයේ කැබිතිගොල්ලෑව, පදවිය, මැදවච්චිය, රඹෑව ප්‍රදේශීය ලේකම් කොට්ඨාස හා පොලොන්නරුවේ දිඹූලාගල සහ මැදිගිරිය ප්‍රදේශ තුළ බහුල වශයෙන් කාලීන වකුගඩු අකරණය පැතිර යමින් පවත්නා බව හෙළීවී ඇත.තිරසාර පානීය ජල සම්පාදන යෝජනා ක්‍රම ස්ථාපිත කරන තෙක් බවුසර් මගින් ජලය දීම, වැසි ජල ටැංකි භෘවිතය සඳහා උපකාර කිරීම, ප්‍රජා මූල ජලසම්පාදන යෝජනා ක්‍රම නවීකරණය සහිත ජල පිරිපහදු යන්ත්‍ර සවිකිරීම සහ දැනට ඇති ස්ථිර ජල සම්පාදන යෝජනා ක්‍රම තවදුරටත් දීර්ඝ කිරීම මේ වන විට උතුරු මැද පළාත තුළ ක්‍රියාත්මක වෙමින් පවතී.වෛද්‍ය වාර්තා අනුව වකුගඩු රෝගීන්ගේ වර්ධනය පදවිය 1986, කැබිතිගොල්ලෑව 800, මැදවච්චිය 2000, රඹෑව 700, නුවර ගම්පළාත (මධ්‍යම) 350, මහවිලච්චිය 450, මැදිරිගිරිය 500, හිඟුක්ගොඩ 600, ඇලහැර 496, සහ දිඹුලාගල 550ක් වශයෙන් බව වාර්තා වී තිබේ.පළාත තුළ ක්‍රියාත්මක ප්‍රජා මූල ජලසම්පාදන ව්‍යාපෘති 450ක ජලය පානයට යෝග්‍ය තත්ත්වයක නොමැති බවද වාර්තා වේ.රිවර්ස් ඔස්මොසිස් නම් වූ අති නවීන ජල පිරිපහදු තාක්ෂණය සහිත යන්ත්‍ර 150ක් පමණ ප්‍රජා මූල ජල ව්‍යාපෘති වලට සවිකිරීමේ වැඩ සිදුවෙනවා. එක් යන්ත්‍රයක වටිනාකම රුපියල් දස ලක්ෂ 1.5ක් පමණ. කැබිතිගොල්ලෑවේ, ගෝණුහත්දෙනාව, ඉහළ උස්ගොල්ලෑව, අයියතිවැව, ඊතල් වැටුණුවැව, සහ රඹෑව බල ප්‍ර දේශය තුළ තල්ගහවැව, කල්ලංචිය, දිවියා උඩබැන්ද්‍වැව, කෑඳෑව නබඩගස්වැව සහ ඉකිරිගොල්ලෑය යන ගම්මාන වල ජනතාවට බවුසර් මගින් පිරිසිදු කළ පානීය ජලය බෙදා දීමට පියවර ගෙන තිබෙනවා.වැසි සමය අලලා ලීටර් 500ක ධාරිතාවයක ජල ටැංකි සමග උපංග අදාළ ගම්මාන වල නිවාස ආශ්‍රිතව ස්ථාපිත කරනවා.වැසි ජල ටැංකියක් රුපියල් ලක්ෂයක් යැයි පැවැසූ ප්‍රධාන ඉංජිනේරුවරයා මේ පිළිබඳ මානුෂිකව බලා ව්‍යාපෘතිය ඉදිරියට ගෙන යාමට මූල්‍ය සහ ද්‍රවයමය ආධාර සැපයීමට පොද්ගලික අංශයේ ව්‍යාපාර ආයතනවලට අරාධනා කරන බව දැන්වීය.ජායාරූප - අනුරාධපුර අතිරේක දිස්ත්‍රික් සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r1311158</link>
    <topic>මිල්ලත්තාව විදුහලේ ගුරු-සිසු උපහාර</topic>
    <author>@ ගිරාඳුරුකෝට්ටේ සමූහ සෝමදාස සමරගුණරත්න</author>
    <content>මට ජනප්‍රිය පාසල්වල ඉගෙනීමට ලැබුනත් වැඩි දෙනෙකුට එම අවස්ථාව හිමිවුනේ නැහැ. එදා අපේ දරුවන්ට නොලැබුනු උසස් අධ්‍යාපනය අද මහියංගන දරුවන්ට ලබාදීම සදහා ඕනෑම කැප කිරීමක් කරනවා යැයි ඌව පළාත් සභා ඇමැති හා මහියංගන ශ්‍රි.ල.නි.ප. සංවිධායක අනුර විදානගමගේ මහතා පැවැසීය.මහියංගන අධ්‍යාපන කලාපයේ ඉහළම ශිෂ්‍යත්ව ප්‍රතිඵල ලබාගත් ගිරාඳුරුකෝට්ටේ බ/මිල්ලත්තාව විදුහලේ සිසුන් ඇගයීමේ උත්සවයේදී ඒ මහතා එසේ පැවැසීය. මේ විදුහලෙන් 86ක් ඉදිරිපත්වූ අතර සමත් සිසුන් සංඛ්‍යාව 28කි. එසේම සිසුන් 76ක්ම ලකුණු 100 ඉක්මවා ඇත. ලකුණු 179ක් ලබාගෙන ඉහලම සාමාර්ථය හිමිකර ගත්තේ තීක්ෂණ නිර්මාන් සිසුවායි.සියලුම පහසුකම් වලින් යුත් ද්වීතීයික පාසල් 08ක් මහියංගනයේ ආරම්භ කළ බැවින් අපේ දරුවන්ට ඉහළ අධ්‍යාපනය සදහා දුර ඈත නගර වලට යන්නට ඕනෑ නැහැ යැයි විදානගමගේ මහතා පැවැසීය. මහියංගන කලාප අධ්‍යාපන අධ්‍යාපන අධ්‍යක්ෂ සුනිල් විජේරත්න මහතා - මහියංගන කලාපයෙන් 201ක් සමත්වී සිටිනවා. පළමු ශ්‍රේණියේ සිට ඉගැන්වූ සියළුම ගුරුභවතුන්ට එම ගෞරවය හිමිවිය යුතුයි.විදුහල්පති ආනන්ද රත්නායක මහතා කියා සිටි පරිදි ප්‍රාථමික අංශයේ ගුරුභවතුන්ගේ උත්සාහය හා කැපවීම තුළින් මේ ප්‍රතිඵල ලබා ගැනීමට හැකි වු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r1311159</link>
    <topic>තල ගොයා මස්කර කනෙනුත් රිංගලා</topic>
    <author>@ සකුන්තලා ජයසිංහ</author>
    <content>තල ගොයි මස් ළඟ තබා ගෙන සිටි පුද්ගලයකු විල්පත්තුව ජාතික වනෝද්‍යාන වැටලම් අංශය මඟ හැර පළා ගොස් තිබේ.ගෝනමස් සන්තකයේ තබා ගැනීම ආදී පෙර වැරැදි කිහිපයකට ම වරදකරුවකු වූ මේ සැකකරු සන්තකයේ තිබී තල ගොයි මස් ග්‍රෑම් පන්සියයක් අත්අඩංගුවට ගත් වැටලීම් අංශය එම නඩු භාණ්ඩ ඉකුත්දා (12) නොච්චියාගම මහේස්ත්‍රාත් ජානක කැකිරිදෙණිය මහතා හමුවට ඉදිරිපත් කළේය. සිද්ධිය සම්බන්ධයෙන් අත්අඩංගුවට ගැනීමට නියමිත සැකකරු කබරගොයාවැව, පහළ මාරගහවැව පදිංචි කිරිබණ්ඩාගේ මද්දුමබණ්ඩාර නමැති අයෙකි.විල්පත්තුව ජාතික වනෝද්‍යානයේ උද්‍යාන භාරකරු මනෝජ් විද්‍යාරත්න මහතාගේ උපදෙස් පරිදි එහි වැටලීම් අංශය විසින් මේ වැටලීම සිදු කරන ලදි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=r13111510</link>
    <topic>අමතක වී දමා ගිය කනකර බඩු තානායමේ ‘රූම් බෝයි’ උස්සලා</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>මුස්ලිම් ජාතික යුවළක් සතු රුපියල් ලක්ෂ අටක් පමණ වටිනා රන් අබරණ තොගයක් කෑගල්ල රන් භාණ්ඩ අලෙවි සලකට විකිණීමට තැත්කළ හෝටල් සේවකයකු කෑගල්ල පොලිසිය විසින් අත්අඩංගුවට ගෙන තිබේ.එම මුස්ලිම් යුවළ විවාහ වී සති දෙකක් රාජගිරියේ අවන්හලක සිට ඇත. ඔවුන් එහි සිට පිටව යනවිටදී මේ රන් අබරණ අමතක වී දමා ගොස් ඇත.තරුණියක් රන් භාණ්ඩ අලෙවි කරන සාප්පුවකට ගොස් වළලු කීපයක් අලෙවි කිරීමට විමසා සිටියත් ඇයගේ ජාතික හැඳුනුම්පත නැති නිසා සාප්පුවේ හිමිකරු එය ප්‍රතික්ෂේප කර තිබේ.‍මේ ගැන විස්තර කෑගල්ල පොලිසියේ සැරයන් ගුණදාස මහතාට දැන ගන්නට ලැබුණු විට ඒ ගැන සැක සිතූ හෙතෙම ඒ අසල රාජකාරි කටයුතුවල යෙදී සිටි කෑගල්ල පොලිසියේ අපරාධ අංශයේ උප පොලිස් පරීක්ෂක ජේ. එල්. අබේරත්න මහතාට මේ බව දැනුම් දී ඇත.වහාම ක්‍රියාත්මක වූ උප පොලිස් පරීක්ෂකවරයා මෙම තරුණියගෙන් රත්රන් වළලු පිළිබඳව ප්‍රශ්න කිරීමේදී මතු වූ සැකයක් නිසා දිගින් දිගටම ප්‍රශ්න කිරීමේදී මෙයට සම්බන්ධව සිටි තරුණයා සිද්ධියේ සුල මුල හෙළිකර ඇත.මෙසේ සොයා ගත් රන් අබරණ අතර රත්තරන් වළලු, මාලයක්, කරාබු ජෝඩු, මැණික් ගල් ඇල්ලූ රත්තරන් ආභරණ රැසක් තිබී ඇත.මේ වනවිටත් මේ භාණ්ඩවලින් කොටසක් කෑගල්ල නගරයේ රත්රන් බඩු අලෙවිසලකට උගස් කර රුපියල් 85000ක පමණ මුදලක් ලබාගෙන ඇත.මේ පිළිබඳව වැඩිදුර පරීක්ෂණ කිරීම සඳහා රාජගිරිය පොලිසියට පවරා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=s1311151</link>
    <topic>ජාතික ඔලිම්පික් තනතුරුවලට ඉතිහාසගත වැඩිම පොරයක්</topic>
    <author>ප්‍රින්ස් ගුණසේකර</author>
    <content>ජාතික ඔලිම්පික් කමිටුවේ තනතුරු 12ක් වෙනුවෙන් 23දෙ‍නෙක් තරග බිමට පිවිස සිටිති. ජාතික ඔලිම්පික් කමිටු නිලවරණයට නාමයෝජනා භාර ගැනීම ඊයේ පස්වරු 4.30ට අවසන් වු අතර වැඩිම පිරිසක් තරගයට පිවිස ඇත්තේ උප සභාපති, නි‍යෝජ්‍ය ලේකම් හා භාණ්ඩාගාරික තනතුරුවලටය.සභාපති තනතුරට වොලිබෝල් සම්මේලනයේ සභාපති ඇමැති ඩිලාන් පෙරේරා සහ රුවල් ඔරු සංගමයේ සභාපති රොහාන් ප්‍රනාන්දු යන මහත්වරුන් අතර ද්වන්ධ සටනක් නිර්මාණය වී තිබේ.ප්‍රධාන ලේකම් තනතුරට තිදෙනෙක් තරග කරන අතර දැනට එම ධූරයේ කටයුතු කරන ටෙනිස් සම්මේලනයේ මැක්ස්වල් ද සිල්වා, හිටපු ලේකම් වන දුනු විදීමේ සම්මේලනයේ එච්.යූ.සිල්වා හා ජල ක්‍රීඩා සංගමයේ අක්‍රී අමීර් යන මහත්වරු තරග බිමට පිවිස ඇත.උප සභාපති තනතුර 6කට නවදෙනෙකු තරගයට පිවිස සිටිති.නියෝජ්‍ය ලේකම් තනතුරු 2කට සිවුදෙනකු, භාණ්ඩාගාරික තනතුරට සිවුදෙනකු ඊයේ නාමයෝජනා භාර දුන්හ.නියෝජ්‍ය භාණ්ඩාගාරික තනතුර සඳහා පමණක් ටයිකොන්ඩෝ සම්මේලනයේ චන්දන ගමාච්චිගේ මහතා නිතරගයෙන් පත්වීම විශේෂත්වයකි.ජාතික ඔලිම්පික් කමිටුවේ නිලවරණයට මෙවර වසර 16ක් සභාපති ලෙස කටයුතු කළ හේමසිරි ප්‍රනාන්දු මහතා ඉදිරිපත් නොවන අතර අනෙකුත් සිටින නිලධාරීන් සිවුදෙනකු මෙවර නාමයෝජනා භාර දුන්හ.මෙවර නිලවරණයට ඇමැතිවරුන් දෙදෙනකු වන ඩිලාන් පෙරේරා හා සරත් ඒකනායක යන මහත්වරු ඉදිරිපත්වීමද විශේෂත්වයකි.එමෙන්ම රුවල් ඔරු සංගමයෙන් දෙදෙනකු, වොලිබෝල් සම්මේලනයෙන් දෙදෙනකු, මලල ක්‍රීඩා සංගමයෙන් දෙදෙනකු හා හොකී සම්මේලනයෙන් දෙදෙනකු ඉදිරිපත්වීම ද කැපී පෙනේ.ජාතික ඔලිම්පික් කමිටු නිලවරණය දෙසැම්බර් මස 27 වැනිදා පස්වරු 5.30ට ඔලිම්පික් නිවහනේදී පැවැත්වීමට කටයුතු යොදා ඇත.සභාපති (තනතුරු 1)-ඩිලාන් පෙරේරා (වොලිබෝල් සම්මේලනය), රොහාන් ප්‍රනාන්දු (රුවල් ඔරු සංගමය)උප සභාපතිවරු (තනතුරු 6)-සුරංජිත් ප්‍රේමදාස (අසුන් පිට යෑමේ ක්‍රීඩා සංගමය), ජෝශප් කෙනී (සුලං ඔරු ක්‍රීඩා සම්මේලනය), දේවා හෙන්රි (රුවල් ඔරු සංගමය), ඩයන් ගෝමස් (බොක්සිං සංගමය), රංජිත් රුද්‍රිගු (පාපන්දු සම්මේලනය) සරත් ඒකනායක (බාස්කට්බෝල් සංගමය), සුමිත් එදිරිසිංහ (හොකී සම්මේලනය), පාලිත ප්‍රනාන්දු (මලල ක්‍රීඩා සංගමය), පූර්ණ කාහිංගල (බර ඉසිලීමේ සංගමය)ප්‍රධාන ලේකම් (තනතුරු 1)-මැක්වල් ද සිල්වා (‍ටෙනිස් සම්මේලනය), අක්‍රී අමීර් (ජල ක්‍රීඩා සංගමය), එච්.යූ.සිල්වා (දුනු විදීමේ සම්මේලනය)නියෝජ්‍ය ලේකම් (තනතුරු 2)-ලෙනින් ලසන්ත තෙන්නකෝන් (මල්ලවපොර සංගමය), ආනා පුංචිහේවා (ගෝල්ෆ් සංගමය), සුසිල් රණසිංහ (වොලිබෝල් සම්මේලනය), ප්‍රේමා පින්නවල (මලල ක්‍රීඩා සංගමය)භාණ්ඩාගාරික (තනතුරු 1)-රුවන් කෑරගල (කඩුහරඹ ක්‍රීඩා සංගමය), ගාමිණී ජයසිංහ (හොකී සම්මේලනය), තරිඳු වීරසිංහ (ජූඩෝ සම්මේලනය), සුරාජ් දන්දෙනිය (බැඩ්මින්ටන් සම්මේලනය)නියෝජ්‍ය භාණ්ඩාගාරික (තනතුරු 1)-නිතරගයෙනි චන්දන ගමාච්චිගේ (ටයිකොන්ඩෝ සම්මේලනය).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=s1311152</link>
    <topic>කනිෂ්ඨ මලල ක්‍රීඩා කණ්ඩායමට ක්‍රීඩා ඇමැතිගෙන් සුබ පැතුම්</topic>
    <author/>
    <content>දකුණු ආසියානු කලාපීය රටවල ක්‍රීඩක ක්‍රීඩිකාවන් රැසකගේ සහභාගිත්වයෙන් ඉන්දියාවේ රංචි නුවර බිර්සා මුණ්ඩා ක්‍රීඩාංගණයේදී නිමාවු මලල ක්‍රීඩා උළෙලේදී ශ්‍රී ලංකාවට පදක්කම් 36ක් සමගින් අනුශූරතාව හිමිකරදුන් ශ්‍රී ලංකා කණ්ඩායමට ක්‍රීඩා ඇමැති මහින්දානන්ද අලුත්ගමගේ මහතා සුබ පැතුම් පිරිනැමීය.ශ්‍රී ලංකාවට ඉමහත් ගෞරවයක් ගෙනදුන් ක්‍රීඩක ක්‍රීඩිකාවන්ගෙන් රන් පදක්කම් හිමිකරදුන් ශිවන්ති කුමාරි, විදුෂා ලක්ෂාණි, සුපුන් විරාජ් රන්දෙනිය, ජයමාලි ගුණරත්න, හිමාෂ ඒෂාන්, ජයන්ති ඕෂධී සිල්වා සහ සහය දිවීමේ කණ්ඩායම්වලට මෙන්ම රිදී සහ ලේකඩ පදක්කම් හිමිකරදුන් ක්‍රීඩක ක්‍රීඩිකාවන්ටද ඉදිරියේදී සුවිශේෂ ජයග්‍රහණ ලබාගැනීමට ශක්තිය ධෛර්යය ලැබේවායි ඇමැති මහින්දානන්ද අලුත්ගමගේ මහතාගේ සුබ පැතුම් පණිවිඩයේ වැඩිදුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=s1311153</link>
    <topic>ඔස්ට්‍රේලියානු ක්‍රිකට් පිලට 16හැවිරිදි පිතිකරුවෙක්</topic>
    <author/>
    <content>සංචාරක එංගලන්ත කණ්ඩායම සමග ලබන සති අන්තයේ පැවැත්වීමට නියමිත දෙදින ක්‍රිකට් තරගයට නම් කළ ඔස්ට්‍රේලියා ක්‍රිකට් සභාපතිගේ කණ්ඩායමට 16හැවිරිදි පාසල් ක්‍රීඩකයකු වන ජේක් ඩොරන් ඇතුළත් වී සිටියි. වමත් පිතිකරුවකු වන ජේක් එරට අවුරුදු 19න් පහළ ක්‍රිකට් කණ්ඩායම නියෝජනය කරන අතර ඔස්ට්‍රේලියානු ක්‍රිකට් බළධාරීන්ගේ දැඩි අවධානයට ලක්වූ විශිෂ්ට පිතිකරුවකි.ජාතික කණ්ඩායමේ හිටපු මැදපෙළ පිතිකරු මයික් හසීගේ අඩුව පිරවීමට ළඟදීම ඔහු සමත්වනු ඇතැයි හිටපු පිතිකරු ග්‍රෙග් චැපල් අනාවැකි පළ කොට තිබේ. නිව් සවුත් වේල්ස් හී අවුරුදු 19න් පහළ හා 17න් පහළ කණ්ඩායම් නියෝජනය කරමින් එරට අන්තර් සමාජ ක්‍රිකට් තරගාවලියේ ඉහළ දස්කම් දැක්වීම ඔහු සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=s1311154</link>
    <topic>මංචි ජාතික වොලිබෝල් පළාත් තරග වටය 17දා</topic>
    <author/>
    <content>ශ්‍රී ලංකා වොලිබෝල් සම්මේලනය ‍මෙහෙයවන මංචි ජාතික වොලිබෝල් තරගාවලියේ පළාත් තරග වයට මධ්‍යම පළාතෙන් ඇරැඹේ. මේ මස 17 වැනිදා ඇරැඹෙන එම පළාත් තරගවටය මහනුවර මහියියාව වේවැල්දෙණිය ක්‍රීඩාංගණයේදී ආරම්භ වන අතර විදේශ රැකියා, ප්‍රවර්ධන හා සුබ සාධන ඇමැති වොලිබෝල් සභාපති ඩිලාන් පෙරේරා මහතා එක්වෙයි.එමෙන්ම මහනුවර දිස්ත්‍රික් වොලිබෝල් සංගමයේ සභාපති පාර්ලිමේන්තු මන්ත්‍රී දිලුම් අමුණුගම ඇතුළු පිරිසක්ද එක්වීමට නියමිතය. මෙයට සමගාමීව ඌව පළාත් තරග හාලිඇල මහජන ක්‍රීඩාංගණයේදී, උතුරු මැද පළාත් තරග පොළොන්නරුව මහජන ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=s1311155</link>
    <topic>එල්ලේ තරගාවලියක් කිරිල්ලවල දී</topic>
    <author>කඩවත විශේෂ</author>
    <content>කිරිල්ලවල ශ්‍රී ශක්ති ක්‍රීඩා සමාජය දෙවැනි වරට සංවිධාන කරන එල්ලේ තරගාවලිය මේ මස 16-17 දෙදින කඩවත කිරිල්ලවල මධ්‍ය මහා විද්‍යාලයීය ක්‍රීඩාංගණයේදී පැවැත්වේ.තරගයේ ජයග්‍රාහකයන්ට හා විශේෂ දක්ෂතා සඳහා මුදල් ත්‍යාග පිරිනැමෙන බව සංවිධායකයෝ පවසති. වැඩි විස්තර දු.ක 0776742500 (මධුරංග) හා 0714425527 (ශ්‍රීයාල්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=s1311156</link>
    <topic>ධනංජයගෙන් කඩුලු ත්‍රිත්වයක්</topic>
    <author/>
    <content>අන්තර් පාසල් අවුරුදු 13න් පහළ තුන්වැනි කොටසේ ක්‍රිකට් තරගයකින් කරුණාරත්න බෞද්ධ මහා විද්‍යාලයීය කණ්ඩායමට එරෙහිව පළමු ඉනිමේ ජයක් අත්කර ගැනීමට වත්තල සාන්ත අන්තෝනි විදුහල සමත්විය. ජයග්‍රාහී කණ්ඩායම‍ වෙනුවෙන් විශිෂ්ට පන්දු යැවීමක නිරත වූ ධනංජය සමරතුංග කරුණාරත්න විදුහල් ඉනිමේ 2දීම කඩුලු 3බැගින් දවාලීමට සමත්වූ අතර ඊට කඩුලු ත්‍රිත්වයක් ද ඇතුළත් විය. පන්දු යැවීමට අමතරව පිත්තෙන් දස්කම් දක්වමින් නොදැවී ලකුණු 21ක් රැස් කිරීමට ද ඔහු සමත්විය. තරගය පසුගියදා වත්තල ක්‍රීඩා පිටියේ දී පැවැත්විණි.කරුණාරත්න විදුහල් පළමු ඉනිම – 64යි. ජී.පී.එස්.නානායක්කාර 19 ( ධනංජය සමරතුංග 14/3, සඳුන් දේවින්ද 5/3) සහ දෙවැනි ඉනිම – 117යි. ජී.පී.එස්.නානායක්කාර 37 (සඳුන් දේවින්ද 11/3, ධනංජය සමරතුංග 27/3)සා.අන්තෝනි පළමු ඉනිම – 87යි. සදීප් චූලාර 25, ධනංජය සමරතුංග නොදැවී 21( ආර්.එස්.බී.ඇහැලපොළ 16/5, ටී.ආර්.විමුක්ති 23/4).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=s1311157</link>
    <topic>ගම්පහ පාපන්දු සැමරුම් 16දා</topic>
    <author/>
    <content>ගම්පහට පාපන්දු ක්‍රීඩාව හඳුන්වාදුන් (ගම්පහ පාපන්දු පියා) ආර්.එෆ්. ද සිල්වා මහතාගේ 86 වැනි ජන්ම දිනය හා බාබේරියන්ස් ක්‍රීඩා සමාජයට අවුරුදු 61ක් පිරීම නිමිත්තෙන් පැවැත්වෙන සැමරුම් උළෙල මේ මස 16 වැනිදා ප.ව 4.00ට ගම්පහ මහ නගර සභා ක්‍රීඩාංගණයේදී පැවැත්වේ.අවු.50න් ඉහළ ප්‍රවීණයන්ගේ පාපන්දු තරගයක්ද ඊට සමගාමීව පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=s1311158</link>
    <topic>ලංකා විදුලිබල මණඩල ක්‍රිකට් ශූරතාව ‍කොටුවට</topic>
    <author/>
    <content>ලංකා විදුලිබල මණ්ඩලයේ කොළඹ බටහිර කොටුව පාරිභෝගික සේවා මධ්‍යස්ථානය සංවිධාන කළ පී.ජී‍.පෙරේරා අනුස්මරණ ක්‍රිකට් තරගාවලි‍යේ ශූරතාව හිමිකර ගැනීමට කොටුව පාරිභෝගික මධ්‍යස්ථාන කණ්ඩායම සමත්විය.ස්ටැන්ලි ජෑන්ස් ක්‍රීඩාංගණයේදී කණ්ඩායම් 6කගේ සහභාගිත්වයෙන් පැවැති තරගාවලියේ අවසන් තරගයේදී කොටුව කණ්ඩායම හමුවේ කොළඹ බටහිර අඩුසැර මෙහෙයුම් ඒකකය ලකුණු 15කින් පරාජයට පත්විය.දක්ෂතම පිතිකරු ලෙස කොටුව කණ්ඩායමේ නායක මයුර එරංගජිත් රාජපක්ෂත්, අඩුසැර මෙහෙයුම් ඒකකයේ නුවන් පුෂ්පකුමාර තරගාවලියේ වීරයා හා පත්මසිරි ද සිල්වා දක්ෂතම පන්දු යවන්නා ලෙසත් සම්මාන දිනාගත්තේය.ත්‍යාග හා සහතිකපත් ප්‍රදානය ලංකා විදුලිබල මණ්ඩලයේ කොළඹ නගර නියෝජ්‍ය සාමාන්‍යාධිකාරී එස්.එච්.එන්.සෝමවර්ධන හා කොළඹ බටහිර ප්‍රධාන ඉංජිනේරු හේමන්ත ගම්මන්පිල මහත්වරුන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=s1311159</link>
    <topic>අවු.15න් පහළ ශූරතාව හිමිකරත්  රාජකීය කණ්ඩායම</topic>
    <author/>
    <content>ශ්‍රී ලංකා පාසල් චෙස් සංගමය සංවිධාන කළ සමස්ත ලංකා පාසල් චෙස් තරගාවලියේ අවු.15න් පහළ ශූරතාව හිමිකර ගැනීමට කොළඹ රාජකීය විදුහල් කණ්ඩායම සමත්විය. ජයග්‍රාහී කණ්ඩායම ඉදිරි පෙළ (වමේ සිට)-අරුණ ද සිල්වා (අංශ භාර ආචාර්ය), උපාලි ගුණසේකර (විදුහල්පති), මුදිත හෙට්ටි‍ගම (පුහුණුකරු), පසු පෙළ (වමේ සිට)-ගංයන කේෂාන්, ජීවන් මනතුංග, හරිත් හසංග (නායක), චරංග ගමගේ, නදීෂ් රත්නායක, මිනිල් දොළුවීර සහ චමුදිත මුණසිංහ. ඡායාරූපය-වේහැල්ලේ පියතිලක මහරගම විශේෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>15</day>
    </date>
    <link>http://www.dinamina.lk/2013/11/15/_art.asp?fn=f1311151</link>
    <topic>රටේ ඕනෑම තැනකට ගිහින් මානව හිමිකම් ගැන ඇත්ත නැත්ත දැනගන්න</topic>
    <author>අන්ෙදාස් ෙසායන්ෙන්</author>
    <content>ජනාධිපති මහින්ද රාජපක්ෂ මහතාට පසුගිය සති අන්තය ඉතා කාර්ය බහුල සතියක් විය. පොදුරාජ්‍ය මණ්ඩලීය රාජ්‍ය නායක සමුළුව මෙවර ශ්‍රී ලංකාවේ පැවැත්වීම ඊට හේතු විය. සිරිත් පරිදි බ්‍රහස්පතින්දා රැස්වන කැබිනට් මණ්ඩල රැස්වීම මෙවර සඳුදා දින රැස් වූයේද මේ හේතුව නිසාය. සඳුදා දින උදේ 9.00ට පමණ කැබිනට් රැස්වීම අරලිය ගහ මන්දිරයේදී පැවැත්වුණේ ජනාධිපතිතුමාගේ ප්‍රධානත්වයෙන් ය.ඉදිරිපත් වී තිබූ කැබිනට් පත්‍රිකා පිළිබඳ අවධානය යොමු කළ ජනාධිපතිතුමා ඒ පිළිබඳ අදහස් දැක්විය.සර් දුම්රිය කෞතුකාගාරය ගැලපෙන්නේ නාවලපිටියට මිසක් කඩුගන්නාවට නෙමෙයි ක්‍රීඩා ඇමැති මහින්දානන්ද අළුත්ගමගේ මහතා කීය.නාවලපිටියට කෞතුකාගාරයක් හැදුවොත් මොන යකෙක්වත්, යන එකක් නැහැ. එස්.බී.දිසානායක මහතා කීවේය. කෞතුකාගාරය බලන්න යන දරුවෙකුට ඒක බලලා නැවත බස් එකේ එන්න පුළුවන් වෙන්න ඕනෑ. ඒ වගේ තැනකයි කෞතුකාගාරයක් තියෙන්න ඕනෑ.ප්‍රවාහන ඇමැති කුමාර වෙල්ගම දෙසට හැරුණු ජනාධිපතිතුමා වෙල්ගම ඔයා කැමැති තැනක දුම්රිය කෞතුකාගාරය හදන්න. එහි සම්පූර්ණ වගකීම මම ඔයාට බාර දෙනවා. සිනාසෙමින් කීය. ‘සර් ඉන්දීය අගමැති මන්මෝහන් සිං මහතා පොදුරාජ්‍ය මණ්ඩලීය රාජ්‍ය නායක සමුළුවට සහභාගී නොවීම පිළිබඳ කනගාටුව ප්‍රකාශ කරලා තිබෙනවා. “විදේශ ඇමැති මහාචාර්ය ජී.එල්. පීරිස් මහතා කීය.ආවේ නැති අය ගැන කතා එපාජී.එල්. ඉන්දීය අගමැතිවරයා පොදුරාජ්‍ය මණ්ඩලීය සමුළුවට සහභාගී නොවූ ප්‍රථම අවස්ථාව මෙය නොවෙයි. මීට පෙර තුන් හතර වතාවක් ඉන්දියානු අගමැතිවරයා සමුළුවට සහභාගී වෙලා නැහැ. පොදුරාජ්‍ය මණ්ඩලීය රාජ්‍ය නායක සමුළුව අපේ රටේ ජාතික සමුළුවක් නොවේ.එය පොදු රාජ්‍ය මණ්ඩලය නියෝජනය කරන සෑම රටකටම අයත් සමුළුවක් ජනාධිපතිතුමා පැහැදිලි කළේය. ඔව්. ඒකත් ඇත්ත සර්. ජී.එල්. පීරිස් මහතා කීය. පොදුරාජ්‍ය මණ්ඩලීය රාජ්‍ය නායක සමුළුවට සහභාගී නොවන අය ගැන අපි කතා කර කර ඉදලා වැඩක් නැහැ. ඊට සහභාගී වන රාජ්‍ය නායකයන්ට රටේ ගෞරවය ආරක්ෂා වන අයුරින් පූර්ණ සහාය ලබා දෙන්න ඕනෑ. ජනාධිපතිතුමා කීය.චෝගම් එකේ වැඩ ගොඩගැහිලා කියමින් කැබිනට් රැස්වීම 10.30ට පමණ ජනාධිපතිතුමා නිමා කළේය. පොදුරාජ්‍ය මණ්ඩලීය රාජ්‍ය නායක සමුළුවට සමගාමීව පැවැත්වෙන තරුණ සමුළුව ජනාධිපතිතුමාගේ ප්‍රධානත්වයෙන් හම්බන්තොට සිරිබෝපුර මාගම් රුහුනුපුර ජාත්‍යන්තර සම්මන්ත්‍රණ ශාලාවේදී සඳුදා රැස්විය.ඒ සඳහා පොදුරාජ්‍ය මණ්ඩලීය රාජ්‍ය නායක සමුළු මහලේකම් කමලේෂ් ෂර්මා, ජනාධිපති ආර්යා ශිරන්ති රාජපක්ෂ මැතිනිය, විදේශ ඇමැති මහාචාර්ය ජී.එල්. පීරිස්, නියෝජ්‍ය ඇමැති නියොමාල් පෙරේරා පාර්ලිමේන්තු මන්ත්‍රී නාමල් රාජපක්ෂ මහත්වරු ඇතුළු මැති ඇමැතිවරු, විදේශ රාජ්‍ය නායකයන් රැසක්ද පොදුරාජ්‍ය මණ්ඩලීය රටවල් 53 නියෝජනය කරමින් තරුණ නියෝජිතයන් 106 දෙනෙක්ද ඊට එක්වී සිටියහ.සංවේදී අවස්ථාවක්ශ්‍රී ලාංකීය අනන්‍යතාව ඔප් නංවන අයුරින් උත්සවය ඉතා විචිත්‍රවත් අයුරින් සැලැසුම් කර තිබුණි. ආබාධිත තරුණ ශිල්පීන් විසින් එහිදී ඉදිරිපත් කළ රංගනය ඉතා හැඟීම්බර එකක් වූ අතර එය නැරඹූ දෙස් විදෙස් සැමගේ දෙනෙතින් කදුළු රූරා වැටුණේ නිරායාසයෙන් ය.එම අවස්ථාවේදී ඉතා සංවේදී ජන නායකයෙක් වන ජනාධිපතිතුමාගේ දෙනෙතටද කදුළු නැඟිණි. රංගනය නිමා වෙන්ම නැඟී සිටි ජනාධිපතිතුමා අත්පොළසන් දුන්නේ ආබාධිත තරුණ තරුණියන්ට සිය ආචාරය පුද කරමින්ය.සමුළුව අවසානයේ රැස්ව සිටි දෙස් විදෙස් නියෝජිතයන්ට තේ පැන් සංග්‍රහයක් සඳහා ජනාධිපතිතුමා ආරාධනා කළේය. තේ පැන් සංග්‍රහය අතරතුරදී ජනාධිපතිතුමා ආබාධිත තරුණ තරුණියෝ වුණාට ඒ දරුවො උපන් හපන්කම් ඇති අය. ඒ අය සමාජයේ කොටසක් වෙලා ඉන්නවා. ඒ ගැන අපි හිතන්න ඕනෑ. එවැනි අයට අපි ඉදිරියට එන්න උදව් කරන්න ඕනෑ. ජනාධිපතිතුමා මැති ඇමැතිවරුන් දෙස බලමින් කීය.පොදුරාජ්‍ය මණ්ඩලීය ව්‍යාපාරික සමුළුව සිනමන් ග්‍රෑන්ඩ් හෝටලයේදී පසුගිය බදාදා රැස් වූයේ ජනාධිපතිතුමාගේ ප්‍රධානත්වයෙන් ය. එහිදී සිනමන් ග්‍රෑන්ඩ් හෝටලයේ පිහිටි ශ්‍රී ලංකා ආයෝජන මණ්ඩලයේ ප්‍රදර්ශන කුටිය විවෘත කළේද ජනාධිපතිතුමා විසිනි.ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන, නියෝජ්‍ය ඇමැති ෆයිසර් මුස්තාපා මහත්වරු ඇතුළු විශාල පිරිසක් ඊට එක් වී සිටියහ. සමුළුව නිමාවීමෙන් පසු පැමිණි ජනාධිපතිතුමාට ‍ෙපාදු රාජ්‍ය මණ්ඩලීය රාජ්‍ය නායක සමුළුව වාර්තා කිරීමට මෙරටට පැමිණ සිටින බ්‍රිතාන්‍ය චැනල් ෆෝ නාලිකාවේ වැඩසටහන් නිෂ්පාදක ජොනතන් මිලර් මහතාද අනපේක්ෂිත අයුරින් හමුවිය. ඔහු ජනාධිපතිතුමා සමීපයට පැමිණියේය.ඔහු ශ්‍රී ලංකාවේ මානව හිමිකම් පිළිබඳව, ජනාධිපතිතුමාගෙන් ප්‍රශ්න කළේය. නොසිතූ අවස්ථාවක අනපේක්ෂිතව තමා ඉදිරියේ සිටින මාධ්‍යවේදියාට සුහද සිනහවකින් සංග්‍රහ කළ ජනාධිපතිතුමා සුරත දිගු කළේ ඉතා ළෙන්ගතු අයුරින්ය. මානව හිමිකම් පිළිබඳ ශ්‍රී ලංකා රජය විසින් විධිමත් පරීක්ෂණයක් සිදු කරනවා. ඔබ දැන් ශ්‍රී ලංකාවට පැමිණිලා ඉන්නේ. ඔබට මේ රටේ ඕනෑම තැනකට යන්න පුළුවන්. ගිහින් අපි කළ දේවල් පිළිබඳ හොඳින් ගවේෂණය කරන්න. මානව හිමිකම් පිළිබඳ චෝදනාවල සත්‍ය අසත්‍යතාව ඔබට සියැසින් දැක ගැනීමේ අවස්ථාව දැන් උදා වෙලා. ජනාධිපතිතුමා කීය.නැවත ප්‍රශ්නයක් ඇසූ මාධ්‍යවේදියාගේ මුහුණ දෙස විමසිල්ලෙන් බැලූ ජනාධිපතිතුමා ඔයවගේ දේවල් මෙතැන කතා කරන්න බැහැ. ඔයා ජනාධිපති මන්දිරයට එන්න අපි කෝපි එකක් බිබී ඕවා නිදහසේ කතා කරමු යැයි මාධ්‍යවේදියාගේ උරහිස ස්පර්ශ කරමින් කීෙව්ය.නායකත්ව අර්බුදයේ අස් කොන්එක්සත් ජාතික පක්ෂයේ අලුතින් ස්ථාපිත කළ නායකත්ව මණ්ඩලයේ, පත්ව ඇති අර්බුදය ගිය සතියේ කරළියට පැමිණියේ ය. ඒ කරු ජයසූරිය මහතා හා සජිත් ප්‍රේමදාස මහත්වරු විසින් පරස්පර විරෝධී ප්‍රකාශයක් සිදු කිරීමත් සමඟය.මේ අතරතුරදී ගිය සිකුරාදා ජාඇල රාමඩා හෝටලයේදී බස්නාහිර පළාත් එජාප මන්ත්‍රි කණ්ඩායම හා සජිත් ප්‍රේමදාස මහතා අතර සුහද හමුවක් යොදාගෙන තිබිණි. එය සිරිකමල් ෆිලීසියන් ද සිල්වා මහතා හා රෝස් ප්‍රනාන්දු පළාත් මන්ත්‍රිවරු විසින් සංවිධානය කර තිබුණේ ය. එහෙත් බදාදා ඒ පිළිබඳ දැනගත් විපක්ෂ නායක රනිල් වික්‍රමසිංහ මහතා සියලුම මන්ත්‍රිවරුන්ට දුරකථනයෙන් කියා සිටියේ තමා හා කරු ජයසූරිය මහත්වරු හමු වීමෙන් අනතුරුව සජිත් ප්‍රේමදාස මහතා හමුවන ලෙසය.ඒ අනුව රාමඩා හෝටලයේ හමුව සිරිකමල් හා රෝස් ප්‍රනාන්දු මන්ත්‍රිවරුන් විසින් අවලංගු කළේය. රනිල් වික්‍රමසිංහ මහතා බස්නාහිර පළාත් විපක්ෂ නායක මංජු ශ්‍රී අරංගල මහතාට දුරකතන ඇමතුමක් ගත්තේය. ‘මංජු මොනවද මේ සජිත් එක්ක කරන්න යන සාකච්ඡා’ විපක්ෂ නායකවරයා ඇසීය.ඊ ළඟ එන බස්නාහිර පළාත් මැතිවරණය ගැන කතා කරන්නයි යන්නේ මංජු ශ්‍රී අරංගල මහතා කීය. ඔයා බස්නාහිර විපක්ෂ නායක, මමයි ඔයාව පත් කළේ. ඔයා මටත් හොරෙන් සජිත්ව හමුවෙන්න යනවා.ඔයා මන්ත්‍රිවරු සමඟ එක් වී මට සහයෝගය ලබා දෙන්න ඕනෑ: මෙහෙම ගියොත් ඔයා ගැනත් මට තීරණයක් ගන්න වෙනවා. විපක්ෂ නායක රනිල් වික්‍රමසිංහ මහතා දැඩි ස්වරයෙන් කීවේ ය.සර් බහුතර මන්ත්‍රිවරුන්ගේ අදහසට මටත් වැඩ කරන්න වෙනවා. මම රූකඩයක් නෙමේනේ මංජු ශ්‍රී බිඳුණු හඬින් කීය.එහෙනම් සිකුරාදා විපක්ෂ නායක කාර්යාලයේදී බස්නාහිර මන්ත්‍රි කණ්ඩායම සමඟ සාකච්ඡා කරලා ප්‍රශ්නය විසඳා ගනිමු. රනිල් වික්‍රමසිංහ මහතා යෝජනා කළේ ය.හොඳයි සර් අපි එන්නම් මංජු ශ්‍රී පැවසීය.රථය ප්‍රපාතයකටසබරගමුව මහ ඇමැති මහීපාල හේරත් මහතා ඉරිදා රාත්‍රි යාපනයට පිටත්ව ගියේ සඳුදා පැවැත්වෙන සබරගමුව - උතුරු පළාත් පාසල් ළමුන් අතර ඒකාබද්ධ වැඩසටහනට සහභාගී වීම සඳහාය. පිරිස යාපනයට ළඟාවත්ම ධාරානිපාත වැසි ඇද වැටෙමින් තිබුණි.කයිතඩි පාලම අසලට මහ ඇමැතිවරයා රැගත් රථය ළඟා වන විට රාත්‍රි 11 පසු වී තිබූ අතර ඔහු සමඟ පැමිණි අනෙකුත් වාහන නොපෙනෙන තරමට වර්ෂාව දැඩි වෙමින් පැවතිනි. ඉදිරියට ඇදුණ මහ ඇමැතිවරයාගේ ආරක්ෂක රථය කයිතඩි පාලම අසල පිහිටි ප්‍රපාතයට ඇද වැටුණේ ඉංග්‍රීසි චිත්‍රපටයක දර්ශනයක් මතකයට නංවමින්ය. එය දුටු මහ ඇමැතිවරයාට හදිසියේම දෙවියන් සිහිවිය.විදුලිපන්දම් අල්ලමින් ප්‍රපාතයට පෙරළුණු රථයේ ආරක්ෂක නිලධාරීන් සිව් දෙනෙක් හා රියැදුරු නිරුපද්ධිතව සොයා ගැනුණද ඔවුන්ගේ තත්ත්වය එතරම් යහපත් නොවීමෙන් පිරිස රෝහල්ගත කිරීමට සිදුවිය.ඒ නවය මාර්ගයේ පැමිණි දමිළ තරුණයෙක් යුහුසුළුව තුවාලකරුවන් රෝහල කරා ගෙන ගියේ ජාති ආගම් භේද නොසලකමින්ය. දමිළ තරුණයා මහ ඇමැතිවරයා ටී.එන්.ඒ.මන්ත්‍රීවරයෙක්ද දුරකථනයෙන් සම්බන්ධ කර දුන් අතර ටී.එන්.ඒ.මන්ත්‍රිවරයාද සිද්ධිය වූ ස්ථානයට ක්ෂණිකව පැමිණියේ ය. තුවාලකරුවන් රෝහල්ගත කිරීමෙන් අනතුරුව පසුදින නියමිත පරිදි යාපනය වෙල්ලනි මධ්‍ය මහා විදුහලේ ශාලාවේදී අධ්‍යාපනික වැඩසටහන ආරම්භ කළේ මහ ඇමැතිවරයාගේ ප්‍රධානත්වයෙන්ය.සහෝදර වෙන්වීමක්ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතාගේ දුරකථනයට ගිය සඳුදා අලුයම 4.00ට පමණ සංවේදීජනක ඇමතුමක් ලැබුණි.ගාල්ල දිස්ත්‍රික් හිටපු පළාත් සභා මන්ත්‍රී රත්න ගමගේ දුන් එම පණිවිඩයෙන් ටිල්වින් සිල්වා අයියෝ එහෙම දෙයක් වෙලාද යැයි ඇසුවේ දැඩි ශෝකාකූලවය. මෙහෙම දෙයක් වුණේ කොහොමද නිහඬ බව බිඳිමින් ටිල්වින් යළි සිය හඬ අවදි කළේය.අවමඟුල් උත්සවයකට සහභාගී වී පැමිණෙමින් සිටියදී හදිසි අනතුරක් ෙවලා මිය ගිහින් තියෙන්නේ. බලපිටිය ආසන සාමාජික දෙන්නෙක් එක් කෙනෙක් අවුරුදු 28 ක තරුණයෙක් අනෙක් කෙනා 57ක අපේ පක්ෂයට කැපවී ක්‍රියා කරන අයෙක්. රත්න ගමගේ මහතා කීය. දුරකථනය විසන්ධි කළ ටිල්වින් පක්ෂයේ නායකයන්ට මේ බව අලුයම දන්වා සිටියේය.‍මෙවර ඉල්මහ විරු සමරුව පැවැත්වුණේ මාතරය. ඒ සඳහා ගිය නායක සෝමවංශ අමරසිංහ, කේ.ඩී. ලාල්කාන්ත, විජිත හේරත්, සුනිල් හඳුන්නෙත්ති ඇතුළු පක්ෂ නායක­ෙයා් හදිසි අනතුරින් මිය ගිය සහෝදරයන්ට අවසන් ගෞරව දැක්වීමටද අමතක නොකළහ.එක් අවමඟුල් උත්සවයකට පැමිණි බලපිටිය උප සභාපතිවරයා කියා සිටියේ සුනාමි වෙලාවේ මේ මිය ගිය සහෝදරයා ඇතුළු ජවිපෙ සාමාජිකයන් අපිට උරෙන් උර ගැටී ව්‍යසනයට මුහුණ දීමට සහාය ලබා දුන්නා. අපි අතර මත දෙකක් තිබුණත් සමාජ සත්කාර වලදී මිය ගිය මේ සහෝදරයා අපි සමඟ එක්වී ක්‍රියා කළා යන්නය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n1311161</link>
    <topic>පොදු රද මඬුල්ලදඬුවම් දීමේ-විනිශ්චය කිරීමේ ආයතනයක් නොවේ</topic>
    <author>දුමින්ද ගුරුගේ, ජයසිරි මුණසිංහ, ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ජනතාවගේ අවශ්‍යතා වෙනුවෙන් ක්‍රියාත්මක විය යුතු පොදු රාජ්‍ය මණ්ඩලය දඬුවම් දීමේ හෝ විනිශ්චය කිරීමේ ආයතනයක් නොවිය යුතු බව පොදු රාජ්‍ය මණ්ඩලයේ අභිනව සභාපති ජනාධිපති මහින්ද රාජපක්ෂ මහතා අවධාරණය ‍‍ෙකළේය.පොදු රාජ්‍ය මණ්ඩලයේ අරමුණ වන්නේ සාමාජික රටවල් අතර සහයෝගිතාව ගොඩනඟමින් එකිනෙකාට උපකාර කිරිම බව ප්‍රකාශ කළ ජනාධිපතිවරයා පොදු ධනයට වඩා පොදු දිළිඳුකම තුරන් කිරීමට අප අවධානය යොමු විය යුතු බව පැවසීය.ජනාධිපතිවරයා මෙසේ ප්‍රකාශ කළේ පොදු රාජ්‍ය මණ්ඩලයේ 22 වැනි රාජ්‍ය නායක සමුළුවේ සමාරම්භක උළෙලට කොළඹ නෙළුම් පොකුණ මහින්ද රාජපක්ෂ රංග ශාලාවේදී ඊයේ (15) එක් වෙමිනි.පොදු රාජ්‍ය මණ්ඩලයේ ආරම්භක සාමාජිකයන් අට දෙනාගෙන් එක් සාමාජිකයකු ලෙස වසර 24කට පසු ආසියාවේ පැවැත්වෙන ප්‍රථම සමුළුවේ සත්කාරකත්වය ශ්‍රී ලංකාවට ලැබීම සතුටට කරුණක් බව පැවසූ ජනාධිපතිවරයා සමුළුව පැවැත්වීමට හැකියාව ලැබුණේ ත්‍රස්තවාදය පරාජය කර රටේ සාමය සහ ස්ථායිතාව තහවුරු කිරීම නිසා බව පැවසීය.ත්‍රස්තවාදය නිසා දිගු කලක් මේ රටේ ජනතාවට සාමය සහ ස්ථායිතාව අහිමි වී තිබුණු බවත් ත්‍රස්තවාදය නිමා කොට උසස්ම මානව හිමිකම වන ජීවත්වීමේ අයිතිය තහවුරු කිරීමට හැකි වූ බවත් ජනාධිපතිවරයා ප්‍රකාශ කළේය. වසර 2009 දී ත්‍රස්තවාදය නිමා කිරීමෙන් පසු මේ රටේ කොතනැකවත් කිසිදු ත්‍රස්තවාදී ක්‍රියාවක් සිදුව නැති බවත් ජනාධිපතිවරයා පැවසීය.ශ්‍රී ලංකාව දැනටමත් සහශ්‍රක සංවර්ධන ඉලක්කවලින් රැසක් සපුරාගෙන ඇති බව පෙන්වා දුන් ජනාධිපතිතුමා 2007 දී සියයට 15. 2ක් වු දිළිඳුකම 2012 වන විට සියයට 6. 5ක් දක්වා පහළ දැමීමට හැකියාව ලැබී තිබෙන බවත් ප්‍රකාශ කළේය.ප්‍රතිසංස්කරණ සහ ප්‍රතිසංධානය සඳහා ශ්‍රී ලංකාව පුළුල් දැක්මකින් යුක්තව ප්‍රත්‍යක්ෂ ක්‍රියාමාර්ග ගණනාවක් ගෙන ඇති බවත් මහින්ද චින්තන ඉදිරි දැක්මට අනුව ශ්‍රී ලංකාව ආසියාවේ ආශ්චර්ය කරා ගෙන යාමට කටයුතු කරමින් සිටින බවත් ජනාධිපතිවරයා වැඩිදුරටත් පැවසීය.එංගලන්තයේ චාල්ස් කුමරු, ඔස්ට්‍රේලියාවේ අගමැති ටෝනි ඇබට්, පොදු රාජ්‍ය මණ්ඩලයේ මහලේකම් කමලේෂ් ශර්මා මහත්වරු ද මෙහිදී අදහස් දැක් වූහ.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් සහ පොදු රාජ්‍ය මණ්ඩලීය රටවල ජනාධිපතිවරුන්, උප ජනාධිපතිවරුන්, අගමැතිවරුන්, විදේශ ඇමැතිවරුන්, තානාපතිවරුන්, ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය, අගමැති දි. මු. ජයරත්න, කථානායක චමල් රාජපක්ෂ, අගවිනිසුරු මොහාන් පීරිස් මහත්ම මහත්මීන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n1311162</link>
    <topic>ශ්‍රී ලංකාව කැපී පෙනෙන සංවර්ධනයක් ලබා තිබෙනවා</topic>
    <author>ජයසිරි මුණසිංහ, මහින්ද අලුත්ගෙදර</author>
    <content>ගතවූ වසර අටක කාලයේදී ශ්‍රී ලංකාව කැපී පෙනෙන සංවර්ධනයක් ලබා තිබෙන බව බ්‍රිතාන්‍යයේ ඔටුන්න හිමි චාල්ස් කුමරු අවධාරණය කරයි.උනන්දුව සහ කැපවීම මත විවිධ අභියෝගවලට මුහුණදෙමින් ශ්‍රී ලංකාව මෙම ප්‍රගතිය කරා පැමිණ තිබෙන අතර ඒ සම්බන්ධයෙන් අගය කරන බවද සදහන් කරයි.චාල්ස් කුමරු මේ බව සදහන් කළේ කොළඹ නෙළුම් පොකුණ මහින්ද රාජපක්ෂ රඟහලේදී ඊයේ (15) ආරම්භ වූ විසිදෙවැනි පොදුරාජ්‍ය මණ්ඩලීය රාජ්‍යනායක සමුළුව අමතමිනි.මෙහිදී වැඩිදුරටත් අදහස් දක්වමින් කුමරු සදහන් කළේ තමන් 1989 දී සහ 2005 දී ශ්‍රී ලංකාවේ සංචාරය කළ බවත් එම කාල වකවානුවට සාපේක්ෂව අද වනවිට ශ්‍රී ලංකාව කැපීපෙනෙන දියුණුවක් ලබා තිබෙන බවත්ය.පොදුරාජ්‍ය මණ්ඩයේ නායිකා දෙවැනි එළිසබත් මහරැජින නියෝජනය කරමින් සමුළුව සඳහා සහභාගි වූ බව සදහන් කළ චාල්ස් කුමරු ඒ සම්බන්ධයෙන් සතුටට පත්වන බවද ප්‍රකාශ කළේය.2005 සුනාමියෙන් පසු අවසන් වරට ශ්‍රී ලංකාවට පැමිණි බව සිහිපත් කළ චාල්ස් කුමරු එදා සිට මේ දක්වා ශ්‍රී ලංකාවේ සංවර්ධනය සම්බන්ධයෙන් බලවත් සතුටට පත්වන බවද සංවර්ධනයට යන ගමනේදි සියලු කැලැල් සුවපත් කැරගෙන ඉදිරියට යා යුතු බවද කීවේය. තමා පැමිණි අවස්ථාවේදී ව්‍යසනයට ලක්වූ ජනතාවත් එම කැඩි බිඳී ගිය ජීවිත හා ජීවන වෘත්තිය නඟා සිටුවන්නට ගන්නා වූ කණ්ඩායම් හමුවු බවත් සිහිපත් කළ චාල්ස් කුමාරයා එම පිරිස හමුවු බවද ඔවුන්ගේ සේවය අගය කරන බවද පැවසීය.මේ අතර ඔහු සදහන් කළේ ඔවුන් ඉතාම හොඳින් තම සේවය ඉටුකළ බවත් මේ සම්බන්ධයෙන් සතුට පළ කරන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n1311163</link>
    <topic>සංස්කෘතික විචිත්‍රත්වයට මුල්තැන දෙම්න්පොදු රාජ්‍ය මණ්ඩල සමුළුව ඇරැඹේ</topic>
    <author>දුමින්ද ගුරුගේ, ජයසිරි මුණසිංහ සහ සිතාරා සේනානි</author>
    <content>ලොව දසත ජීවත්වෙන පොදු රද මඬුලු පවුලේ සාමාජික රටව ජනතාවගේ සංස්කෘතික අනන්‍යතා, සිතුම් පැතුම්, විචිත්‍ර හා අලංකාරවත්ව විද්‍යාමාන කළ මනරම් නැටුම් ගැයුම්වලින් සමන්විතව 22 වැනි පොදු රාජ්‍ය මණ්ඩල රාජ්‍ය නායක පවුලේ සමුළුව බ්‍රිතාන්‍යයේ ඔටුන්න හිමි චාල්ස් කුමරුගේ සහ පොදු රාජ්‍ය මණ්ඩල සමුළුවේ අභිනව සභාපති ධූරයෙන් පිදුම් ලැබූ ශ්‍රී ලංකා ජනාධිපති මහින්ද රාජපක්ෂ මහතාගේ ප්‍රධානත්වයෙන් නෙළුම් පොකුණ මහින්ද රාජපක්ෂ රඟහලේදී ඊයේ (15) පෙරවරුවේ ආරම්භ කෙරිණ.ඔස්ට්‍රේලියාවේ අගමැති පොදු රාජ්‍ය මණ්ඩල පවුලේ සමුළුවේ හිටපු සභාපති ටෝනි ඇබට්, පොදු රාජ්‍ය මණ්ඩලයේ මහලේකම් කමලේෂ් ශර්මා මහත්වරුන් ඇතුළු රාජ්‍ය නායකයන්ගේ සම්භාවනීය සහභාගීත්වය මැද මෙම විචිත්‍රවත් සමාරම්භක උළෙල පැවැත්විණ.ශ්‍රී ලාංකේය අභිමනය පිළිබිඹු කෙරන නැටුම් ශිල්පීන්, බෙර වාදකයන්, කුඩා දරුදැරියන් සහ පොදු රාජ්‍ය මණ්ඩලීය රටවල ධජ පතාකවලින් අලංකාර කෙරුණු නෙළුම් පොකුණ මහින්ද රාජපක්ෂ රංග ශාලාව රාජ්‍ය අමුත්තන් පිළිගැනීම සඳහා රාජකීය ලීලාවෙන් සැරසී සිටියේය.සමානාත්මතාව සමඟින් වර්ධනය- පරිපූර්ණ සංවර්ධනය යන තේමාව ඔස්සේ පැවැත්වෙන මෙවර පොදු රාජ්‍ය මණ්ඩල සමුළුවට ප්‍රථමයෙන් සැපැත් වූයේ ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මැතිණියයි. අගමැති දි. මු. ජයරත්න මහතා සහ එම මහත්මිය ජනාධිපතිතුමා සහ ආර්යාව පිළිගත්හ.අනතුරුව පැමිණි පොදු රාජ්‍ය මණ්ඩලයේ මහලේකම් කමලේෂ් ශර්මා මහතා සහ මහත්මිය පිළිගනු ලැබුවේ ජනාධිපතිතුමා සහ ආර්යාව විසිනි. එම දෙපළද උළෙලට සැපැත් වන රාජ්‍ය නායකයන් පිළිගැනීමට ජනාධිපතිතුමා සහ ආර්යාව සමඟ එක් වූහ.ජනාධිපතිවරුන්, උප ජනාධිපතිවරුන්, අගමැතිවරුන් ඇතුළු රාජ්‍ය නායකයන් සහ ආර්යාවන් මහත් හරසරින් යුතුව පිළිගැනීමෙන් අනතුරුව රංග ශාලාව වෙත කැඳවාගෙන යන ලදී.ජනාධිපතිවරු 6 දෙනෙක්, උප ජනාධිපතිවරු 5 දෙනෙක්, අගමැතිවරු 13 දෙනෙක්, විදේශ ඇමැතිවරු 33 දෙනෙක් ඇතුළු රාජ්‍ය නියෝජිතයන් 67 දෙනෙක් සමුළුවට සහභාගීවීමට පැමිණ සිටියහ.සමාරම්භක උළෙලේ රාජකීයත්වය තහවුරු කරමින් එංගලන්තයේ එළිසබෙත් මහ රැජින නියෝජනය කරමින් ඔටුන්න හිමි චාල්ස් කුමරු නෙළුම් පොකුණට සම්ප්‍රාප්ත විය.අනතුරුව නෙළුම් පොකුණ ප්‍රධාන පීඪිකාව වෙත රාජ්‍ය නායකයන් සියලුදෙනා කැඳවාගෙන ඒමෙන් සමාරම්භක උළෙල ආරම්භ කෙරිණ.වසර 2500කට අධික ප්‍රෞඪ ඉතිහාසයකට හිමිකම් කියන ශ්‍රී ලංකාවේ සංස්කෘතිකාංග විදහා දක්වන ආකාරයේ මනරම් නර්තනයන්ගෙන් උළෙල විචිත්‍රවත් කෙරිණ. ඒ සමඟම වර්තමානයේ අත්විඳින ජයග්‍රහණ සහ අනාගත සෞභාග්‍යය විදහා දැක්වෙන සංස්කෘතික අංගවලින්ද පොදු රද මඬුලු සමුළුව අලංකාරවත් කෙරිණ. හෙළයේ මහා ගාන්ධාර්වයාණන් වන අමරදේව සූරීන් ප්‍රමුඛ ගායන ප්‍රවීණ ශිල්පි ශිල්පිනියන් විසින් පිළිගැනීමේ ගීතය ගායනා කළ අතර ජනාධිපතිතුමා එම ශිල්පීන් පිළිබඳව චාල්ස් කුමරු දැනුවත් කරන අයුරු අපට දැක ගන්නට ලැබිණි.මහා බ්‍රිතාන්‍යයේ ඔටුන්න හිමි චාල්ස් කුමරු සහ පොදු රාජ්‍ය මණ්ඩලයේ අභිනව සභාපති ජනාධිපති මහින්ද රාජපක්ෂ, හිටපු සභාපති ඔස්ට්‍රේලියා අගමැති ටෝනි ඇබට්, මහලේකම් කමලේෂ් ශර්මා මහත්වරු මෙහිදී අදහස් දැක් වූහ. මහා සංඝරත්නය ප්‍රමුඛ සර්වාගමික පූජ්‍ය පක්ෂයත් සහ පොදු රාජ්‍ය මණ්ඩලීය රටවල ජනාධිපතිවරුන්, උප ජනාධිපතිවරුන්, අගමැතිවරුන්, විදේශ ඇමැතිවරුන්, විදේශ ඇමැතිවරුන්, තානාපතිවරුන්, ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය, අගමැති දි. මු. ජයරත්න, කථානායක චමල් රාජපක්ෂ, අගවිනිසුරු මොහාන් පීරිස්, විදේශ ඇමැති මහාචාර්ය ජී. එල්. පීරිස් මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n1311164</link>
    <topic>ජනපති ජන්ම දිනය සමරාලේක්හවුස් පරිශ්‍රයේ පින්කම්</topic>
    <author/>
    <content>ජනාධිපති මහින්ද රාජපක්ෂ මහතාගේ 69 වැනි ජන්ම දිනය සමරමින් එතුමාට නිදුක් නිරෝගී සුව දීර්ඝායුෂ පතමින් ලේක්හවුස් ආයතනයේදී මෙම 18 – 19 දිනවල පිරිත් හා දානමය පින්කමක් පැවැත්වේ.18 වැනි දින ආයතන පරිශ්‍රයේදී සර්වරාත්‍රික මහ පිරිත් සජ්ඣායනාවක් පැවැත්වෙන අතර පසුදින (19) මහා සංඝරත්නය69ක් විෂයෙහි දහවල් සඟසතු දානමය පිංකමක් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n1311165</link>
    <topic>සමුළුව වර්ජනය කරන්න කීවත්ඉන්දීය ඉහළ පෙළේ නායකයන් තමිල්නාඩු මාධ්‍යවේදීන් මෙහි ආවා</topic>
    <author/>
    <content>දකුණු ඉන්දියාවේ අන්තවාදී දේශපාලනඥයන් පොදු රාජ්‍ය මණ්ඩලීය නායක සමුළුව වර්ජනය කරන්නැයි කොතරම් බලපෑම් කළත් ඉන්දියානු රාජ්‍ය තාන්ත්‍රික දූත පිරිසක් සහ තමිල්නාඩු මාධ්‍යවේදීන් පිරිසක් ඒ සඳහා සහභාගි වූ බව ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ. එච්. එම්. අස්වර් මහතා පැවැසීය.පොදු රාජ්‍ය මණ්ඩලීය රාජ්‍ය නායක සමුළුවේ ‍මාධ්‍ය මධ්‍යස්ථානයේදී මාධ්‍යවේදීන් අමතා මෙසේ ප්‍රකාශ කළ අස්වර් මහතා සමුළුව වාර්තා කිරීම සඳහා තමිල්නාඩුවේ රූපවාහිනි නාලිකාවන් වන තන්දි ටී. වී, ඉලයතලෙයි මුරෙයි ටී.වී. ආදියේ මාධ්‍යවේදීන් සමුළුව ආවරණය කිරීමට පැමිණ සිටින බව ද කීය.මෙහිදී අස්වර් මහතා තවදුරටත් මෙසේ ද කීය.සමුළුව ලංකාවේ පැවැත්වීමට තමිල්නාඩුවේ රාජ්‍ය සභාව කොතෙකුත් යෝජනා සම්මත කර ගත්තත් එයින් කිසිදු ඵලක් වන්නේ නැත. ඊයේ දවසේ ද මෙවැනි යෝජනාවක් සම්මත කළ බව වාර්තා වේ. නමුත් ඉන්දියාවේ සිට නිල නියෝජිත පිරිස විදේශ ඇමැති සල්මාන් කුර්ෂීඩ් සමඟ පැමිණ ඇත.අද ලෝකයේ ම ඉතා සාමකාමී ජනතාවක් වාසය කරන රටක් වශයෙන් ජාත්‍යන්තරයම ලංකාව පිළිගෙන ඇත. ඒ වගේම දකුණු ආසියාකරයේ ශ්‍රේෂ්ඨ නායකයෙකු වශයෙන් ජනාධිපති මහින්ද රාජපක්ෂ මහතාට ගෞරවනීය ස්ථානයක් දැන් ලැබී අවසානයි. තමිල්නාඩුවේ විවිධ දේශපාලන පක්ෂ කරන්නේ ළඟ එන ප්‍රාන්ත මැතිවරණය සඳහා ලංකාවේ ද්‍රවිඩ ජනතාවගේ නම විකුණා ඡන්දය හිඟාකෑමේ ව්‍යාපාරයක යෙදී සිටීමයි.මෙයින් ලංකාවේ සාමකාමීව ජීවත්වන ද්‍රවිඩ ජනතාවට හානියක් සිදු වේ. සිංහල, මුස්ලිම් ‍ජනකොටස් සමඟ ඔවුන් සාමකාමීව උතුරේ සිට දකුණ දක්වා වාසය කරති. මේ බව සනාථ කිරීමට තමිල්නාඩුවේ සිට පැමිණි රූපවාහිනී නාලිකාවල හා අනෙකුත් මාධ්‍යවලින් මොනවට සනාථ වේ.අපට විරුද්ධව වසර ගණනක කාලයක් ප්‍රචාරයක් ගෙන ගිය චැනල් 4 නාලිකාවේ නිෂ්පාදක වන කැලන් මැක්රේ පවා අද ලංකාවට පැමිණ සිටියි. ඔහු හා ඔහුගේ පිරිස නිදහසේ දැන් මෙහි සැරිසරයි. බ්‍රිතාන්‍ය අගමැති ඩේවිඩ් කැමරන් මහතා පවා යාපනයේ සංචාරය කළා.නවදිල්ලිය හා කොළඹ අතර පවතින සම්බන්ධතාවය බිඳ දැමීමට තමිල්නාඩුවේ නොමඟ ගිය රාජ්‍ය සභාවට කිසිසේත් පුළුවන්කමක් නොමැති බව අවධාරණය කරන බව ද අස්වර් මහතා මෙහිදී තමිල්නාඩුවේ රූපවාහිනී නාලිකාවලට කියා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n1311166</link>
    <topic>පොදු රාජ්‍ය මණ්ඩලයීය නායකයෝ සහ ව්‍යාපාරිකයෝ වටමේස සාකච්ඡාවට එක්වෙති</topic>
    <author/>
    <content>ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් පොදු රාජ්‍ය මණ්ඩලයීය නායකයන් සහ ප්‍රධාන පෙළේ ව්‍යාපාරිකයන් අතර පොදු රාජ්‍ය මණ්ඩලයීය ව්‍යාපාරික සංසද වටමේස සාකච්ඡාව හම්බන්තොට මාගම් රුහුණුපුර අන්තර්ජාතික සම්මන්ත්‍රණ ශාලාවේ දී පෙරේදා (14) පැවැත්වුණි. පොදු රාජ්‍ය මණ්ඩලයීය රටවල් අතර ආයෝජන අවස්ථා වෙනුවෙන් සබඳතා ගොඩනඟා ගැනිමේ පදනමක් සැකසීම පොදු රාජ්‍ය මණ්ඩලයීය ව්‍යාපාරික සංසද වටමේස සාකච්ඡාවේ අරමුණයි.මේ හමුවේ දී සංචාරක, ප්‍රවාහන, බැංකු හා මූල්‍ය ක්ෂේත්‍රයන් පිළිබඳව අදහස් හුවමාරු කර ගැනුණි. ව්‍යාපාරික නායකයෝ බොහෝ දෙනෙක් ක්ෂේත්‍ර ගණනාවක් පිළිබඳ සිය අදහස් බෙදා ගත්හ. ආසියා අප්‍රිකා සබඳතා ශක්තිමත් කර ගැනීම කෙරෙහි රාජ්‍ය නායකයෝ සහ ව්‍යාපාරික නායකයෝ විශේෂ උනන්දුවක් යොමු කළහ. සාකච්ඡාවේ දී පොදු රාජ්‍ය මණ්ඩලයීය ව්‍යාපාරික කවුන්සිලය සඳහා නව සභාපතිවරයෙකු පත්කර ගැනුණි.තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම හා පොදු රාජ්‍ය මණ්ඩලයීය ව්‍යාපාරික කවුන්සිලයේ හිටපු සභාපති ආචාර්ය මොහාන් කෝල් යන මහත්වරු ද සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n1311167</link>
    <topic>සාමය උදා වීමත් සමඟ ශ්‍රී ලංකාව සෞභාග්‍යයෙන් පිරි රටක් බවට පත්වෙලා</topic>
    <author>දුමින්ද ගුරුගේ සහ ධනුෂ්ක ගොඩකුඹුර</author>
    <content>ගැටලු රැසකට මුහුණ දී සිටි ශ්‍රී ලංකාව සාමය උදා වීමත් සමඟ නිදහස සහ සෞභාග්‍යයෙන් පිරි රටක් බවට වර්තමානයේ පත් ව ඇති බව ඔස්ට්‍රේලියානු අගමැති පොදු රාජ්‍ය මණ්ඩලයේ හිටපු සභාපති ටෝනි ඇබට් මහතා පැවසීය.පොදු රජ්‍ය මණ්ඩලීය සමුළුව ශ්‍රී ලංකාවේ පැවැත්වීමට තීරණය කිරීමෙන් පෙනෙනුයේ ශ්‍රී ලංකාවේ ප්‍රජාතන්ත්‍රවාදයට හා නිදහසට ඇති කැප වීම බව පැවසූ අගමැතිවරයා එදාට වඩා යහපත් හෙටක් උදා කර දෙමින් සියලු වැසියනට සාධාරණත්වයෙන් සැලකීම මෙයින් පෙන්නුම් කරන බව ප්‍රකාශ කළේය.ඒ මහතා මෙසේ ප්‍රකාශ කළේ පොදු රාජ්‍ය මණ්ඩලීය රාජ්‍ය නායක සමුළුවේ සමාරම්භක අවස්ථාවට කොළඹ, නෙළුම් පොකුණ මහින්ද රාජපක්ෂ රංග ශාලවේදී ඊයේ (15) එක්වෙමිනි.පොදු රාජ්‍ය මණ්ඩලීය රටවල සිය කෝටියක් ජනයා කුස ගින්නේ සිටින බව සිහිපත් කළ ඒ මහතා ආහාර සුරක්ෂිතතාව හා තිරසාර සංවර්ධනය ඊට විසදුම් බවත් පොදු රාජ්‍ය මණ්ඩලයේ සාමාජිකයන් එහි ප්‍රඥප්තිය හා හරය සුරැකිය යුතු බවත් වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n1311168</link>
    <topic>මැලේසියානු නායකයා ජනපති හමුවෙයි</topic>
    <author/>
    <content>පොදුරාජ්‍ය මණ්ඩලයීය නායක සමුළුව ආරම්භ කිරීමට පෙර මැලේසියානු අගමැති දාතුක් සේරි නජීබ් තුන් රසාක් මැතිතුමා පෙරේදා (14) ජනාධිපති මන්දිරයේ දී ජනාධිපති මහින්ද රාජපක්ෂ මහතා හමුවිය.ශ්‍රී ලංකාවේ ශීඝ්‍රයෙන් වර්ධන වන හෝටල් කර්මාන්තය පිළිබඳව අදහස් දක්වමින් අගමැති රසාක් මහතා සඳහන් කළේ ශ්‍රී ලංකාවේ ව්‍යාපාර ඇරඹීම පිළිබඳව ආයෝජකයන් සුබවාදී ආකල්පයක් දක්වන බවයි. දෙරට අතර ද්විපාර්ශ්වික සබඳතා තවදුරටත් ශක්තිමත් කර ගැනීමට රාජ්‍ය නායකයෝ එකඟත්වය පළ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n1311169</link>
    <topic>ඇමැති ජී. එල්. බ්‍රිතාන්‍ය විදේශ ලේකම් අතර ද්විපාර්ශ්වීය සාකච්ඡා</topic>
    <author/>
    <content>විදේශ කටයුතු ඇමැති මහාචාර්ය ජී. එල්. පීරිස් මහතා (13) පස්වරුවේ පොදු රාජ්‍ය මණ්ඩලීය රාජ්‍ය නායක සමුළුවට සහභාගි වීම සඳහා දැනට දිවයිනට පැමිණ සිටින ඕස‍්ට්‍රේලියානු විදේශ ඇමැති ජූලි බිෂොප් මහත්මිය හා බ්‍රිතාන්‍ය විදේශ ලේකම් විලියම් හේග් මහතා වෙන් වෙන් වශයෙන් හමුවී ද්විපාර්ශ්වික සාකච්ඡා පැවැත්වීය.පීරිස් මහතා සහ බිෂොප් මහත්මිය අතර පැවති සාකච්ඡාවේදී නීති විරෝධී පුද්ගල ප්‍රවාහනය සම්බන්ධයෙන් වන ඕස්ට්‍රේලියානු රජයේ නව ක්‍රියාමාර්ග ශ්‍රී ලංකාවේ ආර්ථික හා සමාජ සංවර්ධනය උදෙසා වන “ඕස් ඒඩ්” (AusAid) ආධාර වැඩසටහන හා ආසියා ශාන්තිකර කලාපීය රටවල්හි අධ්‍යාපන ක්ෂේත්‍රයේ උන්නතිය සඳහා වන නව කොළඹ ක්‍රමය වැඩසටහන පිළිබඳවද සාකච්ඡා විණි.පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීම සම්බන්ධයෙන් ඕස්ට්‍රේලියානු රජය ශ්‍රී ලංකාව කෙරෙහි දක්වන ලද දිරිගන්වන සුළු සහයෝගීතාව අමාත්‍ය පීරිස් මහතා මෙහිදී මහත් සේ අගය කරනු ලැබීය.පීරිස් මහතා සහ බ්‍රිතාන්‍ය විදේශ ලේකම් විලියම් හේග් මහතා අතර පැවති සාකච්ඡාවේදී ආර්ථික, වෙළඳ හා ආයෝජන යන ක්ෂේත්‍රයන් ද ඇතුළත්ව දෙරටටම වැදගත් වන කරුණු කීපයක් සම්බන්ධයෙන් සාකච්ඡා කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n13111610</link>
    <topic>පොලිස් ලොක්කෙකුගේ දියණියකට බරපතළ අපයෝජනයක් කළැයි කෝප්‍රල් රිමාන්ඩ්</topic>
    <author>සිරන්ජනි කුමාරි</author>
    <content>සහකාර පොලිස් අධිකාරිවරයාගේ දියණියට බරපතළ ලිංගික අපයෝජනය කළ බව කියන දෙමටගොඩ ගජබා රෙජිමේන්තුවේ කොප්‍රල්වරයා මේ මස 22 වන දින දක්වා රක්ෂිතබන්ධනාගාරගත කරන ලෙස කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ(15) නියම කළේ ය.ආවරණ සහිත ව අධිකරණය වෙත ඉදිරිපත් කොට සිටි සැකකාර කොප්‍රල්වරයා එදින පැවැත්වෙන හදුනා ගැනිමේ පෙරට්ටුව සදහා ඉදිරිපත් කරන ලෙස කුරුදුවත්ත පොලිසිය වෙත මහෙස්ත්‍රාත්වරයා නියෝග කළේ ය.ඉකුත් 12 වන දින කුරුදුවත්ත පොලිසිය වෙත පැමිණිල්ලක කරන ලද පොලිස් අධිකාරිවරයා තමා කොළඹ නගර ශාලාවේ පැවැත්වෙන සම්මන්ත්‍රණයකට සහභාගිවිමට දියණිය සමඟ කොළඹ නාගරික කොමසාරිස් කාර්යාලයට පැමිණි බවත් කාර්යාලයේ ඉදිරියෙන් තිබු පුටු සෙටියේ දියණිය හිදුවා සම්මන්ත්‍රණයට සහභාගි වු බවට පැමිණිල්ලේ සදහන් වේ.සම්මන්ත්‍රණය අවසන් වි රාත්‍රි 7ට පමණ දියණිය නැවත නිවස වෙත කැදවා ගිය බවත් නිවස වෙත ගිය දියණිය තමාට ආමි අංකල් කෙනෙක් අතවර කළ බවට ඇගේ මවට සදහන් කළේ යැයි වැඩිදුරටත් පැමිණිල්ලේ සදහන් වේ. මේ සම්මන්ත්‍රණයට ලුතිනන්වරයෙකු සමඟ පැමිණි කොප්‍රල්වරයෙකු සැකකරු බවට හදුනාගෙන ඇති ‍පොලිසිය ඔහුට පොලිසිය වෙත පැමි‍ණෙන ලෙසට දුරකථන ඇමතුමක් දී පොලිසියට පැමිණි පසු අත්අඩංගුවට ගෙන තිබේ.මේ සැකකරු සිය දුරකථනය දැරියගේ මවට කථා කිරිම‍ සදහා කිහිපවරක් ම දැරියට ලබා දී ඇති අතර සැකකරු දැරිය කාමරයක් වෙත ගෙන ගොස් මෙසේ අතවර කොට ඇතැයි පොලිසිය අධිකරණය හමුවේ පැවැසී ය.දැරිය අධිකරණ වෛද්‍යවරයා වෙත ද යොමු‍ කර ඇති බවට පැවසු පොලිසිය කැන්දේ කැටිය ,තංගල්ල පදිංචි සැකකාර (455338) එස් එච් වර්ණසිරි නැමැති කොප්‍රල්වරයා මේ මස 22 වන දින දක්වා රක්ෂිතබන්ධනාගාරගත කරන ලෙස අධිකරණයෙන් ඉල්ලීමක් කළේ ය.අදාළ කරුණු සළකා බැලු මහෙස්ත්‍රාත්වරයා සැකකරු මේ මස 22 දින තෙක් රක්ෂිතබන්ධනාගාරගත කරමින් සැකකරු එදිනට හදුනාගැනිමේ පෙරට්ටුව සදහා ඉදිරිපත් කරන ලෙස බන්ධනාගාර අධිකාරිවරයා වෙත නියම කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n13111611</link>
    <topic>‘රන්දිව’ පුවත් පතට අතුරු තහනමක් පැනවීම ප්‍රතික්ෂේපයි</topic>
    <author>රෝෂන් තුෂාර</author>
    <content>කර්මාන්ත ශාලාවකින් පරිසරයට වන හානිය හෙළිදරව් කෙරෙන හෝ ඒ පිළිබද බලධාරින්ගේ අවධානය යොමු කෙරෙන ප්‍රවෘත්ති පළකිරම මගින් කිසුදු පාර්ශවයකට අපහාසයක් සිදු නොවන බව නිගමනය කළ කොළඹ දිසා අධිකරණය එවන් ප්‍රවෘත්තියක් පළ කළ "රන්දිව" පුවත් පතට අතුරු තහනමක් පැනවීම ඊයේ(15)ප්‍රතික්ෂේප කළේය.පුවත්පතට පනවා තිබු වාරණයද විසිරුවා හැරි කොළඹ ප්‍රධාන දිසා විනිසුරු ප්‍රදිප් හෙට්ටිආරචිචි මහතා " සාධාරණ හෙළිදරව්වක් ජනතාව ‍ඉදිරියේ තබන පුවත් පතකට තහනම් නියෝගයක් නිකුත් කිරිම මඟින් භාෂණයේ හා ප්‍රකාශණයේ අයිතින් සීමාවිය හැකිබව ප්‍රකාශ කළේය.පුවත්පතක පුවතක් පළකළ පමණින් කර්මාන්ත ශාලාවක නිෂ්පාදන කටයුතුවලට හෝ ව්‍යාපාරික කටයුතු වලට හානියක් සිදුවේ යැයි නිගමනය කළ නොහැකි බව පැවසු විනිසුරුවරයා එසේ ප්‍රවෘත්ති පළකිරම සීමා කිරිම මහජන සුභ සිද්දියට හිතකර නොවන බවද පැවැසීය.මීරිගම අපනයන සැකසුම් කලාපයේ පිහිටි ජීෆි ප්‍රොඩක්ට්ස් සමාගම පැවරු නඩුවක් සලකා බැලීමෙන් පසුව රන්දිව පුවත්පතට නිකුත් කර තිබු වාරණය මෙසේ ඉවත් කළ අතර අතරු තහනම් ඉල්ලීමද ප්‍රතික්ෂේප ‍කළේය.රන්දිව පුවත්පත් පසුගිය අගෝස්තු 25 දින පලකරන ලද ලිපියක් මගින් අපහාසයක් සිදු වුයේ යැයිද ඊට වන්දි ලෙස රුපියල් මිලියන 500 ක වන්දි අයකර දෙන ලෙසද ඉල්ලා මේ නඩුව පවරා තිබිණි. අදාළ ලිපිය මගින් කර්මාන්ත ශාලාවට අපහාසයක් සිදුවි ඇද්ද යන්න පිළිබද නඩු විභාගය ජනවාරි 30 දිනට කල් තැබිණි.කැල්සියම් නයිට්රේට් භාවිතයෙන් කොහුබත් ආශ්‍රිත නිෂ්පාදන කරන සිය සමාගම සියලු පරිසර බලපත්‍ර සහිතට කර්මාන්තය සිදුකරන බවත් සදහන් කරමින් මේ නඩුව පවරා තිබිණි.විත්තිය වෙනුවෙන් කරුණු ඉදිරිපත් කරමින් ජනාධිපති නීතිඥ අලිසබ්රි මහතා සදහන් කර ඇත්තේ මහජනතාවට සත්‍ය හෙළිදරව් කිරිමට හා කර්මාන්ත ශාලාව පිළිබද බලධාරින්ගේ අවධානය යොමුකිරිමේ අරමුණින් පුවත්පත කරුණු අනාවරණය කර ඇති බවය. කර්මාන්ත ශාලා අපද්‍රව්‍ය මගින් බලපැමට ලක්වන ජනතාවට .පරිසරයට සාධාරණය ඉටුකිරිම සදහා ප්‍රවෘත්තිය පලකළා මිස තරඟ කාරි කර්මාන්තයක බලපෑමක් පුවත්පතට අදාළ නොවු බවය.පැමිණිල්ල වෙනුවෙන් ජනාධිපති නීතිඥ රොමේෂ් ද සිල්වා මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n13111612</link>
    <topic>සමුළු සභාපතිත්වය ජනපතිතුමාට හිමිවීමමෙරට ආර්ථික සමෘද්ධියට විශාල රුකුලක්</topic>
    <author>අසේල කුරුළුවංශ</author>
    <content>පොදු රාජ්‍ය මණ්ඩල නායකත්ව සමුළුව මෙරට පැවැත්වීම හා එහි සභාපතිත්වය අප ජනපතිතුමන්ට හිමිවීම මෙරට ආර්ථික සමෘද්ධියට විශාල රුකුලක් වනු ඇතැයි ශ්‍රී ලංකා රාමඤ්ඤ මහ නිකායේ මහානායක අතිපූජ්‍ය නාපාන පෙමසිරි නාහිමියෝ පවසති.මෙවැනි සමුළුවක් මෙරට පැවැත්වීමට හැකිවීම ශ්‍රී ලංකාව ලත් ජයග්‍රහණයක් බව ද උන්වහන්සේ කීහ.මෙරට සිංහල, දෙමළ, මුස්ලිම් නායකයින් රටේ පොදු දියුණුව සඳහා ඒකරාශී කැර ගැනීම තුළින් ජනපති මහින්ද රාජපක්ෂ මහතා සතු නායකත්වයේ ගුණාංග ඉස්මතු වන බවත්, පොදු රද මඬුලු සමුළුවේ සභාපති ධුරය මගින් සුවිශේෂ සේවයක් කිරීමට එම නායකත්වය මහත් රුකුලක් වනු ඇති බවත් මහනාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n13111613</link>
    <topic>දෙස් විදෙස් මාධ්‍ය හිතවතුන්ගේ ප්‍රශ්නවලටජනපතිතුමා නොපැකිළව උත්තර දුන්නා</topic>
    <author>හිදෝගම සමූහ</author>
    <content>දෙස් විදෙස් මාධ්‍ය හිතවතුන්ගේ ප්‍රශ්නවලට ජනාධිපතිතුමා කිසිදු පැකිලීමකින් තොරව සත්‍ය තේරුම් කර දී නොබියව කරුණු ඉදිරිපත් කිරිම තුළින් අප රට ලෝකයාගේ ගෞරවයට පාත්‍ර වුණු බැව් උතුරු මැද පළාත් සෞඛ්‍ය ඇමැති එච්.බී සේමසිංහ මහතා පැවසීය.ජනාධිපති මහින්ද රාජපක්ෂ මහතාගේ උපන් දිනය සමරා පවත්වනු ලබන ජාතික රුක්රෝණ වැඩසටහනට සමගාමීව උතුරු මැද පළාත් ප්‍රධාන රුක්රෝපණ වැඩසටහනට ඊයේ (15) එක්වෙමින් මේ බව කී සේමසිංහ මහතා මෙසේද කීය. පරිසර සංරක්ෂණය - පරිසරය ආරක්ෂා කිරිම පිළිබඳ මුළු ලෝකයම ඉහළ අන්දමින් කටයුතු කරනවා. අපි රෝපණය කරන පැළ සුරක්ෂිත කළ යුතුයි. මේ පළා‍තේ සහා භුමිය අලංකාර කිරිමේ වැඩසටහනක් ද ආරම්භ කළා.ප්‍රධාන අමාත්‍ය එස්.එම්.රංජිත් මහතා අද මෙහි ප්‍රධාන ආරාධිතයාය. නමුත් එතුමා පොදුරාජ්‍ය මණ්ඩලීය රාජ්‍ය නායක සමුළුවට සහභාගීවීම නිසා එම රාජකාරීය මට කිරිමට සිදු වුණා.එම සමුළුවෙන් අප රටට විශාල ගෞරවයක් වගේම ඉදිරි සංවර්ධනයට දායකත්වයද ලැබෙනවා.වසර 30ක යුද්ධයෙන් පසු රට තුළ සිදු වී ඇති ඇත්ත ඇති සැටියෙන්ම මුළු ලෝකයාටම පෙන්වා දීමට අපට ලැබුණු හොදම අවස්ථාවක් තමයි මේ සමුළුව. ඒ කීර්තිය ලබා දුන් ජනාධිපතිතුමාට උතුරු මැද පළාතේ ජනතාවගේ ගෞරවය පුද කරනවා.උතුරු මැද පළාත් සභා ප්‍රධාන ලේකම් එස්. එච්. ආර්. බී. හේරත් මහතා විසින් මෙම රුක්රෝපණ වැඩසටහන සංවිධාන කර තිබුණි. මෙම අවස්ථාවට උතුරු මැද පළාත් සභා සභාපතී ටී. එම්. ආර්. සිරිපාල, පළාත් සභා මන්ත්‍රී සුසිල් ගුණරත්න, ඇතුළු පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n13111614</link>
    <topic>උතුරට තද වැසි</topic>
    <author>උදුලා පීරිස්</author>
    <content>බෙංගාල බොක්කේ පවතින පීඩන අවපාතය අද (15) දහවල් 12 වනවිට යාපනයට කිලෝමීටර් 300 හා ත්‍රිකුණාමලයට කිලෝමීටර් 200 ඊසාන දෙසින් පවතින බව කාලගුණ විද්‍යා දෙපාර්තමේන්තුව පවසයි.එමනිසා උතුරු දිශාවේ වැසි සහිත තත්ත්වයක් පවතිනු ඇතැයි ද සමහර ස්ථානවල ඉතා තද වැසි හටගනු ඇතැයි ද එම දෙපාර්තමේන්තුව කියයි.උතුරු, උතුරු මැද හා නැ‍ෙඟනහිර නිරන්තරයෙන් වැසි හටගනු ඇතැයිද සෙසු අහස වලාකුලෙන් බරව තරමක තද සුළං තත්ත්වයක් පවතිනු ඇතැයි ද කාලගුණ විද්‍යා දෙපාර්තමේන්තුව කියයි.උතුරු, නැ‍ඟෙනහිර හා ගිණිකොනදිග මුහුදු ප්‍රදේශයන්හි වැසි හා ගිගුරුම් සහිත වැසි හා පැයට කිලෝමීටර් 80ක වේගයෙන් සුළං හමායනු ඇතැයිද කියයි.මේ තත්ත්වය හේතුවෙන් කාලගුණ විද්‍යාඥ මහේෂ් සුචරිත මහතා කියන්නේ එම මුහුදු ප්‍රදේශ අනතුරු හා ඉතා රළු තත්ත්වයක් පවතිනු ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=n13111615</link>
    <topic>අතුරුගිරිය පෝරේ පුරාණ ශ්‍රී මහා විහාරස්ථනධාතු මන්දිරය-සංඝාවාසය විවෘත කිරීම 16 දා</topic>
    <author/>
    <content>අතුරුගිරිය පෝරේ පුරාණ ශ්‍රී මහා විහාරස්ථානයේ ඉදිකරන ලද අභිනව සංඝාවාසය සහ ධාතු මන්දිරය විවෘත කිරීමේ උත්සවය සහ වාර්ෂිික කඨින ජූජා පිංකම විහාරාධිපති අතිපූජ්‍ය රුක්මලේ ධම්මකිත්ති නාහිමිගේ අනුශාසකත්වයෙන් 2013 නොවැම්බර් 16 සහ 17 යන දිනවලදී ඉතා උසස් අන්දමින් පැවැත්වීමට කටයුතු යොදා ඇත. 2013 නොවැම්බර් 16 අභිනව සංඝාවාසයේ පවත්වනු ලබන සර්වරාත්‍රික පරිත්‍රාණ ධර්ම දේශනයත්, 2013 නොවැම්බර් 17 අලුයම 3 ට බොරලුගොඩ ඇටඹගහ පෙදෙස දිස්නා රංජනී මහහත්මියගේ නිවසින් පිටත් වන කඨින පෙරහර ප්‍රජාශාලා මාවත, සාම පෙදෙස, යුනික් ගාඩන්ස්, ගෝව්න්න මාවත ප්‍රධාන පාර අතුරුගිරිය හංදිය දක්වා ගමන්කොට නැවත ප්‍රධාන පාර ඔස්සේ විහාරස්ථානයට ලඟාවීමට නියමිතය.එදින පෙරවරු 11 ට හැත්තෑපස් නමකට අධික මහා සංඝරත්නය උදෙසා සපිරිකර සංඝගත දක්ෂිණාව පවත්වා කඨින චීවර පූජාව සිදු කරනු ලැබේ. මෙවර වස් ආරාධනා කළ පිංවතුන් දිස්නා රංජනී මිය, ඉන්දික බෙත්මගේ මයා, එම්.ඩී.බන්දුල මයා, චන්ද්‍රා රාජපක්ෂ මිය, විජයන්ති මල්ලිකා මිය, යන අයයි.මෙමෙ දුර්ලභ පිංකම් මාලාවට සහභාගිවන ලෙස විහාරස්ථ දායක සභාව ඔබ සැමට ශාසනාලයෙන් ආරාධනා කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=r1311161</link>
    <topic>දඟකාරකම නිසා පානදුරේ සුපිරි පාසලෙන් කොන්කළ අසරණ දරුවාට අධිකරණයේ පිහිටෙන් වෙනත් පාසලක්</topic>
    <author>පානදුර සමූහ - කපිල සෝමරත්න</author>
    <content>දඟකාරකම නිසා පානදුරේ සුප්‍රසිද්ධ විදුහලක ගුරුවර ගුරුවරියන් විසින් කොන්කර සිටි බාලවයස්කාර පාසල් ශිෂ්‍යයකුට පානදුර අතිරේක දිසා විනිසුරු හා ප්‍රධාන මහේස්ත්‍රාත් රුචිර වැලිවත්ත මහතාගේ දයාව, කරුණාව සහ අනුකම්පාව ලැබුණ නිසා එම පාසල් දරුවාට වෙනත් පාසලක ඉගෙනීමේ අවස්ථාව ලැබිණි.එම අවස්ථාව ලැබුණේ මෙම දරුවා ගැන පානදුර ළමා සහ පරිවාස නිලධාරිනියක් විසින් අධිකරණයට ඉදිරිපත් කළ පරිවාස වාර්තාවක සඳහන් කරුණු ගැන මහේස්ත්‍රාත්වරයා විමසීමක් කිරීමෙන් පසුවය.අදාළ විදුහලේ විදුහල්පතිවරයා ද අධිකරණයට කැඳවූ මහේස්ත්‍රාත්වරයා 14 හැවිරිදි මෙම පාසල් ශිෂ්‍යයාගේ චරිතය ගැන ද සොයා බැලුවේය.ඔහු දඟකාර ජීවිතයක් ගතකරන පාසල් ශිෂ්‍යයකු බව අනාවරණය විය.ගුරුවරුන්ගේ අවවාද හා අනුශාසනා ද නොසලකා මෙම ශිෂ්‍යයා පාසලේ පංතියේ සෙසු ශිෂ්‍යයන්ගෙන් ද, ගුරුවරුන්ගෙන් ද දයාව, කරුණාව නොලැබ කොන්වී සිටී.මේ නිසා ඔහු ඉතා දුක්ඛිත තත්ත්වයේ පසුවුණේ දුප්පත්කම නිසාම යැයි හැඟී ගියේය.පරිවාස වාර්තාවේ සඳහන් කර තිබුණු සැලකිල්ලට ගත් මහේස්ත්‍රාත්වරයා මෙම ශිෂ්‍යයාට වැඩිදුර අධ්‍යාපනය ලබාදීම සඳහා වෙනත් පාසලකට යොමුකරන බවට තීරණයක් ගත්තේය.ඒ අනුව මෙම ශිෂ්‍යයා පානදුරේ වෙනත් පාසලකට ඇතුළත් කිරීමට කටයුතු යෙදිණි.14 වියැති මෙම අහිංසක දරුවා කොන්කිරීමට ඉහත කී සුපිරි පාසලේ ගුරුවරු ගත් උත්සාහය බිඳ වැටුණි.දැන් එම දරුවා පානදුරේ වෙනත් පාසලක පස්වන ශ්‍රේණියේ ඉගෙනීම ලබයි.එම පාසල් දරුවා ඉතා දිළිඳු පවුලක දරු‍ෙවකි. දඟකාර වයසේ පසුවූ මෙම දරුවාගේ පියාට ස්ථිර රැකියාවක් ද නැත.ඔහු තම දරුවන් දෙදෙනා පෝෂණය කරන්නේ පානදුරේ කරත්තයක තබාගෙන මසල වඩේ අලෙවි කිරීමෙන් ලැබෙන ආදා‍යමෙනි.මෙම දරුවන් දෙදෙනාගේ මව සුනාමියට හසුවීමෙන් මියගියේ ඔවුන් පානදුරේ වෙරළබඩ කුඩා පැල්පතක පදිංචි වී සිටි කාලයේදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=r1311162</link>
    <topic>ගව ඝාතනය සිදු කරන අයුරු ප්‍රදර්ශන භුමියක</topic>
    <author>මහරගම විශේෂවේහැල්ලේ පියතිලක</author>
    <content>නුගේගොඩ අනුලා බාලිකා විද්‍යාලයේ පාසල් ප්‍රදර්ශනයකදී පාසල් දරුවන්ගේ නිර්මාණයක් නොවන නව මාදිලියේ ප්‍රදර්ශන කුටියක් දක්නට ලැබිණ. නරඹන්නන් බහුතරයකගේ විශේෂ අවධානය මෙයට යොමුවී තිබිණි.ප්‍රදර්ශන කුටිය නම්කර තිබුණේ ගවමස් කෑමෙන් වළකිමු. එපා එපා මස්කන්නට කිරි අම්මාගේ යනුවෙන් නම්කර තිබුණු මෙම ප්‍රදර්ශන කුටිය සාමාන්‍යයෙන් පාසලක ප්‍රදර්ශනයක දකින්නට නොලැබෙන එකකි.ගව ඝාතකාගාරයක්, ගව වධකාගාරයක් එම කුටියේ ප්‍රදර්ශනය විය. නිර්මාණය කර තිබුණ ගවයන් මරණ ආකාරය මෙහිදී ප්‍රදර්ශනය විය. ගව ඝාතකයා ගව මස් මිලට ගන්නා තැනැත්තෙක්. ගව ඝාතක අවි ආයුධ ඉතාමත් කලාත්මකව නිර්මාණය කර තිබිණි.මෙම කුටියේ නිර්මාණකරු නුගේගොඩ, ගංගොඩවිල පදිංචි මයිකල් මෙන්ඩිස් මහතාය. තවමත් හිරිමල් වියේ පසුවන මයිකල් ගවමස් කෑමේ ආදීනව ප්‍රජාවට විස්තර කරමින් සිටියේය.“මා උපතින් ක්‍රිස්තියානි ආගමිකයෙක්. සෑම ඉරිදාවකම පල්ලියට යනවා. මගේ පවුලේ අයද ගවමස් කෑමට පුරුදුවී සිටියා. මාත් මගේ බිරියත්, දරුවන් දෙදෙනාත් ඔත්පලව සිටින මගේ පියාත් ගව මස් කෑ අය වුණා.මේ අතර දිනක් ගව ඝාතකාගාරයක හරකෙක් බෙල්ල කපා මරණ හැටි මා දැක්කා. සතාගේ මර ලතෝනිය මගේ හිත වෙනස් කළා. එදා සිට මේ සටනට මා යොමු වුණා.මා වෘත්තියෙන් වාහන පින්තාරුකරුවෙක්. මගේ වෘත්තීය ජීවිතයෙන් කොටසක් මේ සඳහා කැප කළා.ගව ඝාතකාගාරය නිර්මාණය කිරීම ප්‍රශ්නයක් වුණා. ආර්ථික ප්‍රශ්නය. මේ අතරතුර කරුණාවන්ත ස්ටැන්ලි කියා වෛද්‍යවරයෙක් මට මුණගැහුණා. ඒ මහතා මට අත දුන්නා. නිර්මාණ කිරීමට අවශ්‍ය යන්ත්‍ර සූත්‍ර අරගෙන දුන්නා. ආර්ථික වශයෙනුත් උදව් කළා.දැයට කිරුළ ප්‍රදර්ශනවල මෙම ප්‍රදර්ශන කුටිය හඳුන්වාදුන්නේ මහරගම නගරාධිපති කාන්ති කොඩිකාර මහත්මියයි.ප්‍රදර්ශනය නැරඹූ දහස් ගණනක් තමන් ගව මස් කෑමෙන් මිදුණු බව මට ලිපි මගින් දන්වා තියෙනවා.හැම ආගමක්ම තියෙන්නේ මිනිසා හදන්නයි. උපතින් ලත් ආගම මා අතෑරියේ නෑ. දැන් මාත් මගේ ගෙදර අයත් පල්ලියටත් යනවා පන්සලටත් යනවා.මෙම පිංකම කිරීමට ඇති බාධකය වාහනයක් නැතිකමයි. ඩිමෝ බට්ටා වැනි පුංචි වාහනයක් ඇතොත් මට තවත් ප්‍රදර්ශන සංඛ්‍යාව වැඩි කළ හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=r1311163</link>
    <topic>දැයට කිරුල සංවර්ධනවැඩසටහන් සාර්ථකව</topic>
    <author>බුලත්කොහුපිටිය සමූහ ඩබ්ලිව් රෝහන</author>
    <content>දැයට කිරුළ වැඩසටහන යටතේ කුරුණෑගල , පුත්තලම හා කෑගල්ල යන දිස්ත්‍රික්කවල මේ වන විට සාර්ථක ප්‍රගතියක් ලබා ඇතැයි ආර්ථික සංවර්ධන නියෝජ්‍ය අමාත්‍ය එස්.එම්. චන්ද්‍රසේන මහතා පවසයි.මීට පෙර පැවති දැයට කිරුළ වැඩසටහන්වලට වඩා මෙවර ග්‍රාමීය මට්ටමේ ජනතාවගේ ගැටලු හදුනා ගෙන ඒවාට විසඳුම් ලබා දිම මෙවර විශේෂත්වයයි.මීට අමතරව ජනතාවගේ එම දිස්ත්‍රික්කවල යටිතල පහසුකම් හඳුනාගෙන ඒවා සපුරාලීමට ද රජය කටයුතු කරයි. මෙම සියලු සංවර්ධන කටයුතු සාර්ථක කර ගැනීමට සියලු දෙනාගේ සහාය රජයට අවශ්‍ය බව නියෝජ්‍ය අමාත්‍යවරයා ප්‍රකාශ කළේ මෙම මස 12 දින කෑගල්ල දිස්ත්‍රික් ලේකම් කාර්යාලයේ දී කෑගල්ල දිස්ත්‍රික්කයේ දැයට කිරුළ ප්‍රගති සමාලෝචන රැස්විමට සහභාගි වෙමිනි.මෙම අවස්ථාවට එක් වු දැයට කිරුළ සභාපති විදුලි සන්දේශ හා තොරතුරු තාක්ෂණ ඇමති රංජිත් සියඹලාපිටිය මහතා ප්‍රකාශ කළේ දැයට කිරුළ වැඩසටහන හරහා සංවර්ධන කටයුතුවලට ලැබෙන මුල්‍යම ප්‍රතිපාදනවලින් උපරිම ප්‍රයෝජන ගැනීම ජනතාවගේ යුතුකමක් බවයි. එමෙන්ම සංවර්ධන කටයුතුවල දී දැනට ඇති රජයේ ගොඩනැගිලිවලින් ද උපරිම ප්‍රයෝජන ලබා ගත යුතු බව ද අමාත්‍යවරයා පැවසීය.මෙම අවස්ථාවට පශුසම්පත් හා ග්‍රාමීය ප්‍රජා සංවර්ධන නියෝජ්‍ය අමාත්‍ය එච්.ආර්.මිත්‍රපාල, කෘෂිකර්ම නියෝජ්‍ය අමාත්‍ය වයි.ජී.පද්මසිරි, කෑගල්ල දිස්ත්‍රික් ලේකම් තුසිත පී වනිගසිංහ හා ප්‍රාදේශීය සභා සභාපතිවරු ප්‍රාදේශීය ලේකම්වරු ද සහභාගී වි සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=r1311164</link>
    <topic>අලි අනාථාගාර මාර්ගය අලංකාර කිරීමට අනුමැතිය ඉල්ලයි</topic>
    <author>රඹුක්කන උතුර සමූහවිපුල එස් කුමාරතුංග</author>
    <content>පින්නවල සංචාරක කලාපයට පැමිණෙන සංචාරකයින්ට ආකර්ශනීය පරිසරයක් ඇති කි‍රිමෙ අරමුණින් කෑගල්ල රඹුක්කන ප්‍රධාන මාර්ගය සහ මාඔය පාලමෙ සිට පින්නවල අලි අනාථාගාරය දක්වා මාර්ගය අලංකාර කිරිමට අමාත්‍ය මණ්ඩල අනුමැතිය ඉල්ලා තිබේ.උද්භිද උද්‍යාන හා පොදු විනෝදාත්මක කටයුතු අමාත්‍යාංශයේ අමාත්‍ය මණ්ඩල අනුමැතිය ඉල්ලා ඇති බවත්, දැනට පළාත් මාර්ග සංවර්ධන අධිකාරිය යටතේ පාලනය වන මෙම මාර්ගය මාඔය පින්නවල කොටස හා ජලය බැසයන කානු පද්ධතියක් යොදා පුළුල් කිරිමට අපේක්ෂා කෙරේ.මෙහි සංවර්ධන කටයුතු සහා මාර්ග සංවර්ධන අධිකාරිය, නාගරික සංවර්ධන අධිකාරිය, ජාතික ජල සමිපාදන හා ජලාපවහන මණ්ඩලය, විදුලිබල මණ්ඩලය, ශ්‍රි ලංකා ටෙලිකොම් ආයතන වෙත රැපියල් මිලියන එකසියය තිහක මුදලක් මහා භාණ්ඩාගාරයෙන් ලබා ගැනිම සදහා උද්භිත උද්‍යාන හා පොදු විනෝදාත්මක කටයුතු අමාත්‍ය ජයරත්න හේරත් මහතා අමාත්‍ය මණ්ඩල අනුමැතිය ඉල්ලා ති‍බේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=r1311165</link>
    <topic>කඩුවෙල බස් නැවතුම්පොළ ළඟඳීම ජනතා අයිතියට</topic>
    <author>අතුරුගිරිය විශේෂ - වික්‍රම සමරසිංහ</author>
    <content>කාලයක් තිස්සේ කඩුවෙලට තිබූ ප්‍රමුඛ අවශ්‍යතාවයක් සපුරාලමින් කඩුවෙල නගරාධිපති ජී. එස් . බුද්ධදාස මහතාගේ සංකල්පයකට අනුව රුපියල් ලක්ෂ 1100 (කෝටි 11ක) වියදමින් විශේෂ නිර්මාණයකට අනුව ඉදිකර ඇති තෙමහල් නව බස් නැවතුම්පළ ළඟඳීම ජනතා අයිතියට පැවරීමට නියමිතය.ඉහළමහල වලට නැගීමට තරප්පුපෙළවලට අමතරව විදුලි සෝපානයක් (ලිෆ්ට්) ක්‍රියාත්මක වන ලංකාවේ ඇති පළමු සහ එකම බස්නැවතුම්පළ මෙය වේ. එහි ඉදිකිරීම් කටයුතු භාර ප්‍රධාන ඉංජිනේරු ගැමුණු පෙරේරා මහතා පවසන පරිදි මෙහි බිම් මහලේ (පළමු මහලේ) විවිධ ප්‍රදේශවල ගමන් කරන බස්රථ සඳහා පෝලිම් 12ක් ද, අධිවේගී මාර්ගය වෙනුවෙන් වායු සමනය කළ කාමරයක් සහිත විශේෂ පෝළිමක් ද ඇත. දෙවන මහලේ ව්‍යාපාරිකයන් සඳහා වෙන් වූ කඩකාමර 16ක් ද, බැංකු සඳහා තනන ලද ස්වයංක්‍රීය බැංකු පද්ධති කාමරද (ATM මැෂින් කාමර) තෙවන මහලෙහි උඩම තට්ටු‍ෙවහි කඩ කාමර 10ක් ද ඉදිකර ඇත.ආගමික කටයුතුවලට මුල්තැන දෙමින් සර්ව රාත්‍රික පිරිත් දේශනාවක් පවත්වා රාජ්‍ය නායකයන්ගේ සහභාගිත්වයෙන් මේ බස්නැවතුම්පළ ජනතා අයිතියට පත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=r1311166</link>
    <topic>ගෝනදූව රජයේ රෝහලේකැපී පෙනෙන වෙනසක්</topic>
    <author>කළුතර මධ්‍යම විශේෂ එච්. එල්. සුනිල් ශාන්ත</author>
    <content>බස්නාහිර පළාත් සෞඛ්‍ය දෙපාර්තමේන්තුවට අයත්, කළුතර ප්‍රදේශයේ පිහිටි ගෝනදූව රජයේ රෝහලේ සේවයට පැමිණි ප්‍රධාන වෛද්‍ය නිලධාරිවරයාගේ කාර්යක්ෂම බව සහ ඉමහත් උනන්දුව නිසා රෝහලේ කැපී පෙනෙන වෙනසක් සිදුව ඇතැයි මොරොන්තුඩුව ප්‍රදේශවාසීහු කියති.ගෝනදූව රජයේ රෝහලේ ප්‍රධාන වෛද්‍ය නිලධාරි අමල් ගමගේ මහතා එම රෝහල දියුණු කොට මහජන හිතකාමී, කාර්යක්ෂම හා උසස් මට්ටමේ සේවාවක් ලබාදීමට දක්වන බලවත් උනන්දුව පිළිබඳව තේරුම් ගත් ප්‍රදේශවාසීහු වෛද්‍යවරයා ද සමඟ එක්වී “සුමිතුරෝ පදනම” නම් වූ ස්වේච්ඡා සංවිධානයක් ද පිහිටුවාගෙන ඇත.මෙහි දැනට ක්‍රියාකාර සාමාජික සාමාජිකාවන් පනහකට අධික සංඛ්‍යාවක් ඇතැයි ද, ඔවුන් සියලුදෙනාම එක්වී තම තමන්ගේ පුද්ගලික වියදම් යොදවා ගෝනදූව රෝහලේ විවිධ සංවර්ධන වැඩසටහන් ක්‍රියාත්මක කරති.රෝහලේ දින පහ පුරාම පැවැත්වෙන විවිධ සායන සඳහා පැමිණෙන රෝගීන්ට “සුප්” ලබාදීම, මේ ස්වෙච්ඡා පදනමෙන් ඉටුවන මහඟු සේවයකි.වසර 60 කට වඩා වැඩි කාලයක් දිරාපත් වෙමින් තිබූ රෝහල් වහලය අලුත්වැඩියා කොට, අස්බැස්ටෝස් සෙවිලි තහඩු යොදා පිළිසකර කර ඇත. විදුලි පද්ධති ද සම්පූර්ණයෙන්ම අලුත්වැඩියා කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=r1311167</link>
    <topic>දහම් පාසල් සිසු නිපුණතා 2013 ප්‍රතිඵල</topic>
    <author>ගම්පහ සංචාරක - නිමල් ජයසිංහ</author>
    <content>සමස්ත ලංකා දහම්පාසල් සිසු නිපුණතා 2013 ඇගැයීම් වැඩසටහන යටතේ ගම්පහ බණ්ඩාරනායක මහා විද්‍යාලයේදී පසුගියදා පැවති තරගයෙන් ප්‍රාදේශීය ශාසනාරක්ෂක මණ්ඩල මට්ටමින් ජයග්‍රාහී ස්ථාන 05ක් ලබාගෙන තිබේ.ඒ අනුව ගම්පහ ප්‍රාදේශීය ශාසනාරක්ෂක බල මණ්ඩලය ප්‍රථම ස්ථානයද, කටාන මීගමුව ප්‍රාදේශීය ශාසනාරක්ෂක බල මණ්ඩලය දෙවන ස්ථානයද, වත්තල තෙවන ස්ථානයද, දොම්පේ (I) කලාපය සිවුවන ස්ථානයද, මිනුවන්ගොඩ (II) කලාපය පස්වන ස්ථානයද හිමිකර ගනු ලැබීය.මේ නිපුණතා ඇගැයීම් තරගයෙන් ප්‍රථම ස්ථානය හිමිකරගත් දරු දැරියන් දෙසැම්බර් මස කෑගල්ලේදී පැවැත්වීමට නියමිත සමස්ත ලංකා සිසු නිපුණතා ඇගැයීම් තරගයටද සුදුසුකම් ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=s1311161</link>
    <topic>පීඩනය හිසින් දරාගත් ශ්‍රී ලංකා පිල අද නවසීලන්තය සමග තරග බිමේ</topic>
    <author>ෆවුස් මොහොමඩ්</author>
    <content>ශ්‍රී ලංකාව හා නවසීලන්තය අතර තුන්වැනි හා අවසන් එක්දින තරගය අද (16) දඹුල්ල ජාත්‍යන්තර ක්‍රිකට් ක්‍රීඩාංගණයේ දී දිවා තරගයක් ලෙස පෙරවරු 9.45ට ආරම්භ කෙරේ. මේ වනවිට තරග 1-0ක් ලෙස පෙරමුණේ සිටින නවසීලන්තය තරගාවලිය ජය ගැනීමේ අරමුණින් යුතුව තරග බිමට පිවිසෙන අතර නවසීලන්තය පරදවා තරගාවලිය සමකර ගැනීමේ බලාපොරොත්තුවෙන් ශ්‍රී ලංකාව තරග වදිති.නවසීලන්ත කණ්ඩායම නවක ක්‍රීඩකයන් රැසකගෙන් සමන්විත වීම හේතුවෙන් එක්දින තරගාවලිය ආරම්භයේ සිටම වැඩි ගෞරව අත්තර ගැනීමට ශ්‍රී ලංකා පිල සමත්ව සිටියත් දෙවැනි තරගයේ පරාජයත් සමග සියල්ල කණපිට හැරිණි. ඒ අනුව ශ්‍රී ලංකාව අද තරගයට මුහුණදෙන්නේ වෙනදාට වඩා පීඩනයකින් යුතුවය.දෙපිල අතර තරග තුනකින් යුත් එක්දින තරගාවලියේ හම්බන්තොට පැවැති දිවා රාත්‍රී පළමු තරගයට වර්ෂාවෙන් බාධා ඇතිවූ නිසා අතරමග නතර කර දැමිණි. එම ක්‍රීඩාංගණයේ දීම පැවැති දිවා රාත්‍රී දෙවැනි තරගයෙන් ශ්‍රී ලංකාව කඩුලු 4ක අනපේක්ෂිත පරාජයක් ලැබීය. අත්දැකීම් බහුල සුපිරි පිතිකරුවන් හා පන්දු යවන්නන් සිටියද පසුගිය තරග 2දීම තිලකරත්න ඩිල්ෂාන් හා කුමාර් සංගක්කාර නොවන්නට ශ්‍රී ලංකා ඉනිම වර්ණවත් කිරීමට සමතකු සිටියේ නැත. තරග 2දීම ලකුණු අතර සිටි මේ ප්‍රවීණ ක්‍රීඩකයන් දෙදෙනා අනගි සම්බන්ධතාව ගොඩනගමින් ශ්‍රී ලංකා ලකුණු පුවරුව ඉහළ දැමූහ. එහෙත් ඩිල්ෂාන්ගේ හා සංගක්කාරගේ විශිෂ්ට පිතිහරඹය අපතේ යවමින් දෙවැනි තරගයේ ජයග්‍රහණය අවසන් මොහොතේ දී නවසීලන්තයේ නේදන් මැකලම් උදුරා ගත්තේය.දෙවැනි තරගයේ දී සුවිශේෂි වාර්තාවකට හිමිකම් කීමට කුමාර් සංගක්කාර සමත්විය. ඒ 2013 වසරේ එක්දින ලකුණු දහසේ සීමාව පසුකළ පළමු ශ්‍රී ලාංකික පිතිකරු ලෙස වාර්තා පොතට එක්වීමය. අද තරගයේ දී එම වාර්තාවේ දෙවැනි ශ්‍රී ලාංකික පිතිකරු වීමේ අවස්ථාව තිලකරත්න ඩිල්ෂාන්ට හිමිවී තිබේ. ඔහු මෙතෙක් එක්දින ලකුණු 925ක් රැස් කරගෙන සිටියි.රංගිරි දඹුල්ල ජාත්‍යන්තර ක්‍රීඩාංගණයේ එක්දින තරගයක් පවත්වනු ලබන්නේ වසර තුනකට පසුව වීම විශේෂත්වයකි. මීට පෙර අවසන් වරට එහි එක්දින තරගයක් පැවැත්වූයේ 2010 අගෝස්තු මාසයේදීය. ඒ ශ්‍රී ලංකාව හා ඉන්දියාව අතරය. එම තරගයෙන් ලකුණු 74ක ජයක් වාර්තා කිරීමට ශ්‍රී ලංකාව සමත්විය. එතෙක් මෙතෙක් එක්දින තරග 43ක් පවත්වා ඇති රංගිරි දඹුල්ල ජාත්‍යන්තර ක්‍රීඩාංගණයේ ශ්‍රී ලංකාව සහභාගි වී ඇති තරග ගණන 33කි. ඉන් තරග 23ක ජය අත්කර ගැනීමට ශ්‍රී ලංකාව සමත්විය.අද පැවැත්වෙන තරගයට ශ්‍රී ලංකාව හා නවසීලන්තය මුහුණදෙන්නේ මෙතෙක් දෙරට අතර පැවැති එක්දින තරග 81න් තරග 37බැගින් ජයග්‍රහණය කොට සම තත්ත්වයක පසුවෙමිනි.ශ්‍රී ලංකා පිල - ඇන්ජෙලෝ මැතිව්ස් (නායක), දිනේෂ් චන්දිමාල් (උපනායක), ටී.එම්.ඩිල්ෂාන්, දිමුත් කරුණාරත්න, කුසල් ජනිත් පෙරේරා, කුමාර් සංගක්කාර, මහේල ජයවර්ධන, ළහිරු තිරිමාන්න, තිසර පෙරේරා, නුවන් කුලසේකර, ලසිත් මාලිංග, සුරංග ලක්මාල්, රංගන හේරත්, සචිත්‍ර සේනානායක, අජන්ත මෙන්ඩිස්, අෂාන් ප්‍රියංජනනවසීලන්ත පිල - කයිලි මිල්ස් (නායක), ඉයන් බට්ලර්, ග්‍රාන්ට් එලියට්, ටොම් ලැතම්, නේදන් මැකලම්, කොලින් මුන්රෝ, රොබ් නිකොල්, හමීෂ් රදෆර්ඩ්, නීල් බෘම්, ඇන්ටන් ඩෙවිසිච්, ඇන්ඩෘ එලිස්, මිචෙල් මැක්ලෙනගන්, ඇඩම් මයින්, ජේම්ස් නීෂම්, ලූක් රොන්ච.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=s1311162</link>
    <topic>ක්‍රීඩා ඇමැතිවරුන්ගේ හමුවක්</topic>
    <author>ඡායාරූපය-සමන්ත වීරසිරි</author>
    <content>පොදු රද මඬුලු ක්‍රීඩා ඇමැතිනි ෂෝනා රොබින්සන් මහත්මිය ඊයේ (15) ක්‍රීඩා අමාත්‍යාංශයේදී ක්‍රීඩා ඇමැති මහින්දානන්ද අලුත්ගමගේ මහතා හමුවු අයුරු.මේ අවස්ථාවට ‍පොදු රාජ්‍ය මණ්ඩලීය ක්‍රීඩා සම්මේලනයේ ‍මහ‍ ලේකම් ලුවි මාටින්, ක්‍රීඩා අමාත්‍යංශ ලේකම් අනුර ජයවික්‍රම මහත්ම මහත්මීන් සමගින් ජාත්‍යන්තර පදක්කම්ලාභීන් වන නිලුක කරුණාරත්න, නදීකා ලක්මාලි, මැතිව් අබේසිංහ සහ මංජුල කුමාරද එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=s1311163</link>
    <topic>මහ බැංකු-ජාතික ඉතිරි කිරීම් ‘ඒ’ කණ්ඩායම්අන්තර් බැංකු කැරම් ශූරතා දිනති</topic>
    <author/>
    <content>ශ්‍රී ලංකා කැරම් සම්මේලනය සංවිධාන කළ අන්තර් බැංකු කැරම් තරගාවලියේ ශූරතා හිමිකර ගැනීමට මහ බැංකු ‘ඒ’ කණ්ඩායම සහ ජාතික ඉතිරි කිරීමේ බංකු ‘ඒ’ කණ්ඩායම් සමත්විය.පිරිමි ශූරතාව දිනාගත් මහ බැංකු ‘ඒ’ කණ්ඩායම හමුවේ අවසන් තරගයේදී ජාතික ඉතිරි කිරීමේ බැංකු ‘ඒ’ කණ්ඩායම 3-2ක් ලෙසින් පරාජයට පත්විය. ජාතික ඉතිරිකිරීමේ බැංකු ‘ඒ’ කණ්ඩායම විසින් වට 3-2කින් සෙලාන් බැංකු කණ්ඩායමද මහ බැංකු කණ්ඩායම හමුවේ ජාතික ඉතිරි කිරීමේ බැංකු ‘බී’ කණ්ඩායමද පිරිමි අර්ධ අවසන් පූර්ව වටයේදී පරාජයට පත්විය.මහ බැංකු කණ්ඩායම වට 2-0කින් පරාජය කරමින් කාන්තා අවසන් තරගයෙන් ජයගැනීමට ජාතික ඉතිරි කිරීමේ බැංකු ‘ඒ’ කණ්ඩායම සමත්විය. රාජ්‍ය උකස් හා ආයෝජන බැංකුව වට 2-0කින් ජාතික ඉතිරි කිරීමේ බැංකු ‘ඒ’ කණ්ඩාමටද, ජාතික ඉතිරි කිරීමේ බැංකු ‘බී’ කණ්ඩායම වට 2-0කින් මහ බැංකු කණ්ඩායමද කාන්තා අවසන් පූර්ව තරගයේදී පරාජයට පත්විය. කැරම් සම්මේලන මූලස්ථානයේදී පැවැති තරගාවලියට බැංකු 11ක් නියෝජනය කරමින් පිරිමි කණ්ඩායම් 14ක් හා කාන්තා කණ්ඩායම් 8ක් එක්ව සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=s1311164</link>
    <topic>ක්‍රීඩා නිලධාරීන් 23-24දෙදින නාවලපිටිය ජයතිලක ක්‍රීඩාංගණයට‍ එති</topic>
    <author/>
    <content>ක්‍රීඩා සංවර්ධන දෙපාර්තමේන්තු හා දිවයිනේ සියලුම පළාත් සභාවල සේවය කරන ක්‍රීඩා නිලධාරීන්, ක්‍රීඩා පුහුණුකරුවන්, ව්‍යාපෘති නිලධාරීන් සහභාගීවන නිලධාරීන්ගේ ක්‍රීඩා උළෙල මේමස 23-24 දෙදින නාවලපිටිය ජයතිලක ක්‍රීඩාංගණයේදී ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ.මහින්ද චින්තන ප්‍රතිපත්ති යටතේ රට තුළ ක්‍රීඩා සංස්කෘතියක් ගොඩනැගීමේ පුරෝගාමීවු වැඩසටහනට දායකත්වයක් ලබාදෙමින් සෑම පුරවැසියෙක්ම ක්‍රීඩාවට සම්බන්ධ කිරීම අරමුණු කරගනිමින් දිවයින තුළ සිටින සෑම ක්‍රීඩා නිලධාරියෙක්ම එක්රාශිව පැවැත්වෙන ක්‍රීඩා උළෙලට තෝරාගත් තරග ඉසව් 22ක් ඇතුළත් වෙති. ජයග්‍රාහකයන්ට ත්‍යාග පිරිනැමීමටද ක්‍රීඩා සංවර්ධන දෙපාර්තමේන්තුව අපේක්ෂා කරයි.ක්‍රීඩා උළෙලේ දක්ෂතම ක්‍රීඩා නිලධාරියා හා නිලධාරිනිය වාර්ෂික තෝරාගැනීමට කටයුතු කරන අතර අනෙකුත් ඉසව් අතරින් දක්ෂතා දක්වන්නන් ඇගයීම සිදු කෙරේ.සමාරම්භක උළෙලට ක්‍රීඩා ඇමැතිතුමන් සමගින් මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, පළාත් ක්‍රීඩා ඇමැති ප්‍රමිත බණ්ඩාර තෙන්නකෝන් මහත්වරු සහ පළාත් ක්‍රීඩා ඇමැතිවරුන්ද එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=s1311165</link>
    <topic>ෆෝමියුලා ධාවන ශූර අමීර්</topic>
    <author/>
    <content>පන්නල දී පසුගියදා නිමාවු ස්පීඩ් ශූරතාවලියේ ෆෝමියුලා මැක්ලරන්ස් 1300 කාණ්ඩයේ මෝටර් රථ අංශයේ ශූරතාව දිනාගැනීමට අමීර් ගෆුර් සමත්විය.‍ස්පීඩ් ශූරතාවලියේ පෙබරවාරි මස පැවැති පළමු අදියරේදී හා ජුනි මස පැවැති දෙවැනි අදියරේදී ජයග්‍රහණය හිමිකර ගැනීමට අමීර් සමත්විය. ඉතා තියුණු මුහුණුවරක්ගත් ෆෝමියුලා මැක්ලරන්ස් තරගයේදී ඉහළම ලකුණු ලබාගනිමින් අමීර් මේ ශූරතාව දිනාගත්තේය. 2011දී ප්‍රථම වරට නිලවශයෙන් දක්ෂතා ප්‍රදර්ශනය කළ අමීර් ජැට්හෝල්ඩින් ආයතනයේ පූර්ණ අනුග්‍රහයෙන් මෙවර තරගාවලියට එක්විය.2012 පැවැති ගෝකාට් තරග අංශයේ දස්කම් දක්වමින් ‍දෙවැනි වටයේ අනුශූරතාව දිනාගත් ඔහුට එම අවස්ථාව උදාවුයේ ශ්‍රී ලංකා ඒ බැක්ලරන්ස් ඇල්ටෝ, කේ.10 අංශයේ තෙවැනි ස්ථානය දිනාගැනීමට සමත්විය. ඔහුගේ ප්‍රථම ධාවන තරග අත්දැකීම වුයේ නයිරෝබි නුවර පැවැති ගෝකාට් තරගාවලියයි.ස්පීඩ් ශූරතාවලියේ ෆෝමියුලා ජය හිමිකර ගැනීමෙන් පසු අමීර් පැවැසුවේ ජැට්හෝල්ඩින් ආයතනයේ අනුග්‍රාහකත්වයට තම කෘතවේදීත්වය පුද කරන අතර මේ ශූරතාව දිනාගැනීමෙන් තමාට ඒ සඳහා කළගුණ සැලකීමට හැකිවු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=s1311166</link>
    <topic>ඩයලොග් ලීග් රගර් කණ්ඩායම් 6ක් අද පිටියට</topic>
    <author/>
    <content>අන්තර් සමාජ ඩයලොග් ලීග් රගර් පළමු කොටසේ තරගාවලිය ආරම්භ කරමින් නාවික හමුදා කණ්ඩායම හා ගුවන් හමුදා කණ්ඩායම අතර තරගය වැලිසර දීත්, අප්කන්ට්‍රි ලයන්ස් හා සී.ආර් පිල අතර තරගය නාවලපිටියේදිත්, මහනුවර ක්‍රීඩා සමාජය හා සී.එච්. කණ්ඩායම අතර තරගය නිත්තවෙල දීත් පැවැත්වේ. සියලුම තරග අද පස්වරු 4.15ට ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=s1311167</link>
    <topic>වේග පන්දු යවන තිරූෂ</topic>
    <author/>
    <content>තිරූෂ සුධාන් විජේරත්න කොළඹ ආනන්ද විදුහල් අවු.15න් පහළ ක්‍රිකට් කණ්ඩායමේ වේග පන්දු යවන්නෙක් ලෙස කටයුතු කරයි. පන්දු යවන්නෙක් ලෙස දක්ෂතා දක්වන ඔහු පසුගියදා නිමාවු අන්තර් පාසල් අවුරුදු 15න් පහළ තෙවැනි කොටසේ අවසන් තරගයේදී කිරිදිවැල මධ්‍ය මහා විදුහල් කණ්ඩායමට එරෙහිව ඕවර 5කදී ලකුණු 13කට මුල් කඩුලු 3 දවාගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=s1311168</link>
    <topic>දකුණු ආසියා කරාතේ ශූරතාවලියේ දීශ්‍රී ලංකා පිලට රන්10ක්</topic>
    <author>කුමාරසිරි ප්‍රසාද් ගුවන් තොටුපොළ</author>
    <content>ඉන්දියාවේ කේරළයේ පැවති 19 වන දකුණු ආසියාතික කරාතේ ශූරතාවලිය ට සහභාගීවූ ශ්‍රී ලංකා කණ්ඩායම රන් පදක්කම් 10 ක් රිදී පදක්කම් 9 ක් හා ලෝකඩ පදක්කමක් දිනාගැනීමට සමත්විය.රටවල් 6කගේ සහභාගිත්වෙයන් පසුගියදා පැවැති තරගාවලියේදී ටෂ්මි කවිෂ්කා හා විරාජිනී කල්හාරි, කාතා හා කුම්තේ ඉසව් සඳහා රන් පදක්කම් දිනාගැනීමට සමත්විය.කාතා ඉසව්වට රන් පදක්කම් හා කුම්තේ ඉසව්වට රිදී පදක්කම් හිමිකර ගනිම්නි දක්ෂතා දැක්වීමට රජිත මහවත්ත, අශ්මිනි අවන්දි, චේතනා රසාදරී සමත්වුහ. අබ්දුල් වුහිස්, රවිදු සාගර හා ඉමාෂා සන්දීපනිද පදක්කම් දෙක බැගින් දිනාගත්තේය. ඒ කුම්තේ ඉසව්ව්ට රන් පදක්කම් හා කාතා ඉසව්වට රිදී පදක්කම් ලෙසිනි. අයිෂා ෆරීන් කාතා හා කුම්තේ ඉසවු වලට රිදී පදක්කම් දිනාගත් අතර සනිදු ධනුෂ්ක කුම්තේ ඉසව්වට රිදී හා කාතා ඉසව්වට ලෝකඩ පදක්කම් හිමිකර ගත්තේය.තරගාවලියට ශ්‍රී ලංකාවට අමතරව ඉන්දියාව, නේපාලය, බංග්ලාදේශය, භූතානය හා දකුණු අප්‍රිකාව නියෝජනය කරමින් ක්‍රීඩක ක්‍රීඩිකාවන් එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=f1311161</link>
    <topic>මම කිසි දවසකඇමැතිකම් ඉල්ලුවේ නෑ</topic>
    <author>සාකච්ඡා කළේ -චන්දන ජයවීර ඡායාරූප -දුෂ්මන්ත මායාදුන්න</author>
    <content>වැඩිම මනාප ලබාගැනීම ඇමැති තනතුරකට එකම සුදුසුකම නෙවෙයි. අපේ ආණ්ඩුව තනතුරු ලබා දෙන්නේ ක්‍රමවේදයකට අනුව. ඒ නිසා මම කවදාවත් කිසිම ඇමැති තනතුරක් ඉල්ලුවෙ නැහැ.නැහැ. නියෝජ්‍ය අමාත්‍යවරු කැබිනට් මණ්ඩලයට අයත් නැහැ. මම වගකීම දරන තැපැල් සේවා අමාත්‍යාංශයට වගේම, කෘෂිකර්ම, අධ්‍යාපන, කර්මාන්ත හා වානිජ වගේ අමාත්‍යාංශ 9 කට නියෝජ්‍ය අමාත්‍යවරු හිටියේ නැහැ. අමාත්‍යාංශයේ කාර්ය භාරය හරියාකාරව ඉටු වෙන්න නම් වගකීම් නිසි ලෙස බෙදී යා යුතුයි.ජනාධිපතිතුමා නියෝජ්‍ය අමාත්‍යවරු පත්කළේ රාජ්‍ය යාන්ත්‍රණය ශක්තිමත්ව ගෙන යාමේ අවශ්‍යතාවය මතයි. එතුමා කවදාවත් රටට අයහපතක් වෙන තීරණයක් ගන්නේ නැහැ.ක්‍රීඩකයෙක්ට රටට සේවයක් කළ හැක්කේ එම ක්ෂේත්‍රයෙන්ම පමණක්ය කියලා කොහේවත් නීතියක් නැහැ. ජනාධිපතිතුමා මට තැපැල් සේවා නියෝජ්‍ය ඇමැති ධුරය ලබා දී තිබෙනවා. එයින් රටට සේවයක් කරන්න පුළුවන් කියලා මට විශ්වාසයක් තියෙනවා.විෂය භාර ඇමතිවරයා ගැන වෙන්න ඕනෑ ඔබ අහන්නේ. ඔහු වැනි ඇම­ැතිවරයෙක් යටතේ වැඩ කරන්න ලැබීම වාසනාවක්. ජීවන් කුමාරතුංග ඇමැතිතුමා හොඳ අවබෝධයෙන් වැඩ කරන පුද්ගලයෙක්.කාලයක් වෘත්තීය අරගලවලින් පිරිලා තිබුණ තැපෑල තෘප්තිමත් සේවයක් බවට පත්කරන්න එතුමාට හැකි වුණා. ඒ වාගේම තැපෑල නූතන තාක්ෂණය සමඟ ගළපන්නත් එතුමා උත්සාහ කරනවා. ඒක කාලීන අවශ්‍යතාවක්.තැපෑල ශක්තිමත් කරන්න නම් අපි ටීම් වර්ක් එකක් විදිහට වැඩ කළ යුතුයි. මම එය ඉගෙන ගත්තේ ක්‍රීඩාවෙන්.ඔව්. මම ක්‍රීඩකයෙක් හැටියට කටයුතු කරද්දීත් ජ්‍යෙෂ්ඨයන්ගේ උපදෙස් ලබා ගත්තා. මම දේශපාලනයට ආධුනිකයෙක්. අත්දැකීම් සහිත ක්ෂේත්‍රයකදී පවා ජ්‍යෙෂ්ඨයන්ගේ අදහස් පිළිගත් මට ආධුනික ක්ෂේත්‍රයකදී ජ්‍යෙෂ්ඨයන්ගේ අදහස්වලට සවන් දීම කොහෙත්ම ගැටලුවක් නෙවෙයි.දේශපාලනයේ ක්‍රමය වෙනයි ක්‍රීඩාවේ ක්‍රමය වෙනයි.තරුණ ක්‍රීඩකයන්ට අවස්ථාව ලබාදීම ගැන අපි හැමෝම සතුටු විය යුතුයි. තේරීම් කමිටු සාමාජිකයන් හැටියට අපේ තේරීම නිවැරැදියි. අපි නිවැරදි අවස්ථාවලදී අවශ්‍ය වෙනස්කම් කරනවා.ජ්‍යෙෂ්ඨ ක්‍රීඩකයන් කණ්ඩායමට අවශ්‍යයි. එහෙත් තරුණයන්ට අවස්ථාව දිය යුතුයි. පෙර සිටි තේරීම් කමිටු කිව්වා අලුත් ක්‍රීඩකයන් නැහැයි කියලා. මම ඒ මතය පිළිගත්තේ නැහැ. කිත්රුවන්, අසාත් ප්‍රියංජන, කුසල් ජනිත්, දිමුත් කරුණාරත්න, රමිත් රඹුක්වැල්ල වගේ ක්‍ර‍ීඩකයන් විශාල පිරිසක් පසුගිය මාස 6 – 7 ඇතුළත අපි ශ්‍රී ලංකා කණ්ඩායමටත්, “ඒ” පිලටත් තෝරා ගත්තා. මේක විශාල පරිවර්තනයක්.තේරීම් කමිටු සභාපතිවරයා හැටියට මට ඇමැතිවරයාගෙන් හෝ වෙනත් පාර්ශ්වයකින් හෝ මේ දක්වා කිසිම බලපෑමක් ඇවිත් නැහැ. මම දේශපාලනය ක්‍රීඩාවට ගේන්නේ නැහැ.පාසල් ක්‍රීඩා සංගම් ක්‍රිකට් ආයතනය සමඟ එකතුව වැඩ කළ යුතුයි. ඔවුන් දෙගොල්ලො අතර නිරන්තර සන්නිවේදනයක් තිබිය යුතුයි. මේ පරතරය වර්තමානය වන විට අඩුවීමක් දකින්න ලැබෙනවා. එය හොඳ දෙයක්.19 පහළ පාසල් ක්‍රිකට් ක්‍රීඩකයෙක් ජාතික කණ්ඩායම් ටෙස්ට් මැච් එකකට ක්‍රීඩා කරන යුගයක් නැවත ඇතිකිරීම මගේ සිහිනයයි. ඒ කාලේ ඒක කළා නම් දැන් බැරිවෙන්න බැහැ.කලාප ක්‍රිකට් හරහා දක්ෂ නවක ක්‍රීඩකයන් හඳුනාගන්න පුළුවන්. ඉන්දියාවත් මේ ක්‍රමවේදය භාවිතා කරනවා. එතරම් ප්‍රචලිත නොවුණත් විස්සයිවිස්ස වැනි පොඩි පොඩි ප්‍රාන්ත ‍ක්‍රිකට් ක්‍රීඩාවලින් නවක ක්‍රීඩකයන් හඳුනා ගැනීමක් සිදු කරනවා. එයින් අපට තවත් හොඳ ක්‍රීඩකයන් හඳුනාගැනීමට අවස්ථාවක් ලැබී තිබෙනවා.නැහැ. කලාප ක්‍රිකට් ආරම්භ කළා කියලා එස්. එල්. පී. එල්. නවත්වන්නේ නැහැ. අපි ලබන වසරේ සිට එම තරගමාලාව ආරම්භ කරනවා.ඕනෑම ක්‍රීඩාවකට අදාළ නීති තිබෙනවා. එයට පිටින් යන්න බැහැ. ඔවුන් ක්‍රීඩාව විනාශ කරනවා. රටේ හොඳ නම කැත කරනවා. ඒ නිසා තහනම් උත්තේජක භාවිතය වගේම ක්‍රීඩකයන්ට එල්ල වන වෙනත් චෝදනා ගැනත් පරිපාලනය තදින් සිටිය යුතුයි.මෙවැනි පනතක් ගෙනඒම ගැන අපි ක්‍රීඩකයන් හැටියට ඇමතිවරයාට ස්තූති කළ යුතුයි. නීති විරෝධී ක්‍රියාවලට වැට බැඳීමෙන් ක්‍රීඩාවේ ගුණාත්මක භාවය ඉහළට ගත හැකි බවට ආණ්ඩුව විශ්වාස කරනවා. නව නීතිය අනුව තහනම් උත්තේජක චෝදනාවට වැරැදිකරුවන් වන ක්‍රීඩකයන්ට සිර දඬුවම් නියම කර තිබෙනවා. දකුණු ආසියාවේ මුල්වරට එවැනි නීතියක් ගෙනා රට ශ්‍රී ලංකාව. අපි එයින් කොයි තරම් දුරට ක්‍රීඩාශීලී, නීතිගරුක ජාතියක් ද කියලා ලෝකයට පෙන්වා තිබෙනවා.අපේ රටේ ප්‍රතිරූපය ජාත්‍යන්තරය තුළ ඉහළ නංවන්න සමුළුවෙන් හොඳ පිටිවහලක් ලැබෙනවා. සමහර කෙනෙක් දේශපාලන හේතුවක් මත සමුළුව පැවැත්වීම ගැන විරුද්ධ විය හැකියි. නමුත් අපි කල්පනා කළ යුත්තේ පක්ෂ මතවාදය ඇතුළේ ඉඳන් නෙවෙයි. අපේ රටට විරුද්ධව ජාත්‍යන්තරව විශාල ප්‍රචාරයක් දෙමළ ඩයස්පෝරාව ගෙන යනවා. සමහර අවස්ථාවලදී රට වෙනුවෙන් ක්‍රීඩා කරන අප වැනි ක්‍රීඩකයන්ට පවා ඔවුන්ගේ විරෝධතාවන්ට මුහුණදීමට සිදු වුණා.ඔව්. ජාත්‍යන්තර වශයෙන් අපට මුණගැසී ඇති ව්‍යාපාරිකයන් කිහිප දෙනෙක් මේ සමුළුවට පැමිණ සිටියදී මට මුණගැසුණා. ඔවුන් ලංකාවේ ආයෝජනය කරන්න විශාල උනන්දුවක් දක්වනවා. අපේ ආයෝජන මණ්ඩලය මෙහිදී ඔවුන්ට ආයෝජනය කිරීමට ඇති අවස්ථාවන් පෙන්වා දිය යුතුයි. අපේ රට පොඩි රටක් වුවත් මෙහෙ හැම දෙයක්ම තියෙනවා. ඒකත් එක්ක අපිට ලෝකෙට විශාල නිෂ්පාදනයක් ලබාදිය හැකියි.අපි කෙටි කාලයක් තුළ විශාල දියුණුවක් ලබාගත්ත රටක්. මේ දියුණුව අපේ අසල්වැසි අනෙකුත් රටවල් සමඟ සසඳන්න බැහැ. ඉතිහාසයේ කවදාවත් නොකෙරුණ ආකාරයට මාර්ග පද්ධතිය නවීකරණව තිබෙනවා. අධිවේගී මාර්ග දියුණු වෙලා. තොරතුරු තාක්ෂණ භාවිතය ඉහළ ගිහින් තිබෙනවා. මේ දේවල් එක්ක සමුළුවේ ප්‍රතිලාභය දෙගුණ තෙගුණ කරගන්න අපිට අවස්ථාව උදාවෙලා තිබෙනවා.සමුළු තියලා ආණ්ඩුවේ හෝ රාජ්‍ය නායකයාගේ ප්‍රතිරූපය වර්ධනය කරගන්න දෙයක් නැහැ. යුද්ධය අවසන් කිරීම හා ශීඝ්‍ර සංවර්ධනයත් එක්ක ජනාධිපතිතුමාගේ ප්‍රතිරූපය ජනතාවගේ සිත් තුළ සදා ඇඳී තිබෙනවා. විපක්ෂය නායකත්ව මණ්ඩල නෙවෙයි සිරිකොතේ උළුවහු මාරු කළත් මේ ආණ්ඩුව පෙරළන්න බැහැ.දැන් අපට තිබෙන්නේ ජාත්‍යන්තරය සමඟ ගනුදෙනු කළ යුත්තේ කෙසේද යන්න තීරණය කිරීමටයි. අප පක්ෂ විපක්ෂ භේදයකින් තොරව එයට අවතීර්ණ විය යුතුයි. ජනාධිපතිතුමාගේ අවවාද අනුශාසනා යටතේ මුළු රටම එක මතයකට ආ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=f1311162</link>
    <topic>ලොවක් දකිනමවුබිමේ අභිමානය</topic>
    <author>චින්තක සී. ගුණදාස ප්‍රධාන ලේකම්,ශ්‍රී ලංකා නිදහස් කෘෂිකර්ම පර්යේෂණ හා නිෂ්පාදන සහකාර සංගමය</author>
    <content>ලෝක ආර්ථිකයට සමගාමීව ආසියාතික කලාපයේ “ආර්ථික ව්‍යාඝ්‍රයා” බවට ශ්‍රී ලංකාව පත්වීමේ සිහිනය යථාර්ථයක් බවට පත්කර ගන්නට 2013 පොදුරාජ්‍ය මණ්ඩලීය රාජ්‍ය නායක සමුළුව උපයෝගී කරගත හැකි ආකාරය මෙන්ම රටේ අනාගත ඉලක්ක, සැලසුම් සහ උපාය මාර්ගයන් ඉටුකර ගත හැක්කේ කෙසේද? යන්න විමසා බැලිය යුතුයි. යහපත් ජාත්‍යන්තර සබඳතා ගොඩනඟා ගනිමින් හා පවතින සබඳතා වැඩිදියුණු කර ගනිමින් රටට සුබවාදී ප්‍රතිලාභයන් අත්කර ගැනීමට පොදුරාජ්‍ය මණ්ඩලීය රාජ්‍ය නායක සමුළුව හරහා හැකියාවක් පවතී ද?1948 නිදහස ලබා ගෙවුණු හැට හතර වසර තුළ ශ්‍රී ලාංකීය ආර්ථිකයේ සැලකිය යුතු කාල වකවානු කීපයක් ගෙවී ඇත. 1978න් පසු ඇරැඹි විවෘත ආර්ථික සංකල්පය මත ඇති නැති පරතරයේ වේගය වැඩිවෙමින්, ආර්ථික ආගාධයක අමිහිරි අත්දැකීම් සමඟ එයින් පිරිහුණු සමාජ සංස්ථාව සුවපත් කිරීම ඇරඹුණේ 2005න් පසුවය. ඒ මහින්ද රාජපක්ෂ මෙරට ජනාධිපති පදවියට පත්වීමත් සමඟය. එතුමා වෙත පැවරූ දැවැන්ත කාර්යයන් දෙකක් විය.ලෝකයේ දරුණුතම ත්‍රස්තවාදී කල්ලිය වූ LTTE මිනීමරු කොටි ත්‍රස්තවාදීන්ගෙන් රට මුදා ගැනීමත්, අවිධිමත් ආර්ථිකය විධිමත් ශක්තිමත් ආර්ථිකයක් බවට පත්කිරීමත්ය‍ වසර 30ක් රටට පිළිලයක් වූ ත්‍රස්තවාදය පරාජය කර ආර්ථිකය යහපත් අතට පත්කර ගැනීමට මහින්ද රාජපක්ෂ ජනාධිපතිතුමන්ට හැකිවිය. ඒ ඔහු ලැබූ ජයග්‍රහණයක් ‍ෙනාව රට ලැබූ ජයග්‍රහණයක්ය. එකී ජයග්‍රහණයන් උතුරු පළාත තුළද භුක්ති විඳීමට එහි වැසියනට ද අවස්ථාව උදාකර දුන්නේ සාමය ස්ථාපිත කර දෙමින්ය. සාමය පමණක් නොව ප්‍රජාතන්ත්‍රවාදයත් සමඟය.වරප්‍රසාද රැසක්ජාත්‍යන්තරයේ විවිධ වූ බලපෑම් අතපෙවීම් සහ චෝදනා එල්ල කරමින් රටේ පාලනය අස්ථාවර කර නැවත රට දෙකඩ කිරීමේ ජාත්‍යන්තර කුමන්ත්‍රණයන් විවිධ පිල්ලි ලෙස රටට පැමිණෙන මොහොතක, ලෝකයේ පැරණිතම දේශපාලන සංවිධානය වන පොදුරාජ්‍ය මණ්ඩලීය රාජ්‍ය නායක සමුළුව පැවැත්වීමෙන් රටට අත්වන්නා වූ වරප්‍රසාදයන් අතිමහත්ය. එසේම ‍ෙපාදුරාජ්‍ය මණ්ඩලීය රටවල් 54ක බිලියන දෙකකට අධික ජනතාවක් නියෝජනය කරන ‍ෙමහි සභාපතිත්වය ජනාධිපති මහින්ද රාජපක්ෂ මැතිතුමාට ලැබීම ද ඉතා වැදගත්ය.ජනාධිපතිතුමන්ටත්, රජයටත්, රජයේ පාර්ශවයන්ටත් ජාත්‍යන්තර කුමන්ත්‍රණකරුවන් හා දෙමළ ඩයස්පෝරාව කරනු ලබන චෝදනා මානව හිමිකම් ප්‍රශ්න හා යුද අපරාධ යන කාරණාවලට පැහැදිලි පිළිතුරක් ඇවිත් දැක බලා ගනිමින් තීරණය ගැනීමටත් හොඳ අවස්ථාවකි. ජනාධිපති මහින්ද රාජපක්ෂ මැතිතුමාගේ නායකත්වය හා දූරදර්ශී මඟපෙන්වීම සමඟින් ඔහු සතු දේශපාලන අවංකභාවයත් නිසාම ශ්‍රී ලාංකීය සමාජය තුළ වර්තමානයේ ගොඩනැඟී ඇති දේශපාලන සංහිඳියාවත්, ජාතීන් අතර සංහිඳියාවත්, ආගමික සංහිඳියාවත් දැකගත හැකි වනු ඇත.එසේම උතුරේත්, නැඟෙනහිරත්, දකුණේත් රට තුළ සිදුවන්නා වූ දැවැන්ත සංවර්ධන යෝජනාවන් හා එහි ප්‍රතිලාභයන් කොතෙක්දුරට ජාතික ආර්ථිකයට ඉවහල් වන්නේ ද යන්න දැකගත හැකිවනු ඇත. පොදුරාජ්‍ය මණ්ඩලීය රටවල් මෙන්ම සමස්ත ලෝකයම තුළ අද දවස වනවිට කතාබහට ලක්ව ඇත්තේ “හරිත පරිසරයක්” මෙන්ම හරිත ආර්ථිකයක් ගොඩනැගීම කෙරෙහිය. ශ්‍රී ලාංකීය ආර්ථිකය තුළ ද අද දවස වනවිට යහපත් බලාපොරොත්තු දැල්වෙමින් පවතී. ඉදිරි වසර දෙක තුළ ජනාධිපති මහින්ද රාජපක්ෂ මැතිතුමන් වෙත පැවරෙන්නේ දැවැන්ත වගකීමක්ය. තමන් ‍ෙවත පැවරෙන ඕනෑම වගකීමක් ඉතා දක්ෂ හා නිවැරැදි ලෙස ඉටුකිරීමේ ගුණය ජනාධිපතිතුමන් සතුව ඇත්තේ සිය රාජ්‍යතාන්ත්‍රික රාජපක්ෂ පරම්පරාවේ ඇති ගති ලක්ෂණයන්ගෙන් උරුමව ඇති නිසාවෙනි. පොදු රාජ්‍ය මණ්ඩලීය රටවල සමාජ ක්‍රමය මුළුමනින්ම ධනාත්මකව ඉහළට තල්ලු කිරීමක් සිදු කළ යුතු වේ. ඒ සඳහා ගත යුතු ක්‍රියාමාර්ගයන් කෙරෙහි සෑම රාජ්‍ය නායකයකුම සිය අවධානය ‍ෙයාමු කිරීම ඉතා වැදගත් වේ.හරිත පරිසරයක්පොදුරාජ්‍ය මණ්ඩලීය රටවල මුර්ථ දළ ජාතික නිෂ්පාදනය හා ඒකපුද්ගල දළ ජාතික නිෂ්පාදිතය, අඛණ්ඩව වැඩිකර ගැනීම සඳඟා වූ ගත යුතු උපාය මාර්ගයන් හා භාවිතයන් වැඩිදියුණු කර ගැනීම පිළිබඳ සිය අවධානය යොමු කිරීම ඉතා වැදගත් වේ. එසේම තම රටවල දිළිඳුකම අවම කර ගැනීමට ගත යුතු ක්‍රමවේදයන් පිළිබඳවත් එය ක්‍රියාවට නැංවීම පිළිබඳවත් සැලකිල්ලට ගත යුතු වේ.සිය රටවල ආදායම් ව්‍යාප්තියේ ඇති විෂමතාවයන් හැකිතාක් අවම කර ගැනීම උදෙසා ගත යුතු පියවර පිළිබඳවත්, දේශීය ඉතුරුම් වැඩිකිරීම වෙනුවන් කළ යුතු ප්‍රවර්ධනයන් ගැනද සිතා බැලීම වැදගත් වේ.විද්‍යාත්මක හා තාක්ෂණික දැනුම පුළුල් වීමත්, සන්නිවේදන පහසුකම් පුළුල් කිරීමත් හා සාක්ෂරතාවය වැඩිකිරීම යන කාරණා සමඟින් සමාජ සුබසාධනය, සේවක කාර්යක්ෂමතාවය, නිවාස පහසුකම්, ප්‍රවාහන පහසුකම් යන කාරණාවල යහපත් තත්ත්වයක් ඇති කිරීමේ වගකීම ඔවුන් සතු වේ. පොදුරාජ්‍ය මණ්ඩලීය රටවල මානව හිමිකම් ආරක්ෂා වීම පිළිබඳ ඇති එකඟතාව සහතික කරගත යුතුය. හරිත ලෝකයක් හා හරිත ආර්ථිකයක් වෙනුවෙන් පරිසර සංරක්ෂණය ඉතා වැදගත් තැනක් ගනී. ඒ සඳහා ගත යුතු නිවැරදි හා ඵලදායී පියවර ‍ෙකරෙහි අවධානය යොමු කළ යුතුය.පරිසරය ‍ෙකරෙහි ඇති අවධානය වැඩි කර ගනිමින් පරිසර දූෂණය අවම කරමින් පරිසරයට පිට කරනු ලබන කාබන්ඩයොක්සයිඩ් වායු ප්‍රමාණය අඩු කිරීම උදෙසා ගත යුතු උපාය මාර්ග ක්‍රමවේදයන් පිළිබඳව සිය අවධානය යොමු කිරීමේ වැදගත්කම ගැන සිතිය යුතු වේ. පොදු රාජ්‍ය මණ්ඩලීය රටවල පොදු ජනතාවකගේ මූලික අවශ්‍යතාවයන්ගෙන් වැඩි ප්‍රමාණයක් ඉටුකර ගැනීමට ඇති හැකියාව වර්ධනය කළ යුතුවේ. මෙවැනි පොදු නිර්ණායකයන්හි ධනාත්මකව වෙනස්වීමක් ‍ෙපාදු රාජ්‍ය මණ්ඩලීය සමුළුව තුළින් ඉටුවිය යුතු යැයි එම රටවල බිලියන 02කට අධික ජනතාවක් බලාපොරොත්තු වේ. මෙයට අමතරව සංවර්ධන කාර්යන්හිදී වැදගත් වන්නා වූ මනෝ විද්‍යාත්මක සාධකයන් වූ සංස්කෘතික සංවර්ධනය ඉතා වැදගත්ය. මෙහිදී රටෙහි ගුණාත්මක වර්ධනයක් උදෙසා සමාජ සංස්කෘතික අංශයන්හි ධනාත්මක වෙනසක් ‍ෙවනුවෙන් සාහිත්‍ය නිර්මාණ, ආගම, භාෂාව, සිරිත් විරිත්, ගතිපැවතුම්, රසාස්වාදය, කලා ශිල්ප වැනි අංශයන්හි ධනාත්මක වර්ධනයක් ඉවහල් වේ. මෙය සමාජ මානව නිදහස පෙන්නුම් කරනු ලබන සාධකයන් වේ.සදාචාරාත්මක සංවර්ධනය මෙහි අනෙක් කරුණ වේ. මෙහිදී ද, සදාචාරාත්මකව මිනිසාගේ චින්තනය හා ක්‍රියාකාරීත්ව‍ෙයහි සිදුවන වෙනස්වීම්වලට අයත් නිර්ණායකයන් සංඛ්‍යාත්මකව ගණනය කිරීම අපහසු වුවද එහි වෙනස්වීම මිනිසාගේ සහජීවනයට ඍජුලෙස බලපානු ලබයි. 1999 දකුණු අප්‍රිකාවේ දී පැවති පොදුරාජ්‍ය මණ්ඩලීය සමුළුවේ දී සභාපතිත්වය ස්ථාපිත කරන ලදී. එය මෙවර පොදුරාජ්‍ය මණ්ඩලීය නායක සමුළුවේ දී ශ්‍රී ලංකා ජනාධිපති මහින්ද රාජපක්ෂ මැතිඳුන් වෙත පිරිනැමෙයි. ලෝකයේ පැවැත්වෙන වෙනත් අන්තර්ජාතික සමුළු, සංවිධානයන්හි පොදුරාජ්‍ය මණ්ඩලය නියෝජනය කරනුයේ වත්මන් සභාපතිවරයායි. වසර 02ක් මහින්ද රාජපක්ෂ ජනාධිපතිතුමන් සභාපති තනතුර දැරීමෙන් ඉදිරි වසර දෙක තුළද යහපත් ප්‍රතලාභයන් රාශියක් රටට හිමිකර ගැනීමේ දුර්ලභ අවස්ථාවක් හිමිවේ. එපමණක් නොව ලෝකයේ සෑම රටක් සමඟම හොඳහිත පවත්වා ගැනීම හා යහපත් විදේශ සබඳතා ගොඩනගා ගැනීමට ලැබෙන්නේ මහඟු අවස්ථාවකි. ඉහළ මට්ටමේ ජාත්‍යන්තර සංසදයන්හිදී පොදුරාජ්‍ය මණ්ඩලීය ආස්ථාන මත පිහිටා උපාය මාර්ගික උපදේශාත්මක භූමිකාවක් ඉටු කිරීමට ද සභාපතිවරයා හරහා සිදුවිය යුතුය.යහපත් චින්තනයපොදුරාජ්‍ය මණ්ඩලයීය රටවල් හා බහුපාර්ශ්වීය වෙ‍ෙළඳාම පුළුල් කරගත හැකිවාසේම ඒ හරහා යහපත් ආර්ථික වර්ධනයක් රටට ඇතිකර ගැනීමේ අවස්ථාව මෙම සමුළුව හරහා සිද්ධවනු ඇත.සමුළුව වෙනුවෙන් රට තුළ සිදු කරනු ලබන සංවර්ධනයන් සමුළුවෙන් පසුව රටට ඉතිරි වන්නකි. එය තව බොහෝ කාලයක් රටට සේවය සපයයි.මහින්ද රාජපක්ෂ ජනාධිපතිතුමන්ට පොදුරාජ්‍ය මණ්ඩලීය සභාපතිත්වය හිමිවීම තුළ ඔහුගේ ලෝක දැක්ම හා නිදහස් චින්තනය අනුව පොදුරාජ්‍ය මණ්ඩලීය රටවල ආණ්ඩුකරණය, ධරණීය සංවර්ධනය, සමානාත්මතාවය, මානව හිමිකම්, තොරතුරු තාක්ෂණය, අධ්‍යාපනය, පරිසරය යන කාරණාවලත් දේශපාලනය තුළ නව දේශපාලන භාවිතයක් පිළිබඳව ගෝලීය මට්ටමේ වෙනස් වීමක් කරා ගෙනයාමට ඇති ඉඩකඩ පිළිබඳ ලෝක නායකයන් හා දේශපාලන විචාරකයින්ගේ කතාබහට ලක්ව ඇත. ලෝකයට යහපත් නව චින්තනයක් පෙන්වා දෙන්නට පොදුරාජ්‍ය මණ්ඩලීය රාජ්‍ය නායක සමුළුවේ සභාපතිත්වය හරහා මහින්ද රාජපක්ෂ ජනාධිපතිතුමන් පෙන්වා දෙනු ඇතැයි අද කතාබහට ලක්වී ඇත. ඒ තුළින් ශ්‍රී ලාංකීය ආර්ථිකයේ යහපත් වර්ධන වේගයක් ඇතිකර ගනිමින් 2015 වනවිට ඒකපුද්ගල ආදායම අමෙරිකා ඩොලර් 4000ක් දක්වා වර්ධනය කර ගනිමින් දැනට පවතින ආර්ථික වර්ධන වේගය (8%- 10%) වැඩිකර ගැනීමටත් හැකිවනු ඇත.ලෝකයේ කවර නායකයෙක් වත් නොදැරූ අභියෝග රාශියක් ජයග්‍රහණය ‍ෙකරූ ධෛර්යවන්ත රාජ්‍ය නායකයකු වූ මහින්ද රාජපක්ෂ ජනාධිපතිතුමන් සිය මැතිවරණ ව්‍යාපාරයේ දී එළිදැක්වූ මැතිවරණ ප්‍රකාශය “මහින්ද චින්තන” තුළින් කියා සිටියේ “මෙය හුදු මැතිවරණ ප්‍රකාශයක් පමණක්ම නොව පොදු ජනයාගේ දහසක් ජීවන අභ්‍යාසයන් ඇසුරින් මගේ මව්බිම ලෝකයා ඉදිරියේ දණින් නොවැටී නැගී සිටුවීම සඳහා වූ ජාතික සංවර්ධන වැඩපිළිවෙළයි.” යන්නය. මේ තුළින් ලංකාව ආසියාවේ ආශ්චර්ය බවට පත්කිරීමේ පොරොන්දුව දී ඇත. ආශ්චර්ය කරා ගමන් කිරීමේ සුබවාදී මාර්ගයක් ලෙසට ‍ෙපාදුරාජ්‍ය මණ්ඩලීය රාජ්‍ය නායක සමුළුව පත්කර ගනු ඇතැයි ආර්ථික විශ්ලේෂකයින්ගේ අදහස වී ඇත. ඒ තුළින් ඔහු අපේක්ෂා කරනු ලබන නාවුක, ගුවන්, වාණිජ, බලශක්ති සහ දැනුමේ පංච ‍ෙක්න්ද්‍රය සංවර්ධනය යන ගෝලීය අභියෝගය ජය ගැනීමට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>16</day>
    </date>
    <link>http://www.dinamina.lk/2013/11/16/_art.asp?fn=f1311163</link>
    <topic>විදේශ ආයෝජන රටක දියුණුවට ඉතා වැදගත්</topic>
    <author>චිත්‍රාල් ජයවර්ධන සභාපති, නිදහස් තරුණ වෘත්තීයවේදීන්ගේ සංවිධානය</author>
    <content>මෙවර පැවැත්වෙන්නේ විසි දෙවැනි පොදු රද මලු රාජ්‍ය නායක සමුළුවයි. පොදු රාජ්‍ය මණ්ඩලය සමන්විත වන්නේ බ්‍රිතාන්‍ය කිරීටයට යටත්ව පැවැති රාජ්‍යයන්ගෙන් සැදුම්ලත්වය. නමුත් අද වන විට බ්‍රිතාන්‍ය කිරීටයට යටත් නොවූ රාජ්‍යයන්ද ඇතුළත්ව ඇත.1887 දී පළමු යටත් විජිත සමුළුවෙන් පසු දිගින් දිගටම යටත් විජිත රාජ්‍යයන්වල නියෝජිතවරු බ්‍රිතාන්‍ය තුළ එකතු වී සමුළුක් පැවැත්වීම දක්නට ලැබිණි. නමුත් 1949 වර්ෂයේදී සකසන ලද ලන්ඩන් ප්‍රඥප්තියෙන් පසු පොදු රාජ්‍ය මණ්ඩලය වර්තමානයට ගැළපෙන ආකාරයෙන් ගොඩනැංවීම සිදු විය. එම වකවානු තුළ පොදු රාජ්‍ය මණ්ඩලය තුළ මුලසුන හිමි වූයේ 6 වැනි ජෝර්ජ් රජතුමාටය.1946 වර්ෂයේදී ශ්‍රී ලංකාව පොදු රාජ්‍ය මණ්ඩලයට එකතුවීම සිදු වූ අතර, බ්‍රිතාන්‍යය කිරීටයට යටත් ව තිබූ රාජ්‍යයන් එකිනෙක ස්වාධීන රාජ්‍යයන් බවට පත්වීම සිදු විය. එම ස්වාධීන රාජ්‍යයන් ඒකරාශී කොට තබා ගැනීම අරමුණු කොට ගනිමින් එම ස්වාධීන රාජ්‍යයන් වල දේශපාලන, ආර්ථික,සංස්කෘතික, ආරක්ෂාව වැනි අංශ ශක්තිමත් කර ගනිමින් ලන්ඩන් ප්‍රඥප්තියෙන් ඉදිරියට ගිය අරමුණු ඉටු කර ගැනීම උදෙසා රාජ්‍යය නායකයන් ඒකරාශීවීම පොදු රාජ්‍ය මණ්ඩලය තුළ දැකිය හැකිය.මේ වන විට ස්වාධීන රාජ්‍යයන් 53කින් මේ පොදු රාජ්‍ය මණ්ඩලය සමන්විත වන අතර මෙය ලෝකය පුරා පවතින සංවිධාන අතරින් ඉතා ඉපැරැණි ප්‍රබල දේශපාලන සංවිධානයක් ලෙස හැඳින්විය හැකිය. මේ සංවිධානයේ සාමාජික රටවලින් බොහොමයක් ඉතා කුඩා රාජ්‍යයන් වන අතර, සම්පත්වලින් බහුල සංවර්ධනය වෙමින් පවතින ඉතා කුඩා රාජ්‍යයන් වීම විශේෂත්වයයි.1970 දශකයෙන් පසු වසර හතළිහකට පසු ශ්‍රී ලංකාවේ පැවැත්වෙන දැවැන්ත රාජ්‍ය නායක සමුළුව පොදු රාජ්‍ය මණ්ඩල රාජ්‍ය නායක සමුළුව ලෙස හැඳින්විය හැකිය. වසර විසිහතරකින් පසු ආසියානු කලාපයේ පැවැත්වෙන ප්‍රථම පොදු රාජ්‍ය මණ්ඩලීය රාජ්‍ය නායක සමුළුව වීම ද මෙහි විශේෂත්වයකි.පොදුරද මඬුලු සමුළුව මෙවර ශ්‍රී ලංකාව තුළ පැවැත්වීම කිහිප ආකාරයකින් වැදගත් වේ.2009 වසරේදී වසර තිහක් පැවති සිවිල් යුද්ධය නිමා කිරීමට වත්මන් ජනාධිපති මහින්ද රාජපක්ෂ මහතාට හැකියාව ලැබිණි. ජාත්‍යන්තරව එල්ල වූ බලපෑම් නිසාවෙන් ඇතැම් අවස්ථාවලදී යුද්ධය නිමා කිරීමට පෙනි පෙනී තිබිය දී අතර මඟදී නවතා දැමීමට සිදු වූයේ එල්ල වූ ජාත්‍යන්තර බලපෑම් නිසාවෙනි. එදා නායකයන් ජාත්‍යන්තරයේ බලපෑම්වලට යටත් වූ නමුත්, මහින්ද රාජපක්ෂ මහතා ජාත්‍යන්තරයේ බලපෑම්වලට යටත් නොවී ගත් තීරණ නිසාවෙන් යුද්ධය නිසි ආකාරව සිදු කිරීමට හැකියාව ලැබිණි.කෙසේ වෙතත් මානව හිමිකම් ගැටලු මුල් කර ගනිමින් පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ නොපැවැත්විය යුතු බව දෙමළ ඩයස්පෝරාව හා බටහිර රාජ්‍යයන් ප්‍රබල බලපෑම් සිදු කර තිබුණත් රටවල් රැසක්ම සමුළුව සඳහා සහභාගිවීම විශාල ජයග්‍රහණයක් ලෙස පෙන්වා දිය හැකි අතර, එම රාජ්‍ය නායකයන්ට ශ්‍රී ලංකාව තුළ අද වන විට පවතින සංවර්ධනයක් දැක ගැනීමට අවස්ථාව උදාවේ.මේ වනවිට යුද්ධය පැවති ප්‍රදේශවල විශේෂයෙන් මුලතිව්, පුනරින්, කිලිනොච්චි වැනි ප්‍රදේශවල රජය සිදුකර ඇති සංවර්ධන ක්‍රියාදාමයන්, යුද හමුදාවත් සිවිල් ජනතාවට සිදුකරනු ලබන සුවිශාල සේවාවන්ද දැක ගැනීම තුළින් චැනල් ‍ෙෆා් නාලිකා මුළාව යථාර්ථයක් නොවන බව පසක් කර ගත හැකිය.රාජ්‍යය නායක සමුළුවට සමගාමීව පැවැති ව්‍යාපාරික සමුළුව රටේ ඉදිරි සංවර්ධනය සඳහා නව මාවතක් විවර කරනු ඇත.මේ ව්‍යාපාරික සමුළුව හරහා පුළුල් ආයෝජන අවස්ථාවක් ඇති කිරීමට දැනටමත් විවිධ ආයතන සැලැසුම් සකස් කොට තිබේ.මේ නියෝජිතයන්ට රට තුළ ආයෝජනයන් සඳහා ඇති දැවැන්ත යටිතල පහසුකම් සංවර්ධනයත්, එම ආයෝජකයන්ට හිමි වන බදු විරාම සහ බදු සහන යනාදිය පිළිබඳ පුළුල් දැනුමත් මේ සමුළුවේදී ලබා ගත හැකි වීම විශේෂත්වයකි.මේ සමුළුව මඟින් ඇ. ඩො. බිලියන 2ක ආයෝජනයන් ලබා ගැනීම රජය අපේක්ෂා කරනු ලබන අතර, මේ ඉලක්කයන් සපුරා ගැනීම සඳහා මේ සමුළුව ඉතා අනගි අවස්ථාවක් වන බව සඳහන් කළ යුතුය.අනෙක් අතට සංචාරකයන්ට සංචාරය කිරීම සඳහා වඩාත් හිතකර සුදුසු රටවල් අතරින් ශ්‍රී ලංකාවට ඉදිරියට පැමිණීමට හැකියාව ලැබීම සංචාරක කර්මාන්තයේ ඉදිරි සංවර්ධනය සඳහා රුකුලක් වනු නියතය.2016 වර්ෂයේදී සංචාරක ඉපයීම ඇ.ඩො. බිලියන 2ක ඉලක්කය සපුරා ගැනීම සඳහා මේ සමුළුව රුකුලක් වනු ඇත. අනෙක් අතට ජාත්‍යන්තර මාධ්‍යය තුළින් සිදු කරනු ලබන ප්‍රචාරණය මිල කළ නොහැකි අනාගත ආයෝජනයක් වන අතර ඒ තුළින් ආයෝජනයන්ට මෙන්ම සංචාරක ව්‍යාපාරයේ අනාගත දියුණුවටද රුකුලක් වේ.අද වන විට ශ්‍රී ලංකාව අසිරිමත් යුගයක ආරම්භය සනිටුහන් කර තිබේ. එම යුගය තුළ දේශපාලන, ආර්ථික හා සාමාජීය හා සංස්කෘතික වශයෙන් වැදගත් වූ රාජ්‍ය නායක සමුළුවක් අප‍ෙග් යුගයේ පැවැත්වීමට විශේෂයෙන් රට එක්සේසත් කළ රාජ්‍ය නායකයකු ගේ නායකත්වයෙන් පැවැත්වීමට හැකිවීම රටටම ආශිර්වාදයක් වන බව සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n1311181</link>
    <topic>වසර 30ක ත්‍රස්තවාදයෙන් ඇතිවූ ගැටලු ලිහන්න දින නියම කිරීම සාධාරණ නෑ</topic>
    <author>දුමින්ද ගුරුගේ, ජයසිරි මුණසිංහ සහ ධනුෂ්ක ගොඩකුඹුර</author>
    <content>වසර තිහක ත්‍රස්තවාදයක් නිසා උද්ගත වූ ප්‍රශ්න විසැඳීමට කිසිවකු හෝ විසින් කාල වකවානු නියම කිරීම සාධාරණ නොවන බව ජනාධිපති මහින්ද රාජපක්ෂ මහතා අවධාරණය කළේය.එම ප්‍රශ්න විසැඳීමේ ක්‍රමවේදයක් දැනටමත් ආරම්භ කර තිබෙන අතර ඒ සඳහා කලක් ගත විය හැකි බව පැවසූ ජනාධිපතිවරයා සතියකින්, මාසයකින්, මාස තුනකින් එය නිම කළ යුතු යැයි කීම අසාධාරණ බව පැවසීය. පාර්ලිමේන්තු තේරීම් කාරක සභාවක් පත් කර තිබෙන අතර පාර්ලිමේන්තුව නියෝජනය කරන දේශාපලන පක්ෂ එකතුව එමඟින් ලබා දෙන විසැඳුම ක්‍රියාවට නැංවීමට තමා සූදානම් බවත් ජනාධිපතිවරයා ප්‍රකාශ කළේය.වසර තිහක් දුක් විඳි ශ්‍රී ලාංකික ජනතාව ජීවිත් වීම අරඹා තිබෙන මොහොතක කරුණාකර සාධාරණ වී මෙම ප්‍රශ්න විසඳා ගැනීමට අපට උපකාර වන ලෙස විදෙස් මාධ්‍ය වෙතින් ඉල්ලා සිටින බවත් ජනාධිපතිවරයා පැවසීය.ජනාධිපතිවරයා මෙම අදහස් පළ කළේ පොදු රාජ්‍ය මණ්ඩලීය රාජ්‍ය නායක සමුළුව අවසන් කරමින් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැති මාධ්‍ය හමුවට ඊයේ (17) එක්වෙමිනි.පොදු රාජ්‍ය මණ්ඩලීය රාජ්‍ය නායක සමුළුවේ අවසන් ප්‍රගතිය මාධ්‍ය වෙත පැහැදිලි කිරීම සඳහා මෙම මාධ්‍ය හමුව පැවැත් වුණු අතර තිරසාර හා සියල්ලන්ට සමව බෙදී යන සංවර්ධනයක්, කාලගුණ විපර්යාස, සංවර්ධන කටයුතුවලදී තරුණයන්ගේ දායකත්වය සම්බන්ධයෙන් පොදු රාජ්‍ය මණ්ඩල රාජ්‍ය නායකයෝ එකඟතාවකට පැමිණ සිටිති.අපට ව්‍යවස්ථාවක්, ඉතා හොඳ නීති පද්ධතියක් තිබෙන අතර එයට ගරු කරන ලෙස ඉල්ලා සිටි ජනාධිපතිවරයා ප්‍රජාතන්ත්‍රවාදී රටක් ලෙස සියලු මැතිවරණ නිසි කලට පැවැත්වෙන බවත් ප්‍රකාශ කළේය.ජනතාව විසින් තමාට තුනෙන් දෙකක බලයක් ලබා දී තිබෙන බව පෙන්වා දුන් ජනාධිපතිවරයා සියලු ජනතාව රැක බලා ගැනීමේ වගකීම තමා සතු බව පැවසීය. වසර 30ක යුද්ධයක් අවසන් කර ජනතාව ජීවිත ආරම්භ කළා පමණක් බවත් සැමගේ වගකීම වන්නේ ඊට සහාය දීම බවත් ජනාධිපතිවරයා ප්‍රකාශ කළේය.ගැටුම් නිරාකරණය කිරීමෙන් පසු දකුණු අප්‍රිකාවේ අත්දැකීම් බෙදා ගැනීමට කණ්ඩායම් යවා තිබෙන බව පැවසූ ජනාධිපතිවරයා තමා දකුණු අප්‍රිකාව සමඟ ඒ ගැන ප්‍රථමයෙන් කථා කළේ අද ඊයේ නොව තමා විපක්ෂයේ සිටියදී බව පැවසීය.පොදු රාජ්‍ය මණ්ඩලයේ සාමාජික රටක් ලෙස එහි වටිනාකම්වලට ගරු කිරීමට ශ්‍රී ලංකාව සූදානම් බවත් ජනාධිපතිවරයා ප්‍රකාශ කළේය.ශ්‍රී ලංකාවේ ආයෝජන කිරිමට පැමිණෙන් චීනය පමණක් නොව ලොව ඕනෑම රටක් සාදරයෙන් පිළිගන්නා බවත් ජනාධිපතිවරයා පැවසීය. දකුණු අප්‍රිකානු ජනාධිපති ජකොබ් සුමා, මැලේසියානු අගමැති නජීබ් රසාක්, සෙන්ට් කිට්ස් සහ නෙවිස් ජනාධිපති ඩෙන්සල් ඩැනියෙල්, ගයානා ජනාධිපති ඩොනල්ඩ් රමෝටා, පොදු රාජ්‍ය මණ්ඩලයේ මහලේකම් කමලේෂ් ශර්මා මහත්වරු ද මෙහිදී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n1311182</link>
    <topic>අභිමානවත් සමුළුවක් සංවිධාන කළාටරාජ්‍ය නායකයන්ගෙන් ජනපතිට පැසසුම්</topic>
    <author>දුමින්ද ගුරුගේ, ජයසිරි මුණසිංහ සහ ධනුෂ්ක ගොඩකුඹුර</author>
    <content>පොදු රාජ්‍ය මණ්ඩලීය රාජ්‍ය නායක සමුළුවේ සංවිධාන කටයුතු අභිමානවත් හා උත්කර්ෂවත් අයුරින් සිදු කර තිබීම සම්බන්ධයෙන් රාජ්‍ය නායකයන්ගේ ප්‍රසාදය ජනාධිපති මහින්ද රාජපක්ෂ මහතා වෙත පළ කෙරේ.ත්‍රස්තවාදය පරාජය කිරීමෙන් පසුව ශීඝ්‍ර දියුණුවක් ලබා ඇති ශ්‍රී ලංකාව ලොව දියුණුතම රටක් බවට අනාගතයේ දී පත් වනු ඇති බවත් ඔවූහූ අවධාරණය කරති. බ්‍රිතාන්‍ය අගමැති ඩේවිඩ් කැමරන් මහතා ප්‍රමුඛ රාජ්‍ය නායකයන් මේ අදහස් පළ කළේ ජනාධිපතිවරයා සමඟ ද්විපාර්ශ්වික සාකච්ඡාවලට පසුගිය දිනවල දී එක්වෙමිනි. බ්‍රිතාන්‍ය අගමැති ඩේවිඞ් කැමරන් මහතා ජනාධිපති මහින්ද රාජපක්ෂ මහතා සිරිමාවෝ බණ්ඩාරනායක අනුස්මරණ ප්‍රදර්ශන කේන්ද්‍රයේ දී 15 වැනිදා හමු විය.පොදු රාජ්‍ය මණ්ඩල නායක සමුළුව සංවිධාන කර ඇති ආකාරය පිළිබඳව සිය සතුට පළ කළ බ්‍රිතාන්‍ය අගමැතිතුමා ඇතැමුන් යෝජනා කළ ද රැස්වීම වර්ජනය කිරීමේ අදහස තමා නොපිළිගත් බව පැවසීය.තමා උතුරේ කළ චාරිකාව සිහිපත් කළ කැමරන් මහතා ගැටලු අවසන්වීමෙන් පසු විශාල ප්‍රගතියක් අත්කර ගෙන ඇති බව දක්නට ඇතැයි සඳහන් කළේය. උතුරු පළාත් සභාව සඳහා මැතිවරණ පැවැත්වීම සමඟි සන්ධානය සඳහා ගනු ලැබූ අතිශය වැදගත් පියවරකැයි හැඳින්වීය.එසේ වුව ද අවතැන් වූවන්, ඉඩම් ගැටලු, උතුරු පළාතේ හමුදාව රැඳී සිටීම සහ අලුතින් පත් වූ පළාත් සභාවට බලතල පැවරීම වැනි ක්ෂේත්‍රවල විසඳිය යුතුව ඇති ප්‍රශ්න තිබෙන බව කැමරන් මහතා කීය.අවතැන්වූවන් යළි පදිංචි කිරීම, පුනරුත්ථාපනය, ගැටුම් සමයේ විනාශ කළ යටිතල පහසුකම් යළි ඉදිකිරීම වැනි අංශවල සුවිසල් වැඩ කොටසක් සම්පූර්ණ කර ඇතැයි ජනාධිපතිවරයා ප්‍රතිචාර දක්වමින් පැහැදිලි කළේය.දේශපාලන කරුණු සම්බන්ධයෙන් පොදු එකඟත්වයකට පැමිණීම පිණිස පාර්ලිමේන්තු තේරීම් කාරක සභාවක් පත්කර ඇති බවත් අදාළ සියලූ පක්‍ෂවලට ඊට සහභාගී වී සිය අදහස් පළකොට එකඟත්වයකට පැමිණීමට හැකි බවත් ජනාධිපතිතුමා පෙන්වා දුන්නේ ය.පොදු එකඟත්වයකට පැමිණීම සඳහා ඇති හොඳම වේදිකාව තේරීම් කාරක සභාව බව පැවසූ ජනාධිපතිතුමා ගැටුම් අවසන් වී තවම ගතවී ඇත්තේ වසර 04 ක් පමණක් බවත් ප්‍රධාන අභියෝග ජයගැනීමට ශ්‍රී ලංකාවට තව යම් කාලයක් අවශ්‍ය බවත් පැවසීය.මේ අතර දකුණු අප්‍රිකානු ජනාධිපති ජේකොබ් සූමා මහතා සහ ජනාධිපතිතුමා අතර හමුවක් ද පසුගිය 15දා සවස සිරිමාවෝ බණ්ඩාරනායක අනුස්මරණ ප්‍රදර්ශන කේන්ද්‍රයේ දී පැවැත්විණ.පොදු රාජ්‍ය මණ්ඩලයීය නායක සමුළුව මනාව සංවිධාන කිරීම ගැන ශ්‍රී ලංකාවට සහ ජනාධිපතිතුමාට ස්තුතිය පුද කළ සූමා මහතා දැනටමත් යහපත් මට්ටක පවතින ශ්‍රී ලංකාව සමග සබඳතා පුළුල් හා වැඩිදියුණු කර ගැනීමට දකුණු අප්‍රිකාවේ ඇති කැමැත්ත පළ කළේය.ද්විපාර්ශ්වික සබඳතා ශක්තිමත් කර ගැනීමට සිය ආණ්ඩුව දක්වන අභිලාශය දැනුම් දුන් රාජපක්‍ෂ මහතා දකුණු අප්‍රිකාවේ සත්‍යය සහ සමගි සන්ධාන කොමිසම හා ඒ පිටුපස වූ ක්‍රියාදාමය ගැන වැඩිදුර අධ්‍යයනය කිරීමට තමා කැමැත්තෙන් පසුවන බව පැවසීය.සත්‍යය කොමිසම ගැන වැඩිදුර හැදෑරීමට රාජපක්‍ෂ මහතා දක්වන උනන්දුව අගය කළ දකුණු අප්‍රිකානු ජනාධිපතිතුමා ඒ සඳහා දෙරට අතර දූත පිරිස් හුවමාරුව ක්‍රියාදාමය පහසුකිරීමට ඉවහල්වනු ඇතැයි සඳහන් කළේය.වනුආටු ජනාධිපති මොආනා කාර්කසෙස් කැලෝසිල් මහතා ජනාධිපති මහින්ද රාජපක්ෂ මහතා බත්තරමුල්ල වෝටර්ස් ඒජ් හෝටලයේ දී පෙරේදා (16) මුණගැසුණේය.තම රටේ පැවැත්වෙන 2017 පොදු රාජ්‍ය මණ්ඩලයීය නායක සමුළුව සංවිධාන කිරීම සඳහා සහාය දෙන ලෙස වනුආටු ජනාධිපතිවරයා මහින්ද රාජපක්ෂ ජනාධිපතිතුමාගෙන් ඉල්ලා සිටියේය.පොදු රාජ්‍ය මණ්ඩලයේ ප්‍රමුඛතම සංවාද මණ්ඩපය සංවිධානය කිරීමේදී ශ්‍රී ලංකාවේ අත්දැකීම් බෙදා ගැනීමෙන් සහය වීමට තමා සූදානම් බව රාජපක්‍ෂ මහතා ඊට පිළිතුරු දෙමින් කියා සිටියේය.ශ්‍රී ලංකාව මට මගේ රට වගෙයි යයි පැවසූ කැලෝසිල් ජනාධිපතිතුමා තම ජනතාව මෙන් ශ්‍රී ලාංකීය ජනතාව ද ආගන්තුක සත්කාරයට ලැදි, මිත්‍රශීලී සහ සිනහමුසු ජාතියක් බව කීය. වනුආටු ලොව ප්‍රීතිමත්ම ජාති ලෙස දෙවරක්ම ශ්‍රේණිගත වී ඇත.ස්වාසිලන්ත අගමැති බානබස් සිබුසිසෝ ලමිනි මහතා බත්තරමුල්ල වෝටර්ස් ඒජ් හෝටලයේ දී ජනාධිපති මහින්ද රාජපක්‍ෂ මහතා බැහැ දුටු අතර ශ්‍රී ලංකාව සමග ද්විපාර්ශ්වික සබදතා වර්ධනය කර ගැනීමේ ස්වාසිලන්ත අභිලාශය පළ කළේය.රුවන්ඩා ජනාධිපති පෝල් කගමේ මහතා කොළඹ සිරිමාවෝ බණ්ඩාරනායක අනුස්මරණ ප්‍රදර්ශන කේන්ද්‍රයේ දී ජනාධිපති මහින්ද රාජපක්‍ෂ මහතා හමුවිය.පොදුරාජ්‍ය මණ්ඩලයීය නායක සමුළුවට සත්කාරකත්වය සැලසීම වෙනුවෙන් සිදුකර ඇති සංවිධානය පිළිබඳව රුවන්ඩා ජනාධිපතිතුමා රාජපක්‍ෂ මහතාට ස්තුතිය පළ කළේය.සිංගප්පූරු අගමැති ලී සියැන් ලූං මහතා සහ ජනාධිපති මහින්ද රාජපක්ෂ මහතා අතර හමුව බත්තරමුල්ල වෝටර්ස් ඒජ් හෝටලයේදී පැවැත්විණ.පොදු රාජ්‍ය මණ්ඩලයීය නායක සමුළුවේ ආරම්භක උළෙල අත්‍යාලංකාරව සිදු වූ බවත් අනතුරුව පැවති සාකච්ඡා හොඳින් කෙරීගෙන ගිය බවත් සිංගප්පූරු අගමැතිවරයා පැවසීය.සමුළුවේ සමාරම්භක උළෙල අමතමින් ජනාධිපතිතුමා කළ දේශනය ඇගයීමට ලක් කළ සිංගප්පූරු අගමැතිවරයා දේශනය නව අදහස්වලින් පොහොසත් එකක් යැයි පැවසීය.විදේශ ඇමති මහාචාර්ය ජී.එල්. පීරිස්, විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ, විදේශ අමාත්‍යාංශයේ ලේකම් කරුණාතිලක අමුණුගම මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n1311183</link>
    <topic>මානව හිතවාදී උදාරතමජනනායක ජනපතිතුමන්ටදිනමිණෙන් උණුසුම් සුබ පැතුම්</topic>
    <author>ජයසිරි මුණසිංහ</author>
    <content>ශ්‍රී ලාංකේය දේශපාලන, සමාජ, ආර්ථික ක්ෂේත්‍රයන්හි දේශීය සලකුණ ලෝක සිතියමෙහි ඉහළින්ම සනි‍ටුහන් කළ මානව හිතවාදී උදාරතම ජන නායක ජනාධිපති මහින්ද රාජපක්ෂ මැතිතුමාගේ අදට (18) යෙදෙන 68 වැනි උපන් දිනයට ‘දිනමිණ’ උණුසුම් සුබ පැතුම් ප්‍රාර්ථනා කරයි.ලාංකික දේශපාලන ඉතිහාසයේ රට පාලනය කළ කන නායකයින් කිසිවෙකුට තබන්නට නොහැකි වූ වාර්තා ගොන්නකට හිමිකම් කියමින් වසර 2005 නොවැම්බර් මස 17 වැනිදා පැවැති පස් වැනි පැවැනි ජනාධිපතිවරණයෙන් මහින්ද රාජපක්ෂ මැතිතුමා ජය ගත්තේ සිය 59 වැනි උපන්දිනයදාය.(සිය උපන්දිනය දා රටේ ජනාධිපති ධූරයට පත් වීම දෛවෝපගත සිදුවීමකි)මේ කරුණට අමතරව තවත් සුවිශේෂීම සිදුවීමක් වනුයේ එතුමාගේ 68 වැනි ජන්ම දිනය යෙදෙන අද ජනාධිපතිතුමා පොදු රාජ්‍ය මණ්ඩලීය රාජ්‍ය නායක සමුළුවේ සභාපති ධූරයට ගෞරව බහුමානයෙන් යුතුව පත් වී තිබීමයි.දේශීය සංස්කෘතික,සමාජයීය,ආර්ථික හා ආගමික හර පද්ධතීන් නොනසා ‍රැක ගනිමින්,ඒවා මතු පරපුරට ආරක්ෂාකොට භාර දීමට සිය දේශපාලන ජීවිතයම කැප කළ පරපුරක හිමිකරුවෙකු වූ මහින්ද රාජපක්ෂ මැතිතුමා අද දිනයේ ඒවා මුළු ලොව වෙතම ලබා දීමට තරම් භාග්‍යවන්ත වී ඇත.තිස් අවුරුද්දක් පුරා රට වෙළාගත් කුරිරු ත්‍රස්තවාදය රණබිමේදී පරාජයට පත් කිරීමට හැකි වූ මෙරට පාලනය කළ එකම රජ්‍ය නායකයා එතුමාය.කොටි ත්‍රස්තවාදය පරාජයට පත් කිරීමෙන් නොනැවතී ආර්ථික ,සමාජයීය,සංවර්ධනය ඇති කරලීම සඳහා අති දැවැන්ත යටිතල පහසුකම් සංවර්ධන වැඩපිළිවෙළ,සමාජ සුබසාධන වැඩපිළිවෙළ ක්‍රියාත්මක කිරීමට නායකත්වය ලබා දෙන ජනාධිපතිතුමාගේ පරම පිවිතුරු දැක්ම,සෞභාග්‍යමත් රටක්,ජනතාවක් බිහි කරලීමය.සිංහල,දෙමළ,මුස්ලිම්,බර්ගර්,මැලේ කියා හෝ බෞද්ධ,හින්දු,ක‍තෝලික කියා හෝ වෙනත් කිසිදු බේදයක් හෝ වෙනසක් නොමැතිව සියලු ශ්‍රී ලාංකිකයෝ එක මවකගේ දරුවෝ මෙන් සහජීවනයෙන්,සමගියෙන් බැඳුණු ජාතියක් ගොඩනැගීම එතුමාගේ දැක්ම වි තිබේ.එවන් උදාර දැක්මක් සාර්ථක කර ගැනීමට නිදුක්,නිරෝගී සුවය සහ දීර්ඝායුෂ ජනාධිපතිතුමාට ප්‍රාර්ථනා කොට ජනතාව අද දින සර්ව ආගමික වත් පිළිවෙත්වල නිරත වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n1311184</link>
    <topic>පොදු රද මඩුලු සමුළුව අතිසාර්ථකව නිමවෙයි</topic>
    <author>දුමින්ද ගුරුගේ, ජයසිරි මුණසිංහ සහ ධනුෂ්ක ගොඩකුඹුර</author>
    <content>පුරා සතියක් තිස්සේ මුළු දුන් 22 වැනි පොදු රාජ්‍ය මණ්ඩලීය රාජ්‍ය නායක සමුළුව ඊයේ (17) අති සාර්ථක අයුරින් නිමාවට පත් කෙරිණ. රාජ්‍ය නායක සමුළුව සහ ඊට සමගාමීව පැවැත්වුණු තරුණ සමුළුව, ව්‍යාපාරික සමුළුව සහ මහජන සංසදයේ සාකච්ඡාවට ලක් කෙරුණු කාරණා ඇතුළත් ඒකාබද්ධ ප්‍රකාශයක් ඊයේ සවස එළිදැක්විණ.සාර්ථක අයුරින් සමුළුව පැවැත්වීමට කටයුතු කිරීමට සම්බන්ධයෙන් පොදු රාජ්‍ය මණ්ඩලීය මහලේකම් කමලේෂ් ශර්මා මහතා සහ රාජ්‍ය නායකයන්ගේ ප්‍රසාදය ජනාධිපතිතුමා සහ ශ්‍රී ලංකාව වෙත පිරිනැමිණ.සමුළුව සාර්ථක කර ගැනීමට සහයෝගය දුන් පොදු රාජ්‍ය මණ්ඩල මහලේකම් කමලේෂ් ශර්මා මහතා ඇතුළු සියලු රාජ්‍ය නායකයන් සහ විදේශ ඇමැතිවරුන් ප්‍රමුඛ නියෝජිතයන්ටත් ශ්‍රී ලාංකික ජනතාවටත් පාසල් දරුවන්ටත් ජනාධිපතිතුමා සිය ස්තුතිය පළ කළේය.පොදු රාජ්‍ය මණ්ඩලයේ මෙතෙක් පැවැති අති සාර්ථකම සමුළුවක් නිමා කරමින් ජනාධිපතිතුමා සහ කමලේෂ් ශර්මා මහතා ඊයේ සවස ප්‍රවෘත්ති සාකච්ඡාවක් පවත්වා සමුළුවේ තීන්දු තීරණ පිළිබඳ මාධ්‍ය දැනුවත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n1311185</link>
    <topic>සිළුමිණ නව කර්තෘසුන්දර නිහතමානි ද මැල්</topic>
    <author/>
    <content>සිළුමිණ පුවත්පතේ නව කර්තෘවරයා ලෙස සුන්දර නිහතමානී ද මැල් මහතා පත්කර ඇත. ලක්බිම ඉරිදා සංග්‍රහය පුවත්පතේ ප්‍රධාන කර්තෘවරයා ලෙස වසර 13 ක් කටයුතු කළ ඒ මහතා ජනප්‍රිය පුවත්පත් තීරු ලිපියක් වන ‘මානිගෙ තීරුව’ ද සම්පාදනය කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n1311186</link>
    <topic>ජනපතිට දිර්ඝායු පතා ලේක්හවුස් ආයතනයේඅද-හෙට පින්කම්</topic>
    <author/>
    <content>ජනාධිපති මහින්ද රාජපක්ෂ මහතාගේ අදට (18) යෙදී ඇති 68 වැනි ජන්ම දිනය සමරමින් එතුමාට නිදුක් නිරෝගී සුව දීර්ඝායුෂ පතමින් ලේක්හවුස් ආයතනයේ දී අද (18) සහ හෙට (19) දිනවල පිරිත් හා දානමය පින්කමක් පැවැත්වේ.අද (18) ආයතනය පරිශ්‍රයේදී සර්ව රාත්‍රික මහා පිරිත් සජ්ඣායනාවක් පැවැත්වෙන අතර හෙට (19) මහා සංඝරත්න‍යේ 68ක් විෂයෙහි දහවල් සඝසතු දානමය පින්කමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n1311187</link>
    <topic>හාරගම රිය අනතුරෙන්එකම පවුලේ 6ක් ‍මිය යති</topic>
    <author>අසේල කුරුළුවංශ</author>
    <content>බදුල්ල ප්‍රදේශයේ අවමඟුල් උත්සවයකට සහභාගි වී ආපසු නිවෙස් බලා එමින් සිටි පිරිසක් ගමන්ගත් වෑන් රථයක් හා පෞද්ගලික බස් රථයක් ඊයේ (17) පෙරවරු 6.30 පමණ මහනුවර ගුරුදෙණිය හාරගම හතරේ කණුව ප්‍රදේශයේ දී ගැටීමෙන් වෑන් රථයේ ගමන් ගත් එකම පවුලේ හයදෙනෙක් ‍මියගියහ.අනතුරින් තවත් විසිහය දෙනකු තුවාල ලබා ඇති අතර බරපතළ තත්ත්වයේ පසුවූ පස්දෙනකු මහනුවර හා පේරාදෙණිය රෝහල්වල දැඩිසත්කාර ඒකකවලට ඇතුළත් කෙරිණි. මියගොස් ඇත්තේ ආර්. ජී. රම්‍යලතා (50) ආර්. ජී. ඉනෝෂා (42) හා ඔවුන්ගේ අවුරුදු 12 හා 07 වයසේ පසුවන දරුවන් දෙදෙනාත් තවත් කාන්තාවක හා පිරිමියෙකි.මෙයින් වැඩිමහල් පිරිමි දරුවා මෙවර පහ වසර ශිෂ්‍යත්ව විභාගයෙන්ද ඉහළින් සමත්ව ඇත. පිරිමි දරුවා හා ගැහැනු ළමයා ගොහාගොඩ විදුහලේ අධ්‍යාපනය ලබමින් සිට තිබේ.රිය අනතුරකින් මියගිය බදුල්ල ප්‍රදේශයේ ඥාතියකුගේ අවමඟුලකට සහභාගිවීමට මෙම පිරිස පෙරේදා (16) පස්වරුවේ ගොස් ඊයේ (17) අලුයම 2.00ට පමණ නිවෙස් බලා ඒමට බදුල්ලෙන් පිටත්වී ඇත.පෞද්ගලික බස් රථය මහනුවර සිට අනුරගම දක්වා යමින් තිබියදී වෑන් රථය එහි ගැටී තිබෙන අතර වෑන් රථයේ රියැදුරුට නින්ද යෑමෙන් අනතුර සිදුව ඇති බවට පොලිසිය සැකකරයි.වෑන් රථයේ රියැදුරු වන මහින්ද නැමැති අය අනතුරින් බරපතළ තුවාල ලබා රෝහල් ගතකිරීමෙන් පසු මියගොස් ඇත. ඔහුගේ බිරිය හා දරුවා අනතුරින් මියගිය පිරිස අතර වෙති. බස් රථයේ රියැදුරු පොලිසිය විසින් අත්අඩංගුවට ගනු ලැබ ඇත.අවමඟුල් උත්සවයට සහභාගිවීම සඳහා කටුගස්තොට ගොහාගොඩ පදිංචි මෙම පිරිස වෑන් රථ දෙකකින් ගමන්ගෙන තිබෙන අතර අනෙක් වෑන් රථයේ සිටි චමින්ද නැමැති අය මෙසේ කීය.අපි ඔක්කොම එකම පවුලේ අය. සෙනසුරාදා හවස අපි වෑන් දෙකක කට්ටිය බදුල්ලට ගියා. එහෙ යනකොට රෑ වුණා. අද උදේ පාන්දර 2.00ට විතර අපි එහෙන් පිටත්වුණා. අපි ආව වෑන් එක කලින් පිටත්වුණා. මහින්ද අයියා එළවපු වෑන් එක අපි එනකොට මළගෙදර තිබුණා. ඒත් මඟට එනකොට ඒ වෑන් එක අපිට ඉස්සර කළා. අපිත් හයියෙන් ආවා. හාරගම කිට්ටුවෙදී අපි ඒකට ආයෙත් ඉස්සර කළා. ටික දුරක් එනකොට දඩින් ගාලා ශබ්දයක් ආවා. අපි වාහනේ නවත්තලා මොකද බැලුවා.අපේ අනෙක් වාහනයට කරදරයක්ද කියලා හිතලා හරවගෙන ගිහින් බලන්න හිතුවා. හරවනකොට අපේ වෑන් එකේ ගියර් වැටෙන්නේ නැතුව ගියා. ඊට පස්සේ පයින් අපි දිව්වා. බයිසිකලෙක ආපු කෙනෙක් කිව්වා වැන් එකක් බස් එකක හැප්පිලා කියලා. ළඟට යනකොට අපේ වෑන් එක. වෑන් එකේ දොරක් ගැලවිලා 03 දෙනෙක් පාරේ වැටිලා හිටියා. වෑන් එක චප්ප වෙලා. බැකෝ එකක් ගෙනල්ලා ඉස්සරලා කෑල්ල එළියට ඇදලා තමයි ලෙඩ්ඩු එළියට ගත්තේ.මියගිය කාන්තාවන් දෙදෙනාගේ මව වන ජූලි නෝනා මහත්මිය හැඬු කඳුළින් පැවසුවේ අනේ මගේ දුවලා අද උදේම එනවා කිව්වා. මට සිල් ගන්න යන්න ඕන හින්ද? කවුද දන්නේ මෙහෙම දෙයක් වෙයි කියලා.ප්‍රදේශවාසියකු වන සමන් කුමාර මහතා, මළ ගෙදර යන දවසේ දවල් කොල්ලෝ වෙලේ ක්‍රිකට් ගැහුවා. මං හවස එන ගමන් මියගිය පුතාගෙන් බුලත් ටිකක් ඉල්ලුවා. වැලෙන් බුලත් මල්ලක්ම කඩලා දුන්නා.මධ්‍යම පළාත් ප්‍රධාන අමාත්‍ය සරත් ඒකනායක මහතාද තුවාලකරුවන්ගේ සුවදුක් බැලීමට රෝහලට පැමිණියේය. තලාතුඔය පොලිසියේ ස්ථානාධිපති පොලිස් පරීක්ෂක සම්පත් රාජපක්ෂ මහතාගේ මෙහෙයවීමෙන් අනතුර පිළිබඳ පරීක්ෂණ පැවැත්වෙයි. මහනුවර රෝහලට සාමාන්‍යයෙන් ඉරිදා දිනවල තුවාලකරුවන් භාරනොගන්නා නමුත් මෙදින රෝහල් අධ්‍යක්ෂ කේ. එම්. එස්. රත්නායක මහතා ඇතුළු කාර්ය මණ්ඩලය තුවාලකරුවන්ට යුහුසුළුව ප්‍රතිකාර කැරමින් ඔවුන්ගේ ජීවිත බේරාගැනීමට ගත් උත්සාහය ප්‍රශංසාත්මකය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n1311188</link>
    <topic>ත්‍රස්තවාදය නිසා තිස් වසරක් දිනපතාම සිදුවූ මිනිස් ඝාතන නැවැත්වීම වරදක්ද?</topic>
    <author>දුමින්ද ගුරුගේ, ජයසිරි මුණසිංහ, ධනුෂ්ක ගොඩකුඹුර</author>
    <content>තිස් වසරක් තිස්සේ දිනපතා ත්‍රස්තවාදය නිසා සිදු වූ මනුෂ්‍ය ඝාතන නතර කිරීම වරදක්දැයි ජනාධිපති මහින්ද රාජපක්ෂ මහතා දෙස් විදෙස් මාධ්‍යවේදීන් හමුවේ පෙරේදා (16) විමසා සිටියේය.ස්වාධීන කොමිසමක් පත් කිරිම සම්බන්ධයෙන් බ්‍රිතාන්‍ය අගමැති ඩේවිඩ් කැමරන් මහතා කර ඇති ප්‍රකාශය සම්බන්ධයෙන් මාධ්‍යවේදීන් විමසා සිටි අවස්ථාවේදී ජනාධිපතිවරයා මෙසේ ප්‍රකාශ කළේය.ජනාධිපතිතුමා මේ බව ප්‍රකාශ කළේ කොළඹ බණ්ඩාරනායක සම්මන්ත්‍රණ ශාලාවේ දී පැවැති මාධ්‍ය හමුවකට පෙරේදා (16) එක්වෙමිනි.පුද්ගල අතුරුදහන්වීම පිළිබඳව පැමිණිලි ඇත්නම් සෙවීමට තමා කොමිෂමක් පත් කර ඇති බවත් එවැනි පරීක්ෂණයක් සිදු කිරීමට හැකියාව හා ප්‍රවීණත්වය ඇති ස්වාධීන පුද්ගලයින් අප රටේ සිටින බවත් ජනාධිපතිතුමා මෙහිදී ප්‍රකාශ කළේය.ශ්‍රී ලංකාව ප්‍රජාතන්ත්‍රවාදී රටක් බව පැවසූ ජනාධිපතිතුමා වීදුරු ගෙවල්වල සිට ගල් නොගැසිය යුතු බව අවධාරණය කළේය.යම් කිසි පැමිණිල්ලක් තිබේ නම් ඒවා ඉදිරිපත් කළ හැකි බවත් ඒ සම්බන්ධයෙන් විමර්ශනය කිරීමට සූදානම් බවත් පැවසූ ජනාධිපතිවරයා මෙරට පිළිබඳ විවිධ ප්‍රකාශ කරන සමහරුන් අඩු තරමින් මෙරටට පැමිණවත් නොමැති බව කියා සිටියේය.එක පැත්තක් ගැන පමණක් නොසලකා දෙපැත්තම බලන ලෙසත් ඉල්ලා සිටි ජනාධිපතිතුමා ඇමැතිවරුන් නිලධාරීන් පවා හමුවී තොරතුරු ලබාගත හැකි බව ප්‍රකාශ කළේය.ශ්‍රී ලංකාවට සැඟවීමට දෙයක් නොමැති බව අවධාරණය කළ ජනාධිපතිතුමා උගත් පාඩම් හා ප්‍රතිසන්ධාන කොමිෂමේ නිර්දේශ ක්‍රියාත්මක කරන බවත් පාර්ලිමේන්තු තේරීම් කාරක සභාවක් පත් කර ඇති අතර ඒ සඳහා කලක් ගතවිය හැකි බවත් පැවසීය.ඒ නිසා මෙවැනි චෝදනා සම්බන්ධයෙන් රජය ක්‍රියාමාර්ග ගෙන ඇති බව පෙන්වා දුන් ජනාධිපතිතුමා එල්. ටී. ටී. ඊ ග්‍රහණයේ තබාගෙන සිටි තුන් ලක්ෂයක් පමණ ජනතාව එම ග්‍රහණයෙන් මිදී පැමිණිවිට ඇතිවූ අභියෝග ජයගත් ආකාරය පෙන්වා දුන්නේය.ත්‍රස්තවාදය පැවැති කාල‍යේ දී දිනපතාම මරණ සිදු වූ ආකාරය පෙන්වාදුන් ජනාධිපතිතුමා වසර 30කට පසු එවැනි තත්ත්වයක් නතර කිරීම අපරාධයක් දැයි ප්‍රශ්න කර සිටියේය.උතුරේ පදිංචි ව සිටි ජනතාව ත්‍රස්තවාදීන් විසින් පලවා හරින ලද අන්දම පෙන්වාදුන් ජනාධිපතිතුමා අවුරුදු 19ක් මුළුල්ලේ ඔවුන් පිළිබඳ ව විමසා බැලීමක් සිදුකළ පුද්ගලයින් හෝ නාලිකාවක් නොතිබූ බව පැවසීය.බ්‍රිතාන්‍ය අගමැති ඩේවිඩ් කැමරන් මහතා සමඟ ඉතා සුහදශීලි හා ඵලදායි සාකච්ඡාවක් පැවැත්වූ බවත් කැමරන් මහතා යාපනේ චාරිකාවක යෙදීම පිළිබඳ සතුටට පත් වන බවත් ජනාධිපතිතුමා පැවසීය.ඔහු ශ්‍රී ලංකාව මානව හිමිකම් උල්ලංඝණය කළේයැයි නඟන ස්වාධීන සහ විශ්වාසය රැකෙන පරිදි කොට ඇති ප්‍රකාශය පිළිබඳ මාධ්‍යවේදීයෙකු ප්‍රශ්නයක් නැගූ අවස්ථාවදී ජනාධිපතිතුමා පැවසූවේ එවැනි ප්‍රකාශ කිරීමට ඔහුට නිදහස ඇති බවයිතරුණ ප්‍රජාව‍ගේ අභිවෘද්ධිය සඳහා සුදුසු වැඩසටහන් ක්‍රියාත්මක කිරීම වැදගත් බවත් ඒ සම්බන්ධයෙන් පොදුරාජ්‍ය මණ්ඩලයීය නායකයින්ගේ අවධානයට යොමු වන බවත් ජනාධිපතිතුමා පැවසීය.පොදු රාජ්‍ය මණ්ඩලයේ මහලේකම් ආචාර්ය කමලේෂ් ශර්මා, සැමෝවා අගමැති ටුලීපා ලුපෙසොලියායි,සෙන්ට් කිට්ස් සහ නෙවිස් ආචාර්ය ඩෙන්සිල් ඩග්ලස් මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n1311189</link>
    <topic>පෙරපාසල් දූ දරුවන්ට ජනපති ආර්යාව ඉටු කරනවිශිෂ්ට මෙහෙවර රාජ්‍ය නායක ආර්යාවන්ගේ විශේෂ පැසසුමට</topic>
    <author/>
    <content>විධිමත් අධ්‍යාපන ක්‍රමවේදයක් යටතේ ප්‍ර‍ායෝගික ක්‍රියාකාරකම්ද සහිතව නායකත්ව කුසලතා හා සාරධර්මයන්ගෙන් පිරිපුන් ළමා පරපුරක් ශ්‍රී ලංකාව තුළ ස්ථාපිත කරලීමෙහිලා ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය කාල්ටන් පෙර පාසල් සමූහය හරහා දියත් කර ඇති අරුත්බර වැඩපිළිවෙල තමන් බෙහෙවින් අගය කරන බවත්, ඒ තුළින් ආදර්ශයන් රැසක් සමාජ ගත කරන බවත් පොදු රාජ්‍ය මණ්ඩලීය රාජ්‍ය නායක ආර්යාවෝ පවසති.වත්මන් ලෝකයා හමුවේ ඇති අභියෝගයන් සාර්ථකව ජය ගැනීමට නම් අනාගත ළමා පරපුර නූතන තාක්ෂණික ක්‍රමවේදයන් තුළින් මනා අධ්‍යාපනයක් ලැබීමේ ඇති අවශ්‍යතාවය, ලෝක බලවතුන් අවබෝධ කරගෙන ඇති මෙවන් අවධියක ඒ සඳහා ශ්‍රී ලංකාව ප්‍රශංසනීය අධ්‍යාපන රටාවක් අනුගමනය කර තිබීම සම්බන්ධයෙන් රාජපක්ෂ මැතිනියට සිය ප්‍රණාමය පුදකරන බවත් ඔවුන් මෙහිදී පැවසූහ.පාසල වෙත පැමිණි පොදු රාජ්‍ය මණ්ඩල රාජ්‍ය නායක ආර්යාවෝ ජනාධිපති ආර්යයා ශිරන්ති වික්‍රමසිංහ රාජපක්ෂ මැතිනිය ඇතුළු කාල්ටන් සිඟිති දුවා දරුවන් විසින් ඉතා විචිත්‍රවත් අන්දමින් හා මහත් හරසරින් පිළිගැනිණි.රාජ්‍ය නායක ආර්යාවන් කාල්ටන් පෙර පාසලේ අධ්‍යාපනය හදාරන සිඟිති දූ දරුවන්ගේ පන්ති කාමර වෙතට ගොස් ඔවුන්ගේ අධ්‍යාපන කටයුතුවල ප්‍රගතිය හා කුසලතාවයන් මෙන්ම ක්‍රියාකාරකම් පිළිබඳවද පෞද්ගලිකවම සොයා බැලූ අතර, එහිදී විශේෂ අවශ්‍යතා ඇති දූ දරුවන් වෙනුවෙන් වෙනම ම අංශයක් පිහිටුවා එම දරුවන් මනාව රැක බලා ගනිමින් අධ්‍යාපන ලබා දෙන ආකාරය පිළිබඳව ඔවුන් සිය ප්‍රශංසාව පළ කර සිටියාය.මෙරට පෙර පාසල් අධ්‍යාපනයේ පෙරළියක් ඇති කළ කාල්ටන් පෙර පාසල් සමූහය මේ වනවිට දිවයින පුරා සිඟිති දූ දරුවන්ගේ අධ්‍යාපනය ඉහළ නැංවීම සඳහා පළාත් 03ක ශාඛා 8ක් දක්වා ව්‍යාප්ත කර ඇති බවත්, මේ වන විට දූ දරුවන් 2000කට අධික පිරිසක් ඉගෙනුම ලබන බවත් රාජපක්ෂ මැතිනිය විසින් මෙහිදී රාජ්‍ය නායක ආර්යාවෝ දැනුවත් කෙරිණි.ඔවුන් ඇතුළු දූත පිරිස පිළිගෙන දැක්වූ ආගන්තුක සත්කාර මහත් සේ අගය කළ රාජ්‍ය නායක ආර්යාවන්, එම රටවල රාජ්‍ය නායකයන්ගේ හා ජනතාවගේ උණුසුම් සුබ පැතුම් හා ආශිර්වාදයන් පිරිනමන බවත් සඳහන් කළාය. එමෙන්ම, වසර 53ක් තිස්සේ පවතින පොදු රාජ්‍ය මණ්ඩලීය රටවල මිත්‍රත්වය හා එකමුතුභාවය හා සුහදශිලී සම්බන්ධතාවය තවදුරටත් ශක්තිමත් කරලීම සඳහා මෙම සංචාරය තවදුරටත් ඉවහල් වූ බව පොදු රාජ්‍ය මණ්ඩලීය රාජ්‍ය නායක ආර්යාවෝ රාජපක්ෂ මැතිනියට මෙහිදී පැවසූහ.පොදු රාජ්‍ය මණ්ඩලීය රාජ්‍ය නායක ආර්යාවන් කාල්ටන් පෙර පාසලේ සංචාරය කල මේ සුවිශේෂී අවස්ථාව සනිටුහන් වන පරිද්දෙන් විශේෂ තිළිණයක් ද ජනාධිපති ආර්යාව විසින් එම ආර්යාවන් වෙත පිරිනමනු ලැබුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111810</link>
    <topic>මහ සඟරුවනට අමානුෂිකව පහරදුන්එජාපයට අනාගතයක් නැහැ</topic>
    <author>තෙන්නකෝන් කුලසේකර</author>
    <content>බුද්ධ චීවරය බිමට ඇද දමා ජාතියේ මුරදේවතාවුන් වූ මහා සංඝරත්නයට අමානුෂික ලෙස තම පක්ෂ මූලස්ථානයේ දී පහර දුන් පාපතර එ. ජාපයට අනාගතයක් නැතැයි ආර්ථික සංවර්ධන නියෝජ්‍ය අමාත්‍ය එස්. එම්. චන්ද්‍රසේන මහතා පවසයි.පොදු රාජ්‍ය මණ්ඩලීය රාජ්‍ය නායක සමුළුව පැවැත්වෙන ඓතිහාසික අවස්ථාවක ජාතියේ ගැලවුම්කරුවන් ලෙස පෙනී සිටින රනිල් වික්‍රමසිංහ, කරු ජයසූරිය හා තිස්ස අත්තනායක මහත්වරුන්ගේ ආශිර්වාද මත මහා සංඝරත්න බිම පෙරළා පා පහර දුන් එජාපයට ජනතා පා පහර වැදෙනු ඇතැයි ද රටත් සම්බුද්ධ ශාසනයත් මෙවැනි දුෂ්ටයන්ට බාරදීමට මේ රටේ ජනතාව සූදානම් නැතැයි ද රටත් ජාතියත් චැනල් 4 දෙමළ ඩයස්පෝරාවට පාවා දුන් දේශද්‍රෝහින්ට ආත්මයක් නැතැයි ද නියෝජ්‍ය අමාත්‍යවරයා කියා සිටී.බලය ලබාගත නොහැකිව වියරු වැටී සිටින එ. ජා. පය බලය ලබාගැනීමට උත්සාහ කරන්නේ ජාතියේ මුර දේවතාවුන්ගේ මළ කඳන් මතින් දැයි ජනතාව ප්‍රශ්න කරන බවත් ප්‍රභාකරන්ව උතුරු, නැ‍ඟෙනහිර ඊළාම් රාජ්‍යයට ලියා දුන් එ. ජා. ප. නායකයාට මේ බෞද්ධ රටේ ජීවත්වන ජනතාව කිසි දිනෙක බලය ලබා නොදෙන බව ඉර - හඳ වගේ විශ්වාස යැයි ද පැවසූ අමාත්‍යවරයා ජනාධිපතිතුමාට මල් මාලා දමන ජනතාව එ. ජා. ප. නායකයාට ගල්මුල් දමා ගසන දිනය වැඩි ඈතක නොවන බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111811</link>
    <topic>ශ්‍රී දළදා මාලිගාවට පැමිණි බ්‍රිතාන්‍ය කිරුළ හිමි චාල්ස් කුමරු</topic>
    <author/>
    <content>  ශ්‍රී දළදා මාලිගාවට පැමිණි බ්‍රිතාන්‍ය කිරුළ හිමි චාල්ස් කුමරු සමරු පොතේ සටහන් තැබූ අයුරු. දියවඩන නිලමේ ප්‍රදිප් නිලංග දෑල සහ මධ්‍යම පළාත් ආණ්ඩුකාර ටිකිරි කොබ්බෑකඩුව මහත්වරු ද මෙහි සිටිති. ඡායාරූපය - කුණ්ඩසාලේ සමූහපේරාදෙණිය උද්භිද උද්‍යානයට පැමිණි බ්‍රිතාන්‍ය කිරුළ හිමි චාල්ස් කුමරුට, කලකට ඉහත දී එළිසබෙත් මහ රැජින උද්භිද උද්‍යානය නැරැඹීමට පැමිණි අවස්ථාවේ ගත් ඡායාරූපයක් උද්‍යාන අධ්‍යක්ෂ ආචාර්ය ඩී.එස්.ඒ. විජේසුන්දර මහතා පෙන්වමින්. ඡායාරූපය - කුණ්ඩසාලේ සමූහ සුනිල් ගුණවර්ධනබ්‍රිතාන්‍ය ඔටුන්න හිමි චාල්ස් කුමරු පෙරේදා (16) මහනුවර සංචාරයක නිරත වූ අතර එහිදි ශ්‍රී දළදා මාලිගාවට ගිය කුමරු දළදා සමිඳුන්ට පුෂ්පෝපහාර දැක්වූ අයුරු. ශ්‍රී දළදා මාලිගාවේ තේවාව භාර නායක තිබ්බටුවාවේ මේධංකර නාහිමි සහ දියවඩන නිලමේ ප්‍රදීප් නිලංග දෑල මහතාද මෙහි සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111812</link>
    <topic>පාර්ලිමේන්තු මන්ත්‍රී නාමල් රාජපක්ෂ මහතා ලේ පරිත්‍යාග කළ අයුරු</topic>
    <author/>
    <content>හම්බන්තොට පැවැත්වූ පොදු රද මඩුලු තරුණ සමුළුවට සමගාමීව හම්බන්තොට බිම්බාරාම විහාරස්ථානයේ පැවැති ලේ දන්දීමේ වැඩසටහනේ දී පාර්ලිමේන්තු මන්ත්‍රී නාමල් රාජපක්ෂ මහතා ලේ පරිත්‍යාග කළ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111813</link>
    <topic>උතුරු-නැ‍ඟෙනහිර පළාත්වලතැනින් තැනට අද වැසි</topic>
    <author>සුභාෂිණී සේනානායක</author>
    <content>දිවයිනේ උතුරු සහ නැ‍ඟෙනහිර පළාත්වල අද දිනයේ තැනින් තැන වැසි ඇති විය හැකි බව කාලගුණ විද්‍යා දෙපාර්තමේන්තුව පවසයි.අපරභාගයේ දී සහ රාත්‍රී කාලයේ දී දිවයිනේ අභ්‍යන්තර ප්‍රදේශවල ද වැසි ඇති විය හැකි බවත් වැසි ඇති වන අවස්ථාවලදී තරමක තද සුළං තත්ත්වයක් ද පැවතිය හැකි බවත් එම දෙපාර්තමේන්තුව කියයි. මේ අතර දිවයිනට උතුරු සහ බස්නාහිර දෙසින් වන මුහුදු ප්‍රදේශවල ද තැනින් තැන වැසි ඇති විය හැකි බව පවසන කාලගුණ විද්‍යා දෙපාර්තමේන්තුව දිවයින වටා අනෙකුත් මුහුදු ප්‍රදේශවල ද අපරභාගයේ දී හෝ රාත්‍රී කාලයේ දී ද වැසි ඇති විය හැකි බවත් කියයි.තද වැසි සමඟ ඇති විය හැකි සුළං හේතුවෙන් දිවයින වටා මුහුදු ප්‍රදේශ තාවකාලික රළු ස්වභාවයක් ගත හැකි බව පවසන කාලගුණ විද්‍යා දෙපාර්තමේන්තුව වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111814</link>
    <topic>මෙරට වෛද්‍යවරුනට ජනපති සම්මානපිරිනමන විශේෂ වැඩසටහනක් ළඟදීම</topic>
    <author>කුරුණෑගල දකුණ සමූහ එම්. මහරුප් සමග වයඹ පළාත් සංචාරක</author>
    <content>මෙරට සෞඛ්‍ය සේවාවට ලොව ඉහළම පිළිගැනීමක් අද ලැබී තිබෙන අතර, එවන් පිළිගැනීමක් ඇති සෞඛ්‍ය සේවාවේ වෛද්‍යවරුනට ජනාධිපති රාජ්‍ය සම්මාන පිරිනැමීමේ විශේෂ වැඩසටහනක් ළඟදීම ආරම්භ කරන බව සෞඛ්‍ය අමාත්‍ය මෛත්‍රීපාල සිරිසේන මහතා කුරුණෑගල දී පැවසීය.කුරුණෑගල වෛද්‍ය සායන සමාජයේ වාර්ෂික උත්සවයට සහභාගිවෙමින් සෞඛ්‍ය අමාත්‍යවරයා ඒ බව පැවසීය. කුරුණෑගල බෝයගනේ ‘සැලියුට්’ ශාලාවේදී මෙම උත්සවය පැවැත්විණි. එහිදී වැඩිදුරටත් කථාකළ අමාත්‍ය ‍ෛ‍මත්‍රීපාල සිරිසේන මහතා මෙසේද කීය.“සෞඛ්‍ය සේවාවේ” හා වෛද්‍ය ක්ෂේත්‍රයේ උන්නතිය සඳහා ලබන වර්ෂයේදී රුපියල් බිලියන 150ක මුදලක් රජයෙන් වෙන්කිරීමට නියමිතයි. එමෙන්ම ලබන දෙසැම්බර් මාසයේදී වෛද්‍ය සේවයෙහි පත්වීම් දහසක් ලබාදීමටත්, හෙද සේවයෙහි පුහුණුව සඳහා හයදහස් විසිපස් දෙනෙකු බඳවා ගැනීමටත් අපේක්ෂිතයි. හෙද නිලධාරීන් තුන්දහසකට පත්වීම් ලබාදෙන අතර, පරිපූරක වෛද්‍ය සේවය සඳහා තවත් නවදහස් හත්සියයක් බඳවා ගැනීමටද නියමිතයි. වෛද්‍ය සේවයෙහි ගුණාත්මක වර්ධනයක් අද දක්නට ලැබේ.ඒ අනුව වෛද්‍ය සේවාව ප්‍රතිකාර සඳහා පමණක් සීමා කිරීම ප්‍රායෝගික නොවන අතර, රෝහල් කළමනාකරණයට හා පරිපාලනයට එය බෙහෙවින් ඉවහල්කර ගත යුතුව ඇත. පසුගිය කාලය තුළ රටතුළ සාර්ථකවූ වාර්තාගත සැත්කම් රැසක්ම සිදුවී තිබේ. තාක්ෂණික දියුණුව හමුවේ මෙරට වෛද්‍ය සේවාව ඉහළ තැනකට පැමිණ තිබෙන බව හොඳින් වටහා ගත හැකියි. නමුත් වෛද්‍ය ක්ෂේත්‍රය තුළ අභියේග රැසක් තිබෙන බවද අප අමතක නොකළ යුතුයි.1960 වර්ෂයේ දී ලීක්වාංයූ සිංගප්පූරුවේ මැතිවරණයට ඉදිරිපත්වී ජනතාවට කිව්වේ සිංගප්පූරුව ශ්‍රී ලංකාවක් කරන්නට ඡන්දය ලබාදෙන ලෙසයි. නමුත් පසුව එම කියමන වෙනස්වීමට පත්වුණා. වසර විසිපහකට ප්‍රථම මෙහි තිබූ රෝහල් පරිපාලනය අද තිබෙනවාද? ලීක්වාංයුගේ කථාව සිහියට නැගෙන්නේ දැනුයි.තාක්ෂණික ලෝකය සමඟ ගැටෙමින් වෛද්‍ය සේවාව ඇති පෙරමුණට යන බව නම් විශ්වාසයි. දූෂණ වංචා ගැන ද අද නොයෙක් විට අසන්නට ලැබෙයි. ටෙන්ඩර් හා ඉදිකිරීමේ ක්ෂේත්‍රයේ මෙවැනි දෑ විටින් විට අසන්නට ලැබේ.මහරගම පිළිකා රෝහලේ ඖෂධවේදීන් පස් දෙනෙකුගේ වැඩ තහනම් කරන්නටද ඉකුත්දා සිදුවූ රෝහලේ එන්නත් පිටව ගිහින් ආපසු රෝහලට එන්නට පටන්ගෙන තිබුණා. දුම්වැටි ගැනද බරපතළ අභියෝග වලට මුහුණ දෙන්නට සිදුවී තිබේ. ගැසට් නිවේදනයෙහි වලංගුභාවය පිළිබඳව තවමත් අධිකරණය තුළ කරුණු විභාග වෙමින් පවතී. වෙනත් අප බාහිර අභියෝග ජයගන්නට කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111815</link>
    <topic>විහාරස්ථානය කේන්ද්‍රකර ගනිමින් සංඝයා වහන්සේ ජනතාවට සිදුකරන සේවය ඉතා විශාලයි</topic>
    <author/>
    <content>රජයෙන් ඉටුවන සේවාව හා සමාන සේවයක් පන්සලෙන් ගමට හා ජනතාවට සිදුවන බව විමල් වීරවංශ ඇමැති පෙන්වා දෙයි.රජයක් එම රටේ සමාජ සේවය වෙනුවෙන් කරනු ලබන සේවය සාමාන්‍යයෙන් අයවැයකදී ආදයම්හා වියදම් ලෙස ගණනය කරන බවත් එවැනි ආදායම් හා වියදම් ගණනය කිරීමකින් තොරව පන්සල හා මහා සංඝරත්නය මූලික වී රටේ ජනතාව වෙනුවෙන් රජයක් හා සමානව විශාල‍ සේවාවක් සිදුකරන බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පවසයි.ඇමැතිවරයා මේ අදහස් පළ කළේ අතුරුගිරිය, පෝරේ පුරාණ ශ්‍රී මහා විහාරස්ථානයේ අභිනවයෙන් ඉදිකළ ධාතු මන්දිරය හා සංඝාවාසය විවෘත කිරීමේ උත්සවයට පසුගිය 15 දින සහභාගී වෙමිණි. අතුරුගිරිය, පොරේ පුරාණ ශ්‍රී මහා විහාරස්ථානයේ අභිනවයෙන් ඉදිකළ ධාතු මන්දිරය සහ සංඝාවාසය විවෘත කිරීම කෝට්ටේ කල්‍යාණි සාමග්‍රී ධර්ම මහා සංඝ සභාවේ (වැඩබලන) මහානායක ආචාර්ය ඉත්ත‍ැපානේ ධම්මාලංකාර නායක ස්වාමීන්ද්‍රයන් වහන්සේගේ ප්‍රධානත්වයෙන් සිදුකෙරිණ.මෙහිදී අදහස් දැක්වූ විමල් වීරවංශ ඇමැතිවරයා “විහාරස්ථාන අංග සම්පූර්ණ වන තරමට මේ රටේ ජීවත්වන බෞද්ධ ජනතාවගේ ජීවන තත්ත්වය උසස් වෙන්න හේතු වෙනවා. විහාරස්ථානවල ස්වාමීන් වහන්සේ විහාරස්ථාන වැඩිදියුණු කරලා පමණක් නිකං ඉන්නේ නැහැ.ජනතාවගේ දුක, වේදනාව තුනී කරන්න දැවැන්ත සමාජ සේවාවක් කරනවා. එවැනි දැවැන්ත සමාජ සේවාවක් වෙනුවෙන් රජය කරන වියදම් සාමාන්‍යයෙන් අයවැයකදී රජය දරන වියදම් හා රජය ලබන ආදායම් ලෙස ගණනය කරනවා. නමුත් මේ රටේ එවැනි ආදායම් වියදම් පෙන්වන්නේ නැතිව මහා සංඝරත්නය, පන්සල මූලික වෙලා ගම්වල මිනිස්සුන්ට ඉටුකරලා තිබෙන සේවාව දිහා බැලුවොත් සමහර විට අවුරුදු 5ක් වැනි කාලයක් ඇතුළත රජයක් කරන ආයෝජන හා සමාන තත්ත්වකට අපේ විහාරස්ථාන ඉතිහාසයේ සිටම සේවාවන් කරලා තියෙනවා. අපට විවේචන කරන්න, අඩුපාඩු සොයන්න පහසුයි.නමුත් අපි දන්නවා ඉතාම දුෂ්කර ප්‍රදේශවල විහාරස්ථානවල වැඩ සිට, අනන්ත අප්‍රමාණ කැපවීම කරමින් එම ප්‍රදේශවල ජනතාව නඟාසිටුවන්න පිටිසර පළාත්වල ස්වාමීන් වහන්සේ මොනතරම් දුෂ්කර ජීවිතයක් ගතකරනවද කියලා. ඒ හැම අභියෝගයක්ම රට වෙනුවෙන් ඉටුකරන යුතුකමක් බවට පත්වෙනවා. ඒ නිසා තමයි අපි විශ්වාස කරන්නේ. රුක්මලේ ධම්මකිත්ති නායක හාමුදුරුවෝ අද මේ විහාරස්ථානය අංගසම්පූර්ණ විහාරස්ථානයක් බවට පත්කරනවා වගේම මේ ප්‍රදේශයේ ජනතාවට විශාල සේවාවක් ඉටුකරනවා.මේ ප්‍රදේශයේ අහිංසක දුප්පත් ජනතාව උන්වහන්සේගේ පිහිට පතන හැම වෙලාකම අපේ අවධානය යොමුකරලා ඒ වෙනුවෙන් අපෙන් ඉටුවිය යුතු යුතුකම් ඉටුකරන්න අපිව දැනුවත්කරලා තියෙනවා.ඇතැම් රජවරු විවිධ බලපෑම් හමුවේ අන්‍යාගමීකරණය වුණු කාල පරිච්ඡේද ඉතිහාසයේ තිබුණා. ඒ හැම කාලපරිච්ඡේදයක්ම සමාජ, ආර්ථික පැත්තෙන් පිටිපසට ගිය කාලයක් බව අප කවුරුත් දන්නවා.එවැනි කුමන සමාජ, ආර්ථික වෙනස්කමකට වත්වෙනස් කිරීමට බැරිවුණු ගමේ පන්සලේ හාමුදුරුවන් සතු නායකත්ව බලය තමයි අද නැවත මෙම විහාරස්ථානයේදී අපි ඉදිරිපිට බැබලෙන්නේ” යනුවෙන්ද විමල් වීරවංශ ඇමැතිවරයා මෙහිදී වැඩිදුරටත් පැවසීය.මීට අමතරව අතුරුගිරිය, පෝරේ පුරාණ ශ්‍රී මහා විහාරස්ථානයේ අලුතින් ඉදිකළ ධාතු මන්දිරය හා සංඝාවාසය ඉදිකිරීම සඳහා ශ්‍රම දායකත්වය නොමිලේ ලබාදුන් අජිත් නිශාන්ත මහතාට උපහාර තිළිණයක්ද විමල් වීරවංශ ඇමැතිවරයා අතින් ප්‍රදානය කෙරිණ.අතුරුගිරිය, පෝරේ පුරාණ ශ්‍රී මහා විහාරස්ථානයේ විහාරාධිපති අතිපූජ්‍ය රුක්මලේ ධම්මකිත්ති නාහිමියන්ගේ අනුශාසනා පරිදි විහාරස්ථ දායක සභාවේ පරිත්‍යාගශීලීන්ගේ ධන පරිත්‍යාගයෙන් මෙම සංඝාවාසය ඉදිකරන ලදී.මේ සඳහා රුපියල් කෝටි එකහමාරකට අධික මුදලක් වැය වී ඇත. මීට අමතරව අලංකාරවත් ලෙස නිර්මාණය කළ ලද ධාතු මන්දිරය ඉදිකර තිබෙන්නේ ෆීල්ඩ් විව් ආයතනාධිපති ග්‍රැන්විල් රුද්‍රිගූ මහතා සහ චන්ද්‍රා රුද්‍රිගු මහත්මියගේ ධන පරිත්‍යාගයෙනි.ශ්‍රී ජයවර්ධනාරාමාධිපති කොළඹ නව කෝරළයේ හා නව තොටමුන ප්‍රධාන සංඝානායක දේවවහංදියේ පඤ්ඤාසේකර නාහිමි, කෝට්ටේ ශ්‍රී කල්‍යාණි සාමග්‍රී ධර්ම මහා සංඝ සභාවේ උපධ්‍යාය කොටුවිල විමලකිත්ති නාහිමි, කෝට්ටේ ශ්‍රී කල්‍යාණි සාමාග්‍රී ධර්ම මහා සංඝ සභාවේ ප්‍රධාන සංඝනායක ආචාර්ය පැලන්වත්තේ ධම්මතිලක නායක හිමිපාණන් වහන්සේ, සංඝසභාවේ ප්‍රධාන ලේඛකාධිකාරී පේරාදෙණිය විශ්වවිද්‍යාලයේ මහාචාර්ය පොතුපිටියේ රාහුල ස්වාමීන් වහන්සේ ඇතුළු ගෞරවනීය මහා සංඝරත්නය මෙම අවස්ථාවට වැඩම කර සිටියහ. මීට අමතරව කොළඹ දිස්ත්‍රික් පාර්ලිමේන්තු මන්ත්‍රී දුමින්ද සිල්වා, බස්නාහිර පළාත් සභා මන්ත්‍රීවරුන් වන හෙක්ටර් බෙත්මගේ, ජගත් කුමාර, ඉසුරු, දේවප්‍රිය, ප්‍රදීප් උඳුගොඩ යන මහත්වරු, කඩුවෙල මහ නගර සභාවේ නගරාධිපති, උපනගරාධිපති, නාගරික මන්ත්‍රීවරුන් හා බෞද්ධ බැතිමත්හු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111816</link>
    <topic>ජනපතිට සෙත්පතා ජාතික කම්කරු සංගමයෙන් අද වැඩසටහන්</topic>
    <author/>
    <content>ජනාධිපති මහින්ද රාජපක්ෂ මහතාගේ අදට (18) යෙදෙන උපන්දිනය නිමිත්තෙන් එතුමාට සෙත්පතා කම්කරු ජාතික සංගමයේ සහ කම්කරු ජාතික පෙරමුණේ නායක පාර්ලිමේන්තු මන්ත්‍රී පලනි තිගම්බරම් මහතා විසින් නුවරඑළිය දිස්ත්‍රික්කයේ වැඩසටහන් සංවිධාන කර ඇත.අද පෙරවරු 8.30ට කොත්මලේ ප්‍රාදේශීය සභා ප්‍රධාන කාර්යාලයේ ලේ දන්දීමේ කඳවුරක් පැවැත්වේ.මහින්ද චින්තනයේ සඳහන් පරිදි පාසල් සිසුනට වැඩි වශයෙන් පහසුකම් ලබාදීමේ අරමුණින් නුවරඑළිය ශාන්තිපුර අතර ලංගම පාසල් බස් සේවය ආරම්භ කිරීමද අද දිනට සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111817</link>
    <topic>මෙරට සෞඛ්‍ය සේවයේ කාර්යක්ෂම බවලෝක බැංකුව පවා පිළිගත් කරුණක්</topic>
    <author>මහානාම ගලහිටියාව මහනුවර උතුර විශේෂ</author>
    <content>ශ්‍රී ලංකාවේ සෞඛ්‍ය සේවාව තරම් කාර්යක්ෂම සෞඛ්‍ය සේවාවක් ලෝකයේ අන් කිසිදු රටක නොමැති බවට ලෝක බැංකුව පවා පිළිගෙන ඇති අතර, එය ජාත්‍යන්තරයේ ඇගැයීමට ලක්වී තිබෙන බව සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහ‍තා පැවැසීය.මහනුවර ශික්ෂණ රෝහලේ ප්‍රසව හා නාරිවේද වාට්ටුවේ අභිනවයෙන් ස්ථාපිත කළ අධිසත්කාර ඒකකය විවෘත කිරීමේ අවස්ථාවට සහභාගි වෙමින් සෞඛ්‍ය සේවා අධ්‍යක්ෂ ජනරාල්වරයා ඒ බව පැවැසීය. මහනුවර රෝහලේ ප්‍රසව හා නාරිවේද විශේෂඥ වෛද්‍ය දේශබන්ධු කපිල ගුණවර්ධන, ප්‍රසව හා නාරිවේද විශේෂඥ වෛද්‍ය සර්ධා හේමප්‍රිය යන මහත්වරුන්ගේ සහ ප්‍රදේශයේ දානපතීන්ගේ පෞද්ගලික ධන පරිත්‍යාගයෙන් හා කාර්ය මණ්ඩලයේ ශ්‍රම දායකත්වයෙන් මේ අධිසත්කාර ඒකකය ස්ථාපිත කර තිබිණි.ශ්‍රී ලංකාවේ සෞඛ්‍ය සේවාවේ අනාගතය වෙනස් කළ යුතුද යන කාරණය පිළිබඳව එක් වතාවක් ලෝක බැංකුවේ සංවාදයකට ලක්වූ අවස්ථාවේදී ශ්‍රී ලංකාවේ සෞඛ්‍ය සේවාව තරම් කාර්යක්ෂම සෞඛ්‍ය සේවාවක් ලෝකයේ වෙනත් කිසිදු රටක නැති බවත්, ඒ නිසා ශ්‍රී ලංකාවේ සෞඛ්‍ය සේවාවට අත නොතබන්නැයි හාවඩ් විශ්වවිද්‍යාලයේ මහාචාර්යවරුන් සඳහන් කළ බවත් වෛද්‍ය පාලිත මහීපාල මහතා මෙහිදී සඳහන් කළේය.ඒ මහතා මෙසේද පැවැසීය. අපි මේ රටේ සෞඛ්‍ය සේවාව වෙනුවෙන් පසුගිය වසරේ රුපියල් මිලියන 100ක් වියදම් කළා. මේ වසරේ රුපියල් මිලියන 125ක් වැය කිරීමට සූදානම් කරල සෑහෙන ප්‍රමාණයක් වැයකර තිබෙනවා. 2014 වර්ෂය වෙනුවෙන් රුපියල් මිලියන 135ක් වෙන්කර තිබෙනවා. ඖෂධ සඳහා පමණක් මේ වසරේ රුපියල් මිලියන 33ක් වියදම් කර තිබෙනවා. ඒ අනුව නිදහස් සෞඛ්‍ය සේවාව ඉදිරියට ගෙන යාමට රජය විශාල වශයෙන් අරමුදල් සපයනවා.අමෙරිකාව මීට සංසන්ධනය කරන කොට ඒ රටේ ඒකපුද්ගල සෞඛ්‍ය වියදම ඩොලර් 22000ක්. ජපානයේ ඩොලර් 16,000ක්, සිංගප්පූරුවේ ඩොලර් 11,200ක්. එංගලන්තයේ ඩොලර් 11,800ක්. හැබැයි අපේ රටේ ඩොලර් 60යි. ඩොලර් 60 කින් අපි වි‍ශාල සේවයක් කරනවා.මේ තරම් අඩු මුදලකින් හොඳ සෞඛ්‍ය සේවාවක් සැපයීමට හැකිවී ඇත්තේ කාර්ය මණ්ඩලයේ, මානව සම්පත්වල මෙවැනි උසස් කැපකිරීම් නිසා යැයිද කීය.මහනුවර ශික්ෂණ රෝහලේ අධ්‍යක්ෂ වෛද්‍ය ආර්. එම්. එස්. කේ. රත්නායක, ප්‍රසව හා නාරිවේද විශේෂඥ වෛද්‍ය ඩබ්. අබේකෝන්, හෙද සොයුරි පී. අඹගස්පිටිය යන මහත්ම මහත්මීහුද මෙහිදී කතා කළ අතර, නියෝජ්‍ය සෞඛ්‍ය සේවා අධ්‍යක්ෂ ජනරාල් වෛද්‍ය ආනන්ද ගුණසේකර, නියෝජ්‍ය අධ්‍යක්ෂ වෛද්‍ය සුසිල් සිරිවර්ධන යන මහත්වරු ඇතුළු විශේෂඥ වෛද්‍යවරුන්, අංශ භාර වෛද්‍යවරුන්, හෙද සොයුරියන් හා හෙද හෙදි නිලධාරින් රැසක්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111818</link>
    <topic>ඇමැතිනි පවිත්‍රා බංග්ලාදේශ අගමැතිනිය හමුවෙයි</topic>
    <author/>
    <content>පොදු රාජ්‍ය මණ්ඩලයීය රාජ්‍ය නායක සමුළුවට සහභාගීවීම සඳහා මෙරටට පැමිණි බංගලාදේශ අගමැතිනී ෂෙයික් හසීනා මහත්මිය හා විදුලිබල හා බලශක්ති ඇමැති නීතිඥ පවිත්‍රා වන්නිආරච්චි මහත්මිය අතර සුහඳ පිළිසඳරක් ඉකුත් දින කටුනායක බණ්ඩාරනායක ජාත්‍යන්තර ගුවන්තොටුපොළෙහි විශේෂ අමුත්තන්ගේ පරිශ්‍රයේදී පැවැත්විණි.ශ්‍රී ලංකාව හා බංගලාදේශය අතර බලශක්ති ක්ෂේත්‍රයේ උන්නතිය වෙනුවෙන් ගතයුතු ක්‍රියාමාර්ග පිළිබඳව මෙහිදී සාකච්ඡා කෙරිණි. අනාගත බලශක්ති අර්බුද සම්බන්ධයෙන් කලාපයේ රටවල් අතර පවතින ක්‍රමවේදයන් පිළිබඳවද මෙහිදී අවධානය යොමු විය.මෙරට පැවැත්වෙන පොදුරාජ්‍ය මණ්ඩලයීය රාජ්‍ය නායක සමුළුව හරහා දෙරට අතර රාජ තාන්ත්‍රික බැඳීම් තවදුරටත් ශක්තිමත් කර ගැනීමට අවස්ථාව උදා වූ බවද බංගලාදේශ අගමැතිනී ෂෙයික් හසීනා මහත්මිය, නීතිඥ පවිත්‍රා වන්නිආරච්චි මහත්මිය හමුවේ කියා සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111819</link>
    <topic>ජනපතිට සෙත් පතාආසිරි පින්කම් බේරුවලදී</topic>
    <author/>
    <content>ජනාධිපති මහින්ද රාජපක්ෂ මහතාගේ ජන්ම දිනය, පදවි ප්‍රාප්තිය හා පොදුරාජ්‍ය මණ්ඩලීය රාජ්‍ය නායක සමුළුවේ සභාපති ධුරයට පත්වීම නිමිතිකොට ගෙන එතුමාට සෙත් පතා ආශිර්වාදාත්මක පිංකම් මාලාවක් අද (18) බේරුවල ආසනය පුරා පැවැත්වීමට කටයුතු යොදා ගෙන තිබේ.ධීවර හා ජලජ සම්පත් සංවර්ධන අැමැති වෛද්‍ය රාජිත සේනාරත්න මහතාගේ ප්‍රධානත්වයෙන් හා අනුශාසකත්වයෙන් පැවැත්වෙන මේ පිංකම් මාලාවට අමතරව ප්‍රජා සත්කාර වැඩසටහන් රැසක් ඉටුකිරීමටද කටයුතු යොදා තිබේ.මේ යටතේ අද උදෑසන 50නමක් උදෙසා සංඝගත දක්ෂිණාවක් අලුත්ගම කන්දේ විහාරස්ථානයේදී පැවැත්වේ.අද දවස පුරා ප්‍රජාසත්කාරක සේවා රැසක් අැමැති වෛද්‍ය රාජිත සේනාරත්න මහතාගේ ප්‍රධානත්වයෙන් පැවැත්වේ. ‍මේ යටතේ පෙ.ව.9.00 සිට දර්ගා නගරය, පාදාගොඩ, බේරුවල, අඹේපිටිය, මග්ගොන හා පයාගලදී දිරිය පියස නිවාස 6ක් නිවාසලාභීන්ට ලබාදීම පළමුවෙන්ම සිදුකෙරේ. එසේම රාජිත සේනාරත්න පදනමේ ප්‍රජාසත්කාරක සේවා යටතේ නිවාස සඳහා මූල්‍යමය ආධාර ලබාදීම හා සිසු දිරිය ශිෂ්‍යත්ව ලබාදීමද සිදුකෙරේ.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111820</link>
    <topic>පිටරටින් ගෙන්වන අල-ලූනූ බදු පහතට</topic>
    <author> මහින්ද අලුත්ගෙදර</author>
    <content>ආනයනික අර්තාපල්, ලොකුළූණු සහ රතුළූණු සඳහා අයකෙරෙන බදු පහත හෙළීමට රජය තීරණය කරයි.2013 යල කන්නයේ දේශීය අර්තාපල්, ලොකු ළූණු හා රතුළූණු අස්වැන්න මේ වනවිට දේශීය වෙළඳපළට ලැබී අවසන් වෙමින් පවතින හෙයින් හා එකී ද්‍රව්‍යයන් ඉදිරි උත්සව සමයේ දී පාරිභෝගිකයින්ට සාධාරණ මිළ ගණන් යටතේ ලබාගැනීමට හැකිවනු පිණිස අදාළ භාණ්ඩ ආනයනයේ දී දැනට පවත්නා විශේෂ වෙළඳ භාණ්ඩ බද්ද අඩුකිරීම සඳහා ජනාධිපති මහින්ද රාජපක්ෂ මහතා විසින් මහා භාණ්ඩාගාරයට උපදෙස් දී තිබේ.ඒ අනුව ආනයනික අර්තාපල් කිලෝ එකක් සඳහා බද්ද රුපියල් 10 දක්වා රුපියල් 30 කින්ද‚ ආනයනික ලොකු ලූනු කිලෝ එකක් සඳහා බද්ද රුපියල් 10 දක්වා රුපියල් 25 කින්ද පහත හෙළීමට තිරණයකර ඇත. ඊට අමතරව ආනයනික රතු ලූනු කිලෝ එකක් සඳහා බද්ද රුපියල් 05 දක්වා රුපියල් 10 කින්ද පහත හෙළීමට රජය තීරණය කර ඇතැයි මුදල් හා ක්‍රමසම්පාදන අමාත්‍යාංශය සදහන් කරයි.ඊයේ (17) සිට මෙය ක්‍රියාත්මක කෙරෙන අතර දේශීය කෘෂි නිෂ්පාදන දිරිගැන්වීම සඳහා රජය ප්‍රතිපත්තියක් ලෙස බීජ පොහොර සහන මිළට සපයනු ලබන බවද විශේෂයෙන් අස්වැන්න නෙලන කාලය තුළ දේශීය ගොවීන්ට ඉහළ මිළක් ලබාදීම සහතික කිරීම සඳහා දේශීයව නිපදවන මෙවැනි භාණ්ඩ සඳහා ඉහළ ආනයන බදු පවත්වාගෙන යනු ලබන බවද එම අමාත්‍යාංශය පෙන්වාදෙයි.දේශීය අස්වැන්න වෙළඳපළට ලැබී අවසන් වන කාලය වනවිට මෙකී භාණ්ඩ මිළ ඉහළ යෑමෙන් පාරිභෝගිකයාට සිදුවන අපහසුතාව වළක්වා හිඟයකින් තොරව මේ භාණ්ඩ මිළදී ගැනීමට හැකිවනු පිණිස ආනයනයේ දී පැනවෙන බදු අඩුකරනු ලබයි.රජය මඟින් ගොවීන්ට ලබාදෙන සහන හේතුවෙන් අර්තාපල්ල ලොකු ලූනු වැනි කෘෂිභෝග සඳහා වන දේශීය අවශ්‍යතාවයෙන් සියයට 50ක් සපුරාදීමට දේශීය ගොවීන් දිරිගැන්වී ඇති අතර 2015 පමණ වනවිට ශ්‍රී ලංකාව මේ භෝගවලින් ස්වයංපෝෂිත වීමට අපේක්ෂිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111821</link>
    <topic>ජනපති ජන්ම දින-පදවිප්‍රාප්ති සමරා මහා කිරිබත් දන්සලක්</topic>
    <author/>
    <content>ජනාධිපති මහින්ද රාජපක්ෂ මහතාගේ ජන්ම දිනය හා එතුමන්ගේ දෙවන ධුර කාලයේ තෙවැනි පදවිප්‍රාප්තිය වෙනුවෙන් ශ්‍රී ලංකා ගමනා ගමන මණ්ඩලය මගින් කොළඹ - කොටුව ශ්‍රී ලංගම මධ්‍යම බස් නැවතුම් පොළ පරිශ්‍රයේ මහා කිරිබත් දන්සලක් සහ විශේෂ සමාජ සත්කාර වැඩසටහනක් පැවැත්වීමට කටයුතු සූදානම් කර ඇත. හෙට 18 දින පෙ. ව. 8.00ට ප්‍රවාහන අමාත්‍ය කුමාර වෙල්ගම මහතාගේ ප්‍රධානත්වයෙන් මෙම වැඩසටහන ආරම්භ වේ.කොළඹ - කොටුව ශ්‍රී ලංගම මධ්‍යම බස් නැවතුම් පොළ බලා දසතින් පැමිණෙන මගී ජනතාවට කිරි බතින් සංග්‍රහ කිරීමට මහා කිරිබත් දන්සලක් පැවැත්වීමත් එයට සමගාමීව අඩු ආදායම්ලාභීන් සඳහා වියළි සලාක බෙදාදීම, ඇස් කණ්ණාඩි බෙදා දීම, පාසල් දරුවන් සඳහා පාසල් උපකරණ බෙදාදීම වැනි සමාජ සත්කාර රැසක් මෙදින සිදු කෙරේ.ශ්‍රී ලංගම උප සභාපති එල්. ඒ. විමලරත්න මහතාගේ උපදෙස් මත කොළඹ ශ්‍රී ලංගම ප්‍රාදේශීය කාර්යාලය මගින් සංවිධානය කරනු ලබන මෙම වැඩසටහන සඳහා ප්‍රවාහන අමාත්‍ය කුමාර වෙල්ගම, නියෝජ්‍ය අමාත්‍ය රෝහණ දිසානායක, ශ්‍රී ලංගම සභාපති ශෂී වෙල්ගම මහත්වරුන් ඇතුළු සම්භාවනීය අමුත්තන් රැසක් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111822</link>
    <topic>නයිජීරියානු උප ජනාධිපතිජනාධිපති මහින්ද රාජපක්ෂ හමුවෙයි</topic>
    <author/>
    <content>2013 පොදු රාජ්‍ය මණ්ඩලයීය රාජ්‍ය නායක සමුළුවට සහභාගි වීම සඳහා මෙරටට පැමිණ සිටින නයිජීරියානු උප ජනාධිපති මොහොමඩ් නමාඩ් සැම්බෝ Mohammed Namadi Sambo) මහතා (14දා) උදෑසන කොළඹ සිරිමාවෝ බණ්ඩාරනායක අනුස්මරණ ප්‍රදර්ශන කේන්ද්‍රයේ දී ජනාධිපති මහින්ද රාජපක්ෂ මැතිතුමා හමුවිය.අප්‍රිකානු රටවල් සමඟ පවතින ද්විපාර්ශ්වික සම්බන්ධතා පුළුල් හා ශක්තිමත් කරගැනීමට ශ්‍රී ලංකාව ප්‍රමුඛත්වය දී ඇතැයි රාජපක්ෂ මහතා පැවසීය.නයිජීරියානු ජනාධිපති ගුඩ්ලක් ජොනතන් (Goodluck Jonathan) මැතිතුමාගේ ශුභාශිංසන පිරිනැමූ සැම්බෝ මහතා, 2013 පොදු රාජ්‍ය මණ්ඩලයීය රාජ්‍ය නායක සමුළුවට සත්කාරකත්වය සැලසීම වෙනුවෙන් රාජපක්ෂ මහතාට සුබපැතීය.ශ්‍රී ලංකාව සමඟ පවතින යහපත් සබඳතා නයිජීරියාව අගය කරන බව උප ජනාධිපති සැම්බෝ මහතා සඳහන් කළේය. දෙරට අතර නිල රාජ්‍ය තාන්ත්‍රික සබඳතා 1970දී ආරම්භ කෙරිණ.“නයිජීරියා - ශ්‍රී ලංකා සබඳතාවන්හි නව දිශාන්තිය පිළිබඳ අප සතුටට පත්වෙනවා” යැයි උප ජනාධිපති සැම්බෝ මහතා පැවසීය. පොදු රාජ්‍ය මණ්ඩලයීය රාජ්‍ය නායක සමුළුවෙන් අනතුරුව තවදුරටත් ශ්‍රී ලංකාවේ රැඳී සිටිමින් රටපුරා ‍සංචාරය කරන ලෙසට රාජපක්ෂ මහතා නයිජීරියානු උප ජනාධිපතිවරයාට ආරාධනා කළේය.නයිජීරියානු විදේශ කටයුතු පිළිබඳ රාජ්‍ය ඇමති වියෝලා අදකු ඔන්වුලිරි (Viola Adaku Onwuliri) මහත්මිය සැම්බෝ මහතා සමඟ සාකච්ඡාවට එක්වූවාය. ජනාධිපති ලේකම් ලලිත් වීරතුංග සහ විදේශ අමාත්‍යාංශ ලේකම් කරුණාතිලක අමුණුගම යන මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111823</link>
    <topic>මානව හිමිකම් සුරැකීමටවගකීමෙන් ක්‍රියා කරනවා</topic>
    <author>දුමින්ද ගුරුගේ, ජයසිරි මුණසිංහ සහ ධනුෂ්ක ගොඩකුඹුර</author>
    <content>මානව හිමිකම් සුරැකීම සම්බන්ධයෙන් අපි ඉතා වගකීමෙන් හා උද්යෝගයෙන් කටයුතු කරන බවත් මේ සම්බන්ධයෙන් කිසිදු බාහිර බලවේගයකට අප රට නතු නොවන බවත් වැවිලි කර්මාන්ත ඇමැති, මානව හිමිකම් පිළිබඳ ජනාධිපති නියෝජිත මහින්ද සමරසිංහ මහතා ප්‍රකාශ කළේය.අපට සැඟවීමට කිසිවක් නොමැති බව පැවසූ ඇමැතිවරයා අප යම් ක්‍රියාවලියක් අරඹා තිබෙන බවත් එය අඛණ්ඩව ඉදිරියට ගෙන යාමට සූදානම් බවත් අවධාරණය කළේය.ඇමැතිවරයා මෙසේ ප්‍රකාශ කළේ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ මාධ්‍ය මධ්‍යස්ථානයේ ඊයේ (17) පැවැති මාධ්‍ය හමුවකට එක්වෙමිනි.මාධ්‍යවේදීන් නැඟූ ප්‍රශ්නවලට පිළිතුරු වශයෙන් ඇමැතිවරයා මෙසේ ද පැවසීය.ශ්‍රී ලංකාව කිසිම රටක කොළනියක් නොවේ. අපි නිදහස් ප්‍රජාතන්ත්‍රවාදී රටක්. අපිට ව්‍යවස්ථාවක් තිබෙනවා. අපිට ක්‍රමවත් වැඩපිළිවෙළක් තිබෙනවා. අපිට කාල රාමු පනවන්න, නීති කමන්නට කිසිවකුටත් බැහැ.අපිට දේශීය ක්‍රමවේදයක් තිබෙනවා. ඒ සඳහා ක්‍රියාකාරී සැලැස්මක් තිබෙනවා. අපේ ක්‍රියාකාරි සැලැස්ම අපි ජිනීවා හි මානව හිමිකම් කොමිසමට පැහැදිලිව ඉදිරිපත් කර තිබෙනවා.දකුණු අප්‍රිකානු විසැඳුම අපට කවරාකාරයෙන් ඉවහල් කර ගන්නේ දැයි මාධ්‍යවේදියකු නැඟූ ප්‍රශ්නයකට පිළිතුරු වශයෙන් දුන් ඇමැතිවරයා ප්‍රකාශ කළේ දකුණු අප්‍රිකාව අපට ඉතා සමීප රටක් බවද මානව හිමිකම් පිළිබඳ ඡන්ද විමසීමේ දී දකුණු අප්‍රිකාව අපට සහාය දුන් බවත්ය.දකුණු අප්‍රිකානු සත්‍ය විමසීම් කොමිසමේ විසැඳුම් ක්‍රියාවලිය අපට බෙහෙවින් ඉවහල් වනු ඇතැයි ද ඇමැතිවරයා පැවසීය.දශක තුනක යුද්ධයෙන් සිදු වූ විනාශය වසරකින් දෙකකින් යථා තත්ත්වයට පත් කරන්නට බැහැ. අවතැන් වූවන් යළි පදිංචි කිරීමට ඇරැඹූ වැඩපිළිවෙළ ඉතා සාර්ථකව ක්‍රියාත්මක වෙනවා. මානව හිමිකම් කඩවීම පිළිබඳ අපට චෝදනා එල්ල වූ ප්‍රථම අවස්ථාව මෙය නොවේ. මීට පෙරත් එවැනි චෝදනාවලට අපි ප්‍රතිචාර දැක්වූවා. ඕනෑම අභියෝගයකට මුහුණ දීමට අප සූදානම් බව ඇමැතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111824</link>
    <topic>ජනාධිපතිතුමාගේ ජාතික මෙහෙවර ඇගැයීමඅප සැමගේ යුතුකමක්</topic>
    <author>සංවාද සටහන උදිත ගුණවර්ධන</author>
    <content>ජනපති ජන්ම දිනය නිමිති කරගෙන අභයාරාම විහාරයේ සිදු කරන පුණ්‍ය කටයුතු, සදෙව් ලොව අනුරුව විවෘත කිරීම හා ජනාධිපතිතුමා පසුගිය කාලයේ දී ඉටු කළ කාර්යභාරය පිළිබඳ මුරුත්තෙට්ටුවේ ආනන්ද හිමියන් සමඟ සිදු කළ සාකච්ඡාවකි මේ.ජනපති ජන්ම දිනය නිමිති කරගෙන ඔබ වහන්සේ වැඩවසන අභයාරාම විහාරයේ සිදු කරන කටයුතු පිළිබඳ පැහැදිලි කළ හැකි ද?ජනපති ජන්ම දිනය මූලික කරගෙන අප සියලු කටයුතු, වැඩසටහන් ක්‍රියාත්මක කරන්නේ දේ්ශපාලනිකව කල්පනා කර හෝ දේශපාලනිකව සිතා බලා නොවෙයි. ඔහු රට වෙනුවෙන් ඉටු කළ මහා කාර්ය භාරය හා ජාතික යුතුකම සලකා බලායි. එතුමා රට වෙනුවෙන් විශාල ජාතික යුතුකමක් ඉටු කළා.ඒ සියල්ල සැලකීමෙන් තමයි අප මේ වැඩපිළිවෙළ ආරම්භ කර තිබෙන්නේ. එහිදී මූලිකව අප කිරි මවුවරු දහසකට කිරි දානයක් ලබා දෙනවා. ඒ කිරි දානය අවුරුදු ගණනක සිට තමයි සිදු කරගෙන එන්නේ. එමඟින් රට එක්සත් කළ යුග පුරුෂයාට ආශීර්වාද කිරීමක් තමයි සිදු කරන්නේ.ඒ වගේම අප ජනපති ජන්ම දිනයට සමගාමීව විවෘත කිරීමට සදෙව් ලෝකයේ අනුරුවක් නිර්මාණය කර තිබෙනවා. එය බොදු බැතිමතුන් වෙත පුද කිරීම දහ අට වැනිදා ජනාධිපතිතුමා අතින් සිදු කරනවා.ජනාධිපති මහින්ද රාජපක්‍ෂ මහතා රට වෙනුවෙන් විශාල කාර්ය භාරයක් ඉටු කළ නායකයෙක්. ඒ පිළිබඳ ඔබ වහන්සේගේ අදහස පැහැදිලි කරන්න.රටක් විදිහට අපට සතුටු වීමට පුළුවන් මොහොතක් ලෙස ජනාධිපතිතුමාගේ ජන්ම දින සංවත්සරය හඳුන්වන්න පුළුවන්. එතුමා රටට විශාල කාර්ය භාරයක් ඉෂ්ට කර තිබෙනවා. එතුමා අවුරුදු තිහක් පුරා තිබූ බිහිසුනු යුද වාතාවරණය සමනය කිරීමට කටයුතු කළා. ජනතාවට මහ මඟ බිය සැක නොමැතිව ගමන් බිමන් යාමට පුළුවන් වාතාවරණයක් ඇති කළා. ඒ දේ පමණක් වුණත් අගය කළ යුතුයි. අද ජනතාව මේ ඉටු කළ මහා කාර්යභාරය ගැන විශාල ඇගැයීමක ඉන්නේ. ජනතාවගෙන් මේ රජයත් මේ රජයේ වැඩපිළිවෙළත් දුරස් කිරීමට බැරිවෙලා තිබෙන්නේ ජනාධිපතිතුමාගේ මේ යුග මෙහෙවර හා කාර්ය භාරය නිසයි.මේ යුග මෙහෙවර අගය කළ යුතු හා සැලකිය යුතු කාර්ය භාරයකුයි.ඔබ වහන්සේ සඳහන් කරන්නේ ජනාධිපතිතුමා සිදු කළ එකම කාර්ය රටේ සාමකාමී වාතාවරණයක් ඇති කිරීම පමණක් බව ද?කිසිසේත්ම ජනාධිපතිතුමාගේ යුග කාර්යභාරය මෙයට පමණක් ලඝු කර දක්වන්න බැහැ. ඔහු යුද්ධයක් සිදු කරන අතර රටේ සංවර්ධනයට සමගියට අවශ්‍ය කරන පසුබිම නිර්මාණය කළා. සාමාන්‍ය විදිහට සලකා බැලුවොත් යුද්ධයක් තිබූ රටක් යළි යථා තත්ත්වයට පත් කිරීමට වුණත් විශාල කාලයක් ගත වෙනවා.මෙතෙක් කල් යුද්ධය තිබූ රටවල දී අප දුටු යථාර්ථය මේ විදිහටයි අප දැක තිබෙන්නේ. එහෙත් අප මෙරටදී දුටුවේ එයට වඩා වෙනස් තත්ත්වයක් යුද්ධය සිදු කරන අතරම රටේ සංවර්ධනයට හා ඉදිරි ගමනට සුදුසු වාතාවරණයක් නිර්මාණය කළා. යුද්ධය සිදු කරන අතරම රටේ යටිතල පහසුකම් බිම් මට්ටමේ සංවර්ධන කටයුතු සිදු කළා. මේ දේ ජනාධිපතිතුමාගේ අගය කළ යුතු හා සැලකිය යුතු අවස්ථා විදිහට හඳුන්වන්න පුළුවන්. එපමණක් නොවෙයි යුද්ධය තිබූ ප්‍රදේශවල ද විශාල සංවර්ධන වැඩපිළිවෙළක් හා නැවත පදිංචි කිරීමේ වැඩපිළිවෙළක් ක්‍රියාත්මක කළා. මේ හැම දෙයක්ම දෙස් විදෙස් ඇගැයීම්වලට ලක්වෙලා තිබෙන්නේ.එපමණක් නොවෙයි ජනාධිපතිතුමාගේ මැදිහත්වීම නිසා දිගු කලක් ඉටු කර ගැනීමට නොහැකි සිහිනයක්ව තිබූ කටුනායක අධිවේගී මාර්ගය, දක්‍ෂිණ අධිවේගී මාර්ගය ඉදි කර තිබෙනවා. මාගම්පුර වරාය ඉදි කර තිබෙනවා. මේ හැම දෙයක්ම ජනපති ඉටු කළේ කෙටි කාලීන ඉලක්ක බලා නොවෙයි දිගු කාලීනව රටේ දියුණුව සලකා බැලීමෙන් අනතුරුවයි.ඔබ වහන්සේ එවැනි අදහස් පළ කළත් ඇතැම් පාර්ශ්වයන්ගේ දෝෂදර්ශනයට ජනාධිපතිතුමාව ලක් වෙලා තිබෙනවා. මේ ගැන ඔබ වහන්සේගේ අදහස පළ කළ හැකි ද?ඕනෑම කෙනෙකුට තමන්ට රිසි මතවාදයක් පළ කිරීමට පුළුවන්. ඒ නිදහස මෙරට ඕනෑම කෙනෙකුට තිබෙනවා. ඒත් සත්‍ය තත්ත්වය පහදා දීමටත් සත්‍ය දැකීමටත් පුළුවන්කම තිබිය යුතුයි. ඒත් මේ චෝදනා එල්ල කරන මහත්වරුන්ට ඒ සදාචාරය නොතිබීම කනගාටුවටත් විශ්මයට කරුණක්. ජනාධිපතිතුමා ඉටු කළ කාර්යභාරය ඇතැමුන්ට නොහැඟීම පුදුම සහගතයි. ඒත් මෙරට හුදු මහ ජනතාව තේරුම් ගෙනයි තිබෙන්නේ.ජනාධිපතිතුමාගේ ජන්ම දිනය හා එතුමාගේ ජීවන ගමන් මඟ ඔබ වහන්සේ දකින්නේ කොහොම ද?ජනාධිපති මහින්ද රාජපක්ෂ මහතා රටට ණය නැති සැබෑ ලංකා පුත්‍රයකු විදිහට හඳුන්වන්න පුළුවන්. එවැනි ලංකා පුත්‍රයකු මෙරට නායකත්වය හෙබවීම සතුටට කරුණක්. එතුමාගේ ජීවිත කාලය තුළ මෙරට ආශ්චර්ය වෙත ‍ෙගන ඒමට පුළුවන්කම හා ඒ සඳහා වූ ශක්තිය හා අවශ්‍යතාවය තිබෙනවා. මට විශ්වාසයි ජනාධිපතිතුමා මෙරට, ලෝකයේ විශිෂ්ට දේශයක් බවට පත් කරන බවට. ඒ සඳහා මා ජනාධිපතිතුමාට ආශීර්වාදය ප්‍රාර්ථනා කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=n13111825</link>
    <topic>යුග පුරුෂයකුගේ උපන් දිනය</topic>
    <author/>
    <content>2005 ට පෙර ශ්‍රී ලංකාවේ පැවති තත්ත්වය පිළිබඳ මම මුලින් කතා කරමි. නිදහස ලැබීමෙන් පසුව අග්‍රාමාත්‍ය ඩී. එස්. සේනානායක මහතාගේ කාලයේ පැවති තත්ත්වය එවකට සිටි ජපන් විපක්ෂ නායකතුමාගේ කතාවකින් පැහැදිලි විය. “බලයේ සිටින ආණ්ඩුව අ‍ෙමරිකා එක්සත් ජනපදය වැනි බටහිර රටක් නොව අනුගමනය කළ යුත්තේ වේගයෙන් දියුණු වන, පෙරදිග ශ්‍රී ලංකාව වැනි රටක් යැ”යි විපක්ෂ නායකතුමා ආණ්ඩුවට කිව්වේය. එහෙත් ශ්‍රී ලංකාව එදා තිබුණු තත්ත්වයට වඩා එතරම් ඉහළට නො ගියේ ය. ඒ අතරේ ජපානය ආර්ථික, අධ්‍යාපනික, විද්‍යාත්මක හා සංස්කෘතික වශයෙන් ඉහළ තලයකට පත් වූයේ ය.එම අවධියේ ම වගේ බලයට පත් වූ සිංගප්පූරුවේ අගමැති ලීක්වාන් යූ මහතා ප්‍රතිඥා දුන්නේ “මම සිංගප්පූරුව කොහොම හරි ශ්‍රී ලංකාව වගේ වේගයෙන් දියුණු වෙන රටක් බවට පත් කරන්නෙමි” කියා ය. එහෙත් ශ්‍රී ලංකාව එදා සිටි තැනම ය. සිංගප්පූරුව ඉහළට ම ගියේ ය.ඇයි එහෙම වුණේ? ඒ පිළිබඳව පැහැදිලි කළ යුත්තේ ඉතා දීර්ඝ වශයෙනි. මගේ අරමුණ එය නොවෙයි. ඒ නිසා කෙටියෙන් කිව්වොත් බලයට පත්වුණු පාලකයන්ගේ අදූරදර්ශිභාවයත් කඩාකප්පල්කාරී වාමාංශික ව්‍යාපාරයත් මෙයට ප්‍රධාන ම හේතු වූ බව කිව යුතුයි.ඩී. එස්. සේනානායක මහතාට තම වැඩපිළිවෙළ දිගට ගෙන යාමට නොහැකි වූයේ හදිසි අභාවය නිසා වසර දෙකකට පාලන කාලය නිමා කරන්නට සිදු වූ බැවිනි. ඉන්පසු රටට යමක් කරන්න ගිය එස්. ඩබ්ලිව්. ආර්. ඩී. බණ්ඩාරනායක මහතාට වාමාංශික ව්‍යාපාරවලින් හොඳට ම හෙම්බත් වන්නට සිදු විය. කුමන්ත්‍රණකාරින්ගෙන් ජීවිතක්ෂයට පත්වීම නිසා නො මැකෙන සේවයක් කිරීමේ අවස්ථාව මැකී ගියේ ය. රටට යමක් කරන්නට ගිය සැබෑ නායිකාව වූයේ සිරිමාවෝ බණ්ඩාරනායක අගමැතිතුමිය යි.එතුමිය ඉඳිකටුවේ සිට නැව දක්වා දේශීය වශයෙන් නිෂ්පාදනය කළ යුතු යැයි කියන උතුම් සංකල්පයෙන් ක්‍රියා කළා ය. එහි වටිනාකම රටේ ජනතාවට තේරුම් ගෙන කටයුතු කිරීමට සිත් නො දුන්නේ මුදල් ඇමැති ඇන්. ඇම්. පෙරේරා මහතා තුළ ජනතාවට වැඩි පීඩනයක් ඇති කිරීමට තිබූ කැමැත්ත නිසා ය. අනෙක් පැත්තෙන් ජේ. ආර්. ජයවර්ධන හා ආර්. ප්‍රේමදාස මහත්වරුන් කිඹුල් කඳුළු සලා ජනමතය අවුස්සා ජනතාවගේ ඉවසීම නැති කිරීමත් ය.වඩාත් නරක දේ වූයේ උතුරු නැඟෙනහිර පළාත්වල ය. දෙමළ ගොවියන් වැවූ, අර්තාපල්, ලූණු, මිරිස්, එළවළු, මිදි ආදිය විකුණා ගත ෙනා හැකිව අසරණ වූහ. ඔවුන්ට ආදායම් මාර්ගය නැති විය. රැකියාව නැති විය. ඒ නිසා ආණ්ඩුව කරවන සිංහලයන් කෙරෙහි වෛරය ඇති විය. සිංහල විරෝධී එල්ටීටීඊ සංවිධානය බිහි වීමට පාර කැපිණි. ඉන් පසු බලයට පත්වූවන්ගෙන් ආර්. ෙප්‍ර්මදාස මහතාගේ නිවාස ගොඩනැඟීමේ වැඩපිළිවෙළ හැර වෙන රටට වැඩක් නො කෙරුණු බව පැහැදිලි ය. ඒ හැරුණු විට ඇතමුන්ගෙන් සිදු වූයේ රට ආපස්සට ගෙන යාමය. උතුරේ අවුලට අනුබල දීම ය. ඒ ගැන මෙහි දී වැඩි දුර කතා කළ යුතු නැත.ශ්‍රී ලංකාවේ මෑත ඉතිහාසයේ 2005 වසර වැදගත් වන්නේ යම් යහපත් පරිවර්තනයක් ඇරැඹු වසර නිසා ය. දිනපතා අහිංසක සිංහල, දෙමළ වැසියන් මැරෙද්දී හමුදාවේ හා එල්.ටී.ටී.ඊ යේ කොල්ලන් කෙල්ලන් මැරෙද්දී විශාල ලෙස දේපල විනාශ වෙද්දී ඊට අවශ්‍ය එඩිතර තීරණයක් නොමැතිව, රට අනාථ වී තිබිණි. මහින්ද රාජපක්ෂ ජනාධිපතිතුමා ගේ හා සහෝදර ආරක්ෂක ලේකම් ගෝඨාභය රාජපක්ෂ මැතිතුමාගේ අධිෂ්ඨානශීලිත්වය, අවංකභාවය, සියලු ජාතීන්ට ආදරයෙන් කැපවීම නිසා සාමය උදා කර ගැනීමට හැකි විය. ඉන් වැඩි ම ප්‍රතිලාභ ලැබුවේ උතුරේ හා නැඟෙනහිර දෙමළ ජනතාව ය. ඔවුන්ට ආර්ථික, අධ්‍යාපනය, රැකවරණය, ආගමික නිදහස, දේශපාලනය ආදී සියල්ල අහිමි වී තිබිණි. මහින්ද රාජපක්ෂ රජයෙන් ඔවුන්ට ඒ සියල්ල ලැබිණි.දකුණේ ජනතාවට ද සැනසිල්ලෙන් තමන්ගේ වැඩක් කර ගන්නට අවස්ථාව සැලසිණි. බියෙන් සැකෙන් තොර ව ජීවත් වීමට හැකි විය. 2005 න් පසු ශ්‍රී ලංකාවේ මාර්ග පද්ධතියේ විප්ලවීය වෙනසක් ඇති විය. රටක සංවර්ධනයට අත්‍යවශ්‍ය දෙයක් වූ මාර්ග පද්ධතිය වේගවත්ව සංවර්ධනය වූයේ ය. අධිවේගී මාර්ග හා උඩින් යටින් යන පාරවල් සැදුණේ ය. මහින්ද රාජපක්ෂ ජනාධිපතිතුමාට ඒ පිළිබඳ මනා අවබෝධයක් ඇත. එතුමා මහා මාර්ග සංවර්ධන ඇමැතිතුමා ලෙසින් ප්‍රධාන මාර්ග හා අතුරු මාර්ග වැඩි දියුණු කරමින් ගම්වල අතුරු පාරවල් කොන්ක්‍රීට් කෙරෙව්වේ ය. පෙරදී මෙන් නිතර කඩ කඩා හදන මාර්ග වෙනුවට වසර ගණනක් භාවිත කළ හැකි මාර්ග ඉදි විය. එය මඟියාටත් රථකයාටත් අස්වැසිල්ලකි.එතුමාට ඒ පිළිබඳ ආභාසය ලැබෙන්නට ඇත්තේ බෞද්ධ සාහිත්‍යයෙනි. මඝ මානවක ගම්මානය දියුණු කරන ලද්දේ මේ පාර හැදීමෙනි. පාර හදා ගමේ තරුණයන් වැඩට යොදවා සදාචාර සම්පන්න කළේ ය. මාර්ග සංවර්ධනය කළ මඝ මානවක සක්‍රයා බවට පත් වූයේත්, බුදුරදුන්ගේ ප්‍රශංසාවට ලක් වූයේත් අවංකව වැඩ කිරීමෙනි. රටේ ජනතාවට සිහිනයක් ව පැවති අධිවේගී මාර්ග සැබෑවක් බවට පත් කළේ එතුමාගේ කැපවීම නිසාය.කටුනායක සිට කොළඹටත්, කොළඹ සිට මාතරටත් ඉතා ඉක්මනින් යාමට හැකි වීම කොතරම් පහසුවක්ද? වටිනා කාලය ඉතිරි කර ගැනීමක් ද? එසේ ම කොළඹ සිට යාපනයටත් ඉතා පහසුවෙන් හා ඉක්මනින් කාපට් පාරේ යන්න හැකිවීම මහත් වාසියකි.ජනාධිපතිතුමාගේ උපදෙස් පරිදි කොළඹ හා අවට ප්‍රදේශත් මහනුවර ආදී ඈත නගරත් වේගවත් ව සංවර්ධනය වෙමින් අලංකාර වෙමින් පිරිසුදු වෙමින් පවතී. ඉස්සර කොළඹ එන කොට නාසය වහගෙන එන්න ඕන යැයි සමහරු කීහ. අද ඒ තත්ත්වය සහමුලින් ම වෙනස් වී අලංකාර වීම පාරිසරික වශයෙන් පමණක් නොව ආධ්‍යාත්මික වශයෙන් ද පාරිශුද්ධියට බලපායි.ජනාධිපතිතුමාගේ පදවි ප්‍රාප්තියෙන් පසු අධ්‍යාපනයේ ද විශාල ප්‍රබෝධයක් පවතින බව කලින් පැවති තත්ත්වය හා සාපේක්ෂ ව බැලීමෙන් පෙනී යයි. දරුවන්ගේ අධ්‍යාපනයට මවුපියන්ගේ උනන්දුව පෙරට වඩා ඇතිවීමත්, වයස 16 තෙක් අධ්‍යාපනය අනිවාර්ය කිරීමත්, ඒ සඳහා භෞතික පහසුකම් වැඩි දියුණු කිරීමත් දක්නට ලැබේ. දක්ෂතා ඇති කොල්ලන්ට කෙල්ලන්ට විශ්වවිද්‍යාල වරම් ලැබුණත් අධ්‍යාපනය නැමති බත් පතට දිෂ්ටිය හෙළා ඒක කාගන්න නො දුන් පිසාචයන්ගෙන් අහිංසක දරුවන් බේරා ගැනීමට මේ වෑයම් කිරීමේ ගෞරවය ද ජනාධිපතිතුමාට හිමි වේ.නැණසල මගින් පරිගණක තාක්ෂණය ගම් දනව්වල දරුවන් අතරට ගෙන යාමෙන් මහත් ප්‍රබෝධයක් ඇති වී තිබෙන බව පෙනේ. සිංගප්පූරුව වැනි රටක එම දැනුම ලබා ගැනීමට කොතරම් අධික වියදමක් දැරීමට සිදු වෙනවා ද යන්න අත්දැකීමෙන් දනිමි. එසේ ම සරසවි සිසුන්ට පරිගණක ලබා දීම හා පාඨමාලා පැවැත්වීම ඔවුන්ට වැඩ ලෝකයේ දී සාර්ථක ශ්‍රම ඵලදායිතාවක් ලැබීමට හේතුවෙයි.ලෝක නායකයන් රැසක් මුණ ගැසී, කතා බහ කර ඇති අතර, මා දකින ඉතා කරුණාවන්ත රාජ්‍ය නායකයා මහින්ද රාජපක්ෂ ජනාධිපතිතුමා ය. එතුමා තමාට ගරහන, අවමන් කරන තැනැත්තාටත් උපන් දිනේට සුබ පතයි. දුටු තැන සිනාසී සුහදශීලී ව කතා කරයි. ඕන ම දේකට විහිළුවකින් හිනස්සවා වරද අමතක කර දමන්නේ හිතේ කහටක් නැති නිසාය. විශේෂයෙන් කුඩා දරුවන්ට ඇති ආදරය ඉතා උසස් ය. යාපනේ, කිලිනොච්චියේ, මඩකලපුවේ, ත්‍රිකුණාමලේ, අම්පාරේ සිට ආ දරුවන් තෑගි ලබා ගෙන ආශිර්වාද ලබා ගනිමින් එතුමා සමඟ ඡායාරූපයකට පෙනී සිටීමට හැකි වීම ඔවුන්ගේ ජීවිතේ වටිනාම අවස්ථාවක් ය. එය සුළු කොට නො සැලකිය යුතුයි. ඉතා කාර්ය බහුල පුද්ගලයකු වශයෙන් දරුවන් සඳහා වටිනා කාලය කැප කිරීම, ඔවුන් කෙරේ ස්නේහයෙන් කතා කිරීම විශිෂ්ට පරිත්‍යාගයකි. එතුමාගේ අගනා කියමනක් ලෙසින් “හොඳ ම දේ දෙන්න ඕන දරුවන්ට” යන්න සියලු ලෝක නායකයන් භාවිතයට ගත යුත්තකි.අන්තර් ජාතික වශයෙන් ද ශ්‍රී ලංකාවට ඇති වී තිබුණ අශුභවාදි ස්වභාවය මඟ හරවා යහපත් වාතාවරණයක් ගොඩනැඟීමට ද මහින්ද රාජපක්‍ෂ ජනාධිපතිතුමා සමත් වී තිබේ. එතුමාගේ පෞරුෂය ගොඩනැඟීමට ව්‍යක්ත ලෙස ජාත්‍යන්තරය ඇමතීම ද ඉවහල් වී තිබේ. එතුමාගේ සෑම දේශනයකින් ම අලුත් යමක් ලෝකයට දුන්නේ ය. එල්.ටී.ටී.ඊ ඩයස්පෝරාවේ දුෂ්ඨ ක්‍රියාකාරිත්වය මිස, ශ්‍රී ලංකා රාජ්‍යය ජාත්‍යන්තර වශයෙන් අසීරුතාවලට පත්වන්නට එතුමා ඉඩ තබා නැත. යම් රටක නායකයකු මුණ ගැසුණේ නම්, වචනයක් දෙකක් කතා කළේ නම් එතුමාට අවනත හා හිතවත් වන බව පැහැදිලි ය. එය පරිනත, සංවේදී නායකයකු තුළ පමණක් තිබෙන ලක්ෂණයෙකි.පොදු රාජ්‍ය මණ්ඩලයේ මහ සමුළුව ශ්‍රී ලංකාවේ සාර්ථක ව පවත්වා ගන්නට හැකි වීමත් එහි සභාපතිත්වයට පත්වීමත් ශ්‍රී ලංකාවට ගෞරවයකි. පසුගිය කාලයේ රට පිළිබඳ ව පැවති අඳුරු සෙවණැලි පහව ගොස් ආලෝකයේ ප්‍රසාදය උදා වන්නට හැකි වනු ඇත.වාරිමාර්ග, විදුලි බල නිෂ්පාදනය, නව වරාය, නව අන්තර් ජාතික ගුවන් තොටුපළ ආදී සංවර්ධනයේ කඩයිම් රැසක මෙහෙයුම්කරු වූ මහින්ද රාජපක්ෂ ජනාධිපතිතුමා ශ්‍රී ලංකාවේ ඉතිහාසයේ යුග පුරුෂයෙක් යන්න අවිවාදයෙන් පිළිගත යුතු වෙයි. එතුමාගේ උපන් දිනයට සුබ පතන්නට ලැබීම ගැන විදේශ රටක ජීවත් වන ශ්‍රී ලාංකිකයකු වශයෙන් මම බෙහෙවින් සතුටු වෙමි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r1311181</link>
    <topic>ගම්මිරිස් පැළ හිඟයෙන් බදුල්ලේ වගාකරුවෝ අසීරුවේ</topic>
    <author>පස්සර සමුහ උබයරත්න වනසිංහ</author>
    <content>බදුල්ල දිස්ත්‍රික්කයේ ගම්මිරිස් වගාව සදහා අවශ්‍ය තරම් පැළ නොලැබීමෙන් සාර්ථකව වගා කර ගෙන යන වගාවන් අඩාලවීමට පටන් ගෙන ඇතැයි ග්‍රාමීය ගොවි සංවිධාන පෙන්වා දෙයි.දිගු කලක සිට ග්‍රාමීය අංශයේ ගොවීන්ට වැඩි ආදායමක් ලබා ගැනීමට උපකාරයක් වී ඇති ගම්මිරිස් වගාව දිස්ත්‍රික්කයේ ප්‍රාදේශීය ලේකම් කාර්යාල කිහිපයකම ව්‍යාප්ත කොට ඇති බව සදහන් කරණ එම සංවිධාන පැළ හිගය වැනි සුළු අඩුපාඩුකම් හේතුවෙන් එය මන්දගාමී නොවීමට අදාල ආයතන කටයුතු කළ යුතු බවද අවධාරණය කරයි.ගම්මිරිස් වගාවේ සෙවන කප්පාදු කිරීමේ නව ක්‍රමවේදය නිසා වැඩි අස්වැන්නක් ලබා ගත හැකි බව අඩු ආදායම්ලාභී ගොවි පවුල් අවබෝධ කර ගෙන වගා නොකළ ඉඩම්ද වැඩි වැඩියෙන් ගම්මිරිස් වගාවට යොදා ගැනීමට උනන්දුවක් දක්වන බව ඔවුහු දන්වති.මේ සම්බන්ධයෙන් අදහස් දක්වන අපනයන කෘෂිකර්ම දෙපාර්තමේන්තු සහකාර අධ්‍යක්ෂකවරයෙකු තම දෙපාර්තමේනතුව හරහා පාලනය වන පැළ තවාන් දෙකේ නිෂ්පාදනයන් මේ වන විට නවතා දමා ඇතැයි දැන්වීය. වැඩි කල් යාමට මත්තෙන් එය මග හරවා ගනිමින් ගොවීන් ඉල්ලන ගම්මිරිස් පැළ සියල්ල සැපයීමට විධිමත් පියවරක් ගන්නා බවද ඔහු පැවැසීය. ඒ අනුව වන වගාට යටතේ ඉල්ලා ඇති ගම්මිරිස් පැළ 16500 ප්‍රමාදයකින් තොරව ලබා දීමට කටයුතු කරණ බවද හෙතෙම කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r1311182</link>
    <topic>බදුල්ලේ ළමා-ගැබිනි මන්දපෝෂණය ඉහළට</topic>
    <author>@ ඌව වෙල්ලස්ස සමුහ වජිර උමගිලිය</author>
    <content>ළමා හා ගැබිනි මව්වරුන්ගේ මන්දපෝෂණය බදුල්ල දිස්ත්‍රික්කයේ වැඩි වෙමින් පවතිනවා. සෙසු දිස්ත්‍රික්ක හා සැසැදිමේදි මෙය වේගවත් ලෙස වර්ධනය වි ඇතැයි බදුල්ල ප්‍රාදේශිය සෞඛ්‍යසේවා අධ්‍යක්ෂිකාව කෘෂිකර්ම කමිටු රැස්වීමේදී පැවැසුවාය.වැඩිදුරටත් මේ පිළිබඳ කතා කළ අධ්‍යක්ෂිකාව - මේ තත්ත්වය අනුව බදුල්ල දිස්ත්‍රික්කයේ අඩු බර දරු උපත් මෙන්ම මිටි දරු උපත් බිහිවන බව වාර්තා වෙනවා. ආදායම් තත්ත්වය අඩු වීම පමණක් මෙයට බලපාන්නේ නැහැ. පවුලේ පුරුදු ප්‍රධානව බලපානවා.දිවයිනේ අඩු ආදායම් සහිත ප්‍රදේශවල බිහිවන දරුවන්ගේ පෝෂණ මට්ටම ඉහළ අගයක් ගෙන ඇති බව සමීක්ෂණවලදී සොයාගෙන තිබෙනවා. අඩු පහසුකම් ඇති මොණරාගල දිස්ත්‍රික්කයේ බිහිවන දරුවන්ගේ පෝෂණය බදුල්ලට වඩා හොදයි.මේ වනවිට බිම් මට්ටමින් ජනතාවට සේවය කිරිමට විශාල නිලධාරීන් පිරිසක් සිටිනවා. රජය විවිධ වැඩ සටහන් රාශියක් ජනතාව වෙනුවෙන් ක්‍රියාත්මක කළත් නියමිත පවුල් සදහා එම ප්‍රතිලාභයන් නොගිය බව පැහැදිලියි. මේ තත්ත්වයෙන් මිදිම සදහා ඒකාබද්ධ වැඩසටහනක් ක්‍රියාත්මක කිරිමට දිස්ත්‍රික්කයේ සියලුදෙනාගේම වගකිමක්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r1311183</link>
    <topic>ඇහැලියගොඩට මංතීරු 4ක මාර්ගයක්</topic>
    <author>ඇහැලියගොඩ විශේෂ නිමල් විජයතුංග</author>
    <content>ඇහැලියගොඩ නගර සංවර්ධන සැලැස්ම අනුව දැනට ඉදිකෙරෙන නගරය මැදින් වැටී ඇති මාර්ගය මංතීරු හතරක් සහිතව අඩි 70ක් දක්වා පුලුල් කිරීමේ කටයුතු මේ දිනවල සිදු කෙරේ. මේ අනුව දැනට මාර්ගය දෙපස පැති කාණු කොන්ක්‍රීට් යොදා ඉදි කිරීම සිදු වේ.මීට අමතරව පැරැණි කැලණිවැලි දුම්රිය මාර්ගයේ ඇහැලියගොඩ යාය පාර හන්දියේ සිට මෝරගල දක්වා අඩි 35ක් දක්වා පුලුල් කර ඉදි කිරීමේ කටයුතුද සිදු කෙරෙමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r1311184</link>
    <topic>‘මාවරල තේ ශක්ති’ නිෂ්පාදනය නතර කරයි</topic>
    <author>මාවරල සමූහ පී.මද්දුමගේ</author>
    <content>කුඩා තේ වතු සංවර්ධන අධිකාරියේ තේ ශක්ති අරමුදල භාරයේ ක්‍රියාත්මක වූ මාවරල තේ ශක්ති තේ කම්හලෙහි නිෂ්පාදන කටයුතු ජුලි මස 10 දින සිට නතර වී තිබේ. මේ නිසා අමු තේ දළු සපයන කුඩා තේ ඉඩම් හිමියන් 750 දෙනෙක් සහ කම්හලෙහි සේවය කරන ලද සේවකයන් 30 දෙනකු අවදානමට පත්ව සිටිති.තේ කම්හලේ වහල දිරාපත්ව වැසි දිනට තෙමෙන අතර දළු 'විදර්' කරන 'ට්‍රෆ් 'ඉතාම අබලන්ව තිබේ. කම්හලේ ලෑලි තට්ටුව දිරාපත්ව විනාශ වෙමින් පවතී.දිනකට අමු තේ දළු කිලෝ 8000ක් පමණ ලබාගෙන නිමි තේ නිෂ්පාදනය කරන ලද මේ තේ කම්හල වසා දැමීම නිසා අමු දළු සැපයු අයට වෙනත් තේ කම්හල් සදහා දළු සැපයීමට සිදුව තිබේ.මුලින් දළු සැපයු කුඩා තේ ඉඩම් හිමියෝ 750ක් පමණ සිටියද, දැනට එය 205 වී ඇත. දිනකට දළු කිලෝ 200ක් පමණ කුඩා තේ ඉඩම් හිමියන්ගෙන් සැපයෙන අතර, එම අමු දළු කිලෝමිටර් 48ක් පමණ දුර ප්‍රවාහනය කර දෙනියාය තේ ශක්ති තේ කම්හලට සපයනු ලැබේ.මේ නිසා දළු සපයන කුඩා ඉඩම් හිමියන්ට අමු දළු සඳහා රුපියල් 68ක් වැනි සුළු මුදලක් මේ දක්වා ගෙවා ඇත. මේ තේ සම්හල නිසා කුඩා තේ වතු සංවර්ධන අධිකාරියට විශාල පාඩුවක් දැරීමට සිදුව තිබේ. සේවකයන් සඳහා මාසික වැටුප් ගෙවීමත් ගැටලු සහගත තත්ත්වයක් වී ඇත.මේ තේ කම්හලට පැමිණි වැවිලි කර්මාන්ත ඇමැති ලක්ෂ්මන් යාපා අබේවර්ධන මහතා කම්හලේ නිෂ්පාදනය ආරම්භ කිරිමට ක්‍රමවත් වැඩපිලිවෙලක් දියත් කළ යුතු යැයි දන්වා ඇත.මේ වන විට කම්හලේ ත්‍රීටී මැෂිම සහ ෆයිබර් මිට් මැෂිම අඩි 3 ලිප ලක්ෂ 8 කින් අලුත් වැඩියා කිරිමට පියවර ගෙන තිබේ. දළු අඹරන රෝලක් අලුත්වැඩියා කර තිබේ. අලුත්වැඩියාවන් සදහා රුපියල් ලක්ෂ 40ක ඇස්තමේන්තු සකසා ඇතත්,ඒ සදහා මුදල් ප්‍රතිපාදනය කිරීමට අයෙක් නැත.කුඩා තේ වතු සංවර්ධන අධිකාරියේ තේ ශක්ති තේ කම්හලේ සංවර්ධන ප්‍රධාන කළමණාකරු එස්. ඩී. කේ අතුකොරාල මහතා - කම්හල අසල පදිංචි දළු සැපයු ගම්වැසියන් කම්හලේ හා කාර්යාලයේ නිලධාරින් සම්බන්ධතාවයකින් වැඩ කරන්නේ නැහැ.කම්හලේම පුහුණු වුන අයට තමයි සේවය කරන්නේ. හොද තේ නිෂ්පාදනයක් නැහැ. වංචාව දුෂණය තියෙනවා. වත්තෙ ගස් ඉරා විශාල දැව ප්‍රමාණයක් තිබුනා. ඒවා දැන් නැහැ.පිට වාහන බද්දට ගෙනත් දුවවනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r1311185</link>
    <topic>යක්කලමුල්ල වතු ආශ්‍රිත කාන්තා හිංසන ළමා අපචාර වැඩියි</topic>
    <author>අක්මීමන සමූහ තමරදාස ලියනගමගේ</author>
    <content>යක්කලමුල්ල ප්‍රාදේශීය ලේකම් කොට්ඨාසයේ වතු ආශ්‍රිත පවුල් තුළ සිදුවන්නා වූ කාන්තා හිංසන, ළමා අපයෝජන පිළිබඳව පරීක්ෂණ පවත්වා විසඳුම් ලබාදීමේදී ගැටලු සහගත තත්ත්වයක් උදා වී ඇති බවත්, ඊට ප්‍රධාන හේතුව ඒ සඳහා පරීක්ෂණවලට මවුපියන් හෝ වගකිවයුතු වැඩිහිටියෙක් ඉදිරිපත් නොවීම බවත් යක්කලමුල්ල ප්‍රාදේශීය මහ ලේකම් පූර්ණිමා අබේසිරි ගුණවර්ධන මහත්මිය පැවසුවාය.ප්‍රාදේශීය මහ ලේකම්වරිය මෙසේද පැවසුවාය. මේ ලේකම් කොට්ඨාසය තුළ වතු විශාල ප්‍රමාණයක් තිබෙන අතර ඒවායේ වැඩි වශයෙන් සේවයෙහි යෙදී සිටින්නේ ද්‍රවිඩ ජනතාවයි. එම ප්‍රමාණය පවුල් 1000ක් පමණ වෙනවා. මේ නිසා පවුල් අතර හිංසන ක්‍රියා සහ අපයෝජන සිද්ධි ගැන මාස් පතා 5-6ක් වාර්තා වෙනවා. නමුත් මේ ගැන විභාග කිරීමට වගකිවයුතු අයෙක් පැමිණෙන්නේ නෑ.දැනට කරන ලද පරීක්ෂණවලදී හෙළි වී ඇත්තේ බොහෝ අපයෝජන සිදුවන්නේ පවුල් තුළම බවයි. ඊට හේතු වී ඇත්තේ වැඩිහිටියන් වැඩට ගිය පසු නිවසෙහි ඉතිරි වන්නේ බාලවයස්කාර අය වීමයි. නිවසේ රැඳෙන බොහෝ දෙනා පාසල් යැවීමට උනන්දුවක් නෑ.ඒ නිසා ඔවුන් ගෙදර තනි වෙනවා. පවුල් තුළ නීත්‍යානුකූල විවාහ සිදු නොවීමත් අඩු වයසින් විවාහ වීමත් එක් හේතුවක්. ගැහැණු ළමයි නිවෙස්හි හුදකලාවීමත් වැඩිහිටියන් බීමත්ව සිටීමත් තවත් හේතුවක්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r1311186</link>
    <topic>ත්‍රිකුණාමලයේ කුඹුරු හෙක්ටයාර 40488ක් අස්වද්දයි</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>ත්‍රිකුණාමල දිස්ත්‍රික්කයේ 2013 /14 මහ කන්නය සදහා කුඹුරු හෙක්ටයාර 40488.8 අස්වැද්දීමට නියමිති බව ගොවිජන සේවා සංවර්ධන දෙපාර්තමේන්තුව කියයි.මෙය පෙර කන්න වලට වඩා හෙක්ටයාර 2000ක වැඩිවීමක් බවත් සාම්පූර් නැවත පදිංචි ප්‍රදේශවල කඹුරු අස්වැද්දීම හා අග්බෝපුර මහවැලි කලාප සදහා බෙදාදුන් ඉඩම්වල අලුතින් වගා ආරම්භ කිරිම මෙයට හේතුව බවත් සහකාර ගොවිජන සේවා කොමසාරිස් එස්. පුනිද කුමාර් මහතා පැවැසීය.යෝජිත වගා කටයුතු සදහා සහනාධාර පොහොර මෙට්‍රික් ටෝන් 11876 ක් ඇණවුම් කර ඇති බවත් දිස්ත්‍රික්කය පුරා පිහිටි ගොවිජන සේවා මධ්‍යස්ථා 22 දී ගොවීන් සදහා බෙදා දීමට නියමිත බවත් කොමසාරිස්වරයා වැඩිදුරටත් දැන්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r1311187</link>
    <topic>පාසල් සිසුන්ට පොල් පැළ</topic>
    <author>බද්දේගම විශේෂ ජස්ටින් පතිරගේ</author>
    <content>'කප්රුකයි-සිප්නැනයි' යටතේ පොල් වගාකීරීමේ මණ්ඩළයේ ගාල්ල දිස්ත්‍රක් කාර්ය්‍යාලය මේ වසරේ ආරම්භයේ සිට ඔක්තෝම්බර් මාසය වන විට පොල් පැළ 17,574ක්ද දිවිනැගුම ව්‍යාපෘතිය යටතේ පොල්පැළ 80,874ක්ද නිකුත්කර ඇත.මේ ව්‍යාපෘතිය යටතේ ගාල්ල දිස්ත්‍රික්කයේ පොල් සංවර්ධන නිලධාරි කොට්ඨාස නවයේ පාසල් 145ක් වන අතර එහි සිසුන් 9035කට බෙදා දීඇති පොල් පැළවල වටිනාකම රුපියල් 2,636,100කී. කරන්දෙනිය පාසල් 21ක සිසුන් 1483දෙනෙකුට පොල් පැළ 2,966ක්ද අම්බලන්ගොඩ පාසල් 21ක සිසුන් 1,483කුට පොල් පැළ 2,866ක්ද බෙදා දී ඇති අතර අඩු ප්‍රමාණයක් දී ඇත්තේ බෙන්තර කොට්ඨාසයටයි‍.දිවිනැගුම යටතේ ප්‍රාදේශීය ලේකම් කොට්ඨාස 17කට බදුන් පැළ 16,500ක්ද බිම්පැළ 64,374ක්ද බෙදා දී ඇත. මෙයින් වැඩිම පැළ සංඛ්‍යාව 10,546ක් කරන්දෙනිය ප්‍රාදේශීය ලේකම් කොට්ඨාසයටද අඩුම පැළ සංඛ්‍යාව නෙළුව කොට්ඨාසයටද බෙදා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r1311188</link>
    <topic>අරණායක දුෂ්කර ගම්මානවලසෞඛ්‍යය නංවන්න ලක්ෂ 375ක්</topic>
    <author>මාවනැල්ල සමූහ - පී. සෙනෙවිරත්න</author>
    <content>අරණායක ප්‍රාදේශීය සභා බල ප්‍රදේශයේ පිටිසරබද ගම්මානයක් ලෙසට සැලකෙන ගැටබේරිකන්ද ගල්අතර හා කලුගල ගම්මානවල ජනතාවගේ සෞඛ්‍ය තත්ත්වය නඟාසිටුවීම සඳහා පවුල් සෞඛ්‍ය සේවා මධ්‍යස්ථාන තුනක් ඉදිකිරීමට රුපියල් ලක්ෂ 375/- මුදල් ප්‍රතිපාදන වෙන්කැර ඇති බව සෞඛ්‍ය නියෝජ්‍ය ඇමැති ලලිත් දිසානායක මහතා පැවසීය.අරණායක බල ප්‍රදේශයේ ප්‍රාදේශීය සභා සභාපති දිනේෂ් ගුණරත්න මහතා ඇතුළු ප්‍රාදේශීය සභා මන්ත්‍රී පිරිසක් සමඟ අරණායක එ. ජ. නි. ස. දිප්පිටිය ප්‍රධාන කාර්යාලයේදී පැවති සාකච්ඡාවකදී ඒ මහතා එසේ පැවසීය.ආරම්භ කරන ලද සෞඛ්‍ය ‍ෙස්වා පවුල් සෞඛ්‍ය මධ්‍යස්ථානවලද දැනට අඩුපාඩු රාශියක් ඇති නිසා එම මධ්‍යස්ථානයන් ද වඩාත් දියුණු තත්ත්වයන්ට නඟාසිටුවීමට ද පියවර මේ වන විට සකස් කැර ඇති බව ද එම ව්‍යාපෘති සඳහා ද රජය විසින් රුපියල් කෝටියකට ආසන්න මුදල් ප්‍රතිපාදනයක් ලබා දෙන්නට ද පියවර ගෙන ඇති බව ද ඒ මහතා පැවසීය.එදා අරණායක නිකිණයාන කියා ඩබ්ලිව්. ඒ. සිල්වා ලේඛකයා පවසා තිබෙනවා. නමුත් මහින්ද චින්තනය යටතේ මෙතෙක් ලබා දෙන ලද සහාය හා ආධාර උපකාර මතින් අරණායක නවෝදයක් උදාකැර දෙන්න තමන්ට හැකියාව ලැබුණු බව ද, එහිදී රජයෙන් වෙන්කරනු ලබන මුදල් ප්‍රතිපාදනයන් මඟින් ඉදිකෙරෙන පවුල් සෞඛ්‍ය සේවා මධ්‍යස්ථාන තුළින් නිරෝගී සෞඛ්‍ය සම්පන්න දරු පිරිසක් හා නිරෝගී මවුපිය පරම්පරාවක් ද ඉදිරියේ රටට දායාද කරන බව ද පැවසීය.මෙහිදී අදහස් දැක්වූ සභාපති දිනේෂ් ගුණරත්න මහතා අදහස් දක්වමින්, රජය වෙහෙස දරා විශාල මුදල් ප්‍රමාණයක් වැයකැර සෞඛ්‍ය සේවාවන් දියුණු කරන්නට ගන්නා පියවරගෙන තිබෙන බවත්, ප්‍රාදේශීය සභාව ජනතා සේවාවන් වඩාත් ක්‍රමවත්ව ලබාදෙන්නට සෞඛ්‍ය සේවා සපයන නිලධාරී පිරිස් ද පියවර ගත යුතු බව ද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r1311189</link>
    <topic>දිවි නැඟුම 5 වැනි අදියරේදීකළුතර ගෙවතු වගා 8700ක්</topic>
    <author>නාගොඩ විශේෂ - එන්. විජේරත්න</author>
    <content>දිවි නැඟුම පස්වැනි අදියර යටතේ කළුතර ප්‍රාදේශීය ලේකම් කොට්ඨාසයට අයත් ග්‍රාම නිලධාරි වසම් 87 තුළ ගෙවතු වගාවන් 8700ක් ඇති කිරීමට කටයුතු කර තිබේ.කළුතර ප්‍රාදේශීය ලේකම් විමල් ගුණතුංග මහතාගේ මූලිකත්වයෙන් යුතුව කළුතර ප්‍රාදේශීය ලේකම් කොට්ඨාසය තුළ ක්‍රියාත්මක වන මෙම වැඩසටහන සාර්ථක කරගැනීම සඳහා ආර්ථික සංවර්ධන නිලධාරින්, ග්‍රාම නිලධාරින්, කෘෂිකර්ම පර්යේෂණ හා නිෂ්පාදන සහකාර නිලධාරින් සහ සමෘද්ධි සංවර්ධන නිලධාරින් සිය දායකත්වය ලබාදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r13111810</link>
    <topic>කෑගල්ල මූලික රෝහලටඅධිකරණ වෛද්‍ය නිලධාරියකු නෑ</topic>
    <author>කෑගල්ල සමූහ පී. ඇම්. පී. පොල්වත්ත</author>
    <content>මාසයක් පමණ කාලයක සිට කෑගල්ල මූලික රෝහලේ විශේෂඥ අධිකරණ වෛද්‍ය නිලධාරියෙක් නොමැතිකම නිසා හදිසි මරණ සිදුවන අවස්ථාවේදී වෛද්‍ය වාර්තාවක් ලබා ගැනීමට නොහැකි වීමෙන් මහජනතාවට දුෂ්කරතා රැසකට මුහුණපෑමට සිදුව ඇත.මේ නිසා මෘත ශරීර කුරුණෑගල හෝ මහනුවර රෝහලට යවා වෛද්‍ය වාර්තාව ලබා ගැනීමට සිදුවී ඇති නිසා මෘත ශරීර භාරකරුවන්ට මෙන්ම රාජකාරි කටයුතුවල යෙදෙන පොලිස් නිලධාරින්ට ද දුෂ්කරතා රැසකට මුහුණපෑමට සිදුවී තිබේ.මෙම දිස්ත්‍රික්කයේ ප්‍රධාන රෝහල කෑගල්ල මහ රෝහලයි. මේ නිසා මෙම දිස්ත්‍රික්කයේ අනෙකුත් රෝහල්වලින් රෝගීන් ප්‍රතිකාර සඳහා එවීම සිදු කෙරේ.මෙම රෝගීන් අතරින් හදිසි මරණ සිදුවන රෝගීන් දිනපතා මෙම රෝහලට එමින් පවතී.මේ අනුව මෙම දිස්ත්‍රික්කයේ ඈත ගම්මානවල මහජනතාවට ද නොයෙකුත් අපහසුතා රැසකට මුහුණපෑමට සිදුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=r13111811</link>
    <topic>පොදු රද මඬුළු හරසර මාවනැල්ල වැඩසටහන හරවත්</topic>
    <author>මාවනැල්ල සමූහ පී. සෙනෙවිරත්න</author>
    <content>පොදුරද මඬුළු සමුළුවට හරසර දැක්වීමේ වැඩසටහන් මාලාවක් කොළඹ මහනුවර මහා මාර්ගයේ මාවනැල්ල නගරය මධ්‍ය‍ෙය්දී ඉකුත්දා මාවනැල්ල ආණ්ඩුපක්ෂ ප්‍රධාන සංවිධායක ජ්‍යෙෂ්ඨ ඇමැති අතාවුද සෙනෙවිරත්න, නියෝජ්‍ය සෞඛ්‍ය ඇමැති අධිනීතීඥ ලලිත් දිසානායක මහතා ඇතුළු කෑගල්ල මාවනැල්ල ආරණ්‍යක සහ අවට ගම්මාන නගර වලින් පැමිණි අතිවිශාල ජනකායකගේ සහභාගිත්ව‍ෙයන් පැවැත්විණි.මෙදින මාවලැල්ල ප්‍රාදේශීය සභාවේ සභාපති පී.පී. වික්‍රමසිංහ අරණායක ප්‍රාදේශීය සභාවේ සභාපති දිනේෂ් ගුණවර්ධන මහතා ඇතුළු කෑගල්ල ප්‍රාදේශීය සභාවේද සබරගමුව පළාත් සභාවේ මන්ත්‍රීවරුද ගම්මානවල ප්‍රභූන් ඇතුළු අති විශාල මහජනකායක් මාවනැල්ල ප්‍රධාන නගරයේ බස් නැවතුම්පොළ ආසන්න භූමියට එක්ව පොදුරද මඩුලු හරසර වැඩසටහන පිළිබඳව ජනතාව දැනුවත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=s1311181</link>
    <topic>කැමරන්ට මුරලිගෙන් දුස්රාවක්</topic>
    <author>ප්‍රින්ස් ගුණසේකර</author>
    <content>උතුරු ප්‍රදේශවල සියයට දහසක පමණ සීග්‍ර සංවර්ධනයක් වෙද්දී බ්‍රිතාන්‍ය අගමැති ඩේවිඩ් කැමරන් මහතා එක් දිනෙක සංචාරයකින් එම සංවර්ධනය හා උපායමාර්ගික වෙනස්කම් අඩුවෙන් තක්සේරු කර ඇතැයි ලොව කීර්තිමත් ක්‍රිකට් ක්‍රීඩක මුත්තයියා මුරලිදරන් මහතා පවසයි.වසර 30ක කාලයක් උතුරු-‍නැ‍ඟෙනහිර ප්‍රදේශවල පැවැති භීෂණකාරී ත්‍රස්තවාදය හේතුවෙන් කිසිවකුටවත් යෑමට නොහැකිව තිබියදී තමා සැබෑ තතු දැක ගැනීමට එහි ගියේ එක්සත් ජාතීන්ගේ නියෝජිතයන් සමග බව සිහිපත්කරන මුරලිදරන් මහතා පවසන්නේ දැන් ඕනෑම අයෙකුට නිදහසේ ගමන් කළ හැකිවීම සතුටට කරුණක් බවයි.තමා දැන් සාමාන්‍යයෙන් නිතර උතුරු ප්‍රදේශයට යන හෙයින් එහි සීග්‍ර සංවර්ධනය ගැන සාක්ෂි සැපයිය හැකි බවද පෙන්වා දෙයි.එවැනි යහපත් වාතාවරණයක් තිබියදී පොදුරාජ්‍ය මණ්ඩල සමුළුවට පැමිණි බ්‍රිතාන්‍ය අගමැති ඩේවිඩ් කැමරන් මහතාව කිසියම් පිරිසක් නොමඟ යවා ඇතැයි මුත්තයියා මුරලිදරන් මහතා පවසයි.පොදු රාජ්‍ය මණ්ඩලීය සමුළුවට සහභාගිවීම උදෙසා ශ්‍රී ලංකාවට පැමිණි බ්‍රිතාන්‍ය අගමැතිවරයා පෙරේදා පෙරවරුවේ කොළඹ සී.සී.සී.ක්‍රීඩාංගණයේදී මුත්තයියා මුරලිදරන් සමග ඉතා සුහදව ක්‍රිකට් ක්‍රීඩාවේ යෙදුනේය.එහිදී මුරලි යැවු පන්දුවලට ඉතා ආසාවෙන් පහරදුන් බ්‍රිතාන්‍ය අගමැතිවරයා පසුව මුරලිගේ නායකත්වයෙන් ක්‍රියාත්මක සුබසාධන ආයතනය වන ගුඩ්නස් පදනමේ සාමාජිකයන් හා මුරලි කප් ක්‍රීඩකයන් සමඟද අදහස් හුවමාරු කර ගත්තේය.මෙහිදී මුත්තයියා මුරලිදරන් මහතා බ්‍රිතාන්‍ය අගමැතිවරයාට පවසා ඇත්තේ සිංහල හා ද්‍රවිඩ ජනයා කලක සිටම ඉතා සහයෝගයෙන් හා අවබෝධයෙන් කටයුතු කරන බවයි.ශ්‍රී ලංකා ජනාධිපති මහින්ද රාජපක්ෂ මහතාගේ අදහසවී ඇත්තේ උතුරු-නැ‍ඟෙනහිර ජනතාවගේ ජීවිත ඉහළටම නඟා සිටුවීමට තව තවත් ආයෝජන අවශ්‍ය හෙයින් ඒ සඳහා කැපවියයුතු බවයි. එබැවින් එම ප්‍රදේශවල ආයෝජන කරන්නැයි ඩේවිඩ් කැමරන් මහතාගෙන් මුරලිදරන් මහතා ඉල්ලා ඇත.බ්‍රිතාන්‍ය අගමැතිවරයා පෙරේදා සවස ශ්‍රී ලංකාවෙන් පිටත්වීමට පෙර යුද අපරාධ සම්බන්ධව ජාත්‍යන්තර පරීක්ෂණයක් අවශ්‍ය බව පැවැසීම නොමඟ යැවීමක ප්‍රතිඵලයක් බව ලොව කීර්තිමත් ක්‍රිකට් ක්‍රීඩක මුරලිදරන් මහතාගේ අදහස වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=s1311182</link>
    <topic>ජාතික ඔලිම්පික් කමිටු නිලවරණය කල්යන ලකුණු</topic>
    <author>ප්‍රින්ස් ගුණසේකර</author>
    <content>ජාතික ඔලිම්පික් කමිටු නිලවරණයේ නාමයෝජනා භාර ගැනීමත් සමගම අන්තර්ජාතික ඔලිම්පික් කමිටුව ශ්‍රී ලංකාව නියෝජිතයෝ පිරිසක් හදිසි රැස්වීමකට කැඳවයි. මේ මස 27 වැනිදා ස්විට්ස්ර්ලන්තයේ පිහිටි අන්තර්ජාතික ඔලිම්පික් මූලස්ථානයේ පැවැත්වෙන මේ හදිසි රැස්වීමට ක්‍රීඩා අමාත්‍යාංශයේ නියෝජිතයන් හා ජාතික ඔලිම්පික් කමිටු නියෝජිතයන් පිරිසක් කැඳවා ඇත.මෙලෙස හදිසි රැස්වීමක් කැඳවා ඇත්තේ ඉදිරියේ පැවැත්වෙන ජාතික ඔලිම්පික් කමිටු නිලවරණය සාධාරණව පැවැත්වීම උදෙසා මඟ‍පෙන්වීමට බව අන්තර්ජාතික ඔලිම්පික් කමිටුව පසුගිය 15වැනිදා එවා ඇති ලිපියකින් දැක්වේ.අන්තර්ජාතික ඔලිම්පික් කමිටුව ක්‍රීඩා අමාත්‍යාංශයට හා ජාතික ඔලිම්පික් කමිටුවට ලබාදෙන මඟපෙන්වීම්වලින් අනතුරුව සාධාරණ කාලසීමාකදී එය ඉටුකිරීමෙන් නිලවරණය අන්තර්ජාතික හා ආසියානු ඔලිම්පික් කමිටු නියෝජිතයන්ගේ නිරීක්ෂණ සහිතව පැවැත්වීමට හැකියාව ලැබෙනු ඇතැයි දැනුම්දී තිබේ. උදාහරණයක් ලෙස මාස 6ක් වැනි කාලසීමාවක් සාධාරණ කාලයක් ලෙස පෙන්වාදී ඇත.මේ හේතුවෙන් ජාතික ඔලිම්පික් කමිටු නිලවරණය කලින් දින නියමකරගත් පරිදි දෙසැම්බර් 27වැනිදා පැවැත්වීමේ හැකියාව නොලැබෙනු ඇතැයි වාර්තාවේ.කෙසේ වුවද අන්තර්ජාතික ඔලිම්පික් කමිටුව ලබාදෙන මඟපෙන්වීම් ඉක්මනින් ඉටු කිරීමට හැකි වුවහොත් නිලවරණය නියමකරගත් පරිදි දෙසැම්බර් 27වැනිදා පැවැත්වීමට කිසිදු බාධාවක් පැන නොනගී. මෙලෙස ශ්‍රී ලංකාවට හදිසි රැස්වීමක් පිළිබඳ කැඳවීමක් කර ඇත්තේ ජාතික ඔලිම්පික් කමිටු සම්බන්ධතා අධ්‍යක්ෂ පියරේ මීරෝ මහතා හා ආසියානු ඔලිම්පික් සංගමයේ අධ්‍යක්ෂ ජෙනරාල් හා තාක්ෂණික අධ්‍යක්ෂ හුසේන් අල් මුසලාම් යන මහත්වරු විසිනි.ඔවුන් දෙදෙනාගේ අස්සනින් එවන ලද ලිපියේ පිටපත් අන්තර්ජාතික ඔලිම්පික් කමිටු සභාපති තෝමස් බැච්, ආසියානු ඔලිම්පික් කමිටු සභාපති ෂේක් අහමඩ් අල්ෆහාඩ් අල්සබා, ගිම්හාන ඔලිම්පික් සම්මේලන සභාපති ෆ්‍රැන්සෙස්කෝ රිකී යන මහත්වරුන්ට මෙන්ම සියලු අන්තර්ජාතික ක්‍රීඩා සම්මේලන වෙත යවා තිබේ. ජාතික ඔලිම්පික් කමිටු නිලවරණයට ලබාදුන් නාමයෝජනාවල සුදුසුකම් සෙවීම හෙට රැස්වෙන විධායක කමිටුව පරික්ෂා කිරීමටද නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=s1311183</link>
    <topic>සචින් පිටියෙන් සමුගනී</topic>
    <author/>
    <content>ශ්‍රීමත් ඩොනල්ඩ් බ්‍රැඩ්මන්ගෙන් පසුව අන්තර් ජාතික ක්‍රිකට් පිටියේ බිහිවූ අග්‍රගණ්‍ය පිතිකරු ලෙස සැලකෙන ඉන්දියාවේ සුපිරි ක්‍රිඩක සචින් තෙන්ඩුල්කර් ජනතා හරසර මැද පෙරේදා ක්‍රිකට් පිටියෙන් සමුගත්තේය.සිය උපන් බිම වන මුම්බායි හී වෙන්කඩේ ක්‍රීඩා පිටි‍යේ දී බටහිර ඉන්දියා කොදෙව් පිලට එරෙහිව ඉන්දියා පිල අත්කර ගත් ඉනිමක හා ලකුණු 126ක ජයග්‍රහණයේ මතකය සමග කණ්ඩායමේ සෙසු සගයන්ගේ කරමතින් සචින් පිටියෙන් සමුගන්නා විට ඔහුගේ දෙනෙත් කඳුලින් පිරි තිබිණි.වසර 25කට ආසන්න කාලයක් පුරා අන්තර් ජාතික ක්‍රිකට් පිටිය දිග් විජය කළ මේ අසහාය ක්‍රීඩකයාගේ නික්ම යාම නිමිත්තෙන් ඔහුට ඉන්දියාවේ උසස්ම පුරවැසියාට පිරිනමන ‘භාරත් රත්න’සම්මානය ලබා දීමට එරට රජය පියවර ගත්තේය. ඉන්දියාවේ ක්‍රීඩකයකු ‘භාරත් රත්න’ සම්මානයෙන් පිදුම් ලැබූ පළමු අවස්ථාව ද එය විය.‘ලිට්ල් මාස්ටර් ’නමින් විරුදාවලිය ලත් සචින් සිය අවසන් ටෙස්ට් ඉනිමේ දී ලකුණු 74ක් වාර්තා කිරිමට සමත්විය. සිය අවසන් ටෙස්ට් ඉනිම් 40දී ශතකයක් රැස් කිරීමට අසමත් වූවත්, ඔහුගේ ඉනිම නැරැඹූ සියලුදෙනාගේම අදහස වූයේ තවත් වසර කීපයක් ඔහුට ක්‍රිකට් පිටියේ රැඳී සිටිය හැකි බවය.සචින්ගේ අවසන් ටෙස්ට් ඉනිම නැරැඹීමට හිටපු ශ්‍රේෂ්ඨ ක්‍රීඩකයන් දෙදෙනකු වන බ්‍රයන් ලාරා හා ෂේන් වෝන් ද වෙන්කඩේ පිටියට පැමිණ සිටියහ. වඩාත්ම කැපී පෙනුණු සිදුවීම වූයේ වසර විසිපහක් පුරා සිය ආදරණීය පුතුගේ ක්‍රීඩා දස්කම් නැරැඹීමට පිටියට නොපැමිණි ඔහුගේ මෑණියන් වන රජ්නි පළමුවරට එදින පිටියට පැමිණ සිටීමය. ඔත්පලව සිටින ඇය පිටියට පැමිණියේ රෝදපුටුකින්ය. මීට පෙර ඇය සචින් ක්‍රීඩා කරනු දැකීමට පිටියට නොපැමිණියේ එය සිය පුතුට අවාසනාව උදාකරනු ඇතැයි යන අනියත බිය හේතුවෙනි.40 හැවිරිදි සචින් තරගයෙන් අනතුරුව ඉතා සංවේදිජනක කතාවක් පැවැත්විමට ද අමතක නොකළේය. එහිදී සිය ක්‍රිකට් දිවියට උපකාර කල පවුලේ සාමාජිකයන්, හිතමිතුරන්, පුහුණුකරුවන් හා කළමනාකරුවන්ටත්, ජාතික කණ්ඩායමේ පරම්පරා තුනකට අයත් සිය සගයන්ටත්, ක්‍රීඩාලෝලීන්ටත් ඔහු සිය ස්තූතිය පුද කළේය.1999 වසරේ දී ජීවිතයෙන් සමුගත් ඔහුගේ ආදරණීය පියාණන් සිහිකරමින් සිය කතාව ආරම්භ කළ සචින් සිය මෑණියන්, ආදරණීය බිරිය හා දරු දෙදෙනාට තුති පුද කළ මොහොතේ ඔහුගේ මෙන්ම දහස් සංඛ්‍යාත ක්‍රීඩාලෝලීන්ගේ දෑස් කඳුලින් තෙත්විය.ඒ සංවේදිජනක මොහොතේ ඔහුගේ බිරියත්, දරු දෙදෙනාත් ඔහු අසළ කඳුළු සලමින් සිටියහ.සිය බිරිය දෙසට හැරෙමින් මුලු ජීවිතය පුරා තමා ලැබූ හොඳම සම්බන්ධතාව ඇය බව කියූ සචින් තම ජීවිතයේ ඉදිරි කාලය දරු දෙන්නා වෙනුවෙන් කැපකරන බව කියා සිටියේය.‘මම දන්නවා මගේ ක්‍රීඩා දිවියට සුබ පැතූ අය, දෙවියන් ඉදිරියේ ප්‍රාර්ථනා කළ අය අප්‍රමාණයි.මම පිටියට එද්දී ඔවුන් එක හඬින් ‘සචින්...සචින්...’ කියා මට සුබපැතූ අයුරු අවසන් සුසුම්පොද හෙළනතුරුම මගේ දෙසවනේ දෝංකාර දේවි.’ ඔහු සිය කතාව නිමා කළේ එලෙසටය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=s1311184</link>
    <topic>නාවික-මහනුවර අප්කන්ට්‍රි ලයන්ස් ජය ලබති</topic>
    <author>අකුරණ සමූහ ජේ.එම්.හාෆීස්</author>
    <content>මහනුවර ක්‍රීඩා සමාජය හා සී.එච්. කණ්ඩායම අතර නිත්තවෙල පිටියේ පැවැති තරගයෙන් ලකුණු 69 -9ක දැවැන්ත ජයක් වාර්තා කිරීමට මහනුවර ක්‍රීඩා සමාජය සමත්විය.තරගයේ පළමු භාගය නිමාවන විට ලකුණු 33-6ක් ලෙස පෙරමුණ ගත් මහනුවර කණ්ඩායම ගෝල් 5ක්, උත්සාහක දිනුම් 5ක් සහ දඬුවම් පහර3ක් රැස් කළ අතර සී.එච්. පිල දඬුවම් පහර 2ක් රැස් කළේය. මහනුවර පිල‍ වෙනුවෙන් ලවංග පෙරේරා උත්සාහක දිනුම් 3ක් වාර්තා ක‍ළේය.අප්කන්ට්‍රි ලයන්ස් පිලට ජයමේ අතර අප් කන්ට්‍රි ලයන්ස් පිල හා සී‍.ආර්.කණ්ඩායම අතර නාවලපිටියේ පැවැති තරග‍යෙන් ලකුණු 45-12ක ජයක් වාර්තා කිරීමට අප්කන්ට්‍රි ලයන්ස් පිල සමත්විය.අප්කන්ට්‍රි ලයන්ස් පිල ලැබූ ලකුණු සංඛ්‍යාවට ‍ගෝල් 3ක්, උත්සාහක දිනුම් 3ක් හා දඬුවම් පහර 3ක් ඇතුළත්වූ අතර සී.ආර්.පිල වාර්තා කළේ දඬුවම් පහර 4ක් පමණි. තරගයේ පළමු භාගය නිමාවනවිට ලකුණු 20-9ක් ලෙස අප්කන්ට්‍රි ලයන්ස් පිල ඉදිරියෙන් පසුවිය.නාවික පිලට ජයතරගාවලියේ සාර්ථක ආරම්භයක් ලබා ගනිමින් ගුවන් හමුදා කණ්ඩායම සමග පෙරේදා වැලිසර ක්‍රීඩා පිටියේ පැවැති තරගාවලියේ සිය පළමු තරගය ලකුණු 33-3කින් ජය ගැනීමට නාවික හමුදා පිල සමත්විය. තරගයේ ආරම්භයේ සිටම විශිෂ්ට ලෙස ක්‍රීඩා කළ නාවික හමුදා පිල පළමු භාගය නිමාවනවිට ලකුණු 20-0කින් පෙරමුණ ගත්තේය. නාවික හමුදාව ලැබූ ලකුණු සංඛ්‍යාවට ගෝල් 2ක්, උත්සාහක දිනුම් 2ක් සහ දඬුවම් පහර 3ක් ඇතුළත් වූ අතර ගුවන් හමුදාව රැස් කළේ දඬුවම් පහරක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=s1311185</link>
    <topic>සචිත්‍ර-හේරත් ශ්‍රී ලංකාවට ජය ගෙනෙති</topic>
    <author/>
    <content>සචිත්‍ර සේනානායක හා රංගන හේරත්ගේ විශිෂ්ට තුන් ඉරියව් දස්කම් හේතුවෙන් සංචාරක නවසීලන්ත පිල සමග පෙරේදා රංගිරි දඹුලු ජාත්‍යන්තර ක්‍රිකට් ක්‍රීඩාංගණයේ පැවැති තෙවැනි එක්දින තරගය ඩක්වර්ත් ලුවිස් ක්‍රමවේදයට අනුව ලකුණු 36කින් ජයගැනීමට ශ්‍රී ලංකා පිල සමත්විය.මේ ජයග්‍රහණයත් සමග තරග 3කින් සමන්විත තරගාවලිය 1-1ක් ලෙස ජය පරාජයෙන් තොරව නිමාවට පත්විය. තරගාවලියේ පළමු තරගය වර්ෂාව හේතුවෙන් අත්හැර දැමූ අතර දෙවැනි තරගයෙන් කඩුලු 4ක විශිෂ්ට ජයක් නවසීලන්තයට හිමිවිය.ශ්‍රී ලංකා පිල කඩුලු 8ක් දැවී රැස්කළ ලකුණු 211කට පිළිතුරු ලෙස නවසීලන්තයට ලකුණු 216ක ඉලක්කයක් හිමිවූ අතර අයහපත් ආලෝක තත්ත්වය හේතුවෙන් තරගය නතර කරනවිට ඔවුන් රැස්කරගෙන සිටියේ කඩුලු 6කට ලකුණු 126ක් පමණි. ඒ වනවිට තරගයෙන් ජයගැනීමට නවසීලන්තය ලකුණු 163ක් රැස්කළ තිබිය යුතු හෙයින් ශ්‍රී ලංකාවට ලකුණු 36ක් ජයක් අත්විය. වර්ෂාවෙන් විටින් විට බාධාවීම නිසා ඉනිමක් ඕවර සංඛ්‍යාව 33කට සීමාවිය.පළමුව පන්දුවට පහරදුන් ශ්‍රී ලංකා පිල ඕවර 33 අවසානයේ කඩුලු 8ක් දැවී ලකුණු 211ක් රැස්කළේය.දිමුත් කරුණාරත්න මේ තරගයේදී විවේක ගන්වා තිබු අතර තිලකරත්න ඩිල්ෂාන් සමගි ඉනිම ඇරඹු මහේල ජයවර්ධන ශ්‍රී ලංකා පිලට සාර්ථක ආරම්භයක් ලබාදෙමින් පළමු කඩුල්ලට ලකුණු 91ක සබඳතාවක් ගොඩනැගූහ. නේදන් මැකලම් හමුවේ මහේල ජයවර්ධන ලකුණු 46කට දැවී ගිය අතර කුමාර් සංගක්කාරද ලකුණු ලබාගැනීමට පෙර මැකලම්ට ගොදුරු විය.තරගාවලියේ වීරයා ලෙස නම්කළ තිලකරත්න ඩිල්ෂාන් තෙවැනි තරගයේදී අර්ධ ශතකයක් වාර්තා කළේය. ඩිල්ෂාන් ලකුණු 53කට දැවී ගිය අතර පන්දු 50කදී හතරේ පහර 8ක් එල්ල කර තිබිණි. ශ්‍රී ලංකා ඉනිමේ ලකුණු 55ක් තුළ කඩුලු 6ක් බිඳ වැටුණු මොහොතේ සචිත්‍ර සේනානායක (නොදැවී ලකුණු 21) සහ රංගන හේරත් (නොදැවී ලකුණු 17) එක්ව ශ්‍රී ලංකා ඉනිම ලකුණු 211 දක්වා ඉහළ නැංවීමට සමත්වූහ.පිළිතුරු ඉනිම ඇරඹු නවසීලන්ත පිලේ මුල් කඩුලු 5 ලකුණු 26ක් තුළ දවාගැනීමට ශ්‍රී ලංකා පන්දු යවන්නෝ සමත්වුහ. ‍හයවැනි කඩුල්ලට ජේම්ස් නීෂම්, ලුක් රොන්ච් සමග එක්ව ලකුණු 37ක් රැස් කළේය.රොන්ච් ලකුණු 23කට දැවීගියේය. ඕවර 19කදී ලකුණු 63කට කඩුලු 6ක් බිඳ වැටී තිබියදී තරගයේ ජයග්‍රහණයේ බලාපොරොත්තු ඇතිකළ ජේම්ස් නීෂම් හා නේදන් මැකලම් එක්ව හත්වැනි කඩුල්ලට ඕවර 6කදී නොබිදුණු ලකුණු 63ක සබඳතාවක් පිහිටුවීය. ‍එහෙත් එය ජයග්‍රහණය සඳහා ප්‍රමාණවත් නොවුණි.පෙර තරගයේදී තමන් අතින් සිදුවූ දුර්වලතාව මඟ හරවාගත් රංගන හේරත් ඕවර 6කදී ලකුණු 25කට කඩුලු 3ක් දවාගත් අතර තරගයේ වීරයා ලෙස නම්කළ සචිත්‍ර සේනානායක ඕවර 5කදී ලකුණු 14කට කඩුලු 2ක් දවාගත්තේය.ශ්‍රී ලංකාව-211/8යි.(ඕවර 33) ඩිල්ෂාන් 53, මහේල 46 (මැකලම් 13/2, නීෂම් 26/2)නවසීලන්තය-126/6යි. (ඕවර 25) නීෂම් නොදැවී 42, මැකලම් නොදැවී 35 (හේරත් 25/3, සේනානායක 14/2).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=s1311186</link>
    <topic>ආසියා යොවුන් බොක්සිං සුදුසුකම් ලැබීමේ තරගාවලිය 23දා සිට</topic>
    <author>ෆවුස් මොහොමඩ්</author>
    <content>ලබන වසරේ පැවැත්වීමට නියමිත ආසියානු යොවුන් බොක්සිං ශූරතාවලිය නියෝජනය කරන ශ්‍රී ලංකා කණ්ඩායම තෝරා ගැනීමේ තරගාවලිය මේ මස 23දින සිට 25දක්වා රාජකීය විදුහල් ක්‍රීඩා සංකීර්ණයේ දී පැවැත්වේ.මේ වසරේ දේශීය බොක්සිං වළල්ලේ ජාතික කණිෂ්ඨ, ස්ටබ්ස් පළිහ හා පාසල් කණිෂ්ඨ බොක්සිං තරගවල දී රන් හා රිදී පදක්කම් දිනූ ක්‍රීඩකයන් 50කට ආසන්න සංඛ්‍යාවක් තරග වදින මේ තරගාවලියෙන් තෝරාගන්නා විශිෂ්ටතම ක්‍රීඩකයන් ආසියානු යොවුන් බොක්සිං වළල්ල නියෝජනය කරන ශ්‍රී ලංකා සංචිතයට එක්වනු ඇත.කිලෝ ග්‍රෑම් 48 (ලයිට් ෆ්ලයි), කිලෝ ග්‍රෑම් 52 (ෆ්ලයි) සහ කිලෝ ග්‍රෑම් 56 (බැන්ටම්) බර පන්ති යටතේ තරගාවලිය පැවැත්වෙන අතර ලබන වසරේ ජනවාරි මාසය වනවිට අවුරුදු 17 -18වයස් සීමා සපුරන ක්‍රීඩකයන්ට තරගාවලියට එක්වීමේ අවස්ථාව උදාවේ.වසර දෙකකට වරක් පැවැත්වෙන ආසියා යොවුන් බොක්සිං තරගාවලිය ලබන වසරේ ජනවාරි මාසයේ 24දා සිට 31 දින දක්වා තායිලන්තයේ බැංකොක් නුවර දී පැවැත්වේ. ආසියාවේ ප්‍රබලතම රටවල් රැසක් මේ සඳහා තරග වදිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=s1311187</link>
    <topic>නිහෝන් කරාටේ දෝ කොන්සෙකාගේ සංගමය නියෝජනය . . .</topic>
    <author>ඡායාරූපය-බර්ටි ලයනල්</author>
    <content>නිහෝන් කරාටේ දෝ කොන්සෙකාගේ සංගමය නියෝජනය කරමින් ශ්‍රී ලංකා මාස්ටර් ආට් ඇකඩම්ය පැවැත්වු තරගාවලියේ දී 1වැනි ජාතික කරාටේ ශූරතාව දිනාගැනීමට මිනුවන්ගොඩ නාලන්දා පිරිමි මධ්‍ය මහා විදුහල් කණ්ඩායම සමත්විය. විදුහල්පති ජේ.එච්.එම්.ආර්.ජයපත්ම සහ පුහුණුකරු ජි.කේ.තෙන්නකෝන් මහත්වරුන් සමග ජයග්‍රාහී කණ්ඩායම (වමේ සිට) කලිඳු කුරුප්පු, කෙවිඳු ජයරත්න, සංක ලක්මාල්, කවිඳු විකුම්, හිමාස ජයසේන, සුපුන් සමීර..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=f1311181</link>
    <topic>ශ්‍රී ලංකාවේත්, නිදහස් පක්ෂයේත් ස්වර්ණමය යුගයයි</topic>
    <author>සාකච්ඡා කළේ උදිත ගුණවර්ධන</author>
    <content>යුද්ධය ජන ජීවිතය ශාපයක් වූ යුගයක් පැවැතිණි‍. එල්.ටී.ටී.ඊ. ය පරාජය කර රට එක්සේසත් කළයුතුය යන්න කාගේත් සිත්වල පැනනැගි ප්‍රාර්ථනාවක් පමණක් විය. ඒ සිහිනයට පණ දිය හැකි දියසෙන් කුමරුවෙක් අප අතරම සිටී යැයි කිසිවෙකුත් විශ්වාස නොකළහ. ‍ෙදකෝටියකට ආසන්න ජනයාගේ සිහිනය සැබෑ කළ ඒ ජන නියමුවාගේ උපන් දිනය මෙන්ම පදවිප්‍රාප්තිය යෙදී ඇත්තේ අද සහ හෙට දිනවලදීය. ඒ ගැන මෙන්ම පසුගිය කාලය තුළ ඉටුකළ කාර්යභාරය කෙසේද යන්නත් රටේ අනාගතය කෙසේ සකස් විය යුතුද යන්න පිළිබඳවත් ඇමැති මෛත්‍රීපාල සිරිසේන මහතා සමඟ සිදුකළ සාකච්ඡාවකි මේ.ජනාධිපති මහින්ද රාජපක්ෂ මහතා බලයට පත්වී තවත් පදවි ප්‍රාප්තියක් පවත්වනවා. මේ පදවිප්‍රාප්තිය හා ජනාධිපතිතුමාගේ ධුර කාලය තුළ ඉටු කළ කාර්යභාරය පිළිබඳව ඔබේ අදහස පැහැදිලි කළ හැකිද?ජනාධිපතිතුමා රට‍ වෙනුවෙන් විශාල කාර්යභාරයක් ඉටු කර තිබෙනවා. එතුමා මුලින්ම ජනාධිපති ධුරයට පත්වුණේ 2005 වර්ෂයේදියි. එතුමා එදා රට භාර ගත්තේ අවුල් වියවුල් රැසක් සහිත රටක් විදිහටයි. ඔහුට පුළුවන් වුණා මෙරට මේ සියලු වියවුල් විසැඳීමටත් රට නව මඟකට පත්කිරීමට පුළුවන් වුණා. ඔහු මෙරට වේගවත් දියුණුවකට අවශ්‍ය මාර්ගය විවෘත කර තිබෙනවා. ඒ ගැන රටේ ජනතාව විදිහට ඔබ සතුටු විය යුතුයි.මෙරට අලුත් මාවතකට යොමු කළේ තීරණාත්මක සංධිස්ථානයකින් ඉදිරියට රට රැගෙන ගියේ ජනාධිපතිතුමා විසිනුයි. ඒ ගැන මෙරට පොදු ජනතාවට හොඳ අවබෝධයක් තිබෙනවා.ඔබ සඳහන් කළා මෙරට තීරණාත්මක කඩඉමක් පසුකළා කියලා. ඒ ගැන පැහැදිලි කිරීමක් කළ හැකිද?මා මීට පෙර සඳහන් කළා වගේ රට එදා තිබුණේ අරාජිකත්වය වෙත ගමන් කරමින්. නායකත්වයක් නොමැති තැනකටයි රට යොමු වෙමින් තිබුණේ. උතුරු ප්‍රදේශයේ විශාල ප්‍රදේශයක් ත්‍රස්තවාදී ග්‍රහණයට ලක්වෙලා තිබුණේ. අගනුවරදී පවා ත්‍රස්තවාදී ප්‍රහාර එල්ල වුණා.මේ තත්ත්වය තුළ මෙරට ජනතාවගේ ආරක්ෂාව මහා අනතුරක වැටිලයි තිබුණේ. ‍ ‍ මේ තත්ත්වය තුළ රටත් ජනතාවත් අනාගතයක් නොමැති අස්ථාවර තැනකටයි පත්ව තිබුණේ. මේ තත්ත්වය වෙනස් කළේ ජනාධිපතිතුමා බලයට පත්වීමත් සමඟයි. අද මොන දේ කීවත් ජනතාව ජනපති අත නොහරින්නේ ඔවුන්ට ඒ අතීතය හොඳින් මතකයේ තිබෙන නිසයි.ජනාධිපතිතුමා බලයට පැමිණි විගස කොටි සංවිධානය සමඟ යුද්ධයකට එළැඹුණේ නැහැ. මූලිකව සාමකාමී එකඟතාවක් පිළිබඳව අවධානය යොමු කළා. එහෙත් ජනපතිගේ මේ මිත්‍රත්වයේ හස්තය කොටි සංවිධානය විසින් ප්‍රතික්ෂේප කළා. ඔවුන් හිතුවේ එය ජනපතිගේ දුර්වලකමක් විදිහටයි. එහෙත් අවසානයේදී ජනාධිපතිතුමා තීරණය කළා ත්‍රස්තවාදය සාමකාමී ලෙස විසැඳීමට නොහැකියි.ඔවුන්ට තේරෙන භාෂාවෙන් කතා කළ යුතු යැයි කියලා. ඒ මඟ අනුගමනය කරමින් අවුරුදු තිහක් ඔඩුදුවා තිබූ යුද්ධය අවුරුදු තුනක් ඇතුළත ජය ගැනීමට ජනාධිපතිතුමාගේ නායකත්වය යටතේ පුළුවන් වුණා. මානුෂීය මෙහෙයුමක් සිදු කර සිංහල, දෙමළ, මුස්ලිම් ජනතාව ත්‍රස්තවාදී ග්‍රහණයෙන් මුදා ගත්තා. මෙය විශිෂ්ට කාර්යයක් විදිහටත් ජනාධිපතිතුමාගේ ධුර කාලය තුළ ඉටු කළ ප්‍රබලම කාර්ය විදිහටත් හඳුන්වාදීමට පුළුවන්.මේ කාර්ය සඳහා ජනපතිගෙන් ලද දේශපාලන නායකත්වය හා මඟපෙන්වීම කෙතෙක් දුරට සාමය උදා කර ගැනීමට බලපෑවාද?මීට පෙර තවත් දේශපාලන නායකත්වයක් යටතේ යුද මෙහෙයුම් සිදු කළා. එහෙත් එම මෙහෙයුම් එතරම් සාර්ථක වුණේ නැහැ. එක් තැනකදී සිරවීමකට ලක්වුණා. එහෙත් ජනාධිපති මහින්ද රාජපක්ෂ මහතාගේ නායකත්වයට පුළුවන් වුණා සෘජු නායකත්වය තුළ යුද අභියෝග ජයගැනීමටත් රට තුළ සාමය ස්ථාපිත කිරීමටත් එම සාමය ස්ථිරසාර සාමයක් බවට පත්කිරීමටත් පුළුවන්කම ලැබුණා. මේ සියලු දේවල් විශේෂිත දේවල් විදිහට හඳුන්වන්න පුළුවන්.ජනාධිපතිතුමාගේ ධුර කාලය තුළ මෙරට සංවර්ධනයට හා ආර්ථික ප්‍රගතියට ලැබුණ සහයෝගය පිළිබඳව පැහැදිලි කළ හැකිද?ආර්ථික වර්ධනය පිළිබඳව අද රටට සතුටු විය හැකියි. දැන් මෙරට ආර්ථික වර්ධනය ස්ථාවර හා ඉහළ තැනකයි තිබෙන්නේ. ඒ තත්ත්වය රටේ දියුණුවටත් අනාගත අභිවෘද්ධියටත් විශාල පිටිවහලක් ඇති වන තැනකට පත්වෙලා තිබෙනවා. ස්වා-ධීන වාර්තා මඟිනුත් මෙම වර්ධනය තහවුරු කර තිබෙනවා.එපමණක් නොවෙයි විශාල සංවර්ධනයක් හා යටිතල පහසුකම්වල වර්ධනයකුත් ඇතිව තිබෙනවා. අධිවේගී මාර්ග කියන දේ මෑතක් වනතුරු රටට සිහිනයක් වෙලා තිබුණේ. ඒත් ජනාධිපති මහින්ද රාජපක්ෂ මහතා මේ සිහින සැබෑ කිරීමට කටයුතු කළා.වරාය, ගුවන්තොටුපොළ අලුතින් ඉදිකළා. මේ සියලු දේවල් අනාගතයේදී මෙරට සිදු වන සංවර්ධන පෙරැළියට ආරම්භයක් විදිහටයි හඳුන්වාදීමට පුළුවන්කම තිබෙන්නේ. මේ සියලු දේවල් රටේ අනාගත සංවර්ධනයට ප්‍රබල ලෙස බලපාන දෙයක් විදිහට හඳුන්වන්න පුළුවන්.මට හොඳ විශ්වාසයක් තිබෙනවා රටේ ආර්ථික හා සමාජ සංවර්ධනය සඳහා ජනාධිපතිතුමාගේ සැලැසුම් හා අවශ්‍යතා සාර්ථක වෙනවා කියලා. රට සංවර්ධනය වෙත ගෙන යන ගමනට සියලු පාර්ශ්වයන්ගේ සහයෝගය අවශ්‍ය කරනවා.කෘෂිකර්ම ක්ෂේත්‍රයේ දියුණුව හා ඉදිරි ගමනට ජනාධිපතිතුමාගේ කාලය ඇතුළත ලැබූ දායකත්වය පිළිබඳව පැහැදිලි කිරීමක් කළ හැකිද?කෘෂිකර්ම ක්ෂේත්‍රයේ විශාල සංවර්ධනයක් වගේම ගොවි ජනතාව විශාල සේවයක් ඉටු කළේත් ගොවියාට හිස කෙළින් තබාගෙන කටයුතු කිරීමට අවශ්‍ය පසුබිම සකස් කළේත් මේ ආණ්ඩුව මගිනුයි. ජනාධිපතිතුමා ගොවි ජනතාව පිළිබඳව අවබෝධයක් ඇති නායකයෙක් විදිහට මහින්ද රාජපක්ෂ මහතාට ගොවි ජනතාව පිළිබඳව විශාල බැඳීමක් හා අවධානයක් තිබෙනවා.ගොවියාට අවශ්‍ය පහසුකම් පමණක් නොවෙයි ගොවියාට පොහොර සහනාධාරය ලබාදීමත් අවශ්‍ය දිරිගැන්වීම් ලබාදීමත් සිදු කළා. ඒ නිසා තමයි අද ගොවිකමටත් ගොවිජනතාවටත් හොඳ කලක් උදා වෙලා තිබෙන්නේ.එදා ගොවිතැන් කළ හැකි ඉඩම් මඩ ඉඩම් තිබුණේ පුරන් තත්ත්වයකයි. ඒත් අද බොහෝ ඉඩම්වල මොනයම් හෝ ගොවිතැනක් සිදු කරනවා. එමඟින් පමණක් වූවත් ජනපති පාලන යුගයේදී රට වෙනුවෙන් ඉටු වූ ගොවි ජනතාව වෙනුවෙන් ඉටු වූ සේවය කොපමණ දැයි තහවුරු කර ගැනීමට පුළුවන්කම ලැබී තිබෙනවා.එපමණක් නොවෙයි අලුත් වාරි ක්‍රම ඇති කිරීම, විනාශ වූ ජලමාර්ග වාරිමාර්ග නැවත ප්‍රතිසංස්කරණය කිරීම ඇතුලු කෘෂිකර්මය මුලික කරගත් වැඩ කටයුතු රාශියකට ජනාධිපතිතුමා සහයෝගය හා මඟපෙන්වීම ලබා දී තිබෙනවා. මේ හැම කරුණකින්ම රටටත් ගොවියාටත් විශාල සේවයක් හා රැකවරණයක් ලබා දී, මහින්ද රාජපක්ෂ යුගය තරම් ගොවියාට අනුග්‍රහය රැකවරණය ලැබුණ යුගයක් මීට පෙර තිබුණේ නැහැ.ඇතැම් පාර්ශ්ව චෝදනා කරනවා මෙරට ප්‍රජාතන්ත්‍රවාදය නොමැති බවටත් ඒ සඳහා ජනාධිපතිතුමාගේ පාර්ශ්වයද වගකිව යුතු බවට පැවසෙනවා. ‍ මේ ගැන ඔබේ මතය පැහැදිලි කළ හැකිද?මේ අප චෝදනා කරන්නේ කුමන පදනමක සිටද කියලා සිතා ගැනීමට බැහැ. මේ ආණ්ඩුව ජනාධිපතිතුමා රට වෙනුවෙන් විශාල මෙහෙයක් ඉටු කළා පමණක් නොවෙයි ප්‍රජාතන්ත්‍රවාදය සාමය තහවුරු කර ගැනීම අතින්ද මේ ආණ්ඩුව ජනාධිපතිතුමා විශාල මෙහෙවරක් ඉටු කර තිබෙනවා.යුද්ධය තිබූ ප්‍රදේශවල සාමය ස්ථාපිත කිරීම පමණක් නොවෙයි එම ප්‍රදේශවල ජනතාව වෙත නිදහසේ මැතිවරණ මඟින් තම නියෝජිතයන් පත්කර ගැනීමට ද අවස්ථාව උදා කර තිබෙනවා. අද උතුරේ ජනතාව තමන්ට රිසි ලෙස තම නියෝජිතයන් පත්කර ගත්තා.එහෙම තිබියදී මෙරට ප්‍රජාතන්ත්‍රවාදය නොමැති බවට අභූත චෝදනා එල්ල කරන අය ඒ විදිහට කටයුතු කරන්නේ නිසි පදනමක් ඇතිව නොවෙයි. කුහක හා අවස්ථාවාදී ප්‍රතිපත්තියක එළැඹගෙනයි ඇත්තෙන්ම රටක පුරවැසියකුට ඇත්ත ඇති සැටියෙන් දැකීමට නොහැකි නම් හා ව්‍යාජ ප්‍රචාරයන් පතුරුවනවා නම් එය ඉතාමත් වැරැදි දෙයක් විදිහටයි මා දකින්නේ.ශ්‍රීලනිපයේ අතීතය වර්තමානය හා මහින්ද රාජපක්ෂ මහතාගේ නායකත්ව යුගය පිළිබඳව ශ්‍රීලනිපයේ ජ්‍යෙෂ්ඨ සාමාජිකයකු ලෙස ඔබේ මතය පැහැදිලි කළ හැකිද?ශ්‍රීලනිපය බිහි කළේ බණ්ඩාරනායක මහතා විසිනුයි. ඒ මහතා ඉතාමත් හොඳ ප්‍රතිපත්ති මත තමයි ඉදිරියට යාමට අවශ්‍ය ශක්තිය ලබා දුන්නේ. බණ්ඩාරනායක මැතිනියත් එහෙමයි. ශ්‍රීලනිපය සැමදා දේශප්‍රේමී ප්‍රතිපත්තියකයි එළැඹ සිටියේ. මහින්ද රාජපක්ෂ ජනාධිපතිතුමාත් ශ්‍රීලනිපයේ එම ප්‍රතිපත්ති හා මහින්ද චින්තන ප්‍රතිපත්ති පදනම් කරගෙන සාර්ථක ගමනක් වෙත ශ්‍රීලනිපය කැඳවාගෙන විත් තිබෙනවා.ඇත්තෙන්ම මහින්ද රාජපක්ෂ යුගය කියන්නේ ශ්‍රී ලංකාවේ වගේම ශ්‍රී ලංකා නිදහස් පක්ෂයේද ස්වර්ණමය යුගය යැයි සඳහන් කිරීම අතිශයෝක්තියක් නොවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>18</day>
    </date>
    <link>http://www.dinamina.lk/2013/11/18/_art.asp?fn=f1311182</link>
    <topic>ලොවටම කියාපානශ්‍රී ලාංකේය අභිමානය හා විපක්ෂයේ කුහකකම</topic>
    <author>ජනතා මිත්‍ර</author>
    <content>22 වෙනි පොදු රාජ්‍ය මණ්ඩලීය රාජ්‍ය නායක සමුළුව ආරම්භ වීමට දිනයක් තිබියදීත් පාර්ශව කිහිපයකට අවශ්‍ය වී තිබෙන්නේ එම සමුළුව කෙසේ හෝ කඩාකප්පල් කිරීමටය. එසේත් නැත්නම් සමුළුව වර්ජනය කිරීම සඳහා ලෝකයේ රාජ්‍ය නායකයින් පෙළඹවීමටය. එසේත් නොමැති නම් කොළඹ නගරය තුළ හෝ තදාසන්න ප්‍රදේශයක කිසියම් සැලසුම් සහගත ක්‍රියාවක් සිදු කොට එමගින් ශ්‍රී ලංකා ආණ්ඩුවට යම් කිසි දෝෂාරෝපණයක් එල්ල කොට ඒ සඳහා බටහිර මාධ්‍ය මඟින් උපරිම ප්‍රචාරයක් ලබාදී ගැනීමට ය.මෙම අරමුණු වෙනුවෙන් දේශීයව හා විදේශීයව පුද්ගලයින්, දේශපාලන පක්ෂ හා සංවිධාන කිහිපයක් පෙළ ගැසෙමින් ඔවුන්ගේ න්‍යාය පත්‍ර ඉතා ප්‍රබලව ක්‍රියාවට නංවා ඇත.චැනල් ෆෝ චිත්‍රපටයේ අධ්‍යක්ෂ කැලම් මැක්රේගේ පැමිණීමත් සමඟ මෙම න්‍යාය පත්‍රයේ තිරනාටකය ලියමින් තිරය පිටුපස සිටින අයගේ ද නම් ගම් හෙළි වෙමින් පවතී. කැලම් මැක්රේ බ්‍රිතාන්‍යයේ මාධ්‍ය කණ්ඩායමක් සමඟ පැමිණියේ පොදු රාජ්‍ය මණ්ඩලීය රාජ්‍ය නායක සමුළුව වාර්තා කිරීම සඳහා ය.ඔහු මෙරටට පැමිණීමට පෙර බ්‍රිතාන්‍යයේ කොටි සංවිධානයට සහය ලබා දෙන දෙමළ ඩයස්පෝරාව සහ මන්ත්‍රීවරුන් කිහිප දෙනකු සමඟ සාකච්ඡා කළේය. එහිදී තීරණය වූයේ ශ්‍රී ලංකා සංචාරයේදී චැනල් ‍ෆෝ නාලිකාවෙන් ශ්‍රී ලංකාවට එල්ල කරන ලද චෝදනා ගැන තවතවත් ආන්දෝලනයක් සිදු කළ යුතු බවයි. ඒ අරමුණ සහිතව කැලම් මැක්රේ ශ්‍රී ලංකාවට පැමිණෙන අතර ඔහුගේ සංචාරය පිටුපස දෙමළ ඩයස්පෝරාවේ න්‍යාය පත්‍රය හා ඩොලර් මිටි ගණන් ගැවසෙන බව නොරහසකි.කැලම් මැක්රේ පැමිණි පසු එක්සත් ජාතික පක්ෂය දෙමළ ඩයස්පෝරාවේ න්‍යාය පත්‍රයේ ඉතිරි කොටස ක්‍රියාත්මක කරනු ලබන්නේ කිසිදු හිරිකිතයකින් තොරවය. මානව හිමිකම් ගැන සාකච්ඡා කිරීමට බව පවසමින් එක්සත් ජාතික පක්ෂය ක්ෂණිකවම “සමගි බලය” නමින් සංවිධානයක් අටවා ගන්නා අතර මෙය තනිකරම ක්‍රියාත්මක වන්නේ මංගල සමරවීර, වික්‍රමබාහු කරුණාරත්න ඇතුළු කොටි සංවිධානය වෙනුවෙන් කඩේ යන රාජ්‍ය නොවන සංවිධාන කිහිපයක වුවමනාවටය.කොටි සංවිධානය වෙනුවෙන් කොන්දේසි විරහිතව පෙනී සිටිමින් “චැනල් ෆෝ” නාලිකාව හරහා ශ්‍රී ලංකාවට එරෙහිව අභූත චෝදනා එල්ල කළ කැලම් මැක්රේ මෙම සමගි බලය” යනුවෙන් සංවිධානය කරන මානව හිමිකම් වැඩසටහනට සහභාගි කර ගැනීම සඳහා එක්සත් ජාතික පක්ෂයේ මූලස්ථානය වන සිරිකොත මන්දිරයට ගෙන්වා ගනු ලබන්නේ කිසිදු හිරිකිතයකින් තොරවය. ඒ සඳහා එක්සත් ජාතික පක්ෂයේ නායක රනිල් වික්‍රමසිංහගේ අනුමැතියෙන් ආරාධනා කරනු ලබන්නේ මංගල සමරවීර ය.කොටි ත්‍රස්තවාදී සංවිධානය වෙනුවෙන් කොන්දේසි විරහිතව පෙනී සිටින මෙවැනි පුද්ගලයකු සමඟ රටේ වගකිව යුතු දේශපාලන පක්ෂයකට තිබෙන සම්බන්ධය කුමක්ද? එවැනි කෙනෙකු සමඟ එකට වාඩිවී පක්ෂ මූලස්ථානයේ මාධ්‍ය හමු පැවැත්වීම කෙතරම් සදාචාර සම්පන්නද? දෙමළ ඩයස්පෝරාවේ ඩොලර් මිටි ගණන්වලට යට වී ශ්‍රී ලංකාවට එරෙහිව අසත්‍ය චෝදනා එල්ල කරන කැලම් මැක්රේලාගේ කටින් පිටවන වචනම මංගල සමරවීරලා, වික්‍රමබාහු කරුණාරත්නලා පිටකරනවා නම් එය කෙතරම් අවාසනාවක්ද? වර්තමානයේ ඔවුන් සිදු කරනු ලබන මෙම බරපතළ වරද අනාගතයේදී සකස් කරගත හැකිද? මෙම මාධ්‍ය හමුව මෙරටට පැමිණ සිටින විදෙස් මාධ්‍යවේදීන්ගේ ද අවධානයට ලක්වන නිසා කැලම් මැක්රේලා සමඟ එකතුවී මංගලලා, වික්‍රමබාහුලා ශ්‍රී ලංකා රජයට එරෙහිව එල්ල කරනු ලබන අසත්‍ය චෝදනා ගැන දෙමළ ඩයස්පෝරාව සිටින්නේ දැඩි සතුටකිනි.ලෝකයේ දරුණුතම ත්‍රස්තවාදී සංවිධානය වන කොටි සංවිධානය සිදු කළ අපරාධ ගැන අමුතුවෙන් කිව යුතු නැති වුණත් කැලම් මැක්රේලාට නම් එය හොඳින් මතක් කර දිය යුතුව ඇත.දෙමළ, සිංහල, මුස්ලිම් ඇතුළු සාමාන්‍ය ජනතාව, ආගමික නායකයන්, දේශපාලන නායකයන්, කුඩා දරුවන් ඇතුළු කී දෙනකු කොටි සංවිධානය විසින් ඝාතනය කරන්නට ඇද්ද? දේපළ කොපමණ සංඛ්‍යාවක් විනාශ කරන්නට ඇද්ද? ශ්‍රී දළදා මාලිගාවට බෝම්බ ප්‍රහාර එල්ල කිරීම, අරන්තලාවේ භික්ෂු ඝාතනය, ජය ශ්‍රී මහා ‍බෝධිය ඉදිරිපිට වෙඩි තැබීම, කාන්තන්කුඩියේ මුස්ලිම් පල්ලිය තුළ සිදු කළ සංහාරය වැනි සිද්ධි කොටි ත්‍රස්තවාදී සංවිධානය විසින් සිදු කරනු ලැබූ සිද්ධි කිහිපයක් පමණි.මෙම සිද්ධිවලින් කැලම් මැක්රේට ඕනෑ තරම් වාර්තා චිත්‍රපට පමණක් නොව අවශ්‍ය නම් වෘතාන්ත චිත්‍රපටත් නිර්මාණය කළ හැකි නොවේද? කොටි සංවිධානය විසින් සිදු කළ අපරාධ ගැන වැඩසටහන් නිර්මාණය කරන ලෙසට කැලම් මැක්රේට ආරාධනා කිරීමට මංගල සමරවීරට, වික්‍රමබාහු කරුණාරත්නට නොහැකි ඇයි?සිරිකොත මූලස්ථානයට කැලම් මැක‍්රේ ගෙනයාමට පෙර රනිල් වික්‍රමසිංහ, මංගල සමරවීර යන මහත්වරුන් සිදු කළ යුතුව තිබුණේ කැලම් මැක්රේට කොටි සංවිධානය විසින් සිදු කළ ඝාතන ගැන හොඳ අවබෝධයක් ලබා දීමයි. රටට ආදරය කරන සැබෑ විපක්ෂයක මේ අවස්ථාවේදී කාර්යභාරය විය යුත්තේ එයයි. නමුත් ඒ ගැන වචනයකදු රනිල්ලා, මංගලලා, වික්‍රමබාහුලා කතා කරන්නේ නැත. අඩුම ගණනේ සජිත් ප්‍රේමදාසවත්, දේශබන්ධු කරු ජයසූරියවත් වචනයකුදු කතා නොකරති.කොටි සංවිධානය විසින් වැඩිම හානියක් සිදු කළ දේශපාලන පක්ෂය වන්නේ එක්සත් ජාතික පක්ෂයයි. ඒ ගැනවත් රනිල් වික්‍රමසිංහ, මංගල සමරවීර යන මහත්වරුන්ට අමතක වීම කනගාටුදායකය. අවශ්‍ය නම් කරුණු කිහිපයක් මතක් කර දිය හැකිය.එක්සත් ජාතික පක්ෂයේ නායක වූ ඒ වගේම හිටපු ජනාධිපති රණසිංහ ප්‍රේමදාස මහතා කොටි සංවිධානය විසින් ආමර් වීදියේ දී මරාගෙන මැරෙන ‍බෝම්බකරුවකු ලවා ඝාතනය කළේ 1993 වසරේ මැයි 01 වෙනිදාය. එක්සත් ජාතික පක්ෂයේ නායක එමෙන්ම ජනාධිපති අපේක්ෂක වූ ගාමිණී දිසානායක මහතා මරාගෙන මැරෙන බෝම්බකාරියක ලවා ඝාතනය කළේ 1994 ජනාධිපතිවරණයේ තොටළඟ පැවති ප්‍රචාරක රැළියක දී ය.පක්ෂයේ මහ ලේකම් දොස්තර ගාමිණී විජේසේකර, වීරසිංහ මල්ලිමාරච්චි, ‍ජී‍. එම්. ප්‍රේමචන්ද්‍ර, ඔසී අබේගුණසේකර යන මහත්වරු ඇතුළු 80කට අධික සංඛ්‍යාවක් මෙහි දී ජීවිතක්ෂයට පත් වූහ. මේ ගැන රනිල් වික්‍රමසිංහ, මංගල සමරවීර යන මහත්වරු වචනයකුදු කතා නොකරන්නේ ඇයි? මෙම ඝාතන ගැන කැලම් මැක්රේලා දැනුවත් නොකරන්නේ ඇයි? එක්සත් ජාතික පක්ෂය රටට තබා පක්ෂයේ සිටි හිටපු නායකයින්ටවත් ආදරය නොකරන පක්ෂයක් බවට පත්වී තිබෙන්නේ මේ නිසාය.කොටි සංවිධානය විසින් සිදුකරන ලද සිද්ධි ගැනත් චිත්‍රපට හෝ වාර්තා වැඩසටහන් නිර්මාණය කරන ලෙසට කැලම් මැක්රේට ආරාධනා කළ හැකි නේද? මෙතරම් හොඳ වස්තු බීජ තිබියදීත් ඒවා ගැන කැලම් මැක්රේලා දැනුවත් කිරීමට එක්සත් ජාතික පක්ෂය කටයුතු නොකරන්නේ මන්ද?කැලම් මැක්රේ පොරක් කර ඇත්තේ ද කොටින්ට කඩේ යන පිරිස්ය. ඔහු නිර්මාණශිලී මාධ්‍යවේදියකු නොවේ. ඔහු නන්නත්තාර වී සිට දෙමළ ඩයස්පෝරාවේ වුවමනාවන්ට කඩේ යන මාධ්‍යවේදියෙකි. ඔහු ශ්‍රී ලංකාවට පැමිණියේ ද ඔහු ගැන බොහෝ දෙනකු කතා කරන නිසාය. එමගින් ඔහුගේ පොරත්වය වැඩි කර ගැනීමට හැකි බවද කැලම් මැක්රේ දනී. මේ ගැන දැනුවත්ව හෝ නොදැනුවත්ව මංගලලා, වික්‍රමබාහුලා කැලම් මැක්රේ සමඟ එක්වී කරන්නේ ආණ්ඩුවට එරෙහිවීම නොව රටට එරෙහි වීමයි.කොටි සංවිධානයේ ක්‍රියාකාරිනියක වූ ඉසිප්ප්‍රියා නමැති දෙමළ කාන්තාවගේ අතුරුදන්වීම ගැන චැනල් ෆෝ මහ ඉහළින් වාර්තා කළේය. ශ්‍රී ලංකා රූපවාහිනී සංස්ථාවේත්, ශ්‍රී ලංකා ගුවන් විදුලි සංස්ථාවේත් වසර ගණනාවක් ‍සේවය කරන ලද අත්දැකීම් බහුල මාධ්‍යවේදිනියක් වූ දෙමළ ජාතික රේලංගී සෙල්වරාජ් මහත්මිය අමු අමුවේ මරා දැමුවේ කොටි සංවිධානයයි. ඒ සඳහා ඕනෑවටත් වඩා සාක්ෂි තිබේ. ඒ පිළිබඳ චැනල් ෆෝ නිහඬව සිටින්නේ ඇයි? ඒ ගැන කැලම් මැක්රේ කිසිවක් ප්‍රකාශ නොකරන්නේ ඇයි? ඒ ගැන මංගලලා, වික්‍රමබාහුලා කිසිදු ප්‍රතිචාරයක් නොදක්වන්නේ ඇයි?කොටි සංවිධානය විසින් සිදු කරන ලද ත්‍රස්ත ක්‍රියා ඇතුළු ඔවුන්ගේ ඝාතන සංස්කෘතිය පිළිබඳ අපේ රටේ වගකිවයුත්තන් හා මාධ්‍ය මීට වඩා අවධානයකින් ක්‍රියා කළ යුතුයි. අදාළ වගකිව යුතු අංශවලින් විදෙස් මාධ්‍ය හා මෙරට ‍සිටින විදෙස් මාධ්‍යවේදීන්, සමුළුව වාර්තා කිරීමට පැමිණ සිටින විදෙස් මාධ්‍යවේදීන් දැනුවත් කළ යුතුය. දෙමළ ඩයස්පෝරාවේ වුවමනාවට ක්‍රියා කරන චැනල් ‍‍ෆෝ නාළිකාවට, කැලම් මැක්රේලාට නිසි පිළිතුරු ලබාදිය හැක්කේ එවිට පමණි. එවැනි නිසි ප්‍රතිචාර දැක්වීමකින් තොරව දෙමළ ඩයස්පෝරාව ලෝකය පුරා ගෙන යන අසත්‍ය ප්‍රචාරවලට නිසි පිළිතුරු සැපයීම අපහසු වනු ඇත.පොදු රාජ්‍ය මණ්ඩල රාජ්‍ය නායක සමුළුව ශ්‍රී ලංකාවේ පැවැත්වීමෙන් රටට ප්‍රතිලාභ රැසක් අත්වන අතර ලෝකයට නිසි පණිවිඩයක්ද ලබා දිය හැකිය. මේ ගැන ඉතා හොඳින් දන්නා බෙදුම්වාදී බලවේගවලට දෙමළ ඩයස්පෝරාවට හා ශ්‍රී ලංකාවට එරෙහි ඇතැම් රටවලට අවශ්‍ය වී ඇත්තේ මෙම සමුළුව අසාර්ථක වනු දැකීමටය. එම නිසා අපේ රටේ විරුද්ධ පක්ෂය ද ක්‍රියා කළ යුත්තේ මේ බව හොඳින් තේරුම් ගෙනය. නමුත් අවාසනාවකට එක්සත් ජාතික පක්ෂය හෝ ජනතා විමුක්ති පෙරමුණ තවමත් හැසිරෙන්නේ රට හෝ ර‍ටේ පොදු මහජනතාව ගැන කිසිදු හැඟීමකින් තොරවය.මංගල සමරවීර මන්ත්‍රීවරයා ප්‍රකාශ කරන්නේ පොදු රාජ්‍ය මණ්ඩල රාජ්‍ය නායක සමුළුවේ සභාපති ධුරය ජනාධිපතිතුමාට ලබා දෙන්නේ සිංදු කිය කිය ඉන්නට නොවන බවය.ලෝකයම පිළිගත් රාජ්‍ය නායකයකුට මෙසේ මංගල සමරවීර මන්ත්‍රීවරයා අපහාස කරන්නේ කුමන පදනමකින්ද? වසර 3ක් ඇතුළත ලෝකයේ දරුණුතම ත්‍රස්තවාදී සංවිධානය පරාජය කිරීමට ශ්‍රී ලංකාවට හැකි වීම ගැන තමා බෙහෙවින් සතුටට පත්වන බව ඕස්ට්‍රේලියානු අගමැති ටෝනි ඇබට් මහතා ප්‍රකාශ කළේය.“ලෝකයේ දරුණුම ත්‍රස්තවාදී සංවිධානය ශ්‍රී ලංකාවේ ආරක්ෂක අංශ විසින් පරාජයට පත්කර තිබෙනවා. දෙවියන්ට ස්තුතිවන්ත වේවා, ඒ නිසා ශ්‍රී ලංකාවට අපිට යන්න පුළුවන් වෙලා තියෙනවා. ශ්‍රී ලංකාවට සාමය උදාවී ඇති නිසා එරට පොදු මහජනතාවගේ මානව හිමිකම් රැකෙනවා. ඒක නිසා මානව හිමිකම් රැකීම අතින් ශ්‍රී ලංකාව ලෝකයට හොඳ ආදර්ශයක් ලබා දී තිබෙනවා” යනුවෙන් ඕස්ට්‍රේලියාවේ අගමැති ටෝනි ඇබට් මහතා ප්‍රකාශ කළේය. නවසීලන්ත අග්‍රාමාත්‍යවරයා ද ප්‍රකාශ කළේ ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව වර්ජනය නොකරන බවයි.රනිල් වික්‍රමසිංහ, මංගල සමරවීර, තිස්ස අත්තනායක, වික්‍රමබාහු කරුණාරත්න, අනුර කුමාර දිසානායක යන මහත්වරුන් ඇතුළු විරුද්ධ පක්ෂයට ඕස්ට්‍රේලියානු අග්‍රාමාත්‍ය ටෝනි ඇබට් මහතාගේ ප්‍රකාශය නොතේරේද? අපේ රටේ විරුද්ධ පක්ෂයට නොතේරෙන බොහෝ දේවල් පොදු රාජ්‍ය මණ්ඩල රාජ්‍ය නායක සමුළුවට පැමිණෙන බොහෝ දෙනෙකුට තේරීම ගැන ශ්‍රී ලංකාවේ විරුද්ධ පක්ෂය කනගාටු විය යුතුය.ඉන්දීය අග්‍රාමාත්‍ය ආචාර්ය මන්මෝහන් සිං මහතා ශ්‍රී ලංකාවට නොපැමිණීම ගැන එක්සත් ජාතික පක්ෂයටත්, ජනතා විමුක්ති පෙරමුණටත් පොඩි චූන් එකක් තිබුණ ද එය මේ වනවිට මෝඩ චූන් එකක් බවට පත්ව තිබේ. තිස්ස අත්තනායක එක්සත් ජාතික පක්ෂයේ මහ ලේකම්වරයා ප්‍රකාශ කළේ රාජ්‍ය නායකයන් 13 දෙනකුට වඩා සමුළුවට සහභාගි නොවන බවයි. නමුත් ලොව පුරා රාජ්‍ය නායකයන් 37 දෙනෙක් සමුළුවට පැමිණෙති. මේ ගැන තිස්ස අත්තනායකලා දැන් කියන්නේ කුමක්ද?ඉන්දීය අග්‍රාමාත්‍යවරයාගේ නොපැමිණීමට, කැනඩාවේ රාජ්‍ය නායකයාගේ නොපැමිණීමට කදිම පිළිතුරු මේ වනවිටත් ඕස්ට්‍රේලියානු, නවසීලන්ත අග්‍රාමාත්‍යවරුන් ලබාදී තිබේ. මන්මෝහන් සිං මහතාගේ නොපැමිණීමෙන් කොන්වන්නේ ඉන්දියාව මිස ශ්‍රී ලංකාව නොවේ. එය අපේ රටේ විරුද්ධ පක්ෂයට නොතේරුණාට වෙනත් රටවල රාජ්‍ය නායකයන්ට නම් හොඳින් කෙරේ. තමිල්නාඩුවේ ජයලලිතා මහ ඇම­ැතිනියගේ විරෝධතා හේතුවෙන් මන් මෝහන්සිං මහතා මෙරටට නොපැමිණෙන්නේ ලබන වසරේ පැවැත්වෙන ඉන්දීය මහ මැතිවරණය හේතුවෙනි.තමිල්නාඩු ප්‍රාන්තයේ දෙමළ ජාතිකයන්ගේ ඡන්ද නොලැබේය යන බිය නිසා මන්මෝහන් සිං මහතා මෙරටට පැමිණෙන්නේ නැත. දෙමළ ඩයස්පෝරාවේ වුවමනාවට සිදු කෙරෙන මෙම විරෝධය ගැන අපේ රටේ විරුද්ධ පක්ෂය මුනිවත රැක්කාට මේ රටේ ‍පොදු මහජනතාවට නම් එය ඉතා හොඳින් තේරේ.ජයලලිතා ජයරාම් මහත්මිය පුන පුනා කීවේ සමුළුවට ඉන්දියාවෙන් කිසිම නියෝජිතයකු සහභාගී නොවන ලෙසයි. ඒ ඉල්ලීම තුට්ටුවකට මායිම් නොකරමින් ඉන්දීය විදේශ කටයුතු අමාත්‍ය සල්මාන් කුර්ෂිඩ් මහතා සහභාගි වීම ජයලලිතාලට පමණක් නොව තිස්ස අත්තනායක, මංගල සමරවීර, අනුර කුමාර දිසානායකලාට එල්ල කරන ලද කනේ පහරකි.මංගල සමරවීර මහතා ගැන තවත් යමක් කිව යුතුය. ඔහු කියන විදියට ජනාධිපතිතුමා සිංදු කිය කිය හිටියේ නැත. මුළු ලෝකයේම ප්‍රබල ත්‍රස්තවාදය පරාජය කිරීමට නායකත්වය ලබා දුන්නේ ය. තරුණ කාලෙදි කොණ්ඩය වවාගෙන කනේ කරාබුවක් දාගෙන මංගල සමරවීර මහතා මෝස්තර නිරූපණයේ යෙදෙන විට මහින්ද රාජපක්ෂ මහතා රට වෙනුවෙන් බොහෝ වැඩක් කළ බව මේ රටේ පොදු මහජනතාව ඉතා හොඳින් දනිති.මංගල, තිස්ස අත්තනායක සමුළුව ගැන අසත්‍ය කතා පතුරවන විට එක්සත් ජාතික පක්ෂයේ හරින් ප්‍රනාන්දු මන්ත්‍රීවරයා ප්‍රකාශ කළේ සමුළුවෙන් රටට ආලෝකයක් ලැබුණූ බවයි. එම නිසා විපක්ෂයේ මෝඩ සතුට ගැන ජනාධිපතිතුමා ගණන් ගන්නේ නැත.ජනාධිපතිතුමාට ඇත්තේ ඔවුන් ගැන අනුකම්පාවක් පමණි. 2005 නොවැම්බර් 18 දින ජනතාව‍ ලබා දුන් උපන් දින ත්‍යාගයට පෙරළා මහින්ද රාජපක්ෂ මහතා දුන්නේ 30 වසරක ත්‍රස්තවාදයෙන් රට බේරා ගැනීමයි. ඒ ආකාරයෙන් අද (18) උපන් දිනයදා තවත් අමතක නොවන ත්‍යාගයක් ජනාධිපතිතුමා ජනතාවට ලබාදී ඇත්තේ සමුළුව හරහා ශ්‍රී ලංකාවේ අභිමානය ලෝකයටම ගෙන යමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n1311192</link>
    <topic>ජනපති දෙවන පදවි ප්‍රාප්තියේ තෙවන වර්ෂ සංවත්සරය අද</topic>
    <author/>
    <content>ත්‍රස්තවාදයෙන් බේරා ගත් මාතෘ භූමිය ආසියාවේ ආශ්චර්ය කරා රැගෙන යන ජනාධිපති මහින්ද රාජපක්ෂ මහතාගේ ජනපති දෙවන පදවි ප්‍රාප්තිය, තෙවන වර්ෂ සංවත්සරය අදට (19) යෙදි තිබේ.රුහුණේ අභීත දේශපාලන පරපුරක් නියෝජනය කරමින් සිය දේශපාලන ගමන ඇරැඹූ ජනාධිපතිතුමා ප්‍රථම වරට ජනාධිපති ධූරයට පත් වූයේ 2005 වසරේ නොවැම්බර් මස 19 වැනි දා වන අතර 2010 ජනවාරි මස 26 වැනිදා පැවැති ජනාධිපතිවරණයෙන් අතිවිශිෂ්ට ජයග්‍රහණයක් ලබා දෙවැනි වරටත් එම ධූරයේ කටයුතු ආරම්භ කළේ 2010 නොවැම්බර් මස 19 වැනි දිනය.වසර 43ක දීර්ඝකාලීන දේශපාලන ගමනේ ප්‍රථම පියවර වශයෙන්1970 වසරේ පැවැති මහ මැතිවරණයට බෙලිඅත්ත ආසනය නියෝජනය කරමින් ඉදිරිපත් වූ මහින්ද රාජපක්ෂ මහතා පාර්ලිමේන්තුවට තේරී පත් වූයේ එම පාර්ලිමේන්තුවේ ළාබාලතම මන්ත්‍රීවරයා ලෙසය.එතැන් පටන් පාර්ලිමේන්තු මන්ත්‍රීවරයකු, ඇමැතිවරයකු, විපක්ෂ නායකවරයකු හා අගමැතිවරයකු වශයෙන් කටයුතු කළ ඒ මහතා ජනාධිපති ධූරයේ වසර අටක කාලසීමාවක් සම්පූර්ණ කළේ වසර තිහක රුදුරු ත්‍රස්තවාදය නිමා කරන්නට සමත් වූ එකම රාජ්‍ය නායකයා වශයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n1311193</link>
    <topic>බ්‍රිතාන්‍ය හමුදාව කළ අයර්ලන්ත ඝාතන වාර්තාව එළිදැක්වීමට වසර 40ක් ගත වුණා</topic>
    <author/>
    <content>බ්‍රිතාන්‍ය හමුදාව 1972 දී උතුරු අයර්ලන්තයේ සිවිල් වැසියන් 13 දෙනකු අමු අමුවේම වෙඩි තබා ඝාතනය කිරීමෙන් සිදුකළ මානව හිමිකම් උල්ලංඝනය සම්බන්ධව පැවති විමර්ශනයේ වාර්තාව එළිදැක්වීමට වසර 40ක් ගත කර ඇති බව බ්‍රිතාන්‍යයේ බී.බී.සී. නාලිකාවේ ප්‍රවෘත්ති ප්‍රකාශනයෙන්ම අනාවරණය කර තිබෙන බැවින් ඒ අනුව වසර 30ක් පුරා පැවති ම්ලේච්ඡ කොටි ත්‍රස්තවාදයෙන් අහිමි වූ ජීවිත පිළිබඳ විමර්ශනය කිරීමට ශ්‍රී ලංකාවට කෙතරම් කාලයක් ගත විය හැකිදැයි දේශපාලන විචාරකයෝ ප්‍රශ්න කරති.ඉකුත් 17දා බී.බී.ස‍ී. ප්‍රවෘත්ති ප්‍රකාශනයේ දී මේ අයර්ලන්ත සිද්ධිය ඔවුන් මතුකර තිබුණේ ස්වයං විවේචනයක ස්වරූපයෙනි. ලබන මාර්තු මාසයට පෙර, ශ්‍රී ලංකාවට එරෙහිව නැගී ඇති යුද අපරාධ චෝදනා විමර්ශනයට භාජනය නොක‍ළොත් එක්සත් ජාතීන්ගේ මානව හිමිකම් මණ්ඩලය හරහා අන්තර්ජාතික විමර්ශනයකට මගපාදන බවට බ්‍රිතාන්‍ය අගමැතිවරයා කළ ප්‍රකාශය සම්බන්ධයෙන් චෝගම් සමුළුව අවසානයේ පැවති ප්‍රවෘත්ති සාකච්ඡාවේදී මාධ්‍යවේදියකු නඟන ලද පැනයකට පිළිතුරු වශයෙන් වීදුරු ගෙවල්වල සිට ගල්ගැසීම සදාචාරාත්මක නොවන බවට ශ්‍රී ලංකා ජනාධිපති මහින්ද රාජපක්ෂ මහතා දැක්වූ අදහස පෙරදැරි කරගෙන එම බී.බී.සී. ප්‍රවෘත්තිය සකස්ව තිබිණ. ජනාධිපතිවරයාගේ ප්‍රකාශය 1972 උතුරු අයර්ලන්තයේ දී බ්‍රිතාන්‍ය හමුදාව විසින් සිවිල් වැසියන් 13 දෙනකු අමු අමුවේ ඝාතනය කිරීමේ සිද්ධිය අනියමින් අඟවන්නක් ලෙස එම ප්‍රවෘත්තියෙන් කියවිණ.උතුරු අයර්ලන්තයේ බ්‍රිතාන්‍ය පාලනය ගිලිහී නොයනු දක්නා රිසින් එහි බ්‍රිතාන්‍ය හමුදාව යොදවා සිටියදී එම හමුදාව ඉවක් බවක් නැතිව කළ වෙඩි තැබීමකින් සිවිල් වැසියන් 13 දෙනකු ඝාතනය වී තිබිණ. මේ සම්බන්ධයෙන් විමර්ශනයක් සිදුකරන ලෙසට ඇතිවුනු බලපෑම් හමුවේ ඒ සඳහා පත් කළ කොමිසමේ වාර්තාව එළිදැක්වුණේ 2010 ජුනි 15දාය. ඒ අනුව එම වාර්තාව එළිදැක්වීමට වසර 40ක් ගතව ඇත. එම වාර්තාව එළිදැක්වෙන විට එම සිද්ධිය පවා ජනතාවගේ මතකයෙන් ගිලිහී ගොස් තිබෙන්නට ඇති බව පෙන්වාදෙන බී.බී.සී. වාර්තාව එවන් පසුබිමක් මත ශ්‍රී ලංකාවට බලපෑම් කිරීම සාධාරණ නොවන බව පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n1311194</link>
    <topic>නේවාසිකාගාරයේ අරක්ගත් පිටස්තරයෝ 125ක් දොට්ට</topic>
    <author>සමන්මලී ප්‍රියශාන්ති</author>
    <content>කොළඹ විශ්වවිද්‍යාලයේ කිත්‍යාගාර පිරිමි නේවාසිකාගාරයේ බලහත්කාරයෙන් රැඳී සිටි බාහිර පුද්ගලයින් 125 කට අධික පිරිසක් ඉවත් කර දැමීමට විශ්වවිද්‍යාල පාලනාධිකාරිය පසුගියදා පියවර ගෙන තිබේ.පොදු රාජ්‍ය මණ්ඩලීය රාජ්‍ය නායක සමුළුව නිමිත්තෙන් විශ්වවිද්‍යාල සිසුන්ට සතියක නිවාඩුවක් ලබා දුන් නමුත් නේවාසිකාගාරවලින් ඇතැම් සිසුන් ඉවත් නොවන්නේ මන්දැයි සොයා බැලීමේදී පිටස්තර පුද්ගලයන් මෙලෙස විශ්වවිද්‍යාල නේවාසිකාගරයේ රැඳී සිටින බව තහවුරු වී ඇත. පාලනාධිකාරිය මේ සිසුන් නේවාසිකාගාරයෙන් ඉවත් කර තිබෙන අතර පෙරේදා (17) විශ්වවිද්‍යාලය විවෘත කළ අවස්ථාවේ මොවුන් බලහත්කාරයෙන් නැවත නේවාසිකාගාරයට ඇතුල් වී තිබෙන බවට තොරතුරු වාර්තා වේ.විශ්වවිද්‍යාල පාලනාධිකාරිය ඊයේ (18) මේ පිරිස නේවාසිකාගාරයෙන් ඉවත් කිරීමට කටයුතු යොදන අවස්ථාවේ මොවුන් ඉවත් කිරීමට එරෙහිව සිසුන් විසින් උද්ඝෝණයක් පවත්වා තිබේ.මේ බාහිර පිරිස් අතර විශ්වවිද්‍යාලයෙන් පිට වු අය, රැකියාවල නිරත වන අය හා වෙනත් විශ්වවිද්‍යාල සිසුන් ඇතුලු පිරිස් සිටින බවටද තොරතුරු හෙළි‍ වේ.මේ සිද්ධිය සම්බන්ධයෙන් කොළඹ විශ්වවිද්‍යාලයේ උපකුලපති මහාචාර්ය කුමාර හිරිඹුරේගම මහතාගෙන් කළ විමසුමකදි ඒ මහතා ප්‍රකාශ කළේ වසර කිහිපයක සිට ම මේ බාහිර පිරිස් නේවාසිකාගාරයේ රැඳී සිට ඇති බවයි.මේ පිරිස නේවාසිකාගාරයෙන් ඉවත් කිරීමට උසාවි තීන්දුවක් ගැනීමට කටයුතු කරන බවත් ඒ මහතා කිවේය. 125 ත් 150 ත් අතර පිරිසක් මෙසේ බලහත්කාරයෙන් රැඳි සිටින බව කී හිරිඹුරේගම මහතා මේ පිරිස ගැන හොදින්ම තහවුරු කර ගැනීමට හැකි වුයේ චොගම් සමුළුවට විශ්වවිද්‍යාල සිසුන්ට නිවාඩු ලබා දීම නිසා බවත් පැවසීය.මෙලෙස බාහිර පිරිස් විශ්වවිද්‍යාල නේවාසිගාරයක රැඳී සිටීම විශ්වවිද්‍යාල සිසුන්ගේ ආරක්ෂාවට තර්ජනයක් බවත් මේ නිසා විශ්වවිද්‍යාල සිසුන්ගේ නේවාසිකාගාර පහසුකම් අවම වන බවත් කීවේය.මේ නේවාසිගාරයේ සිසුන්ගේ අශෝභන හැසිරිම සම්බන්ධයෙන් ද උසාවියේ නඩුවක් පවතින බව පැවසේ. මේ බාහිර පිරිස් අතර විවිධ රාජ්‍ය නොවන සංවිධානවලට සම්බන්ධකම් ඇති අය සිටින බවටද තොරතුරු ඇතැයි විශ්වවිද්‍යාල ප්‍රකාශකයෙන් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n1311195</link>
    <topic>‘රිෆ්ලෙක්ෂන් ඔෆ් ශ්‍රී ලංකා’ ප්‍රදර්ශනයට රාජ්‍ය නායකයන්ගේ ප්‍රසාදය</topic>
    <author>මහින්ද අලුත්ගෙදර</author>
    <content>ශ්‍රී ලංකා ඉතිහාසයේ පැවැති විශාලතම ප්‍රදර්ශනය වන‘රිෆ්ලෙක්ෂන් ඔෆ් ශ්‍රී ලංකා’ වෙළෙඳ, සංචාරක හා ආයෝජන ප්‍රවර්ධන ප්‍රදර්ශනය පොදු රාජ්‍ය මණ්ඩලීය රාජ්‍ය නායකයන්ගේ ගෞරවයට සහ ප්‍රසාදයට පාත්‍රවෙයි. ශ්‍රී ලංකාවට වෙළඳ, සංචාරක සහ ආයෝජන අවස්ථාවන් උදාකර ගැනීම සඳහා ශ්‍රී ලාංකිකයන්ගේ දක්ෂතා ලොවට පෙන්නුම් කිරීමේ අරමුණින් බත්තරමුල්ලේදී පැවැති මේ ‘රිෆ්ලේක්ෂන් ඔෆ් ශ්‍රී ලංකා’ (ශ්‍රී ලාංකීය පිළිඹිබුව) ප්‍රදර්ශනය ඉතා සාර්ථකවූ බවද එම ප්‍රදර්ශනය පොදු රාජ්‍ය මණ්ඩලීය රාජ්‍ය නායක සමුළුවට පැමිණි සියලූ දෙනාගේම පැසසුමට ලක්වූ බවද ආර්ථික සංවර්ධන ඇමැති බැසිල් රාජපක්‍ෂ මහතා පවසයි.මෙතෙක් පැවති පොදු රාජ්‍ය මණ්ඩල රාජ්‍ය නායක සමුළුවලදී දක්නට නොලැබුණු අංගයක් වූ මේ ප්‍රදර්ශනය හරහා ශ්‍රී ලාංකික ජනතාවගේ නිර්මාණශීලීත්වය සහ දක්ක්‍ෂතාවය මුළු ලොවටම කියා පෑමට අවස්ථාව මෙයින් විවර වූ බවද ඒ මහතා පෙන්වා දෙයි.ශ්‍රී ලාංකිකයන්ගේ දක්ෂතා සම්බන්ධයෙන් ඉමහත් සතුටට පත්වන බව සඳහන් කරන බැසිල් රාජපක්ෂ මහතා තමා නොදැන සිටි ඇතැම් කාරණා සම්බන්ධයෙන් මෙහිදී දැනුවත් වූ බවද කියා සිටී.මෙරට සංචාරක ව්‍යාපාරයට අලුතින් එක්වූ දිවිනැඟුම වැඩසටහන ද ඉතා සාර්ථකව කරගෙන යන ආකාරය මේ ප්‍රදර්ශනය හරහා පෙන්නුම් කළ බව කියා සිටි ඇමැතිවරයා ශ්‍රී ලාංකිකයන්ගේ නිෂ්පාදන ලොව ඕනෑම රටක නිෂ්පාදන සමඟ තරග කළ හැකි මට්ටමක පවතින බවද සිහිපත් කරයි.“රිෆ්ලෙක්ෂන් ඔෆ් ශ්‍රී ලංකා’ වෙළෙඳ, සංචාරක හා ආයෝජන ප්‍රවර්ධන ප්‍රදර්ශනය පසුගියදා 13දා ජනාධිපති මහින්ද රාජපක්‍ෂ මහතාගේ ප්‍රධානත්වයෙන් බත්තරමුල්ලේදී ආරම්භ වූ අතර එය පෙරේදා (17) අවසන් විය.පොදු රද මඩුලු සමුළුවට සමගාමීව ආර්ථික සංවර්ධන අමාත්‍යාංශය සහ කර්මාන්ත හා වාණිජ අමාත්‍යාංශය, අපනයන සංවර්ධන මණ්ඩලය, ශ්‍රී ලංකා සංචාරක ප්‍රවර්ධන කාර්යාංශය සහ ශ්‍රී ලංකා ආයෝජන මණ්ඩලය සමඟ එක්ව මෙය සංවිධාන කෙරිණි.ප්‍රදර්ශන කුටි 850ක් ඊට ඇතුළත් කර තිබූ අතර මේ ප්‍රදර්ශනයට ශ්‍රී ලංකාවේ සිටින මුල් පෙළේ අපනයනකරුවෝ 310ක්, සුළු හා මධ්‍ය පරිමාණ අපනයනකරුවෝ 210ක් එක්වූහ. ඊට අමතරව යන්ත්‍රෝපකරණ නිෂ්පාදනය කරන හා ඒවා අපනයනය තත්ත්වයට ළඟාකර ගත් ආයෝජකයෝ 26ක් මීට ඉදිරිපත් වී තිබේ. විදේශවල යන්ත්‍රෝපකරණ නිෂ්පාදනය කරන ප්‍රකට සමාගම් 90ක ප්‍රදර්ශන කුටි 200ක් මේ ප්‍රදර්ශන බිමේ ස්ථාපිත කොට තිබිණි.මේ සඳහා ඉන්දියාව, චීනය, කැනඩාව, එක්සත් අරාබි එමීර් රාජ්‍ය, එක්සත් රාජධානිය, ඉරානය, පිලිපීනය, ඊජිප්තුව, පකිස්ථානය, සිංගප්පූරුව, දකුණු අප්‍රිකාව, සී ෂෙල්ස් රාජ්‍යය ඇතුළු රටවල් රැසක නියෝජිතයෝ සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n1311196</link>
    <topic>කොළඹ ශ්‍රියාව දැක විදෙස් නායකයෝ ජනපතිට ප්‍රශංසා කරති</topic>
    <author>දුමින්ද ගුරුගේ, ජයසිරි මුණසිංහ සහ ධනුෂ්ක ගොඩකුඹුර</author>
    <content>ලොව සුපිරි රටවල නගරවල දක්නට ලැබෙන සිරි අසිරියට සමාන ලෙස කොළඹ අග නගරයේ පහසුකම් හා පිරිසිදු බව වැඩිකරලීම පිළිබඳ පොදු රාජ්‍ය මණ්ඩලයීය සමුළුවට ආ රාජ්‍ය නායකයෝ ජනාධිපති මහින්ද රාජපක්ෂ මහතාට ප්‍රශංසාවෙන් කරුණු දක්වා තිබේ. පොදු රාජ්‍ය මණ්ඩලයීය සමුළුවේ සාමාජිකත්වය දරණ රටවල රාජ්‍ය නායකයෝ සහ ශ්‍රී ලංකා ජනාධිපතිවරයා අතර ඉකුත් 14, 15, 16 හා 17 දිනවල පැවැති ද්විපාර්ශ්වික සාකච්ඡා සෑම එකකදීම විදේශීය රාජ්‍ය නායකයෝ වඩාත් ඉස්මතු කළ කරුණු මෙරට අගනගරයේ පවතින පිරිසිදුභාවය හා අලංකාරත්වයයි.වසර තිහක යුද්ධයෙන් විනාශයට පත් උතුරු - නැඟෙනහිර පළාත් ඇතුළු සෑම පළාතකම යටිතල පහසුකම් වැඩිදියුණු කිරීමට පියවර ගෙන ඇතැයි ජනාධිපතිතුමා මේ සාකච්ඡාවලදී පෙන්වා දී තිබේ.ඕස්ට්‍රේලියානු අගමැති ටෝනි ඇබර්ට් මහතා 'කොළඹ නගරය ලොව ප්‍රමුඛ අගනගරයක් සේ දර්ශණීය හා පහසුකම් සහිතව ගොඩනඟා තිබෙනවා. ඉතාම දර්ශණීයයි. මේ අන්දමට පහසුකම් හා පිරිසිදුකම වැඩිදියුණු වූ නගරය සේ සෙසු නගරත් නිර්මාණය කරන්න' යැයි ප්‍රකාශ කොට තිබේ.ආරක්ෂා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ අධීක්ෂණය හා මග පෙන්වීම යටතේ කොළඹ නගරය ප්‍රමුඛ සෙසු නගර උප නගර වල පහසුකම් හා පිරිසිදුබව වැඩිදියුණු කිරීම වේගවත් කොට තිබෙන අයුරු ජනාධිපතිවරයා මේ හමුවලදී පැහැදිලි කොට තිබේ. ඊට සියලු අංශවල සහාය ලැබී තිබීම වැඩපිළිවෙළේ සාර්ථක බවට හේතුව වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n1311197</link>
    <topic>අයවැයෙන් සෞඛ්‍යයට රු. බිලියන 150ක්</topic>
    <author>සන්ධ්‍යා කරුණාරත්න</author>
    <content>සෞඛ්‍ය ක්ෂේත්‍රයේ සංවර්ධනය උදෙස 2014 වසරේ අයවැයෙන් රුපියල් බිලියන 150ක මුදලක් ලබාදීමට ජනාධිපති මහින්ද රාජපක්ෂ මහතා ප්‍රමුඛ රජය පියවර ගෙන ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි.පසුගිය අයවැයට සාපේක්ෂව රුපියල් බිලියන 15 (කෝටි 1500) ක වැඩිවීමක් මෙවර අයවැයේදී සිදු කර ඇති බව ඇමැතිවරයා ප්‍රකාශ කළේය.එම මුදලෙන් රුපියල් බිලියන 38 ක මුදලක් ඖෂධ සඳහා වෙන් කිරීමට ද බලාපොරොත්තු වන බව ඇමැතිවරයා කීය.ජනාධිපති මහින්ද රාජපක්ෂ මහතා රජය බාර ගත් දා සිට සෞඛ්‍ය ‍ක්ෂේත්‍රයට වෙන් කරන මුදල වාර්ෂිකව ඉහළ දමා ඇත.වසර 2005 දී ජනාධිපතිවරයා බලයට පත් වන විට පසුගිය රජයන් මඟින් සෞඛ්‍ය ‍ක්ෂේත්‍රයේ සංවර්ධනය උදෙසා වෙන් කර තිබුණේ රුපියල් මිලියන 38 ක මුදලකි. එම මුදල වර්තමානය වන විට රුපියල් බිලියන 150 දක්වා වැඩි වීම මෙරට ජනතාව ලැබූ විශාල ජයග්‍රහණයක් බව ද ඇමැතිවරයා පැවැසුවේය.මෙවැනි විශාල මුදලක් සෞඛ්‍ය ‍ක්ෂේත්‍රයේ සංවර්ධනය උදෙසා වෙන් කළ කිසිදු රජයක් නොමැති බව ද ඇමැතිවරයා මතක් කළේය.සෞඛ්‍ය ක්ෂේත්‍රයේ දියුණුව සඳහා මානව සම්පත වඩාත් වැදගත් වන බව ද, නව පත්වීම් ඒ අනුව ලබාදීම සිදු කරන බව ද ඇමැතිවරයා පැවැසීය.මේ මස 26 වැනිදා සීමාවාසික වෛද්‍යවරුන් 1046 දෙනකුට පත් වීම් ලබාදීම සිදු කෙරේ. දෙසැම්බර් 17 වැනිදා හෙද සේවාවට 6025 දෙනකු පුහුණුව සඳහා බඳවා ගැනීම් සිදු කරන අතර පුහුණුව අවසන් කළ හෙද හෙදියන් 3000 කට පත්වීම් ලබාදීම සිදු කෙරේ. පරිපූරක වෛද්‍ය සේවාවට අයත් පුද්ගලයන් 1700 කට ද පත්වීම් ලබාදීම සිදුකරයි. ජනාධිපති මහින්ද රාජපක්ෂ මහතා අතින් සුගතදාස ගෘහස්ථ ක්‍රීඩාංගණයේ දී මේ පත්වීම් ලබාදීම සිදු කෙරේ.මේ තරම් රජයේ සේවයට බඳවා ගැනීම් සිදු කරන වෙනත් කිසිදු අමාත්‍යාංශයක් නොමැති බව ද ඇමැතිවරයා අවධාරණය කළේය.නිදහස් සෞඛ්‍ය සේවාවේ ගුණාත්මක සහ කාර්යක්ෂම බව ඉහළ නැංවීම රජයේ අරමුණ වන්නේ යැයි ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n1311198</link>
    <topic>මේ වසරේ සංචාරකයෝ ලක්ෂ 10ක්</topic>
    <author>නුවන් කොඩිකාර</author>
    <content>මේ මස අවසන් වනවිට දිවයිනට පැමිණි විදේශ සංචාරකයන්ගේ සංඛ්‍යාව දස ලක්ෂය ඉක්මවනු ඇතැයි සංචාරක ප්‍රවර්ධන අධිකාරිය පවසයි.මේ වනවිට මෙරටට පැමිණ ඇති සංචාරකයන්ගේ සංඛ්‍යාව 904,000ක ඉක්මවා ඇති බවද එම අධිකාරිය කියයි.සැප්තැම්බර් මාසය අවසන්වනවිට 801,210ක් සංචාරකයන් දිවයිනට පැමිණ සිටි බවත් වසරේ මුල් මාස 9 තුළ සංචාරක ආගමනයේ වර්ධනය සියයට 15. 5 ක් බවත් අධිකාරිය ප්‍රකාශ කරයි.මේ වසර තුළ ලක්ෂ 12ක් සංචාරකයන් ශ‍්‍රී ලංකාවට පැමිණෙනු ඇතැයි අපේක්ෂා කරන බව පැවැසු සංචාරක ප්‍රවර්ධන අධිකාරිය පසුගිය වසරේ දිවයිනට පැමිණි සංචාරකයන්ගේ සංඛ්‍යාව දශ ලක්ෂයක් බව පවසයි.සංචාරක ව්‍යාපාරයෙන් මේ වසරේදී ඩොලර් බිලියන 1.5ක ආදායමක්ද අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n1311199</link>
    <topic>කිරි අම්මාවරුන් දහසකට දන් පිළිගැන්වේ</topic>
    <author>ඡායාරූපය නලීන් හේවාපතිරණ</author>
    <content>ජනාධිපති මහින්ද රාජපක්ෂ මහතාගේ ජන්ම දිනය නිමිත්තෙන් එතුමාට ආශිර්වාද පතමින් කිරි අම්මාවරුන් දහසකට දානය පිළිගැන්වීමේ පින්කමක් නාරාහේන්පිට අභයාරාම විහාරස්ථානයේදි පැවැත්විණි. ජනාධිපතිතුමා එහිදී කිරි අම්මාවරුන්ට දානය පිළිගැන්වූ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111910</link>
    <topic>පොදු රද මඩුලු සමුළුවේ සමාප්තිය සනිටුහන් කරමින්...</topic>
    <author>ඡායාරූපය - සුදත් සිල්වා</author>
    <content>පොදු රාජ්‍ය මණ්ඩල සමුළුවේ සමාප්තිය සහ ඒකාබද්ධ ප්‍රකාශය පිළිබඳ දැනුම් දීමේ මාධ්‍ය හමුව පොදු රාජ්‍ය මණ්ඩලයේ අභිනව සභාපති ශ්‍රී ලංකා ජනාධිපති මහින්ද රාජපක්ෂ මහතාගේ සහ පොදු රාජ්‍ය මණ්ඩල මහලේකම් ආචාර්ය කමලේෂ් ෂර්මා මහතාගේ ප්‍රධානත්වයෙන් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලවේදී පෙරේදා (17) පැවැති අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111911</link>
    <topic>අපේ මානව හිමිකම් ගැන කතා කිරීමට බ්‍රිතාන්‍යයට කිසිම අයිතියක් නෑ</topic>
    <author>උපාලි කරුණාරත්න</author>
    <content>අතීතයේත් වර්තමානයේත් දරුණු ලෙස මානව හිමිකම් කඩ කරන බ්‍රිතාන්‍යයට මෙරට මානව හිමිකම් පිළිබඳ කතා කිරීමට කිසිදු අයිතියක් නොමැති බව ජාතික හෙළ උරුමය ප්‍රකාශ කරයි.පසුගිය යුද සමයේ මෙරට මානව හිමිකම් කඩ වී ඇති බවත් ඒ පිළිබඳ ලබන මාර්තු මාසයට පෙර පරීක්ෂණයක් පැවැත්විය යුතු බවටත් බ්‍රිතාන්‍ය අගමැති ඩේව්ඩ් කැමරන් මහතා කළ ප්‍රකාශය ජාතික හෙළ උරුමය දැඩිව හෙළා දකියි.එල් . ටී . ටී .ඊ සංවිධානයේ ප්‍රබලයන් වූ ඇන්ටන් බාලසිංහම් , ඇඩෙලා බාලසිංහම් වැන්නවුන්ට ඩේවිඩ් කැමරන් අගමැතිවරයාගේ රට තුළ රැකවරණය ලබාදුන් බව ඒ මහතා සිහිපත් කළ යුතු බව ද ජාතික හෙළ උරුමයේ මහ ලේකම් ඇමැති පාඨලී චම්පික රණවක මහතා කීය.ජනාධිපති මහින්ද රාජපක්ෂ මහතා බ්‍රිතාන්‍යයට ගොස් ඔවුන් ඇෆ්ගනිස්ථානයේ , ඉරාකයේ සිදු කළ මානව හිමිකම් පිළිබඳ විමසා එම අපරාධ ජාත්‍යන්තරය‍ට ගෙන යනවා යයි ප්‍රකාශ කළහොත් ‍බ්‍රිතාත්‍ය අගමැති ඩේවිඩ් කැමරන් මහතා කුමක් කරන්නේදැයි චම්පික රණවක ඇමැතිවරයා ප්‍රශ්න කර සිටී.මෙම අදහස් පළ වූයේ ඊයේ ( 17 ) බත්තරමුල්ල පිහිටි ජාතික හෙළ උරුමය ප්‍රධාන කාර්යාලයේ පැවැත්වූ මාධ්‍ය හමුවකදීය.බ්‍රිතාන්‍යයට එරෙහිව කටයුතු කරන ත්‍රස්තවාදී කණ්ඩායමකට ශ්‍රී ලංකාව තුළ රැකවරණය දෙමින් ඔවුන් පෝෂණය කළ හොත් ඩේව්ඩ් කැමරන් මහතා අපට කුමක් කියයිද. ඒ මහතා මෙරට තුළ කළ කී බොහෝ ක්‍රියාවන් පිළිබඳව අප විරෝධය පළ කරනව.මහා බ්‍රිතාන්‍යයන් මේ රටට විශාල විනාශයන් සිදු කර තිබෙනව. දමිළ ගැටලුව ඇති කෙරුවෙ ඔවුන්. වනාන්තර වල සිටි අලි ඇතුන් විශාල සංඛ්‍යාවක් ඔවුන් විනාශ කළා. සිංහලයන් දහස් ගණනින් ඔවුන් ඝාතනය කළා. අපේ ගැටලු ඇත්නම් අප විසඳා ගත යුතුයි. ඩේව්ඩ් කැමරන් මහතා කියන ආකාරයට අප කටයුතු කරන්න ඕනෙ නැහැ. අප ඉදිරියේදී බලාපොරොත්තු වෙනවා යාපනයේ පදිංචිව සිටි ත්‍රස්තවාදය විසින් පලවා හරිනු ලැබූ ජනතාව පිළිබඳ මානව හිමිකම් මණ්ඩලය දැනුවත් කරන්න. පොදුරාජ්‍ය මණ්ඩල සමුළුව තුළින් රට පිළිබඳව අලුත් තත්ත්වයක් පෙන්වා දීමට හැකි වුණා. බ්‍රිතාන්‍ය සමග එක් වී ශ්‍රී ලංකාවට එරෙහිව කැරලි ගසන කණ්ඩායම් වලට එරෙහිව ඉදිරියේ දී විරෝධය දැක්විමට ජාතික හෙළ උරුමය කටයුතු කරන බවද පාඨලී චම්පික රණවක ඇමැතිවරයා පැවසීය.බස්නාහිර පළාත් ඇමැති උදය ගම්මන්පිල මහතා-බටහිර ජාතීන් අපට එල්ල කරන යුධ අපරාධ චෝදනා ප්‍රතික්ෂේප කරනව. මේ රටේ යමෙක් යුද අපරාධයක් සිදු කර තිබෙනව නම් රටේ නීතිය අනුව දඩුවම් ලබා දීමට කටයුතු කරනව. දඬුවම් ලබා දුන් බවට අතීතයේ ඕන තරම් සාධක තිබෙනව. අප යුද අපරාධ කළා නම් කැමරන් මහතා ඒවා ඔප්පු කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111912</link>
    <topic>ජනපතිට සෙත්පතා පත්තර මහ ගෙදර පරිත්‍රාන ධර්ම දේශනයක්</topic>
    <author>ඡායාරූපය - මහින්ද විතානාරච්චි</author>
    <content>ජනාධිපති මහින්ද රාජපක්ෂ මහතාගේ 68 වැනි ජන්ම දිනය නිමිත්තෙන් එතුමාට දීර්ඝායුෂ පතා ලේක්හවුස් ආයතනය සංවිධානය කළ සර්ව රාත්‍රික පිරිත් සජ්ඣායනාවක් ඊයේ (18) ලේක්හවුස් ආයත‍නයේ දී පැවැත්විණි.ඡායාරූපයෙන් දැක්වෙන්නේ එම පිරිත් සජ්ඣායනාව ආරම්භ කිරීම සඳහා ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා කොටුව සම්බුද්ධාලෝක විහාරාධිපති බෞද්ධ හා පාලි විශ්වවිද්‍යාලයේ උපකුලපති මහාචාර්ය ඉත්තදෙමලියේ ඉන්දසර හිමි ඇතුළු මහා සංඝරත්නයට ආරාධනා කළ අයුරුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111913</link>
    <topic>බොරු කියමින් චෝදනා නඟන අයටත් අප ලබා ඇති දියුණුව පිළිගන්න වෙලා</topic>
    <author>ධනුෂ්ක ගොඩකුඹුර</author>
    <content>විවිධ අසත්‍ය චෝදනා එල්ල කරමින් අප විවේචනය කරන අයට වුවත් අද ශ්‍රී ලංකාව ලබා තිබෙන දියුණුව පිළිගන්නට සිදුව තිබෙන බව ජනාධිපති මහින්ද රාජපක්ෂ මහතා පැවැසීය. මේ රටේ සංවර්ධනය, දුප්පතුන්ගේ දියුණුව ඉවසිය නොහැකි පිරිස් විවිධ අවස්ථාවල අපට යුද අපරාධ චෝදනා ගෙන එන බව පෙන්වා දුන් ජනාධිපතිවරයා මෙරට සිට දේශපාලනය කළ නොහැකි පිරිස් පිටරට සිට අප රටට එරෙහිව කටයුතු කරමින් සිටින බව පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ අඩු ආදායම්ලාභීන් වෙනුවෙන් ඉදිකෙරුණු මිහිඳුසෙන් පුර නිවාස සංකීර්ණය විවෘත කිරීමේ අවස්ථාවට ඊයේ (18) එක්වෙමිනි.දෙමටගොඩ ප්‍රදේශයේ ඉදිකෙරුණු මෙම නිවාස සංකීර්ණය නිවාස 500කින් සමන්විත අතර එහි හිමිකරුවන් වෙත නිවාස ප්‍රදානය ජනාධිපතිතුමාගේ අතින් සිදුකෙරිණ. අඩු ආදායම්ලාභීන් වෙනුවෙන් නිවාස 15000ක් තනන්නට මුලින් තීන්දු කළත් එම ප්‍රමාණය 20000 දක්වා ඉහළ දැමීමටත් එම සියලු නිවාස ලබන වසරේ නොවැම්බර් මාසය වන විට ජනතා අයිතියට පත් කිරීමටත් තමා තීරණය කර තිබෙන බවත් ජනාධිපතිවරයා පැවසීය.මේ රටේ සෑම කටයුත්තක් පසුපසම රාජපක්ෂවරුන් සිටින බවට චිත්‍රයක් විදෙස් මාධ්‍ය ඇතුළු සමස්ත ලෝකය තුළ ගොඩනඟමින් සිටින බව පැවසූ ජනාධිපතිවරයා රාජපක්ෂවරුන් රටේ පාලනයෙන් ඉවත් කිරීම මේ අයගේ අරමුණ වුවත් එය ඔවුන් දකින සිහිනයක් පමණක් බව පැවැසීයජාතීන් හා ආගම් අතර ගැටුම් ඇති කර ඒවා මතින් ජීවත් වීමට උත්සාහ ගන්නා අය සිටින නමුත් අපට අවශ්‍ය සියලු ජාතීන් සමඟියෙන් ජීවත් වීම බවත් ජනාධිපතිවරයා වැඩිදුරටත් ප්‍රකාශ කළේය.කැලණිය විශ්වවිද්‍යාලයේ කුලපති, පෑලියගොඩ විද්‍යාලංකාර පිරිවෙණේ පරිවේනාධිපති, කොළඹ හලාවත දෙදිසාවේ ප්‍රධාන සංඝනායක ආචාර්ය වැලමිටි‍යාවේ කුසලධම්ම හිමියන් ප්‍රමුඛ මහා සංඝරත්නයත් ජ්‍යෙෂ්ඨ ඇමැති ඒ. එච්. එම්. ෆවුසි, ඇමැතිවරුන් වන සුසිල් ප්‍රේමජයන්ත, ඩලස් අලහප්පෙරුම, බැසිල් රාජපක්ෂ, විමල් වීරවංශ, ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111914</link>
    <topic>ලේ වැගිරීම් අපට එපා</topic>
    <author/>
    <content>ත්‍රස්තවාදය හෝ යුද්ධය ශ්‍රී ලංකාවට තවදුරටත් අවශ්‍ය නැත. යුද්ධය හා ත්‍රස්තවාදය අපට උවමනාවටත් වඩා තිබිණි. ලේ වැගිරීම් තවදුරටත් එපායැයි අපි කියමු.අවි ආයුධ පාවිච්චි කළා ඇති. අපේ ආධ්‍යාත්මික උරුමයන් පෝෂණය වී ඇත්තේ ලොව අති උත්කෘෂ්ඨ ධර්මයන් හතරක් හරහාය. එකී ධර්මතාවය තවදුරටත් යුද්ධ මාර්ගයේ ගමන් කිරීමට අවසර දෙන්නේ නැතැයි අති උතුම් මැල්කම් කාදිනල් රංජිත් අගරදගුරු හිමිපාණෝ පුවත්පත් නිවේදනයක් නිකුත් කරමින් කියා සිටිති.අන්තර්ජාතික ප්‍රජාවද අපට උදව් කළ යුත්තේ විශ්වාසය ගොඩ නැඟීමේ ක්‍රියාවලියට විනා ශ්‍රී ලංකාව හාස්‍යයට පත් කිරීමට සහ අන්තර්ජාතික අධිකරණයන් වෙත අප දක්කාගෙන යාමට ‍ෙනාවේ. එසේ අපකීර්තියට හා හාස්‍යයට ලක්කිරීමෙන් හා අන්තර්ජාතික අධිකරණයන් වෙත ඇදගෙන යාමෙන් කරනු ලබන්නේ අපව පවුරක් වෙත තබා හිර කිරීමකි. එය නිවැරදි ක්‍රියාමාර්ගයක් නොවේ. එය බුද්ධිමත් මගපෙන්වීමක් ද නොවේ. එය හුදෙක් ගැලරිය සඳහා යොමු කිරීමකැයි මැල්කම් කාදිනල් රංජිත් අගරදගුරු හිමිපාණෝ තවදුරටත් කියා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111915</link>
    <topic>උතුරු මැද මාර්ග පද්ධතිය නවීකරණයට කඩිනම් පියවර</topic>
    <author>අනුරාධපුර දිස්ත්‍රික් අතිරේක සමූහ @ නිමල් විජේසිංහ</author>
    <content>උතුරු මැද පළාතේ දැනට ක්‍රියාත්මක සුවිසල් යටිතල පහසුකම් සංවර්ධන ක්‍රියාදාමයට රුකුලක් වශයෙන් පළාතේ සි හා ඩී ග්‍රාමීය මාර්ග පද්ධතිය නවීකරණය කිරීමට කඩිනමින් පියවර ගත යුතුව ඇතැයි උතුරු මැද මහ ඇමැති සහ පළාත් මාර්ග සංවර්ධන ඇමැති රංජිත් සමරකෝන් මහතා අවධාරණය කරයි.ඉදිරි මාර්ග සංවර්ධන වැඩපිළීවෙළ සම්බන්ධයෙන් දිනමිණට අදහස් දක්වමින් ඔහු එසේ පැවසීය. මේ වනවිටත් අනුරාධපුර සහ පොළොන්නරුව දිස්ත්‍රික්ක ආශ්‍රිතව ග්‍රාමීය මාර්ග පිළිසකර කොට නවීකරණය කිරීමේ ව්‍යාපෘති කිහිපයක් ක්‍රියාත්මක වෙමින් පවතී. ආසියානු සංවර්ධන බැංකුව උතුරු මැද පළාතේ අබලන් ග්‍රාමීය මාර්ග කිලෝමීටර් 250ක් පමණ පිළිසකර කිරීම සඳහා රුපියල් මිලියන 3650ක ප්‍රතිපාදන ලබා දී ඇති අතර එම ව්‍යාපෘතියේ වැඩ නිම වෙමින් පවතී.මීට පෙර 2003-2007 වකවානුව තුළද ආසියානු සංවර්ධන බැංකුව රු. මිලියන 1465ක් වැයකොට පළාතේ හානියට පත් මාර්ග කිලෝමීටර් 180ක් නවිකරණය කිරීමට සහාය වී ඇතැයිද මහ ඇමැතිවරයා අනාවරණය කළේය. ආසියානු සංවර්ධන බැංකුව මේ වන විට අතුර යා කිරීමේ මාර්ග ව්‍යාපෘතිය ආරම්භ කිරීමට මූලික විධිවිධාන යොදා ගෙන යන අතර මෙම ව්‍යාපෘතියට අතීතයේ යුද්ධයෙන් සහ ත්‍රස්තවාදයෙන් බැට කෑ කැබිතිගොල්ලෑව, පදවිය සහ මැදවච්චිය යන ප්‍රදේශ හරහා උතුරු සහ නැඟෙනහිර යා කෙරෙන අබලන් මාර්ග කි.මි 75ක් නවිකරණය කිරීම ඇතුළත්ය. බැංකුව මේ සඳහා රුපියල් මිලියන1590ක් පළාත් මාර්ග සංවර්ධන අධිකාරියට බාර දී ඇතැයිද සමරකෝන් මහතා වැඩිදුරටත් සඳහන් කළේය.ජපාන ජාත්‍යන්තර සහයෝගීතා ඒජන්සිය (ජයිකා) උතුරු මැද පළාතේ ස්වභාවික ආපදා නිසා හානියට පත්ව ඇති මාර්ග කි.මී 110ක් නවිකරණය කිරීමට රුපියල් මිලියන 1500කට ආසන්න මූල්‍ය ප්‍රතිපාදන සපයා දීමට ඉදිරිපත් වී සිටිනවා. කෙසේ වෙතත් උතුරු මැද පළාත තුළ මාර්ග අධිකාරිය මගින් පාලනය වන පළාත් ග්‍රාමීය මාර්ග දිග ප්‍රමාණය කි.මි 2000කට ආසන්නයි. මේ වන විටත් කිලෝමීටර් 1000ක පමණ ප්‍රමාණයක් පූර්ණ අලුත්වැඩියාවකට ලක්කිරීමේ දැඩි අවශ්‍යතාව මතුවී තිබෙනවා.වාර්ෂිකව මධ්‍යම රජය පළාත් සභාව හරහා උතුරු මැද මාර්ග සංවර්ධනයට ලබා දෙන්නේ රුපියල් මිලියන 200/300 වැනි අඩු මුදල් ප්‍රමාණයක් වන අතර මෙය මාර්ග ඉදිකිරීමට සහ නඩත්තු කිරීමට කිසිසේත්ම ප්‍රමාණවත් නැහැ.මේ නිසා උතුරු මැද පළාත් මාර්ග සංවර්ධන අධිකාරියේ සභාපති බී.ඒ . තිලකරත්න සහ සාමාන්‍යාධිකාරී සිංහරත්න බණ්ඩාර යන මහත්වරුන්ට පළාතේ මාර්ග සංවර්ධනයේදී ප්‍රමුඛත්වය දිය යුතුව ඇති ග්‍රාමීය මාර්ග පිළිබඳ ඇස්තමේන්තු සහ විස්තර ඇතුළත් විස්තර වාර්තා ආසියානු සංවර්ධන බැංකුව, ජයිකා, ලෝක බැංකුව චීනය සහ කොරියාවේ මාර්ග සංවර්ධන ආයතන වෙත ඉදිරිපත් කොට මූල්‍ය සහාය ලබා ගැනීමට අවශ්‍ය පියවර ගන්නා ලෙසට උපදෙස් දී තිබෙනවායිදමහ ඇමැතිවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111916</link>
    <topic>බෑණා කෙරෙහි නැන්දම්මාගෙ හිත ඇදිලා දුවට කලින් එස්.එම්.එස්. වැට පැනලා</topic>
    <author>- තෙන්නකෝන් කුලසේකර</author>
    <content>දුවට ‍හොරෙන් අද රෑ 11.00ට ගේට්ටුව ළඟට එන්න' කියා දියණියගේ පෙම්වතාට 'එස්.එම්.එස්.' පණිවිඩයක් යැවූ සිවුදරු මවක් පිළිබඳ මේ සිද්ධිය වාර්තා වන්නේ අනුරපුරයෙනි.අනුරාධපුර නගරයේ පිහිටි එක් නිල නිවසක වෙසෙන මේ පවුලේ සැමියා පොළොන්නරුව ප්‍රදේශයේ රාජ්‍ය ආයතනයක උසස් නිලධාරියෙකි. රජයේ සේවයේම නියුතු බිරියත්, පාසල් යන දියණියත් මේ නිල නිවසේ වාසය කරති.දියණියගේ වයස අවුරුදු 15කි. ඇගේ පෙම්වතාට අවුරුදු 19කි. මවගේ පූර්ණ ආශිර්වාදයත්, උදව් උපකාරත් ලබා ගෙන ඇයත් ඔහුත් නිදහසේ ඔවුන්ගේ ආදර සම්බන්ධය පවත්වාගෙන යමින් සිටියහ. කාලය ගෙවී යද්දී පෙම්කුරුළු 'බෑණා'ට ඩිංගිත්තට නැන්දම්මාගේ සිත ඇදී ගියාය. නැන්දම්මා අනාගත බෑණා නිවෙසට පැමිණෙන විට ඔහුට ඇප උපස්ථාන කිරීමටද පටන් ගත්තාය.පසුගිය දිනෙක දියණියගේ පෙම්වතාගේ ජංගම දුරකථනයට 'එස්.එම්.එස්.' පණිවිඩයක් ලැබිණි. තම පෙම්වතියගේ මව එවා තිබූ ඒ පණිවිඩයේ මෙසේ සඳහන්ව තිබිණි. 'දුවට හොරෙන් අද රෑ 11.00ට ගෙදර ගේට්ටුව ළඟට එන්න.'මෙයින් අන්දමන්ද වූ ඔහු වහාම මෙසේ 'එස්.එම්.එස්.' කළේය.'ඉක්මනට තවත් කසාදයක් බැඳ ගන්න!'.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111917</link>
    <topic>ගුවන් හමුදාවේ යානයක් බිම හෙළීම අගයා මට අත් ඔරලෝසුවකුත් පිස්තෝලයකුත් දුන්නා</topic>
    <author>@ අනුරාධපුර මධ්‍යම විශේෂ</author>
    <content>විල්පත්තුව කැලේ සැගව සිට 2000 වසරේ මිසයිල ප්‍රහාරයක් එල්ල කර ශ්‍රී ලංකා ගුවන් හමුදාවට අයත් අන්ටනෝ 32 වර්ගයේ ගුවන් යානයක් බිම හෙළීම සඳහා තොරතුරු ලබාදුන් මන්නාරමේ අරුලානදන් නැමැත්තාටත් ඒල්.ටී.ටී.ඊ නායකයා රන්පැහැති කඩුවක් ද ප්‍රදානය කළායැයි එල්.ටී.ටී.ඊ ත්‍රස්ත සංවිධානයේ මිසයිල බළකායේ හිටපු සාමාජිකයෙකු කොළඹ පිහිටි ත්‍රස්ත විමර්ශන ඒකකයට පාපොච්චාරණය කරමින් කියා තිබේ.විල්පත්තු කැලේ සැගව සිට ශ්‍රී ලංකා ගුවන් හමුදාවට අයත් අන්ටොනො 32 වර්ගයේ ගුවන් යානයකට අධිබලැති මිසයිල ප්‍රහාරයක් එල්ල කර යුද හමුදා ලුතිනන්වරුන් තිදෙනෙකු ගුවන් යානයේ රුසියානු කාර්ය මණ්ඩලය යුද ගුවන් නාවික සෙබළුන් ඇතුළු 37 දෙනෙකු ඝාතනය කිරීම සම්බන්ධයෙන් දැනට රක්‍ෂිත බන්ධනාගාර ගතව සිටින නො 24$4 මාර්තඩ් පටුමග යාපනය නාවක්කෙඩි ලිපිනයේ පදිංචි ඉරාසතුරෙයි ජෙගන් නොහොත් පුලවන් නැමැත්තා ත්‍රස්ත විමර්ශන කොට්ඨාසයට කළ පාපොච්චාරණය ත්‍රස්ත විමර්ශන ඒකකය විසින් අනුරාධපුර විශේෂ මහාධිකරණය වෙත යොමුකර තිබුණි.එහිදී ත්‍රස්ත විමර්ශන කොට්ඨාසයට සැකකාර ඒල්.ටී.ටී.ඊ සාමාජිකයා තවදුරටත් මෙසේ පාපොච්චාරණය කර තිබේ. මම යාපනය ඉනුවිල් සයිවර් මහා විද්‍යාලයේ 08 වසර දක්වා ඉගෙන ගත්තා. ඒල්.ටී.ටී.ඊ සංවිධානයේ සදිස් යන අය මාර්ගයෙන් ස්වකැමැත්තන් ඒල්.ටී.ටී.ඊ සංවිධානයට බැදී යාපනය ඔල්පාර්ක්ස් කඳවුරට ගියා. 1991 මාර්තු 1 වන දින යාපනයේ මනියන් තෝට්ටම් ප්‍රදේශයේ පුහුණු කඳවුරකට ගියා. එහි දී තවත් 250 ක් සමග ශාරීරික අභ්‍යාස පෙළපාළි අත්බෝම්බ ඒ.කේ 47 අවිය සම්බන්ධයෙන් මාස 03 ක පුහුණුවක් ලැබුවා.පුහුණුව ලබාදුන්නේ ඉරෙක් මාස්ටර් සහ තෝමස් මාස්ටර් විසින්. පුහුණුව අවසානයේ පසු ඒල්.ටී.ටී.ඊ ත්‍රස්ත සංවිධානයේ අංකය ලෙස 0129 ලැබුණා. නම පුලවන්. ඉන්පසු මා ඉම්රාන් පාණ්ඩියන් බළකායට අනුයුක්ත කළා.ඉන් පසු යාපනය රෝහලේ තුවාලකරුවන්ට උදවු කිරීමට යෙදෙව්වා. 1992 වර්ෂයේ උමාකාන්තන්ගේ නායකත්වය යටතේ ඒල්.ටී.ටී.ඊ ක්‍රියාකාරකම් සිදුකළා. ඉන් පසු 1993 වසර දක්වා යාපනය නගරයේ ඒල්.ටී.ටී.ඊ සංවිධානය ස්ථාපිත කර තිබූ අධ්‍යාපන පීඨයේ අධ්‍යාපනය ලැබුවා. ඉන් පසුව යාපනය කොඩිකාමන් ප්‍රදේශයේ පිහිටා තිබුණු 47 පුහුණු මධ්‍යස්ථානයට ගියා. එහිදී මා ඒ.කේ 47 අවිය සහ දේශපාලන පුහුණුව 1995 වර්ෂය දක්වා ලැබුවා. ඉන්පසු මා සමග තවත් තිදෙනෙකු මිසයිල පුහුණුව සඳහා ඒල්.ටී.ටී.ඊ නායකයෙකු වන ගඩාෆිට භාරදුන්නා.ලීමාවන් යන මිසයිල පුහුණු කඳවුර පිහිටා තිබුණේ එළඳුමට්ටුවාන්වල . එම කඳවුරේ මාස 03 ක් මිසයිල සම්බන්ධයෙන් වෙඩිදිනේෂ් මා ඇතුළු 05 දෙනෙකුට පුහුණුව ලබා දුන්නා. අප ප්‍රහාර සඳහා භාවිතා කළේ ඉන්දියන් හමුදාව භාවිතා කළ සෑම් 07 මිසයිල සහ රුසියාවේ නිෂ්පාදිත ස්ටෙලා 03 මිසයිලයි. අප පුහුණුව ලැබූ ප්‍රදේශයට යුද හමුදාව ප්‍රහාර එල්ලකර අත්පත් කරගැනීමත් සමග වන්නි ප්‍රදේශවල පුදුකුඩුඉරිප්පුවලට ගියා. 1995 ඒල්.ටී.ටී.ඊ නායකයාගේ උපදේශ මත ගඩාෆිගේ නායකත්වයෙන් වෙඩිදිනේෂ්සෙරන් මිසයිල අවියත් රැගෙන කෝපායි පාලම අසල සැගව සිටියා. මම ගඩාෆිගේ උපදෙස් මත අරියාල ප්‍රදේශයේ රැදී සිටියා. මා සමග රාගවන් සිටියා.මට පැවරී තිබුණේ එම ප්‍රදේශයෙන් එන රජයේ ගුවන් යානා පිළිබඳ මිල්ස් නම් උපකරණයෙන් පරීක්‍ෂා කර දුර ප්‍රමාණය ගඩාෆිට දැනුම් දීමයි. ඒ අනුව 1995 වර්ෂයේ අප්‍රේල් මස 28 වන දා අරියාලය ප්‍රදේශයට ඉහළින් ගිය ඇවුරෝ ගුවන් යානයක දුර පරීක්‍ෂා කර ගඩාෆිට දැනුම් දුන්නා. ගඩාෆි ඒකට මිසයිල ප්‍රහාරයක් එල්ල කර ඒක විනාශ කළා. ඒක විනාශ වෙලා මුහුදට කඩා වැටුණා. 1995 ජූලි 07 වන දාත් යාපනේ මායිපිටිවලදී පුකාරා එකකට මිසයිල ප්‍රහාරයක් එල්ල කර විනාශ කළා. 1996 මැදදී මිසයිල ප්‍රහාරයක් එල්ල කර –17 ගුවන් යානයක් බිම හෙළුවා. 1997 නොවැම්බර් 10 වන දා ඵ-24 ගුවන් යානයකට මිසයිල ගැහුවා.මට මතක හැටියට 2000 වසරේ මාර්තු මස ගඩාෆිගේ උපදෙස් මත විල්පත්තු කැලයට ආවා. ස්ටෙලා වර්ගයේ මිසයිලයක් හා දින 10 කට අවශ්‍ය කෑම අරගෙනයි විල්පත්තු කැලයට ආවේ.2000 මාර්තු මස 30 වනදා මා රැගෙන ආ මිසයිලයෙන් ඇන්ටොනො 32 වර්ගයේ ගුවන් යානයට ප්‍රහාර එල්ල කළා. ගුවන් යානය විනාශ වුණා.ඉන් පසු 2001 ගඩාෆිගේ උපදෙස් මත මම අර්ජුන් සමග මිසයලයක් ද රැගෙන වාට්ටුවාල් ප්‍රදේශයට ගොස් එම ප්‍රදේශයේ දී නාවික හමුදා ඩෝරා යාත්‍රා 02 කට ප්‍රහාර එල්ල කර ඒවා විනාශ කර දැමුවා. ත්‍රිකුණාමලය ප්‍රදේශයේ දීත් ඵ-ෂ 24 ගුවන් යානයකට ගහලා බිම හෙළුවා. පෙලෙයි වලදීත් ඇන්ටොනෝ ගුවන් යානයකට ගහලා බිම හෙළුවා. කොටි නායකයෙකු මුහුදේ තිබිලා යුද හමුදා සහ සිවිල් යුනිෆෝම්වල ඇදුම් කොටස් ගෙනැල්ලා පෙන්නුවා. 2005 වසරේ සැප්තැම්බර් 18 වන දා පළාලි වලදී ශ-8 වර්ගයේ ගුවන් යානයකට මිසයිල ගහලා විනාශ කළා.මුලතිව් කඳවුරකට අපි ප්‍රහාර එල්ල කරද්දි ඊට සහාය වීමට ගුවන් හමුදාවේ කෆීර් යානයක් පැමිණියා. අපි කෆීර් යානයටත් මිසයිල ප්‍රහාරයක් එල්ල කළා. නමුත් කෆීර් එකට මිසයිලය වැදුණේ නැහැ. 2006 පුදුකුඩුඉරිප්පුවල සැගවිලා රජයේ ගුවන් යානා එනතුරු මාස ගණන් බලා හිටියා. නමුත් ගුවන් යානා ආවේ නැහැ.2000 වසරේ විල්පත්තුව කැලේ සැගව සිට මිසයිල ප්‍රහාරයක් එල්ල කර ශ්‍රී ලංකා ගුවන් හමුදාවට අයත් අන්ටනෝ 32 වර්ගයේ ගුවන් යානයක් බිම හෙළීම අගයමින් එල්ටී.ටී.ඊ ත්‍රස්ත සංවිධානයේ නායකයා වශයෙන් කටයුතු කළ වේලුපිල්ලේ ප්‍රභාකරන් මට පිස්තෝලයක් සහ විශේෂ අත් ඔරලෝසුවක් ප්‍රදානය කළා. මෙම ගුවන් යානයට පහර දීම සඳහා තොරතුරු ලබාදුන් මන්නාරමේ අරුලානදන් නැමැත්තාටත් ඒල්.ටී.ටී.ඊ නායකයා රන්පැහැති කඩුවක් ද ප්‍රදානය කළා.2006 වසරේ මා එල්.ටී.ටී.ඊ යෙන් ඉවත්වන්න ලිපි භාරදුන්නා. සංවිධානය විරුද්ධ වුණා. 2009 ජනවාරි මාසයේ දී යුධ හමුදාව මානුෂික මෙහෙයුම ආරම්භ කළා. අපි කඳවුරු අතහැර පුදුකුඩුඉරිප්පු දේවපුරම් ප්‍රදේශයට පැමිනියා. ඉන් පසු මුල්ලි වයික්කාල් පැමිණ වට්ටාපෙලෙයි යුධ හමුදා පලෙන ප්‍රදේශයට පැමිනියා. පසුව යුධ හමුදාව විසින් ඕමන්තයේ කඳවුරට අප රැගෙන ආවා. අවසන් වරට මා වැලිකන්ද මරඳමඩු ප්‍රදේශයේ දී කොළඹ ත්‍රස්ත විමර්ෂණ කොට්ඨාශයට රැගෙන ආවා.ඇන්ටොනෝ 32 වර්ගයේ මිසයිල ප්‍රහාර එල්ල කිරීම සම්බන්ධයෙන් දැනට ඉරේෂතුෙරෙයි ජෙගන් නොහොත් පුලවන් සහ නල්ලාම් සිවලිංගම් වසර 05 කට ආසන්න කාලයක් රක්‍ෂිත බන්ධනාගාර ගතව සිටි අනුරාධපුර විශේෂ මහාධිකරණ විනිසුරුවන් වන නිශ්ශංක බන්දුල කරුණාරත්න මහතා සහ ඛේමා ස්වර්ණාධිපති මහත්මිය යටතේ මෙම නඩුව නැවතත් මේ මස 25 වන දා විභාගයට ගැනීමට නියමිත ය.ඉරේෂ තුෙරෙයි ජෙගන් නොහොත් පුලවන් නැමැත්තාගෙන් කොළඹ පිහිටි ත්‍රස්ත විමර්ණ කොට්ඨාශයේ සහකාර පොලිස් අධිකාරි එම්.ජේ.එම් ෆොන්සේකා මහතාගේ මෙහෙය වීම මත පොලිස් සැරයන් 53251 සියාබ්දීන් මහතා ප්‍රකාශ ලබාගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111918</link>
    <topic>පොදුරද මඩුලු සමුළුවේ කොළඹ ප්‍රකාශනය එළි දකී</topic>
    <author>දුමින්ද ගුරුගේ, ජයසිරි මුණසිංහ සහ ධනුෂ්ක ගොඩකුඹුර</author>
    <content>ජාත්‍යන්තර වෙළඳාම සහ ආයෝජනය, සාමය සහ ආරක්ෂාව, කුඩා රාජ්‍යවල ණයගැති භාවය අවම කර ගැනීමේ ක්‍රමෝපායන් ඇතුළු ප්‍රධාන යෝජනා 15කින් සහ අනු යෝජනා 98කින් සමන්විත “කොළඹ ප්‍රකාශනය” 22 වැනි පොදු රාජ්‍ය මණ්ඩල සමුළුව නිමාවට පත් කරමින් පෙරේදා (17) එළිදැක්විණි.අති සාර්ථක ලෙස සතියක් පුරා පැවැති සමුළුව අවසානයේ දී ”තිරසාර සහ පරිපූර්ණ සමානතා සංවර්ධනය” තේමා කරගෙන පොදු රාජ්‍ය මණ්ඩල මහා ලේකම් ආචාර්ය කමලේෂ් ශර්මා සහ අභිනව සභාපති, ශ්‍රී ලංකා ජනාධිපති මහින්ද රාජපක්ෂ මහත්වරුන්ගේ ප්‍රධානත්වයෙන් ‍ෙපරේදා එළිදැක්වුණු මෙම ප්‍රකාශනයෙහි පොදු රාජ්‍ය මණ්ඩල අගයන්ට ගරු කිරීම, ආරක්ෂා කිරීම සහ ප්‍රවර්ධනය කිරිම ‍ෙකරෙහි ප්‍රමුඛත්වය ලබා දී තිබිණි.පොදු රාජ්‍ය මණ්ඩලීය රටවල් මුහුණදෙන ත්‍රස්තවාදය ඇතුළු ජගත් තර්ජන හා අභියෝග, කුඩා රාජ්‍යවල ණයගැති භාවය, 2014 ඒඩ්ස් සමුළුව යන කරුණු ‍ෙකරෙහි ද පොදු රාජ්‍ය මණ්ඩල නායකයන්ගේ දැඩි අවධානය යොමු වූ අතර ඒ පිළිබඳව ද අවසන් වාර්තාවෙහි ඇතුළත් කොට තිබිණි.2013 පොදු රාජ්‍ය මණ්ඩල සමුළුවේ සත්කාරකත්වය දරමින් මෙවර සමුළුව අති සාර්ථක ලෙස සංවිධාන කිරීම පිළිබඳ ශ්‍රී ලංකාවට සුවිශේෂී ස්තුතිය පුද කිරීමට සහ අභිනව සභාපති ධුරයට පත් මහින්ද රාජපක්ෂ මහතාට සුබ පැතීමට ද ‍ෙමහි ඉඩක් වෙන් කොට තිබිණි.මීට අමතරව පොදු රාජ්‍ය මණ්ඩල සාමාජික රටවල ජනතාවගේ ප්‍රජාතන්ත්‍රවාදය, මානව අයිතීන් ආරක්ෂා කිරීම, සාමය, ප්‍රකාශනයෙහි නිදහස, නීතියේ ස්වාධිපත්‍යය, යහපාලනය, ජාත්‍යන්තර සබඳතා, තිරසාර සංවර්ධනය, පාරිසරික වෙනස්වීම්, ස්ත්‍රී පුරුෂ සමානතාව, කුඩා රටවල අවශ්‍යතා සපුරාලීම සඳහා පොදු රාජ්‍ය මණ්ඩලය මඟින් ගත යුතු පියවර ‍ෙකරෙහි ප්‍රමුඛත්වය දී තිබිණි.ජෛව විවිධත්වය, තිරසාර ඉඩම් කළමනාකරණය, ජාත්‍යන්තර වෙළඳාම හා ආයෝජනය, අන්තර්ජාතික සාමය හා ආරක්ෂාව, අදහස් පළ කිරීමේ නිදහස, ආගමික නිදහස සහ විශ්වාසය, කාන්තා හා ළමා අයිතිවාසිකම්, විගණන ආයතන, මහජන කමිටු හා බදු ප්‍රතිපත්ති, විනිවිදභාවයෙන් යුක්තව මුදල් භාවිතය යන කරුණු ද අවසන් වාර්තාවෙහි ඇතුළත්ව තිබිණි.අවසන් වාර්තාව එළිදැක්වුණු මෙම මාධ්‍ය හමුවේ දී දකුණු අප්‍රිකානු ජනාධිපති ජේකොබ් සූමා, ගයනා ජනපති ඩොනල්ඩ් රමොටාර්, මැලේෂියා අගමැති නජීබ් අබ්දුල් රසාක්, ශාන්ත කීටියේ අගමැති ඩෙන්සිල් ඩග්ලස් යන මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111919</link>
    <topic>රැකියා විරහිත වෛද්‍ය නිලධාරීන් 700කට රැකියා ඇත්තේ 200කටත් අඩුවෙන්</topic>
    <author>මානෙල් පුෂ්ප කුමාරි</author>
    <content>දේශීය වෛද්‍ය විද්‍යායතනයෙන් හා වික්‍රමාරච්චි ආයුර්වේද වෛද්‍ය විද්‍යායතනයෙන් සය අවුරුදු උපාධිය සම්පූර්ණ කළ රැකියා විරහිත වෛද්‍ය නිලධාරීන් 700 ක පමණ පිරිසක් පොරොත්තු ලේඛනයේ සිටින නමුත් මෙම වසරේ ලබා දෙන රැකියා ප්‍රමාණය 200කට වඩා අඩු ප්‍රමාණයක් බව රජයේ ආයුර්වේද වෛද්‍ය නිලධාරීන්ගේ සංගමය සඳහන් කරයි.වසර හයක්ම තම තරුණ ජීවිත මේ සඳහා වු අධ්‍යාපනයට කැපකළ මොවුන්හට ප්‍රමාණවත් පරිදි රජයේ ආයුර්වේද තනතුරු නොලැබීම හේතුවෙන් පෞද්ගලික අංශයේ රැකියා සඳහා යොමුවීම සිදුවන බවත් වෛද්‍ය නිලධාරීන් අතරින් බහුතරය කාන්තා වෛද්‍යවරියන් බවත් සමහර වෛද්‍ය නිලධාරීන් රජයේ රැකියා ලැබෙන තුරු සංචාරක හෝටල් සහ ස්පා ආයතනවල රැකියාවලට යොමු වන බවත් සංගමය පවසයි.එහිදී සමහර ආයතන මෙම සේවාවන් සඳහා යොදවා ගනු ලබන වෛද්‍ය නිලධාරීන්ගේ නම හා ලියාපදිංචි අංකය යටතේ එම ආයතන ලියාපදිංචි කර ඒවායෙහි චිකිත්සීය කර්මයන් සිදු නොකොට වෙනත් නීති විරෝධී ක්‍රියාවන් සිදු කිරීම තුළින් එම ස්ථානයන්හි සේවය සඳහා යොමු වූ වෛද්‍ය නිලධාරීන්ට නොයෙකුත් නීතීමය ගැටලුවලට මුහුණපෑමට සිදුව ඇත.මේ තත්ත්වය පිළිබඳ අදාළ බලධාරීන්ගේත් නිලධාරීන්ගේත් අවධානය යොමු කර මෙම වෛද්‍ය නිලධාරීන් හට කඩිනමින් රැකියා ලබාදීමේ වැඩපිළිවෙළක් සකසන ලෙසත් මෙම සංගමය ඉල්ලා සිටියි.මෙහිදී රැකියා විරහිත ආයුර්වේද වෛද්‍ය නිලධාරීන්ගෙන් මෙම සංගමය ඉල්ලා සිටින්නේ මෙකී ආයතනවල රැකියා සඳහා යොමු නොවන ලෙසත් මෙවන් ස්ථානයන්හි සේවය කරන වෛද්‍ය නිලධාරීන්ට යම් ගැටලුකාරී තත්ත්වයක් ඇති වුවහොත් වහාම සංගමය දැනුවත් කරන ලෙසත්ය.රැකියා විරහිත සියලු ආයුර්වේද වෛද්‍ය නිලධාරීන් රැකියා ලබා ගැනීම සඳහා වූ විධිමත් වැඩපිළිවෙළක් සකසා ගැනීම සඳහා රජයේ ආයුර්වේද වෛද්‍ය නිලධාරී සංගමය හා එක්වන ලෙසට දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111920</link>
    <topic>උපාසක දානය දෙන්න ගෙදර එනවා කියූ දරුවෝ ගෙදර නෑවිත් යන්නම ගියා</topic>
    <author>අසේල කුරුළුවංශ සහ අකුරණ සමූහ ජේ. එම්. හාපීස්</author>
    <content>අම්මට සිල් ගන්න යන්න අපි උදෙන්ම එනවා. බය නැතුව ඉන්න පන්සලේ සිල් සමාදන් වෙන උපාසක උපාසිකාවන්ට දවල් දානය දෙන්නත් ඕන. අපි කොහොම හරි එනවා අනේ එහෙම කියලා ගෙදර නෑවිත්ම යන්න ගියේ ඇයි.....තම දියණියන් දෙදෙනාගේත් ලේලියගේ හා මුණුපුරාගේත් මිනිබිරියගේත් වියෝව දරාගත නොහැකිව හඬා වැළපෙන ජූලීනෝනා මාතාවගේ විලාපය කාගේත් හිතකම්පා කරවයි.හාරගම ප්‍රදේශයේදී ඉල් පුන් පොහෝ දින සිදුවූ මාරක රිය අනතුරින් ආර්. ජී. රම්‍යලතා, ආර්. ජී. හෂිනි ෂෙහාරා (12), ආර්. ජී. ඉනෝෂා, සමිත නිහාල් ආකාෂ් (10) නිල්මිණි වික්‍රමසිංහ යන අය මරණයට පත්වූහ.රම්‍යලතා හා ඉනෝෂා අක්ක නගෝය. හෂිනි රම්‍යලතාගේ දියණියයි. නිහාල් ආකාෂ් රම්‍යලතාගේ සහෝදරයාගේ දරුවායි. සහෝදරයා වන ලක්ෂ්මන් බරපතළ තුවාල ලැබ පේරාදෙණිය රෝහලේ ප්‍රතිකාර ලබමින් සිටී. මේ සියලු දෙනා අනතුරට ඇද දැමූ වෑන් රථයේ රියැදුරු මහින්ද කුමාර අද බරපතළ තත්ත්වයෙන් මහනුවර මහ රෝහලේ දැඩිසත්කාර ඒකකයේ ප්‍රතිකාර ලබද්දී ඔහුගේ බිරිඳ නිල්මිණි දරු දෙදෙනාද තනිකර දමා සදහටම දෙනෙත් පියාගෙනය.රම්‍යලතා, මහින්ද හා ලක්ෂ්මන් එකම පවුලේ සහෝදර සහෝදරියන්ය. ඔවුන් ගොහාගොඩ අක්කර ½ පමණ ඉඩමක එක ළඟින් නිවෙස් තනා පදිංචිව සිටිති. රම්‍යලතාගේ වැඩිමහල් දියණිය විවාහ වී පදිංචිව සිටින්නේ බදුල්ලේය. ඇගේ මාමණ්ඩිය හදිසි අනතුරකට ලක්ව මියයෑම නිසා මළගෙදර යෑමට පවුලේ සැවොම සෙනසුරාදා සවස කතිකා කරගෙන තිබේ.මට දරුවෝ හය දෙනෙක් ඉන්නවා. එක කෙල්ලක් ආබාධිතයි. එයාව දාලා මම ‍ෙකාහේවත් යන්නේ නැහැ. එයාව තනියම දාලා යන්න බැහැ. ඒ නිසා මම මළ ගෙදර ගියේ නැහැ. ජුලී නෝනා හඬමින් පවසයි.වෑන් රථය පැදවු මහින්ද කුමාර තරමක් ආවේගශීලීය. ඔහු වාහනය පදවනවිට කිසිවකු ඔහුගේ වෑන් රථය ඉස්සර කළහොත් එය හඹා ගොස් ඉස්සර කිරීම ඔහුගේ සිරිතය. ඔහු එයින් ආස්වාදයක් ලැබුවේය.මළ ගෙදර ගමනට මිතුරන් සමඟ එක්වූ රවින්ද්‍ර ක්‍රිෂාන්ත සිද්ධිය මෙසේ විස්තර කළේය.පාන්දර 2.00ට විතර අපේ වෑන් එක බදුල්ලෙන් පිටත්වුණේ උදේම නුවරට එන්න හිතාගෙනයි. අපේ ඩ්‍රැයිවර්ට පාරවල් හුරු නැති නිසා එකපාරක් පාර වැරදිලා කිලෝමීටර් 2 ක් පමණ වෙන පාරක ගියා. මහින්ද අයියලා බදුල්ලෙන් ඇවිත් තිබෙන්නේ අපි ඇවිත් පැය ½කට විතර පස්සේ. මඟදී මහින්ද අපේ වෑන් එකට ඉස්සර කළා. එයාගේ ඩ්‍රයිවින් හරි ෆාස්ට් හාරගමට කිලෝමීටර 2ක් විතර තියෙද්දී මහින්දගේ වෑන් එක මඟ නතර කරලා තිබෙනවා අපි දැක්කා. අපි හෝන් එකක් ගහලා ඉස්සර කරන කොට එයත් හෝන් කළා. ඊට පස්සේ මහින්දත් අපේ පස්සෙන් ආවා.ටික දුරක් යන කොට දඩාං ගාලා ලොකු ශබ්දයක් ආවා. අපිට පස්සෙන් ආවේ මහින්දගේ වෑන් එක නිසා ඒක හැප්පුණාවත්ද කියලා සැක හිතිලා අපි වෑන් එක නතර කළා. හරවන කොට බයිසිකලේකින් ආපු කෙනෙක් කිව්වා වෑන් එකක් බස් එකක වැදිලා කියලා. ඒත් එක්කම අපේ වෑන් එකේ ගියර් වැටෙන්නේ නැතුව ගියා. අපි කොල්ලෝ එක පයින්ම කිලෝමීටරයක් විතර දිව්වා.වෑන් එක බස් එකේ වැදිලා කුඩුපට්ටම් වෙලා. ඇතුලේ හිටපු කිහිපදෙනෙක් එළියට විසිවෙලා. බස් එකේ ඩ්‍රැයිවර්, කොන්දොස්තර හා මිනිස්සු තුවාල වෙලා හිටපු අයව බස් එකකට පටවනවා. අපිත් ගිහින් තුවාලකරුවන් එළියට ගත්තා. හැමෝගෙම අතපය කැඩිලා පොඩිවෙලා තිබුණේ.අනතුරට ලක්වූ වෑන් රථයේ ගමන් ගත් ආර්. ජී. ලක්ෂ්මන් රෝහලේ සිට මෙසේ කීය. අපි මහන්සියට හැමෝම වගේ නිදාගෙන හිටියේ. ද‍ඩාං ගානවා විතරයි මතක. හීනයක් වගේ කට්ටිය දොර කඩාගෙන එළියට විසිවුණා. අනතුරින් මියගිය ඉනෝෂා දෙදරු මවකි. ඇගේ වැඩිමහල් දියණිය රෝහලේය. ඇගේ අත්පා බිඳ ගොසිනි.ඉනෝෂාගේ සැමියා වන නිශාන්ත නාලක තම බිරිඳගේ වියෝව දරාගත නොහැකිව වැළපෙයි.මම වඩු වැඩ කරන්නේ. වැඩට ගිහින් එන්න පරක්කු වුණු නිසා මම ගමනට සහභාගි වුණේ නැහැ. ඉනෝෂා දරු දෙන්නා එක්ක ගියා. හීනෙකින්වත් හිතුව දෙයක් නොවෙයි වුණේ.මතකය අවදි කරමින් ඇගේ මව වන ආර්. ජී. අනුලාවතී හිටිහැටියේම සිහිසුන් වෙයි. යළි සිහිය ලැබ කාගේ හෝ වාරුවෙන් විහාරස්ථානයේ මළ සිරුරු තැන්පත් කැර ඇති ශාලාවට පැමිණෙන ඇය හඬා වැළපෙයි.මේ වනවිට රියැදුරු මහින්ද කුමාර ජීවිතයත් මරණයත් අතර සටනක යෙදෙමින් ජීවත්වීමට වෙර දරන්නේය. ඔහුගේ නොසැලකිලිමත්කම නිසා මේ වනවිට ඔහුගේ බිරිඳද ඇතුළු පස් දෙනකුට ජීවිත අහිමිවී තිබේ. තවත් 22කු මහනුවර හා පේරාදෙණිය රෝහලවල තම ඥාතීන්ගේ මළ ගමටද සහභාගි වීමේ වරම් නොමැතිව ලතවෙති.මෙම ඛේදවාචකය හේතුවෙන් අසරණ වූවන්ට යම් සරණක් වන්නට ශක්තියක් වන්නට ගම්වැසියන් පෙරමුණ ගෙන ක්‍රියා කරති. ගොහාගොඩ, හාරගස්කුඹුර, 02 කණුව, පාසල් මාවත යන ගම්මානවල වැසියන් එක්ව දේහයන්ට අවසන් ගෞරව දැක්වීමට පැමිණෙන දහස් සංඛ්‍යාත ජනතාවට සංග්‍රහ කරති. ඔවුන් පවුරක් සේ අත්වැල් බැඳ ගනිමින් විහාරාධිපති හිමියන් හා එක්ව සියලු වැඩ කටයුතු සිදුකරමින් සිටිති.වේගය මරුවා කැඳවයි. ඉක්මන් කෙටියි වැනි වදන් ජනවහරේ ඇත්තේ ඒවා එක් කනකින් අසා අනෙක් කනින් පිට කරන්නට නොවේ. පිළිපදින්නටය. එම වදන් මහින්දද යම් තරමක් හෝ පිළිපැද්දේනම් මෙවන් අනතුරක් සිදුනොවන්නට ඉඩ තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111921</link>
    <topic>ජනපති මහින්ද විනිවිද භාවයෙන් යුතුවකටයුතු කරන නායකයෙක් බව ඔප්පු කළා</topic>
    <author>නුවන් කොඩිකාර</author>
    <content>විවිධ බාධක හමුවේ වුවද පොදු රාජ්‍ය මණ්ඩලයීය සමුළුවට රාජ්‍ය නායකයන් මෙරටට ගෙන්වා ගනිමින් රටේ සැබෑ තත්ත්වය දැක ගැනීමට අවස්ථාව සැලසීමෙන් ජනාධිපති මහින්ද රාජපක්ෂ මහතා විනිවිද භාවයෙන් කටයුතු කරන නායකයකු බව ලොවට ඔප්පු කර ඇතැයි අස්ගිරි පාර්ශවයේ මහ නායක උඩුගම ශ්‍රී බුද්ධරක්ඛිත නාහිමියෝ පැවැසුහ.රාජ්‍ය නායක සමුළුව ශ්‍රී ලංකාවේ පැවැත්වීමට තීරණය කළ පසු රාජ්‍ය නායකයන් මෙරටට ඒම වැලැක්වීමට විවිධ කුමන්ත්‍රණකාරී වැඩපිළිවළවල් ක්‍රියාත්මක වුවද, ඒවා පරාජය කරමින් සමුළුව සාර්ථකව අවසන් කරමින් ජනාධිපතිතුමන් රටට ගෞරවයක් හා කීර්තියක් අත්කර දුන් බවද නාහිමියෝ ප්‍රකාශ කළහ. ගම්පොළ ශ්‍රි සම්බුද්ධත්ව ජයන්ති මහා විහාරයේ ඊයේ (18) පැවැති උත්සවයකය සහභාගි වෙමින් මහ නාහිමියෝ එසේ කීහ.සෑම පුරවැසියකුටම නිදහසේ ජීවත් වීමට අවශ්‍ය පරිසරය නිර්මාණය කිරීමට ජනාධිපති මහින්ද රාජපක්ෂ මහතා සුවිශේෂී කැපකිරීමක් කළ බවද මහ නාහිමියෝ කියා සිටියහ.රටේ විවිධ ප්‍රශ්න තිබෙනවා. එහෙත් රටට වැදගත් අවස්ථාවලදී වාද බේද පසෙක තබා රටට පැමිණෙන අමුත්තන් ගෞරවයෙන් පිළිගෙන සැලකිය යුතු බවද උඩුගම ශ්‍රී බුද්ධරක්ඛිත මහ නාහිමියෝ පැවැසුහ.රටට ඉතාමත්ම වැදගත් වු මේ සමුළුව පැවැත්වෙද්දී ඇතැමුන් එය අමතක කර රටේ ගෞරවය ගැන නොසිතා තම තමන්ගේ න්‍යාය පත්‍ර ක්‍රියාත්මක කිරීම ගැන කණගාටුවන බවද මහ නාහිමියෝ කීහ.මේ අවස්තාවට අගමැති, ආචාර්ය දී. මු ජයරත්න, පාර්ලිමේන්තු මන්ත්‍රී නාමල් රාජපක්ෂ, මධ්‍යම පළාත් සභාවේ ආණ්ඩු පක්ෂයේ සංවිධායක අනුරාධ ජයරත්න මහත්වරුන්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111922</link>
    <topic>චෝගම්වලට සහභාගි වෙන්න ගිය කතගෙන් මානසික වෛද්‍ය වාර්තාවක් ගන්න නියෝග</topic>
    <author>සිරන්ජනි කුමාරි</author>
    <content>චෝගම් සමුළුවට සහභාගිවිම සදහා නිදහස් මාවතේ කඩිමුඩියේ දිවගිය ජනමාධ්‍ය ප්‍රවෘත්ති සංවර්ධන කටයුතු පිළිබද සම්බන්ධිකරණ ලේකම්වරියැයි පැවසෙන කාන්තාවකගේ මානසික වෛද්‍ය වාර්තාවක් කැදවිමට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (18) කුරුදුවත්ත පොලිසිය වෙත නියෝග කළේ ය.මෙම සැකකාරිය සතුව රාජ්‍ය ආයතන තුනකට සම්බන්ධ ව්‍යාජ හැදුනුම්පත් තුනක් තිබු බව පැවසු පොලිසිය අත්අඩංගුවට ගන්නා අවස්ථාවේදි ඔසරියකින් හැඩ ගැන්වුණු ඇය තමා ජනමාධ්‍ය හා ප්‍රවෘත්ති අමාත්‍යාංශයේ සියලුම සංවර්ධන කටයුතු පිළිබඳ සම්බන්ධිකරණ ලේකම්වරිය වශයෙන් පොලිසිය වෙත හදුන්වා දී ඇත.මෙම සිද්ධියේ පැමිණිලිකරු වන්නේ සැරයන් (44952) ගාමිණි නැමැත්තාය.ඉකුත් 15 වන දින තමා සේවයේ යෙදි සිටිය දි නිදහස් මාවතේ කලබලයෙන් සැකකාරිය ඇවිද ගිය බවත් නවත්වා කරුණු විමසිමේ දි තමා චෝගම් සමුළුවට සහභාගි විමට යන බව සදහන් කරමින් හැදුනුම්පත ද ඉදිරිපත්‍ කොට තිබේ.පසුව ඇයගේ හැදුනුම්පත් පරික්ෂා කිරිමේදි සිංහල භාෂාවෙන් නිකුත් කර ඇති හැදුනුම්පතේ එච් එම් අයි ආර් හේරත් නමින් ද ඉංග්‍රිසි භාෂාවේ නිකුත් කොට ඇති හැදුනුම්පතේ රම්‍යා රමුක්වැල්ල නම සදහන් බවට පොලිසිය අධිකරණය දැනුම් දුන්නේ ය.ගුන්නැපාන පදිංචි හේරත්මුදියන්සේලාගේ රම්‍යලතා නැමැති සැකකාරි සම්බන්ධයෙන් මෙලෙස මානසික වාර්තාවක් කැදවිමට අධිකරණය නියෝග කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=n13111923</link>
    <topic>කොළඹ විශ්වවිද්‍යාලයේ පරිගණක අංශ ප්‍රධානියාටඅධිකරණයේ පෙනී සිටින්නැයි නොතිසි</topic>
    <author>සිරන්ජනි කුමාරි</author>
    <content>හිටපු නියෝජ්‍ය පොලිස්පති වාස් ගුණවර්ධන මහතා හා ඔහුගේ පුතු රවිදු ගුණවර්ධන භාවිතා කළ පරිගණක උපකරණයන්හි දත්ත විශ්ලේෂණ වාර්තා මෙතෙක් අධිකරණය වෙත ඉදිරිපත් නොකිරිම සම්බන්ධයෙන් කොළඹ විශ්වවිද්‍යාලිය පරිගණක දත්ත අංශ ප්‍රධානිට අධිකරණයේ පෙනි සිටින ලෙස දන්වමින් කොළඹ අතිරේක මහෙස්ත්‍රාත් නිශාන්ත පිරිස් මහතා ඊයේ (18) නොතිසි නිකුත් ෙකළේ ය.සැකකරුවන් වෙනුවෙන් පෙනි සිටි නීතිඥ අජිත් පතිරණ මහතා අධිකරණයෙන් කළ ඉල්ලිම සළකා බලමින් මහේස්ත්‍රාත්වරයා මෙම නියෝගය ෙකළේ ය.සැකකරු සතු මෙම උපාංග අත්අඩංගුවට ගෙන මාස හයකට අධික කාලයක් ගතවි ඇති බවත් එම උපකරණවල ක්‍රියාකාරිත්වය අඩපණ විය හැකි අතර පහසුවෙන් සමථවිය හැකි චෝදනාවන්ට පවා අධිචෝදනා ගොනු කරන අවධියක් එළැබී ඇති හෙයින් පරිගණකයන්ට ද අනවශ්‍ය දත්ත ඇතුළත් කළ හැකි බවට පැවසු විත්තියේ නීතිඥවරයා කඩිනමින් එම උපකරණ සිය සේවාදායකයාට ලබා දෙන ලෙසට අධිකරණයෙන් ඉල්ලිමක් ෙකළේ ය.නියෝජ්‍ය පොලිස්පති වාස් ගුණවර්ධන මහතා භාවිතා කළ අයි පෑඩ් එක හා රවිදු ගුණවර්ධන භාවිතා කළ ටෑබ් එක ඔහුන් අත්අඩංගුවට ගන්නා අවස්ථාවේ දි සැකකරුවන් සතුව තිබි රහස් පොලිසිය විසින් සොයා ගනු ලැබිණ.මෙම ඝාතන සිද්ධියට සම්බන්ධ තොරතුරු පරිගණකයන්හි අන්තර්ගතවන්නේ ද ? යන්න සම්බන්ධයෙන් දත්ත විශ්ලේෂණ වාර්තාවක් අධිකරණ නියෝගයකට අනුව රහස් පොලිසිය විසින් ඉකුත් මැයි මස දී කැදවා තිබිණ.ඊයේ නැවත සිද්ධිය අධිකරණය හමුවේ කැදවනු ලැබුණු අතර සැකකරුවන් වන හිටපු නියෝජ්‍ය පොලිස් පති වාස් ගුණවර්ධන,ඉන්දික බමුණුසිංහ, කැලුම් රංග දිසානායක,රවිදු ගුණවර්ධන හා දිමුතු ශ්‍රිමාල් යන අය බන්ධනාගාර අධිකාරිවරයා විසින් අධිකරණය වෙත ඉදිරිපත් කොට තිබිණ.රහස් පොලිසිය වැඩිදුර වාර්තාවක් ඉදිරිපත් කරමින් පැවසුවේ නීතිපති උපදෙස් අනුව වැඩිදුර විමර්ශන පවත්වන බවය.ගාමිණි සහන් චන්ද්‍ර නැමැති සැකකරු අධිකරණය වෙත ඉදිරිපත් කොට නොතිබු අතර සැකකරු ඊළග නඩු දිනයට අධිකරණය ඉදිරිපත් කරන ලෙස මහෙස්ත්‍රාත්වරයා බන්ධනාගාර අධිකාරිවරයාට නියම කරමින් සැකකරුවන් ලබන මස 2 වන දින දක්වා තවදුරටත් රක්ෂිතබන්ධනාගාරගත කළේ ය.රහස් පොලිසියේ සහකාර පොලිස් අධිකාරි ශානි අබේසේකර පොලිස් පරක්ෂක රංජිත් මුණසිංහ යන අය පැමිණිල්ල වෙනුවෙන් පෙනි සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=r1311191</link>
    <topic>මාතර කොස්තාපල් හා බිරිය ඝාතනය: නිල සුනඛ ‘ලිලී’ ඝාතකයා අල්ලයි</topic>
    <author/>
    <content>නීතිය හා සාමය ආරක්ෂා කරන පොලිස් දෙපාර්තමේන්තුවේ රාජකාරි කරමින් ජීවිතයට වඩා රාජකාරියට ප්‍රමුඛත්වය දෙමින් මේ රටේ අපරාධකරුවන් නීතිය හමුවට ගෙන ඒමට අභීතව ක්‍රියා කළ පොලිස් කොස්තාපල්වරයකු හා ඔහුගේ බිරිය සාහසිකයන් අතින් ඝාතනයට ලක්වීම පිළිබඳව කඹුරුපිටිය මාස්මුල්ල ප්‍රදේශයම දැඩි කම්පාවට පත්වී ඇත.පසුගිය 16 වැනිදා රාත්‍රී 10.00ට පමණ නිවෙස තුළදීම පොලු පහරවල් එල්ලකර ඝාතනය කර තිබුණේ කඹුරුපිටිය, මාස්මුල්ල, උල්ලල ප්‍රදේශයේ පදිංචි මාතර කොට්ඨාස දූෂණ මර්දන අංශයේ පොලිස් කොස්තාපල් (4930) ඩබ්ලිව්. ඒ. සුනිල් (33) සහ ඔහුගේ බිරිය වන යූ. ඒ. අප්සරා සමන්මලී (30) නමැති යුවළයි. සිද්ධියෙන් බරපතළ තුවාල ලබා කරාපිටිය රෝහලට ඇතුළත් කර ඇත්තේ දූලන යසිත් නමැති දෙහැවිරිදි පුතාය, මේ සිද්ධියේදී දුවගොස් අපරාධකරුවන්ගෙන් බේරී ඇත්තේ අසිරුන්ද සුලක් නමැති සය හැවිරිදි පුතුයි.එච්. කේ. ආදරහාමි, ඩබ්ලිව්. එල්. ඒ. පේදිරිස් යුවළට දාව ලැබුණු සුමනදාස, ලාලිනී, සුරවීර, උදයකුමාර, සුනිල් නමැති දරුවන් පස්දෙනාගෙන් යුත් පවුලේ බඩපිස්සා වූයේ සුනිල්ය.තම සොහොයුරන් දෙදෙනකු හමුදාවේ සිටි නිසාම ඔහුද රට රැකුමට 2002 වර්ෂයේදී විශේෂ කාර්ය බළකායට එක්ව උතුරු, නැඟෙනහිර සේවයකොට 2010 පොලිසියට එක්විය. මාතර කොට්ඨාසයේ දූෂණ මර්දන අංශයේ රාජකාරියට එම කණ්ඩායමේ උ: පො: ප: උදිත කුමාර මහතා ඇතුළු පොලිස් නිලධාරින්ට අයෝමය ශක්තියක් ලබාදෙන ලදී.තොරතුරු ලබාගැනීමේ විශේෂ දක්ෂතා ඇති සුනිල් නමැති නිලධාරියාගේ උපරිම සහාය ඇතිව දකුණු පළාතේ කෝටි 4කට වැඩි වටිනාකමකින් යුක්ත හෙරොයින් ඇල්ලීමත්, තැන තැන සිටි මත්කුඩු ජාවාරම්කරුවන්, ගංජා අලෙවිකරුවන් මැඬලීමටත් මොහුගේ විශේෂ දායකත්වය ලැබිණි. ඕනෑම අපරාධකරුවකු මැඬලීමේදී තම ජීවිතයවත් නොසලකා අපරාධකරුගේ ඇඟට පැන ඔහු මෙල්ල කරගැනීමට විශේෂ කාර්ය බළකායේ ලැබූ පුහුණුව සුනිල්ට අයෝමය ශක්තියක් විය.කඹුරුපිටියේ සිටි හොර සල්ලි බෙදාහරින්නන්ට, හෙරොයින්, ගංජා, බෙදාහරින්නන්ට, හොර ලී ජාවාරම්කරුවන්ට, තම කූඨ ජාවාරම් කරගෙන යාමට සුනිල් විශාල බාධාවක්ව තිබූ නිසාම මේ වංචාකරුවන්ගෙන් සුනිල්ට තර්ජන ‍පවා එල්ලවී තිබිණි.සුනිල් පොලිස් රාජකාරියේ යෙදී සිටියත් ඔහුගේ ආදරණීය බිරිය වන අප්සරා සමන්මලී, දරුවන් දෙදෙනා වන දූලන යසිත්, අසිරුන්ද සුලක් අයට පෙම්බර සැමියෙක්, ආදරණීය පියෙක් වශයෙන් ඔහුගෙන් ඉටුවිය යුතු යුතුකම් නොපිරිහෙලා ඉටුකළ අතර ගමේ ජනතාවගේ ආදරයද නොමදව දිනාගැනීමට හේ සමත්ව සිටි බව රහසක් නොවේ.පසුගිය 16 වැනි දින මාතර කොට්ඨාස දූෂණ මර්දන අංශයේ තම සගයන් සමඟ වැලිගම ප්‍රදේශයේ වැටලීම් කිහිපයකට සහභාගිවීමෙන් පසු සවස 6.30ට පමණ සේවය නිමකොට නිවෙසට ගොස් රාත්‍රී ආහාර ගෙන නින්දට ගියේ තමා ජීවත්වන අවසාන හෝරාව ළංවෙමින් පවතින බව නොසිතමිනි.සාදාගෙන එන නිවෙසේ එක කාමරයක පමණක් දොරක් ගසාගෙන මේ පුංචි පවුල දරුවන් දෙදෙනා සමඟ නින්දට ගොස් ඇත්තේ රාත්‍රී 9.00ට පමණය. රාජකාරි ගමන් වෙහෙස නිසා සුනිල්ට නින්ද යාමට වැඩි වේලාවක් ගත නොවීය.මේ මූසල හෝරාව එළඹෙන අවස්ථාවේ සුනිල්ගේ නිවෙසට මීටර් 500ක් පමණ දුරින් ඇති සැකකරුගේ නිවෙසේ සුනිල් සහ පවුල ඝාතනය කිරීමේ සැලැසුමක් ක්‍රියාත්මක වී තිබුණු බව පසුව පොලිස් පරීක්ෂණවලින් හෙළිවිය.සැකකරුගේ හත්හැවිරිදි දියණිය පොලිසිය හමුවේ ප්‍රකාශ කර ඇති පරිදි එදින රාත්‍රී ත්‍රීවිලර් රථයකින් පැමිණි දෙදෙනකු සැකකරුගේ නිවෙසේ බයිට් හදාගෙන අරක්කු පානය කොට රාත්‍රී 9.30ට පමණ නිවෙසින් පිටත්වී ඇත්තේ කට්ට අඳුරේ බලාපොරොත්තුවූ ගොදුර ඩැහැගැනීමටයි.සුනිල්ගේ නිවෙස අසල ඇති අයියාගේ නිවෙසෙත් කිසිවකු නොසිටියේ ඔහුගේම අවාසනාවටය.සාහසිකයින් විසින් සුනිල්ගේ සහ බිරියගේ ජීවිතය උදුරාගැනීමට හොඳම වේලාව මෙය බව තීරණය කොට තම ලී මඩුවෙන් තෝරාගත් දාර සහිත පොලු රැගෙන රාත්‍රී 10.00ට පමණ සුනිල්ගේ නිවෙසට ඇතුළු වී ඇත. කාමරයේ දොරට පයින් ගසා දොර විවරකර ගෙන ඉවක් බවක් නැතිව සුනිල්ට සහ බිරියටත් දෙහැවිරිදි පුතාටත් පොලුවලින් හිසට පහරදී විනාඩි 10ක් තුළ ඉලක්කය සපුරාගත් සාහසිකයින් සුනිල්ගේ නිවෙසේ තිබූ සියලු පින්තූර කුඩුකර දමා යතුරුපැදියටත් පහරදී පිටවී ගොස් ඇත්තේ සුනිල් සමඟ තිබූ බද්ධ වෛරය ප්‍රදර්ශනය කරමිනි.මේ පහරදීමේදී තුවාල නොලබා බේරුණු සය හැවිරිදි අසිරුන්ද සුලත් පුතා අම්මා බේරාගන්න කියමින් එළියට දුව ඇවිත් කෑගැසීම සමඟ අසල්වාසීන් පැමිණ සුනිල්, බිරිය සහ දෙහැවිරිදි පුතා කඹුරුපිටිය රෝහලට ඇතුළත් කරනවිටත් පොලිස් කොස්තාපල් සුනිල් මියගොස් ඇත. බිරිය අප්සරා සමන්මලී කරාපිටිය රෝහලට ගෙන යන අතරවාරයේ මියගොස් තිබේ. දෙහැවිරිදි දුලක යසිත් පුතා කරාපිටිය රෝහලේ දැඩිසත්කාර ඒකකයේ ප්‍රතිකාර ලබයි.ඉකුත් 17 වැනි දින උදෑසන මේ ස්ථානයට ගෙනවිත් තිබූ “ලිලී” නමැති පොලිස් සුනඛයාට සැකකරුවන් කුරුඳු ගාලට විසිකර තිබූ පොලු කෑල්ලෙන් ඉවදීමත් සමඟ සුනිල්ගේ ජීවිතයට තර්ජනය කර තිබූ සැකකරුගේ නිදන කාමරයටම ගොස් ඉව අල්ලද්දී පොල්ලේ ඉතිරි කැබැල්ල එතුළ තිබී හමුවී ඇත. ඒ වනවිටත් සැකකරු ප්‍රදේශයෙන් පලාගොස් තිබුණි.මාතර වැඩබලන මහේස්ත්‍රාත් චරිත නානායක්කාර මහතා එම ස්ථානයේ පැවැත්වූ මරණ පරීක්ෂණයේදී සාක්කි දීම සඳහා ඉදිරිපත්වූ අසල්වාසී කාන්තාවක් පැවසුවේ රාත්‍රී 10.00ට පමණ පහරදෙන ශබ්ද දෙකක් ඇසුණු බවයි. කෑගසන ශබ්දය ඇසුන බවත් පසුව පාරේ කතාකරමින් පැමිණි දෙදෙනකු ත්‍රීවීලර් රථයක නැඟී වේගයෙන් ගිය බවත් ඇය වැඩිදුරටත් පැවැසුවාය.රටේ අපරාධකාරයින්ගෙන් වල්වදින සමාජය සුවපත් කිරීමට ජීවිත‍යට වඩා රාජකාරිය දේවකාරියක් කරගෙන කටයුතු කරන ලද පොලිස් කොස්තාපල්වරයෙක් අමානුෂික අන්දමින් ඝාතනය කෙරිණි. කිසිම වරදකට සම්බන්ධ නොවූ බිරිය නොකළ වරදකට ජීවිතයෙන් සමුගෙන ඇත. වසර දෙකක දරු පැටියකුට මේ අපරාධකරයින් තුවාල කර ඇත. මේ අපරාධයට සම්බන්ධ වූ පිරිස මේවනවිට හෙළිවී තිබේ. සුනිල් නිදා සිටි ස්ථානයේ වැටී තිබූ හිස් පතොරම් කොපු අනුව වෙඩි තැබීමක් සිදුකර ඇත්ද යනුවෙන් ද සැකයක් ඇත.දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න, මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් යන මහත්වරුන්ගේ උපදෙස් පරිදි මේ ද්විත්ව ඝාතනයේ පරීක්ෂණ සඳහා පොලිස් කණ්ඩායම් කිහිපයක් යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=r1311192</link>
    <topic>මේ කිරිසප්පයාට කිරි පොදක් දෙන්න</topic>
    <author>වැලිමඩ සමූහආර්. රාජමන්ත්‍රී</author>
    <content>පියා අකාලයේ අහිමිව සිටින වසරක් වයසැති චතුමිගේ මවද බණ්ඩාරවෙල පුනාගල මාම්පිටිය 09 කණුව අසලදී ඉකුත් 04 වැන දින සිදු වූ මාරක බස් අනතුරින් බරපතළ තුවාල ලැබුවාය.මව දැනට බදුල්ල මහ රෝහලේ දැඩිසත්කාර ඒකකයේ ප්‍රතිකාර ලබමින් සිටී. මේ නිසා අසරණව සිටින චතුමිගේ කුසගින්න නිවාලීමට කිරි පොදක් දීමට අවශ්‍ය කිරිපිටි මිලදී ගැනීමට යම් දායකත්වයක් ලබා දෙන්නැයි එම අනතුරින් සැමියාද මිය ගිය වී. ඩබ්ලිව්. මුතු මැණිකා දානපතියන්ගෙන් ඉල්ලා සිටී.අපේ චතුමි දියණියගේ නමින් බණ්ඩාරවෙල මහජන බැංකු ශාඛාවේ කළමනාකරණ එල්. එච්. බන්දුසිරි මහතා විසින් බැංකු ගිණුමක් විවෘත කළා.චතුමී භාග්‍යා රණසිංහ නමින් ඇති 037 200120028834 බණ්ඩාරවෙල මහජන බැංකු ශාඛාවේ ගිණුමට චතුමි දුවට කිරි පොදක් දීමට යම් මුදලක් තැන්පත් කරන ලෙස ඇගේ මව ඉල්ලා සිටී. ජීවිතයත් මරණයත් අතර සටනක නියැළී සිටින නිලන්ති දුවට එය යම් හිතට සහනයක් සිහිනෙන් මෙන් දැනෙනු ඇතැයි ද මුතු මැණිකා මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=r1311193</link>
    <topic>වැසී යාමට ලක්ව තිබූ බස්නාහිර පාසල් 91ක් ජනප්‍රිය ප්‍රාථමික පාසල් ලෙස සංවර්ධනයට</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>සිසුන් පනහට අඩුකම නිසා වැසී යාමේ තර්ජනයට ලක්ව තිබූ බස්නාහිර පළාතේ පාසල් 91ක් ජනප්‍රිය ප්‍රාථමික පාසල් ලෙස සංවර්ධනය කර ඇත. ඒ අතර කොළඹ දිස්ත්‍රික්කයට අයත් පාසල් 17ක්, ගම්පහ 25ක් සහ කළුතර දිස්ත්‍රික්කයට අයත් පාසල් 49ක් වෙයි.ක්‍රියාකාරකම් 8ක් යටතේ සැලසුම් කරන ලද වැඩපිළිවෙළට අනුව මේවා සංවර්ධනය කෙරුණු බව ප්‍රධාන ඇමැති ප්‍රසන්න රණතුංග මහතා කියයි.එම ක්‍රියාකාරකම් මේවාය.හඳුනාගත් සිසුන් 50ට අඩු පාසල් 65ක භෞතික පහසුකම් ප්‍රතිව්‍යුහගත කිරීම, සිසුන් අඩු පාසල් 65ක භෞතික පහසුකම් සංවර්ධනය කිරීම, පාසල් 45ක සෞඛ්‍ය හා සනීපාරක්ෂක පහසුකම් සම්පූර්ණ කිරීම, පාසල් 60ක තොරතුරු තාක්ෂණික පහසුකම්වලින් යුත් පරිගණකාගාර ස්ථාපිත කිරීම, ගුරු - සිසු අනුපාතය ක්‍රමවත් කිරීම හා මානව සම්පත් අවශ්‍යතා ගැළපීම, ගුරුවරුන් පුහුණු කිරීම, හඳුනාගත් පාසල් 89ක සිසුන් සඳහා අභිප්‍රේරණ වැඩසටහන් ක්‍රියාත්මක කිරීම හා පාසල් ප්‍රජා සබඳතා ශක්තිමත් කිරීම.ජනප්‍රිය හා නගරබද පාසල්වලට තම දරුවන් ඇතුළත් කරගැනීම සඳහාම බොහෝ මව්පියවරුගන්නා උත්සාහය මෙසේ අඩු පහසුකම්වලින් යුත් පාසල් පසුගාමී තත්ත්වයට වැටෙන්නට ප්‍රධාන සාධකය වුවත් මෙසේ පහසුකම් වැඩිකිරීම තුළින් ඒවා යළි පුනරුත්ථාපනය කළ හැකි වූ බව පවසන ප්‍රධාන ඇමැතිවරයා මින් පසු එම පළාතේ කිසිදු පාසලක් වැසීයාමට ඉඩ නොදෙන බව පැවසීය.පොදුවේ තිබූ තවත් අඩුපාඩුවක් නම් ගුරුවරුන්ගේ විශේෂයෙන් ඉංග්‍රීසි ගුරුවරුන්ගේ හිඟයයි.එයට ද දැන් යහපත් ප්‍රතිචාර ලැබී ඇති බව කී රණතුංග මහතා දැනට සැලකිය යුතු ගුරු හිඟයක් නොපවතින බවද සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=r1311194</link>
    <topic>විසිතුරු මත්ස්‍ය වගාකරුවන් වෙනුවෙන් විද්‍යාගාරයක්</topic>
    <author>පිළියන්දල විශේෂ ෂෙල්ටන් විදිසිංහ</author>
    <content>මනස සැහැල්ලු කර ගැනිමටත් හෘද රෝග වළක්වා ගැනිමටත් හොදම දේ විසිතුරු මසුන් ඇති කිරිම බව පරික්ෂණ වලින් හෙළිවි ඇති බව ධීවර හා ජලජ සම්පත් සංවර්ධන අමාත්‍ය‍ වෛද්‍ය රාජිත සේනාරත්න මහතා පැවසිය.ඇමැතිවරයා එලෙස පවසා සිටියේ පසුගිය දා (11)කළුතර දිස්ත්‍රික්කයේ බණ්ඩාරගම ප්‍රදේශයේ විසිතුරු මත්ස්‍ය වගාකරුවන්ගේ ප්‍රයෝජනය සදහා බණ්ඩාරගම ප්‍රදේශිය ලේකම් කාර්ලයීයපරිශ්‍රයේ විද්‍යාගාරයක් ස්ථාපිත කිරිමට හා දිවිනැගුම වැඩ සටහන යටතේ දැනට විසිතුරු මසුන් වගාකරනු ලබන වගාකරුවන්ට පොකුණු වැඩි දියුණු කිරිම සදහා රු. 75000.00 චෙක්පත් ප්‍රදානය කිරිමේ අවස්ථාවට සහභාගිවෙමිනි. විසිතුරු මත්ස්‍ය වගාවෙන් විශාල ආදායමක් ලබාගත හැකි බවත් ඒ අනුව රැකියාවන් සොයා දේශපාලකයින් පසුපස යාමට අයවශ්‍ය නැති බවත් මෙම ව්‍යාපාරය හොද ස්වයං රැකියාවක් බවත් රාජිත සේනාරත්ත මහතා පැවසිය.අද ලෝකයේ විනෝදාත්මක දේ ජායාරූප හා විසිතුරු මසුන් ඇති කිරිම. ලංකාවේ දැනට විසිතුරු මත්ස්‍යවගාව තවම 4% බවත් පැවසිය.ලංකාවේ 72% ක් දැනට මාළුපරිභෝජනය කරනු ල බනවා, මෙට්ට්‍රික් ටොන් 486000 ක් මත්ස්‍ය නිෂ්පාදනය කරන බවත් එය බිලියන 500 දක්වා වැඩිකිරිම ඉලක්කය බවද දැනට ධිවර යාත්‍රා 62000 ක් මත්ස්‍ය ව්‍යාපාරය සදහා යෙදි ඇති අතර එය 60% දක්වා වැඩිකිරිමට බලාපොරොත්තුවන බවත් අමාත්‍ය රාජිත සේනාරත්න මහතා පැවසිය.ආර්ථික අමාත්‍යාංශයේ දිවිනැගුම වැඩ සටහන යටතේ දිවිනැගුම ගම්මාන ආරම්භ කර උම්බලකඩ හා කරවල නිශ්පාදනය ආරම්භ කිරිම නිසා මිල පහත වැටි ඇති බවත්, දැනට ධිවර කර්මාන්තය දියුණුවෙමින් අපනයනය මගින් විශාල විදේශ විනිමයක් උපයන බවත් වෛද්‍ය රාජිත සේනාරත්න මහතා පැවසිය.මහින්ද රාජපත්ෂ ජනාධිපති තුමාගේ යෝජනාවක් අනුව ගෝලිය ජලජිවි අරමුදලක් ඇති කර තිබෙනවා.මේ සදහා අපේ දායකත්වය ලබාදි තිබෙනවා, මෙමගින් ජලජිවි ව්‍යාපාරය සදහා අනාගතයක් තිබෙන බවත් වෛද්‍ය රාජිත සේනාරත්න මහතා වැඩිදුරටත් පැවසිය.බස්නාහිර පලාත් සභා මන්ත්‍රි ලලිත් එල්ලාවල මහතා අරමුන පැහැදිලි කරමින් කියා සිටියේ මෙතෙක් විසිතුරු මසුන් ව්‍යාපාරයේ යෙදුන අයට මසුන්ගේ රෝගාබාදයක් ඇතිවු විට කොළමට යාමට සිදුවු බවත් දැන් එලෙස අවශ්‍ය නොමැති බවත් අද දින බණ්ඩාරගම ප්‍රාදේශිය ලේකම් කාර්යාලයේ ආරම්භ කරන ලද රසායනාගාරය මගින් ඔවුන්ගේ ප්‍රශ්න විසදා ගත හැකි බවත්ය.කළුතර දිස්ත්‍රික්කය සදහා වෛදය රාජිත සේනාරත්න මහතා පරික්ෂනාගාර 2 ක් ලබාදුන් බවත් ඉන් එකක් බණ්ඩාරගම ප්‍රදේශයට ලබාදිම ගැන ඇමති තුමාට ස්තුති වන්ත වන බවත් පැවසිය.බස්නාහිර පළාත් සභා මන්ත්‍රි නිමල් චන්ද්‍රරත්න ජාතික ජල ජිවි වගා සංවර්ධන අධිකාරියේ අධ්‍යක්ෂ කේ.බි.සි. පුෂ්පලතාසෞඛ්‍ය අමාත්‍යාංශයේ හිටපු අතිරේක ලේකම් විශේෂඥ වෛද්‍ය සුජාතා සේනාරත්න, ජාතික ජලජිවි වගා සංවර්ධන අධිකාරියේ සභාපති ජයන්ත චන්ද්‍රසෝම, නාරා ආයතනයේ සභාපති වෛද්‍ය එස්.ජි.සමරතුංග, ලංකා සොල් සමාගමේ සභාපති, සිනෝර් ආයතනයේ කළමනාකාර අධ්‍යක්ෂ උජිත් අනුරාධ, බණ්ඩාරගම ප්‍රාදේශි සභාවේ සභාපති නිමල් චන්ද්‍රරත්න, මහත්ම මහත්මීහුද මේ අවස්ථාවට සහභාගිවුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=r1311195</link>
    <topic>පොළොන්නරුවේ පාසල් දරුවන්ට පොත් කට්ටල බෙදාදීමේදී ගැටලු</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>පොළොන්නරුව දිස්ත්‍රික්කයේ පාසල් දරු දැරියන් 85000 කට නොමිලේ පාසල් පොත් කට්ටලය බැගින් බෙදාදෙන රොෂාන් රණසිංහ ජන සහන පදනමේ වැඩපිළිවෙළ පොළොන්නරුව පළාත් අධ්‍යාපන කාර්යාලයේ නිලධාරීහු අඩපණ කර ඇත.පොළොන්නරුව දිස්ත්‍රික් පාර්ලිමේන්තු මන්ත්‍රී රොෂාන් රණසිංහ මහතා විසින් මෙම පොත් බෙදාදීමේ වැඩසටහන පොළොන්නරුව අධ්‍යාපන කලාපයේ පාසල් ගණනාවක ක්‍රියාත්මක කරන ලද නමුත් අධ්‍යාපන අධ්‍යක්ෂකවරිය විසින් විදුහල්පතිවරුන් වෙත නිකුත් කොට ඇති චක්‍රලේඛනයක් නිසා පාසල් පවත්වන වේලාවේදී පොත්පත් බෙදාදීමේ උත්සවයට ගුරු මහත්ම මහත්මීහු සහභාගි නොවීය.ඇතැම් පාසල්වලදී සිසු දරුවන්ට පොත්පත් බෙදා දෙන විට ගුරු මණ්ඩලය එම ශාලාවෙන් පිටතට වී සිටි අතර පොත් බෙදාදීමේ කටයුතුවලට ගුරුවරුන් නොමැති නිසා සිසු දරුවන්ම යොදාගැනීමට ද සිදුවිය.පොළොන්නරුව දිස්ත්‍රික්කයේ දුප්පත් දරුවන්ට පාසල් පොත් බෙදාදීම අගය කරන මවුපියන් මෙහිදී කියා සිටියේ පොළොන්නරුවේ අධ්‍යාපන නිලධාරීන්ට විරුද්ධව ජනාධිපතිතුමාට පැමිණිලි කරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=r1311196</link>
    <topic>උහන ප්‍රදේශ රැසකට වන අලි තර්ජන‍: නිසි පිළියම් නැතිව ජනතාව ළතැවිල්ලෙන්</topic>
    <author>රවින්ද්‍ර මැදගෙදර - අම්පාර සමූහ</author>
    <content>අම්පාර - උහන ප්‍රාදේශීය සභා බලප්‍රදේශයේ සඳනදපුර - සුහදගම - වීරගොඩ ආදී ප්‍රදේශවලට මෑතක සිට දිනපතාම වගේ කඩාවදින අලි රංචු නිසා ගම්වාසීහු භීතියෙන් පසුවෙති.බුද්ධංගල වනෝද්‍යානයේ සිට සහ ආදල්ඔය, දේවාලකැලේ ප්‍රදේශයේ සිට පැමිණ මෙසේ ගම්වදින අලි ඉකුත් සතියේ දිනක එක රැයකදී නිවාස පහක් කඩාබිඳ දමා ගෙවතු වගා රාශියකට අලාභහානි සිදුකර ඇත.ඇතැම් දිනවල රාත්‍රී කාලයේ මෙසේ ගම්වදින අලි නැවත කැලෑවට නොගොස් ගම්වල තිබෙන කුඩා ලඳු කැලෑ තුළට වී දහවල් කාලය ගතකොට නැවත රාත්‍රියට ගම්වදින බව ජනතාව පවසති.තවද මෙම ප්‍රදේශවල ගොවි මහත්වරු කිහිපදෙනකුම වල් අලි ප්‍රහාරවලට ලක්වීමෙන් මියගොස් ඇත.මේ පිළිබඳ අදහස් දැක්වූ එම්. සුනිල් කුමාර මහතා,මේ වල් අලි කරදරය ඇතිවුණේ දැන් අවුරුදු දහයක, පහළොවක ඉඳල තමයි. ඒකට ප්‍රධාන හේතුව තමයි අලින්ට සතුන්ට ඉන්න තිබූ කැලෑ මහා පරිමාණයෙන් යම් යම් සංවිධාන, පුද්ගලයෝ විසින් එළිකිරීම. පහුගිය කන්නයේ මම වගාකරපු කුඹුරු අක්කර දහයක් විතර අලි විනාශ කළා. අපට දෙන අලි වෙඩිත් ප්‍රමාණවත් මදි.මේ මාස් කන්නයේ වගා කරන්න පෙර මේ අලි ටික වෙනත් ප්‍රදේශයකට පන්නා හැරියේ නැත්නම් කුඹුරු වගා නොකර ඉන්න එක තමයි කරන්නේ.ඒ. ජී. සයිමන් මහතා - මේ අලි කලබල නිසා ගෙවල් දොරවල් අත්හැරල යන්න වෙලා තියෙන්නේ.එන්. ඩබ්. ධර්මසිරි මහතා - ගමට අලි ආවම වනජීවී එකට කියනවා. ඔවුන් ඇවිත් අලි වෙඩි පත්තු කර කර අලි ඈතට එළවනවා. ඔවුන් ගියාම ආයෙත් අලි ගමට එනවා.අම්පාර සහකාර වනජීවී අධ්‍යක්ෂ ලලිත් කුමාර මහතා - සමහරු අලි වෙඩි අපෙන් අරන් ගිහින් ඒවා කඩල ඒකේ වෙඩි බෙහෙත් අරන් වෙන අකටයුතු දෙවල් කළා. සමහරු අලි එළවන්න පත්තු කරන්නේ නැහැ. අවුරුදු දවස්වල, නත්තල් දවස්වල ගෙදර පත්තු කරන්න ගත්තා. ඉතින් මේවාගේ ගැටලු නිසා තමයි අලි වෙඩි නිකුත් කිරීම ප්‍රාදේශීය ලේකම් කාර්යාලයට බාර දුන්නේ. දැන් එය ක්‍රමවත්ව සිදුවනවා.ඡායාරූප - අම්පාර සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=r1311197</link>
    <topic>ගාල්ලේ 1154කට ඉඩම් අයිතිය</topic>
    <author>@ ඉමදුව සමුහ ලංකින්ද නානායක්කාර</author>
    <content>ගාල්ල දිස්ත්‍රික්කයේ ඉඩම් නොමැති 1154කට ඉඩම් කට්ටි ලබා දීමට මේ වන විට තම කාර්යාලයේ අනුමැතිය ලබා දී ඇතැයි දකුණු පළාත් ඉඩම් කොමසාරිස් මහේෂ් කරත්න මහතා පවසයි.රාජ්‍ය චක්‍ර‍ලේඛණයට අනුව 2010 වර්ෂයේ දී ඉඩම් අයදුම් කරණු ලැබු ගාල්ල දිස්ත්‍රික්කයේ 25,000කට අධික අයදුම්කරුවන් අතුරින් 15,00ක් මේ සදහා තෝරා ගෙන ඇති අතර ඉන් 1154කට ඉඩම් කට්ටි ලබා දීමට අනුමත වී ඇත. එසේම කටයුතු අවසන් කරන ලද ඉඩම් ඔප්පු හතලිස් අටක් බෙදා දීම සදහා අදාල ප්‍රාදේශිය ලේකම් කාර්යාල වෙත යවනු ලැබ ඇතැයි ද පළාත් ඉඩම් කොමසාරිස්වරයා සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=r1311199</link>
    <topic>කොට්ටාව නාගරික සංවර්ධන සැලැස්මෙන් කිසිවකුටවත් අසාධාරණයක් නෑ</topic>
    <author>මහරගම විශේෂ වේහැල්ලේ පියතිලක</author>
    <content>මහින්ද චින්තනය යටතේ ක්‍රියාත්මක මඟ නැඟුම ව්‍යාපෘති ගැන විදෙස් සංචාරකයන් පව‍ා ප්‍රශංසා මුඛයෙන් කතා කරන බව මහරගම ප්‍රාදේශීය සංවර්ධන කමිටුවේ සභාපති, ජලසම්පාදන හා ජලාපවහන ඇමැති දිනේෂ් ගුණවර්ධන මහතා පැවැසීය.ඒ මහතා මෙසේ කීවේ ඉකුත්දා මහරගම ප්‍රාදේශීය ලේකම් ‍කාර්යාලයේ පැවැති කොට්ටාව නාගරික සංවර්ධන සැලැස්ම පිළිබඳව පැවැති සාකව්ඡා සභාවේදීය.කොට්ටාව වෙ‍ෙළඳ සංගමය, නාගරික සංවර්ධන අධිකාරියේ මහා මාර්ග සංවර්ධන අධිකාරියේ තක්සේරු දෙපාර්තමේන්තුවේ නාගරික මන්ත්‍රීවරු සහ ප්‍රදේශයේ පොදු ජනතාව මේ සාකච්ඡාවට සහභාගී වූහ.කොට්ටාව නගරයෙන් ප්‍රධාන බස් නැවතුම්පළ ඉවත් කිරීම, එයින් ඇතිවන දේපළ හානිය, කඩකාමර අහිමිවන අයට වෙ‍ෙළඳ ස්ථාන ලබාදීමේ වැදගත්කම සමහර වෙ‍ෙළඳසල් අහිමිවීම නිසා බොහෝ අයගේ රැකියා අහිමිවීම ආදී ප්‍රශ්න පිළිබඳව වෙ‍ෙළඳ සංගමයේ ලේකම් ඒ. වී.එස්. ගුණවර්ධන මහතා කරුණු ඉදිරිපත් කළේය.ඒ සඳහා පිළිතුරු දුන් ඇමැති දිනේෂ් ගුණවර්ධන මහතා මෙසේ පැවැසීය.අහම්බෙන් මෙන් ගත් තීරණයක් නොවේ. මා‍ නාගරික සංවර්ධන ඇමැතිවරයාව සිටිය දී කරණු ලැබූ යෝජනාවකි. ගල්කිස්ස, මත්තේගොඩ, හොරණ, බොරැල්ල, අතුරුගිරිය, හෝමාගම, මහරගම, හයිලවෙල් පාර ආදී බස් සේවා නගරපුරා විසිරී තිබීම නිසා නගරයේ කලබලකාරී බව වැඩිවෙනවා. බස්නැවතුම්පළ ගෙනගියත් අතුරු බස් නැවතුම් පළවල් නගරයේ ඉදිකෙරෙනවා.වෙළඳ සල් රැකියා අහිමිවන සියල්ල ගැන විශේෂයෙන් බලනවා. මංසන්ධියේ ගමනා ගමන පහසුවට ධාවන වට රවුමක් හැදෙනවා. වෙ‍ෙළඳසල් අහිමිවන සැමට මෙහි ඉදිවන මිනිසුපර් මාකට් එකේ පහසුකම් ලබාදෙනවා. කිසිවකුට අසාධාරණයක් වීමට ඉඩ තබන්නේ නෑ.අයාලෙ හැදුන නගර හා මංමාවත් වෙනුව‍ට සැලසුම් සහගත නගර හා මංමාවත් ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ නව සැලසුම් අනුව හැදෙනවා.කුණුගොඩවල් පිරී තිබුණු කොළඹ දකූණ ආසියාවේ සැලසුම් සහගතව නගර බවට පත්වෙලා තියෙනවා.බැද්ද කපාගෙන යන්නට සිදුවී තිබූ පාරවල් අද කාපට් පාරවල් කරනවා. රටක නගර මංමාවත්වලින් තමයි ඒ රටේ සංවර්ධනය ලොවට පෙනෙන්නේ.නගරය අවට මංමාවත් මීටර් 20කින් පළල් වෙනවා. ඉවත්වෙන ගොඩනැගිලි රජයේ තක්සේරුව අනුව වන්දි ගෙවන බව තක්සේරු නිලධාරිනිය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=r13111910</link>
    <topic>කෑගල්ල උසස් තාක්ෂණ ආයතනයට සිවු මහල් ගොඩනැල්ලක්</topic>
    <author>බුලත් කොහුපිටිය සමුහ ඩබ්ලිව් රෝහණ</author>
    <content>අද දරුවන් උසස් අධ්‍යාපන පාඨමාලා සඳහා යොමු වීම වැඩිවෙලා තියෙනවා.ඒ නිසා එම උසස් අධ්‍යාපන ආයතනවල පාඨමාලාවල ගුණාත්මක බව වැඩි කරන්න පියවර ගෙන තියෙනවා.එම පාඨමාලා ව්ශ්ව ව්ද්‍යාල පාඨමාලා තත්ත්වයට ගෙන ඒමට ලබන වර්ෂයේ පෙබරවාරි මාසයේ පමණ ගැසට් කිරීමට කටයුතු කරනවා. උපාධිය වසරක හෝ වසර එක හමාරක කාලයක් ඇතුළතලබා දීමට රජය කටයුතු කරනවායැයි උසස් අධ්‍යාපන ඇමැති එස්.බී. දිසානායක මහතා පවසයි. ඇමැතිවරයා මේ බව කීවේ පස්ගියදා කෑගල්ල උසස් තාක්ෂණ ආයතනයේ ඉදි කිරීමට යෝජිත සිවු මහල් ගොඩනැගිල්ලේ වැඩ ආරම්භ කිරීම නිමිත්තෙන් පැවැති උත්සවයේ දීය.ඵහිදි හෙතෙමමෙසේද කීය. රටේ දරුවන්ගෙන් විශ්ව ව්ද්‍යාලවලට ඇතුල්වීමට ලැබෙන්නේ සුළු පිරිසකටයි. ඉතිරි සියලු දෙනා වෘත්තිය පාඨමාලා හරහා උසස් රැකියාවලට යොමු කිරීමට රජය බලාපොරොත්තු වෙනවා. ඒ සඳහා රජයේ විවිධ ආයතන තියෙනවා.ඒවයින් එක් ආයතනයක් වන්නේ උසස් තාක්ෂණ ආයතනයයි.ඒවයේ පාඨමාලා ඉදිරියේ දී විශ්ව විද්‍යාල පාඨමාලා තත්ත්වයට ගෙන ඒමට කටයුතු කරනවා.අ.පො.ස.උසස් පෙළ හා සාමාන්‍ය පෙළ අසමත් දරුවන්ට ද මෙම උසස් අධ්‍යාපන ආයතනවලට ඇතුලත් වීමට රජය සීමත අවකාශයක් ලබා දි තියෙනවා.ඉදිරියේ දී විශ්ව විද්‍යාලවල බාහිර උපාධි පාඨමාලා සීමා කිරීමට පියවර ගෙන තිබෙනවා.ඊට හේතු වන්නේ එම විශ්ව විද්‍යාල බාහිර පාඨමාලා අවිධිමත්ව සිදු කිරීමයි.සේවා අවශ්‍යතාව මත බාහිර උපාධි පාඨමාලා හැදැරීමට කටයුතු කරන වා.මේ අවස්ථාවට දැයට කිරුළ කමිටුවේ සභාපති ඇමැති රංජිත් සියඹලාපිටිය, ජාතික උරුමයන් පිළිබඳ ඇමැති ජගත් බාලසුරිය,සෞඛ්‍ය නියෝජ්‍ය ඇමැති ලලිත් දිසානායක, සබරගමු පළාත් ප්‍රධාන ඇමැති මහිපාල හේරත් උසස් අධ්‍යාපන අමාත්‍යංශ ලේකම් සුනිල් ජයන්ත නවරත්න, කෑගල්ල දිස්ත්‍රික් ලේකම් තුසිත පී වනිගසිංහ යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=s1311191</link>
    <topic>පාපැදි සම්මේලනයේ මුල් පුටුවට හිටපු ලොක්කෝ 2ක් තරග වදිති‍</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපැදි සම්මේලනයේ සභාපති තනතුරට හිටපු සභාපති ජ්‍යෙෂ්ඨ නියෝජ්‍ය පොලිස්පති කේ.පී.පී.පතිරණ මහතා හා හිටපු සභාපති එන්.කරුණාරත්න යන මහත්වරු ඊයේ නාමයෝජනා භාර දුන්හ.උප සභාපති තනතුරු 7ක් වෙනුවෙන් දසදෙනකු නාමයෝජනා භාර දි තිබීම විශේෂත්වයකි. ලේකම්, භාණ්ඩාගාරික හා උප ලේකම් තනතුරුවලට ද තරගකාරීත්වයක් හටගෙන තිබේ.උප සභාපති තනතුරුවලට යුද හමුදා ක්‍රීඩා සමාජයේ රවී මායාදුන්න, ගම්පහ ක්‍රීඩා සමාජයේ සුමිත් බාලසූරිය, අනුරාධපුර ක්‍රීඩා සමාජයේ ආර්. චන්ද්‍රසේකර, පැරගන් ක්‍රීඩා සමාජයේ නිහාල් කුලසේකර, රත්නපුර දිස්ත්‍රික් සංගමයේ නන්දා රාජපක්ෂ, නාවික හමුදා ක්‍රීඩා සමාජයේ කපිතාන් එස්.රත්නායක, ‍පොලිස් ක්‍රීඩා සමාජයේ ලලිත් ජයසිංහ, නුවර පාපැදි සංගමයේ ඊ.එම්.දිසානායක, කලුතර දිස්ත්‍රික් සංගමයේ සුලලිත දීපාල් හා දකුණු පළාත් පාපැදි සංගමයේ කුෂාන් කෝදාගොඩ යන මහත්වරු ඉදිරිපත්ව සිටිති.ලේකම් තනතුරට ගුවන් හමුදා ක්‍රීඩා සමාජයේ ගෲප් කපිතාන් සුජීවන් සේනසිංහ මහතා හා වයිකින් ක්‍රීඩා සමාජයේ වසන්තා කහපොළ ආරච්චි මහත්මිය තරග වදිති.භාණ්ඩාගාරික තනතුරට වින්ග්වීල් ක්‍රීඩා සමාජයේ ඩබ්ලිව්. එම්. එස්.බණ්ඩාර හා පැරගන් ක්‍රීඩා සමාජයේ විල්මන් පෙරේරා යන මහත්වරු අතර සටනකි.උප ලේකම් තනතුරට ඊයේ නාමයෝජනා භාර දී තිබුණේ වින්ග්වීල් ක්‍රීඩා සමාජයේ අශෝක කුමාර පෙරේරා මහතාය.ශ්‍රී ලංකා පාපැදි සම්මේලනයේ නිලවරණය වසර 3කට පසුව පැවැත්වීම මෙහි විශේෂත්වයකි. එම සම්මේලනයේ නිලවරණය අවසන් වරට පැවැතියේ වසර 2010දී වන අතර එවිට සභාපතිවරයාව සිටියේ ඊයේ නැවත එම තනතුරට නාමයෝජනා භාරදුන් නියෝජ්‍ය පොලිස්පති කේ.පී.පී.පතිරණ මහතාය.එම කාලයේ ලේකම් ලෙස කටයුතු කළ එන්.කරුණාරත්න මහතා මෙවර පතිරණ මහතාට එරෙහිව සභාපති තනතුරට නාමයෝජනා දීම කැපී පෙනේ. වසර 2011දී නිලවරණය කැඳවා නාමයෝජනා භාරගත් පසු කේ.පී.පී.පතිරණ මහතාගේ නාමයෝජනාවට එ‍රෙහිව හා තවත් කරුණු කීපයක් පිළිබඳව පැට්‍රික් හපුආරච්චි මහතා අධිකරණය හමුවේ නඩුවක් ‍ගොනු කළේය.එහෙත් වසර කීපයක් ගතවුවද චෝදනාවලට අදාල කරුණු සනාථ නොවූයෙන් පැමිණිලි පාර්ශවය නඩුව ඉල්ලා අස්කර ගත්තේය. එම කාලය තුළ දී අතුරු කමිටුවක් මගින් පාපැදි පරිපාලන කටයුතු සිදු කෙරිණි.පාපැදි සම්මේලනයේ නිලවරණය දෙසැම්බර් 19වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=s1311197</link>
    <topic>හම්බන්තොට ෂාක්ස් - හැව්ලොක්ස් රාත්‍රී තරගය අතහැර දමයි</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් රගර් පළමු කොටසේ තරගාවලිය යටතේ හම්බන්තොට ෂාක්ස් කණ්ඩායම සහ හැව්ලොක්ස් කණ්ඩායම අතර ඊයේ හැව්ලොක්ස් පිටියේ පැවැත්වීමට නියමිතව තිබූ රාත්‍රී තරගය විදුලි ආලෝකය ඇන හිටීම හේතුවෙන් අතහැර දැමීමට සංවිධායකයන්ට සිදුවිය. තරගය පස්වරු 6.30ට ආරම්භ වීමට නියමිතව තිබූ අතර ඊට මොහොතකට පෙර ක්‍රීඩා පිටියට විදුලිය සපයන විදුලිජනක යන්ත්‍ර ක්‍රියාවිරහිත විය. එය යළි යථා තත්ත්වයට පත්විමට මිනිත්තු 45ක කාලයක් ගතවූ අතර ඒ වනවිට තරගය අතහැර දැමීමට සංවිධායකයන් තීරණය කර තිබිණි.මේ සම්බන්ධව හම්බන්තොට ෂාක්ස් ක්‍රීඩා සමාජයේ සභාපති පළාත් සභා මන්ත්‍රී ජොහාන් ප්‍රනාන්දු මහතාගෙන් ‘දිනමිණ’ කළ විමසුමකදී ඒ මහතා කියා සිටියේ මෙවර තරගාවලියේ තම කණ්ඩායම සහභාගි වන පළමු තරගය මෙසේ අතහැර දැමීමට සිදුවීම කණගාටුදායක කරුණක් බවය.තරගය පැවැත්වූයේ නම් ඉතා හොඳ තරගයක් නැරැඹීමට ක්‍රීඩාලෝලීන්ට අවස්ථාව උදාවීමට තිබූ බවත් ‍‍‍ජොහාන් ප්‍රනාන්දු මහතා පැවැසීය.නැවත තරගය පැවැත්වෙන දිනය ඉදිරියේ දි තරග සංවිධායක කමිටුව විසින් තීරණය කරනු ඇති බවත්, එම තරගය බොහෝ විට තරගාවලියේ අවසන් භාගයේ දී පැවැත්වෙනු ඇති බවත් රගර් සංගමයේ ලේකම් රිස්ලි ඉල්යාස් මහතා ප්‍රකාශ කළේය.යුද හමුදාවට තියුණු ජයක්මේ අතර යුද හමුදා පිල හා පොලිස් කණ්ඩායම අතර දියගම දී පැවැති තරගයෙන් ලකුණු 15-14ක තියුණු ජයක් වාර්තා කිරීමට යුද හමුදාව සමත්විය. තරගයේ පළමු භාගය නිමාවන විට ලකුණු 3-0කින් පොලිස් කණ්ඩායම ඉදිරියෙන් පසුවූවත් දෙවැනි භාගයේ දී ඉතා සාර්ථක ලෙස තරගයට අවතීර්ණ වූ යුද හමුදා පිල ගෝලයක්, උත්සාහක දිනුමක් හා‍ ‍ඩ්‍රොප් ගෝලයක් සමග ලකුණු 15ක් රැස් කරමින් ජයග්‍රහණයට හිමිකම් කීවේය. පොලිස් පිල ලැබූ ලකුණු සංඛ්‍යාවට උත්සාහක දිනුමක් හා දඬුවම් පහර 3ක් ඇතුළත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=s1311192</link>
    <topic>බෝල්ට්-ෂෙලී සම්මාන දිනති</topic>
    <author/>
    <content>අන්තර් ජාතික මලල ක්‍රීඩා සම්මේලනය වාර්ෂිකව පවත්වනු ලබන සම්මාන උළෙලේ වසරේ ක්‍රීඩකයා හා ක්‍රීඩිකාව සම්මාන ද්විත්වය අත්කර ගැනීමට ජැමෙයිකාවේ සුපිරි ක්‍රීඩක ක්‍රීඩිකාවන් දෙපළ වන උසේන් බෝල්ට් හා ෂෙලී ඈන් ෆ්‍රේසර් සමත්වූහ. පසුගියදා පැවැති මේ සම්මාන උළෙලේ දී වසරේ ක්‍රීඩකයා සම්මානය දිනූ 27හැවිරිදි බෝල්ට් මීට පෙර එම සම්මානයට සිවුවරක්ම හිමිකම් කීම විශේෂත්වයකි.ඔහු 2008, 2009, 2011 හා 2012 වසරවලදී එම සම්මානය දිනා ගත්තේය. මෙවර මොස්කව් නුවර පැවැති ලෝක ශුරතාවලියේ දී ඉතා සාර්ථක ලෙස මීටර් 100 හා 200 තරග වාර්තා යළි තමා සතු කරගැනීම මෙවර සම්මානයත් ඔහුට ලැබීමට ඉවහල් වීය.26හැවිරිදි ෂෙලී ඈන් මොස්කව් ශූරතාවලියේ දි මීටර් 100 තරග ඉසව්ව ජය ගනිමින් එතෙක් තමා සතුව පැවැති වාර්තාව යළි අත්කර ගැනීමට සමත්වූවාය. එහිදී ඇය තම තරග ඉසව්ව නිමාකළේ තත්පර 10.71ක කාලයකින්ය.එය මේ වසරේ කාන්තා මීටර් 100 ඉසව්වේ වේගවත්ම කාලය ද වේ. සම්මානයට අමතරව අමෙරිකානු ඩොලර් ලක්ෂයක මුදල් ත්‍යාග ද ඔවුන්ට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=s1311193</link>
    <topic>සා.සර්වේශස් පිලට පූර්ණ ජය</topic>
    <author>ප්‍රියාන් ද සිල්වා මාතර ක්‍රීඩා</author>
    <content>අවු.19න් පහළ පාසල් ක්‍රිකට් තරගාවලියේ පළමු පූර්ණ ජයග්‍රහණය වාර්තා කිරීමට මාතර සාන්ත සර්වේශස් පිල සමත්විය. මාතර උයන්වත්ත පිටියේදී දෙහිවල එස් ද එස් ජයසිංහ විදුහල ඉනිමකින් හා ලකුණු 54කින් පරාජයට පත් කරමින් සර්වේශසය මේ ජයග්‍රහණය හිමිකර ගත්තේය.තරගයේ පළමු ඉනිමට පන්දුවට පහරදුන් ජයසිංහ පිල ලකුණු 116කට දැවී ගිය අතර සාන්ත සර්වේශස් පළමු ඉනිමට ලකුණු 248ක් රැස් කළේය.ලකුණු 132ක් පිටුපසින් දෙවැනි ඉනිම ඇරඹු ජයසිංහ විදුහල් පිලට සියල්ලන් දැවී ලබාගත හැකිවුයේ ලකුණු 78ක් පමණි.එස් ද එස් ජයසිංහ පළමු ඉනිම-116 (ඕවර 38.2) මහේෂ් පීරිස් 42 (චානුක ඩිල්ෂාන් 20/4) සහ දෙවැනි ඉනිම-78 (ඕවර 42.3) (සංජික රිද්ම 29/5, චානුක ඩිල්ෂාන් 20/3)සා.සර්වේශස් පළමු ඉනිම-278 (ඕවර 64.3) ලෝචන මොහොට්ටි 65, කවිඳු උමේෂ් නොදැවී 46, රුචිර ජයතුංග 36 (මහේෂ් පීරිස් 39/5, මදුක නිර්මාල් 77/3).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=s1311194</link>
    <topic>කාන්රිච් ෆිනැන්ස් කඩුලු 6කින් ජයගනී</topic>
    <author>ප්‍රියාන් ද සිල්වා මාතර ක්‍රීඩා</author>
    <content>වෙළෙඳ සේවා ක්‍රිකට් තරගාවලියේ 'ඩී' කාණ්ඩයේ පෑන් ඒෂියා බැංකු පිල සමග පැවැති තරගයෙන්කඩුලු 6ක ජයක් හිමිකර ගැනීමට කාන්රිච් ෆිනැන්ස් සමාගම සමත්විය. පළමුව පන්දුවට පහරදුන් පෑන් ඒෂියා පිල ලකුණු 160කට දැවී ගිය අතර කාන්රිච් පිල ඕවර 27.4කදී කඩුලු 4ක් පමණක් දැවී ජයග්‍රහණය සපුරා ගත්තේය. කාන්රිච් පිල වෙනුවෙන් විශිෂ්ට පන්දු යැවීමක නිරතවු රොෂාන් ලක්සිරි ලකුණු 23කට කඩුලු 5ක් දවාගත්තේය.පෑන් ඒෂියා-160 (ඕවර 46.1) තුසිත සිල්වා 50 (‍‍රොෂාන් ලක්සිරි 23/5)කාන්රිච්-165/4 (ඕවර 27.4) අනුර කාරියවසම් නොදැවී 38, මහේල විජයලත් 35, ශෂික තිවංක 32 (බුද්ධික ද අල්විස් 47/2).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=s1311195</link>
    <topic>ශ්‍රී ලංකා-නවසීලන්ත විස්සයි 20 පළමු තරගය අද</topic>
    <author>වර්නන් ගුණසේකර</author>
    <content>ශ්‍රී ලංකාව හා නවසිලන්තය අතර තරග දෙකකින් සමන්විත ජාත්‍යන්තර විස්සයි20 ක්‍රිකට් තරගමාලාවේ පළමු තරගය පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී අද පැවැත්වේ. මේ වනවිට අන්තර් ජාතික විස්සයි20 ක්‍රිකට්‍ ශ්‍රේණිගතකිරීම් අනුව පළමු ස්ථානයේ පසුවන ශ්‍රී ලංකාවට සිය ස්ථානය රැක ගැනීමට නම් මේ තරගාවලියේ එක් තරගයක් ජය ගැනීම අනිවාර්යය වී තිබේ.අද තරගය මෙන්ම ලබන 21 වැනිදාත් මේ ක්‍රීඩාංගණයේදීම පැවැත්වෙන අනෙක් තරගය සඳහාත් වන පහළොස් දෙනාගෙන් යුත් ශ්‍රී ලංකා සංචිතයේ එකම නවක මුහුණ වනුයේ තුන් ඉරියව්වෙන් කැපී පෙනෙන ක්‍රීඩක රමිත් රඹුක්වැල්ල ය. 22 හැවිරිදි රඹුක්වැල්ල මේ වසර මුලදී බංග්ලාදේශයට එරෙහිව පැවැති විස්සයි20 තරගමාලාවේ ශ්‍රී ලංකා සංචිතයට ඇතුළත්ව සිටියද ඔහු ක්‍රීඩා කළේ නැත.මේ ද්විත්ව විස්සයි20 තරගමාලාව සඳහා වන ශ්‍රී ලංකා සංචිතයට අශාන් ප්‍රියන්ජන්, දිමුත් කරුණාරත්න හා රංගන හේ්රත් ඇතුළත් නොකිරීමට තේරීම් නිළධාරීන් තීරණය කර තිබේ.මේ අනුව ශ්‍රී ලංකා දඟ පන්දු බළඇණිය රඹුක්වැල්ල, අජන්ත මෙන්ඩිස්, සචිත්‍ර සේනානායක හා සීකුගේ ප්‍රසන්නගෙන් සමන්විත වෙයි.දිනේෂ් චන්දිමාල් කණ්ඩායමේ නායකත්වය දරණ අතර ලසිත් මාලිංග උපනායකයා වෙයි.ශ්‍රී ලංකාව හා නවසිලන්තය අතර අද පැවැත්වෙන්නේ 12 වැනි විස්සයි20 තරගයයි. දෙපිල අතර මෙතෙක් පැවැති තරග 11න් ශ්‍රී ලංකාව තරග 5ක් ජය ගැනීමට සමත්ව තිබේ. නවසිලන්තයට ජයග්‍රහණ 4කි.එක් තරගයක් සමව අවසන්ව ඇති අතර එක් තරගය ප්‍රතිඵලයක් නැත.විසඳුමක් නැති තරගය වාර්තා වන්නේ ද පල්ලෙකැලේ ක්‍රීඩාංගණයෙනි. පසුගිය වසරේ ඔක්තෝබර් 30 වැනි දින පැවැති ඒ තරගයට විටින් විට වර්ෂාවෙන් බාධා පැමිණීම හේතුවෙන් එය අහෝසි කෙරිණි.ශ්‍රී ලංකාව හා නවසිලන්තය අතර මංගල ජාත්‍යන්තර විස්සයි20 තරගය පැවතියේ 2006 වසරේ දෙසැම්බර් 22 වැනි දින වෙලිංටන්හිදීය. ඒ තරගය ලකුණු 18කින් ජයග්‍රහණය කිරීමට ශ්‍රී ලංකාව සමත් විය.ශ්‍රී ලංකා විස්සයි20 සංචිතය මෙසේය.දිනේෂ් චන්දිමාල් (නායක), ලසිත් මාලිංග (උපනායක), තිලකරත්න ඩිල්ෂාන්, කුසල් ජනිත් පෙරේරා, කුමාර් සංගක්කාර, මහේල ජයවර්ධන, ඇන්ජලෝ මැතිව්ස්, ලහිරු තිරිමාන්න, සචිත්‍ර සේනානායක, අජන්ත මෙන්ඩිස්, සීකුගේ ප්‍රසන්න, රමිත් රඹුක්වැල්ල, සුරංග ලක්මාල්, තිසර පෙරේරා, නුවන් කුලසේකර.නවසීලන්ත පිල - කයිලි මිල්ස් (නායක), ඉයන් බට්ලර්, ග්‍රාන්ට් එලියට්, ටොම් ලැතම්, නේදන් මැකලම්, කොලින් මුන්රෝ, රොබ් නිකොල්, හමීෂ් රදෆර්ඩ්, නීල් බෘම්, ඇන්ටන් ඩෙවිසිච්, ඇන්ඩෘ එලිස්, මිචෙල් මැක්ලෙනගන්, ඇඩම් මයින්, ජේම්ස් නීෂම්, ලූක් රොන්චි.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=s1311196</link>
    <topic>සචින් ගැන අයියාගෙන් පොතක්</topic>
    <author/>
    <content>සොයුරකු, උපදේශකයකු, මඟපෙන්වන්නකු හා ගුරුවරයකු ලෙස සිය බාල සොයුරු සචින් තෙන්ඩුල්කාර්ගේ ක්‍රිකට් ජීවිතය පසුපසින් සිටි ඔහු‍ගේ සොයුරු අජිත් තෙන්ඩුල්කර් 'The Making of a Cricketer' ග්‍රන්ථය රචනා කරමින් සචින් පිළිබඳ සිය මතකය අවදි කරයි.සචින්ගේ වසර විසිපහක ක්‍රිකට් දිවියේ දැවැන්ත සෙවණැල්ල ලෙස විචාරකයන් හඳුන්වන අජිත් පළමුවරට මාධ්‍ය හමුවේ සිය සොයුරා පිළිබඳ අදහස් දැක්වූයේ මේ ග්‍රන්ථය එළිදැක්වීමෙන් පසුවය.ටෙනිස් පන්දුවෙන් ක්‍රීඩා කළ කුඩා වියේ පටන්ම සචින්ගේ දස්කම් තමා හඳුනාගත් බවත්, පසුකලෙක අන්තර් ජාතික ක්‍රිකට් පිටිය ජය ගැනීමට සමත් වීරයකු බිහිවන්නේ ඒ අනුව බවත්, සිය ග්‍රන්ථය එළිදැක්වීමේ මාධ්‍ය හමුවේදී අජිත් තෙන්ඩුල්කර් අනාවරණය කළේය.පාසල් වියේදී සචින් ක්‍රීඩා කරන අයුරු දුටු තරග විනිසුරු ‍ගෞන්දකාර්, සචින් ඉදිරි වසර 4 ඇතුළත දී ජාතික කණ්ඩායම නියෝජනය කරන බව කී විට සෙසු අය ඊට සරදම් කළ බව ද අජිත් කියා සිටියේය.සචින් පීඩනය දරා සිටිය හැකි වර්ගයේ ක්‍රීඩකයකු බව කී අජිත්, එය සිය මවගෙන් ලැබූ දෙයක් වන්නට ඇතැයි ද කී‍වේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=f1311191</link>
    <topic>අපේ ජනපතිතුමා රටේ ජනතාවට ජීවිතය දුන්නා</topic>
    <author/>
    <content>මහින්ද රාජපක්ෂ ජනපතිතුමාගේ දෙවැනි පදවිප්‍රාප්තියේ තෙවැනි වසර සැමරීම නිමිත්තෙන් ‘දිනමිණ’ හා සාකච්ඡාවකට එක් වෙමින්, වාරිමාර්ග හා ජලසම්පත් කළමනාකරණ අමාත්‍ය නිමල් සිරිපාල ද සිල්වා ප්‍රකාශ කරන්නේ ජනාධිපතිවරයා ස්ථිර දේශපාලන අධිෂ්ඨානයකින් හා පෞරුෂයකින් යුත් නායකයෙක් බවයි. අන්තර්ජාතික බලපෑම්වලට සාර්ථකව මුහුණ දෙමින්, කලාපයේ සෙසු නායකයන් අබිබවා යාමට එතුමාට හැකියාව ලැබී ඇත්තේ සිය දේශයට ඇති බලවත් භක්තිය නිසා බව ඇමතිවරයා පැහැදිලි කළේ මෙසේය.තුන්වෙනි ලෝකයේ දියුණු වෙමින් පවතින රටවල නායකයන් විදේශ බලවේග ඉදිරියේ දණ නැමීම සාමාන්‍ය දෙයක්. ඔවුන් ඒවාට අනුව තමන්ගේ ගමන් මාර්ගය වෙනස් කරනවා. ගනු ලබන තීරණ අතහැර දමා විදේශ බලවේගයන්ට අවශ්‍ය පරිදි කටයුතු කරනවා.මහින්ද රාජපක්ෂ මහතා කලාපීය නායකයන් අතර පුරෝගාමී නායකයෙක් වෙන්නේ මෙහිදී ය. ඔහු කිසිවිටෙකත් විදේශීය බලවේගවල නූල් සූත්තර මඟින් නැටවෙන රූකඩයක් බවට පත් වූයේ නැහැ. එයට හේතුව එතුමා රටට අසීමිත ආදරයක් දැක්වීමයි.මහින්ද රාජපක්ෂ මහතා ශක්තිමත් හා නිර්භීත නායකයෙක්. ත්‍රස්තවාදය අවසන් කිරීමේ සටනේදී එතුමා භය නැතිව එම තීන්දුව ගත්තා. ඔහු ධනාත්මක නායකයෙක්. ඒ වගේම ඔහුගේ ආත්මශක්තිය කිසිවෙකුට දෙවෙනි වන්නේ නැහැ. ඒ නිසා පදවිප්‍රාප්තිය සමරන මේ මොහොතේ අපි මුලින්ම ආවර්ජනය කළ යුත්තේ එතුමා ජාතියට තහවුරු කළ ජීවත්වීමේ අයිතියයි.එපමණක් නොවෙයි. අන්තර්ජාතික දේශපාලන තලයන්හිදී තම මතය ඉදිරිපත් කර එය බොහෝ අවස්ථාවන්හිදී ජයග්‍රහණය කරවන්නට එතුමාට හැකිවි තිබෙනවා. එය දුෂ්කර අභියෝගයක්.අපගේ සම්ප්‍රදායික විදේශ මිතුරන්ට අමතරව මැදපෙරදිග, අප්‍රිකානු හා පිලිපීනය, ජපානය වැනි රටවල් සමඟ යහපත් සබඳතාවක් ගොඩනඟා ගැනීමට හැකි වූයේ එතුමාගේ දූරදර්ශී නායකත්වය නිසයි.ශ්‍රී ලංකා‍ව කවදාවත් ශක්තිමත් විදේශ සබඳතාවක් ගොඩනඟා ගැනීමට උනන්දුවක් නොදැක්වූ අප්‍රිකානු රටවල් සමඟ ඇති කර ගත් විශ්වසනීය බැඳීම අපිට අන්තර්ජාතික දේශපාලනයේදී වාසිදායක වුණා. යුරෝපය ඇතුළු බටහිර රටවල් භේද විරහිතව අප රටට දඬුවම් කළ යුතුය යන ආකල්පයේ සිටියත් පැරැණි මිතුරන්ට අමතරව නව සබඳතා ගොඩනඟා ගැනීම නිසා විදේශ බලවේග ජය ගැනීමට හැකි වුණා. එය දූරදර්ශී නායකත්වයේ ලක්ෂණයක්.යුද්ධය අවසන් කිරීමෙන් පසු සංවර්ධනය වේගවත් කිරීමේ අභියෝගය ජනාධිපතිතුමා ඉදිරියේ තිබුණා. අපේ රජය යුද්ධය පැවැති අවස්ථාවේදීත් නොනවත්වා සංවර්ධන කටයුතු ගෙන ගියත් 30 අවුරුදු යුද්ධ නිසා සංවර්ධනය පැවැතියේ ප්‍රමාණවත් මට්ටමක නෙවෙයි. ඒ සඳහා තව අවුරුදු 30ක් බලාගෙන ඉන්නවද කියන ප්‍රශ්නයට අප මුහුණ දිය යුතුව තිබුණා.දවසකින් දෙකකින් ප්‍රාග්ධනය ඉහළ නැංවීමේ හැකියාවක් ඇත්තේ නැහැ. වෙනත් දියුණු වූ බොහෝ රටවල් එම වර්ධනය ඇති කරගත්තේ විදේශ ණය මඟින්, ජාතික නිෂ්පාදනය වැඩි කර ගැනීමෙන්, මුදල් සොයාගෙන අපි ආයෝජනය කළා. කොළඹ දකුණ හා හම්බන්තොට වරාය, මත්තල ගුවන්තොටුපළ, දකුණ හා කටුනායක අධිවේගී මාර්ග මේ සියල්ල මෙරට ඉතුරුම්වලින් පමණක් කරන්න ගියා නම් තව අවුරුදු 100කට කරන්න ලැබෙන්නේ නැහැ. විදේශ ණය ගැනීම සංවර්ධනයට කෙටි මාර්ගයක්.ආර්ථිකය ගොඩනැංවීමට යටිතල පහසුකම් දියුණු කළ යුතුයි. ආයෝජකයන් හා සංචාරකයන් ගෙන්වා ගැනීමට අවශ්‍ය නම් යටිතල පහසුකම් දියුණු කළ යුතුයි. ලෝකයේ දියුණු වූ සෑම රටක්ම ප්‍රගතිය කරා ‍ගියේ ණය ආධාරවලින්. චීනය, ද. කොරියාව, මැලේසියාව, සිංගප්පූරුව වැනි රටවල් එයට උදාහරණ හැටියට පෙන්වන්න පුළුවන්. ආර්ථිකයේ ඇතිවන උද්දීපනය මත ණය ගෙවීම කළ හැකියි.අපි මෙතෙක් ගන්න කිසිම ණයක් නොගෙවා ඉඳලා නැහැ. හැම වාරිකයක්ම නියමිත විදිහට ගෙව්වා. අපේ වාර්තා හොඳයි.විග්‍රහාත්මකව බැලූවිට ජාතික ආර්ථිකය ගොඩනැඟීම යන්නෙන් අදහස් වන්නේ රට තුළ නිෂ්පාදනය දියුණු කිරීමයි. අපි දේශීය ව්‍යාපාරිකයන්ට සහන සැලසීම හා ඒ තුළින් ඔවුන්ගේ නිෂ්පාදන වර්ධනය කිරීමට අවශ්‍ය දිරිදීම දිගටම කරගෙන යනවා.නමුත් දේශීය ඉල්ලුම සම්පූර්ණ කිරීම දේශීය ව්‍යාපාරිකයන්ට පමණක් කළ නොහැකියි. අපිට විදේශීය ආයෝජකයන් අවශ්‍ය මේ නිසයි. ලෝකයේ කිසිම රටක් දේශීය ව්‍යාපාර මඟින් පමණක් දියුණු වී නැහැ. රුසියාව, චීනය වැනි රටවල් පවා විදේශීය ආයෝජන සඳහා විවෘත කරනවා. ඒ නිසා වර්තමානයේ ජාතික ආර්ථිකය පිළිබඳ පුළුල් දෘෂ්ටි කෝණයකින් විමසා බැලිය යුතුයි.අපි විදේශ ආයෝජකයන් ගෙන්වා ගන්නේ අපේ රට දියුණු කිරීමටයි. ඔවුන්ට අපේ සම්පත් සූරාකන්න ඉඩ දෙන්නේ නැහැ. විදේශීය ආයෝජකයන්ට විරුද්ධ වන අය ඔවුන්ට පනවන කොන්දේසි ගැන දන්නේ නැහැ.ප්‍රතිපත්තියක් හැටියට තිරුවානාගල් ඒ ආකාරයෙන් පිටරට යවන්න ඉඩ දෙන්නේ නැහැ. ඉල්මනයිට් රට යවන්න බැහැ. ඒවා රට යවනවා නම් අගය එකතු කිරීමක් කළ යුතුයි. අදාළ කර්මාන්තයක් මෙරට ආරම්භ කළ යුතුයි. මහින්ද චින්තනය දේශීය සම්පත් ආරක්ෂා කරන ප්‍රතිපත්තියක්.අපි විදේශීය ආයෝජකයන් සඳහා අවස්ථා ලබාදී තිබෙන්නේ ඔවුන්ට භූමියේ හිමිකමක් නොලැබෙන ආකාරයටයි. ඔවුන්ට තට්ටු නිවාස සංකීර්ණයක හිමිකමක් ලබා ගන්නවා නම් එය ලබාගත හැක්කේ 6 වන මහලින් ඉහළ මහල් සඳහායි. එහි අදහස ස්වදේශිකයන්ට බිමේ අයිතිය තිබිය යුතුය යන්නයි. ඔවුන්ට බිමේ අයිතිය ගන්න බැහැ. බද්දට ගන්න පුළුවන්. නමුත් එයින් බිමේ අයිතියක් ලැබෙන්නේ නැහැ.විදේශිකයන්ට ඔස්ට්‍රේලියාවේ ඉඩමක් ගෙයක් ගන්න පුළුවන්. එංගලන්තයෙන් විදේශිකයන්ට ඉඩම් ගන්න පුළුවන්. නමුත් ලංකාවේ එහෙම ගන්න බැහැ. එය මහින්ද රාජපක්ෂ රජයේ සුවිශේෂ ලක්ෂණයක්. අපි ආයෝජකයන් ගේන්නේ මේ සියලු කොන්දේසි යටතේයි.නැහැ. ඔහුට භූමියේ හිමිකමක් නැහැ. ඔහුට ඉඩම ලබාදී තිබෙන්නේ බදු කාලයකට යටත්වයි.අනිවාර්යෙන්ම සෑම සහනයක්ම ඉදිරියටත් දෙනවා. එපමණක් නොවෙයි, දේශීය ආයෝජකයින්ට විදේශීය ආයෝජකයින් සමඟ එකතුව හවුල් ව්‍යාපර කිරීමට අවශ්‍ය සියලුම සහන ලබාදී තිබෙනවා.ජනාධිපතිතුමා බලයට පත්වන විට තිබුණු විරැකියා අනුපාතය මේ වන විට 4.9% දක්වා පහළ ගොස් තිබෙනවා. ඒ දවස්වල 30% තිබූ බැංකු පොළී අනුපාතය දැන් 12%ට පහළ බැස තිබෙනවා. ඊළඟට ඒකපුද්ගල ආදායම ඇමෙරිකන් ඩොලර් 1200 සිට 2400 දක්වා දෙගුණව තිබෙනවා. උද්ධමනය තනි ඉලක්කමකට ඇවිල්ලා තිබෙනවා.සෑම අංශයකින්ම ආදායම් වර්ධනයව තිබෙනවා. ගෘහ සේවිකාවගේ සිට මේසන් බාස් දක්වා සියලු දෙනාගේම වැටුප් වැඩිව තිබෙනවා. ගම්මිරිස්, කුරුඳු, එනසාල්, කරාබු නැටි, ව‍ගේ සුළු අපනයන බෝගවලට හොඳ ස්ථාවර මිලක් ලැබෙනවා. තේ හා රබර්වලට හොඳ මිලක් ලැබෙනවා. සංචාරකයන් ලක්ෂ 10කට වඩා ඇවිත් තිබෙනවා. දැන් සංචාරක කර්මාන්තයට හොඳයි. මේ විදිහට හැමෝගෙම ආර්ථිකය ශක්තිමත්ව තිබෙනවා. හාල් පිටරටින් ගෙන ඒම නවත්වා තිබෙනවා. කර්මාන්ත, කෘෂි, සේවා අංශ තුනේ නිෂ්පාදනය ඉහළ ගිහින් තිබෙනවා.එය මේ රජයේ විශේෂත්වයක් . එක පළාතකට විතරක් වැඩ කළේ නැහැ. ගෝඨාභය රාජපක්ෂ මහතා‍ගේ මූලිකත්වයෙන් කොළඹ හා කේන්ද්‍රිය නගර කිහිපයක් විශාල දියුණුවක් ලබා තිබෙනවා. ඒ වගේම දැයට කිරුළ වැඩසටහන යටතේ ප්‍රාදේශීය නගර දියුණු කරනවා. බැසිල් රාජපක්ෂ මහතා යටතේ ක්‍රියාත්මක කළ උතුරු වසන්තය හා නැ‍ඟෙනහිර උදානය වැඩසටහන්වලින් ඒ පළාත්වල විශ්මිත දියුණුවක් ලබා තිබෙනවා.පරිසරයට ඔරොත්තු දෙන සංවර්ධනයක් ඇති කිරීම රජයේ ප්‍රතිපත්තියයි. ආණ්ඩුව පිවිතුරු පුරවර වැඩසටහන යටතේ විශාල වැඩ කොටසක් කරනවා. ඒ තුළින් ආසියාවේ පවිත්‍රම නගරයක් බවට කොළඹ පත් කිරීමට හැකිව තිබෙනවා.දේශපාලනයේ දී ඉවසීම අවශ්‍යයි. චීන කඩයකට වැදුණ ගොන්නාම්බෝ වගේ හැසිරිලා බලය ගන්න බැහැ. විපක්ෂයේ උදවිය දැඩි කෑදරකමින් කටයුතු කරනවා. නායකත්වයට විරුද්ධව කැරලි ගහලා කවදාවත් දේශ පාලන ගමනක් යන්න බැහැ.ආණ්ඩුව ජන මතයට ගරු කරමින් කටයුතු කරනවා. රට දියුණු කරනවා. ඒ නිසා විපක්ෂයට ආණ්ඩු විරෝධයක් ‍ගොඩනඟා ශක්තිමත් වීමට ඉඩක් ලබාදී නැහැ. ඒ නිසා අපි බහු පක්ෂ දේශපාලනයට තිත තියලා තියෙනවා කියන කතාව ඇත්ත. ආණ්ඩුව හොඳින් කටයුතු කරන විට ජනතාවගේ වෛරය විපක්ෂයට යොමු වීම වළක්වන්න බැහැ.අවුරුදු හතරකින් පස්සේ නැවත ඡන්දයකට යනවද එහෙම නැත්නම් අහකින් තියෙනවද කියන දේ තීරණය කළ යුත්තේ ජනාධිපතිතුමායි.ඔව්. ජනාධිපතිවරණයක් අද එහෙම නැත්නම් හෙට හෝ තව වසර හතරකින් තිබ්බත් ජනාධිපතිතුමා ජයග්‍රහණය කරනවා. අපිට තුනෙන් දෙකක බලයක් තිබෙනවා. මේ ආණ්ඩුව දකුණු ආසියාවේ ස්ථාවරම ආණ්ඩුවයි. පාර්ලිමේන්තු බලය 2016 දක්වා තිබෙනවා. ඒ නිසා අපිට ස්ථාවරත්වය පිළිබඳ සැකයක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>19</day>
    </date>
    <link>http://www.dinamina.lk/2013/11/19/_art.asp?fn=f1311192</link>
    <topic>ශ්‍රී ලාංකේය දේශපාලනයේ මහින්ද ලකුණ!</topic>
    <author/>
    <content>l යුද්ධය අවසන් වූ දා පටන්ම ජනාධිපතිතුමාටත් ශ්‍රී ලංකාවටත් එරෙහිව දෙමළ ඩයස්පෝරාව සහ ඔවුන්ගේ මිතුරෝ විශාල මඩ ව්‍යාපාරයක් දියත් කළහ. ඔවුන් එවැනි ක්‍රියා පිළිවෙතකට යොමු වූයේ ඇයි? මට පෙනෙන හැටියට මීට ප්‍රධානම හේතුව ත්‍රස්තවාදය සහමුලින් උපුටා දැමීමට ශ්‍රී ලංකාව සමත්වීමයි. අද ලෝකයේ අන් කිසිදු රාජ්‍යයක් ත්‍රස්තවාදය මුලිනුපුටා දැමීමට සමත් වී නැත. ඇතැම් තැන්වල දී ත්‍රස්තවාදී නායකයන් මරා දැමීම, යුදමය අවස්ථාවල දී ත්‍රස්තවාදී කොටස් පරාජය වීම, ත්‍රස්තවාදීන් ගේ වාසස්ථානවලට බෝම්බ දමා විනාශ කිරීම ආදී දේවල් සිදු වුණත්, එම ත්‍රස්තවාදී ව්‍යාපාරවල තීරණාත්මක අවසානයක් නොපෙනේ.ජනාධිපති මහින්ද රාජපක්‍ෂ මැතිතුමාගේ දෙවැනි පදවි ප්‍රාප්තියේ තෙවැනි වර්ෂ පූර්ණය උත්සවාකාරයෙන් පැවැත්වෙන්නේ නවතම වාතාවරණයකයි. ඒ, මේ වනවිට එතුමා වසර දෙකක කාලසීමාවක් සඳහා පොදු රාජ්‍ය මණ්ඩලයේ සභාපතිවරයා ලෙස ඒකච්ඡන්දයෙන් පත්ව සිටින බැවිනි. මේ අවස්ථාව පොදු රාජ්‍ය මණ්ඩල ඉතිහාසයේ මෙන් ම නූතන ලංකා ඉතිහාසයේත් වැදගත් අවස්ථාවකි.තිස් අවුරුදු යුද්ධයකින් පසු මෙවැනි උසස් තනතුරක් අපේ රටේ රාජ්‍ය නායකයකුට හිමිවීම පිළිබඳ අප කාටත් සතුටු විය හැකි ය. මේ පත්වීම පුද්ගලික ජයග්‍රහණයක් මෙන් ම රටේ ද ජයග්‍රහණයක් වන බැවිනි. යුද්ධය අවසන් වූ දා පටන්ම ජනාධිපතිතුමාටත් ශ්‍රී ලංකාවටත් එරෙහිව දෙමළ ඩයස්පෝරාව සහ ඔවුන්ගේ මිතුරෝ විශාල මඩ ව්‍යාපාරයක් දියත් කළහ.ඔවුන් එවැනි ක්‍රියා පිළිවෙතකට යොමු වූයේ ඇයි? මට පෙනෙන හැටියට මීට ප්‍රධානම හේතුව ත්‍රස්තවාදය සහමුලින් උපුටා දැමීමට ශ්‍රී ලංකාව සමත්වීමයි. අද ලෝකයේ අන් කිසිදු රාජ්‍යයක් ත්‍රස්තවාදය මුලිනුපුටා දැමීමට සමත් වී නැත. ඇතැම් තැන්වල දී ත්‍රස්තවාදී නායකයන් මරා දැමීම, යුදමය අවස්ථාවල දී ත්‍රස්තවාදී කොටස් පරාජය වීම, ත්‍රස්තවාදීන් ගේ වාසස්ථානවලට බෝම්බ දමා විනාශ කිරීම ආදී දේවල් සිදු වුණත්, එම ත්‍රස්තවාදී ව්‍යාපාරවල තීරණාත්මක අවසානයක් නොපෙනේ.ඇෆ්ගනිස්තානය, පාකිස්තානය ආදී තැන්වල ත්‍රස්තවාදය එළිපිටම ක්‍රියාත්මක වේ. ඉන්දියාව වැනි රටක එය සැඟවුණු අභියෝගයකි. එහෙත් නිරන්තරයෙන් තර්ජනය පවතී. මේ කිසිදු තැනක ත්‍රස්තවාදය සහමුලින් උපුටා දැක්වීමක් සිදුවී නැත.මෙවැනි පසු බිමක ශ්‍රී ලංකාව ත්‍රස්තවාදය සහමුලින් පරාජය කරමින් ලැබූ ජයග්‍රහණය දෙමළ ඩයස්පෝරාවටත්, ඔවුන් ගේ හිතෛශීන්ටත් සුවිසල් අභියෝගයකි. මේ බලවේග එල්.ටී.ටී.ඊ යට බැඳී යුද පෙරමුණට නොපැමිණිය ද ලෝකය පුරා විසිරී පැතිරී හිඳිමින් මුල්‍යමය වශයෙන් හා ප්‍රචාරාත්මක වශයෙන් එල්.ටී.ටී.ඊ යට විශාල සහයෝගයක් දැක්වීය. නමුත්, දැන් වනවිට ඔවුන් යුරෝපයේ හා අමෙරිකාවේ අනාථව සිටී.තවමත් කොපමණ ප්‍රචාර ගෙන ගියත්, මේ ප්‍රචාර සාවද්‍ය බව දිනෙන් දින හෙළිදරව් වෙමින් පවතී. මේ නිසා ඔවුන් තම අන්තිම තුරුම්පුව හැටියට යුද අපරාධ සම්බන්ධයෙන් ලෝක මතවාදයක් ඇති කිරීමේ වෑයමක යෙදී සිටී. එම තුරුම්පුව වැඩි වශයෙන් බලගන්වන්නේ රාජපක්‍ෂ සහෝදරයන්ට සහ ශ්‍රී ලංකා හමුදාවට එරෙහිව යි.මේ පසුබිම ඔස්සේ බලන කල ඩයස්පෝරාවට ප්‍රබල බලපෑමක් කළ හැකි රටවල් පවා ඇතුළත් පොදු රාජ්‍ය මණ්ඩලයේ සභාපතිත්වයට ජනාධිපති මහින්ද රාජපක්ෂ මැතිතුමා පත්වීම සුවිශේෂී වෙයි. ජාත්‍යන්තර නීති රීති යටතේ ජනාධිපතිතුමාගේ මෙන්ම අප රටේ ද නිරවද්‍ය බව ඉන් පිළිගැනීමට ලක්වන හෙයිනි. යම් කිසි අඩුපාඩුවක් තිබිණි නම් මෙවැනි තනතුරක් කිසි සේත් නොලැබෙන බව පැහැදිලි කාරණයකි.මෙවර පොදු රාජ්‍ය මණ්ඩලීය සමුළුව ශ්‍රී ලංකාවේ දී පැවැත්වීම වැළැක්වීම සඳහා එල්.ටී.ටී.ඊ හිතවාදීන් දැවැන්ත මෙහෙයුමක් කළේ මේ සත්‍ය වසන් කිරීමට යි. කැනඩාව, ඕස්ට්‍රේලියාව, ඉන්දියාව වැනි රටවල විශාල ප්‍රචාරයක් රැගෙන යමින් ඔවුන් දේශපාලන මෙහෙයුමක් ද කළේ ය. ඇතැම් තැන්වලදී යම් සාර්ථකත්වයක් ලැබුවත් අන්තිමේ දී එකී ප්‍රයත්නයන් පරදවා ජනාධිපතිතුමාත් රටත් ජයග්‍රහණය කළ අතර, මේ සමුළුව ඉතාමත් සාර්ථක අන්දමින් පැවැත්වීමට ද අපට හැකි විය.ජනාධිපතිතුමා පොදු රාජ්‍ය මණ්ඩලයේ සභාපතිත්වයට පත්වීම වැළැක්වීමට ද මේ බලවේගවලට හැකි වූයේ නැත. එම නිසා මේ පත්වීම පුද්ගලිකව ජනාධිපතිතුමන්ද, එමෙන්ම අපේ රටද, විශේෂයෙන් අපේ ආරක්ෂක හමුදාවන්ද ලැබූ සහතිකයක් ලෙස සැලකීමට පුළුවන. ජාත්‍යන්තර වශයෙන් බලනවිට ද මෙය සුළු පටු ජයග්‍රහණයක් නොවේ. දෙමළ ඩයස්පෝරාව විවේචනය කරන විට රටවල් 54 ක සාමාජිකත්වයකින් පිදුම්ලත් පොදු රාජ්‍ය මණ්ඩලය සිය සභාපතිත්වය සඳහා මහින්ද රාජපක්ෂ ජනාධිපතිතුමා තෝරා ගත්තේ කිසිදු විරෝධයකින් තොරවයි. එය පොදු රාජ්‍ය මණ්ඩලය තුළදී රටක් වශයෙන් අප ලැබූ විශාල ජයග්‍රහණයක් ද වේ.මහින්ද රාජපක්‍ෂ ජනාධිපතිතුමා කෙරෙන් මා දකින සුවිශේෂ ලක්‍ෂණයක් නම් එතුමාගේ ජනප්‍රියභාවය දිනෙන් දින වැඩිවීම යි. සාමාන්‍යයෙන් ප්‍රජාතන්ත්‍රවාදීව තරගයක් ඇති රටවල නායකයන් තනතුරු ලබා වසර කිහිපයක් ගතවන විට දැඩි විවේචනයන් ට හා අභියෝගයන්ට ලක්වනු දැකිය හැකිය. මක්නිසාද යත් වර්තමානයේ මාධ්‍ය හා දේශපාලනය යන දෙකොටසම ක්‍රියාත්මක වන්නේ පවතින රජයන්ට සතුරු ආකල්පයකින් බැවිනි. මාධ්‍ය හා විපක්‍ෂය සෑම විටම සිතන්නේ රාජ්‍ය නායකයාට හා රජයට වඩා තමන් දන්නා බවයි. මේ නිසා යම්කිසි පදනමක් මත පිහිටා කරන විවේචන කල්යාමේ දී නායකයාගේ ප්‍රතිරූපය බිඳදැමීමට හේතුවක් වෙයි. නමුත්, මහින්ද රාජපක්‍ෂ ජනාධිපතිතුමා සිය ප්‍රතිරූපය රැකගත්තා පමණක් නොව වසරින් වසර වඩා ආකර්ෂණීය චරිතයක් බවට පත් වෙමින් සිටී. මීට හේතු ලෙස කරුණු දෙකක් ගෙන හැර දැක්විය හැකිය.පළමු වැන්න, එතුමාගේ පුද්ගලික ප්‍රියමනාප බව සහ මහජනතාවට ළංවීමට එතුමාට ඇති කැමැත්ත යි. මෙය ‘මහින්ද ලකුණ’ ලෙස හඳුන්වාදීමට පුළුවන. එතුමා නිරන්තරයෙන් ම සෑම ජන කොටසක් සමඟම සුහදව ගනුදෙනු කරන, ඔවුන් ගේ සිතැඟි පිළිබඳ සංවේදී නායකයෙකි. මේ නිසා ජනාධිපතිතුමාගේ පුද්ගලික ජනප්‍රියත්වය අභියෝගයට ලක් කළ නොහැකි ය. විපක්‍ෂය හා ඩයස්පෝරාව මොන අන්දමේ විවේචනවලින් දමාගැසුවත් එතුමාට ඒවා වදින්නේ නැත. අමෙරිකා දේශපාලනයේ දී මෙය හඳුනාගන්නේ “ටෙෆ්ලොන් ප්‍රවණතාව“ ලෙසයි. ටෙෆ්ලෝන් මතට මොන දෙයක් පතිත වුවද එය අල්ලා සිටින්නේ නැත. මහින්ද රාජපක්‍ෂ ජනාධිපතිතුමාට එරෙහිව ද මොන අන්දමේ විවේචන කළත් ඒවා රඳා සිටින්නේ නැත.ඊට එක් හේතුවක් ලෙස මා දකින්නේ දශක 4 කට වැඩි කාලයක් දේශපාලනයේ නිරත වෙමින් එතුමා ලබා ඇති පරිණත භාවයයි. සිය දේශපාලන ජීවිතය පුරාම ඔහු අනුගතව සිටියේ ජනතා හිතෛෂී වැඩපිළිවෙළ වෙනුවෙනි. මේ පුද්ගලික හේතූන්ට අමතරව තවත් හේතුවක් මෙහිදී ඉදිරිපත් කළ හැකිය. එනම් ජනාධිපතිතුමාගේ කාලයේ අරඹා ඇති ශීඝ්‍ර සංවර්ධන ක්‍රියාදාමය යි. මුලදී මේ සංවර්ධනයේ ප්‍රතිඵල විද්‍යාමාන නොවුණත් මේ වනවිට ඒවායේ ප්‍රතිඵල ජනතාව ගේ දෑස් ඉදිරිපිට සැබෑවී තිබේ. එය හරියට ම, අඹ පැළයක් සිටවූ විගස පල දක්නට නැතත්, ටික කලක් යනවිට එය ඵල බර ගසක් වීම වැනි ය.එවිට ඒ ඵල මිනිසුන් ට නෙළාගත හැකි ය. මහින්ද රාජපක්‍ෂ ජනාධිපතිතුමාගේ පාලනය යටතේ ඇරැඹූ සංවර්ධන ක්‍රියාදාමයන් ගේ ප්‍රතිඵල ද මේ අන්දමින්ම දැන් ජනතාවට නෙළා ගැනීමට කාලය එළැඹී තිබේ. ගම්බද පාරවල්, අධිවේගී මාර්ග, වරාය, ගුවන්තොටුපොළ, විදුලි බලාගාර, විද්‍යාගාර ආදිය මෙන් ම කෘෂි කර්මාන්තයේ ප්‍රගතිය ද වර්තමානයේ දී අත්දකින්නට හැකිය. ශ්‍රී ලංකාව ඉතා කෙටි කාල වකවානුවක් තුළ ශීඝ්‍ර වර්ධනයක් අත් කරගනිමින් සිටී.මහින්ද රාජපක්‍ෂ ජනාධිපතිතුමාගේ ජනහිතකාමී සහ සංවර්ධනය මුල්කර ගත් දේශපාලන දැක්ම “මහින්ද චින්තන” නමින් පෙරට පැමිණ අද වනවිට ජනතාව ගේ හදවත් දිනාගත් වැඩපිළිවෙළක් බවට පත්වී ඇත. මේ සංවර්ධන මාවතේ අප දිගටම ඉදිරියට ගමන් කළ හොත් මැදි ආදායම් ලබන රටක් වශයෙන් ඉහළට එසවෙමින් ඇති අපේ රටට ඉතාමත් සුබදායක අනාගතයක් උදාවනු නිසැක ය.එහිදී අවැසි විනය, කැපකිරීම ආදිය ජනයාගෙන් ලබාගත හැකි නායකත්වයක් මහින්ද රාජපක්‍ෂ ජනාධිපතිතුමාට තිබේ. ඒ, එතුමා මහජන විශ්වාසය ඉහළින් දිනාගත් නායකයකු බැවිනි. ජනාධිපතිතුමාගේ දෙවැනි පදවි ප්‍රාප්තියේ තෙවැනි වර්ෂ පූර්ණය සමරන මේ සුබදායී අවස්ථාෙව් මම එතුමාට චිරං ජයතු ජනාධිපතිතුමනි! කියමින් සුබ අනාගතයක් වේවා! යැයි ද ප්‍රාර්ථනය කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n1311201</link>
    <topic>චැනල් 4 සිරිකොතට ගෙනාවාට එජාපය සඟරුවනෙන් සමාව ගනී</topic>
    <author>මානෙල් පුෂ්ප කුමාරි</author>
    <content>චැනල් 4 නාලිකා‍වේ මාධ්‍යවේදීන් සිරිකොතට ගෙන්වා රට ජාතිය ජාත්‍යන්තරය ඉදිරියේ බලවත් අපහසුතාවට පත් කිරීම පිළිබඳ එක්සත් ජාතික පක්ෂ පාර්ලිමේන්තු මන්ත්‍රී රවී කරුණානායක,දයා ගමගේ සහ රුවන් විජේවර්ධන ඇතුළු පිරිස මහා සංඝරත්නයෙන් සමාව අයදිති.බෞද්ධ භික්ෂූන්වහන්සේලාට සිරිකොතදී සිදු කළ අඩන්තේට්ටම් පිළිබඳව තමන් දැඩි ලෙස කම්පාවට පත්වන බවත් එක්සත් ජාතික පක්ෂිකයෝ බලවත් ලෙස කම්පාවට පත් වන බවද ඔවුහු පවසති.සිරිකොත හිරිකිතයක් කළ අශුද්ධ සන්ධානය හෙළිකරමින් මහා සඟරුවනට පහරදීමට උත්සාහ කළ දේශද්‍රෝහීන්ට එරෙහිව බොදු බල සේනාව මඟින් ඊයේ (19) සිරිකොත ඉදිරිපිටදී සිදු කළ මහා සත්‍යග්‍රහයේදී එජාපය මෙසේ පැවසීය.පසුගියදා සිරිකොත පැවැති ජායාරූප ප්‍රදර්ශනය නැරඹීමට ගිය භික්ෂූන් වහන්සේලා පිරිසකට මේ ගැටුම්කාරී තත්ත්වය ඇති කර තිබේ. රට වනසන කොටි සනසන බුදු දහමට නිගා දෙන සඟරුවනට පහර දෙන එන්.ජී.ඕ. බත්බැලයන් අත්අඩංගුවට ගන්නා ලෙසත් ඔවුහු රටින් පිටුවහල් කරන ලෙසත් බොදු බල සේනා සංවිධානයේ මහ ලේකම් ගලගොඩ අත්තේ ඥානසාර හිමියෝ මේ අවස්ථාවේදී පැවසූහ.රජය පොදු රාජ්‍ය මණ්ඩල සමුළුවට සූදානම් වෙමින් සිටි අවස්ථාවේ එක්සත් ජාතික පක්ෂ දේශද්‍රෝහීන් සහ එන්.ජී.ඕ. ඩොලර් කාක්කන් වෙනත් "සමුළුවක්" සඳහා සූදානම් වෙමින් සිට ඇති බවත් මොවුන් කළ ක්‍රියා මඟින් පැහැදිලි වන බව උන්වහන්සේ කීහ.මෙවැනි අමනෝඥයින්ට සිරිකොත කුලියට දෙමින් රට අභ්‍යන්තරයේ විසදා ගත හැකි ප්‍රශ්න ජාත්‍යන්තරය හමුවේ තැබීමට උත්සාහ ගන්නේ කුමක් අරමුණු කරගෙනද යන්න සිතා බැලිය යුතුයි. දකුණේ බෞද්ධ ත්‍රස්තවාදය ක්‍රියාත්මක කරන සංවිධානයක් හැටියට අප සංවිධානය මොවුන් විසින් හඳුන්වා දෙන්නේ කුමක් අරමුණු කරගෙනද යන්න්ත අපට ප්‍රශ්නයකි.මේ අවස්ථාවේදී අපට කිව යුතු එක් කරුණක් තිබේ. රට ජාතිය වෙනුවෙන් දිවි දුන් 26778 ක් වීරෝධාර රණවිරුවන් මේ වන විට භූමියට පස් කර අවසානයි. එසේ දිනා ගත් දේශය අප රැක ගත යුතු බවත් ඥානසාර හිමියෝ පැවසූහ.එක්සත් ජාතික භික්ෂු පෙරමුණේ ලේකම් ඉගිනියාගල පාලිත හිමිමේ සිද්ධිය සම්බන්ධයෙන් දැඩි ලෙස කම්පාවන බවත් මෙම හමුවීම සතුටු විය යුතු බවත් ඉගිනියාගල පාලිත හිමියෝ පැවසූහ.එක්සත් ජාතික පක්ෂ පාර්ලිමේන්තු මන්ත්‍රී රවි කරුණානායක මහතාමෙතන ප්‍රශ්නයක් ‍ඇතිවී තිබෙන බව පිළිගන්නා බවත් ඒ සම්බන්ධයෙන් සමාව අයදින බවත් කරුණානායක මහතා කීය. මේ සත්‍යග්‍රහයට විතාරන්දෙනියේ නන්ද හිමි ඇතුළු හිමිවරු පිරිසක් සහභාගි වූහ. ‍.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n1311202</link>
    <topic>ලූනු කන්ටේනර් 100ක් රැගත් නැව් කොළඹට</topic>
    <author>විජයානි එදිරිසිංහ</author>
    <content>ශීඝ්‍රයෙන් ඉහළ ගොස් ඇති ලොකු ලූනු මිල වහාම පහත හෙළීම සඳහා ලබන සතිය තුළ ලොකු ලූනු කන්ටේනර් සියයක් රැගත් නැව් මෙරටට පැමිණෙන බව සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි.ඉන්දියාව සහ පාකිස්තානයෙන් මේ ප්‍රථම ලූනු තොගය ගෙන එන අතර ඒ සමඟම තවත් ලූනු තොග ගෙන ඒමට මේ වන විටත් ඇනවුම් කර තිබේ.ලංකා ස.තො.ස. හරහා මේ ලූනු තොග ගෙන එන අතර පාරිභෝගිකයාට සහනදායී මිලකට ලූනු ලබා දීමට කටයුතු කරන ලෙස සමූපකාර හා අභ්‍යන්තර වෙළෙඳ අමාත්‍යාංශයේ ඊය් (19) පැවැති සාකච්ඡාවකදී අමාත්‍යවරයා ස.තො.ස. සභාපතිවරයාට උපදෙස් දී තිබේ.මේ වන විට වෙළෙඳ පොලේ ලූනු මිල ශීඝ්‍රයෙන් ඉහළ ගොස් තිබේ. පෞද්ගලික වෙළෙඳුන් ලූනු කිලෝව රුපියල් 280ට අලෙවි කරන අතර ස.තො.ස. සහ ලක් ස‍.තො.ස. වෙළෙඳ සැල්වලින් දැනට රුපියල් 170ට කිලෝව අලෙවි කෙරේ.පාකිස්ථානයේ ලොරි රියැදුරන්ගේ වැඩ වර්ජනයක් හේතුවෙන් එරටින් ආනයනය කරන ලූනු තොග අඩුවීමත් මෙරට ගොවීන්ගේ අස්වනු නෙළා අවසන් වීමත් මෙසේ ලූනු මිල ඉහළ යාමට හේතුවී තිබිණි.ළඟදීම එළැඹෙන උත්සව සමයේදී වෙළෙඳපොලේ ලූනු, අල, පරිප්පු, හාල්මැස්සන්, හාල්, කුකුල් මස්, බිත්තර, සීනි, පිටි ඇතුළු සියලු ආහාර ද්‍රව්‍යවල කිසිදු ආකාරයකින් හිඟයක් ඇතිවීමට ඉඩ නොතබා සාධාරණ මිලට පාරිභෝගිකයාට ලබා ගැනීමට අවස්ථාව සලසන බවද අමාත්‍යවරයා පැවැසීය.මේ අතර ලූනු ඇතුළු උත්සව සමයේ අත්‍යාවශ්‍ය ආහාර ද්‍රව්‍ය ඇතුළු භාණ්ඩ සඟවාගෙන වෙළෙඳ පොළේ කෘතීම මිල ඉහළ යාමක් ඇති කිරීමට කටයුතු කරන වෙළඳුන්ට එරෙහිව කටයුතු කිරීමට නොනවත්වාම වැටලීම් කරන ලෙසත්, ආහාර ද්‍රව්‍යවල මිල පාලනය කර පාරිභෝගිකයාට සාධාරණ මිලට ඒවා ලබාදීමට පියවර ගන්නා ලෙසටත් අමාත්‍යවරයා පාරිභෝගික අධිකාරියට උපදෙස් දුන් බව සමූපකාර හා අභ්‍යන්තර වෙළෙඳ අමාත්‍යාංශයේ මාධ්‍ය ලේකම් නිපුන් ඒකනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n1311203</link>
    <topic>පොදු රද මඩුලු සභාපතිත්වයෙන් පිදුම් ලැබීම ගැන ඇෆ්ගන් ජනපති සුබ පතයි</topic>
    <author/>
    <content>ඊයේ (19) උදෑසන දුරකථනයෙන් ජනාධිපති මහින්ද රාජපක්ෂ මහතා ඇමතූ ඇෆ්ගනිස්ථාන ජනාධිපති හමීඩ් කර්සායි මහතා පොදු රාජ්‍ය මණ්ඩලයේ සභාපති ධුරයට පත්වීම පිළිබඳ ශ්‍රී ලංකාවට හා රාජපක්ෂ මහතාට සුබාශිංසන පුද කළේය.රාජපක්ෂ මහතාට හා ශ්‍රී ලාංකීය ජනතාවට සුබ පැතූ කර්සායි මහතා බොහෝ සමාජ දර්ශකයන්ගෙන් ඉදිරියට යාම හා මෙබඳු ශීඝ්‍ර ආර්ථික වර්ධනයක් අත්කර ගැනීම පිළිබඳ ශ්‍රී ලංකාවට ප්‍රශංසා කළේය.පොදු රාජ්‍ය මණ්ඩලයේ ජාතීන් 50කගේ සහභාගිත්වයෙන් 2013 ‍ෙපාදු රාජ්‍ය මණ්ඩලයීය රාජ්‍ය නායක සමුළුව පසුගිය සතිඅන්තයේ දී පැවැත්වුණි. මෙවර පොදු රාජ්‍ය මණ්ඩලයීය නායක සමුළුවේ තේමාව වූයේ “සමානාත්මතාව සමඟ වර්ධනය පරිපූර්ණ සංවර්ධනය” යන්නයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n1311204</link>
    <topic>ජීවිත බිලි ගන්නා අමෙරිකාවටඩේවිඩ් කැමරන් නිහඬ ඇයි</topic>
    <author>සමන්මලී ප්‍රියශාන්ති</author>
    <content>කැරළිකරුවන් මර්දනය කිරීමට යැයි පවසමින් අමෙරිකාව විසින් විවිධ රටවල්වලට නියමු රහිත ගුවන් යානා ප්‍රහාර එල්ල කරමින් ජන ජීවිත ලක්ෂ ගණනක් මරණයට පත් කරන ආකාරය දැක දැක බ්‍රිතාන්‍ය අගමැති ඩේවිඩ් කැමරන් මහතා ශ්‍රී ලංකාවේ අතීතය ගැන සොයා බැලීමට උත්සාහ ගන්නේ ඇයි දැයි ගැටලු සහගත බව විශ්වවිද්‍යාල ප්‍රතිපාදන කොමිසන් සභාවේ සභාපතිනී මහාචාර්ය ක්ෂණිකා හිරිඹුරේගම මහත්මිය පැවසුවාය.ඇෆ්ගනිස්ථානය, පකිස්ථානය වැනි රටවල්වලට අමෙරිකාව විසින් එල්ල කරන නියමු රහිත ගුවන් යානා ප්‍රහාර හේතුවෙන් මේ වන විට කාන්තාවන් ලක්ෂ ගණනක් වැන්දඹුවන් බවට පත් ව ඇති බවත් මේ සම්බන්ධයෙන් සොයා බැලීමට කැමරන් මහතා කටයුතු කළ යුතු බවත් ඇය ප්‍රකාශ කළේය.මේ වන විටත් එම රටවල මානව හිමිකම් කඩවීම් මෙන්ම අයිතිවාසිකම් උල්ලංඝණය වීම් සිදු වන බව පවසන හිරිඹුරේගම මහත්මිය, කැමරන් මහතා කළ යුතු වන්නේ මේ ගැන සොයා බැලීම යැයි ද කීවාය.වසර තිහක යුද්ධයකට මැදිව ශ්‍රී ලංකාවේ ජනතාව ගෙවු කටුක ජීවිතය ගැන වැටහීමක් හෝ අත්දැකීමක් හෝ නැති කැමරන් මහතා යුද සමයේ අතුරුදන් වුවන් සම්බන්ධයෙන් වහාම පරීක්ෂණයක් පැවැත්විය යුතු බවට කර ඇති ප්‍රකාශය කිසිසේත් පිළිගත යුතු නැතැයි ද ඒ මහත්මිය පැවසුවාය.ශ්‍රී ලංකාවේ ජනතාව අද ත්‍රස්ත බියෙන් තොරව නිදහස් ව හා නිවහල්ව ජීවත් වෙන අතර වසර තිහක් පුරා ‍නොලද සංවර්ධනයක් ද රටට ලැබෙමින් පවතින බව පෙන්වා දෙන ඒ මහත්මිය, රටේ අතීතය ගැන ගැටලු මතු නොකර අනාගත දියුණුවට අත දීම බ්‍රිතාන්‍යයේ වගකීම විය යුතු බවත් සඳහන් කළාය.ශ්‍රී ලංකාවේ ජනතාව වසර තිහක අතීතය අමතක කර දැමීමට උත්සහ දරන විට ‍බ්‍රිතාන්‍ය අගමැතිවරයා කරන මෙවැනි ප්‍රකාශ ජනත.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n1311205</link>
    <topic>අධිවේගයෙන් ගුවන් තොටටසුඛෝපභෝගි පෞද්ගලික බස් අද සිට</topic>
    <author>ශීලා උඩුවර</author>
    <content>කොළඔ - කටුනායක අධිවේගි මාර්ගයේ කොළඔ සි‍ට කටුනායක ගුවන් තොටුපළ දක්වා සුඛෝපභෝගි පෞද්ගලික මගී ප්‍රවාහන බස් සේවා අද (20 ) සිට ධාවනය කෙරේ.බස්නාහිර පළාත් මාර්ගස්ථ මගී ප්‍රවාහන අධිකාරියේ සභාපති අමිල රන්මණ්ඩලමහතාගේ උපදෙස් පරිදි මගී ප්‍රවාහන අධිකාරියේ ගම්පහ අංක 1 කාර්යාලය මගින් මේ බස් සේවා යොදවන අතර මේ සඳහා බස් රථ 9ක් යොදවනු ලැබේ.කොළඔ සිට ක‍ටුනායක දක්වා ගමන් ගාස්තුව රුපියල්110 කි. මිට අමතරව අධිවේගි මාර්ගයේ කොළඔ සිට මීගමුව දක්වා ධාවනය කෙරෙන සුඛෝපභෝගි පුද්ගලික බස් රථ සංඛ්‍යාවද ඊයේ සිට 26 දක්වා වැඩිකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n1311206</link>
    <topic>ළමා අපයෝජන ඡායාරූප අන්තර්ජාලයෙන් සොයාගැනීම වළක්වයි</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ලොව ප්‍රධානතම අන්තර්ජාල සෙවුම් යන්ත්‍ර දෙකක් වන ගූගල් (Google) සහ මයික්‍රොසොෆ්ට් බින්ග් (Microsoft Bing) මඟින් ළමා අපයෝජන ඡායාරූප අන්තර්ජාලය තුළින් සොයාගැනීම වැළැක්වීමට එම සමාගම් තීරණය කර ඇත‍.මෙසේ සිදුවන 100,000 පමණ වූ සෑම සෙවීමක්ම ප්‍රතිඵල රහිත කිරීමටත් (no results) එවැනි ඡායාරූප නීතිවිරෝධී බව ප්‍රකාශ කරන අනතුරු ඇඟවීමක් ප්‍රදර්ශනය කිරීමටත් අදාළ සමාගම් දෙක තීරණය කර තිබේ.මේ පිළිබඳව සිය ප්‍රශංසාව පළ කරමින් අදහස් දක්වන ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පෙන්වා දෙන්නේ ප්‍රමාද වි හෝ අදාළ සමාගම් පියවර ගැනීම සමස්ත ළමා පරපුරේම සුරක්ෂිතතාවය තහවුරු කරන්නක් බවයි.එම සමාගම් ගත් මේ පියවර අපේ ඇතැම් මාධ්‍ය ද ආදර්ශයට ගෙන, දරුවන් සම්බන්ධව පුවත් හා ඡායාරූප පළ කිරීමේ දී වඩත් නිවැරදිව කටයුතු කරනු ඇතැයි තමා අපේක්ෂා කරන බව ද ඇමැතිවරයා අවධාරණය කරයි.විවිධ අපයෝජනයන්ට ලක් වූ, දූෂණයට පත් වූ දරුවන් සම්බන්ධ පුවත් ඡායාරූප මාධ්‍ය මඟින් ප්‍රසිද්ධ කිරීමෙන් එම දරුවන් නැවත නැවත අපයෝජනයට ලක් වන බවත එය එම දරුවන්ගේ අනාගතය අදුරු වීමට හේතුවක් බව ද ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n1311207</link>
    <topic>දීප්තිමත්ම වල්ගාතරුව හිරු වෙත ළඟා වේ</topic>
    <author/>
    <content>2013 වර්ෂයේ දී දක්නට ලැබෙන දීප්තිමත්ම වල්ගාතරුව මේ දිනවල කෙමෙන් කෙමෙන් හිරු වෙත ළඟා වෙමින් පවතී. එය මේ මස 28 වන දා හිරුට ඉතා සමීපයෙන් ගමන් කරයි. ඒ හිරුගේ සිට කිලෝමීටර් මිලියන 1.8 ක් පමණ දුරකිනි. හිරුට මෙතරම් ආසන්න වීම වල්ගා තරුවකට එතරම් සුබදායක නැත.මන්ද යත් හිරුගේ අධික ගුරුත්වාකර්ෂණ බලය නිසා වල්ගාතරුව හිරු මතට කඩා වැටීමට හෝ කුඩා කැබලි වලට කැඩීයාමට ඉඩ ඇති බැවිනි. අයිසෝන් මේ අනතුරුවලින් මිදුණහොත් පාන්දර අහසේ නැඟෙනහිර දෙසින් දීප්තිමත් වල්ගාතරුවක් ලෙස දර්ශනය වේ.ආරම්භයේදීම අයිසෝන් පුරහඳටත් වඩා දීප්තිමත්ව දැකිය හැකි යැයි අනාවැකි පළ විය. එනිසාම මෙය “සියවසේ වල්ගාතරුව” ලෙස හැඳින්වුණි. මෙය බොහෝ දුරට දැකබලාගත හැකිවන්නේ දුරේක්ෂවලින් පමණි.නමුත් නොවැම්බර් 20 වන දා පසුවන විට පියවි ඇසින් එනම්, දුරේක්ෂයක් භාවිතා නොකර අයිසෝන් දැකබලා ගැනීමේ අවස්ථාව උදාවී තිබේ. පාන්දර 5.00 ට පමණ නැඟෙනහිර අහසේ ක්ෂිතිජයට මදක් ඉහළින් අයිසෝන් දර්ශනය වන බව ශ්‍රී ලංකා ග්‍රහලෝකගාරය පවසයි.අයිසෝන් වල්ගාතරුව සූර්යයාට සමීපව පිහිටන බැවින් එය නිරීක්ෂණය කරන විට හිරු පායා ඇත්නම් හිරු දෙස එක එල්ලේ නොබලන ලෙසත් හිරු පායා තිඛෙන විට දුරේක්ෂ, දෙනෙති හෝ කාච වැනි ප්‍රකාශ උපකරණ තුළින් හිරු දෙස නොබලන ලෙසත් ශ්‍රී ලංකා ග්‍රහලෝකගාරය නිවේදනය කර සිටී.අයිසෝන් යනුවෙන් නම්කර ඇති මේ වල්ගා තරුව මුලින්ම සොයාගනු ලැබුවේ 2012 වර්ෂයේ සැප්තැම්බර් මස රුසියානු ජාතික තාරකා විද්‍යාඥයන් දෙදෙනකු විසිනි. මේ වල්ගා තරුව International Scientific Optical Network (ISON) නම් නිරීක්ෂණාගාර ජාලයෙහි ආධාරයෙන් සොයාගත් බැවින් එයට ‘අයිසෝන්’ ලෙස නම් තබා තිබේ.වල්ගාතරු යනු කාලයෙන් කාලයට අහසේ දිස්වන අභ්‍යවකාශ විශේෂයකි. අභ්‍යවකාශය යනු පෘථීවියේ වායුගෝලය එපිටින් පිහිටි අති විශාල අවකාශයයි. මේ අවකාශය තුළ ඇති ඕනෑම ලොකු කුඩා වස්තුවක් අභ්‍යවකාශ වස්තූන් ලෙස හඳුන්වනු ලැබේ. වල්ගාතරු සාමාන්‍යයෙන් ප්‍රමාණයෙන් කුඩා අභ්‍යවකාශ වස්තූන්ය. මේවායේ දිග පළල කිලෝමීටර් කිහිපයකි.මේවා තැනී ඇත්තේ මිදුණු ජලය, වායූන්, කුඩා පාශාන කැබලි සහ දුහුවිලි අංශ මිශ්‍රවීමෙනි. බොහෝ විට “අපිරිසිදු හිමබෝල” යනුවෙන්ද වල්ගාතරු හඳුන්වයි. වල්ගාතරු අපේ සෞරග්‍රහ මණ්ඩලයට අයත් වස්තූන් කාණ්ඩයක් වන අතර සූර්යයා සහ ඒ වටා ගමන් කරනා සියලුම අභ්‍යවකාශ වස්තූන්ගේ එකතුවකින් සෞරග්‍රහ මණ්ඩලය සකස් වී තිබේ.පැරැන්නන් වල්ගාතරුවක් දර්ශනය වීම අසුභ නිමිත්තක් කොට සැලකුවත් නූතන තාරකා විද්‍යාඥයන්ට නම් වල්ගාතරුවක් යනු ඉතාමත් සුභ දෙයකි. මීට වසර බිලියන 4 කට පමණ පෙර අපේ සෞරග්‍රහ මණ්ඩලය නිර්මාණයවීමේදී ඉතිරි වූ ද්‍රව්‍ය මිදී, ගල්වී මේ වල්ගාතරු තුළ තැන්පත් වී ඇත.ග්‍රහලෝක, ග්‍රාහක වැනි අනෙකුත් සෞරග්‍රහ මණ්ඩල වස්තූන් කාලයත් සමඟ විවිධ වෙනස්කම්වලට භාජනය වුවත් වල්ගාතරු තුළ අඩංගු ද්‍රව්‍ය එසේ වෙනස් නොවන බව තාරකා විද්‍යාඥයන්ගේ අදහසයි. සෞරග්‍රහ මණ්ඩලයේ උපත, පෘථීවිය මත ජීවයේ සම්භවය වැනි වැදගත් කරුණු පිළිබඳව විද්‍යාඥයන්ට වඩාත් පුළුල් ලෙස අධ්‍යයනය කිරීමට වල්ගාතරු උපකාරී වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n1311208</link>
    <topic>සමන්තුරේ දී STF නිලධාරීන්ට පහරදුන් සැකකරුවෝ 21ක් අත්අඩංගුවට</topic>
    <author>විජයානි එදිරිසිංහ</author>
    <content>සමන්තුරේ පොලිස් වසමේ නින්දවුර්හිදී විශේෂ කාර්ය බළකා නිලධාරීන් සහ ගම්වැසියන් අතර පසුගියදා (17) ඇති වූ ප්‍රචණ්ඩකාරී ගැටුමට සහභාගි වූ හා එය මෙහෙයවනු ලැබූ සැකකරුවන් 21 දෙනකු පොලිසිය මඟින් අත්අඩංගුවට ගෙන තිබේ.තවද එහිදී යොදාගත් යතුරුපැදි 8ක් පාපැදි 20ක් ද පොලිස් භාරයට ගෙන ඇත. පසුගියදා (17) රාත්‍රියේ විශේෂ කාර්ය බළකායේ නිලධාරින් පිරිසක් ප්‍රදේශයේ ආරක්ෂක කටයුතු සඳහා සංචාරය කරද්දී ඔවුන් සමඟ සිවිල් ඇඳුමින් සැරසුන දෙදෙනකු ද සිටි බවත් ඔවුන් මෑත කාලයේ එම ප්‍රදේශයේ සිදු වූ විවිධ ගැටුම්වලට සම්බන්ධ බවට ගම්වැසියන් චෝදනා කිරීම හේතුකොට ගෙන දෙපාර්ශවය අතර මෙම ගැටුම ඇතිව තිබේ.මෙම ගැටුම හේතුවෙන් පැය 36කට ආසන්න කාලයක් කල්මුණේ සමන්තුරේ ප්‍රධාන මාර්ගය විරෝධතාකරුවන් විසින් අවහිර කර තිබූ අතර ඊයේ උදෑසන දහය වනවිට එම අවහිරතාවය ඉවත් කිරීමට පොලිසිය පියවර ගෙන තිබුණි.විරෝධතාවය සඳහා ප්‍රදේශවාසීන් 300ක් පමණ එක්ව සිටියහ. ඔවුන් ඉවත් කිරීම සඳහා පොලිසියට කඳුළුගෑස් ගැසීමටද සිදුවී තිබුණි.පුද්ගලයන් 21 අත්අඩංගුවට ගනු ලැබූවේ ටයර් පුළුස්සා මහාමාර්ගයට අලාභහානි සිදුකිරීම, මහජනතාවට අයුතු ලෙස අවහිර කිරීම සහ නීති විරෝධි රැස්වීමක සාමාජිකයන් ලෙස කටයුතු කිරීම යන වැරදි සම්බන්ධයෙනි.ගම්වාසීන් විශේෂ කාර්ය බළකායේ නිලධාරින්ට එල්ල කරන චෝදනාව සම්බන්ධයෙන් විශේෂ පරීක්ෂණයක් නැඟෙනහිර පළාත භාර ජ්‍යෙෂ්ඨ නියෝජ්‍ය පොලිස්පති පූජිත් ජයසුන්දර මහතාගේ උපදෙස් මත අම්පාර නියෝජ්‍ය පොලිස්පති වී. ඉන්ද්‍රන් මහතා විසින් සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n1311209</link>
    <topic>හොර වෛද්‍ය සහතික උසාවියට ඉදිරිපත් කළ උප පොලිස් පරීක්ෂකට නඩු</topic>
    <author>කුමුදු හෙට්ටිආරච්චි</author>
    <content>විශේෂඥ වෛද්‍යවරයකු විසින් නිකුත් කළ වෛද්‍ය වාර්තාවක් බව හඟවා ව්‍යාජ වෛද්‍ය වාර්තාවක් සබෑ ලේඛනයක් ලෙසට මාළිගාකන්ද මහේස්ත්‍රාත්වරිය වෙත ඉදිරිපත් කළ බව කියන එම අධිකරණයේ හිටපු උසාවි භාර පොලිස් නිලධාරිවරයකුට එරෙහිව නීතිපතිවරයා විසින් කොළඹ මහාධිකරණය හමුවේ නඩු පවරණ ලදී.හෙරොයින් මිලිග්රෑම් 550ක් ළඟතබා ගැනීමට සම්බන්ධ සැකකරුවෙකු වෙනුවෙන් ඉදිරිපත් කර ඇති මේ ව්‍යාජ වෛද්‍ය වාර්තාව මත එම සැකකරුට අධිකරණය මඟින් ඇප නියම කර ඇති බව පැවසේ.මාළිගාකන්ද මහේස්ත්‍රාත් අධිකරණයේ හිටපු උසාවි භාර පොලිස් නිලධාරිවරයෙකු වූ උප පොලිස් පරීක්ෂක සරත් සසිර නමැත්තාට එරෙහිව මෙසේ නඩු පවරණ ලදී.2008-06-21 මාළිගාකන්ද මහේස්ත්‍රාත් අධිකරණයේ සිටි අතිරේක මහේස්ත්‍රාත්වරිය වෙත විශේෂඥ වෛද්‍ය නෙවිල් පෙරේරා මහතා නිකුත් කළ බව හැඟෙවෙන වෛද්‍ය සහතිකයක් සබෑ ලේඛනයක් ලෙස ඉදිරිපක් කිරීම,එමඟින් සැකකරුවකුට ඇප ලබා දීමට වංචනිකව පොළඔවා මහේස්ත්‍රාත්වරියගේ කීර්තිනාමයට හානි කිරීම ඇතුළු අධි චෝදනා තුනක් මත නීතිපතිවරයා විසින් විත්තිකරුට එරෙහිව චෝදනා නඟා ඇත.විත්තිකරුට ලබන දෙසැම්බර් 20 වැනිදා අධිකරණය හමුවේ පෙනී සිටින ලෙස දන්වා කොළඹ මහාධිකරණ විනිසුරු විමල් නම්බුවසම් මහතා විසින් සිතිසි නිකුත් කරන ලදී. එක හඩින් ප්‍රතික්ෂේප කරනු ඇති බවත් හිරිඹුරේගම මහත්මිය වැඩිදුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112010</link>
    <topic>කොස්තාපල් හා බිරියගේ ඝාතකයෝ සොයා STF 400ක් මාස්මුල්ල කැලය පීරති</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පසුගිය 16 වැනි දින රාත්‍රී කාලයේ දී කඹුරුපිටිය උල්ලල මාස්මුල්ල ප්‍රදේශයේ දී නිවෙස තුළදී ඝාතනයට ලක් වූ මාතර කොට්ඨාස දූෂණ මර්දන අංශයේ කොස්තාපල් සුනිල් සහ බිරිය අප්සරා සමන්මලී යන යුවළ ඝාතනය කළ ප්‍රධාන සැකකරු ඇතුළු සිව්දෙනා අත්අඩංගුවට ගැනීමට වි‍ශේෂ කාර්ය බළකාය ඇතුළු පොලිස් නිලධාරීන් 400ක් පමණ දෙනා අවට මාස්මුල්ල කැලය සහ අක්කර 50 කැලය වටලා සැකකරු කොටු කර ගැනීමට මෙහෙයුම් ක්‍රියාත්මක කර ඇත.මේ සිද්ධියේ ප්‍රධාන සැකකරු ප්‍රසිද්ධ අපරාධකරුවකු වන එම ප්‍රදේශයේම පදිංචි අයකු බවට හඳුනාගෙන ඇති අතර ඔහු සමඟ මේ සිද්ධියට ඔහුගේ ඥාතියකු සහ පිටස්තර ප්‍රදේශයක පුද්ගලයන් දෙදනකු සහභාගී වී ඇති බවට පොලිසියට තොරතුරු අනාවරණය වෙයි.සිද්ධියෙන් මියගිය පොලිස් කොස්තාපල් සුනිල් යන අයගේ හිසට වෙඩි තැබූ ගිනි අවියද රැගෙන ප්‍රධාන සැකකරු පලා ගොස් ඇති බවට තොරතුරු අනාවරණය වෙයි. පසුගිය 11 වන දින රාත්‍රී 10.00ට පමණ කොස්තාපල්ගේ නිවසේ දොර කඩාගෙන ඇතුල් වී ඇති මේ සැකකරුවන් කොස් ලී පොලුවලින් මේ දෙදෙනා‍ගේ හිසට පහර දී පො. කො. සුනිල් යන අයගේ හිසට වෙඩි තබා ඝාතනය කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112011</link>
    <topic>විදෙස් රාජ්‍ය නායකයන්ගේ ප්‍රසාදයට ලක් වූ සාඩම්බර රටක් ගොඩනැඟීමට හැකි වුණා</topic>
    <author>ධනුෂ්ක ගොඩකුඹුර</author>
    <content>ජනතාව තමා වෙත 2005 දී භාර දුන් වගකීම අකුරටම ඉෂ්ඨ කරමින් විදෙස් රාජ්‍ය නායකයන්ගේ ප්‍රසාදයට ලක් වන සාඩම්බර රටක් ගොඩනැඟීමට හැකි වූ බව ජනාධිපති මහින්ද රාජපක්ෂ මහතා පැවසීය.අද ආඩම්බර විය හැකි යුගයකට ගෙනැවිත් ඇත්තේ එදා වෙනම රටක් ලෙස බෙදෙන්නට කටයුතු යෙදී තිබුණු රට බව පැවසූ ජනාධිපතිවරයා අපට දොස් පවරන අයටත් රටේ දියුණුව අමතක කළ නොහැකි බවත් ප්‍රකාශ කළේය. ජනාධිපති මහින්ද රාජපක්ෂ මහතා මෙසේ ප්‍රකාශ කළේ අඩු ආදායම්ලාභීන් වෙනුවෙන් ඉදිකෙරුණු මිහිඳුසෙන් පුර නිවාස සංකීර්ණය විවෘත කිරීමේ අවස්ථාවට පෙරේදා (18) එක්වෙමිනි.ජනාධිපති මහින්ද රාජපක්ෂ මහතා එහි දී වැඩි දුරටත් මෙසේ ද පැවසීය.අද ඔබට ඉතාමත් සන්තෝෂදායක දවසක්. වසර 2005 දී ඔබ අපට වගකීමක් භාර දුන්නා. ඒ වගකීම තමයි මේ රට එකතු කර එක රටක් කරන්න, රට බෙදෙන්න දෙන්න එපා, රටවල් දෙකක් කරන්න දෙන්න එපා කියන වගකීම. උතුරු නැඟෙනහිර වෙනම රටක් කරන්න යන වෙලාවේ දේශපාලන නායකත්වය, තීන්දු ගැනීමේ බලය අපට දුන්නා. එදා ඔබ අපට දුන් වගකීම අපි වසර කිහිපයකින් ඉෂ්ඨ කළා.ඒ විතරක් නොවෙයි අපි රටේ අනෙකුත් සංවර්ධන වැඩත් ඉදිරියට ගෙන ගියා. 1968 දී තමයි අධිවේගී මාර්ගයට මුල් ගල් තැබුවේ. 1990දී ඒකට ජපානයෙන් යෙන් මිලියන 650ක ණයකුත් අරගෙන තිබෙනවා.ඒ ණයත් දැන් අපි තමයි ගෙවන්නේ. මම මෑතක දී ණය ගැන වාර්තාවක් බැලුවා ඒකේ තිබෙනවා අපි ණය ගෙවන හැටි. යෙන් එකක් ශත 23ට තිබෙන විට අරගෙන තිබෙන ණය දැන් යෙන් එකකට රුපියලයි ශත විස්ස ගාණේ අපි ගෙවනවා. ඒ මුදල් කොහෙට ගියාද කියලා අපි දන්නේ නැහැ.මේ රට ගැන ප්‍රසාදයක් අද රාජ්‍ය නායකයන් තුළ තිබෙනවා. ඒ අය අපේ ආගන්තුක සත්කාරය, පිළිගැනීම ගැන කථා කරනවා. මට හිතුණා මේ අය මෙහෙම කියන විට අපිට නේද ආඩම්බර කියලා. අපිට යම් යම් දොස් පවරලා යන අයත් මේ රටේ දියුණුව ගැන දන්නා බව ප්‍රකාශ කළා. මේ රටේ ජනතාව මේ සඳහා දැක් වූ සහයෝගයට මම ස්තුතිවන්ත වෙනවා.මාතෘභූමිය එවන් ආඩම්බර විය හැකි යුගයකට අපි ගෙනැවිත් තිබෙනවා. කොළඹ තිබුණු ලොකුම ප්‍රශ්නය තමයි නිවාස‍. අපි දන්නවා මේ නිවාසවල ජිවත් වූ හැටි. දේශපාලනඥයන්, වතු පාලකයන්ට අවශ්‍ය විදියට ඔබගේ ජීවන රටාව හැදුණා. රටේ ආර්ථිකයට දායක වන පිරිසක් කොළඹ ඉන්නවා. ඔවුන්ට නව නිවාස දීමෙන් මේ භූමියෙන් වැඩි ප්‍රයෝජනයක් ගත හැකියි. මේ භූමිය අනාගතයට ඉතුරු කළ හැකියි. අහස ජය ගත යුතුයි.මේ නිවාස වැඩපිළිවෙළ තුළ බලාපොරොත්තු වන්නේ ඔබ හිටපු නිවසට වඩා වෙනස් විදියකට නව නිවසේ සිට සිතන එකයි. මේ පරිසරය ඔබේ දරුවා කුලීකාරයෙක්, වෙළෙ‍න්දෙක් කරනවාට වඩා මම බලාපොරොත්තු වෙන්නේ ඔවුන් ඉංජිනේරුවන්, වෛද්‍යවරුන්, තාක්ෂණවේදීන් කරන්නයි. ඒ සඳහා අවශ්‍ය පරිසරය අපි හදනවා.මේ නිවාස දෙන විට අපි පක්ෂ පාට අහන්නේ නැහැ. අපි අහන එකම ප්‍රශ්නය ඔබට මේ නිවස ගන්න සුදුසුකම් තිබෙනවාද යන්නයි. ඔහුගේ පක්ෂය, ජාතිය අපට වැඩක් නැහැ. මම දැක්කා හැම ජාතියකටම අයත් අය මේ නිවාසවල ජීවත් වෙනවා. මේක ජාතික සමඟිය පිළිබඳ හොඳ ආදර්ශයක්.සමහරුන්ට මේවා පෙනෙන්නේ වැරැදියට. ඔවුන්ට ඕනේ ජාතීන් එකට හප්පන්න. ඒවායින් තමයි ඔවුන් ජිවත් වෙන්නේ, බලය තහවුරු කරගන්න බලන්නේ. අපිට ඒවා අවශ්‍ය නැහැ. අපිට අවශ්‍ය ජීවන තත්ත්වය ශක්තිමත් කර ඔබේ දරුවාට ‍වඩා යහපත් සමාජයක් බිහි කරන්නයි. ඒ සඳහා කොළඹ සියලු දේශපාලනඥයන් එකතු කර ගෙන එක දර්ශනයක්, එක බලාපොරොත්තුවක් ඇතිව මේ ගමන යන්නට හදන විට සමහරුන්ට මේවා වැරැදියට පේනවා. වැඩක් කරන්න පුළුවන් කෙනාට අවස්ථාව දෙන්න අපි සූදානම්.චැනල් 4 නාලිකාවත් මේ රෙජීමය මාරු කරන්න ඕනේ කියලා කියා තිබෙනවා. ඒක තමයි ලෝකයට දීලා තිබෙන චිත්‍රය. රාජපක්ෂවරුන් එළවන්නයි ඕනේ. සමහරු හිතනවා රාජපක්ෂවරුන් කිව්වාම අපි අයිති නැහැ කියලා. මේ පාලන තන්ත්‍රයටම තමයි ඔය කතා කියන්නේ. නමුත් ඕවා දවල් සිහින පමණයි. අද ලංකාවේ දේශපාලනය කරන්න බැරි නිසා පිටරට සිට දේශපාලනය කරන අය එක එක අවස්ථාවල අපිට යුද අපරාධ චෝදනා ගේනවා.මේ රටේ සංවර්ධනය, දුප්පතුන්ගේ දියුණුව, දවසින් දවස ජීවන රටාව ඉහළ යන එක ඉවසන්න බැරි අය තමයි මේවා කරන්නේ. මේ ගැන අපි වඩා සංවේදී විය යුතුයි. අපි මේ නිවාස වැඩපිළිවෙළ ඉදිරියටම ගෙන යනවා. තවත් නිවාස 15000ක් හදන්න හිටියත් ලබන වසරේ නොවැම්බර් වන විට නිවාස 20000ක්ම ඉදි කරන්නට මම තීන්දු කර තිබෙනවා. ලබන නොවැම්බර මාසය වන විට මේ අය පදිංචි කිරීමට සූදානම් වෙන්න.මේ සමාජය විනාශ කරන කුඩු වගේ ව්‍යසන සමාජයනේ ඉවත් කර දමන්නට අපි කටයුතු කළ යුතුයි. අපේ මාපියන්ගේ යුතුකමක් තිබෙනවා තම දරුවා රැකගැනීමට. ඒක රජයට පමණක් කරන්න පුළුවන්කමක් නැහැ. ඒ සමාජය වෙනස් කර වඩාත් එකිනෙකාට බැඳුණු සමාජයක් බිහි කරන්න අපි සමඟ අත්වැල් බැඳ ගන්න එකතු වෙන්න. මේක ඔබේ මාතෘ භූමිය. අපි ඉපදෙන්නේත් මියදුණාම මිහිදන් කරන්නෙත් මේ බිමේ. ඒක මතක තියාගන්න.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා‍‍ -  අද ජනාධිපතිතුමා මේ රටේ රාජ්‍ය නායකයා පමණක් නොවෙයි මේ ‍ලෝකයේ ජනගහනයෙන් තුනෙන් එකක්, භූගෝලීය කලාපයෙන් හතරෙන් එකකට හිමිකම් කියන පොදු රාජ්‍ය මණ්ඩලයේ සභාපතිවරයා ලෙසයි මෙතැනට පැමිණ තිබෙන්නේ.නොවැම්බර් මස 10 වැනිදායින් ආරම්භ වී අද වන තුරු සතියට එසේ ඉතිහාසයට එක් වුවත් නොවැම්බර් 18වැනි දායින් ආරම්භ වී 26වැනි දායින් අවසන් වන සතිය ගැන ඉතිහාසයේ සටහන් වී තිබුණේ වෙනත් ආකාරයකට.ඒ එක පුද්ගලයකුගේ උපන් දිනය නිසායි. සමහරුන් මේකට බයෙන් හිටියා. සමහරුන් සතුටෙන් හිටියා. නමුත් මේ රටේ බහුතරයක් හිටියේ මේකට බයෙන්. කොළඹ සිට කිලෝමීටර් 400ක් දුරින් සිට මේ රටේ සියලු රාජ්‍ය නායකයන් අධිආරක්ෂිත කලාපවලට හිර කළා. කොළඹ සිට කිලෝමීටර් 400ක් දුරින් සිට සෑම ආරක්ෂක ලේකම්වරයකුම, සෑම හමුදාපතිවරයකුම ආරක්ෂිත බංකරවලට සීමා කළා.ඒ සතිය අපි ගත කළේ බයෙන්. අම්මලා කිව්වා දරුවන්ට මේ සතියේ පාසල් යන්න එපා කියලා. ලෝකයේ ඇතැම් නායකයන් බලා සිටියා මහා වීර දින කතාව ගැන. ඒ පුද්ගලයා හැම වසරකම කිව්වේ ඊළාම් දේශය පිහිටුවන්න එකයි අඩු, ඒ ජාත්‍යන්තර පිළිගැනීම පමණයි කියලා. අපි ඒකත් ගන්නවා කිව්වා.2004 ආණ්ඩුව මේ කථාව සජීවීව ලෝකයටම ප්‍රචාරය කළා. 2005දී ජාත්‍යන්තර මාධ්‍යවේදීන් 400ක් පමණ‍ කොළඹ නතර වී සිටියා එක්සත් ජාතීන්ගේ සංවිධානයට අලුතෙන් එකතු වන රට ගැන කියන්න.එදා මහින්ද රාජපක්ෂ මහත්තයාගේ උපන් දිනය ගැන කවුරුවත් කතා කළේ නැහැ. නමුත් එදා සිට මේ දක්වා කාලයේ විශාල වෙනසක් සිදු වී තිබෙනවා. 2005 වසරේ ඒ උපන් දිනයේ දී ඔබ උපන් දින තෑග්ගක් ලෙස මේ රටේ භාරකත්වය එතුමාට භාර දුන්නා. මේ වසරේ ලෝක ප්‍රජාව එතුමාට උපන් දින තෑග්ගක් ලෙස පොදු රාජ්‍ය මණ්ඩලීය නායකත්වය ලබා දුන්නා. ලොව ප්‍රධාන පෙළේ රටවල් 54ක ධජ මතින් ශ්‍රී ලාංකේය ධජය එසැවෙන මේ වෙලාවේ අපේ අතේ තිබෙන නිල්, කොළ, රතු ‍ධජ පසෙක ලා ජාතික ධජය අතට ගෙන සතුටු විය යුතුයි.ජනාධිපතිතුමාට උපන් දින ත්‍යාගයක් ලෙස රටේ භාරකාරත්වය ලබා දුන්නාට පසුව එතුමා ඔබට ලබා දුන්නේ මොනවාද? 2005 දී එතුමා උපන් දින ත්‍යාගය ලෙස මේ රටේ ජනතාවට අලුත් ‍බලාපොරොත්තුවක් දුන්නා. 2007 දී අපේ රටේ ජනතාවට විශ්වාසයක් දුන්නා බෙදුම්වාදය පරාජය කළ හැකි බවට. 2010 උපන් දින ත්‍යාගය ලෙසට මේ රටේ දරුවන්ට බියක් නැති උපතක් ලබන්නට අවස්ථාව උදා කළා. 2011 දී උපන් දිනය වෙනුවෙන් නූතනත්වයට යන පාර මේ රටේ අධිවේගය ජනතාවට තිළිණ කළා. 2012 උපන් දිනය වෙනුවෙන් අධ්‍යාපනයේ ප්‍රතිසංස්කරණයක් කරමින් තාක්ෂණ විෂ‍යයෙන් දරුවන්ට උපාධියක් හදාරන්නට අවස්ථාව උදා කළා. 2013 ජාත්‍යන්තර ගෞරවයක් රටට ලබා දුන්නා.එක්තරා කාලයක් කොළඹ වෙසෙන මිනිසුන්ට තිබුණා බයක්. ඒ තමයි ඇඩ්‍රස් ෆෝබියාව. ලිපිනය ගැන තිබුණු බය. වසළ සූත්‍රයේ දේශනා කළා කෙනකු උපතින් වසලයකු හෝ බ්‍රාහ්මණයකු හෝ නොවන බව. නමුත් කොළඹ ‍එහෙම නැහැ. කොළඹ ජනගහනයෙන් සියයට 50ක්ම ජීවත් වුණේ වතු 1500ක් ඇතුළේ. කුරුදුවත්ත හැර කොළඹ අනෙකුත් සියලුම වතුවල ජීවත් වූ ජනතාවට ප්‍රශ්න තිබුණා. මේ රටේ ඉතිහාසයේ මේ වෙනුවෙන් විවිධ වැඩපිළිවෙළ දියත් වුණා. නමුත් ජනාධිපතිතුමාගේ නායකත්වයෙන් ගෝඨාභය රාජපක්ෂ මහතාගේ මෙහෙයවීමෙන් මේ නගර පුනර්ජීවන වැඩපිළිවෙළ හරහා මේ රටේ මෙතෙක් නොතිබුණු වෙනසක් ආරම්භ කර තිබෙනවා.ඉතිහාසයේ නිවාස ලැබුණු ආකාරයට නොවෙයි මේ නිවාස අද ලැබෙන්නේ. කොළඹ නගරයේ ජීවත් වූ ඔබ හැමදාමත් හීන මැව්වා කාමර දෙකක් තුනක් තිබෙන නිවසක ජීවත් වෙන්න. විදුලිය, නළ ජලය තිබෙන නිවසක ජීවත් වෙන්න. අද ඒ සිහිනය සැබෑ වී තිබෙවා. ලිපිනය ගැන ඔබට තිබුණු බය අද නැහැ. ජනාධිපතිතුමා කියන කථාවක් තමයි මේ කොළඹ මිනිස්සු කොළඹම පදිංචි කරන්න. ඒ අයට පිටතට යවන්න එපා. එහෙම වුණොත් පාසල්වලට දරුවන් දා ගන්න ප්‍රශ්න එනවා කියලා. ජනාධිපතිතුමා ‍එහෙමයි අපේ ජනතාව ගැන හිතුවේ.අපේ ආ‍රක්ෂක ලේකම්තුමා ගැන මම සතුටු වෙනවා. එතුමා යුද න්‍යායන් වෙනස් කරපු කෙනෙක්. ඒ වගේම ඉතිහාසයේ පළමු වතාවට නගර නිර්මාණ ඉතිහාසයත් එතුමා වෙනස් කළා. අපේ රාජ්‍ය නායකයන් එදා බලා සිටියේ අපේ රට සිංගප්පූරුවක් කරන්න. නමුත් සිංගප්පූරුවේ අගමැතිතුමා දියවන්නාව ළඟට ගිහින් කියනවා නියමයි කියලා. අද මේ සියලු කටයුතු නිසා අපේ අනාගත පරපුරට මේ රටේ භූමිය ඉතුරු වෙනවා.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් විරවංශ මහතා - 2005 වසර මේ රටේ වෙනසක් ඇති වන්නට පටන් ගත් වසරක්. ‍2005 වන තුරුම මේ රට එකම විදියකට ඉස්සරහට හෝ පස්සට හෝ ගිය රටක්. මේ රට යුද්ධයෙන් බැට කෑවා. සමාජ ආර්ථික දුෂ්කරතාවලින් බැට කෑවා. දේශාපාලනය, ප්‍රජාතන්ත්‍රවාදය යන ගැටලුවලින් බැට කෑවා. 2005 සිට මේ රටේ පරණ විදියට ඉස්සරහට ගියාද එහෙම නැත්නම් මේ රට වෙනස් කරමින් ඉදිරියට ගියාද කියලා හිතන්න. මහින්ද රාජපක්ෂ ජනාධිපතිතුමා 2005 වසරේ මේ රටේ ජනාධිපති පුටුවේ වාඩි වූ දා පටන් වෙනස් කරන්න ඕනෑ තැන් බල බලා ඉදිරියට ගියා.2005 වන තුරුම ආවේ කවුරුත් ආ පිළිවෙළට, කවුරුත් කරපු රටාවට. නමුත් 2005 සිට යුද්ධය ගැන වෙනස් තීන්දුවක් ගත්තා. ඒක ජයග්‍රහණයෙන් අවසන් වුණා. ආර්ථිකය ගැන වෙනස් තීන්දුවක් ගත්තා. අද මේ රටේ නාගරික ජීවන රටාව වෙනස් වී තිබෙනවා. මේ ර‍ටේ අඩු ආදායම් ලබන ජනතාව තමන්ගේ දරුවන් සමඟ නිස්කලංකව සිටින්නට අද නාගරික උද්‍යානවලට එනවා. නාගරික ජීවන රටාව වෙනස් කරන්නට බැහැ දුප්පතුන් පිළිකන්නට යවලා. ඒ නිසා තමයි අද තමුන්නාන්සේලාගේ ජීවත වෙනස් වි තිබෙන්නේ.අපි කොළඹ එනතුරුම දැන සිටියේ නැහැ අංකවලින් වතු තිබෙනවා කියලා. මේ වතුවල දරුවන් පාසලට දාන්න ගියාම විදුහල්පතිවරුන් බලන්නේ වපර ඇහින්. එක්සත් ජාතික පක්ෂය හැමදාම බැලුවේ මේ ජනතාවගේ ජීවිත තමන්ගේ අභිවෘද්ධියට යොදා ගන්න. ඒක වෙනස් කරන්න ජනාධිපතිතුමා කටයුතු කළා. 2005ට කලින් තිබුණු රටට රාජ්‍ය නායකයකුට එන්න පුළුවන්ද? සාක් සමුළුව තිබ්බෙත් පණ බයේ ගැහී ගැහී. 2004 වන විට මේක අසාර්ථක රාජ්‍යයක් කියලා නම් කරලා තිබ්බේ. පොදු රාජ්‍ය මණ්ඩලයේ රටවල් 54ක රාජ්‍ය නායකයන් ගෙන්නලා අදහගන්න බැරි තරම් සාර්ථකව සමුළුවක් කරපු මේ රට අසාර්ථක රාජ්‍යයක් කියන්න දැන් බැහැ.එදා ගුවන්තොටුපළට එන විටම ශ්‍රී ලංකාව ගැන චිත්‍රය මැවිලා ඉවරයි. එදා 1968දී මුල් ගල් තැබූ අධිවේගී මාර්ගය වසර ගණනාවක්ම එතැනම නතර වී තිබුණා. අද ඒ මාර්ගය දිගේ කොළඹට එන විට පිරිසිදුකම පේනවා. ඒ අයට පේනවා මේක නැගිටින රටක් බව. මේක තමන්ගේ ආධිපත්‍යයෙන් ගිලිහී ගොස් තිබෙන බව පේනවා. ඒ නිසයි යුද අපරාධ ගැන කථා කරන්නේ. ඒ අය එහෙම කියනවා නම් එදා ඌව වෙල්ලස්ස කැරැල්ල වෙලාවේ වයස අවුරුදු 16ට වැඩි සියලු පිරිමින් ඝාතනය කළ යුතු බවට ගැසට් පත්‍රය නිකුත් කළ බ්‍රවුන්රිග් ආණ්ඩුකාරයාගේ සිට සියලු දෙනා යුද අපරාධකරුවන් ලෙස නම් කළ යුතුයි. ලංකාවේ යුද අපරාධ ගැන නොව ශ්‍රී ලංකාව බ්‍රිතාන්‍යයට යටත්ව සිටි කාලයේ සිදු වූ සමූල ඝාතන ගැනත් සෙවිය යුතුයි.කැලණිය විශ්වවිද්‍යාලයේ කුලපති, පෑලියගොඩ විද්‍යාලංකාර පිරිවෙණේ පරිවේනාධිපති, කොළඹ හලාවත දෙදිසාවේ ප්‍රධාන සංඝනායක ආචාර්ය වැලමිටි‍යාවේ කුසලධම්ම හිමියන් ප්‍රමුඛ මහා සංඝරත්නයත් ජ්‍යෙෂ්ඨ ඇමැති ඒ. එච්. එම්. ෆවුසි, ඇමැතිවරුන් වන සුසිල් ප්‍රේමජයන්ත, බැසිල් රාජපක්ෂ, ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහත්වරුන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112012</link>
    <topic>මධ්‍යම පළාතේ ප්‍රශ්න පත්‍ර ගැටලුව සොයන්න පරීක්ෂණයක්</topic>
    <author>අසේල කුරුළුවංශ, ඉන්දික පොල්කොටුව හා මධ්‍යම පළාත් සංචාරක</author>
    <content>මධ්‍යම පළාත් අධ්‍යාපන දෙපාර්තමේන්තුව මගින් මෙවර අ.පො.ස. සා.පෙළ විභාගයට පෙනී සිටින දරුවන්ට පෙරහුරුවක් වශයෙන් ලබා දුන් ඉතිහාස ප්‍රශ්න පත්‍රයේ කෘෂි හා ආහාර තාක්ෂණ විෂයට අදාළ ප්‍රශ්න 13ක් ලබාදීමේ සිද්ධියක් සම්බන්ධයෙන් මධ්‍යම පළාත් ප්‍රධාන අමාත්‍ය සරත් ඒකනායක මහතාගේ උපදෙස් මත විශේෂ පරීක්ෂණයක් ආරම්භ කැර තිබේ.ප්‍රශ්න පත්‍ර මුද්‍රණය කිරීමේදී ඉතිහාස ප්‍රශ්න පත්‍රයේ ප්‍රශ්න අංක 06 සිට 19 දක්වා ඇතුළත්ව ඇත්තේ කෘෂි හා ආහාර තාක්ෂණ විෂයට අදාළ ප්‍රශ්නය.මධ්‍යම පළාත් සභා මන්ත්‍රී සංජීව කවිරත්න මහතා මෙම ගැටලුව පිළිබඳ ඊයේ (19) පළාත් සභා රැස්වීමේදී තොරතුරු අනාවරණය කැරමින් ඒ පිළිබඳ අධ්‍යාපන ඇමැතිවරයා ලෙස ගන්නා පියවර සම්බන්ධව මහ ඇමැතිවරයාගෙන් විමසා සිටියේය.ඉතිහාස ප්‍රශ්න පත්‍රය සමඟ ඉකුත් 13දා ලබාදුන් කෘෂි හා ආහාර තාක්ෂණ විෂයට අදාළ ප්‍රශ්න සියල්ල යළිත් ඊයේ (19) පැවැති කෘෂි හා තාක්ෂණ ප්‍රශ්න පත්‍රයේ ඒ ආකාරයෙන්ම ඇතුළත්ව තිබෙන බවද කවිරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112013</link>
    <topic>උතුරුමැද පළාත්අය-වැය සම්මතයි</topic>
    <author>අමිල ප්‍රභාත් වනසිංහ සහ හිදෝගම සමූහචිත්‍රාරත්න කළුආරච්චි</author>
    <content>උතුරුමැද පළාතේ හයවන පළාත් සභාවේ ලබන (2014) වර්ෂය සඳහා වූ අයවැය වැඩි ඡන්ද නවයකින් ඊයේ සම්මත විය.උතුරුමැද පළාත් සභාවේ සභාපති ටී. එම්. ආර්. සිරිපාල මහතාගේ ප්‍රධානත්වයෙන් ඊයේ (19)  පෙරවරු 9.50ට සභාව රැස්වූහ. එහිදී උතුරුමැද පළාත් ප්‍රධාන ඇමැති එස්. එම්. රංජිත් සමරකෝන් මහතා විසින් 2014 වර්ෂය සඳහා වූ අයවැය සභාවට ඉදිරිපත් කරනු ලැබීය. අනතුරුව අයවැය පිළිබඳ පක්ෂ විපක්ෂ අදහස් දැක්වීම සිදුවිය.පසුව ඊයේ (19) සවස 7.45ට පමණ ඡන්ද විමසීම සිදුකළේය. එහිදී පක්ෂව ඡන්ද විස්සක් (20) ද විපක්ෂව ඡන්ද එකොළහක් (11) ද ලැබූ අතර එහිදී වැඩි ඡන්ද නවයකින් සම්මත විය.මෙහිදී පක්ෂව ආණ්ඩු පක්ෂයේ සියලු මන්ත්‍රීවරු අත උස්සමින් ඡන්දය ප්‍රකාශ කළ කළ අතර එක්සත් ජාතික පක්ෂ මන්ත්‍රීවරු දස (10) දෙනකු හා ජනතා විමුක්ති පෙරමුණේ එක් මන්ත්‍රීවරයාද අයවැයට විරුද්ධව ඡන්දය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112014</link>
    <topic>ස්වයංක්‍රීයව ධාවනය වන ජීප් රථයක් නිපද වූ දෙසොහොයුරෝ</topic>
    <author>අහංගම සමූහ රවිදු ලසිත දීයගහගේ</author>
    <content>ගාල්ල රිච්මන්ඩ් විදුහලේ උසස්පෙළ ඉගෙනුම ලබන නිවුන් සොහොයුරන් දෙදෙනෙක් ශ්‍රී ලංකාවේ ප්‍රථමවරට රියදුරෙකු නොමැතිව ස්වංක්‍රීයව ධාවනයවන ජීප් රථයක් නිෂ්පාදනය කර තිබේ. ආර් ජී තිවංක සංජුන (18) සහ ආර් ජී විහංග සංජුන (18) නැමති මෙම නිවුන් සොහොයුරන් දෙදෙනා විසින් මීට පෙරද ජංගම දුරකතනයේ ආධාරයෙන් සංගීත භාණ්ඩ වාදනය කිරීමේ ක්‍රමයක් (i pad)හදුන්වා දී තිබුණි.මෙවර මෙම නිවුන් සොහොයුරන් දෙදෙනා නිෂ්පාදනය කර ඇත්තේ පරිඝනකයක ආධාරයෙන් කෘතිම බුද්ධිය උපයෝගී කරගෙන ධාවනයවන ජීප් රථයකි.ගමන් ආරම්භ කරන ස්ථානයේ සිට ගමනාන්තය දක්වා දුර පරිගණකයේ ආධාරයෙන් මෙම ජීප් රථයට ලබා දුන් පසු ගෝලීය පිහිටීමේ පද්ධතිය(GPS) තාක්ෂණය උපයෝගී කරගෙන රථය ධාවනය කෙරේ.මාර්ගයේ ඇති බාධක හදුනාගෙන ඒවා මගහැර ඉදිරියට ධාවනය කිරීමට සෝනාර් අධිතරංග ශබ්ද මාලා යොදා ගෙන ඇත.දැනට මෙම ජිප් රථය පැයට කිලෝමීටර් පහක වේගයෙන් ධාවනය කළ හැකිය.එහෙත් ස්වයංක්‍රීය ගියර් පද්ධතිය සහිත එන්ජිමක් මෙම රථයට සවිකරන්නේ නම් පැයට කිලෝමීටර් අනූපහක වේගයෙන් ධාවනය කළ හැකිවේ.මෙම නව නිපැයුම් රථයධාවනය වන්නේ යතුරුපැදි එන්ජිමකිනි.ස්වයංක්‍රීයව ධාවනය වන මෙම ජීප් රථය නිෂ්පාදනය කළ අන්දම පිළිබද තිවංක සංජුක මෙසේ කීය.මෙම වාහනය නිෂ්පාදනය කිරීමට මාස අටක විතර කාලයක් ගතවුණා.රුපියල් ලක්ෂ දෙකක පමණ මුදලක් වැයවුණා.කිසියම් ආයතයක් අනුග්‍රහය දක්වනවානම් මීට වඩා අධිවේගී ලෙසධාවනය කළ හැකි වාහනයක් අපි නිෂ්පාදනය කරනවා.මෙම වාහනය වතුරේ වුවත් ධාවනය කරන්න පුලුවන්.ජලයේ යනවිට ස්වයංක්‍රීයව ඒ බව හදුනාගෙන වාහනයේ යට ඇති ටියුබ්වල ආධාරයෙන් කිසිම බාදාවක් නැතිව ජලය මත ධාවනය කරන්න පුලුවන්.වතුරේ ගමන් කරනවිට යම්කිසි දෙයක් ජලයට වැටුණහොත් රථයේ ඇති රොබෝ අත්දෙකෙන් අඩි හයක් පමන ගැඹුරේ ඇති දෙයක් වුවද ඔසවා ගැනීමේහැකියාව මෙම රථය සතුව පවතිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112015</link>
    <topic>තනිකඩ මිත්තරේ ටජ්මහලක් තැනුවා‘වමනය’ හරස් වී පෙම්ලොව බිඳ වැටුණා</topic>
    <author>නිමල් ජයසිංහ (ගම්පහ සංචාරක)</author>
    <content>පවුලේ බාල සොයුරියන් දෙදෙනා දීග යන වයසේ පසුවන නිසා මිත්‍රසේනට තවමත් විවාහයක් කර ගැනීමට හැකියාවක් නැත. තරුණ විය ඉක්මවමින් සිටින ඔහු පොතුහැර ප්‍රදේශයේ පදිංචි පුද්ගලයෙකි.දිනෙක මිත්‍රසේන ඔහුගේ හිතවතෙකු හමුවීමට පොතුහැර සිට කොළඹ ඒම සඳහා බස් රථයකට ගොඩවිය. ඔහුගේ අසුනට යාබදව වියපත් මවක් සහ තරුණියක් ද සිටියහ.තරුණිය දෙස නිතර නිතර නෙත් යොමු කළ මිත්‍රසේනට ඇය හා කුළුපග වීමට වැඩි වේලාවක් ගතවූයේ නැත.තරුණිය සමඟ සිටි ඇගේ මහළු මව සමඟ ද ක්‍රමක්‍රමයෙන් කතාවට එක් වූ මිත්‍රසේන ඔවුනොවුන්ගේ තොරතුරු ගැන කතා කරමින් සිටිය දී බසය ගමන ආරම්භ කළේය.උදෑසන තේ පානය සඳහා බස් රථය වරකාපොල ආසන්නයේ ආපන ශාලාවක් ඉදිරියේ නතර කෙරුණු විට මිත්‍රසේනගේ ඇරයුමෙන් තරුණියත් ඇගේ මවත් තේ පානයට එක්වූහ.තේ පානයෙන් පසුව නැවත ධාවනය වූ බස් රථය ටික දුරක් යනවිට තරුණිය තරමක අපහසුවකින් ඇගේ මවට යමක් පවසන්නට වූවාය. ඒ සමඟම ඇය වමනය කළාය. ඇගේ කලබලයට ළඟ සිටි මිත්‍රසේනගේ ඇඟට ද වමනය පතිත විය.මෙයින් අපහසු තත්ත්වයකට පත් වූ මිත්‍රසේන මහත් පිළිකුළෙන් යුතුව අසුනෙන් හැගිට බසයේ සීනුව නාද කළේය. තම අත් බෑගය ද රැගෙන ඊළඟ නැවතුමේ දී බසයෙන් බැස ගත්තේය.ප්‍රේමයකට මුල පිරූ මිත්‍රසේනට මුහුණ පෑමට සිදුවූ මේ සිද්ධිය නිසා සිකුරු දසාව එනතුරු තවත් කාලයක් බලා සිටීමට ඔහුට සිදුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112016</link>
    <topic>ගොයම් ගසක් ගිය උස</topic>
    <author>ඡායාරූපය - ගිරිඋල්ල සමූහ</author>
    <content>කෘෂිකර්ම ගුරුවරයකු විසින් පාසල් දැරියකට ලබාදුන් විශේෂ වී ඇට දෙකකින් රෝපණය කළ එක පැළයක් අඩි 23ක් උස වී ගසක් ලෙස පන්නල, කොටුවැල්ල ජී. ඒ. ගුණපාල මහතාගේ ගෙවත්තේ වැඩී ඇත.මෙම ගොයම් ගස බැලීමට පැමිණි‍ දොරමඩලාවේ විද්වත් මණ්ඩලයේ කෘෂිකර්ම පර්යේෂණ තිලක් කන්දේගම මහතා පරීක්ෂා කර බලා ස්වයංජාන වීවලින් ආ පැළයක් ලෙස එය හඳුනාගත් බව ගුණපාල මහතා පවසයි.එම අරුම පුදුම ගොයම් ගස අසල සිටින (වටේ සිට) පන්නල ප්‍රාදේශීය සභා මන්ත්‍රී කේමසිරි නයනානන්ද, ජී. ඒ. ගුණපාල, වී ඇටය ලබාගත් ගුණපාල මහතාගේ දියණිය චතුරි ජයමිණි දැරිය හා ඇගේ මව ද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112017</link>
    <topic>ඖෂධ 193ක් ගෙන්වීමට ටෙන්ඩර් ඉදිරිපත් කිරීමට ඕනෑම රටකට අවස්ථාව</topic>
    <author>සන්ධ්‍යා කරුණාරත්න</author>
    <content>අත්‍යාවශ්‍ය ඖෂධ 193 ක් මෙරටට ගෙන්වීම සඳහා ටෙන්ඩර් ඉදිරිපත් කිරීමට ලෝකයේ ඕනෑම රටකට අවස්ථාව ලබාදීමට සෞඛ්‍ය අමාත්‍යාංශය තීරණය කරයි.ඖෂධ සමාගම්වල ඒකාධිකාරය බිඳ දැමීම මේ නව ක්‍රමවේදයේ අරමුණ බව සෞඛ්‍ය අමාත්‍යාංශය පවසයි.ටෙන්ඩර් අයදුම්පත් සකස් කිරීමේ කඩිනම් ක්‍රියාමාර්ගයක් ඔස්සේ (Fast tract processing of applications) මේ නව ක්‍රමවේදය ක්‍රියාත්මක වේ. ලෝකයේ ඕනෑම රටක, ඕනෑම නිෂ්පාදකයකුට මේ ක්‍රමවේදය යටතේ මෙරට ලියාපදිංචිව ටෙන්ඩර් ඉදිරිපත් කිරීමට හැකි වේ.‍නව ක්‍රමවේදය යටතේ ටෙන්ඩර් ඉදිරිපත් කිරීමට අපේක්ෂා කරන සමාගමක් මෙරට ජාතික ඖෂධ අධිකාරියේ ලියාපදිංචි වී නොමැති නම් ඔවුන්ට ඒ සඳහා අවස්ථාව ලබාදෙන බව ද අමාත්‍යාංශය පවසයි.එවැනි සමාගම්වලට ඉතාම ඉක්මණින් ලියාපදිංචිය ලබාදීම සිදු කරන බවත් පසුව ටෙන්ඩර් ඉදිරිපත් කිරීමට අවස්ථාව ලබාදෙන බවත් අමාත්‍යාංශය ප්‍රකාශ කරයි.පිළිකා සඳහා අත්‍යාවශ්‍ය ඖෂධයක් වන NAD Paclieaxel නමැති ඖෂධය නව ක්‍රමවේදය යටතේ මිලදී ගැනීම් සිදු කිරීමේදී වාර්ෂිකව රජයට රුපියල් මිලියන 300 ක ඉතිරියක් සිදු වේ.අත්‍යාවශ්‍ය ඖෂධ සපයන සමාගම් කිහිපයක් ඖෂධ සැපයීම සම්බන්ධයෙන් ඒකාධිකාරයක් ගොඩනඟා ගෙන ඇත.අත්‍යාවශ්‍ය ඖෂධ ටෙන්ඩර් බාර ගන්නා ඇතැම් සමාගම් අවශ්‍ය වේලාවට අවශ්‍ය ප්‍රමාණයෙන් ඖෂධ නොසපයන නිසා වරින් වර ඖෂධ හිඟයන් ඇති වේ.එවැනි අවස්ථාවන්වලදී හදිසි මිලදී ගැනීම් යටතේ ඖෂධ මිලදී ගැනීම සිදු කිරීමේදී දහ දොළොස් ගුණයකින් වැඩි කර ඖෂධ ලබාදීමට සමාගම් කටයුතු කරයි. ඊට විසඳුමක් ලෙස මේ නව ක්‍රමවේදය සෞඛ්‍ය ඇමැතිවරයාගේ උපදෙස් පරිදි හඳුන්වාදීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112018</link>
    <topic>කරූට තැනදී රනිල් ඇඟ බේරා ගත්තා</topic>
    <author>අසේල කුරුළුවංශ</author>
    <content>එජාප නායකත්ව මණ්ඩලයේ සභාපති ධුරය කරූට බාරදී මැතිවරණ පරාජයන් වලින් රනිල් ඇඟ බේරාගෙන ඇතැයි වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා පැවසීය.ඉදිරි‍ෙය් දී පැවැත්වීමට තිබෙන බස්නාහිර, ඌව, දකුණ පළාත් සභා මැතිවරණවලින් මෙන්ම සෙසු මැතිවරණ වලින්ද එජාපය අන්ත පරාජයක් ලබන බවත් එම පරාජයන්ගේ වගකීම රනිල් නියත ලෙසම කරූ මත පටවන බවත් ඒ මහතා කීය.පිළිමතලාව ත්‍රිරෝද රථ සංගමයේ සංවිධානත්වයෙන් පිළිමතලාව නගර මධ්‍යයේ පැවැති රැස්වීමකදී නියෝජ්‍ය ඇමැතිවරයා මේ බව ප්‍රකාශ කෙළේය.නායකත්ව මණ්ඩල උපදේශක මණ්ඩල, අර මණ්ඩල, මේ මණ්ඩල මොනවා දැම්මත් රනිල් නායකත්වයෙන් ඉවත් නොවන බවත් මැතිවරණ පරාජයන් සමඟ තමන්ට එල්ලවන බලපෑම් වලින් මිදෙන්න රනිල් ගැසූ ගැටයට කරූ අසුවූ බවත් හෙතෙම කීවේය.අද වනවිට එජාපය සමූපකාර ඡන්දයක්වත් දිනාගත නොහැකි තැනට පත්වී ඇතැයිද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112019</link>
    <topic>අල්ලස් ගත් සමෘද්ධි නිලධාරියාඅත්අඩංගුවට</topic>
    <author>කුරුණෑගල මධ්‍යම විශේෂ</author>
    <content>කොන්ත්‍රාත්කරුවකුගෙන් රුපියල් 10,000/=ක අල්ලසක් ලබාගත් සමෘද්ධි නිලධාරියෙක් අල්ලස් දෙපාර්තමේන්තුවේ නිලධාරීන් පිරිසක් ඊයේ (18) සවස 3.00ට දොඩන්ගස්ලන්ද වඳුරාගොඩ සමෘද්ධි බැංකුව අසල දී අත්අඩංගුවට ගෙන ඇත.“ගමට එක වැඩක්” ව්‍යාපාර යටතේ රුපියල් ලක්ෂ දහයක කොන්ත්‍රාත්තුවක් බාරගත් වඳුරාගොඩ කටියාවේ සිසිර නමැති අයකුගෙන් කප්පම් වශයෙන් රුපියල් 10,000ක් මෙසේ ලබාගෙන ඇත.මෙම මුදල් ගනුදෙනුව සිදුව ඇත්තේ වඳුරාගොඩ සමෘද්ධි බැංකුව ඉදිරිපිට දීය.සැකකරු ඊයේ (19) කුරුණෑගල ප්‍රධාන මහේස්ත්‍රාත් අධිකරණයට ඉදිරිපත් කිරීමෙන් අනතුරුව කොළඹ අල්ලස් හා දූෂණ විමර්ශන ඒකකය වෙත රැ‍ෙගන යන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=n13112020</link>
    <topic>බාලිකාවන්ටපුරුෂ අවයවය පෙන්වා වැඩ වරදී</topic>
    <author>සිරිසේන රාජපක්ෂ</author>
    <content>කොළඹ ප්‍රධාන පෙළේ බාලිකා විදුහලක් අසල ත්‍රිරෝද රථයක රැඳී සිටිමින් විදුහලේ සිසුවියන්ට පුරුෂ ලිංගය පෙන්වූ බව කියන සැකකරුවකු රුපියල් ලක්ෂයක ශරීර ඇප දෙකක් මත මුදාහැරීමට මාලිගාකන්ද ප්‍රධාන මහේස්ත්‍රාත් නදීරා බෝගහදෙනිය මහත්මිය නියෝග කළාය.පයාගල කැන්දගොල්ල ප්‍රදේශයේ චන්ද්‍රසිරි නැමැති මෙම සැකකරුට නියම කළ එම ශරීර ඇපයට අමතරව රුපියල් දසදහසක මුදල් ඇපයක් ද මහේස්ත්‍රාත්වරිය ඔහුට නියම කළාය.ඉහත කී සිද්ධිය සම්බන්ධයෙන් මේ සැකකරු දින විසි එකක් රක්ෂිත බන්ධනාගාර ගතකිරීමෙන් පසු අධිකරණයට ඉදිරිපත් කිරීමෙන් පසු ඔහු වෙනුවෙන් පෙනී සිටි නීතිඥ සුනීතා ඩයස් රාහුබද්ධ මහත්මිය කළ ඉල්ලීමකට අනුව සැකකරුට මෙසේ ඇප නියම කෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r1311201</link>
    <topic>ගංජා කෑල්ලක් නොදුන්නැයිමිතුරාට පිහියෙන් ඇන මරලා</topic>
    <author>බලපිටිය සමූහ දිලිප් නිශ්ශංක</author>
    <content>ගංජා කෑල්ලක් ලබා නොදීම නිසා තම මිතුරාට පිහියෙන් ඇන මරා දැමූ මිතුරෙකු කොස්ගොඩ පොලිසිය විසින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව රක්ෂිත බන්ධනාගාරගත කිරීමට නියෝග කළේය.මෙසේ රක්ෂිත බන්ධනාගාරගත කරන ලද්දේ කොස්ගොඩ ගොඩගම පදිංචි පුද්ගලයෙකි.මේ අනතුරින් මිය ගොස් ඇත්තේ කොස්ගොඩ ගොඩගම පදිංචි ලලින්ද සිල්වා (22) නැමැත්තකුය.මොවුන් දෙදෙනා හෙරොයින් පානයට තදින් ඇබ්බැහි වූ පුද්ගලයන් වන අතර මත් කුඩු පානය කර සිටි අවස්ථාවේ සැකකරු මියගිය මිතුරාගෙන් ගංජා කෑල්ල ඉල්ලා සිටි විට එය ප්‍රතික්ෂේප කිරීම නිසා ඇතිවූ බහින්බස් වීමෙන් පසුව මේ ඝාතනය සිදු වී ඇතිබව පොලිසිය පැමිණිල්ල අධිකරණයට ඉදිරිපත් කරමින් කියා සිටියේය.කොස්ගොඩ පොලිස් ස්ථානයේ සුළු පැමිණිලි අංශයේ උප පොලිස් පරීක්ෂක සොයිසා මහතා සැකකරු අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r1311202</link>
    <topic>වල් අලි ගම් වැදී නාලන්ද වැසියන්ට හිරිහැර</topic>
    <author>මාතලේ දිස්ත්‍රික් සමුහ</author>
    <content>මහවැලි අධිකාරිය විසින් ඉදිකරන ලද මාතලේ දිස්ත්‍රික්කයේ විශාලතම ජලාශය වන මොරගහකන්ද ජලාශ ව්‍යාපෘතිය නිසා එම ප්‍රදේශයේ අලිමංකඩවල් පහක් වැසිගොස් ඇති බැවින් දැනට කැලෑරොදවලට කොටු වි සිටින වල් අලින් ගම් වැදිම ශිඝ්‍රයෙන්වැඩිවෙම්න්පවතින බව නාලන්ද ප්‍රදේශයේ ජනතාව පවසති.මේ වන විට මේ වල්අලි බෝගස්බොබැල්ල, නාලන්ද ධිවර ගම්මානය, පේරගහමඩ ආදි ගම්මානවල සැරිසරන බව පවසන ප්‍රදේශවාසීහු මේ තත්ත්වය නිසා ප්‍රදේශයේ ජනජිවිතය සමිපුර්ණයෙන් අවුල්ව ඇතැයි පවසති.මේ වල්අලි ගොවිබිම් විශාල වශයෙන් විනාශකර ඇතත් මේ තත්ත්වය මැඩලිමට වන සංරක්ෂණ දෙපාර්තමේන්තුව කිසිඳු පියවරක් ගෙන නොමැති බවද පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r1311203</link>
    <topic>බෙන්තොට ගාමිණියේ විදුහල්පතිගෙන් රු.1000ක් ඉල්ලා මවුපියන්ට ලියුමක්</topic>
    <author>ඉඳුරුව සමූහ - ඇම්. පී. මුනිදාස</author>
    <content>බෙන්තොට ගාමිණී මධ්‍ය මහා විද්‍යාලයේ විදුහල්පතිවරයා, සිය අත්සන හා නිල මුද්‍රාව සහිතව පාසල් සිසු සිසුවියන්ගේ මවුපියන් වෙත පසුගියදා පාසලේ තාප්පයක කැඩුණු කොටසක් නැවත සකස් කිරීම සඳහා එක් නිවෙසකින් රුපියල් දහසක මුදලක් ලබාදෙන්නැයි ඉල්ලීමක් කර ඇත.අධ්‍යාපන දෙපාර්තමේන්තුව මඟින් නිකුත් කර ඇති චක්‍රලේඛවලට පටහැනිව මේ අන්දමින් මවුපියන්ගෙන් මුදල් එකතු කිරීම නීති විරෝධි ක්‍රියාවක් බව මවුපියෝ කියති.විදුහල්පතිවරයාගේ ලිපියට අනුව 2013 – 10- 25 දින පැවැති පාසල් නගා සිටුවීමේ රැස්වීමක දී මේ යෝජනාව සභා සම්මත වී තිබේ.මුදලින් රුපියල් 1000ක් හෝ තමන් විසින් භාර ගත් ද්‍රව්‍යමය පරිත්‍යාග පන්ති භාර ගුරුවරු වෙත පසුගිය 15 වැනි දිනට පෙර භාර දෙන ලෙස ද ඉල්ලා ඇත. බෙන්තොට ප්‍රාදේශීය සභා රැස්වීමේ දී අදහස් දැක් වූ ප්‍රා:සභා මන්ත්‍රී ප්‍රේමසිරි හෙට්ටිආරච්චි (එ.ජා.ප) මහතා මෙසේ කීවේය.මේ විදුහලේ ආදි ශිෂ්‍යයෙකු වීම ගැන මම කනගාටු වනවා. ඉතා අඩු ආදායම්ලාභී මවුපියන්ට මෙසේ මුදල් ලබා දිය හැක්කේ කනකර උගස් කොටයි. තමන් කැමති මුදලක් විදුහලට ලබා දීමේඅයිතිය මවුපියන්ට තිබිය යුතුයි.රිචඩ් පතිරණ ඇමැතිවරයා මේ විදුහල ජාතික පාසලක් කළත්, අද වන විට එය ජාතික පාසල් ලැයිස්තුවේ නැහැ. සුනාමියෙන් පසුව මේ විදුහලට භෞතික සම්පත් රැසක් ලැබුණා.එත් අද මෙහි විනයක් නැහැ. අධ්‍යාපනය බිඳ වැටිලා.පසුගියදා හය වසර පන්තිවල ඉඩකඩ වැඩි කිරීමට කියා රුපියල් 500 බැගින් එකතු කළත් කිසි දෙයක් කර නැහැ. මේ මුදල් එකතු කිරීම පිළිබඳව විදුහලේ ඉගෙන ගන්නා ශිෂ්‍ය ශිෂ්‍යාවන්ගේ මවුපියන්ගෙන් බොහෝ දෙනෙක් දක්වන්නේ නොසන්සුන්තාවයක් මෙන්ම විරෝධතාවයක් බවද ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r1311204</link>
    <topic>පොලිස් කොස්තාපල් බිරිය දූෂණය කළවිත්තිකරු වසර 17ක් හිරේට</topic>
    <author>අනුරාධපුර මධ්‍යම විශේෂ</author>
    <content>පොලිස් කොස්තාපල් වරයකුගේ බිරියකට බරපතළ ලිංගික අපයෝජනයක් සිදුකර දූෂණය කිරීමඇතුළු චෝදනා 3ක් සම්බන්ධයෙන් අනුරාධපුර මහාධිකරණය හමුවේ අධි චෝදනා ලැබ වරද පිළිගත් විත්තිකරුවකුට වසර 17ක බරපතළ වැඩ සහිත සිරදඬුවමක් උතුරුමැද පළාත්බද මහාධිකරණ විනිසුරු ධම්මික ගනේපොළ මහතා නියම කෙළේය.සිර දඬුවම් නියම වුයේ ඉසුරුපුර අනුරාධපුර ලිපිනදඩයේ පදිංචි පුද්ගලයකුටය.විත්තිකරු විසින් 2010 වසරේ අප්‍රේල් මස 22 හෝ ඊට ආසන්න දිනයකදී අනුරාධපුර පොලිස් වසමේ වන්නියම් කුලම ප්‍රදේශයේ නිවෙසකට රාත්‍රි කාලයේ ඇතුළු වී විවාහ තරුණ කාන්තාවකට බරපතළ ලිංගික අපයෝජනයක් සිදුකර ඇය දූෂණය කර ඇය සන්තකයේතිබු මුදල් හා දේපල කොල්ල කා ඇති බව අනුරාධපුර මහාධිකරණය හමුවේ අධිචෝදනා ගොනු කර තිබුණි.විවාහක කාන්තාවට බරපතළ ලිංගික අපයෝජනයක් සිදුකිරීමේ වරදට වසර 7ක බරපතළ වැඩ සහිත සිරදඬුවමුකුත් ඇය දුෂණය කිරීමේ චෝදනාවට වසර 10ක බරපතළ වැඩ සහිත සිරදඬුවමකුත් දේපළ කොල්ල කෑමේ චෝදනාවට මාස 5ක බරපතළ වැඩ සහිත සිරදඬුවමක් විනිසුරුවරයා විසින් නියම කළ අතර චෝදනා 3ටම රුපියල් 1000 බැගින් දඩ මුදල් ගෙවන ලෙසද විත්තිකරුට නියෝග කෙළේය.එම දඩ මුදල් නොගෙවන්නේ නම් මාස 9ක තවත් ලිහිල් වැඩ සහිත සිරදඬුවමක්ද විනිසුරුවරයා විත්තිකරුට නියම කෙළේය. විත්තිකරු අනුරාධපුර වන්නියම් කුලම ප්‍රදේශයේ පිහිටි ඉරට්ටපෙරිය කුලම පොලිසියේ සේවය කරන පොලිස් කොස්තාපල් වරයකුගේ නිවෙසට ඔහු නොමැති අවස්ථාවේ දොර කඩා ඇතුළු වී මේ අපරාධය සිදුකර ඇති බව මූලික විමර්ෂණ වලදී අනාවරණය කරගෙන තිබුණි.2010 අප්‍රේල් මස 22වැනි දින රාත්‍රි 11.30ට පමණ පැමිණිලි කාරියගේ නිවෙසට ඇතුළු වී තියුණු මුවහත සහිත පිහියක් පෙන්වා නිදාසිටි කාමරයෙන් ඇය පිටතට රැගෙන විත් ගෙළට පිහියක් තබා මරා දමන බවට තර්ජනය කර ඇයට මේ අපරාධය සිදුකර ඇත.විත්තිකරු දරුවන් දෙදෙනාගේ පංචායුධ දෙකක් පැමිණිලිකාරියගේ කරාබු යුගළක් ජංගම දුරකථනයක් හා රුපියල් 800ක මුදලක් ද සොරාගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r1311205</link>
    <topic>ආරවුලක් දුර දිග ගොස් බිරිය ගිනි තබාගෙන</topic>
    <author>අහංගම සමූහ රවිදු ලසිත දීයගහගේ</author>
    <content>අක්මීමන තල්ගස්යාය ප්‍රදේශයේ නිවෙසක පදිංචි අඹුසැමි යුවළක් සහ හය හැවිරිදි දරුවකු- ලබා පෙරේදා(18) සවස කරාපිටිය මහ රෝහල වෙත ඇතුළත් කර ඇති බව අක්මීමන පොලිසිය පවසයි.මේ අඹුසැමි යුවළ අතර ආරවුලක් ඇතිවීමෙන් පසු සැමියා බියකිරීමට බිරිය සිරුරට භූමිතෙල් වත්කරගත් අවස්ථාවේ සැමියා පැමිණ ගිනිකූරක් ගැසූ බව තුවාලකාර කාන්තාව පොලිසියට පවසා ඇත.එහෙත් එම සැමියා පොලිසියට පවසා ඇත්තේ තමා මිදුලේ සිටිනවිට නිවෙස ඇතුලෙන් කිසියම් ශබ්දයක් ඇසී දුවගොස් බලනවිට බිරියගේ සිරුරට ගිනි ඇවිලෙමින් සිටි බවත් ගින්න නිවීමට ගියවිට තාමාටද ගිනි ඇවිලුනු බව පොලිසියට දුන් කටඋත්තරයේ සඳහන් වේ. අක්මීමන පොලිසිය මේ පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r1311206</link>
    <topic>නීති කඩකර රිය පදවාදඩ කයි</topic>
    <author>පුත්තලම සමූහ</author>
    <content>රථවාහන චෝදනා කිහිපයකට වරදකරුවකු වූ අයකුට රුපියල් 24000ක දඩයක් නියම කළ පුත්තලම මහේස්ත්‍රාත් භාරති එන්. වි‍ජයරත්න මෙනවිය ‍එම දඩයට අමතරව වසර දෙකක අත්හිටවූ සිර දඬුවමකින් ගෙවෙන සේ මාස 6ක ලිහිල් සිරදඬුවමක්ද නියම කර, රියැදුරු බලපත්‍රයද මාස 3කට අත්හිටුවා, ඉදිරි වසර දෙකක කාලයක් කිසිදු වරදක් සිදු නොකිරීමට වගබලාගන්නා ලෙස අවවාද කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r1311207</link>
    <topic>ත්‍රිකුණාමලය ඇතුල් වරායට යක්සාලයා ගොඩ ගසයි</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>ත්‍රිකුණාමලය ඇතුල් වරාය මුහු‍දේ අසාමාන්‍ය ‍ලෙස මාළු මැරී වෙරළට ගොඩ ගසා ඇත.යක්සාලයා නැමැති මේ මාළු විශේෂය මෙසේ ගොඩගසා ඇති අතර මේ හේතුව නිසා ප්‍රදේශයම දුගද හමන තත්ත්වයට පත්වී ඇතැයි ප්‍රදේශවාසීහු කියති.මෙයට හේතුව පිළිබඳ විවිධ පිරිස් විවිධ මත පලකරන අතර සමහරු පවසන්නේ සුනාමි තතත්වයකදී මාළු මැරි ගොඩ ගසන බවයි. තවත් සමහරෙක් පවසන්නේ නෞකාවකින් හෝ යාත්‍රාවකින් තෙල් වැනි විෂ ද්‍රව්‍යක් මුහුදට දැමීම නිසා මසුන් මැරෙන බවයි.මේ සම්බන්ධයෙන් ධීවර හා ජලජ සම්පත් දෙපාර්තමේන්තුවේ සහකාර අධ්‍යක්ෂ උපාලි සමරතුංග මහතා මෙසේ පැවැසීය. වාරකන් කාලය පටන් ගන්න කොට මුහුද කැළඹෙනවා.එහෙම වුනාම නිශ්චල තැන් සොයා යක්සාලයා කියන මාළු එනවා.මේ මාළුන්ගේ ශරීරයේ තෙල් ගතිය වැඩියි. රෑන් පිටින් එන මාළු අතරින් දුර්වල මාළු මැරිලා ගොඩ ගසනවා. එහෙම නැතුව සුනාමි එන්න පෙර මාළු මැරිලා ගොඩ ගසනවා කියන කතාව බොරු.වසරේ කාලයකදී මේ තත්ත්වය දකින්න පුළුවන්.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r1311208</link>
    <topic>මාලිගාතැන්න පුදබිමට යන පාරඅවහිර කර කම්බි ගහලා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>නිදන් වස්තු තන්හාවෙන් අලව්ව ප්‍රාදේශීය ලේකම් කොට්ඨාසයේ මාලිගාතැන්න ආගමික සිද්ධස්ථානය පුද්ගලික ඉඩම් හිමි වැවිලිකරුවකු විසින් බලහත්කාරයෙන් පවරා ගෙන ඇත.ඉපැරණි ඉතිහාසයක්ඇති මාලිගාතැන්න පුද බිමට පිවිසෙන මාර්ගය අවහිරවන පරිදි ගේට්ටුවක්ද සවිකර තිබීම නිසා එම පූජනීය ස්ථානයට වන්දනා කරුවන්ට වැදුම් පිදුම් කිරීම සදහා යෑමට අපහසු තත්ත්වයන් පැන නැගී ඇත.මේ පූජනීය ස්ථානය පිහිටා ඇත්තේ අලව්ව ප්‍රාදේශීය ලේකම් කොට්ඨාසයේ වේදණිය ග්‍රාම නිලධාරි වසමේ කොම්බගිරි පර්වතයට යාබදවය.පුත්තලම ප්‍රදේශයේ පදිංචිකරුවෙකු කියනු ලබන මොහු කෝම්බගිර් පර්වතය පාමුල වෙඩි බෙහෙත් කම්හලක් ඉදිකිරීම ට ද සැලසුම් කොට තිබෙන බැව් ඇතැම්හු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r1311209</link>
    <topic>ඌරු මස් සොරකමට හොඳ කෑමක්ලු</topic>
    <author>බර්ටි ලයනල් උඩුගම්පල</author>
    <content>ඈත පිටිසර බද පාසලකට සිල්වෙසටර් ගුරුතුමා සිංහල භාෂාව සහ සමාජ අධ්‍යයනය ඉගැන්වීමට නිල වශයෙන් පත් වී අවේය. ඔහු ගුරු වෘත්තියට අමතරව ගුරු කම් කිරීමෙහිද නිපුණයෙකි.උගන්වන විට දරුවන් සොරකමට ඇබ්බැහිවීම වැළැක්වීමට ගුරුකම් ආශ්‍රයෙන් උදාහරණ කතා උපයෝගීකර ගැනීමටත්ඔහු අමතක කළේ නැත.මේ කතා විස්තර කිරීමේදී ඌරු මස් කෑමෙන් ගුරුකම් වරදින බවත් කීවේය.දිනක් පන්තියේ ළමයකුගේ පෑනක් නැතිවිය. සිකුරාදා අන්තිම කාල පරාසයේදී මේ සිද්ධිය වූ නිසා පෑන සෙවීම සදුදාට කල් දැමීය.සදුදා ළමයින් සියලුම දෙනා පන්තියට පැමිණියහ..ගුරුතුමා පීටර්ගේ පෑන නැතිවීම ගැන සිහිකළේය. ඔහු නැවතත් දරුවන් අමතා සොරකමේ ආදීනව පැහැදිලි කරදී පෑන සොයන්නට අණ කළේය. අවසානයේදී පෑන ලැබුනේ නැත්නම් ගුරුකමක් කරන බව පවසා නිහඩවිය. විවේක කාලයද පැමිනියේය.චරිත් මොනවද අද කෑමට අම්මා හදලා දුන්නේසර්..සෝයාමීම්.සම්බෝල..අල කියමින් නැගිට හිද ගත්තේය.ධනපාල මොනවද...ඔයාගේ බත්මුලේ, ඒත් සෝයාමීට් ද,දරුවා හඩමින් නැගිට නෑ සර්.ඌරු......ම......ස් කියමින් ඉකිබිද මහ හඩින් හඩන්නට විය.මොනවා..ඌරු මස් ඇයි.... මේවා ගෙනාවේ කවුද උයලා දුන්නේ කව්ද යනුවෙන් ප්‍රශ්න මාලාවක් අසාගෙන ගියේය.ඵ්ත් සමගම ගුරුතුමා සිද්ධිය අවබෝධ කර ගත්තේය.තාත්තා උයලා දුන්නේ. පෑන ගත්තේ මම කියලා අහුවෙනවට බයේඒ කියන්නේ පෑන හොරකම් කළේ ධනපාලද, ඌරු මස් ගෙනාවේ ගුරුකමෙන් හොරා අහුවෙනවට බයේ නේද,හා කමක් නෑ දැන් පෑන කෝතාත්තට දුන්නා.හෙට උදේ එනකොට පෑන ගේන්න මතක තියා ගන්න.යැයි කියමින් යන්නට ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r13112010</link>
    <topic>වැලි ගිනි ගණන්</topic>
    <author>කටුකුරුන්ද සමුහ-කපිල කුලසිංහ</author>
    <content>කළුතර දිසාවේ වැලි මිල අධික‍ ලෙසින් ඉහල යෑම නිසා ගොඩනැගිලි කර්මාන්තයේ නියැලෙන පිරිස් දැඩි අසීරුතාවට පත්ව සිටිති.මේ වන විට වැලි කියුබ් එකක මිල රැපියල් අටදහසේ සිට දස දහස පමණ වන තෙක් ඉහල ගොස් ඇත.වැලි වෙනුවට මුහුදු වැලි හා ගල් කුඩු වැනි ආදේශක පාරිභෝගිකයන්ගේ අවශ්‍යතා සපුරා ගැනීමට තරම් වූ මට්ටමකින් නිෂ්පාදනය නොවීම හා ඒ පිළිබදව පාරිභෝගිකයන් දැනුවත් නොවීම ද වැලි මිල වැඩි වීමට හේතු වී තිබේ.කෙසේ වුවද වැලි ගොඩදමන්නන් පවසන්නේ වැලි ගොඩ දැමීමේ නීති රීති දැඩි වීම හා කම්කරු කුලී ඉහල යාම මිල ඉහල යෑමට හේතු වී ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r13112011</link>
    <topic>බලපත්‍ර නැති වැලිලොරි 3ක් සමඟසැකකරුවන් 3ක් අත්අඩංගුවට</topic>
    <author>ඉන්දික පොල්කොටුව</author>
    <content>කිසිදු බලපත්‍රයක් නොමැතිව දිගු කලක් තිස්සේ සිට මහියංගනයෙන් කොළඹට රාත්‍රී කාලයේ වැලි ප්‍රවාහනය කිරීමේ මහා පරිමාණ ජාවාරමක සුල මුල අනාවරණය කැර ගත් මධ්‍යම දිසා අපරාධ හා මෙහෙයුම් ඒකකය වැලි ප්‍රවාහන ලොරි තුනක් සමග සැකකරුවන් තිදෙනෙකු ඊය් (18) අලුයම අත්අඩංගුවට ගනු ලැබ ඇත.වැලි ප්‍රවාහනය සම්බන්ධ මෙරට ප්‍රමුඛ පෙළේ සමාගමක් විසින් මෙම ජාවාරම් නිරතව සිටියදී සැකකරුවන් හා වැලි ලොරි රථ අත්අඩංගුවට ගැනිණි.භූ විද්‍යා හා පතල් කැණීමේ කාර්යාංශය මගින් වැලි ප්‍රවාහන බල පත්‍ර නිකුත් කරන අතර එම බලපත්‍ර මගින්ද ප්‍රවාහනය කළ හැක්කේ වැලි කියුබ් තුනක ප්‍රමාණයකි.එහෙත් කිසිදු බලපත්‍රයක් නොමැතිව මෙම ලොරි රථ මඟින් වැලි කියුබ් හතරහමාර බැගින් ප්‍රවාහනය කරමින් සිටියදී අත්අඩංගුවට ගැනිණි.මහියංගණයේ සිට කොළඹ දක්වා මෙම වැලි ප්‍රවාහනය කිරීමේදී පොලිස් ස්ථාන ප‍හළොවක් පමණ පසුකරමින් මෙලෙස වැලි ප්‍රවාහන ජාවාරම රාත්‍රී කාලයට සිදුකෙරෙමින් පැවති අතර ඇතැම් අවස්ථාවල පොලිස් නිලධාරීන්ද නොමග යවා ඔවුන් ජාවාරමේ නියළී තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල නියෝජ්‍ය පොලිස් ජී.බී. පෙරමුණේ යන මහත්වරුන්ගේ උපදෙස් මත මධ්‍යම දිසා අපරාධ හා මෙහෙයුම් ඒකකය් ස්ථානාධිපති පොලිස් පරීක්ෂක වසන්ත චන්ද්‍රසේකර මහතා ඇතුළු නිලධාරීහු පිරිසක් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r13112012</link>
    <topic>කැලණියමානව ශාස්ත්‍ර පීඨයට දෙමහල් ගොඩනැඟිල්ලක්</topic>
    <author>කැලණිය සමූහ ඩබ්ලිව්. වීරසිංහ</author>
    <content>උසස් අධ්‍යාපන ඇමැති එස්. බී. දිසානායක මහතා විසින් රජයට කරන ලද යෝජනාවක් අනුව කැලණිය විශ්වවිද්‍යාලයේ මානව ශාස්ත්‍ර පීඨය සඳහා රුපියල් මිලියන 350ක වියදමින් දෙමහල් ගොඩනැගිල්ලක් ඉදිකිරීමට කටයුතු යොදා ඇත.මෙහි ඉදිකිරීම් කටයුතු නියමිත කාලරාමුව ඇතුළත නිමකිරීමට යටත්ව රාජ්‍ය ඉංජිනේරු සංස්ථාව වෙත පැවරීමටද උසස් අධ්‍යාපන අමාත්‍යාංශය පියවරගෙන ඇත.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=r13112013</link>
    <topic>රංබණ්ඩා සිවියකොළ වෙනුවට සියයේ නෝට්ටු බේතට අරන්</topic>
    <author>බර්ටි ලයනල් උඩුගම්පල</author>
    <content>රංබණ්ඩාගේ උදරයේ හටගත් රෝගාබාදයකට ප්‍රතිකාර ගැනීමට අරොන් වෙද මහත්තයා සොයා ගියේ ය. වෙද මහතා එවෙලේ ගෙදර නොසිටි බැවින් ජංගම දුරකථනයේ පිහිට ලබා ගත්තේ ය.වෙද මහත්තයා....... මගේ බඩේ කැක්කුමක් එනවා. බේතක් ගන්න ගෙදර අවේ. වෙද මහත්තයා ගෙදර එන්න පරක්කු වෙනවාද,මම ටිකක් පරක්කු වෙනවා , පියවතී අක්කගෙන් බඩේ ගාන්න තෙල් ටිකක් ඉල්ල ගන්න, ඔයා ගෙදර ගිහින් පාවට්ටා කොළ ටිකකුයි සිවිය කොළ ටිකකුයි කොටලා වන්ඩුවේ තම්බලා තවලා තෙල් ගාගන්න.හා වෙද මහත්තයා පාවට්ටා කොළ ටිකකුයි සීයේ කොළ ටිකකුයි කොටලා රෙදිකෑල්ලකට දාලා වන්ඩුවේ තමිබලා තවලා තෙල් ගාන්න......නේ..මේ බේත් අසාගත් රංබණ්ඩා හනික පාපැයේ නැගී නිවෙස බලා පිටත් වීය. ඒ යන අතර මගදී පේදුරු අයියලගේ ගේ පිටිපස පාවට්ටා ගසෙන් කොළ මිටක් කඩාගෙනෙම ගෙදර ගියේය.නි‍ෙවසට ගොස් පා පැදිය පේර ගසට හේත්තු කළ රංබණ්ඩා පාවට්ටා කොළ ටික අතින් කැබලි වලට කඩා පෙට්ටගමේ සගවා තිබූ රුපියල් සියයේ නෝට්ටු දෙක තුනක් ගෙන කැබලි වලට ඉරා දෝතට පුරවාගෙන මුළුතැන් ගෙන ගොස් මේ ටික රෙදි කෑල්ලට දාලා බැදලා වණ්ඩුවේ තම්බලා දියන්කෝ යැයි කීවේය.බිරියබේත් කොළ කැබලි කොළපතනට දමා වණ්ඩුවේ තැම්බීමට භාර ගත්තේය. මෙය දුටු සැනින් බිරිද තමුසෙට පිස්සුද ඕයි මේ සීයේ කොළ ඉරලා තියෙන්නේ,මට පිස්සු නෑ යෝදියේ වෙද මහත්තයා කියපු බේත් තමයි මේ තියෙන්නේ,මොනවා..... වෙද මහත්තා සීයේ කොළ ඉරලා ගන්න කිවුවා බේතට, ඔව් යෝදියේ....ගනින් කෝල් එකක් වෙදමත්තයට,නෑ ඕන නෑ වරෙන් වෙද මහත්තයව හම්බ වෙන්න යන්න.වෙද මහතාගේ නිවෙසට ගිය දෙදෙනා අතර මහ කලබැගෑනියෙකි.මේ විස්තරය ඇසූ වෙද මහත්තයා ඇයි දෙයියනේ....... මම කිව්වේ සිවිය කොළ ගන්න කියලනේ. සීයේ නොට්ටු කවුද බේතට ගන්නේ.හත් දෙයියනේ හොද වැඩේ තමුසෙයට ෆෝන් එකෙන් බේත් අහනවට....</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s1311201</link>
    <topic>අන්තර්ජාතික ඔලිම්පික් කමිටුවේ හදිසි රැස්වීමට අමාත්‍යාංශයෙන් 6යි:ජාතික ඔලිම්පික් කමිටුවෙන් 3යි</topic>
    <author>ප්‍රින්ස් ගුණසේකර</author>
    <content>ජාතික ඔලිම්පික් කමිටු නිලවරණයට නාමයෝජනා කැඳවීමත් සමග අන්තර්ජාතික ඔලිම්පික් කමිටුව ශ්‍රී ලංකා නියෝජිතයන් සමග පවත්වන හදිසි රැස්වීමට ක්‍රීඩා අමාත්‍යාංශ පාර්ශවයෙන් ක්‍රීඩා ඇමැති මහින්දානන්ද අලුත්ගමගේ, ලේකම් අනුර ජයවික්‍රම, නීති උපදේශක පණ්ඩුක කීර්තිනන්ද, ශ්‍රී ලංකා බොක්සිං සංගමයේ ඩයන් ගෝමස්, නියෝජ්‍ය සොලිස්ටර් ජෙනරාල් සුමති ධර්මවර්ධන හා ජාතික ක්‍රීඩා සභාවේ වෛද්‍ය මයියා ගුණසේකර යන මහත්වරු සහභාගීවන බව නිවේදනය කරයි.ජාතික ඔලිම්පික් කමිටුව වෙනුවෙන් එහි සභාපති මෙන්ම තැපැල් අමාත්‍යාංශයේ ලේකම් හේමසිරි ප්‍රනාන්දු, ඔලිම්පික් කමිටු ලේකම් මැක්ස්වෙල් ද සිල්වා හා උප සභාපති දේවා හෙන්රි යන මහත්වරු සහභාගී වෙති.දැනට ක්‍රියාත්මක වන ක්‍රීඩා පනත හා එහි රෙගුලාසි අභියෝගයට ලක් කරමින් අන්තර්ජාතික ඔලිම්පික් කමිටුවට ලබාදෙන ලද ‍තොරතුරු පිළිබඳව මේ 27වැනිදා ස්විට්සර්ලන්තයේ පැවැත්වෙන හදිසි රැස්වීමේදී දෙපාර්ශවය කරුණු ඉදිරිපත් කිරීමට නියමිතව ඇත.මෙරට ක්‍රීඩාව පෝෂණය කිරීම උදෙසා මහා භාණ්ඩාගාරයෙන් දෙන මුදල් විගණනය කිරීමේ බලය රජයේ විගණකාධිපතිවරයා සතුවන බවත් ඒ අනුව ජාතික ඔලිම්පික් කමිටුව මහජන මුදල් සම්බන්ධව රජයේ විගණකාධිපතිවරයාගේ විමසුමට ලක් කිරීම අමාත්‍යවරයාගේ දේශපාලන බලපෑමක් ලෙස හුවා දක්වමින් පැමිණිලි කොට ඇතැයි ඊයේ නිකුත් කළ නිවේදනයක දැක්වේ. එමෙන්ම ඔලිම්පික් කමිටු විධායක රැස්වීම්වලට ක්‍රීඩා අධ්‍යක්ෂ ජෙනරාල්වරිය සහභාගිවීමේදී ප්‍රශ්න මතුකොට ඇතැයිද එම නිවේදන‍යේ සඳහන් වේ.වසර 40ක් පැරණි ක්‍රීඩා පනතේ විධිවිධාන දේශපාලන බලපෑම් ලෙස හුවා දක්වමින් අන්තර්ජාතික ඔලිම්පික් කමිටුවට යවන ලද ලිපියෙන් මෙරට ක්‍රීඩාවේ දියුණුවට බලපෑම් ඇතිවන බවත් ජාතික ඔලිම්පික් කමිටුවේ ක්‍රියා කළාපය හේතුවෙන් ක්‍රීඩා සංගම් 24කට රජය ලබාදෙන මුදල් පිළිබඳ ඉදිරියේදී යම් තීරණයක් ගැනීමට සිදුවන බවත් කරුණු දක්වා තිබේ.ජාතික ඔලිම්පික් කමිටුව ස්ථාපිත කර ඇති භූමියද ක්‍රීඩා අමාත්‍යාංශය සතු එකක් වන අතර ගොඩනැගිල්ල ඉදිකිරීමේදී රුපියල් මිලියන 50ක් ලබාදී ඇති බවද සඳහන් වේ. එමෙන්ම ජාතික ඔලිම්පික් කමිටුව සංවිධානය කළ ක්‍රීඩා තරගවලට විදෙස්ගතවන ක්‍රීඩක ක්‍රීඩිකාවන්ට හා නිලධාරීන්ට අමාත්‍යාංශයෙන් විශාල මුදලක් වැය කර ඇතැයිද නිවේදනයේ දැක්වේ.මේ පිළිබඳව ජාතික ඔලිම්පික් කමිටු සභාපති හේමසිරි ප්‍රනාන්දු මහතාගෙන් කළ විමසීමකදී පැවැසුවේ ශ්‍රී ලංකා ක්‍රීඩාවේ අභිවෘද්ධිය උදෙසා ක්‍රීඩා පනතේ ඇතැම් රෙගුලාසි සංශෝධනය විය යුතු හෙයින් ඒ පිළිබඳ අන්තර්ජාතික ඔලිම්පික් කමිටුවට දැන්වු බවයි. එසේ නොකළහොත් තමා ක්‍රීඩාව වෙනුවෙන් කළ යුතු යුතුකම් හා වගකීම් පැහැර හරින්නෙකු ලෙස අන්තර්ජාතික ප්‍රජාව හමුවේ පත්වන බව ඒ මහතා අවධාරණය කළේය.“මා රටට අසීමිතව ආදරය කරන්නෙක්. රටට අගෞරව වන කිසිවක් වෙලා නැ. වෙන්න දෙන්නෙත් නැ. අපි අන්තර්ජාතික ක්‍රීඩා තලයේ සිටින රටක්. අපට හිතුවක්කාරී තීන්දු ගන්න බැ. ප්‍රශ්නයක් තියෙනවා නම් ඒක ඉතා සාධාරණව විසඳාගන්න ජගත් ඔලිම්පික් කමිටුව උදව් කරනවා. ක්‍රීඩා අමාත්‍යාංශයෙන් සිදුවු යම් යම් වැරදි නිවැරදි කරගන්න මඟ පෙන්වීමක් අන්තර්ජාතික ඔලිම්පික් කමිටුවෙන් ලබාගැනීමයි මෙතන සිදුවන්නේ. මේක රටට හෝ රජයට එරෙහිවීමක් නොවන බව පැහැදිලිව කිව යුතුයි” ප්‍රනාන්දු මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s13112011</link>
    <topic>වැස්සෙන් පළමු විස්සයි 20 සේදෙයි</topic>
    <author>වර්නන් ගුණසේකර පල්ලෙකැලේ සිට...</author>
    <content>ශ්‍රී ලංකාව හා නවසිලන්තය අතර පල්ලෙකැලේ ජාත්‍යන්තර ක්‍රීඩාංගණයේ ඊයේ පැවැත්වීමට නියමිතව තිබූ ඩයලොග් කුසලාන පළමු ජාත්‍යන්තර විස්සයි20 ක්‍රිකට් තරගය සම්පූර්ණයෙන්ම වර්ෂාවට සේදී ගියේය.ඊයේ පස්වරු 1.45 ට ආරම්භ වූ වරුසාව රාත්‍රී 8.40 වන විටත් නතර වී නොතිබුණු හෙයින් තරගය අහෝසි කෙරිණි.ශ්‍රී ලංකාව සමග ජාත්‍යන්තර එක්දින ක්‍රිකට් තරග තුනකට හා විස්සයි20 තරග දෙකකට ක්‍රීඩා කිරීම පිණිස ශ්‍රී ලංකාවට පැමිණ සිටින නවසිලන්ත කණ්ඩායම දිවයිනේ සංචාරය කරන්නේ කොතැනද එහි මහ වැසි ඇද වැටෙන සෙයකි.හම්බන්තොට සූරියවැව ක්‍රීඩාංගණයේදී පැවැති පළමු එක්දින තරගය වර්ෂාව හේතුවෙන් අහෝසි විය. දෙවැනි තරගය ක්‍රීඩා කෙරුණේ ඩක්වර්ත්/ලුවිස් ක්‍රමවේදයට අනුවය.දඹුල්ල ක්‍රීඩාංගණයේ පැවැති තෙවැනි එක්දින තරගයටද වර්ෂාව හරස් වීම නිසා එහි ජයග්‍රාහකයන් තීරණය කෙරුනේද ඩක්වර්ත්/ලුවිස් න්‍යායට අනුවය.ඊයේ තරගය සඳහා නිකුත් කර තිබූ ප්‍රවේශ පත් හෙට (21) දෙවැනි විස්සයි20 තරගය සඳහා වලංගු වන බව ශ්‍රී ලංකා ක්‍රිකට් ආයතනය නිවේදනය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s1311202</link>
    <topic>රද්දොලුව ශ්‍රී පඤ්ඤානන්ද පළමු ඉනිමේ ජය ලබයි</topic>
    <author/>
    <content>අවුරුදු 19න් පහළ පළමු කොටසේ ක්‍රිකට් තරගාවලියේ හොරණ තක්ෂිලා විදුහල් පිල සමග පැවැති තරගයෙන් පළමු ඉනිමේ ජයක් වාර්තා කිරීමට රද්දොලුව ශ්‍රී පඤ්ඤානන්ද විදුහල් පිල සමත්විය.පළමුව පන්දුවට පහරදුන් ශ්‍රී පඤ්ඤානන්ද විදුහල් පිල පළමු ඉනිමේ දී සියලුදෙනා දැවී ලකුණු 215ක් රැස් කළ අතර තක්ෂිලා විදුහල් පිල සිය පළමු ඉනිමට රැස් කළ ලකුණු සංඛ්‍යාව 168කි.ඒ අනුව ලකුණු 47ක් ඉදිරියෙන් සිටිමින් දෙවැනි ඉනිම ක්‍රීඩා කළ පඤ්ඤානන්ද විදුහල් පිල කඩුලු 7කට ලකුණු 171ක් රැස් කරමින් ඉනිම නතර කළේය. තරගය නිමාවනවිට සිය දෙවැනි ඉනිම ක්‍රීඩා කරන තක්ෂිලා විදුහල් පිල කඩුලු 5ක් දැවී ලකුණු 138ක් ලබා සිටියේය.පඤ්ඤානන්ද පළමු ඉනිම – 215යි. ඉෂාර මධුසංක 61, තිළිණ පෙරේරා 48, හසිත බුද්ධික 31, ජී.තරිඳු 30( හසිත ඩිල්ෂාන් 73/6, කාවින්ද එරංග 53/4) සහ දෙවැනි ඉනිම – 171/7යි. (ඉනිම අත්හිටුවන ලදි) ජී.තරිඳු නොදැවී 75, හිරුණ ඩිල්ෂාන් 31, රවිඳු සේරසිංහ 26 ( විශ්ව ප්‍රියදර්ශන 19/2, නුවන් පුෂ්පකුමාර 30/2)තක්ෂිලා පළමු ඉනිම – 168යි. රොෂාන් දුමින්ද 35, කවිඳු එරංග නොදැවී 34, විනෝද් කාවින්ද 27 (හසිත බුද්ධික 18/2, රසික ප්‍රියංකර 22/2, ඩිලාන් ප්‍රනාන්දු 29/2) සහ දෙවැනි ඉනිම – 138/5යි. උරේෂ් එමිඳු 52, චලන ඩිල්ෂාන් 32, රොෂාන් දුමින්ද 22( ජී.තරිඳු 34/4).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s1311203</link>
    <topic>නිගම්බු යුත්-අප් කන්ට්‍රි ලයන්ස්දැවැන්ත ජයකින් හිස ඔසවයි</topic>
    <author>ප්‍රින්ස් ගුණසේකර</author>
    <content>පළමු පෙළ චැම්පියන් ලීග් පාපන්දු තරගාවලියේ දරුණු ලෙස පසුබැසීමට ලක්ව සිටින නිගම්බු යුත් හා නාවලපිටිය අප් කන්ට්‍රි ලයන්ස් යන කණ්ඩායම් මේ දිනවල පැවැත්වෙන කාගිල්ස් ෆුඩ් සිටි එෆ්.ඒ.කුසලාන පාපන්දු තරගාවලියේ දී දැවැන්ත ජයග්‍රහණ වාර්තා කරමින් නැවැත අවධානයට ලක්ව සිටිති.නිගම්බු යුත් පිල ගෝල් 11-0කින් යෝක් ක්‍රීඩා සමාජයද, අප් කන්ට්‍රි ලයන්ස් පිල ගෝල් 17-0කින් නුවරඑළිය යංග් බර්ඩ්ස් පිලද පරාජයට පත් කළේය.ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතාගේ මුදලින් නඩත්තු කරන නිගම්බු යුත් පිල මේ දැවැන්ත ජය වාර්තා කළේ කාගිල්ස් ‍ෆුඩ් සිටි එෆ්.ඒ.කුසලාන පළමු වටයේ සහභාගීවු මුල්ම තරගයේදී වීම විශේෂත්වයකි.බොරැල්ල කැම්බල් පෙදෙස ක්‍රීඩාංගණයේ පැවැති තරගයේ පළමු භාගයේදී නිගම්බු යුත් ක්‍රීඩකයෝ ගෝල් 7-0ක් ලෙස ඉදිරියෙන් සිටියහ.නිගම්බු යුත් වෙනුවෙන් හරින්ද්‍ර පීරිස් ගෝල් 5ක් ලබාගත් අතර ශ්‍රී ලංකා පිලේ හිටපු පාපන්දු නායක චතුර ගුණරත්න ගෝල් 2ක් හා නිමල් ප්‍රනාන්දු, එස්.සී.සිල්වා, ප්‍රදීප් ප්‍රනාන්දු, කමල් සිල්වා ගෝලය බැගින් වාර්තා කළහ.නාවලපිටිය ජයතිලක ක්‍රීඩාංගණයේ පැවැති අප් කන්ට්‍රි ලයන්ස්-නුවරඑළිය සංග්බර්ඩ්ස් අතර තරගයේ පළමු භාගය ගෝල් 8-0ක් ලෙස අප් කන්ට්‍රි ලයන්ස් ඉදිරියෙන් සිටියේය. අප් කන්ට්‍රි ලයන්ස් පිලට ක්‍රීඩා කරන ලයිබීරියානු ජාතික මිචියෝ මාටින් හා පැට්‍රික් විල්සන් යන ක්‍රීඩකයන් දෙදෙනා ගෝල් 13ක් වාර්තා කිරීම විශේෂත්වයකි. එයින් ගෝල් 8ක් මිචියෝ මාටින් වාර්තා කළේය.අනෙක් ගෝල් 4 එන්.රාජපක්ෂ අප් කන්ට්‍රි ලයන් පිලට අත්කර දුන්නේය. මේ තරගාවලියේ වැඩිම ගෝල් වාර්තා කළ දෙවැනි කණ්ඩායම ලෙස අප් කන්ට්‍රි ලයන් පිල වාර්තා පොතට එක්විය. මෙයට පෙර මෙරූන්ස් ක්‍රීඩා සමාජය විසින් ගෝල් 18-0ක ජයක් වෙන්නප්පුව අල්හිරා ක්‍රීඩා සමාජයට එරෙහිව වාර්තා කිරීමට සමත්විය.සති අන්තයේ තරග ප්‍රතිඵල මෙසේය.මාලිගාවත්ත ක්‍රී.ස 2-වයිකින්ස් ක්‍රී.ස 0, පුත්තලම ලිවර්පුල් 5-මහර යුත් 3, කොළඹ පාපන්දු සමාජය 8-ෂාවියා ක්‍රී.ස 0, හයිලන් ක්‍රී.ස 1-රේන්ජර්ස් ක්‍රී.ස 0, ත්‍රිස්ටාර් ක්‍රී.ස 1-ෆාතිමා ක්‍රී.ස 0, මායා ක්‍රී.ස 4-කොල්ලුපිටිය යුනයිටඩ් 3, ජුපිටර්ස් ක්‍රී.ස 2-ප්‍රිමියර් ක්‍රී.ස 0, නිව්ස්ටාර් 3-ලීඩ්ස් 0, තිහාරිය යුත් 2-ආදි පීතර 0, රෙඩ් ස්ටාර් 4-නිව් ‍රෝම් ක්‍රී.ස 2, බඩෝවිට ක්‍රී.ස 7-චැන්මිල් ක්‍රී.ස 6, කොම්රඩ්ස් ක්‍රී.ස 2-සෙරනිබ් ක්‍රී.ස 1, සිසු ක්‍රී.ස 1-යංග් මේරියන්ස් 0, හයිලෑන්ඩර්ස් 3-ශ්‍රී පාදියන් ක්‍රී.ස 1, ක්‍රිස්ටල් ක්‍රී.ස 7-රේන්ජර්ස් 4, ඊගල් ක්‍රී.ස 4-නවජීවන් ක්‍රී.ස 0, ඔලිම්පික් ක්‍රී.ස 3-බොම්බර්ස් ක්‍රී.ස 0, නැ‍‍ඟෙනහිර යුත් 4-කලෙයිමතී ක්‍රී.ස 1, මුලතිව් උතායාසුරිය 1-බ්‍රිලියන්ට් ක්‍රී.ස 0, සොලීඩ් ක්‍රී.ස 3-ගාඩියන් ක්‍රී.ස 0, යුනයිටඩ් ක්‍රී.ස 3-තන්ඩර්ස් 1.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s1311204</link>
    <topic>හම්බන්තොට ෂාක්ස් සහ හැව්ලොක්ස් අතරරගර් තරගය නවතී</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් රගර් පළමු කොටසේ තරගාවලිය යටතේ හම්බන්තොට ෂාක්ස් කණ්ඩායම සහ හැව්ලොක්ස් කණ්ඩායම අතර පෙරේදා හැව්ලොක්ස් පිටියේ පැවැත්වීමට නියමිතව තිබූ රාත්‍රී තරගය විදුලි ආලෝකය ඇන හිටීම හේතුවෙන් අතහැර දැමීමට සංවිධායකයන්ට සිදුවිය.මේ සම්බන්ධව හම්බන්තොට ෂාක්ස් ක්‍රීඩා සමාජයේ සභාපති පළාත් සභා මන්ත්‍රී ජොහාන් ප්‍රනාන්දු මහතාගෙන් 'දිනමිණ' කළ විමසුමකදී ඒ මහතා කියා සිටියේ මෙවර තරගාවලියේ තම කණ්ඩායම සහභාගි වන පළමු තරගය මෙසේ අතහැර දැමීමට සිදුවීම කණගාටුදායක කරුණක් බවය.නැවත තරගය පැවැත්වෙන දිනය ඉදිරියේ දි තරග සංවිධායක කමිටුව විසින් තීරණය කරනු ඇති බවත්, එම තරගය බොහෝ විට තරගාවලියේ අවසන් භාගයේ දී පැවැත්වෙනු ඇති බවත් රගර් සංගමයේ ලේකම් රිස්ලි ඉල්යාස් මහතා ප්‍රකාශ කළේය.යුද හමුදාවට තියුණු ජයක්මේ අතර යුද හමුදා පිල හා පොලිස් කණ්ඩායම අතර දියගම දී පැවැති තරගයෙන් ලකුණු 15-14ක තියුණු ජයක් වාර්තා කිරීමට යුද හමුදාව සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s1311205</link>
    <topic>මාතර ක්‍රිකට් මුල් පුටුවට යළිත්  වෛද්‍ය සංජය සේදර සෙනරත්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර ක්‍රීඩා සමාජයේ සභාපති ධූරයට නිතරගයෙන් තේරී පත්වීමට ආරාධනා ලද තැපැල් නියෝජ්‍ය ඇමැති හා ජාතික ක්‍රිකට් තේරීම් කමිටු සභාපති සනත් ජයසූරිය මහතා එම තනතුර ප්‍රතික්ෂේප කර තිබේ. ඒ අනුව මෙවර එම ක්‍රීඩා සමාජයේ මුල් පුටුවට හිටපු සභාපති වෛද්‍ය සංජය සේදර සෙනරත් මහතා නිතරගයෙන් තේරී පත්වී ඇත.තනතුර සම්බන්ධයෙන් අදහස් දක්වමින් සනත් ජයසූරිය මහතා පවසා ඇත්තේ තමාට පමණක් ක්‍රීඩා සමාජයේ නිලයකට දොර ඇරීමෙන් මාතර ක්‍රීඩා සමාජය 2000-2004 වකවාණුවේ තිබු තත්ත්වයට රැගෙන යාමට නොහැකි බවත්, ක්‍රීඩාවට ආදරය කරන ක්‍රීඩාවේ උන්නතිය සඳහා කැපවී ක්‍රියා කරන නිලධාරී මඩුල්ලක්ද අවශ්‍ය වන බවයි.මේ තනතුර සනත් ජයසූරිය මහතා ප්‍රතික්ෂේප කිරීමෙන් ඒ මහතාට පක්ෂපාතී කණ්ඩායම් ඉදිරිපත් කර තිබූ නාම යෝජනාද ඉල්ලා අස්කර ගෙන ඇත. ඒ අනුව පහත සඳහන් නිලධාරී මණ්ඩලය නිතරගයෙන් තේරී පත්වී ඇත.සභාපති-වෛද්‍ය ‍සංජය සේදර සෙනරත්, ජ්‍යෙෂ්ඨ උප සභාපතිවරු-ජයරාජ් විජේවීර, රන්ජන් අබේවර්ධන, උප සභාපතිවරු-රාජ් චන්ද්‍රලාල්, සනත් කරුණාරත්න, එන්.එච්.විජේසිරි, නලීන් රණසිංහ, ලේකම්-සුනිල් මොහොට්ටි, භාණ්ඩාගාරික-ප්‍රසන්න ගලප්පත්ති, උප ලේකම්-ගැමුණු ද සිල්වා, ක්‍රීඩා ලේකම්-පී.අයි.ඩබ්.ජයසේකර, ක්‍රීඩා උප ලේකම්-සිසිර වීරසිංහ, බාර් ලේකම්-නීල් ගුණසේකර, බාර් උප ලේකම්-සමන්ත කිත්සිරි, ගණන් පරීක්ෂක-සමන් කුමාර, කමිටු සාමාජිකයන්-පී.කේ.සනත් චන්දන, ඩී.ජී.වයි.විජේසිංහ, නි‍රෝධ අබේගුණවර්ධන, ශිරංග ගුණතිලක, ජගත් මුණසිංහ, ප්‍රසන්න ලියනගේ, එච්.එස්.ප්‍රියන්ත, ඊවෝන් ගුණසේන, ඉරේශ් ප්‍රියන්ත, ටී.ඩී.මුණසිංහ.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s1311206</link>
    <topic>රත්නාලෝක වො‍ලිබෝල් ක්‍රීඩිකාවන්ටකංචන ජයරත්නගෙන් ක්‍රීඩා පාවහන්</topic>
    <author/>
    <content>ඇඹ්ලිපිටිය අධ්‍යාපන කොට්ඨාසයේ රත්නාලෝක මහ විද්‍යාලයේ අවු.14න් පහළ බාලිකා වොලිබෝල් කණ්ඩායමට සබරගමු පළාත් සභාවේ සභාපති කංචන ජයරත්න මහතා අතින් ක්‍රීඩා පාවහන් ප්‍රදානය කිරීමක් පසුගියදා සිදු කෙරිණ.ඒ මහතාගේ පෞද්ගලික ධන පරිත්‍යාගයෙන් මේ පරිත්‍යාගය සිදු කෙරුණ අතර එහිදී රු.50000ක් වටිනා පාවහන් යුගල 11ක් ක්‍රීඩිකාවන්ට ලබාදුන්හ.පසුගියදා නිමාවු ඩී.එස්.අයි වොලිබෝල් ශූරතාවලියේ අවු.14න් පහළ බාලිකා ශූරතාව දිනාගැනීමට මේ කණ්ඩායම සමත්ව විය.එහි අවසන් තරගයට ක්‍රීඩා කළ රත්නාලෝක විදුහල් කණ්ඩායම පාවහන් නොමැතිව තරගාවලියට ඉදිරිපත්ව සිටි අතර ඒ හේතුවෙන් මේ පරිත්‍යාගය සිදු කිරීමට කංචන මහතා මැදිහත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s1311207</link>
    <topic>රත්තොට තැපැල් කණ්ඩායමට ක්‍රිකට් ශූරතාවක්</topic>
    <author>රත්තොට විශේෂ</author>
    <content>මාතලේ දිස්ත්‍රික් අන්තර් පළාත් පාලන හා ප්‍රාදේශීය ලේකම් කාර්යාල අතර පැවැති ක්‍රිකට් තරගාවලියේ ඇලික් අළුවිහාරේ අනුස්මරණ කුසලානය දිනාගැනීමට රත්තොට තැපැල් කාර්යාල කණ්ඩායම සමත්විය.අවසන් තරගයේදී රත්තොට කණ්ඩායම හමුවේ මාතලේ සෞඛ්‍ය කාර්යාල පිල පරාජයට පත්විය. හොඳම පිතිකරු හා තරගයේ වීරයා ලෙස තැපැල් කාර්යාලයීය කණ්ඩායමේ එම්.ශ්‍රිධරන් සම්මාන දිනාගත් අතර එස්.රගු හොඳම පන්දු යවන්නා ලෙසත්, කේ.ලිංගේස්වරන් හොඳම පන්දු රකින්නා ලෙසත් සම්මාන දිනාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s1311208</link>
    <topic>සය සාමාජික ක්‍රිකට් 23දා බලපිටියේදී</topic>
    <author/>
    <content>ඇම්බා අභියෝගතා කුසලාන සය සාමාජික ක්‍රිකට් තරගාවලිය මේ මස 23වැනිදා බලපිටිය වලගෙදර එක්සත් ක්‍රීඩා සමාජ පිටි‍යේ දී (උසාවිය ඉදිරිපිට) පැවැත්වේ.පස්වැනි වරටත් පවත්වනු ලබන මේ තරගාවලියේ ශූරයන්ට කුසලානය සමග රුපියල් තිස්දහසක මුදල් ත්‍යාගයක් පිරිනැමෙන බව සංවිධායකයෝ දැනුම්දෙති.අනුශූරයන්ට කුසලානය සමග රුපියල් විසිදහසක මුදලක් පිරිනැමීමට නියමිතය. වැඩි විස්තර සඳහා 0775585500 (පැතුම්) හෝ 0772996373 (සමන්) අමතන ලෙස සංවිධායක මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s1311209</link>
    <topic>ගම්පොල රගර් පුහුණු වැඩමුළුවක්</topic>
    <author>ගම්පොල සමූහ</author>
    <content>අධ්‍යාපන අමාත්‍යාංශයේ ක්‍රීඩා සංවර්ධන වැඩ සටහන යටතේ මුල් වරට ගම්පොල කලාපයේ තෝරාගත් පාසල් 10ක ක්‍රීඩා භාර ගුරුවරුන් සඳහා රගර් පුහුණු වැඩමුළුවක් සහිරා ජාතික පාසල් පිටියේදී පසුගියදා පැවැත්විණි.ප්‍රායෝගිය ක්‍රියාකාරකම් සඳහා සහිරා විදුහල් අවු.14න් පහළ රගර් කණ්ඩායම එක්ව සිටියේය.ගම්පොල අධ්‍යාපන කලාපයේ ක්‍රීඩා සංවර්ධන නිලධාරී එම්.අනුර කුමාර හා රගර් ක්‍රීඩා සංවර්ධන නිලධාරී කේ.කේ.එම්.දීප්ති කුමාර යන මහත්වරුන්ගේ සහභාගිත්වයෙන් පැවැති වැඩසටහන ඉදිරියේදී අනෙකුත් පාසල් සඳහාද ව්‍යාප්ත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s13112010</link>
    <topic>පූර්ණිමා ජයමාලි ගුණරත්න සිසුවිය පාසලේ දී පිළිගත් අවස්ථාව</topic>
    <author>ඡායාරූපය – තුෂාර ප්‍රනාන්දු</author>
    <content>ඉන්දියාවේ පැවැති දකුණු ආසියා මලල ක්‍රීඩා උළෙලේ දී ශ්‍රී ලංකාව නියෝජනය කරමින් උස පැනීමේ තරග ඉසව්වේ රන් පදක්කම දිනූ පානදුර ලීඩ්ස් ජාත්‍යන්තර පාසලේ පූර්ණිමා ජයමාලි ගුණරත්න සිසුවිය සිය පාසලේ දී පිළිගත් අවස්ථාව..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s13112012</link>
    <topic>අන්තර් ප්‍රජා මණ්ඩල හා ක්‍රීඩා භූමි ත්‍යාග ප්‍රදානොත්සවය අද</topic>
    <author/>
    <content>කොළඹ මහ නගර සභාවේ ක්‍රීඩා භූමි හා විනෝදාංශ දෙපාර්තුමේන්තුව මෙහෙයවනු ලබන අන්තර් ප්‍රජා මණ්ඩල හා ක්‍රීඩා භූමි ත්‍යාග ප්‍රදානෝත්සවය අද පස්වරු 3.00ට කොළඹ නව නගර ශාලාවේ දී පැවැත්වේ.පාපන්දු, නෙට්බෝල්, වොලිබෝල්, කැරම්, කාය වර්ධන හා සවි එසවීම, පිහිනුම්, මේස පන්දු, සැහැල්ලු පන්දු ක්‍රිකට් ආදි ක්‍රීඩාවලට සහභාගි වී ජයග්‍රහණ වාර්තා කළ ක්‍රීඩක ක්‍රීඩිකාවන්ට මෙහි දී ත්‍යාග පිරිනැමේ.ත්‍යාගප්‍රදානෝත්සවයේ ප්‍රධාන ආරාධිත අමුත්තා ලෙස කොළඹ නගරාධිපති ඒ.ජේ.එම්.මුසම්මිල් මහතා හා විශේෂ ආරාධිතයන් ලෙස නාගරික කොමසාරිස් ජේ.එම්. භදානී ජයවර්ධන හා ක්‍රීඩා කමිටු සභාපති ඩබ්.එම්.දර්ශන ද සිල්වා යන මහත්ම මහත්මීහූ සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=s13112013</link>
    <topic>ප්‍රසන්න රණතුංග අභියෝගතා කුසලාන ක්‍රිකට්</topic>
    <author/>
    <content>බස්නාහිර පළාත් මහ ඇමැති ප්‍රසන්න රණතුංග අභියෝගතා කුසලාන සඳහා වල්පොල ක්‍රිකට් සමාජය තුන්වැනි වරටත් පවත්වනු ලබන විස්සයි20 ක්‍රිකට් තරගාවලිය ලබන දෙසැම්බර් මස 14,15,16 හා 21 දිනවල රාගම බැසිලිකා, මහර බන්ධනාගාර හා කඳාන ද මැසනඩ් ක්‍රීඩාංගණවල දී පැවැත්වේ.තරගාවලියේ ශූරයන්ට කුසලානය සමග රුපියල් ලක්ෂයක මුදල් ත්‍යාගයක් පිරිනමන බව සංවිධායකයන් පවසයි. මේ සඳහා බස්නාහිර පළාතේ ක්‍රීඩා සමාජ 16කට සහභාගි විය හැකි අතර ඒ සඳහා අයැදුම්පත් 0716898038 (උපාලි) ‍හෝ 0777556572 (ප්‍රදිප්) දුරකතන අංක මගින් විමසන ලෙස සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=f1311201</link>
    <topic>යූ.ඇන්.පී. මණ්ඩලේ කචල්</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ වාතාවරණය පිළිබඳව හා මෙරට සිදුවන වේගවත් සංවර්ධනය, පොදු රද සමුළුවෙන් මෙරටට කොතෙක් දුරට ප්‍රතිලාභ ලැබුණේද යන්න හා තවත් කාලීන කරුණු පිළිබඳ නියෝජ්‍ය ඇමැති සරත් කුමාර ගුණරත්න මහතා සමඟ සිදුකළ සාකච්ඡාවකි මේ.* පසුගියදා නිමාවට පත්වූ පොදුරාජ්‍ය මණ්ඩල සමුළුව හුදු කතා සාප්පුවක් පමණක් වූ බවට විපක්ෂය චෝදනා කරනවා. ඇත්තෙන්ම මේ සමුළුවෙන් ලද ප්‍රතිඵල පිළිබඳ පැහැදිලි කිරීමක් කළ හැකිද?මේ සමුළුව පවත්වද්දී විරුද්ධ වූ අයම තමයි අද මේ සමුළුව මගින් ප්‍රතිඵලයක් නැතැයි කියා කියන්නේ. ඇත්තෙන්ම මේ සමුළුවෙන් ප්‍රතිඵලයක් නැහැ වැඩක් නැහැ කියලා කියන්නේ කුමන අරමුණකින්ද කියලා අපට පැහැදිලියි. ඔවුන් තුළ තිබෙන්නේ ඉතාමත් දුෂ්ට හා කුහක අරමුණක්. දේශපාලනය කරද්දී කිසියම් ප්‍රමිතියක් සදාචාරයක් තිබිය යුතුයි. එවැනි පිරිසක් තමයි අද විපක්ෂයේ භූමිකාව නිරූපණය කරන්නේ.ඔවුන් ආණ්ඩුව සිදු කරන කිසිම දෙයක හොඳක් දකින්නේ නැහැ. මොන දේ කළත් වැරැදියි.එදා යුද්ධය සාර්ථකව කරගෙන යද්දී එක්සත් ජාතික පක්ෂය විරුද්ධ වුණා. ජනතා විමුක්ති පෙරමුණ කකුලෙන් ඇද්දා. ඒ පිරිසම තමයි අද සමුළුව පැවැත්වීම ගැන පදනම් විරහිත විවේචන එල්ල කරන්නේ. ඇත්ත ඇති විදිහට දකින ජනතාව මේ සමුළුවේ ප්‍රතිඵලදායක බව දකිනවා.අපට පුළුවන් වෙලා තිබෙනවා මෙරට ප්‍රතිරූපය ලෝකය ඉදිරියේ යළිත් ප්‍රකෘති තත්ත්වයට පත් කිරීමට. ඒ වගේම ව්‍යාපාරික ආකර්ෂණයක් ඇති රටක් බවට පත්කර තිබෙනවා. ඇත්තෙන් ම මේ සමුළුවෙන් මෙරටට විශාල වාසි ප්‍රමාණයක් ලැබෙනවා. ඒ ගැන අපට කිසිදු සැකයක් නැහැ.* කටුනායක - කොළඹ අධිවේගී මාර්ගය විවෘත කිරීමෙන් පසුව එහි ප්‍රගතිය පිළිබඳව පැහැදිලි කිරීමක් කළ හැකිද?මේ මාර්ගය ඉදිකිරීම අවුරුදු ගණනාවක සිට තිබූ විශාල සිහිනයක් විදිහට හඳුන්වන්න පුළුවන්. ඒත් කිසිදු ආණ්ඩුවකට මේ සිහිනය සැබෑ කර ගැනීමට බැරිවුණා. ඒත් ජනාධිපතිතුමාට පුළුවන් වුණා මේ සිහිනය සැබෑ කර ගැනීමට. ජනතාව මේ ගැන හොඳ අවබෝධයකින් සිටින්නේ.එදා කොළඹ නගරයේ සිට කටුනායකට යාමට පැයක් හමාරක් ගතවුණා.  එපමණක් නොවෙයි එදා සංචාරක‍යෙක් ලංකාවට පැමිණ කටුනායක ඉදන් එද්දීම රට එපා වෙනවා. අද එහෙම නොවෙයි. මේ මාර්ගයේ එද්දීම රට ගැන විශාල පැහැදීමක් ඇති වෙනවා. මෙවැනි මාර්ග ඉදිකිරීම රටටත් රටේ ආර්ථිකයටත් විශාල ශක්තියක් හා දායකත්වයක් ලබාදෙනවා. අධිවේගී මාර්ග නිසා ආයෝජකයන් මෙරටට ආකර්ෂණය කර ගැනීමට පුළුවන්කම ලැබී තිබෙනවා. අධිවේගී මාර්ග රටට අතිශය ප්‍රතිඵලදායක ව්‍යාපෘති විදිහට හඳුන්වන්න පුළුවන්.* ඒත් විපක්ෂය කියන්නේ මේ විදිහේ සංවර්ධන ව්‍යාපෘති මඟින් අපේක්ෂා කළ ආකාරයේ ප්‍රතිඵලයක් ලබා ගැනීමට දුෂ්කරවී ඇති බවයි. මේ ගැන ඔබේ අදහස පැහැදිලි කළ හැකිද?එක් ව්‍යාපෘතියක් කරලා සතියකින් සති දෙකකින් මාසෙකින් ප්‍රතිඵල ගන්න බැහැ. ඕනෑම ව්‍යාපෘතියකින් අදාළ ප්‍රතිඵලය ගැනීමට කිසියම් කාලයක් යනවා. වරාය ව්‍යාපෘතියට අදාළ ප්‍රතිඵල ප්‍රතිලාභ ලබාගැනීමට කිසියම් කාලයක් ගත වෙනවා. නව ගුවන්තොටුපොළ වුණත් එහෙමයි. මේ විදිහේ මහා පරිමාණ ව්‍යාපෘතිවලින් රටකට ප්‍රතිලාභ ලබා ගැනීමට පුළුවන්කම තිබෙනවා. අද මේ ආණ්ඩුව සිදුකළ ව්‍යාපෘතිවල ප්‍රතිලාභ ලැබෙන්නේ අනාගතයේදීයි. එහෙත් දැනටමත් මෙහි ප්‍රතිලාභ ලැබීම ආරම්භවී තිබෙනවා.මෑත කාලීනව මේ ආණ්ඩුව තරම් රට සංවර්ධනයේ මාවත වෙත යොමුකළ ආණ්ඩුවක් මෙතෙක් කාලයකට බිහිවී තිබුණේ නැහැ. ‍තව අවුරුදු සියයක් ගත වුණත් මේ සිදුකළ සංවර්ධනය ගැන ජනතාව කතා කිරීම අනිවාර්යයි.ජනාධිපතිතුමා තරම් සංවර්ධන ව්‍යාපෘති සිදුකළ රට වෙනුවෙන් වැඩ කළ ජන නායකයෙක් නොමැති තරම්. ඔහු සිදුකළ මේ කාර්ය ප්‍රමාණය තවත් සියවසක් ගියත් අමරණීය කාර්යභාරයක් විදිහට හඳුන්වන්න පුළුවන්.* ජනපති පදවි ප්‍රාප්තිය පසුගියදා සමරනු ලැබූවා. ජනපතිගේ ධුර කාලය පිළිබඳව ඔබේ මතය පැහැදිලි කළ හැකිද?ජනාධිපතිතුමා විශාල කාර්යභාරයක් ඉටුකර තිබෙනවා. මා ඒ දේ කියන්නේ ශ්‍රීලනිප සාමාජිකයකු විදිහටත් ඇමැතිවරයකු විදිහටත් නොවෙයි, රටේ පුරවැසියකු විදිහටයි. එතුමා මේ අවුරුදු හත ඇතුළත විශාල කාර්යභාරයක් ඉටුකර තිබෙනවා.තිස් අවුරුදු යුද්ධය අවුරුදු තුනක් ඇතුළත නිමා කළා. ජාති භේදයකින් තොරව සැමට මරණ බියෙන් තොරව ජීවත් වීමට අවස්ථාව උදාවුණා. මේ ගැන ජනාධිපතිතුමාට මුළු රටම ණයගැති යැයි කීම අතිශයෝක්තියක් නොවෙයි.අද උතුරේ ප්‍රජාතන්ත්‍රවාදය තහවුරු කිරීමටත් උතුරේ ජනතාවට තමන් කැමති දේශපාලන මතයක් දැරීමටත් ඒ අනුව කටයුතු කිරීමටත් අවස්ථාව ලබාදී තිබෙනවා. එය අප රටක් විදිහට ලැබූ විශාල ජයග්‍රහණයක් විදිහට පෙන්වා දීමේ වරදක් නැහැ.* මෙරට සංචාරක ව්‍යාපාරය ප්‍රවර්ධනය කිරීම මූලිකව කැසිනෝ වැනි අංග ප්‍රචලිත කිරීමට කටයුතු සැලසුම්ව ඇතැයි ඇතැම් පාර්ශව චෝදනා එල්ලකරනවා. මේ ගැන ඔබේ අදහස පැහැදිලි කළ හැකිද?මේ විදිහේ අදහස් පළ කරන්නේ ඇත්ත තත්ත්වය සඟවමින් ජනතාව මුළා කිරීමට කටයුතු කරන පිරිස්. කැසිනෝ ගැන මහා භීතියක් ඇති කිරීමට උත්සාහ කරන විපක්ෂය එදා කටයුතු කළ ආකාරය ගැන අපට මතකයි. මේ අය තමයි තමන් බලයේ සිටි කාලයේදී කැසිනෝ මෙරටට සමාජගත කිරීමට කටයුතු ‍කළේ. කැසිනෝ පමණක් නොවෙයි, ජැක්පොට් වැනි සූදු රටට හඳුන්වාදීමටත් කටයුතු කළේ එක්සත් ජාතික පක්ෂය මගිනුයි. මේ විදිහේ අතීතයක් ඇති අය තමයි අද සූදු පිළිබඳවත් ඒ ගැනත් කටයුතු කරන්නේ. එක්සත් ජාතික පක්ෂයට මේ අතීතය අමතක වුණාට ජනතාවට අතීතය අමතක නැහැ.මා සිතන ආකාරයට විපක්ෂයට අවශ්‍ය කර තිබෙන්නේ කුමක් හෝ සටන් පාඨයක එල්ලී තමන්ගේ දේශපාලනය කිරීමටයි. ඒ හැර විපක්ෂයේ හැසිරීම පිළිබඳව කියන්න දෙයක් නැහැ.* ඉදිරි කාලයේදී බස්නාහිර පළාත් සභා මැතිවරණය පැවැත්වීමට නියමිතව තිබෙනවා. ඒ සමඟ ජනාධිපතිවරණයක් පිළිබඳවද රාවයක් පැතිරෙනවා. මේ විදිහේ මැතිවරණ පෙළකට මුහුණදීමට ආණ්ඩුවට ඇති ශක්තිය පිළිබඳව ඔබේ විග්‍රහය පැහැදිලි කළ හැකිද?මොන මැතිවරණයක් පැවැත්වූවත් අපට පහසුවෙන් ජයග්‍රහණයක් ලබා ගැනීමට පුළුවන්කම තිබෙනවා. ඒ දේ අප කියන්නේ අතිශයෝක්තියෙන් නොවෙයි, යථාර්ථය අනුවයි. පසුගිය මැතිවරණ ප්‍රතිඵල ගෙන බැලුවත් ඒක තහවුරු වෙනවා. වයඹදී මධ්‍යම දී එක්සත් ජාතික පක්ෂය ලැබූ අන්ත පරාජයට වඩා මහා පරාජයක් බස්නාහිරදී ලබනවා. ඒ ගැන අපට කිසිදු සැකයක් නැහැ.මගේ ගණන් බැලීම්වලට අනුව ඉදිරි පළාත් සභා මැතිවරණයේදී එක්සත් ජාතික පක්ෂය 20%ටත් වඩා පහළ මට්ටමකට වැටීමට තිබෙන ඉඩ වැඩියි. මෙතරම් දුර්වල තත්ත්වයක ඇති පක්ෂයකට ජනාධිපතිවරණයක් තරම් අභියෝගාත්මක හා තරගකාරී මැතිවරණයකට මුහුණදීමට හෝ ජයග්‍රහණය කිරීමට පුළුවන්කමක් නැහැ. ඒ නිසා මේ ගැන මීට වඩා දෙයක් ගැන කතා කිරීම වුවත් ප්‍රතිඵලදායක දෙයක් විදිහට හඳුන්වන්න බැහැ.* එක්සත් ජාතික පක්ෂය තම ඉදිරි ගමන් මග ජයග්‍රාහී ගමන් මගක් බවට පත්කර ගැනීමට නායකත්ව මණ්ඩලයක් පත්කර තිබෙනවා. මේ නායකත්ව මණ්ඩලය පිළිබඳව ඔබේ විග්‍රහය මොන වගේද?මේ විදිහේ නායකත්ව මණ්ඩලයක් පත් කළත් වැටුණ එක්සත් ජාතික පක්ෂය යළිත් වතාවක් නගා සිටුවීමට බැහැ. ඒ තරම් දුර්වල හා පහළ මට්ටමකයි මේ පක්ෂය තිබෙන්නේ.මොන රටේද එක් නායකත්වයක් නොමැතිව නායක මණ්ඩලයක් මගින් දේශපාලන පක්ෂයක් පාලනය කරන්නේ. අපේ නම් එකම නායකයා මහින්ද රාජපක්ෂ මහතා, ඔහුට අද රටේත් පොදුරාජ්‍ය මණ්ඩලයේත් නායකත්වය හිමිවෙලා තිබෙනවා. එහෙම තිබියදී එක්සත් ජාතික පක්ෂය නායකත්ව මණ්ඩලයක් පත් කර ගනිමින් අවුල් ජාලයක් කැඳ හැලියක් බවට පත්වෙන එක වළක්වන්න බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=f1311202</link>
    <topic>නවකතා ලියන්න මාව පෙලඹුවේ මගේ සැමියා</topic>
    <author>සංවාදය කාංචනා අමිලානි</author>
    <content>සම්මානලාභී නවකතාකාරිනියක,ප්‍රකට පරිවර්තිකාවක වන සුමිත්‍රා රාහුබද්ධ ළමා සාහිත්‍ය ලේඛනයේ ද මුද්‍රා තැබූ තැනැත්තියකි.මේ සා අත්දැකීම් සමූහයක් සපිරි ඇගේ වෘත්තීමය ජීවිතයද අභියෝග සහ අත්දැකීම් රාශියකින් සපිරුණකි.'දැක නෙක විලස’ සුමිත්‍රා රාහුබද්ධගේ අභිනව ග්‍රන්ථයයි.තිස්පස් වසරක් රාජ්‍ය නිලධාරිනියක ලෙස සේවය කළ ඈ, තම ජීවිතයේ මතක සටහන් ලියා තබන්නට ‍තෝරා ගත් ‘දැක නෙක විලස’ ප්‍රස්තුත කොටගෙන කළ හෘද සංවාදයකි මතු දැක්වෙන්නේ.* ‘දැක නෙක විලස’ පටන් ගන්නෙ 3/4 ක ප්‍රශ්නෙකින්?ඇයි එහෙම තැනකින් ඔබේ කතාව අපිට කියන්න පටන් ගන්නේ?මට පොඩි කාලෙ ඉදන්ම ආර්ථික විද්‍යාව සම්බන්ධයෙන් ලොකු වුවමනාවක් තිබුණා. ඉස්කෝලෙ යන කාලෙ තිබුණෙ පැහැදිලි අරමුණක් නෙවෙයි.ඒත් කැම්පස් එකට ආවට පස්සෙ ඒ වුවමනාව පැහැදිලි වුණා.ආර්ථික විද්‍යාව කරන්න ඕනෙ කියලා ලොකු අරමුණකුත් ඇති වුණා.ආර්ථික විද්‍යාව එක,දෙක කියලා කොටස් දෙකක් තියෙනවා.මේකෙන් ආර්ථික විද්‍යාව දෙකට මට ‘A’ එකක් ලැබුණා.ඔය 3/4 ප්‍රශ්නෙ ඇති වුණේ ආර්ථික විද්‍යාව එක සම්බන්ධයෙනුයි.ඒ කියන්නේ මේ ප්‍රශ්න පත්‍රයේ තිබුණ ලකුණු 70ක් ලැබෙන ප්‍රශ්නයක්.මගේ කලබලය නිසා 3/4ක් වෙනුවට 4/3ක් කියලා ඒ ප්‍රශ්නය වැ‍රැදියට වටහා ගත්ත නිසා මගේ උත්තරයත් වැරදුණා.මෙන්න මේ 3/4 කලබලය නිසා ආර්ථික විද්‍යාඥයෙක් වෙන්න තිබුණ සිහිනය බොඳ වෙලා ගියා.මේ කඩා වැටිල්ලෙන් පස්සෙ මං පුස්තකාලයට හුරු වුණා.කියවන්න පටන් ගත්තා.ඉතිං 3/4 ප්‍රශ්නය මගේ ජීවිතයේ හැරවුම් ලක්ෂයක්.එතන තමයි මගේ කතාව පටන් ගන්න සුදුසුම තැන.ඈ මද කල්පනාවකට වැටෙන්නීය.කොළඹ සරසවියේ පුස්තකාලයට යාබදව පිහිටි රවුන්ඩ් කැන්ටිමෙන් මදක් දුරින් පිහිටි වොන්ඩර් බාර් අවන්හලේ එක් කොණක ජීන් පෝල් සාත්‍රේගේ ද ෆ්ලයිස් නාට්‍ය කියවමින් සිටින්නී ඈය.ඉදිරිපස පු‍ටුවෙහි විදේශිකයෙකු අසුන් ගත්තේ එවිටය.ඈ අසන්නේ අමුතු පැනයකි.‘ඔබ ජීන් පෝල් සාත්‍රේද? ‘මමත් ප්‍රංශ ජාතිකයෙක් තමයි.’ ජීන් පෝල් සාත්‍රේත් නොවන ඒ විදේශිකයා තරුණ සුමිත්‍රාගේ සිත බැඳගත් බව කිව යුතුය.පිරුණු මුහුණක් සහිත කළ්‍යාණි කුමාරි අපට හමු වන්නේ මෙන්න මෙතැනදීය. එතැන පෙම් අන්දරයක් වූ මුත් කළ්‍යාණි ජ්‍යේෂ්ඨ තරුණයාගේ ප්‍රේමය ප්‍රතික්ශේප කළේය. එවන් කළ්‍යාණියකගේ කතාව කීමෙන් මම ඔබේ කුතුහලය කුඩු කර දමන හෙයින් ඒ කීම මඟ හරිමි.එහෙත් මෑත කාලීනව සුමිත්‍රා රාහුබද්ධ ලියූ ‘අත අත නෑර’ නවකතාවේ ප්‍රේමණී අතහැර ගිය පායාසගේ චරිතය මැවෙන්නේ කළ්‍යාණිට පෙම් කර,ඈ විවාපත් කරගෙන,පසුව ඈ අත් හළ ඒ සැමියායි.ප්‍රේමනී කළ්‍යාණි කුමාරිගේ ගුණ රුව අඩු වැඩියෙන් අත්පත් කරගෙන නිර්මාණය වූ චරිතයකි. මේ අතර පි‍ටු අතර ඇවිදින තවත් අපූරු මිනිසුන් කිහිප දෙනෙකි.රවුන්ඩ් කැන්ටිමේ සත හැත්තෑපහේ බත් බෙදන සිනාසෙන මිනිසා තරුණ සුමිත්‍රාගේ බත් පතට බත් හැන්දක් වැඩියෙන්,ලොකු මාළු කැබැල්ලක් දැමූ සිදුවීම චිත්‍රයක් මෙන් කියන අතරතුර ඒ වර්තමානයට ගැට ගසයි. සමූපකාර අමාත්‍යාංශයේ සහකාර ලේකම්තුමිය ලෙස කටයුතු කරන විට මේ සිනාසෙන මිනිසා ඈ හමුවට එන්නේ ‘ලොකු උපකාරයක්'බලාපොරොත්තුවෙනි.ඒ තමන්ගේ බත් කඩයක් ඇරැඹීමට උදව්වක් ලබා ගැනීමටය.මුදල් පිරවූ කැටයක් ඔහු අත තබන ගමන් අතීතයේ ඔහු වැඩිපුර බත් බෙදූ හැටි සිහිපත් කරන ඇයට අසන්නට ලැබෙන දෙය විස්මය වඩවන්නකි. ‘මං එහෙම කළේ හොඳට හොයලා බලලා.අර දැල්වල එල්ලිලා හිටපු අසරණ ළමයින්ට කෑම දෙන්න පුළුවන්කමක් අපට තිබුණේ නෑ.ඒත් තමන්ගේ කෑම පිඟානෙන් බාගයක් ඒ ළමයින්ට දෙන්නෙ කොයි ළමයිද කියන එක මං දැනගෙන හිටියා.ඒ ළමයින්ට වැඩියෙන් බෙදුවේ ඒ කාරණාව හින්දයි’ ජීවිතය එකම හුයකින්අප එකිනෙකා බැඳ තබන්නක් වැනිය.විටෙක ඒ ඔබ ලුහුබඳින අතර, තවත් විටෙක අකාරුණිකව ඔබව අත් හැර දමයි.අනපේක්ෂිත මොහොතක යළි මතුවෙයි.* ආර්ථික විද්‍යාඥයෙකු වීමේ සිහිනයක ගිලිලා හිටපු ඔබ පරිපාලන සේවයට ඇතුළත් වුණේ කොහොමද?සෝවියට් තානාපති කාර්යාලයේ මාධ්‍යවේදිනියක් සහ භාෂා පරිවර්තිකාවක් විදිහට මට මුලින්ම ‍රැකියාවක් ලැබුණා.ඒ 1974 මැයි මාසයේදී.වී.අයි ලෙනින් ගැන පොත් විතරයි ඒ වෙනකොට දේශපාලනය සම්බන්ධයෙන් මං කියවලා තිබුණේ.සෝවියට් තානාපති කාර්යාලයේ සේවය කරන කාලය තුළ සමාජවාදය ගැන කියවලා ඉගෙන ගන්න ඉබේම සිද්ධ වුණා.කොටින්ම කියනවා නම් ඒ කාලෙ සෝවියට් ප්‍රවෘත්ති දෙපාර්තමේන්තුවේ අය කරපු විහිලුත් දේශපාලනිකයි. මේ අතරෙ මං කවි හා කෙටිකතා ලියන්න පටන් ගත්තා. ඒ වෙනකොට චිත්‍රපට තිරනාටක ලියන්නත් මං පටන් ගත්තා. නමුත් යම් අවාසනවන්ත සිදුවීමක් නිසා මං ‍රැකියාවෙන් සමු ගත්තා.මුළු කාලයම කොළඹ මහජන පුස්තකාලෙ කාලය ගත කරපු මම පරිපාලන සේවා විභාගය ලියලා 1978දී ඉහළින්ම සමත් වුණා.මගේ ජීවිතේ අලුත් පරිච්ඡේදයක් පටන් ගත්තෙ ඊට පස්සෙයි.තරුණියගේ සිත පැහැරගත් මිනිසා උන්නේ ඈ ඉල්ලා අස් වූ සෝවියට් තානාපති කාර්යාලයේය.ඈව පරිපාලන සේවා විභාගය වෙත යොමු කළේද ඔහුය.ලක්ෂ්මන් ප්‍රේමය කල් යල් බලා ප්‍රකාශ කරන්නට සිතා උන්නා වැනිය.තරුණිය හිස ගිනිගෙන පාඩම් වැඩය.අසමාන ඉවසීමක් හිමි තරුණයා කෙදිනක හෝ ඇගේ අත දිනා ගන්නට අදිටන් කරගෙන උන්නාක් මෙනි.‘මම ස්ථීර වශයෙන්ම කසාද බඳින්නෙ ලක්ෂ්මන්ව’මේ අපූරු තරුණිය එහෙම හිතුවක්කාර කතාවක් කියූවේ මහනුවර උසාවියට ඈව බලන්නට ආ සමන් බණ්ඩාර තෙන්නකෝන්ටය.* එතකොට ඔබ ලේඛිකාවක් වුණේ කොහොමද?පුවත්පත්වලට ලිවීමත්, සෝවියට් තානාපති කාර්යාලයේ පරිවර්තිකාවක විදිහට වැඩ කරපු කාලයේ කරපු ලිවීමත්, මගේ පළවෙනි නවකතාව වුණ බුමුතුරුණු ප්‍රකාශයට පත් කරන්න ප්‍රධානම හේතුව වුණා.හරියටම කිව්වොත් මං බුමුතුරුණු ලිව්වේ 1976දී.ඒත් පොත ප්‍රකාශයට පත් කළේ 1978 නොවැම්බර්වලදීයි.මට නවකතා ලියන්න පෙලඹෙව්වේ ලක්ෂ්මන්.කෙටිකතා විතරක් ලියන්නෙ මොකද ඇයි නවකතාවක් ලියන්නෙ නැත්තෙ කියලා එයා මගෙන් ඇහුවා.මං ඒ වෙලාවෙ විහිලුවට වගේ කිව්වා ලියන්න පොතක් නෑ කියලා.ඊළඟ දවසෙම එයා මට ලොකු සී.ආර් පොතක් ගෙනැත් දුන්නා. මුලින්ම එක පැත්තක විතරක් කතාව ලියාගෙන ගිය මං ඉඩ මදි වෙච්ච නිසා පොත අනිත් පැත්ත හරවලා ඉතිරි ටික ඒ පැත්තෙ ඉදන් ලිව්වා. එහෙම ලියපු පොත තමයි සෝමවීර සේනානයක මහත්තයා කිව්වේ පමා නොවී මුද්‍රණය කරගන්න කියලා.පරිපාලන සේවයේ පළමු පත්වීම ලත් ධීවර අමාත්‍යාංශයේ සහකාර ලේකම්වරියක ලෙස රාජකාරි ජීවිතය ආරම්භ කළ සුමිත්‍රා රාහුබද්ධ ස්වකීය රාජකාරිය දේවකාරිය සේ සලකා කටයුතු කළ තැනැත්තියක විය. ඈ වැල්වැටිතුරේ වෙළෙඳ පොළෙන් සනත් එදිරිවීර සහ ජයන්තා රුක්මණී සමඟ සාරි ගන්නට ගිය අවදානම් ගමන,අහිමි වූ ධීවර අයිතීන් ලබා ගන්නට ධීවර අමාත්‍යාංශයට පැමිණ ‘මෙතන මැරෙනවා’ කී මහලු ධීවරයාට යුක්තිය ඉ‍ටු කරවා දීම,අප්‍රේල් පළමුදාවක ළමා සංවර්ධන හා කාන්තා කටයුතු අමාත්‍යාංශයේ ලේකම්වරියක ලෙස පත් කළ බව කියමින් ලැබුණු පණිවිඩය සුමිත්‍රාවෝ මේ අපට කියන දීර්ඝ කතාවේ මා සිත් ගත් තැන්ය.එපමණක් නොව ඇගේ ලේඛන ජීවිතයේ හැරවුම් ලක්ෂ බොහොමයක් ගැනද මෙහි සඳහන්ය.ඔබේ කුතුහලය අවුස්සමින් එය සඟවා තැබීම මගේ අරමුණයි.1975 වර්ෂයේ සිට තරුණ සුමිත්‍රාවන් දැන හඳුනාගෙන සිටි ලක්ෂ්මන් සමඟ විවාපත් වන්නේ 1981දීය.ඔහු විවාහයට පෙර ඇයට තෑගි දුන් කොණ්ඩා ක‍ටුවක් කැඩී යාම ගැන විස්සෝප වන ඇය ආදරණීය ලක්ෂ්මන් සමඟ දිගු ජීවිතයක් ගත කිරීමට ඈ යුග දිවියට ඇතුළු වෙයි.එහෙත් පළමු දරු උපත සඳහා රජයේ මාතෘ රෝහලකට ඇතුළත්ව සිය බිළිඳා උකුලට වඩින තුරු බලා සිටි ඇයට ශානි ලාලින් තලගම්පොල නම් ඒ කිරිකැටියාව උකුලට ගන්නට නොහැකි විය.ඇද ඉහ පතෙන් කියැවුණේ පැය 36කට පසුව බිළිඳිය මිය ගිය බවයි.මේ නොනැසෙන වේදනාව ඈ ‘දුල දුලාය'නවකතාවේ අම්රිතා පතිරත්නගේ දරුවා දරු උපතේදී මිය යන අවස්ථාවට බොහෝ සෝබරව ගලපා ඇත.ඒ සිදුවීමේ සියුම් කම්පාවක් අදද ඇගේ ඇස තුළින් මට පෙනුණේ යැයි සිතීම කෙතරම් සාධාරණදැයි මා නොදනිමි.එහෙත් අපිරිමිත දුක් මෙන්ම අනපේක්ෂිත සං‍තෝෂය විසින් මිනිස් සිත උඩු යටිකුරු කර ජීවිතය සකසනු ඇති බවට මා විස්වාස කරමි.එහෙත් නොබෝ කලකින්ම ඈ යළිත් සොඳුරු දියණියක ලැබීය.පෙර සූදානම් කළ බිළිඳු ඇඳුම්,කළමනා නැතිවම ඇගෙ දෝතට ආ සිඟිත්තිය ජීවිතයට විසාල ආලෝකයක් කැටිව පැමිණියේය.එහෙත් සියලු සතු‍ටු දීර්ඝ කාලයක් ඔබට ළඟ තබා ගත නොහැක. අවුරුදු 1 1/2 ක දියණිය තනිකර දින 45කට සුමිත්‍රා රාහුබද්ධ ජපානය බලා පිටත්ව ගියාය. ‘ඔයා මගේ ජීවිතයට කරලා තියෙන බලපෑම මට දැනෙන්නෙ දැනුයි මධූ'කියමින් රෑ බෝවී දුරකතන ඇමතුම් දෙන ඇගේ සැමියා කෙටි කලකින්ම ඇය අස්වාමික කරමින් ජීවිතය හැර යන බව ඇය නොදැන සිටින්නට ඇත.1992 දෙසැම්බර් 16 වැනිදා ඇගේ ජීවිතය මොහොතකට එක තැන නතර විය.ඒ සා ශෝකයක් මේ කෘතිය තුළ තවත් තැනක ඇත්නම් ඒ ශානි ලාලින් පැය 36කට පසුව ඇගේ තුරුළ හැර ගිය අවස්ථාවයි.ඒ අවස්ථා දෙකම කියවා මා මොහොතකට නිරුත්තර වීමි.ජීවිතය කෙතරම් සරදම්කාරී දේ අපට පිළිගන්වනවාද?අප ඒ මඟහැර නොයන ලෙස එහිම බැඳ තබනවාද?මට එය පහදා කිව නොහැකිය.ශෝකය එතරම් ගැඹුරුය.දීර්ඝ විස්තරයකින් පසුව ඈ උපේක්ෂා සහගතව මදෙස බලා සිටිනු පෙනෙයි.ප්‍රශ්න දහසක් මා මුවඟය.ඒ සියල්ල ගිලගෙන මා ඔබට කියමි,ඇගේ ජීවිතයෙන් අංශුමාත්‍රයක් නොව ඒ කියන සම්පූර්ණ කතාවම ඔබ දැනගත යුතු සුළුය.'දැක නෙක විලස'කියවා ස්වල්ප කම්පනයක් හෝ අපිරිමිත සං‍තෝෂයක් ලැබීම කියවන්නන් සතුය.මා නොකියා සැඟවූ බොහෝ දේ ඒ තුළය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=f1311203</link>
    <topic>ආදරය දැනගන්න; තාරාට කන් දෙන්න!</topic>
    <author>රන්ජන් අමරරත්න</author>
    <content>බොහෝ කාලයකට පසු; සිංහලෙන් ලියැවුණු අපූරු වෘත්තාන්තයක් කියවන්නට ලැබිණි. ඒ නිශ්ශංක විජේමාන්න විසින් රචනා කරන ලද “තාරා මගේ දෙව්දුව” ය. නිශ්ශංක මීට පෙර ලියා පළකර ඇති “වැලන්ටයින් කුමාරයා” තුළ ඇත්තේ වැරදීම්, අන්හදාබැලීම්, ශිල්ප - හරඹ හා ලිහාගත නොහැකි අවුල්ය.ඉන් සාර්ථක ගෙත්තමක නිමාව උකහාගත හැකි නොවේ. එහෙත් ඔහුගේ අභිනව කෘතිය හැම අතෙකින්ම පරිපූර්ණ සාර්ථක කෘතියක් සේ හඳුන්වන්නට පුළුවන.අද පළවන බොහෝමයක් සිංහල නවකතාවල පරිපූර්ණ නිමාවක් දකින්නට නොලැබේ. ඇතැම් කතුවරුන් කථා - වස්තුව ගැන සලකන්නේම නැත. එහෙන්- මෙහෙන් එල්ලා වැටෙන කතාන්දර කෑලි හා අසම්පූර්ණ චරිත - නිරූපණ ඒවායෙහි දකින්නට ලැබේ.බොහෝ දෙනකු ළඟ චරිත ගවේෂණයක් නැත. තර්කානුකූල සිද්ධි ගැළපීමක් ද නැත. ඉතා හදිසියෙන් පටන්ගන්නා කතා ඉතා හදිසියෙන්ම නතර කරනු ලැබේ. සන්දර්භය තුළ ඇත්තේ කතුවරයාගේ සිහින හා වෙනස් මනස්ගාතයන් ය. “තාරා මගේ දෙව්දුව” ඒ සියලු දුර්වලතාවලින් දුරස් ය. “තාරා මගේ දෙව්දුව” මනරම් හා ආකර්ෂණීය නවකතාවක් වන්නා සේම ජීවිතය පිළිබඳ අලුත් කියැවීමක් ද, ආඛ්‍යානය පිළිබඳ නව අත්හදාබැලීමක් ද වන්නේය. නිශ්ශංක සාර්ථකව කතා ලියන්නට පටන් ගන්නේ මේ කෘතියත් සමඟ යැයි සිතේ.මේ කතාව ඔස්සේ දේශපාලනය, වර්ගවාදය, සංස්කෘතිය, ආර්ථිකය හා ශ්‍රී ලාංකේය මිනිසාගේ ජීවිතයත් ප්‍රශ්න කිරීමට ලක් කැරේ. මෑතකාලයේ ප්‍රධාන දේශපාලන සිදුවීම් කෙරෙහි කතුවරයාගේ විශේෂාවධාන යොමු වී තිබේ. ’83 කළු ජූලිය, 88 – 91 භීෂණ සමය, යුද්ධය - ත්‍රස්තවාදය හා දේශපාලනයට සම්බන්ධ තවත් බොහෝ දෑ කතුවරයාගේ අවධානයට ලක්ව තිබේ. එහෙත් මේ වෘත්තාන්තය විකාශ වන්නේ අසම්මත ප්‍රේමයක් ඔස්සේය.“තාරා මගේ දෙව්දුව” යනු එක් අතෙකින් සුන්දර ප්‍රේම වෘත්තාන්තයෙකි. තවත් අතෙකින් බලන විට එහි ඇත්තේ ස්ත්‍රී කේන්ද්‍රීය අතීතාවජ්ජනයක්, පුරුෂ කේන්ද්‍රීය අතීතාවර්ජනයක් හා සමස්ත කතා වස්තුව පිළිබඳ තිරනාටකයක් යැයි කිව හැකිය. එහෙත් මේ සියල්ල කෙළවර වන්නේ ඛේදවාචකයකින් ය. සෑම කථනයක් තුළම ශෝකය හා ඛේදය පවතී. එයම පෙරළා ජීවිතය යනු කවරේදැයි විමසන්නට බුද්ධිමත් පාඨකයා පොළඹවනු ඇත.දෙමළ තරුණියක හා සිංහල තරුණයකු අතර මෝරා වැඩෙන අවිනිශ්චිත ප්‍රේමයක් දෘෂ්ටි හතරක් ඔස්සේ විග්‍රහ කිරීමට කතුවරයා වෑයම් කරයි.(1) තාරාගේ දෘෂ්ටි කෝණයෙන් සිදුවන හෙළිදරව්ව(2) භානුගේ දෘෂ්ටි කෝණයෙන් සිදුවන හෙළිදරව්ව(3) තාරාගේ අම්මා හා යහළු යෙහෙළියන්ගෙන් සිදුවන හෙළිදරව්ව.(4) තාරා නම් සංකේතාර්ථය ප්‍රධාන කොට මතුවන හෙළිදරව්ව.සිංහල නවකතාවලියෙහි එන “ගොළු හදවත” නම් කෘතියෙන් නිරූපණය වූ සුදත් - ධම්මි ප්‍රේම වෘත්තාන්ත යද, “මළවුන්ගේ අවුරුදුදා” කෘතියෙන් නිරූපණය වූ නොරිකෝ - දෙවොන්දරෝ ප්‍රේමය ද, සිංහල පාඨකයන් අතර අදටත් සංවාදයෙහි පවතී. නිශ්ශංක සිය අභිනව කෘතියෙන් නිරූපණය කරනුයේ ඊටත් වඩා සංකීර්ණ හා විස්මිත ප්‍රේම වෘත්තාන්තයකි. එය විවිධාර්ථවත්ව කියැවිය හැකි උපාය මාර්ග කතුවරයා විසින්ම නිර්මාණය කරනු ලැබේ.“ඔබ දුටු දා මට සංසාරය වහාම මතක් වුණේ ය. එය බොරුවක් නොවේ. ඒත් ඔබට එය අමතක වූයේ ඔබට පෙර කළක දුන් දුක නිසා විය යුතුය. එසේ ඔබට ඒ අමතක වීම සිදුකරන්නට අප ජාතීන් වශයෙන් පෙනී සිටින්නෙමුද? ඔබගේ සවිඥානයට අදෘශ්‍යමාන හස්තයක් විසින් එහි සුසර වන්නට තනන මතකය වළකා අමතක කරන්නේ ඒ ජාතිකත්වය නොවේ ද? එසේදැ’යි මට කියන්න”පිටුව - 66 - තාරාගේ සටහන්මේ කෘතියෙහි එන තාරාගේ සටහන් පොත අපූරු යෙදුම්වලින් සමන්විත ප්‍රේම කාව්‍යයක් බඳුය. ප්‍රථම ප්‍රේමය අහිමි දෙමළ තරුණිය වූ තාරා ශ්‍යාමලී කුමාරස්වාමිගේ ඛේදවාචකය එහි ඇතුළත් ය. එහි යටි පෙළ වන්නේ අපේ මහා සංස්කෘතිය තුළ පවත්නා බරපතළ බාධාකිරීම් හා වැටකඩොලු ස්ත්‍රියකගේ සියුමැලි සිත ඔස්සේ නැවත - නැවත ප්‍රශ්න කිරීම ය. තාරා නම් පාසල් දැරිය භානුනම් අනලස් පිරිමි දරුවා කෙරෙහි දක්වන කැමැත්ත හා ආදරය කතුවරයා විසින් ඉතා සියුම් ලෙස නිරූපණය කරනු ලැබේ.වර්ගවාදය නිසා ඛේදවාචකයට ලක්වූ සිංහල - දෙමළ ප්‍රේම වෘත්තාන්ත පසුගිය කාලය තුළ අනන්තවත් දකින්නට ලැබිණි. ඇතැම්විට මෝස්තරයකට මෙන් එබඳු කතා පළවිය. එහෙත් එම කතාවල ඇත්තේ ඒකාකාරී හා නොගැඹුරු ස්වරූපයකි. “තාරා මගේ දෙව්දුව” අව්‍යාජ හා නැවුම් කතා වස්තුවකින් සමන්විතය. ඒ හැරෙන්නට එම කතාවේ චරිත මනුෂ්‍යත්වය හා වාර්ගිකත්වය නැවත - නැවත ප්‍රශ්න කරති. තාරාගේ චරිතය සංසාරය හා බුදුන් වහන්සේ ගැන සිහිපත් කරමින් තම ප්‍රේමය ගැන තැවෙයි. ඇය කල්පනා කරනුයේ පෙර භවයක සිදුකළ පාප කර්මයක් නිසා භානුගේ ප්‍රේමය තමාට අහිමිවන බව ය. මේ නිරූපණය තුළ ඇත්තේ බලවත් උත්ප්‍රාසයෙකි.“මගේ මතකයේ ඇතිදේවල් ඇයට කියන්නේ කෙසේද? මම ඇයට පෙම් කළ වග, ඊට බියවුණු වග, මහා ප්‍රතික්ෂේපයකට වූ බිය කියන්නේ කෙලෙසද? කාලයේ වැලිතලයෙන් අකා මකා දැමී ගොස් පොළෝ ගර්භය තුළ කිසිවකුට නොපෙනෙන සුසානයක නිදිගත්තේයැයි සිතූ පෙම ගිනි පුපුරක්ව දැල්වේ.”(පිටුව - 91 - භානුගේ සටහන්)“හදවත තලා දැමුවා වැන්න. දැන්කියන්න ඇත්තේ කුමක්ද? කිසිවක් කීමෙන් අතීතය නැවත කැඳවාගත හැකිද? ජීවිතය වියපත් විය. සුමුදු සුන්දර යෞවනය ඉක්ම ගොස්ය. එහෙත් ආදරය? ආදරය අයසට වයසට පත්වේද? නැත. සත්‍ය වශයෙන්ම රළු සුළං තෙතැති මීදුම් අව් පිනි වැදී ජරාපත්වේද? නැත. නැතම ය.”පිටුව - 99 - භානුගේ සටහන්නිශ්ශංක විජේමාන්න නම් කතුවරයා සිය මතුපිට කතාව වූ ප්‍රේමය නිරූපණය කරනුයේ ද කාලයට ඉඩදී අවස්ථා කිහිපයකින් යුතුව ය.(1) තාරාගේ හා භානුගේ පාසල් ප්‍රේමය.(2) තාරාගේ හා භානුගේ වැඩිහිටි ප්‍රේමය.(3) තාරාගේ හා භානුගේ පාපෝච්ඡාරණයන් ඔස්සේ මතුකරන මනුෂ්‍ය ප්‍රේමය.(4) තාරා දෙවඟනගේ මූර්තිය සංකේතයක් ලෙස යොදමින් මතුකරන ප්‍රේමය.තාරා දෙවඟන සිංහල සංස්කෘතිය තුළ එක් ආකාරයකටත්, දෙමළ සංස්කෘතිය තුළ තවත් ආකාරයකටත් කියැවීමට ලක්වේ. කුමක් වුව දෙවඟන භාවිත වනුයේ පරමාදර්ශී ස්ත්‍රිය සොයා යන සංකේතයක් ලෙසය. භානු ඒ සඳහා අපමණ වෙහෙසක් දරයි. භානුට දෙවඟනගේ මූර්තිය කැණීම් ඔස්සේ මතුකර ගත හැකි වුව ස්ත්‍රියකගේ ආදරය එසේ තෝරා - බේරාගත හැකි නොවේ.“මට කියන්නඔබ සොයන්නේපිළිමයද....අප ඔබඅතරින් අහිමි වූආදරය ද..!?”“තාරා මගේ දෙව්දුව” නවකතාවේ මුළු සාරය ඉහත පදවැල් තුළ සැඟව තිබේයැයි කිව හැකි ය. තාරාට භානුක අහිමි වන්නේද, භානුකට තාරා අහිමි වන්නේ ද සංස්කෘතික ගැටුම ඇතුළු තවත් සංකීර්ණ බෙදීම් නිසාය. තවත් අතෙකින් මනුෂ්‍ය පැවැතීම් තුළ පවත්නා ගුඪ දුර්වලතා නිසාය. මේවා ඉතා සියුම් අයුරින් නිරූපණය කිරීමට නිශ්ශංක සමත් වේ.මේ කතාවේ යටි පෙළ වන්නේ ශ්‍රී ලංකාවේ පවතින සිංහල - දෙමළ වාර්ගිකවාදය ආදරය ඔස්සේ ප්‍රශ්න කිරීමකට ලක් කර තිබීම ය. එය මෙතෙක් බිහි වූ එබඳු රචනාවලින් සාර්ථකව ඉදිරිපත් වූයේ නැත.“ඔයාට තියෙන්නෙ ඔයාගෙ ජාතියේ ලක්ෂණ”“ඒ කියන්නේ?”“අර රොබට් නොක්ස් කීවෙ!”“මොකක්ද?”“සිංහලයා හරියට බොරු කියනවා”කතුවරයා මෙලෙස පහර දෙන්නේ සිංහල මහා ජාතිවාදයට පමණක් නොවේ. ඔහු වර්ගවාදය මෙන් ම මහා සංස්කෘතිකවාදය ද විවේචනයට ලක්කරයි.කෙසේ වුව මේ වෘත්තාන්තය ගලායන්නේ ප්‍රේමයේ විරහව සූක්ෂම ලෙස අවුළුවන ආකර්ෂණීය කාව්‍යයක් ලෙසය. එහි රිද්මය මෙන්ම භාෂා රටාවද ඛේදය තවත් ගැඹුරින් නිරූපණය කරයි. අපූරු නවකතාවකි. මේ කතාව සංයමයෙන් කියවන්න! අහිමි ආදරයේ වේදනාව ඔබට දැනෙනු ඇත. එය සෙමෙන් හදාරන්න ඔබට ජීවතිය මුණ ගැසෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=f1311204</link>
    <topic>සංස්කෘතිය කියන්නේ අපේ අනාගතයයි</topic>
    <author/>
    <content>ප්‍රෞඪ ජාතික උරුමයක් හිමි ශ්‍රී ලාංකේය ජාතිය, ස්වකීය සංවර්ධනයේ ජීවය වූ සංස්කෘතික අනන්‍යතාව සුරක්ෂිත කරමින් ද, නවීන ප්‍රවණතාවන්ට ගැළපෙන ලෙසින් ද, ලොව අන් රටවල් සමඟ, සුහදශීලීව ද, සමගිව, ප්‍රබල රටක් ලෙස ඉදිරියට යමින් නැගී සිටීම සඳහා සංස්කෘතික හා කලා කටයුතු අමාත්‍යාංශය විශාල මෙහෙවරක නියැලෙමින් සිටී.ශ්‍රී ලාංකේය ජාතික උරුමය ආරක්ෂා කිරීම, සංරක්ෂණය කිරීම, ප්‍රවර්ධනය හා ප්‍රචාරණය කිරීමෙන් ලබන සංස්කෘතික අනන්‍යතාව සංවර්ධන ඉලක්ක සපුරාලන උත්ප්‍රේරක බලයක් ලෙසින් මෙහෙයවා, ශ්‍රී ලංකාව ප්‍රෞඪ ජාතියකින් හෙබි සංවර්ධිත රටක් ලෙස පවත්වාගෙන යාමට සංස්කෘතික හා කලා කටයුතු අමාත්‍ය ටී.බී. ඒකනායක මහතාගේ මඟ පෙන්වීම මත සංස්කෘතික හා කලා කටයුතු අමාත්‍යංශ ලේකම් වසන්ත ඒකනායක මහතා ඇතුළු නිළධාරීන් ක්‍රියා කරමින් සිටී.රටේ පොදු ජාතික සංවර්ධන ප්‍රතිපත්තිය සාර්ථක කර ගැනීමට හේතුවන ආකාරයෙන් ජනතාව ස්වයංව මෙහෙයවන සාධනීය සංස්කෘතික පරිසරයක් රට තුළ ගොඩනැගීම, ශ්‍රී ලාංකේය බහු ජාතිකත්වය පිළිගනිමින්, ඒ එක් එක් උප සංස්කෘතිවල අනන්‍යතාව ආරක්ෂා කරන අතරම සියලු උප සංස්කෘති එක්ව ශ්‍රී ලාංකික වූ මහා සංස්කෘතියක් සහිත රටක් ලෙස ඉදිරියට පවත්වාගෙන යාම මේ අමාත්‍යංශය මගින් සිදුවේ. සංස්කෘතික කටයුතු දෙපාර්තමේන්තුව, මධ්‍යම සංස්කෘතික අරමුදල, ටවර්හෝල් රඟහල පදනම, ප්‍රසිද්ධ රැඟුම් පාලක මණ්ඩලය, ශ්‍රී ලංකා කලා මණ්ඩලය, ආදී ආයතන මගින් කෙරෙන කාර්යයන් අතිමහත්ය.සංස්කෘතික කටයුතු දෙපාර්තමේන්තුවේ ශ්‍රී ලංකාවේ සංස්කෘතිය ඉහළ නැංවීම දැක්ම වන අතර, ශ්‍රී ලංකාවේ අනන්‍යතාව ආරක්ෂා වන පරිදි සාහිත්‍ය කලා හා සංස්කෘතික ක්‍රියාකාරකම් සංරක්ෂණය, ප්‍රචලිත කිරීම සහ ප්‍රසාරණය සඳහා වූ වැඩසටහන් සම්පාදනය හා ක්‍රියාත්මක කිරීමට දායකත්වය ලබා දේ.සංස්කෘතික කටයුතු දෙපාර්තමේන්තුව මගින් කරනු ලබන කාර්යයන් අතර, සිංහල ශබ්දකෝෂ කාර්යාලය මගින් සංක්ෂිප්ත සිංහල ශබ්දකෝෂය පිළියෙල කිරීම හා සිංහල, දෙමළ හා ඉංග්‍රිසි ත්‍රෛයි භාෂික ශබ්දකෝෂය නිකුත් කිරීම,සිංහල ශබ්දකෝෂය ප්‍රථම වරට අන්තර්ජාලයට නිකුත් කිරීම,සිංහල විශ්වකෝෂය සම්පාදනය කිරීම, මහාවංශයේ 6 වන කාණ්ඩය 1978 සිට 2010 දක්වා ලිවීම ආරම්භ කිරීම, ශ්‍රී ලාංකේය කලා හා සාහිත්‍ය ක්ෂේත්‍රයට කරන ලද අනූපමේය සේවය අගය කිරීම උදෙසා වයස අවු. 60 ඉක්ම වූ සිංහල, දෙමළ හා මුස්ලිම් කලාකරුවන් 250 කට පමණ වාර්ෂිකව කලාභූෂණ සම්මාන පිරිනැමීම, නිර්මාණශීලී කලා පරපුරක් ඇති කිරීම උදෙසා ලංකාවේ තිබෙන සියලු කලායතන සදහා ආධාර මුදල් පිරිනැමීම සුවිශේෂී වේ.මේ අනුව වසරේ කලායතන 963 ක් සඳහා රු. මිලියන 3.2 ක් වැය‍කර තිබේ. එසේම කලායතන ලියාපදිංචි කිරීම, ජීවිත කාලය පුරා කලා හා සාහිත්‍ය ක්ෂේත්‍රයට සේවය කොට අද අසරණ ත්තවයට පත්ව සිටින කලා කරුවන් උදෙසා ‘අගහිග කලාකරු ආධාර ව්‍යාපෘතිය‘ යටතේ කලාකරුවන්ට ආධාර මුදල් ගෙවීම, මේ වසරේ කලාකරුවන් 852 ක් සදහා රු. මිලියන 2.9 ක් ගෙවා ඇත. ජීවිත කාලය පුරා කලා හා සාහිත්‍ය ක්ෂේත්‍රයේ නියලී සිටින කලා කරුවන්ගේ ඉදිරි කාලය සැපවත් කිරීම උදෙසා ‘කලාදේවී රක්ෂණය ඇතිකිරීම, වයසට 60 ස්මපූර්ණ වූ කලාකරුවන් ට විශ්‍රාම වැටුපක් ලබාදීම උදෙසා “සරස්වතී“ විශ්‍රාම වැටුප් ක්‍රමයක් ආරම්භ කිරීම, ‘සුරැකුම“ විශ්‍රාම වැටුප් ක්‍රමයක් ආරම්භ කිරීම මගින් කලාකරුවන් රක්ෂණය කිරීම හා මාසික ස්ථිර විශ්‍රාම වැටුපක් ලබාදීමට කටයුතු කිරීම, මේ සදහා සියලු වාරික සංස්කෘතික කටයුතු දෙපාර්තමේන්තුව මගින් කලාකරුවන් වෙනුවෙන් ගෙවනු ලබයි.මේ වසරේ කලාකරුවන් 86 දෙනෙකුට සරස්වතී විශ්‍රාම වැටුප් ගෙවනු ලැබේ. ජනමාධ්‍යවේදීන්, කලාකරුවන් හා සාහිත්‍යකරුවන්ගේ සුබසාධනය උදෙසා “සුබසාධන අරමුදලක්“ ඇති කිරීමට කටයුතු කර ඇත. මේ සදහා ජනාධීපතිතුමා විසින් රුපියල් මිලියන 50 ක් ලබාදීමට 2012 අයවැය මගින් මුදල් වෙන් කර ඇත. කලා හා සාහිත්‍ය කරුවන්ගේ නිර්මාණ කටයුතු සඳහා ආධාර සැපයීමට ‘ජාතික කලාකරු භාරය“ පිහිටුවීම හා එමගින් ආධාර සැපයීමද මේ ආයතනය හරහා සිදුවේ.කලාකරුවන්ට දේශීය හා විදේශීය පිළිගැනීමක් ඇති කිරීම උදෙසා ඔවුනට ජාත්‍යන්තර ප්‍රමිතියෙන් යුත් පිළීගත් කලාකරු හැඳුනුම්පතක් නිකුත් කිරීමට පියවර ගැනීම, කලාකරුවන්ට හා සාහිත්‍යවේදීන්ට පොලී රහිතව රු. ලක්ෂ 12 ක වාහන ණයක් ලබාදීමට ක්‍රියා කිරීම, සෑම වසරකම විශිෂ්ට සාහිත්‍ය කෘති තෝරා ලේඛකයින් හරසරින් පිදීම සඳහා රාජ්‍ය සාහිත්‍ය උත්සවය පැවැත්වීම, ප්‍රශස්ත නාට්‍ය කලාවක් ඇති කිරීම උදෙසා සෑම වසරකම රාජ්‍ය නාට්‍ය උළෙල පවත්වා නාට්‍ය කරුවන් අගය කිරීම හා ප්‍රශස්ත ළමා නාට්‍ය කලාවක් බිහිකිරීම අරමුණෙන් සෑම වසරකම සිංහල, දෙමළ හා ඉංග්‍රිසි ළමා නාට්‍ය තරගයක් පවත්වා ළමා නාට්‍ය කරුවන් අගය කිරීම මේ ආයතනය හරහා සිදුවේ.දමිළ සිංහල සංස්කෘතික හුවමාරු වැඩ සටහන් ක්‍රියාත්මක කිරීම සඳහා ඉදිකෙරෙමින් පවතින “ තුරු දකුණු මිතුරු සෙවන “ලබන වසරේ ජනතා අයිතියට පත් කිරීමට කටයුතු යොදා තිබේ. නවක ලේඛකයන් දිරිමත් කර ඔවුනට නිර්මාණකරණයට යොමු කිරීම උදෙසා පිහිටුවා ඇති “ලේඛකාධාර ව්‍යාපෘතිය “ යටතේ ප්‍රමිතියෙන් යුත් ග්‍රන්ථ මිලදී ගැනීම, අනාගතයේ දැනුමෙන් යුත් පාඨක පිරිසක් ඇති කිරීම උදෙසා පාසැල්, දහම් පාසැල් හා පුස්තකාල සඳහා පොත් ලබාදීම, දැනට මුද්‍රණයෙන් නිකුත් නොවන පාඨකයන්ට ලබාගත නොහැකි දුර්ලභ පොත් නැවත මුද්‍රණය කිරීම, පොත් මුද්‍රණය කිරීමට නොහැකි එහෙත් නිර්මාණාත්මක ගුණයෙන් යුත් නවක ලේඛකයන්ගේ කෘති මුද්‍රණයට ආධාර සැපයීම, සාහිත්‍ය මාසයට සමගාමීව දිවයිනේ සෑම ප්‍රාදේශීය ලේකම් කොට්ඨාසයකම සාහිත්‍ය තරග පැවැත්වීම සහ ඔවුනට තෑගී සහතික ප්‍රදානය කිරීම හා ප්‍රාදේශීය සාහිත්‍යඋළෙල පැවැත්වීම, දිස්ත්‍රික් හා ප්‍රාදේශීය සංස්කෘතික බල මණ්ඩල පිහිටුවා එම දිස්ත්‍රික්කවල සාහිත්‍ය හා කලා ප්‍රබෝධයක් ඇති කිරීමට කටයුතු කිරීම ද සංස්කෘතික කටයුතු දෙපාර්තමේන්තුව මගින් සිදුවේ.මධ්‍යම සංස්කෘතික අරමුදල මගින්,ශ්‍රී ලාකේය සංස්කෘතික උරුමය ආරක්ෂා කිරීම හා සංවර්ධනය කිරීම මගින් දේශීය සමාජ සංස්කෘතිය හා ආර්ථීක සංවර්ධනය කෙරෙහි පිටුබල සැපැයීම සිදු කරනු ලබයි.මධ්‍යම සංස්කෘතික අරමුදලෙහි ප්‍රධානතම අරමුණ වන්නේ ජාතික මෙන් ම අන්තර්ජාතික වශයෙන් ද වැදගත්වන ලෝක උරුම ප්‍රදේශ වල ඇති පුරාවිද්‍යා ස්මාරක කැණීම් හා සංරක්ෂණ කටයුතු සඳහා අරමුදල් සැපයීම හා පුරාවිද්‍යා භූමි වල සංචාරක පහසුකම් වැඩිදියුණු කිරීමයි.ඒ සමග භාෂාව, සාහිත්‍ය, ආගමික හා කලා කටයුතු ආදිය ප්‍රවර්ධනය සඳහා ද කටයුතු කෙරෙයි. ස්මාරක භූමි සංරක්ෂණය කිරීම හා සම්බන්ධ සංවර්ධන කටයුතු වෙනුවෙන් ශ්‍රී ලංකාවේදී හෝ විදේශයකදී දරනු ලබන වියදම් පියවීම සදහා විධිවිධාන සැලසීම ද, විවිධ කලා ක්ෂේත්‍රවලට අයත් චිත්‍ර, මුර්ති, සංගීත, නර්තන, නාට්‍ය ලේඛණ ආදී ශිල්පීන්ට මූල්‍යමය හෝ අවශ්‍ය වෙනත් ආධාර සැපයීම ද විශේෂිත මධ්‍යම සංස්කෘතික අරමුදල මගින් සිදු කරන ප්‍රධානතම කාර්යයෝ වෙති.විනයගරුක සමාජයක් බිහි කිරීමේ අරමුණින් යහපත් කලාවකට මං විවර කෙරෙන, වඩා ක‍්‍රමවත් හා උචිත මහජන රැඟුම් ඉදිරිපත් කරලීමේ සමාජ වගකීම දැරීම ප්‍රසිද්ධ රැඟුම් පාලක මණ්ඩලය මගින් සිදුවේ. චිත්‍රපට, නාට්‍ය හා අනෙකුත් එවැනි දර්ශන සඳහා පූර්ව නැරැඹීම් කඩිනමින් අවසන් කොට කර්මාන්තයේ ප්‍රගතිය සඳහා අවශ්‍ය කාර්යක්ෂම සේවාව ලබා දීම මේ ආයතනයේ කාර්ය භාරයකි.“කලාව සහ සමාජ වගකීම“ යන තේමාව සමඟ ගැලපෙන පරිදි මහජන දර්ශන හා වෙනත් කලා නිර්මාණ නිපදවීම සඳහා අනුබල සැපයීම හා විනය ගරුක සමාජයක් ඇතිකරලීම සඳහා මහජනතාව දැනුවත් කරලීමෙහි ලා අවශ්‍ය ක්‍රියාමාර්ග ගැනීම ප්‍රසිද්ධ රැඟුම් පාලක මණ්ඩලයේ මෙභෙවර වී තිබේ.ප්‍රසිද්ධ රැඟුම් පාලක මණ්ඩලයට පැවරෙන ප්‍රධාන කාර්යයන් සීමිත ක්ෂේත්‍රයකට සීමා වී ඇත. ඒ අනුව ශ්‍රී ලාකේය සමාජයට කිසියම් බලපෑමක් ඇති කරන මහජන දර්ශන, දේශිය වශයෙන් නිපදවූ හා ආනයනය කරන ලද වශයෙන් කාණ්ඩ දෙකකට වෙන් කොට ඇති අතර, ඒවා තුළට චිත්‍රපට, නාට්‍ය දර්ශන හා අනෙකුත් මහජන දර්ශන අයත් වේ. ප්‍රසිද්ධ රැඟුම් පනත යටතේ ඉහත දැක්වූ කාණ්ඩයන් පූර්ව නැරඹීම්වලට ලක් කොට අධීක්ෂණය කරනු ඇත. ඉන් අනතුරුව ඒවා ආයතනයේ දැක්මට ගැලපෙන පරිදි අධ්‍යයනය කිරීමෙන් පසු මහජන ප්‍රදර්ශනය සඳහා නිර්දේශ කෙරේ. ඒ අනුව, මෙම ආයතනයේ ප්‍රධාන කාර්යයන් වනුයේ මහජන දර්ශන සඳහා අනුමැතිය දීම, ප්‍රතික්ෂේප කිරීම, වර්ගීකරණය කිරීම හා අවශ්‍ය තැන්හිදී සංස්කරණය කිරීම පිණිස නිර්දේශ කිරීම වේ. ශ්‍රී ලංකා කලා මණ්ඩලය,රටේ උරුමයක් වූ දේශීය කලාව රැකගෙන පෝෂණය කොට අපේ ම කලාකරු පිරිසක් බිහි කිරීමෙන් ජාතියේ අභිමානය නංවාලීම සදහා දායකවේ.සංස්කෘතික හා කලා කටයුතු අමාත්‍යංශ්‍ය මගින් මේ වසරේ සිදුකරනු ලැබූ වැඩසටහන් බොහෝය ඒ අතර,සීගිරිය ව්‍යාපෘතියට වසර 30 ක් පිරීම නිමිත්තෙන් සීගිරිය නිර්මාණය කළ නිර්මාණශිල්පීන්ට සහ පෙර රජදරුවන්ට පින් පැමිණවිමේ පිරිත් පිංකමක් සීගිරිය කෞතුකාගාරයේ දී පැවැත්වීය‍.සීගිරියේ යටිතල පහසුකම් නැංවීම සදහා සංස්කෘතික අමාත්‍යවරයා නිරීක්ෂණ චාරිකාවකද නියලිනි.මහනුවර යුගයට අයත් ඉපැරැණි ස්මාරක සංරක්ෂණයට ගත් පියවරක් ලෙස සිසිල්පැන්වල රජමහා විහාරයේ බණ මඩුව ප්‍රතිසංස්කරණය කිරීම සිදුවිය.කිලිනොච්චියේ තෛපොංගල් උළෙල මහත් උත්කර්ෂවත් ලෙස පැවැත්වීමද සිදුව ‍තිබේ.උතුරේ අවතැන් වූ හා ආබාධවලට ලක්වූ දරු දැරියන්ගේ කලා කුසලතා ඇගයීමද සංස්කෘතික හා කලා කටයුතු ආත්‍යංශය මගින් සිදු කෙරිණි.අලුත් අවුරුදු නැකැත් පත්‍රය ජනාධිපති මහින්ද රාජපක්ෂ මහතා වෙත පිළිගැන්විම සිදුකරනු ලැබිණි.වාරියපොල - නාථගනේ උප රාජධානියේ පුරා විද්‍යා කැණීම් හා සංරක්ෂණ කටයුතු ඇරැඹීම හා ඒ මගින් පුරාවිද්‍යාත්මක වටිනාකමකින් යුත් නගරයක් නිර්මාණය කිරීම ආරම්භ විය.සිංහල - හින්දු අලුත් අවුරුද්ද වෙනුවෙන් දේශීය ආහාර සංස්කෘතිය ප්‍රවර්ධන ජාතික වැඩ සටහන මීගමුවේදී පැවැත්විණි.ජනකලා කේන්ද්‍රෙය් දී පැවැති, අමාත්‍යාංශයේ සිංහල හින්දු අලුත් අවුරුදු උළෙල බොහෝ දෙනෙකුගේ සහභාගිත්වයෙන් පැවැත්විණි. ‘කොරියාව ශ්‍රී ලංකාව හමුවෙයි’ ගායන හා නර්තන ප්‍රසංගය නෙළුම් පොකුණ රඟහලේ දී පැවැත්විය.යාපහුව - අඹන්පොළ සංස්කෘතික මධ්‍යස්ථානය මගින් පවත්වනු ලැබූ චිත්‍ර මූර්ති, නාට්‍ය, නර්තන අත්කම් රූපලාවන්‍ය ආදි පාඨමාලා හැදෑරූ සිසු සිසුවියන්ට සහතිකපත් පිරිනැමීම ද විය.තායිලන්තයේ අයෝධ්‍යා ප්‍රාන්තයේ දී අමාත්‍යාංශය අනුග්‍රහයෙන් සම්බුදු තෙමඟුල සැමරීම සිදුකිරීමද, මහාචාර්ය එදිරිවීර සරච්චන්ද්‍ර ජන්ම ශත සංවත්සරය ප්‍රකාශයට පත්කිරීමේ උළෙල පැවැත්විම හා සංස්කෘතික හා කලා කටයුතු අමාත්‍යාංශයේ අරමුණුව සාක්ෂාත් කරගැනීම සඳහා විද්වත් මණ්ඩලයක් පස් අවුරුදු සැලැස්මක් සකස් කිරීම සඳහා වූ මුලික සාකච්ඡාව පැවැත්වීම, මේ අමාත්‍යංශය හරහා සිදුවුණු‍ සේවාවන් ලෙස දැක්විය හැකිය.ඓතිහාසික යාපහුව රාජධානිය කේන්ද්‍රකොට ගනිමින් පැවැත්වුණු ‘සඳකිරණයි යාපව්වයි අනුබුදු හිමිඳු උදානයයි’ පොසොන් කලාපය එළි දැක්විම, අභ්‍යාසලාභී උපාධිධාරීන්ගේ පත්වීම් ස්ථිර කිරීම සිදු කිරීම,අපේ උරුමය හා අපේ ලෝක උරුම ස්ථාන රැකගන්න සංස්කෘතික හා කලා කටයුතු අමාත්‍යාංහයෙන් නව වැඩපිළිවෙලක් සකස් කිරීම, නිවාස නොමැති කලාකරුවන් සඳහා නිවාස ලබාදීමට ‘කලාකරු සෙවන’ නමින් නව ලොතරැයියක් හඳුන්වාදීම සඳහා අමාත්‍යාංශ ශ්‍රවණාගාරයේදී මූලික සාකච්ඡාවක් පැවැත්වීම, පුරාවිද්‍යාත්මක ස්ථාන රැක ගැනීමට දිරිගැන්වීමක් ලෙස මධ්‍යම සංස්කෘතික අරමුදලේ ආරක්ෂක නියාමකයින් හා නියාමකවරියන් සේවයේ ස්ථිර කිරීම, දිවයිනේ විවිධ ප්‍රදේශවල පිහිටුවා ඇති සංස්කෘතික මධ්‍යස්ථානවල සේවය කළ අනියම් සේවකයින් ස්ථිර කිරීම,සමාජීය, පාරිසරික, ආගමික, සංස්කෘතික අපේ උරුමයන් පරිසරය හා සම්බන්ධ කර ජනගත කිරීමේ පාසැල් දරු දැරියන්ගේ පාරිසරික ප්‍රදර්ශනයක් පැවැත්වීම, අමරිකාවේ නිව්යෝක් සිටි ජාත්‍යන්තර සම්මාන උළෙලේ දී හොඳම රංගන ශිල්පියා ලෙස සම්මානයට පාත්‍ර වූ ජගත් චමිලට අමාත්‍යාංශයෙන් උපහාර පිදීම, ප්‍රවීණ සංගීතඥ ආචාර්ය වික්ටර් රත්නායකයන්ට 8 වැනි සිට් සෙල් චැනල් අයි ජාත්‍යන්තර සම්මානය - අමාත්‍යාංශ ශ්‍රවණාගාරයේ දී ප්‍රදානය කිරීම, අපේ උරුමය හා අපේ ලෝක උරුම ස්ථාන රැකගන්න අමාත්‍යාංශයෙන් නව වැඩ පිළිවෙළක් ඇරඹීම, 2013 ලෝක ආදිවාසී දින සැමරුම ජනපතිදුන්ගේප්‍රධානත්වයෙන් දෙහිඅත්තකණ්ඩිය හේනානිගල දී පැවැත්වීම, බ්‍රිතාන්‍ය මහ කොමසාරිස් සංස්කෘතික ඇමැති හමුවු අතර ‍එහදී දෙරටේ සංස්කෘතිය හා කලාව පිළිබද වැදගත් සාකච්ඡා හා තීරණ ගනු ලැබීම, පසුගිය කාලවකවානුව තුළ අමාත්‍යංශය හරහා සිදුවූ කාර්යයන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>20</day>
    </date>
    <link>http://www.dinamina.lk/2013/11/20/_art.asp?fn=f1311205</link>
    <topic>චෝගම් පින්තාරු කළ මාධ්‍ය මධ්‍යස්ථානය</topic>
    <author/>
    <content>උත්කර්ෂවත් ලෙස 23වැනි පොදු රාජ්‍ය මණ්ඩලීය නායක සමුළුවේ ප්‍රධාන සැසිවාරය ආරම්භ කිරීමට සියල්ල සූදානම්ය. නෙළුම් පොකුණ මහින්ද රාජපක්ෂ රඟහළ රක්ත වර්ණයෙන් සළු පළඳාගෙන සිටින සැටියකි. සිංහ කොඩි ගත් පාසැල් ළමුන් මඟ දෙපස සිට රාජ්‍ය නායකයන්ට සමාචාර කරන අතරම පොදු රාජ්‍ය මණ්ඩලයට අයත් රටවල ජාතික කොඩි සුළඟේ ලෙළ දෙමින් එතැනින් සෙමින් ගමන් කරන නිළ රථවලට හිස නමන සැටියකි. රතු පලස මතින් රාජ්‍ය නායකයන් සපැමිණෙන අතර ඔවුන් පිළිගැනීමට මහින්ද රාජපක්ෂ ජනාධිපතිතුමා, ජනාධිපති ආර්යා ශිරන්ති රාජපක්ෂ මැතිණිය පොදුරාජ්‍ය මණ්ඩලීය මහ ලේකම් කමලේශ් ෂර්මා සහ එම මැතිණිය පිවිසුම් දොර‍ටුව අභියසය.මේ සියල්ල මා දකින්නේ බණ්ඩාරණායක ජාත්‍යන්තර සම්මන්ත්‍රණ ශාලාව ඇතුළත පිහිටා ඇති මාධ්‍ය කුටියේ සුවිසාල රූපවාහිනී තිරයක් තුළිනි.සජීවීව ගෙන ඒ දර්ශන මෙන්ම අතිශය කාර්යබහුල ජනමාධ්‍යවේදීන් පොකුරක් යුහුසුළුව එහා මෙහා දිව යන මාධ්‍ය කුටිය චෝගම් සමුළුවේ තොරතුරු විද්‍යුත් සහ මුද්‍රිත මාධ්‍ය වෙත බෙදා හැරීම්මෙහිලා කරනු ලබන කාර්යභාරය ලඝු කොට සැලකිය හැකි නොවේ.මාධ්‍ය කුටියේ ඇතුළු වීමේ දොර‍ටුව ආසන්නයේ බැරෑරුම් මුහුණකින් යුක්තව එහේ මෙහේ සැරිසරන ලැබ්‍රඩෝර් වර්ගයේ සුනඛයෙකි. ඈ ලිලීය. හරියටම කීවොත් එතැන ලැබ්‍රඩෝර් වර්ගයේ සුනඛයන් තිදෙනෙකි. අනෙක් දෙදෙනා වෙලා සහ ෂාෂාය. විශේෂ කාර්ය බලකායේ නිළධාරීන් සමඟ සැරිසරන ලිලීගේ කාර්යභාරය සැක කටයුතු පුද්ගලයෙකු දු‍ටු විට තම පුහුණුකරුගේ විධානයන අනුව එම පුද්ගලයා පරීක්ෂා කිරීමයි.ආරක්ෂාව සහතික කළ රෝස පැහැති ස්ටිකරයක් ඔබේ බෑග තුළ අලවාගෙන මාධ්‍ය කුටියට ඇතුළු වූ පසු එතැන දිගු මේස දරාගෙන සිටින්නේ ලැප්ටොප් සමූහයකි. මාධ්‍ය ආයතන ප්‍රධානීන් මෙන්ම මාධ්‍යවේදීන් යුහුසුළුව පුවත් සැපයීමේ නිරතව හිඳියි.විද්‍යුත් අයතන නියෝජනය කරන මාධ්‍යවේදීන් සජීවී විකාශ ලබා දෙන්නේද මේ මාධ්‍ය කුටියේ සිටය. විටින් විට දැල්වෙන තියුණු ආලෝක ධාරා අතරින් මයික්‍රෆෝන අතැතිව සිනාමුසු මුහුණින් පොදු රද මඩුළු සමුළුව ගැන එසැනින් පුවත් ලබා දෙන්නේ ඔවුන්ය. පොදුරාජ්‍ය මණ්ඩල උළෙලේ නිළ විද්‍යුත් මාධ්‍ය ආවරණය සපයන ජාතික රූපවාහිනිය සෑම සියලු විටම කාර්යබහුල සැටියකි.මාධ්‍ය කුටියට ඇතුළු වුණ තැන දකුණත පැත්තට වෙන්නට කුඩා කුටි ‍රැසකි. ඒ සියල්ලම මාධ්‍යවේදීන්ට පහසුකම් සලසනු පිණිස ඉදි වූ ඒවාය.තැනක පුවත්පත් නිවේදන මුද්‍රණය වෙයි. තවත් අන්තයක මාධ්‍යවේදීන් කමි‍ටුගත කරන කුටියකි. ඉදිරි වැඩසටහන් පිළිබද නිවේදන ඉදිරිපත් කරන කවුළුවකි.හදිසියේ කැමරා ආම්පන්න එල්ලා ගනිමින්, තද කොළ පැහැති අත් රහිත ටී ෂර්ට් ඇඟලාගෙන කඩිසරව ඇවිද යන පිරිසකි. බණ්ඩාරනායක සම්මන්ත්‍රණ ශාලාව ඇතුළත ඇති වැඩසටහනක් ආවරණය කරන්නට යන ඔවුන් මහත් වේගයෙන් ශාලාව මැදින් නොපෙනී යනු පෙනයි. තවත් තැනක වේල්සයේ චාල්ස් කුමාරයා සමඟ නිළ සේයාරුවක් ගැනීමට කටයුතු සූදානම්ය. ඒ අවාරණය කරන්නට දුව පැන ඇවිදින ඡායාරූප මාධ්‍යවේදීන්ය. දිගැති බම්බු සේ දිස් වන සූම් ලෙන්ස ඔසවාගෙන හොඳම සේයාරුව ‍රැගෙන ඒමට යන ඔවුන් අතර පුරුදු මුහුණක්ද දිස් වේ. මේ මාධ්‍ය කුටිය තුළ හුරු පුරුදු දසුන්ය. ඒ අතර උදව් කරන්නට පැමිණෙන ස්වේච්ඡා සේවකයන්ය. ඔවුන් සියල්ලෝම පාසැල් දරු,දැරියන් වීම අනෙක් විශේෂත්වයයි.ග්ලෝබ්කාස්ට් උත්සව මෙහෙයවන්නන්ගේ අධීක්ෂණය යටතේ ගොඩනැඟුණු චෝගම් මාධ්‍ය මධ්‍යස්ථානය ලැප්ටොප් පරිගණක 200කින්, අධිවේගී අන්තර්ජාල පහසුකම්, (එතරම් අධි වේගයක් දක්නට නොලැබුණු),මුද්‍රණ යන්ත්‍ර, තොරතුරු ලබා ගැනීමේ මධ්‍යස්ථානයක්,ප්‍රධාන විස්තර ලබා දෙන ස්ථානයක්, සාකච්ඡා ලබා දීමේ කාමරයක්, විද්‍යුත් මාධ්‍ය සඳහා සංස්කරණ මැදිරියක් ආදී බොහෝ පහසුකම්වලින් සපිරුණි.තාවකාලිකව සැකසූ ඉන්ට්‍රානෙට් අඩවිය චෝගම්2013ඉන්ට්‍රානෙට්. කොම් නම් විය. ඒ හරහා ඡායාරූප, මාධ්‍ය නිවේදන, වීඩියෝපට ආදිය බාගත කරගත හැකි විය.එහෙත් එසැනින් මේ අන්තර්ජාල සේවා යාවත්කාලීන වූ බවක් නම් නොපෙනුණි. ජාතික රූපවාහිනිය, ස්වාධීන රූපවාහිනිය, බී බී සී සේවය,අල් ජසීරා පුවත් සේවය, චෝගම් අන්තර්ජාතික චැනලය සහ චෝගම් 1 සහ 2 චැනල යටතේ සජීවීව පොදු රාජ්‍ය මණ්ඩල සමුළුවේ සජීවී විකාශය මාධ්‍ය මධ්‍යස්ථානයේ අති විශාල පුළුල් තිරයේ සහ අනෙකුත් රූපවාහිනී තිරයන්හි විකාශය විය. මේ මාධ්‍ය මධ්‍යස්ථානයේ තොරතුරු ලබා දීමේ සාමන්‍ය ක්‍රමයයි.එම තොරතුරු ලබා දෙන විට සිංහල සහ දෙමළ භාෂාවෙන් පරිවර්තනයක්ද ලබා දීමට කටයුතු කළේ නම් තවත් අගනා බව කිව යුතුය.මේ අතර සිටි විදෙස් ජනමාධ්‍ය ශිල්පීන් අනෙක් විශේෂිත කණ්ඩායමයි. විවිධාකාර රටවල් නියෝජනය කරමින් ශ්‍රී ලංකාවට පැමිණි ඔවුන් චෝගම් සමුළුව සහ ශ්‍රී ලංකාව ගැන දරන අදහස අපට වැදගත්ය.මුරෝෂා න්ෆන්යා පැමිණ සිටියේ ටැන්සානියාවේ පීපී මාධ්‍ය ආයහනය නියෝජනය කරමිනි. හේ අප්‍රිකානුවන්ට අයිති බොකු‍ටු කොණ්ඩයක් සහ බරසාර දෙඩීමේ විලාසයක් අයිති අයෙකි. ‘ශ්‍රී ලංකාව හරිම ලස්සන රටක් කියලා මං හිතනවා. මේ මං ලංකාවට ආපු පළමු වතාව. මං නැවතිලා ඉන්නේ කලම්බු සිටි හෝටලයේයි. පහුගිය දින කීපය ඇතුළත හෝටලය ආසන්නයේ ඇවිදිමින් නගර සිරි බලන්නත් මං අමතක කළේ නෑ.චෝගම් මෙවර ශ්‍රී ලංකාවේ පවත්වන්න තීරණය කරපු එකට මං ඇත්තටම සතු‍ටු වෙනවා. මොකද ඒ නිසයි මේ තරම් ලස්සන රටක් බලන්න මට අවස්ථාව ලැබුණේ. ඒ වගේම ආකර්ශණීය තේමාවක් යටතේයි ශ්‍රී ලංකාව පොදු රාජ්‍ය මණ්ඩල උළෙල පවත්වන්නේ. ලෝකයට මේ කුඩා රට ගැන දැනගන්න මෙය ඉතාම හොඳ අවස්ථාවක් හැටියට මං සලකනවා. විශේෂයෙන්ම ශ්‍රී ලංකාව, ටැන්සානියාව වැනි කුඩා රටවල් අනෙකුත් පෝසත් රටවල් විසින් නොසලකා හරිමිනුයි කටයුතු කරන්නේ. චෝගම් කියන්නේ අන්න ඒ වගේ කුඩා රටවල් සාදරයෙන් පිළිගැනීමක් වගේම පෝසත් සහ බලවත් රටවලට අපි ගැන හිතන්න තවත් එක දොර‍ටුවක්’මේ කෙටි අදහස් දැක්වීමෙන් පසුව මුරෝෂා තම පෞද්ගලික ජංගම පරිගණක තිරය තුළට ගිලීගෙනය.හේ එදිනෙදා ප්‍රවෘත්ති තම මාධ්‍ය ආයතනයට ලබා දීමේ නිරතව සිටින සැටියකි. මේ දිගු මේසයේ පෙළට වාඩිගත් විදේශීය මුහුණු රාශියකි. අතිශය බැරෑරුම් මුහුණින් යුක්තව ජංගම පරිගණක තුළ යතුරු ඔබමින් සිටිනවුන් මෙන්ම කෙළිලොල් මුහුණින් යුක්තව එහා මෙහා සැරිසරන්නන්ද බොහෝය.විටින් විට මාධ්‍ය මෙහෙයුම් මැදිරියෙන් විවිධාකාර නිවේදන නිකුත් කරනු ඇසෙයි.මාධා සාකච්ඡා පැවැත්වෙන වේලාවන්, ස්ථාන ආදිය පිළිබඳ දැනුම් දෙන ඒ නිවේදන ඒ අතරින් ගලා යයි.අද පොදු රාජ්‍ය මණ්ඩල සමුළුවේ අවසන් දවසයි.අධික කාර්යබහුලත්වයක් උදෑසන දක්නට ලැබුණු අතර මේ වන විට ඒ සමනය වී ඇති සැටියකි. බ්‍රිතාන්‍යයේ ශ්‍රී ලංකා මහ කොමසාරිස් ආචාර්ය ක්‍රිස් නෝනිස්ගේ පුවත්පත් සාකච්ඡාවක් ගැන කෙටි නිවේදනයක් ඒ අතරින් ඇසෙයි. ඊයේ දිනයේ සී. එන්. එන් පුවත් සේවය සමඟ කළ ආන්දෝලානාත්මක සම්මුඛ සාකච්ඡාව හේතුවෙන් විය හැකිය. වඩාත් සරලව මෙන්ම පැහැදිලිව සී. එන්. එන් පුවත් සේවයේ නිවේදකයාට පිළිතුරු දුන් හෙතෙම එමඟින් එක් දිනක් ඇතුළත සමාජජාලා වෙබ් අඩවි තුළ සහ යූ ටියුබය තුළ ජනප්‍රියත්වයට පත් වී ඇත. මේ වන විට එම සාකච්ඡාව ඇතුළත් වීඩියෝව 938 දෙනෙකු නරඹා ඇති අතර ඒ සඳහා ප්‍රතිචාර රාශියක්ද ලැබී ඇත.නිවේදකයා විසින් කැනඩාවේ සහ ඉන්දියාවේ නායකයන් සමුළුවට නොපැමිණීම පිළිබඳ ප්‍රශ්න කිරීමේදී මහකොමසාරිස්වරයා කියා සිටියේ බ්‍රිතාන්‍ය, කැනඩාව සහ ඉන්දියාව යන රටවල් දෙමළ ඩයස්පෝරාව වැඩියෙන්ම සිටින රටවල් 5ට අයත් බවයි. එමෙන්ම ධනවත්ම ඩයස්පෝරාව සිටින්නේ එම රටවල බව ඔහු තවදුරටත් ප්‍රකාශ කළේය. බණ්ඩාරනායක සම්මන්ත්‍රණ ශාලාවේ මාධ්‍ය මධ්‍යස්ථානය තුළ ආචාර්ය ක්‍රිස් නෝනිස් විසින් පැවැත්වූ පුවත්පත් සාකච්ඡාව බොහෝ දෙනෙකු උනන්දුවට පත් කළ එකක් විය. ප්‍රශ්න ඇසීමේ වාරයක් සමඟ කෙටි දේශනයක් කළ හෙතෙම වඩාත් තාර්කිකව පිළිතුරු ලබා දෙන්නට විය.මාධ්‍ය වෙත අදහස් දැක්වූ බ්‍රිතාන්‍ය මහ කොමසාරිස් ක්‍රිස් නෝනිස් මහතා ප්‍රකාශ කළේ චැනල් ෆෝ යනු බ්‍රිතාන්‍යයේ වැඩි ප්‍රේක්ෂක පිරිසක් නරඹන, ජනප්‍රිය නාලිකාවක් නොවන බවයි. කොටින්ම ශ්‍රී ලංකාව සම්බන්ධයෙන් විකාශය කළ කෙටි වීඩියෝ විකාශනය වන විට ඒ මොහොතේම වෙනත් නාලිකාවල විකාශය වූ ආහාර පාන සැකසීමේ වඩසටහනක් සහ ක්‍රීඩා වැඩසටහනක් සඳහා ඊට වඩා වැඩි ප්‍රේක්ෂක ප්‍රතිචාරයක් තිබූ බවයි.‘මේ වීඩියෝ නිකං ස්ටාර් වෝර්ස් සිනමාපට වගෙයි. හැඟීම් අවුළුවන සුළුයි. ඒත් මේ වගකීම් සහගත මාධ්‍ය භාවිතයක් නම් නෙවෙයි. චැනල් ෆෝ වගේ නෙවෙයි,මේ වෙලාව සහභාගි වෙලා ඉන්න මාධ්‍යවේදීන් බොහොම වඟකීම් සහගතයි. සත්‍ය ලෝකයට කියන එකයි ඔබේ වගකීම. ඒ වගකීම නියමාකාරයෙන් ඉෂ්ට කරාවි කියලා මං හිතනවා.ශ්‍රී ලංකාව මේ වන විට වේගවත් සංවර්ධනයක් කරා ගමන් කරමින් ඉන්නේ. යුද්ධයට වැය කළ සියලු වියදම් දැන් අපි සංවර්ධනයටයි වැය කරන්නේ. නමුත් අනෙකුත් බොහෝ රටවල තවමත් යුද කටයුතුවලට මුදල් වැය කරනවා. ඒ වගේම මං කියන්න කැමතියි අපේ රටට ඇවිල්ලා ඔබලාම සියැසින් බලා ගන්න කියලා. හැබැයි ඒ උතුරට විතරක්, දකුණට විතරක් හෝ කොළඹ අවට ඇවිදලා නෙවෙයි,මුළු ලංකාවේම ඇවිදලයි. ඒ වගේම සිංහල, දෙමළ, මුස්ලිම්, බර්ගර් මේ හැම ජාතියක්ම සහයෝගයෙන් ජීවත් වෙන විදිහත් බලාගෙනයි. අන්න එතකොටයි හරි නිගමනයකට එන්න පුළුවන් වෙන්නේ’මාධ්‍ය මධ්‍යස්ථානය තුළ කඩියන් සේ එහා මෙහා දුවන බොහෝ විදෙස් මාධ්‍යවේදීන් ශ්‍රී ලංකාව ගැන ධනාත්මක ආකල්පයක පසුවන බවක් පෙනෙන්නට තිබුණි. ඔවුන් බහුතරයකගේ උනන්දුව පැවතියේ ශ්‍රී ලංකාවේ සුන්දරත්වය නැරඹීමටය. අප්‍රිකානු රටවල් බහුතරයක මාධ්‍යවේදීන් මෙන්ම චීන ජාතිකයන් සහ බ්‍රිතාන්‍ය ජාතිකයන්ගෙන් මාධ්‍ය කුටිය වැසී තිබුණි.අදහස් දැක්වීමට කාලය වැය කිරීමට අකමැති චීන ජාතිකයන් මෙන්ම කරමින් සිටි වැඩ නවතා අදහස් දක්වන්නට ඉදිරිපත් වූ අප්‍රිකානු රටවල මාධ්‍යවේදීන් බොහොමයක් මට හමු විය.ඒහි ඒ එකාටෝර් නයිජීරියානු ජාතිකයෙකි.නයිජා සෙන්ටර් පුවත් සේවයේ කර්තෘ වශයෙන් කටයුතු කරන ඔහු මාධ්‍ය කාමරය පුරා සැරිසැරුවේ වටිනා කැමරාවක් ගෙළ වටා ලාගෙනය. මේ චෝගම් සමුළුව සහ ශ්‍රී ලංකාව ගැන ඔහු දැක්වූ අදහස්ය.’ අවුරුදු හතරක් තිස්සේ මං ජීවත් වෙන්නේ ශ්‍රී ලංකාවේ. නමුත් මං නයිජීරියානු ජාතිකයෙක්. ඒ නිසාම මට ශ්‍රී ලංකාව ගැන අනිත් අයට වඩා අවබෝධයක් තියෙනවා කියලා හිතනවා. චෝගම් සමුළුවට සහභාගි වෙන්න ලැබුණු එක විදෙස් මාධ්‍යවේදීන්ට වගේම ශ්‍රී ලාංකික මාධ්‍යවේදීන්ටත් ලොකු අත්දැකීමක් කියලා මං හිතනවා. ආසියාවේ රටක් හැටියට පොදුරාජ්‍ය මණ්ඩල සමුළුවක් පවත්වන්නට ලැබීම ශ්‍රී ලංකාව ලැබූ ලොකු භාග්‍යයක් කියලා මං හිතනවා.චෝගම් සමුළුව විසින් ශ්‍රී ලංකාව ලෝකයේ අනෙකුත් රටවල් අතර ජනප්‍රිය කළා කියලා මං හිතනවා.ඒ වගේම ජනාධිපතිතුමා තමන්ගේ කතා මඟින් ශ්‍රී ලංකාවේ සංවර්ධනය ගැන ලොකු චිත්‍රයක් සමුළුවට සහභාගී ධනවත් රටවලට මවලා පෙන්නුවා කියලා මං හිතනවා. ඒ වගේම පශ්චාත් යුද වාතාවරණය ගැන ඩේවිඩ් කැමරන් ප්‍රශ්න කරන්නටත් පෙර සියලු ජාතීන් සමඟියෙන් ජීවත් වෙන බව පෙන්වා සිටියා. මගේ පෞද්ගලික මතය අනුව අනෙකුත් රටවලට සාපේක්ෂව ශ්‍රී ලංකාව කියන්නේ ඉතාම සන්සුන් සහ ආරක්ෂිත රටක්.’නිමා වූ සමුළුවක සෙවනැළි ඇදී යන මේ මොහොතේ ලැබූ ජයග්‍රහණ ගැන සිතන්නට කාලය එළැඹ ඇති බව අවසන් වශයෙන් කිව යුතුය. මේ පටන් ගත්තා පමණි.කළ යුතු බොහෝ දේ ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n1311211</link>
    <topic>තලංගම OIC ඇතුළුසිවුදෙනෙක් අත්අඩංගුවට</topic>
    <author>විජයානි එදිරිසිංහ සහ චන්ද්‍රිකා පෙරේරා</author>
    <content>විශේෂ කාර්ය බළකායේ පොලිස් පරීක්ෂක තුසිත කුමාරසිරි මහතාගේ ඝාතනයට අදාළ පරීක්ෂණ යට ගසා සාක්ෂි වසන් කිරීම සඳහා ඝාතන කොන්ත්‍රාත්තුව දුන් කෝටිපති ව්‍යාපාරික කාන්තාව වූ කොල්ලුපිටියේ නිමාලි කරුණාරත්න නමැත්තියගෙන් රුපියල් ලක්ෂ 20ක් ලබාගත් බව කියන තලංගම පොලිස් ස්ථානාධිපති, අපරාධ අංශයේ ස්ථානාධිපති, සැරයන්වරයකු, පොලිස් කොස්තාපල්වරයකු ඇතුළු සිවු දෙනකු කොළඹ අපරාධ කොට්ඨාසය මඟින් ඊයේ දහවල් අත්අඩංගුවට ගෙන තිබේ.තලංගම පොලිස් ස්ථානාධිපති පොලිස් පරීක්ෂක උපුල් පෙරේරා, අපරාධ අංශයේ ස්ථානාධිපති කේ. පී. කොඩිතුවක්කු, සැරයන් පුෂ්ප කුමාර සහ පොලිස් කොස්තාපල් නවරත්න යන අය මෙසේ අත්අඩංගුවට ගනු ලැබ සිටිති.කෝටිපති ව්‍යාපාරික කාන්තාවගේ රියදුරු හරහා තලංගම පොලිස් ස්ථාන‍ාධිපතිවරයාට ලබා දුන් මුදල් ඔහුගේ පෞද්ගලික ගිණුමකට බැර කර තිබී ඇත.තුසිත කුමාරසිරි මහතා ඝාතනය කිරීමට කෝටිපති ව්‍යාපාරික කාන්තාව ලක්ෂ පහළොවක කොන්ත්‍රාත්තුවක් ලබා දී තිබූ අතර ඊට අදාළ සාක්ෂි යට ගසා පරීක්ෂණ සිදු නොකර සිටීමට පොලිස් ස්ථානාධිපතිවරයාට මෙම රුපියල් ලක්ෂ 20 මුදල ලබා දී ඇති බව අත්අඩංගුවේ සිටින සැකකාර ව්‍යාපාරික කාන්තාව ඇතුළු සෙසු සැකකරුවන්ගෙන් ප්‍රශ්න කිරීමේදී අනාවරණය වී ති‍බේ. මනුෂ්‍ය ඝාතනයක පරීක්ෂණ යට ගැසීම සඳහා මුදල් ලබා ගැනීමේ චෝදනාව පොලිස් ස්ථානාධිපතිවරයා ප්‍රමුඛ සෙසු පොලිස් සැකකරුවන්ට එල්ල වී ඇති බව පොලිස් මාධ්‍ය ප්‍රකාශක ‍ජ්‍යෙෂ්ඨ පොලිස් අධිකාරී අජිත් රෝහණ මහතා පැවසීය.මෙම ඝාතනයේ පරීක්ෂණ මෙසේ යට ගැසී තිබියදී ඝාතනයට ලක්වූ පොලිස් පරීක්ෂකවරයාගේ සොහොයුරකු පොලිස්පති සහන මැදිරියට මේ පිළිබඳ පැමිණිල්ලක් කර තිබිණි.වහාම මෙම පරීක්ෂණ කටයුතු කොළඹ අපරාධ කොට්ඨාසයට බාර දී සිදු කිරීමට පොලිස්පතිවරයා පියවර ගත්තේය.ඒ අනුව කොළඹ අපරාධ කොට්ඨාසයේ අධ්‍යක්ෂ ජ්‍යෙෂ්ඨ පොලිස් අධිකාරී සී. ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහත්වරුන්ගේ උපදෙස් සහ අධීක්ෂණය යටතේ පරීක්ෂණ ආරම්භ කෙරුණි.එහිදී කොළඹ අපාරධ කොට්ඨාසයේ නිලධාරීන් සිදු කළ සූක්ෂම පරීක්ෂණවලදී මෙම ඝාතනයේ සියලු ‍ෙතාරතුරු වසන් කිරීමට තලංගම පොලිස් ස්ථානාධිපතිවරයා ප්‍රමුඛ සෙසු පොලිස් නිලධාරීන් කටයුතු කර ඇති බව අනාවරණය විය.අපරාධ කොට්ඨාසයේ අධ්‍යක්ෂවරයා මේ බව පොලිස්පතිවරයාට දැනුම් දුන් අතර පොලිස් දෙපාර්තමේන්තුවට කැළැල් කරන නීතිය යට ගැසීමට කටයුතු කරන කිසිම පොලිස් නිලධාරියකුගේ තරාතිරම නොබලා ඔවුන්ට එරෙහිව නීතිය තදින්ම ක්‍රියාත්මක කිරීමට උපදෙස් දී තිබුණි.පොලිසියේ ඕනෑම පුද්ගලයෙක් මෙවැනි නීති විරෝධී කටයුතුවල යෙදේ නම් පොලිසිය ඊට එරෙහිව තදින්ම කටයුතු කරන බව මෙම සිද්ධියෙන් අනාවරණය වෙන බව අජිත් රෝහණ මහතා කීය.මෙම සැකකරුවන් සිවුදෙනා අද (21) කඩුවෙල මහේස්ත්‍රාත් අධිකරණය වෙත ඉදිරිපත් කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n1311212</link>
    <topic>67 වැනි අය-වැය අද</topic>
    <author>ජයසිරි මුණසිංහ, ස්වර්ණා විජේකෝන් සහ චමීර ඇල්ලදෙණිය</author>
    <content>පොදු රාජ්‍ය මණ්ඩලයීය රාජ්‍ය නායක සමුළුවේ සභාපතිවරයකු අය වැය වාර්තාවක් ඉදිරිපත් කරන පළමු අවස්ථාව ලෙස ලෝක වාර්තාවක් තබමින් ජනාධිපති මහින්ද රාජපක්ෂ මහතා නිදහස් ශ්‍රී ලංකාවේ 67 වැනි අයවැය වාර්තාව අද (21) සවස 1.00ට පාර්ලිමේන්තුවට ඉදිරිපත් කරයි.වසර 2005 නොවැම්බර් මස 17 වැනිදා පැවැති පස්වැනි ජනාධිපතිවරණයෙන් සහ 2010 ජනවාරි මස 26 වැනිදා පැවැති සය වැනි ජනාධිපතිවරණයෙන් ජයගත් ජනාධිපතිතුමා අඛණ්ඩව වසර නවයක් අයවැය ඉදිරිපත් කළ මුදල් ඇමැතිවරයා ලෙසද වාර්තාවක් තබා තිබේ.අයවැය ඉදිරිපත් කිරීමට පෙර රටවැසි ජනතාවගේ වෘත්තීය සමිති නියෝජිතයන්ගේ රාජ්‍ය නිලධාරීන්ගේ මැති ඇමැතිවරුන්ගේ යෝජනා වැඩිම ප්‍රමාණයක් කෙරෙහි අවධානය යොමු කළ අය වැය වේ. ජනතාවගේ ආදායම් ඉහළ නැංවීම රට පුරා පැතිරුණු යටිතල පහසුකම් ජාලයක් ඇති කිරීම, දුප්පත්කම තවදුරටත් පහත හෙළීම, රාජ්‍ය සහ පෞද්ගලික දෙඅංශයේ සේවා කාර්යක්ෂම හා ඵලදායි කිරීම, ජනතා සුබසාධනය ඉලක්ක කළ නව යෝජනා පහකට වඩා මෙවර අයවැයෙන් ‍රට හමුවේ තබනු ලැබේ.'මහින්ද චින්තනය' 'මහින්ද චින්තන ඉදිරි දැක්ම' ඔස්සේ අලුත් රටක් අය වැය අටක් ඉදිරිපත් කළ ජනාධිපතිතුමා ලොව දිනා ඉදිරිපත් කරන පළමු අය වැය මෙයයි. මෙතෙක් රටේ ආර්ථික, සාමාජීයිය සංවර්ධනය උදෙසා ක්‍රියාත්මක කළ වැඩපිළිවෙළ අඛණ්ඩව හා වේගවත් කිරීමට දිරිය ලබාදෙන මෙවර අය වැය මෙයට පෙර ඉදිරිපත් කළ අයවැය අටේම ඉදිරි දිගුවක් වන බව ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ ඇමැති සහ මුදල් නියෝජ්‍ය ඇමැති ආචාර්ය සරත් අමුණුගම මහතා ප්‍රකාශ කෙළේය.ආර්ථික වර්ධන වේගය, විරැකියාව, පොලී අනුපාත, දුප්පත්කම, අයවැය පරතරය, උද්ධමනය යන ආර්ථිකයේ ක්‍රියාකාරකම් මැන බලන සෑම දර්ශකයකින්ම යහපත් ප්‍රතිඵල රටට ලබා දුන් අයවැය අටක් ඉදිරිපත් කළ ජනාධිපතිතුමා මෙවර නව රැකියා අවස්ථා බිහිවන ස්වයංරැකියා හා කර්මාන්ත අවස්ථා පුළුල් වන, රටපුරා පැතිරුණු මංමාවත්, නිවාස, ජලය, විදුලිය, දුරකථන පහසුකම් සහිත නගර, උප නගර බිහි කිරීමට ඉවහල් වන යෝජනා අය වැයට ඇතුළත් කොට ඇත.ජාත්‍යන්තර වෙළෙඳාම වැඩි කරන කර්මාන්ත, සංචාරක, ධීවර, කෘෂිකර්ම අංශ ප්‍රධාන සේවාවල නවෝදයට මුල පුරන ජනතාවගේ ආදායම් මාර්ග වැඩි කරන අයවැය යෝජනා මෙවර ඉදිරිපත් කෙරේ.විදේශ සංචිතය ඉහළ නංවා ගැනීම, විදේශ ණය බර, අයවැය හිඟය, අඩු කර ගැනීම ඉලක්ක කොට මෙවර අය වැය ඉදිරිපත් ‍කැරේ.රටපුරා දැවැන්ත යටිතල පහසුකම් සංවර්ධනයක් මින් ඉලක්ක කොට ඇතැයිද ආචාර්ය සරත් අමුණුගම මහතා කියා සිටියේය.පසුගිය අවුරුදු අටක කාලය තුළ ජනතාවට සහන සිල්ලරට නොව තොග වශයෙන් ලබාදුන් ජනාධිපතිතුමා මෙවර අය වැය ඉදිරිපත් කරනුයේ ඊටත් වඩා සහන ලබාදීමේ අරමුණින් බව ප්‍රවීණ ආර්ථික විශ්ලේෂක වින්සන් මර්වින් ප්‍රනාන්දු මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n1311213</link>
    <topic>අය-වැයජනතා අදහස් මතයි</topic>
    <author>ජයසිරි මුණසිංහ</author>
    <content>රටවැසි ජනතාවගේ සංවිධානවල සහ බුද්ධිමතුන් වැඩිම පිරිසකගේ යෝජනා සහ අදහස් විමසා සකස් කළ නව වැනි අයවැය ජනාධිපති මහින්ද රාජපක්ෂ මහතා විසින් අද (21) ඉදිරිපත් කරන බව මුදල් හා ක්‍රමසම්පාදන අමාත්‍යාංශයේ හා මහ භාණ්ඩාගාරයේ ලේකම් ආචාර්ය පී.බී. ජයසුන්දර මහතා ප්‍රකාශ කරයි.අය වැය සකස් කරලීමට පෙර ජනතා අදහස් ලබාගැනීමේ වැඩපිළිවෙළ විධිමත්ව ආරම්භ කළේ ජනාධිපතිතුමා බව කී ජයසුන්දර මහතා ඒ අනුව මෙවර පාර්ලිමේන්තු මැති ඇමැතිවරු, අමාත්‍යාංශ දිස්ත්‍රික් ලේකම්වරු, වාණිජ හා කර්මාන්ත මණ්ඩල සුළු හා මධ්‍ය පරිමාණ ව්‍යවසායක සංවිධානය. නව නිපැයුම්කරුවන් හා තරුණ ව්‍යවසායක සංගම්, වෘත්තීය සමිති බහුජන සංවිධාන, ආයෝජකයන්, ප්‍රමුඛ විවිධ ජන සංගම්වල අදහස් විමසා තිබෙන බව කීය.ජනාධිපතිතුමාගේ ප්‍රධානත්වයෙන් අරලියගහ මන්දිරයේදී දේශපාලන, රාජ්‍ය නිලධාරී, වෘත්තීය සමිති, වාණිජ මණ්ඩල අතර සාකච්ඡා වට රැසක් පවත්වා තිබේ. ඊට අමතරව මුදල් අමාත්‍යාංශයේ හා මහා භාණ්ඩාගාරයේ නිලධාරීහු සමඟ මෙරට ආනයන අපනයන වෙළෙඳාමේ නිරත සමාගම්වල ප්‍රධානීහු ආයෝජකයෝ කරුණු සාකච්ඡා කර තිබේ.ශ්‍රී ලංකාවට වාර්ෂිකව සියයට අට (8%) ඉක්මවූ ආර්ථික වර්ධනයක් ඇතුළු අය වැය පරතරය, විදේශීය ණය බර, පොලී අනුපාත, උද්ධමනය, දේශීය ආයෝජන හා ඉතුරුම් අනුපාත , විරැකියා අනුපාතය රටට හිතැති මට්ටමට තබා ගැනීමට ක්‍රියාත්මක කළ යුතු යෝජනා රැසක් මෙවරද සුපුරුදු පරිදි ලැබී තිබේ.ජනතාවගේ ආදායම් මාර්ග වැඩිදියුණු කරන යටිතල පහසුකම් සංවර්ධනය කරන නව යෝජනා මෙවර පෙර වසරවලදී මෙන්ම ඉදිරිපත් කිරීමට මේ සාකච්ඡා සුහද හමු ඉවහල් වී තිබේ.ශ්‍රී ලංකාවට ශක්තිමත්ව නැඟී සිටීමට ධෛර්ය සපයන සංවර්ධන පාර්ශ්වකරුවෝ රැසක් සිටිති. ඔවුහු උදව් කරති. ලෝක බැංකුව, ආසියානු සංවර්ධන බැංකුව, ජාත්‍යන්තර මූල්‍ය අරමුදල, ජපානය, චීනය, අමෙරිකාව, මැද පෙරදිග රටවල් ප්‍රධාන සියලු විදේශීය ණය හා ප්‍රදාන සිදු කරන ආයතන සහ රාජ්‍යයන් සමඟද රජය මහා භාණ්ඩාගාරය කරුණු සාකච්ඡා කොට තිබේ. ඒ පිරිස්වල අදහස් හා යෝජනා මෙන්ම අප රටේ ජනතාවගේ ජනතා නියෝජිතයින්ගේ යෝජනා ගළපා ගනිමින් මෙවර අයවැය සකස් කර තිබේ.රටේ සංවර්ධනය වේගවත් කිරීමට මහින්ද චින්තනය, මහින්ද චින්තන ඉදිරි දැක්ම ඔස්සේ මීට වසර අටකට පෙර දැමූ සවිමත් අඩිතාලම මත සෞභාග්‍යමත් අනාගතයක් ගොඩනැගීමට ඉවහල් වන සෑම ක්‍රියාකාරකමක්ම මෙවර එළිදක්වයි. එයින් වසර 2016 වන තුරු රටේ සිදුවන දැවැන්ත සංවර්ධනය වඩාත් ඉදිරියට දිරිමත්ව ක්‍රියාත්මක කිරීමට රුකුල් දෙන්නක් වන බව අමුතුවෙන් කිව යුතු නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n1311214</link>
    <topic>නව නියෝජ්‍ය පොලිස්පතිවරු හයදෙනෙක්</topic>
    <author/>
    <content>ජ්‍යෙෂ්ඨ පොලිස් අධිකාරී තනතුරේ සිටි පොලිස් නිලධාරීන් හය දෙනකු නියෝජ්‍ය පොලිස්පති තනතුර දක්වා උසස් කර තිබේ. මැක්සි ප්‍රොක්ටර්, රොහාන් ඩයස්, ජයන්ත වික්‍රමසිංහ, ටී.බී. සම්සුදීන්, ගාමිණී මතුරට සහ යූ.කේ. දිසානායක යන ජ්‍යෙෂ්ඨ පොලිස් අධිකාරීවරු මෙසේ නියෝජ්‍ය පොලිස්පති තනතුරට උසස් කර තිබේ. ලබන 1 වැනිදා සිට මෙම උසස්වීම් ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n1311215</link>
    <topic>‘චැනල් 4’ මගේ කතාව විකෘති කළා</topic>
    <author>ෆවුස් මොහොමඩ්</author>
    <content>බ්‍රිතාන්‍යයේ චැනල් ෆෝ රූපවාහිනි නාලිකාවට තමා ලබාදුන් මිනිත්තු 45ක සම්මුඛ සාකච්ඡාව මිනිත්තු 3ක කෙටි කාලසීමාවකට සංස්කරණය කොට විකාශය කිරීම සදාචාරාත්මක නොවන බව හිටපු ශ්‍රේෂ්ඨ ක්‍රිකට් ක්‍රීඩක මුත්තයියා මුරලිදරන් ‘දිනමිණ'ට පවසයි.උතුරු නැ‍ඟෙනහිර යුද්ධය නිමාවීමෙන් පසුව අවතැන් වූ ජනතාව වෙනුවෙන් ශ්‍රී ලංකා රජය මෙන්ම තමා නියෝජනය කරන ගුඩ්නස් පදනම මගින් ඉටු කළ සුබසාධන කටයුතු සම්බන්ධව හා යුද්ධයෙන් උතුරේ මෙන්ම දකුණේ ද ජනතාව පීඩා විඳි ආකාරය සම්බන්ධවත් ඉතා දීර්ඝ ලෙස කරුණු දැක්වූ බවත්, ඒ සියල්ල කපා දමා ඔවුන්ට අවශ්‍ය ‍කරුණු පමණක් ගෙන හැර දැක්වීම කනගාටුදායක කරුණක් බවත් ඔහු කීවේය.‘යුද්ධයෙන් පසුව උතුරේ ජනතාව වෙනුවෙන් රජය ඉටුකළ කාර්ය භාරය පිළිබඳව මම මේ සම්මුඛ සාකච්ඡාවේදි පැහැදිලි කළා. උතුරේ අවතැන් වූජනතාව යළි නගා සිටුවීමට අවශ්‍ය පහසුකම් ලබාදිමත්, ඒ පළාත්වල සිදුකෙරෙන පුළුල් සංවර්ධන කටයුතු පිළිබඳවත් මෙහිදි මම පැවැසුවා. ‍ඒ වගේම මා සම්බන්ධව සිටින ගුඩ්නස් පදනම මගින් උතුරේ ජනතාවගේ සුබසාධන කටයුතු සම්බන්ධව සිදුකෙරෙන ව්‍යාපෘති ගැනත් මම පැහැදිලි කළා.’ මුරලිදරන් පැවැසීය.‘මම ඇත්ත ඇති සැටියෙන්ම ඔවුන්ට කරුණු දැක්වුවා. මේ යුද්ධයෙන් පිඩා වින්දේ එක පාර්ශ්වයක් පමණක් නොවන බවත්, පාර්ශ්ව දෙකම මේ යුද්ධයෙන් බැට කෑ බවත් මම මෙහිදී සඳහන් කළා. එක පැත්තක විතරක් නෙවෙයි.දෙපැත්තෙම අම්මලා තාත්තලා හඬා වැලපුණු බව මම ඔවුන්ට අවබෝධ කරදුන්නා. යුද්ධයෙන් පස්සේ මම උතුරට ගිහින් බලපු දේවල්, මම දැකපු දේවල් ඒ හැමදෙයක්ම මේ සාකච්ඡාවේදී මම කියා තිබෙනවා. නමුත් ඒ සියල්ල කපා හැරලා ඔවුන්ට අවශ්‍ය කරුණු පමණක් ඉස්මතු කිරීමටයි ඔවුන් උත්සාහ ගත්තේ. එය සම්පූර්ණයෙන්ම සදාචාරයට පටහැනි දෙයක් හැටියටයි මම දකින්නේ.’ මුරලිදරන් කීවේය.ඔහුගේ දායකත්වය ලබන ගුඩ්නස් පදනම මගින් යුද්ධයෙන් පසුව එම පළාත්වල මාස 36කට අධික කාලයක් අමෙරිකානු ඩොලර් මිලියන 2ක් වැය කරමින් විවිධ ව්‍යාපෘතිවල නියැළුණු බව කී මුරලි, එම කාලයේදි උතුරේ අවතැන් වූ පවුල් 11,000කට මූලික පහසුකම් ලබාදීමට පියවර ගත් බව එම සම්මුඛ සාකච්ඡාවේ දී කියා තිබේ.එමෙන්ම ඔවුන්ගේ දූදරුවන්ගේ අධ්‍යාපන කටයුතු වෙනුවෙන් ද විවිධ සුබසාධන කටයුතු රාශියක් ක්‍රියාත්මක කළ බවත්, උතුරේ ජනතාවගේ ප්‍රවාහන පහසුකම් වෙනුවෙන් ගුඩ්නස් පදනම මගින් පාපැදි 4,000ක් පරිත්‍යාග කළ බවත් මුරලි සවිස්තරාත්මකව පැවැසූ කරුණු සියල්ල චැනල් ෆෝ රූපවාහිනී වැඩ සටහනෙන් කපා දමා ඇතැයි ඔහු චෝදනා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n1311216</link>
    <topic>‘ෆුල් ෆේස්’ හෙල්මට්තහනම තාවකාලිකව ඉවතට</topic>
    <author>විජයානි එදිරිසිංහ</author>
    <content>සම්පූර්ණ මුහුණ පැහැදිලිව පෙනෙන පරිදි හෙල්මට් පැලඳිය යුතු බවට පොලිසිය පනවා තිබූ නීතිය තාවකාලිකව අත්හිටුවා තිබේ.පොලිස්පතිවරාගේ නියෝගය මත මෙසේ තාවකාලිකව එම නීතිය අත්හිටුවා ඇත්තේ හෙල්මට් අලෙවිකරන අලෙවි කූට වෙළෙඳුන් පාරිභෝගිකයා ගසා කෑමකට ලක්කර ඇති බවට පොලිසියට තොරතුරු ලැබී තිබූ නිසා නීතිය ක්‍රියාත්මක විය යුතු කාල වකවානුව අත්හිටුවීමට තීරණය කළ බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය.යතුරුපැදිවල ගමන් කිරීමේදී මුහුණ සම්පුර්ණයෙන් පෙනෙන පරිදි හෙල්මට් පැලඳිය යුතු වුවත් මෙදිනට පෙර එය අනිවාර්යයෙන්ම සිදුවිය යුතුයි යන්න ක්‍රියාත්මක නොවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n1311217</link>
    <topic>ශ්‍රී ලාංකික ජාතීන් අතර අසමගියක් ඇතැයිබටහිර ජාතීන් නඟන චෝදනා හාස්‍ය ජනකයි</topic>
    <author>නුවන් කොඩිකාර</author>
    <content>මෙරට ජාතීන් අතර මතභේද දක්නට ලැබෙන බවට බටහිර රටවල් සිදුකරන ප්‍රකාශ හාස්‍ය ජනක බව අගමැති, ආචාර්ය දි. මු ජයරත්න මහතා පැවැසීය. ඔවුන් එවැනි ප්‍රකාශ කරන්නේ මෙරට ජනතාව අතර ඇති සමගිය හා සාමය යළි භේද බින්න කිරීමේ අරමුණින් බව හෙතෙම කීවේය.ජනාධිපති මහින්ද රාජපක්ෂ මහතාගේ ජන්ම දින සැමරුම නිමිත්තෙන් ගම්පොළ, ඉහළවෙළ, ශ්‍රී සම්බුද්ධත්ව ජයන්ති විහාරයේ ඉදිකළ සාංචි තොරණ විවෘත කිරීම සහ යෝජිත දෙමහල් බහුකාර්ය ශාලාව සඳහා මුල්ගල් තැබීම නිමිත්තෙන් පැවැති උත්සවය අමතමින් අගමැතිවරයා එසේ ප්‍රකාශ කෙළේය.මෙරට ජනතාවගේ ජන ජීවිතය පිළිබඳ නිසි අවබෝධයක් නොමැති පිරිස් සිදු කරන ප්‍රකාශයන්ගෙන් ඔවුන්ගේ අනවබෝධය පැහැදිලි වන බව ඒ මහතා මහතා කියා සිටියේය.ප්‍රමාණය කුඩා වුවත් ලෝකයේ සංවර්ධිත සහ ප්‍රකට රටක් ලෙස මෙරට පත් කිරීමට ජනාධිපති, මහින්ද රාජපක්ෂ මහතා සුවිශේෂී කැපකිරීමක් කරන බව දී.මු. ජයරත්න මහතා පැවැසීය.අගමැති දි. මු ජයරත්න මහතා මෙසේද කියා සිටියේය. අද වන විට ශ්‍රී ලංකාව, ශීඝ්‍රයෙන් සංවර්ධනය කරා ගමන් කරන රටක් බවට ලෝකයේ බොහෝ දෙනෙක් පවසනවා. කෝටි දෙකකට අධික ජනගහනයකින් යුතු මේ පුංචි දිවයින මේ වනවිට ලෝකයේ කාගේත් ගෞරවයට ලක් වූ රටක් බවට පත්ව තිබෙනවා.ඒ වගේම මේ වන විට සංවර්ධන ව්‍යාපෘති රැසක් ක්‍රියාත්මක වෙමින් තිබෙනවා. මේ සියල්ල සාර්ථකව නිම කරගන්න පුළුවන් වී තිබෙන්නේ ජනාධිපතිතුමාගේ නායකත්වය නිසයි. මේ අයුරින් කෙටි කාලයක් තුළ ශීඝ්‍රයෙන් සංවර්ධනය වන රටක් ආසියාවේ මෑතක දී දක්නට ලැබෙන්නේ නැහැ. එම නිසා මේ සංවර්ධනයන් තව තවත් වේගවත් කරගැනීමට සියලුදෙනාම වත්මන් ජනාධිපතිතුමන්ට ශක්තිය හා ධෛර්යය ලබාදෙන්න යැයි ඉල්ලා සිටිනවා.අස්ගිරි පාර්ශවයේ මහානායක, උඩුගම ශ්‍රී බුද්ධරක්ඛිත මහානාහිමිපාණන් වහන්සේ - අපේ ගෙදරට අමුත්තන් එන විට ගේ තුළ කලබල කරගන්නේ නෑ. කලබලයක් තිබුණත් අමුත්තන්ට දැනෙන්ට තියන්නේ නෑ. ගෙදරට එන අමුත්තන්ව පිළිඅරගෙන ඒ අය සතුටු වෙන ආකාරයට කටයුතු කිරිම තමයි අපේ සංස්කෘතිය. අපේ ජනාධිපතිතුමා ගේ දුරදර්ශී ක්‍රියා කලාපය නිසා අද රටේ ජනතාවට සතුටින් ඉන්න අවස්ථාව ලැබි තිබෙනවා. ඒ අවස්ථාව උදා කර දුන් නායකයන් සිහිපත් කිරිම හා ඔවුන්ට ආශිර්වාද කිරිම අපේ යුතුකමක්,පාර්ලිමේන්තු මන්ත්‍රී නාමල් රාජපක්ෂ මහතා - පොදු රාජ්‍ය මණ්ඩල රාජ්‍ය නායකය සමුළුව පැවැත්වීම ශ්‍රී ලාංකිකයන්ට මහත් අභිමානයක්, මේ සඳහා නායකත්වය දුන් ජනාධිපතිතුමන්ගේ උපන්දිනය දෙවන පදවි ප්‍රාප්තියේ තෙවන වසර හා ජනාධිපතිතුමන්ට ලැබුණු ලෝක නව නායකත්වය සිහිකරමින් එතුමන්ට ආශිර්වාද කිරිමට මෙවැනි වැඩසටහන් සංවිධාන කළ සැමට ස්තුතිය පිරිනමනවා. මේ අවස්ථාවට ඉහළවෙල සම්බුද්ධත්ව ජයන්ති විහාරාධිපති මහින්ද හිමියන්, පරිසර නියෝජ්‍ය ඇමැති අබ්දුල් කාදර්, මධ්‍යම පළාත්සභා මන්ත්‍රී මානෙල් බණ්ඩාර, වීරසිංහ අලුත්ගමගේ මහත්වරුන් ඇතුළු ජනතා නියෝජිතයන් විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n1311218</link>
    <topic>ලොකු ලූනු කන්ටේනර් 80ක් එයි</topic>
    <author>විජයානි එදිරිසිංහ</author>
    <content>පෞද්ගලික අංශය මඟින් සමුපකාර තොග වෙළෙඳ සංස්ථාවට ලබා දීම සඳහා ආනයන කළ ලොකු ලූනු කන්ටේනර් 80ක් ඊයේ (20) කොළඹ වරායට පැමිණි අතර, අද සිට සතොස මඟින් එම ලුණු කිලෝව රුපියල් 130 ට ලබා දීමට හැකි වන බව සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි.ඇතැම් පෞද්ගලික ව්‍යාපාරික ආයතන හොර රහසේ ලොකු ලූනු ගෙන්වා වැඩි මිලට වෙළෙඳපොළට සපයන අතර, මේ ලූනු තොගය පිළිබඳව ද එවැනි ලද තොරතුරක් මත සිදු කළ විමර්ශණයකදී මෙසේ ගෙන්වා තිබු ලූනු සතොස වෙත ලබාගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n1311219</link>
    <topic>අමෙරිකානු ඩොලර් බිලියන 1.5ක්</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය ව්‍යාපාරික සමුළුව බෙහෙවින්ම සාර්ථක සමුළුවක් ලෙස නිමාවට පත්වීමත් සමඟ අමෙරිකානු ඩොලර් බිලියන 1.5 ක (රුපියල් බිලියන 192) මුදලක් ශ්‍රී ලංකාවේ ආයෝජනය කිරීමට චීනය එකඟතාවය පළකරයි. චීනයේ දැවැන්ත සමාගම් තුනක් මේ වෙනුවෙන් ඉදිරිපත්ව තිබෙන අතර පොදුරාජ්‍ය මණ්ඩලීය ව්‍යාපාරික සමුළුව පැවැති කාලසීමාවේදී ඊට අදාළ ගිවිසුම් සඳහා අත්සන්කර තිබේ.ඒ අනුව චීනයේ සන්නිවේදන ඉදිකිරීම් සමාගම (China Communications Construction Co Ltd), හොංකොං මූලස්ථානය කරගත් එවික් ඉන්ටර්නැෂනල් ඉංජිනියරින් සමාගම (Evic International Engineering Co), නයිස් වීව් ආයෝජන සමාගම (Nice View Investment Co) සහ චීන හාබර් ඉංජිනියරින් සමාගම (China Harbor Engineering Company) මෙලෙස ශ්‍රී ලංකාවේ විවිධ ක්ෂේත්‍රයන්හි ආයෝජනය සඳහා කැමැත්ත පළකර ඇතැයි චීනයේ ෂිංහුවා පුවත් සේවය සදහන් කරයි.කොළඹ වරාය ආසන්නයේ වෙරළබඩ තීරියේ නව නගරයක් නිර්මාණය කිරීමේ ව්‍යාපෘතියක් වෙනුවෙන් චීනයේ සන්නිවේදන ඉදිකිරීම් සමාගම (China Communications Construction Co Ltd) ඇමෙරිකානු ඩොලර් බිලියන 1.3 ක (රුපියල් බිලියන 166.4) මුදලක් ආයෝජනය කරන අතර කොළඹ නගරයේ නේවාසික ගොඩනැඟිලි ඉදිකරන බහු සංවර්ධන ව්‍යාපෘතියක් වෙනුවෙන් ඇමෙරිකානු ඩොලර් මිලියන 250 ක මුදලක් එවික් ඉන්ටර්නැෂනල් ඉංජිනියරින් සමාගම (Evic International Engineering Co) සහ නයිස් වීව් ආයෝජන සමාගම (Nice View Investment Co) විසින් ආයෝජනය කරයි.ඊට අමතරව හෝටල් දෙකක් සහ ගොල්ෆ් පිටියක් ඉදිකිරීමේ ව්‍යාපෘතියක් ක්‍රියාත්මක කිරීම වෙනුවෙන් සහ චීන හාබර් ඉංජිනියරින් සමාගම (China Harbor Engineering Company ඇමෙරිකානු ඩොලර් මිලියන 500 ක මුදලක් ආයෝජනය කිරීමට පියවර ගෙන ඇත.පොදුරාජ්‍ය මණ්ඩලයට අයත් රටක් නොවුණද පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව කොළඹදී පැවැති ව්‍යාපාරික සමුළුව වෙනුවෙන් සමාගම් 42 ට අයත් ව්‍යාපාරිකයන් සහ ආයෝජකයන් 100 දෙනෙකු සහභාගි කරවීමට චීන රජය පියවරගත් අතර එහි ප්‍රතිඵලයක් වශයෙන් එම කාලයේදී මෙම ආයෝජන ගිවිසුම් සඳහා අත්සන්කළ බවද ෂිංහුවා පුවත් සේවය සදහන් කරයි.ශ්‍රී ලංකාවම කේන්ද්‍ර කර ගනිමින් චීනය කරගෙන යනු ලබන ව්‍යාපෘතීන්හි වටිනාකම ඇමෙරිකානු ඩොලර් බිලියන 4 (රුපියල් බිලියන 587.6) ඉක්මවා ඇති බවද එම පුවත් සේවය පෙන්වා දෙයි.චීනය පොදු රාජ්‍ය මණ්ඩලය නියෝජනය කරනු බලන රටක් නොවුණත්, ශ‍්‍රී ලංකාවේ පැවති 22 වැනි පොදු රාජ්‍ය මණ්ඩලීය රාජ්‍ය නායක සමුළුව සදහා චීනය ඍජුවම මැදිහත් වෙමින් මෙරට සංවර්ධන කටයුතු, සමුළුව වෙනුවෙන් කරනු ලැබූ නවීකරණ කටයුතු හා යටිතල පහසුකම් සදහා සහයෝගය ලබාදී තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112110</link>
    <topic>දකුණු ආසියාවේ ප්‍රථම හරිත සරසවි නගරය හෝමාගම ඉදිවේ</topic>
    <author>චමීර ඇල්ලදෙණිය</author>
    <content>දකුණු ආසියාවේ ප්‍රථම හරිත සරසවි නගරය හෝමගම ප්‍රදේශයේදී ඉදිකිරීමට ජාතික ව්‍යාපාර කළමනාකරණ ආයතනය පියවර ගෙන ඇත. රුපියල් මිලියන 1500ක ආයෝජනයක් මේ සඳහා යොදවා ඇති අතර, වසර දෙකක් ඇතුළත ඉදිකිරිම් කටයුතු නිමකිරීමට අපේක්ෂා කරයි.ඉදිකිරීම් කොන්ත්‍රාත්කරු ලෙස මාගා ආයතනය නිල වශයෙන් නම් කිරිම කොළඹ ටාජ් සමුද්‍රා හෝටලයේදී පසුගියදා (19) සිදු කෙරිණ.අක්කර 26 ක් පුරා ජාත්‍යන්තර ප්‍රමිතිගත විශ්ව විද්‍යාල සංකීර්ණයට සිසුන් 20,000 කට සියලු පහසුකම් ඇති අතර, වසරකට සිසුන් 5000 ක් ඇතුළත් කිරීමට නියමිතය.එහිදී අදහස් දැක්වූ යෞවන කටයුතු ඇමැති ඩලස් අලහප්පෙරුම මහතා:සෑම වසරකම උසස් පෙළ විශිෂ්ඨ ලෙස සමත් වෙලා සරසවියට ඇතුල්වීමට නොහැකිව දහස් ගණනක සිසුන් සංඛ්‍යාවක් අපේක්ෂා භංගත්වයට පත්වෙනවා .ජනාධිපති මහින්ද රාජපක්ෂ මහතා මේ තත්ත්වය වහාම වෙනස් කොට එවැනි සිසු දරුවන්ට ලෝකය ජයගත හැකි අවස්ථාවන් උදාකරන ලෙස අප වෙත උපදෙස් දී තිබුණා. එතුමා NIBM ආයතනය ජාත්‍යන්තර විශ්ව විද්‍යාල මට්ටමට ගෙන ඒමට අවශ්‍ය උපදෙස්, මාර්ගෝපදේශනය දුන්නා. ජාතික ව්‍යාපාර කළමණාකාරීත්ව පාසැල බිහිවෙන්නේ එහි ප්‍රතිඵලයක් ලෙස .එය තවදුරටත් පුළුල් වී හෝමාගම අක්කර 26 ක භූමි භාගයක දකුණු ආසියාවේ ප්‍රථම හරිත සරසවි නගරය ඉදිවෙනවා. තව දින 730 කින් අනාගතාවාදී ලෙස ලෝකය දකින්නට උත්සාහ කරන සිසු දරුවන්වට NIBM හරිත සරසවිය විවර වෙනවා.“අද නොවැම්බර් 19 දි, ජාතික දේශපාලන න්‍යාය පත්‍රයේ තිබෙන්නේ ජනාධිපති මහින්ද රාජපක්ෂ මහතාගේ දෙවැනි ධූර කාලයේ තෙවැනි වසර සැමරුම් දිනය ලෙස, මේ දිනය අපේ අමාත්‍යාංශය, NIBM ආයතනය ලංකා බැංකුව ඇතුළු මේ ව්‍යාපෘතියේ හවුල්කාර පාර්ශවයන්ට වැදගත් වන්නේ යම්සේද රටටද මේ දිනය ඉතා වැදගත් වෙනවා. මේ කාර්ය පවා අපට යතාර්ථයක් බවට පත්වන්නේ යෞවන කටයුතු සහ නිපුණතා සංවර්ධන අමාත්‍යාංශය බිහිකිරීම සඳහා ගත්ත දැවැන්ත දේශපාලන තීන්දුවක් මත.“ඔබට මතක ඇති මේ සැමරුම් මීට පෙර අපට බලපෑ හැටි, මීට වසර 4 කට 5 කට පෙර මෙවැනි ව්‍යාපෘතියක උත්සවයට මෙවැනි දිනක ඔබ කෙසේ වත් සහභාගී වන්නේ නැහැ. අද තමයි එල්.ටී.ටී.ඊ. මහා විරු සැමරුම පටන්ගන්නා ආරම්භක දවස. එදාට මුළු ලෝකයම බලා ඉන්නවා මහවිරු කථාවේ අලුත් දේවල් අහන්න.2003 නොවැම්බර් මෙවැනි කාලයක එවකට පැවැති ආණ්ඩුව මේ මහවිරු කථාව රාජ්‍ය මාධ්‍ය මඟින් සජීවීව ප්‍රචාරය කළා පමණක් නොව එය ලෝකයාටද ලබාදීමට පියවර ගත්තා.ඒ කථාවේදී ත්‍රස්තවාදී නායකයා කීවේ කුමක්ද? අපේ ඊළාම් දේශය බිහිකිරීම සඳහා තව අඩු ජාත්‍යන්තර පිළිගැනීම පමණයි කීවා. ඔහු එදා එල්.ටී.ටී.ඊ ලෝක හිතවතුන්ට පොරොන්දු වී සිටියා ඊළඟ දෙවසර තුල අහිමිව ඇති ජාත්‍යන්තර පිළිගැනීම ගොඩනගා ඊළාම් රාජ්‍ය බිහිකරන බව.මේ රටේ පුරවැසියන්ගේ වාසනාවට කශේරුකාවක් සහිත නායකයෙකුගේ සෘජු බව නිසා ඒ සියල්ල වෙනස් වුණා.අද අපි එක්සත් ලාංකීය රටක් තුල මේ දිනය කෘතවේදී දිනය ලෙස සැලකිය යුතු වෙනවා. ඒ විශිෂ්ඨ නායකයාට කෘතවේදීත්වය පළකල යුතු හොඳම දවසත් අදයි.”“ඒ භීම සමය තුල සමහර අමිහිරි වචන අපට නිරන්තරයෙන් ඇහුනා. මායිම් ගම්මාන, බිම් බෝම්බ, ඊළාම් පොලිසිය, මැරෙන කොටි අද මේ කෘතවේදී නායකයා නිසා ඒ වචන භාවිතයෙන් ඉවත්වෙලා.ඒ වෙනුවට අලුත් වචන ටිකක් හුරුවෙලා 2009 මැයි මාසයේ සිට යොවුන් පාර්ලිමේන්තුව, හරිත සරසවිය, ව්‍යාපාර අධ්‍යයනය, තාක්ෂණවේදය, අධිවේගී මාර්ගය ආදී අනාගතවාදී වචන අපේ භාවිතයට එක්වෙලා. ඒ නිසාම අපි අපේ නායකයාට ඒ කෘතවේදීත්වය පළ කළ යුතු හොඳම දවස අදයි.”“මා විශ්වාස කරනවා මෙය තවත් එක් විශ්ව විද්‍යාලක් නොවන බව, රුහුණු විශ්ව විද්‍යාලය ඉදිකිරීමෙන් පසු පාරිසරික තත්ත්වයන් යටතේ ජාත්‍යන්තර ප්‍රමිතයට මෙන්ම සියලු පහසුකම් සහිතව ඉදිවන අනාගතවාදී ලෙස ලෝකය දෙස බලමින් එය ජයගන්නට උත්සහ කරන ශිෂ්‍ය පරම්පරාවට දැනුමේ කේන්ද්‍රයක් මේ ඉදිවෙන්නේ.මේ තමයි ශ්‍රී ලංකා අධ්‍යාපනයේ පළමු අධිවේගී මාර්ගය. එය වරප්‍රසාද අහිමි, සාමාන්‍ය පවුල් වල දරුවන්ට ජාත්‍යන්තර මට්ටමේ උපාධියක් ලබාගත හැකි සරසවියක්.ලෝක වර්ගීකරණයට අනුව පළමු හොඳම සරසවි 100 තුල තිබෙන ෆිලිමත් සරසවි උපාධියක් ලබාගැනීමට සිසුවෙකුට රුපියල් මිලියන 10 ක් වැයවෙනවා. එයත් සීමිත පිරිසකට පමණයි. එහෙත් NIBM හරිත සරසවිය මඟින් එම ජාත්‍යන්තර උපාධියට රුපියල් ලක්ෂ 10 කට ලබාගැනීමට හැකියාව තිබෙනවා.”“නූතන ශ්‍රී ලාංකීය ගෘහ නිර්මාණ කලාව මෙම ඉදිකිරීම තුල ඇතුලත් වෙනවා. පළමු වතාවට “හරිත සරසවි නගර” කියන අර්ථාන්විත සංකල්පය ජාතියට ඉදිරිපත් කොට තිබෙනවා.විෂයන් 3 ටමඒ සාමාර්ථ ලබලත් විශ්ව විද්‍යාලයට ඇතුලත් වීමට නොහැකිව සිසුන්ට විකල්ප අවස්ථාවක් ලබාදීමට ජනාධිපතිතුමා ගත් ඓතිහාසික ක්‍රියාවේ ප්‍රතිඵල භුක්තිවිදීමට දින 500 න් මෙම ඉදිකිරීම අවසන් කිරීමට මාගා ආයතනයට හැකියාව ලැබේවා කියා මා විශේෂයෙන්ම ප්‍රාර්ථනා කරනවා.”“ඉතාම අඩු පොලි ප්‍රතිශතයක් යටතේ මූල්‍ය පහසුකම් සපයන ලංකා බැංකුවටත්, මාගා ආයතන වලට වගේම මුදල් අමාත්‍යාංශ ලේකම්, ආචාර්ය පී.බී.ජයසුන්දර, අතිරේක ලේකම් ගෝඨාභය රාජපක්ෂ මහත්වරුන්ට කෘතවේදී ස්තූතිය පුදකර සිටිය යුතුය. එම පාර්ශවයන් නොවන්නට මේ සිහිනය මීට වඩා දිගු වන්නට ඉඩ තිබුණා යැයිද පැවසීය.එම උත්සව සභාව ඇමතූ, ජාතික ව්‍යාපාර කළමණාකාරීත්ව ආයතනයේ අධ්‍යක්ෂ ජනරාල්, ආචාර්ය, ඊ.ඒ.වීරසිංහ මහතා.“අද මා දරන තනතුරු මීට වසර 03 කට පෙර මටම ලබාදීමට ගරු අමාත්‍ය ඩලස් අලහප්පෙරුම මහතා ගත් තීරණය අද සියලු දෙනා දකින හරිත සරසවි නගර සිහිනය යතාර්ථයක් කිරීමට ප්‍රධාන වශයෙන් දායක වුණා. මහින්ද චින්තනය පෙරදැරිව, ජනාධිපතිතුමාගේ සෘජු දායකත්වය ලබාගෙන විවිධ බාධක මැද්දේ ඇමැති ඩලස් අලහප්පෙරුම මහතා මේ ජයග්‍රහණ ලබාගැනීමට නායකත්වය ලබාදීම අප ඉහළින්ම අගය කරනවා .මාගා ආයතනයේ සභාපති, අධ්‍යක්ෂ ජනරාල් කපිතාන් එම්.ජී.කුලරත්න මහතාද උත්සව සභාව ඇමතූ අතර අමාත්‍යාංශ ලේකම්, කේ.ඒ. තිලකරත්න, NIBM සභාපති මහාචාර්ය ලක්ෂ්මන් ජයතිලක, නිල මූල්‍ය සැපයුම්කාර ලංකා බැංකුවේ සාමාන්‍යාධිකාරී, ඩී.එම්.ගුණසේකර, ECC ආයතනයේ අධ්‍යක්ෂ ජනරාල්, රංජිත් ප්‍රනාන්දු මහතා සමඟ රාජ්‍ය ආයතන ප්‍රධානීන් ඇතුළු විශාල පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112111</link>
    <topic>විදේශ සංචාරකයන් පැමිණීමසියයට 27කින් ඉහළ ගිහින්</topic>
    <author>මහින්ද අලුත්ගෙදර</author>
    <content>නිදහස් හා සාමකාමී වාතාවරණයත් සමඟ සීඝ්‍රයෙන් සංවර්ධනය කරා ගමන් කරන ශ්‍රී ලංකාවට විදේශීය සංචාරකයන්ගේ පැමිණීම සියයට 27.9 කින් ඉහළ ගොස් තිබේ.එම අගය මේ වසරේ ඔක්තෝබර් මාසය අවසන් වනවිට වාර්තා වන අතර එය පසුගිය 2012 වසරේ ඔක්තෝබර් මාසයට සාපේක්ෂව සීඝ්‍ර වර්ධනයක් බව ශ්‍රී ලංකා සංචාරක සංවර්ධන අධිකාරිය පවසයි.පසුගිය 2012 වසරේ ඔක්තෝබර් මාසයේදී මෙරටට විදේශීය සංචාරකයන් 80,379 දෙනෙකු පැමිණ තිබෙන අතර ඊට සාපේක්ෂව මේ වසරේ එම මාසයේදී විදේශීය සංචාරකයන් 102,805 දෙනෙකු පැමිණ තිබෙන බවද එම අධිකාරියේ නවතම වාර්තා මඟින් පෙන්වා දෙයි.ඒ අනුව පසුගිය වසරේ ඔක්තෝබර් මාසය දක්වා කාලය තුළ විදේශීය සංචාරකයන් 774,151 දෙනෙකු ශ්‍රී ලංකාවට පැමිණ තිබෙන අතර ඊට සාපේක්ෂව මේ වසරේ එම කාලයේදී 904,015 දෙනෙකු පැමිණ තිබෙන බවද එය සියයට 16.8 ක වර්ධනයක් බවද ශ්‍රී ලංකා සංචාරක සංවර්ධන අධිකාරිය සදහන් කරයි.දත්ත විශ්ලේෂණය කිරීමේදී චීනය, මාලදිවයින, ඉන්දියාව, රුසියාව ඇතුළු රටවලින් පැමිණි සංචාරකයින් ප්‍රමාණයේ වර්ධනයක් පෙන්නුම් කරන බවද එම අධිකාරිය සදහන් කරයි.කුච්චවේලි, කල්පිටිය ඇතුළු ප්‍රදේශ රැසක් මේ වනවිට සංචාරක ආකර්ශණීය ප්‍රදේශ ලෙස හඳුනාගෙන සංවර්ධනය කරගෙන යන අතර එළඹෙන 2016 වනවිට විදේශීය සංචාරකයන් ලක්ෂ 25 ක් ශ්‍රී ලංකාවට පැමිණෙනු ඇතැයි ශ්‍රී ලංකා සංචාරක සංවර්ධන අධිකාරිය විශ්වාසය පළකරයි.එම ඉලක්කය කරා ගමන් කරන ශ්‍රී ලංකාවේ සංචාරක ක්ෂේත්‍රයේ ප්‍රගතිය වෙනුවෙන් අවශ්‍ය යටිතල පහසුකම් සංවර්ධනය කිරීම මේ වනවිට ආරම්භකර තිබෙන අතර හොටල් කාමර 50,000 ක් ඉදිකිරීහේ වැඩපිළිවෙලද ක්‍රියාවට නංවා ඇත.කෙසේ වුවද මේ වසර අවසන් වනවිට විදේශීය සංචාරකයන් ලක්ෂ 12 ක් ශ්‍රී ලංකාවට පැමිණෙනු ඇතැයි අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112112</link>
    <topic>හිටපු පොලිස් හා හමුදා සැකකරුවෝ හඳුනා ගැනෙති</topic>
    <author>සිරන්ජනි කුමාරි</author>
    <content>ප්‍රවිණ චිත්‍රපට අධ්‍යක්ෂ හා නිෂ්පාදක තිස්ස අබේසේකර මහතාගේ නැන්දණියගේ ඝාතන සිද්ධිය සම්බන්ධයෙන් කොළඹ අතිරේක මහෙස්ත්‍රාත් නිරෝෂා ප්‍රනාන්දු මහත්මිය හමුවේ පෙරේදා (19) පැවැත්වු හනාගැනිමේ පෙරෙට්ටුවේ දී හිටපු පොලිස් හා හමුදා සැකකරුවන් දෙදෙනා හනා ගැනිම‍ට සාක්කිකරුවෝ සමත්වුහ.මෙම හනාගැනිමේ පෙරෙට්ටුවේ දී මිය ගිය කාන්තාවගේ දියණියන් වන අසංකා අබේසේකර ,ගිතාන්ජලි ප්‍රනාන්දු යන අය හා සැකකරුවන් විසින් රන් භාණ්ඩ අලෙවි කරනු ලැබු වෙළෙදසැල් හිමිකරු සැකකරුවන් හදුනා ගත්හ.සිය මවගේ නිවසට විටින් විට පැමිණි අයකු හා තමන් නිවසට ගිය අවස්ථාවක මවගේ නි‍වසේ රැදී සිටි අයෙකු බවට හා ආසන්න නිවෙසක පෙදරේරු සේවයේ යෙදි සිටි අයකු බවට සාක්කිකාරියන් දෙදෙනා විසින් සැකකරුවන් හදුනා ගනු ලැබිණ.‍රන්භාණ්ඩ වෙළෙදසැල්හිමි විසින් සැකකරුවන් තමාට රන් භාණ්ඩ අලෙවි කළ අය බවට හදුනා ගනු ලැබිය.මිට අමතරව සොරා ගත් භාණ්ඩ ළග තබා ගැනිමේ චෝදනාව මත අධිකරණය වෙත ඉදිරිපත් කොට තිබු සැකකාර හිටපු පොලිස් නිලධාරියාගේ බිරිඳ වන සුරංගි මධුශානි නැමැත්තිය රුපියල් 50,000 බැගින් වු ශරිර ඇප දෙකක් මත මුදා හැරිමට මහෙස්ත්‍රාත්වරයා විසින් නියම කොට තිබිණ.වලාන දුෂණ මර්දන ඒකකයේ හිටපු පොලිස් නිලධාරියෙකු වූ පළමු සැකකරු අධුනික අවධියේ විවාහයක් සිදු කර ගැනිම හේතුවෙන් රැකියාව අහිමි ව ඇති බවට අධිකරණයෙන් කරුණු අනාවරණය විය . මොහු පෙදරේරුවෙකු වශයෙන් පසුව සේවය කොට ඇති බවත් මිය ගිය කාන්තාව පදිංචි නිවසට ආසන්න නිවෙසක සේවය කොට මෙම ඝාතනය සිදු කර ඇති බවටත් තොරතුරු අනාවරණය වි ති‍බේ .මොහුගේ මිතුරෙකු වන යුද හමුදා නිලධාරියා සමඟ මරණකාරියගේ නිවසට වෙස්වලාගෙන පැමිණි සැකකරුවන් රන් භාණ්ඩ ඇතුළු දේපළ සොරා ගෙන මරණකාරියගේ කටට පාංකඩ ඔබා දෙඅත් දෙපා ගැට ගසා පලා ගොස් තිබේ.අසල් වැසි නිවෙසක ස්වයංක්‍රිය කැමරා පද්ධතියක සටහන් වු දර්ශන ඔස්සේ මිරිහාන විශේෂ විමර්ශන ඒකකය විසින් සැකකරුවන් පෝද්දල දි අත්අඩංගුවට ගෙන තිබිණ. සිද්ධිය වු ස්ථානයේ තිබි පොලිසිය විසින් සොයා ගනු ලැබු ලේ තැවරුණු බැනියම හා කළු පාට සාය රස පරික්ෂක වාර්තා ලබා ගැනිම සදහා රජයේ රස පරික්ෂක වෙත යොමු කළ බවට අධිකරණයෙන් කරුණු අනාවරණය විය.මෙසේ හදුනා ගනු ලැබු සැකකරුවන් දෙදෙනා තවදුරටත් ලබන මස 2 වන දින දක්වා රක්ෂිත බන්ධනාගාරගත කිරිමට අතිරේක මහෙස්ත්‍රාත් කපිල දුෂාන්ත එපිටවෙල මහතා නියම කළේ ය. මිරිහාන විශේෂ විමර්ශන අංශයේ ස්ථානාධිපති නිමල් කරුණාරත්න ,සැරයන් ඒ පි පතිරණ,කාන්තා කොස්තාපල් දමයන්ති හා කොස්තාපල් බන්දුකිර්ති යන අය සැකකරුවන් අධිකරණය වෙත ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112113</link>
    <topic>විදෙස් රැකියාවල නියුතු ශ්‍රී ලාංකිකයන්ගේ දරුවන් වෙනුවෙන් රටවිරු විශ්වවිද්‍යාලයක්</topic>
    <author>මහින්ද අලුත්ගෙදර</author>
    <content>විදේශ රැකියා සඳහා පිටත්ව යන ශ්‍රී ලාංකිකයන් වෙනුවෙන් භාෂා පුහුණු මධ්‍යස්ථාන දිස්ත්‍රික් මට්ටමින් ආරම්භ කිරීමට රජය තීරණය කරයි.ඊට අමතරව විදේශ රැකියාවන්හි නිරත ශ්‍රී ලාංකිකයන් සහ ඔවුන්ගේ දූ දරුවන් වෙනුවෙන් වෙනමම රටවිරු විශ්ව විද්‍යාලයක් ආරම්භ කිරීමටද පියවර ගන්නා බවද විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පවසයි.ලෝක වෙළෙදපොළට තරගකාරී ලෙස පිවිසීම සඳහා ඒ ඒ රටවල භාවිතා කරන භාෂාව සහ සංස්කෘතිය මෙන්ම පරිගණක දැනුම අත්‍යවශ්‍ය බව පෙන්වාදෙන ඇමැතිවරයා ඒ අනුව මේ පියවර ගන්නා බවද එය කඩිනමින් සිදුකරන බවද කියාසිටී.ජාත්‍යන්තර කම්කරු සංවිධානයේද සහයෝගය ඇතිව මේ වනවිට නව භාෂා බහුමාධ්‍ය පුහුණු මධ්‍යස්ථානයක් රත්මලානේ ස්ථාපිත කර තිබෙන අතර එහිදී ඉංග්‍රීසි භාෂාව ඉගැන්වීමට අමතරව පරිගණක තාක්ෂණයෙන් සහ බහුමාධ්‍ය භාවිතයෙන් අධ්‍යයන කටයුතු සිදුකෙරේ.සිංගප්පූරුව, සයිප්‍රසය, හොංකොං රටවල රැකියා සඳහා පිටත්ව යන ශ්‍රමිකයන්ට දින 15 ක පුහුණුවක් මෙහිදී ලබාදෙන අතර නේවාසික අධ්‍යයන කටයුතුද සිදුකෙරේ. මෙහිදී එකවර 75 දෙනෙකුට පහසුකම් ලබාගැනීමේ හැකියාව පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112114</link>
    <topic>අඩු ආදායම්ලාභි පවුල්වලට සහන සැපැයීමට අයැදුම් කැඳවේ</topic>
    <author>අනුර ප්‍රේමලාල්</author>
    <content>දරුවන් තිදෙනකුට වඩා සිටින අඩු අදායම්ලාභි පවුල් සඳහා රුපියල් එක්දහස් පන්සීයක ආධාරයක් ලබාදීමට අභීමානි කාන්තා සංවර්ධන පදනම ඉල්ලුම්පත් කැඳවයි‍.මේ සම්බන්ධයෙන් 'දිනමිණ' වෙත අදහස් දැක්වු අභීමානි කාන්තා සංවර්ධන පදනමේ සභාපතිනි නිරෝෂෘ අතුකෝරළ මහත්මිය මේ ප්‍රදානය මුදලින් හත්සිය පනහක්ද අනෙක් රුපියල් හත්සිය පනහ වෙනුවෙන් පාසල් පොත්ද මාසිකව ලබාදෙන බව පැවසුවාය.මෙම ව්‍යාපෘතිය සඳහා මුලින්ම ගම්පහ දිස්ත්‍රික්කයෙන් පවුල් දහසක් තෝරාගැනිමට නියමිත අතර දැනටමත් පවුල් පනහක් මීට අයදුම් පත් ලබාදී තිබේ. සියලුම අයදුම් පත් නිරෝෂා අතුකෝරළ මහත්මිය, සභාපති අභීමානි කාන්තා සංවර්ධන පදනම, අංක 151, පේරලන්ද පාර , කඳාන යන ලිපිනයට තැපෑලෙන් එවිය යුතුයි.සුදුසු පවුල් තේරීමේදි පියා නොමැති පවුල්වලට විශේෂ සැළකිල්ලක් දක්වන බව නි‍රෝෂා අතුකොරළ මහත්මිය වැඩිදුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112115</link>
    <topic>ජනපති ජන්ම දිනයටකුණ්ඩසාලේ වැඩසටහන් රැසක්</topic>
    <author>කරල්ලියද්ද සමුහ</author>
    <content>ජනාධිපති මහින්ද රාජපක්ෂ මහතාගේ උපන් දිනය නිමිත්තෙන් තෙල්දෙනියේ හා කුන්ඩසාලේ විවිධ ගම්මානවල හා වතු ගම්මාන ආශ්‍රිතව විවිධ ආගමික වැඩසටහන්, රුක් රෝපණ වැඩසටහන් හා පාසල් ළමුන්ට පත පොත ලබා දීමේ වැඩසටහන් සතියක් පුරා පැවැත්වෙයි.තෙල්දෙණිය මැද මහනුවර මහා දොරලියද්ද ශ්‍රි ධර්මවර්ධනාරාම විහාරස්ථානයේ දී විහාරාධිපති නත්තරම්පොත සිරිවිමල හිමියන්ගේ අනුශාසනා පරිදි විශේෂ බෝධි පුජා වැඩසටහනකි. මැදමහානුවර සද සිරිදුනුවිල තපෝවන විහාරස්ථානයේදී විහාරාධිපති අංකුඔුරේ ප්‍රේමවංශ හිමියන් ගේ අනුශාසනා පරිදි බෝධි පුජා වැඩසටහකි. මේ අතර රංගල වතු ගම්මාන වන රංගලකොටගඟ හා ගෝනවල වතු ගම්මානවල දී ද , හින්දු දේවස්ථානවල දී හා දිගන කුබුක්කදුර හා අබගහාලන්ද මුස්ලිම් දේවස්ථානවල දී ද විශේෂ දේව මෙහෙයන් පැවැත්වෙයි .මෙම වැඩසටහන්වලට තෙල්දෙණිය ශ්‍රි ලංකා නිදහස් පක්ෂ ප්‍රධාන සංවිධායක මධ්‍යම පළාත් සභා මන්ත්‍රී ඵම් . ජී . ජයරත්න මහතා හා මැදදුම්බර ප්‍රාදේශීය සභාවේ සභාපතිනි සුනේත්‍රා ජයරත්න ගමගේ මහත්මිය ද සහාභාගි වෙති.මේ අතර ඵතුමා ගේ උපන් දිනය සමරා පසුගිය පුර පසලොස්වක පොහෝ දින මධ්‍යම පළාත් සභා මන්ත්‍රී ඵම්.ජී. ජයරත්න මහතාගේ හා ප්‍රාදේශීය සභාවේ සභාපතිනි සුනේත්‍රා ජයරත්නගමගේ මහත්මියගේ හා මැදදුම්බර ප්‍රාදේශීය ලේකම් ජනක ජයසුන්දර මහතාගේ ප්‍රධානත්වයෙන් තෙල්දෙනිය කරල්ලියද්ද ශ්‍රි උපෝසතාරාම විහාරස්ථානයේ දී සර්ව රාත්‍රික පිරිත් දේශනයක් පවත්වා දහවල් මහා සංඝරත්නය උදෙසා සංඝගත දක්ෂිණාවක් ද පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112116</link>
    <topic>යුද්ධයෙන් විපතට පත් ජනතාවට වන්දි මුදල්</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>යුද්ධයෙන් විපතට පත් වවුනියාව, මන්නාරම සහ මුලතිවු වැසියන් සඳහා වන්දි මුදල් ප්‍රදානය කිරීම පෙරේදා (19) බන්ධනාගාර ප්‍රතිසංස්කරණ හා පුනරුත්ථාපන අමාත්‍ය චන්ද්‍රසිරි ගජදීර මහතාගේ ප්‍රධානත්වයෙන් වවුනියාව සංස්කෘතික රංග ශාලවේ දී සිදුවිය.මෙහි දී කතා කළ ඇමැතිවරයා ප්‍රකාශ කළේ මෙම වන්දි මුදල් ප්‍රදානය කරන්නේ උතුරේ ජනතාව වෙනුවෙන් බොරුවට කදුළු හෙලන පුද්ගලයන්ගේ හෝ සංවිධානවල මුදල්වලින් නොව මේ රටේ ජනතාවගේම මුදලින් බවයි.වවුනියාව, මන්නාරම, මුලතිවු දිස්ත්‍රික්කවල විපතට පත් පවුල් 336 ක් සඳහා රුපියල් මිලියන 28 ක මුදලක් ප්‍රදානය කිරීම මෙහිදී සිදුකෙරිණි.උත්සව අවස්ථාවට කර්මාන්ත හා වානිජ කටයුතු අමාත්‍ය රිෂාඩ් බදියුදීන් බන්ධනාගාර හා පුනරුත්ථාපන නියෝජ්‍ය ඇමැති චන්ද්‍රසිරි මුතුකුමාරණ එම අමාත්‍යාංශ ලේකම් ජී.එස්.විතානගේ, ජනාධිපති සම්බන්ධීකාරක ප්‍රේමරත්න සුමතිපාල යන මහත්වරුන් ද මෙම අවස්ථාවට එක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112117</link>
    <topic>ජනපති මහින්ද අපේ රටේඅභිමානය ආරක්ෂා කරන නායකයෙක්</topic>
    <author>කැස්බෑව සංචාරකධර්මසිරි සුරවීරබොරලැස්ගමුව සමුහ එස්. කහටපිටිය</author>
    <content>මහින්ද රාජපක්ෂ ජනපති අපේ රටේ අභිමානය ආරක්ෂා කරගැනීමට කටයුතු කරන නායකයකු බව ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන අනුනාහිමියෝ ප්‍රකාශ කළහ.උන්වහන්සේ මෙසේ ප්‍රකාශ කළේ ජනාධිපති මහින්ද රාජපක්ෂ මහතාගේ ජන්ම දිනය පදවි ප්‍රාප්තිය හා පොදු රාජ්‍ය මණ්ඩලීය රාජ්‍ය නායක සමුළුවේ සභාපති ධුරයට පත්වීම නිමිත්තෙන් ඓතිහාසික බෙල්ලන්විල රාජමහා විහාරස්ථානයේදී 18 වැනි දින පස්වරුවේ පැවැති බෝධි පූජාමය හා පරිත්‍රාණ ධර්ම දේශනා පින්කමෙහි අනුශාසනාව පවත්වමිනි.කැස්බෑව ශ්‍රීලනිප සංවිධායක කම්කරු හා කම්කරු සබඳතා ඇමැති ගාමිණී ලොකුගේ මහතා මෙම උතුම් පින්කම සංවිධානය කර තිබුණි.මහාචාර්ය බෙල්ලන්විල විමලරතන අනුනාහිමියෝ මෙසේද පැවසුහ.අද අප මේ සිදුකරනු ලබන්නේ කෘතවේදී පින්කමක්. රටවැසි සෑම කෙනෙකුම තමන්ගේ කෘතවේදීත්වය පළ කළ යුතු පුද්ගලයකු වෙනුවෙන් මෙවැනි ආශිර්වාදාත්මක පින්කම් සිදුකරනවා. අපේ බෞද්ධ චාරිත්‍රානුකූලව මේ සිදුකරනු ලබන්නේ ඒ කෘතවේදීත්වය පළකරන පුණ්‍යකර්මයක්.මේ රටේ කවරදාවත් නිම නොවන අවසන් කළ නොහැකි යැයි කියා බොහෝ අනාවැකි පළ කළ යුද්ධයක් පැවතුනා. තිස් වසරක් පුරා මෙරටේ සිංහල දෙමළ මුස්ලිම් සෑම දෙනාගේම ඒ යුද්ධයෙන් විශාල වශයෙන් ජීවිත විනාශයට පත්කළා.ඒ වාගේම බියෙන් හා සැකෙන් තමන්ගේ ජීවිතය, කෙබඳු මොහොතක, කෙබඳු තත්ත්වයක, කෙබඳු විපතකට පත්වේයැයි කිව නොහැකි අවදානම් තත්ත්වයකින් මිනිසුන් ජීවත් වූ රටක ඒ අභියෝගය ඒ විනාශකාරී යුද්ධය අවසන් කර මේ රටට සාමය ඇති කිරීමේ නියමුවාණන් වශයෙන් කටයුතු කළ අපේ ජනාධිපති මහින්ද රාජපක්ෂ මැතිතුමාගේ ජන්ම දිනය වෙනුවෙන් සහ ජනාධිපති පදවියට පත්වී වසර හතක් ගතවන මේ අවස්ථාවේදී එතුමාට සුභ ප්‍රාර්ථනා කිරීමට මෙවැනි පින්කමක් බෙල්ලන්විල රාජමහා විහාරස්ථානයේදී දැනට වසර කිහිපයක සිටම අපේ ගාමිණී ලොකුගේ ඇමැතිතුමාගේ ප්‍රධානත්වයෙන් සිදුකරනවා.ඒ සඳහා මේ පළාත්වාසී විහාරස්ථානවල වැඩවෙසෙන ස්වාමීන් වහන්සේලා මේ කාර්යයට බොහෝම කැමැත්තෙන් තමන් අතින් ඉටුවිය යුතු යුතුකමක් ලෙස සලකා වැඩම කරනවා. එනිසා උන්වහන්සේලාටත් අපේ කෘතඥතාවය පුණ්‍යානුමෝදනාව පිරිනැමිය යුතුයි.අද මේ රටේ කතා කිරීමට උද්ඝෝෂණ විරෝධතා ආදිය පවත්වන්නට හැකියාව ලැබී තිබෙනවා. ඒ හැකියාව ලැබී තිබෙන්නේ අද මේ රටේ සාමය පවතින නිසායි. එනිසා එතුමාට එතුමාගේ පක්ෂයේ අයගේ පමණක් නොව මේ රටට සාමය උදාකළ ශ්‍රේෂ්ඨ පුරුෂයා හැටියට මෙරටේ සියලුම ජනතාවගේ ගෞරවය හිමිවිය යුතුයි.එපමණක් නොව පසුගියදා මෙරටේ පැවැත්වූ පොදු රාජ්‍ය මණ්ඩලීය නායක සමුළුවේදී එහි සභාපති ධුරයට අපේ ජනාධිපතිතුමා පත්වීමත් මේ රටට ඇති වූ විශාල කීර්තියක්. නමුත් පොදු රාජ්‍ය මණ්ඩලීය නායක සමුළුවකින් අපේ රටට ලැබෙන ප්‍රයෝජනය කුමක්ද කියා සමහර උදවිය කතා කරන්න පුළුවනි.පොදු රාජ්‍ය මණ්ඩලය කියා හඳුන්වන්නේ බ්‍රිතාන්‍ය අධිරාජ්‍යවාදීන්ට යටත්වී සිටි රටවල්, නැවත බ්‍රිතාන්‍ය අධිරාජ්‍යවාදීන් සමඟ සුහදත්වය ඇති කර ගෙන ක්‍රියාකිරීමට හැදූ උපක්‍රමයක්. නමුත් පොදු රාජ්‍ය මණ්ඩලය 1949 ආරම්භ වූවාට පසුව මේ වනවිට සංවර්ධනය වී යම් යම් අන්‍යෝන්‍ය වශයෙන් ඒ ඒ රටවල් අතර සම්බන්ධතා වැඩි දියුණු කරගැනීමට හේතුවී තිබෙනවා. ඒ නිසා ඒ ඒ රටවල් අතර සහජීවනය සහයෝගය සම්බන්ධතාවය ඇතිකර ගනිමින් කටයුතු කරන ජාත්‍යන්තර සංවිධානයක් හැටියට පොදු රාජ්‍ය මණ්ඩලීය නායකත්වය අපේ රටට හිමිවීම පිළිබඳව අපි සතුටට පත්විය යුතුයි.මෙහිදී පිරිස පංචශීලයෙහි පිහිටුවමින් ආගමික වතාවත් මෙහෙයවනු ලැබුවේ මාම්පේ විශ්වකලා බෞද්ධ මධ්‍යස්ථානාධිපති මැදවච්චියේ රතනපාල අනුනාහිමියන් විසිනි.කැස්බෑව මැතිවරණ කොට්ඨාසයේ විහාරස්ථානවල විහාරාධිපති හිමිවරුන් සහ ස්වාමීන් වහන්සේලා මෙම පින්කම සඳහා වැඩම කර සිටි අතර ජනාධිපති මහින්ද රාජපක්ෂ, කම්කරු හා කම්කරු සබඳතා අමාත්‍ය ගාමිණී ලොකුගේ යන මහත්වරුන් ප්‍රධාන පළාත් සභා, නගර සභා මන්ත්‍රීවරුන් රාජ්‍ය නිලධාරින් ඇතුළු සැදැහැවතුන් විශාල පිරිසක් මේ පින්කමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112118</link>
    <topic>සරසවි නවක සිසු සිසුවියන්ට නායකත්ව හා ආකල්ප වර්ධන වැඩමුළුව මේ 24 වැනිදා</topic>
    <author>සමන්මලී ප්‍රියශාන්ති</author>
    <content>මෙවර විශ්වවිද්‍යාලවලට බඳවා ගනු ලබන නවක සිසු සිසුවියන් වෙනුවෙන් ක්‍රියාත්මක කරන නායකත්ව හා ධනාත්මක ආකල්ප වර්ධනය කිරීමේ පුහුණු වැඩමුළුව මෙම 24 වැනිදා ආරම්භ කෙරේ.සමාරම්භක උත්සවය 24 වැනිදා පස්වරු 3 ට ජනාධිපති මහින්ද රාජපක්ෂ මහතාගේ ප්‍රධානත්වයෙන් මින්නේරිය පාබල පුහුණු මධ්‍යස්ථානයේදී පැවැත්වේ.මෙම සමාරම්භක අවස්ථාවට උසස් අධ්‍යාපන ඇමැති එස්.බී.දිසානායක, නියෝජ්‍ය ඇමැති නන්දිමිත්‍ර ඒකනායක, අමාත්‍යාංශ ලේකම් ආචාර්ය සුනිල් ජයන්ත නවරත්න මහත්වරු ඇතුලු පිරිසක් සහභාගී වෙති.මෙවර නායකත්ව පුහුණුව මධ්‍යස්ථාන 22 කදී පැවැත්වෙන අතර අදියර තුනක් යටතේ ක්‍රියාත්මක කෙරේ.පළමු අදියර යටතේ සිසුන් 8000 ක් තෝරා‍ ගෙන තිබෙන අතර මේ වන විට එම සිසුන්ට ලිපි මඟින් කරුණු දන්වා යැවීමට උසස් අධ්‍යාපන අමාත්‍යාංශය කටයුතු යොදා තිබේ.සති තුනක කාලයක් පුහුණු පාඨමාලාව පැවැත්වෙන අතර මෙහිදී සිසුන්ට විවිධ අංශයන් ඔස්සේ දැනුම ලබා දීමට නියමිතය.ඉදිරියේදී විවිධ රැකියා වලට ඉල්ලුම් කිරීමේදි උපාධි සහතිකය පමණක් නොව උපාධිධාරියාට සන්නිවේදන හැකියාව, නායකත්ව හැකියාව, කණ්ඩායම් හැඟීම, විසදුම් සෙවීමේ හැකියාව, නිර්මාණශීලීත්වය, සැලසුම් කිරීමේ හැකියාව තිබේදැයි එම රැකියා ආයතන විසින් සොයා බලන බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පැවසීය.පන්ති කාමරය තුළ සිදු කෙරෙන ඉගැන්විම් මඟින් එවැනි උපාධිධාරියකු බිහි කිරීම අපහසු බැවින් මෙවැනි නායකත්ව පුහුණුවක් ලබා දී උපාධිධාරියාගේ එම සුදුසුකම් සම්පුර්ණ කිරීමට අදහස් කළ බව ද නවරත්න මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112119</link>
    <topic>රජයේ සුබසාධන වැඩසටහන්වලින්ජනතාව නිසි ප්‍රයෝජන ලබාගන්නේ නැහැ</topic>
    <author/>
    <content>රජය අනුග්‍රහය ලබාදෙන මහජන සුබසාධන වැඩසටහන් බොහොමයකින් ජනතාව නිසි ප්‍රයෝජන ලබානොගන්නා බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.මේ නිසා බොහෝ අවස්ථාවට අදාළ ව්‍යාපෘතියේ අරමුණ නිසි ලෙස ඉටු නොවන බව හෙතෙම කීවේය.අවශ්‍යතාවයක් නොමැති වුවද නොමිලේ ලබාදෙන හෙයින් ඇතැම් පිරිස් ප්‍රතිලාභ බලාපොරොත්තු වන බවත් මේ නිසා රජයේ සහනාධාර ව්‍යාපෘති ක්‍රියාත්මක කිරීමේ දී නිසි ප්‍රතිලාභීන් තෝරාගැනීමට කටයුතු කළ යුතු බවත් ඇමැතිවරයා කියා සිටියේය.දැයට කිරුළ සංවර්ධන වැඩපිළිවළට සමගාමීව සමෘද්ධි වැඩසටහන මඟින් "ඉසුරුමත් නිවසක්" තේමාව යටතේ නිවාස සඳහා සෙවිලි උළු බෙදාදීමේ අවස්ථාවට එක්වෙමින් අනුර ප්‍රියදර්ශන යාපා මහතා පැවැසීය.කටුගම්පොළ මැතිවරණ කොට්ඨාසයේ මාකඳුර, මැදිරිවිල, ඉඳිමින්න, පන්නලකුඹුර, විලයාගොඩ, තඹකන්ද යන ග්‍රාමනිලධාරී කොට්ඨාසවල ප්‍රතිලාභීන් 94 දෙනෙකු හට රුපියල් 2,649,000.00 පමණ මුදලක් වැය කරන උළු බෙදා දීම සිදුකෙරිණි.අනෙක් ග්‍රාම නිලධාරී වසම් සඳහා ද සමෘද්ධි වැඩසටහන මඟින් සෙවිලි උළු ලබාදීමට අවශ්‍ය කටයුතු මේ වන විට සකස්කර ඇති බවත් එය ඉදියේදී ක්‍රියාත්මක කිරීමට උපදෙස් ලබාදී ඇති බවත් ඇමැතිවරයා පැවසීය.එහිදි ඇමැතිවරයා මෙසේද ප්‍රකාශ කෙළේය.ගෙදරට උළු තියන්න කියළා අරගෙන සමහර වෙලාවට තියලා තියෙන්නේ ගෙදර තියෙන දර මැස්සට. මේ තත්ත්වයන් වලක්ක ගන්න ඕන. මොකද මේවා මහජන මුදල්. මහජන මුදල් නිසි කළමනාකරණයෙන් යුතුව වැය කිරීමටත්,ප්‍රතිලාභ ලබාගැනීමටත් පුරවැසියන් ලෙස සෑම දෙනාම බැදීසිටිනවා.දැයට කිරුළ ව්‍යාපෘතිය යටතේ නිවාස සෙවිලි කිරීමට ආධාර ලැබෙනවා. මම හිතන්නේ රජයක් ආරම්භ කරන ඉතාම හොඳ වැඩක්. අපි දන්නවා සෑම කෙනෙකුටම හොඳ නිවාසයක හොඳ සැප පහසුවෙන් ආඩම්බරයක් ඇතිව ජීවත් වෙන්න ලොකු උවමනාවක් තියෙනවා. නමුත් හැමෝටම මේ කටයුත්ත කරන්න පුළුවන් කමක් හම්බෙන්නේ නැහැ. ඒ අනුව තමයි සමෘද්ධි ව්‍යාපාරය යටතේ දැයට කිරුළ ව්‍යාපෘතියත් සම්බන්ධ කරගෙන ජනාධිපතිතුමා මේ වැඩ පිළිවෙළ ආරම්භ කරලා තියෙන්නේ.මේ වැඩ පිළිවෙළ ක්‍රම 3 කට දියත් වෙනවා. එකක් නිවාසය මුල ඉදන් පටන් ගන්න අය, ඊළගට නිවාසය බිත්ති බදින අයට. අනෙක් ක්‍රමය නිවාස සම්පූර්ණ කරගත්ත අයට. අද මේ ලැබෙන්නේ සම්පූර්ණ කරගත්ත අයට පමණයි. තව ව්‍යාපෘති අංශ 2 ක් ඉතිරිවෙලා තියෙනවා. ඉදිරියේදී ඒ සදහාත් අපිට ඉඩ ප්‍රස්ථාව ලබා දීමට සැලසුම් කර තිබෙනවා.මේ අවස්ථාවට වයඹ පළාත් සභා මන්ත්‍රී චන්දන යාපා, පන්නල ප්‍රාදේශීය සභා මන්ත්‍රී ධම්මික නිශාන්ත මහත්වරුන්, ප්‍රාදේශීය සභා නියෝජිතයන්, පන්නල ප්‍රාදේශීය ලේකම්තුමිය ඇතුලු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112120</link>
    <topic>රසායනික අනතුරු වළක්වා ලීම පිළිබඳයෝජනා 2014 වසරේ සිට ක්‍රියාත්මකයි</topic>
    <author>ශීලා උඩුවර</author>
    <content>කර්මාන්ත ක්‍රියාවලිය ඇසුරින් සිදුවිය හැකි ක්ෂණික අණතුරු හා රසායනික අණතුරු වළක්වා ලීම හා පාලනය කිරිම පිළිබඳ ඉදිරිපත් කර ඇති යෝජනා 2014 වසරේ සිට ක්‍රියාත්මක කරන බව මධ්‍යම පරිසර අධිකාරියේ සභාපති විමල් රූබසිංහ මහතා පැවැසීය.මේ යෝජනා ඉදිරිපත් කර ඇත්තේ කර්මාන්ත ක්‍රියාවලියේ සිදුවන රසායනික අණතුරු වැළැක්වීම හා පෙර සූදානම පිළිබඳ ව්‍යාපෘතිය මගිනි.පාරිසරික ආරක්ෂණ බලපත්‍ර ක්‍රමවේදය තුළ කර්මාන්ත මගින් සිදුවිය හැකි දූෂක තත්ත්වයන් හා කර්මාන්ත වලින් බැහැර කරන දූෂකාරක පාලනය කළද, කර්මාන්ත මගින් සිදුවිය හැකි කෂණික අණතුරු හා රසායනික අණතුරු පාලනය කිරිමට නීතිමය රාමුවක් ඒ තුළ නොවූ බැවින් මධ්‍යම පරිසර අධිකාරිය 2012 වසරේදී මේ ව්‍යාපෘතිය අරඔන ලදී.රසායනික අණතුරු වැළැක්විම හා පෙර සූදානම් ව්‍යාපෘතිය එක්සත් ජාතින්ගේ පරිසර වැඩසටහනේ මුල්‍යාධාර යටතේ ඇරඹ් අතර,රසායනික ද්‍රව්‍ය සම්බන්ධව කටයුතු කරන විවිධ ආයතන ඒකාබද්ධව රසායනික අණතුරු වළක්වා ලීමේ බළකායක් ස්ථාපිත කෙරුණු අතර , රසායනික දුව්‍ය සම්බන්ධ ආයතනවල ප්‍රධානීන් මෙහි සාමාජිකත්වය දරයි.මේ ව්‍යාපෘතිය 2012 වසරේ සි‍ට දිවයින පුරා සාර්ථකව ක්‍රියාත්මක වෙමින් පර්යේෂණාත්මක පාරිසරික වාර්තාවක් සකස් කර ඇති බවත් එම වාර්තාව කර්මාන්ත ක්‍රියාවලියේ සිදුවිය හැකි රසායනික අණතුරු අවම කිරීම සඳහා කර්මාන්ත කරුවන්ට මග පෙන්වමින් රසායනික ද්‍රව්‍ය පරිසර හිතකාමි ලෙස පරිහරණය පිළිබඳව පුළුල් දැනුමක් ලබා දෙන බවද සභාපතිවයා මෙහිදී සඳහන් කළේය.මධ්‍යම පරිස අධිකාරියේ පරිසර දූෂණ පාලන අංශය මගින් සංවිධානය කරන ලද මේ වැඩමුළුවට එහි අධ්‍යක්ෂ ජනරාල් වෛද්‍ය සාරංග අලහප්පෙරුම , අධ්‍යක්ෂ ආචාර්ය සංජය රත්නායක මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112121</link>
    <topic>මාලදිවයින් නව ජනාධිපතිටජනපති මහින්ද සුබ පතයි</topic>
    <author/>
    <content>මාලදිවයිනේ නව ජනාධිපති අබ්දුල්ලා යමීන් අබ්දුල් ගයුම් මහතාට ශ්‍රී ලංකා ජනාධිපති මහින්ද රාජපක්ෂ මහතා සිය උණුසුම් සුබපැතුම් එක්කරයි.'මෙම ජයග්‍රහණයෙන් පෙන්නුම් කරන්නේ මාලදිවයිනේ ජනතාව නව ජනාධිපතිවරයා සහ ඒ මහතාගේ ප්‍රතිපත්ති කෙරෙහි තබා ඇති විශ්වාසය බව පෙන්වාදෙන ජනාධිපතිවරයා ශ්‍රී ලංකාව සහ මාල දිවයින අතර සබඳතාවල ලක්ෂණය වන්නේ දිගුකලක සිට පවතින මිත්‍රත්වය මෙන්ම සමීප සහයෝඟීතාව සහ අන්‍යොන්‍ය වශයෙන් ගරු කිරීම බවද සඳහන් කරයි.මාලදිවයින අන්තර්ජාතික තලයේ දී ශ්‍රී ලංකාව කෙරෙහි සහයෝගය දැක්වීමෙන් දෙරට අතර සමීපව පවතින සබඳතා තවත් ශක්තිමත් වූ බවද ඒ මහතා පවසයි.ශ්‍රී ලංකාව සහ මාලදිවයින අතර දැඩි වෙළඳ සබඳතා ඇත. මාලදිවයි‍නේ ආනයන අපනයනවලින් සැලකිය යුතු ප්‍රමාණයක් ශ්‍රී ලංකාව සමඟ සිදුකෙරේ.මාලදිවයිනේ මාළු අපනයනය සහ සහල් ආනයනය එහිදී විශේෂයෙන් සඳහන් කළ හැකිය.ශ්‍රී ලංකාව සහ මාලදිවයින අතර තානාපති සබඳතා 1960 ගණන්වල ඇති කරගත් දා සිට එම සබඳතා සමීප අන්දමින් දෙරට පවත්වා ගෙන යන බවද ජනාධිපති මහින්ද රාජපක්ෂ මහතා වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112122</link>
    <topic>එ.ජා මහා සමුළුවට පමණක් දෙවැනි පොදු රද සමුළුව රටට ආඩම්බරයක්</topic>
    <author/>
    <content>අතිසාර්ථකව හා උත්කර්ෂවත්ව අවසන් කළ පොදු රාජ්‍ය මණ්ඩලීය රාජ්‍ය නායක රැස්වීමේ ඒකායන සාර්ථකත්වයට දිවයිනේ සෑම රාජ්‍ය ආයතනයකම කාර්ය මණ්ඩලයන්හි ඇපකැප වීම සහ උනන්දුව හේතු වූ බවත් එහි ප්‍රතිඵලයක් වශයෙන් ශ්‍රී ලංකාවට අතිමහත් වු ප්‍රතිලාභ රැසක් අත්වනු නියත බවත් විදේශ කටයුතු ඇමැති මහාචාර්ය ජී. එල්. පීරිස් මහතා ප්‍රකාශ කළේය.එක්සත් ජාතීන්ගේ මහා සම්මේලනයට පමණක් දෙවැනි වූ වැදගත් බහුපාර්ශ්වීය සමුළුව වන පොදු රාජ්‍ය මණ්ඩලීය රාජ්‍ය නායක රැස්වීම ශ්‍රී ලංකාවේ පැවැත්වීම අප රට ලැබූ මහත් භාග්‍යයක් බවත් එය වැළැක්වීම සඳහා ඇතැමුන් ප්‍රයත්න දැරුවද නොපසුබට අධිෂ්ඨානයෙන් කටයුතු කළ හෙයින් සමුළුව සාර්ථකව පැවැත්වීමට රජයට හැකිවූ බවත් ඇමැතිවරයා වැඩිදුරටත් පැවැසීය.හබිබ් බැංකුවේ දියමන්ති ජුබිලි සංවත්සරය නිමිත්තෙන් පෙරේදා (19) කින්ස්බරි හෝටලයේ පැවැති උත්සව අවස්ථාවට ප්‍රධාන අමුත්තා ලෙස සහභාගි වෙමින් ජී. එල්. පීරිස් මහතා එම අදහස් පළ කළේය.රාජ්‍ය නායකයින් විශාල සංඛ්‍යාවකට රටේ සියලුම ප්‍රදේශවලට ගොස් දිවයිනේ යටිතල පහසුකම් සම්බන්ධයෙන් සිදුකර ඇති දැවැන්ත ආයෝජන ඇතුළුව සුවිසල් සංවර්ධන කටයුතු දැකබලා ගනිමින් පෞද්ගලික ආකල්පයන් ගොඩනඟා ගැනීමට සමුළුව මඟින් ශ්‍රී ලංකාව පහසුකම් සලසනු ලැබූ බැව්ද පීරිස් මහතා පැවැසීය. ආසියානු කලාපයේ ඇති රටකට මේසා විශාල හා වැදගත් සමුළුවක් සාර්ථකව පැවැත්වීමට හැකිවීම අප සියලු දෙනාගේම ආඩම්බරයට කරුණක් බවද හෙතෙම ප්‍රකාශ කළේය.පසුගිය දශක කීපය තුලදී අභියෝගතා රැසකට මුහුණදීමට සිදුවූ රටක් වූ ශ්‍රී ලංකාව අත්හැර නොදැමූ මහඟු මිත්‍රයෙකු ලෙස හබිබ් බැංකුව සැලකිය හැකි බව අමාත්‍ය පීරිස් මහතා මෙහිදී පැවැසීය. ශ්‍රී ලංකාව පකිස්තානය සමඟ පවත්වාගෙන යන සමීප සම්බන්ධතාවන්ද මෙම බැංකුවට ශ්‍රී ලංකාව තුළ කැපී පෙනෙන ආකාරයෙන් සිය කටයුතු කරගෙන යාමට ඉවහල් වී ඇතැයිද හෙතෙම තවදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112123</link>
    <topic>කිසිම රාජ්‍යතාන්ත්‍රිකයකුට එරෙහිව නීතිමය ක්‍රියාමාර්ග ගත නොහැකියි</topic>
    <author>මහින්ද අලුත්ගෙදර</author>
    <content>රාජ්‍යතාන්ත්‍රිකයකු සතු බලතල ඉක්මවා කටයුතු කර ඇති බවට චෝදනා නඟමින් ඉන්දියාවේ ශ්‍රී ලංකා මහකොමසාරිස් ප්‍රසාද් කාරියවසම් මහතාට එරෙහිව ඉන්දීය අධිකරණයක් වෙත පෙත්සමක් ඉදිරිපත් කළද කිසිඳු රාජ්‍යතාන්ත්‍රිකයකුට එරෙහිව නීතිමය වශයෙන් ක්‍රියාමාර්ග ගත නොහැකි බව විදේශ කටයුතු අමාත්‍යාංශය අවධාරණය කරයි. ඕනෑම රාජ්‍යතාන්ත්‍රිකයකුට වියනා සම්මුතියෙහි සඳහන් පරිදි නීතිමය වශයෙන් මුක්තියක් හිමිව තිබෙන අතර ඒ අනුව ඔහුට හෝ ඇයට එරෙහිව නීතිමය වශයෙන් ක්‍රියාත්මක විය නොහැකි බව විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා මහතා "දිනමිණ" ට පැවසීය.ඉන්දියාවේ ශ්‍රී ලංකා මහකොමසාරිස් ප්‍රසාද් කාරියවසම් මහතා රාජ්‍යතාන්ත්‍රිකයකු වශයෙන් පිළිගත නොහැකි බව සහ වියනා සම්මුතියේ සඳහන් රාජ්‍යතාන්ත්‍රිකයකුට හිමි බලතල ඉක්මවා කටයුතු කරන බවට චෝදනා කරමින් මදුරාසි මහාධිකරණය වෙත පෙත්සමක් ඉදිරිපත් කර තිබේ.තිරුණවේලි දිස්ත්‍රික්කයේ යතුමතී ප්‍රකාශන ආයතනයේ ප්‍රධානී ලීනා කුමාර් නැමැත්තකු විසින් මෙම පෙත්සම ඉදිරිපත්කර ඇතැයි තානාපති ආරංචි මාර්ග සඳහන් කරයි.කෙසේ වුවද ප්‍රසාද් කාරියවසම් මහතා ජනතාව කුපිත කරවන ආකාරයේ ප්‍රකාශ නිකුත්කර ඇති බව සහ ඒ අනුව ඔහු ජාත්‍යන්තර සබඳතා පිළිබඳ වියානා සම්මුතිය කඩකර ඇති බවද පෙත්සමේ සඳහන් කර තිබේ.මේ සම්බන්ධයෙන් රොඩ්නි පෙරේරා මහතා සඳහන් කළේ ප්‍රසාද් කාරියවසම් මහතාට එරෙහිව ක්‍රියාමාර්ග ගත නොහැකි බවයි.මීට පෙරද අවස්ථා කිහිපයක දී රාජ්‍යතාන්ත්‍රික වශයෙන් ශ්‍රී ලංකාවට එරෙහිව අධිකරණ ක්‍රියාමාර්ග ගැනීමට ඉන්දියාවේ ඇතැමුන් උත්සාහ කළද අවසානයේ ඒ සියල්ල ව්‍යර්ථ වී ගිය බවද ඒ මහතා සිහිපත් කළේය.ශ්‍රී ලංකාව නියෝජනය කරමින් ඉන්දියාවේ රාජ්‍යතාන්ත්‍රික සේවයේ නිරත ප්‍රසාද් කාරියවසම් මහතා මෙරට කීර්තිමත් රාජ්‍යතාන්ත්‍රිකයකු වන අතර ඒ මහතා පළපුරුදු සහ අත්දැකීම් අතින් බහුල පුද්ගලයකු බවද විදේශ කටයුතු අමාත්‍යාංශය පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112124</link>
    <topic>ලොකු සීයා ඝාතනයේ පරික්ෂණ කඩිනම් කරන්නැයි ඉල්ලීමක්</topic>
    <author>අනුර ප්‍රේමලාල්</author>
    <content>රාගම දේවාලයේ දේවගැති මොහොමඩ් සාලි මොහොමඩ් නියාස් මහතාගේ (ලොකු සීයා) ඝාතනය පිළිබඳ පරික්ෂණය කඩිනම් කරන්නැයි ඒ මහතාගේ බිරිය , දූදරුවන් හා බැතිමතුන් ජනාධිපති මහින්ද රාජපක්ෂ මහතාගෙන් හා ආරක්ෂක ලේකම්, නාගරික සංවර්ධන කටයුතු පිළිබඳ අමාත්‍යාංශයේ ලේකම් ගෝඨාභය රාජපක්ෂ මහතා ගෙන් ඉල්ලා ලිපියක් යවා තිබේ.මේ සම්බන්ධයෙන් මාධ්‍යවෙත අදහස් දැක්වූ ඒ මහතාගේ වැඩිමහල් පුතා මොහොමඩ් හියාස් මහතා (පොඩි සීයා) මේ ඝාතනය සිදුවී වසර දෙකකට අධික කාලයක් ගතවී තිබෙන අතර මේ සිද්ධයෙන් දැඩි කම්පාවට පත්ව සිටින අපි සාධාරණයක් හා යුක්තියක් අපේ පවුලට වගේම දේවාලයෙන් පිහිට ලද අයට ඉටුවේ යැයි බලාපොරොත්තුවන බව ප්‍රකාශ ‍කළේය.රාගම දේවාලයේ පෙරහර පවත්වද් දී විවිධ ගැටුම්කාරි තත්ත්වයන්ට පියාට මුහුණ දෙන්න සිදුවූ අතර එහි දී ජනාධිපති මහින්ද රාජපක්ෂ මහතා උපකාර කළ අතර එතුමා මේ අවස්ථාවේ දී ද අපට පිහිටවෙයි යන්න විශ්වාසය තිබෙන බව පැවසූ ඒ මහතා වසර 2011දී කෙලවරපිටියේ දේවාලයේ පූජාවකට යමින් සිටිද් දී පියා අතුරුදන්වී අනතුරුව අක්කරෛපත්තුවේ වෙරළට මළසිරුර ගොඩගසා තිබිණි.මළසිරුර යකඩ පටිවල ගැටගසා යළි ගොඩට නොඑනසේ මුහුද මැදට ගෙන ගොස් දමා තිබෙද්දී තම දේවාලයේ පැවත්වූ පූජාවන් නිසා එසේ සිරුර ලැබුණු බව පැවසීය.මේ පිළිබඳ රහස් පොලිසියෙන් කළ විමසුමක දී එහි නිලධාරියකු පැවසුවේ මෙම ඝාතනයේ පරීක්ෂණ සාර්ථකව ඉදිරියට කරගෙන යන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112125</link>
    <topic>භාරත් රත්න ගරු නාමයෙන්තෙන්ඩුල්කාර් පිදුම් ලබයි</topic>
    <author>කුමාරසිරි ප්‍රසාද්ගුවන් තොටුපොළ</author>
    <content>ජාත්‍යන්තර ක්‍රිකට් පිටියෙන් සමුගත් ඉන්දීය සුපිරි ක්‍රීඩක සචින් තෙන්ඩුල්කාර් ඉන්දියාවේ සිවිල් පුරවැසියකුට හිමිවන ඉහළම ගෞරව නාමය වන භාරත් රත්න නාමයෙන් පිදුම් ලබයි. අගමැති මනමෝහන් සිං එරට ජනාධිපතිවරයාට කළ නිර්දේශ අනුව මෙම ගෞරව නාමය ඔහුට පිරිනැමේ.සචින් තෙන්ඩුල්කාර් වසර 24 ක් පුරා ජාත්‍යන්තර ක්‍රිකට් තරග 664 කට සහභාගී වී ශතක සියයක් ලබා ඇත. භාරත් රත්න ගරු නාමයෙන් පිදුම් ලබන පළමු ක්‍රීඩකයා මෙන්ම ළාබාලම ඉන්දීය පුරවැසියා වීමේ ගෞරවය ද සචින් තෙන්ඩුල්කාර් ලබා ඇත. ඔහුගේ දැන් වයස අවුරුදු 40 කි.ඉන්දියාවේ පළමු අගමැති ජවහල්ලාර් නේරු , හිටපු නායකයන් වන අගමැතිනි ඉන්දිරා ගාන්ධි , අගමැති රජීව් ගාන්ධි හා දකුණු අප්‍රිකා ජනාධිපති නෙල්සන් මැන්ඩෙලා යන මහත්ම මහත්මීන් භාරත් රත්න නාමයෙන් පිදුම් ලබා ඇත.2014 ජනවාරි 26 ට යෙදෙන ඉන්දීය ජාතික දිනයේ දී රාජ්‍ය ගෞරව සහිතව භාරත් රත්න නාමය සචින් තෙන්ඩුල්කාර් වෙත පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112126</link>
    <topic>ධීවර කර්මාන්තය ආර්ථිකයේ ආශ්චර්ය කිරීමටමෙරට ධීවර ජනතාව පෙළගැසිය යුතුයි</topic>
    <author/>
    <content>ශ්‍රී ලංකාව ආසියාවේ ආශ්චර්යය වනවිට ධීවර කර්මාන්තය මෙරට ආර්ථිකයේ ආශ්චර්ය බවට පත්කිරීමට ධීවර ජනතාව පෙළ ගැසිය යුතු යුගය එළඹ ඇතැයි අද (21)ට යෙදෙන ලෝක ධීවර දිනය නිමිත්තෙන් පණිවිඩයක් එක්කරන ධීවර ඇමැති වෛද්‍ය රාජිත සේනාරත්න මහතා පවසයි.ධීවර දිනයට සුබ පැතුම් එක් කෙරෙන එම පණිවිඩය මෙසේය.ධීවර අමාත්‍යාංශ නව සැලසුම් නිසා 2010 වසර අවසන වනවිට වාර්ෂික මාළු නිෂ්පාදනය 384,670ක් වූ අතර එය 2011 වසරේදී 444,830ක් දක්වා වර්ධනය වී ඉතිහාසයේ වැඩිම මත්ස්‍ය අස්වැන්න 2012 වසරේදී මෙට්‍රික් ටොන් 486,170ක් ලෙස ලබාගැනීමට හැකිවිය.මේ අනුව වර්ෂ 2008 දී මෙරට වාර්ෂික මත්ස්‍ය අස්වැන්න මෙට්‍රික් ටොන් 319,120ක් වූ අතර එය 2012 වන විට මෙට්‍රික් ටොන් 486,170ක් දක්වා සියයට 55කින් වැඩි වී තිබේ. මෙය ඉතිහාසයේ වැඩිම මත්ස්‍ය අස්වැන්න ලෙස ද වාර්තා වේ. එසේම 2008 වසරේදී සමස්ත මත්ස්‍ය අස්වැන්නෙන් රු.බිලියන 68ක් හෙවත් මිලියන 67,934ක වටිනාකමක් ලැබූ අතර එය 2012 වනවිට රු. බිලියන 135ක් හෙවත් මිලියන 134,967ක් දක්වා සියයට 100 කින් වැඩි වී තිබේ. එසේම දළ ජාතික නිෂ්පාදනයේ ප්‍රතිශතයක් ලෙස සමස්ත ධීවර නිෂ්පාදනය ගත් කළ එය 2008 දී 1.5ක් විය. නමුත් 2012 වනවිට එය 1.8 දක්වා වැඩි වී තිබේ.එය ඉදිරි වසර කීපය තුළ ක්‍රම ක්‍රමයෙන් වර්ධනය කරමින් වර්ෂ 2015 වනවිට වෙරළාසන්න මත්ස්‍ය නිෂ්පාදනය සියයට 43කින්ද ගැඹුරු මුහුද හා අක්වෙරළ නිෂ්පාදනය සියයට 194 කින්ද, මිරිදිය ජලජීවි නිෂ්පාදනය සියයට 100 කින්ද වර්ධනය කිරීමට අපේක්ෂා කෙරේ. ඒ මඟින් මිරිදිය ධීවර හා ජලජීවි කර්මාන්තයෙන් දැනට උත්පාදනය කරගෙන ඇති මෙට්‍රික් ටොන් 46,560ක මාළු නිෂ්පාදනය 2015 වන විට මෙට්‍රික් ටොන් 98,000 දක්වා වැඩි කරමින් සමස්ත මත්ස්‍ය නිෂ්පාදනය මෙට්‍රික් ටොන් 686,000ක් දක්වා වර්ධනය කර ගැනීමට ඉලක්ක කර ඒ සඳහා දැවැන්ත වැඩපිළිවෙළක් මේ වනවිට ආරම්භ කර තිබේ.මගේ අමාත්‍යාංශය මේ වනවිටත් ධීවර කාර්මිකයන් නවීන තාක්ෂණික දැනුමෙන් සවිමත් කරන්නට සැලසුම් කර තිබේ. ඒ යටතේ ධීවර කාර්මිකයන් පුහුණු කරන්නටත්, නාරා ආයතනය හරහා නවීන තාක්ෂණය භාවිතා කරමින් මත්ස්‍යයන් වැඩියෙන් ඇති ස්ථාන හඳුනාගෙන අපේ ධීවරයන් එම ප්‍රදේශවලට යොමු කිරීමටත්, එසේ මුහුදු සීමාව ආක්‍රමණය කිරීම නිසා අත්අඩංගුවට පත්වන අපගේ ධීවරයන්ට මුහුදු සීමා හඳුනා ගැනීමේ සංඥා ක්‍රමයක් නවීන තාක්ෂණය හරහා හඳුන්වාදීමටත්, නීතිවිරෝධි, වාර්තා නොවන හා ලියාපදිංචි නොවන යාත්‍රා මාළු ඇල්ලීම වැළැක්වීමට යාත්‍රා සුපරීක්ෂණ පද්ධතියක් ඇති කිරීම මේ වනවිට අවසන් අදියරේ පවතී.එසේම මවු යාත්‍රා දෙකක් පළමු අදියර යටතේ මිලදී ගෙන එකී මවු යාත්‍රා මඟින් ගැඹුරු මුහුදේ මසුන් අල්ලන බහු දින යාත්‍රා සඳහා අවශ්‍ය බෙහෙත්, ඉන්ධන, ආහාර, අයිස් ඇතුළු අත්‍යවශ්‍ය ද්‍රව්‍ය ඔවුන් වෙතම ගොස් ලබාදී ඔවුන් නෙළන මත්ස්‍ය අස්වැන්නේ ඵලදායිතාව වර්ධනය කරමින්, ඔවුන් නෙලාගෙන ඇති මසුන් මවු යාත්‍රා මඟින් ගොඩබිමට ගෙන ඒමෙන්, නෙළාගන්නා මත්ස්‍ය අස්වැන්න කීප ගුණයකින් වැඩිකර ගැනීමටත් කාර්යක්ෂම කරවීමටත් සැලසුම් කර තිබේ. මේ අනුව දැනට මවුයාත්‍රා 2ක් නිෂ්පාදනය කිරීමට සැලසුම් කර ඇති අතර එක් මවු යාත්‍රාවක් දැනටමත් චීනයේ නිෂ්පාදන කටයුතු අවසන් වෙමින් පවතී.එසේම මිරිදිය ධීවර කර්මාන්තයේ සුවිශාල සංවර්ධනයක් ඇති කිරීම සඳහා අලුතින් මිරිදිය ජලාශ 8000ක මිරිදිය ජලජීවී වගාව ආරම්භ කිරීමට ‍මම අදාළ අංශවලට උපදෙස් දී තිබේ. මේ මඟින් මිරිදිය මත්ස්‍ය අස්වැන්න දෙගුණයක් කිරීමට අපේක්ෂිතය.ලංකා ධීවර සංස්ථාවේ අලෙවිසල් සංඛ්‍යාව 250 දක්වා වැඩි කිරීමේ අපේක්ෂාවෙන් ඈත ගම්මානවල, නගරවල සංස්ථා ආරම්භ කිරීමට දැනටමත් පියවර ගෙන තිබේ. මේ වනවිට ලංකා ධීවර සංස්ථා අලෙවිසල් 129ක් ආරම්භ කර තිබේ. මේ මඟින් පාරිභෝගික ජනතාවට අඩු මිලට ප්‍රෝටීන් සපිරි මාළු ලබාදීමටත්, මාළු පාරිභෝජනය වැඩි කිරීමටත්, මාළු මිල වෙළෙඳපොළ තරගකාරිත්වය තුළින් ලංකා ධීවර සංස්ථාවේ මැදිහත්වීමෙන් පාලනය කර සියයට 50කින් පමණ අඩු කිරීමටත් අපේක්ෂා කෙරේ.ධීවර දෙපාර්තමේන්තුවේ හා ලංකා බැංකුවේ ඒකාබද්ධතාවයෙන් ආරම්භ කරන ලද දියවර දිරිය ණය යෝජනා ක්‍රමයේ පළමු අදියර සඳහා රු. කෝටි 100ක් ලබාදුන් අතර එකී ණය මුදල් ධීවර ප්‍රජාව විසින් සාර්ථකව ගෙවා දැමීම නිසා එහි II වන අදියර පසුගියදා ආරම්භ කරනු ලැබීය. මේ යටතේ රු.කෝටි 200ක ණය ලැබේ.එසේම අප අමාත්‍යාංශයේ මඟපෙන්වීම යටතේ උතුරු නැඟෙනහිර පළාත්වල නැවත පදිංචි වී ධීවර කටයුතුවල යෙදෙන ධීවර කාර්මිකයන්ට ධීවර ආම්පන්න කට්ටලයක් සමඟ ඔවුන්ව සවිබලගැන්වීම උදෙසා ණය ආධාර ලබාදීම ද ආරම්භ කර තිබේ.එසේම ධීවරයාගේ නිෂ්පාදන සඳහා හොඳ මිලක් ලබාදීමටත් පාරිභෝගික ජනතාවට පහසු මිලට මසුන් ලබාදීම සඳහාත්, මත්ස්‍ය ව්‍යාපාරිකයන්ට හොඳ වෙළෙඳ‍ පොළක් ලබාදීම සඳහාත් පෑලිය‍ෙගාඩ නගරයේ ඉදිකරන ලද ශ්‍රී ලංකාවේ අතිනවීන මධ්‍යම මත්ස්‍ය වෙළෙඳ සංකීර්ණය ජාත්‍යන්තර මට්ටමේ පවතී.මෙය ආරම්භ වීමත් සමඟ මාළු වෙළෙඳ පොළේ ඇති වන තරගකාරිත්වය හරහා මාළු මිල අඩු කිරීමටත් ගුණාත්මක බවින් යුත් අලුත් මාළු ජනතාවට ලබාදීමට හැකි වී තිබේ. මේ අනුව මහින්ද චින්තන ඉදිරි දැක්ම යථාර්ථයක් බවට පත්කරමින් මහා සාගරය සම්පතක් කරගැනීමට අප දැනටමත් සැලසුම් කර ඇත. එවිට අතිගරු ජනාධිපතිතුමා ශ්‍රී ලංකාව ආසියාවේ ආශ්චර්ය කරන විට අපේ ධීවර කර්මාන්තය ශ්‍රී ලංකා ආර්ථිකයේ ආශ්චර්ය වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112127</link>
    <topic>බෝගම්බර රැඳවියෝ පිරිසක් භාවනා වැඩසටහනක් සාර්ථකව නිම කරති</topic>
    <author>අසේල කුරුළුවංශ</author>
    <content>මරණීය දණ්ඩනය හා ජීවිතාන්තය දක්වා සිරදඬුවම් අත්විඳින සිරකරුවන් ඇතුළු බෝගම්බර බන්ධනාගාරයේ නේවාසිකයන් 13ක් දස දින අඛණ්ඩ භාවනා වැඩසටහනක් පසුගියදා සාර්ථකව නිම කරනු ලැබූහ.බෞද්ධ රැඳවියන්ට අමතරව හින්දු, ඉස්ලාම් හා කතෝලික ආගම් අදහන රැඳවියන්ද මේ භාවනා වැඩසටහනට එක්වීම වි‍ෙශ්ෂත්වයකි.මහනුවර හිඳගල ධම්මකූඨ විපස්සනා භාවනා මධ්‍යස්ථානයේ මෙහෙයවීමෙන් පැවැති මේ දස දින භාවනා වැඩසටහන බෝගම්බර බන්ධනාගාරයේ සිරකරු සුබ සාධන කමිටුව හා බන්ධනාගාර පාලක මණ්ඩලය මඟින් සංවිධානය කැර තිබිණි.මෙවර මේ දස දින භාවනා වැඩසටහන සංවිධානය කරනු ලැබුවේ දසවන වරට බව බෝගම්බර බන්ධනාගාරයේ ජ්‍යෙෂ්ඨ බන්ධනාගාර අධිකාරී තිස්ස ජයසිංහ මහතා කීය. සිරකරුවෝද මනුෂ්‍යයෝය යන සංකල්පයේ සිට බන්ධනාගාර පාලනාධිකාරිය නිරතුරුව වැඩ කටයුතු සිදුකරන බවත් යහපත් පුරවැසියන් ලෙස රැඳවියන් මතු දිනක සමාජගත කිරීම මේ ආගමික වැඩසටහන් ක්‍රියාත්මක කිරීමේ අරමුණ බවත් ඒ මහතා පැවසීය.භාවනා වැඩසටහනින් අනතුරුව මේ රැඳවියන්ට තම පවුලේ සාමාජිකයින් හමුවී ඔවුන් සමඟ දිනක් ගත කිරීමටද අවකාශ සලසා දී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112128</link>
    <topic>බ්‍රිතාන්‍යයේ චාල්ස් කුමරුගේ බිරිය රිජ්වේ ආර්යා ළමා රෝහලේ නිරීක්ෂණයක</topic>
    <author>සන්ධ්‍යා කරුණාරත්න</author>
    <content>පොදු රාජ්‍ය මණ්ඩලයීය රාජ්‍ය නායක සමුළුව සඳහා මෙරටට පැමිණි බ්‍රිතාන්‍ය රාජ්‍යයේ රජ කිරුළ හිමි චාල්ස් කුමාරයාගේ බිරියවන කොන්වෝල් ආදිපාදිවරිය පසුගියදා (16) කොළඹ රිජ්වේ ආර්යා ළමා රෝහලේ නිරීක්ෂණ චාරිකාවක යෙදිණි.උත්පත්තියෙන්ම දියවැඩියාව රෝගයට ගොදුරු වන දරුවන්ගේ සුවදුක් මෙහිදී සොයා බැලීමට ඇය කටයුතු කළ බව රෝහලේ අධ්‍යක්ෂ වෛද්‍ය රත්නසිරි ‍ඒ. හේවගේ මහතා පැවැසුවේය.මේ රෝගයට ගොදුරු වූ දරුවන් ලක්ෂ ගණනක් ලෝකයේ ජීවත් වේ. ඔවුන් පිළිබඳ විශේෂ අවධානයක් යොමු කිරීම ආදිපාදිවරිය විසින් සිදු කෙරේ.මේ රෝගයට ස්ථිර ප්‍රතිකාරයක් සොයා ගැනීම කෙරෙහි කොන්වෝල් ආදිපාදිවරියගේ අවධානය ද යොමුව පවතියි.දේශීය සාම්ප්‍රදායික ආහාරපාන භාවිත කිරීම රෝගය සුවපත් කර ගැනීමේ එක් විසඳුමක් බව රෝහලේ වෛද්‍යවරු කළ සමීක්ෂණ මඟින් සොයා ගෙන ඇත. ඒ පිළිබඳව ද ආදිපාදිවරිය සොයා බැලීමක් සිදු කළාය.විවිධ ජන වර්ගවලට අයත් දරුවන් කිසිදු භේදයකින් තොරව රෝහලෙන් නොමිලේ ප්‍රතිකාර ලබා ගන්නා ආකාරය පිළිබඳව ද ඇය මේ නිරීක්ෂණ චාරිකාවේ දී සියැසින් දුටුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=n13112129</link>
    <topic>වාස් ගුණවර්ධනට හා ඔහුගේ පුතාට ඇප දෙන්නවිරෝධතා ඇත්නම් ජනවාරි 24දාට ගොනු කරන්න</topic>
    <author>කුමුදු හෙට්ටිආරච්චි</author>
    <content>කෝටිපති ව්‍යාපාරිකයකු වූ මොහොමඩ් සියාම් මහතා ඝාතන සිද්ධියේ සැකකරුවන් වන හිටපු නියෝජ්‍ය පොලිස්පති වාස් ගුණවර්ධන හා ඔහුගේ පුත් රවිදු වාස් ගුණවර්ධනට ඇප නියම කිරීම සම්බන්ධව විරෝධතා ඇත්නම් ලබන ජනවාරි 24වැනිදාට ගොනු කරන ලෙස කොළඹ මහාධිකරණ විනිසුරු ලලිත් ජයසූරිය මහතා නීතිපතිවරයාට ඊයේ(20) නියෝග කළේය.ශ්‍යාමලී ප්‍රියදර්ශනී පෙරේරා මහතිමිය නීතීඥ වසන්ත පිටිගල මහතා මඟින් ඉදිරිපත්කර තිබූ ඇප අයඳුම් පෙත්සම් දෙක ඊයේ(20) කැඳවූ අවස්ථාවේ රජයේ අධිනීතීඥ චතුරංගනී මහවඩුගේ මෙනවිය කළ ඉල්ලීමක් සලකා බැලීමෙන් අනතුරුව විරෝධතා ගොනු කිරීමට විනිසුරුවරයා විසින් එසේ දින ලබා දෙන ලදී.මෙම පෙත්සම් දෙක ඊයේ කැඳවූ අවස්ථාවේ රජයේ අධිනීතීඥවරිය පවසා සිටියේ මහේස්ත්‍රාත් අධිකරණයේ පවතින මෙම නඩුව සඳහා නීතිපතිවරයා වෙනුවෙන් පෙනී සිටින රජයේ අධිනීතීඥ වසන්ත පෙරේරා මහතා ඇප අයඳුම් සඳහා විරෝධතා ගොනු කිරීමට දිනයක් අයැඳ ඇති බවයි.මේ ඝාතන සිද්ධිය සම්බන්ධයෙන් සැකකරුවන් දෙදෙනකුට මේවන විට ඇප ලබාදී ඇති බවත් එම සැකකරුවන්ට ඇප නියම කිරීම සම්බන්ධයෙන් නීතිපතිවරයා හෝ අපරාධ පරීක්ෂණ දෙපාර්තමේන්තුව විරුද්ධ නොවූ බවත් එහෙත් වාස් ගුණවර්ධන හා ඔහුගේ පුතා වෙනුවෙන් ඉදිරිපත් කර ඇති මෙම ඇප අයඳුම් සම්බන්ධව විරෝධතා ගොනු කිරීමට රහස් පොලිස් නිලධාරීන් හෝ අඳ අධිකරණයේ පෙනී නොසිටින බවත් පෙත්සම්කරුවන් වෙනුවෙන් පෙනී සිටි නීතීඥ වසන්ත පිටිගල මහතා පවසා සිටියේය.මෙම සිද්ධිය සම්බන්ධයෙන් සැකකරුවන් දෙදෙනකුට ඇප ලබාදී ඇත්තේ නීතිපතිවරයා විසින් එම සැකකරුවන්ට කොන්දේසි සහිත සමාවක් ලබාදී නඩුවේ සාක්කිකරුවන් කිරීම මත බව පෙන්වාදුන් රජයේ අධිනීතීඥවරිය එක් එක් සැකකරුවන් සම්බන්ධව ගන්නා පියවර පරීක්ෂණ ප්‍රතිඵල මත වෙනස් වන බවට සඳහන් කළාය.අපරාධ මැඩලීමේ විශේෂයෙන් නොවිසදුණු අපරාධ විසදීමට කැපවීමෙන් කටයුතු කළ හිටපු නියෝජ්‍ය පොලිස්පති වාස් ගුණවර්ධන මහතාගේ 33 වසරක රාජ්‍ය සේවය තුළ ඔහු වෙනත් කිසිදු චෝදනාවකට ලක්වී නොමැති බවත් ඔහු කිසිවිටෙක අධිකරණය මඟහැර පලායන පුද්ගලයකු නොවන බවත් පවසමින් ඔහු පොලිස් දෙපාර්තමේන්තුවට කළ සේවය සලකා බලා ඇප නියම කරන ලෙස ඉල්ලමින් මේ ඇප අයඳුම්පත් ගොනුකර තිබුණි.නීතිපතිවරයා හා අපරාධ පරීක්ෂණ දෙපාර්තමේන්තුවේ විශේෂ විමර්ශන ඒකකයේ ස්ථානාධිපතිවරයා මේ පෙත්සම්හි වඟ උත්තරකරුවන් ලෙස නම් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r1311211</link>
    <topic>රුපියල් දසලක්ෂ 1717ක් වැයකරකොළඹ මාර්ග සංවර්ධන ව්‍යාපෘති 103ක්</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>පළාත් මාර්ග කාපට් කිරීමේ වැඩසටහන යටතේ කොළඹ දිස්ත්‍රික්කයේ ව්‍යාපෘති 103ක් ක්‍රියාත්මක කර ඇති බව පළාත් මාර්ග සංවර්ධන අධිකාරියේ සාමාන්‍යාධිකාරිවරයා පවසයි. ඒ සඳහා වැයකර ඇති මුදල රුපියල් මිලියන 1717.1කි.එහෙත් මලගල පාර පාදුක්ක දක්වා මාර්ගය හා වග ඉරිදා පොළ සිට පිටුම්පේ දක්වා ඉදිරියට ඇති මාර්ගය ඉතා අබලන් තත්ත්වයක පවතින බවට සිවිල් ගුවන් සේවා නියෝජ්‍ය ඇමැති ගීතාංජන ගුණවර්ධන මහතා එම අධිකාරිය වෙත කරුණු යොමු කර ඇත.ඊට පිළිතුරු සපයන පළාත් මාර්ග සංවර්ධන අධිකාරියේ ප්‍රධාන ඉංජිනේරුවරයා පවසන්නේ මෙම මාර්ග දෙක සංවර්ධනය සඳහා රුපියල් මිලියන 200ක් පමණ වැය කර ඇති බව හා පළාත් මාර්ග වැඩසටහන් II අදියර යටතේ ප්‍රතිපාදන ලැබෙනු ඇතැයි අපේක්ෂා කරන බවත්ය.මේ යටතේම තිඹිරිගස්යාය ප්‍රාදේශීය ලේකම් කොට්ඨාසයේ කිලෝමීටර් 25ක් පමණ ඉදිකළ යුතු මාර්ගයේ කිලෝමීටර් 12ක් පමණ තවදුරටත් සංවර්ධනය කළ යුතු නිසා එම කටයුතු වඩාත් ඉක්මනින් ක්‍රියාත්මක කරන ලෙස කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල මහතා ඉල්ලීමක් කර ඇත.එයට සපයන පිළිතුරෙහි සඳහන් වන්නේ බස්නාහිර පළාතට “රන්අරුණ” වැඩ සටහනේ II දෙවැනි අදියර යටතේ මාර්ග සංවර්ධනය සඳහා රුපියල් මිලියන 5000ක මුදලක් ලැබුණ නමුත් එමගින් මාර්ග සංවර්ධනය කිරීමේදී එම මුදල ඉක්මවා වැය වී ඇති බැවින් ආරම්භ කළ සියලු ව්‍යාපෘති අතරමග නවතා දැමීමට සිදුවූ බවය.මෙම සියලු කරුණු අවධානයට යොමුකළ කොළඹ දිස්ත්‍රික් සංවර්ධන කමිටුවේ සභාපති පරිසර හා පුනර්ජනනීය ඇමැති සුසිල් ප්‍රේමජයන්ත මහතා පළාත් නොවන මාර්ග යටතේ දැනට ඉදිකිරීම් ආරම්භ කර අතරමග නවතා ඇති මාර්ගවල ලේඛනයක් පළාත් මාර්ග සංවර්ධන අධිකාරිය වෙත යවන ලෙස තිඹිරිගස්යාය ප්‍රාදේශීය ලේකම් වෙත දැනුම් දී තිබේ.එම විස්තර සියල්ල එළඹෙන දිස්ත්‍රික් සම්බන්ධිකරණ කමිටු රැස්වීමේදී සාකච්ඡා කර විසඳුම් ලබා ගැනීමට ක්‍රියා කළ යුතු බවද ඔහු අවධාරණය කර ඇත.මේ අනුව නියෝජ්‍ය ඇමැති ගීතාංජන ගුණවර්ධන මහතා සීතාවක ප්‍රාදේශීය ලේකම් කොට්ඨාසයේ මාර්ග සංවර්ධනය යටතේ රුපියල් මිලියන 05ක් වැය කොට සිදු කරන ලද මාර්ග සංවර්ධනය සඳහා (ඉන්ටර්ලොක් ගල් ඇල්ලීම) මේ වනතුරු මුදල් ලැබි නොමැති බවට පැමිණිලිකර ඇත.මෙයට පිළිතුරු සපයන මාර්ග සංවර්ධන අධිකාරියේ ප්‍රධාන ඉංජිනේරුවරයා මීට අදාළ බිල්පත් අනුමත කර අමාත්‍යාංශය වෙත යවා ඇති අතර ඉක්මනින් මුදල් ගෙවීමට හැකි බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r1311212</link>
    <topic>උස්සාපිටිය මාරක දිය වළට මෙතෙක්14 දෙනෙක් බිලි</topic>
    <author>මාවනැල්ල සමූහ - පී. සෙනෙවිරත්න</author>
    <content>අරණායක අම්බලකන්ද දෙයියන්වල ගම්මානයේ ඉස්මත්තේ පිහිටි ඓතිහාසික අසුපිනි ඇල්ලෙන් පටන් ගෙන ගම් නියම්ගම් සිසාරා ගොස් මීගමුව කොච්චිකඩේ අසල හන්දියෙන් මහමුහුදට එක්වන මහඔය නදියේ උස්සාපිටිය නගරයට ආසන්නව ගලායන දිය දහර ඒ අසන්නයේ පවතින මාරක දියවළ තුළ සුළියක් බවට පත්ව කැරකෙන නිසා එම දියවළ ආසන්නයේ දිය නෑමට ගොස් මේ වනවිට 14 දෙනෙකු මියගොස් තිබෙනවා.”2013.11.07 වන දිනයේ උස්සාපිටිය එම මාරක දියවළේ දියනාමින් සිටියදී පීනායාම නිසා එම දිය සුළියට අසුවු කෑගල්ල ශාන්ත මරියා මහ විද්‍යාලයේ අධ්‍යාපනය ලබමින් සිටින දෙබත්ගම ගම්මානයේ පදිංචි වයස අවුරුදු 18 සිසුවකුත් දිය සුළියේ කැරකී දිය වළට වැටී ගිලී මියගොස් තිබෙනවා.මහඔයේ මෙම මාරක දියසුළිය මාරක දියවළ වසා දමන්න දැන්වත් වගකිවයුතු අය ඉදිරිපත්ව එම මාරකය ඉවත් කරන්න කියා බලධාරින්ගෙන් ඉල්ලා සිටින බව අරණායක ප්‍රාදේශීය සභාවේ සභාපති දිනේශ් ගුණරත්න (ඒජනිස) මහතා පැවසීය.ඒ මහතා එසේ පැවැසුවේ එම සිසුවාගේ මරණය පිළිබඳව බලවත් සංවේගය පළකැරමිනි.මෙම හදිසි මරණයට ලක්ව ඇත්තේ දෙබත්ගම ගම්මානයේ පදිංචිව සිටි කෑගල්ල ශාන්ත මරියා මහ විද්‍යාලයේ අධ්‍යාපනය ලැබු කේ. ආර්. චාමික ප්‍රසංග ජයවර්ධන (18) නමැති සිසුවාය. එම හදිසි මරණ පරීක්ෂණය මාවනැල්ල රජයේ රෝහලේ හදිසි මරණ පරීක්ෂණ එකකයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r1311213</link>
    <topic>නඩු භාණ්ඩයක් ලෙස ජාඩි හඳුනාගැනීමේදී ගැටලුවක්</topic>
    <author>පානදුර සමූහ - කපිල සෝමරත්න</author>
    <content>රුපියල් 64000ක් වටිනා ජාඩි සමඟ ජාඩි පීප්පය සොරකම් කිරීම සම්බන්ධ චෝදනාවක් ලබා සිටි විත්තිකරු අධිකරණයේ පෙනී සිටියේය.ඔහුට නඩු පවරා තිබුණේ වාද්දුව පොලිසිය විසිනි.විත්තිකරු වෙනුවෙන් අධිකරණය හමුවේ කරුණු දැක්වූ නීතිඥ මා. දේ. විජේපාල මහතා මෙසේ කීවේය.ස්වාමිනි! මේ විත්තිකරුට බොරු චෝදනාවක් එල්ල කරනවා වාද්දුව පොලිසිය. ජාඩි කූරියෙක්වත් නඩු භාණ්ඩයක් වශයෙන් අධිකරණයට ඉදිරිපත් කර නැහැ. එසේ ජාඩි ඉදිරිපත් කළත් කොහොමද ජාඩි හඳුනා ගන්නේ. හඳුනා ගැනීමේ සලකුණු ජාඩිවල නැහැ.වාද්දුව පොලිසියේ කොස්තාපල් ආනන්ද අධිකරණය වෙත පැමිණිල්ල වෙනුවෙන් කරුණු ඉදිරිපත් කළේය.‍ස්වාමීනි! වාද්දුවේ ජාඩි මුදලාලිගේ ජාඩි පීප්පය හොරකම් කරගෙන ගියේ මේ විත්තිකරු බවට හඳුනා ගෙන තිබෙන බවට සාක්කිද තිබෙනවා. ජාඩි පීප්පයේ රුපියල් 64000ක් වටිනා ජාඩි තිබුණු බවට ජාඩි මුදලාලි ප්‍රකාශයක් පොලිසියට දී තිබෙනවා. වරද පිළිනොගන්නේ නම් පැමිණිල්ල මෙහෙයවීමට සූදානම්.නීතිඥ වි‍ජේපාල මහතා, ස්වාමිනි දැන් මේ පැමිණිල්ලත් ජාඩිවෙලා. ජාඩි කිලෝ 180ක් විත්තිකරු සොරකම් කළ බවයි පොලිසිය ‍ කියන්නේ. නඩු භාණ්ඩ වශයෙන් සොරකම් කළ ජාඩි පොලිසිය අධිකරණයට ඉදිරිපත් නොකර නඩු කියන්නේ කොහොමද? විත්තිකරු නිදහස් කරන ලෙස ඉල්ලනවා.නඩුවේ විභාගය පානදුර අතිරේක දිසා විනිසුරු හා ප්‍රධාන මහේස්ත්‍රාත් රුචිර වැලිවත්ත මහතා විසින් මාර්තු මස 03ට කල්දමන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r1311214</link>
    <topic>කටුකුරුන්ද ධර්මපාල විදුහල පාරවැසි දිනවලට ජලයෙන් යටවෙයි</topic>
    <author>නාගොඩ විශේෂ - එන්. විජේරත්න</author>
    <content>කළුතර ජ්‍යෙෂ්ඨ පොලිස් අධිකාරී කාර්යාලය ඉදිරිපසින් මතුගම ප්‍රධාන මාර්ගය හා සම්බන්ධවන අතුරු මාර්ගය ආශ්‍රිතව කටුකුරුන්ද ධර්මපාල විද්‍යාලය ඇතුළු තවත් රාජ්‍ය ආයතන කීපයක්ද පිහිටා තිබේ.මෙම අතුරු මාර්ගය හා සම්බන්ධ පැතිකානු ඉදිකර නොමැති බැවින් වර්ෂා දිනවලදී බොහෝ ස්ථාන ජලයෙන් යටවිම සිදුවේ.අඩි 2ක් පමණ මෙසේ වැසි දිනවල වැසි ජලයෙන් යටවීම නිසා මෙම අතුරු මාර්ගය භාවිතා කරන කටුකුරුන්ද ධර්මපාල විදු‍හ‍ලේ සිසු සිසුවියෝ අසීරුතාවට ලක්වෙති.එමෙන්ම කළුතර දිස්ත්‍රික් ජාතික තරුණ සේවා සභා කාර්යාලය, වන රක්ෂණ කාර්යාලය, ජල සම්පාදන කාර්යාලය මෙන්ම සුරාබදු කාර්යාලය වෙත රාජකාරී කටයුතු සඳහා ගමන් කරන රාජ්‍ය නිලධාරීන් මෙන්ම ඒවායින් සේවාවන් ලබාගන්නා ජනතාවද එවැනිම අපහසුතාවයන්ට ලක්වීම සිදුවේ.පැතිකානු පද්ධතියක් මෙම අතුරු මාර්ගය සම්බන්ධව ඉදිකිරීම මෙම තත්වයට ඇති එකම විසඳුම බව බොහෝදෙනෙක් අදාළ වගකිවයුත්තන්ගේ අවධානයට යොමු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r1311215</link>
    <topic>කඩකුලිය ගෙවීම පැහැර හැරලා</topic>
    <author>කැස්බෑව සංචාරකධර්මසිරි සුරවීර</author>
    <content>කැස්බෑව නගර සභාව සතු පිළියන්දල පැරැණි වෙළෙඳ සංකීර්ණයේ ඉහළ මහලේ කඩ කාමර හිමි බදුකරුවන් 27 දෙනෙකු කලක සිට මාසික කඩ කුලිය ගෙවීම පැහැර හැර ඇතැයි කැස්බෑව නාගරික මන්ත්‍රී ධර්මදාස පණ්ඩිතරත්න මහතා (එජනිස) අනාවරණය කළේය.මේ නිසා කැස්බෑව නගර සභාවට රුපියල් ලක්ෂ 7ක පමණ මුදලක් අහිමි වී ඇති බවද මංත්‍රීවරයා පෙන්වා දුන්නේය.ඒ මහතා මෙම කරුණු අනාවරණය කළේ ඉකුත්දා පැවැති කැස්බෑව නගර සභාවේ මාසික සභා රැස්වීමේදී නාගරික මන්ත්‍රී චාමර මද්දුම කළුගේ මහතා (ජවිපෙ) සභාවේ මතුකළ ප්‍රශ්නයකට පිළිතුරු ලබා දෙමිනි.ඇතැම් බදුකරුවන්ගේ හිඟ කඩ කුලිය රුපියල් ලක්ෂය ඉක්මවන බවද එහිදී හෙළිවිණි.කැස්බෑව නගර සභාවේ සභාපති දේශබන්දු ලක්ෂ්මන් පෙරේරා මහතා (එජනිස) මේ සම්බන්ධයෙන් සභාවට කරුණු දක්වමින් කියා සිටියේ මෙම බදුකරුවන්ට හිඟ කඩ කුලිය ගෙවන ලෙස අවසාන නිවේදන පවා ලියාපදිංචි තැපෑලෙන් යවා ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r1311216</link>
    <topic>‍කොළඹ හෘද රෝගීන්ගේවැඩි පිරිස තරුණයන්</topic>
    <author>බන්දුල අලහකෝන්බොරැල්ල විශේෂ</author>
    <content>කොළඹ ජාතික රෝහලේ හෘද රෝග ප්‍රතිකාර අංශයට පැමිණෙන රෝගීන්ගෙන් සියයට 50ක් පමණ අඩු වයස් ගත රෝගීන් බවත් ජාතික රෝහලේ දී දිනකට හෘද රෝග සැත්කම් 10 – 14 අතර ප්‍රමාණයක් සිදු කළත් සැත්කම් සඳහා පොරොත්තු ලේඛනයේ අති විශාල රෝගීන්ගේ ලැයිස්තුවක් තිබෙන බව කොළඹ ජාතික රෝහලේ හෘද රෝග ප්‍රතිකාර අංශයේ ප්‍රධානී ‍වෛද්‍ය වජිර සේනාරත්න මහතා පැවසීය.හෘද රෝග ප්‍රතිකාර සඳහා සිදුකෙරෙන එන්ජියෝග්‍රෑම් ප්‍රතිකාරයට ජාතික රෝහලට ලැබෙන අති නවීන යන්ත්‍ර 02 ස්ථාපිත කිරීමෙන් පසු හෘද රෝගීන් වෙනුවෙන් සිදුකෙරෙන සැත්කම් පොරොත්තු ලේඛනයේ අඩුවීමක් සිදුවෙන බව වෛද්‍ය සේනාරත්න මහතා අවධාරණය කළේය.හෘද රෝග වැලඳීමත් සමඟ ප්‍රතිකාර කිරීමට වඩා තමන්ට හැකි අයුරින් ශාරීරික ව්‍යායාමවල යෙදීම තුළින් හෘද රෝග ඇතිවීම බොහෝ දුරට අඩුකර ගත හැකි බවත් අද බොහෝ ප්‍රදේශවල ජනතාවට ව්‍යායාම කිරීම සඳහා ඉතා සුදුසු මංතීරු සහිත පරිසර ඇති කර ඇති බවද ‍වෛද්‍යවරයා පැවසීය. ජනතාවට ලැබෙන මානසික සුව - හෘද රෝග ඇති නොවීම සඳහා බොහෝ සෙයින් බලපාන බවද වෛද්‍ය සේනාරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r1311217</link>
    <topic>ජොනි වෝකර් විස්කි බිබීඩෙවල් කරපු ‘කැබේජ්’ කාපු</topic>
    <author>ජා - ඇළ මධ්‍යම :- ලෙස්ලි පෙරේරා</author>
    <content>ජා - ඇළ ප්‍රදේශයේ කසිප්පු මුදලාලිලා සිව්දෙනකු ගැන ඉකුත්දා එක්තරා අවන්හලකදී සිදු වුණු රසබර පුවතක් මෙසේ වාර්තා වේ.කසිප්පු ව්‍යාපාරයෙන් සුපිරි ලෙස ජීවිත ගත කරන කසිප්පු මුදලාලිලා සිව්දෙනකු සුඛෝපභෝගී වාහන හතරකින් පසුගියදා ජා - ඇළ ප්‍රදේශයේ ජනප්‍රිය හෝටලයකට අවතීර්ණ වූහ.මේ සිව්දෙනා දෙස නිතැතින්ම දක අඩු තරමේ අත්සනවත් ඉංග්‍රීසියෙන් ගහන්න බැරි ඔවුන් එකිනෙකා බ්‍රොකන් ඉංග්‍රීසි කෑලි යොදමින් විසිල්පාරක් ගසා එක් අයකු හෝටලයේ වේටර්ට අඬගැසුවේය.වේටර් දෙකට තුනට නැමී කරුණා පෙරදැරිව සර්ලට මොනවද ඕනෑ කියා ඇසුවේය. “අපිට ගේනව විස්කි.එක් මුදලාලි කෙනෙකු කීවේය. වේටර් තැන විගසින් ඉස්තරම්ම වර්ගයේ විස්කි බෝතලයක් මේසය මත තබා සර්ලට බයිට් එකට මොනවද ඕනෑයි ඇසුවේය. මේ කසිප්පු ජාවාරම්කාරයෝ සිව්දෙනා කට ගැස්මට අවශ්‍ය දේ කියන්න මැනු කාඩ්පත වේටර්ගෙන් ඉල්ලා සිටියේය.හෝටලයේ කෑම වර්ග අඩංගු නාමාවලිය එහාට - මෙහාට පෙරළු නමුත් ඉංග්‍රීසි හරියට නොදත් නිසා දැන සිටියේ අංක විතරයි. එම නිසා වේටර්ට අංක 16 නම් කළේය. “සර් නම්බ සික්ස්ටීන් කැබේජ්දැයි වේටර් ඇසූ විට කැබේජ් යනු මස්වර්ගයක් යයි සිතා යර්ස්.. කැබේජ් යයි කීවේය.වේටර්... ඩෙවල් - බිස්ටේක් දෙකම කරල ගේන්න යැයිද එකකු කීවේය.සිහින් සංගීත රාවයක් හෝටලය පුරා විහිදී යද්දී ඩෙවල් සහ බිස්ටේක් කරන ලද කැබේජ් උණු උණුවේම වේටර් විසින් මේසය මත තැබුවේය.විස්කි තොල ගාමින් ගෑරුප්පුවෙන් ඇන ඩෙවල් කැබේජ් රසබලද්දී ඒවා මස් වර්ගයක් නොව ගෝවා බැව් දැන ගත් ඔවුන් එකිනෙකා මුහුණු බලමින් අසංවර ලෙස සිනාසෙමින් විස්කි බිබී ගෝවා කෑවෝය.එළුවෝ කොස්කොළ කන්නා වගේ ජොනී වෝකර් විස්කි බිබී ගෝවා කකා වෙරිමරගාතේ රට සිගරට් අතේ දල්වාගෙන වේටර්ගේ බිල ගෙවල ඔහුට රුපියල් 100ක ටිප් එකක්ද දීලා හෝටලයෙන් පිටතට ආ ඔවුන් එදා තමයි කැබේජ් කියන්නේ ගෝවා බව දැන ගත්තේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r1311218</link>
    <topic>මධ්‍යම පළාත් මහ ඇමැතිගේනව මාධ්‍ය ලේකම් මධුසංඛ</topic>
    <author>අසේල කුරුළුවංශ</author>
    <content>මධ්‍යම පළාත් ප්‍රධාන ඇමැතිවරයාගේ මාධ්‍ය ලේකම් ධුරයට මධුසංඛ කුරුප්පුආරච්චි මහතා පත්කර ඇත.උඩුනුවර ආසනයේ ශ්‍රී. ල. නි. ප. හිටපු ප්‍රධාන සංවිධායක වූ ඒ මහතා හිටපු පාර්ලිමේන්තු මන්ත්‍රී විල්සන් කුරුප්පුආරච්චි මහතාගේ පුත්‍රයෙකි. හෙතෙම මහනුවර ත්‍රිත්ව විදුහලේ ආදි ශිෂ්‍යයකු වේ.උඩුනුවර ප්‍රාදේශීය සභාවේ වත්මන් උප සභාපතිවරයා වන ඒ මහතා පසුගිය පළාත් සභා මැතිවරණයට එක්සත් ජනතා නිදහස් සන්ධානය යටතේ මහනුවර දිස්ත්‍රික්කයෙන් තරග කරනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r1311219</link>
    <topic>ගුරු ගෙදරින් පොත් 21ක්</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>ගුරු සිසු ලේඛකයින් 100 දෙනකුගේ දායකත්වය ඇතිව ගුරුගෙදර ග්‍රන්ථ කේන්ද්‍රය විසින් ප්‍රකාශයට පත්කරන ලද නව ග්‍රන්ථ 21ක් එකම දිනක දී දොරට වැඩීමේ සුවිශේෂි කටයුත්තක් ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේ ඉකුත් දින “ගුරු ගෙදර පොත් මංගල්‍යයේ දී” සිදුවිය.මෙහිදි ගුරු - සිසු ලේඛකයින් 16 දෙනෙකු විසින් ප්‍රකාශයට පත් කළ ග්‍රන්ථ 19ක් ද, පිබිදෙන ගුරු කවි කිවිඳියන් 43 දෙනකුගේ කාව්‍ය නිර්මාණ ඇතුළත් “ඊශ්වරී සමාවෙයන්” කාව්‍ය සංග්‍රහය ද ගුරු කෙටිකතාකරුවන් 24 දෙනකුගේ නිර්මාණ ඇතුළත් “තරු අහුරක්” කෙටි කතා සංග්‍රහය ද එළිදැක්වීම සිදුවිය.ජාතික පුස්තකාල හා ප්‍රලේඛන සේවා මණ්ඩලයේ අධ්‍යක්ෂ ජනරාල් ඩබ්ලිව් . සුනිල්, අධ්‍යාපන ග්‍රන්ථ ප්‍රකාශන උපදේශන මණ්ඩලයේ ලේකම් විජිත වෙලගෙදර, නියෝජ්‍ය අධ්‍යාපන අධ්‍යක්ෂ එච්. ආර්. එන්. නන්දසිරි, විවෘත විශ්වවිද්‍යාලයේ කථිකාචාර්ය දීප්තිනී දෙදියවල, ගුරු ගෙදර ග්‍රන්ථ කේන්ද්‍රයේ නිර්මාර්තෘ ඉන්දික සංජීව විතාන, ජාතික ග්‍රන්ථ සංවර්ධන මණ්ඩලයේ හිටපු සභාපති ගුණසේන විතාන සහ ස්වර්ණ පුස්තක සම්මානලාභි කීර්ති වැලිසර මහත්ම මහත්මිහු මෙහිදී අදහස් දැක්වු අතර, ගුරු - සිසු ලේඛක ලේඛිකාවන් ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=r13112110</link>
    <topic>නුගේගොඩ සුපිරි බාලිකා විදුහලක</topic>
    <author>අවිස්‍සාවේල්ල විශේෂ</author>
    <content>2014 වර්ෂය සඳහා නුගේගොඩ ප්‍රදේශයේ කාන්තා විදුහලක පළමු ශ්‍රේණියට ඇතුළත් කර ගැනීමට ප්‍රසිද්ධකර ඇති බෞද්ධ ආදි ශිෂ්‍යාවන් සඳහා වෙන්කර ඇති පොරොත්තු ලේඛනයේ පිරිමි නමක් ඇතළත් වී තිබීම කාගේත් විමතියට හේතු වී තිබේ.අයදුම්පත් අංක14/B/0G/126 යටතේ ප්‍රසිද්ධ කර ඇති මේ නම පියාගේ යනුවෙන් සිතීමට ඉඩ ඇතත්, ආදි ශිෂ්‍ය පදනම යටතේ අයදුම්පත් සම්පූර්ණ කරනුයේ මවගේ නමිනි. එසේ හෙයින් පිරිමි නමක් කෙසේ ඇතුළත් වී දැයි සැකයක් මතු වී ඇත.තවද මේ පොරොත්තු ලේඛනයේ සිටින ආදි ශිෂ්‍යාවන්ගේ දරුවන් පාසලට ඇතුළත් කරගැනීමට සුදුසකමක් වීමට ආදි ශිෂ්‍ය ගිණුමට දහස් ගනන් මුදල් බැර කළ යුතු බවත්, එම මුදල් බැර කළ රිසිට්පත් ආරක්ෂක මුර කුටියට භාර දිය යුතු බවත් දන්වා ඇත.සමහර මව්පියන් එම මුදල් ජාත්‍යන්තර පාසල්වලට ගෙවා දරුවන් එම පාසල්වලට ඇතුළත් කරගෙන ඇත්තේ නිදහස් අධ්‍යාපනය මෙයද කියා අසමිනි.බස්නාහිර පළාත් ප්‍රධාන ඇමැතිතුමනි, මේ පිළිබඳව සොයා බලා අවශ්‍ය පියවර ගෙන සහනයක් ලබාදෙන ලෙස අසහනයට පත් වී ඇති ආදි ශිෂ්‍යාවෝ ඉල්ලා සිටීති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=s1311211</link>
    <topic>යුද හමුදා ස්වර්ණ ජයන්ති මලල ක්‍රීඩාතරගාවලිය අභිමානවත්ව සැමරීමට සුදානම්</topic>
    <author>ප්‍රින්ස් ගුණසේකර</author>
    <content>පනස් වැනි සංවත්සරය සමරණ ස්වර්ණ ජයන්ති යුද හමුදා මලල ක්‍රීඩා තරගාවලිය මේ මස 26වැනිදා සිට තෙදිනක් කොළඹ සුගතදාස ක්‍රීඩාංගණයේදී පැවැත්වේ. යුද හමුදා ක්‍රීඩා ඉතිහාසයේ ඉතා වැදගත් සංදිස්ථානයක් මෙහිදී පසුකරන බැවින් මෙවර ක්‍රීඩා තරගාවලිය අභිමානවත් ලෙස සැමරීමට කටයුතු සංවිධානය කර ඇතැයි යුද හමුදාපති ලුතිනන් ජෙනරාල් දයා රත්නායක මහතා පවසයි.උතුර-නැ‍ඟෙනහිර ප්‍රදේශවලින් යුද හමුදාවට සම්බන්ධවු විවිධ ජාතීන්ට අයත් දක්ෂ ක්‍රීඩක ක්‍රීඩිකාවන් වැඩි පිරිසක් මෙවර යුද හමුදා ක්‍රීඩා තරගාවලියට එක්වීමද විශේෂත්වයකි.යුද හමුදා මලල ක්‍රීඩා තරගාවලියට සමගාමීව මලල ක්‍රීඩා ඉතිහාසය ඇතුළත් ප්‍රදර්ශනයක්, යුද හමුදා මලල ක්‍රීඩා ඉතිහාසය ඇතුළත් පොතක් එළිදැක්වීම හා මලල ක්‍රීඩා ප්‍රණාම උළෙලක් පැවැත්වීමට කටයුතු සංවිධානය වෙයි.ක්‍රීඩා ඉතිහාසය ඇතුළත් ප්‍රදර්ශනය ක්‍රීඩා තරගාවලිය පැවැත්වෙන සුගතදාස ක්‍රීඩා සංකීර්ණ පරිශ්‍රයේදී විවෘත වන අතර එහිදී යුද හමුදාවට හා ශ්‍රී ලංකාවට මලල ක්‍රීඩාවෙන් කීර්තියක් ගෙනදුන් ක්‍රීඩක ක්‍රීඩිකාවන් දෙදෙනකුගේ ක්‍රීඩා දිවියේ විශේෂ අවස්ථා ඇතුළත් ඡායාරූප 170ක් ප්‍රදර්ශනය කිරීමට නියමිතය. එමෙන්ම ක්‍රීඩක ක්‍රීඩිකාවන් ජයග්‍රහණය කළ පදක්කම්, ඇදුම් ආයිත්තම් හා තරග වදින ලද විශේෂ අවස්ථාවල තොරතුරු හා ඡායාරූප ඇතුළත් වේ.ඔලිම්පික් පදක්කම් දිනාගත් යුද හමුදා සේවයේ නියුතු ඩන්කන් වයිට්ගේ දුර්ලභ ඡායාරූප හා අන්තර්ජාතික තලයේ දස්කම් දැක්වු සියලු මලල ක්‍රීඩක ක්‍රීඩිකාවන්ගේ දුර්ලභ ඡායාරූප මෙහිදී ප්‍රදර්ශනය කෙරේ.පුරාණ රජ දවසේ සිට යුද හමුදා මලල ක්‍රීඩා ඉතිහාසය දැක්වෙන පොත මලල ක්‍රීඩා කමිටුව සම්පාදනය කර ඇත. එදා-මෙදා තුර ක්‍රීඩක ක්‍රීඩිකාවන්ගේ විශේෂ තොරුතුරු හා වාර්තා සටහන් ඇතුළත් මේ පොත සිංහල හා ඉංග්‍රීසි භාෂා දෙකෙන්ම මුද්‍රණය වෙයි. ලබන මස 12වැනිදා කොළඹ මියුසියස් විදුහල් ශාලාවේදී මලල ක්‍රීඩා ඉතිහාසය පොත එළිදැක්වෙන අතර එහිදී යුද හමුදා මලල ක්‍රීඩා උපහාර උළෙලද පැවැත්වේ.මේ උපහාර උළෙලේදී ජාත්‍යන්තර මට්ට‍මට ගිය යුද හමුදා මලල ක්‍රීඩක ක්‍රීඩිකාවන්, ජගත් තලයට ක්‍රීඩක ක්‍රීඩිකාවන් යොමුකළ පුහුණුකරුවන් ජ්‍යෙෂ්ඨ තරග විනිසුරුවන් හා ක්‍රීඩා පරිපාලනයට දායකවු ජ්‍යෙෂ්ඨ නිලධාරීන් ඇගැයීමට ලක් කෙරේ.මෙවර යුද හමුදා මලල ක්‍රීඩා තරගාවලියට ක්‍රීඩක ක්‍රීඩිකාවන් 750ක් සහභාගී‍ වෙති. දකුණු ආසියානු මට්ටමේ සිට ලෝක මට්ටමේ තරග නියෝජනය කළ ක්‍රීඩක ක්‍රීඩිකාවන් 21ක් තරගාවලියට එක්ව සිටීම විශේෂත්වයකි. ලෝක මලල ක්‍රීඩා ශූරතාවලිය නියෝජනය කළ හා ආසියානු රිදි පදක්කම් දිනූ නදීකා ලක්මාලී, ආසියානු රිදී පදක්කම් දිනූ සචිත් මධුරංග එයින් කැපී පෙනේ.සෑම පළාතකින්ම ක්‍රීඩාවට ලැදි පාසල් ශිෂ්‍ය ශිෂ්‍යාවන් තරග නැරඹීම සඳහා කැඳවීමට සංවිධානාත්මකව කටයුතු යොදා තිබේ.කොළඹ සුගතදාස ක්‍රීඩාංගණයේ කෘත්‍රිම ධාවන පථය නවීකරණයෙන් පසුව පැවැත්වෙන පළමු මලල ක්‍රීඩා තරගාවලිය මෙයවීමද විශේෂත්වයකි. යුද හමුදාවේ 50වැනි ස්වර්ණ ජයන්ති ක්‍රීඩා උළෙල වෙනුවෙන් මුල්දින කවරයක් හා සමරු මුද්දරයක්ද නිකුත් කිරීමට පියවර ගෙන ඇත.යුද හමුදා මලල ක්‍රීඩා තරගාවලියේ සමාරම්භක දිනයේ ප්‍රධාන ආරාධිතයා ලෙස යුද හමුදාපති ලුතිනන් ජෙනරාල් දයා රත්නායක මහතා සහභාගීවන අතර 28වැනිදා සමාප්ති උළෙල අග්‍රාමාත්‍ය දී.මු.ජයරත්න මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=s1311212</link>
    <topic>චමිල්-රොෂිටා ජය ලබති</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා කැරම් සම්මේලනය සංවිධාන කළ 11වැනි රේන්ජර්ස් විවෘත කැරම් තරගාවලියේ ශූරතා හිමිකර ගැනීමට ජාතික කැරම් ශූර චමිල් කුරේ සහ ‍ජෝශප් රොසිටා සමත්වූහ.කැරම් මූලස්ථානයේදී පසුගියදා නිමාවු මේ තරගාවලියේ පිරිමි කේවළ අවසන් තරගයේදී චමිල් කුරේ හමුවේ වට 2-0කින් (25/9, 25/21) නිශාන්ත ප්‍රනාන්දු පරාජයට පත්විය. මේ තරගයේදී ලොව අංක එකේ පසුවන නිශාන්ත ප්‍රනාන්දුට කිසිදු අවස්ථාවක් ලබානොදෙමින් තරගයේ ජයග්‍රහණය තමන් සතු කර ගැනීමට චමිල් සමත්වීම කැපී පෙනුණි. තෙවැනි ස්ථානය සඳහා පැවැති තරගයෙන් චරිත් මධුසංකට එරෙහිව ලකුණු 25/11, 25/6 ලෙස (වට 2-0) ජයක් හිමිකර ගැනීමට විරාජ් ප්‍රනාන්දු සමත්විය.කාන්තා කේවළ තරගයෙන් ජෝශප් රොසිටා ජයගත්තේ ආර්.ඒ.ඩී.එම්.කාංචනමාලා වට 2-0කින් (25/10, 25/21) පරාජය කරමිනි. යශිකා රාහුබද්ධ ලකුණු 25/5, 25/5 ලෙස (2-0)කින් පරාජය කළ චලනි ලක්මාලීට තෙවැනි ස්ථානය හිමිවිය. පිරිමි යුගල තරගයෙන් චමිල් කුරේ හා බ්‍රෙන්ඩ්ලි වික්‍රමසිංහ ජය ගත්තේ මනුක අශාන්/මොහොමඩ් සහීඩ් වට 2-0කින් පරාජය කරමිනි. යශිකා රාහුබද්ධ/බුද්ධිනී ඩයස් ලකුණු 25/5, 19/25, 25/2 (වට 2-1) කින් පරාජය කළ චලනි ලක්මාලි/ජෝශප් රොසිටා කාන්තා යුගල තරගයේ ජය වාර්තා කළහ.ප්‍රවීණයන් සඳහා පැවැති තරගයේ ජය උපාලි පෙරේරා සතු කරගත්තේ කවිරංග පෙරේරා ලකුණු 25/6, 25/14 (වට 2-0)කින් පරාජයට පත්කරමිනි.තරගාවලියේ ජය සංකේත ප්‍රදානය පසුගියදා කැරම් මූලස්ථානයේදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=s1311213</link>
    <topic>බෞද්ධ විදුහල් ආදි ශිෂ්‍ය ක්‍රිකට් පල්ලේකැලේ දී</topic>
    <author>මහනුවර ක්‍රීඩා වි‍ශේෂ</author>
    <content>බෞද්ධ පාසල් 8ක ආදි ශිෂ්‍ය කණ්ඩායම් එක්වන ශ්‍රීමත් හෙන්රි ස්ටීල් ඕල්කට් කුසලාන ක්‍රිකට් තරගාවලිය මේ මස 30 වැනිදා සහ දෙසැම්බර් 1දා පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ. 13වැනි වරට පැවැත්වෙන තරගාවලියට කොළඹ ආනන්ද, නාලන්ද, ධර්මරාජ, ධර්මපාල, මලියදේව, ධර්මාශෝක, මහින්ද සහ මාතර රාහුල විදුහල් කණ්ඩායම් එක්වෙති.ශ්‍රී ලංකා ප්‍රථම ටෙස්ට් ක්‍රිකට් නායක නාලන්ද විදුහලේ ආදි ශිෂ්‍ය බන්දුල වර්ණපුර මහතාගේ අදහසක් අනුව 2000 වසරේදී මේ තරගාවලිය ආරම්භවු අතර මහනුවර ධර්මරාජ විදුහල් ආදි ශිෂ්‍ය සංගමය මෙවර තරගාවලියේ සත්කාරකත්වය දරණු ලබයි.තරගාවලියේ පැවැති තරග 12න් 9ක ජය හිමිකර ගනිමින් තරගාවලියේ පෙරමුණ රැකගැනීමට අම්බලන්ගොඩ ධර්මාශෝක ආදි ශිෂ්‍ය පිල සමත්ව සිටී. ඉන් ජයග්‍රහණ දෙකක් සම ජයග්‍රහණ ලෙස වාර්තාවේ. මේ තරගාවලියට සමගාමීව ඉහත විදුහල්වල වර්තමාන ක්‍රිකට් කණ්ඩායම් අතරද තරගාවලියක් පැවැත්වේ.මෙවර තරගාවලියේදී ජාතික ක්‍රිකට් පිල නි‍යෝජනය කළ අර්ජුන රණතුංග, සිදත් වෙත්තමුණි, උපුල් චන්දන, ප්‍රමෝද්‍ය වික්‍රමසිංහ, කුමාර් ධර්මසේන, රොෂාන් මහානාම සහ සංජීව රණතුංග යන ක්‍රීඩකයන්ද තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=s1311214</link>
    <topic>ශ්‍රී ලංකාවට අද තරගයේ දීඅභි‍යෝග දෙකක්</topic>
    <author>වර්නන් ගුණසේකර පල්ලෙකැලේ සිට...</author>
    <content>සංචාරක නවසිලන්ත කණ්ඩායම සමග අද පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන ඩයලොග් කුසලාන දෙවැනි හා අවසාන ජාත්‍යන්තර විස්සයි20 ක්‍රිකට් තරගය ලොව අංක එකේ විස්සයි20 කණ්ඩායම ලෙස ශ්‍රී ලංකාව සතු අභිමානය රැක ගැනීම සඳහා මුහුණ දීමට සිදුව තිබෙන අභියෝගාත්මක තරගයක් වී තිබේ.තරග දෙකකින් සමන්විත මේ විස්සයි20 තරගමාලාවේ පෙරේදා පැවැති පළමු තරගය සම්පූර්ණයෙන්ම වර්ෂාවට සේදී ගියේය.ඒ තරගය ක්‍රීඩා කිරීමට නොහැකි වීම ශ්‍රී ලංකාවට මහත් පාඩුවක් බව ශ්‍රී ලංකා විස්සයි20 නායක දිනේෂ් චන්දිමාල් පෙරේදා තරගයෙන් පසුව පැවැති මාධ්‍ය හමුවේදී ප්‍රකාශ කළේය.ලබන මාර්තුවේ බංග්ලාදේශයේ පැවැත්වීමට නියමිත විස්සයි20 ලෝක කුසලාන තරගාවලියට පෙර ශ්‍රී ලංකා කණ්ඩායමට ක්‍රීඩා කිරීමට ඇත්තේ ජාත්‍යන්තර විස්සයි20 තරග හයක් පමණි. පෙරේදා අහිමි වූයේ ඉන් එක් තරගයකි.අද පැවැත්වෙන තරගයට අමතරව ලබන දෙසැම්බරයේ පාකිස්තානය සමග එක්සත් අරාබි එමීර් රාජ්‍යයේ පැවැත්වෙන තරග දෙක හා ලෝක කුසලාන තරගාවලියට පෙර යෙදෙන ශ්‍රී ලංකා කණ්ඩායමේ බංග්ලාදේශ සංචාරයේ ඇතුළත් විස්සයි20 තරග දෙක පමණක් ලෝක කුසලානයට සූදානම් වීම පිණිස ශ්‍රී ලංකාවට ඉතිරිව තිබේ.“මේ තරගවලින් දක්ෂතා ඇති නවක ක්‍රීඩකයන් දෙතුන් දෙනෙක් ලෝක කුසලාන තරගාවලියට පෙර හඳුනා ගැනීම අපේ අරමුණයි. මොකද, බංග්ලාදේශයේ දේශගුණයත් අපේ දේශගුණයට බොහොම සමාන නිසායි. එහෙම තියෙද්දී තරග අපතේ යාම අපට ලොකු පාඩුවක්” චන්දිමාල් කියා සිටියේය.ලෝක කුසලාන තරගාවලියේදී කණ්ඩායමේ ක්‍රීඩකයෙකුට ආබාධයක් ඇතිවුවහොත් ඒ වෙනුවට ආදේශ කරන්න ක්‍රීඩකයන් අවශ්‍ය බවත් එබැවින් ඉතිරි වී තිබෙන විස්සයි20 තරගවලින් එම ක්‍රීඩකයන් සොයා ගැනීම අත්‍යාවශ්‍ය කරුණක් වී ඇති බවත් චන්දිමාල් පෙන්වා දුන්නේය.වර්තමානයේ ශ්‍රී ලංකාව පසුවන්නේ ජගත් විස්සයි20 ශ්‍රේණිගත කිරීම්වල අංක 1 ස්ථානයේය. 2009 වසරේ සිට මේ ශ්‍රේණිගත ලැයිස්තුවේ හොඳ තත්ත්වයක් පවත්වා ගෙන යාමට ශ්‍රී ලංකාව සමත්ව ඇතැයිද ශ්‍රී ලංකා විස්සයි20 ක්‍රිකට් නායකයා පවසා සිටියේය.ආක්‍රමණශීලී පිතිකරු කුසල් ජනිත් පෙරේරා සම්බන්ධයෙන්ද අදහස් දැක්වූ චන්දිමාල්, “ කුසල් ජනිත් දක්ෂ ක්‍රීඩකයෙක්. තනිවම තරගයක් දිනවිය හැකි ක්‍රීඩකයෙක්. ලෝක කුසලාන තරගාවලියට පෙර ඔහු සාර්ථක ක්‍රීඩා මට්ටමකට පිවිසේවි කියා අපි බලාපොරොත්තු වෙනවා” යැයි සඳහන් කළේය. දිමුත් කරුණාරත්න ද ඉක්මනින්ම හොඳ තත්ත්වයකට එනු ඇතැයි චන්දිමාල් විශ්වාස කරයි.වර්ෂාව නිසා පෙරේදා තරගය නොපැවැත්වුනද කන්ද උඩරට ක්‍රිකට් ලෝලීන් ශ්‍රී ලංකා කණ්ඩායම දිරිගැන්වීම පිණිස පල්ලෙකැලේ ක්‍රීඩාංගණයට රොද බැඳ ගෙන පැමිණ සිටීම අගය කළ යුතු වන්නේය.තරගය පවත්වනු ලබන අද දිනයේ මෙහි දේශගුණය කුමක් වේවිදැයි අනාවැකි පළකළ නොහැකි වූවද මේ සටහන තැබූ ඊයේ දහවල් වන විට පල්ලෙකැලේට හොඳින් හිරු පායා තිබිණි. මේ නිසා පිටියේ ආවරණ සියල්ල ඉවත් කර තිබිණි.මේ අතර, පසුගිය විස්සයි20 ලෝක කුසලාන තරගාවලි තුනෙන් දෙකකම ‘දෙවැනි මනාලිය’ව සිටි ශ්‍රී ලංකාව දැන් මෙවර තරගාවලිය සඳහා නියම මාර්ගයට පිවිස සිටී. පුහුණුකරු ග්‍රැහැම් ෆෝඩ් ඒ වන විට ශ්‍රී ලංකා කණ්ඩායම භාරව සිටින්නේ නැති වූවත් ශ්‍රී ලංකාව දැන් සාර්ථකත්වයේ මාවතට පිවිස ඇති බවට ඔහු විශ්වාස කරයි.“විස්සයි20 ලෝක කුසලාන තරගාවලිය ජය ගැනීමේ ඉතාමත් හොඳ අවස්ථාවක් ශ්‍රී ලංකාවට තියෙනවා” යැයි ෆෝඩ් පවසයි. “ඔවුන් දැන් සෑහෙන කාලයක ඉඳන් විස්සයි20 ක්‍රිකට් ක්‍රීඩාවේ දස්කම් පාමින් ඉන්නවා. තරගාවලිය පැවැත්වෙන බංග්ලාදේශයේ දේශගුණික තත්ත්වයන් අපේ ක්‍රීඩා ‘ස්ටයිල්’ එකට හොඳට ගැළපෙනවා. ලෝක කුසලාන තරගාවලියට පෙර ශ්‍රී ලංකා කණ්ඩායම බංග්ලාදේශයේ තරග සංචාරයක නියැළීම අපට ලැබුණු බෝනස් එකක්” ෆෝඩ් කියයි.“මේ වගේ ධනාත්මක දේවල් ගොඩක් ශ්‍රී ලංකාවට තියෙනවා. ලංකාවේ කොල්ලෝ ලෝක කුසලානය දිනා ගන්නා හැටි ඈත ඉඳන් බලා ඉන්න දිනය මට උදාවෙන තුරු මම පුලපුලා බලා ඉන්නවා....” මේ, ලබන දෙසැම්බර් – ජනවාරියේ ශ්‍රී ලංකා කණ්ඩායමේ පාකිස්තානයට එරෙහි තරගවලින් පසුව ශ්‍රී ලංකා ක්‍රිකට් පුහුණුකරු තනතුරෙන් ඉවත්ව යන ග්‍රැහැම් ෆෝඩ්ගේ ප්‍රකාශයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=f1311211</link>
    <topic>චොගම් බරඅය-වැයට දාලා නෑ</topic>
    <author>සාකච්ඡා කළේ ජයසිරි මුණසිංහ ඡායාරූපය සමන්ත වීරසිරි</author>
    <content>අය-වැය අටක් ඉදිරිපත් කරමින් අලුත් ශ්‍රී ලංකාවක් බිහි කළ මහින්ද රාජපක්ෂ ජනාධිපතිතුමා, මුදල් ඇමැතිවරයා වශයෙන් අද පාර්ලිමේන්තුවට ඉදිරිපත් කරන රජයේ නව වැනි අය-වැය කතාව ලෝක වාර්තාවක් තබනුයේ 2013 පොදු රාජ්‍ය මණ්ඩලීය රාජ්‍ය නායක සමුළුවේ නව සභාපතිවරයා වශයෙන් පත් වී 2014 අය-වැය ඉදිරිපත් කරන නිසාය.අතිඋත්කර්ෂවත් රාජ්‍ය නායක සමුළුක් සාර්ථක ලෙස නිමවීමත් සමඟම ඉදිරිපත් කරන මෙම අය-වැය දෙස ශ්‍රී ලාංකික ජනතාව පමණක් නොව මුළු ලොවම නෙත් අයාගෙන බලා සිටී.රජයේ සංවර්ධන ප්‍රතිලාභ රටේ සියලුම ජන කොටස් අතර බෙදී යන පරිදි නවීන දැනුම මත පදනම් වූ පරිසර හිතකාමී හා ග්‍රාමීය හා නාගරික අංශ අතර මනා සම්බන්ධයකින් යුත් නවීන ආර්ථිකයක් බවට ශ්‍රී ලංකාව පත්කිරීමට සැලසුම් කෙරිණි. ඒ අනුව වර්ධන හිතකාමී pro Growth දිළිඳු හිතකාමී pro poor සහ ප්‍රාදේශීය සංවර්ධන හිතකාමී Pro Regional Development තත්ත්වයක් කරා රට මෙහෙයවීමට අවශ්‍ය ලෙස අය-වැය සකස් කෙරිණි.2005 – 2010 කාල පරිච්ඡේදය තුළ ලබා ගත් පළමු සහ වැදගත්ම ප්‍රතිඵලය වූයේ වසර තිහක් පුරා පැවැති ශ්‍රී ලංකාවේ ත්‍රස්තවාදී කටයුතු නිමා කොට 2009 මැයි මාසයේ සමස්ත උතුරු පළාත, සෙසු පළාත් හා බද්ධ වී ශ්‍රී ලංකාවේ සෑම කෙළවරකටම නිදහසේ ගමන් කිරීමට අවස්ථාව උදා කිරීමයි.එසේම බිම් බෝම්බවලින් තොර ශ්‍රී ලංකාවක් බිහි කිරීමය. අවතැන්වූවන් යළි පදිංචි කරවීමය. උතුරු හා නැ‍ඟෙනහිර පළාත්වල විපතට පත් ජනතාවගේ ජීවනෝපාය වැඩි දියුණු කිරීමට “උතුරු වසන්තය” සහ “නැ‍ඟෙනහිර නවෝදය” යනාදී වැඩසටහන් ක්‍රියාත්මක කිරීමය. 2010 දී පමණක් උතුරු පළාත සංවර්ධනය කිරීමට අය-වැය මඟින් රුපියල් බිලියන තිස්දෙකක් වැය කළේය.දෙවනුව සාමකාමී පරිසරය උදා වීමත් සමඟ එතෙක් පැවැති 4% - 5% අතර වූ ආර්ථික වර්ධනය එකවරම 2010 දී 8%ක් දක්වා වැඩි කර ගැනීමට සමත්විය. 2005 – 2010 සාමාන්‍ය ආර්ථික වෘද්ධිය 6.4% ක් ලෙස ඉහළ නැංවීමට සමත්විය.තෙවනුව යුද්ධයේ නිමාවත් සමඟම යුදමය උපකරණ සඳහා කළ වියදම් පහත වැටීමත් සිදු විය. 2009 දී දළ දේශීය නිෂ්පාදිතයෙන් 3.9%ක් වූ ආරක්ෂක වියදම 2010 දී 3.4% කට අඩු කර ගැනීමට හැකි විය.සිව්වනුව දශක තුනක් පුරා ම ක්‍රියාශීලී නොවූ සංචාරක කර්මාන්තය යළි පුනර්ජීවයක් ලැබුවේය. 2009 යුද්ධය නිමවීම සමඟ සංචාරක පැමිණීම් 46%කින් වැඩි වී 2010 දී 654.476ක් සංචාරක පැමිණීම් වාර්තා විය.පස්වනුව ගැටුම් පැවැති ප්‍රදේශ තුළින් ලැබෙන නිමැවුම් ඉහළ යෑම නිසා දේශීය මිලගණන් පහළ ගොස් උද්ධමනය අඩු මට්ටමකට ගෙන ඒමටත්, ඒ නිසාම පොලී අනුපාතික අඩු කිරීමටත් හැකි විය. මූල්‍ය පද්ධතියද ශක්තිමත් විය.සයවනුව ආර්ථිකයේ සියලුම ක්ෂේත්‍රවල ඇති වූ නව පිබිදීම නිසා රැකියා අවස්ථා වර්ධනය විය. 2005 දී 7.2%ක් වූ විරැකියාව 2009 වර්ෂයේ 6.2% ක් දක්වා අඩු වූ අතර 2010 වන විට 4.5% ක මට්ටමට අඩු විය.හත්වනුව රටේ දරිද්‍රතාව ද අඩු වීමට පටන් ගත්තේය. 2005 වර්ෂයේ 15.2%ක් වූ දරිද්‍රතාව 2010 වන විට 7.6%කට අඩු විය.අටවනුව 2005 වර්ෂයේ අ‍ෙමරිකන් ඩොලර් 1,241 ක් වූ ඒක-පුද්ගල ආදායම 2010 දී ඩොලර් 2,399 දක්වා දෙගුණයකින් වර්ධනය වීම තුළින් ජනයාගේ ජීවන තත්ත්වය යහපත් වීමත් සිදු විය.නවවනුව අය-වැය හිඟයන් ක්‍රමයෙන් අඩු කර ගත් අතර 2009 වන විට 9.9 %ක් වූ අයවැය හිඟය 2010 දී 8%කට අඩුවීම රාජ්‍ය ණය, දළ දේශීය නිෂ්පාදිතයේ ප්‍රතිශතයක් ලෙස 2000 - 2004 කාලයේ 102% 2005 – 2010 කාලය තුළ 86%කට අඩු කර ගත්තේය.දසවනුව කාලයක් තිස්සේ රටේ අවධානය යොමු නොවූ යටිතල පහසුකම් සංවර්ධනයට මුල පිරීමට හැකියාව උදා වීමද පළමු යුගයේ දී සිදු විය.2010 - 2013 කාලය තුළ වත්මන් රජයේ අය-වැය හරහා රට තුළ සිදු කළ පුනර්ජීවනය ඊළඟට සලකා බලමු. රජය සිය දෙවැනි පස් අවුරුදු සංවර්ධන අදියර දියත් කළේ 2011 අයවැයත් සමඟය. 2006 - 2010 කාලය තුළ ක්‍රියාත්මක කරන ලද පළමු පස් අවුරුදු ක්‍රමෝපායන් හි ශක්තිය හා දුර්වලතාවලට නිසි ප්‍රතිචාර දක්වමින් 2011 සිට ඉදිරි වසර 5 සඳහා වූ ආර්ථික ප්‍රතිපත්ති ක්‍රමෝපායන්ට පදනම් වූයේ “ශ්‍රී ලංකාව ආසියාවේ නැඟී එන ආශ්චර්යය - මහින්ද චින්තන ඉදිරි දැක්ම” යන මැයෙන් සකස් වූ ආර්ථික ප්‍රතිපත්ති රාමුවයි. එමඟින් අපේක්ෂා කළ දෑ බොහෝ ය.මේ අපේක්ෂා කොතෙක් දුරට සාර්ථක වී දැයි දැන් විමසා බලමු.පළමුව, නිදහසින් පසු 2005 වන තෙක් ශ්‍රී ලංකාවේ සාමාන්‍ය වාර්ෂික ආර්ථික වර්ධන වේගය 4.5%ක් තරම් අඩු මට්ටමක විය. 2006 – 2012 දක්වා වසර 7ක කාලයේ යුදමය වාතාවරණය ද සමඟ සාමාන්‍ය ආර්ථික වර්ධන වේගය 6.7%ක් බවට පත් කිරීමට රජය සමත්වූ අතර, ගැටුම්කාරී වාතාවරණය නිම කොට, රටට සාමය උදා කරදී ගත වූ වසර තුනක කාලය තුළ එනම් 2010 – 2012 කාලය තුළ 7.5%ක සාමාන්‍ය ආර්ථික වර්ධන වේගයක් ලබා ගැනීමට සමත් විය.2010 දී 8%ක වර්ධනයක්, 2011 දී 8.2%ක් වාර්තා කළ ශ්‍රී ලංකාව ගෝලීය ආර්ථික අර්බුද හමුවේ පවා 2012 දී 6.4%ක ආර්ථික වෘද්ධියක් අත්පත් කර ගනිමින් ලෝකයේ අනෙක් රටවල ආර්ථික වර්ධනයන් අතර ඉහළ වර්ධන වේගයක් වාර්තා කිරීමට සමත්විය.එසේම 2013 දී ද 7.2%ක මට්ටමක වෘද්ධි වේගයක් ළඟා කර ගත හැකි වේ යැයි අපේක්ෂා කිරීම තුළින් පෙනී යන්නේ 1948 සිට 2010 කාලය තුළ එක දිගට 7%ක වර්ධන වේගයක් වාර්තා කිරීමට ‍ෙනාහැකි වූ තත්ත්වය 2010 සිට බිඳ හෙළමින් තිබෙන බවය. ඒ අනුව සාමය සමඟ සංවර්ධනය දියත් කර තිබෙන බවය.මේ වනවිට ශ්‍රී ලංකාව සතුව අධිවේගී මාර්ග දෙකක් තිබේ. නිදහස ලබා වසර හැටක් යන තුරු එකදු අධිවේගී මාර්ගයක්වත් නැතිව සිටි ලෝකයේ එකම රට ශ්‍රී ලංකාව විය. අද ඒ තත්ත්වය වෙනස් වී ඇත. කොළඹ වරායට අමතරව හම්බන්තොට අලුත් වරායක් ඉදි විය. කටුනායක ජාත්‍යන්තර ගුවන් තොටුපොළට අමතරව මත්තල මහින්ද රාජපක්ෂ ජාත්‍යන්තර ගුවන් තොටු­‍ෙපාළ ඉදි විය. නොරොච්චෝලේ විදුලි බලාගාරයක් ඉදි විය.මේවායේ වැදගත්කම දැනෙන්නේ අදට වඩා හෙට ය. මෙහි ප්‍රතිඵල භුක්ති විඳින්නේ අපට වඩා අපේ දරුවන් ය. ඒ නිසා රජය අය-වැය හරහා ලබා දෙන්නේ වාර්ෂිකව ලබා දෙන සිල්ලර සහන නොවේ. ඒවා හැඳින්විය හැක්කේ රටේ සියලු දෙනාටම වාසි ලබා දෙන දිගු කාලීන තොග සහන ලෙසයි.පාසල් අලුතින් ඉදි කිරීම, රෝහල් පිරිසිදුව තබා ගැනීම හා අලුතින් පිළිසකර කිරීම, විදුලිය සැමට ලබා දීම, ලස්සන නගර බිහි කිරීම, කොළඹ ලස්සන කිරීම, පාරවල් උසස් මට්ටමකට ගෙන ඒම, පෝෂණය වැඩි කිරීමට පියවර ගැනීම, දිවි නැගුම හරහා ගම් 14400කට සෙත සැලසීමට රුපියල් බිලියන14ක් වැය කිරීම, දුප්පත්කම 22% සිට 6.5% කට අඩු කිරීම, විරැකියාව 8%ක සිට 4% කට අඩු කිරීම අය-වැය 8ක් යටතේ ජනතාවට ලබා දුන් සහන නොවේද?ඒ සහන ගැන අමතක කොට රජයේ සේවකයන්ගේ පඩි වැඩි නොකරන ආණ්ඩුවක්, දුප්පත් මිනිසාගේ එදිනෙදා භාණ්ඩවලට බදු ගහන ආණ්ඩුවක් යැයි කියමින් විවිධ චෝදනා නගන පිරිස් ඉහත දැක්වූ දෑ හරහා ලබා දී තිබෙන “සාර්ව සහන” “සූක්ෂම සහන” ගැන කථා කරමින් අමතක කිරීම වැරැදිය. එය හුදු දේශපාලන වාසි තකා ගෙනෙන චෝදනා මිස නිසි ආර්ථික දැනුමක් ඇති අය නැඟිය යුතු චෝදනා නොවේ.මෙසේ අය-වැය අටක් මඟින් රටේ ජනයාට දැවැන්ත සහන මල්ලක් පෙර රජයන්ට සාපේක්ෂව ලබා දුන් වත්මන් රජයේ නව වන අය-වැය එනම් 2014 අය-වැය රජය අද පාර්ලිමේන්තුවට ඉදිරිපත් කරන්නේ අති දැවැන්ත සමුළුවක් සාර්ථකව නිමාවට පත්කරමිනි.එම සමුළුව හරහා අපට ලැබුණු ජයග්‍රහණ මෙන්ම අභියෝග ද තිබේ. ජයග්‍රහණ වශයෙන් අපට පෙනී යන්නේ ශ්‍රි ලංකාවට මෙතෙක් තිබූ අපකීර්තිමත් වටාපිටාව, කළුපැල්ලම්, නැති කිරීමට හැකි වන ආකාරයට ඕස්ට්‍රේලියාව, එංගලන්තය, කැනඩාව, ස්විස්ටර්ලන්තය, සිංගප්පූරුව, මැලේසියාව යන දියුණු රටවල් මෙන්ම ලතින් ‍අ‍ෙමරිකානු, අප්‍රිකානු හා ආසියානු කුඩා රටවල රාජ්‍ය නායකයන් හා පොදු රාජ්‍ය මණ්ඩලයට අයත් නොවන රටවල ව්‍යාපාරිකයන් ශ්‍රී ලංකාවට පැමිණ ප්‍රතිපක්ෂ වශයෙන් දැනගත් රටේ තත්ත්වය හමුවේ මෙතෙක් තිබූ අපකීර්තිය බොහෝ දුරට මඟ හරවා ගැනීමට හැකි විය.එහෙත් විවිධ බලවේගවලට හසුවී සිටින ඇතැම් නායකයන් නඟන චෝදනා එමට තිබුණ ද ඒ සෑම එකකටම නොබියව මුහුණ දීමේ ශක්තියක් අපේ රාජ්‍ය නායකයාට ඇත. කොතෙක් ප්‍රශ්න තිබුණද පොදු රාජ්‍ය මණ්ඩල නායක සමුළුවේ සභාපති ධුරය ලබා ගත් අපේ රාජ්‍ය නායකයා ඉදිරි වර්ෂ දෙක තුළ එම තනතුරු හොබවයි. ඔහු එම තනතුර ලබා ප්‍රථම වරට ඉදිරිපත් කරන 2014 අය-වැය ගැන චෝදනා නගන අය කියන්නේ චොගම් වැය 2014 අය-වැයට ඇතුළුවී ජනයා පිට “චොගම් බර” පටවන බවය.යුද්ධය පැවති කාලයේ ප්‍රකාශ කළේ ද යුද්ධයේ බර ජනතාවට පටවන බවය. එහෙත් ඒ බර ඉසුලූ ජනතාවට සාමය හරහා ලබා ගත හැකි වූයේ තමන්ටත් , තම දරුවන්ටත් සාමකාමී රටක් ය. එය ම ලොකු ම සහනයක්ය. එසේම චොගම් සඳහා දැරූ වියදම් ද හුදු වියදමක් ලෙස නොසලකා එය අනාගත ආයෝජනයක් යැයි සැලකීමට අප පුරුදු විය යුතුය. එදා යුද්ධය නිසා රාජ්‍ය නායකයන් මෙහි ආවේ නැත. එහෙත් යුද්ධය නිමවීම නිසා සාමය ඇතිවීම නිසා ඔවුන් බුරුතු පිටින් මෙහි එති.එන ඇතැම් අයට වැරදි සෙවීමට යාපනයට යෑමට දැන් නිදහස තිබේ.එවන් තත්ත්වයක් තුළ චොගම් වියදම් අය-වැයට බරක් නොව, අය-වැය හරහා ඉදිරි දශක ගණනාවකට සිදු කළ දැවැන්ත ආයෝජනයක් යැයි අපි විශ්වාස කරමු. ඒ හරහා මෙරට විශාල වශයෙන් සංචාරකයන් නිසා වාසි ලැබෙන්නේ ලොකු හෝටල්වලට ම නොවේ. ගමේ ගො-ඩේ ත්‍රීවිලර් රියැදුරු මහතුන්ට, තැඹිලි විකුණන අයට, කුඩා ව්‍යාපාරික ප්‍රජාවට, එසේ පැමිණෙන ඉතා අඩු ආදායම්ලාභී සංචාරකයන්ගෙන් පවා ලැබෙන විපුල ඵල කියා නිම කළ නොහැකිය.එසේම මෙරටට පැමිණෙන ආයෝජකයින් හරහා ලැබෙන නිමැයුම් රටේ ආර්ථික වර්ධනය වැඩි කිරීමටත්, රැකියා ඉඩ ප්‍රස්ථා වැඩි කිරීමටත් රුකුලකි. මෙබඳු තත්ත්වයක් තුළ චොගම් වියදම් අනවශ්‍ය වියදමක් නොව රටේ හෙට දවස සඳහා කළ මහඟු ආයෝජනයක් බව තේරුම් ගැනීමට වැඩි කාලයක් ගතවන්නේ නැත. ඒ නිසා 2014 අයවැය හුදෙක්ම ලෝක ප්‍රජාවගේ ආකර්ෂණය රටට ලබා දෙන ලෝක ව්‍යාපාරිකයන්ට රටට ඒමට දිරිගැන්වීම් ලබා දෙන ශ්‍රී ලාංකික ජනතාවට අදට වඩා හොඳ හෙට දවසක් උදා කර දෙන හොඳ අය-වැයක් වේය යන්න අපගේ නිගමනයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=f1311212</link>
    <topic/>
    <author>සටහන මහේෂි කෝෂිලා ඡායාරූප - නිරෝෂන්</author>
    <content>මෙරට බිහි වූ විශිෂ්ටතම සිනමාකරුවකු, ටෙලි නාට්‍ය නිර්මාණවේදියකු, සාහිත්‍යධරයකු, විචාරකයකු, වූ තිස්ස අබේසේකරයන්ගෙන් කලා කෙත පෝෂණය වෙනුවෙන් සිදු වූ මෙහෙය අපමණය. දිවංගත තිස්ස අබේසේකරයන්ගෙන් මෙරට කලා ක්ෂේත්‍රයට සිදු වූ මෙහෙවර අගයමින් ටෙලි නිර්මාණවේදීන්ගේ සංසදය 'සමීප රූප' තිස්ස අබේසේකර අභිනන්දන උළෙල' මේ මස 27 වැනි දින ප. ව. 6‍.00 ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වීමට කටයුතු සම්පාදනය කර ඇත.මේ අභිනන්දන උළෙල පිළිබඳව හා තිස්ස අබේසේකරයන් පිළිබඳව කතාබහ කිරීමට අප හා එක්වන්නේ තිස්ස අබේසේකරයනගේ සදාදරණීය බිරිය වූ අසංකා අබේසේකර මහත්මියයි.තිස්ස අබේසේකරයන්ගෙන් කලාවට සිදු වූ සේවය පිළිබඳ කතා කළොත්...තිස්ස අබේසේකරයන් සහ කලාව පිළිබඳ කතා කරන විට සිනමාව, රූපවාහිනිය සහ සාහිත්‍ය යන අංශ තුන පිළිබඳවම සාකච්ඡාවට බඳුන් කරන්න වෙනවා. මක්නිසාදයත් ඔහු එම අංශ තුනෙහිම එක හා සමාන වශයෙන් නියැලුණු පුද්ගලයෙක්.විශේෂයෙන් අපේ සිනමාවට හොඳ චිත්‍රපට ප්‍රමාණයක් ඔහු දායාද කරලා තියෙනවා. “පිටගම්කාරයෝ” වැනි අගනා ටෙලිනාට්‍ය රූපවාහිනියට දායාද කිරීමටත්, විශිෂ්ට ගණයේලා සැලකිය හැකි සාහිත්‍ය කෘතීන් බිහිකිරීමටත් ඔහු සමත් වෙලා තියෙනවා.ඊට අමතරව සිනමාවට සහ ටෙලිනාට්‍ය ක්ෂේත්‍රයට අවශ්‍ය කරන හොඳ ගෝල බාලයන් පිරිසක් බිහිකිරීමට ‍ඔහුට හැකි වී තිබෙනවා. විශේෂයෙන් වර්තමාන සිනමා ක්ෂේත්‍රයේ සහ රූපවාහිනී ක්ෂේත්‍රයේ ඉහළම තලයේ ඉහළම තැන්වල වැජඹෙන ඔහුගේ ගෝලයෝ වශයෙන් බිහි වූ අධ්‍යක්ෂකවරු පිරිසක් සිටින බව ද පැවසිය යුතුයි.සමීප රූප තිස්ස අබේසේකර අභිනන්දන උළෙල පිළිබඳ කතා කළොත්?ටෙලි නිර්මාණවේදීන්ගේ සංසදයට වසර 20 ක් සැපිරීම නිමිතිකොටගෙන මෙහි ආරම්භක සභාපතිවරයා වූ තිස්ස අබේසේකරයන්ගෙන් දේශීය ටෙලි නිර්මාණවේදීන්ටත්, ශ්‍රී ලාංකේය ටෙලි නිර්මාණ ක්ෂේත්‍රයටත් සිදු වූ සේවය ඇගයීම පිණිසයි. අප සංසදය මැදිහත්ව මෙවැනි උත්සවයක් සංවිධානය කිරීමට මූලික හේතුව වූයේ. මෙහිදී කලා ක්ෂේත්‍රයට හා සමාජයට ඔහුගෙන් සිදු වූ සේවය ඇගැයීම මෙන්ම කලා ක්ෂේත්‍රය තුළ ඔහුගේ නව සොයා ගැනීම් සහ දැනුම අනාගත පරපුරට දායාද කිරීමත් අපගේ අරමුණු අතර වෙනවා.මෙම උළෙලට සමගාමීව සිදු කෙරෙන ක්‍රියාකාරකම් පිළිබඳව පැවසුවොත්...“තිස්ස... තිස්ස” නමින් වූ තිස්ස අබේසේකරයන් පිළිබඳ අජිත් ගලප්පත්ති විසින් රචනා කරන ලද ශාස්ත්‍රීය ග්‍රන්ථය එළිදැක්වීමත්, “නික්ම නොගිය අප්‍රමාණ මිනිසා” යනුවෙන් තිස්ස අබේසේකරගේ නිර්මාණ ජීවිතය හා නිර්මාණ පිළිබඳ දේශීය විද්වතුන් විසින් රචනා කරන ලද රෝහණ දන්දෙණිය විසින් සංස්කරණය කරන ලද ග්‍රන්ථය දොරට වැඩීමත් මෙදිනට සිදු කරනවා.එමෙන්ම තිස්ස අබේසේකර කෙටි චිත්‍රපට තරගාවලියේ ජයග්‍රාහකයන්ට සම්මාන ප්‍රදානය කිරීමත්, සුදත් රෝහණ මහතා නිර්මාණය කරන ලද තිස්ස අබේසේකර වාර්තා චිත්‍රපටය ප්‍රදර්ශනය කිරීමත්, තිස්ස අබේසේකරයන්ගේ නිර්මාණ මගින් එළිදැක්වූ ගීත ඇතුළත් ප්‍රාසාංගික වැඩසටහනක් ඉදිරිපත් කිරීමත් මෙදිනට සමගාමීව සිදු කරන වැඩසටහන්. මෙදිනම සෝමවීර සේනානායක මහතා විසින් තිස්ස අබේසේකරයන්ගේ සේවය අගයා සමරු දේශනය පැවැත්වීම සිදු කරන අතර සමරු මුද්දරයක් සම්පාදනය කිරීමට ද කටයුතු සලස්වා තිබෙනවා.මේ සඳහා දායකත්වය සපයන්නන් පිළිබඳ පැවසුවොත්...ගාමිණී සෙනරත් මහත්මයා ඇතුළු රාජ්‍ය ආයතනවලින් මේ සඳහා මූල්‍යමය වශයෙන් දායකත්වයක් ලබා දුන් බව මෙහිදී මතක් කළ යුතුයි.සැමියෙක් ලෙස සහ ඔබගේ දරු දෙදෙනාට රැකවරණය සැලසූ පියෙක් ලෙස ඔබ තිස්ස අබේසේකරයන්ව දකින ආකාරය පිළිබඳව කතා කළොත්...ඔහු මට හොඳ ස්වාමිපුරුෂයෙක් වුණා. මාව හොඳින් තේරුම් ගත් පුද්ගලයකු ලෙස මම ඔහුව දකිනවා. පියෙක් ලෙස ඔහු තම දරුවන්ට වඩාත් ආදරය කළ පියෙක්. නමුත් ඔහුගේ වෘත්තීය සහ ඔහු නියැලුණු ක්ෂේත්‍රයන් සමඟ ගත් කළ ඇතැම් පියවරුන්ට මෙන් ඔහුට දරුවන් සමඟ කාලය ගත කරන්න ලැබුණේ නැහැ. නමුත් සමහර අවස්ථාවන්හිදී දරුවන්ට නොදැනෙන ලෙස මවක් ලෙස ඒ අඩුව පුරවන්න මට සිද්ධ වුණා.තිස්ස අබේසේකරයන් සිනමාවට කළ සේවය හා ගත් කළ වර්තමාන සිනමා ක්ෂේත්‍රය පිළිබඳව ඔබ සිතන්නේ කුමන ආකාරයකින්ද?වර්තමාන සිනමා ක්ෂේත්‍රය පිළිබඳ ප්‍රසාදයක් නැතුවාම කියන්නත් බැහැ. මන්ද, ඉතාමත් දක්ෂ අධ්‍යක්ෂවරු පිරිසක් අපේ රටේ සිටිනවා. තිස්ස අබේසේකරයන් බොහෝ සෙයින් අගය කරපු අධ්‍යක්ෂවරු කීප දෙනෙක් යොවුන් පරපුර තුළ සිටින බව කිව යුතුයි.ප්‍රසන්න විතානගේ, අශෝක හඳගම, ඉනෝකා සත්‍යාංගනී, ජයන්ත චන්ද්‍රසිරි, සුදත් රෝහණ, විමුක්ති ජයසුන්දර, සංජීව පුෂ්පකුමාර, මාලක දේවප්‍රිය, සුදත් දේවප්‍රිය වැනි අධ්‍යක්ෂවරු ඒ අතර සිටිනවා. මොවුන්ට වර්තමාන සිනමා ක්ෂේත්‍රය මීට වඩා ඉහළ තලයකට ගෙන යා හැකි බව මම විශ්වාස කරනවා. ඔවුන් හොඳ නිර්මාණ බිහි නොකරන බවට මා පවසන්නේ නැහැ. නමුත් ඔවුන් බිහිකරන නිර්මාණයන් රසිකයා අතරට ගෙන යන ක්‍රමවේදය තවම ඔවුන්ට හසුවෙලා නැත්දෝ යනුවෙන් මට හැඟෙනවා.තිස්ස අබේසේකරයන් “මහගෙදර” වැනි සිනමා නිර්මාණ කරන කොට වර්තමානයේ මේ සිනමාපට කරන ගොන්නට “මහගෙදර” කෙරුව නම් වර්තමානයේ බිහිවන අනෙකුත් චිත්‍රපටයන්ට සිදු වී තිබෙන ආනිශංසයම මහගෙදරටත් සිදු වීමට තිබූ බවට මට සිතෙනවා. නමුත් තිස්ස අබේසේකරයන් සිනමා පටයක් බිහිකිරීම පමණක් නෙ‍ෙමයි. එය රසිකයා අතරට ගෙන යන ක්‍රමවේදයත් දැනගෙන හිටියා. ඔහු කිසිදු විටෙක වාණිජමය පැත්තට නැඹුරු වූ චිත්‍රපට කරපු අධ්‍යක්ෂවරයෙක් නොවන බව කිව යුතුයි.සෑම විටම උසස් යැයි සම්මත වූ ගණයට පත් චිත්‍රපට බිහි කළ අධ්‍යක්ෂවරයෙක් ලෙස ඔහුව හැඳින්විය හැකියි. නමුත් ඔහුගේ සෑම නිර්මාණයක්ම වාණිජමය අතින් සාර්ථකත්වයට පත් වුණා. කිසිදු විටෙක නිෂ්පාදකවරුන්ට පාඩුවක් සිදු වුණේ නැහැ. මෙය සාර්ථක ලෙස තිරගත වූ චිත්‍රපටයක් ලෙස “විරාගය” හැඳින්විය හැකියි.මේ චිත්‍රපටය දහ වතාවක් විසි වතාවක් නැරැඹූ තනි පුද්ගලයන් සිටිනවා. ඔවුන් අදටත් මුණගැසුණු හමුවුණු අවස්ථාවන්හිදී “ඔයාගෙ මහත්තයගෙ චිත්‍රපටය දහ පාරක් බැලුවා, විසි පාරක් බැලුවා, ආයෙත් බලන්න තියෙනවා නම් ආපහු සැරයක් බලනවා” යනුවෙන් පවසන පුද්ගලයන් සිටිනවා. නමුත් වර්තමාන සිනමා ක්ෂේත්‍රය තුළ මෙය දැකීම දුලබයි.තිස්ස අබේසේකරයන්ගේ නිර්මාණ අනාගත පරපුර වෙනුවෙන් සුරක්ෂිත කොට දායාද කිරීමේ වැඩපිළිවෙළක් ක්‍රියාත්මක වෙනවාද?තිස්ස අබේසේකරයන් ජීවත්ව සිටි සමයේදී ඔහුගේ හිතේ ක්‍රියාත්මක කිරීමට තිබූ බලාපොරොත්තු රැසක් තිබෙනවා. ඔහුගෙ බලාපොරොත්තු ක්‍රියාත්මක කිරීමට මට අවශ්‍යතාවක් තිබුණ , ඒ සඳහා කාලය වෙන්කිරීමට අවස්ථාවක් මේ තාක් මට ලැබුණේ නැහැ. නමුත් නුදුරු අනාගතයේදී තිස්ස අබේසේකරයන් නමින් පදනමක් බිහිකිරීමට මසිතේ බලාපොරොත්තුවක් තිබෙනවා. බොහෝ දුරට එය සිනමා පාසලක්, පුස්තකාලයක් වෙන්නත් පුළුවන්.විවිධ ක්ෂේත්‍රයන් පිළිබඳව දැනුම ලබාගැනීමට වර්තමානයේ අප රටේ ආයතන බිහි වී තිබුණ ද සිනමාව පිළිබඳව හැදෑරීමට හොඳ පිළිගත් ආයතනයක් ශ්‍රී ලංකාව තුළ නොමැති වීම කනගාටුවට කරුණක්. මේ හේතුව නිසාම විදේශීය ජනප්‍රිය, පිළිගත් සිනමා පාසලක දායකත්වය ලබා ගනිමින් අප රටේ සිසුන්ට සිනමාව පිළිබඳව හැදෑරීමට ආයතනයක් ගොඩනැගීමේ අරමුණක් වගේම බලාපොරොත්තුවක් මට තියෙනවා. ඇතැම් විට මෙය තිස්ස අබේසේකරයන්ගේ නමින් අධ්‍යාපනය ලැබීමේ ආශාවෙන් පසුවන සිසුන්ට හොඳ ආරංචියක් වේවි.අවසාන වශයෙන් වර්තමාන පරපුරට ඔබට පැවැසීමට ඇත්තේ කුමක්ද?තිස්ස අබේසේකරයන් කියන්නෙ කෙදිනකවත් ගුරු මුෂ්ටිය තියාගෙන ඉගැන්වූ ගුරුවරයෙක් නොවෙයි. තමන් දන්නා ශිල්ප ශාස්ත්‍ර සියල්ලක්ම ඒ ආකාරයෙන්ම ඔහු ඔහුගේ ගෝලයන්ට අඩුවක් නැතිව ඉගැන්වූ බව මම හොඳාකාරවම දන්නවා. අදටත් ඔහුගෙන් අධ්‍යාපනය ලැබූ ශිෂ්‍ය ශිෂ්‍යාවන් මා සමඟ කතාබහ කරලා සුවදුක් විමසන්නේ ඒ නිසයි. ඉතින් ඔහුගෙන් උගත් දේ ඔහු ඔවුන්ට කියා දුන් දේ ඔහු ඔවුන්ට කියා දුන් ආකාරයෙන්ම ඔහුගේ ශිෂ්‍ය ප්‍රජාව අනාගත පරපුරට ද කිසිදු ගුරුමුෂ්ටියක් තබා නොගෙන කියල දෙයි කියල මම විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=f1311213</link>
    <topic/>
    <author>සමදරා ජයසිංහ</author>
    <content>වේදිකාව සිය දිවියට බද්ධ කර ගනිමින් සම්භාව්‍ය නාට්‍ය නිර්මාණ වේදිකාවට ගෙන ඒමට නිරතුරුම වෑයම් කරන ප්‍රියංකර රත්නායක සිය නවතම නාට්‍ය නිර්මාණය වූ ‘විසේකාරියෝ ‘ කරළියට ගෙන ඒමට සූදානම් ය. ග්‍රීක නාට්‍ය සාහිත්‍යයේ අග්‍රගණ්‍ය නිර්මාණයක් වූ “ Lysistrata” හි සිංහල පරිවර්තනය විසේකා‍රියෝ නමින් මේ මස 22දා (හෙට) සවස 6.30 කොළඹ ලයනල් වෙන්ඩ්ට් රංග ශාලාවේ දී රංගගත වේ.‍ ඒ පිළිබඳ ප්‍රවීණ නාට්‍යවේදී ප්‍රියංකර රත්නායක අප හා මෙසේ අදහස් පළකර සිටියේය.‘විසේකාරියෝ’ කතා තේමාව කුමක්ද?ග්‍රීක නාට්‍ය සාහිත්‍යයේ නිර්මාණය වූ ශ්‍රේෂ්ඨතම නාට්‍යයක් වූ ඇරිස්ටොෆානීන්ගේ “ Lysistrata” නාට්‍යයේ සිංහල අනුවාදයක් ලෙස තමයි විසේකාරියෝ නිර්මාණය වන්නේ. මෙය ඉදිරිපත් කරන්නේ කැලණිය විශ්වවිද්‍යාලයේ නාට්‍ය හා රංග කලා අධ්‍යයන ඒකකයේ නාට්‍ය හා රංග කලා විශේෂවේදී විද්‍යාර්ථීන් විසින් මීට පෙර මේ නාට්‍යයම ධර්මප්‍රිය ඩයස් විසින්. නිර්මාණය කර තිබෙනවා.ග්‍රීසියේ ඇතැන්සය සහ ස්පාටා රාජ්‍ය අතර පැවැති යුද්ධය හා එය පසුබිම් කර ගනිමින් එහි කාන්තාවෝ යුද්ධයට ගිය තම පුතුන් හා සැමියන් නොමැතිව යුද අනාථයන් බවට පත්වන ආකාරය මෙයින් නිරූපණය වනවා.එහිදී තම සැමියන් දීර්ඝ කාලීනව සිදුවෙන යුද්ධයට නොයැවීමට කරන අරගලය හා ලිංගික වර්ජනයත් මේ අනපේක්ෂිත තත්ත්වය හමුවේ පිරිමින් වික්ෂිප්ත වන ආකාරයත් මේ නිර්මාණයට ඇතුළත් වී තිබෙනවා. පසුව ඔවුන්ගේ දැඩි කැපවීම හා උත්සාහයන් මත අරගලය නොනවත්වා ඉදිරියට දියත්කර යුද්ධය නැවැත්වීමට කාන්තාවන් ගත් නොපසුබට වීර්යය මෙහි නිරූපණය වනවා.ග්‍රීක නාට්‍ය නිර්මාණයක් ශ්‍රී ලාංකේය කලාවට සමීප කර ගත්තේ කෙසේද?ග්‍රීක නාට්‍ය සාහිත්‍ය තුළ අපිට ගැළපෙන බොහෝ දේ තිබෙනවා. සමාජ අරගල, මිනිස් සිතුවිලි බොහෝ දුරට එක සමානයි. ග්‍රීක නාට්‍ය සම්භාව්‍යයි. වර්තමානයේ ශ්‍රී ලංකාව පුරා පැතිර යන බාල බොළඳ වේදිකා නාට්‍ය වලින් ප්‍රේක්ෂයාට උසස් රසවින්දනයක් ලබන්න බැහැ. මෙවැනි ශ්‍රේෂ්ඨ කෘති හරහා ප්‍රේක්ෂකයාට හිතන්න යමක් අවසානයේ ලබා දෙන්න පුළුවන්. සම්භාව්‍ය නාට්‍ය රසවිඳින්න ප්‍රේක්ෂකයා ට නැවැත හුරු කළ යුතුයි.මේ නිර්මාණය පුරාම තිබෙන්නේ පුරුෂයන්ව අභියෝගයට ලක්කරන කාන්තාවන්. ඔබ මෙයින් පුරුෂ පාර්ශ්වයකට කිසියම් පහරක් එල්ල කිරීමට උත්සාහ දරනවාද?පුරුෂ පාර්ශවයට පහර ගැසීමට මෙයින් බලාපොරොත්තු වන්නේ නැහැ. නමුත් ස්ත්‍රීන් පිළිබඳ පිරිමි තුළ ඇති නිශේධනිය ආකල්ප වෙනස් කිරීමට උත්සාහ ගන්නවා. ලෝකය දියුණුව අතින් කෙතරම් ඉදිරියට ගියත් කාන්තාව තවමත් ගැරහුම් ලබනවා. යම් අංශවලදී ඔවුන්ගේ දායකත්වය අඩුයි.විශේෂයෙන් අපේ රටේ පාර්ලිමේන්තුව නියෝජනය කරන කාන්තා ප්‍රතිශතය අවමයි. යුද්ධයේ දී පිරිමි විතරක් නෙමෙයි, කාන්තාවන්ගෙන් විශාල සහයෝගයක්, දායකත්වයක් ලැබුණා. අපි එය අමතක නොකළ යුතුයි. සමාජ අරගලවලදී පිරිමියාද, ස්ත්‍රියද කියන එක වැදගත් වන්නේ නැහැ. එහිදී වැදගත් වන්නේ ඇතිවන මතය පමණයි.ඔබ මෙතෙක් කළ නිර්මාණ සියල්ලම පරිවර්තන. ස්වතන්ත්‍ර නිර්මාණ කිරිමට අදහසක් නැද්ද?පරිවර්තන නාට්‍ය හරහා මම විශාල දැනුමක් හා අත්දැකීම් සම්භාරයක් ලබා ගත්තා. හොඳ නාට්‍ය කලාවක් ගොඩ නැඟීමට පරිවර්තන නාට්‍ය හරහා නව දැක්මක් ඇති වෙනවා. ස්වතන්ත්‍ර නාට්‍යයන් අවශ්‍යයයි. ඉදිරියේ දී ඒ සඳහාත් යොමු වනවා.“විසේකාරියෝ” රංගන ශිල්පි දායකත්වය කෙසේද?මෙහි නළු නිළියන් 30ක් පමණ දායක වනවා. මේ සියලු දෙනාම කැලණිය විශ්වවිද්‍යාලයේ නාට්‍ය හා රංග කලා විශේෂවේදී විද්‍යාර්ථීන්. පළමු නාට්‍ය කෘතියේ ප්‍රධාන චරිත එකක් පමණක් තිබුණත් මෙහි ප්‍රධාන කාන්ත‍ා චරිත 2ක් තිබෙනවා. එක් චරිතයක් ගැටලු සඳහා බුද්ධියෙන් පිළිතුරු සොයන චරිතයක්. අනෙක් චරිතය අ‍ාවේගශීලි චරිතයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=f1311214</link>
    <topic/>
    <author>-චතුරිකා ගමගේ ඡායාරූපය මහින්ද විතානාරච්චි</author>
    <content>පොල්ගස්ඕවිට පදිංචි දුලාජ් චාමර හසලංක, දැනට හොරණ විද්‍යාරතන විශ්වවිද්‍යා පීඨයේ 10වැනි වසරේ ඉගෙනුම ලබන සිසුවෙක්. කුඩා කල පටන් කලා ක්ෂේත්‍රයේ බොහෝ අංශයන්හි දක්ෂතා දක්වන දුලාජ් පසුගියදා අපේ කාර්යාලයට පැමිණියේ ඔහුට හිමි වූ අලුත්ම සම්මානයක් අතැතිවයි.මෙවර ළමා නාට්‍ය උළෙලේ ඉංග්‍රීසි අංශයේ හොඳම නළුවා සම්මානය හිමිවුණේ දුලාජ්ට. රෝහිත ජයකොඩි අධ්‍යක්ෂණය කළ “A wonderful gift fof bob” නැමැති නාට්‍යයේ දුලාජ් නිරූපණය කළ බොබ් කියන පුංචි ළමයාගේ චරිතයටයි මේ සම්මානය හිමි වුණේ.දුලාජ් 2011 වසරේත් හොඳම ළමා නළුවා ලෙස සම්මාන ලැබුවා. 2009 වසරේ 7 සිට හරීන්ද්‍ර දිසානායක ගුරුතුමාගෙන් රංගනය හදාරන දුලාජ් එම අවධියේදී වේදිකා නාට්‍ය පහකට පමණ සම්බන්ධ වුණා. “විහඟගේ හිත” නාට්‍යයේ හොඳම නළුවා සම්මානය හිමිවුණෙත් දුලාජ්ට.අධ්‍යාපන කටයුතු අතරතුරේම කලාවටත් සම්බන්ධ වෙමින් සිය දක්ෂතා විදහා දක්වන දුලාජ් දැන් ටෙලිනාට්‍ය කලාවටත් සම්බන්ධයි. වෙසක් පොහොය නිමිත්තෙන් එස්.කේ. විතානගේ අධ්‍යක්ෂණය කළ “අඳුර බිඳි සඳ” ඒකාංගික නාට්‍ය දුලාජ්ගේ ප්‍රථම ටෙලිනාට්‍යයයි. දැනට කුඩා ළමුන් අතර ජනප්‍රිය සිරස නාලිකාවේ විකාශ්‍ය වන “චන්ඩි” කාටුන් වැඩසටහනේත් දුලාජ් හඬකැවීම් ශිල්පියෙක් ලෙස කටයුතු කරනවා.මේ සියලුම කලා කටයුතු වලට දුලාජ්ගේ පාසලේ විදුහල්පති ඕපල්ලේ ඥානසිරි හිමි දැනට නාට්‍ය හා රංගකලා විෂය උගන්වන සුභාෂණ කුරුගල ගුරුතුමා හරීන්ද්‍ර දසනායක, ජනත් ප්‍රේමලාල් යන මහත්වරුන් මෙන්ම දුලාජ්ගේ මවුපියන් ඇතුළු පවුලේ උදවියගෙන් ලැබෙන සහයෝගය පිළිබඳවත් දුලාජ් සිහිපත් කළේ ඉතාම කෘතවේදීව. දක්ෂතා හැකියාවන්ගෙන් පිරිපුන් දක්ෂ රංගන ශිල්පියෙකු ලෙස කලා ලොවේ දිගු ගමනක් යාමට බලාපොරොත්තු වන දුලාජ්ට අපි ද සුබ පතන්නෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>21</day>
    </date>
    <link>http://www.dinamina.lk/2013/11/21/_art.asp?fn=f1311215</link>
    <topic>අපේ යුගයේ සැබෑ නියමුවා</topic>
    <author>-ධම්මික සෙනෙවිරත්න</author>
    <content>ශ්‍රීලංකාව නිදහස අත්විඳින යුගයකට පිවිස සිටී. මේ නිදහස් යුගයේ රට පිළිබඳ කතා කිරීමේදී අභියෝගයන්ට මුහුණදුන් හා එකී අභියෝග සාර්ථකව ජයග්‍රහණය කොට , ශ්‍රී ලංකාව සුබ අනාගතයකට පිවිස ඇත යන පණිවිඩය ලොවට දුන් නායකයා ලෙස මහින්ද රාජපක්ෂ ජනාධිපතිතුමාගේ දෙවැනි පදවි ප්‍රාප්ති යුගය ගැන කතා කිරීමට හැකිය. එම නායකත්වය පිළිබඳ විග්‍රහ කිරීමේදී එහි සාර්ථක භාවය පැහැදිලිව පෙනෙන්නේ සෙසු රාජ්‍ය නායකයන් හා ලෝක ආර්ථිකයේ ගමන්මඟ සසඳා බලනවිටයි.2013 වර්ෂය වෙනුවෙන් නිකුත්වූ එක්සත් ජාතීන්ගේ මානව සංවර්ධන වාර්තාව පැහැදිලිව අවධාරණය කරන්නේ 21 වැනි සියවසේ සාර්ථකත්වය රඳාපවත්වන්නේ ආසියාතික රටවල් මත බවයි. 19 හා 20 වැනි සියවස්වල එම සාර්ථකත්වය අමෙරිකා හා යුරෝපා රටවල් මත රඳා පැවතිණි.එක්සත් ජාතීන් මානව සංවර්ධන වාර්තාව මඟින්ද පෙන්වා දෙන මේ යථාර්ථය තේරුම්ගනිමින්, ඊට ගැළපෙන පරිදි ප්‍රතිපත්ති සම්පාදනය කොට එම සංවර්ධනයට ශ්‍රී ලංකාව නතුකිරීමට මේ වන විට ජනාධිපතිතුමාට හැකිවී තිබේ. එ.ජා. මානව සංවර්ධන වාර්තාව මඟින් ඉදිරිපත් කරන දර්ශකවලට HDI අනුව, රටවල් ලබා ඇති ස්ථානය පෙළගස්වා ඇති අතර එහි අප සිටින්නේ රටවල් 200ක් අතුරින් 92 වෙනි ස්ථානයේය.නව යුගයක්දකුණු ආසියාතික රටක් ලෙස එය ඉතා ඉහළ ස්ථානයකි. සන්සන්දනාත්මකව බලනවිට ඉන්දියාව ආර්ථික බලවතෙකු වුවද 2012 වර්ෂයේදී මේ දර්ශකයට අනුව සිටියේ 136 වෙනි තැනයි. තවත් ආර්ථික බලවතෙකු වන චීනය 101 වෙනි ස්ථානයේ පසුවෙයි.ලෝක බැංකුව, එක්සත් ජාතීන්ගේ සංවර්ධන වැඩසටහන, (UNDP) අන්තර්ජාතික මූල්‍ය අරමුදල (SMF) වැනි ආයතන ශ්‍රී ලංකාව හඳුන්වාදී ඇත්තේ ඉහළ අත්කරගැනීමක් ඇති රටක් හා ඉහළ සාක්ෂරතාවයක් ඇති රටක් වශයෙනි ජනාධිපතිතුමාගේ දෙවන පදවි ප්‍රාප්තියේ තුන්වන වසර සපිරෙන විට අපට දක්නට ඇත්තේ මේ රටේ යථාර්ථය හැඳිනගනිමින් දැමූ අඩිතාලමක් නවයුගයක් කරා රට මෙහෙයවමින් ඇති බවයි.ඒ සඳහා එතුමාගේම ඉලක්ක මෙන්ම ඒවා මුදුන්පමුණුවාගැනීමට අවශ්‍ය ඉතා හොඳ ආර්ථික දැක්මක්ද එතුමාට තිබේ. මේ රට සංවර්ධනය කරා මෙහෙයවිය යුතු ගමන් මාර්ගය පිළිබඳ එතුමාට හොඳ අවබෝධයක් ද හැඟීමක් මෙන්ම ක්‍රියාමාර්ගයක්ද වෙයි. මෙහිදී සිය පාලනයේ මුල් කාල වකවානුව තුළ ත්‍රස්තවාදී ප්‍රශ්නයට විසැඳුම් සෙවියයුතු විය. එය යුදමය ක්‍රියාදාමයකින් ජය ගැනිණි. මේ වනවිට ඇතැම් දේශපාලන කුහකයන්ට එම කාල වකවානුවේ බැරෑරුම්කම තේරුම් ගැනීමට අපහසු වී ඇත.ඔවුන් වෑයම් කරන්නේ මහින්ද රාජපක්ෂ ජනාධිපතිතුමන්ගේ පාලන සමය තුළ මූලික මිනිස් අයිතීන් කඩවූ බව පෙන්වීමටයි. එහෙත්, මේ රටේ ‍ සෑම ජනවර්ගයකටම අයත් පුද්ගලයකුටම ජීවත්වීමේ නිදහස, අධ්‍යාපනය, සෞඛ්‍ය ආදී මූලික අයිතීන් කිසිදු අයුරකින් කඩනොකොට තහවුරු කරනු ලැබුවේ එම වකවානුව තුළ බව සිහිපත් කළ යුතුය. මේ වනවිට අපේ ප්‍රමුඛ අවශ්‍යතා වී ඇත්තේ සංවර්ධන ඉලක්ක දිනාගැනීමයි. ඒ සඳහා වන ප්‍රායෝගික සැලැස්මක් ජනාධිපතිතුමා සතුව තිබේ.ඉන්දියාව, චීනය හා බ්‍රසීලය යන රටවල් ආසියාවේ ප්‍රබල ආර්ථික බලවේගයන් ලෙස ඉදිරියට එමින් සිටී. අන් රටවල මැදිහත්වීමකින් තොරව රටේ අභිමානය රැකගත හැකිවන්නේ එවැනි තත්ත්වයක් ගොඩනඟා ගැනීමෙනි. ශ්‍රී ලංකාව වසර 2016 වනවිට ඒකපුද්ගල ආදායම ඇ.ඩො.4000ට ගෙනඒම අරමුණයි.ඒ සඳහා ආණ්ඩුක්‍රම පද්ධතියම එදෙසට ‍ෙයාමුකර තිබේ. රජයේ ප්‍රධාන සැළැස්ම වී ඇත්තේ සමාජමය ගැටලු හා පුද්ගල ගැටලු ආමන්ත්‍රණය කිරීමයි. මෙවර එක්සත් ජාතීන්ගේ මහා මණ්ඩලය අමතමින් ද ජනාධිපතිතුමා මේ බව අවධාරණය කළේය. පරිසර හිතකාමී ධරණීය සංවර්ධනයක් කරා යාමේ අවශ්‍යතාවද පෙන්වා දෙන ලදී. අද වනවිට මේ ඉලක්ක සපුරා‍ගත හැකිය යන විශ්වාසය රටපුරා පැහැදිලිව ඇතිවී තිබේ.2011 වර්ෂයේදී දකුණු ආසියාවේ වැඩිම ආර්ථික වර්ධන වේගය වාර්තා කළේ ශ්‍රී ලංකාව ය. එය 8%කි. ත්‍රස්තවාදය වැනි අභියෝගයන්ට මුහුණදුන් රටක් සුබසාධන ප්‍රතිපත්තිද තවදුරටත් රැකගනිමින් එවැනි වර්ධන වේගයක් අත්කර ගැනීම විශිෂ්ට කාරණයකි.මෙවැනි වර්ධනයක් වාර්තා කිරීමට හැකිවූයේ, යථාර්ථවාදී සැලැසුම් මෙන්ම ඒවා ක්‍රියාත්මක කිරීමේදී පුද්ගලික කැපවීමක්ද ජනාධිපතිතුමාට ඇති බැවිනි. ඇතැම් දෙනා අධිකාරිවාදී පාලනයක් ලෙස දකින්නේ මෙයයි. ජේ.ආර්.ජයවර්ධන ජනාධිපතිවරයා 5/6 බලයක්ද සහිතව විධායක ජනාධිපතික්‍රමය හඳුන්වා දී කළේ සිරිමාවෝ බණ්ඩාරනායක මැතිනියගේ ප්‍රජා අයිතිය අහිමි කිරීමයි. ශ්‍රී ලංකා නිදහස් පක්ෂය පාර්ලිමේන්තුවේ ආසන 8ට බැස තිබිණි.සාර්ථකත්වය2005 දී මහින්ද රාජපක්ෂ ජනාධිපතිතුමා බලයට පත්වනවිට පාර්ලිමේන්තුවේ, ආණ්ඩුවට තිබුණේ එක් වැඩි ඡන්දයකි. එහෙත් එතුමා බලයට පත්වී වසර 8ක් ගතවනවිට ශක්තිමත්ම ආණ්ඩු පක්ෂයක් නිර්මාණය කිරීමට හැකිවී ඇත්තේ එම නායකත්වයේ සාර්ථකත්වය හේතුවෙනි.තම නායකත්වය පවත්වා ගැනීම උදෙසා එතුමා කිසිදු විපක්ෂ දේශපාලන නායකයකුට කිසිදු හානියක් කළේ නැත. එතුමාගේ විශිෂ්ටත්වය වන්නේ වචනයකින් හෝ එවැනි සිත් රිදවීමක් නොකරන්නට වගබලා ගැනීමයි. එතුමාට මේ නායකත්වය ලැබුණේ වාසනාවට නොවේ.එය උපයාගත් නායකත්වයකි. හිමිදිරි උදෑසන ඇරැඹෙන එතුමාගේ කාලසටහන මැදියම් රැය නික්මයන තුරුද පිරී පවතී. එතුමාගේ නායකත්වය තුළින් පිළිබිඹු වන සමාජ ප්‍රජාතන්ත්‍රවාදී ලක්ෂණ හා මානව දයාව අනුව බැලුවද මේ අපේ යුගයේ සැබෑ නියමුවෙක් බව පැහැදිළිව කිව හැකිය.රට ගොඩනැගීම යනු සාමූහික ප්‍රයත්නයක් වන බැවින් ඒ වෙනුවෙන් කැපවීමට කාටත් හැකිවිය යුතුය. රටේ අනාගතය පිළිබඳ දූරදර්ශී දැක්මක්ද ජනාධිපතිතුමා සතුය. එක්වරම අවධානයට ලක්නොවන නමුත්, ඉදිරියේදී වයස අවුරුදු 65ට වැඩි ජනගහනය ඉහළයාම වැනි තර්ජන පිළිබඳ ගතානුගතික නොවන දැක්මකින් යුතුව වැඩපිළිවෙළ කෙරෙහි අවධානය යොමුකෙරෙන්නේ එබැවිනි. තරුණ පරපුර නිපුණතාවළින් පිරිපුන් පිරිසක් කිරීම සඳහා වන ක්‍රියාමාර්ග තවත් නිදසුනකි.රට වෙනුවෙන් කළ යුතු වෙනස්කම් කිරීමට අවශ්‍ය දැක්ම මෙන්ම හැකියාවද ජනාධිපතිතුමා සතුය. විශාල ලෙස අභියෝග එල්ලවන අතර සහ බාධාකිරීම් මෙන්ම විරෝධතා මැද ඉලක්ක කරා යාමට ඇති හැකියාව එතුමා ප්‍රායෝගිකව පෙන්වා තිබීම ඊට සාක්ෂි දරයි.රට තුළට ආයෝජකයන් ආකර්ෂණය කර ගත හැකි අන්දමින් යටිතල පහසුකම් විශාල ලෙස නංවා ඇත. දශක ගණනාවක් තිස්සේ යුද්ධයකට මැදිවී සිටි රටක මේ තරම් සංවර්ධන ක්‍රියාවලියක් කිරීමට හැකිවීම පිළිබඳ සතුටුවිය යුතුය. එමෙන්ම, එය විශාල ජයග්‍රහණයකි. නිශේධනාත්මක ආකල්ප මත පිහිටා ඉදිරියට යා නොහැකිබව පසුගාමී ආකල්ප වලින් යුතු පිරිස් කල්පනා කළ යුතුය. මේ නිසා අපේ රටේ සෑම පුරවැසියකුගේම යුතුකම විය යුත්තේ ජනාධිපතිතුමා ගෙනයන මේ ක්‍රියාවලියට දායක වන අන්දමේ මානසිකත්වයක් ගොඩනගා ගැනීමයි.අභිමානයමා දකින අන්දමට ජනාධිපතිතුමා කරන ලද විශිෂ්ටම කාර්යයක් වන්නේ ජාතික අභිමානය පිළිබඳ හැඟීම බහුතරයක් තුළ ඇති කිරීමයි. මීට කලකට ඉහතදී මේ රටේ ජීවත්වීම පාපයක් ලෙස කල්පනා කළ බොහෝදෙනා රට හැර ගියද දැන් රටින් පිටත සිටින එවැනි බොහෝ දෙනා ආපසු මව්බිමට පැමිණීමට ආසාවෙන් සිටි.21 වැනි සියවස යනු ආසියාවේ සියවසයි. රජය ඉන්දියාවත් සමඟ මිත්‍රශීලීව හිඳිමින් චීනයත් සමඟ සමීපව කරන කටයුතු ගැන හරි අවබෝධයක් නැති අය චීනය යනු ලොව ඊළඟ ආර්ථික බලවතා බව කල්පනා කළ යුතුය. චීනය, ඉන්දියාව, රුසියාව ආදී රටවල් සමඟ සමීප සම්බන්ධතා පවත්වා ගැනීම ලෝක දේශපාලන හා ආර්ථික ප්‍රවණතා පිළිබඳ අවබෝධයකින් යුතුව තේරුම්ගත යුතු කාරණයකි. මේ පිළිබඳ නිවැරැදි දැක්මක පිහිටා ජනාධිපතිතුමා ක්‍රියා කරයි.අප ඉදිරිපිට ඇත්තේ සුබ අනාගතයක පෙර නිමිතිය. මේ තවදුරටත් පැරැණි මතවාදවල එල්බ සිටිය යුතු මොහොතක් නොවේ. රට ඉදිරි ජයග්‍රහණ කරා මෙහෙයවිය හැකි නායකත්වය රටට ලැබී තිබියදී රටට ආදරය කරන පුරවැසියන් ලෙස අප කාටත් කාර්යභාරයක් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n1311221</link>
    <topic>සන්ධාන රජයේ නමවන අයවැය ජනපති ඉදිරිපත් කරයි‍</topic>
    <author>ජයසිරි මුණසිංහ, ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>රජයේ සේවකයන්ගේ ජීවන වියදම් දීමනාව රු. 1200 කින් ඉහළ නැංවීමට හා 2014 ජනවාරි සිට රු.1250කට නොඅඩු ගොවි විශ්‍රාම වැටුපක් ලබාදීමට පියවර ගන්නා බව 2014 අය-වැය ඉදිරිපත් කරමින් ජනාධිපති මහින්ද රාජපක්ෂ මහතා පාර්ලිමේන්තුවේදී ඊයේ (21) ප්‍රකාශ කළේය.කිසිවිටෙකත් පෞද්ගලීකරණය අනුමත නොකරන වත්මන් රජය පෞද්ගලීකරණය කළ ව්‍යාපාර නැවත පවරා ගෙන ඒවා ලාබ ලබන ව්‍යාපාර බවට පත් කර ඇති බව මහින්ද රාජපක්ෂ මහතා පැවසීය.ශ්‍රී ලන්කන් ගුවන් සේවය, රක්ෂණ සමාගම, ටෙලිකොම්, හිල්ටන් හෝටලය, ගෑස්, සෙවනගල සිනී කර්මාන්ත ශාලාව ඇතුළු ව්‍යාපාර රැසක් රජයට ලාභාංශ ගෙවන තත්ත්වයට පත්ව ඇති බව ද ජනාධිපතිතුමා පැවසීය.2014 අය වැය පාර්ලිමේන්තුවට ඉදිරිපත් කරමින් ජනාධිපති මහින්ද රාජපක්ෂ මහතා ඊයේ (21) එසේ ප්‍රකාශ කළේය.රාජ්‍ය සේවය කප්පාදු කරමින් රජයේ දේපළ විකුණා දැම්මේ යුගයට තිත තබා ඇත.2014 අය වැය හිඟය 5.2% දක්වා පහත දමා ඇති බව ද පැවසූ ජනාධිපතිතුමා 2015 දි අයවැය අය වැය හිඟය 4.5% දක්වාත් 2016 දි අයවැය හිඟය 3.8% දක්වාත් අඩු කිරීම රජයේ අරමුණ බව ද පැවසීය.එසේම 2016 වන විට රජයේ ණය 65% දක්වා අඩු කිරීමට ද රජය අපේක්ෂා කරයි.වයස අවුරුදු 63 ට වැඩි ගොවීන් සඳහා 2014 ජනවාරි සිට රු.1250කට නොඅඩු ගොවි විශ‍්‍රාම වැටුපක් අරඹන බව ද ජනාධිපතිතුමා පැවසීය. එසේම කාන්තා ව්‍යවසායකයින් සඳහා රු.250 000ක පොලී රහිත ණයක් ලබා දීමට ද ජනාධිපතිතුමා යෝජනා ඉදිරිපත් කළේය.කලා කරුවන්ට විවේකය ගත කිරීම සඳහා නිවාඩු නිකේතන 05ක් ද ඉදි කෙරේ.ගෘහ භාණ්ඩ ප‍්‍රවාහනයට පැවති බල පත්‍ර ක්‍රමය මෙම අයවැයෙන් අහෝසි කර ඇත.නිදහස් සෞඛ්‍ය හා නිදහස් අධ්‍යාපනය සුරක්ෂිත කිරීම සඳහා යෝජනා රැසක් ද මෙවර අයවැයට ඇතුළත් ය. එසේම විශ්වවිද්‍යාල අධ්‍යාපනය නැංවීම සඳහා යෝජනා රැසක් ද මෙවර අයවැයට ඇතුළත් කර ඇත.පශු වෛද්‍යවරුන් සඳහා රු. 7,500ක දීමනාවක් ලබාදීමට යෝජනා කර ඇත.කුඩා තේවතු හිමියන්ට රු. 5,000ක දීමනාවක් ලබා දේ.ශ්‍රී ලංකන් ගුවන් සේවයට මිලියන 150 ක් , මිහින් ලංකා වෙත මිලියන 50 ක් වෙන්කර තිබේ.අයවැය පරතරය 2016 දී 3.8 දක්වා අඩුකිරීමට පියවර ගැනේ.රේගුව, සමාගම් ලියාපදිංචි කිරීමේ කාර්යාලය. මෝටර් රථ දෙපාර්තුමේන්තුව, ඉඩම් කොමසාරිස් දෙපාර්තමේන්තුව හා මුදල් අමාත්‍යාංශය අන්තර්ජාල මඟින් ඒකාබද්ධ කිරීමේ වැඩපිළිවෙළලක් සකස් කෙරේ.මාළු ආනයනයේ බද්ධ ඉහල දැමීමට යෝජනා කර තිබේ. කිරි කර්මාන්තය ඉහල දැමීමට කිරිගවයන් 20,000 ක් රටට ගෙන්විමට පියවර ගෙන තිබේ.වයස අවරුදු 68 දක්වා ව්‍යවසායකත්ව කාන්තාවන්ට රුපියල් 250,000ක බදු රහිත ණය ලබාදීමට පියවර ගැනේ.වකුගඩු ලෙඩරෝග විසඳීම සඳහා වතුර පිරිසුදු කිරීමේ මධ්‍යස්ථානයක් ඉදි කිරීමට මිලියන 900 ක් වෙන් කෙරේ.විශ්ව විද්‍යාල ආචාරවරුන්ගේ අධ්‍යාපන දීමනාව මූලික වැටුපෙන් සියයට5කින් ඉහළ දැමීමට පියවර ගෙන ඇත. 2020 වන විට අපනයන ආදායම අමෙරිකානු ඩොලර් බිලියන 20 දක්වා වැඩි කිරිමට ඉලක්ක කෙරේ. සෑම ග්‍රාම සේවා වසම් මට්ටමින් හොඳම දිවි නැගුම පවුල් 05කට රුපියල්10,000 දිමනාවක් ලබාදේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n1311222</link>
    <topic>අය වැයත් රැගෙන සභා ගැබට පැමිණි ජනපතිට උණුසුම් පිළි ගැනිමක්</topic>
    <author>ස්වර්ණා විජේකෝන්, චමීර ඇල්ලදෙණි සහ සුභාෂිණි සේනානායක</author>
    <content>එක්සත් ජනතා නිදහස් සන්ධානයේ නවවැනි සංවර්ධනාත්මක අය ජනාධිපති මහින්ද රාජපක්ෂ මහතා පාර්ලිමේන්තුවට ඊයේ (21) ඉදිරිපත් කළේය.ජනාධිපති මහින්ද රාජපක්ෂ මහතා සිය අය වැය කතාව පැය 2.10ක් පුරාවට සිදු කළේය. වේත්‍රධාරී අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් පසුව කතානායක චමල් රාජපක්ෂ මහතාගේ ප්‍රධානත්වයෙන් පස්වරු 1ට රැස්විය.කතානායක නිවේදන හා ලිපිලේඛන ඉදිරිපත් කිරීමෙන් පසුව 2014 වසර සඳහා අය වැය ඉදිරිපත් කිරීමේ යෝජනාව අගමැති දී. මූ. ජයරත්න මහතා සභාවට දැනුම් දුන්නේය.අය වැය ලේඛනය අතැතිව ජනාධිපති මහින්ද රාජපක්ෂ මහතා ආණ්ඩු පක්ෂ ප්‍රධාන දොරටුවෙන් සභා ගැබට පිවිසි අස්ථාවේ දී ආණ්ඩු පක්ෂයේ මන්ත්‍රීවරුන් උණුසුම් අයුරින් පිළිගැනිණ.ජනාධිපතිවරයා සමඟ මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම නියෝජ්‍ය කතානායක චන්දිම වීරක්කොඩි මහත්වරු ද සභා ගර්භයට පැමිණියහ.ජනාධිපතිවරයා මුදල් ඇමැතිවරයා ලෙස පස්වරු 1.05 පමණ 2014 වසර සඳහා අය වැය කතාව ඉදිරිපත් කළ අතර, එය පැය දෙකකට අධික කාලයක් ඉදිරිපත් කළේය.අය වැය යෝජනා ඉදිපත් කරන කාලයේ පාර්ලිමේන්තු ගැලරිය විශේෂ ආරාධිතයන්ට වෙන් කර තිබූ අතර, විදෙස් නියෝජිතයන් අමාත්‍යාංශ ලේකම්වරු, ආණ්ඩුකාරවරු, මහ ඇමැතිවරු ඇතුළු අමාත්‍යාංශ නිලධාරීන්ගෙන් ගැලරිය පිරි ගොස් තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n1311223</link>
    <topic>පොදු රද මඬුලු  සභාපතිත්වයෙන් පිදුම් ලැබූ ජනපතිට මැතිසබේ සුබ පැතුම්</topic>
    <author/>
    <content>පොදු රාජ්‍ය මණ්ඩලයීය රාජ්‍ය නායක සමුළුවේ සභාපතිත්වයෙන් පිදුම් ලැබූ ජනාධිපති මහින්ද රාජපක්ෂ මහතා වෙත ශ්‍රී ලංකා පාර්ලිමේන්තුවේ සියලු දෙනාගේ උණුසුම් සුබ පැතුම් එක් කරන බව කථානායක චමල් රාජපක්ෂ මහතා ප්‍රකාශ කෙළේය.ජනාධිපතිවරයා සිය අයවැය කථාවෙන් අනතුරුව අසුන් ගත් අවස්ථාවේ කථානායකවරයා සභාවේ කටයුතු ඉදිරියට ගෙන යන අතර, විශේෂ අවස්ථාවක් ලබා ගනිමින් මේ සුබ පැතුම් ප්‍රකාශ කෙළේය. ඊට සභාවේ සියලු මැති ඇමැතිවරු අත්පොලසන් ගසා සතුට පළ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n1311224</link>
    <topic>අධි චෝදනා 6ක් යටතේ වාස් ගුණවර්ධනට නඩු</topic>
    <author>කුමුදු හෙට්ටිආරච්චි</author>
    <content>කෝටිපති ව්‍යාපාරිකයකු වූ මෙහොමඩ් සියාම් මහතා ඝාතනය සම්බන්ධයෙන් සැකපිට අත්අඩංගුවට ගෙන ප්‍රශ්න කරමින් සිටිය දී අපරාධ පරීක්ෂණ දෙපාර්තමේන්තුවේ සහකාර පොලිස් අධිකාරී ශානි අබේසේකර මහතා ඇතුළු නිලධාරීන් 3කට "ශානි මම මිනී මරුවෙක් එළියට ආපු දවසට උඹලට කරනදේ බලා ගනිල්ලා" යනුවෙන් මරණ තරජන එල්ල කිරීම ඇතුළු අධි චෝදනා 6ක් යටතේ හිටපු නියෝජ්‍ය පොලිස්පති වාස් ගුණවර්ධනට නීතිපතිවරයා කොළඹ මහාධිකරණය හමුවේ ඊයේ(21) නඩු පැවරීය.මෙම නඩුව සම්බන්ධයෙන් විත්තිකරුට ලබන දෙසැම්බර් 19 වැනි දා කොළඹ මහාධිකරණය හමුවේ පෙනී සිටින ලෙස දන්වමින් මහාධිකරණය නොතීසි නිකුත්කෙරිණි. 2-13-02-10කොළඹ දී අපරාධ පරීක්ෂණ දෙපාර්තමේන්තුවේ සහකාර පොලිස් අධිකාරී ශාන් අබේසේකර, පොලිස් පරීක්ෂක රංජිත් මුණසිංහ, උප පොලිස් පරීක්ෂක ලාලිත ගීතාංජන දිසානායක යන නිලධාරීන්ට සාපරාධී බිය ගැන්වීමක් ඇති කරවන අදහසින් අසභ්‍ය වචනයෙන් බැණ "මට තේරුණා උඔල මට මේ වැඩේ කරනවා කියා , හැබැයි උඹලට මම හැමදාම මේක ඇතුලේ තියා ගන්න බැහැ , ශානි මම මිනී මරුවෙක් ,මම එළියට ආපු දවසට බලා ගනිල්ලා උඹලට කරන දේ,"කියා මරණයක් හෝ බරපතළ තුවාල සිදු කිරීමට තර්ජනය කිරීම ඇතුළු ඇතුළු අධි චෝදනා මත නීතිපතිවරයා විත්තිකාර වාස් ගුණවර්ධනට එරෙහිව මෙම නඩුව පවරා ඇත.තවඳ රජයේ සේවකයකුගේ නිල කටයුක්තක් ඉටු කිරීම වැළැක්වීම හෝ එම නිල කටයුක්ත ඉටු නොකර සිටීමට එනම් මොහොමඩ් අසම්දීන් මොහොමඩ් සියාම් යන අයගේ ඝාතනය පිළිබඳව විමර්ශන සිදු නොකිරීමට හෝ ප්‍රමාද කිරීමට තැත් කළ බවටඳ මෙම නඩුවෙන් විත්තිකරුට එරෙහිව වැඩි දුරටත් චෝදනා නඟා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n1311225</link>
    <topic>බස්නාහිර පෞද්ගලික බස් සේව‍යේ බලපත්‍ර ගාස්තු වැඩිකළාට බස්හිමියෝ විරුද්ධයි</topic>
    <author>ශීලා උඩුවර</author>
    <content>පෞද්ගලික බස් සේවය සඳහා වන වාර්ෂික ලොග් බලපත්‍ර ගාස්තු, වාර්ෂික මාර්ග බලපත්‍ර ගාස්තු හා වාර්ෂික මාර්ග බලපත්‍ර සංශෝධිත ගාස්තු බස්නාහිර පළාත් මාර්ගස්ථ මගි ප්‍රවාහන අධිකාරිය මගින් සියයට 25කින් වැඩිකිරීම‍ට විරෝධය පෑම සඳහා ඉදිරියේදී දැඩි ක්‍රියාමාර්ගයක් ගන්නා බව සමස්ත ලංකා පෞද්ගලික බස් හිමියන්ගේ සමිති සම්මේලනයේ ප්‍රධාන ලේකම් අංජන ප්‍රියන්ජිත් මහතා පැවසීය.ඊට විරෝධය පාමින් පෝස්‍ටර් ව්‍යාපාරයක් පැවැත්වූ අතර එයින් විසඳුමක් නොලැබුණහොත් ඉදිරි ක්‍රියා මාර්ග ගන්නා බව ඒ මහතා පැවසීය. පෞද්ගලික බස් සේවාව තුළින් මගී ප්‍රවාහනයට විශාල දායකත්වයක් ලැබෙන බවත්.එය කඩාවැටීමට ඉඩ නොදී ආරක්ෂා කර ගත යුතු බවත් ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n1311226</link>
    <topic>හොඳ නායකයෙක් හැමවිටම ජනතා ප්‍රශ්නවලට මුල්තැන දෙනවා</topic>
    <author>- ඇමැති මෛත්‍රීපාල සිරිසේන</author>
    <content>නායකයෙක් යනු සැමවිටම තමන්ගේ ප්‍රශ්නයට වඩා අනුන්ගේ ප්‍රශ්න දෙස බලා ඒවා විසැඳීමට කටයුතු කරන කෙනෙක් බව සෞඛ්‍ය ඇමැති මෛත්‍රීපාල සිරිසේන මහතා පවසයි.නායකයකු යනු ප්‍රශ්න හදන්නෙක් නොවන අතර සෑමවිටම ප්‍රශ්න විසඳන කෙ‍නෙකු බවත් යම් කෙනකු නායකත්වයට පත්වන්නේ ඒ පුද්ගලයා සතුව ඇති නායකත්ව ගුණාංග නිසා බවත් ඇමැතිවරයා කීය.විශේෂ ශ්‍රේණියේ හෙද හෙදියන් තෝරා ගැනීමේ විභාගය සමත් 44 දෙනකුට පත්වීම් ලිපි ප්‍රදානය කරමින් සෞඛ්‍ය අමාත්‍යාංශයේ දී ඇමැතිවරයා පසුගියදා (18) මේ බව ප්‍රකාශ කළේය.ඇමැතිවරයා එහිදී මෙසේ ද පැවැසුවේය.හෙද සේවාවට එක්වර 6025 දෙනකු බඳවා ගැනීම මගින් සෞඛ්‍ය අමාත්‍යාංශය වාර්තාවක් පිහිටුවනවා. හෙද හෙදියන් බඳවා ගැනීම කාලීන අවශ්‍යතාවක්. වාර්ෂිකව හෙද හෙදියන් විශාල පිරිසක් විශ්‍රාම යනවා වගේම විදෙස්ගත වෙනවා. රෝහල්වල සිදු වන ශීඝ්‍ර සංවර්ධනයේදී විවිධ ඒකක අලුතින් එක්වීම නිසා එහි සේවය කිරීමට වැඩිපුර හෙද හෙදියන් අවශ්‍ය වෙනවා. මෙතරම් විශාල පිරිසක් එක්වර බඳවා ගැනීමට අපි සියලුදෙනාම සාකච්ඡා කරලයි තීන්දු කළේ. ඔවුන් පුහුණු කිරීම සඳහා තාවකාලික ගොඩනැඟිලි හදන්න ඉංජිනේරුවරු ගෙනල්ලා උපදෙස් ගත්තා. යුද්ධය කරන විට යුද්ධයට ගිය ජනරාල් ඉඳලා සොල්දාදුවා දක්වා පහසුකම් හෙව්වේ නැහැ. ඒගොල්ල බැලුවේ යුද්ධය දිනන්නේ කොහොමද කියන එක විතරයි. අප සැමවිටම බැලිය යුත්තේ නොකෙරෙන පැත්ත නොව කෙරෙන පැත්තයි. හැබැයි ඕන‍ කෙනෙකුට නොකෙරෙන පැත්තට ඕන තරම් ගණන් හදන්න පුළුවන්. නමුත් කෙරෙන පැ‍ත්තේ තිබෙන අවධානය ගන්න කවුරුත් කැමැති නැහැ. අභියෝගය කියන්නේ පහසු දේවල් කිරීම නොවේ. පහසු දේවල් කරන්න හරි ලේසියි. විවේචන එන්නෙත් නැහැ. ප්‍රශ්න එන්නෙත් නැහැ. වියදම් යන්නෙත් නැහැ.සෞඛ්‍ය සේවාවේ 115,000 ක පමණ පිරිසක් සිටිනවා. සෞඛ්‍ය සේවාව හමුදා රෙජිමේන්තුවක් වගේ. වෛද්‍යවරු තමයි ජනරාල්වරු, හෙද හෙදියෝ තමයි බ්‍රිගේඩියර්වරු, කර්නල්වරු. ඉතිං මේ රෙජිමේන්තුව යුද්ධයට කොතරම් ප්‍රමාණවත් ද කියන එක ගණන් බලන්න ඕන.කොටි ත්‍රස්තවාදීන් සමඟ යුද්ධ කරන විට අපේ ආරක්ෂක අංශ නිලධාරීන් සාමූහික හැඟීමෙන් යුද්ධය කළා. එක ජනරාල් කෙනෙක්වත්, එක බ්‍රිගේඩියර් කෙනෙක්වත්, සොල්දාදුවෙක්වත් තමන්ට තිබෙන පහසුකම් ගැන සිතුවේ නැහැ. ඔවුන් හිතුවේ යුද්ධය දිනන්නේ කොහොම ද කියන එක විතරයි. තිස් අවුරුදු යුද්ධය ජනාධිපති මහින්ද රාජපක්ෂ මහතා අවසන් කරන කාලය වන විට සමස්තයක් විදියට සෑම කෙනෙක්ම විශාල කැප කිරීමක් කළා.හෙද හෙදියන්ට පත්වීම් ලබාදීම සිදු කරනවා. හෙද විදුහල්වල විදුහල්පතිතුමියන්ට මං කියන්නේ මේ කරන වැඩේ සද්භාවයෙන් කළ යුතු බවයි. එක්වර විශාල පිරිසක් බඳවා ගැනීම විශාල අ‍භියෝගයක්. මේ අභියෝගය ජය ගන්නට අප හැමෝම කටයුතු කළ යුතුයි. මේ වැඩේ අපට නොකර ඉන්න තිබුණා. සාමාන්‍ය විදියට වසරට හෙදියන් 2000 ක් බඳවා ගන්න තිබුණා. හැබැයි එතකොට දවස ගානේ 40, 50 ක් ස්ථාන මාරු වීම් ඉල්ලා අමාත්‍යාංශයට එයි. රෝහල්වල සැත්කම් නවතියි. දීපු ස්ථාන මාරුවීම් නවතියි. ස්ථාන මාරු වීම් දුන්නත් නිදහස් කරන එකකුත් නැහැ. එතකොට වෙන්නේ ප්‍රශ්න තවත් වැඩි වෙන එකයි. ඒ නිසයි මං කියන්නේ නායකයෙක් කියන්නේ ප්‍රශ්න ඇති කරන කෙනෙක් නොවේ, ප්‍රශ්න විසඳන කෙනෙක් කියලා. ඔබත් ප්‍රශ්න විසඳන නායකයෙක් වීම සැබෑ නායකත්වයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n1311227</link>
    <topic>චොගම් සමුළුවෙන් රටේ දිගු කාලීන ආයෝජනයට හිතකර තත්ත්වයක් උදා වුණා</topic>
    <author>උදුලා පීරිස්</author>
    <content>මෙවර පොදු රාජ්‍ය මණ්ඩලීය නායක සමුළුව මගින් අප රටේ දිගු කාලීන ආයෝජන සඳහා වඩා හිතකර තත්ත්වයක් උදාවී ඇතැයි රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඩී.ජේ‍. සෙනවිරත්න මහතා පැවැසීය.එසේම ශ්‍රී ලංකාව පිළිබඳව ජාත්‍යන්තරය ඉදිරියේ ඇද තිබූ අපහැදිලි චිත්‍රය පැහැදිලි කර ගැනීමට එම සමුළුව ඉවහල් වූ බවත් අමාත්‍යවරයා පැවැසූවේ දකුණු කොරියානු නියෝජිතයන් පිරිසක් ඉකුත්දා (19) අමාත්‍යංශ ශ්‍රවණාගාරයේදී හමුවූ අවස්ථාවේදීය.වැඩිදුරටත් අමාත්‍යාවරයා මෙසේද කීය.23 වන වරට පැවැති පොදු රාජ්‍ය මණ්ඩලීය නායක සමුළුවේ සභාපතිත්වය අප රටට ලැබීම ඉතා සතුටු විය හැකි කරුණක්. එය අපේ නායකත්වයේ අභිමානය ලෝකයටම විදහාපාන්න පුළුවන් හොඳ අවස්ථාවක්. රටක් විදිහට අද අපට සතුටු විය හැකියි. පසුගිය වකවානුවත් සමඟ සැසැදීමේදී මෙවැනි දැවැන්ත ජාත්‍යන්තර සමුළුවක් මෙරට පැවැත් වීම අපිට හීනයක්ව තිබුණා. කොහොම වුණත් යුද්ධය නිමාවත් සමඟ රට තුළ ගොඩ නැඟී තිබුණු සාමකාමී වටපිටාව ‍වගේම රට අත්පත් කරගෙන තිබෙන සංවර්ධන ඉලක්ක පිළිබඳ අපට සතුටුවිය හැකියි. මේ නිසාම ජාතියක් විදියට අද දවසේ පොදු රාජ්‍ය මණ්ඩලීය රාජ්‍ය නායකත්ව සමුළුවට සත්කාරකත්වය ලබාදීමට හැකිවීම අප රට ලද විශාල භාග්‍යක්.ඇතැමුන් අහනවා මෙවැනි සමුළුවකට මුදල් වියදම් කිරීමෙන් ‍ලබාගත හැක්කේ කුමක්ද කියා‍. මේවා හුදු දේශපාලන පරමාර්ථ මත ඉදිරිපත් කරන තර්ක විදිහටයි මා දකින්නේ. මොකද යුද්ධය නිමාවීමත් සමඟම ඇතැම් බටහිර ජාතීන් ශ්‍රී ලංකාව පිළිබඳ විවිධ විවේචන කරමින් මානව හිමිකම් උල්ලංගනය කරන රටක් ලෙස අප රටට චෝදනා එල්ල කරනවා. කාගේ හෝ කියුම් බහකට රැවටිලා අප රට කෙරෙහි එවැනි මතයක හිටියත් මේ සමුළුවේදී අපි නිසි පිළිතුරුදී තිබෙනවා. එසේම ඒ අයට අපි ඇරයුම් කරා මේ රටට ඇවිත් සත්‍ය සියසින් දැක ගැනීමට. අපට හංගන්න කිසි දෙයක් නැති නිසයි ජනාධිපතිවරයා එවැනි ඇරයුම් එම රාජ්‍ය නායකයන්ට කළේ. රටවල් 53ක ඉහළම නායෝජිතයන් මේ සමුළුවට පැමිණියේ මෙම සමුළුව මෙරට ‍පැවැත් වීම සම්බන්ධයෙන් දැවැන්ත විරෝධතා රටවල් පුරා මතුව ඇති අතරතු‍රේදීයි. බ්‍රිතාන්‍ය අගමැතිතුමා ඉන්දීය විදේශ ඇමැති වගේම කැනඩා නියෝජිතයනුත් මේ සමුළුව නියෝජනය කළේ ඒ රටවල්වල තිබූ විරෝධතා හමුවේදීයි‍. ඇත්තටම මේක ප්‍රතිඵලදායක සමුළුවක්. මේ සමුළුව පැවැත් වීමෙන් රට ගැන තිබූ මතය වෙනස් කිරීමට අපට හැකිවුණා. ඕස්ට්ට්‍රේලියා අගමැති, නවසීලන්ත අගමැති ‍වගේම දකුණු අප්‍රිකානු ජනාධිපති අපි ලබා ඇති දියුණුව වගේම මේ මොහොතේ ජාත්‍යන්තරයෙන් අපට ලැබිය හැකි සහයෝගය පිළිබඳව ලෝකයට හොඳ පණිවුඩයක් ලබාදුන්නා. ඒක මිල කරන්න බැරි ‍තරම් වටිනා දෙයක්. අනෙක් අතට හොඳ මිත්‍ර සබඳතාවකුත් ගොඩනැගී තියෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n1311228</link>
    <topic>ඇමැති වාසුගේ වැඩපිළිවෙළට පොදු රද මඬුළු තරුණ නායකත්ව‍ෙය් පැසසුම්</topic>
    <author/>
    <content>පොදු රාජ්‍ය මණ්ඩලීය රාජ්‍ය නායක සමුළුවට සමගාමීව පවත්වනු ලැබූ පොදුරාජ්‍ය මණ්ඩලීය තරුණ නායකත්ව සමුළුවට සහභාගී වූ ඉන්ටර්නැෂනල් එලාට් ජාත්‍යන්තර සංවිධානයට අනුබද්ධිත ව්‍යාපෘතියේ තරුණ නායකයින් පිරිසක් ජාතික භාෂා හා සමාජ ඒකාබද්ධතා අමාත්‍යාංශයේදී ඇමැති වාසුදේව නානායක්කාර මහතා මුණ ගැසුණහ.ශ්‍රී ලංකාව තුළ ක්‍රියාත්මක වන සමාජ ඒකාබද්ධතා වැඩපිළිවෙළ පිළිබඳව දීර්ඝ වශයෙන් තොරතුරු විමර්ශනය කරනු ලැබූ එම තරුණ පිරිස් යුද්ධයෙන් පසු ශ්‍රී ලංකාව තුළ ජනවාර්ගිකයන් අතර අනෝන්‍ය සුහදබව එකමුතුකම ගොඩනැගීම සඳහා අමාත්‍යාංශය විසින් සිදු කරගෙන යන වැඩපිළිවෙළ පිළිබඳව සිය ප්‍රසාදය හා ගෞරවය පිරිනමන ලදී.ශ්‍රී ලංකාවතුළ රාජ්‍ය භාෂා ප්‍රතිපත්තිය නිවැරැදිව ක්‍රියාත්මක කිරීම සම්බන්ධව අමාත්‍යාංශය සකස් කර ඇති පස් අවුරුදු සැලැස්ම පිළිබඳව පූර්ණ පැහැදිලි කිරීමක් කරනු ලැබූ ඇමැති වාසුදේව නානායක්කාර මහතා දැනටමත් අමාත්‍යාංශයේ නිර්දේශ මත ප්‍රදේශවල ජනවාර්ගික පදනම අනුව ද්විභාෂා ප්‍රාදේශීය ලේකම් කොට්ඨාස 64ක් නම් කර ඇති අතර එය ජනවාර්ගික අවශ්‍යතාව මත 110 දක්වා වැඩි කිරීමට කටයුතු කර ඇති බව පැහැදිලි කළේය.මෙයට අමතරව සියලු රාජ්‍ය ආයතන සඳහා භාෂා ප්‍රතිපත්තිය ක්‍රියාත්මක කිරීම සම්බන්ධව මාර්ගෝපදේශ අත්පොතක් ලබාදී ඇති බවත් සියලු රාජ්‍ය ආයතන ක්‍රමානුකූලව පියවරෙන් පියවර දැනුවත් කිරීම සඳහා අමාත්‍යාංශය ගෙන ඇති වැඩපිළිවෙළ පිළිබඳවත් මෙම නියෝජිත පිරිසට ඇමැතිතුමා කරුණු පැහැදිලි කළේය.තිස් වසරක යුද්ධයකට පසුබිම් වූ භාෂා විෂමතාව තුරන් කර ජනවාර්ගික ඒකාබද්ධතාව වෙනුවෙන් අමාත්‍යාංශය ගෙන යන වැඩපිළිවෙළ ජාත්‍යන්තර මට්ටමක පවතින බවත් මෙම වැඩපිළිවෙළ අනිකුත් රටවල්වලට ද ආදර්ශයක් වන බවත් එම තරුණ නායකයෝ කීහ.අමාත්‍යාංශ ලේකම් එම්.එස්. වික්‍රමසිංහ, ජ්‍යෙෂ්ඨ සහකාර ලේකම් එස්.එල්.එම්. හසීම් මහත්වරුද මෙම තරුණ හමුවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n1311229</link>
    <topic>ධීවර පරීක්ෂකවරුන් 45කට පත්වීම්</topic>
    <author>බුද්ධිකා ඉඹුලාන</author>
    <content>ධිවර ජනතාව වෙනුවෙන් කාරුණික හා ගුණාත්මක සේවාවක් ලබා දීම ධිවර පරීක්ෂක වරුන්ගේ වගකීම හා යුතුකම වන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය. මෙරටේ ආර්ථික සංවර්ධනයට විශාල දායකත්වයත් සපයන ධීවරයාව ආරක්ෂා කර ගැනීම අප සැමගේ වගකීමක් බැවින් වඩාත් කාර්යක්ෂම සේවාවක් සැපයීමෙන් ධීවරයා නඟා සිටුවීමට ධීවර ජනතාව සමඟ කටයුතු කරන නිලධාරීන් සිතට ගත යුතු බව ද ඇමැතිවරයා කීය.නවක ධීවර පරීක්ෂකවරුන් 45 දෙනකුට පත්වීම් ලිපි ප්‍රදානය නිමිත්තෙන් අමාත්‍යාංශ ශ්‍රවණාගාරයේ පැවැති උත්සවයේදී ඇමැතිවරයා මෙම අදහස් පළ කළේය.එහිදී ඔහු මෙසේද කීවේය.1979 න් පසුව ධීවර දෙපාර්තමේන්තුවට වැඩිම ධීවර පරීක්ෂකවරු පිරිසක් බඳවා ගත් ප්‍රථම අවස්ථාව මෙයයි. ඒ වගේම මා හුඟක් සතුටු වෙනවා ඔබ අතර උතුරු-නැඟෙනහිර පළාත්වලින් පැමිණි තරුණ තරුණියන් 22 කුත් සිටිනවා. ඒ තරුණ තරුණියන් ධීවර පරීක්ෂකවරු ලෙස උතුරු-නැඟෙනහිර ධීවර ප්‍රජාවට විශාල සේවාවක් කරන්න පුළුවන්. ඒ ප්‍රදේශවල ධීවර ජනතාවට ඔබගේ උපරිම සේවය ඉටු කරන්න ඕනෑ. ඔබ සැමට මෙවැනි පත්වීම් ලැබෙන්නේ අපේ ධීවර කර්මාන්තය නිසයි. ධීවර කර්මාන්තයක් නොමැති නම් ඔබට මෙවැනි රැකියාවකුත් නැහැ. ඒ නිසා ඔබ සැමගේ යුතුකම මෙන්ම වගකීම වන්නේ හැකි හැම මොහොතේම ධීවරයා වෙනුවෙන් සේවය කිරීමයි. ඒ වගේම ඔබ සැමගේ අනාගතය වෙනුවෙන් ඔබගේ තනතුරු ධීවර නිලධාරී ලෙස උසස් කරන්නට අපි බලාපො‍රොත්තු වෙනවා. ඒ වගේම විදෙස් පුහුණුව ලබාදී ඔබට ආකර්ෂණීය වැටුපක් ද ලබා දීමට ද කටයුතු යොදනවා.ධීවර අමාත්‍යංශ ලේකම් ආචාර්ය ඩී.එම්. ආර්.බී.දිසානායක, ධීවර අධ්‍යක්ෂ ජනරාල් නිමල් හෙට්ටිආරචිචි, ධීවර දෙපාර්තමේන්තුවේ අධ්‍යක්ෂ එන්.නන්දසේන මහත්වරු ඇතුළු නිලධාරීහු ද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112210</link>
    <topic>ලංකාවට ඇවිත් බ්‍රිතාන්‍ය අගමැති බෙදුම්වාදයට උඩගෙඩි දුන්නා</topic>
    <author>චන්දිමා එදිරිමාන්න</author>
    <content>බ්‍රිතාන්‍ය අගමැතිවරයා ශ්‍රී ලංකාවට පැමිණ හැසිරුණේ බෙදුම්වාදය පෝෂණය කිරීම හා ශක්තිමත් කිරීම පිණිස බවත් මේ රටට සතුරු ක්‍රියාමාර්ග රැසක් ඔහු විසින් ගනු ලැබු බවත් ජාතික නිදහස් පෙරමුණ අවධාරණය කරයි.බ්‍රිතාන්‍ය අගමැති ඩේවිඩ් කැමරන් මහතා පොදු රාජ්‍ය මණ්ඩලයීය රාජ්‍ය නායකයකු ලෙස පැමිණ සියලු රාජ්‍ය තාන්ත්‍රික වරප්‍රසාද සිත් සේ භුක්ති විඳිමින් ශ්‍රී ලංකාවට පසමිතුරු ලීලාවෙන් කටයුතු කිරීම සමාන කළ හැක්කේ 'කාපු තැන පැහැරීමක්" ලෙස යැයි ද එම පෙරමුණ පෙන්වා දෙයි. එසේ කටයුතු කිරීම බ්‍රිතාන්‍යයේ 'වත්මන් වික්ටෝරියානු සම්ප්‍රදාය" දැයි ඩේවිඩ් කැමරන් මහතාගෙන් එම පෙරමුණ ප්‍රශ්න කර සිටියි.කොළඹ දී පැවැති හමුවකදී ජාතික නිදහස් පෙරමුණේ දේශපාලන මණ්ඩල සභික, නියෝජ්‍ය ඇමති වීරකුමාර දිසානායක මහතා මෙම අදහස් පළ කළේය.එහිදී වීරකුමාර දිසානායක මහතා මෙසේද කීය.රාජ්‍ය නායක විධායක සැසිය පැවැත්වෙන අතරතුර ඔහු ඊට සහභාගී නොවෙමින් උතුර බලා පිටත්ව ගොස් යාපනය පුස්තකාලයේදී උතුරු පළාත් සභා මහ ඇමැති සී. වී. විග්නේෂ්වරන් මහතා හමුවී සාකච්ඡා කොට තිබුණා. හිතාමතාම එම සාකච්ඡාව සඳහා කිසිම කලඑළියක් නැති ස්ථානයක් තෝරා කබල් පුටු දෙකක වාඩි වී සාකච්ඡා කරන දර්ශන චැනල් 4 මගින් ලොව පුරා විකාශය කරනු ලැබුවා. ඩේවිඩ් කැමරන් මෙහෙම ස්ථානයකට වී සාකච්ඡා කරනු ලැබුවේ දෙමළ නායකයන්ට කුඩම්මාගේ සැලකිල්ලක් තිබෙන බව ලෝකයට පෙන්වන්නයි. උතුරේ දෙමළ ජනතාවගේ මානව අයිතිවාසිකම්, ප්‍රජාතාන්ත්‍රික අයිතිවාසිකම් දිගින් දිගටම උල්ලංඝනය වෙමින් පවතින බව පෙන්වන්නයි ඩේවිඩ් කැමරන්ට අවශ්‍ය වී තිබුණේ. රාජ්‍ය නායකයකු ලෙස රාජ්‍ය නායක සමුළුව අර්ථවත් කිරීම පසෙකලා බ්‍රිතාන්‍ය අගමැතිවරයා අපට පසමිතුරු ස්ථාවරයක සිට දිගින් දිගටම කටයුතු කළා. උතුරේ මහ ඇමැතිවරයා හමු වීමෙන් පසු, කැමරන් මහතා උදයන් පුවත්පත් ආයතනයට ගොස් තිබුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112211</link>
    <topic>අතිවිශාල ජනකායක් මැද අවසන් කටයුතු සිදු වෙයි</topic>
    <author>@ මාතර සමූහ</author>
    <content>කුරිරු ලෙස පසුගිය 16 වැනිදා ඝාතනයට ලක්වූ මාතර කොට්ඨාස දූෂණ මර්දන අංශයේ පොලිස් කොස්තාපල් ඩබ්ලිව්.ඒ. සුනිල් සහ ඔහුගේ බිරිය වන අප්සරා සමන්මලී යන යුවළගේ අවසන් කටයුතු පෙරේදා (20) සවස අති විශාල ජනකායකගේ සෝ සුසුම් මැද පොලිස් උත්තමාචාර සහිතව කඹුරුපිටිය උල්ලලවාස්මුල්ල පවුලේ සුසාන භූමියේදී මිහිදන් විය.මෙම අවසාන කටයුතු සඳහා 3000කට වැඩි ජනකායක් සහ පොලිස් නිලධාරීන් 500කට වැඩි පිරිසක් සහභාගී වී සිටියහ. පොලිස්පති එන්.කේ. ඉලංකෝන් මහතාද මිය ගිය කොස්තාපල් සුනිල් මහතාට අවසන් ගෞරව දැක්වීමට පැමිණ සිටින ලදී.තංගල්ල මාතර කොට්ඨාස භාර නියෝජ්‍ය පොලිස්පති මැකර්ති පෙරේරා, මාතර පොලිස් අධිකාරී (1) ඩබ්ලිව්.පී.විමලසේන යන මහත්වරුන්ගේ ප්‍රධානත්වයෙන් පොලිස් ආචාර පෙළපාලිය පවත්වා ආචාර්ය වෙඩිමුරය තැබීමෙන් පසු මිහිදන් කටයුතු සිදු කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112212</link>
    <topic>කැමරන්ගේ මුහුණට මුරලිගෙන් දුෂ්රා පන්දුවක්</topic>
    <author/>
    <content>ක්‍රිකට් ලොවේ කිරුල පලන් මුත්තයියා මුරලිදරන් අද අතිශය කීර්තිධර පුද්ගලයකු වශයෙන් මුළු ලෝකයේම ගෞරවය ලබා සිටියි.බ්‍රිතාන්‍ය අගමැති ඩේවිඩ් කැමරන් මහතාගේ මුහුණටම තම දුෂ්රා පන්දුව එල්ල කරමින් මුරලිදරන් ලබා ගත්තේ අති විශිෂ්ට ජාතික විකැට්ටුවක් බව පාර්ලිෙම්න්තු මන්ත්‍රී ඒ.එච්.එම්. අස්වර් මහතා නිවේදනයක් නිකුත් කරමින් පැවසීය. ඒ නිවේදනයේ මෙසේද සදහන් වේ.බ්‍රිතාන්‍ය අගමැතිතුමා යාපනයේ කල සංචාරයේදී සමහර කාන්තාවෝ කැමරන් මහතා ඉදිරියේ රඟ දැක්වූ නාටකය තමන්ට නුරුස්සන බව මුරලිදරන් කැමරන්ගේ මුහුණටම පැවසීමෙන් කැමරන් බිංදුවට ම දැවී ගියේය.යාපනයේ තතු සෙවීමට ගිය බ්‍රිතාන්‍ය අගමැතිවරයා, එහි මුස්ලිම් ප්‍රදේශයට නොගියේ ඇයිදැයි අපි බ්‍රිතාන්‍ය අගමැතිතුමාගෙන් අසන්නෙමු. මිලේච්ඡ කොටින් විසින් යාපනයේ පාරම්පරිකව ද්‍රවිඩ ජනතාවත් සමඟ සහෝදරත්වයෙන් වාසය කළ එක් ලක්ෂයක් පමණ මුස්ලිම් ජනතාව එක රැයින්ම යාපනයෙන් පලවා හැරීම පිළිබඳ සෝචනීය කතාව කැමරන් මහතා දැන සිටියේ නැත්ද? යාපනයේ මුස්ලිම්වරු වාසය කළ ප්‍රදේශයට ඔහු ගියා නම් කුරිරු යුද්ධයෙන් බැට කෑ මුස්ලිම් කාන්තාවන්ගේ අඳෝනාව හා කඳුළු වැගිරීම් ඔහුට රිසි ලෙස දැකබලා ගන්නට හැකිව තිබුණා. චැනල් - 4 එකපැත්තක් දකිනවා සේ ඩයස් පෝරාව සතුටු කිරීමට කැමරන් මහතා යාපනයේ එක සුළු පැත්තක් පමණක් බැලීමෙන් සත්‍ය කෙසේ ද, ඔහු වටහා ගන්නේ? මානව අයිතිවාසිකම් හා ප්‍රජාතන්ත්‍රවාදයේ මුර දේවතාවයි. ලොවට අඬගසා කියන බ්‍රිතාන්‍ය අගමැතිවරයා මෙසේ හැසිරීම මුළු බ්‍රිතාන්‍යයටම අවනම්බුවක් නොවන්නේද? බ්‍රිතාන්‍ය අගමැතිවරයාගේ ලංකා සංචාරය එම රටේ නම්බුව රැකීමට කිසිසේත් ඵලක් නොවූ බවත්, එංගලන්තයේ වාසය කරන ද්‍රවිඩ ඡන්ද දායකයන්ගේ ඡන්ද පෙට්ටිය පමණක් බලා ඔහු කතා කර ඇති බවට ප්‍රසිද්ධ ගාඩියන් පුවත්පත අදහස් පල කර තිබේ.එසේ නම් අපේ මුත්තයියා මුරලිදරන් දේශප්‍රේමීත්වයෙන් ඔද වැඩුණු නිර්භීත හා එඩිතර ශ්‍රී ලාංකිකයෙකු බව මොනවට ප්‍රත්‍යක්ෂවේද?ලංකාවේ උපන් මිනිසුන් වශයෙන් සිංහල, ද්‍රවිඩ, මුස්ලිම්, මැලේ, බර්ගර් ආදි සියලුම ජන කොටස් වලට මුරලිදරන් කදිම නිදසුනක් වී තිබීම අප සියලු දෙනාගේම සතුටට කරුණක් වේ. ඔහුට අපි ජය පතමු..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112213</link>
    <topic>මහියංගණය ප්‍රා.සභාපතිගේ බිරිය දිවි කෙළවර කැර ගනී</topic>
    <author>අසේල කුරුළුවංශ</author>
    <content>මහියංගනය ප්‍රාදේශීය සභාවේ සභාපතිවරයාගේ බිරිය ඊයේ (21) පෙරවරුවේ මහනුවර සුදුහුම්පොළ ප්‍රදේශයේදී දුම්රියට පැන සියදිවි කෙළවර කැර ගෙන තිබේ. මෙසේ මිය ගොස් ඇත්තේ විජේරත්න පොඩිමැණිකේ (41) නමැති දෙදරු මවකි. ඇය ඊයේ (21) පෙරවරුවේ නාවලපිටිය සිට මහනුවර බලා ධාවනය කෙරන දුම්රියට සුදුහුම්පොළ නාගරික ගිනි නිවීම් ඒකකය අසලදී පැන දිවි හානිකර ගෙන තිබෙන බව පොලිස් පරීක්ෂණ මඟින් අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112214</link>
    <topic>ජාතික දුම්රිය කෞතුකාගාරයක් පිහි‍ටුවීමට පියවර</topic>
    <author>ශීලා උඩුවර</author>
    <content>ර්‍ශ්‍රි ලංකා දුමිරිය සේවයට‍ වසර 150 ක් පිරිම සැමරීම නිමිත්තෙන් ජාතික දුම්රිය කෞතුකාගාරයක් පිහි‍ටුවීමට ප්‍රවාහන අමාත්‍යාංශය පියවර ගනි. දුම්රිය දෙපාර්තහමේන්තුව පිහිටුවා ලබන දෙසැම්බර් මස 27 වැනි දිනට වසර 150 ක් පිරෙයි.මෙම කෞතුකාගාරය කඩුගන්නාව දුම්රිය ස්ථානය‍ට යාබඳව පිහිටුවිමට බලාපොරොත්තු වන අතර ඒ සඳහා දුම්රිය දෙපාර්තමේන්තුව සතු අක්කර 6ක භුමියක් තෝරාගෙන තිබේ. ප්‍රවාහන ඇමති කුමාර වෙල්ගම මහතා විසින් අමාත්‍ය මණ්ඩලයට ඉදිරිපත් කිරිමට නියමිතය‍.මූලික අදියර සඳහා රු. මිලියන 144 ක් වෙන් කෙරේ. ඓතිහාසික ව‍ටිනාකමින් යුත් යන්ත්‍රෝපකරණ සංරක්ෂණය කර ගැනීම සඳහා ප්‍රදර්ශන මධ්‍යස්ථානථ තොරතුරු මධ්‍යස්ථාන, පුස්තකාල, සිහිවටන අලෙවි මධ්‍යස්ථාන , විවේකාගාර, ආපනශාලා ආදිය මේ සමග ඉදිකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112215</link>
    <topic>අප්පලා පුතාලා එකතු වෙලා ලොතරැයි සුනිල්ට ගුටි දීලා</topic>
    <author>තෙන්නකෝන් කුලසේකර</author>
    <content>ලොතරැයියක් ඇදුණැයි කියා බොරු කරමින් විවාහයක් කැර ගැනීමට ගිය තරුණයකුට වූ මේ ඇබැද්දිය වාර්තා වන්නේ පොළොන්නරුවේ අරලගන්විල ප්‍රදේශයෙනි.තිස් හැවිරිදි වියේ පසුවන ඔහුගේ ගමක් රටක් ගැන දන්නා කිසිවෙක් නැත. කුඹුරු වපුරන කාලයේදී මෙන්ම ගොයම් කපන කාලයේදීත් ඔහු මේ ගොවි ගම්මානයට පැමිණ කුඹුරු හිමියකුගේ නිවසේ නතර වී කුලී වැඩ කරයි. ඔහු 'සුනිල්' ලෙසින් අපි නම් කරමු.පසුගියදා ගම පුරා පැතිර ගියේ සුනිල්ට ලක්ෂ දහයක ලොතරැයියක් ඇදුණු බවය. එහෙත් සුනිල් මේ පිළිබඳ මුනිවත රැක්කේය.දින කිහිපයකට පසුව මේ තරුණයා අසල්වැසියකුගේ මාර්ගයෙන් ගමේ රූමත් තරුණියකට විවාහ යෝජනාවක් ඉදිරිපත් කළේය. 'දස ලක්ෂපතියා' ඇය විවාහ කැර ගැනීමට කැමැත්තෙන් සිටින බව අසල්වැසියා තරුණියගේ පාර්ශ්වයට දැන්වීය. තරුණියගේ පියා ද වැඩිමහලු සොහොයුරන් දෙදෙනා ද මේ යෝජනාව තරයේ ප්‍රතික්ෂේප කළද ඇගේ මවගේ අදහස වූයේ දියණිය මේ 'දස ලක්ෂපතියාට' කරකාර බැන්ද විය යුතු බවය.පසුගිය දිනෙක සවස් යාමයේ සුනිල් තරුණියගේ නිවසට පැමිණියේ විවාහ යෝජනාව ගෙන ගිය අසල්වැසියාද සමඟිනි. පිරිස ආ ගිය තොරතුරු කතා කරමින් සිටියදී දස ලක්ෂයේ ලොතරැයි දිනුමේ මාතෘකාවටද පිවිසියහ.තරුණයා පවසන්නේ අමූලික බොරුවක් බව වැඩිවේලා යන්නට මත්තෙන් ගෙහිමියන්ට අවබෝධ විය. හිටි හැටියේම අප්පා පුතාලා එක්වී සුනිල් වටකර ගෙන ඔහුට ගුටි මුර එල්ල කරන්නට වූ අතර කෙසේ හෝ පණ බේරා ගෙන එතැනින් ගැලවී යාමට සුනිල් සමත් විය.ඔහු දැන් ඒ ගම අතහැර ගොස් තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112216</link>
    <topic>පෞද්ගලික සමාගමකින් කල්බදු පහසුකම් ගන්න ව්‍යාජ ලේඛන සකස් කළ බස් රථ හිමිකරු දැලේ</topic>
    <author>@අනුරාධපුර - මධ්‍යම විශේෂ</author>
    <content>පෞද්ගලික සමාගමකින් කල්බදු පහසුකම්ක් ලබා ගැනීම සදහා අවශ්‍ය ලේඛන වලට ව්‍යාජ ලෙස උතුරු මැද පළාත් මාර්ගස්ථ මගී ප්‍රවාහන අධිකාරියේ හිටපු සභාපතිවරයාගේ ලිපි ශිර්ෂය නිල මුද්‍රාව සහ අත්සන සහිත ලිපියක් ඇතුලත් කල බස් රථ හිමියෙකු අනුරාධපුර මුලස්ථාන පොලීසියේ විශේෂ අපරාධ විමර්ශන අංශය මගින් අත්අඩංගුවට ගෙන ඇත.අත්අඩංගුවට ගත් සැකකරු සහෝදරයාගේ නමින් තවත් බස් රථයක් මිලදී ගැනීමට අදාළ ලේඛනය කඩිනමින් සමාගමට ඉදිරිපත් කල අවස්ථාවේ ලේඛනය පිළිබදව සැක සිතූ කල්බදු ආයතනයේ නිළධාරීන් ඒ පිළිබදව අනුරාධපුර විශේෂ අපරාධ විමර්ශන අංශයට දන්වා ඇත. එම ලිපිය ව්‍යාජ එකක් බවට තහවුරු කරගත් විශේෂ අපරාධ විමර්ශන අංශය සැකකාර බස් හිමියා අත්අඩංගුවට ගෙන ඔහුගෙන් ඒ පිළිබදව ප්‍රශ්න කර ඇත. සැකකරු සතුව තිබු ව්‍යාජ ලේඛනයක් පරිඝණකයක් හා එහි උපාංග විශේෂ අපරාධ විමර්ශන අංශය මගින් අත්අඩංගුවට ගෙන ඇත.තමන්ට බස් රථයක් තිබෙන බවත් එහි වාරික නිසි ආකාරව නොගෙවීම නිසා තවත් බස් රථයකට කල්බදු පහසුකම් ලබා ගැනීමට අවශ්‍ය වුවත් මහ බැංකුව විසින් තමන් අසාදු ලේඛන (ඊක්ජන ඛසිඑ) ගත කර ඇති හෙයින් බස් රථයට කල්බදු පහසුකම් ලබා ගැනීමට නොහැකි වු බව ඔහු පවසා ඇත.එම නිසා මාර්ගස්ථ මගී ප්‍රවාහන අධිකාරියේ හිටපු සභාපතිවරයා විසින් දැනට තමන් සතුව තිබෙන බස් රථයට මීට පෙර මාර්ග බලපත්‍රයක් නිකුත් කරීම සම්බන්ධයෙන් ලබාදුන් ලිපිය හිස්තැන් සිටින සේ ජායා පිටපත් කර ඊට තමන් සතුව තිබෙන පරිඝණකයෙන් සහෝදරයාගේ තොරතුරු ඇතුලත් කර කල්බදු පහසුකම ලබා ගැනීමට උත්සහ කල බව ඔහු පොලීසියට පවසා ඇත.බස් රථයකට කල්බදු පහසුකම් ලබා ගැනීම සදහා කූඨ ලේඛනයක් සකසා වරදක් සිදුකල බව ඔහු පොලීසිය හමුවේ ද පිළිගෙන ඇත. අත්අඩංගුවට ගත් සැකකරු අනුරාධපුර ප්‍රධාන මහේස්ත්‍රාත් අධිකරණයට ඉදිරිපත් කිරීමෙන් අනතුරුව වරද පිළිගැනීම නිසා රුපියල් ලක්‍ෂයක ඇප මත මුදා හැරීමට අනුරාධපුර ප්‍රධාන මහේස්ත්‍රාත් අතිරේක දිසාවිනිසුරු රැවන්දිකා මාරසිංහ මහත්මිය නියෝග කර ඇත.මෙසේ ඇප මත මුදා හැරුනේ තඹුත්තේගම ආයුර්වේදය අසල පදිංචි එම්.එස් බංඩාර (47) යන අයයි.අනුරාධපුර මුලස්ථාන පොලීසියේ ස්ථානාධිපති ප්‍රධාන පොලිස් පරීක්‍ෂක තිස්ස විතාන මහතාගේ උපදෙස් මත අනුරාධපුර විශේෂ පඅරාධ විමර්ශන අංශයේ ස්ථානාධිපති පොලිස් පරීක්‍ෂක ඩී.එම්.ඩී.සී දිසානායක මහතාගේ උපදෙස් මත සැකකරු අත්අඩංගුවට ගෙන ඇති අතර එම අංශයේ පොලිස් කොස්තාපල් 36946 ජයවර්ධන මහතා සැකකරු අධිකරණයට ඉදිරිපත් ‍ෙකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112217</link>
    <topic>ඇලහැර පොල් අතුවාඩිය ප්‍රදේශයේ දී තියුණු ආයුධයකින් කපා කාන්තාවක ඝාතනය කරලා</topic>
    <author>@ ඇලහැර සමූහ</author>
    <content>මිය ගිය ආරියවතීඇලහැර පොල්අතුවාඩිය ප්‍රදේශයේදී පෙරේදා (20) රාත්‍රී තියුණු අවියකින් කපා කාන්තාවක් ඝාතනය කැර තවත් කතකට බරපතළ තුවාල සිදු කළ ඝාතකයා පලාගොස් තිබේ.මෙසේ මරණයට පත්ව ඇත්තේ පොල්අතුවාඩිය ප්‍රදේශයේ පදිංචිව සිටි පස්දරු මවක් වූ හැට හැවිරිදි එම්.ජී. ආරියවතී නමැත්තියකි. කැපුම් තුවාල හේතුවෙන් බරපතළ තුවාල ලබා ඇති පනස්පස් හැවිරිදි ආර්.වී. අනුලාවතී නමැත්තිය දඹුල්ල රෝහලට ඇතුල් කළ බව පොලිසිය පවසයි.බරපතළ තුවාල ලබා ඇති තැනැත්තිය සමඟ ජීවත්වන බව කියන ඇගේ අනියම් පුරුෂයා නිවසින් බැහැරයාම නිසා ඇගේ තනිවට අසල්වැසි මියගිය කත පැමිණ ඇති බවට හෙළිව තිබේ.ඝාතනය වූ කාන්තාව එම නිවස අසල බිම කැපුම් තුවාල සහිතව මියගොස් සිටි බවද තුවාල ලැබූ කාන්තාව නිවස තුළ වැටී සිටි බවද පොලිසිය කීය.මෙම ඝාතනය කළ බවට සැක කෙරෙන මෙම ප්‍රදේශයේම පදිංචි තරුණයෙක් පිළිබඳ පොලිසිය පරීක්ෂණ පවත්වයි. සිද්ධිය වීමත් සමඟම සැකකාර තරුණයා ප්‍රදේශයෙන් අතුරුදන්ව ඇති බව පොලිසිය සඳහන් කරයි.බකමූණ පොලිසියට ලැබුණු දුරකථන ඇමතුමක් මත සිද්ධිය වූ ස්ථානයට පැමිණෙන විටත් තුවාල ලබා සිටි තැනැත්තිය ප්‍රදේශවාසීන් බකමූණ රෝහල වෙත රැගෙන ගොස් තිබිණි. පසුව වැඩිදුර ප්‍රතිකාර සඳහා දඹුල්ල රෝහලට මාරුකර යවා ඇත.හිඟුරක්ගොඩ සහකාර පොලිස් අධිකාරී පරාක්‍රම ඒකනායක මහතාගේ උපදෙස් පරිදි බකමූණ පොලිසියේ ස්ථානාධිපති පොලිස් පරීක්ෂක පාලිත ඉලංගන්සේකර මහතා ඇතුළු පොලිස් කණ්ඩායමක් සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112218</link>
    <topic>සබරගමු උප කුලපති ඇතුළු 48කට නොතිසි</topic>
    <author>නෙල්කා මැදගෙදර</author>
    <content>සබරගමුව විශ්ව විද්‍යාලයෙහි සිසුන් පිරිසකගේ ශිෂ්‍යභාවය අහෝසි කිරිමට ගෙන ඇති තීරණය සම්බන්ධයෙන් කරුණු දැක්විමට ලබන දෙසැම්බර් මස 11 වැනිදා අධිකරණයෙහි පෙනී සිටින ලෙස එම විශ්වවිද්‍යාලයෙහි උපකුලපතිවරයා, සනාතන සභා සාමාජිකයන් ඇතුළු 48 දෙනකුට දැනුම් දෙමින් අභියාචනාධිකරණය නොතිසි නිකුත් කෙළේය.ශිෂ්‍යභාවය අහිමි වූ සිසුන් දහසය දෙනකු විසින් ගොනු කරන ලද ‍රිට් පෙත්සම් දහසයක් සලකා බැලූ අභියාචනාධිකරණය මෙලෙස නොතිසි නිකුත් කෙළේය.අභියාචනාධිකරණ විනිසුරු අනිල් ගුණරත්න මහතා ඉදිරියෙහි මෙම පෙත්සම් කැඳවන ලදි. ඒ.පි.ඩබ්ලිව්. චමිත් ප්‍රසාද් ඇතුළු පිරිසක් මෙහි පෙත්සම්කරුවෝ වූහ.සබරගමුව විශ්වවිද්‍යාලයෙහි උපකුලපති මහාචාර්ය මහින්ද එස්.රූපසිංහ, සනාථන සභා සාමාජිකයන්, නිතිපතිවරයා ඇතුළු 48 දෙනකු පෙත්සම මගින් වගඋත්තරකරුවන් කොට සිටිති.ඉකුත් අගෝස්තු මස 8 වැනිදා ශිෂ්‍යාවන්ගේ නේවාසිකාගාරයට කඩා වැදි එහි සිටි ශිෂ්‍යාවන් මානසික පිඩාවට සහ හිංසාවට ලක්කළ බවට පෙත්සම්කාර සිසුන්ට චෝදනා එල්ල වි තිබේ.මෙම හේතුව නිසා සිසුන්ගේ ශිෂ්‍යභාවය අහෝසි කිරිමට තීරණය කර ඇති බැවින් ශිෂ්‍ය හැඳුනුම්පත ඇතුළු සියලු දෑ බාර දෙන ලෙස පෙත්සම්කාර සිසුන්ට බලධාරින් විසින් දන්වා තිබේ.නිදහසට කරුණු දැක්විමට අවස්ථාවක් හෝ නොදි නිසි විධිමත් පරික්ෂණයක් පැවැත්වීමෙන් තොරව සිය ශිෂ්‍ය භාවය අහිමි කිරිම අසාධාරණ සහ අත්තනෝමතික තීරණයක් බවට පෙත්සම්කරුවෝ පෙන්වා දෙති.එබැවින් එම තීරණය බල රහිත කරන ලෙස පෙත්සම්කරුවෝ අධිකරණයෙන් ඉල්ලා සිටිති.නීතිඥ නුවන් බෝපගේ මහතා පෙත්සම්කරුවන් වෙනුවෙන් පෙනි සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112219</link>
    <topic>කොන්දොස්තරට පහර දී මුදල් කොල්ල කෑ පාසල් සිසුන් සොයා පරීක්ෂණ</topic>
    <author>@ අනුරාධපුර මධ්‍යම විශේෂ</author>
    <content>ගලෙන්බිඳුණුවැව සිට කහටගස්දිගිලිය දක්වා ධාවනය වූ ලංකා ගමනා ගමන මණ්ඩලයට අයත් බස් රථයක කොන්දොස්තර වරයාට පහර දී ඔහු සතුව තිබූ බස්රථයේ මුදල් කොල්ලකා පළා ගිය බාලවයස්කාර පාසල් සිසුන් පිරිසක් අත්අඩංගුවට ගැනීම සඳහා ගලේබිඳුණුවැව පොලිසිය පරීක්‍ෂණ ආරම්භ කර ඇත.ශ්‍රී ලංකා ගමනා ගමන මණ්ඩලයට අයත් කැකිරාව ඩිපෝවේ 62-8011 දරණ බස්රථයේ කොන්දොස්තරවරයා පසුගිය 19 දා සවස කළ පැමිණිල්ලකට අනුව ගලෙන්බිදුණුවැව පොලිසිය පරීක්‍ෂණ ආරම්භ කර ඇත.බස් රථයට සැකකාර පාසල් සිසුන් පිරිස ගලෙන්බිඳුණුවැව 21 කොළණිය ප්‍රදේශයේ දී ගොඩ වී ඇති බවත් ඔවුන් බස්රථය තුළ කළහකාරි ලෙස හැසිරෙමින් සිටි අවස්ථාවේ බස් රථය තුළ කළහකාරි ලෙස නොහැසිරෙන ලෙස කොන්දොස්තරවරයා ඔවුන්ට උපදෙස් දී ඇත.ඉන් කිපුණු සිසුවකු කොන්දොස්තරවරයාට බස්රථය තුළදී පහර දී ඇත. ඒ අවස්ථාවේ කොන්දොස්තරවරයා ඔවුන්ගෙන් බෙරීම සඳහා බස්රථයේ සීනුව නාද කර බස් රථය නවත්වනවාත් සමඟම පා පුවරුවෙන් බිමට බසිද්දි සිසුන් පිරිසක් ඔහු පෙරලාගෙන පහර දී ඔහු සතුව තිබූ රුපියල් 7000 ක් පමණ වටිනා ජංගම දුරකථනයක් හා ගමනාන්ත කිහිපයකින් එකතු වී ප්‍රවේශ පත්‍ර පොත තුළ තිබූ රුපියල් 2650ක මුදලද කොල්ලකාගෙන පළාගොස් ඇත. සිද්ධියට සම්බන්ධ වූ සිසුන් සිවු දෙනකු පමණක් දුටුවහොත් හඳුනාගත හැකි බව කොන්දොස්තරවරයා පොලිසියට පවසා ඇත. ඔවුන් මෙවර සාමාන්‍ය පෙළ විභාගයට පෙනී සිටින සිසුන් කණ්ඩායමක් බවට පොලිසිය සැක පහළ කරයි.ගලෙන්බිඳුණුවැව පොලිසියේ ස්ථානාධිපති පොලිස් පරීක්‍ෂක මර්වින් ජේ. කරුණාසිංහ මහතාගේ උපදෙස් මත අපරාධ විමර්ශන අංශයේ ස්ථානාධිපති උ.පො.ප පී.එස් අබේරත්න මහතා ඇතුළු පිරිසක් සැකකාර පාසල් සිසුන් අත්අඩංගුවට ගැනීමට පරීක්‍ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=n13112220</link>
    <topic>කොළඹ අපරාධ කොට්ඨාසයේ ස්ථානාධිපතිට නොතීසි</topic>
    <author>#සිරන්ජනි කුමාරි</author>
    <content>බොරැල්ල මැගසින් බන්ධනාගාරය තුළ ඇති වු කැරැල්ලේදී සැකකාරියක සතු පවුම් අටක රන්ආභරණ අතුරුදන්වීමේ සිද්ධිය සම්බන්ධයෙන් අධිකරණයට කරුණු දැක්විමට කොළඹ අපරාධ කොට්ඨාසයේ ස්ථානාධිපතිවරයාට අධිකරණයේ පෙනි සිටින ලෙස දන්වමින් කොළඹ අතිරේක මහෙස්ත්‍රාත් කපිල දුෂන්ත එපිටමුල්ල මහතා පෙරේදා (20) නොතිසි නිකුත් කළේ ය.තමා සතු රන් ආභරණ බන්ධනාගාරය වෙත සටහන් යොදා බාර දුන්න ද නැවත එම භාණ්ඩ ඉල්ලා සිටිමේ දි එය බන්ධනාගාර කැරැල්ලේ දී නැති වුයේයැයි තමා වෙත බන්ධනාගාර නිලධාරින් ප්‍රකාශ කළ බවට සැකකාරිය අධිකරණය වෙත දැක්වු කරුණු සළකා බලමින් මහේස්ත්‍රාත්වරයා මේ නියෝග කළේ ය.වැලිකඩ පදිංචි ශිවලිංගම් ශාන්ති නමැත්තිය මේ සිද්ධියේ පැමිණිලිකාරිය වේ.වැලිකඩ පොලිසිය විසින් හෙරොයින් සම්බන්ධ චෝදනාවකට සැකකාරිය අත්අඩංගුව‍ට ගෙන අධිකරණයට ඉදිරිපත් කොට රක්ෂිතබන්ධනාගාරගත කිරීමෙන් අනතුරුව ඇය සිය රන්ආභරණ වැඩිදුර ආරක්ෂාව සඳහා ලොග් සටහන් ද යොදා බන්ධනාගාර සේප්පුවේ තැන්පත් කොට ඇත.තවමත් රක්ෂිතබාරයේ සිටින ඇය සිය නඩු කටයුතුවලට වියදම් කිරීම සඳහා රන්භාණ්ඩ උකස් කිරිමට යළි බන්ධනාගාරයෙන් ඉල්ලා සිටිමේ දී ඒවා බන්ධනාගාර කැරැල්ලේ දී අතුරුදන් වු බවට බන්ධනාගාර බලධාරින් පවසා සිටින බවට ඇය අධිකරණය වෙත දැනුම් දුන්නාය.අදාළ කරුණු සළකා බැලු මහෙස්ත්‍රාත් දුෂන්ත මහතා මේ සම්බන්ධයෙන් කරුණු සොයා බලා වාර්තා කරන ලෙස දන්වමින් කොළඹ අපරාධ කොට්ඨාසයේ ස්ථානාධිපතිවරයා නොතිසි නිකුත් කළේ ය.මැගසින් බන්ධනාගාරයේ නව පරිපාලන ව්‍යුහයට විරෝධය දක්වමින් ඉකුත් පෙබරවාරි 25වැනි දින රැදවියන් විසින් මේ ප්‍රචණ්ඩකාරි තත්ත්වය නිර්මාණය කර තිබිණ.මෙහිදි ලේඛනාගාර ගොඩනැඟිල්ල ගිනි තබා ලක්ෂ 47ක අලාභයක් සිදු වු අතර සිද්ධියෙන් රැදවියන් 26ක් හා බන්ධනාගාර නිලධාරින් හතරදෙනකු තුවාල ලබා රෝහල් ගත කෙරිණ.සිද්ධියට සම්බන්ධ සැකකාර රැදවියන් 57 දෙනෙක් පොලිසිය අත්අඩංගුවට ගෙන තිබු අතර ගිනි අවි හය හා උණ්ඩ රස පරික්ෂක වාර්තා සඳහා රස පරික්ෂකවරයා වෙත ඉදිරිපත් කර ඇති පොලිසිය සිද්ධියට අදාළ උධෘත නිතිපතිවරයා වෙතට ද ගොනු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r1311221</link>
    <topic>විදුලිය කපන්න ගිය ලංවිම නිලධාරීන්ට පන්න පන්නා කැත්තකින් කොටන්න හදලා</topic>
    <author>කන්තලේ සමූහ</author>
    <content>විදුලි බිල් නොගෙවීම සම්බන්ධව ලංකා විදුලි බල මණ්ඩලයේ නියමයන්ට අනුව විදුලි බිල ඉක්මවා යාම නිසා නිවසක විදුලිය විසන්ධි කිරීමට ගිය විදුලි කාර්මික නිලධාරින්ට පරුෂ වචනයෙන් බැණ කැත්තක් රැ‍ගෙන කොටන්නට ගියා යැයි කියන පුද්ගලයකු පිළිබඳව ඊයේ (21) කන්තලේ දිසා අධිකරණයට යොමු කිරීමට පියවර ගත් බව කන්තලේ පොලිසිය කියයි.පෙරේදා (20) පෙරවරු 11ට පමණ තම ප්‍රධාන නිලධාරින්ගේ නියෝග මත තවත් තිදෙනකු සමඟ කන්තලේ බණ්ඩාරනායක මාවතේ කැලුම් නමැති පුද්ගලයාගේ නිවසට ගොස් විදුලිය විසන්ධි කිරීමට සැරසෙද්දී “තොපි ලයිට් කපන්නද ආවේ” කියමින් දුව ගිය කැලුම් නැමැත්තා තමන් සමග ගිය විදුලි කාර්මික රත්නායක යන අයට කෙටීමට පැන්නූ බවට විදුලි කාර්මික චාර්ලිස් අප්පුහාමිලාගේ තිලකරත්න යන අය කන්තලේ පොලිසියට කරන ලද පැමිණිල්ලේ සඳහන් වේ.කැලුම් යන අයගේ බිරිඳ ද තමන්ට ඉතාමත් පහත් අසභ්‍ය වචන කියමින් බැණ වැදුණු බවද පැමිණිල්ලේ වැඩිදුරටත් සඳහන් වේ.මේ සම්බන්ධව විදුලි බල මණ්ඩලයේ සේවකයින් ඊයේ (21) උද්ඝෝෂණ ව්‍යාපාරයක් පැවැත්වීමට සූදානම් බවට ප්‍රදේශය පුරා ප්‍රචාරයක් ගියද එවැන්නක් සිදු නොවීය.කන්තලේ මූලස්ථාන පොලිස් ස්ථානාධිපති ප්‍රධාන පොලිස් පරීක්ෂක නිමල් බණ්ඩාර මහතාගේ උපදෙස් පිට විවිධ පැමිණිලි අංශයේ ස්ථානාධිපති දිසානායක මහතාගේ මෙහෙයවීමෙන් පොලිස් සැරයන් විජේරත්න (59110) මහතා වැඩිදුර පරීක්ෂණ මෙහෙයවයි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r1311222</link>
    <topic>පින්නවල ‘නෝනිට’ වසර 6ක්ම ආතරයිටිස්</topic>
    <author>@ රඹුක්කන උතුර සමූහවිපුල එස් කුමාරතුංග</author>
    <content>වසර හයක් තිස්සේ පින්නවල අලි අනාථාගාරයේ ආතරයිටීස් රෝගයෙන් පෙළෙන නෝනි ඇතින්නගේ ජීවිතය බේරා ගැනීමට කටයුතු කරන වෛද්‍ය කණ්ඩායම දැඩි වෙහෙසක් ගනියි.දැනට වසර හයකට ආසන්න කාලයක් තිස්සේ ප්‍රථිකාර ලබමින් පසුවන නෝනි ඇතින්නගේ පාද හතරටම ආතරයිටීස් හන්දි ආබාදය වැළදී තිබෙන බව පින්නවල අලි අනාථාගාරයේ පශු වෛද්‍ය නිලධාරී චන්දන රාජපක්ෂ මහතා පැවැසීය.පශු වෛද්‍යවරයා වැඩිදුරටත් රෝගී ඇතින්න පිළිබඳ පවසමින්, නෝනි ඇතින්නගේ රෝගී තත්ත්වය ඉතා උස්සන්න වූ අවස්ථාවලදී පවා අපි ප්‍රථිකාර ලබාදී සුව අතට පත්කර රංචුව වෙත මුදා හැරියා. නමුත් මෙවර නෝනි ඇතින්න ඉතා අසාධ්‍ය තත්ත්වයට පත්වෙලා. පාද හතරටම මේ රෝග ලක්ෂණ ඇවිත් සිටගෙන සිටීමටද අපහසුයි. නෝනිගේ ජීවිතය තවදුරටත් ‍බේරා ගැනීම සදහා විශේෂ ආධාරකයක් මත තබා කකුල් වලට බර නොවැ‍ටෙන සේ තබා ප්‍රථිකාර දෙනවා. මේ සදහා ක්රේන් එකක ආධාරයෙන් ඔසවා තැබීම සිදු කරනවා.කෑම ගැනිම අපහසු වුවත් මේ දිනවල ඉතා සුලුවෙන් කෑම ගන්නා බව අලි වසුරු වලින් පැහැදිලියි. නෝනිට ප්‍රථිකාර කිරිමට විශාල මුදලක් වැය වෙනවා. වයර්ස් එකක් සදහා රුපියල් 1,500ක් මෙන්ම එවැනි වයර්ස් 10ක් දිනකට ලබා දෙනවා. මේ සෑම දෙයකින්ම අපේ බලාපොරොත්තුව ඇතින්නගේ ජිවිතය බේරා ගැනිමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r1311223</link>
    <topic>මුහුදු රළෙන් විදුලි බලය</topic>
    <author>@ ඉමදුව සමුහ ලංකින්ද නානායක්කාර</author>
    <content>ලංකාවේ පළමු වරට මුහුදු රළ උපයෝගී කරගෙන විදුලිය නිපදවීමේ යන්ත්‍රයක්‌ ගාල්ල වලහන්දුවේ පදිංචි ගාල්ල මහින්ද විද්‍යාලයේ ආදි ශිෂ්‍යයකු වන ගාමිණී විජේසිරි මහතා නිපදවා ඇත. ඔහු දැනට කලහේ සුමංගල මහා විද්‍යාලයේ‍ මෝටර් යාන්ත්‍රික විද්‍යා ගුරුවරයාද වේ.මුහුදු රළ මගින් ඇතිවන චලනය උපයෝගී කරගෙන තල බඹරයක්‌ කැරකීමට සලස්‌වා එමගින් විදුලි යන්ත්‍ර ක්‍රියාකරවා විදුලිය නිපදවීම මේ තුළින් සිදු කෙරේ. මේ යන්ත්‍රය මුහුදු වෙරළේ සිට මීටර් දෙක තුනක්‌ පමණ මුහුදු ජලයේ පාවීමට තබා රළ උපයෝගී කරගෙන විදුලිය නිපදවීම සිදුකෙරේ. සාමාන්‍යයෙන් 4.5 ක වොල්ටීයතාවයකින් යුත් විදුලි බලයක්‌ මේ තුළින් ජනනය කළ හැකි වේ.සහසක්‌ නිපැයුම් නව නිර්මාණ තරගයට ඉදිරිපත් කිරීම සඳහා නිපද වූ මේ යන්ත්‍රය ඉවතලන පරණ යකඩ බඩු කඩවලින් ලබා ගත් උපකරණ හා කොටස්‌ වලින් නිමවා ඇත. මේ උපකරණය මුහුදු වෙරළේ සිට මීටර් 2-3ක් ඈතින් මුහුදු වතුරේ පාවීමට තැබූ විට මුහුදු රළ එන යන අවස්‌ථාවේදී මේ මගින් විදුලිය නිපදවයි. තද රළ පහරකදී පවා පාලනයකින් යුතුව විදුලිය නිපදවන්න හැකි මේ මගින් අඩු වියදමකින් විදුලිය නිපදවා රළ නැතිවන අවස්‌ථාවේදී පවා විදුලි සැපයුම විසන්ධි නොවී පවත්වාගෙන යෑමට නිපදවන විදුලි බලය ගබඩා කරගන්න හැකි බව ගාමිණී මහතා පවසයි.මෙය ආකෘතියක්‌ පමණයි. වැඩිදියුණු කළොත් ලංකාවේ විදුලිබල පද්ධතියට විශාල දායකත්වයක්‌ ලබාදෙන්න පුළුවන්. මේවාට පේට්න් නැහැ. ඒක අරගෙන පවත්වාගෙන යන්න අවුරුද්දකට යන වියදම් දරාගන්න අමාරුයි. මේ මගින් රටට වැඩක් ගත යුතුයි. සුමුදු මහතා, බටදූවේ මයිනර් වැඩපළේ මාසකෝරාල මහත්තයා, අපේ පාසලේ විදුහල්පතිතුමා ඇතුළු ආචාර්යමණ්‌ඩලය සිහිපත් කළ යුතු යැයි ගාමිණී විඡේසිරි මහතා පවසයි.ට්‍රල් ලීටරයකින් කිලෝමීටර් 95 ක්‌ ධාවනය කළ හැකි යතුරුපැදියක එන්ජිමක්‌ ලෝකයේ පළමු වරට ඩීසල් බලයෙන් ධාවනය කළ හැකි යතුරු පැදියක්‌ හා අඩු වියදමකින් කුඩා එන්ජිමක්‌ සවිකළ පාපැදියක්‌, පොල් කැඩීමේ උපකරණයක් ඔහු නිර්මාණය කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r1311224</link>
    <topic>මුතූර් නන්නෙයි කැළේ තඩි කසිප්පු තිප්පොළක්</topic>
    <author>@ මූතූර් විශේෂ ආර්. ආර්. ජේ. රාජසිංහ</author>
    <content>මූතූර් ගංගෙයි ප්‍රදේශයේ සිට මහවැලි ගඟ තරණය කරමින් නන්නෙයි කැළෑවට හබල් ඔරුවලින් ගොස් එහි තහනම් මත්ද්‍රව්‍ය පෙරණ බවට පොලිසියට ලද තොරතුරක් මත ඊයේ (21) එම ප්‍රදේශයට ඇතුලු වූ පොලියියට කළක සිට මහා පරිමාණයෙන් තහනම් මත්ද්‍රව්‍ය පෙරනා ස්ථානයක් සොයා ගැනීමට හැකි වි තිබේ.ස්ථානය වටලන අවස්ථාවේ සැකකරුවන් සූක්ෂම ලෙස පැනගොස් ඇති අතර ඔවුන් විසින් පෙරමින් සිටි අරක්කු සහිත බැරැල් හතරක් අරක්කු පෙරීමේ උපකරණ හා හබල් ඔරුවක් ඇතුලු භාණ්ඩ රැසක් අත්අඩංගුවට ගැනීමට පොලිසිය සමත් වී තිබේ.මූතූර් පොලිසියේ වැඩබලන පොලිස් ස්ථානාධිපති පොලිස් පරික්ෂක ඒ. එම්. නවුෆර්, උප පොලිස් පරික්ෂක ආර්. පී. එම්. ලියනගේ, උප පොලිස් පරික්ෂක එස්. රවින්දුරාජා, සැරයන් (24427) ඩබ්ලිව්. සූරියආරච්ච්, සැරයන් ( 43139) නෆීර්, පො.කො. (89032), ආර්. රාමනාදන්, පො.කො. (75668) ජනාර්තන් යන නිළධාරින් විසින් මෙහෙයුම සිදුකළ අතර සැකකරුවන් අත්අඩංගුවට ගැනීම සදහා මුතූර් පොලිසිය මේ වන විට විශේෂ මෙහෙයුමක් ඇරම්භකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r1311225</link>
    <topic>කිලිනොච්චියේ ද්‍රවිඩ පවුල් සියයකට කිරි එළදෙනුන් 100ක්</topic>
    <author>උඩවලව සමූහ බී. ඒ. පොඩිමහත්මයා</author>
    <content>යුද භීෂණය නිමාකොට සාමය උදාකරලීම සඳහාත්, සාමකාමී පරිසරය තුළ ජන ජීවිතය ගොඩනැඟීම සඳහාත් ඇප කැපවී ක්‍රියා කරන ද්‍රවිඩ ජනතාවගේ ‍ෙහාඳම මිත්‍රයා හා ඥාතිවරයා යුද හමුදා සෙබළා බව දක්ෂිණ ලංකාවේ ප්‍රධාන සංඝනායක ආචාර්ය පූජ්‍ය ඕමල්පේ සෝභිත නාහිමිපාණෝ ප්‍රකාශ කළහ.උන්වහන්සේ එසේ ප්‍රකාශ කෙළේ පසුගිය 17 දින යෙදුණු ඉල් පුර පසළොස්වක් පෝදා කිලිනොච්චි නගරයේ දී පැවැත්වුණ අභයදාන මහා පින්කම අවස්ථාවේ උත්සව සභාව අමතමිණි.කිලිනොච්චි ප්‍රදේශයේ ද්‍රවිඩ පවුල් සියයක් සඳහා කිරි එළදෙනුන් සියදෙනකු පරිත්‍යාග කිරීමේ අභයදාන මහා පින්කම අවස්ථාවේ ප්‍රධාන අනුශාසනාව පවත්වමින් එසේ ප්‍රකාශ කළ ඕමල්පේ නාහිමිපාණෝ තවදුරටත් අදහස් දක්වමින් මෙසේද කීය.පසුගිය වසර තිහක පමණ කාලය තුළ ත්‍රස්තවාදී භීෂණයෙන් වැඩිපුරම දුක් වින්දේ මේ අහිංසක ද්‍රවිඩ ජනතාවයි. නමුත් දැන් ඒ භීෂණය නෑ. බෝම්බ පත්තුවෙන්නේ නෑ. බිම් බෝම්බ නෑ. කප්පම් ගන්නේ නෑ. දරුවන් බලහත්කාරයෙන් අරගෙන යන්නේ නෑ. අද ඔබට හොඳින් රැකියාවක් ගොවිතැනක් බතක් කරගෙන ජීවත්වන්න පුළුවනි. තම දරුවන්ට බය නැතුව පාසල් යන්න පුළුවනි. මේ මහා පරිවර්තනය කළ මිත්‍රයා ත්‍රිවිධ හමුදාවයි. පොලිසියයි.අද ඔබට ඉතාම හොඳ මාර්ග පද්ධතියක් තියෙනවා. මේ ලෝකෙ මේතරම් ජනතාවට කාරුණිකව සලකන හමුදා සේවයක් මොනම රටකවත් නෑ. මේ ප්‍රදේශවල සුබසාධන සේවාවල ප්‍රමුඛත්වය හමුදාවයි. අද දවසේ මේ කිරි එළදෙනුන් ඔබට ලබාදෙන්නත්, අපට ඉල්ලීම් කළේ හමුදාවේ නිලධාරීනුයි. එනිසා විශ්වාසයෙන් වැඩ කරන්න උතුරත් දකුණත් අතර සහෝදරත්වය මිත්‍රත්වය හා විශ්වාසය ගොඩනැඟුණු තරමටයි දිනාගත් සාමය ස්ථිරවන්නේ යනුවෙන්ද ප්‍රකාශ කළහ.සිංහල, දෙමළ සහෝදර ජනතාව බැඳී සිටින සහෝදර බැම්ම බිඳලීම සඳහා ක්‍රියා කරන කූට කුමන්ත්‍රණවලට නොරැවටී බුද්ධිමත්ව ක්‍රියා කරන ලෙසද උන්වහන්සේ ඉල්ලා සිටියහ.රුපියල් ලක්ෂ විස්සක පමණ වියදමින් මේ සත්කාරය සඳහා අනුග්‍රහය දක්වන ලද්දේ ඇඹිලිපිටිය ශ්‍රී බෝධිරාජ පදනම මඟිනි. කිලිනොච්චිය ආරක්ෂක සේනා මූලස්ථානයේ අණදෙන නිලධාරී මේජර් එම්. ජී. ඩී. මහේෂ් කුමාර මහතා ප්‍රධාන 17 සෙවි බලඇණිය ගජබා රෙජිමේන්තුව මඟින් මේ උත්සව කටයුතු සංවිධානය කර තිබිණි.මේ දේශනය අළලා දෙමළ බසින් කතාවක් පවත්වන ලද්දේ විද්‍යාලංකාර පිරිවෙණේ ආචාර්ය උඩුනුවර ඉන්දරතන හිමිපාණන් විසිනි.මේ අවස්ථාවට කිලිනොච්චි ආඥාපති මේජර් ජෙනරාල් උදය ‍ෙපරේරා මහතාගේ විශේෂ සහභාගීත්වය සිදුවූ අතර කර්නල් නිහාල් අමරසේකර, පළාත් සභා මන්ත්‍රී වී. ජයතිලක, වන්නි සංවිධායක ප්‍රේමරත්න සුමතිපාල ආරාධිතයන් ද මෙයට සහභාගී වූහ.මංකුලම සුගත විහාරාධිපති සුමන හිමි, ගරු ඩැනියෙල් මූර්ති පියතුමා සහ ගරු දයන්තන් කුරුක්කල්තුමා ආගමික වතාවත් පැවැත් වූ අතර, පශු වෛද්‍ය රේණුකා ගෞරී මහත්මිය ස්තුති කතාව පැවැත්වූ අතර කිලිනොච්චි ප්‍රාදේශීය ලේකම් ජී. නාගේෂ්වරම් මහතාද සහභාගි විය.සමස්ත ශ්‍රී ලංකාවට සාමය උදාකර දුන් ජනාධිපතිතුමන්ගේ උපන් දිනය නිමිත්තෙන් සෙත් ප්‍රාර්ථනා කෙරුණු අතර මියගිය හමුදා විරුවන්ට පින් පැමිණවීමද උත්සව අවසානයේ දී සිදුකෙරිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r1311226</link>
    <topic>පොලිසියට කොකා පෙන්නා තව පාරක් සිපිරිගෙට</topic>
    <author>පුත්තලම සමූහඩබ්ලිව්. පී. බී. ප්‍රනාන්දු</author>
    <content>මාරක රිය අනතුරකට සම්බන්ධ වාහනයක් පැදවූ රියැදුරෙක් වෙනුවට එම වාහනය පැදවූයේ තමා බව පවසමින් කිසියම් මුදලක් පොරොන්දු වී කොන්ත්‍රාත් පදනමක් යටතේ පොලිසියට ඉදිරිපත් වී අධිකරණ නියමයෙන් රක්ෂිත බන්ධනාගාරගතව සිට පසුව ඇප පිට නිදහස්ව සිටි අයෙක්, මේ රහස පොලිසියට හෙළිවීමෙන් පසු පොලිසියට ඇත්ත සඟවා කතා කිරීමේ චෝදනාව යටතේ යළිත් රක්ෂිත බන්ධනාගාර ගතවීමේ සිද්ධියක් පුත්තලම අධිකරණයෙන් වාර්තා විය.මේ අතර එම අනතුර සිදු කළ වාහනය පැදවූ නියම රියැදුරා පිළිබඳ තොරතුරු හෙළිකරගෙන ඔහු අත්අඩංගුවට ගැනීමට පොලිස් පරීක්ෂණ මෙහෙයවද්දී අනතුරට සම්බන්ධ නියම රියැදුරා මුන්දලම පොලිසියට භාරවී ඔහුද අධිකරණයට ඉදිරිපත් කිරීමෙන් පසු ලබන 06 වැනිදා තෙක් රක්ෂිත බන්ධනාගාර ගත කරන ලෙස නියම කෙරිණි.පසුගිය සැප්තැම්බර් මස 25 වැනි දින රාත්‍රියේ පුත්තලම දෙස සිට හලාවත දෙසට ධාවනය වූ මෝටර් රථයක හැපීමෙන් මුන්දලමේ සෙම්බුලිංගම් වඩිවේල් 62 වියැති අයෙක් එතනම මියගොස් තිබූ අතර, පුත්තලම හලාවත පාරේ 15 කණුව අසල දී එම අනතුර සිදුවීමත් සමඟ අනතුරට සම්බන්ධ මෝටර් රථය නොනවත්වා පලාගොස් තිබේ.එසේ පලාගිය වාහනය හලාවත නගරයේ ස්ථානයක සඟවා තිබියදී සිද්ධියට දින දෙකකට පසු මුන්දලම පොලිසියේ නිලධාරී කණ්ඩායමක් විසින් සොයාගනු ලැබීය.එම වාහනය අත්අඩංගුවට ගෙන එය පැදවූ රියැදුරු ගැන සොයද්දී වාහනය පැදවූයේ තමා බව පවසමින් පාලාවියේ පදිංචි එල්. ඒ. සම්පත් නුවන් කුමාර නමැති අයෙක් මුන්දලම පොලිසියට ඉදිරිපත් වූ අතර, ඔහු අධිකරණයට ඉදිරිපත් කිරීමෙන් පසු පුත්තලම මහේස්ත්‍රාත් භාරතී එන්. වි ජයරත්න මෙනවියගේ නියමය පරිදි දින 14කට රක්ෂිත බන්ධනාගාර ගත කෙරිණි.එම මාරක අනතුරට සම්බන්ධ වාහනය පැදවූයේ තමා බව පිළිගනිමින් වනාතවිල්ලුවේ ව්‍යාපාරිකයෙක් මුන්දලම පොලිසියට පැමිණ භාරවිය.ව්‍යාජ රියැදුරා මේ සඳහා ඉදිරිපත් වී ඇත්තේ මුලින් රුපියල් තිස්පන්දහසක මුදල රු. 35000/=ක මුදලකුත්, ඉන්පසුව නඩු විභාගය සඳහා වැයවෙන සියලු වියදමුත් අනතුරට සම්බන්ධ රියැදුරා විසින් ගෙවීමේ පොරොන්දුව මත බවද පොලිස් පරීක්ෂණවලදී හෙළිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r1311227</link>
    <topic>හක්මණට තවමත් පොහොර ගබඩාවක් නැ</topic>
    <author>@ හක්මණ විශේෂ සහ හක්මණ සමූහ</author>
    <content>යල මහ දෙකන්නයෙහි කුඹුරු අක්කර 6000ක් පමණ වගා කෙරෙන හක්මණ ගොවිජන සේවා බල ප්‍රදේශය සඳහා මෙතෙක් පොහොර ගබඩා කර ගැන්මේ මධ්‍යස්ථානයක් නොවීමෙන් එම කාර්යාලයේ නිලධාරීන්ට මෙන්ම ප්‍රදේශයේ ගොවි ජනතාවට ද ඉමහත් අපහසුතාවකට මුහුණ පෑමට සිදුව තිබේ.කාර්යාලයෙන් බැහැර කිලෝමීටරයක් පමණ ඈතින් වූ කුලියට ගත් කඩ කාමරයක පොහොර ගබඩා කර තැබීම මේ වන විට සිදු කරගෙන යන බැව් පවසන හක්මණ ගොවිජන සංවර්ධන නිලධාරී සරත් රත්නායක මහතා එම ගබඩාව ද ප්‍රමාණවත් නොවීම හේතුවෙන් බොහෝ අවස්ථාවල පොහොර පටවාගෙන එන ලොරි රථවලින්ම ගොවීන්ට පොහොර ලබා ගැනීමට සිදුව ඇතැයි ද කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r1311228</link>
    <topic>පලු පොත්තෙන් වැඩ පෙන්නන පදවිගම ගයාන් තමයි මේ...</topic>
    <author>එප්පාවල සමූහ</author>
    <content>වැඩකට නැතිව දිරාපත්වී යන පලු පොත්ත යොදාගෙන අලංකාරවත් ගෘහභාණ්ඩ නිපදවන තරුණයකු හමු විය. ඔහු මිගලෑවේ පදවිගම ගයාන් ගුණසේකර ය‍. ඔහු දිනමිණේ අප සමඟ කළ පිළිසඳරයි මේ.පලුගස්වල පවතින අමු පොත්ත නෙමෙයි. ගස මැරී ගොස් වියළී ගිය පලු පොත්ත ගලවාගෙන මම මේ භාණ්ඩ හදනවා. පලු ලීය වගේම පලු පොත්තත් හයියයි. ඝනකමයි. කාලෙකට දිරන්නේ නෑ. කැලේ ඇවිදල මැරිල වැටිල තියෙන පලුගස්වල පොතු ගලවාගෙන ඇවිත් කිසිදු විකෘති කිරීමක් නැතිව ස්වභාවික විධියටම ඉලත් තට්ටු, බුලත් තට්ටු, මල් වාස් සහ විවිධ විසිතුරු භාණ්ඩ හදනවා. පලු පොතු ඒ ආකාරයටම යොදා ගන්නවා. බොහොම ලස්සනයි. හොඳ ඉල්ලුමක් ද මේවාට තිබෙනවා.මම උසස් පෙළ සමත්. රස්සාවක් ලැබුණේ නැහැ. ඒ නිසා මේ වැඩේට අතගැසුවා. දැන් මට හොඳ ආදායමක් ලැබෙනවා.මගේ ලිපිනය ගයාන් එරන්දක ගුණසේකර පදවිගම, මිගලෑව දුරකථන 072/ 5191983.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r1311229</link>
    <topic>වයඹ ගුරු සහායකයන්ට මාස තුනකින් ස්ථිර පත්වීම්</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>2009 ගුරු පත්වීම් ලැබු ගුරු සහායකවරු තව මාස 03කින් ස්ථිර කොට ඔවුන් ගුරු සේවයේ 3-1 ශ්‍රේණියේ පිහිටුවන බව ප්‍රධාන ඇමැති දයාසිරි ජයසේකර මහතා වයඹ පළාත් සභා රැස්වීමේ දී පැවසීය.සභාපති ධර්මසිරි දසනායක මහතාගේ ප්‍රධානත්වයෙන් සභාව රැස්විය.“දැයට කිරුළ” වැඩසටහනට සමගාමීව 2014 දී වයඹ පළාතේ මාර්ග 345ක් කාපට් වන අතර ගංවතුරෙන් හානිවූ තවත් පළාත් සභා මාර්ග 26ක් 2013 අවසන්වීමට පෙර සංවර්ධනය කරන බවත් මේ සඳහා මිලියන 43ක් මහා භාණ්ඩාගාරයෙන් වෙන්කර තිබෙන බවත් මෙයින් මිලියන 07ක් පුත්තලම දිස්ත්‍රික්කයේ මාර්ග සඳහා යොදවන බවත් කීය.මෙහිදී විවාදයට එක්වු ජනතා විමුක්ති පෙරමුණේ මන්ත්‍රී නාමල් කරුණාරත්න මහතා මේ මාර්ග 26 වැඩ තව මාසයකින් ඉවර කරන්න පුළුවන් ද? මේවා මහජන බදු මුදල්. මහජන මුදලින් සියයට අසූඅටක් (88) වියදම් කරන්නේ රාජ්‍ය සේවකයන්ගේ පඩි ගෙවන්න. මේවා විනිවිදභාවයෙන් සිදුවිය යුතුය. මේ මුදල් යටිමඩි ගහන්නේ නැතිව වියදම් කරනවා නම් අපේ පුර්ණ සහාය ලබා දෙනවා.විපක්ෂ නායක ජේ.සී අලවතුවල මහතායෝජනාවට එකගතාවය පල කරමින් කියා සිටියේ මහජන මුදල් පරිහරණය කිරීමේ දී සැලකිලිමත් විය යුතු බවත් ඇතැම් මාර්ග කාපට් දමා ඉවරවුනායින් පසු බොක්කු සහ කානු දමනවා. මේ ක්‍රමයට අපි විරුද්ධයි.ආණ්ඩු පක්ෂයේ මන්ත්‍රී ටිකිරි අධිකාරිමම විපක්ෂයේ මන්ත්‍රීවරුන් ගෙන් අහනවා නමුන්නාන්සේලා ඔය පාරවල්වල යන්නේ ඇස් වහගෙනද කියා. අද වයඹ පළාත තුළ ඒ සහ බී ශ්‍රේණියේ මාර්ග රැසක් ප්‍රතිසංස්කරණය වන බවත් ඒවාගේම සාර්ථක මාර්ග පද්ධතියක් වයඹට ලැබී තිබෙන බවත් කීය.මෙහිදී මාර්ග සංවර්ධන වැය ශීර්ෂය වැඩි ඡන්ද 31කින් සම්මත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=r13112210</link>
    <topic>මාළිඳ නිවෙසක පවත්වාගෙන ගිය හොර සුරා ස්කාගාරයක් වටලයි</topic>
    <author>මල්වාන සමූහ මහානාම විතානගේ</author>
    <content>මාළිඳ ප්‍රදේශයේ නිවෙසක කලක් තිස්සේ ඉතාමත්ම රහසිගතව මහා පරිමාණයෙන් පවත්වාගෙන ගිය හොර සුරා පෙරන ස්කාගාරයක් වටලා එහි තිබී ගෝඩා මිලිලීටර් දස ලක්ෂ අසු දහසක් (ගෝඩා බැරල් හයක්) හා කසිප්පු මිලි ලීටර් දස දහස් පන්සීයක් (කසිප්පු බෝතල් 14ක්) ඇතුළු පෙරීමේ උපකරණ රැසක්ම දොම්පේ පොලිසිය මගින් අත්අඩංගුවට ගෙන ඇත.තවද මේ සම්බන්ධව එම නිවෙස හිමියාද පොලිස් භාරයට ගෙන තිබේ.මෙහි නිපදවන කසිප්පු දොම්පේ හා අවට ප්‍රදේශවලට අලෙවි කරන බවට තොරතුරු ලැබී තිබෙන අතර එම ගෝඩා බැරල් නිවෙස ඉදිරිපිට මිදුලේ වළලා තිබිණි.මේ නිවෙස් හිමියා පූගොඩ මහේස්ත්‍රාත් හා අතිරේක දිසාවිනිසුරු පී. එච්. තිලකරත්න බණ්ඩාර මහතා වෙත ඉදිරිපත් කරන ලදුව ඔහුට රුපියල් හැත්තැපන්දහසක දඩ මුදලක් නියම කෙළේය.දොම්පේ පොලිස් ස්ථානාධිපති පොලිස් පරීක්ෂක එස්. ජී. එම්. රණතුංග, පොලිස් පරීක්ෂක සමරකෝන්, උපපොලිස් පරීක්ෂක ජයසිංහ, සැරයන් රෝහණ (55490), සෝමචන්ද්‍ර (55384) පො.කො. වීරසිංහ (87453) හේමන්ත (34879) යන නිලධාරීහු විසින් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s1311221</link>
    <topic>රත්නම්-බ්ලුස්ටාර් කණ්ඩායම් දෙවැනියා වෙන්න තියුණු සටනක</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ ‘ඒ’ කාණ්ඩයේ දෙවැනි තැන ගැනීම උදෙසා බ්ලුස්ටාර් හා රත්නම් යන පාපන්දු කණ්ඩායම් දෙක තියුණු උත්සහයක නියැලෙයි.හෙට පැවැත්වෙන බ්ලුස්ටාර්-මාතර සිටි අතර තරගයෙන් බ්ලුස්ටාර් පිලත්, රත්නම්-ගුවන් හමුදාව අතර තරගයෙන් රත්නම් පිලත් ජයගතහොත් ලකුණු සමවන බැවින් ලබාගෙන ඇති ගෝල් සංඛ්‍යාව මත දෙවැනි ස්ථානය තීරණය කිරීමට සිදුවේ.දැනට රත්නම් හා බ්ලුස්ටාර් යන කණ්ඩායම් දෙකම තරග 17කදී ජයග්‍රහණ 10ක්, පරාජ 3ක් හා ජය පරාජයෙන් ‍තොරව තරග 4ක් නිමාකොට ලකුණු 34 බැගින් ලබා සම තත්ත්වයේ පසුවෙති.එහෙත් ගෝල් සංඛ්‍යාව අනුව රත්නම් පිල බ්ලුස්ටාර් පිලට බොහෝ ඉදිරියෙන් සිටින බැවින් වැඩි වාසි රත්නම් පිල සතුව ඇත. රත්නම් තරග 17කදී ගෝල් 35ක්ද, බ්ලුස්ටාර් තරග 17කදී ගෝල් 24ක්ද ලබා ඇති හෙයින් හෙට පැවැත්වෙන තරග දෙකේ ජයග්‍රහණ රත්නම් හා බ්ලුස්ටාර් සතුවුවහොත් ගෝල් සංඛ්‍යාව අනුව රත්නම් දෙවැනි ස්ථානයට පැමිණෙයි. රත්නම් ‘ඒ’ කාණ්ඩයේ දෙවැනි තැනට පැමිණීමට සමත් වුවහොත් අර්ධ අවසන් පූර්ව වටයේදී ඔවුන්ගේ ප්‍රතිවාදීන් වන්නේ අනුරාධපුර සොලිඩ් කණ්ඩායමයි. එවිට බ්ලුස්ටාර් පිලට අර්ධ අවසන් පූර්ව වටයේදී රිනවුන් පිල මුණගැසෙනු ඇත.අර්ධ අවසන් වටයේ අනෙක් තරග දෙක ලෙස කොළඹ පාපන්දු සමාජයට මීගමුව දොන් බොස්කෝ පිල හා ‘බී’ කොටසේ පළමු තැන සිටින යුද හමුදාවට ඒ කොටසේ අවසන් ස්ථා‍නයේ සිටින ගුවන් හමුදාව හමුවීමට බොහෝ සෙයින් ඉඩ ඇත.චැමිපියන් ලීග් පාපන්දු ඉතිහාසයේ ශූරතා දිනා සිටි නිගම්බු යූත් හා සෝන්ඩර්ස් යන කණ්ඩායම් මෙවර තරගාවලියේ අර්ධ අවසන් පූර්ව වටයට පිවිසීමේ අවස්ථා අහිමි කර ගෙන ඇත. සෝන්ඩර්ස් 6වැනි ස්ථානයේ සිටිද්දී නිගම්බු යූත් පිල 9වැනි ස්ථානයට වැටී බරපතල පසුබැසීමක් පෙන්නුම් කර ඇත.‘ඒ’ කාණ්ඩයෙන් අවසන් ස්ථානයට සුපර් සන් පිලත් ‘බී’ කොටසේ අන්තිමයා බවට ශ්‍රී ලංකා පොලිස් ක්‍රීඩා සමාජයත් පත්වීම කැපී පෙනේ.චැම්පියන් ලීග් පාපන්දු තරගාවලියට පළමු වරට එක්වු කොළඹ පාපන්දු සමාජය හා අනුරාධපුර සොලිඩ් යන කණ්ඩායම් අර්ධ අවසන් පුර්ව වටයට පැමිණීම අගය කළ යුත්තකි.චැම්පියන් ලීග් පාපන්දු පළමු වටයේ අවසන් තරග 3ක් හෙට පැවැත්වෙන අතර කාගිල්ස් ෆුඩ් සිටි එෆ්.ඒ.කුසලාන තරගාවලියේ දෙවැනි හා තෙවැනි වටයේ තරග 16ක් මේ සති අන්තයේ පැවැත්වීමට නියමිතය.චැම්පියන් ලීග් පාපන්දු තරග කාල සටහනහෙට-සෝන්ඩර්ස්-ජාවාලේන් බැද්දගානේදී, බ්ලුස්ටාර්-මාතර සිටි කළුතරදී, ගුවන්-රත්නම් සිටිලීග් පිටියේදී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s1311222</link>
    <topic>ශ්‍රී ලංකා පිල ජනවාරියේ  බංග්ලාදේශයට</topic>
    <author/>
    <content>ශ්‍රී ලංකාව හා බංග්ලාදේශය අතර ටෙස්ට් තරගාවලියක් ලබන වසරේ ජනවාරි මාසයේදී පැවැත්වෙයි. ටෙස්ට් තරග 2ක්, එක්දින තරග 3ක් හා විස්සයි 20 තරග දෙකක් මේ සංචාරයට අයත් වේ.පළමු ටෙස්ට් ක්‍රිකට් තරගය ජනවාරි 27 සිට 31දක්වා ඩකා හිදී පැවැත්වෙන අතර දෙවැනි ටෙස්ට් තරගය පෙබරවාරි 4දා සිට 8දක්වා චිතගොං හිදී පැවැත්වේ. අනතුරුව විස්සයි 20 තරග දෙක පෙබරවාරි 12 හා 14 වැනි දිනවලදී චිතගොංහිදී පැවැත්වේ.පළමු එක්දින තරගය ෂෙයිල්හෙට් ක්‍රීඩාංගණයේ පැවැත්වෙන අතර දෙවැනි හා අවසන් එක්දින තරග දෙක මීර්පුර් ජාතික ක්‍රීඩාංගණයේදී පැවැත්වෙයි.ලබන වසරේ ආසියානු කුසලාන එක්දින ක්‍රිකට් තරගාවලිය හා විස්සයි 20 ලෝක කුසලාන ක්‍රිකට් තරගාවලිය බංග්ලාදේශයේ දී පැවැත්වෙන අතර එයට පෙර ශ්‍රී ලංකාව සමග ටෙස්ට් හා එක්දින තරගාවලිය සුදානම් කිරීමට බංග්ලාදේශ ක්‍රිකට් පාලක මණ්ඩලය පියවර ගත්තේය.ශ්‍රී ලංකාව ටෙස්ට් තරගාවලියකට බංග්ලාදේශයේදී සහභාගී වුයේ 2008-2009 කාලයේදී වු අතර එහිදී ටෙස්ට් තරග දෙකේම ජය ශ්‍රී ලංකාවට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s1311223</link>
    <topic>මහානාමයට ජය</topic>
    <author/>
    <content>අන්තර් පාසල් අවුරුදු 13න් පහළ ක්‍රිකට් තරගාවලියේ කෝට්ටේ ආනන්ද ශාස්ත්‍රාලයීය 'බී' කණ්ඩායම සමග පැවැති තරගයෙන් පළමු ඉනිමේ ජයක් හිමිකර ගැනීමට කොළඹ මහානාම විදුහල් සී කණ්ඩායම සමත්විය.ආනන්ද ශාස්ත්‍රාල පළමු ඉනිම-69යි. සමීර් තිරාස් 34 (පුල්සාන් රෝහණ 4/4, ලකිඳු සමරකෝන් 5/2, ඉෂාන් දිල්මිත් 12/2, තුලිත් සිත්මක 12/1)මහානාම පළමු ඉනිම-121/9යි. ගෝතම සුපේෂල 43, පුල්සාන් රෝහණ 36 (ඒ.තහීර් 23/3).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s1311224</link>
    <topic>කාන්තා බාස්කට්බෝල් ජාත්‍යන්තර තරගාවලියක් පළමු වරට ශ්‍රී ලංකාවේ දී</topic>
    <author>නිරෝෂාන් ප්‍රියංකර</author>
    <content>ශ්‍රී ලංකාවේදී ප්‍රථම වරට ජාත්‍යන්තර බාස්කට්බෝල් තරගාවලියක අත්දැකීම් එක්කරමින් තුන්වැනි ආසියානු අවු.16න් පහළ කාන්තා බාස්කට්බෝල් ශූරතාවලිය හෙට (23) කොළඹ සුගතදාස ගෘහස්ත ක්‍රීඩාංගණයේදී ආරම්භ වේ.ආසියානු බාස්කට්බෝල් සංගමය හා ශ්‍රී ලංකා බාස්කට්බෝල් සංගමය එක්ව සංවිධාන කරන තරගාවලිය මේ මස 30 වැනිදා දක්වා පැවැත්වෙන අතර සමාරම්භක උළෙල හෙට සවස පැවැත්වීමට නියමිතය.ලබන වසරේ පැවැත්වෙන ලෝක කාන්තා බාස්කට්බෝල් ශූරතාවලියට ආසියාවේ සුදුස්සන් තෝරා ගැනීමේ අරමුණින් පැවත්වෙන මේ තරගාවලියට ආසියාවේ රටවල් 12ක් එක්වෙති. ඒ අනුව තරගාවලියේ ප්‍රථම ස්ථාන තුන දිනාගන්නා කණ්ඩායම් ලබන වසරේ ජුලි මස ස්ලෝවැක් ජනරජයේ බ්‍රැටිස්ලාවාහී පැවැත්වීමට නියමිත 17න් පහළ ලෝක කාන්තා බාස්කට්බෝල් ශූරතාවලියට සුදුසුකම් ලබනු ඇත.කාණ්ඩ දෙකක් යටතේ තරග 36ක් ඇතුළත් වන තරගාවලියට සත්කාරක ශ්‍රී ලංකාව සමගින් හොංකොං, තායිලන්තය, ඉන්දුනීසියාව, කසකස්තානය සහ ජෝර්දානය දෙවැනි කොටසින් එක්වේ. පළමු කාණ්ඩයෙන් ජපානය, කොරියාව, චීනය, චීන තායිපේ, ඉන්දියාව හා මැලේසියාව තරග වැදීමට නියමිතය.තරගාවලියේ සුදුසුකම් ලබාගැනීමේ වටයට පළමු කාණ්ඩයෙන් රටවල් 4ක් හා දෙවැනි කාණ්ඩයෙන් රටවල් 2කට අවස්ථාව හිමිවේ.තරගාවලිය පිළිබඳ මාධ්‍ය දැනුවත් කිරීමේ හමුවක් පසුගියදා කොළඹ ගලධාරී හෝටලයේදී පැවැත්විණි. එහිදී අදහස් දැක්වු ශ්‍රී ලංකා බාස්කට්බෝල් සංගමයේ ජ්‍යෙෂ්ඨ උප සභාපති හා සංවිධායක කමිටු සභාපති රනිල් ෆැන්සිස්කෝ මහතා පැවැසුවේ ක්‍රීඩා අමාත්‍යාංශයේ අශිර්වාදය සමගින් මෙවැනි තරගාවලියක් ප්‍රථම වරට මෙරටදී පැවැත්වීම විශාල ජයග්‍රහණයක් බවයි."ආසියානු බාස්කට්බෝල් ශූරතාවලිය ආසියාවේ විවිධ රටවල පැවැත්වීමට තීරණය කර තිබෙනවා. ඒ අනුව තරගාවලිය ප්‍රථම වරට ශ්‍රී ලංකාවේ පැවැත්වෙන නිසා සාර්ථක තරගාවලියක් ප්‍රේක්ෂකයන්ට දැකගනු හැකිවෙතැයි විශ්වාසය පළ කරනවා" යැයි ආසියානු බාස්කට්බෝල් සම්මේලනයේ මාධ්‍ය ප්‍රධානී එස් මගේස්වරන් මහතා අදහස් දක්වමින් කියා සිටියේය.ශ්‍රී ලංකා බාස්කට්බෝල් සංගමයේ උප සභාපති යස්වන්ත් මුත්තෙට්ටුවේගම හා ලේකම් ප්‍රදීප් රත්නායක මහත්වරුද මෙහිදී අදහස් දැක්වුහ.මැලේසියාව ආසියානු බාස්කට්බෝල් කණ්ඩායම් අතර පෙරමුණේ පසුවන අතර ඉන්දියාව දෙවැනි ස්ථානයේ පසුවේ. තායිලන්තයේ පැවැති 16න් පහළ ආසියානු ශූරතාවලියේ දස්කම් දැක්වු ජපානය හා චීනය වෙතින්ද හොඳ තරගයක් දැක ගැනීමට හැකිවනු ඇත.සෑම දිනකම පෙ.ව 9.00ට ආරම්භව රාත්‍රී 9.00 දක්වා තරග පැවැත්වෙන අතර දිනකට තරග 6 බැගින් පැවැත්වීමට කටයුතු යොදා ඇත. කසකස්තානය හා තායිලන්ත අතර තරගයෙන් ශූරතාවලිය ආරම්භ වන අතර ශ්‍රී ලංකාව සහභාගීවන පළමු තරගය හෙට රාත්‍රි 7.30ට හොංකොං පිල සමග පැවැත්වේ.තරගාවලියේ 23-24 දිනවල පැවැත්වෙන තරග මෙසේය.හෙට (23) පෙ.ව.9.00ට කසකස්තානය-තායිලන්තය, පෙ.ව.11.00 ඉන්දුනීසියාව-ජෝර්දානය, ප.ව1.00ට ජපානය-ඉන්දියාව, ප.ව.3.00ට චීන තායිපේ-මැලේසියාව, ප.ව.5.00ට කොරියාව-මැලේසියාව, රාත්‍රි 7.30ට ශ්‍රී ලංකාව-හොංකොංඅනිද්දා (24) පෙ.ව 9.00ට කසකස්තානය-හොංකොං, පෙ.ව.11.00ට තායිලන්තය-ඉන්දුනීසියාව, ප.ව 1.00ට චීන තායිපේ-ජපානය, ප.ව.3.00ට චීනය-ඉන්දියාව, ප.ව 5.00ට මැලේසියාව-කොරියාව, රාත්‍රි 7.00ට ශ්‍රී ලංකාව-ජෝර්දානය.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s1311225</link>
    <topic>ශිහාන් සන්චිත මැලේසියාවේදී රන් දිනයි</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මැලේසියාවේ දී පසුගියදා නිමාවු තරුණ ආබාධිත මලල ක්‍රීඩා ශූරතාවලියේ දී රන් පදක්කම් දෙකක් දිනාගැනීමට පි.කේ.‍ශිහාන් සන්චිත සමත්විය.තරගාවලියේදී ඉසව් තුනකට එක්වු ඔහු මීටර් 100 හා යගුලිය දැමීමේ ඉසව්වන්ගෙන් රන් පදක්කම් දිනාගත්තේය. මොරටුව වේල්ස් කුමර විදුහලේ දොළොස්වන ශ්‍රේණියේ ඉගෙනුම ලබන ශිහාන් කොළඹදී පැවැති තේරීම් තරගවලදී මීටර් 100, 200 හා දුර පැනීමේ ඉසව්වලදී ප්‍රථම ස්ථාන ලබා තිබිණි.වේල්ස් කුමර විදුහලේ ශාරීරික පුහුණුකරු සුමින්ද කරුණාරත්න හා මේජර් ශාන්ත කුමාර යන මහත්වරුන් යටතේ ශිහාන් පුහුණුව ලැබීය.අන්තර්ජාතික මලල ක්‍රීඩා උළෙලකදී වේල්ස් කුමර විදුහල නියෝජනය කරමින් රන් පදක්කම් ද්විත්වයක් දිනාගත් පළමු අවස්ථාව මෙය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s1311226</link>
    <topic>ජාතික අධ්‍යාපන පිලට එල්ලේ ශූරතාව</topic>
    <author/>
    <content>ශ්‍රී ලංකා රාජ්‍ය සේවා ක්‍රීඩා සංගමය සංවිධාන කළ සමස්ත ලංකා රාජ්‍ය සේවා එල්ලේ තරගාවලියේ කාන්තා ශූරතාව දිනාගැනීමට මහරගම ජාතික අධ්‍යාපන ආයතනයේ කණ්ඩායම සමත්විය. වැලිසර නවලෝක ක්‍රීඩාංගණයේදී පැවැති අවසන් තරගයේදී මහරගම ජාතික අධ්‍යාපන ආයතන පිල හමුවේ කළුතර දිස්ත්‍රික් පොලිස් කාන්තා එල්ලේ කණ්ඩායම පරාජයට පත්විය. තරගයේ පළමු වට තුන සමවු අතර සිවුවැනි වටයෙන් 3-1ක ජයක් මහරගමට හිමිවිය.තරාගාවලියේ දක්ෂතම ධාවිකාව ලෙස ජාතික අධ්‍යාපන ආයතනයේ වාසනා ඩයස් සම්මාන දිනාගත් අතර දක්ෂතම පිටිය රකින්නිය එස්.සී.ප්‍රියදර්ශනී, වැඩිම ලකුණු ලබාගත් ක්‍රීඩිකාව ලෙස එම්.ඒ.අයි.පද්මිණි පෙරේරා කුසාලන හිමිකර ගත්හ. ජයග්‍රාහී කණ්ඩායම් නායිකා නුරාධා මද්දුමගේ තරගාවලියේ දක්ෂතම ක්‍රීඩිකාව ලෙස නම් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s1311227</link>
    <topic>පාසල් ක්‍රීඩකයකුගෙන් ලෝක වාර්තාවක්</topic>
    <author/>
    <content>ඉන්දියාවේ මුම්බායිහී පැවැති පාසල් ක්‍රිකට් තරගයකදී ලකුණු 546ක් ලබා ලෝක වාර්තාවක් පිහිටුවීමට ප්‍රිතිවි ෂාව් සමත් වෙයි. මුම්බායි හී පැවැත්වෙන හැරිස් කුසලාන පාසල් ක්‍රිකට් තරගාවලියේදී ඔහු මේ දස්කම දැක්වීය. ඔහු පන්දු 330කට මුහුණදී හතරේ පහර 85ක් සහ හයේ පහර 5ක් එල්ල කළේය.ලොව සුපිරි පිතිකරු සචින් තෙන්ඩුල්කාර් ක්‍රිකට් පිටියෙන් සමුගෙන දින 4ක් ඉක්මවද්දී පාසල් ක්‍රිකට් ක්‍රීඩක ප්‍රිතිවි ෂාව් මෙලෙස දස්කම් දැක්වීම කාගේත් අවධානයට ලක්ව තිබේ. 9වැනි පංතියේ ඉගෙනුම ලබන ප්‍රිතිව් ලෝක වාර්තාව පිහිටවුයේ වසර 2010දී තම පාසල් මිතුරෙකු වු අමාන් ජෆාර් ලකුණු 498ක් ලබමින් තබා තිබු වාර්තාව මකා දමමිණි.මුම්බායි රිස්වි ස්ප්‍රින්ග්ෆීල්ඩ් පාසලේ ‍ඉගෙනුම ලබන ඔහු පාසල් ක්‍රිකට් පිලේ නායකයාද වෙයි. මේ තරගයේදී ප්‍රිතිවි හා එස්.ජේයින් (164) එක්ව පළමු කඩුල්ලට ලකුණු 619ක සම්බන්ධතාවක් ගොඩනැගූහ.මෙයට පෙර සචින් තෙන්ඩුල්කාර් හා විනෝද් කම්බ්ලි ලකුණු 664ක වාර්තාව බිඳ දැමීමේ අවස්ථාව අහිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s1311228</link>
    <topic>ආධුනික මල්ලවපොර විනිසුරුවන්ට වැඩමුළුවක්</topic>
    <author/>
    <content>ශ්‍රී ලංකා මල්ලවපොර සංගමය හා විනිසුරුවන්ගේ සංගමය එක්ව සංවිධාන කරන ආධුනික මල්ලවපොර විනිසුරුවන් බඳවාගැනීමේ එක්දින පුහුණු පාඨමාලාව මේ මස 30 වැනිදා දෙමටගොඩ ප්‍රජා ශාලාවේදී පෙ.ව 9.00ට පැවැත්වීමට කටයුතු යොදා ඇත.මේ පාඨමාලාවට අවුරුදු 25-40ත් අතර මල්ලවපොර ක්‍රීඩාවේ නියැලුනු, දැනට ක්‍රීඩාවේ නොයෙදෙන, විනිසුරුවන් ලෙස කටයුතු කිරීමට සුදුසුකම් ඇති අයට සහභාගිවිය හැකිබව සංවිධායකයෝ පවසති. වැඩි විස්තර දු.ක 0717509641 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s1311229</link>
    <topic>වත්තල සා.අන්තෝනි විදුහලට පළමු ඉනිමේ ජයක්</topic>
    <author/>
    <content>අවුරුදු 13න් පහළ පළමු කොටසේ ක්‍රිකට් තරගාවලිය යටතේ තුඩැල්ල ක්‍රිස්තුරාජ විදුහලට එරෙහිව පැවැති තරගයෙන් පළමු ඉනිමේ ජයක් අත්කර ගැනීමට වත්තල සාන්ත අන්තෝනි විදුහල සමත්විය.ක්‍රිස්තුරාජ විදුහල් පිටියේ පසුගියදා පැවැති මේ තරගයේ සාන්ත අන්තෝනි විදුහල් පළමු ඉනිමේ දී කවීෂ නුවන් හා වාසිත සාරංග පළමු කඩුල්ලට ලකුණු 84ක සම්බන්ධතාවක් ගොඩ නැගීම කැපී පෙනුණි. කවීෂ ලකුණු 56ක් රැස් කළ අතර වාසිත ලකුණු 43ක් වාර්තා කළේය.පළමුව පන්දුවට පහරදුන් ක්‍රිස්තුරාජ විදුහල් පිල ලකුණු 163කට දැවී ගිය අතර සාන්ත අන්තෝනි විදුහල් පිල පළමු ඉනිමේ දී කඩුලු 4කට ලකුණු 145ක් ලබා ගත්තේය. ක්‍රිස්තුරාජ පළමු ඉනිම – 163යි. ජූඩ් රොෂාන් නොදැවී 39( ඉන්දීර දේශාංජන 16/2, ෂෙනාල් ශානුක 27/2, විකුම් නෙත්මාල් 27/2, දේවින්ද ටේලර් 34/2)සා.අන්තෝනි පළමු ඉනිම – 175/4යි. කවීෂ නුවන් 56, වාසිත සාරංග 43, අවිශ්ක චන්දිම 19 (මලින්ද පෙරේරා 36/3).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s13112210</link>
    <topic>සමස්ත ලංකා පාසල් මාර්ග ධාවන තරගය හෙට</topic>
    <author>අසෝක හිඳගොඩමාතලේ දිසා විශේෂ</author>
    <content>මධ්‍යම පළාත් අධ්‍යාපන දෙපාර්තමේන්තු ක්‍රීඩා අංශය සංවිධාන කරන සමස්ත ලංකා පාසල් මාර්ග ධාවන තරගය හෙට (23) වත්තේගම නගරය මූලික කරගනිමින් පැවැත්වේ.යු.ජී.මුතුබණ්ඩා අභියෝගතා කුසලානය සඳහා පසුගිය තෙවසර තුළදී මධ්‍යම පළාතට පමණක් සීමාවු තරගය මේ වසරේ සිට සමස්ත ලංකා මට්ටමින් පැවැත්වීමට සංවිධායකයෝ පියවර ගෙන ඇත.වත්තේගම නගරයෙන් ආරම්භ වන තරගය මඩවල, දිගන ඔස්සේ කුණ්ඩසාලේ දක්වා බාලක තරගය කිලෝමීටර් 17ක් හා බාලිකා තරගය කි.මී 15ක් ලෙසින් පැවැත්වීමට නියමිතය.මෙහදී මධ්‍යම පළාත් තරග කණ්ඩායම් තරගයක් ලෙස පැවැත්වෙන අතර පළාත් හා සමස්ත ලංකා මට්ටමෙන් මුල් ජයග්‍රාහකයන් දස දෙනා තෝරා ජය සංකේත ප්‍රදානය කිරීමට නියමිත බව තරග සංවිධායක ක්‍රීඩා උ‍පදේශක බන්දුල සමරසිංහ මහතා 'දිනමිණ'ට පැවැසීය. මාතලේ දිසාවෙන් බිහිවු ප්‍රවීණ දුර දිවීමේ ශූර ව්‍යාපාරික යු.ජී.මුතුබණ්ඩා මහතා පුර්ණ අනුග්‍රහය දක්වන තරගයේ ජය සංකේත ප්‍රදානය ජනමාධ්‍ය ඇමැති කෙහෙළිය රඹුක්වැල්ල හා මධ්‍යම පළාත් ප්‍රධාන ඇමැති සරත් ඒකනායක මහත්වරුන්ගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=s13112211</link>
    <topic>පියරතන විදුහලට ජය</topic>
    <author/>
    <content>කේරී විදුහල සමග පැවැති අන්තර් පාසල් අවු.13න් පහළ ක්‍රිකට් තරගාවලියේ තෙවැනි කොටසේ තරගයකින් පළමු ඉනිමේ ජයක් හිමිකර ගැනීමට ශ්‍රී පියරතන මධ්‍ය මහා විදුහල සමත්විය.කේරී-89යි. (ඕවර 35.4) බී.ඩී.සදෙව් පැහැසර 17 (වයි.ඒ.ටී.ආර්.ගුණරත්න 26/5)ශ්‍රී පියරතන-129/8යි. (ඕවර 29.5) පී.ඒ.ඩී.එම්.කේ.ඩිල්ෂාන් 27 (පසිඳු මෙරංග ජයතිලක 31/5).</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=f1311221</link>
    <topic>දිව්‍යලෝකයේ යන්න කට්ටිය පොරකයි නේද නිමල් !</topic>
    <author>අන්ෙදාස් ෙසායන්ෙන්</author>
    <content>ජනාධිපති මහින්ද රාජපක්ෂ මහතා පොදු රාජ්‍ය මණ්ඩලීය රාජ්‍ය නායක සමුළුවේ අභිනව සභාපතිවරයා ලෙස පසුගිය සිකුරාදා පත්කර ගනු ලැබීය. එය පොදු රාජ්‍ය මණ්ඩලීය ඉතිහාසයේ මෙන්ම ශ්‍රී ලංකා ඉතිහාසයේද සුවිශේෂ වැදගත් අවස්ථාවක් විය. සභාපතිත්වය ලබා දින තුනක් ඉක්ම යෑමට ප්‍රථම ජනාධිපතිතුමාගේ 68 වැනි ජන්ම දිනය යෙදී තිබුණේද පසුගිය සඳුදා දිනයේය. ආගමික වතාවත්වලට මුල්තැන දෙමින් උපන් දිනය සැමරූ ජනාධිපතිතුමාට සෙත් පතා රට පුරා විවිධ ආගමික වැඩසටහන් සංවිධාන කර තිබුණි. ඒ අනුව සඳුදා උදෑසන 4.30ට පමණ ජනාධිපතිතුමා නාරාහේන්පිට අභයාරාමය කරා ගියේ නායක මුරුත්තෙට්ටුවේ ආනන්ද හිමියන් විසින් සංවිධානය කර තිබූ දහසක් කිරි මවුවරුන්ගේ දානයට සහභාගී වීම සඳහාය. මෛත්‍රීපාල සිරිසේන, ඩබ්ලිව්. ඩී. ජේ. සෙනෙවිරත්න, පවිත්‍රා වන්නිආරච්චි, මහින්ද යාපා අබේවර්ධන, ලක්ෂ්මන් යාපා අබේවර්ධන, මර්වින් සිල්වා, නිමල් සිරිපාල ද සිල්වා ඇමැතිවරු ජනාධිපතිතුමාගේ සපැමිණීම අපේක්ෂාවෙන් එහි රැඳී සිටියහ.ජනාධිපතිතුමා සමීපයට පැමිණි මහින්ද යාපා අබේවර්ධන ඇමැතිවයා ඉදිරියට නැමී දෑත් එක්කොට සුබ උපන් දිනයක් වේවා යැයි කීය. බොහොම ස්තූතියි ජනාධිපතිතුමා කීවේ මහින්ද යාපා ඇමැතිතුමාගේ හිස ස්පර්ශ කරමින්ය. මහින්ද යාපා ඇමැතිවරයා අනුගමනය කරමින් සෙසු ඇමැතිවරුන්ද ජනාධිපතිතුමාට සුබ උපන් දිනයකට සුභාශිංසන එක් කළහ.සමහරු හදන්නේ මාව යුද අධිකරණයට ගෙනියන්නනේ. ඊට ඉස්සෙල්ලා අභයාරාමයේ හදලා තියෙන දිව්‍ය ලෝකය බලල ඉමු ජනාධිපතිතුමා සිනාසෙමින් කීය.සර්ගෙ පස්සෙන් ගි‍ෙයාත් කරදරයක් නැතුව අපිටත් දිව්‍ය ලෝකයට යන්න මාර්ගය හැදෙනවා යැයි මධ්‍යම පළාත් මහ ඇමැති සරත් ඒකනායක මහතාද සිනාසෙමින් කීවේය.ජනාධිපතිතුමා අභයාරාමය බෝ මළුවේදී පහන් පූජා කැර බෝධිය වැඳ පුදා ගත්තේය. මුරුත්තෙට්ටුවේ ආනන්ද හිමියෝ බෝධියට පඬුරක් ගැට ගසමින් ජනාධිපතිතුමාට ආශිර්වාද කළහ.ජනාධිපතිතුමා දිව්‍යලෝකයට යයිකිරි අම්මාවරුන්ගේ දානය පිළිගැන්වූ ජනාධිපතිතුමා අභයාරාමයේ අළුතින් ස්ථාපිත කර තිබූ දිව්‍ය ලෝකය විවෘත කළේය. දිව්‍ය ලෝකය, අපාය මේ හැම එකම මනුෂ්‍ය ලෝකයේ තියෙනවා.ඇමැතිවරු දෙසට හැරුණු ජනාධිපතිතුමා “දිව්‍ය ලෝකයේද යන්නේ එසේ නැත්නම් අපායේද කියන එක තෝරා ගන්න ඕනෑ තම තමන්මයි” කීය.ජනාධිපතිතුමාගේ සුරතින් විවෘත කෙරුණු දිව්‍ය ලෝකයේ අඹන ලද දිව්‍යාංගනාවන් දෙසට අත දිකු කළ ජනාධිපතිතුමා, මේවගේ ලස්සන දිව්‍යාංගනාවන් දැක්කම දිව්‍ය ලෝකෙ යන්න කට්ටිය පොරකයි නේද? යි නිමල් සිරිපාල ද සිල්වා මහතා දෙස සින­ාසෙමින් බලා කීවේ පිරිස සිනාසයුරේ ගිල්වමින්ය.ජනාධිපතිතුමා සමීපයට පැමිණි මුරුත්තෙට්ටුවේ නායක හිමියෝ ජනාධිපතිතුමනි, මම කිරි මෑණිවරුන්ගේ දානය වාර්ෂිකව සිදු කරන්නේ ඔබතුමා වෙනුවෙන්මයි. මෙය ඔබතුමාට සිහිවටනයක් වගේ යැයි කීහ.මම දන්නවා අපේ හාමුදුරුවනේ ජනාධිපතිතුමා කීය.හෝමාගම රණවිරු ගම්මානය විවෘත කිරීමට තිබෙනවා යැයි කියමින් ජනාධිපතිතුමා නික්ම ගියේය.පොදු රාජ්‍ය මණ්ඩලීය රාජ්‍ය නායක සමුළුවේ සභාපතිවරයා ලෙස පත්වූ ජනාධිපති මහින්ද රාජපක්ෂ මහතාට දෙස් විදෙස් රාජ්‍ය නායකයන්ගෙන් සුබ පැතුම් ගලා ආවේය. ගිය අඟහරුවාදා උදෑසන එවන් තවත් සුවිශේෂී ඇමතුමක් ජනාධිපතිතුමාට ලැබුණි. ඒ ඇෆ්ගනිස්ථාන ජනාධිපති හමීඩ් කර්සායි මහතාගෙන්ය.මම ඔබතුමාගේ පත්වීම රූපවාහිනියෙන් දුටුවා. මගේ සුභාශිංසන පිළිගන්න කර්සායි මහතා කීය.බොහෝම ස්තූතියි ජනාධිපතිතුමනි මහින්ද රාජපක්ෂ ජනාධිපතිතුමා කීවේය.ඇෆ්ගන් ජනාධිපතිගේඇගැයීමමම දැක්කා ආසියානු රටක් වූවත් ඔබේ රටේ පොදු රාජ්‍ය මණ්ඩලීය සමුළුව ආශ්චර්යවත් අයුරින් පැවැත්වූවා. මට ඒ ගැන හරිම ආඩම්බරයි. පොදු රාජ්‍ය මණ්ඩලීය රාජ්‍ය නායක සමුළුවට රටවල් 54ක් නියෝජනය කරද්දී එය ආසියාතික රටක් වන ඔබේ රටේ පැවැත්වීමට ලැබීම භාග්‍යයක් යැයි ඇෆ්ගනිස්ථාන ජනාධිපතිවරයා පැවසීය.ඒක භාග්‍යයක් තමා, ආසියානු රටවල්වල ඇති ශක්තිය අපි පොදු රාජ්‍ය මණ්ඩලීය රටවලට පෙන්වා දෙන්න ඕනෑ. ආසියානු රටවල් කියන්නේ දුප්පත්, අඩු ආදායම්ලාභීන් අනුකම්පා කළ යුතු පිරිස් බවට දුර්මතයක් ඇති වෙලා ජනාධිපතිතුමා කීය.ඒක නැති කරන්න පුළුවන් ඇෆ්ගනිස්ථාන ජනාධිපතිවරයා කීවේය.අපිට ලෝකයේ අනුකම්පාව දිනා ගන්න අවශ්‍ය නැහැ. ශ්‍රී ලාංකික ජාතිය ස්වාධීනව නැඟී සිටිය හැකි දක්ෂතාවලින් පිරිපුන් ජාතියක්. ඒ නිසා අපි අපේ ශක්තියෙන් නැඟී සිටිනවා. ජනාධිපතිතුමා කීය.බොහොම සතුටුයි ඔබතුමාගේ ආත්ම ශක්තියට යැයි කියමින් ඇෆ්ගනිස්ථාන ජනාධිපතිවරයා සංවාදය නිමා කළේය.සිරිකොත ඉදිරිපිට ගිය සති අන්තයේ විටින්විට උද්ඝෝෂණ පැවතුණි. සුපුරුදු පරිදි ගිය අඟහරුවාදා දිනයේදී ද බොදු බල සේනා සංවිධානයේ හිමිවරු විසින් මහා සත්‍යග්‍රහයක් සිරිකොත අභියස දී ඇරැඹීය. මේ පිළිබඳ කලබලයට පත් වූ එක්සත් ජාතික පක්ෂ පාර්ලිමේන්තු මන්ත්‍රී රවි කරුණානායක මහතා ජනාධිපතිතුමාට දුරකථන ඇමතුමක් ගත්තේය. අනේ සර් භික්ෂුන් පිරිසක් සිරිකොත වටකරලා මේක විසඳලා දෙන්න රවි කරුණානායක මහතා කීය.රවි භික්ෂුන් වහන්සේලාට ගහන්න අඩන්තේට්ටම් කරන්න ගිහි අපිට අයිතියක් නැහැ. ඔයාල වරදක් කළේ. මේක බෞද්ධ රටක්. ඔයා කතෝලික වුණත් ඔයාට තේරෙනවානේ මම කියන දේ. උන්වහන්සේලාට වැඳලා සමාව ගන්න.ජනාධිපතිතුමා පැවසීය.රවිගෙ ප්‍රශ්නයට කදිම විසඳුමක්සර් මේක දේශපාලන ප්‍රශ්නයක් වෙයිද රවි ඇසීය.වැරැදි කිරීම මනුෂ්‍ය ගතියක් රවි. ඒත් සමාව දීම දේව ගතියක්. හොඳ බෞද්ධගම්කාරයො ඕව ගණන් ගන්නෑ. ඔයාල වැඳල සමාව ගන්න ජනාධිපතිතුමා කීය.අ‍ෙන් සර් හිමිවරු හොඳටම බනීද දන්නෑ රවි නැවත ඇසීය.චැනල් ෆෝ කාරයා ගෙන්න ගන්න කොට විකල්ප චෝගම් හදන කොට හාමුදුරුවන්ට ගහන කොට ඕව හිතන්නේ නෑනේද. මම දන්නවා ඕව ඔක්කොම මංගලගෙ වැඩ. බුදු පිළිමයක් සිරසෙන් ඔසවාගෙන හිටිය මංගලට ඕව මොනවද ‍ රවි. සිරිකොතට හිමිවරු වැඩම කරවලා ගිලන්පස දීලා සමාව ගන්න ජනාධිපතිතුමා කීය.හොඳයි සර් මම එසේම කරන්නම් රවි කීවේය.පොදු රාජ්‍ය මණ්ඩලීය රාජ්‍ය නායක සමුළුවට එංගලන්තය නියෝජනය කරමින් මෙරටට පැමිණියේ චාල්ස් කුමරුය. ඒ මහතා මෙරටට පැමිණි ගිය බ්‍රහස්පතින්දා දිනයේදී චාල්ස් කුමරුගේ උපන් දිනය ද යෙදී තිබීම සුවිශේෂී සිදුවීමක් විය.චාල්ස් කුමරු මෙරටින් පිටත්ව යෑමට පෙර ගිය ඉරිදා උදෑසන නුවරඑළි‍ෙය් පිහිටි ලබුකැලේ මැක්වුඩ් යායට යෑමටද අමතක නොකළේය. චාල්ස් කුමරු රැගත් මෝටර් රථය ලබුකැලේ මැක්වුඩ් යායට සේන්දුවන විටත්, එංගලන්ත මහ කොමසාරිස්වරයා ඇතුළු පාලකයන්, අධ්‍යක්ෂවරු වන එල්. එල්. සමරසිංහ, එම්. එස්. එම්. සමරතුංග, එල්. එස්. ෆොන්සේකා, පරිපාලන නිලධාරි දේවේන්ද්‍ර, පාලක දිනේෂ් අමරසිංහ මහත්වරු පැමිණ සිටියහ. මල් මාලා දමා චාල්ස් කුමරු හා පිරිස මහත් හරසරින් පිළිගත්හ.තේ කර්මාන්ත ශාලාව ඇතුළට පියමං කළ චාල්ස් කුමරු කවුලුවෙන් සිරි නැරඹුවේය. හෙතෙම දෑස් අයාගෙන බලා සිටියේය. පසෙක සවි කර තිබූ ‘මැක් වුඩ්’ බෝඩය දෙසට හැරුණු කුමරු එය කියවා බැලීය. චාල්ස් කුමරු මවිතයට පත් කරමින් මේසයක් මත තිබූ කේක් එක දුටු කුමරුගේ සතුට මුසපත් විය. කේක් එක කැපූ චාල්ස් කුමරුට පිරිස හැපි බර්ත් ඩේ කියමින් සුබ පතත්දී විචිත්‍රවත්ව සකසා තිබූ බැලුන් මද පවනේ ඒ වෙත ඇදී ගියේය. කේක් කා තේ කෝප්පයක රස විඳි කුමරු හරි රසයි, ගොඩ කලකින් මේ වගේ තේ එකක් බිව්වේ යැයි කීය.තේ දළු නෙළන කාන්තාවන් අසලට ගිය කුමරු තේ දල්ලක් අතැඟිලි අතරට තදකොට කඩා ගත්තේ මහත් ආශ්වාදජනක අයුරින්ය. තේ දළු කඩද්දී ඩැමේජ් වෙනවද? පැළයක් හිටවා දළු කඩන්න කොච්චර කල් යනවාදයි කුමරු ඇසීය.තේ කම්හලේ දෙවැනි තෙවැනි මහල්වල නඟිමින් ඒවා පරීක්ෂා කළ කුමරු තෙවැනි මහලේ ඉදික තිබූ තේ කෞතුකාගාරය විවෘත කළේය. ප්‍රින්ස් ඔෆ් වේල්ස්, ප්‍රින්ස් ඔෆ් ජෝර්ජ් නමින් තේ ප්‍රභේද දෙකක් නම් කළ කුමරු සැමට සුරත දිගු කළේ සමු ගැනීම සඳහාය. දෑත් එක්කොට ආයුබෝවන් වෙල්කම් කියූ චාල්ස් කුමරු ගුවන් හමුදා හෙලිකොප්ටර් යානයකින් කොළඹ බලා පිටත් විය.ජයපිරිත බලවත් වෙයිසිරිකොතේදී විකල්ප චෝගම් ප්‍රදර්ශනයක් ඇරඹූ මංගල සමරවීර මහතා ප්‍රධාන සමඟි පෙරමුණ සමඟ බොදුබල සේනා සංවිධානයේ හිමිවරු ගැටුමක් ඇති කරගත්තේ ගිය සතියේ බ්‍රහස්පතින්දාය. එම ගැටුම ‍ෙම්වන විට කරලියට පැමිණ තිබුණේ හිමිවරුන්ට පහර දීමේ සිද්ධියක් එහිදී සිදුවූ බව මාධ්‍ය මඟින්ද අනාවරණය වීමත් සමඟය.එහි ප්‍රතිඵලයක් ලෙස අඟහරුවාදා දිනයේදී සිරිකොත ඉදිරිපිට සත්‍යග්‍රහයක් පැවැත්වීමට බොදුබල සේනා සංවිධානය සැලසුම් කොට තිබූ අතර මේ පිළිබඳ දැනගත් එජාප මහ ලේකම් තිස්ස අත්තනායක මහතා මිරිහාන පොලිසිය මේ පිළිබඳ දැනුවත් කොට අවශ්‍ය ආරකෂාව ඉල්ලා සිටියේය. සිරිකොත ප්‍රධාන පරිපාලන නිලධාරී මැදගෙදර මහතාට දුරකථනයෙන් කතා කළ මහ ලේකම්වරයා සිරිකොත කාර්ය මණ්ඩලයට එළියට යෑමට ඉඩ නො‍ෙදන ලෙසත්, ගේට්ටුව ඉබි යතුරු දමා වසා දමන ලෙසත් ජයපිරිත ශබ්ද විකාශන යන්ත්‍ර මඟින් විකාශය කරන ලෙසත් උපදෙස් දුන්නේය.සිරිකොත අසල සත්‍යග්‍රහය සඳහා පැමිණි බොදුබල සේනා හිමිවරුන්ට ජයපිරිත මහත් බාධාවක් විය. බොදුබල සේනා සංවිධානයේ මැදිහත් කරුවෙක් මහ ලේකම්වරයාට දුරකථන ඇමතුමක් ලබා ගනිමින් “අනේ මහ ලේකම්තුමා ජයපිරිත නතර කරන්න අපි විනාඩි 15න් සත්‍යග්‍රහය නිමා කරලා යනවා. අපි දෙපාර්ශවය එකඟතාවයකට එමු. අපි ඉන්නේ විනාඩි 15යි. මැදිහත්කරු කීය. හරි අපි ජයපිරිත නතර කරන්නම්, ඔයාලා විනාඩි 15න් යන්න මහ ලේකම්වරයා කීවේය.ජනතා විමුක්ති පෙරමුණේ මධ්‍යම කාරක සභාව නායක සෝමවංශ අමරසිංහ මහතාගේ ප්‍රධානත්වයෙන් ගිය සඳුදා පැලවත්තේ පිහිටි ප්‍රධාන කාර්යාලයේදී රැස්විය. එහිදී 2014 වසරට අදාළ අයවැය ලේඛනය පිළිබඳව හා පොදු රාජ්‍ය මණ්ඩලීය සමුළුවේ පසු තත්ත්වය පිළිබඳ සාකච්ඡාවට බඳුන් විය.මේ අයවැයත් සීනි බෝල ටොෆි චොකලට් අයවැයක් වෙයිද දන්නෑ. අපි මහින්ද රාජපක්ෂ ජනාධිපතිතුමා ඉදිරිපත් කළ අයවැය කතා කීයක් නම් ඇහුවද අනුර දිසානායක මහතා කීය.අපි ඔය පම්පෝරිය අහන්න ඕනෑ නැහැ. අපි අයවැය වර්ජනය කරමු ලාල් කාන්ත යෝජනා කළේය. ජවිපෙ විදිහට අපි වර්ජනය කරන එක ප්‍රශ්නයක් නැහැ. නමුත් ප්‍රජාතන්ත්‍රවාදී ජාතික සන්ධාන මන්ත්‍රීවරු සමඟත් මේ ගැන කතා කරන්න ඕනෑ. එතකොට යූ.එන්.පී. එක ඇතුළු විපක්ෂයේ සෙසු පක්ෂ මොකක් කරයිද විජිත හේරත් ඇසීය.ඒ ඒ පක්ෂ ඒක තීරණය කරයි. අපි ජ.වි.පෙ ලෙස මේක කරමු. අනුර දිසානායක කීවේය. එක වර්ජනය කරලා අයවැය විවාදයට මොකද කරන්නේ හදුන්නෙත්ති මහතා විමසිල්ලෙන් ඇසීය. අපි අයවැය විවාදයට යන්න ඕනෑ. නැතුව කොහොමද ජනතාවට ඒ ගැන පැහැදිලි කරන්නේ. ආලවට්ටන් දාල තියෙන අයවැය මිනිස්සුන්ට තේරුම් ගන්න අමාරුයිනේ අනුර දිසානායක මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=f1311222</link>
    <topic>තෙවසරට පා තබන ස්වර්ණමාලි මහා දන්සල</topic>
    <author/>
    <content>බිහිසුණු යුද්ධය නිමා කර රටට සාමය උදාකළ ජනාධිපති මහින්ද රාජපක්ෂ මැතිතුමාට නිදුක් නිරෝගී සුවය හා දීර්ඝායුෂ ප්‍රාර්ථනා කරමින් අනුරාධපුරයේ අටමස්ථාන වන්දනාවේ පැමිණෙන බැතිමතුන්ට දිවා ආහාරය ලබාදීමේ දොළොස් මහේ ස්වර්ණමාලී මහා බත් දන්සැල ‘එස්.එම්. චන්ද්‍රසේන පදනම’ විසින් මෙයට දෙවසරකට පෙර අරඹන ලදී.එල්.ටී.ටී.‍ඊ. කොටි ත්‍රස්තවාදය අවසන් කිරීම උදෙසා සේනාධිනායක, ජනාධිපති මහින්ද රාජපක්ෂ මැතිතුමා මානුෂික මෙහෙයුම ආරම්භ කළ පසු රුවන්වැලි මහ සෑ චෛත්‍ය රාජයාණන් වහන්සේ අභියස දොළොස් මහේ පරිත්‍රාණ ධර්ම දේශනාව අඛණ්ඩව වසරකට අධික කාලයක් පවත්වාගෙන යෑමට ද ‘එස්.එම්. චන්ද්‍රසේන පදනම’ විසින් පියවර ගනු ලැබිණි.ශ්‍රී ලංකා ඉතිහාසයේ විවිධ යුගවල පැවැත්වූ දන්සැල් පිළිබඳ කරුණු සඳහන් වේ. එම දන්සැල් පවත්වා ඇත්තේ ‘හුදි’ ජනතාව උදෙසා නොව මහා සංඝරත්නය වෙනුවෙනි. අනුරාධපුර රාජධානි යුගයේ මහ සඟනට දන් සැකසීමට සහල් සේදූ ජලය ගලාගිය ඇළ ‘හාල් පානු’ ඇළ නමින් අදත් හැඳින්වේ.පුරාණ දඹදිව දුගී මගී යාචකයන් උදෙසා රජ මැති සිටුවරු සතර වාහල්කඩ දන්සැල් පැවැත්වූ බව බෞද්ධ ඉතිහාසයේ සඳහන් වේ. එහෙත් වන්දනාකරුවන් උදෙසා දන්සැල් පැවැත්වූ ඉතිහාසයක් ගැන පුරාණ දඹදිව හෝ ශ්‍රී ලාංකික ඉතිහාසයේ හෝ කිසිදු සඳහන නැත. එයින් පැවසෙන්නේ රටවැසියා වෙනුවෙන් දන්සැල් පවත්වා නැති බවය.2011 නොවැම්බර් මස 19 වන දින, ජනපති ජන්ම දින, දෙවන පදවි ප්‍රාප්තියේ පළමු වසර සැමරූ දිනයේ දී රුවන්වැලි මහ සෑ චෛත්‍ය රාජයාණන් අභියස දොළොස් මහේ ස්වර්ණමාලී මහා බත් දන්සැල ඇරඹීමට අටමස්ථානාධිපති ආචාර්ය පල්ලේගම සිරිනිවාස නාහිමිපාණන්වහන්සේ ද, නුවර කලාවිය ප්‍රධාන සංඝනායක රුවන්වැලි චෛත්‍යරාමාධිපති පල්ලේගම හේමරතනනාහිමිපාණන් වහන්සේ ද පූර්ණ ආශිර්වාද ලබා දුන් බව නමස්කාර පූර්වකව මෙම අවස්ථාවේ දී සිහිපත් කරමි.මෙම සද්කාර්යය හුදෙක් අරඹන ලද්දේ තිස් වසරක බිහිසුණු යුද්ධය අවසන් කර රටට පූර්ණ සාමය උදාකොට ඒකීය ශ්‍රී ලංකාව තුළ සිංහල, දමිළ, මුස්ලිම්, බර්ගර් ආදි ජනතාවට මර බියෙන් තොරව සාමයෙන්, සමගියෙන්, සතුටින් ජීවත්වීමට වරම් ලබා දුන් ජනාධිපති මහින්ද රාජපක්ෂ මැතිතුමාට නිදුක් නිරෝගී සුවය හා දීර්ඝායුෂ ප්‍රාර්ථනා කිරීම උදෙසාත්, ලංකාව ආසියා‍ෙව් ආශ්චර්යවත්ම රට බවට පත් කිරීමට ගම් - බිම් නගා සිටුවමින් අතිගරු ජනපතිතුමන් ඇරඹි යෝධ සංවර්ධන ව්‍යාපෘති සාර්ථක කර ගැනීමට ශක්තිය හා ධෛර්යය ප්‍රාර්ථනා කිරීම උදෙසාත්ය.දැනට දෙවසරකට ඉහත දී ස්වර්ණමාලී දන්සැල ඇරඹීම සඳහා රුපියල් පනස් ලක්ෂයක් පමණ වැය කොට ගොඩනැඟිලි ඉදිකිරීමට සිදුවිය. ඒ සඳහා රජයේ මුදල් වැය නොකළ බව මෙම ජයග්‍රාහී අවස්ථාවේ දී සිහිපත් කරමි. ‘එස්.එම්. චන්ද්‍රසේන පදනම’ ට දානපතියන් හා පරිත්‍යාගශීලීන් උදව් උපකාර කළ අතර, ගොඩනැගිලි ඉතා දර්ශනීය ලෙස ඉදිකර ගැනීමට ශ්‍රී ලංකා යුද හමුදාව විසින් කරනු ලැබූ මෙහෙවර මිල කළ නොහැකිය.මෙම දන්සැල පවත්වාගෙන යෑම සඳහා දිනකට දහසත්, දෙදහසත් අතර වන්දනාකරුවන්ට දිවා ආහාරය ලබා දීම සඳහා සාමාන්‍යයෙන් රුපියල් හැට දහසත්, අසූ දහසත් අතර මුදලක් වැයවේ. සහල් එළවළු හා ගෑස් සඳහා එම මුදල් වැයවේ. දොළොස් මහේ දන්සැල එක් වසරක් නොව තවත් වසරක් ද පවත්වාගෙන යෑම සඳහා රජයේ මුදල් ශතයක්වත් වැය නොකළ බව ඉතා වගකීමෙන් සඳහන් කරනු කැමැත්තෙමි.සතියේ සාමාන්‍ය දිනයක දී අටමස්ථාන වන්දනාවේ පැමිණෙන බැතිමතුන් දහසක්, දෙදහසක් දෙනාට ඉතා පිරිසිදු ‘දන්’ වේලක් ද, සති අන්තයේ දිවයිනේ සතර දිග් භාගයෙන් වන්දනාවේ පැමිණෙන බැතිමතුන් තුන්දහසක්, හාර දහසක් දෙනාට දන් සැපයීමට ද, විශේෂයෙන්ම පසළොස්වක පොහෝ දින සිල් සමාදන්වන හා වන්දනාමාන සඳහා පැමිණෙන බැතිමතුන් පන්දහසක් පමණ දෙනාට දන් පිළිගැන්වීමට ද වෙසක් හා පොසොන් සතිවලදී අටමස්ථාන වන්දනාවේ පැමිණෙන බැතිමතුන් උදෙසා ද සිල් සමාදන්වන්නන් උදෙසා ද දස දහසකට, පහළොස් දහසකට දන් පිළිගැන්වීමට කිසිදු අපහසුවකින් තොරව ශක්තිය හා ධෛර්ය ලද බව බැතිබරව සඳහන් කරමි.දන්සැලේ දන්දීම සඳහා කිසිදා කිසිවෙකුගෙන් මුදල් ලබා ගත්තේ නැත. දන්සැල වෙනුවෙන් කිසිසේත්ම මුදල් ගනුදෙනු සිදුවූයේ නැත. රටේ කිසිදු ස්ථානයක දන්සැල සඳහා ‘සම්මාදන්’ එකතු කරන්නේ ද නැත. එසේනම් එක් වසරක් නොව දෙවසරක්ම, අඛණ්ඩව, ලක්ෂ සංඛ්‍යාත ජනතාවකට දිවා ආහාරය ලබා දීමේ රහස කුමක්දැයි මා විසින් සඳහන් කළයුතුය.එම රහස නම් ජනාධිපති, මහින්ද රාජපක්ෂ මැතිතුමාට ආශිර්වාද පතා පවත්වනු ලබන ස්වර්ණමාලී දන්සැල සඳහා එක් දිනක්, දෙදිනක් නොව සතියක්ද, සති දෙක තුනක් ද එක දිගටම දන් පිළිගැන්වීමට මේ රටේ ගරුතර මහා සංඝරත්නය, හින්දු, ඉස්ලාම්, කතෝලික පූජකවරුද, දානපතියන් ද, පරිත්‍යාගශීලීන් ද, ගොවි සංවිධාන, අමාත්‍යාංශ, දෙපාර්තමේන්තු, බෞද්ධ සංගම්, සුභ සාධක සංගම්, ජනමාධ්‍ය ආයතන, සේවක සමිති සංවිධාන ආදී කී නොකී බොහෝ බෞද්ධ, හින්දු, කතෝලික, ඉස්ලාම් ආගම් අදහන බැතිමතුන් නොමසුරුව දායකවීමය.දන් පිළිගන්වන පරිත්‍යාගශීලීන් සහල්, පොල්, එළවළු ආදිය අවශ්‍ය අවස්ථාවලදී රැගෙනවිත් සකසනු ලැබේ. ඒ සඳහා සිවිල් ආරක්ෂක බලකායේ සෙබළුන් උදව් උපකාර කරති.ස්වර්ණමාලී දන්සැලට කිහිපවතාවක්ම පැමිණි ජනාධිපතිතුමාත්, ජනාධිපති ආර්යාවත්, නාමල් රාජපක්ෂ පුතනුවනුත් බොහෝ සතුටින් යුතුව බැතිමතුන් උදෙසා දන් පිළිගැන්වීම ඓතිහාසික සිහිවටනයක් වන අතර, අතිගරු ජනපතිදුන් අතින් ‘බත් හැන්දක්’ ලබන මහළු, වැඩිහිටි, තරුණ උදවිය පමණක් නොව හය හතර නොතේරෙන කුඩා දරුවන්ගේ මුවින් ද පිටවන්නේ ‘ඔබතුමාට දීර්ඝායුවේවා’ යන අති උතුම් ප්‍රාර්ථනයයි.එසේම එතුමන් අතින් බත් පිඟාන ලබා ගන්නා බොහෝ දෙනා හැඟීම්බරවී දෑස් කඳුළින් තෙත් වී යන අයුරු මා බොහෝ විට දැක ඇත්තෙමි. වෙහෙස මහන්සිවී, කුසගින්නේ පැමිණෙන රටවැසියාට රාජ්‍ය නායකයෙකු විසින් බත් හැන්දක් බෙදා ඇත්නම් ඒ ජනාධිපති, මහින්ද රාජපක්ෂ මැතිතුමා පමණක්ම බව ඉතිහාසයේ රන් අකුරින් ලියැවෙන බව නොඅනුමානය.එපමණක් නොව අගමැතිතුමා, මැති ඇමතිවරු, පාර්ලිමේන්තු මන්ත්‍රීවරු, ජනපති ලේකම්තුමා, පළාත් සභා ප්‍රධාන අමාත්‍යවරු, මැති ඇමතිවරු, මන්ත්‍රීවරු, ජනාධිපති ලේකම් කාර්යාලයේ උසස් නිලධාරීන්, ශ්‍රී ලංකාව නියෝජනය කරන අපේ තානාපතිවරු, කොමසාරිස්වරු මෙන්ම විදේශ තානාපතිවරු ද මෙම දන්සැලට පැමිණ බැතිමතුන්ට දන් බෙදූ ඉතිහාසයක් ස්වර්ණමාලී දන්සැල සතුව පවතී. ඉහත කී බොහෝ දෙනා මෙම දන්සැලෙන් දන් වේලක් වළදා දින ගණන් තම ධනය වැය කර බැතිමතුන් උදෙසා දන් දුන් බව ද ඉතා ගෞරවයෙන් සිහිපත් කරමි.මෙම දන්සැලෙන් නිරන්තරයෙන්ම වන්දනාවේ පැමිණෙන මහා සංඝරත්නය, සිල් මෑණිවරු සහ අන්‍ය ආගමික පූජකවරු ද ඉතා සතුටෙන් දන් වළදති. එසේම පෙරළා ඔවුන් මෙම දන්සැලට පැමිණ මුදල් වැයකොට දන් දෙති. ජනාධිපතිතුමාට මේ රටේ ජනතාව දිවි දෙවෙනි කොට ආදරය කරනාතාක් කල් ස්වර්ණමාලී දොළොස්මහේ මහා බත් දන්සැල බැතිමතුන් උදෙසා තවත් බොහෝ කල් කිසිදු අසීරුතාවයකින් තොරව පවත්වාගෙන යා හැකි බව මගේ බලවත් විශ්වාසය වී තිබේ.ජනාධිපතිතුමා තිස් වසරක කුරිරු ත්‍රස්තවාදය පළමුව අවසන් කළේ නැ‍ඟෙනහිර ප්‍රදේශයෙනි. එහි බහුතරයක් වූ මුස්ලිම් ජනතාව එල්.ටී.ටී.ඊ කොටි ත්‍රස්තවාදීන්ගෙන් විඳි අනන්ත අප්‍රමාණ දුක් කන්දරාවෙන් ඔවුන් නිදහස් කරන ලදී. උතුරේ ලක්ෂ තුනක් පමණ වූ දමිළ ජනතාව ප්‍රාණ ඇපකරුවන් කරමින් ඉදිරි ආරක්ෂක වළල්ල බවට පත්කරගෙන සිටියේ ප්‍රභාකරන්ගේ අණ - ගුණ නොදන්නා මිනීමරුවන්ය. ජනාධිපතිතුමා ඔවුන්ද නිදහස් කර ගත්තේය. එම ජනතාවගේ හදවත් තුළ ජනාධිපතිතුමා කෙරෙහි ගොනුවී ඇති ආදරය හා සෙනෙහස ස්වර්ණමාලී දන්සැලට ඔවුන් පැමිණ ජනාධිපතිතුමාට නිදුක් නිරෝගී සුවය හා දීර්ඝායුෂ පැතීමෙන් තම කෘත ගුණය ප්‍රකාශ කරති.2011 වසරේ ඇරැඹි දන්සැලට 2012 නොවැම්බර් මස 19 දින වසරක් සම්පූර්ණ වූ දින දන්සැලට පැමිණි ජනාධිපතිතුමා උතුරා යන සතුටින් බැතිමතුන් වෙත දන් බෙදමින් මාගෙන් ඉල්ලා සිටියේ මෙය දොළොස් මසකින් අවසන් නොකර තවත් දොළොස් මසකින් ඉදිරියට පවත්වාගෙන යන ලෙසය.එම ඉල්ලීම ඉතා සතුටින් පිළිගත් ‘එස්.එම්. චන්ද්‍රසේන පදනම’ දැන් එම දොළොස් මස ද අවසන් කර ඇත. තවත් දොළොස් මසක් පුරා දන්සැල පවත්වාගෙන යන ලෙස එතුමා විසින් ඉල්ලීමට ප්‍රථම අප විසින් තීරණය කරන ලද්දේ පොදු රාජ්‍ය මණ්ඩලීය රාජ්‍ය නායක සමුළුවේ සභාපති පදවියෙන් පිදුම්ලත් අපගේ ජනාධිපතිතුමා වෙනුවෙන් තවත් දොළොස් මසක් ස්වර්ණමාලී මහා බත් දන්සැල පවත්වාගෙන යා යුතු බවය. එම යුතුකම හා වගකීම මේ රටේ දානපතීන් හා පරිත්‍යාගශීලීන්ගේ උදව් උපකාරයෙන් ඉටු කරනා බව මේ අවස්ථාවේදී ප්‍රතිඥා දෙමි.ඈත අතීතයේ නොවූවත් අද අප විසින් පවත්වාගෙන යනු ලබන මෙම මහා දන්සැල ගිනස් වාර්තා පොතට ද ඇතුළත් වෙනු ඇතැයි ශ්‍රී ලංකාවාසී ජනතාව විශ්වාස කරති.ස්වර්ණමාලී දන්සැලේ සම සභාපති වශයෙන් කටයුතු කරන උතුරුමැද පළාත් ප්‍රධාන අමාත්‍ය, එස්.එම්. රංජිත් සමරකෝන් මහතා මෙම දන්සල පවත්වාගෙන යෑම සඳහා සිදුකරන ලද මෙහෙවරට ද, ලක්ෂ සංඛ්‍යාත බැතිමතුන්ට පිරිසිදු, රසවත් ආහාර වේලක් ලබාදීමට දායක වූ සැමට ද අපගේ කෘතඥතාවය පිරිනමනු කැමැත්තෙමි.තවත් වසරක් සඳහා මෙම මහඟු සත්කාරය පවත්වාගෙන යාම සඳහා ඔබ සැමගේ දායකත්වය ‘එස්.එම්.චන්ද්‍රසේන පදනම’ අපේක්ෂා කරයි.රටට, දැයට නිදහස ලබා දී වේගවත් සංවර්ධනයකට රට යොමුකළ, ජාතියේ පිනෙන් පහළ වූ ‘යුග පුරුෂයාණන්ට’ උතුම් ජය ශ්‍රී මහ බෝ සමිඳුන්ගේත්, ගෞතම බුදුරජාණන්වහන්සේගේ ද්‍රෝණි‍යක් ධාතුන්වහන්සේලා තැන්පත් කර ඇති රුවන්වැලි චෛත්‍ය රාජයාණන්වහන්සේගේත් පිහිට, ආරක්ෂාව ලැබේවායැයි ද, නිදුක් නිරෝගී සුවය හා දීර්ඝායු වේවායි’ද ඉත සිතින් ප්‍රාර්ථනය කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>22</day>
    </date>
    <link>http://www.dinamina.lk/2013/11/22/_art.asp?fn=f1311223</link>
    <topic>සුබ අනාගතයක ෙපාදු ජන අපේක්ෂාව</topic>
    <author>සටහන</author>
    <content>මෙරට පස්වැනි විධායක ජනාධිපතිවරයා ලෙස මහජන ඡන්දයෙන් තේරී පත්වූ මහින්ද රාජපක්ෂ මහතා, මේ වසරේ සමරන්නේ ‍ඔහුගේ දෙවැනි පදවි ප්‍රාප්තියේ තුන්වැනි වර්ෂ පූර්ණයයි. 2005 වසරේ සිට මේ දක්වා ගෙවුණු ඔහුගේ පාලන කාලය තුළ රටේ ඇතිවූ ආර්ථික, සාමාජීය වෙනස පිළිබඳ කැලණිය විශ්වවිද්‍යාලයේ ජනසන්නිවේදන අධ්‍යයන අංශයේ අංශාධිපති මහාචාර්ය රෝහණ ලක්ෂ්මන් පියදාස මහතා ගෙනෙන විග්‍රහයකි මේ.නිදහසින් පසු මුහුණ දීමට සිදුවූ ජනවාර්ගික ගැටලුව, සම්පත් බෙදී යාමේ විෂමතාව, යටිතල පහසුකම් සංවර්ධනය කිරීමේ අවශ්‍යතාව යනාදිය මේ රටේ පශ්චාත් දේශපාලන ඉතිහාසය අධ්‍යයනය කිරීමේදී හමුවන සුවිශේෂී කාරණාය.විශේෂයෙන් පෘතුගීසි, ලන්දේසි, ඉංග්‍රීසි ආක්‍රමණයන් හේතුවෙන් සියවසකට ආසන්න කාලයක් යටත් විජිතයක්ව පැවැති අපේ රටට නිදහස උදාවීමෙන් පසු, නව නිදහසක් උදාකරගත් රාජ්‍යයක් ලෙස තමන්ගේ අනන්‍යතාවය, සංස්කෘතික දායාද නැවත ස්ථාපිත කළ යුතු විය. එය එදා පාලකයන්ගේ වගකීමක් වුවද, එය නිසියාකාරව සිදුවුණා ද යන්න ගැටලු සහගතය. එසේම නාමික නිදහසක් ලැබුවද බ්‍රිතාන්‍ය නාවික කඳවුරු, බ්‍රිතාන්‍ය අධිකරණය පිළිගන්නා නීතියක්, බ්‍රිතාන්‍ය ව්‍යවස්ථාව මෙරට ‍ක්‍රියාත්මක වීම නිසා 1948 ලැබූ නිදස පූර්ණ නිදහසක් ලෙස අපට සැලකිය නොහැකිය.1956 වසරේ එස්. ඩබ්ලිව්. ආර්. ඩී. බණ්ඩාරනායක මහතා සිංහල මහ සභාව පිහිටුවා එතෙක් පැවැති අඩුපාඩු මඟහරවා ජාතික අනන්‍යතාවක් මෙරට පිහිටුවීමට උත්සාහ ගත් අතර, පසුකාලීනව මෙරට වාමාංශික ව්‍යාපාරයන්හි එකමුතුවෙන් එතුමා මෙරට පොදු ජන යුගයක් උදා කළේය. එදා බණ්ඩාරනායක මහතාට ශක්තියක් වෙමින් ඩී. ඒ. රාජපක්ෂ මහතා ද ඔහු සමඟ අත්වැල් බැඳ ගත්තේය. බණ්ඩාරනායකලා සහ රාජපක්ෂලාගේ එකතුවෙන් 1970 වසරේ දී ශ්‍රී ලංකා නිදහස් පක්ෂය පිහිටුවූයේ ඉන්පසුවය.70 දශකය මෙරට දේශපාලන ඉතිහාසයේ තවත් සුවිශේෂී කාලවකවානුවකි. බණ්ඩාරනායක මැතිනිය හඳුන්වා දුන් නව ආර්ථික ප්‍රතිපත්තිය හේතුවෙන් රටේ විශාල ආන්දෝලනයක් ඇතිවිය. එසේම 70 දශකයේදීම දකුණෙන් පැමිණි තරුණයෙක් කැරළි ගසන්නට පටන් ගත්තේය.අයුක්තිය, අසාධාරණය වෙනුවෙන් හඬ නඟමින් සමාජ සාධාරණත්වය උදෙසා ජනතාව පෙළගැස්වූ ඔහු පිළිබඳ බොහෝ දෙනා කතා කරන්නට වූහ. ඔහු නමින් මහින්ද රාජපක්ෂයන්ය. ඩී. ඒ. රාජපක්ෂ මහතාගේ දේශපාලන ගමන් ම‍ඟේ යමින් ඔහු දේශපාලනයට ප්‍රවිශ්ට වූ අතර, ළබාලම මන්ත්‍රීවරයෙකු ලෙස පාර්ලිමේන්තුව නියෝජනය කිරීම ද ඓතිහාසික සංසිද්ධියක් විය. එතැනින් ආරම්භ කෙරුණු ඔහුගේ දීර්ඝ දේශපාලන දිවිය පුරා, ඔහු මන්ත්‍රී ධුර, අමාත්‍ය ධුර, අගමැති ධුරය මෙන්ම අද වන විට දෙවතාවක් ම ජනාධිපති ධුරයට පත්ව සිටී. කුමන මන්ත්‍රී ධුරය, අමාත්‍ය ධුරය දැරූව ද, ඒ සෑම තනතුරකදීම එතුමා සිය වගකීම සහ රාජකාරිය නිවැරැදිව සහ ඉතාමත් සාර්ථකව ඉටු කළේය.අමාත්‍යවරයෙකු, අගමැතිවරයකු වශයෙන් මෙන් ම ජනාධිපතිවරයෙකු වශයෙන් ද මහින්ද රාජපක්ෂ භූමිකාව කැපී පෙනුණේ ඔහු තුළ තිබූ නායකත්ව හැකියාව නිසාය. 1977 න් පසු මෙරට ඇතිවූ ජනවාර්ගික ගැටලුවට විසඳුම් හා පිළියම් යොදන්නට විවිධ රාජ්‍ය නායකයන් උත්සාහ කළ ද, ඒ සියල්ල ව්‍යර්ථ වූයේය. එහෙත් 2005 පැවති තීරණාත්මක මැතිවරණය මෙරට ත්‍රස්තවාදයට ස්ථිරසාර විසඳුමක් ගෙන ඒමට පදනම විය.එදා මැතිවරණ සටන් පාඨය ද වූයේ යුද ගිනි නිවීම හා සාමය උදාකිරීම යන්නයි. වසර ගණනාවක් පුරා ත්‍රස්තවාදයෙන් බැට කා සිටි ශ්‍රී ලාංකිකයන් බහුතරයක් දෙනා මහින්ද රාජපක්ෂ මහතාට සහයෝගය දක්වමින් එතුමා ජනාධිපති ධුරයට පත් කළේ ඔහු යුද්ධය නිමා කරනු ඇතැයි යන විශ්වාසයෙනි. එතෙක් බලයට පත් වූ රාජ්‍ය නායකයන් සිදු කළේ යුද්ධය නිමා කිරීමට අත්හදා බැලීම් සිදු කිරීමය. නමුත් ජනාධිපති මහින්ද රාජපක්ෂ මහතාගේ අත්හදා බැලීම මාවිල්ආරුවෙන් ආරම්භ කර නන්දිකඩාල් කළපුවෙන් අවසන් කෙ‍රුණේ ත්‍රස්තවාදය නිමා කර රටට සාමය උදාකර දෙමිනි.එතුමා ජනතාවගේ අපේක්ෂාවන් මුදුන්පත් කර දුන්නා සේම ජනතා විශ්වාසය තහවුරු කළ නායකයෙක් නිසා එතුමාට දෙවැනි ජනවරමත් ඉතා විශිෂ්ට අයුරින් ලැබුණි. මීට ඉහත සිටි රාජ්‍ය නායකයන් දෙවැනි ජනවරමේදී සාර්ථක වූයේ නැත. එහෙත් මහින්ද රාජපක්ෂ මහතාට 57% වැඩි ඡන්ද ප්‍රතිශතයක් සමඟ තුනෙන් දෙකක බහුතර පාර්ලිමේන්තු බලයක් සහිතව දෙවැනි ජනවරම ද ලැබුණේ එතුමා විශිෂ්ට ගණයේ රාජ්‍ය නායකයෙක් නිසාය. එසේම ලෝකයේ දරුණුම ත්‍රස්තවාදී කණ්ඩායමක් මේ තරම් කෙටි කාලයක් තුළ පරාජය කර සාමකාමී රටක් නිර්මාණය කිරීමට ලැබුණේ ද එතුමාගේ එඩිතර නායකත්වය හේතුවෙනි.ත්‍රස්තවාදයක්, යුද්ධයක් පවතින රටක සංවර්ධන ක්‍රියාවලීන් සිදුකෙරෙන්නේ අවම වශයෙනි. නමුත් යුද්ධය හේතුවෙන් ශ්‍රී ලංකාවේ සංවර්ධන කටයුතු අඩාල කෙරුණේ නැත. යුද්ධ පවතින කාලයේ පටන්ම රටේ යටිතල පහසුකම් සංවර්ධනය කරමින්, රටේ ආර්ථිකය හොඳ මට්ටමක පවත්වාගෙන යාමට කටයුතු කළේය.70, 80 දශකවලදී ජනගහනයෙන් විදුලිය තිබුණේ 60% වැනි ප්‍රතිශතයකට පමණි. එහෙත් තව නොබෝ දිනකින් රටේ විදුලි අවශ්‍යතාවයෙන් 100% ක් සම්පූර්ණ කිරීමට මේ වන විට කටයුතු කර තිබේ. ඒ වගේම රට පුරා ආවරණය වන පරිදි අධිවේගී මාර්ග ඉදිවෙමින් පවතින අතර, රටේ සෑම ප්‍රදේශයකම පාහේ මාර්ග පද්ධතිය මේ වන විට ඉතාමත් විධිමත්ව සකස් කර අවසන්ය.එසේම රටේ විරැකියාව සහ උද්ධමනය තනි ඉලක්කමක රඳවා ගැනීමට ද මහින්ද රාජපක්ෂ ජනාධිපතිතුමා ප්‍රමුඛ රජයට හැකි වී තිබේ. රැකියා උත්පාදනය ගතහොත් එය ලක්ෂ 5 සිට 15 දක්වා වර්ධනය කර තිබීම සතුටට කරුණකි. මේ ආකාරයට රටේ ආර්ථික, සාමාජීය අංශයන් ද සංවර්ධනය කරමින් රටට සැබෑ නායකත්වයක් ලබා දෙන මහින්ද රාජපක්ෂ මහතාගේ දෙවැනි පදවි ප්‍රාප්තියේ තුන්වැනි වර්ෂ පූර්ණයත් ඓතිහාසික අවස්ථාවක්.එසේම තවමත් අපේ රටේ පවතින ආදායම් විෂමතාවය අවම කර ගනිමින් ජාතීන් අතර සමඟිය, සහයෝගීතාවය තවදුරටත් ගොඩනංවා පොදු ශ්‍රී ලංකාවක් නිර්මාණය කිරීමට මේ ලැබූ ජනවරම ශක්තියක් වනු ඇතැයි අපේගේ අපේක්ෂාවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n1311231</link>
    <topic>වෙඩි හුවමාරුවකින්දෙවැනි සැකකරු මරු දකී</topic>
    <author>චන්ද්‍රිකා පෙරේරා,මාතර සමුහ , මාතර දිසා විශේෂ හා මාතර විශේෂ</author>
    <content>අපරාධකරුවන් අත්අඩංගුවට ගැනීමේ දක්ෂ කීර්තිමත් නිලධාරියකු වූ මාතර කොට්ඨාස දුෂණ මර්දන අංශයේ කොස්තාපල් (4930) වැලිගම ලියනආරච්චිගේ සුනිල් (33) හා ඔහුගේ බි‍රිය ඝාතනය කළ සිද්ධියේ දෙවැනි සැකකරු පොලිසිය සමඟ ඊයේ(22) අලුයම ඇතිවූ වෙඩි හුවමාරුවක දී මරණයට පත්ව තිබේ.මෙසේ මිය ගොස් ඇත්තේ ඝාතන ඇතුළු විවිධ අපරාධ රැසකට සම්බන්ධ යුද හමුදාවේ සේවයෙන් පලා ආ සෙබළකු වූ හක්මන මීවැල්ල, බඩබැද්ද ප්‍රදේශයේ පදිංචි ව සිටි තිස්හැවිරිදි අමිත් ප්‍රියදර්ශන නමැත්තකු බව පොලිසිය පැවසීය.ඝාතනය වූ පොලිස් නිලධාරිවරයා 2001 වසරේ විශේෂ කාර්ය බළකායට එක්ව කච්චිමරුකුලම් හා කොන්ඩුවට්ටුවාන් වැනි එවකට අණාරක්ෂතව පැවැති ප්‍රදේශවල සේවය කැර පසුව පොලිස් දෙපාර්තමේන්තුවේ රාජකාරිවලට එක්ව විවිධ ප්‍රදේශ වල සේවය කරමින් අපරාධ මැඩීම හා නීතිය සහ සාමය ආරක්ෂා කිරීම වෙනුවෙන් නිතිගරුක ලෙස කටයුතු කළ අයෙකි.දකුණු පළාතේ වැඩිම මත්ද්‍රව්‍ය තොගය ‍අත්අඩංගුවට ගැනීමේ මෙහෙයුම‍‍‍ටද එක්ව ඇති මොහු බන්ධනාගාරයේ සිට රැඳවියකු මෙහෙයවන කුඩු ජාවාරමක් ද හෙළි කැර ගැනීමට සමත් විය. සිද්ධියේ දී ඝාතනය වූ ඔහුගේ බිරිය ග්‍රාමසේවක වරියක ලෙස පත්වීම් ලබා වැඩ බාර ගැනීමට නියමිතව සි‍ටියාය. 2005 වසරේ විවාහ වී ඇති ‍මියගිය යුවලට සය හැවරිදි පුතකු හා සිද්ධියෙන් තුවාල ලැබූ දෙහැවරිදි පුතු සිටී.ඉකුත් 16වැනි දා මේ ඝාතන සිදු කැර තිබුණු අතර මරණකරු ඝාතනයට උපයෝගී කැර ගත් රිවෝල්වරයෙන් පොලිස් නිලධාරීනට වෙඩි ප්‍රහාර එල්ලකිරීම නිසා පොලිසිය පෙරළා තැබී වෙඩි ප්‍රහාරයකින් සැකකරු මිය ගොස් ඇත.මෙසේ පොලිස් වෙඩි පහරින් මියගිය අය ඝාතනය ට පැමිණි ත්‍රිරෝද රථයෙන් හක්මන නගරයේ ගමන් ගනිමින් සිටියදී පොලිසිය පෙරේදා (21) මධ්‍යම රාත්‍රියේ දි අත්අඩංගුවට ගත් බව පොලිස් මාධ්‍ය ප්‍රකාශක ‍ජ්‍යෙෂ්ඨ පොලිස් අධිකාරි අජිත් රෝහණ මහතාකී යසැකකරුගෙන් දීර්ඝ‍ ලෙස ප්‍රශ්න කිරීමේ දී ඝාතනයට යොදාගත් රිවෝල්වරය සඟවා ඇති තැන ‍පිළිබඳ හෙළිකර තිබේ.ඔහු සඳහන්කළ පරිදි කඹුරුපිටිය ප්‍රදේශයේ ඇති කුරුඳු ඉඩමකට ගොස් සැකකරුට එය සොයා දෙන ලෙස පොලිස් නිලධාරීන් පවසා ඇත. අළුයම 4.30ට පමණ එම ස්ථානයට ගොස් ඇති අතර සැකකරු හදිසියේ යම් තැනක තිබී ගිනි අවිය ගෙන අඳුරේම පරීක්ෂණ කණ්ඩායමේ සිටි උප පොලිස් පරීක්ෂක වරෙයෙක් වෙත පොලිස් නිලධාරීන් වෙත වෙඩි ප්‍රහාරයක් එල්ල කැර ඇත.මේ අනුව පොලිසිය ද වෙඩි තැබූ බව සඳහන් කෙළේය.සැකකරුට මාංචු දමා සිද්ධිය වු ස්ථානයට රැගෙන ගියද මොහු කළකට පෙර යුද හමුදා සේවයෙන් පැන ආ අයෙක් බැවින් ගිනිඅවිය හැසිරවීමට හොඳින් දන්නා අයෙක් නිසා ඔහු අත ගින් අවිය තිබීම හා වෙඩි ප්‍රහාර එල්ලකිරීම නිසා වෙඩි නොතබා අත්අඩංගුවට ගැනීමට නොහැකි වී තිබේ.සැකකරු පොලිසිය එල්ලකළ ප්‍රහාරයෙන් තුවාල ලබා හම්බන්තොට රෝහලට ඇතුල් කිරීමෙන් පසු මියගොස් ඇත.මරණය පිළිබඳ මහේස්ත්‍රාත් පරීක්ෂණය ඊයේ(22) පැවැත්විණි.පොලිස් නිලධාරියා හා බිරිය ඝාතනය කිරීමට මොහු සමඟ තවත් දෙදෙනකු පැමිණ ඇති බවට හෙළිව තිබෙන අතර ඝාතනයේ පළමු හා තෙවන සැකකරු මේ වන විට ද අත්අඩංගුවට ගැනීමට නොහැකි වී ඇත. ඔවුන් පිළිබඳ කරුණු හෙළිව ඇති බවද සැකකරුවන් අත්අඩංගුවට ගැනීම සඳහා විශේෂ කණ්ඩායමක් යොදවා ඇති බවත් පොලිසිය කීය.යුවළ ඝාතන සිද්ධියේ පළමු සැකකරු එම ප්‍රදේශයේම පදිංචි චින්තක ‍හේවාපතිරණ (30) නමැත්තෙක් බවට අනාවරණය වී තිබේ. මොහු මීට පෙරද මිනීමැරුමක් සිදු කැර සැඟව සිටින අයෙක් බව පොලිසිය පවසයි.මොවුන් අතින් ඝාතනය වී ඇත්තේ මාතර කොටඨාස දුෂණ මර්දන අංශයේ සේවය කළ 4930 කොස්තාපල් වැලිගම ලියනආරච්චිගේ සුනිල්(33) හා ඔහුගේ බිරිය වූ උඳුපිටිය අප්පුහාමිලාගේ අප්සරා සමන්මලී(29) දෙදෙනා වේ.මේ අයදේ දෙවැනි පුතු(02)ටද ඝාතකයන් බරපතල ලෙස තුවාල සිදු කැර තිබිණි.කඹුරුපිටිය මාස්මුල්ල පිහිටි ‍මියගිය යුවලගේ නිවසට දොරගුළු කඩා ඇතුල්ව පොලුවලින් පහර දී වෙඩිතබා මරණය සිදු කැර තිබිණි.සිද්ධිය පිළිබඳ කඹුරුපිටිය පොලිසිය පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112310</link>
    <topic>ජනාධිපති මහින්ද රාජපක්ෂදළදා සමිඳු වැඳ පුදා ගනියි</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>ජනාධිපති මහින්ද රාජපක්ෂ මහතා පොදු රාජ්‍ය මණ්ඩලීය සභාපති ධුරයට පත්වීමෙන් පසු ඊයේ (22) ප්‍රථමවරට ඓතිහාසික ශ්‍රී දළදා මාලිගයට පැමිණ දළදා සමිඳු වැඳ පුදා ගත්තේය.මාතෘ භූමියට ඉමහත් අභිමානයක් ගෙන දෙමින් විසි දෙවෙනි පොදු රාජ්‍ය මණ්ඩලීය සමුළුව මෙරට දී සාර්ථකව පැවැත්වීමට නායකත්වය ලබා දුන් ජනාධිපති මහින්ද රාජපක්ෂ මහතා එම සමුළුවෙන් පසු ඊයේ (22) පළමුවරට මල්වතු අස්ගිරි මහ නාහිමිවරුන්ද බැහැදැක ආශිර්වාද ලබා ගත්තේය.මහනුවර අස්ගිරියේ පොලිස් ක්‍රීඩාංගණයේ දී මධ්‍යම පළාත් ආණ්ඩුකාර ටිකිරි කොබ්බෑකඩුව මහතා විසින් ජනාධිපතිතුමන් මහත් හරසරින් යුතුව පිළිගැනීමෙන් අනතුරුව ජනාධිපති මහින්ද රාජපක්ෂ මහතා ශ්‍රී දළදා මාළිගයට පැමිණි අතර එහිදී ශ්‍රී දළදා මාළිගාවේ දියවඩන නිලමේ ප්‍රදීප් නිලංග දෑළ මහතා විසින් ජනාධිපතිතුමන් පිළිගනු ලැබීය.දළදා සමිඳු වැඳ පුදා ගැනීමෙන් අනතුරුව මල්වතු මහා විහාරයට ගොස් එම පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහා නාහිමියන් බැහැදුටු ජනාධිපතිතුමන් අනතුරුව අස්ගිරි මහා විහාරයට ගොස් අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධ රක්ඛිත මහා නාහිමියන් බැහැදුටුවේය.රටට මහත් අභිමානයක් මෙන්ම ජාත්‍යන්තර වශයෙන් කීර්තියක් උදාකර දෙමින් ජනාධිපතිතුමා පොදු රාජ්‍ය මණ්ඩලීය සභාපති ධුරයට පත්වීමත් ජනපති ධුරයේ පදවි ප්‍රාප්තිය හා ජනපති ජන්ම දිනයද සිහිකර මහා නාහිමිවරු මෙහිදී ජනාධිපතිතුමාට ආශිර්වාද කළහ.මහා නාහිමිවරුන් බැහැදැකීමෙන් අනතුරුව ගැටඹේ රාජපෝවනාරාමයට ගොස් රාජපෝවනාරාමාධිපති කැප්පැටියාගොඩ සිරිවිමල හිමියන්ද බැහැදුටු ජනාධිපති මහින්ද රාජපක්ෂ මහතා පසුව බූවැලිකඩ සිරිවර්ධනාරාමයට ගොස් මල්වතු පාර්ශ්වයේ ලේඛකාධිකාරී වල්ගොව්වාගොඩ විමලබුද්ධි හිමියන් බැහැදැක උන්වහන්සේගේ සුවදුක් විමසීය.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන අමාත්‍ය සරත් ඒකනායක, මහනුවර පුරපති මහේන්ද්‍ර රත්වත්තේ, මධ්‍යම පළාත් ප්‍රධාන ලේකම් කේ. එම්. එස්. මීගස්මුල්ල, මහනුවර මහ දිසාපති හා දිස්ත්‍රික් ලේකම් ගාමිණී සෙනවිරත්න යන මහත්වරු ද මෙයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n1311232</link>
    <topic>ජනපති මහින්දට පුටින්ගෙන් සුබපැතුම්</topic>
    <author>ධනුෂ්ක ගොඩකුඹුර</author>
    <content>පොදු රාජ්‍ය මණ්ඩලයේ අභිනව සභාපතිවරයා ලෙස පත් වූ ජනාධිපති මහින්ද රාජපක්ෂ මහතා වෙත රුසියානු ජනාධිපති ව්ලැඩ්මීර් පුටින් මහතා සුබපැතුම් පිරිනමයි. ජනාධිපති රාජපක්ෂ මහතා පෙරේදා (21) සවස දුරකථනයෙන් ඇමතූ රුසියානු ජනාධිපතිවරයා සිය සුබපැතුම් මෙසේ පිරිනමා ඇත.ශ්‍රී ලංකාව සමඟ පවත්නා ශක්තිමත් ද්විපාර්ශ්වික සබඳතා අඛණ්ඩව ඉදිරියට ගෙන යාම සිය අරමුණ බව රුසියානු ජනාධිපතිවරයා ප්‍රකාශ කැර ඇති අතර සිය අරමුණ ද එය බව ජනාධිපති රාජපක්ෂ මහතා ප්‍රකාශ කැර තිබේ.සමානාත්මතාව සමඟ වර්ධනය සැමට පරිපූර්ණ සංවර්ධනය තේමාව ඔස්සේ කොළඹ දී පැවැති පොදු රාජ්‍ය මණ්ඩල සමුළුවේ රාජ්‍ය නායක හමුවේදී ජනාධිපතිවරයා 2013-2015 කාලසීමාව සඳහා සභාපති ධූරයට පත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n1311233</link>
    <topic>විපක්ෂයේ විරෝධය අද විලාසිතාවක් වෙලා</topic>
    <author>අසේල කුරුළුවංශ</author>
    <content>මොනතරම් හොඳ අයවැයක් ගෙනාවත් විපක්ෂය ඊට විරුද්ධ වීම අද විලාසිතාවක් බවට පත්ව ඇතැයි අස්ගිරි පාර්ශ්වයේ අනුනායක ගලගම ශ්‍රී අත්ථදස්සී හිමියෝ පවසති. පොදුවේ ගත් කළ මෙවර අය-වැය ජනතාවාදී එකක් බව උන්වහන්සේ කීහ. පිරිවෙන් අධ්‍යාපනය නඟාසිටුවීම සඳහා සෑම පිරිවෙනකටම රුපියල් ලක්ෂ 05 බැගින් ලබාදීමට ආණ්ඩුව පියවර ගැනීම අගය කරන බවද අනුනාහිමියෝ පැවසූහ.පොදුරාජ්‍ය මණ්ඩල සමුළුවේ සභාපතීත්වය දරමින් අයවැයක් ඉදිරිපත් කළ ප්‍රථම රාජ්‍ය නායකයා බවට ජනපති මහින්ද රාජපක්ෂ මහතා පත්වන බව අනුනාහිමියෝ තවදුරටත් කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n1311234</link>
    <topic>රැකියා විරහිත ආයුර්වේද උපාධිධාරීනට මේ වසර අවසන්වීමට පෙර රැකියා ලබා දෙනවා</topic>
    <author>චමීර ඇල්ලදෙණිය, සුභාෂිණි සේනානායක සහ නුවන් කොඩිකාර</author>
    <content>රැකියා විරහිත ආයුර්වේද උපාධිධාරීන් සියලු දෙනාට මේ වසර අවසන්වීමට ප්‍රථම රැකියා ලබාදෙන බව දේශීය වෛද්‍ය ඇමැති සාලින්ද දිසාන­ායක මහතා පාර්ලිමේන්තුවේදී ඊයේ (22) ප්‍රකාශ ‍ෙකළේය.ඊට අදාළ සම්මුඛ පරීක්ෂණ මේ වන විට සිදු කරමින් තිබෙන බවද, ඇමැතිවරයා පැවසීය. ආයුර්වේද වෛද්‍ය උපාධිධාරීන් 393 දෙනකුද, යුනානි වෛද්‍ය උපාධිධාරීන් 80 දෙනකුද රැකියා නොමැතිව සිටින බවට අනාවරණය වී ඇතැයිද දිසානායක මහතා කීවේය.මාතර දිස්ත්‍රික් මන්ත්‍රී බුද්ධික පතිරණ මහතා වාචික පිළිතුරු අපේක්ෂාවෙන් අසන ලද පැනයකට පිළිතුරු දෙමින් ඇමැතිවරයා එසේ පැවසීය. බටහිර වෛද්‍ය උපාධිධාරීන් බඳවා ගන්නා පටිපාටියට අනුකූලව දේශීය වෛද්‍ය වෘත්තීය බඳවාගැනීම් සිදු කරන බවද සාලින්ද දිසානායක මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n1311235</link>
    <topic>වනාතවිල්ලුවේ රජයේ ඉඩම් විකුණූ ප්‍රධාන සැකකරු පලා යයි</topic>
    <author>විජයානි එදිරිසිංහ</author>
    <content>වනාතවිල්ලුවේ පිහිටි රජයේ ඉඩම් අක්කර සිය ගණනක් ව්‍යාජ ලේඛන මඟින් විවිධ පුද්ගලයන්ට විකිණීමේ ජාවාරමේ ප්‍රධාන සැකකරු වූ ප්‍රසිද්ධ ඉඩම් විකිණීමේ සමාගමක ප්‍රධානියා වූ රොහාන් රත්නායක නමැත්තා ඊයේ (22) පුත්තලම පොලිසියේ පෙනීසිටීම මගහැර ගොස් තිබේ. ජනාධිපති විමර්ශන ඒකකයේ සහ ඔහු වෙනුවෙන් පෙනී සිටින සුදත් පෙරේරා නීතිඥ සමාගමේ නීතිඥවරයාද සැකකරු පැමිණෙන තෙක් බලා සිටියද සැකකරු පොලිසිය මගහැර පලාගොස් තිබේ.මෙම සැකකරු රජයේ ඉඩම්වලට හොර ඔප්පු සකස් කැර විකිණීමෙන් රජයට මෙන්ම එම ඉඩම් මිලදී ගත් පුද්ගලයන්ට රුපියල් කෝටි ගණනක වංචාවක් සිදු කැර ඇතැයි චෝදනා එල්ල වී තිබේ.ජනාධිපති විමර්ශන ඒකකය මෙම වංචාව සම්බන්ධව පරීක්ෂණ සිදු කැරමින් සිටියදී සැකකරු හොර රහසේ විදේශගතවී තිබුණි.පසුව මොහු වෙනත් නමකින් මෙරටට පැමිණ තිබේ. මොහු ජනාධිපති විමර්ශන ඒකකය මඟින් අත්අඩංගුවට ගැනීමෙන් වැළකී සිටීම සඳහා එම පරීක්ෂණ අංශයට එරෙහිව ශ්‍රේෂ්ඨාධිකරණය වෙත මූලික අයිතිවාසිකම් පෙත්සමක් ඉදිරිපත් කැර තිබේ. මෙයට දින කිහිපයකට ඉහතදී අගවිනිසුරුවරයා එම පෙත්සම නිශ්ප්‍රභා කැර ඔහු අත්අඩංගුවට ගැනීමට ජනාධිපති විමර්ශන ඒකකයට අවසර දී තිබිණි.ඒ අනුව සැකකරුට ඊයේ (22) පුත්තලම පොලිසියට පැමිණීමට ජනාධිපති විමර්ශන ඒකකය මඟින් දැනුම් දී තිබුණි. ඒ අනුව සැකකරු ඊයේ පුත්තලම පොලිසියට නීතිඥයකු මඟින් ඉදිරිපත් වන බවට දැනුම් දී තිබුණද පසුව ඉදිරිපත් නොවී මඟහැර සිටි බව ජනාධිපති විමර්ශන ඒකකය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n1311236</link>
    <topic>දිගුකාලීන දර්ශනයක් සමඟ රටට සෞභාග්‍ය ගෙනා අය වැයක්</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>රාජ්‍ය සම්පත් කිසිවක් පෞද්ගලීකරණය නොකරන, විදේශිකයන්ට ඉඩම් සින්නක්කර මිලට ගැනීමට නොහැකි වන පොදු ජනතාවට බැංකු හා මූල්‍ය ආයතනවල සේවා කිසිදු බාධාවකින් කරදරයකින් තොරව ලබාදීමට දිරිදෙන සමස්ත සමාජයටම සෞභාග්‍යවත් අනාගතයක් උදාකරන යෝජනාවලින් යුත් මෙවර අය වැය ජනතාවාදී එකකැයි වෘත්තීය සමිති, වාණිජ මණ්ඩල, බැංකු සහ මූල්‍ය අංශ ප්‍රධානීහු පවසති.ජනාධිපති මහින්ද රාජපක්ෂ මහතා පෙරේදා (21) ඉදිරිපත් කළ වසර 2014 අය වැය යෝජනා පිළිබඳ සිය මතය ප්‍රකාශ කරමින් ඔවුහු මේ බව අවධාරණය කළහ.නිදහස් ශ්‍රී ලංකාවේ අය වැය ඉතිහාසයේ එකම දැක්මක් හා දිගුකාලීන දර්ශනයක් ඔස්සේ රටත්, ජනතාවත් දිනවන යෝජනා ඇතුළත් අය වැය නවයක් ඉදිරිපත් කළ ජනාධිපතිතුමාට  තමන් ගෞරවයත්, ස්තූතියත් පුදකරන බවද මේ පිරිස සඳහන් කළහ.වසර 2005 න් ඇරඹි මහින්ද චින්තනය 2010 ඇරඹි මහින්ද චින්තන ඉදිරි දැක්ම ඔස්සේ මේ වන විට අපේ රටේ ජනතාවට නිදහසත්, සංවර්ධනයත්, සුබසාධනයත් උරුමව ඇතැයිද ඔවුහු කීහ.ලංකා සම සමාජ පක්ෂයේ නායක විද්‍යා හා තාක්ෂණ කටයුතු පිළිබඳ ජ්‍යෙෂ්ඨ ඇමැති මහාචාර්ය තිස්ස විතාරණ මහතාඑක්සත් ජාතික පක්ෂ ආණ්ඩුව යළි පුබුදමු ශ්‍රී ලංකා ආර්ථික වැඩපිළිවෙළ යටතේ රාජ්‍ය සම්පත් සියල්ල පෞද්ගලීකරණය කිරීමට යෝජනා කළා. ඒ සඳහා වැඩපිළිවෙළ ක්‍රියාත්මක කළා. නමුත් 2005දී මේ රටේ රාජ්‍ය නායකත්වයට පත් මහින්ද රාජපක්ෂ ජනාධිපතිතුමා ඒ වැඩපිළිවෙළ නතර කොට දැමීමට ප්‍රතිඥාවක් දුන්නා. ඒ කිවු ලෙසින්ම කටයුතු කළා. එතුමාගේ පාලනය යටතේ රාජ්‍ය ව්‍යවසාය දියුණු වුණා. රාජ්‍ය සම්පත් රැකුණා. මතු පරපුරට ඒවා උරුම කරදීම අපේ වගකීමයි. මේ වගකීම් ඉටු කරන ජනාධිපතිතුමාට ජාතියේම ගෞරවය හිමි විය යුතුයි.ශ්‍රී ලංකාවේ කොමියුනිස්ට් පක්ෂයේ නායක ජ්‍යෙෂ්ඨ ඇමැති ඩිව් ගුණසේකර මහතාඅපේ රටේ රාජ්‍ය ව්‍යාපාර කිසිවක් පෞද්ගලීකරණය නොකරන තැනට වැඩ කටයුතු යෙදුවේ වත්මන් ආණ්ඩුවයි. රාජ්‍ය ව්‍යාපාර මහා භාණ්ඩාගාරයෙන් යැපෙන්නේ නැති තැනට වැඩ කළ යුතුයි කියා අපි නිතරම යෝජනා කළා. ඒ දේ සිදු වෙමින් තිබෙන්නේ. ඒ සඳහා අවශ්‍ය දිරිගැන්වීම් මෙවර අය වැයෙන් ලබාදී තිබෙනවා.නව සම සමාජ පක්ෂයේ නායක සහ ජාතික භාෂා හා සමාජ ඒකාබද්ධතා ඇමැතිරටේ සම්පත් කුණු කොල්ලයට විකුණන්නේ නැතිව ඒවා අපේ රටට මතු පරපුරට ඉතිරි කරලීමට පියවර ගන්න අපි අරගල කළා. ඒ අරගලයන් අතිගරු ජනාධිපතිතුමාගේ උදාර නායකත්වය නිසා ජය ගත්තා.ලංකා බැංකු සේවක සංගමයේ සභාපති ඒ.කේ. බණ්ඩාර මහතාමහජන බැංකුව, ලංකා බැංකුව ඇතුළු රාජ්‍ය බැංකු සියල්ල පෞද්ගලීකරණය කරන්නට එක්සත් ජාතික පක්ෂ ආණ්ඩුව කටයුතු කළා. පිඹුරුපත් සකස් කැර ක්‍රියාත්මක කළා. ඒවා නතර කර ගන්නට එදා අපි 2005 සටන් කළා. ඒ අපි අරගෙන ගිය අරගල නිසා මේ සම්පත් රැක ගන්නට හැකි වුණා.වසර 2010දීත් අතිගරු ජනාධිපතිතුමා අපි සමඟ සිටියා. බැංකු ඇතුළු රාජ්‍ය සම්පත් රැක ගන්න කටයුතු කරන බවට පොරොන්දු වුණා. අද නැවත වතාවක් පෞද්ගලිකරණය ගැන සමාජය කතා කරන්න පටන් ගෙන තිබුණා. නමුත් පෙරේදා අයවැය ඉදිරිපත් කරමින් ජනාධිපතිතුමා බොහෝම පැහැදිලිව ‍රටටත් ජාතියටත් ප්‍රතිඥාවක් ලබා දුන්නා රාජ්‍ය සම්පත් කිසිවක් පෞද්ගලීකරණය කරන්නේ නැහැ කියා. ඒ පිළිබඳ අපි එතුමාට අපේ හිස නමා ආචාරය පුද කරනවා.බැංකුවලින් සේවා ලබා ගන්නට එන ගනුදෙනුකරුවන්ට ඇප, ඉහළ පොලී, සුරැකුම් යනාදිය නිසා විවිධ කරදර, ප්‍රමාදවීම් ඇති වුණා. ඒවා අවම කර ගනිමින් ගනුදෙනුකරුවන්ට ඉහළ ගුණාත්මක, කඩිනම් සේවාවක් ලබාදීමට මෙවර අය වැයෙන් යෝජනා කළා. එය අකුරටම ක්‍රියාත්මක කිරීමට වෘත්තීය සමිති නායකයෝ ලෙස අපි කැප වෙනවා. සාමාජිකත්වය පෙළ ගස්වනවා. බැංකු සේවකයින්ගේ විශ්‍රාම වැටුප් ලබා ගැනීමේ යෝජනාව ක්‍රියාත්මක කරනවා. මේ අය වැය ජනතා සුබසාධනය, නිෂ්පාදන ක්‍රියාවලිය දිරිමත් කරන එකක්.එක්සත් ලංකා මහා සභා පක්‍ෂයේ සභාපති ජයන්ත කුලතුංග මහතා .චෝගම් නිමා වීමත් සමඟ රටේ බොහෝ දෙනකු විමසිල්ලෙන් සිටියේ ඉදිරි අයවැය සම්බන්ධයෙනි. මහින්ද චින්තනයට හා රටේ සංවර්ධනයට අකුල් හෙළනා බොහෝ දෙනකු කියා සිටියේ චෝගම් නිසා ගිය වියදම් අයවැයට දමා රටේ ජනතාවට දරන්න බැරි ජීවන වියදමක් හිමිකර දේ කියාය. නමුත් ඒ සියල්ල යථාර්ථය නොවන බව පෙන්වා දෙමින් ජනාධිපති මහින්ද රාජපක්ෂ මහතා පෙරේදා දිනයේ ”මතු පරපුර වෙනුවෙන් ජාතික සමඟිය තහවුරු කරමින් සමාජ හා ආර්ථික සංවර්ධනයක් ඇති කිරීම සඳහා එක්වන්නයි” ප්‍රකාශ කරමින් ඉදිරිපත් කරන්නට යෙදුණු 2014 වර්ෂය සඳහා වූ අයවැය වාර්තාව, විපක්ෂ නායකතුමන්ගේ පවා හඬ නිහඬ කිරීමට සමත් විය.රටේ බොහෝ දෙනා පුල පුලා බලා සිටි ආකාරයෙන් ඉහළ රාජ්‍ය නිලධාරියාගේ සිට පහළ මට්ටමේ රාජ්‍ය සේවකයා දක්වාම වැටුප් වැඩිකිරීමට කටයුතු කැර ඇත. රටේ දරුවන්ගේ අධ්‍යාපන අයිතිය බාධාවකින් තොරව පවත්වාගෙන යාම සඳහා විශ්වවිද්‍යාල ආචාර්යවරුන්ට රජය 5%ක දීමනාවක් වැටුපට එකතු කැර ඇත. උසස් අධ්‍යාපන ක්ෂේත්‍රයේ ගුණාත්මක සංවර්ධනය කඩිනම් කිරීමේ අරමුණින් උසස් අධ්‍යාපන ප්‍රතිපාදන රු. මිලියන 2,000 කින් වැඩිකර ඇත. ආධුනික වෛද්‍යවරුන්ට රුපියල් 750 ක දීමනාවක් එකතු කරමින් සෞඛ්‍ය සේවා වල නිරත කාර්යය මණ්ඩල දිරිගැන්වීම සඳහා හෙදියන්, පරිපූරක හා අතුරු වෛද්‍ය සේවකයන්, පවුල් සෞඛ්‍ය හා අනෙකුත් සේවකයන්ගේ වාර්ෂික නිල ඇඳුම් දීමනාව රුපියල් 500 සිට 1500 දක්වා මුදලකින් වැඩි කර ඇත. විශ්‍රාමිකයින්ගේ විශ්‍රාම වැටුපට රුපියල් 500 ක හා රුපියල් 350ක මුදලක් ඇතුලත් කර ඇත.එසේම මහින්ද චින්තනය රටේ ආර්ථිකය නඟා සිටුවමින් ආර්ථික ක්ෂේත්‍රයට වැඩි දායකත්වයක් එක් කරනු ලබන කෘෂිකර්මාන්තය නඟා සිටුවීම සඳහා තිබුණු පොහොර සහනාධාරය එසේම පවත්වගෙන යන අතර රුපියල් 1250ක තවත් පොහොර සහනාධාරයක් දෙමින් ගොවි ජනතාව දිරිමත් කිරීමට ඉදිරි පියවර සලසාලනු ලැබීය. ගොවිජන සේවා මධ්‍යස්ථාන නවීකරණය කිරීම සඳහා රුපියල් මිලියන 3000ක අතිරේක ප්‍රතිපාදන වෙන්කරමින් ජීවන වියදම් දීමනාව රුපියල් 1200 කින් ඉහළ දමමින්, ජනතාවගේ ජන දුකට පිහිටවීමට අවශ්‍ය ක්‍රියා මාර්ග ගැනීමට ක්‍රමවේදයන් සකස් කර ඇත.ප්‍රාදේශීය සංවර්ධන බැංකුවේ සභාපතිනි කේෂලා ජයවර්ධන මහත්මියඅපේ රටේ කාන්තාවන්ට අභිමානවත්ව තම ජීවන තත්ත්වය ඉහළ නංවා ගැනීමට අතදීම් ලබා දුන්නේ අතිගරු ජනාධිපතිතුමාගේ නායකත්වයෙන් යුතු ආණ්ඩු විසිනුයි.කාන්තාව තමයි කුටුම්භයක ප්‍රධානම පුරුක. කාන්තාව ආර්ථික අතින් නගාසිටුවා ඒහරහා සමස්ත රටේම ආර්ථිකය දියුණු කැර ගන්න පුළුවන් බව දැඩිව විශ්වාස කරන ජනාධිපතිතුමා 2005 සිට ‍සෑම අයවැයකදීම කාන්තාවගේ දියුණුවට දිරිදීම් ලබා දුන්නා.මෙවර අයවැයෙන් කාන්තා ව්‍යවසායකයින්ට රුපියල් ලක්ෂ දෙකහමාරක් දක්වා පොලී රහිතව ව්‍යවසාය ආරම්භ කරන්නට බැංකු ණය ලබාදීම, දිවි නැගුම හොඳම ගොවිපවුල තෝරා තෑගි දීමට යෝජනා කළා. ඒවා ඉතාමත්ම වටිනා යෝජනා. සභාපතිතුමිය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n1311237</link>
    <topic>පොල්පිතිගම සමුප සභාපති ගණකාධිකාරි රිමාන්ඩ්</topic>
    <author>සිරන්ජනි කුමාරි</author>
    <content>කොන්ත්‍රාත්තුවක රැඳවුම් මුදලක් නිදහස් කිරීම සඳහා ලක්ෂයක අල්ලස් මුදලක් ලබා ගත් බව කියන පොල්පිතිගම සමුපකාර සමිතියේ සභාපති හා ගණකාධිකාරිවරයා මේ මස 29 වන දින දක්වා රක්ෂිත බන්ධනාගාර ගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (22) නියම ‍ෙකළේ ය.මෙසේ බන්ධනාගාරගත කරනු ලැබුවේ අතපත්තු මුදියන්සේලාගේ ගාමිණි අතපත්තු හා ඒකනායක මුදියන්සේලාගේ කිරි බණ්ඩා නැමැත්තන්ය.ඉකුත් ජනවාරි 5 වන දින නිකවැව දේවානම්පියතිස්ස මධ්‍ය මහා විද්‍යාලයේ මහින්දෝදය බහු තාක්ෂණික විද්‍යාගාරය ඉදිකිරිමේ කොන්ත්‍රාත්තුව පැමිණිලිකරු ලබා ගත් බවත් 2013/8/4 වැඩ නිම කරවා සමුපකාර සමිතියට බාර දී සිය රැදවුම් මුදල නැවත ඉල්ලා සිටි බවට පැමිණිල‍්ලේ සදහන් ය.මෙම මුදල නැවත ඉල්ලා සිටිමේ දි කොන්ත්‍රාත්තුව ලබා දිම වෙනුවෙන් තමාට ලක්ෂයක මුදලක් අවශ්‍ය බව පැවසු සභාපතිවරයා පැමිණිලිකරු ලවා චෙක්පතක් ලියවා අත්සන ද යොදා ඔහු වෙත ලබා ගෙන ඇත. ජයවර්ධන පතිරණගේ දිනේෂ් ජයවර්ධන මෙම සිද්ධියේ පැමිණිලිකරු වේ.අල්ලස් කොමිසමේ සැරයන් චන්ද්‍රසිරි,සමන් හා බණ්ඩාර යන නිලධාරින් අධිකරණය හමුවේ කරුණු දැක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n1311238</link>
    <topic>රුපියල් කෝටි 10ක් වටිනා රත්හඳුන් කන්ටේනරයක් ‍රේගුවේ දී අත්අඩංගුවට</topic>
    <author>නිමල් රාජපක්ෂ</author>
    <content>ඉන්දියාවේ සි‍ට ශ්‍රී ලංකාව හරහා ඩුබායි රටට රැගෙන යමින් තිබූ රුපියල් කෝටි දහයක් වටිනා රත්හඳුන් කන්ටේනරයක් ‍රේගු ජෛව විවිධත්ව නිලධාරීන් පසුගියදා අත්අඩංගුවට ගෙන ඇත.මෙවැනි රත්හඳුන් තොගයක් මීට පෙර අත්අඩංගුවට ගෙන නොමැති අතර රේගු නිලධාරීන් අල්ලා ගත් ලොකුම රත්හඳුන් තොගය මෙය බවද රේගු අධ්‍යක්ෂ ජෙනරාල් ජගත් පී. විජේවීර මහතා පවසයි.ශ්‍රී ලංකා වරායේ ජයාබහාලුම් අංගනයේ අදාළ කන්ටේනරය රැගත් ‍ෙනෟකාව පැමිණ විනාඩි හතළිස් පහක පමණ කාලයක් නතර කොට සිට ඩුබායි රටට ගමන් කිරීමට නියමිතව තිබිණ. ඩුබායි රටට ගමන් කිරීමේදී සනීපාරක්ෂක භාණ්ඩ රැගෙන යන බවට සඳහන් කැර ඇතත් ලද තොරතුරකට අනුව කන්ටේනරය පරික්ෂා කිරීමේදී එහි තිබු රත්හදුන් තොගය කොටු කැර ගැණීමට රේගු නිලධාරීන් සමත්වී ඇත.රත්හන් තොගයේ අයිතිකරුවන් කිසිවකු මෙතෙක් අත්අඩංගුවට ගෙන කොමැත. අත්අඩංගුවට ගත් රත්හන් තොගය පිළිබද නියෝජ්‍ය රේගු අධ්‍යක්ෂ සමන්ත ගුණසේකර මහතා වැඩිදුර පරීක්ෂණ පවත්වයි. නියෝජ්‍ය රේගු අධ්‍යක්ෂ පි.බී. කුලතුංග , රේගු අධිකාරී වරුන්වන රුවන් ජයසිංහ, තිලක් පෙරේරා, ඊ.ජේ. ඇන්ටනි, පී.වීරක්කොඩි යන මහත්වරු මෙම වැටලීම සිදු කළහ. ‍.</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n1311239</link>
    <topic>තංගල්ල ප්‍රා. සභාපති ඇතුළු හයකට අධි චෝදනා</topic>
    <author>කුමුදු හෙට්ටිආරච්චි</author>
    <content>තංගල්ල ද නේචර් හෝටලයේදී බ්‍රිතාන්‍ය ජාතිකයකු ඝාතනය කැර ඔහුගේ පෙම්වතිය දූෂ්‍ය කිරීම සම්බන්ධයෙන් චෝදනා ලැබ සිටින තංගල්ල ප්‍රාදේශීය සභාවේ සභාපති ඇතුළු විත්තිකරුවන් 6 දෙනාට එරෙහිව ප්‍රථම වරට කොළඹ මහාධිකරණයේ දී ඊයේ (22) අධි චෝදනා පත්‍ර භාර දෙන ලදී.විත්තිකරුවන් 6 දෙනාම මෙම අධි චෝදනාවන්ට තමන් නිවැරදිකරුවන් බව ප්‍රකාශ කිරීමෙන් පසු දැඩි ඇප කොන්දේසි පණවමින් පෙර නියම කරන ලද ඇප මත විත්තිකරුවන් මුදා හැරීමට ඊයේ(22) නියෝග කළ කොළඹ මහාධිකරණ විනිසුරු කුමුදුනී වික්‍රමසිංහ මහත්මිය විත්තිකරුවනට හා ඔවුන්ගේ ඇපකරුවනට රටින් පිටවීම තහනම් කරමින් නියෝගයක්ද නිකුත් කළාය.ඕබඩ ආරච්චිගේ ලහිරු කැලුම්,උඩුවනගේ සමන් දේශප්‍රිය, තංගල්ල ප්‍රාදේශීය සභාවේ සභාපති සම්පත් චන්ද්‍ර පුෂ්ප විදාණපතිරණ,වීරපුලිගේ ප්‍රණීත් චතුරංග,මොහොට්ටිරාළගේ දරත් නොහොත් සහන්,සරණආරච්චි පටපැඳිගේ චානුක චතුරංග යන විත්තිකරුවන්ට හා ඔවුන්ගේ ඇපකරුවන්ට එසේ රටින් පිටවීම තහනම් කෙරුණි.කොළඹ මහාධිකරණය මඟින් නිකුත් කළ නොතීසි මත ඊයේ(22) ප්‍රථම වරට කොළඹ මහ අධිකරණය හමුවේ පෙනී සිටි මෙම විත්තිකරුවන්ගේ ඇඟිළි සළකුණු ලබා ගැනීමට මහේස්ත්‍රාත්වරිය අධිකරණ පොලිස් නිළධාරිවරයාට නියම කළාය.විත්තිකරුවනට එරෙහිව ඇති අධි චෝදනා අධිකරණ භාෂා පරිවර්තක මොහොමඩ් රිස්වාන් මහතා ඊයේ විවෘත අධිකරණයේදී කියවා පහදා දීමෙන් අනතුරුව මෙම සියලු චෝදනාවන්ට තමන් නිවැරදිකරුවන් බව විත්තිකරුවන් වෙන් වෙන් වශයෙන් ප්‍රකාශ කැර සිටියේය.මෙම නඩුව ජූරි සභාවක් හමුවේ විභාගයට ගැනීමට අවශ්‍ය දැයි විනිසුරුවරිය විත්තිකරුවන්ගෙන් ඊයේ විමසා සිටි අවස්ථාවේ විත්තිකරුවන් සියලු දෙනා පවසා සිටියේ තමන්ට ජූරි සභාවක් ඉදිරියේ මෙම නඩුව විභාගයට ගැනීම අවශ්‍ය නොවන බවයි.මහේස්ත්‍රාත් අධිකරණය මඟන් නියම කරන ලද රුපියල් පනස් දහස බැගින් වූ මුදල් හා රුපියල් ලක්ෂ පහ බැගින් වූ ශරීර ඇපකරුවන් තිදෙනා බැගින් තබා ඇති පෙර ඇප මත විත්තිකරුවන් මුදා හැරීම සම්බන්ධව නඩුවේ පැමිණිල්ල මෙහෙය වන රජයේ ජ්‍යෙෂ්ඨ අධි නීතීඥ තුසිත් මුදලිගේ මහතා විරුද්ධ නොවීම මත විත්තිකරුවන් පෙර ඇප මත මුදා හැරීමට විනිසුරුවරිය එසේ නියෝග කළාය.විත්තකරුවන් වෙනුවෙන් කොළඹ මහේස්ත්‍රාත් අධිකරණයේ ඇප අත්සන් කළ සියලු අඇපකරුවන්ට කොළඹ මහාධිකරණය හමුවේ ඇප බැඳුම්කර අත්සන් කරන ලෙසට ඊයේ(22) නියෝග කළ විනිසුරුවරිය ග්‍රාම නිළධාරීන් සහතික කරන ලද ඇපකරුවන්ගේ වත්කම් සහතික ලබන මස 2 වැනිදාට අධිකරණයට ඉදිරිපත් කරන ලෙසටද නියම කළාය.අධිකරණයේ අවසරයකින් තොරව පදිංචි ලිපිනයන් වෙනස් නොකරන ලෙසටත් ,සාක්කිකරුවන්ට බලපෑම් නොකරන ලෙසටත්,සෑම මසකම අවසන් ඉරිදා උදේ 9ත් 12ත් අතර රහස් පොලිසියට වාර්තා කරන ලෙසටත් ඇප කොන්දේසි පණවමින් විත්තිකරුවනට නියෝග කළ විනිසුරුවරිය එක් ඇප කොන්දේසියක් හෝ කඩ කළහත් නඩු කටයුතු අවසන් වන තෙක් රිමාන්භාරයේ තබන ලෙසට ද ප්‍රකාශ කළාය.සියලු විත්තිකරුවන් මේ වන විට ඇප මත සිටින බැවින් විත්තිකරුවනගේ ඇපකරුවන්ට මහාධිකරණයේ ඇප අත්සන් කිරීමටත් විත්තිකරුවනගේ හා ඇපකරුවනගේ විදේශ ගමන් බලපත්‍ර භාර දීම සඳහාත් ඉදිරි දිනයක් ලබා දෙන ලෙස සියලු විත්තිකරුවන් වෙනුවෙන් පෙනී සිටි ජනාධිපති නීතීඥ කාලිංග ඉන්දතිස්ස මහතා ඉල්ලා සිටියේය.ඒ අනුව ඇප අත්සන් කිරීමට හා විදේශ ගමන් බලපත්‍ර භාරදීම සඳහා විනිසුරුවරිය විසින් ලබන මස 02 වැනිදාට දින ලබා දෙන ලදී.2011-12-25 දින තංගල්ලේදී බ්‍රිතාන්‍ය ජාතික කුරාන් ෂෙයික් ගේ මරණය සිදු කිරීම,ඔහුගේ පෙම්වතිය වන වික්ටෝරියා නමැත්තිය මරාදැමීමට තැත්කර රංචු ගැසී ඇයව දූෂණ කිරීම ,අයුතු ජනරාශියක සාමාජිකයන් වීම,තංගල්ල ද නේචර් හෝටලයට රුපියල් එක් ලක්ෂ හැට දහසක අනර්තයක් සිදු කිරීම,එම හෝටලයේ වූ රුපියල් හතලිස් එක් දහසක මත් පැන් කොල්ල කෑම,බලපත්‍රයන් කනාමැතිව ගිනි අවියක් ලඟ තබා ගැනීම ඇතුළු අධි චෝදනා 17ක් යටතේ නීතිපතිවරයා විත්තිකරුවන්ට එරෙහිව අධි චෝදනා නඟා ඇත.විත්තිකරුවනිට එරෙහි මෙම අධි චෝදනා ඔප්පු කිරීම සදහා සාක්කිකරුවන් 83ක්ද නඩු භාණ්ඩ 41ක්ද ඉදිරිපත් කිරීමට බලාපොරොත්තු වන බව නීතිපතිවරයා අධිකරණයට දන්වා ඇත.රජයේ ජ්‍යෙෂ්ඨ අධි නීතීඥ තුසිත් මුදලිගේ මහතා සමඟ රජයේ අධි නීතීඥ චමින්ද අතුකෝරල මහතා මෙම නඩුවේ පැමිණිල්ල වෙනුවෙන් පෙනී සිටියේය.විත්තිකරුවෝ වෙනුවෙන් ජනාධිපති නීතීඥ කාලිංග ඉන්දතිස්ස මහතා සමඟ නීතීඥවරු මඩුල්ලක් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112311</link>
    <topic>2014 අයවැය ඉදිරිපත් කරමින් ජනපති මහින්ද දැවැන්ත සංවර්ධන සංග්‍රාමයකට මුලපුරයි</topic>
    <author>ජයසිරි මුණසිංහ සහ ධනුෂ්ක ‍ගොඩකුඹුර</author>
    <content>මහින්ද චින්තනයත් මහින්ද චින්තන ඉදිරි දැක්මත් අනුව යමින් 2014-2016 ජනතාවගේ ආදායම් මට්ටම් ඉහළ නැංවීමත් සමාජ සුබසාධනයත් ඉලක්ක කළ දැවැන්ත වැඩපිළිවෙළකට මුලපුරන 2014 අයවැය ජනාධිපති මහින්ද රාජපක්ෂ මහතා පෙරේදා (21) පාර්ලිමේන්තුවට ඉදිරිපත් කළේය.එහිදී ජනාධිපතිවරයා පහත කරුණු අවධාරණය කළේය.රටේ ජාතික ආරක්ෂාව, සාමය හා ආර්ථික ප්‍රගතිය අත්කර ගැනීමට ඉවහල් වූ අයවැය අටක් ඉදිරිපත් කිරීම සතුටට කරුණක්.වසර තිහක කාලයක් ත්‍රස්තවාදී ග්‍රහණයට මැදිව පැවැති උතුරු නැගෙනහිර පළාත්වල නිදහස් හා සාධාරණ මැතිවරණයක් පැවැත්වීමට ලැබීම ආඩම්බරයක්.පළාත් පාලන ආයතන හා පළාත් සභා පිහිටුවා ප්‍රජාතන්ත්‍රවාදය තහවුරු කිරීමෙන් රටේ අභිමානය තහවුරු කළා.එකිනෙකට වෙනස් වූ පළාත් සභා තුනක 27ලක්ෂයක් වූ ඡන්ද ප්‍රකාශ කළ ජනතාවගෙන් 15 ලක්ෂයක් සන්ධානයට ඡන්දය ලබා දුන්නා.දකුණු ආසියාවේ ප්‍රථම වරට පොදු රාජ්‍ය මණ්ඩල සමුළුවක් පැවැත්වුණේ අපේ රටේ.රටවල් පනස් තුනක ජාතීන්ට අපේ පරිවර්තනය දැක ගන්නට අවස්ථාව ලැබුණා.පොදු රාජ්‍ය මණ්ඩල නායකත්වය අපට හිමිවීමෙන් අපේ රජයේ විදේශ ප්‍රතිපත්තිය ජාත්‍යන්තර පිළිගැනීමට ලක් වුණා.2006 දී සියයට 15. 2ක් ව පැවැති දරිද්‍රතාවය 2013දී සියයට 6. 4කට අඩු වීම ගැන නිහතමානීව ආඩම්බර වෙනවා.දැඩි නියඟය, ඉහළ තෙල් මිල, ජාත්‍යන්තර අස්ථාවරතාව මධ්‍යයේ පසුගිය වසරේ සියයට 6. 4ක ආර්ථික වර්ධන වේගයක් ළඟා කර ගත්තා.2013දී ආර්ථික වර්ධන වේගය සියයට 7ක් වන බවට විශ්වාසයි.2014- 2016 කාලය තුළ සියයට 7. 5ක 8ක ආර්ථික වර්ධන වේගයක් ළඟා කර ගත හැකියි.2013 යල කන්නයේදී මෙට්‍රික් ටොන් ලක්ෂ 20ක වාර්තාගත වී අස්වැන්නක් ලබා ගත්තා.විදේශ සංචාරකයන් ලක්ෂ 15ක් හා දේශීය සංචාරකයන් ලක්ෂ 20ක් සමඟින් සංචාරක කර්මාන්තයේ ඉහළ වර්ධනයක්.සංචාරක කර්මාන්තයේ ආදායම ඩොලර් මිලියන 1500ක්.2015දී විදේශීය සංචාරකයන් ලක්ෂ 25කටත් දේශීය සංචාරකයන් ලක්ෂ 50කටත් පහසුකම් සපයනවා.ඒ සඳහා ඩොලර් මිලියන 3000ක් ආයෝජනය කරනවා.ඇඟළුම් නිෂ්පාදනයේ සියයට 6ක වර්ධනයක් සමඟින් ඩොලර් මිලියන 4000ක අපනයන ආදායමක් අපේක්ෂා කරනවා.මෙම වසරේ අපනයන ආදායම ඩොලර් මිලියන 10000ක් වෙතැයි අපේක්ෂා කරනවා.විදේශ රැකියාවලින් උපයන ආදායම ඩොලර් මිලියන 7000ක්.කුඩා හා මධ්‍ය පරිමාණ කර්මාන්ත ශාලා, බලශක්ති ව්‍යාපෘති දිරිගැන්වීමට යුරෝ මිලියන 90ක් ණයක් ලබා ගන්නවා.2020 වන විට අපේ රටේ භාණ්ඩ අපනයනය ඩොලර් බිලියන 20ක් කරනවා.රාජ්‍ය සම්පත් කිසිවක් පෞද්ගලීකරණය කරන්නේ නැහැ.විදේශිකයන්ට සින්නක්කර ඉඩම් විකිණීම වැළක්වීමට නීති ගේනවා.රාජ්‍ය ව්‍යවසාය 54න් 47ක් ලාබ ලබනවා.වර්ග කිලෝමීටර් 1557ක බිම්බෝම්බ මුළුමනින්ම ඉවත් කළා.අවතැන් වූවන් තුන්ලක්ෂයක් නැවත පදිංචි කළා.මෙම අයවැයෙන් රටටත් ජනතාවටත් ලැබෙන සහන පැහැදිලි කරමින් ජනාධිපතිවරයා පහත කරුණු අවධාරණය කළේය.අධ්‍යාපන සංවර්ධනයට රුපියල් බිලියන 125ක්.සුළු වාරිමාර්ග, වැව් ප්‍රතිසංස්කරණය හා පුරන් කුඹුරු සංවර්ධනය සඳහා රුපියල් මිලියන 2300ක් වෙන් කරනවා.ගොවි ජන සේවා මධ්‍යස්ථාන නවීකරණයට රුපියල් මිලියන 300ක් ලබා දෙනවා.වාරි මාර්ග හා වනජීවි වැනි ක්ෂේත්‍ර මට්‍ටමේ ‍කටයුතු කරන නිලධාරීන්ට රුපියල් 300ක දීමනාවක්.ආහාර හිඟයෙන් පීඩාවට පත් ලෝකවාසීන්ගේ ප්‍රයෝජනයට සහල් මෙට්‍රික් ටොන් 50000ක් ලෝක ආහාර සංවිධානයේ ශ්‍රී ලංකා කාර්යාලයට පිරිනමනවා.ධාන්‍ය වගා කරන දිස්ත්‍රික්කවල නිෂ්පාදනය සහ අලෙවිය ක්‍රමවත් කිරීමට රුපියල් මිලියන 300ක චක්‍රීය ණය මුදලක් ආරම්භ කරනවා.කුඩා තේ වතුවල පස සහ ජලය සංරක්ෂණයට වසරකට වරක් අක්කරයකට රුපියල් 5000ක සහනාධාරයක්.පොල්තෙල් කර්මාන්ත ශාලා සඳහා ජාතිය ගොඩනැගීමේ බද්ද තුන් අවුරුද්දකට ඉවත් කරනවා.වයස අවුරුදු 63ට වැඩි ‍ගොවීන්ට මසකට රුපියල් 1250ක අවමයක් වන ගොවි විශ්‍රාම වැටුප් ක්‍රමයක්.මේ සඳහා ‍‍ගොවිසෙත අරමුදලට අමතරව රුපියල් මිලියන 1000ක ආරම්භක ප්‍රාග්ධනයක් ලබා දෙනවා.විශ්ව විද්‍යාලවල සත්ව ගොවිපළ, මත්ස්‍ය පොකුණු, පශු සම්පත්, ආහාර තාක්ෂණ කටයුතුවල දියුණුවට කරන පර්යේෂණවලට රුපියල් මිලියන 500ක්.2020 වන විට ලොව උසස්ම මට්ටමේ ඇඟළුම් නිෂ්පාදනය කරන රටවල් 10න් එකක් වීම අරමුණයි.ලංකා ගමනාගමන මණ්ඩලයේ බස් රථ සංඛ්‍යාව 2000කින් වැඩි කිරීමට රුපියල් මිලියන 1000ක ආධාර.එම මණ්ඩලයේ ආදායම් හිඟය පියවා ගැනීමට රුපියල් මිලියන 500ක්.කරවල, හාල්මැස්සන්, ටින්මාළු, උම්බලකඩ මත්ස්‍ය ආහාර නිෂ්පාදනය ඉහළට.පැරැණි ධීවර වරායන් අලුත්වැඩියාවට, ධීවර කලපු සංවර්ධනයට, මසුන් ඇල්ලීමේ යාත්‍රා වැඩි කර ගැනීමට රුපියල් මිලියන 1000ක මූල්‍යාධාර.කිරි ගවයන් 20000ක් ගෙන්වීමට පියවර.පශු වෛද්‍ය ක්ෂේත්‍රයේ වර්ධනයට රුපියල් මිලියන 200ක්.පශු වෛද්‍යවරුන්ට රුපියල් 7500ක මාසික දීමනාවක්.දිවිනැගුම පස්වැනි අදියරෙන් ආදර්ශ ගෙවතු 125000ක්.‍සෑම ග්‍රාම නිලධාරී වසමකම හොඳම දිවිනැගුම පවුල් පහකට රුපියල් 10000 බැගින් පිරිනමනවා.පසුගාමී ගම් හා නගර එක් කිරීමට නව පාලම් 1000ක්.එම ගම්වල ප්‍රජා ජල සැපයුම, අධ්‍යාපනය, සෞඛ්‍ය නැංවීමට රුපියල් මිලියන 4500ක්.කුඩා බස් රථ යෙදවීමට රුපියල් මිලියන 300ක්.ශ්‍රී ලංකන් ගුවන් සමාගම ඩොලර් මිලියන 150ක හා මිහින් ලංකා සමාගමට ඩොලර් මිලියන 50ක ප්‍රාග්ධන ආධාර ලබා දෙනවා.ගම් නංවන වැඩසටහන්වල සම්බන්ධීකරණයට දිස්ත්‍රික් ලේකම්වරුන්ට රුපියල් 15000ක, ප්‍රාදේශීය ලේකම්වරුන්ට රුපියල් 5000ක, ප්‍රධාන නිලධාරීන්ට රුපියල් 3000ක දිරිදීමනාවක්.වෙළෙඳ දැන්වීම් ප්‍රචාරණය පෝෂණ ගුණයෙන් යුතු ආහාරවලට පමණයි.ගැබිණි මවුවරුන්ගේ හා දරුවන්ගේ පෝෂණ මට්ටම ඉහළ නැංවීමට රුපියල් මිලියන 7000ක ආයෝජනයක්.කාන්තා ව්‍යවසායිකාවන්ට රුපියල් ලක්ෂ දෙකහමාර දක්වා පොළී රහිත ණය.මාසික පිරිවැටුම රුපියල් 50000ට අඩු ව්‍යාපාර පළාත් පාලන ආයතනවලින් අය කරන සියලු ගාස්තුවලින් නිදහස්.ලී භාණ්ඩ ප්‍රවාහන බලපත්‍ර ක්‍රමය ඉවතට.දේශීය ලී භාණ්ඩ භාවිතය දිරි ගැන්වීමට පියවර.ආබාධ සහිත පුද්ගලයන්ට වෘත්තීය පුහුණුව ලබා දීමට රුපියල් මිලියන 100ක්.ළමා හා කාන්තා අ‍පයෝජන නිවාරණ ඒකකවලට රුපියල් මිලියන 300ක අතිරේක ප්‍රතිපාදන.සෑම ප්‍රාදේශීය සභාවකටම මසකට රුපියල් ලක්ෂ 10ක මූල්‍ය දීමනාවක්.වනජීවී දෙපාර්තමේන්තුවට වාහන හා උපකරණ ලබා දීමට රුපියල් මිලියන 200ක්.ජාතික ළමා රෝහල් දෙකට රුපියල් මිලියන 1000ක්.උතුරු මැද පළාතේ ජල පවිත්‍රාගාරවලට රුපියල් මිලියන 900ක්.බෝ නොවන රෝග නිවාරණ පහසුකම් වැඩිකිරීමට රුපියල් මිලියන 2000ක අතිරේක ප්‍රතිපාදන.කොළඹ, රාගම සහ කළුබෝවිල ජාතික රෝහල් සංවර්ධනයට චීන රජයෙන් ඩොලර් මිලියන 180ක්.සෞඛ්‍ය සේවයේ නිල ඇඳුම් දීමනාව ඉහළට.මහනුවර හා අනුරාධපුර ප්‍රසංග කලා මධ්‍යස්ථාන දෙකක් ඉදිකිරීමට රුපියල් මිලියන 3000ක්.කලාකරුවන්ට නිවාඩු නිකේතන පහක්.ජාතික සංහිඳියාව සහ සාමය ඇතිකිරීමට කලාකරුවන්ට වැඩි ඉඩ ප්‍රස්ථා.ග්‍රාමීය පාසල්වල සනීපාරක්ෂක හා අනෙකුත් පහසුකම් වැඩිදියුණු කිරීමට රුපියල් මිලියන 1000ක්.ගුරු අභ්‍යාස විද්‍යාල දියුණුවට රුපියල් මිලියන 750ක අතිරේක ප්‍රතිපාදන.සෑම පිරිවෙනකටම රුපියල් ලක්ෂ පහක ආධාර.ගිහි පැවිදි පිරිවෙන් සිසු දීමනා ඉහළට.නිපුණතා සංවර්ධනයට 2014දී රුපියල් මිලියන 12105ක්.විශ්ව විද්‍යාල නේවාසිකාගාර ඉදිකිරීමට රුපියල් මිලියන 15000ක්.උසස් අධ්‍යාපනය දියුණු කිරීමට රුපියල් මිලියන 9000ක්.ආධුනික වෛද්‍යවරුන්ට රුපියල් 750 දීමනාවක්.විශේෂඥ වෛද්‍යවරුන්ගේ සංඛ්‍යාව ඉහළට.විදෙස් විනිමය ගෙන එන වෘත්තිවේදීන්ට බදු සහන.තොරතුරු තාක්ෂණ හැකියාව මැන බලන ජාත්‍යන්තර තරගකාරී දර්ශකයේ රටවල් 144කින් 68 වන ස්ථානය ශ්‍රී ලංකාවට.දර්ශකයේ 30 වැනි තැනට පත් වීම අපේක්ෂාවයි.ග්‍රාමීය තොරතුරු තාක්ෂණය ඉහළ නැංවීමට තුන් අවුරුදු වැඩපිළිවෙළක් සඳහා රුපියල් මිලියන 1000ක්.නැව් සංස්ථාවේ කටයුතු පුළුල් කෙරේ.ගුවන් ආර්ථිකය ශක්තිමත් කෙරේ.වෘත්තිකයන්ගේ නිවාස ඉදිකිරීමේදී සහන රැසක්.ජාත්‍යන්තර මට්‍ටමේ ජාතික විද්‍යා මධ්‍යස්ථානයක් පිහිටුවේ.මහ කොළඹ ගංවතුර ගැටලුවට කඩිනම් විසැඳුම්.2014 නාගරික නිවාස සංවර්ධනයට රුපියල් මිලියන 2000ක්.අඩු ආදායම්ලාභීන්ගේ නිවාස ඉදිකිරීමට රුපියල් බිලියන 500ක්.නිවාස 50000කින් සමන්විත තට්ටු නිවාස යෝජනා ක්‍රම 15ක්.ජාතික මාර්ග පද්ධතියට ගම්මාන 1000ක් සම්බන්ධ කිරීමේ ව්‍යාපෘතියට ඩොලර් මිලියන 1200ක්.බැංකු හා මූල්‍ය සමාගම් ශක්තිමත් කෙරේ.නීති හා අධිකරණ පද්ධතියේ ප්‍රතිසංස්කරණයට පස් අවුරුදු සැලැස්මක්.මහජනතාව පීඩාවට පත් වන අණපනත් සංශෝධනයට කැබිනට් අනුකාරක සභාවක්.පොලිස් නිලධාරීන්ට මහ කොළඹ ප්‍රදේශයේ නිවාස යෝජනා ක්‍රම තුනක්.ගම් මට්‍ටමේ පොදු යටිතල පහසුකම් සංවර්ධනයට රුපියල් මිලියන 4000ක්.2017 ආසියානු තරුණ ක්‍රීඩා උළෙල හම්බන්තොටදී.රටවල් 45කින් ක්‍රීඩක ක්‍රීඩිකාවන් 5000ක්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112312</link>
    <topic>කොටස් එකලස් කළ වාහන සමඟ ජාවාරම්කරු දෙල්ගොඩදී කොටුවෙයි</topic>
    <author>කොටදෙනියාව සමූහ එම්.පී. කුමාර</author>
    <content>මෝටර් රථ වාහන කොමසාරිස්වරයාගේ අනුමැතියකින් තොරව ජපානයෙන් ගෙන්වන කොටස් එකලස් කර වාහන නිෂ්පාදනය කර විකීනීමේ ජාවාරමක් හෙලිකරගත් බස්නාහිර පළාත උතුර අපරාධ කොට්ඨාශය එම ව්‍යාපාරය පවත්වාගෙන ගිය පුද්ගලයා එසේ එකළස් කරන ලද වාහන දෙකක් සමඟ මීගහතැන්න පොලිස් වසමේ දෙල්ගොඩදී ඊයේ (22) අත්අඩංගුවට ගනු ලැබීය.මෙසේ වාහන කොටස් එකලස් කර විකුනන බවට ලද තොරතුරක් අනුව මහර මහේස්ත්‍රාත් අධිකරණයෙන් ලබාගත් සෝදිසි වරෙන්තුවක් මත මෙම වැටලීම කරනු ලැබූයේ බස්නාහිර උතුර අපරාධ කොට්ඨාශයේ වැඩ බලන අධ්‍යක්ෂ සහකාර පොලිස් අධිකාරි ජගත් වීරසේකර මහතාගේ මෙහෙයවීම යටතේ බස්නාහිර උතුර අපරාධ කොට්ඨාශයේ ස්ථානාධිපති පොලිස් පරික‍ෂක උපුල් සමරසිංහ , පොලිස් පරීක්ෂක අමරසේකර, උප පොලිස් පරීක්ෂක ප්‍රේමරත්න, පොලිස් සැරයන් රංජිත්, පොලිස් කොස්තාපල්වරුන් වන විජිත, නිශාන්ත, ගමගේ හා පොලිස් කොස්තාපල් රියදුරු සුරේන්ද්‍ර යන නිලධාරීන් විසිනි.සැකකාර ව්‍යාපාරිකයා විසින් ගෙන්වන ලද වාහන අමතර කොටස් යොදවා සකස් කරන ලද බවට සැක කෙරෙන ඔහුට අයත් වාහන ගාල් කරන ස්ථානයක්ද පරීක්ෂාවට ලක් කිරීමට අපරාධ කොට්ඨාශය පියවර ගෙන ඇත. සැකකරු මහර අදිකරණය හමුවට ඉදිරිපත් කිරීමට නියමිතව තිබුණි.බස්නාහිර පළාත උතුර නියෝජ්‍ය පොලිස්පති කේ.ජී. කුලරත්න මහතා ගේ උපදෙස් හා බස්නාහිර උතුර අපරාධ කොට්ඨාශයේ වැඩ බලන අධ්‍යක්ෂ සහකාර පොලිස් අධිකාරි ජගත් වීරසේකර මහතාගේ මෙහෙයවීම යටතේ වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112313</link>
    <topic>ඉන්දියාව සමඟ ඇති මිතුදම කිසිදා පළුදු කරන්නේ නැහැ</topic>
    <author>මහින්ද අලුත්ගෙදර</author>
    <content>ඉන්දියාව සමඟ පවතින සබඳතාවලට හානියක් සිදුවීමට ශ්‍රී ලංකාව කිසිදා අපේක්ෂා නොකරන බව රජය අවධාරණය කරයි. චීනය හා පාකිස්තානය සමඟ ශ්‍රී ලංකාවට පවතින සබඳතා, ඉන්දු - ලංකා සබඳතා සමඟ සංසන්ධනය නොකළයුතු බවද ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා ප්‍රකාශ කරයි. විශේෂයෙන් චීනය මෙරට ආර්ථිකය ශක්තිමත් කිරීමට සහයෝගය දක්වන බව පෙන්වාදෙන මහකොමසාරිස්වරයා ශ්‍රී ලංකාව සැමවිටම ඉන්දීය සාගර කලාපයේ ස්ථාවර භාවය අපේක්ෂා කරන රටක් බවද මේ හේතුවෙන් ශ්‍රී ලංකාව ඉන්දීය සහාය නිරන්තරයෙන් අපේක්ෂා කරන බවද සඳහන් කරයි.ඒ මහතා මේ බව සඳහන් කර ඇත්තේ ඉන්දීය ඉකොනොමික් ටයිම්ස් පුවත්පත සමඟ සාකච්ඡාවකට එක්වෙමිනි.මෙහි දී වැඩි දුරටත් අදහස් දක්වමින් ඒ මහතා සඳහන් කළේ ඉන්දු ලංකා සබඳතා අශෝක අධිරාජ්‍ය සමය දක්වා අතීතයට යන බවයි. වසර 24කට පසු ආසියානු කලාපයේ පැවති ප්‍රථම පොදුරාජ්‍ය මණ්ඩලීය රාජ්‍ය නායක සමුළුව කොළඹ දී පසුගිය දා අවසන් වු බව සඳහන් කර තිබෙන ප්‍රසාද් කාරියවසම් මහතා ඒ සඳහා ඉන්දියාව උපරිම නියෝජනයක් දක්වනු ඇතැයි අපේක්ෂා කළ බවද එහෙත් ඉන්දීය අගමැතිවරයා ඊට සහභාගිවීමට නොහැකි දේශපාලනමය හේතුන් මෙරට නායකත්වය වටහාගෙන ඇති බවද පෙන්වාදෙයි. කෙසේ නමුත් අගමැති මන්මෝහන් සිං ඊට සහභාගි වූයේ නම් අපේ කලාපයට ඉන් ඉහළ ප්‍රතිඵලයක් අත්කරගැනීමට හැකිව තිබූ බවද හෙතෙම පෙන්වාදී තිබේ. 13 වන සංශෝධනය මෙරට ව්‍යවස්ථාවට එක්වූයේ ඉන්දු - ලංකා ගිවිසුමේ ප්‍රතිඵලයක් ලෙස බවද එය වැඩිදියුණු කිරීම සඳහා ලක් රජය කටයුතු කරමින් සිටින බවද සඳහන් කර තිබෙන මහ කොමසාරිස්වරයා දශක තුනකට පසු ප්‍රථම වතාවට උතුරු පළාතට දෙමළ ජනතාව නියෝජනය කරමින් මහ ඇමතිවරයකු පත්ව සිටින බවද ශ්‍රී ලංකාවේ බලය බෙදා හැරීමේ ක්‍රියාවලිය ඉන්දීය ෆෙඩරල් ක්‍රමයට සමාන කළ නොහැකිවන අතර ශ්‍රී ලංකාව දැන් ක්‍රියාත්මක කරනු ලබන්නේ ඒ සඳහා රටට සුදුසුම ආකෘතිය බවද සිහිපත්කර ඇත.උගත් පාඩම් හා ප්‍රතිසන්ධාන කොමිසමේ නිර්දේශ ශ්‍රී ලංකාව පියවරින් පියවර ක්‍රියාත්මක කරන අතර පශ්චාත් යුද ක්‍රියාවලිය තිරසාර අන්දමින් ක්‍රියාත්මක කළ යුත්තක් බවද සඳහන් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112314</link>
    <topic>පාරිභෝගික නීති කැඩූ වෙළෙන්දන් 20කට රු. 50,000ක් දඩ</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ පොලිස් බල ප්‍රදේශයේ වෙළෙඳුන් විසිදෙනෙකු පාරිභෝගික ආරක්ෂණ අධිකාරියේ නියෝගයන්ට පටහැනිව භාණ්ඩ අලෙවි කිරීමේ චෝදනා මත ගම්පහ අධිකරණයට ඉදිරිපත් කිරීමෙන් පසු රුපියල් පනස් දහසක දඩයක් ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කළේය.චෝදනා ලැබූවන් අතර තේ සමාගමක නිෂ්පාදිත තේ පැකැට්ටුවල මුද්‍රිත මිල වෙනස් කිරීමේ චෝදනාවට එම සමාගමේ නියෝජිතයකුට ද රුපියල් 10000ක දඩයක් නියම කෙරිණි.දඩ නියම වූවන් අතර මිල ප්‍රදර්ශනය නොකොට සීනි, සහල් අලෙවියට තැබීම, කල් ඉකුත් වූ ආහාර, රසකැවිලි විකිණීම, කල් ඉකුත් වූ ළදරු ආලේපන විකිණීම, මිල ප්‍රදර්ශනය නොකළ බේකරි නිෂ්පාදන වේ.පැමිණිල්ල වෙනුවෙන් ගම්පහ පාරිභෝගික ආරක්ෂණ අධිකාරියේ විමර්ශන නිලධාරී ඒ. යාපාරත්න මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112315</link>
    <topic>දැරිය සැකකාර කෝප්‍රල් හඳුනා ගනී</topic>
    <author>සිරන්ජනි කුමාරි</author>
    <content>සහකාර පොලිස් අධිකාරිවරයාගේ දියණියට බරපතළ ලිංගික අපයෝජනය කිරිමේ සිද්ධිය සම්බන්ධයෙන් කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය හමුවේ ඊයේ (22) පැවැති හඳුනා ගැනිමේ පෙරට්ටුවේ දී දැරිය සැකකාර දෙමටගොඩ ගජබා රෙජිමේන්තුවේ කොප්‍රල්වරයා හඳුනා ගැනිණිප්‍රධාන මහේස්ත්‍රාත්වරයාගේ නියෝගයකට අනුව මේ හඳුනා ගැනිමේ පෙරට්ටුවට හමුදා කොප්‍රල්වරුන් නවදෙනකු අධිකරණය වෙත කැඳවා තිබුණු අතර ඔහුන් අතරින් සැකකරු රඳවා පැවැත් වු පෙරට්ටුවේ දි සැකකරුව දැරිය හඳුනාගෙන තිබේ. මෙසේ හඳුනා ගත් සැකකරු මේ මස 29 වන දින දක්වා තව දුරටත් රක්ෂිතබන්ධනාගාර ගත කිරීමට ප්‍රධාන මහේස්ත්‍රාත් ගිහාන් පිලපිටිය මහතා නියෝග කළේ ය.ඉකුත් 12වන දින කුරුදුවත්ත පොලිසිය වෙත පැමිණිල්ලක් කළ පොලිස් අධිකාරිවරයා තමා කොළඹ නගර ශාලාවේ පැවැත්වෙන සම්මන්ත්‍රණයකට සහභාගිවීමට දියණිය සමඟ කොළඹ නාගරික කොමසාරිස් කාර්යාලයට පැමිණි බවත් කාර්යාලයේ ඉදිරියෙන් තිබු පුටු සෙටියේ දියණිය හිදුවා සම්මන්ත්‍රණයට සහභාගි වු බවත් සඳහන් කර ඇත.සම්මන්ත්‍රණය අවසන් වී රාත්‍රි 7ට පමණ දියණිය නැවත නිවස වෙත කැඳගෙනවා ගිය බවත්, නිවස වෙත ගිය දියණිය තමාට ආමි අංකල් කෙනෙක් අතවර කළ බවට ඇගේ මවට කියා ඇතැයි වැඩි දුරටත් පැමිණිල්ලේ සඳහන් වේ. මේ සම්මන්ත්‍රණයට ලුතිනන්වරයකු සමඟ පැමිණි කොප්‍රල්වරයකු සැකකරු බවට හඳුනාගෙන ඇති ‍පොලිසිය ඔහුට පොලිසිය වෙත පැමි‍ණෙන ලෙසට දුරකථන ඇමතුමක් දී පොලිසියට පැමිණි පසු අත්අඩංගුවට ගෙන තිබේ.මේ සැකකරු සිය දුරකථනය දැරියගේ මවට කතා කිරීම‍ට කිහිපවරක් ම දැරියට ලබා දී ඇති අතර සැකකරු දැරිය කාමරයක් වෙත ගෙන ගොස් මෙසේ අතවර කර ඇතැයි පොලිසිය අධිකරණය හමුවේ පැවැසී ය.දැරිය අධිකරණ වෛද්‍යවරයා වෙත ද යොමු‍ කර ඇති බවට පැවසු පොලිසිය කැන්දේ කැටිය , තංගල්ල පදිංචි සැකකාර (455338) එස් එච් වර්ණසිරි නැමැති කොප්‍රල්වරයා මේ මස29 වන දින දක්වා රක්ෂිතබන්ධනාගාර ගත කරන ලෙස අධිකරණයෙන් ඉල්ලීමක් කළේ ය.අදාළ කරුණු සළකා බැලු මහෙස්ත්‍රාත්වරයා සැකකරු මේ මස 29වන දින තෙක් රක්ෂිතබන්ධනාගාරගත කිරිමට නියෝග කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112316</link>
    <topic>වේයන්ගොඩ ගුවන් පාලමදෙසැම්බරයේ ජනතා අයිතියට</topic>
    <author>මහින්ද අලුත්ගෙදර</author>
    <content>ශ්‍රී ලාංකීය මාර්ග සංවර්ධන ඉතිහාසයේ අද්විතීය සන්ධිස්ථානයක් සනිටුහන් කරන වේයන්ගොඩ ගුවන් පාලම එළඹෙන දෙසැම්බර් මාසයේ දී විවෘත කිරීමට සියලු කටයුතු සංවිධාන කර ඇත.දිගු කළෙක සිට වේයන්ගොඩ නගරයේ පවතින අධික මාර්ග තදබදයට ස්ථීර විසඳුමක් එමඟින් සැපයෙන අතර දිනකට දුම්රිය ගමන්වාර 96කින් පැය අටක කාලයක් වාහන ගමනාගමනයට සිදුවන ප්‍රමාදය අවසන් වන බව ආර්ථික සංවර්ධන අමාත්‍යාංශය පෙන්වා දෙයි.ආර්ථික සංවර්ධන ඇමැති බැසිල් රාජපක්ෂ මහතාගේ මැදිහත්වීම මත ඉදිකරන ලද වේයන්ගොඩ ගුවන් පාලමේ ඉදිකිරීම් කටයුතු මේ වනවිට සම්පූර්ණයෙන්ම නිමවී ඇති අතර ඒ වෙනුවෙන් රජය වැය කර ඇති මුදල රුපියල් මිලියන 2,000 කි.නිට්ටඹුව, කටුනායක ප්‍රධාන මාර්ගයේ වේයන්ගොඩ දුම්රිය හරස් මාර්ගයට සහ ඊට සමඟාමීව ගලායන දී ඇල්ල ඔයට ඉහළින් ඉදි වූ මෙම ගුවන් මාර්ගයේ ප්‍රවේශ මාර්ගයත් සමඟ සම්පූර්ණ දිග ප්‍රමාණය මීටර් 700කි. මෙම දුම්රිය හරස් මාර්ගයෙන් දිනකට දුම්රිය ගමන්වාර 96ක් සිදුවන අතර දුම්රිය පැමිණෙන විට මාර්ගය වසා දැමීමෙන් වාහන ගමනාගමනයට දිනකට සිදුවන ප්‍රමාදය පැය 8කි. ඊට පිළියමක් ලෙස ගුවන් පාලමක් ඉදිකිරීම සදහා 1996 වසරේ දී එවකට පැවති රජය සැලසුම් කළ ද එය මුල්ගලකට පමණක් සීමාවිය.ජනාධිපති මහින්ද රාජපක්ෂ මහතාගේ මඟ පෙන්වීම යටතේ ආර්ථික සංවර්ධන ඇමැති බැසිල් රාජපක්ෂ මහතා මෙම ගුවන් පාලමේ ඉදිකිරීම් කටයුතු පසුගිය 2012 වසරේ සැප්තැම්බර් මස 23 දා ආරම්භ කළ අතර එය බැසිල් රාජපක්ෂ මහතාගේ විශේෂ ඉල්ලීම මත මා‍ර්ග සංවර්ධන අධිකාරිය මඟින් මාස 14කින් නිම කෙරිණි. උතුරු අධිවේගී මාර්ගයේ පිවිසුම් මාර්ගයක් වන වේයන්ගොඩ, සබරගමු සහ නුවර මෙන්ම කටුනායක ගුවන්තොටුපොළට යන මඟීන් භාවිතා කරන ප්‍රධාන මාර්ගයද මෙය වන අතර ප්‍රදේශයේ පාසල් සහ ව්‍යාපාරික ස්ථානවලට දෛනිකව පයින් ගමන් කරන දහස් ගණන් ජනතාවට ද මෙමඟින් සෙත සැලසෙයි.ගම්පහ දිස්ත්‍රික්කයේ කැලණිය, ගම්පහ, රාගම ප්‍රදේශවල ඉදිකළ ගුවන් පාලම් තුනට පසු ඉදිවූ සිව්වන ගුවන්පාලම මෙය වන අතර එය ආරම්භක ස්ථානයේ සිට දිග මීටර් 600කි. මීටර් තුනහමාර බැඟින් පළලින් වූ මංතීරු දෙකකින්ද මීටර් එකහමාර බැඟින්වූ පදික වේදිකාවකින් ද දෙපස සමන්විතය. මෙම මඟී මංතීරු ශ්‍රී ලංකාවේ ගුවන්පාලම් මත ඉදිවූ ප්‍රථම මඟී මංතීරුව වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112317</link>
    <topic>ජගත් විදු දින පාසල්වැඩසටහන කොළඹ දී</topic>
    <author>මානෙල් පුෂ්ප කුමාරි</author>
    <content>ජගත් විදු දින පාසල් වැඩසටහන මේ මස 25වැනි දින බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවෙ දී පැවැත්වේ.මෙවර එහි තේමාව වී ඇත්තේ '' ජීවන රටාව සහ සෞඛ්‍ය " බව තාක්ෂණ, පර්යේෂණ හා පරමාණු බලශක්ති ඇමැති පාඨලී චම්පික රණවක මහතා ප්‍රකාශ කරයි.අමාත්‍යවරයා මේ බව ප්‍රකාශ කළේ ජාතික විද්‍යා පදනමේ පැවැති විශේෂ ප්‍රවෘත්ති සාකච්ජාවේදී ය.විද්‍යාව සහ තාක්ෂණය ලෝක සාමය සහ සංවර්ධනය සඳහා යොදවා ගැනීමට ජනතාව පෙළඹවීම ජගත් විදු දිනයේ අරමුණ බවත් අමාත්‍යවරයා කීය.වසර 2001 දී යුනෙස්කෝව ප්‍රකාශයට පත් කළ ජගත් විදු දින සැමරුම සෑම වසරකම නොවැම්බර් 10 දිනට යෙදී තිබේ. ශ්‍රී ලංකාව ජගත් විදු දිනය සැමරීමේ කේන්ද්‍රීය ලක්ෂය ලෙස කටයුතු කරන මෙන් යුනෙස්කෝ සංවිධානය ජාතික විද්‍යා පදනමට ඉල්ලීමක් කර ඇත. ඒ අනුව 2002 වසරේ සිට අඛණ්ඩව විදු දින සැමරුම් මාලාවක් වාර්ෂිකව සංවිධානය කිරීමට ජාතික විද්‍යා පදනම කටයුතු කර තිබේ. අද වන විට ක්ෂණික ක්‍රමවේද සහ ක්ෂණික ප්‍රතිලාභ හඹායන සමාජයක් රටේ බිහි වෙමින් පවතින බව අමාත්‍ය චම්පික රණවක මහතා පැවසීය.ක්ෂණික ආහාර භාවිතය, නිරෝගීකම මෙන්ම ආයු කාලය අඩු කිරීමට මඟ පාදයි. අද වන විට රටේ පවතින ක්ෂණික ආර්ථික ක්‍රමවේද රටට ඉතා අහිතකර ප්‍රතිඑල අත් කර දෙන බව අමාත්‍යවරයා මෙහිදී පෙන්වා දුන්නේ ය. රටට එලදායී සවිමත් ආර්ථිකයක් බිහි කිරීමට නම් ආනයන භාණ්ඩ අධෛර්යමත් කොට සුළු හා මධ්‍ය පරිමාණ කර්මාන්ත වර්ධනය කළ යුතු බවත් කිය. එහිදී ඔවුන්ව තාක්ෂණයෙන් බල ගැන්විය යුතුවෙයි. සේවාවක් හෝ භාණ්ඩයක් හෝ කර්මාන්තකරණයට, වාණිජකරණයට භාජනය කළ හැකි නව තාක්ෂණය පුරුදු පුහුණු කළ යුතුවේ. ඒ වෙනුවෙන් අමාත්‍යාංශයේ ප්‍රමුඛ ආයතන 14ක් සූදානම් බවත් චම්පික රණවක මහතා මෙහිදී පෙන්වා දුන්නේ ය.අද වන විට දකුණු ආසියා කලාපයේ කෘෂි රසායන සහ පොහොර භාවිතයේ ඒක පුද්ගල යෙදවීම වැඩිම ශ්‍රි ලංකාවේයි. මේ හේතුවෙන් යුද්ධයෙන් මිය ගියාට වැඩි පිරිසක් දියවැඩියාව හා වකුගඩු වැනි රෝගවලින් මිය යයි. මීට පෙර අපට මුහුණ පෑමට සිදු වූ ප්‍රශ්නය වුයේ දරිද්‍රතාවයි.මෙම වැඩසටහනේ අන්තර් පාඨශාලා විද්‍යා සමාජ තරගාවලියේ ජයග්‍රාහකයන්ට සම්මාන සහතික හා මුදල් ත්‍යාග සහ විද්‍යාව ප්‍රචලිත කිරීම සඳහා පිදෙන මහාචාර්ය එම්.ටී.එම්.ජිෆ්රි අනුස්මරණ සම්මානය පිරිනැමීමට නියමිතය.ජාතික විද්‍යා පදනම, තාක්ෂණ හා පර්යේෂණ අමාත්‍යාංශය සහ අධ්‍යාපන අමාත්‍යාංශය සමඟ එක්ව වැඩසටහන සංවිධාන කරයි .ජාතික විද්‍යා පදනමේ සභාපති මහාචාර්ය ඩබ්ලිව්. එල්. සුමතිපාල, අමාත්‍යාංශයේ ලේකම් ධාරා එස්. විජේතිලක සහ ජාතික විද්‍යා පදනමේ අධ්‍යක්ෂිකා අනූෂා අමරසිංහ යන මහත්ම මහත්මීහු ඇතුළු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112319</link>
    <topic>බ්‍රිතාන්‍යයෝ 1818 දී මෙරට කළමානව හිමිකම් කැඩීම් ගැන සොයන්න</topic>
    <author>උපාලි කරුණාරත්න</author>
    <content>එක්දහස් අටසිය දහඅටේ මෙරට සිදු වූ විමුක්ති අරගලයේ දී බ්‍රිතාන්‍ය ජාතිකයන් අහිංසක ජනතාව දහස් ගණනින් ඝාතනය කරමින් කළ මානව හිමිකම් කඩකිරීම් පිළිබඳව වහාම පරීක්ෂණයක් පවත්වන්නැයි රාවණා බලය සංවිධානය බ්‍රිතාන්‍ය රජයෙන් ඉල්ලා සිටී.තම පාලකයන්ගෙන් වූ වැරැදි නොදකින බ්‍රිතාන්‍ය අගමැති ඩේවිඩ් කැමරන් මහතා කොටි ඩයස්පෝරාවේ අවශ්‍යතා අනුව කටයුතු කරන්නෙක් බවද එම සංවිධානය චෝදනා කරයි.මේ බැව් අනාවරණය වූයේ පෙරේදා ( 21 ) කොළඹ බ්‍රිතාන්‍ය මහ කොමසාරිස් කාර්යාලය ඉදිරිපිට දී රාවණා බලය සංවිධානය පැවැත් වූ විරෝධතාවක දීය. එහි ප්‍රධාන ලේකම් ඉත්තෑකන්දේ සද්ධාතිස්ස හිමියන්ගේ ප්‍රධානත්වයෙන් පැවැති මේ උද්ඝෝෂණය සඳහා මහා සංඝරත්නය , ජනතාව විශාල පිරිසක් සහභාගි වූහ. කැමරනයෝ මේ අහපන්- උඹේ වැඩක් බලා ගනින් , කැමරනයා බොරු කියනව- ඩොලර්වලට හිඟා කනව , අයර්ලන්තෙ ඝාතන ගැන- වගකියන්නෙ කව්ද බොලව් , කොටි ත්‍රස්තයො ඩොලර් දීල - කැමරනයා කඩේ යනව , දැම්මොත් අත බලාගෙනයි- කැමරනයෝ රූකඩයෝ යනුවෙන් මේ අවස්ථාවට සහභාගි වූ ජනතාව හඬ නැගූහ.1818 විමුක්ති අරගලයේ දී සිදු වූ මානව හිමිකම් කඩවීම් පිළිබඳව සොයා බලන ලෙස ඉල්ලමින් ලියවිල්ලක් ද බ්‍රිතාන්‍ය තානාපති කාර්යාලයට මෙහි දී බාර දෙන ලදී. එම ලියවිල්ල බාර දීමෙන් අනතුරුව ඉත්තෑකන්දේ සද්ධාතිස්ස හිමියන් ප්‍රකාශ කළේ , මෙරට මානව හිමිකම් කඩවිම් පිළිබඳව සොයා බැලීමට පෙර බ්‍රිතාන්‍යයන් මෙරට දී සිදු කළ මානව හිමිකම් කඩා දැමීම් පිළිබඳව සොයා බලන ලෙස කැමරන් මහතාගෙන් ඉල්ලා සිටින බවයි.බ්‍රිතාන්‍යයන් එදා අහිංසක මිනිසුන්ගේ දේපළ කොල්ල කැවා. අප බ්‍රිතාන්‍ය රජයෙන් කළ ඉල්ලිම් පිළිබඳව ඹවුන් කඩිනම් පියවර නොගත්තොත් නිසි පිළිතුරක් ලබා නොදුන්නහොත් අපට නැවත බ්‍රිතාන්‍ය මහ කොමසාරිස් කාර්යාලය ඉදිරියට පැමිණීමට සිදු වෙනවා. කිසිම රණ විරුවකු යුද අධිකරණයට ගෙන යන්න ඉඩ නොතබන බවද ඉත්තෑකන්දේ සද්ධාතිස්ස හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=n13112320</link>
    <topic>අලුත්වැඩියාවට මාස 4ක්මාර්ගය වැසෙයි</topic>
    <author>රක්ෂණ ශ්‍රියන්ත</author>
    <content>මෝදර ඉබ්බගෙවත්ත හන්දිය සිට අලුත් මාවත ශාන්ත ජේමිස් විදුලි සංඥා හන්දිය දක්වා(ගල්වල හන්දිය) මාර්ගය මේ මස 22 සිට මාස 4ක පමණ කාලයක් අලුත් වැඩියා කටයුතු හේතුවෙන් වසා තබන හෙයින් එම මාර්ගයේ ගමන් ගන්නා රියදුරන් සහ මහජනතාව විකල්ප මාර්ග භාවිතා කරන මෙන් පොලිසිය ඉල්ලා සිටී‍.කොළඹ 15 රෙඩ්බානාවත්ත ඇළ සංවර්ධනය කිරීමේ ව්‍යාපෘතිය හේතුවෙන් මෙසේ මාර්ගය වසා තැබේ.මේ මාර්ගය වෙනුවට විකල්ප මාර්ග ලෙස වත්තල දෙස සිට මට්ටක්කුලිය දෙසට ධාවනය කරන සියලුම වාහන ශාන්ත ජේමිස් විදුලි සංඥා හන්දියෙන් වමට හා දකුණෙට හරවා ගමන් කළ හැකි අතර ,මාර්ග අංක 155 බස් රථ ශාන්ත ජේමිස් විදුලි සංඥා හන්දියෙන් වමට හරවා බ්ලූමැන්ඩල් පාර ඔස්සේ කොටුව දෙසට ධාවනය කළ හැක.කොටුව දෙස සිට මොදර දෙසට ධාවනය වන සියලුම රථවාහන ඉබ්බගෙවත්ත හන්දියෙන් වමට හරවා මුතුවැල්ල මාවත ඔස්සේ ධාවනය කළ හැකි අතර මෝදර එළි හවුස් පටුමග හා වෝල්ස් පටුමග පදිංචිකරුවන් වාහන පමණක් අළුත් මාවත වෝල්ස් හන්දිය දක්වා ගමන් කළ හැකි බව රථවාහන පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=r1311231</link>
    <topic>ජාතික ශිල්ප සභා අලෙවි මධ්‍යස්ථානයඉවත් කිරීමෙන් වෙළෙඳුන් 500ක් අසීරුවට</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>බත්තරමුල්ල ජනකලා කේන්ද්‍ර පරිශ්‍රයේ ජාතික ශිල්ප සභාව යටතේ තිබූ අලෙවි මධ්‍යස්ථානය ඉවත්කිරීම හේතුවෙන් ජාතික ශිල්ප සභාව අතරමංවු තත්ත්වයකට පත්ව ඇති බවට වාර්තා වේ.මේ නිසා එම අලෙවි මධ්‍යස්ථානයට අත්කම් නිෂ්පාදන සැපයූ නිෂ්පාදකයින් 500ක් පමණද තමන්ගේ නිෂ්පාදන අලෙවි කිරීමට මධ්‍යස්ථානයක් නැතිවීම නිසා බලවත් දුෂ්කරතාවට පත්ව ඇති බව ජාතික ශිල්ප සභාවේ බුද්ධි කීර්තිසේන මහතා පැවැසීය.මේ පිළිබඳ අදහස් දැක්වූ කීර්තිසේන මහතා, මෙයට මාස දෙකහමාරකට පෙර කර්මාන්ත අමාත්‍යාංශයේ ලේකම් අනුර සිරිවර්ධන මහතා හා බස්නාහිර පළාත් සභාවේ ඇමැති නිමල් ලංසා මහතාත් ප්‍රමුඛව නව වැඩපිළිවෙළක් ආරම්භ කළා.ජාතික ශිල්ප සභාව අද මේ භූමියෙන් වෙනත් කොටසකට හිරකර තිබෙන තත්ත්වයක් අපි දකිනවා. රටපුරා සිටින ශිල්පීන් 500ක් පමණ මේ ශිල්ප සභා ප්‍රදර්ශනාගාරයට අත්කම් නිෂ්පාදන සැපයුවත් අද එම වැඩපිළිවෙළද සම්පූර්ණයෙන් නතරවී තිබෙනවා.නව වැඩපිළිවෙළ යටතේ ලක්සල ආයතනයට ‍නව ගොඩනැගිලි සහිතව සියලු පහසුකම් ඇතිකර තිබෙනවා. නමුත් අප ආයතනය මගින් ඇති කළ ශිල්ප සභා අලෙවි සල කඩා ඉවත් කිරීම පිළිබඳව සලකා බලන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=r1311232</link>
    <topic>ගම්පහ හෝටල්වර්ගීකරණයටසැලසුම්</topic>
    <author>ගම්පහ මධ්‍යම සමූහපී. ඒ. ඔලිවර් පෙරේරා</author>
    <content>ගම්පහ නගර සභා බලප්‍රදේශයේ හෝටල් වර්ග කිරීම ලබන ජනවාරි මස ආරම්භ කරන බව ගම්පහ මහ නගරාධිපති එරංග සේනානායක මහතා පැවැසීය.ආහාර පාන සැකසීම, පවිත්‍රතාව, හෝටල් සහ එහි වටපිටාව මෙන්ම ආහාර ගබඩාකොට තැබීමේ දී අනුගමනය කළ යුතු පිළිවෙත් සහ හෝටල් සේවකයන්ගේ පවිත්‍රතාව සොයා බලමින් ඒ සහ බී වශයෙන් වර්ගීකරණයට ලක්කොට පාරිභෝගිකයන් මේ සම්බන්ධයෙන් දැනුවත් කිරීම සිදු කරති.මේ වර්ගීකරණ අවස්ථාවට රජය වෙනුවෙන් සෞඛ්‍ය අධිකාරි කාර්යාලය, සෞඛ්‍ය පරීක්ෂකවරු, මහ නගර සභාවේ නිලධාරීහු ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=r1311233</link>
    <topic>කඩුවෙලට භූගෝලීය තොරතුරු දත්ත පද්ධතියක්</topic>
    <author>කඩුවෙල සමුහ@ සමන්ති මිරියගල්ල</author>
    <content>කඩුවෙල මහනගර සභා බල ප්‍රදේශය ආවරණය කෙරෙමින් භූගෝලීය තොරතුරු දත්ත පද්ධතියක් පරිඝනක තාක්ෂණ ක්‍රමවේදය යටතේ එළිදැක්වීම පසුගියදා කඩුවෙල නගරාධිපති ජී.එච්. බුද්ධදාස මහතාගේ ප්‍රධානත්වයෙන් සිදු කෙරිණි.නාගරික සංවර්ධන අධිකාරිය විසින්මේ තොරතුරු පද්ධතිය සකස් කිරීමේ කටයුතු සිදු කෙරෙනු අතර රු. මිලියන 5 කට අධික මුදලක් මේ සඳහා වැය කර තිබේ.කඩුවෙල සංවර්ධන ක්‍රියාවලියේ දී මේ භූගෝලීය තොරතුරු පද්ධතිය මගින් නිවැරදි දත්ත ලබා ගැනීම හා ජනතාවගේ මූලික අවශ්‍යතා ඉටු කරමින්, සංවර්ධන සැලැසුම්, මාර්ග නඩත්තුව, අපද්‍රව්‍ය කළමණාකරණය හා වීථි ආලෝක නඩත්තු ක්‍රියාවලිය ද මෙමගින් පහසුවෙන් ඉටුකිරීමට අවස්ථාව ලැබේ. ප්‍රදේශයේ පාසල්, රෝහල්, ආගමික ස්ථාන, පෞරාණික හා ඓතිහාසික ස්ථාන ගංඟා ඇළ දොළ, වගා බිම් කුඹුරු හා සත්ව ගොවිපොළ ආදී ස්ථාන ගණනාවක යටිතල පහසුකම් සංවර්ධනයත්, ජනතාවගේ සෞඛ්‍ය , සනීපාරක්ෂාව කෙරෙහි පහසුකම් සැලැසීමත් සඳහා මේ තොරතුරු පද්ධතිය ඉවහල්වේ.ඵහිදී අදහස් දැක් වු නගරාධිපති ජී.එච්. බුද්ධදාස මහතාලංකාවේ පළාත් පාලන ආයතන අතර කොළඹ මහ නගර සභාවේ පවා මේ භුගෝලීය දත්ත පද්ධතිය කොටසක් පමණයි සිදු කර තියෙන්නේ. කඩුවෙල මහ නගර සභාව සමස්ත කඩුවෙලම ආවරණය වන පරිදි මේ දත්ත පද්ධතිය නිර්මාණය කිරීම සතුටක්. .මේ අවස්ථාවට නාගරික සංවර්ධන අධිකාරියේ භූගෝලීය තොරතුරු දත්ත අධ්‍යක්ෂිකා පුෂ්පා ගමගේ , නාගරික කොමසාරිස් ගාමිණී ගුණසේකර, සහකාර කොමසාරිස් තමරා දිසානායක, විපක්ෂ නායක ප්‍රියන්ත පත්බේරිය, නාගරික මන්ත්‍රී ග්‍රෙෂන් අල්විස්, සුනෙත් අත්තිඩිය, සම්බන්ධීකරණ ලේකම් කීර්ති සිරිවර්ධන, චන්ද්‍රතිලක ජයලාල් මහත්වරු කේෂ්ත්‍ර සමීක්ෂණ නිලධාරීන්, නගර සභා නිලධාරීන් ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=r1311234</link>
    <topic>පින්නවලට ඵන සංචාරකයන්ටඅලිත් ඵක්ක සෙල්ලන් කරන්න වරම්</topic>
    <author>රඹුක්කන දකුණ විශේෂ@ විපුල එස් කුමාරතුංග</author>
    <content>අපේ රටට පැමිණෙන සංචාරකයන්ගෙන් විදේශිය සංචාරකයන් 800කට අධික පිරිසක් දිනකට පින්නවල අලි අනාථාගාරය නැරඹීමට පැමිණෙන බව ප්‍රධාන පාලක (සත්ව) නිලධාරි එච්.එස්.එස්. සීලරත්න මහතා පැවැසීය.මෙසේ පැමිණෙන සංචාරකයන් වැඩි වෙලාවක් පින්නවල රදවා ගැනිමේ අරමුණින් සංචාරකයන් ලවා අලි පැටවුන්ට කිරි පෙවිම, පළතුරු කැවිම සහ දිය නෑවීම සදහා පහසුකම් සලසා තිබේ. මේ සදහා ප්‍රවේශ පත්‍රයක් නිකුත් කිරිමටද පියවර ගෙන තිබේ.අලින්ට කිරි පෙවිම සදහා වන ප්‍රවේශ පත්‍රයක් රුපියල් 250 ද, පලතුරු කැවිම සදහා රුපියල්200ක්ද, දිය නෑවීම සදහා රුපියල් 100ක්ද වන බව සිලරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=r1311235</link>
    <topic>හොර ඔප්පුවක් සකස්කරලක්ෂ 45කට ඉඩමක් විකුණලා</topic>
    <author>පානදුර සමූහ කපිල සෝමරත්න</author>
    <content>නීතිඥවරයකු සමඟ එක් වී හොර ඔප්පුවක් සකස් කර එය කොළඹ දිස්ත්‍රික් කාර්යාලයේ ලියාපදිංචි කර අනුන්ගේ ඉඩමක් සොලිසිටර් ජනරාල් දෙපාර්තමේන්තුවේ ජ්‍යෙෂ්ඨ නීතිඥවරයකුට විකුණා ඔහුගෙන් රුපියල් ලක්ෂ 45ක මුදලක් වංචා කළේ යැයි කියන පුද්ගලයකු පානදුර අතිරේක දිසා විනිසුරු හා ප්‍රධාන මහේස්ත්‍රාත් රුචිර වැලිවත්ත මහතා රක්ෂිත බන්ධනාගාර ගත කරන ලදී.මේ ඔප්පුව සකස් කිරීමට ආධාර සහ අනුබල ලබාදුන්නේ යැයි කියන මතුගම ප්‍රදේශයේ නීතිඥවරයකු අධිකරණයට පෙරදින අධිකරණයට ඉදිරිපත්වීමෙන් පසු රුපියල් ලක්ෂ පහක පුද්ගල ඇපයක් ඇපකරුවන් දෙදෙනකු සමඟ නියම කිරීමෙන් පසු මහේස්ත්‍රාත්වරයා විසින් මුදා හරින ලදී.අපරාධ පරීක්ෂණ දෙපාර්තමේන්තුවේ නිලධාරියකු වැඩිදුර වාර්තාවක් අධිකරණයට ඉදිරිපත් කෙරුණි.මේ මුදල් ගෙවා නඩුව සමථයකට පත්කිරීමේ අදහසක් සැකකරුට ඇතැයි නීතිඥවරයකු ඔහු වෙනුවෙන් අධිකරණයට පැවසීය.නඩුව කැඳවීම කල් තබන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=r1311236</link>
    <topic>රට රැකියාවට ගිය ඉන්ද්‍රාණි ගැනතොරතුරක් නැතිව නිවැසියන් ළතැවිල්ලෙන්</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල උස්සාපිටිය ගොඩිගමුව ගම්මානයේ පදිංචිව සිටි දරුවන් තිදෙනකුගේ මවක් සිය දරුවන්ගේ අධ්‍යාපන කටයුතු සාර්ථකව කර ගැනීමටත්, අඩක් වැඩ නිම කර ඇති නිවසේ වැඩ අවසන් කිරීමට මුදල් ටිකක් සොයා ගැනීමට සෞදි රටේ රැකියාවකට ගියේ දහසක් බලාපොරොත්තු තබා ගෙනය. එහෙත් එහි ගොස් සේවය කරද්දී ඇයට විවිධ වධ හිංසා එල්ල වන්නට විය. ඒ නිසාම එම නිවසින් පැනගොස් එරට ශ්‍රී ලංකා තානාපති කාර්යාලය විසින් පාලනය කරනු ලබන අනාථ පිරිස් රඳ වා සිටින මධ්‍යස්ථානයක රැඳී සිටිමින් ඒ බව ඇගේ මෙරට සිටින සැමියාට දන්වා ඇත. ඔහු සෞඛ්‍ය නියෝජ්‍ය ලලිත් දිසානායක මහතාට පැමිණිලි කර ඇත.නියෝජ්‍ය ඇමැතිවරයාද විදේශ රැකියා ප්‍රවර්ධන හා සුභ සාධක කටයුතු පිළිබඳ ඇමැති ඩිලාන් පෙරේරා වෙත ඒ බව දන්වා එම කාන්තාව වන එච්. පී. ඉන්ද්‍ර‍ානි පුෂ්පලතා ගෙන්වා ගැනීමට දන්ව‍ා යවා තිබේ.බිරියට සිදුව ඇති පීඩාවන් පිළිබඳව තමන් ශ්‍රී ලංකා විදේශ සේවා නියුක්ති කාර්යාංශයට පැමිණිල්ලක් සිදුකැර පසුව කාර්යාංශය විසින් තමන් වෙත දන්වා සිටි පරිදි එම මධ්‍යස්ථානය වෙත ගොස් බිරියට සිදුව ඇති හිරිහැර කරදර පිළිබඳ සියලු විස්තර දන්වා ඇය විදේශගත කළ ලියවිළි ද ඉදිරිපත් කර ඇත.එම විස්තර සියල්ල විදේශ සේවා නියුක්ති කාර්යාංශය ලබා ගත්තද මේ වන තෙක් කිසිම තොරතුරක් හෝ තමන් වෙත දන්වා නැති බවද එම කාන්තාවගේ සැමියා පවසයි.ඉන්ද්‍රානි පුෂ්පලතා මව වන එච්. පී. උක්කු අම්මා (72) මෙසේ කීවාය. - දුව විදේශ රැකියාවකට ගියේ නිවෙස සදා ගන්න සහ දරුවන්ට උගන්වන්න මුදල් ටිකක් සොයාගෙන එන්නයි. ඒත් දැන් ඇයට සිදුව ඇති විපත ගැන කවුරුවත් වගකිවයුතු අය සොයා බැලීමක් කරන්නේ නැහැ. දුව රට යැව් ඒජන්සියට අප මුදල් දුන්නේ පදිංචි නිවසේ වත්ත උකසට තබලයි. දැන් ඉතිං එයත් අපට අහිමි වෙන්න ඉඩ කඩ තිබෙනවා. දුවගේ සැමියාත් දරුවනුත් හරිම දුකසේ ඉන්නවා. අපේ දුව මෙරටට ගෙන්වා දෙන්න කටයුතු කරනාවනම් පින්..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=r1311237</link>
    <topic>ළමා නාට්‍ය උළෙලේ හොඳම නාට්‍ය“පාට තුනයි එකම මලයි” හිමිකර ගනියි</topic>
    <author>හොරණ සමූහබන්ධුල ආර්. ගුලවත්තසහ ඉංගිරිය සමූහ කුමාරි ගමගේ</author>
    <content>2013 වසරේ රාජ්‍ය ළමා නාට්‍ය උළෙලේ හොඳම අධ්‍යක්ෂණය, හොඳම රචනය, හොඳම නළුවා, හොඳම සහය නළුවා, ආදී සම්මාන රැසකින් හොරණ විශ්ව විද්‍යා පීඨයේ නාට්‍ය කණ්ඩායම මගින් නිර්මාණය කළ “පාට තුනයි එකම මලයි” ළමා නාට්‍ය ප්‍රථම ස්ථානය ලබා ගැනීම වෙනුවෙන් පසුගිය දා උපහාර උළෙලක් හොරණ විද්‍යාරත්න ප්‍රධාන ශාලවේ සංවිධානය කර තිබුණි.එම අවස්ථාවට සහභාගි වූ රංගන ශිල්පි ජගත් චමිල මහතා මෙසේ කීවේය.උතුම් චරිත හමුවන්නේ ඉතාම කලාතුරකින්. සියලු නිර්මාණයන් ලොකුම ශක්තියක් බවට පත්වෙනවා. නිර්මාණශිලිත්වය සඳහා ශක්තිය සපයන්න දෙමවුපියන් තමයි අපේ ගමන් මගට යෝධ පහන් වැට.වී ගහ නැමෙන්නේ බරට. බයට නොවේ. ජීවිතයේ යම් යම් දේවල් ලැබෙන විට නම්‍යශිලිවන්නට පුළුවන් නම් එතැනින් එහා වෙනත් ජයග්‍රහණයක් නැහැ.විද්‍යාරත්න විශ්ව විද්‍යා පීඨයේ පීඨාපති ඕපල්ලේ ඥානසිරි හිමි, දේශබන්ධු සාමවිනිසුරු දයානන්ද බෝබුවල සහ ප්‍රවිණ රංගන ශිල්පි ජනක් ප්‍රේමලාල් මහත්වරු සභාව ඇමතුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=s1311231</link>
    <topic>ක්‍රිකට් නිලධාරීන්ගේ සුදුසුකම්කාර්යයන් සෙ‍ායන්න ඕනෑ</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනය ලබන මාසයේ සේවක ප්‍රතිසංවිධානයකට සැරසෙයි. ඒ අනුව දැනට ශ්‍රී ලංකා ක්‍රිකට් ආයතනයේ සේවය කරන සේවක සේවිකාවන් 223ක පමණ පිරිස අඩු-වැඩිවීම පිළිබඳ අවසන් තීරණයකට එළැඹෙයි.රුපියල් මිලියන දහසක පමණ වාර්ෂික ආදායමක් ඇති ශ්‍රී ලංකා ක්‍රිකට් ආයතනයේ ප්‍රධාන කාර්යාලයේ සේවක සේවිකාවන් 65ක් පමණ සේවයේ නියුතුවන අතර ඉතිරි පිරිස පුහුණුකරුවන් ලෙස හා ක්‍රිකට් ක්‍රීඩාංගණවල සේවයේ නිරතව සිටිති.මේ සියලුම සේවයකයන් පිළිබඳ දේශීය සමාගමක් සමග එක්ව සහයෝගීතා සැලස්මක් සකසා ඇති අතර දෙසැම්බර් මාසයේදී එය ක්‍රියාවට නැංවීමට අපේක්ෂා කරයි.එම සැලසුම අනුව සේවක සංඛ්‍යාවේ අඩු-වැඩිවීම් සිදු විය හැකිබව ක්‍රිකට් ආයතනයේ ප්‍රකාශකයකු 'දිනමිණ'ට පැවැසීය. මෙහිදී තනතුරට අදාළ සුදුසුකම් පිළිබඳව හා එක් අයෙකු ඉටුකරන කාර්ය භාරය පිළිබඳ පූර්ණ අවධානය යොමුකොට සැලසුම් ක්‍රියාත්මක කෙරේ. මෙමගින් ගුණාත්මක හා කාර්යක්ෂම සේවාවක් අපේක්ෂා කළ හැකි බව ක්‍රිකට් විධායක කමිටුවේ අදහසවී ඇත.දැන් පවතින තත්ත්වයන් හමුවේ ඇතැම් ක්ෂේත්‍රවල එක් අයෙකු ඉටුකළ හැකි කාර්යයන් කිහිපදෙනකු ‍ඉ‍ටු කිරීමෙන් ශ්‍රම නාස්තියක් සිදුව ඇතැයිද සොයා ගෙන ඇත.ශ්‍රී ලංකා ක්‍රිකට් ආයතනය ස්ථාපිතවුදා සිට විවිධ කාලවකවානුවලදී සේවක බඳවා ගැනීම් සිදුකර ඇතත්, සැලසුමක් අනුව ඇතැම් සේවකයන් අදාළ අංශවලට යොදවා නැතැයි සාකච්ඡාවට බඳුන්වී තිබුණි. ඒ අනුව වත්මන් ශ්‍රී ලංකා ක්‍රිකට් විධායක කමිටුව මේ පිළිබඳව දීර්ඝ ලෙස සාකච්ඡා කොට සැලසුමක් සැකසීමට පියවර ‍ගත්තේය.ශ්‍රී ලංකා ක්‍රිකට් ආයතනයේ සේවක සංඛ්‍යාව හා කාර්යභාරයන් පිළිබඳව විටින් විට පාර්ලිමේන්තුවේදීද ප්‍රශ්න නැගී ඇති අතර ක්‍රිකට් සේවක සංඛ්‍යාව පිළිබඳ විවිධ මත පළ විය.සේවක ප්‍රතිසංවිධානයෙන් අනතුරුව වැටුප් වැඩි කිරීමක් පිළිබඳවද අවධානය යොමුවී ඇතැයි වාර්තා වේ. පසුගිය විධායක සභා තීරණයක් අනුව සියලුම ක්‍රිකට් පුහුණුකරුවන්ගේ වැටුප් වැඩිවු අතර ඉදිරි කාලයේ සේවක වැටුප් වැඩි කරන බවට එහිදී තීරණයක් ගෙන තිබුණි.ශ්‍රී ලංකා ක්‍රිකට් ක්‍රීඩකයන් හා ක්‍රිකට් ආයතනය අතර වාර්ෂික කොන්ත්‍රාත් ගිවිසුම් අස්සන් කිරීමේදීද ගෙවීම් පිළිබඳ දීර්ඝ සාකච්ඡා හා මතභේද පසුගිය කාලයේදී හටගැනුණු අතර පසුව එකඟතාවකට පත්ව නිමාවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=s1311232</link>
    <topic>හම්බන්තොට ෂාක්ස් හෙට සටනට බසී</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් රගර් තරගාවලියෙන් රගර් පිටියට එක්වන කෝඩුකාර හම්බන්තොට ෂාක්ස් කණ්ඩායම ගුවන් හමුදා පිලට එරෙහිව මෙවර තරගාවලියේ සිය පළමු තරගයට හෙට (24) මුහුණ දෙයි. බෙලිඅත්ත ඩී.ඒ.රාජපක්ෂ ක්‍රීඩාංගණයේ පැවැත්වෙන මේ තරගය පස්වරු 4.15ට ඇරැඹේ.අන්තර් සමාජ රගර් පිටියේ සිය දස්කම් උරගා බැලීමේ කුළුඳුල් අවස්ථාව හම්බන්තොට ෂාක්ස් පිලට මීට පෙර අවස්ථා දෙකකදීම අහිමිවීම කැපී පෙනෙයි. මීට පෙර ඔවුන්ට තරග වැදීමට සිදුව තිබුණේ තරගාවලියේ පළමු තරගයටය.හැව්ලොක්ස් කණ්ඩායම සමග පසුගිය 15වැනිදා හැව්ලොක්ස් පිටියේ දී රාත්‍රී තරගයක් ලෙස පැවැත්වීමට නියමිතව තිබූ ඒ තරගය පොදු රාජ්‍ය මණ්ඩල රාජ්‍ය නායක සමුළුව හේතුවෙන් 18වැනිදාට කල් දැමිණි. එහෙත් හැව්ලොක්ස් පිටියේ විදුලිජනක යන්ත්‍ර අක්‍රිය වීම හේතුවෙන් එම අවස්ථාවේදීත් තරගය නොපැවැත්විණි. කෙසේවෙතත් එම තරගය ඉදිරි දිනෙක පැවැත්වීමට නියමිත බැව් රගර් සංගමය නිවේදනය කළේය.හම්බන්තොට ෂාක්ස් කණ්ඩායම සමග තරග කිරිමේ අවස්ථාව අහිමිවූ හැව්ලොක්ස් පිල හෙට සී.එච්. කණ්ඩායම සමග සී.එච්.පිටියේ දී සිය පළමු තරගයට එක්වෙයි.ඩයලොග් ලීග් තරගාවලිය යටතේ අද (23) තරග තුනක් පැවැත්වීමට නියමිතය. පසුගිය සතියේදී සී.එච්.පිලට එරෙහිව ලකුණු 69-9ක දැවැන්ත ජයක් වාර්තා කළ මහනුවර ක්‍රීඩා සමාජය අද සී.ආර්. පිල සමග ලොන්ඩන් පෙදෙසේ දී තරග වදියි. සී.ආර්.පිල පසුගිය සතියේ නාවලපිටියේදී අප්කන්ට්‍රි ලයන්ස් පිල හමුවේ පරාජයට පත්විය.අද පැවැත්වෙන උණුසුම් තරගය වන්නේ අපරාජිත කණ්ඩායම් දෙකක් වන යුද හමුදාව හා අප්කන්ට්‍රි ලයන්ස් අතර දියගම දී පැවැත්වෙන තරගයයි. පසුගිය සතියේදී ලකුණු 15-14ක් ලෙස පොලිස් පිල පරාජය කිරීමට යුද හමුදාව සමත්වූ අතර සී.ආර්.පිල ලකුණු 45-12කින් පරාජයට කිරීමට අප්කන්ට්‍රි ලයන්ස් පිල සමත්විය. ලකුණු 33-3කින් ගුවන් හමුදාව පරාජය කරමින් තරගාවලියේ සාර්ථක ආරම්භයක් ලබාගත් නාවික හමුදා පිල අද පොලිස් කණ්ඩායම සමග වැලිසර දී තරග වදියි. සියලුම තරග අද පස්වරු 4.15ට ආරම්භ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=s1311233</link>
    <topic>ඉන්දීය ඔලිම්පික් කමිටුවතහනම්වී වසරක් ගෙවෙයි</topic>
    <author/>
    <content>ඉන්දීය ඔලිම්පික් කමිටුව තහනමට ලක්වී වසරක් ගෙවෙද්දී අන්තර්ජාතික ඔලිම්පික් කමිටුවේ නියෝගය අනුව ඉන්දීය ඔලිම්පික් ව්‍යවස්ථාව සංශෝධනය කිරීමට ඉන්දීය ක්‍රීඩා බලධාරීන් උනන්දුවෙමින් සිටිති.දැනට අන්තර්ජාතික ඔලිම්පික් කමිටුව ඉන්දයාව තාවකාලිකව තහනමකට ලක්කර ඇති අතර එම තහනම ඉවත්කර ගැනීමට නම් කළ යුතු වෙනස්කම් රාශියක් ද පෙන්වා දී තිබේ.එසේ වෙනස්කම් කිරීමට ඉන්දීය ඔලිම්පික් ක්‍රීඩා බලධාරීන් අපොහොසත් වන්නේ නම් ඒ පිළිබඳ අවසන් තීරණයක් ලබන මස 10වැනිදා ඔලිම්පික් විධායක කමිටු රැස්වීමේදී ගනු ඇතැයි පැවැසේ.මේ තත්ත්වය ඉතා භයානක ප්‍රතිඵල ගෙන දෙන්නක් බැවින් අන්තර්ජාතික ඔලිම්පික් කමිටුවේ නිර්දේශමත ඉක්මන් ව්‍යවස්ථා වෙනසක් සිදු කරන ලෙස ඉන්දියාවේ ඉහළ පෙළේ ක්‍රීඩා බලධාරීන් එරට ඔලිම්පික් කමිටුවට දන්වා ඇත.අන්තර්ජාතික ඔලිම්පික් කමිටුවේ යෝජනාවලට අනුකූලතාව දැක්වීම හැර වෙනත් විකල්පයක් ඉන්දීය ඔලිම්පික් කමිටුවට නොමැති බව ක්‍රීඩා විචාරකයෝද පෙන්වාදී ඇත.ඉන්දීය ඔලිම්පික් සංගමයේ නිලධාරීන්ට දුෂණ චෝදනා එල්ලවීම හා එහි ව්‍යවස්ථාව ඔලිම්පික් නීති-රීතිවලට නොගැලපීම ආදී කරුණු හේතුවෙන් ඉන්දීය ඔලිම්පික් සංගමය පසුගිය වසරේ දෙසැම්බර් මාසයේ සිට තාවකාලිකව තහනම් කෙරුණි. ඉන්දීය ඔලිම්පික් කමිටු ඡන්ද විමසීමේදී දුෂිත පුද්ගලයන් ඉදිරිපත්වු බවටද චෝදනාවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=s1311234</link>
    <topic>තහනමට ලක්වු ශ්‍රීසාන්තටරාජකීය විවාහයක්</topic>
    <author/>
    <content>ඉන්දීය ප්‍රිමියර් ලීග් ක්‍රිකට් තරගාවලියේදී තරග පාවාදීමේ චෝදනාමත බන්ධනාගාරයෙන් ඇප මත නිදහස්ව සිටින ක්‍රිකට් ක්‍රීඩක එස්.ශ්‍රීසාන්ත් රාජකීය පවුලකින් විවාහ වීමට යයි.රාජස්ථාන්හී රාජකීය පවුලක නායන් නම් වු සුරූපී කාන්තාවක් සමග ඔහු ලබන මස 12වැනිදා ශ්‍රී ක්‍රිෂ්නා දෙව්මැදුරේදී විවාහ දිවියට පත්වෙයි.ඉන්දීය පිල වෙනුවෙන් වේග පන්දු යැවු ශ්‍රීසාන්ත් පසුගියදා නිමාවු අයි.පී.එල්.තරගාවලියේදී තරග පාවාදීමේ චෝදනාව මත අපකීර්තියට පත්වී සදාකාලිකව ක්‍රිකට් තහනමකට ලක්ව සිටී.රාජස්තාන් ‍රෝයල් පිලට ක්‍රීඩා කරද්දී තරග පාවාදුන් බවට ඔහුට චෝදනා එල්ලවු අතර එම නඩු විභාගය දෙසැම්බර් 18වැනිදා නැවැත ආරම්භවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=s1311235</link>
    <topic>ශ්‍රී ලංකා පිල අංක1 රැකගනී</topic>
    <author>වර්නන් ගුණසේකර පල්ලෙකැලේ සිට...</author>
    <content>කුසල් ජනිත් පෙරේරා හා තිලකරත්න ඩිල්ෂාන්ගේ අර්ධ ශතක මත ශ්‍රී ලංකාව පෙරේදා පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී නවසිලන්තය පරදවමින් විස්සයි20 ඩයලොග් ක්‍රිකට් තරගමාලාවේ ජය අත්කර ගත්තේය.මේ ජයග්‍රහණයත් සමග ලොව අංක 1 විස්සයි20 ක්‍රිකට් කණ්ඩායම ලෙසින් තව දුරටත් රැඳී සිටීමට ශ්‍රී ලංකාව සමත් විය.කුසල් හා ඩිල්ෂාන්ගේ ඉක්මන් ලකුණු 96 ආධාරයෙන් ශ්‍රී ලංකාව මේ දෙවැනි විස්සයි20 තරගයේදී කඩුලු 8ක ජයග්‍රහණයක් වාර්තා කළේ තරගයේ තවත් පන්දු 13ක් ඉතිරිව තිබියදීය. නවසිලන්තයේ කඩුලු 7කට ලකුණු 142 ශ්‍රී ලංකාව හඹා ගියේ ආයාසයකින් තොරවය.වඩාත් ආක්‍රමණශීලී පිතිකරුවා වූ කුසල් ජනිත් පන්දු 37කින් ලකුණු 57ක් රැස් කළ අතර ඩිල්ෂාන් පන්දු 49කින් නොදැවී ලකුණු 59ක් ලබා ගත්තේය.රමිත් රඹුක්වැල්ල ඇතුළු ශ්‍රී ලංකා කණ්ඩායමේ පන්දු යවන්නන් හත් දෙනාම නායක දිනේෂ් චන්දිමාල් විසින් මේ තරගයේදී යොදා ගත්තේය. මේ හේතුවෙන් නවසිලන්ත කණ්ඩායමට සාර්ථක කඩුලු සබඳතාවක් ගොඩනගා ගැනීමට නොහැකි විය.කුසල්ගේ ඉනිම ප්‍රබල එකක් වුවද එයට වාසනාවද එක්ව තිබිණි. ඔහු මුහුණ දුන් සිවුවැනි පන්දුවට (මිචල් මැක්ලෙනගන් ගේ) එල්ල කළ උඩ පන්දුව ‘බැක්වර්ඩ් ස්කුවෙයාර් ලෙග්’ හි ඇන්ඩෲ එලිස්ගේ අතින් ගිලිහුනු අතර කුසල් ලකුණු 39ක් ලබා ගෙන සිටියදී දුන් උඩ පන්දුව හතරේ සීමාවේ ‘ලෝන්ග් ලෙග්’ ස්ථානයේදී කොලින් මන්රෝ අතහැරියේය. තරගයේ වීරයා ලෙස කුසල් ජනිත් නම් කෙරිණි.ඕවරයකට ලකුණු පහකට අඩුවෙන් ලබා දෙමින් පිට දඟ පන්දු යවන රඹුක්වැල්ල ඔහුගේ කාර්යය මනාව ඉටු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=s1311236</link>
    <topic>ජිම්නාස්ටික් මුල් පුටුවටකපිල ජීවන්තගෙන් නාමයෝජනා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජිම්නාස්ටික් සම්මේලනයේ සභාපති තනතුරට හිටපු සභාපතිවරයකු මෙන්ම ජාත්‍යන්තර ජිම්නාස්ටික් සම්මේලනයේ කමිටු සභාපති කපිල ජීවන්ත මහතා ඊයේ නාමයෝජනා භාර දුන්නේය. ඒ සමග හිටපු ලේකම් උදාර ලියන්වල මහතා ද නැවැත එම තනතුරට ඉදිරිපත්ව සිටී.ශ්‍රී ලංකා ජිම්නාස්ටික් සම්මේලනයේ නිලවරණය දෙසැම්බර් මස 23දා පැවැත්වෙන අතර එහි නාමයෝජනා භාර ගැනීම ඊයේ අවසන් විය. ජිම්නාස්ටික් සම්මේලනයේ නිලවරණය මේ වසරේ මුල් භාගයේදී පැවැත්වීමට සුදානම් වුවද දෙපාර්ශවයක් අතර හටගත් මතභේදයක් හේතුවෙන් එය අත්හිටුවීමට සිදුවිය.පසුව ජිම්නාස්ටික් පරිපාලනය අතුරු කමිටුවක් මගින් සිදු කෙරුණු අතර එම අතුරු කමිටුවද විසුරුවා නිලවරණය කැඳවා තිබේ. ජිම්නාස්ටික් සම්මේලනයේ නියෝජ්‍ය සභාපති තනතුරට කේ.කේ.ප්‍රේමරත්න, නියෝජ්‍ය ලේකම් තනතුරට පී.බී.කුමාරගේ යන මහත්වරු නාමයෝජනා භාර දුන්හ. භාණ්ඩාගාරික ඒ.ඩබ්ලිව්.කලුආරච්චි, නියෝජ්‍ය භාණ්ඩාගාරික අරෝෂ වීරසිංහ, තරග ලේකම් ලෙස තුෂාර ඉන්දික හා උප සභාපති තනතුරු 6කට චින්තක ලියනආරච්චි, ශාන්ත මොනොල්ට, අක්බර් බුරාන්, අමිල ප්‍රසාද්, ලාල් චන්ද්‍රසිරි සිල්වා හා පී.කරුණාරත්න යන මහත්වරු නාමයෝජනා භාර දුන්හ.ජිම්නාස්ටික් සම්මේලනයේ නිලවරණය ක්‍රීඩා අමාත්‍යාංශ ශ්‍රවණාගාරයේ පැවැත්වීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=s1311237</link>
    <topic>තීරකවරුන්ට බලපෑම් කරන පුහුණුකරුවන්ටදඬුවම් කරන බව රගර් ලේකම් කියයි</topic>
    <author>ෆවුස් මොහොමඩ්</author>
    <content>අන්තර් සමාජ ලීග් රගර් තරගාවලිය අතරතුර දී තරග තීරකවරයාට බලපෑම් කරන ඕනෑම පුහුණුකරුවකුට හෝ නිලධාරීයකුට එරෙහිව අන්තර් ජාතික රගර් සංගමයේ (අයි.ආර්.බී.) නීති රෙගුලාසි යටතේ දැඩි දඬුවම් පමුණුවන බව ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා ‘දිනමිණ’ ට ප්‍රකාශ කළේය.ඔහු මේ බව කියා සිටියේ එම තරගාවලිය යටතේ මේ සති අන්තයේ පැවැත්වීමට නියමිත තරග කීපයක තීරකවරුන් වෙනස් කරන ලෙසට ඇතැම් ක්‍රීඩා සමාජ මගින් කරනු ලැබූ ඉල්ලීම් කීපයක් මුල්කරගෙනය.යම්කිසි තරගයකට තීරකවරයකු පත් කරනුයේ රගර් සංගමය, තරග තීරකවරුන්ගේ සංගමය හා තරගාවලියේ සංවිධායක කමිටුවේ තීරණය අනුව බවත්, පුහුණුකරුවන්ට හෝ ක්‍රීඩා සමාජවල නිලධාරීන්ට එසේ තීරකවරුන් වෙනස් කරන ලෙසට බලපෑම් කළ නොහැකි බවත් ලේකම්වරයා කීවේය.‘පසුගිය අවුරුදු දෙකක් පුරාම මෙවැනි යම් යම් බලපෑම් එල්ලවුණා. තරගයක් අතරතුර බංකුවේ වාඩිවී සිටින ඇතැම් පුහුණුකරුවන් හා නිලධාරීන් තරග තීරකවරයාට බලපෑම් එල්ල කළ අවස්ථා තිබුණා. නමුත් මේ අවුරුද්දේ අපි මේ ප්‍රශ්නයට තදින් ඉන්නවා. ක්‍රීඩා ඇමැති මහින්දානන්ද අලුත්ගමගේ මැතිතුමා මේ සම්බන්ධව පෞද්ගලිකව මා සමඟ කතා කළා. ක්‍රීඩාවේ අභිවෘද්ධිය වෙනුවෙන් අයි.ආර්.බී.රෙගුලාසි අනුව එවැනි සිදුවීම්වල දී නීතිය තදින්ම ක්‍රියාත්මක කිරීමට එතුමා මට උපදෙස් ලබා දුන්නා’ ඉල්යාස් මහතා සඳහන් කළේය.මෙවර තරගාවලිය ආරම්භ කිරීමට පෙර ඊට සහභාගි වන සෑම ක්‍රීඩා සමාජයකම කළමනාකරුවන් හා අදාළ නිලධාරීන් ගෙන්වා තරගාවලියේ අධ්‍යක්ෂ ලසිත ගුණරත්න මහතා සමග එක්ව ඔවුන් දැනුවත් කළ බව කී ලේකම්වරයා, තරග තීරකවරුන් සම්බන්ධව යම් ගැටලු ඇත්නම් ඒවා සංගමය සමග සාකච්ඡා කොට විසඳා ගන්නා ලෙස ඉල්ලා සිටි බව ද සිහිපත් කළේය.‘තරග තීරකවරුන් අතින් වැරැදි සිදුවෙන්න පුලුවනි. නමුත් එවැනි කරුණුවලදී ඔවුන් පීඩනයට ලක් කිරීමට ඉඩ දෙන්න බෑ. මේ ප්‍රශ්නෙදි අපි තරග තීරකවරුන්ගේ සංගමයට සහයෝගය ලබාදෙනවා. මෙවැනි ක්‍රියා පාසල් ක්‍රීඩකයන්ටත් නරක ආදර්ශයක්. පුහුණුකරුවන් හා නිලධාරීන් මේ බව දැනගත යුතුයි. එහෙම නැත්තම් ක්‍රීඩාවෙන් ඉවත්ව යායුතුයි’ ඉල්යාස් මහතා කීවේය.එසේ තරග තීරකවරුන් පීඩාවට පත්කිරීම හෝ ඔවුන්ට බලපැම් එල්ල කිරීම සම්බන්ධව යම් පුහුණුකරුවකුට හෝ නිලධාරියකුට එරෙහිව ලැබෙන පැමිණිලි විනය කමිටුවක් මගින් විභාග කොට දඬුවම් ලබා දෙන බව ලේකම්වරයා පැහැදිලි කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=s1311238</link>
    <topic>කෝලිගෙන් වේගවත් එක්දින ලකුණු 5000ක්</topic>
    <author/>
    <content>ජාත්‍යන්තර එක්දින ක්‍රිකට් පි‍ටියේ වේගවත්ම ලකුණු 5000 වාර්තාව සම කිරීමට විරාට් ‍කෝලි සමත්විය. පසුගියදා බටහිරි ඉන්දීය කොදෙව් පිල සමග කෝචි හිදී පැවැති පළමු එක්දින තරගයේදී ලකුණු 86ක් රැස් කිරීමත් සමග ඉනිම 114කදී ලකුණු 5005ක් කෝලිගේ නම ඉදිරියේ සටහන් වුණි.මින් පෙර වේගවත්ම ලකුණු 5000 වාර්තා කර තිබුණේ බටහිර ඉන්දීය කොදෙව් සුපිරි පිතිකරු ශ්‍රීමත් විව් රිචඩ්ස් විසිනි. ඔහුද ඉනිම 114කදී මේ වාර්තාව තබා තිබිණි.25වැනි වියේ පසුවන කෝලි ජාත්‍යන්තර එක්දින තරග 120කට සහභාගීවී ශතක 17ක් හා අර්ධ ශතක 27ක් රැස්කිරීමට සමත් වුයේ වැඩිම ලකුණු 183ක් සමගිනි. ලකුණු 5000 සම්පූර්ණ කළ ලබාලම ක්‍රීඩකයන් අතරේ දෙවැනි තැන කෝලිට හිමිවන අතර ඉන්දීය සුපිරි පිතිකරු සචින් තෙන්ඩුල්කාර් අවු.23දී මේ දක්ෂතාව දක්වා තිබිණි. විරාට් කෝලි 2008 වසරේ රංගිරි දඹුලු ජාත්‍යන්තර ක්‍රිකට් ක්‍රීඩාංගණයේදී ශ්‍රී ලංකා පිලට එරෙහිව ජාත්‍යන්තර එක්දින තරග බිමට පිවිසියේය.ජාත්‍යන්තර එක්දින ක්‍රිකට් පිතිකරු ශ්‍රේණිගත කිරීම්වල පළමු ස්ථානයේ පසුවන කෝලි මේ වසරේ එක්දින ලකුණු දහස (1119) සම්පූර්ණ කළ දෙවැනි පිතිකරුවාද විය.අඩු ඉනිම සංඛ්‍යවකින් ලකුණු 5000 සම්පූර්ණ කළ පිතිකරුවන් අතර මුල් ස්ථාන තුන බටහිර ඉන්දීය කොදෙව්හී විව් රිචඩ්ස් (114), බ්‍රයන් ලාරාට (118) හිමිවන අතර ගොර්ඩන් ග්‍රීනිජ් (121), දකුණු අප්‍රිකාවේ ඒ බි ඩිවිලියර්ස් (124), ග්‍රැහැම් ස්මිත් (131) ,ඔස්ට්‍රේලියාවේ මැතිව් හේඩන් (133), මයිකල් බෙවන් (135) ඉදිරියෙන් පසුවේ. ලොව වැඩිම එක්දින ලකුණු රැස්කළ සුපිරි පිතිකරු සචින් තෙන්ඩුල්කාර් ලකුණු 5000 සම්පූර්ණ කර තිබුණේ ඉනිම 138කිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=s1311239</link>
    <topic>ආසියානු මෝටර් රථ කනිෂ්ඨ අනුශූරතාව ජාක්ට</topic>
    <author>කුමාරසිරි ප්‍රසාද්ගුවන්තොටුපළ</author>
    <content>පිලිපීනයේ මැනිලා නුවර පැවති 2013 ආසියානු මෝටර් රථ ධාවන ශූරතාවලියේ යතුරු පැදි කනිෂ්ඨ අංශයේ අනුශූරතාව දිනාගැනීමට ශ්‍රී ලංකාව නියෝජනය කළ ජාක් ගුණවර්ධන සමත්විය.ශ්‍රී ලංකා යතුරු පැදි තරග ඉතිහාසයේ අන්තර්ජාතික තරගාවලියකින් පදක්කමක් දිනාගත් ප‍්‍රථම අවස්ථාව මෙය බව ශ්‍රී ලංකා යතුරු පැදි සංගමයේ සභාපති උපාලි දසනායක මහතා පැවසුවේය.රටවල් 23 ක සහභාගීත්වයෙන් පසුගියදා පිලිපීනයේ මැනිලා නුවර පැවැති මේ තරගාවලියේදී කනිෂ්ඨ අංශයේ ශූරතාව පිලීපිනය නියෝජනය කළ ක්‍රීඩකයකුට හිමිවිය. නුගේගොඩ ලැයිසියම් විදුහලේ 9 වෙනි ශ්‍රේණියේ ඉගෙනුම ලබන ජාක්ගේ පුහුණුකරු ලෙස කටයුතු කරන්නේ ඔහු‍ගේ පියා වන ඩ්වේන් ගුණවර්ධන මහතාය. ඔහුගේ පුහුණු වීම් කටයුතු සඳහා ධාවන පථ පහසුකම් ලබා දී ඇත්තේ හරේන් යටවක මහතා විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=f1311231</link>
    <topic>නිෂ්පාදන ආර්ථිකයකට රට යොමු කරන අයවැයක්</topic>
    <author>සාකච්ඡා කළේ ධම්මික සෙනෙවිරත්න</author>
    <content>මම 2014 වර්ෂය සඳහා ඉදිරිපත් වූ අය-වැය දකින්නේ එක්සත් ජනතා නිදහස් සන්ධාන ආණ්ඩුවේ අය-වැය ක්‍රියාදාමයේ තවත් එක් පියවරක් වශයෙන්. එනම්, එය මීට පෙර ඉදිරිපත් කළ අය-වැය වල දිගුවක් වශයෙන් දකින්න පුළුවන්. මීට හේතුව, 2005 හා 2010 වර්ෂ වල රාජ්‍ය ප්‍රතිපත්තිය වශයෙන් ඉදිරිපත් වූ “මහින්ද චින්තන” හා “මහින්ද චින්තන ඉදිරි දැක්ම” වැඩපිළිවෙල මඟින් අරමුණු කළ ආර්ථික ප්‍රතිපත්තිය අඛණ්ඩව ක්‍රියාත්මක කිරීම සඳහා අවශ්‍ය කාරණා වෙනුවෙන් මූල්‍ය ප්‍රතිපාදන වෙන්කිරීමත් එම මූල්‍ය උත්පාදනය සඳහා වන මාර්ග නැවත ශක්තිමත් කොට ක්‍රියාත්මක කිරීමටත් අවශ්‍ය වැඩපිළිවෙළ මේ අය-වැයෙන් ඉදිරිපත් වීම ඒ වගේම මෙහි දී අප මතක තබාගත යුතු වැදගත් කාරණයක් තමයි, අය-වැය ක්‍රියාත්මක වූ පසු කරන ලද පසු විපරමක් මඟින් අවධානය යොමු කළ යුතු අංශ හඳුනාගැනීම. පසුගිය අය-වැය වලදී සිදු කළ පරිදිම 2014 වර්ෂය සඳහා වන අය - වැය යෝජනා මඟිනුත් මෙය සැලකිල්ලට ගෙන තිබෙනවා. තවත් විශේෂ කාරණයක් ලෙස අය-වැය පිළියෙළ කිරීමේ දී මෙවරත් පුළුල් ජනතා නියෝජනයක් ලබාගෙන තිබීම දැක්විය හැකියි. පුද්ගලයින්, සමාජ සංවිධාන, වෘත්තිකයන් ආදී විවිධ සමාජ ස්්ථර හරහා සමස්ත සමාජයම නියෝජනය වන පරිදි එම යෝජනා සැලකිල්ලට ගනිමින් ඒවා අය-වැය ලේ්ඛනයට අදාළ කරගෙන තිබෙනවා.ඒ නිසා මෙවර අය-වැය යෝජනා සමස්තයක් ලෙස ගත් විට පුළුල් ජන සහභාගිත්වය මැනවින් පිළිබිඹු කරනවා. එමෙන්ම දිගුකාලීනව දිනාගත යුතු ඇතැම් ආර්ථික ජයග්‍රහණ උදෙසා වන වැඩපිළිවෙළ යෝජනා කරන අතර වාරයේම මධ්‍ය කාලීනව හා කෙටිකාලීනව ජනතා සුබසාධනය සඳහා වන වැඩ පිළිවෙළ ද යෝජනා කර තිබෙනවා. රාජ්‍ය සේවකයන් හා විශ්‍රාමිකයන් සඳහා ජීවන වියදම් දීමනා ඉහළ දැමීම, ගොවි විශ්‍රාම වැටුප, කුඩා හා මධ්‍ය පරිමාණ කාන්තා ව්‍යවසායකයන් සඳහා වන පොලී රහිත ණය, කුඩා ව්‍යාපාර හා ස්වයං රැකියා සඳහා වන බදු සහන ආදිය නිදසුන් සේ දක්වන්න පුලුවන්.ඒ අතරම ශ්‍රී ලංකාව නිෂ්පාදන ආර්ථිකයක් බවට පත් කිරීම සඳහා යෝජනා මාලාවක් ද මෙවර අය-වැය ට ඇතුළත් වුණා. විශේෂයෙන් පෞද්ගලික අංශය දිරිගැන්වීම සඳහාත්, සුළු හා මධ්‍ය පරිමාණ කර්මාන්ත කරුවන් පෙළඹවීම සඳහාත්, රාජ්‍ය හා පෞද්ගලික අංශයේ ඒකාබද්ධ ව්‍යාපෘති තවදුරටත් ධෛර්යවත් කිරීමටත් ආදී වශයෙන් එම යෝජනා ඉදිරිපත් කෙරුණා. ඒ යටතේ කෘෂි ජීවනෝපාය හා වාරිමාර්ග සංවර්ධනය, කුඩා වතු ආර්ථිකය, මහා පරිමාණ වැවිලි කර්මාන්ත අංශය, ප්‍රධාන අපනයන කර්මාන්ත වශයෙන් තේ හා රබර් අපනයන දිරිගැන්වීම, ධීවර, කිරි හා පශු සම්පත් ආදී වශයෙන් මේ සෑම ක්‍ෂෙත්‍රයකටම අදාළව ඵලදායී යෝජනා ඉදිරිපත් වී තිබෙනවා.ශ්‍රී ලංකාව නිෂ්පාදන ආර්ථිකයක් බවට පත් කිරීමේ අරමුණ මේ අය-වැය කතාවේ දී මැනවින් පැහැදිළි කෙරුණා. එය මූලික වශයෙන් ම ඌන උපයෝජන සම්පත් උපයෝජනයට ගැනීමත් සේවා වියුක්තික සම්පත් සේවා නියුක්ති කිරීමටත්, සේවා නියුක්ති උත්පාදනය සඳහා පුළුල් ඉඩ ප්‍රස්ථාත්, මෙමඟින් නිර්මාණය කිරීමට දරා ඇති උත්සාහය පැහැදිළියි.දිළිඳුකම පිළිබඳ අභියෝගාත්මක ගැටලුව ක්‍රමානුකූලව ප්‍රශස්ත මට්ටමකට විසඳා ගැනීමට මේ වන විට හැකියාව ලැබී තිබෙනවා. මේ බව ජනාධිපතිතුමා අය-වැය කතාව ඉදිරිපත් කරමින් විශේෂයෙන් පෙන්වා දුන්නේ 2006 වර්ෂයේ දී 15.2% ක් වූ දරිද්‍රතාව 2013 වර්ෂය වන විට 6.4% දක්වා අඛණ්ඩව අඩු කිරීමට හැකිවූ බව දක්වමින්, එය තවදුරටත් පහත හෙළීම අරමුණයි. මධ්‍යම මට්ටමේ ආදායම් ලබන සමාජ කණ්ඩායම් ශක්තිමත් කිරීම සඳහා වන පුළුල් වැඩපිළිවෙළකට මෙවර අය-වැය මඟින් අවධානය යොමු කර තිබෙනවා. එවැනි වැඩපිළිවෙළක අවශ්‍යතාව ඉස්මතු වී ඇත්තේ ශ්‍රී ලංකාවේ මධ්‍ය ආදායම් ලබන කණ්ඩායම ක්‍රමිකව පුළුල් වීමත් ඔවුන් දේශපාලන, ආර්ථික හා සමාජයීය වශයෙන් තීරණාත්මක සමාජ කණ්ඩායමක් ලෙස පෙරට ඒමත් නිසයි.මේ වන විට ශ්‍රී ලංකාව ආහාර සුරක්‍ෂිතතාව පිළිබඳ ඉලක්ක සපුරාගෙන සිටිනවා. නමුත් එය තවදුරටත් තහවුරු කොට පෙරට ගෙන යාම සඳහාාවන වැඩපිළිවෙළවල මේ අය-වැයෙනුත් පුළුල් කෙරෙනවා. දේශීය කෘෂි කර්මාන්ත අංශය නැංවීම සඳහා යෝජනා මාලාවක් මෙහි අන්තර්ගත වන්නේ ඒ නිසයි. ඒ යටතේ පොහොර සහනාධාරය තවදුරටත් එලෙසම ලබා දෙනවා. අනෙකුත් සියලු පොහොර වර්ග සඳහා ද රුපියල් 1250/= බැගින් සහනාධාරය ක්‍රියාත්මක කිරීමටත් මෙවර යෝජනා වුණා. සුළු වාරිමාර්ග, වැව්, පුරන් කුඹුරු ආදිය ප්‍රතිසංස්කරණය සඳහා ද රුපියල් මිලියන 2300 ක් වෙන් කළා එමෙන්ම ගොවි ජනතාවගේ සුරක්‍ෂිත භාවය සඳහාත්, කෘෂිකර්මාන්ත, පශු සම්පත්, වාරි මාර්ග, වනජීවී ආදී අංශයන් හි ක්‍ෂෙත්‍ර මට්ටමේ නිලධාරීන්ට දීමනා ඉහළ නැංවීමටත් මේ අයවැයෙන් ක්‍රියාමාර්ග ගෙන තිබෙනවා.කෘෂි කාර්මික ක්‍ෂෙත්‍රය අරමුණු කළ වැඩපිළිවෙළ ඔස්සේ කෘෂිකාර්මික අතිරික්තයක් නිෂ්පාදනය කරන රටක් බවට ශ්‍රී ලංකාව පත් කිරීමේ අරමුණු දිනා ගැනීමට අපේක්‍ෂා කළා. එසේම “දිවි නැඟුම” වැඩපිළිවෙළ තවදුරටත් සාර්ථක ලෙස පෙරට ගෙනයාම සඳහා අවශ්‍ය ක්‍රියාමාර්ගත් මේ අයවැයෙන් ගැනුණා. සෑම ග්‍රාම සේවා කොට්ඨාසයකින්ම හොඳම “දිවි නැඟුම” පවුල් 5 තෝරා එක් පවුලකට රුපියල් 10,000/= බැගින් දීමනාවක් ලබා දීමටත් යෝජනා වුණා.ශ්‍රී ලංකාව දිගුකාලීනවම සුබසාධන රාජ්‍යයක්. මේ සුබසාධන රාජ්‍ය සංකල්පය ක්‍රියාවට නැංවීම සඳහා මූලිකව උපයෝගී කර ගනු ලැබුවේ රාජ්‍ය අංශය යි. රජය අධ්‍යාපනය, සෞඛ්‍ය, කෘෂිකාර්මික, කාර්මික නිෂ්පාදන, පාරිභෝගික භාණ්ඩ, ප්‍රවාහනය, බලශක්තිය, ජල සම්පාදනය, පර්යේ්ෂණ, නව නිපැයුම් ආදි විවිධ ක්‍ෂෙත්‍රවල කටයුතු කරමින් සිටින්නේ තවදුරටත් සුබසාධන අරමුණු තහවුරු කරන අතරමයි. මෙය සුවිශේෂී ආර්ථික මොඩලයක්.2005 පටන්ම රාජ්‍ය අංශය ශක්තිමත් කිරීමේ වැඩපිළිවෙළේ රජ සිටියා. එය වඩාත් වැදගත් වෙන්නෙ 2001 දී එවක පැවැති රජය “යළි පුබුදමු ශ්‍රී ලංකා” වැඩපිළිවෙළ යටතේ රාජ්‍ය අංශය හැකිළවීම සඳහා යෝජනා මාලාවක් ක්‍රියාත්මක කර තිබූ නිසයි. ඒ වැඩ පිළිවෙලේ අවසන් ඉලක්කය වුණේ මේ සුබසාධන රාජ්‍ය සංකල්පය විනාශ කිරීම. නමුත් වර්තමාන ආණ්ඩුව ආරම්භයේ පටන්ම මේ ගැන අවධානය යොමු කළා. එහි ප්‍රතිඵලයක් ලෙස වර්තමානයේ මිලියන 1.3 ක පමණ රාජ්‍ය සේවකයන් පිරිසක් රාජ්‍ය අංශයේ ඍජු රැකියා වල නිරතව සිටිනවා. උපාධිධාරීන් ලක්‍ෂයකට පමණ රැකියා ලබාදීමටත් රජය පියවර ගත්තා. රාජ්‍ය සේවකයන් ගේ සේවය වඩා කාර්යක්‍ෂම අන්දමින් ලබා ගැනීම සඳහා වන වැඩපිළිවෙළ මේ අය-වැයෙන් ඉදිරිපත් වුණා, එහිදී රාජ්‍ය සේවකයන් සඳහා වූ මාසික ජීවන වියදම් දීමනාව රුපියල් 1200/= කින් ඉහළ නැංවීමටත් යෝජනා කළා. එය රාජ්‍ය සේවකයන් දිරිගැන්වීමටත් බලපානවා. විශ්‍රාමිකයන් සඳහා ද දීමනා ඉහළ නංවා තිබෙනවා. තවදුරටත් රැකියා විරහිත උපාධිධාරීන් රාජ්‍ය අංශයට බඳවා ගැනීමට ප්‍රතිපාදන වෙන් කිරීමටත් මේ අය-වැයෙන් යෝජනා කළා. මේ හැරුණු විට රාජ්‍ය ව්‍යාපාර ශක්තිමත් කිරීම සඳහා ඉදිරිපත් කළ යෝජනා ගණනාවක්මත් මේ අය-වැයේ ඇතුළත් මේ සියල්ලේ අවසන් අරමුණ ශශ්‍රී ලංකාව සුබසාධන රාජ්‍ය සංකල්පය තුළ තවදුරටත් ඉදිරියට ගෙනයාමයි.මුලින්ම අවධාරණයෙන් කියන්න ඕන කාරණය තමයි, චොගම් වියදම නාස්තිකාරී වියදමක් නොවන බව. පොදු රාජ්‍ය මණ්ඩල සමුළුව මෙහි පැවැත්වූවේ අපේ රට තීරණාත්මක තැනක තිබියදී. තිස් අවුරුදු යුද්්ධයකට පසු ලෝක ආර්ථිකය තුළ ලංකාව නැවත තහවුරු කිරීමේ වැඩපිළිවෙළ මේ සමුළුවත් සමඟ ඇරැඹුණා. අනෙක මීට සමගාමීව ශ්‍රී ලංකාවේ නිවැරදි ප්‍රතිරූපය ලෝකයට ගෙනයාමට හැකිවීම. ඒවා රුපියල් ශත වලින් ගණන් බැලිය හැකි කාරණා නෙවෙයි. ලංකාව සන්නාමයක් ලෙස ඔසොවා තැබීම සංචාරක කර්මාන්තය, වෙළෙඳ ආයෝජන ආදී ක්‍ෂෙත්‍ර ගණනාවක් සම්බන්ධයෙන් වාසිදායක යි. අය-වැයට පෙර ඔය කුමන විවේචන ඉදිරිපත් කළත් දැන් ඒවායේ සත්‍ය - අසත්‍ය භාවය ජනතාවට පැහැදිළිව දැකබලා ගැනීමට පුලුවනි.අය-වැය ලේඛනයක් පිළියෙළ කිරීමේ දී මූලික කාරණා කිහිපයක් වෙත අවධානය යොමු කරනවා. ප්‍රධාන එකක් තමයි සාර්ව ආර්ථික විචල්‍යයන් මනා ස්ථායිතාවකින් පවත්වා ගැනීම. ඒ සඳහා අය-වැය හිඟය මූල්‍යකරණය කරගන්නා ආකාරය පිළිබඳ සුවිශේෂ අවධානයක් යොමුවිය යුතුයි. අතීතයේ දී මෙය අතිශය බැරෑරුම් ප්‍රශ්නයක් වුණත් මේ වනවිට අප දිගින් දිගටම අය- වැය හිඟය පිළිබඳ ප්‍රශ්නය සාර්ථකව ජය ගනිමින් සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=f1311232</link>
    <topic>රට පෙරට ගෙනගියඅභීත නායකත්වය</topic>
    <author>තිලානි ශානිකා විතානාච්චි</author>
    <content>මහින්ද රාජපක්ෂ මැතිතුමා ජනාධිපතිවීමට පෙර යුගය පිළිබඳ විමසීමේදී, අපට දක්නට ලැබෙන්නේ අපේ රට ගැටලු සමුදායකට මුහුණදී සිටි බවයි. පළමු කාරණය ලෙස අප දකින්නේ, නිදහස ලබා ගැනීම පිළිබඳ තිබුණා වූ තිස් වසරකට අධික කාලයක සිට පැවැති යුද්ධයයි.යුද ගැටලු විසඳා ගැනීම සඳහා භාවිත කළ ක්‍රමවේදය, මූල ධර්ම, සමකාලීන පැවැත්මට ශක්තියක් ලබා දුන්නේ නැත. එමෙන්ම, ඒ ඔස්සේ නිතරම ඇති කළේ ව්‍යාධියකි. එහිදී අනවශ්‍ය ආකාරයෙන් දිගින් දිගටම සිදුවූයේ මරණ සංඛ්‍යාවත්, දේපළ විනාශ වීමත් පමණි. මේ සම්බන්ධයෙන් ගනු ලබන තීරණය ලාංකේය ඉතිහාසයෙහි අතිශය වැදගත් කාරණයක් ලෙස මම දකිමි. යුද්ධය ඇති වුණු රටවල් සමඟ සංසන්දනාත්මක ලෙස සලකා බැලීමේදී, අප වර්තමානයේ ලබන නිදහස ජීවිත කාලයේදීම අපේක්ෂා කළ දෙයක් නොවේ.එයට හේතුව වන්නේ ලෝකයේ පවා මේ ගැටලු ව විසඳා ගැනීමට අවශ්‍ය පසුබිම නොතිබීම ය. ලෝක බලවතුන්ගේ පැත්තෙන් ගත්තත්, ඉන්දියාව, බුද්ධිමතුන්, රටේ පැවැති දේශපාලන කතිකාව ආදී සියලු පැතිවලින් ගත්තත්, මේ කාරණය විසඳිය හැකි තත්ත්වයකට පත්වන වගක් පෙනුණේ නැත. මීට පෙර සිටි රාජ්‍ය නායකයන් කිහිපදෙනාට පවා මේ කාරණය විසඳා ගැනීමට නොහැකි වුණි. බොහෝදෙනා ඒ, රාජ්‍ය නායකයන් පිළිබඳ සැලකුවේ මේ ජනාධිපතිතුමාටත් වඩා බලවත්, දේශපාලන ශක්තියකින් හෙබි නායකයන් ලෙසට ය. ඒ සඳහා මහින්ද රාජපක්ෂ ජනාධිපතිතුමා විසැඳුමක් සැපයීම ඉතා තීරණාත්මක වූත්, වැදගත් වූත්, කාරණයකි.දෙවැනි කාරණය ලෙස මා දකින්නේ, දේශපාලනික හා සමාජීය වශයෙන් ලෝකය ගෝලීය කතිකාවතක පැවැති බව ය. උදාහරණයක් ලෙස ගතහොත් ලෝකයේ පැවැති මහ සංවිධාන සමඟ මහ ගනුදෙනුවක් අපට තිබුණේ නැත. එකල සිටි රාජ්‍ය නායකයෝ ලෝක බැංකුවට අවශ්‍ය පරිදි වැඩ කටයුතු කළහ. අනික් පැත්තෙන් එක්සත් ජාතීන්ගේ සංවිධානය වුව ද සැමවිටම කරනු ලැබුවේ බලකිරීම් ය. පැවරීම් ය. එහෙත් මෙතුමාගේ පදවි ප්‍රාප්තිය සමඟ ශ්‍රී ලංකාව වැනි කුඩා රටකට තිබුණු ලෝක බල කිරීම් සඳහා හොඳ පෞරුෂයක් නිර්මාණය වුණි. ඒ පෞරුෂය ඔස්සේ ජනාධිපතිතුමා ගැටලුවලට විසැඳුම් ඉදිරිපත් කළේ වෙනස්ම ආකාරයකිනි. උදාහරණයක් ලෙස ශ්‍රී ලංකාව සංවර්ධනය කිරීමේ ක්‍රියාවලියේදී, ලෝක බැංකුව පැහැදිලි කරන්නේ කාර්මික සංවර්ධනයක් පිළිබඳයි. එකල බලයේ සිටි රනිල් වික්‍රමසිංහ මහතා වැනි අය, ගොවිතැන ඉවත් කර, ඒ ඉඩම් වෙනත් කර්මාන්ත සඳහා, එහෙමත් නැතිනම් ඇඟලුම් කර්මාන්තය සඳහා යොදවනු ලැබුවේ ද මේ ලෝක බැංකු සංවර්ධන ක්‍රියාවලියට අනුව ය. මේ සියල්ලෙන්ම අදහස් කළේ ලෝකයේ ඉදිරි පැවැත්ම, සංවර්ධනය, ආරක්ෂාව තිබෙන්නේ කාර්මීකරණය මත බව ය.මේ කියන ගෝලීය සන්දර්භය මනා ලෙස වටහා ගනු ලැබූ වත්මන් ජනාධිපතිතුමා, ඒ වෙනස් කිරීමට තිත තබන්නේ නිර්භීත ලෙස ය. එතුමා එවැනි නිර්භීත තීරණයක් ගනු ලබන්නේ ගමේ ඉපැදුණු පුද්ගලයකු ලෙස ය. එපමණක් නොවේ, මේ රටේ ගුණ සුවඳ හඳුනන, ගම පිළිබඳ, මිනිසුන්ගේ ජීවිත පිළිබඳ සමීපව දත් කෙනෙකු විදියට ය. එතුමාට ඒ සියලු දේ පිළිබඳ නිසි අවබෝධයක් තිබුණි. කෙසේ වුවත් ඒ තීරණය ශ්‍රී ලංකාවේ ආර්ථිකයේ කෙටිකාලීන පරිවර්තනයකට හේතුවක් වුණි. නොමැතිනම් අප තවමත් ආර්ථික වශයෙන් සිටින්නේ ගැටලු සහගත ස්ථානයක ය. අද වනවිට ගෝලීය සන්දර්භයෙහි ශ්‍රී ලංකාව නමැති රට වෙනත් ස්ථානයකට ස්ථානගත කිරීමට එතුමා දක්වන දක්ෂතාව ඉතා පැහැදිලි ය. අද අමෙරිකාව වැනි රටක ආර්ථිකය කඩා වැටෙද්දී, ශ්‍රී ලංකාව වැනි පුංචි රටක ආර්ථිකය ශක්තිමත් වීම පිළිබඳ අප සියුම්ව සිතිය යුතු ය. එමෙන් ම එය සමාජීය, ආර්ථික, දේශපාලනික වශයෙන් නිවැරැදිව අවබෝධ කර ගත යුතු කාරණයකි.ඊළඟ කාරණය වන්නේ මීට පෙර ශ්‍රී ලංකාවේ බොහෝ වටිනාකම් තිබුණේ බටහිර වුවමනාවලට අනුව වීම ය. අදටත් මෙය පොදු ය. පොදුවේ ගත් කළ රටේ ප්‍රජාතන්ත්‍රවාදී ස්වභාවය අංශ දෙකක් ඔස්සේ ස්ථාපිත කිරීමට නොහැකි වුණි. ඒ ගෝලීය බලපෑම හා ත්‍රස්තවාදයේ බලපෑම නිසා ය. මේ නිසා සිදුවූයේ වර්තමානයෙහි ප්‍රජාතන්ත්‍රවාදී ලෙස පිළිගන්නා වූ ඡන්ද ක්‍රමයට පිවිසීමට අවස්ථාව නොලැබීම ය. ඒ නිසා සිදුවූයේ එක් අංශයකින් ප්‍රජාතන්ත්‍රවාද අයිතිය අහිමි වුණු විශාල ජන කොට්ඨාසයක් සිටීම ය. ශ්‍රී ලංකාවේ පක්ෂ දේශපාලනය යනු ම්ලේච්ඡ ගති ලක්ෂණ හෙළි කළ එකකි. ඒ පක්ෂ අතර තිබුණේ සිංහල, දෙමළ, ජාති අතර තිබූ වර්ගවාදය හා සමාන වර්ගවාදයකි.ඒ අනුව යූ.එන්.පී. හා ශ්‍රී ලංකා නිදහස් පක්ෂය යන පක්ෂ දෙක සම්බන්ධ වූ සෑම මැතිවරණයකින් පසුව ම විශාල දේපළ හානි හා මරණ සංඛ්‍යාවක් සිදුවිය. ඔවුන් පුද්ගලයා දෙස බැලුවේ කොළ හා නිල් යන වර්ණ මානසිකත්වයෙනි. මහින්ද රාජපක්ෂ ජනාධිපතිතුමා බලයට පැමිණි පසුව ඒ මානසිකත්වය වෙනස් වුණි. ඔවුන් අතර තිබූ අසමගිය දුරු විය. එය ශ්‍රී ලංකාවේ සමාජ, දේශපාලනික වශයෙන් මෙන් ම ප්‍රජාතන්ත්‍රවාදයේ ද සිදු වූ යහපත් ලක්ෂණයකි. දියුණු සමාජයකට අවශ්‍ය වන්නේ එවැනි වර්ගවාදී මානසික තත්ත්වයකට වඩා, මිනිසුන්ට නිදහස්ව, ස්වාධීනව ජීවත්වීමේ අයිතිය තහවුරු කරන මැතිවරණ ක්‍රමවේදයකි.එවැනි ක්‍රමවේදයක ගමන් කිරීම ට අවස්ථාව සැලසෙන්නේ එතුමා අනුගමනය කළ ක්‍රියා පිළිවෙළ නිසා ය.ජේ.ආර්. ජයවර්ධන වැනි ප්‍රබල නායකයකු ඇති කළ මහවැලි ව්‍යාපාරය පැවත ගෙන එන්නේ ඩඩ්ලි සේනානායක මහතාගේ කාලයේ පටන් ය. එනමුත් කාලයක් අතරමග නතර වී තිබූ එවැනි යෝජනා හා දැවැන්ත ව්‍යාපෘති මේ වනවිට ක්‍රියාත්මක කර තිබේ. එවැනි වසර තිහ හතළිහක පාලන කාලයක් ඇතුළත සිටි දේශපාලන නායකයන්ට කළ නොහැකි වූ දේ, මෙතුමා වසර පහක් වැනි කෙටි කාලයකදී ක්‍රියාවට නැඟීම පිළිබඳ අප සතුටු විය යුතු ය. මේ කාරණා පිළිබඳ විවිධ වූ විවේචන තිබිය හැකි ය. ලෝකයේ අනිකුත් රටවල් සමඟ සංසන්දනාත්මකව බැලීමේදී කෙටිකාලීන හා දිගුකාලීන ප්‍රතිඵල මත අප ලැබූ දියුණුව ඉදිරි පිම්මකි. යුද්ධයකින් ජයග්‍රහණය කළ කිසිම රටක් මේ ආකාරයෙන්, මේ තරම් ඉක්මනට භෞතික සංවර්ධනයකට පිවිසි නොමැති තරම් ය. ආධ්‍යාත්මිකව ද ඒ කාරණය එලෙසින් අවශ්‍ය ය. පරිසරය පිළිබඳ තීන්දු තීරණ ගැනීම වැනි කාරණයක් සැලකීමේදී එක කාලයක නිතරම විදුලිය කපා හැරිණි. ඒ පිළිබඳ අත්දැකීම් අපට තිබේ. එහෙත් අද වනවිට ඒ තත්ත්වය වෙනස් වී ඇත. අද වනවිට ශ්‍රී ලංකාවේ ජනගහනයෙන් 95%කට වඩා වැඩි ප්‍රතිශතයකට විදුලිය ලබා දී තිබීම අගය කළ යුතු කාරණයකි.මෙහිදී අපට සිහිපත් වන්නේ විදුලිය අහිමි වී තිබුණු යාපනය වැනි ප්‍රදේශවලට ද විදුලිය ලබාදීම ය. රටෙහි ඇති කළ ආර්ථික සංවර්ධනයේදී මිනිසුන්ට තම නිවෙස වටා ඇති භූමි භාගයෙහි ගොවිතැන් කර ගැනීමට පෙලඹවීම හා උනන්දුවක් ඇති කිරීම සඳහා ගොඩනැගුණු දිවි නැඟුම ව්‍යාපෘති මඟින් සිදුවූයේ යහපතකි.ජන ජීවිතයේදී ධීවරයන්ට හා ගොවියන්ට සහනාධාර ලබාදීම මිල කළ නොහැකි වූ කාරණායි. දුගී බව වෙනස් කිරීම සඳහා විශාල මැදිහත්වීමක් ද මේ අතරම දැකිය හැකි ය. විශේෂයෙන්ම වසර ගණනක් නොසලකා හැර තිබූ වතුකරයේ ජනතාවට ද වරප්‍රසාද හිමි විය. ඔවුන් ලැබූ මේ වරප්‍රසාද පෙර නොලැබුණු වරප්‍රසාද විය. අධ්‍යාපනය පිළිබඳ කතාබහ කිරීමේදී, පාඨශාලාවල අධ්‍යාපන ක්‍රමයේ ගැටලු තිබුණි. එනමුදු එහි යටිතල පහසුකම් දියුණු කිරීමට මෙතුමා අමතක නොකළේ ය.මේ සියලු අර්ථ විමසීමේදී අධ්‍යාපන ක්‍රමවේදයට යටිතල පහසුකම් විශාල ප්‍රමාණයක් ලබා දී තිබීම වැදගත් කාරණයකි. අධ්‍යාපන ක්‍රමය බිඳ වැටීම සිදු වන්නේ විශේෂඥතාව සහ නිලධාරිවාදය නිසා ය ඒ අනුව පැමිණි සියලු ගැටලු හමුවේ නායකයකු ලෙස එතුමාගේ සීමාවෙහි සිටිමින් බොහෝ දේ උපරිමයෙන් ඉටුකර ඇති බව රහසක් නොවේ.එමෙන් ම, පොදු ජනයාගේ නිදහස කියන කාරණය වෙනදාට වඩා අද දකින්නට ලැබේ. රට ඇතුළත දී ගමනක බිමනක යෙදෙද්දී ද, අප මානසික පීඩනයට ලක්කෙරූ භීෂණය ස්වරූප අද දක්නට නොලැබේ. විනෝද උද්‍යානවලට හා විවේකී ස්ථානවලට පැමිණ නිදහසේ අහස දෙස බලා සිටීමට, තම දරුවන් සමඟින් විනෝද වීමට තිබෙන ඉඩකඩ අද අසීමිත ය. කෙටි කාලයක් ඇතුළත ඇති වූ මේ ක්‍රියාවලිය කිසිවකුටත් පහසුවෙන් සලසා දිය නොහැකි තත්ත්වයකි. ඒ සඳහා තනි මැදිහත්වීමක් නොව, සාමුහික මැදිහත්වීමක් අවශ්‍යය ය. ජනමාධ්‍ය ගත්ත ද ඒවා ජනතාවට ප්‍රබල ආස්වාදයක් ලබාදීමක් හෝ ඔවුන් කෙරෙහි ශක්තිමත් පෞරුෂයක් ගොඩනඟා ගත හැකි මාවතක් පෙන්වාදීමක් සිදු නොවේ. අනෙක් අතට සංස්කෘතික කටයුතු මෙන් ම නාට්‍ය, වේදිකාව, සිනමාව කියන මේ කලා කටයුතුවලදී යම් තාක්ෂණික ප්‍රබෝධයක් තිබෙන බව ඇත්ත ය. එහිදී ප්‍රමාණාත්මක ප්‍රබෝධයක් පෙනෙන්නට තිබුණ ද ගුණාත්මක ප්‍රබෝධයක් පෙනෙන්නට නැත. එය නායකත්වයකට ඇති කළ හැකි තත්ත්වයක් නොවේ. ඒ ප්‍රබෝධය ඇතුළේ එතුමා, ඕනෑම අයකුට අලුත් ගමනක් යන්නට, අලුත් දේ සොයාගෙන යන්නට හැකි පරිසරයක් රටෙහි නිර්මාණය කර තිබේ.මේ වනවිට විදේශ රටවල් ද අපේ රටේ පරිවර්තනය පිළිබඳ කතාබහ කරනු ‍ෙපනේ. එහිදී සිංගප්පූරුව වැනි රටක් වුව ද ප්‍රකාශ කරන්නේ අද ඔවුන්ගේ නගරවලට වඩා කොළඹ වැනි නගර වඩාත් සුන්දර වී තිබෙන අයුරු ය.තරුණයා හා තාරුණ්‍ය සම්බන්ධයෙන් කරන කතාබහේදී තරුණයා පිළිබඳ අවධානය යොමු වී තිබීම වැදගත් ය. විශ්වවිද්‍යාල යන අංශය අපගේ අවධානයට ගතහොත් එහි යටිතල පහසුකම් සැපැයීම දක්නට ලැබේ. මීට පෙර කාල වකවානුවලදී විශ්වවිද්‍යාලයෙන් පිටවන ශිෂ්‍ය ශිෂ්‍යාවන්ට රැකියා පිළිබඳ ගැටලු පැන නැඟී තිබුණි. මේ රජය ඒ ක්‍රමවේදය වෙනස් කළේ ය. ඒ ඔවුන්ට වැඩි වශයෙන් රැකියා අවස්ථා සලසා දීමට රාජ්‍ය සේවය යොදා ගැනීමෙනි. ඒ ක්‍රියාව ශ්‍රී ලංකාවේ දැනට තිබෙන අධ්‍යාපන ක්‍රමයට හොඳ පිළිතුරකි. එසේ නොවුණු කළ අපට අවසානයෙහි ඉතිරි වන්නේ තරුණ කැරැළි ය.රාජ්‍ය ආයතනය යනු ප්‍රතික්ෂේප වුණු ආයතනයකි. එමෙන් ම බොහෝ ආණ්ඩු විසින් නොසලකා හැරිය ආයතනයකි. මෙතුමා ඒ තත්ත්වය වෙනස් කළේ ය. රාජ්‍ය සේවයට ද යම් වටිනාකමක් ලබා දුන්නේ ය.රටෙහි දේශීය සිතිවිලි හා දේශීය වුවමනා පිළිබඳ මෙන් ම, අනාගත පරපුර වූ ළමා පරපුර පිළිබඳ සිතා වැඩ කරන නායකයකු පෙනෙන්නට සිටී. අද වැඩ කරන මිනිසකු සිටී. ඒ වැඩ කරන මිනිසාට වරදින්නට ද පුළුවන. ඒ කුමක් වුව ද මෙතෙක් බලයේ සිටි නායකයන්ට වඩා මෙතුමා අභියෝගාත්මක නායකයකු ලෙස මම දකිමි. යුද්ධය දිනූ පසුව රටක් විදියට මෙන් ම පෞද්ගලිකව ද එතුමාට හා එතුමාගේ නායකත්වයට තිබෙන අභියෝග සුවිශාල ය. මන්ද ලෝක බලවතුන්ට හිස නොනමා, ආසන්නයේ තිබෙන්නා වූ රටවල වුවමනාවලට අනුව හා ඔවුන් කියන කාරණවලට හිස නොනමා යන ගමන නිසා ය. ඒ යන ගමන එතුමා ගමන් කරන්නේ මහා පෞරුෂයකිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>23</day>
    </date>
    <link>http://www.dinamina.lk/2013/11/23/_art.asp?fn=f1311233</link>
    <topic>කලාපීය රටවලට ශ්‍රී ලංකාවමහඟු ආදර්ශයක්</topic>
    <author>සාකච්ඡා කළේ -කාංචනා අමිලානි,ධනුෂ්ක ගොඩකුඹුර ඡායාරූප - සුදත් මලවීර</author>
    <content>ජමීලා මහමූද් මර්සි මැලේෂියා පදනමේ නිර්මාතෘවරියයි. වෘත්තීයෙන් ප්‍රසව හා නාරිවේදිනියක් වූ ඇය,සිවිල් සංවිධානවල වර්තමාන භූමිකාව සම්බන්ධයෙන් ඉතා සෘජු අදහස් දරන්නියක් ලෙස ද ප්‍රකටය. හික්කඩුව චායා ට්‍රාන්ස් හෝටලයේ පැවති මහජන සමුළුවේ ප්‍රධාන දේශනය පැවැත් වූ යේ ඇයය. බෙදී වෙන් වී නොසිට සාමය වෙනුවෙන් සාමූහිකව කටයුතු කළ බවට විශ්වාස කරන ජමීලා ශ්‍රී ලංකාව යුද්ධයකින් පසුව අත්කරගෙන ඇති සංවර්ධනය පිළිබඳ ධනාත්මක මතයක පසුවෙයි. මේ මර්සි මැලේෂියා පදනමේ නිර්මාතෘ ජමීලා මහමුද් සමඟ දිනමිණ කළ සංවාදයකි.ශ්‍රී ලංකාවේ පැවැත්වෙන පොදුරාජ්‍ය මණ්ඩලීය සමුළුවට සමගාමී මහජන සමුළුවේ ප්‍රධාන දේශනයට ආරාධනා ලැබීම මහත් ගෞරවයක් විදිහටයි මම සලකන්නේ. විශේෂයෙන්ම දකුණු ආසියාතික රටක් විදිහට අපේ අත්දැකීම් සමඟ ශ්‍රී ලංකාවට සමපාත වෙන්න ඉතාම පහසුයි. විවිධාකාර ව්‍යසන හා ආර්ථික අවපාත සමඟිනුයි අපි මේ මොහොතට සහභාගි වෙමින් ඉන්නේ.සමාජ ක්‍රියාකාරිණියක් සහ ප්‍රසව හා නාරි වෛද්‍යවරියක් ලෙස මගේ අත්දැකීම් මෙවන් සමුළුවක බෙදාහදා ගන්න ලැබීම ගැන මං අවංකවම සතු‍ටු වෙනවා.පශ්චාත් යුද සමයේ ශ්‍රී ලංකාවේ වාතාවරණය ගැන කතා කිරීම ඉතා වැදගත්. සාමාන්‍යයෙන් යුද වාතාවරණයකින් පසුව සිවිල් සංවිධානවල ක්‍රියාකාරීත්වය වැඩි වෙනවා. ඔවුන්ගේ මැදිහත්වීමත් විවිධාකාරයෙන් සිද්ධ වෙනවා. ඒ කෙසේ වෙතත් යුද්ධයකට මැදි වීම සාමාන්‍ය ජීවිතය අඩාල වීමට වක්‍රාකාරයෙන් හෝ බලපානවා. සිවිල් සංවිධාන ආදියට ආණ්ඩුවෙන් ලැබිය යුතු සහයෝගය උපරිම ආකාරයෙන් ලැබෙන බවක් ශ්‍රී ලංකාව තුළ මට පේනවා.විශේෂයෙන්ම පොදුරාජ්‍ය මණ්ඩලීය ජනතා සමුළුවේ සමාරම්භක උත්සවය අමතලා ජනාධිපති මහින්ද රාජපක්ෂ මහතා කළ කතාව ඉතා වැදගත් එකක් කියලා මං හිතනවා. තමන්ගේ කතාවේදී ඔහු ප්‍රකාශ කළා යහපත් සමාජයක් හා රටක් ගොඩනැගීමට සියලුම සිවිල් සංවිධානවලට එකතු වී සහයෝගය දක්වන්න කියලා. ශ්‍රී ලංකාවේ නොයෙකුත් අභියෝග මැඩගෙන ඉදිරියට යන්න කරන ඒ උත්සාහය මං විශේෂයෙන්ම අගය කරනවා.ශ්‍රී ලංකාව ශීඝ්‍ර ආර්ථික දියුණුවක් කරා ගමන් කරමින් සිටින බවක් පේන්න තියෙනවා. ඒ වගේම ජන ජීවිතය සාමාන්‍ය තත්ත්වයට ගෙන ඒමට රජය ගෙන ඇති ක්‍රමෝපායන් සියුම්ව නිරීක්ෂණය කළාම එහි සතු‍ටුදායක බවක් දකින්න තියෙනවා. ඒ වගේම ශ්‍රී ලංකාවේ පශ්චාත් යුද වාතාවරණය තුළ සිවිල් සංවිධාන ආදියෙහි හැසිරීම ධනාත්මකයි කියලා මට කියන්න පුළුවන්.ජනාධිපති මහින්ද රාජපක්ෂ මහතා පැවසුවා මානව හිමිකම් සහ මාධ්‍ය නිදහස ශක්තිමත් කරන බව. යුද වාතාවරණයක් පැවැති රටක් ලෙස ශ්‍රී ලංකාවේ වර්තමාන හැසිරීම ආදර්ශවත්බවකුයි පෙන්නුම් කරන්නේ.මෙවන් ගැ‍ටුම් පැවැති සෙසු රටවල් ශ්‍රී ලංකාව ආදර්ශයක් කරගෙන නැගී සිටින්න උත්සාහ කළ යුතුයි.සමාජ සංවිධාන සහ රජය හතුරන් දෙකොටසක් විදිහට නොසලකමින් මිත්‍රශීලී විදිහට කටයුතු කරනවා නම් මේ වර්ධනය වේගවත් වෙනවා.දකුණු ආසියාතික රටවල බහුලව දකින්න පුළුවන් ප්‍රශ්නයක් විදිහට එය සලකන්න පුළුවන්. නමුත් සිදු විය යුත්තේ එකිනෙකාට සතුරු විදිහට කටයුතු කිරීම නෙවෙයි. සිවිල් සංවිධාන සහ රජය එකමුතුව කටයුතු කිරීමයි. විශේෂයෙන්ම දරිද්‍රතාවය ජය ගැනීම කෙරෙහිත් වැඩි අවධානයක් යොමු කරන්න වුවමනායි කියලා මං හිතනවා.ස්වාභාවික ව්‍යසන හේතුවෙන් අපහසුතාවට පත් වුණ වැසියන්ගේ ජන ජීවිතය නඟා සි‍ටුවන්නත් ශ්‍රී ලංකා රජය කටයුතු කර තිබෙන බව පෙනෙන්න තියෙනවා. එවැනි දේ රටක් වශයෙන් ඉදිරියට යාමට ඉතාම වැදගත් කියලා මං විස්වාස කරනවා.ඒ අනුව ගත්තහම සෙසු කලාපීය රටවලට කැපී පෙනෙමින් නැඟී සිටින ශ්‍රී ලංකාව යහපත් උදාහරණයක් විදිහට සලකන්න පුළුවන්.චෝගම් සමුළුව ආසියාතික රටකට ලැබිය හැකි සුවිශේෂී වරප්‍රසාදයක් ලෙස සැලකිය හැකියි.මේ සමුළුවෙන් ලබා ගත හැකි උපරිම ප්‍රයෝජන අත්පත් කරගන්න ශ්‍රී ලංකාව කටයුතු කළ යුතුයි. එමෙන්ම අනාගත ඉලක්ක සපුරා ගන්න කටයුතු කිරීමේදී අවස්ථාවන් උදා කර ගත යුතුයි.ප්‍රතිසංවිධාන කටයුතු කිරීමේදී සිවිල් සංවිධාන ආදිය සහභාගි කර ගත යුතුයි. එමෙන්ම පුද්ගලික අංශය මේ සියලු ප්‍රතිසංවිධාන කටයුතුවලට හවුල් කර ගැනීම වඩා වැදගත් කියලා මං හිතනවා. රාජ්‍ය අංශය මෙන්ම පෞද්ගලික අංශය වෙතත් වගකීමක් තියෙනවා ආර්ථික, සමාජීය, දේශපාලන වාතාවරණය යහපත්ව පවත්වා ගැනීමට.ශීඝ්‍ර ආර්ථික වර්ධනයක් අපේක්ෂා කිරීමට වඩා සෙමින් වැඩෙන ශක්තිමත් ආර්ථිකයක් ඇති කිරීම වැදගත් කියලා මං හිතනවා.තවත් අවුරුදු කිහිපයකින් ශ්‍රී ලංකාව මේ ඉලක්ක සපුරාගෙන තියෙනවා දකින්න ලැබේවි කියලා මං බලාපොරොත්තු වෙනවා.දකුණේ සිට උතුරට ගමන් කරන සහයෝගීත්වයක් වැදගත් කියලා මං හිතන අතරම දකුණේ සිට දකුණටම ගමන් කරන සහයෝගීත්වයකුත් තියෙන්න ඕනා කියලා මං දැඩිව විස්වාස කරනවා.මන්ද මෙතනදී අපිට පටන් ගන්න වෙන්නෙ සමාන පටන් ගැන්මේ ලක්ෂයකිනුයි. එහි අවසන් කිරීමේ ලක්ෂයත් සමාන වුණොත් තමයි සාර්ථකයි කියලා කියන්න පුළුවන් වෙන්නේ. උදාහරණයක් විදිහට මගේ රට වුණ මැලේසියා­ෙව් සහ ඝානාව නිදහස ලබා ගත්තේ එකම කාල රාමුවකදීයි. නමුත් සංවර්ධනය වීමේ වේගය සහ හැකියාව ගැන සලකලා බැලුවම ඝානාවට වඩා අඩි ගණනාවක් ඉදිරියෙනුයි මැලේසියාව පසු වෙන්නේ. මැලේසියාව තමන්ගේ සංවර්ධන ඉලක්ක සහ අභිප්‍රායන් ජය ගත්තේ කොහොමද කියන කාරණය අපට අසල්වැසි රටවල් දෙකක් හැටියට බෙදා හදා ගත හැකියි.සාක් කලාපයේ රටවල් දෙකකට මේ හුවමාරුව ඒ තරම් අපහසු එකක් වෙන එකක් නෑ කියලා මං පෞද්ගලිකව විස්වාස කරනවා.ආසියාව ආසියාවෙන්ම ඉගෙන ගත යුතුයි කියලා මං හිතනවා.මොකද ඒ ඉගෙනීම ඉතා පහසු සහ ප්‍රායෝගික එකක් වෙන නිසා. ඒ වගේමයි අරාබි රටවල් මෙන්ම සෙසු බොහෝ රටවල් ආසියාවෙන් පාඩම් ඉගෙන ගත්ත ඒවායි.අත්දැකීම් සහ දැනුම මේ සියලු ස්ථර හරහා ගලා යන්නට සලස්වන්න ඕනා.අපට දැන් දියුණු තාක්ෂණයට ඉතා පහසුවෙන් ළඟා වීමට අවස්ථාව ලැබිලා තියෙනවා.ඉන් ප්‍රයෝජන ලබා ගත යුතුයි.මං හිතන්නේ වඩාත්ම වැදගත් දේ වෙන්නේ රටක් හැටියට අනාගතයේදී අපි කරන්න බලාපොරොත්තු වෙන්නේ මොනවද කියන එක ලෝකයට පෙන්වන්න ඕනා.මේ චෝදනාවලට ඔබේ පිළිතුරු වඩාත් ප්‍රචලිත වන ආකාරයට ඉදිරිපත් කළ යුතුයි.බටහිර රටවල් කරන්නේ තමන්ගේ පැත්තට ඇගිලි හතරක් දිගු වෙලා තියෙද්දි එක් ඇගිල්ලක් පමණක් අප වැනි දියුණු වෙමින් පවතින රටවලට යොමු කිරීමයි.ඊට ඉඩ දිය යුතු නැහැ.ඔබේ නිර්දෝෂීභාවය කෑ ගසා කිව යුතුයි.ඉදිරියට ගමන් කරමින් ඔබේ වැඩපිළිවෙළ අන් අයට ඒත්තු ගැන්විය යුතුයි.හුදෙක් චෝදනාවකින් අධෛර්යට පත් විය යුතු නැහැ.මම හැදී වැඩුණු වටපිටාවේ ඇත්තේ නිකරුණේ චෝදනා කිරීමේ සිරිතක් නෙවෙයි.හුදෙකලා වීමෙන් යහපතක් සිද්ධ වෙන්නෙ නෑ.මං හිතන්නේ ශ්‍රී ලංකාවේ සිවිල් සංවිධාන රජය සමඟ හොඳ අවබෝධයකින් කටයුතු කරනවා.සිවිල් සංවිධාන තව දුරටත් සංවර්ධනයට සහ ප්‍රතිසංවිධාන කටයුතුවලට මැදිහත් කරගත යුතුයි කියලා මං යෝජනා කරනවා.එමගින් විශාල ප්‍රතිලාභයක් අත් වෙන බවට කිසිම සැකයක් නෑ.පැහැදිලිවම ඔව්. සිවිල් සංවිධාන ඉතාමත් හොඳින් ඔවුන්ගේ අදහස් ප්‍රකාශ කිරීමේ නිරත වෙලා ඉන්නවා.නමුත් තවත් ඔවුන් ශක්තිමත් විය යුතුයි.නිතරම සමූහයක් ලෙස කටයුතු කළ යුතුයි. විශේෂයෙන්ම ගැහැනුන්, පුරුෂයන්, ළමයින් සහ වයෝවෘධ පුද්ගලයන්,අබාධිතය අය මෙන්ම ඒඩ්ස් වැනි වසංගතවලින් පීඩා විඳින්නන් වෙනුවෙන් සිවිල් සංවිධාන පෙනී සිටිය යුතුයි. එමෙන්ම සාමාන්‍ය ජනතාව මේ කාර්යට සහභාගි කරගන්න වර්තමානයේ ජනප්‍රිය සමාජජාලා වෙබ් අඩවි ආදිය යොදා ගන්නත් පුළුවන්. උදාහරණයක් විදිහට බහුලව භාවිත කරන ට්විටර්, ෆේස්බුක්, තම්බ්ලර්, ඉන්ස්ටග්‍රෑම් සහ කෙටි පණිවිඩ සේවා හදුන්වන්න පුළුවන්.නමුත් මේ දේවල් නිසියාකාරයෙන් සිවිල් සංවිධනා හෝ රජය උපකාරයට ගන්නවද කියලා ප්‍රශ්නයක් තියෙනවා.උදාහරණයක් විදිහට කියනවා නම් ඩඩාබ් සරණාගත කඳවුරේ සිටි අයෙක් ආහාරපාන ප්‍රශ්නයක් ගැන ලන්ඩනයේ සහ නයිරෝබියේ සිටින එක්සත් ජාතීන්ගේ නිලධාරීන්ට ඔහුගේ පෞද්ගලික දුරකතනයෙන් කෙටි පණිවිඩයක් යොමු කරලා තියෙනවා. එහි සඳහන් වෙලා තියෙන්නේ ‘මගේ නම මොහොමඩ් සොකෝර්.දගහේලි සරණාගත කඳවුරේ සිටයි මෙය දැනුම් දෙන්නේ. අපට ලබා දෙන්නේ ඉතාම සුළු ආහාර ප්‍රමාණයක් පමණයි. එය ප්‍රමාණවත් නෑ. වහාම උදව් ලබා දෙන්න.‘නමුත් මේ කෙටි පණිවිඩයට ඔහු ප්‍රති පිළිතුරක් හෝ උපකාරයක් ලබා දීලා නෑ.මෙවන් අතපසුවීම් සිද්ධ වෙන්න ඉඩ දෙන්න නරකයි. නවීන තාක්ෂණයෙන් උපරිම ප්‍රයෝජන ලබා ගන්න ඕනා. මොකද දැන් අපි ඉන්නේ ඩිජිටල් ගොපල්ලන් ඉන්න යුගයකයි.තරුණ ප්‍රජාව විතරක් නෙවෙයි, සමාජයේ බහුතරයක් වයස් කාණ්ඩ මේ ඩිජිටල් ගොපල්ලන්ට අයිති වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n1311251</link>
    <topic>ශ්‍රී ලාංකිකයෝ දහසක්මැලේසියාවේ අතරමං</topic>
    <author>මහින්ද අලුත්ගෙදර</author>
    <content>රැකියා බලාපොරොත්තුවෙන් සංචාරක වීසා මත මැලේසියාවට ගිය ශ්‍රී ලාංකිකයන් 1,000කට වැඩි සංඛ්‍යාවක් අතරමංව සිටින බව ශ්‍රී ලංකා විදේශ සේවා‍ නියුක්ති කාර්යාංශය පවසයි.මැලේසියාවේ දී රැකියා නොමැතිව හෝ නිරතවී සිටින රැකියා ස්ථානයෙන් වැටුප් නො‍ෙගවීම නිසා ඔවුන් විවිධ දුෂ්කරතාවන්ට ලක්ව තිබෙන බවද මේ සම්බන්ධයෙන් ක්‍රියාත්මක වීමේදී මැලේසියාවේ ශ්‍රී ලංකා තානාපති කාර්යාලය විවිධ ගැටලුුවලට මුහුණ දී සිටින බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා පවසයි.කිසිඳු ලියාපදිංචියක් නොමැතිව තොරතුරු වසන් කොට, වංචනික ආකාරයට සංචාරක වීසා මඟින් මොවුන් ශ්‍රී ලංකාවෙන් පිටත්ව ගොස් තිබෙන අතර ඒ අනුව මෙවැනි දුෂ්කරතාවන්ට මුහුණදීමට සිදුව තිබෙන බව පෙන්වාදෙන ඒ මහතා සිරදඬුවමක් හැරෙන්නට මෙවැනි පිරිස් වෙත මැලේසියාවේදී කිසිඳු රැකවරණයක් නොලැබෙන බව අවධාරණය කරයි.සංචාරක වීසා මඟින් මැලේසියාවට යන විදේශිකයන්ට එරට රැකියාවන් කිරීමේ අවස්ථාවක් නොමැති බව පෙන්වාදෙන නියෝජ්‍ය සාමාන්‍යාධිකාරීවරයා එරට අතරමංව සිටින ශ්‍රී ලාංකිකයන් සම්බන්ධයෙන් මෙරට සිටින ඥාතීන් ශ්‍රී ලංකා විදේශ සේවා නියුක්ති කාර්යාංශය වෙත පැමිණිලි කරන බවද කියාසිටී.විවිධ ජාවාරම්කරුවන් වෙත විශාල මුදලක් ගෙවා රැකියා ලබාදෙන පොරොන්දුව මත මැලේසියාවට ගොස් අතරමං කරන බවද මෙම ජාවාරම පිටුපස මෙරට තුළ ක‍්‍රියාත්මක නීති විරෝධි විදේශ රැකියා ඒජන්සිවලට සම්බන්ධ පුද්ගලයින් සිටින බවද පෙන්වාදෙයි.මෙවැනි ශ්‍රී ලාංකිකයන් පිළිබඳ කිසිඳු වාර්තාවක් නොමැතිවීම හේතුවෙන් නිවැරදි සංඛ්‍යාලේඛන ලබා ගැනීමට නොහැකි බව සදහන් කරන මංගල රන්දෙනිය මහතා මෙවැනි සිද්ධීන් සම්බන්ධයෙන් දෛනිකව එරට ශ්‍රී ලංකා තානාපති කාර්යාලය වෙත පැමිණිලි 30 ක් 40 ක් පමණ ලැබෙන බවද කිසිඳු ලියාපදිංචියක් නොමැතිවීම හේතුවෙන් ඔවුන් සම්බන්ධයෙන් නීතිමය ක්‍රියාමාර්ග ගැනීමේ හැකියාවක් ශ්‍රී ලංකා විදේශ සේවා නියුක්ති කාර්යාංශයට නොමැති බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n1311252</link>
    <topic>විශේෂ ව්‍යාපෘති ඇමැති ලෙස දිවුරුම් දෙයි</topic>
    <author>ධනුෂ්ක ගොඩකුඹුර, තෙන්නකෝන් කුලසේකර, අමිල ප්‍රභාත් වනසිංහ</author>
    <content>ආර්ථික සංවර්ධන නියෝජ්‍ය ඇමැති එස්.එම්.චන්ද්‍රසේන මහතා විශේෂ ව්‍යාපෘති ඇමැතිවරයකු ලෙස ජනාධිපති මහින්ද රාජපක්ෂ මහතා ඉදිරියේ පෙරේදා (23) දිවුරුම් දුන්නේය.අනුරාධපුර ජනාධිපති මන්දිරයේදී ඒ මහතා ජනාධිපතිවරයා ඉදිරියේ දිවුරුම් දී තිබේ.කොළඹින් පිටත දී කැබිනට් ඇමැතිවරයෙක් ලෙස දිවුරුම් දුන් ප්‍රථම ඇමැතිවරයා ලෙස එස්.එම්.චන්ද්‍රසේන මහතා ඉතිහාසයට එක් වේ.චන්ද්‍රසේන මහතා 2004 වසරේ සිට නියෝජ්‍ය ඇමැතිවරයකු ලෙස කටයුතු කළ චන්ද්‍රසේන මහතා 2010 සිට 2012 දක්වා ගොවි ජන සේවා සහ වනජීවී ඇමැති ධූරය ඉසිලුවේය.අනුරාධපුර දිස්ත්‍රික්කයේ ජ්‍යෙෂ්ඨතම දේශපාලනඥයකු වන චන්ද්‍රසේන මහතා කලාවැව ආසනයේ ශ්‍රී ලංකා නිදහස් පක්ෂ ආසන සංවිධායකවරයා ද වේ.අටමස්ථානාධිපති පල්ලේගම සිරිනිවාස හිමියන්, රුවන්වැලි සෑය විහාරාධිපති පල්ලේගම හේමරතන හිමියන් ප්‍රමුඛ මහා සංඝරත්නයත් උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන ඇමැති එස්. එම්. රංජිත් සමරකෝන්, ඇමැතිවරුන් වන තිස්ස කරල්ලියැද්ද, දුමින්ද දිසානායක, නියෝජ්‍ය ඇමැති වීරකුමාර දිසානායක, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප්‍රධානී ගාමිණි සෙනරත් මහත්වරුන් සහ චන්ද්‍රසේන මහතාගේ පවුලේ ඥාතීන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n1311253</link>
    <topic>අපේ ස්ථාවරයේ කිසි වෙනසක් නෑ</topic>
    <author>මහින්ද අලුත්ගෙදර</author>
    <content>මානව හිමිකම් දියුණු කිරීමේ සහ ජාතික සංහිඳියාවක් ගොඩනැඟීමෙහි ලා ප්‍රගතියක් පෙන්නුම් කරන ශ්‍රී ලංකාවට විවිධ චෝදනා එල්ල කරමින් රට අභ්‍යන්තරයේ අවුල් සහගත තත්ත්වයක් නිර්මාණය කිරීමට හේතුවන ක්‍රියාමාර්ග නොගන්නා ලෙස චීනය ජාත්‍යන්තර ප්‍රජාවෙන් ඉල්ලීමක් කරයි.එහෙයින් ජාත්‍යන්තර ප්‍රජාව විසින් කළයුතු වන්නේ ශ්‍රී ලංකාවේ ස්ථායිතාව හා ආර්ථික වර්ධනය ඇති කිරීමට සුදුසු වාතාවරණයක් ගොඩනැඟීමට අතදීම බව පෙන්වා දෙන චීනය මානව හිමිකම් දියුණු කිරීම සහ ජාතික සංහිඳියාවක් ගොඩනැඟීම ඇතුළු සෑම ක්ෂේත්‍රයකින්ම ප්‍රගතියක් පෙන්නුම් කරන ශ්‍රී ලංකාවට තවදුරටත් සහාය දක්වන බවට යළි අවධාරණය කරයි.ශ්‍රී ලංකාවේ මානව හිමිකම් නඟාසිටුවීමේ සහ ජාතික සංහිඳියාව ගොඩනැඟීමෙහිලා පසුගිය වසර කිහිපයේදී වැදගත් ඉදිරි පියවර රැසක් තබා ඇති අතර බවද අභ්‍යන්තර කටයුතු සම්බන්ධයෙන් අදාළ නිසි පියවර ගැනීමට ශ්‍රී ලංකා රජයට මෙන්ම ජනතාවටද ප්‍රඥාව හා හැකියාව පවතින බවද චීනය විශ්වාසය පළකරයි.ශ්‍රී ලංකාව මානව හිමිකම් ප්‍රවර්ධනයට පියවර ගතයුතු බවට චීන විදේශ අමාත්‍යාංශය සිදුකළේ යැයි කියන ප්‍රකාශය සම්බන්ධයෙන් සහ පොදුරාජ්‍ය මණ්ඩල සමුළුවේදී ශ්‍රී ලංකාවේ මානව හිමිකම් කටයුතු සම්බන්ධයෙන් දින නියම කරමින් බ්‍රිතාන්‍ය අගමැති ඩේවිඩ් කැමරන් කළ ප්‍රකාශයට ප්‍රතිචාර දක්වමින් චීනය මේ බව සඳහන්කර ඇතැයි ශ්‍රී ලංකාවේ චීන තානාපති කාර්යාලය සඳහන් කරයි.ඩේවිඩ් කැමරන් කියාසිටියේ 2014 වසරේ මාර්තු මාසයට පෙර ශ්‍රී ලංකාව සිදුකර ඇතැයි පවසන යුද අපරාධ පිළිබඳ විමර්ශනය කිරීමට විශ්වසනීය යාන්ත්‍රණයක් ඇතිකළ යුතු බවයි. එසේ නොවුන හොත් ඒ වෙනුවෙන් ජාත්‍යන්තර විමර්ශනයක් පවත්වන ලෙස ජාත්‍යන්තරයෙන් ඉල්ලා සිටින බවද ඔහු පවසා තිබුණි. කෙසේ වෙතත් ශ්‍රී ලංකාව සම්බන්ධයෙන් චීන ස්ථාවරයේ කිසිඳු වෙනසක් සිදුවී නැතැයි තහවුරු කරන බවද ශ්‍රී ලංකාවේ චීන තානාපති කාර්යාලය සඳහන් කරයි.ජාත්‍යන්තර ප්‍රජාව විසින් කළයුතු වන්නේ ශ්‍රී ලංකාවේ ස්ථායිතාවය හා ආර්ථික වර්ධනය ඇති කිරීමට සුදුසු වාතාවරණයක් ගොඩනැඟීම වෙනුවෙන් අතදීම බව පෙන්වාදෙන එම තානාපති කාර්යාලය ශ්‍රී ලංකාවේ අර්බුද සංකීර්ණ කළහැකි පියවරවලින් වැළකී සිටින ලෙස ජාත්‍යන්තර ප්‍රජාවෙන් ඉල්ලීමක් ද කරයි.මේ අතර ශ්‍රී ලංකාවේ චීන තානාපති කාර්යාලය ප්‍රකාශ කරන්නේ චීන විදේශ අමාත්‍යාංශයේ ප්‍රකාශය ඇතැම් මාධ්‍ය මඟින් විකෘතිකර ඇති බවයි.එම මාධ්‍ය වාර්තාවට ජාත්‍යන්තර මාධ්‍ය මඟින් විශාල ප්‍රසිද්ධියක් ලබාදී තිබූ බවද එම තනාපති කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n1311254</link>
    <topic>තීරු බදු රහිත භාණ්ඩ මිලට ගන්නා සීමාව ඉහළ දමන අදහසක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>විදේශගතව සිට නැවත ලංකාවට පැමිණිමේ දී තීරු බදු රහිතව භාණ්ඩ මිලදීගැනීමට ඇති සීමාව ඉහළ දැමීමට අවධානය යොමුවී ඇතැයි විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා පාර්ලිමේන්තුවේදී පෙරේදා (23) ප්‍රකාශ කළේය.දැනට තීරු බදු රහිත වෙ‍ෙළඳසල්වලින් අ‍ෙමරිකානු ඩොලර් පන්දහසක උපරිමයකට යටත්ව භාණ්ඩ මිලදීගැනීමට හැකියාව ඇත. ඒ අනුව එම සීමාව ඩොලර් 2000කින් ඉහළ දැමීමට අවධානය යොමුව ඇති බවද ඇමැතිවරයා අනාවරණය කළේය.මාතර දිස්ත්‍රික් මන්ත්‍රී බුද්ධික පතිරණ මහතා වාචික පිළිතුරු අපේක්ෂාවෙන් ඇසූ පැනයකට පිළිතුරු දෙමින් ඇමැතිවරයා මේ බව කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n1311255</link>
    <topic>මෑත ඉතිහාසයේ වැඩිම අපේක්ෂකයන්මෙවර අපොස සා.පෙළ විභාගයට</topic>
    <author>සුභාෂිණී සේනානායක</author>
    <content>මෑත ඉතිහාසයේ විභාගයක් සඳහා පෙනී සිටින විශාලතම අපේක්ෂකයන් සංඛ්‍යාව මෙවර සාමාන්‍ය පෙළ විභාගය සඳහා පෙනී සිටින බව විභාග කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර මහතා පවසයි.මෙවර සාමාන්‍ය පෙළ විභාගය සඳහා අපේක්ෂයන් 578,140 පෙනී සිටී. මෙවැනි අපේක්ෂයන් පිරිසක් එකම විභාගයක් සඳහා පෙනිසිටින ලොව ප්‍රථම අවස්ථාව මෙය විය හැකි බවද විභාග කොමසාරිස්වරයා පෙන්වාදෙයි.පසුගිය වසරේ දී අපොස සාමාන්‍ය පෙළ විභාගය සඳහා පන්ලක්ෂ හැත්තෑදහසකට අධික සංඛ්‍යාවක් පෙනී සිට ඇති බව ද විභාග කොමසාරිස්වරයා පවසයි.මේ වනවිට අදාළ විභාගයේ ප්‍රවේශ පත්‍ර සියල්ල තැපැල්කර අවසන් බවද හෙතෙම පවසයි.මෙවර සාමාන්‍ය පෙළ විභාගය දෙසැම්බර් මස 10 වෙනිදා සිට 20 වැනිදා දක්වා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n1311256</link>
    <topic>සරසවි වරම් ලැබූ සිසුන්ටනායකත්ව පුහුණුව ඇරැඹෙයි</topic>
    <author>ධනුෂ්ක ගොඩකුඹුර මින්නේරිය සිට</author>
    <content>විශ්වවිද්‍යාල සුදුසුකම් ලැබූ සිසුන් සඳහා ලබාදෙන නායකත්ව හා ධනාත්මක ආකල්ප වර්ධන පුහුණුවේ සමාරම්භක උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් මින්නේරිය යුද හමුදා කඳවුරේ දී ඊයේ (24) පැවැත්විණ.සිසු සිසුවියෝ 25,000ක් අදියර තුනක් යටතේ මෙවර නායකත්ව පුහුණුවට එක්වෙති. එක් අදියරක සිසුන් සඳහා සති තුනක කාලයක් මෙම පුහුණුව ලබාදීමට සැලසුම් කර තිබේ. 2012 වසරේ විශ්වවිද්‍යාල සුදුසුකම් ලැබූ මෙම සිසු සිසුවියන්ට ලබා දෙන නායකත්ව පුහුණුවෙන් අනතුරුව ලබන වසරේ මුල පළමු මාසය තුළ විශ්වවිද්‍යාල සඳහා නවක සිසුන් බඳවා ගැනීමට නියමිතය.සමාරම්භක උළෙලට පැමිණි ජනාධිපතිතුමාව සිසු සිසුවියන් අත්පොළසන් දෙමින් පිළිගත් අතර නායකත්ව පුහුණුවට පැමිණි සිසු සිසුවියන් සමඟ ජනාධිපතිතුමා සුහද කතා බහක ද නියැළුණේය.පුහුණුව සම්බන්ධයෙන් දැනුවත් කිරීමක් ද සිදු කෙරුණු අතර පසුගිය වර්ෂවල පුහුණුව ලැබූ සිසු සිසුවියෝ සිය අත්දැකීම් ඉදිරිපත් කළහ.ඇමැති එස්. බී. දිසානායක, නියෝජ්‍ය ඇමැතිවරුන් වන නන්දිමිත්‍ර ඒකනායක, චන්ද්‍රසිරි සූරියආරච්චි, පාර්ලිමේන්තු මන්ත්‍රී රොෂාන් රණසිංහ, උසස් අධ්‍යාපන අමාත්‍යාංශ ලේකම් ආචාර්ය සුනිල් ජයන්ත නවරත්න, යුද හමුදාපති ලුතිනන් ජෙනරාල් දයා රත්නානයක මහත්වරුන් සහ විශ්වවිද්‍යාල ප්‍රතිපාදන කොමිසමේ සභාපතිනි ක්ෂණිකා හිරිඹුරේගම මහත්මිය ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n1311257</link>
    <topic>ශ්‍රී ලංකාවේ ජනගහනයෙන් 50%කට ශරීරයේ වේදනාවක්</topic>
    <author>සන්ධ්‍යා කරුණාරත්න</author>
    <content>මෙරට ජනගහනයෙන් සියයට 50 ක් දෙනා කුමන හෝ කායික වේදනාවකින් පෙළෙන බව සමීක්ෂණ වාර්තාවකින් හෙළි වේ. මාංශ පේශි වේදනා, ස්නායු පද්ධතිය ආශ්‍රිත වේදනා, අස්ථි පද්ධතිය සහ සන්ධි අතර පවතින වේදනා ඒ අතරින් ප්‍රධාන වන බව සෞඛ්‍ය අමාත්‍යාංශය පවසයි.පුද්ගලයා කිසියම් ක්‍රියාවක යෙදෙන විට විද්‍යානුකූල ක්‍රමවේදයෙන් බැහැරව එම ක්‍රියාව සිදු කිරීම කායික වේදනා ඇති වීමට ප්‍රධාන හේතුව බව වෛද්‍යවරු පවසති. කායික වේදනාවලට ප්‍රතිකාර ලබාදීම කායික වේදනා සමන වෛද්‍යවේද ඒකකයක් කොළඹ ජාතික රෝහලේ ස්ථාපිත කිරීම සෞඛ්‍ය ලේකම් වෛද්‍ය නිහාල් ජයතිලක මහතාගේ ප්‍රධානත්වයෙන් පෙරේදා (23) සිදුකෙරිණ.නාගරික ප්‍රදේශවල වාසය කරන බහුතරයක් පිරිස තමන්ගේ හිතුමතේට විවිධ ව්‍යායාම්වල යෙදේ. විද්‍යානුකූල ක්‍රම‍වේදයෙන් බැහැරව සිදු කරන ඇතැම් ව්‍යායාම් හේතුවෙන් බොහෝ පිරිසක් විවිධ කායික වේදනාවලට ලක් වේ. මාංශ පේශි වේදනා, ස්නායු, අස්ථි, සන්ධි වේදනා මේ අතරින් වැඩි පිරිසකට පවතින බව හෙළි වී ඇත.පිළිකා රෝගය වැනි බෝ නොවන රෝග නිසා ද කායික වේදනා ‍ඉහළ ගොස් ඇති බව වාර්තා වේ.කායික වේදනා සමනය සම්බන්ධයෙන් වෛද්‍යවරුන් හා හෙදියන්ට දින තුනක පුහුණුවක් ලබාදීම ද ආරම්භ කෙ‍රිණ. ශ්‍රී ලංකා නිර්වින්දන විශේෂඥ වෛද්‍යවරුන්ගේ සංගමයේ විශේෂඥ වෛද්‍ය කුමුදුනී රණතුංග මහත්මිය විසින් මේ වැඩසටහන සංවිධානය කර තිබිණ.ඇතැම් කායික වේදනා ගණන් නොගැනීම බරපතල රෝගාබාධයක් දක්වා වර්ධනය වීමට ඉඩ ඇති බව සෞඛ්‍ය ලේකම් වෛද්‍ය නිහාල් ජයතිලක මහතා පවසයි. කායික වේදනාව බරපතල රෝගයක මූලික ලක්ෂණයක් විය හැකි බවත් ඒ නිසා ‍එවැනි වේදනාවක් මතු වූ විට අලුතින් පිහිට වූ මේ ඒකකයෙන් ප්‍රතිකාර ලබා ගත හැකි බවත් ඔහු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>25</day>
    </date>
    <link>http://www.dinamina.lk/2013/11/25/_art.asp?fn=n1311258</link>
    <topic>මහ වැසි-අකුණු සර මැදමහර බන්ධනාගාරයෙන්සිරකරුවන් 4ක් පැන ගිහින්</topic>
    <author>බුද්ධිකා ඉඹුලාන</author>
    <content>දරුණු අකුණු සහිත වර්ෂාව මධ්‍යයේ පෙරේදා (23) සවස මහර බන්ධනාගාරයෙන් සිරකරුවන් සිව්දෙනකු පලාගොස් ඇත.වර්ෂාවත් සමඟ පැවති අඳුරු කාලගුණ තත්ත්වය අතරතුරදී සිරකරුවන් ඇඳසිටි තම සිරකරු ඇඳු ම් මාරුකර රිමාන්ඩ් සිරකරුවන්ගේ වැල්වල වනා තිබූ සාමාන්‍ය ඇඳුම් ඇඳගෙන පලාගොස් තිබේ.පලාගොස් ඇති සිරකරුවන් සතරදෙනාම දීර්ඝ සිරදඬුවම් ලැබ සිටි සිරකරුවෝ වෙති. පලාගොස් ඇති සිරකරුවන්ගෙන් එක් අයකු විසි අවුරුදු සිරදඬුවමක් ලබමින් සිට වසර 2018 දී නිදහස් වීමට නියමිතව සිට ඇති අතර, ‍ තවත් අයෙකු වසර 07 සිරදඬුවමක් විඳිමින් වසර 2014 දී නිදහස ලැබීමට නියමිතව සිටි අයෙකු වේ. තවත් සිරකරුවෙකු මාස තුනක සිර දඬුවමින් අනතුරුව නිදහස ලැබීමට නියමිතව සිට ඇත.සිද්ධිය සැලවූ වහාම බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා විසින් විශේෂ නිලධාරීන් කණ්ඩායමක් එම ස්ථානය වෙත එවා ඇත. ඔවුන් විසින් පැනගිය සිරකරුවන්ගේ ඇඟිලි සලකුණු හා විස්තර අවට පොලිස් ස්ථාන වෙතත් රහස් පොලිසියටත් ලබා දී තිබේ. පැනගිය සිරකරුවන් අත්අඩංගුවට ගැනීමට විශේෂ මෙහෙයුමක් ක්‍රියාත්මක කර තිබේ..</content>
  </post></root>