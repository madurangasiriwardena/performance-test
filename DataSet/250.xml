<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aa12070810</link>
    <topic>සියලු බස් රථවලට රාත්‍රි සේවය අනිවාර්යයි</topic>
    <author>තාරක වික්‍රමසේකර</author>
    <content>තාරක වික්‍රමසේකරබස්නාහිර පළාතේ ධාවනය කරනු ලබන සියලුම බස් රථ සඳහා ඒකාබද්ධ කාල සටහන් ක්‍රියාත්මක කරනු ලබන බවත් ඒ සමඟම රාත්‍රි සේවය ද අනිවාර්ය කර ඇතැයි බස්නාහිර පළාත් මාර්ගස්ථ මඟී ප්‍රවාහන අධිකාරියේ සභාපති උපුල් ශාන්ත ද අල්විස් මහතා පවසයි.අතරමඟ බස් රථ නවතාගෙන සිටින්නන්ට මෙන්ම රාත්‍රි සේවා මඟහරින බස් රථවලට විරුද්ධව තදින් ක්‍රියා කරනු ලබන බවත් අවවාද නොතකන බස් රථවල අවසර පත්‍ර අවලංගු කරනු ලබන බව ද සභාපතිවරයා කීය. බස්නාහිර පළාතේ මාර්ග 432න් මාර්ග 63ක් සඳහා මේ වන විට ලංගම පෞද්ගලික ඒකාබද්ධ කාලසටහන් සකස් කර ඇතැයි ද එහි ආරම්භය හෙට (09) සිදු කරනු ලබන බවත් ඒ අනුව කළුතර දිස්ත්‍රික්කයේ තෝරාගත් මාර්ග හයක ඒකාබද්ධ සේවා ආරම්භ කරනු ලබන බවත් පැවසෙයි.කොළඹ හා ගම්පහ දිස්ත්‍රික්කවල තෝරාගත් මාර්ග 12ක ඒකාබද්ධ බස් රථ ආරම්භ කරනු ලබන බවත් මඟී පැමිණිලි සම්බන්ධව නිරතුරුවම අවදියෙන් සිටින බවත් බස් රථ සම්බන්ධ සියලුම පැමිණිලි 0115559595 අංකයට යොමු කරන ලෙස ද සභාපතිවරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aa12070811</link>
    <topic>ඇස්පිරින් කල් කිරියාව ගැන වෛද්‍යවරු තව තවත් කලකිරෙති</topic>
    <author>අරුණි මුතුමලී</author>
    <content>අරුණි මුතුමලීඇස්පි‍්‍රන් ඖෂධය වැරදි ලෙස භාවිතා කිරීම නිසා හෘදයේ රිද්මය වෙනස්වීම නම් පොදු තත්ත්වයෙන් පෙළෙන දහස් ගණන් පුද්ගලයන් ආඝාතයට ගොදුරුවීමේ අවදානම වැඩි බව බ්‍රිතාන්‍ය වෛද්‍ය පර්යේෂකයන් පිරිසක් සොයාගෙන තිබේ.මෙයට ප්‍රධාන සාධකය වී ඇත්තේ භෞත චිකිත්සක වෛද්‍යවරුන් ලාබය හා පහසුව තකා මෙවැනි රෝග සඳහා ඇස්ප්‍රින් නිර්දේශ කිරීම බව ද එම වෛද්‍ය පර්යේෂකයන් පෙන්වා දෙයි.ඇස්ප්‍රින් භාවිතයේ දී සිදුවන්නේ හෘදයේ ඉහළ කුටීර සාමාන්‍ය වේගයට වඩා වේගයෙන් ගැහෙන අතර එමඟින් රුධිරය හෘද කුටීරවල වැඩිවේලාවක් රැඳෙමින් කුඩා රුධිර කැටි සෑදීමට හේතුෙවි. ඒ රුධිර කැටි සිරවීමෙන් ආඝාතය ඇති වීමට වැඩි අවදානමක් ඇත.මේ හෘද රෝගී තත්ත්වය atrial fibrillation (AF) හෙවත් හෘද් ආලින්දයේ ස්පන්දනය ලෙස හඳුන්වන අතර එය ජීවිතයට තර්ජනයක් වන තරමේ රෝගී තත්ත්වයකි.නව වෛද්‍ය පර්යේෂණ අනුව රුධිරය කැටි ගැසීම වළක්වන ඖෂධ වඩා ඵලදායි ලෙස මේ තත්ත්වය නිසා ඇතිවන ආඝාත වැළැක්වීමට හේතු වන අතර ඇතැම් වෛද්‍යවරුන් මෙන් ම රෝගීන් ද ඇස්ප්‍රින් මත යැපීම අවදානම් සහිත බව ද හෙළි කරයි.සමහර රෝගවලට රුධිරය කැටි ගැසීම වළක්වන ඖෂධ පවා ප්‍රමාණවත් නොවන අතර මෙසේ ඇස්ප්‍රින් ලබා දීම ද අසාර්ථක ක්‍රමයක් බව හෙළි කැර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aa12070812</link>
    <topic>විශේෂඥ වෛද්‍ය හේවාගීගනගේ සෞඛ්‍ය අධ්‍යාපන කාර්යාංශයේ අධ්‍යක්ෂ ධූරයට</topic>
    <author/>
    <content>ඌව පළාත් සෞඛ්‍ය සේවා අධ්‍යක්ෂවරිය වශයෙන් කටයුතු කළ වෛද්‍ය පරිපාලනය පිළිබඳව විශේෂඥ වෛද්‍ය නීලමනී එස්. හේවාගීගනගේ මහත්මිය කොළඹ, සෞඛ්‍ය අධ්‍යාපන කාර්යාංශයේ අධ්‍යක්ෂවරිය වශයෙන් වැඩ භාරගත්තා ය.ක්ෂේත්‍ර මට්ටමේ සෞඛ්‍ය ආයතන සහ පළාත් මට්ටමේ සෞඛ්‍ය ආයතනයන්හි ඇය විවිධ තනතුරු දරා ඇත. වැඩ භාරගැනීමෙන් අනතුරුව පැවති උත්සව සභාවේ දී ඇය ප්‍රකාශ කළේ නව සියවසට ගැළපෙන ලෙස සෞඛ්‍ය අධ්‍යාපන කටයුතු සහ සෞඛ්‍ය ප්‍රවර්ධන කාර්යයන් ඉටු කිරීමට විශේෂ සහයක් ලබාදීම සෞඛ්‍ය අධ්‍යාපන කාර්යාංශයේ ප්‍රමුඛ කටයුත්ත විය යුතු බවයි. ඉදිරියේ දී සෞඛ්‍ය අධ්‍යාපන කාර්යාංශය, සෞඛ්‍ය අධ්‍යාපන හා සෞඛ්‍ය ප්‍රවර්ධන කාර්යාංශය වශයෙන් හැඳින්වීමට අවශ්‍ය කටයුතු යොදා ඇතැයි ද ඒ සමඟම ශ්‍රී ලංකාව තුළ ක්‍රියාත්මක සෞඛ්‍ය ප්‍රවර්ධන කාර්යයන් නව මුහුණුවරකින් ඉටු කිරීමට අවශ්‍ය උපරිම කැපවීම ලබාදෙන බව ද තවදුරටත් ඇය සඳහන් කළා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aa12070813</link>
    <topic>පුවත්පත් මණ්ඩලයෙන් ජනමාධ්‍ය ඩිප්ලෝමා පාඨමාලාවක්</topic>
    <author/>
    <content>ශ්‍රී ලංකා පුවත්පත් මණ්ඩලය මඟින් මෙහෙයවනු ලබන “පුවත්පත් කලාව හා සන්නිවේදන අධ්‍යයනය” ඩිප්ලෝමා පාඨමාලාව සඳහා මේ දිනවල අයැදුම්පත් කැඳවනු ලැබේ. අනාගත මාධ්‍යවේදියකු ලෙස කටයුතු කිරීමට අපේක්ෂා කරන්නන්ගේ සහ සන්නිවේදනය හා මාධ්‍ය අධ්‍යයනය හදාරන්නන්ගේ දැනුම අවබෝධය හා කුසලතා වර්ධනය කිරීම අරමුණු කර මෙම පාඨමාලාව ආරම්භ කර ඇත. යුනෙස්කෝ සංවිධානය මඟින් පුහුණු මාධ්‍යවේදීන් සඳහා නිර්දේශ කර ඇති විෂය නිර්දේශය යටතේ මෙම පාඨමාලාවේ අධ්‍යයන කටයුතු සිදුකෙරෙන අතර යුනෙස්කෝ සංවිධානය නිර්දේශ කරන ලද විෂය නිර්දේශයක් යටතේ පවත්වනු ලබන එකම පාඨමාලාවද මෙය වේ.මෙමඟින් මාධ්‍යවේදීන් රැසක් මේ වන විටත් බිහි වී ඇති අතර මාධ්‍ය ක්ෂේත්‍රයට පිවිසීමට බලාපොරොත්තු වන්නන් හට, අ.පො.ස. (උ/පෙළ) සඳහා “සන්නිවේදනය හා මාධ්‍ය අධ්‍යයනය” හදාරන්නන්ට හා මෙම විෂය පිළිබඳ වැඩිදුර හැදෑරීමට කැමති අයට, බාහිර උපාධිය සඳහා සන්නිවේදන විෂය හදාරන උපාධි අපේක්ෂකයින්ට, දැනට මාධ්‍ය ක්ෂේත්‍රයේ කටයුතු කරන ආධුනික මාධ්‍යවේදීන් හා වෘත්තීය මාධ්‍යවේදින්ට යන අය කෙරෙහි වැඩි අවධානය යොමු කරවනු ලැබේ.අ.පො.ස (උ/පෙළ) සමත්ව තිබීම හා අවුරුදු 18 ට වැඩි (අ.පො.ස උ/පෙළ හදාරන්නන්ට මෙම සීමාව බල නොපායි.) වීම මෙයට සහභාගිවීමට සුදුසුකම වේ.ජ්‍යෙෂ්ඨ සම්මානිත මහාචාර්ය සුනන්ද මහේන්ද්‍ර මහතා විසින් පාඨමාලා සමායෝජනය කරනු ලබන අතර කැලණිය, කොළඹ, ජයවර්ධනපුර ප්‍රමුඛ ප්‍රධාන විශ්වවිද්‍යාල රැසක ආචාර්යවරුන්ගෙන් ද ප්‍රවීණ මාධ්‍යවේදීන්ගෙන් ද දේශක මණ්ඩලය සමන්විත වේ.ඔබ මේ සඳහා අයදුම් කරන්නේ නම් අංග සම්පූර්ණ අයැදුම් පත්‍රයක් හා සහතිකවල මුල්පිටපත් ද රැගෙන ජූලි දින පෙ.ව. 10.00 සිට මධ්‍යහන 12.00 තෙක් ශ්‍රී ලංකා පුවත්පත් මණ්ඩලයේ පැවැත්වෙන සම්මුඛ පරීක්ෂණය සඳහා පැමිණෙන ලෙස කාරුණිකව දන්වා සිටිමි. පාඨමාලාවේ දක්ෂතා පෙන්වන තෝරා ගත් අය, රැකියා අවශ්‍යතා සඳහා යොමු කෙරේ.නිරෝෂණ තඹවිට, සහකාර පුවත්පත් කොමසාරිස්/පාඨමාලා සහය සමායෝජක ශ්‍රී ලංකා පුවත්පත් මණ්ඩලය, (කොළඹ කාසල් රෝහල ඉදිරිපිට) අංක 156/15, කාසල් වීදිය, කොළඹ 08 යන ලිපිනයෙන් හෝ දුරකථන අංක 0112-693274, 0714-413371 මගින් වැඩි විස්තර දැනගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aa12070814</link>
    <topic>නැගෙනහිර පළාත හා පොලොන්නරුව සංවර්ධනයට රුපියල් මිලියන 16528 ක්</topic>
    <author/>
    <content>ජාතික නිදහස් සැමරුමට සමගාමීව පවත්වන දැයට කිරුළ 2013 වැඩසටහන යටතේ පොලොන්නරුව, මඩකළපුව, ත්‍රිකුණාමලය හා අම්පාර යන දිස්ත්‍රික්ක සංවර්ධනය සඳහා රුපියල් මිලියන 16528 ක් වෙන් කරන බව ආර්ථික සංවර්ධන අමාත්‍ය බැසිල් රාජපක්ෂ මහතා පැවසීය.අමාත්‍යවරයා සඳහන් කළේ මීට පෙර දැයට කිරුළ ප්‍රදර්ශනය පැවැති දිස්ත්‍රික්කයේ සංවර්ධන කටයුතු සිදුකළ ද මීළඟට පැවැත්වීමට නියමිත දැයට කිරුළ වැඩසටහනට සමගාමීව දිස්ත්‍රික් හතරක සංවර්ධන කටයුතු සිදුකිරීමට මහින්ද රාජපක්ෂ ජනාධිපතිතුමා විසින් උපදෙස් ලබාදී ඇති බවත් ඒ අනුව 2012 වසර සඳහා රුපියල් මිලියන 8549 ක් හා 2013 වසර සඳහා රුපියල් මිලියන 7979 ක් වෙන්කර ඇති බවත් ය.2013 දැයට කිරුළ ප්‍රදර්ශනයට සමගාමීව සංවර්ධනය කෙරෙන පොලොන්නරුව, මඩකළපුව, ත්‍රිකුණාමලය හා අම්පාර යන දිස්ත්‍රික්කවල මහජන නියෝජිතයන් හා රාජ්‍ය නිලධාරින් දැනුවත් කිරීම සඳහා මුදල් අමාත්‍යාංශයේ පැවති සාකච්ඡාවේදී අමාත්‍යවරයා මෙම අදහස් පැවසීය.මෙහිදී තවදුරටත් අදහස් දැක්වූ අමාත්‍ය බැසිල් රාජපක්ෂ මහතා සඳහන් කළේ මෙම දිස්ත්‍රික්කවල කෘෂිකර්ම හා වාරි මාර්ග සංවර්ධනය, මහා මාර්ග සංවර්ධනය, අධ්‍යාපන හා සෞඛ්‍ය අංශවල සංවර්ධන කටයුතු, නිවාස, පානීය ජල සම්පාදනය, විදුලිබල ඇතුළු අංශ සංවර්ධනය සඳහා මෙම මුදල් වෙන්කර ඇති බව ය.මේ යටතේ පොලොන්නරුව දිස්ත්‍රික්කයේ සංවර්ධන කටයුතු සඳහා 2012 වසරට රුපියල් මිලියන 1829 හා 2013 වසරට රුපියල් මිලියන 2367 බැගින් රුපියල් මිලියන 4196 වෙන්කර ඇති බවත්, මඩකළපුව දිස්ත්‍රික්කයේ සංවර්ධන කටයුතු සඳහා 2012 වසරට රුපියල් මිලියන 1571 හා 2013 වසරට රුපියල් මිලියන 1118 බැගින් රුපියල් මිලියන 2689 ක් වෙන්කර ඇති බවත් අමාත්‍යවරයා මෙහිදී පැවසීය.අමාත්‍යවරයා සඳහන් කළේ ත්‍රිකුණාමලය දිස්ත්‍රික්කයේ සංවර්ධන කටයුතු සඳහා 2012 වසරට රුපියල් මිලියන 2452 ක් හා 2013 වසරට රුපියල් මිලියන 1728 ක් බැගින් රුපියල් මිලියන 4180 වෙන්කර ඇති බව ය.අම්පාර දිස්ත්‍රික්කයේ සංවර්ධන කටයුතු සඳහා 2012 වසරට රුපියල් මිලියන 2697 ක් හා 2013 වසරට රුපියල් මිලියන 2766 බැගින් රුපියල් මිලියන 5463 ක් වෙන්කර ඇති බවත් අමාත්‍යවරයා මෙහිදී පැවසීය.මෙම සංවර්ධන කටයුතු ජනතාවට වඩාත් ප්‍රයෝජනවත් අයුරින් ක්‍රියාත්මක කිරීම මහජන නියෝජිතයන්ගේ වගකීම බවද බැසිල් රාජපක්ෂ අමාත්‍යවරයා මෙහිදී තවදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aa12070815</link>
    <topic>කරුණාදාස සූරියආරච්චිගේ අලුත්ම නවකතාව “මම තවම යමි” පිටවුණා</topic>
    <author/>
    <content>“පහළොවේ පහ” හමුව ජූලි 17 සවසකරුණාදාස සූරියආරච්චිගේ නවතම නවකතාව “මම තවම යමි” දයාවංශ ජයකොඩි ප්‍රකාශනයක් ලෙස දැන් නිකුත්ව ඇත. ඒ නවකතාව පිළිබඳ “පහළොවේ පහ” නමින් නව මාදිලියේ අදහස් හුවමාරු හමුවක් ජූලි 17 සවස 3.30 ට මහවැලි කේන්ද්‍ර ශ්‍රවණාගාරයේදී පාඨක ප්‍රතිචාර සමඟින් පැවැත්වේ.මෙහිදී සුධම්මිකා භික්ෂුණිය ද, රංජන් අමරරත්න, බුද්ධි ගලප්පත්ති, උපුල් ශාන්ත සන්නස්ගල හා ධම්ම දිසානායක යන මහත්වරු දේශන පවත්වති. මුලසුන ගාමිනී සුමනසේකර මහතා ය. ඉදිරිපත් කිරීම සමන් අතාවුද හෙට්ටි මහතා විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=ab1207081</link>
    <topic>රට අඳුරට හෙළන්න ඉඩ දෙන්නෙ නැහැ</topic>
    <author>සංවාද සටහන අරුණි මුතුමලී</author>
    <content>විදුලිබල හා බලශක්ති ඇමැති පාඨලී චම්පික රණවකකලට වැසි නොලැබීම නිසා මතු වූ ගැටලු අතරින් ජනතාවට දැඩිව දැනුණේ විදුලිය කප්පාදු කරන්නට යන බවට පැතිරුණු ආරංචියයි. ඒ අතර සේවක වැඩ වර්ජන දිගින් දිගටම පැවතීම නිසා රටම අඳුරට බිලි වේ දෝයි සාධාරණ සැකයක් මහජනතාව තුළ හට ගැනුණි. ආර්ථික සංවර්ධනයේ ප්‍රධානතම අංගයක් වන විදුලි බලය ඇණ හිටියහොත් ගෘහස්ථ, රාජ්‍ය, පෞද්ගලික අංශවල මෙන්ම සුළු මධ්‍ය හා මහා පරිමාණ ආයතනවල නිෂ්පාදන ක්‍රියාවලියට අත්වන ඉරණම පිළිබඳ ආන්දෝලනයක් මතු වූයේ විදුලිය කප්පාදු කිරීම අප රටට නුහුරු දෙයක් නොවුණු බැවිනි. මෝසම් වැස්ස නොලැබීම හා සේවක අර්බුද හමුවේ රට අඳුරු වෙයි ද? විදුලිබල හා බලශක්ති ඇමැති පාඨලී චම්පික රණවක මහතාගෙන් විමසමු.මුළු රටේම ජනතාව බියකින් පෙළෙනවා ඉදිරි දින කීපයෙන් පසු විදුලිය කපා හරියි කියා. එවැනි සැලැස්මක් ඔබ අමාත්‍යාංශයෙන් ක්‍රියාත්මක කිරීමට නියමිත ද?විදුලිය සැපයිය හැකි වන්නේ ඉදිරි දින පහකට හයකට පමණයි කීම සම්පූර්ණ අසත්‍යයක්. මොකද ජුලි මාසේ 5 වැනිදා වන විටත් කොත්මලේ සියයට 33 ක පමණ ධාරිතාවක් තිබුණා. එය දිගටම පවත්වා ගැනීමයි අවශ්‍ය වන්නේ. සමහරු ජල ධාරිතාව ගැන බොරු මත පතුරවමින් ජනතාව බියවද්දනවා. සී ප්ලේන් බස්සන්න ජලය සිරකරගෙන ඉන්නවා ය කියලා පිරිසක් කියනවා. තව අය කියනවා නිධන් හැරීමට වැව් හැරූ නිසා ජලය සිඳිලා කියලා. තවත් සමහරු කියනවා ජලාශ හා වැව් රොන්මඩ පිරි තිබීම නිසා ධාරිතාව අඩුවෙලා කියලා. ඒත් ඒ එකක්වත් පිළිගත හැකි සත්‍ය කරුණු නොවෙයි. ඒ වගේම විදුලිය කපා හරිනවා කියන එකත් අමූලික අසත්‍යයක්.එසේනම් සත්‍ය වාතාවරණය කුමක් ද?ඇත්ත තත්ත්වය 2011 මැයි අග නිරිත දිග මෝසම ඔක්තෝබර්වල ඊසාන දිග මෝසම සහ 2012 මැයිවල යළිත් නිරිත දිග වශයෙන් මෝසම් වැසි වාර තුනක් වගේම අන්තර් මෝසම්වලින් ලැබෙන්නට නියමිත ජල ප්‍රමාණය නොලැබීම නිසා රටටම නියඟයක් දැනෙන්නට වීමයි. කාලගුණ විද්‍යා දෙපාර්තමේන්තුවේ දත්ත අනුව බැලුවත් පසුගිය දස වසරක මෝසම් වැසිවල සාමාන්‍ය ඊට පෙර වසර 30 ක වැසි ජලයට වඩා අඩුයි. මිහිතලය උණුසුම් වීම නිසා ලොව පුරා මේ තත්ත්වය ඇති වී තිබෙනවා. අපේ රටේ ජලාශ ඉතිහාසයේ අඩුම වර්ෂාපතනය වාර්තා වන්නේත් මේ වසරේ. ඒ නිසා පසුගිය දශකයක විදුලි නිෂ්පාදනයේ සාමාන්‍ය ලෙස ගැනෙන ගිගා වොට් පැය 3610 වෙනුවට මෙවර නිපදවිය හැක්කේ ගිගා වොට් පැය 2111 ක පමණ ප්‍රමාණයක්. විදුලි කප්පාදුව හොඳින් පැවැති 2001 - 2002 කාලයේත් ගිගා වොට් පැය 3011 ක් නිපදවූවා. 2001 සිට අද වන විට විදුලි ඉල්ලුම ගිගා වොට් පැය 6000 සිට 12000 දක්වා දෙගුණයකින් වැඩි වී තිබෙනවා.සාමාන්‍යයෙන් මුළු විදුලි සැපයුමෙන් සියයට 35 - 45 ක් අතර ප්‍රමාණයක් තමයි ජල විදුලියෙන් ලැබෙන්නේ. දැන් එය වසර පුරා සියයට 20 ක මට්ටමේ තිබුණත් අද වන විට යන්තමින් සියයට 10 ක පමණ පවත්වාගෙන යා හැකි වී තිබෙනවා. 1995 සිට 2009 දක්වා කාලය ගෙන බැලුවොත් ජල විදුලියෙන් ලැබෙන දායකත්වය සියයට 30 ට වඩා අඩු වූ සෑම වාරයකම විදුලි කප්පාදුවක් සිදු වී තිබෙනවා. නමුත් අද එවැන්නක් සිදුවන්නේ නැහැ එයයි ඇත්ත තත්ත්වය.දිගින් දිගටම නියඟය බලපෑවොත් ජල මට්ටම තවත් පහළ බසිනවා. එවිට?උපරීම වශයෙන් තාප බලාගාර පවත්වාගෙන යන්න අප කටයුතු කරනවා. මෙවර මේ තරම් උග්‍ර ගැටලුවකට මුහුණ දී තිබියදීත් විදුලි කප්පාදුවකට නොගියේ ජනාධිපතිතුමා ඇතැමුන්ගේ දැඩි විරෝධතා නොතකා කෙරවළපිටිය හා පුත්තලම තාප බලාගාර ඉදිකළ නිසයි. ඒ බලාගාර දෙකෙන් මෙගා වොට් 600 ක් ලැබෙනවා. පසුගිය 18 වැනිදා සිට අද දක්වාම අඛණ්ඩව තාප බලාගාර ක්‍රියාත්මක වුණා. අප ඉල්ලා සිටිනවා පෞද්ගලික අංශය සතු ජනන යන්ත්‍ර වැනි දේවලින් අවශ්‍ය විදුලිය අපට ලබා දෙන්න කටයුතු කරන්න කියලා. රාජ්‍ය, පෞද්ගලික හා නිවාසවල පරිහරණයෙන් සියයට 10 ක් ඉතිරි කිරීමයි අපේ ප්‍රයත්නය. දිනකට ගිගා වොට් පැය 6 ක් ඉතිරි කර ගත හැකි වුවහොත් ඊළඟ මෝසම් වර්ෂාව සැප්තැම්බරයේ ලැබෙනතුරු අපට විදුලිය ලබාගන්නට හැකි මට්ටමින් ජලාශ රැකගත හැකියි. අනෙක කොපමණ බලාගාර තිබුණත් හදිසි ඉල්ලුමකදී විදුලිය ලබාදිය හැක්කේ ජල විදුලි බලාගාරවලට පමණයි.විදුලි කප්පාදුවක් නොවන බව ඔබ කීවත් වරින් වර නොදන්වා විදුලිය ඇණහිටින බවට ජනතාව චෝදනා කරනවා?කොහේවත් නොදන්වා විදුලිය කපන්නේ නැහැ. එය බොරු චෝදනාවක්. සාමාන්‍යයෙන් රටපුරා දිනකට දහ පහළොස් දාහක් පමණ ගස්, අතු කඩා වැටීම් ආදි විවිධ සිදුවීම් වනවා. ඒවා යළි සැකසීම සඳහා අවශ්‍ය වුණොත් විදුලිය අත්හිටුවන්නට සිදු වෙනවා. අපි විදුලිය අත්හිටුවන්නේ පුවත්පත් දැන්වීම් පළ කරලයි. ඒවා නොබලන අය තමයි ඔය නොදන්වා විදුලිය කපන බව කියන්නේ.ආසියාවේ පැය විසි හතර පුරා විදුලිය ලබා දෙන එකම රට ශ්‍රී ලංකාවයි. උදාහරණයක් ලෙස පාකිස්තානයේ වාසනාවන්තම පුද්ගලයා ලෙස සලකන්නේ නව අගමැතිව. මොකද ඔහුගේ නිවසට පමණයි පැය 24 ම විදුලිය සැපයෙන්නේ. ඒ සමහර නගරවලට පැය 3 යි විදුලිය ලැබෙන්නේ. ඉන්දියාවේ සතියට දින 5 යි විදුලිය ලබා දෙන්නේ.ස්වාභාවික විපත් නිසා අද ඇමෙරිකාවේ ඇතැම් ප්‍රදේශවලට විදුලිය නෑ. ෆුකුෂිමා බලාගාරයේ සිදුවූ ප්‍රශ්නය නිසා ජපානයේ විදුලිය සැපයීම ප්‍රශ්නයක්. ජර්මනියේ හිම නිසා විදුලිය නෑ. කාලගුණික විපර්යාස නිසා අද ලෝකයේ බොහෝ රටවල විදුලිය සැපයීම්වල ගැටලු තිබෙනවා. ඒත් අපේ රටේ එහෙම සිදුවීමක් වන්නේ නෑ.තාප බලාගාරවලින් දිගටම විදුලිය සැපයීම මිල අධිකයි නේද?1995 ට පසුව විදුලි ඉල්ලුම වැඩි වුණා. විදුලි උපකරණ ආදිය ජනතාව අතර ප්‍රචලිත වුණා. 1970 සියයට 4 ක්ව තිබුණු විදුලි ඉල්ලුම 1980 දී සියයට 14 ක්, 1990 දී සියයට 30 ක් 2000 සියයට 60 ක් හා අද වන විට සියයට 92 ක් දක්වා වැඩි වී තිබෙනවා. 1995 සමඟ සසඳා බැලුවොත් මෙය තුන් ගුණයක වැඩි වීමක්. ජල විදුලිය මඟින් සැපයිය හැක්කේ සියයට 35 - 45 අතර ප්‍රමාණයක් නිසා ඉතිරිය තාප, දැවිතෙල්, ඩීසල්, නැප්තා වගේම කුඩා විදුලි බලාගාර හා සුළං මඟින් ලබා ගැනෙනවා.ගල් අඟුරුවලින් බලාපොරොත්තු වන්නේ සමස්ත සැපයුමෙන් සියයට 15 ක පමණ ප්‍රමාණයක්.කෙසේ වෙතත් තාප විදුලිය සියයට 80 සිට 87 පමණ දක්වා නිපදවීමට කටයුතු යොදා තිබෙනවා. නමුත් එය ඉතා මිල අධිකයි. ඩීසල් ලීටරයක මිල රුපියල් 115 ක් විදුලිය ඒකක එකක් නිපදවීමට රුපියල් 62 ක පමණ ඉන්ධන වැය වනවා. එතකොට ප්‍රාග්ධනය, බෙදා හැරීම් සම්පේ‍්‍රෂණ වියදම් ආදි අනෙක් වියදම් ද එකතු වූ විට ඒකකයක මිල රුපියල් 70 ක් පමණ වනවා. ඒ වගේම දැවිතෙල්වලින් ඒකකයක් නිපදවීමට රුපියල් 30 ක් පමණත් නැප්තාවලින් ඒකකයක් නිපදවීමට රුපියල් 40 ක් පමණත් වැය වනවා. ඒත් අප විදුලිය ඒකකයක් ලබා දෙන්නේ රුපියල් 13 ට. ඉන්ධන ගැලපුම් ගාස්තු එකතු කළත් එය රුපියල් 16 ට වැඩි වන්නේ නෑ.සමස්තයක් ලෙස ගත් විට අද විදුලි ඒකකයක් නිපදවීමට රුපියල් 23 ක් පමණ වැය වනවා. එය රුපියල් 16 ට විකුණනවා කියන්නේ විදුලිබල මණ්ඩලයට හැම ඒකකයකින්ම රුපියල් 5.50 ක 6.00 ක පමණ පාඩුවක් සිදුවන බවයි. එය දිනකට රුපියල් මිලියන 200 ක පමණ පාඩුවක්.එවැනි පාඩුවක් සිදුවන විට විදුලි බිල යළි ඉහළ දැමීමට යොමු විය හැකියි නේද?අනෙක් රටවල් සමඟ සසඳන විට අපේ විදුලි ගාස්තුව ජනතාවට ඉතා සහනශීලී එකක්. උදාහරණයක් ලෙස සිංගප්පූරුවේ විදුලිය ඒකකයක් රුපියල් 28 ක් පමණ වනවා. බංගලාදේශයේ පැය 24 ම විදුලිය ලබා ගන්නවානම් රුපියල් 24 ටත් පැය 12 ක් පමණක් විදුලිය ලබා ගන්නවානම් රුපියල් 14 ටත් තමයි විදුලිය දෙන්නේ.අපේ රටේ පෞද්ගලික අංශය තමන් විසින් නිපදවා ගන්නවානම් ඒකකයක් නිපදවන්න රුපියල් 30 ක් වැය වනවා. කර්මාන්තවලට අප විදුලිය දෙන්නේ ඉතා අඩු මිලට. ඒ නිසා ගිය වසරේ කර්මාන්තවලට බිලියන 7 කුත් ගෘහස්ත විදුලිය සඳහා බිලියන 17 කුත් සහනාධාර ලබා දී තිබෙනවා. එය අප දෙන්නේ ආර්ථික වර්ධනය සියයට 8 ක පවත්වා ගැනීමටයි.විදුලිබල මණ්ඩලයේ පාඩුව කර්මාන්තවල ලාභයක් ලෙසයි එකතු වන්නේ.ජනතාවට විදුලිය සැපයීමට බිලියන 15 කුත් වීදි ලාම්පු ලක්ෂ 8 ක් සඳහා බිලියන 2 කුත් ආගමික ස්ථාන සඳහා මිලියන 500 කුත් ආදි වශයෙන් වාර්ෂිකව අපට වැය වනවා. එක පවුලක් සඳහා වර්ෂයකට වැය වන ලක්ෂ 2 වෙනුවට අප අයකර ගන්නේ 12000 පමණ මුදලක්. ඒ නිසා මෙය වාණිජ පරමාර්ථයට වඩා සේවා පරමාර්ථයනුයි තවම කෙරෙන්නේ.ඒ වගේම 2008 සිට ගණනය කර බැලුවොත් විදුලි බිලෙහි ලොකු වැඩිවීමක් සිදු වී නැහැ.මේ ප්‍රශ්නවලට විසඳුම් ලබාදීමට සැලැස්මක් රජය සතු ද?ඉහළ කොත්මලේ ජලාශය 1968 සිට හැදෙන්න යෝජනා වී තිබුණේ. පුත්තලම 1988 සිට. නමුත් විවිධ දේශපාලන හේතු මත ඒවා කල් ගොස් තිබුණා. ජල විදුලියෙන් ලැබෙන දායකත්වය වැඩි කළ යුතු බවට 1985 සිට සංඛ්‍යා ලේඛන ඉදිරිපත් වෙද්දි මේ බලාගාර ඉදිකිරීම් ඇණහිටියා. නමුත් ලබන 14 වැනිදා ඉහළ කොත්මලේ ජාතික අයිතියට පැවරෙනවා. ජනාධිපතිතුමා ඒ සියලු බාධක ජයගෙන ඉදිරිය ගැන සිතා කටයුතු කළා. පුත්තලම දෙවැනි අදියර 2013 අගෝස්තු වන විට නිම වෙනවා. ඒ වගේම ද්‍රව(ඹ් ව් ට්) ඉන්ධන භාවිත කරන විට ඉන්ධන මිල අඩු වෙනවා.අනාගතයේ දියුණු වන සූර්ය, සුළං හා ජීව ඉන්ධන මඟින් බලශක්ති සැපයීම පිළිබඳ කටයුතු කරගෙන යනවා. 2020 වන විට ඒ මඟින් සමස්ත බලශක්ති අවශ්‍යතාවෙන් 20% ක් පමණ සපයා ගැනීමට අවශ්‍ය සොයා බැලීම් සිදු වෙනවා. කල්පිටියේ සිට පුනරින් දක්වා සුළං බලයෙන් සහ හම්බන්තොට සූර්ය බලයෙන් බලශක්ති නිපදවීම පිළිබඳ ශක්‍යතා අධ්‍යයනය දැන් සිදු කෙරෙමින් තිබෙන්නේ. න්‍යෂ්ටික බලාගාර පිළිබඳවත් ශක්‍යතා අධ්‍යයනයක් කරගෙන යනවා. ඒ නිසා 2015 පමණ වන විට බලශක්ති අර්බුදයට 1990 පමණ ඇතිවූ තුවාල සුව වේවි.අප සාකච්ඡා කරන මේ මොහොතේ පවා සේවක පිරිසක් වර්ජනයේ යෙදෙනවා. මේ ගමන යාමට පෙර ඔවුන්ගේ ප්‍රශ්නවලට විසඳුම් දිය යුතුයි නේද?මේ වර්ජනය ඉතාම අසාධාරණයි. මොකද 2009 සිට නොලැබුණු වැටුප් වර්ධක අප ලබා දුන්නා. 2011 ජනවාරි සිට සියයට 25 ක් වැටුප් වැඩි කළා. එය අතිකාල දීමනා සමඟ එක්වන විට සියයට 32 ක පමණ මුදල් වැඩි වීමක්. අපේ සේවකයකුගේ අවම වැටුප රුපියල් 23000 ක්. විශ්ව විද්‍යාල ආචාර්යවරයකුගේ ආරම්භක වැටුප රුපියල් 26000 යි. අතිකාල සේවා සමඟ අපේ සේවකයකු රුපියල් 30000 කට අධික මුදලක් නිවසට ගෙන යනවා.ජනතා විමුක්ති පෙරමුණ හැමදාම කළේ කඩාකප්පල්කාරී ක්‍රියා. වැඩ වර්ජනය සේවක අයිතියක් කොට සලකා අපි ලිහිල් පිළිවෙතක් අනුගමනය කළා. අපි තර්ජන මධ්‍යයේ මේ සේවය කෙසේ හෝ පවත්වාගෙන ගියා. අප ජනතාවට කියන්නේ, තමන්ගේ මූලික අයිතින් දේශපාලනඥයන්ගේ උවමනාවන්ට උදුරා ගන්න දෙන්න එපා. 1988 / 89 කාලේ රට අඳුරේ තියන්න කටයුතු කළ පිරිස් තමයි යළිත් වරක් සේවකයන් පිරිසක් උසි ගන්වමින් මෙවැනි අසාධාරණ කටයුතුවල නිරත වන්නේ. අපි ස්තුතිවන්ත වනවා අනෙත් සේවක පිරිසට ඉතා ධෛර්ය සම්පන්නව විදුලි බලය සැපයීම සඳහා කටයුතු කිරීම පිළිබඳව. කැලණිතිස්ස, සපුගස්කන්ද, පුත්තලම නඩත්තු කරගෙන බිඳ වැටීම්වලින් තොරව සේවය සපයන්නත්, බදුල්ලේ පිරිසක් කළ කඩාකප්පල්කාරී ක්‍රියාව නිසා ඇණහිටි සැපයුම කඩිනමින් යථා තත්ත්වයට පත් කරන්නත් ඔවුන්ට හැකි වුණා. වැරැදි කරුවන් නීතියට හසුකර ගැනීමට අවශ්‍ය පියවර ගෙන තිබෙනවා. ඒ වගේම රට අඳුරට ඇද දැමීමෙන් කාලකන්නි සතුටක් ලබන්නට උත්සාහ දරන සේවකයන්ට විරුද්ධව ඉහළම විනය ක්‍රියාමාර්ගය අපි ගන්නවා.ඔබ ජනතාවගෙන් බලාපොරොත්තු වන සහය කුමක් ද?මේ මොහොතේ හැකිතාක් කාර්යක්ෂම ලෙස විදුලිය පරිහරණය කරන්න. සාමාන්‍ය විදුලි බුබුළු වෙනුවට සියයට 80 ක විදුලිය ඉතිරි කරන සී එෆ් එල් භාවිතය ශීතකරණවලට වැය වන ඔබේ විදුලි බිලෙන් සියයට 30 සිට 50 දක්වා ප්‍රමාණය අඩුකර ගැනීම සඳහා ශීතකරණ අරින වාර ගණන අඩු කිරීම, රෙදි එකවර මැදීම, රෙදි සෝදන යන්ත්‍රවලින් දින කීපයක රෙදි එකවර සේදීම හා වියළීමට හිරු එළිය භාවිත කිරීම, සිවිලිං විදුලි පංකා වෙනුවට මේස විදුලි පංකා හෝ සිටුවා තබන විදුලි පංකා භාවිතය, වායු සමීකරණයේදී සෙල්සියස් අංශකයක් අඩු කිරීමට වැයවන වියදම සියයට 4 ක් නිසා අංශක 26 ට එය සකසා තිබීම, රූපවාහිනී නරඹන විට නිවෙසේ අනවශ්‍ය විදුලි පහනක් හෝ නිවා දැමීම සහ රූපවාහිනිය දුරස්ථ පාලකයෙන් පමණක් නොව ස්විචයෙන් ද නිවා දැමීම වැනි ක්‍රම මඟින් විදුලිය පිරිමසා ජල විදුලි බලය රැක ගැනීමට ජන විදුලි බලයක් එක්කරන ලෙස ඉල්ලා සිටිනවා.සංවාද සටහන අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=ab1207083</link>
    <topic>ජනගහනය දෙකෝටි විසිහත් ලක්ෂයයි දුරකථන දෙකෝටි තිස් ලක්ෂයයි</topic>
    <author>රංජිත් සියඹලාපිටිය</author>
    <content>ලංකාවේ පළමු වන ජන සංගණනය සුදු ජාතීන් විසින් සිදු කරන ලද්දේ 1871 මාර්තු 27 වැනිදා ය. ඉන් පසු අවුරුදු 141 කට ආසන්න කාලයකින් පසු 2012 මාර්තු 20 වැනි දින කරන ලද සංගණනයේ තොරතුරුත් සමඟ කථා කිරීමට බොහෝ දේ ඇත.අවසානයට සංගණනය පවත්වන ලද්දේ 2011 ජූලි 17 වන දින වන අතර එම වකවානුවේ ත්‍රස්තවාදය නිසා උතුරු පළාතේ යාපනය, මන්නාරම, වවුනියාව, මුලතිව්, කිලිනොච්චි යන දිස්ත්‍රික්ක වලත් නැඟෙනහිර පළාතේ මඩකලපුව හා ත්‍රිකුණාමලය දිස්ත්‍රික්කවලත් සංගණන කටයුතු හරියාකාරව කරගත නොහැකි විය. සංගණනයක් මෙන් ම එම යුගයේ පැවති තත්ත්වය මතක තබා ගැනීම ද වැදගත් නිසා එය සඳහන් කළෙමු.1871 සුද්දන් අපිව ගණන් ගන්නා විට අපේ මුළු ජනගහනය විසි හතර ලක්ෂ තුන්සිය අසූවකි. නැවත 1881 පෙබරවාරි මස 17 වන දින ගණන් ගන්නා විට එම සංඛ්‍යාව විසිනව ලක්ෂ පනස් හත්දහස් තිස් අට දක්වා 15% කින් වර්ධනය වී තිබුණි. වාර්ෂික වර්ධන වේගය 1.4% කි. එනම් ඒ යුගයේ වසර මුලසිට ප්‍රමාණය 1000 ක් නම් වසර අග වනවිට එයට තවත් මිනිසුන් 14 ක් එකතු වේ. එසේ බැලුවහොත් මේ වකවානුව තුළ වැඩිම වේගයකින් රටේ ජනගහනය වැඩි වී ඇත්තේ 1946 - 53 සංගණනය වකවානුව තුළයි. එම වකවානුවේ වාර්ෂික වැඩිවීම 2.8% කි. එම තත්වය මේ වනවිට ඉතා පැහැදිලි ලෙස ක්‍රම ක්‍රමයෙන් අඩු වී ඇත. 1953 - 63 වසර 10 තුළ 2.6% ක් වූ වාර්ෂික වැඩිවීම 1963 - 1971 වර්ෂ තුළ 2.2% ක් විය. 1971 - 1981 වසර 10 තුළ 2.6% ක් වූ වාර්ෂික වැඩිවීම 1963 - 1971 වර්ෂ තුළ 2.2% ක් විය. 1971 - 1981 වසර 10 යේදී එය 1.7% ක් විය. 1981 - 2001 වසර 20 දී එය වසරක වැඩිම 1.2% ක් විය. ඉන්පසු මේ වන තෙක් වකවානුවේ දී එය 0.7% ක් වී ඇත. එනම් 1881 ජනගහනය වැඩි වීමේ වේගයට වඩා හරියට ම දෙගුණයකින් දැන් එය අඩු වී ඇත. දැන් මිනිසුන් 1000 කට වර්ෂයකදී වැඩි වන්නේ මිනිසුන් 07 දෙනෙක් පමණි. උපත් පාලන ක්‍රම, අධ්‍යාපනික මට්ටම වැඩි දියුණු වීම, කාන්තාවන් රැකියාවල යෙදීමේ ප්‍රවණතාවය වැඩිවීම, කාන්තාවන් විදේශගත වීම වැඩිවීම ආදී විවිධ කාරණා ප්‍රධාන වශයෙන් මීට බලපානු ඇත.දළ මරණ අනුපාතය එනම් පුද්ගලයින් 1000 කට වර්ෂයකට මැරෙන සංඛ්‍යාව 6.2% දක්වා අඩු වී ඇති මෙම යුගයේ ළදරු මරණ නැත්නම් උපතේදී සිදුවන මරණ සංඛ්‍යාව ළදරුවන් 1000 කට 8.5 දක්වා අඩු වී ඇත. ඒ වගේ ම මිනිසකුට සාමාන්‍යයෙන් ජීවත්වීමේ අපේක්ෂා කළ හැකි අවුරුදු ගණන 2005 දී වසර 68 කට ආසන්න වූ අතර දැන් එය වසර 75 දක්වා වැඩි වී ඇත. ජීවත්වීම පිළිබඳ තත්වයන් හැම පැත්තෙන් ම එම කරුණු අනුව වැඩි වී ඇති අතර ජන ගහනය වැඩිවීමේ වේගය අඩු වීමට ඉතා පැහැදිලි හේතුව ලෙස බලපා ඇත්තේ උපත් සංඛ්‍යාව අඩු වීමයි. අපි මඳක් අතීතයට ගිය හොත් අපේ ළමා කාලයේ පවුලක දරුවන් සංඛ්‍යාව සාමාන්‍යයෙන් 4 - 5 ක් වූ අතර දැන් දරුවන් දෙදෙනකුට වඩා වැඩි පවුලක් සොයා ගැනීම කළු නික සොයන්නා වාගේ ය.ජනගහනය වැඩිවීමේ වේගය පැහැදිලිවම අඩු වුණත් මුළු ජනගහනය 1963 සිට මේ වනවිට බැලුවහොත් අවුරුදු 50 ක් තුළ හරියටම දෙගුණ වී ඇත. 1963 ජූලි 08 සංගණනයේදී 10582064 ක් වූ මුළු ජනගහනයෙන් 2012 මාර්තු 20 වනවිට දෙකෝටි දෙලක්ෂ හැත්තෑදහස් පන්සිය අසූ හතක් ලෙස දෙගුණයකින් වැඩි වී ඇත. එසේ ජනගහනය වැඩි වූවත් මේ කාල සීමාව තුළ අප බොහෝ දේ වලින් ඉදිරියට ගොස් ඇති බව දැන ගත යුතු ය. අද එක් පුද්ගලයකුගේ සාමාන්‍ය ආදායම වසරකට රු. තුන්ලක්ෂ විසිදහස ඉක්මවයි. සේවය කළ හැකි අයගෙන් රැකියාවක නොයදෙන්නේ 6.7% ක් පමණි. වෛද්‍යවරුන් සංඛ්‍යාව 17199 කි. රජයේ රෝහල් 592 කි. පාසල් ශිෂ්‍යයන් සංඛ්‍යාව 3977000 ක් වන අතර ඔවුන් පාසල් 9714 ක ඉගෙන ගනිති. ජනගහනයෙන් හරි අඩකට ආසන්න සංඛ්‍යාවක් කාන්තාවෝ ය. ඉන් 1/4 කට ආසන්න ප්‍රමාණයක් රැකියාවේ නිරත වේ. කාන්තාවන් 450000 ක ආසන්න සංඛ්‍යාවක් රාජ්‍ය සේවයේ රැකියා කරයි. 2005 වනවිට දිළිඳුකමේ රේඛාවෙන් පහළ සිට 15.2% ක් වූ ජනතාව දැන් 8.9% ක් දක්වා අඩු වී ඇත. අකුරු කියවීමේ හැකියාව 91.9% ඉක්මවා ඇත. යැපෙන්නන්ගේ සංඛ්‍යාව 48.4% කි. විවිධ වර්ගයේ මෝටර් රථ, යතුරු පැදි, ත්‍රිරෝද රථ, ට්‍රැක්ටර් පන්ලක්ෂ පනස්දහස ඉක්මවා ඇත. ජංගම දුරකථන සංඛ්‍යාව එක්කෝටි අනූ ලක්ෂය ඉක්මවා ඇත, ස්ථාවර දුරකථන සංඛ්‍යාව ගතහොත් ලක්ෂ හතළිස් දහසකට ආසන්නය. එනම් පුද්ගලයින් දෙකෝටි විසිහත් ලක්ෂයකට දුරකථන දෙකෝටි තිස් ලක්ෂයක් භාවිත වේ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=ab1207084</link>
    <topic>“සිකුරාදා කුඹුර ගොඩකරනවා ඉරිදා වෙනකොට බිල්ඩිමත් හදලා”</topic>
    <author>චන්දන බණ්ඩාර</author>
    <content>ගිය සතියේදී ජනාධිපතිතුමා මධ්‍යම පළාතේ සංවර්ධන කටයුතු පිළිබඳ අධීක්ෂණ චාරිකාවක නිරත වීය. එමෙන්ම ගිය සඳුදා මාතලේ නගර ශාලාවේ පැවැති මාතලේ දිස්ත්‍රික් සංවර්ධන කමිටු රැස්වීමට ද ජනාධිපතිතුමා සහභාගි විය. එහිදී ජනාධිපතිතුමා මහජන නියෝජිතයන්ට විශේෂ උපදෙස් කීපයක් ද ලබා දුන්නේය.“දේශපාලනඥයන්ගේ පෞද්ගලික වැඩවලට මහජන මුදල් නාස්ති කරන්න එපා. අනිත් එක හොඳට මතක තියාගන්න. පැළවෙන මුල්ගල් තියන්නත් එපා. සමහර මුල්ගල් ගැන ඇහුවාම සමහර රාජ්‍ය නිලධාරීන් එයාලට ඕන කතා කියනවා. රජයේ ප්‍රතිපත්ති බොහොම පැහැදිලියි. ඒවා දේශීයයි. ජනාධිපතිතුමා කීවේය.ඊළඟට දැන් රටේ කුඹුරු ගොඩ කරගෙන යනවා. මේක කොළඹත් වෙනවා. සිකුරාදා කුඹුර ගොඩ කරන්න පටන් ගන්නවා. පුදුම වැඩේ කියන්නේ. ඉරිදා වෙනකොට ඒකේ බිල්ඩිමකුත් හදනවා. ප්‍රාදේශීය සභා සභාපතිවරු මේකට වග කියන්ඩ ඕනේ. තමන්ගේ ප්‍රදේශයේ එහෙම වැඩක් වෙනවානම් වහාම නවත්වන්න. ඒ වගේ වැඩවලට රජය කිසිසේත්ම ඉඩ දෙන්නේ නෑ.” ජනාධිපතිතුමා කීවේය.මේ අතර ගිය සතියේදී ජනාධිපතිතුමා නාවලපිටියේ ඉදිවූ ක්‍රීඩා සංකීර්ණය විවෘත කිරීමට ද ගියේය. මේ අවස්ථාවට ක්‍රීඩා ඇමැති මහින්දානන්ද අලුත්ගමගේ, ප්‍රධාන ඇමැති සරත් ඒකනායක, නියෝජ්‍ය ඇමැති අබ්දුල් කාදර්, පාර්ලිමේන්තු මන්ත්‍රීවරුන් වන එරික් ප්‍රසන්න වීරවර්ධන සහ ශාන්ත බණ්ඩාර යන මන්ත්‍රීවරු ද එක්ව සිටියහ.ඒ සමඟම ජනාධිපතිතුමා මන්ත්‍රී ශාන්ත බණ්ඩාරගෙන් විමසූයේ “ආ කොහොමද ක්‍රීඩකයා ඔන්න මහින්දානන්ද නම් නාවලපිටියේ වැඩ ටික සේරම කරගත්තා” කියාය.උතුරුමැද, සබරගමුව සහ නැඟෙනහිර යන පළාත් සභා විසුරුවා හැරීමත් සමඟම රටේ මැතිවරණ උණුසුම දැනෙන්නට පටන්ගෙන තිබේ. මේ වන විට බොහෝ දෙනා බලා සිටිනුයේ එම පළාත් තුනේ විවිධ පක්ෂවලින් නම් කරනු ලබන මහ ඇමැති අපේක්ෂකයන් පිළිබඳවය. ඒ අනුව ගිය සතියේ මාධ්‍යවල පළ වී තිබුණේ එජාපයේ උතුරුමැද මහ ඇමැති අපේක්ෂකත්වයට පාර්ලිමේන්තු මන්ත්‍රිනි චන්ද්‍රාණි බණ්ඩාර සහ සබරගමුව එජාප මහ ඇමැති අපේක්ෂක ලෙස තලතා අතුකෝරාළ පත් කිරීමට නියමිත බවය. මේ බව අදාළ මන්ත්‍රීවරියන් දැනගෙන තිබුණේ ද මාධ්‍යවලිනි.මේ නිසා ගිය බදාදා පාර්ලිමේන්තුවට ගිය පසුව එම මන්ත්‍රීවරියන් දෙපළ වට කරගනිමින් එජාප මන්ත්‍රීවරුන් ඇතුළු බොහෝ දෙනා සුබ පතන්නට වූහ.“සුබ පතන්න දෙයක් මෙතන නැහැ. අඩුම තරමේ අපි මේ ගැන දන්නෙත් නැහැ.” තලතා අතුකෝරාළ මන්ත්‍රීවරිය කීවාය. “මාර වැඩක් තමයි මටත් උණේ මාත් මේ ගැන දැන ගත්තේ පත්තරවලින්. මට පුදුම කෝල් තොගයක් ආවේ” චන්ද්‍රාණි බණ්ඩාර මන්ත්‍රීවරිය කීවාය.එක්සත් ජනතා නිදහස් සන්ධානයේ පාර්ලිමේන්තු මන්ත්‍රී කණ්ඩායම ජනාධිපතිතුමාගේ ප්‍රධානත්වයෙන් ගිය සතියේ රැස්විය. එහිදී නියෝජ්‍ය කථානායක චන්දිම වීරක්කොඩි මතු කළේ ගාල්ල දිසාවේ පාසල්වල විදුහල්පතිවරුන්ගේ ප්‍රශ්නයක් ගැනය.එහිදී අධ්‍යාපන ඇමැති බන්දුල ගුණවර්ධන කියා සිටියේ අමාත්‍යාංශයේ නව ලේකම්වරයා සමඟ එක්ව අදාළ ගැටලුවට විසඳුමක් ලබා දෙන බවය.මේ අතරතුර මන්ත්‍රී කණ්ඩායම් රැස්විමේදී ජනාධිපතිතුමා මැති ඇමැතිවරුන්ට විශේෂ උපදෙසක් ලබා දුන්නේය. “විජේදාස රාජපක්ෂ මන්ත්‍රීවරයා ගෙන එන යෝජනාව ගැන අපේ අය එක එක තැන්වල වෙනත් මත කියන්ඩ යන්න එපා. මොකද අපි ආණ්ඩුවක් හැටියට එක ගමනක් යන්නේ. අනෙක් කරුණ හාමුදුරුවරුන්ට නීති දාන්න අපට අයිතියක් නැහැ.” ජනාධිපතිතුමා කියා සිටියේය.ආරක්ෂක අමාත්‍යාංශයේ ප්‍රධාන නීති උපදේශක අධිනීතිඥ හරිගුප්ත රෝහණධීරගේ බිරියට එරෙහිව ගිය සතියේ අසත්‍ය පුවත් කීපයක් පුවත්පත් කීපයක පළවී තිබිණි. ඊට ප්‍රධානම හේතුව වී ඇත්තේ හරිගුප්ත රෝහණධීර ශ්‍රී.ල.නි.ප. කොළඹ දිස්ත්‍රික් ආසන සංවිධායකවරයකු ද වන නිසා ඔහුගේ කීර්ති නාමයට හානි කිරීමටය.ඔහුගේ බිරිය නීතිඥ කුෂානි අනූෂා පසුගියදා පාර්ලිමේන්තුවේ සහකාර ලේකම් ධූරයට අයදුම්කොට තිබිණි. ඇය නීතිඥවරියකට අමතරව බී. එස්. සී. උපාධිය දෙවන පෙළ ඉහළ සාමාර්ථයක් සහිතව සමත්ව සිටින අතර පාර්ලිමේන්තුවේ වසර දහතුනක සේවා පළපුරුද්දක් සහිතව පාර්ලිමේන්තු සහකාර ලේකම් ධූරයට අයදුම් කිරීමට සියලු සුදුසුකම් සපුරා සිටියාය. එසේ තිබියදී පාර්ලිමේන්තුවේ එක්තරා නිලධාරියකු ඇයට එරෙහිව අසත්‍ය ප්‍රවෘත්ති පුවත්පත් කීපයකට ලබා දී තිබේ.පාර්ලිමේන්තුවේ සේවය කරන නීතිඥ කුෂානි රෝහණධීර එම තනතුරට නියම සුදුස්සා බව පාර්ලිමේන්තුවේ වෘත්තීය සමිති විසින් ජනාධිපතිතුමා ද දැනුම්වත් කර තිබිණි. මේ නිසා ජනාධිපතිතුමා ඊට අදාළ ලිපි ගොනු ගෙන්වාගෙන පරික්ෂා කොට තිබිණි.අයැදුම්කරුවන්ගේ සුදුසුකම් පිළිබඳව අවබෝධ කරගත් ජනාධිපතිතුමා ඉන් අනතුරුව පැවැති එක්තරා උත්සවයකදී පාර්ලිමේන්තුවේ ඉහළ නිලයක් දරන නිලධාරියෙකු හමුවූ අවස්ථාවේ ඒ ගැන විමසා තිබිණි.”පාර්ලිමේන්තු මහ ලේකම් ධූරයට පිටින් කෙනෙකු පත් කරනවාට ඔයාලා කලින් විරුද්ධ වුණා. දැන් පාර්ලිමේන්තු සහකාර ලේකම් ධූරයට පාර්ලිමේන්තුවේ දැනට සේවය කරන කෙනෙක් පත්කරනවාට ඔයාලා විරුද්ධ වෙනවාද?” ජනාධිපතිතුමා අදාළ නිලධාරියාගෙන් විමසා සිටියේය.”අනේ නෑ සර් බහුතරයක් එතුමියට කැමැතියි. එක්කෙනෙක් දෙන්නෙක් අකමැති ඇති. ඒකයි ඔය විවිධ වැරැදි ප්‍රචාර කරන්නේ” එම නිලධාරියා කියා සිටියේය.මේ අතරතුර ගිය බ්‍රහස්පතින්දා කථානායකතුමාගේ ප්‍රධානත්වයෙන් පාර්ලිමේන්තු උපදේශක කාරක සභාවක් රැස්වූ අවස්ථාවේ තීරණය කොට තිබුණේ පාර්ලිමේන්තු කටයුතු පිළිබඳ වැරැදි තොරතුරු ලබාදෙන නිලධාරීන් සම්බන්ධයෙන් විනය ක්‍රියාමාර්ග ගැනීමටය.පසුගියදාට යෙදී තිබුණු බ්‍රිතාන්‍යයේ නිදහස් දිනය නිමිත්තෙන් මෙරට පිහිටි බ්‍රිතාන්‍ය මහකොමසාරිස් කාර්යාලයේ සාදයක් සංවිධානය කැර තිබිණි. මේ අවස්ථාවට ඇමැතිවරුන් වන සරත් අමුණුගම, ඒ.එච්.එම්.ෆවුසි, අනුර ප්‍රියදර්ශන යාපා, සුසිල් ප්‍රේමජයන්ත යන ඇමැතිවරු ද නියෝජ්‍ය කථානායක චන්දිම වීරක්කොඩි සහ පාර්ලිමේන්තු මන්ත්‍රීවරුන් වන රෝසි සේනානායක, මංගල සමරවීර, දයාසිරි ජයසේකර, ටිරාන් අලස් සහ සුරේෂ් ප්‍රේමචන්ද්‍රන් එක්ව සිටියහ.එහිදී රජයේ මැති ඇමැතිවරු සහ එ.ජා.ප.යේ මන්ත්‍රීවරු එකිනෙකා කතාබහ කළේ රටේ පවතින දේශපාලන වාතාවරණය ගැනය. බ්‍රිතාන්‍ය මහ කොමසාරිස් ජෝන් රැන්කින් සහ නියෝජ්‍ය කථානායක චන්දිම වීරක්කොඩි එ.ජා.ප. මන්ත්‍රී දයාසිරි ජයසේකර අසලට පැමිණ විමසුයේ ඉදිරි පළාත් සභා මැතිවරණය ගැනය.දැන් ඔබතුමාලාට මැතිවරණ රාජකාරි බෙදා දීලා ද තියෙන්නේ. කොයි කොයි පළාත්වලට ද යන්න තියෙන්නේ. කව්ද මහ ඇමැති අපේක්ෂකයෝ බ්‍රිතාන්‍ය මහ කොමසාරිස් මන්ත්‍රී දයාසිරිගෙන් විමසුවේය.”අපේ ජනාධිපතිතුමා නම් ඒ ඒ පළාත්වලට නියම සුදුසුම පුද්ගලයා මහ ඇමැති අපේක්ෂක විදියට නම් කරාවි” නියෝජ්‍ය කථානායක චන්දිම වීරක්කොඩි කියා සිටියේය.ඉදිරි පළාත් සභා මැතිවරණ සම්බන්ධව කතා කළ එ.ජා.ප. හිටපු නියෝජ්‍ය නායකයා මැතිවරණයට සම්බන්ධ සියලු පාර්ශවයන්ගෙන් කළ ඉල්ලීම වූයේ මේ මැතිවරණය හෝ මැතිවරණ කොමසාරිස්වරයාගේ නිර්දේශ අකුරට ක්‍රියාත්මක කරමින් පැවැත්වීමට දායක වන ලෙසය. ප්‍රසිද්ධියේ කෙරුණු එම ඉල්ලීමට බොහෝ අංශවලින් ගෙවී ගිය සතියේ දී වැදගත් ප්‍රතිචාර ලැබිණි. විපක්ෂයේ නොයෙක් පක්ෂවල නියෝජිතයන් මෙන්ම සිවිල් සමාජයේ නියෝජිතයෝ ද කරු සමඟ මේ පිළිබඳව අදහස් හුවමාරු කර ගත්හ. මෙයට අමතරව කරු, මැතිවරණ නිරීක්ෂණ සංවිධාන 03ක ප්‍රධානීන් සමඟ ගෙවී ගිය සතියේ දී දීර්ඝ වශයෙන් සාකච්ඡා කළේ සමාජ බලවේග සියල්ල එකතු කර ගනිමින් නිදහස් හා සාධාරණ මැතිවරණයක් සඳහා පොදු එකඟත්වයකට පැමිණීමේ අවශ්‍යතාව හා මේ පිළිබඳව වන පොදු වැඩ පිළිවෙළක් ක්‍රියාත්මක කිරීම සම්බන්ධවයි.කරු මෙහි දී යෝජනා කළේ නාම යෝජනා භාරදුන් පසු මැතිවරණ කොමසාරිස්වරයා විසින් සමස්ත රාජ්‍ය තන්ත්‍රයටම නිකුත් කරන නිර්දේශ පිළිබඳවයි.රාජ්‍ය සම්පත් අනිසි ලෙස පාවිච්චි නොකිරීම, රජයට අයත් වාහන, මැතිවරණ කටයුතු සඳහා යොදා නොගැනීම, යම් කිසිවෙක් එසේ කරන්නේ නම් ඒ සඳහා රජයට මුදල් ගෙවීම, රජයේ නිවාස, කාර්යාල හා ඡන්ද කටයුතු සඳහා සෘජුවම හෝ වක්‍රව යොදා නොගැනීමයි. එසේම මැතිවරණ සමයේ දී මැතිවරණ පවත්වන ප්‍රදේශවල රාජ්‍ය උත්සව පැවැත්වීම, රාජ්‍ය සම්පත් බෙදා හැරීම වළක්වා ගැනීමේ අවශ්‍යතාවය ද කරු මෙහිදී පෙන්වා දුන්නේය.මේ දිනවල පාර්ලිමේන්තුව ඇතුළෙත් වැඩි කතාබහට ලක්වන මාතෘකාවක් වී ඇත්තේ පළාත් සභා මැතිවරණයයි.එම මැතිවරණ කටයුතු නිසා ආණ්ඩු පක්ෂයේත් විපක්ෂයේත් මැති - ඇමැතිවරුන් සිටින්නේ තරමක අවිවේකීවය.ෆීලික්ස් පෙරේරා, ලක්ෂ්මන් සෙනෙවිරත්න, හේමාල් ගුණසේකර, ලොහාන් රත්වත්තේ, දිලුම් අමුණුගම, ඇතුළු මැති - ඇමැති පිරිසක් කතාබහක යෙදී සිටියදී එතැනින් යන්නට ගියේ එජාප මාධ්‍ය ප්‍රකාශක ගයන්ත කරුණාතිලක මන්ත්‍රීවරයාය.“මොකද මේ කලබලෙන් වගේ. මාධ්‍ය සාකච්ඡාවක්වත් තියන්න යනව ද?” ඇසුවේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ය.“ඔව්! ඔව්! එහෙම වැඩකුත් තියෙනවා.” කරුණාතිලක මන්ත්‍රීවරයා කීවේ තරමක සිනහවක් ද සමඟිනි.“එතුමා මාධ්‍ය ප්‍රකාශක කමේ නොදැවී තවමත් ඉඳීම පුදුමයි. මංගලගෙන් පරිස්සම් වුණානම් තවදුරටත් ඉන්න පුළුවන් වේවි” ලොහාන් රත්වත්තේ මන්ත්‍රීවරයා කීවේය.“අපිට කාගෙන්වත් පරිස්සම් වෙන්න දෙයක් නෑ. අපේ ගමන පක්ෂයත් එක්ක. එදත් අදත් හෙටත් එහෙමයි.” කරුණාතිලක මන්ත්‍රීවරයා කීය.“තමුන්නාන්සෙලගෙ මහ ඇමැති අපේක්ෂකයො සූදානම් ද?” ඇසුවේ හේමාල් ගුණසේකර මන්ත්‍රීවරයාය.“අපි වේලාවට තරගය සඳහා සුදුසු අශ්වයන් එවනවා. ඒ ගැන කලබල වෙන්න එපා.” ගයන්ත කරුණාතිලක මන්ත්‍රීවරයා කියද්දී “එජාපයට දැන් හරි පිරිමි අපේක්ෂකයෝ නෑ. ඒ නිසා නේ ඔය කාන්තාවො දාන්න යනව කියන්නෙ” ෆීලික්ස් පෙරේරා ඇමැතිවරයා කීවේ හැමෝම සිනා ගන්වමිනි.“ඒ කාලේ ජෙයරාජ් ඇමැතිතුමා ඉන්න කොට අපිට පාලුවක් නෑ. රාජකාරියෙන් නිදහස් වුණු හැම වේලාවෙම විනෝදජනක දේ කොච්චර කියනව ද?” ජගත් පුෂ්පකුමාර ඇමැතිවරයා අතීත මතක සටහනක් ගෙන ආවේය.එයා ජීවිතය ගත කළේ සැහැල්ලුවෙන්. එයාගෙ යාළුවො හැම තැනම ඉන්නවා. වැඩ කරනව වගේ විහිළු කරන්නත් හරි කැමැතියි.” සුදර්ශනී ප්‍රනාන්දුපුල්ලේ මන්ත්‍රීවරිය සිය සැමියාගේ ජීවිතය ආවර්ජනය කළාය.“එතුමා උදේ පාර්ලිමේන්තුවේ සභා ගර්භයට යන්න කලින් හැමදාම මගේ කාමරයටත් ඇවිත් කරන විහිළු තහළු මට තවමත් මතකයි” හෙට්ටිගේ කීවේය.“අලුතින් මන්ත්‍රීවරයකු පත්වෙලා ආපුහම එතුමා දුරකථනය මඟින් මාධ්‍යවේදියකුගේ චරිතය අරන් ඉන්ටර්විව් කරන හැටි අපි දැකලා තියෙනවා. ඒවට මන්ත්‍රීවරුන් කී දෙනෙක් අහුවෙලා තියෙනව ද. හිනාවෙලා ඉවරයක් නෑ” ජගත් පුෂ්පකුමාර ඇමැතිවරයා කීවේය.“සමහර දේශපාලනඥයන් එක්ක බලන කොට ජෙයරාජ් ඇමැතිතුමා කොච්චර සුන්දර ද කියලා හිතෙනවා. අපි කොච්චර ළෙන්ගතුව හිටියත් සමහර අය එහෙම නෑ. හිනාවෙන්න බැහැ. යුතුකම් දන්නේ නෑ. අපේ ජනාධිපතිතුමාගෙ ගුණ යහපත්කම දැකලවත් හැදෙන්න බැරි අය ඉන්නවා” හෙට්ටිගේ කියාගෙන ගියේය.ගිය සතියේදී එජාප නායකයාගේ ප්‍රධානත්වයෙන් එජාප ජ්‍යෙෂ්ඨයන්ගේ සහභාගිත්වයෙන් විශේෂ සාකච්ඡාවක් විපක්ෂ නායක කාර්යාලයේ දී පැවැත්විණි. තිස්ස අත්තනායක, ජෝන් අමරතුංග, ජෝශප් මයිකල් පෙරේරා සහ ලක්ෂ්මන් කිරිඇල්ල ඇතුළු පිරිසක් ඊට එක්ව සිටියහ.පසුගියදා නැඟෙනහිර, උතුරුමැද සහ සබරගමුව යන පළාතේ එජාප මන්ත්‍රීවරු එජාප මූලස්ථානයට කැඳවා තිබිණි. ඒ ඉදිරි මැතිවරණ කටයුතු මෙහෙයවන ආකාරය ගැන සාකච්ඡා කිරීමටය. “හිටපු මන්ත්‍රීවරුන්ට අනිවාර්යයෙන්ම අපේක්ෂකත්වය ලැබෙනවා. ඒ නිසා ගෙන් ගෙට ගිහින් ජනතාව හමුවෙන්න. නිදහසට කරුණු අවශ්‍ය නැහැ.” එජාප නායකයා හිටපු මන්ත්‍රීවරුන්ට උපදෙස් දුන්නේය.එජාප මන්ත්‍රී විජයදාස රාජපක්ෂ විසින් පාර්ලිමේන්තුවට ගෙන ඒමට නියමිත පූජ්‍ය පක්ෂයට මන්ත්‍රීවරුන් ලෙස පත්වීම වැළැක්වීමේ පනත පිළිබඳව ජාතික හෙළ උරුමයේ නායකයන් ගිය සතියේ එජාප නායකයා හමු වී සාකච්ඡා කළේය.“විජේදාස මන්ත්‍රීතුමාගේ යෝජනාව එජාපයේ යෝජනාවක් නෙමෙයි. එය පෞද්ගලික මන්ත්‍රී යෝජනාවක්. අපි පක්ෂයක් හැටියට පූජ්‍ය පක්ෂයට නාමයෝජනා දෙන්නේ නැහැ. නමුත් මේ පනත න්‍යාය පත්‍රයට ආවාම මන්ත්‍රි කණ්ඩායම කැඳවලා ඔබතුමාලාගේ පක්ෂයට කරුණු කියන්න අවස්ථාව දෙන්නම්” එජාප නායකයා කියා සිටියේය.ගිය සතියේදී එජාප කෘත්‍යාධිකාරී මණ්ඩලය රැස්වීය. ඒ එජාප නායකයාගේ ප්‍රධානත්වයෙනි. එහිදී එජාප නියෝජ්‍ය නායක සජිත් පේ‍්‍රමදාස එජාප මන්ත්‍රී මංගල සමරවීරට එරෙහිව චෝදනා රැසක් නැඟුවේය.මන්ත්‍රී මංගල සමරවීර විසින් එජාපයේ නිල වෙබ් අඩවිය යැයි කියමින් එක්ස් නිව්ස් නම් වෙබ් අඩවිය සහ ශ්‍රී ලංකා මිරර් යන වෙබ් අඩවි හරහා තමාට අපහාසාත්මක ප්‍රවෘත්ති පළ කර ඇති බව සජිත් පේ‍්‍රමදාස කියා සිටියේ එජාප කෘත්‍යාධිකාරී මණ්ඩලය පුදුමයට පත් කරවමිනි. එම වෙබ් අඩවිවල මන්ත්‍රී මංගලගේ නම ද සටහන්ව තිබෙන බවත් එය ඔහු විසින් පවත්වාගෙන යන මඩ වෙබ් අඩවි බවත් නියෝජ්‍ය නායක සජිත් පේ‍්‍රමදාස කීවේය. “මා ගැන මේ එජාපයේ නිල වෙබ් අඩවිය කියා ගන්නා එකේ පළවී තිබුණු ප්‍රවෘත්තිවල ඡායා පිටපත් මේ තියෙන්නේ. බලන්න එකක තියෙනවා සජිත් කියන්නේ අසූචි ගොඩක වහලා ඉන්න නිල මැස්සෙක් කියලා. ඊළඟට පේ‍්‍රමදාස සමරන්න වටින මිනිහෙක් ද සහ රණසිංහ පේ‍්‍රමදාස රටට මොනවාද කළේ කියලා ප්‍රවෘත්ති පළ කර තිබෙනවා.මාස එකහමාරක් ගත වෙලාත් මට නින්දා අපහාස කළා. මට මඩ ගහන වැඩසටහන තවමත් වෙබ් එකේ තියෙනවා. රවි කරුණානායක මන්ත්‍රීවරයා මට අපහාස කරනවා කියන්නේ අමූලික බොරු. මොකද්ද මේකට ගන්න පියවර” නියෝජ්‍ය නායක සජිත් කෘත්‍යාධිකාරී මණ්ඩලයේදී එජාප නායකයාගෙන් විමසා සිටියේය.“මට සමාවෙන්න. මගෙන් ලොකු වරදක් වුණා. අනේ මට සමාවෙන්න” එහිදී මංගල සමරවීර මන්ත්‍රීවරයා පුන පුනා කීවේය.මංගල සමරවීර මන්ත්‍රීවරයා එසේ කියද්දී නියෝජ්‍ය නායක සජිත් පේ‍්‍රමදාස විමසා තිබුණේ එසේනම් එම සාකච්ඡා ලබා දුන් රවී කරුණානායක මන්ත්‍රීවරයා සම්බන්ධයෙන් ගන්නා ක්‍රියාමාර්ගය කුමක් ද කියාය.එහිදී එජාප මහලේකම් තිස්ස අත්තනායක කියා තිබුණේ ඒ ගැන කරුණු පැහැදිලි කරන ලෙස රවි කරුණානායක මන්ත්‍රීවරයාට ලිපියක් යොමු කොට ඇති බවය.ඉන් අනතුරුව මඩ වෙබ් අඩවි සම්බන්ධව තව දුරටත් සජිත් පේ‍්‍රමදාස අදහස් දක්වන්නට සූදානම් වෙද්දී එජාප නායකයා කෘත්‍යාධිකාරී මණ්ඩල රැස්වීම අවසන් කොට තිබුණේ තමන්ට බණ ගෙදරක යාමට අවශ්‍ය බව කියමිනි. එම නිසා තව දුරටත් කිව යුතු කරුණු ඊළඟ කෘත්‍යාධිකාරී මණ්ඩල රැස්වීමේදී ප්‍රකාශ කරන ලෙස ද එජාප නායකයා නියෝජ්‍ය නායක සජිත් පේ‍්‍රමදාසට ප්‍රකාශ කළේය.ජාතික නිදහස් පෙරමුණේ නායක, අමාත්‍ය විමල් වීරවංශ පසුගිය සති අන්තයේදී ඉරානය බලා පිටත් විය. ඒ ඉරානයේ ටෙහෙරාන් නුවර ජූලි 01 වැනිදා සිට ජූලි 04 වැනිදා දක්වා පැවැති කලාපීය අඩු පහසුකම් ජනාවාස වැඩි දියුණු කිරීම සඳහා වූ සමුළුවට සහභාගි වීමටය.“බටහිර ලෝකය යුදමය කටයුතු වෙනුවෙන් ඇමෙරිකා ඩොලර් ට්‍රිලියන ගණනක් වියදම් කළත් නිවාස නැති ජනතාවගේ නිවාස ගැටලු විසඳීම සහ අඩු පහසුකම් ජනාවාස වැඩිදියුණු කිරීමට කිසිදු සාර්ථක වැඩපිළිවෙළක් ක්‍රියාත්මක කර නැහැ.”බටහිර අධිරාජ්‍යවාදීන්ගේ අසමත්කම් ද ඔවුන්ගේ උවමනාවන් ද මනා සේ අනාවරණය කරමින් සිදු කළ විමල් වීරවංශ ගේ කතාව සමුළුවේදී කාගේත් විශේෂ අවධානයට යොමු විය.සමුළුව අතරතුර විමල් වීරවංශ සහ ඉරාන මාර්ග හා නාගරික සංවර්ධන අමාත්‍ය අලී නික්ෂාඩ් අතර ද්විපාර්ශ්වික සාකච්ඡාවක් ද පැවැත්විණි.එහිදී නික්ෂාඩ් විසින් විමල් වීරවංශ පිළිගනු ලැබූයේ ඉතාම හෘදයාංගමවය.එසේම මේ සංචාරයේදී විමල් වීරවංශ ඉරාන විදේශ අමාත්‍ය ආචාර්ය අලී අක්බාර් සලේහි හමු වූවේය. එම හමුව පැවැතියේ ඉරානයේ ටෙහෙරාන් නගරයේ පිහිටි විදේශ කටයුතු අමාත්‍යාංශයේදීය.“ඉරානය විසින් වාර්ෂිකව නිශ්චිත මුදලක් ශ්‍රී ලංකාව තුළ ආයෝජනය කරනවා. ඉදිරියේදී එම මුදල වැඩි කිරීමට බලාපොරොත්තු වෙනවා.” සාකච්ඡාව අරඹමින් ඉරාන විදේශ කටයුතු අමාත්‍යවරයා පැවසුවේය.ඒ වගේම එක්සත් ජාතීන්ගේ මානව හිමිකම් කවුන්සිලයේදී ඉරානය අපට දැක්වූ සහයෝගය සම්බන්ධයෙන් ද අපගේ කෘතවේදීත්වය පළකර සිටිනවා” විමල් වීරවංශ අමාත්‍යවරයා එහිදී සඳහන් කළේය.සමුළුව අවසන් වූ වහාම ජූලි 04 දා ශ්‍රී ලංකාව බලා පිටත් වීමට විමල් වීරවංශ තීරණය කළේ ඉදිරි දින කිහිපය ඉතාම කාර්යබහුල වූ බැවිනි. එහෙත් අමාත්‍යවරයාට ඔහුගේ පෞද්ගලික ලේකම්වරයා දැනුම් දෙනු ලැබුවේ එදින ටෙහෙරාන් සිට ඩුබායි දක්වා පැමිණෙන ගුවන් යානයේ ව්‍යාපාරික පංතියේ අසුන් සියල්ල ඒ වන විට වෙන්කර අවසන් බවය. එවිට අමාත්‍යවරයා පැවසුවේ සාමාන්‍ය පංතියේ ආසනයක් තමාට හොඳටම ප්‍රමාණවත් බවය. ඒ අනුව විමල් වීරවංශ ටෙහෙරාන් ගුවන් තොටුපළ දක්වා රැගෙන යාමට ඉරාන රජයේ පරිවාර අමාත්‍යවරයා ද තානාපති නිලධාරීවරයකු සපයා තිබු ආරක්ෂක ඛණ්ඩය ද එක් විය.එම ආරක්ෂක ඛණ්ඩයේ ප්‍රධානියා ජීප් රථයක ගමන් ගත් අතර අමාත්‍යවරයා ඇතුළු පිරිස වෙනත් මෝටර් රථවල ගමන් කළහ. අතරමඟදී අමාත්‍යවරයා ගමන් ගත් වාහනය නතර කළ ඉහත කී ආරක්ෂක ප්‍රධානියා, එහි රියදුරුට ආවේගයෙන් මෙන් කතා කොට, අමාත්‍යවරයාගේ අතින් අල්ලාගෙන තමාගේ ජීප් රථ වෙත රැගෙන ගොස් ආසන පහසුකම් සැලසුවේය. ඉන් පසුව ශ්‍රී ලංකා තානාපති කාර්යාලයේ නිලධාරියා ද ජීප් රථයට නැඟුණු අතර වාහන පෙළ වේගයෙන් ගුවන් තොට වෙත ගමන් කළේය.“ආරක්ෂක නිලධාරිවරයා මේ විදිහේ ආරක්ෂක ක්‍රියාමාර්ගයක් ගත්තාම මම මවිතයට පත්වුණා. ඔහු අපට ඒ පිළිබඳව කිසිවක් පැවසුවේ නැහැ.” ටෙහෙරාන් - ඩුබායි හරහා ශ්‍රී ලංකාවට පැමිණි විමල් වීරවංශ අමාත්‍යවරයා සිනහමුසු මුහුණින් තම හිතවතුන් සමඟ පැවසුවේය.සබරගමුව පළාත් හිටපු ප්‍රධාන අමාත්‍ය මහීපාල හේරත් මහතා ඉදිරි පළාත් සභා මැතිවරණ කටයුතු පසුගිය ජූලි 01 දා පෙරවරුවේ සුබ නැකතින් ආරම්භ කළේය.එම සති අන්තයේ ඇතැම් පුවත්පත්වල පළාත් සභා මැතිවරණය පැවැත්වීමට නියමිත පළාත්වල මහ ඇමැති ධූර හිටපු මහ ඇමැතිවරුන්ට අහිමි වන බවට පුවත් පළව තිබිණි.කෙසේ වෙතත් 01 වැනිදා හිමිදිරියේම මහීපාල හේරත් හිටපු මහ ඇමැතිවරයා මහනුවර ජනාධිපති මන්දිරයට ගොස් මහින්ද රාජපක්ෂ ජනාධිපති මුණගැසුණේය.ඒ අවස්ථාවේ රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල ද මහනුවර ජනාධිපති මන්දිරයේ විය.මහීපාල හේරත් මහනුවර සිට කෑගල්ල මොලමුරේ මාවතේ රත්නගිරි නිවසට පැමිණියේ සිනහපිරි මුහුණින් යුතුවය.”මහ ඇමැතිතුමා ලොකු සන්තෝෂයකින් ඉන්නේ” මැතිවරණ සමාරම්භක කටයුතු සූදානමට පැමිණි මහීපාල හේරත්ගේ හිතමිතුරන් මුමුණන්නට වූහ.”කිසිම ගැටලුවක් නැහැ. සබරගමුව පළාතේ මීළඟ සන්ධාන මහඇමැති අපේක්ෂකයාත් මම. සන්ධාන මහ ඇමැතිවරයාත් මම. එසේ කියූ මහීපාල හේරත් පහන් දල්වා වැඩ කටයුතු ආරම්භ කිරීම සඳහා තව ස්වල්ප වේලාවක් ඇතැයි අගනුවර ඇතුළු සබරගමුවේ සිවු දෙසින් සිය නිවසට පැමිණ සිටි හිතවතුන් අමතා කීය.“මට අද උදේ ජනාධිපතිතුමාගෙන් උණුසුම් ආශිර්වාදය ලැබුණා.” මහීපාල හේරත් සඳහන් කළේ දෝරේ ගලන සතුටිනි.කටයුතු ආරම්භ කිරීමට මත්තෙන් පළමුව සිය මෑණියන්ගෙන් ආශිර්වාද ලබාගත් මහීපාල හේරත් වෙත සමීප වූ අජන්තා හේරත් මහත්මියත් මහීපාල හේරත්ගේ පුතණුවන් වූ පාර්ලිමේන්තු මන්ත්‍රී කනක හේරත් ඒ සමඟ ඔහුට සුබ පැතූහ.”ජයග්‍රහණය ගැන කිසිම සැකයක් නැහැ. ඒත් මට ඕනෑ මෙදා මැතිවරණ කැලැන්ඩරය ආරම්භ කරන සබරගමුව පළාතෙන් සන්ධානයට අති විශිෂ්ට ජයග්‍රහණයක් ලබා දෙන්න. ඒකම මීළඟ ජනාධිපතිවරණයට අපේ නායකතුමාට ලොකුම ශක්තියක් වේවි” මහීපාල හේරත් කීය.සබරගමු හිටපු මහ ඇමැති මහීපාල හේරත්ට ශ්‍රී ලංකා රාමඤ්ඤ ඬකායෙන් දේශ විභූෂණ ශාසන කීර්ති ශ්‍රී ගෞරව නාමය සඳහා සන්නස පිරිනැමුණේ එම නිකායේ මහානායක වේවැල්දෙණියේ මේධාලංකාර මාහිමිපාණන් වහන්සේ අතිනි.එම ගෞරව නාමයට අදාළ සන්නස් පත්‍රය ඔහුට පිරිනැමුණු දා ඔහු මහ ඇමැති ධූරයෙන් ඉල්ලා අස්වීමේ ලිපිය බාර දී තිබිණි.එකී පදවි නාමය පිරිනැමීමේ උණුසුම මැකී යාමටත් මත්තෙන් මෙරට කිතුනු නිකායක් වන ලංකා සභාව විසින් ද මහීපාල හේරත්ගේ සේවාව අගය කරමින් උත්සවයක් සංවිධානය කළේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af1207081</link>
    <topic>අවුරුදු හයෙන් වියදම ‘කවර්’</topic>
    <author>නිහාල් පී. අබේසිංහ</author>
    <content>“ඉහළ කොත්මලේ” 14 වැනිදා ජනපති අතින් ජාතියට පිරිනමයිකමල් මගේ පාසල් මිතුරෙකි. ඔහුගේ දැන් පදිංචිය තලවකැලේය. දිගු කලක සිට අසනීපව සිටි ඔහු බැලීමට මම උඩරට මැණිකේ දුම්රියෙන් ගමන ඇරැඹුවෙමි. ගෙදරට යන පාර ඇසීමට මම දුරකථනයෙන් ඔහු ඇමතුවෙමි.“අබේ මම දැන් ඉන්නේ ඉස්සර ගෙදර නෙමේ. අපි ඉන්නේ තලවකැලේ රත්නිල්ල කැලේ කියන නිවාස ව්‍යාපෘතියේ. ස්ටේෂන් එකෙන් බැහැලා කාගෙන් ඇහුවත් කියයි. මේක අලුත්, කන්දක් උඩ තිබෙන නිවාස ව්‍යාපෘතියක්” ඔහු මට පාර කීය. මම දුම්රියෙන් බැස ඔහුගේ නව නිවස සොයා ගියෙමි. එය කොළඹවත් නැති අන්දමේ පහසුකම් ඇති මනරම් නිවාස ව්‍යාපෘතියක ලස්සන ගෙයකි. මනාව පිඟන් ගඩොල් අල්ලා සියලු දොර ජනෙල් හා ගෘහ භාණ්ඩ වටිනා දැව යොදා නිමකර තිබු අතර තට්ටු දෙකකින් යුක්තව නවීන නාන කාමර හා නවීන ආකාරයේ මුළුතැන් ගෙයක් සහිතව කාමර 3 කින් යුක්තව ඔහුගේ නව නිවස සාදා තිබිණි.“ඔයාලා කලින් හිටපු ගේ මෙච්චර ලොකු නැහැ නේද?”“නෑ... අබේ අපේ ගේ තිබුණේ වර්ග අඩි 450 ක් විතරයිනේ. දැන් මේ අලුත් ගෙය වර්ග අඩි 700 ක් විතර වෙනවා.”කොයින්ද මේ ගෙය, මේක නිවාස යෝජනා ක්‍රමයක් ද, කීයක් වුණා ද, නියම ගෙයක්නේ මේක. මට ඉබේටම ඇසිණි.මේ ගේ අපට ලැබුණේ ඉහළ කොත්මලේ ව්‍යාපෘතියෙන්. මේ නිවාස යෝජනා ක්‍රමයම හැදුවේ ඒ අය.“අපේ ගෙවල් කොත්මලේ ව්‍යාපෘතියට යටවුණාට පස්සේ ඊට හිලව්වට තමයි මේ ලක්ෂ 50 ක් විතර වටින ගේයි, ඉඩමයි, ගෙට අවශ්‍ය ගෘහ උපකරණත් අපට ලැබුණා. මේ අයගේ විතරක් නෙමේ ව්‍යාපෘතියේ අවතැන්වූ පවුල් 495 කට මේ විධියේ අංග සම්පූර්ණ නිවාස 495 ක් සාදා තිබුණා. ඒ සමඟම තලවකැලේ දෙමළ මහා විද්‍යාලය, කෝවිල්, පල්ලි ආදියත් මේ “ඉහළ කොත්මලේ” නිසා ලැබුණා.” මගේ මිතුරා කීය.අල්ලපු ගෙදර හිතවතාගෙන් ද අපි විස්තර ඇසුවෙමු.ව්‍යාපෘතියෙන් කරපු ලොකුම දේ තමයි අබලන් වී තිබුණු තලවකැලේ - තවලම්තැන්න මාර්ගය කිලෝමීටර් 33 ක් දිගට හා මීටර් 8 ක් පළලට කාපට් අතුරා අලුතින් ඉදිකිරීම. මීට අමතරව ඒ අය කොත්මලේ ඔය හරහා මීටර් 83 ක් දිග මීටර් 8 ක් පළල විශාල පාලමක් ද ඉදිකළා. රත්නිල්ල කැලේ නිවාස යෝජනා ක්‍රමයේ පදිංචි කේ. ටී. රණසිංහ මහතා පැවසීය.ව්‍යාපෘතියෙන් නිවසක් ලැබුණු තලවකැලේ ඩබ්ලිව්. ශ්‍යාමා මහත්මිය ද පැවසුවේ තමන්ට හිටියාට වඩා හොඳ නිවසක් ලැබුණු බවයි.ව්‍යාපෘතියට අපේ ඉඩම් ගෙවල් යට වුණා. අපි ඒ පරිත්‍යාගය කළේ සද්භාවයකින්. අද රටටම ලයිට් කපන්නේ නැතිව ලයිට් දෙන්නේ මේ ව්‍යාපෘතිය නිසා. ඒ නිසා ඊට පුංචි උදව්වක් කිරීමට ලැබීම අපිට ලොකු සතුටක්. අපිට මේ ව්‍යාපෘතිය නැත්නම් මෙහෙම ගෙයක් ලැබෙන්නේ නැහැ. මේ පැත්තට මෙහෙම සංවර්ධනයක් ලැබෙන්නෙත් නැහැ. මේක පුංචි මහවැලි ව්‍යාපාරයක්. කලින් සමහරු මේක එපා කිව්වත් දැන් සතුටු වෙලා. තලවකැලේ සම්පූර්ණයෙන් දියුණු වුණේ මේ ව්‍යාපෘතිය නිසා. ශ්‍යාමා පවසන්නේය.‘ඉහළ කොත්මලේ’ ජල විදුලි ව්‍යාපෘතිය 1995 දී ඉදිකළ යුතුව තිබුණි. එයට දේශපාලන බාධා රැසක් එල්ල විය. ආණ්ඩු කීපයකින් මෙය හදන්නට හැදුවේය. ඒත් බැරි විය. නමුත් 2005 ජනාධිපති ධුරයට පත්වූ මහින්ද රාජපක්ෂ ජනාධිපතිතුමා ඒ සියලු බාධා මග අරවා ගනිමින් මෙම ව්‍යාපෘතිය ආරම්භ කළා. අද ව්‍යාපෘතියේ වැඩ සියල්ල අවසන්. දැන් මෙගා වොට් 150 ක් ජාතික විදුලි පද්ධතියට ලැබෙනවා. මේ දවස්වල ලයිට් කපන්නේ නැතිව තියෙන්නේ මේ ජල විදුලි ව්‍යාපෘතියට පින්සිදු වන්ටයි.මහින්ද චින්තනය අනුව ඉදිකළ විශාලතම ජල විදුලි ව්‍යාපෘතිය මේකයි. ඉහළ කොත්මලේ ව්‍යාපෘතිය දැන් සම්පූර්ණයෙන් අවසන්. ව්‍යාපෘතියෙන් ;මගා වොට් 150 ක විදුලි බලයක් ජාතික විදුලි බල පද්ධතියට නිල වශයෙන් එක් කිරීම ඇතුළු ව්‍යාපෘතියට සම්බන්ධ සියලු සංවර්ධන කටයුතු ජනතා අයිතියට පත්කිරීම හා ජාතියට පිරිනැමීම 14 වැනිදා මහින්ද රාජපක්ෂ ජනාධිපතිතුමා අතින් සිදු කෙරෙනවා.වසරකට රු. කෝටි 490 ක් වටිනා විදුලිය ලබා දෙන ඉහළ කොත්මලේ විදුලි බලාගාරයමෙය තනිකරම ජල විදුලි ව්‍යාපෘතියක් විතරක් නෙමේ. මින් නුවරඑළිය දිස්ත්‍රික්කයම පූර්ණ සංවර්ධනයකට ලක්වුණා. රුපියල් කෝටි 2000 කට ආසන්න මුදලක් නුවරඑළිය දිස්ත්‍රික් සංවර්ධනයට හා තලවකැලේ යටිතල පහසුකම් සංවර්ධනයට වැයකර තිබෙනවා” නුවරඑළිය දිසාපති ඩී. පී. ජේ. කුමාරසිරි මහතා පවසනවා.මේ පිළිබඳව අදහස් දක්වන විදුලි බල ඇමැති පාඨලී චම්පික රණවක මහතා පැවසුවේ ඉහළ කොත්මලේ ව්‍යාපෘතිය විදුලි ව්‍යාපෘතියක් පමණක් නොව මුළු තලවකැලේ ප්‍රදේශයටම තවත් සංවර්ධන ව්‍යාපෘති රැසක් දායාද කළ බහු කාර්ය යෝජනා ක්‍රමයක් බවයි.මෙරට විදුලි බල අර්බුදයට දුන් ලාභදායිම විසඳුම මේකයි. දේශපාලන ආගමික ප්‍රශ්න ආවේ නැත්නම් මේක හුඟක් කලින් ඉදිකරන්න තිබුණේ. අපේ මහින්ද රාජපක්ෂ ජනාධිපතිතුමාගේ මඟ පෙන්වීම උපදෙස් අනුව වත්මන් විදුලිබල ඇමැති පාඨලී චම්පික හා හිටපු ඇමැති සෙනවිරත්න යන මහත්වරුන්ගේ අධීක්ෂණය අනුව අපි දැන් මේ ව්‍යාපෘතිය සම්පූර්ණයෙන් අවසන් කර තිබෙනවා” ව්‍යාපෘතියේ අධ්‍යක්ෂ හා විදුලිබල මණ්ඩලයේ අතිරේක සාමාන්‍යාධිකාරී ශවින්ද්‍රනාත් ප්‍රනාන්දු මහතා පවසනවා. මේ ව්‍යාපෘතියේ ආරම්භයේ සිටම මේ දක්වා ශවින්ද්‍රනාත් ප්‍රනාන්දු මහතා මේ ව්‍යාපෘතිය කාර්යක්ෂමව ක්‍රියාත්මක කිරීමට දිවා රෑ නොබලා වෙහෙස වුණා.මේ බලාගාරය බලන්න මහින්ද රාජපක්ෂ ජනාධිපතිතුමයි මේ ව්‍යාපෘතියට උදව් කරපු ජපන් රජයේ නියෝජ්‍ය අගමැති කටසුඩා ඔකාඩා මහතායි මේ බලාගාර ප්‍රදේශයට පසුගිය දිනක ගියා. ඉහළ කොත්මලේ වේල්ලේ ප්‍රධාන ගේට්ටු දෙකක් ඇරල ඒ ජලයෙන් සෙන්ට් ක්ලෙයාර් දියඇල්ලේ සුන්දරත්වය ඇති කිරීමටත් මේ දෙපළ කටයුතු කළා.ගේට්ටු දෙක ඇරලා ජලය යන විට හරිම ලස්සනයි. ඇමැති පාඨලී චම්පික රණවක මහත්මයයි ව්‍යාපෘති අධ්‍යක්ෂ ශවින්ද්‍රනාත් ප්‍රනාන්දු මහත්මයයි මේ අවස්ථාවට පැමිණ සිටියා. අනික් පැත්තෙන් මේ ජලය කිලෝමීටර් 13 ක් දුරින් ඇති නියංගම්දොර ජල විදුලි බලාගාරයටත් යවනවා. ඉන් විදුලිය නිපදවනවා.බලාගාරයෙන් මෙගා වොට් 75 ක් මාර්තු 28 වැනිදා පටන් ජාතික විදුලිබල පද්ධතියට එක් කරලා තිබුණා. මේ අනුව ඉහළ කොත්මලේ ව්‍යාපෘතිය නොතිබුණානම් මෙලහකට ලයිට් කපන්නත් ඉඩ තිබුණු බවයි විදුලි ඉංජිනේරුවරුන් පවසන්නේ.ඉහළ කොත්මලේ ව්‍යාපෘතිය ආරම්භ කරන්න මුලින්ම පිඹුරුපත් සකස් කළේ 1993 දී. එදා සිටම අද දක්වා මේ ඉහළ කොත්මලේ ව්‍යාපෘතියේ අධ්‍යක්ෂ ලෙස කටයුතු කරන විදුලි බල මණ්ඩලයේ අතිරේක සාමාන්‍යාධිකාරී ශවින්ද්‍රනාත් ප්‍රනාන්දු පවසන ආකාරයට විවිධ බාධක නිසා ව්‍යාපෘතිය ඉදිකිරීම ආරම්භ කිරීම අවුරුදු 12 ක්ම ප්‍රමාද වුණා. 2005 දී මහින්ද රාජපක්ෂ ජනාධිපතිතුමා බලයට පත්වුණාට පස්සෙ 2006 දී මාර්තු 3 වැනිදා ව්‍යාපෘතියේ වැඩ කටයුතු ආරම්භ කරලා තිබෙනවා.ඒ අනුව මේ බලාගාරයේ ප්‍රධානම ඉදිකිරීම වුණේ උමඟයි. මෙය ලංකාවේ දිගම හා ලොකුම උමඟයි. දිග කිලෝමීටර් 13 ක් හා පළල මීටර් 5.2 ක් වන මේ උමඟේ ඉදිකිරීම් 2010 අගදී අවසන් වුණා. ඒකට අපේ ඉංජිනේරුවරුන් එක්ක ජපන් ඉන්දියානු නේපාල ජාතික ඉංජිනේරුවරුන් එකතු වුණා. හුඟක් මහන්සි වුණා. පිවිසුම් උමග 4 කින් විවිධ ස්ථානවලින් මේ ප්‍රධාන උමඟ කැණීම් ආරම්භ කරලා තිබුණා.ඒ අනුව නියංගම්දොර සිට තලවකැලේ දක්වා මේ උමඟ ඉදිවුණා. උමඟ 2010 අගෝස්තු මාසයේ උමඟේ දෙපැත්තෙන් පැමිණි දෙස් විදෙස් ඉංජිනේරුවරුන් උමඟ මැදදී දෙපැත්ත යා කරමින් එක්වූ මොහොත ඉතා සතුටුදායක මොහොතක්. දෙපැත්තෙන් ආ උමං දෙක එකට එක්වන විට තිබුණේ සෙන්ටිමීටර් 10 ක පමණ පුංචි ඉතා කුඩා වෙනසක් පමණයි. එය මෙරට විදුලි බල හා ඉදිකිරීම් ක්ෂේත්‍රයේ ඓතිහාසික අවස්ථාවක්. මෙහිදී දෙපැත්තේම උමං කොටස් දෙක සියයට 99.5 ක් සමානව විවරයන් සහිතව එකට සම්බන්ධ වුණ මොහොත ඊට එක්වූ අපටත් අමතක වෙන්නේ නැහැ.මෙහිදී නියංගම්දොර ඉදිවන බලාගාරයට අවශ්‍ය ජලය ලබා දෙන්නේ තලවකැලේ ඉදිවන ජලාශය මඟිනි. ඒක හදන්නේ කොත්මලා ඔය හරහා තලවකැලේ දුම්රිය පළ අසල ඉදිවන වේල්ලක් මඟිනි. ඒ වේල්ලේ දිග මීටර් 157 ක් පළල මීටර් 7 ක්. උස මීටර් 35.5 ක්. මේ වේල්ල මඟින් ඝන මීටර් ලක්ෂ 80 ක් රඳවාගත හැකි හෙක්ටයාර් 25 ක් විශාල ජලාශයක් හදනවා. එය ඉහළ කොත්මලේ ජලාශයයි. උඩරට මැණිකේ පොඩි මැණිකේ දුම්රියවල උඩරට දුම්රිය මාර්ගයේ හැටන් නානුඔය අතර යන විට එන විට මේ ජලාශය ලස්සනට බලන්න පුළුවන්.මේ ජලය උමඟ දිගේ නියංගම්දොරට එනවා. මේ උමඟ දැනට වසර 2 කට පෙර 25000 ක ජනතාවකට බලන්න දුන්නා. ඊට පස්සෙ මේ ජලය විදුලි බලාගාරයේ ජනන යන්ත්‍රවලට යොමු කෙරෙනවා. මේ ජනන යන්ත්‍ර, විදුලි ජෙනරේටර්, ටර්බයින් සවිකර තිබෙන්නේ මෙරට විශාලතම භූගත ජල විදුලි බලාගාරයේ. ඒ මඟින් ලැබෙන විදුලිය කිලෝ වෝල්ට් 220 ක ධාරිතාවෙන් යුත් විදුලි වයර් මඟින් කොත්මලේ විදුලි උප පොළ දක්වා ඒ විදුලිය යවනවා. එමඟින් රටටම දැන් මේ විදුලිය බෙදා හරිනවා.ඉහළ කොත්මලේ ජල විදුලි ව්‍යාපෘතියේ වියදම රුපියල් කෝටි 6000 ක් පමණ වෙන බවයි ශවින්ද්‍රනාත් ප්‍රනාන්දු මහත්මයා කියන්නෙ. එයින් ජපන් රජයෙන් අපට රුපියල් කෝටි 4200 ක් විතර ලබා දුන්නා. ඉතිරි මුදල් අපි දුන්නා.විදුලි බල ඇමැති පාඨලී චම්පික මහත්මයා බල ශක්ති සංරක්ෂණය කරන අතරම වැඩි ශබ්දයක් නැතිව මේ වගේ ව්‍යාපෘති ආරම්භ කරන්නත් හුඟක් මහන්සි වෙනවා.මේ ඉහළ කොත්මලේ ජල විදුලි ව්‍යාපෘතියෙන් අපේ රටට වාර්ෂිකව ලබා දෙන විදුලිය ප්‍රමාණය ගිගා වොට් පැය 409 ක්. එය අප නිවාසවල විදුලි මීටරයේ සඳහන් කිලෝ වොට් පැයවලින් නම් කිලෝ වොට් පැය ලක්ෂ 4090 ක්.මේ අනුව එක් විදුලි ඒකකයක් රුපියල් 12 ගණනේ ගණන් බැලුවහොත් මේ ව්‍යාපෘතියෙන් වසරකට නිපදවන විදුලිය ප්‍රමාණය රුපියල් ලක්ෂ 49080 ක් විතර වටිනවා. ඒ කියන්නේ රුපියල් කෝටි 490 ක් වෙනවා. ව්‍යාපෘතියේ මුළු වියදම වුණේ රුපියල් කෝටි 6000 ක්. මෙලෙස වාර්ෂිකව නිපදවන ගිගා වොට් පැය 409 නිපදවීමට දැන් පාවිච්චි කරන්නේ ඉන්ධන. ඒ ඉන්ධන සඳහා අතිවිශාල විදේශ විනිමයක් වැය වෙනවා. ඒ ඉන්ධන ගෙන්වීමට රජය වසරකට රුපියල් කෝටි 600 ක් විතර වැය කරනවා.මේ අනුව මේ දෙකම එකතු වීමෙන් මේ බලාගාරය නිසා රජයට වාර්ෂිකව රුපියල් කෝටි 1100 ක පමණ අමතර ආදායමක් ලැබෙනවා. ඒ අනුව මෙහි මුළු වියදම අවුරුදු හයෙන් පියවන්න පුළුවන්.කවුරු කෙලෙස කීවත් මේ රටේ විදුලි බලාගාරයක් හැදුවත් පාරක් හැදුවත් ජලාශයක් වේල්ලක් හැදුවත් ඒක මේ රටට කරන හොඳ ආයෝජනයක් බව අප මතක තබා ගත යුතුයි.මේ අනුව ඉහළ කොත්මලේ ජල විදුලි ව්‍යාපෘතිය රටටම සමෘද්ධිය ලබා දෙන නුවරඑළිය දිස්ත්‍රික්කයට නව සංවර්ධන කටයුතු රැසක් ලබා දුන් නව ව්‍යාපෘතියක් ලෙස අපට හඳුන්වන්න පුළුවන්.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af1207082</link>
    <topic>තංගල්ලේ අකුරැස්සේ දූෂකයන්ට කළ යුත්තේ...?</topic>
    <author>අමල් යශෝමන් ජයසිංහ</author>
    <content>“අනේ අයියෙ... අයියා මට මුකුත් කරදරයක් කරන්නෙ නෑ නේද?”නිවසින් පලායමින් සිටි 13 හැවිරිදි බාලවයස්කාර සිසු දැරියක් අහඹුව මඟතොට දී හමුවූ තරුණයාගෙන් එසේ ඇසුවේ ඇයට රැකියාවක් ලබාදීමට තරුණයා පොරොන්දුවීමත් සමඟිනි. ඒ වනවිට ඇය ඔහුට ඇයගේ සියලු පවත් පවසා තිබුණා ය. ඈ ඔහුට කියා තිබුණේ තමන් ගෙදර සිටියදී මීට පෙර එක් දිනෙක නිවසට නිතර පැමිණි දන්නා හඳුනන අයකු තමන්ට ලිංගික අතවරයක් සිදු කළ බවත් දැන් ඔහු නැවතත් තමන්ට බලපෑම් කිරීම නිසා නිවසින් පිටව රැකියාවක් සොයා යන බවත් ය. තමන්ට කරදරයක් නොකරන බවට ඔහුගෙන් ඈ පොරොන්දු කරවා ගනිද්දී ඔහු ඇයගේ හිස මත දෑත තබා දිව්රා පොරොන්දු වූයේ තමන් කිසිම කරදරයක් නොකරන බව ය.මහත් ආන්දෝලනයකට තුඩු දුන් තංගල්ල 13 හැවිරිදි දැරියක කෙළෙසූ අමිහිරි සිද්ධියේ කතාව ඇරඹෙන්නේ එපරිද්දෙනි. ඇය හක්මන ප්‍රදේශයේ පදිංචි කාරියකි. මාළු බෑමේ යෙදී සිටි එකී තරුණයා ඇයගේ සිත් දිනාගත්තේ ඒ අයුරිනි. ඈ ඔහු කෙරෙහි විශ්වාසය තැබුවා ය. අනතුරුව ඔහු ඇයට යෝජනාවක් ගෙන ආවේ ය. තංගල්ලේ පිහිටි හෝටලයකට ගොස් ඇයට රැකවරණය ලබාදී ඒ අතරේ දී රැකියාවක් සපුරා දීමට යුහුසුළු වන යෝජනාවකි. ඈ ඊට ඔහු ගැන විශ්වාසයෙන් එකඟ වූවා ය. ඔහුගෙන් තමන්ට රැකවරණයත් රැකියාවත් ලැබේ යැයි සිතූ ඇය හෝටලයට කැඳවා යාමෙන් පසුව ඔහුගේ අණසකට යටත්වීමට සිදුවී ඇය අතවරයට ලක් වූවා ය. ඇය තවදුරටත් අවාසනාවන්ත වූයේ ඔහු ඉන් නොනැවතී එහි හෝටල් කළමනාකරු, හෝටලයේ හිමියා ද ඇයට හඳුන්වා දීමෙන් පසුව ය. එකිනෙකා පරයා මේ මල් කැකුළ තලා පොඩිකර දැමුව ද තවත් එතැනින් නොනැවතිණි. ඔවුන්ගේ හිතවත් නාගරික මන්ත්‍රීවරයකුට ද ඈ ගැන කණ වැකිණි. ඔහු ඇය එතැනින් වෙනත් හෝටලයකට කැඳවා ගියේ ය. එහිදී ඇයගේ ගත තළා පෙළා තම නිහීන පිපාසය සංසිඳුවා ගත්ත ද ඇයට ගැලවීමක් නම් නොවීය. මාළු ව්‍යාපාරයේ කෝටිපති පතාකයන් තිදෙනකු ගේ පුත්‍රයන්ගේ ද මනදොළ සපුරාලන්නට සිදුවූ ඇය නැවතත් තවත් හෝටලයකට කැඳවා යනු ලැබිණි. දෑත් ඔසවා දෙවියන් බුදුන් වඳින්නාක් මෙන් සාහසික කාම නරුමයනට වැඳ වැටීමටත් තමන්ට ගෙදර යන්නට දෙන ලෙසත් ඇය ඔවුන් පාමුල වැද වැටි වැටී යැද්දාය. එහෙත් ඇයට නොවේ ගැලවුමක් ඉන් ලැබුණේ. උන්ගේ නොවේ ඇගේ කඳුළින් විලාපයෙන් සිත් උණු වූයේ. තමන් මහා නරකාදියක අගාධ පත්ලටම ඇද වැටුණු බව පමණක් ඇයට වැටහී ගියා ය.දින කීපයක් ගතවී ගියේ කාමුකයන්ගේ පිපාසාව සංසිදුවාලීමේ මෙහෙවරෙනි. ඇයට උන් කී බස් අපමණ ය. මුලින් ඒවා ඈ ඇදහුව ද ඒ බස් සහමුලින් ම තමන් තවත් ගොදුරු කර ගැනීමේ රැවටිලි බව ඇයට පසක් වෙද්දී ද ඇය බොහෝ සේ විඩාබර වී පසුවිණි. ඇයට ඇයගේ ජීවිතයම එපා වූ සෙයකි. එහෙත් කෙසේ හෝ ඉඩක් ලද තැන මින් පලා යාමට ඈ වෙහෙසකර නිෂ්ඵල සහගත උත්සාහයක යෙදුණා ය. ඒ ද උන්ට වගේ වගක් නැත. තිරිසන් හිතට මිනිසත් කම් නොපෑහේ. අවිහිංසක මුවැත්තියක බිලි වූයේ එසේ ය. ලද ඉඩ ප්‍රස්ථාවකින් ඇයට ඔවුන්ගෙන් මිදෙන්නට අවස්ථාවක් ලැබිණි. ඒ සැණින් ඇය පිටමං වුව ද ඇයට එවර හමුවූයේ කරුණාබර වදනින් ඈ සනසන ‘යුක්තිය අගයන අයෙකි’. ඇය සිතුවේ එලෙසිනි. ඔහු එක්තරා ප්‍රබල දේශපාලකයකුගේ රියදුරෙකි.“මගෙන් ඔයාට කිසිම හිරිහැරයක් කරදරයක් නැහැ. මම ඔයාට පිහිට වෙන්නම්. ඔයාගේ මවුපියන්ට මා ඔයාව බාරදීලා උන්ට විරුද්ධව අපේ ඇමැතිතුමාට කියලා නීතිය හරහා සාධාරණය ඉටු කරවන්නම්. උන්ව හිරේටම යවන්නම්.”ඇය ඔහු විශ්වාස කළා ය. තමන් බේරා ගැනීමට ආ දෙවියකු මෙනි යැයි ඇය සිතුවා ය. නිවසට ඇරලවන බව කී රියදුරා ඔහුගේ නිවසකට ඇය කැඳවා ගියේ ය. තමන් ඔහු ගැන ද සිතූ අන්දම වැරදි යැයි හැඟුණේ ඇයට ඉන් පසුව ය. ඇයට ඔහුගේ පිපාසාව ද සංසිඳුවන්නට සිදුවීම ඈ දුටුවේ තමන්ගේ කාලකණ්ණි ආත්මයක් කියා ය. දින තුනක් තිස්සේ ඔහුගේ අතවරයට ද බඳුන් වූ මේ බාලවයස්කාර දැරිය නිවසට ඇරලවනු ලැබුවේ ද ඔහුම ය. තංගල්ල පොලිසියට සිය පැමිණිල්ල ඉදිරිපත් කෙරිණි. තමන්ගේ දැනුම්දීමට අනුව ක්ෂණික පියවර පොලිසිය ගනීවි යැයි සිතුව ද එය ඉබිගමනක ලකුණු පහළ විය. ඒ අතරම තුඩ තුඩ විහිදී ගිය මේ අපරාධයේ කතාව හේතුවෙන් තංගල්ල පමණක් නොව දකුණු ලකටම රහසක් නොවීය. සිද්ධිය පිළිබඳව ඇතැම් මාධ්‍යවේදීන්ට ඉහළ පෙළේ පොලිස් නිලධාරීන්ගේ මානුෂික මුහුණුවර ලැබුණ ද තංගල්ල මූලස්ථාන ප්‍රධාන පොලිස් පරීක්ෂකවරයාට කන්දොස්කිරියාවක් බඳු විය. ඔහු මාධ්‍යවේදියකුගේ විමසුමකදී වැරෙන් ගසන්නාක් මෙන් රිසිවරය තැබුවේ ය.කෙසේ හෝ ජනතාව අතර නොසන්සුන් බව ද සමගින් මෙම කාමුක අපරාධය අන්දෝලනාත්මක තත්ත්වයකට ද පෙරැළිණි. තංගල්ල පොලිසිය මගින් පුද්ගලයන් 9 දෙනකු අත්අඩංගුවට ගත්තේ එම සිද්ධියට සම්බන්ධවූවන් යැයි පවසමිනි. එහෙත් පොලිසිය අත්අඩංගුවට ගත්තවුන් අතර මීට මුල් වූ කාමුක ප්‍රධානීන් කිසිවකු ද නොවීමෙන් ජනතාව අතර ද පැතිර යන්නට වූයේ අප්‍රසාදයකි. ඇතැමෙකු රජයට ඇඟිල්ල දිගු කරමින් චෝදනා කළේ ඔවුනට දේශපාලන රැකවරණ ලැබේ යන පදනමක සිට ය. පොලිස්පතිවරයා දෙසට ද ඔවුන්ගේ ඇඟිලි දිගු කෙරුණේ නීතිය හරිහැටි ක්‍රියාත්මක නොවන බවට කරුණු කියමිනි.මේ සිද්ධිය පිළිබඳව ළමා ආරක්ෂණ අධිකාරියට සැලවිණි. එහි සභාපතිනි නීතිඥ අනෝමා දිසානායක මහත්මියගේ පූර්ණ අධීක්ෂණය යටතේ ළමා හා කාන්තා කාර්යාංශයේ පොලිස් ඒකකය වහා ක්‍රියාත්මක වූහ. නොපමාව තංගල්ල ප්‍රදේශයේ මෙහෙයුමක් ක්‍රියාත්මක කළහ. අතවරයට පත් දැරියගේ ප්‍රකාශ මත දැරිය හඳුනාගත් පුද්ගලයන් 6 දෙනකු වහා අත්අඩංගුවට ගැනිණි. ඉන්පසු තවත් පුද්ගලයන් දෙදෙනකු ද අත්අඩංගුවට ගැනුණි. මෙම ක්‍රියාදාමයේදී තංගල්ල පොලිසිය නොව ළමා ආරක්ෂණ අධිකාරිය ඍජුව ක්‍රියා කරන බවට කොයි කා හටත් පැහැදිලි විණි. මේ අතරේ දී එම දැරිය දූෂණයට ලක් කරන ලදැයි චෝදනා ලැබ සිටි තංගල්ල නාගරික මන්ත්‍රීවරයකු සමඟ ව්‍යාපාරිකයන් තිදෙනකුගේ පුත්‍රයන් තිදෙනෙකු ද නීතිඥවරුන්ගේ මාර්ගයෙන් පොලිසියට බාර වූහ. එහිදී ඔවුන් අත්අඩංගුවට ගත් පොලිසිය මොවුන් අධිකරණයට පමුණුවා රක්ෂිත බාරයට පත් කොට තිබේ. මේ වනවිට එම කුරිරු බාල අපරාධ සිද්ධියට අදාළව පුද්ගලයන් 19 දෙනකු අත්අඩංගුවට ගැනීමෙන් පසු රක්ෂිත බාරයට පත්කොට තිබේ.එම සිද්ධියේ දී තංගල්ල මූලස්ථාන ප්‍රධාන පොලිස් පරීක්ෂකවරයාගේ ක්‍රියා කලාපය පිළිබඳව සොයා බලා පොලිස්පති එන්.කේ. ඉලංගකෝන් මහතාගේ නියමයෙන් වහා ස්ථාන මාරුවකට ලක් කරනු ලැබ ඇත.මහත් ආන්දෝලනයකට තුඩු දුන් තංගල්ලේ අධම සිද්ධියට සම්බන්ධ නරුමයන් අධිකරණය මගින් රක්ෂිත බාරයට පත්කොට නීතිය නොපැකිළව ක්‍රියාවට නැංවෙමින් තිබියදී යළිත් එවැනි ම පාපතර සිද්ධියකට අකුරැස්ස ප්‍රදේශය කතා බහට ලක් විය. ඒ ද බාලවයස්කාර දැරියකට සිදුවූ ලිංගික අතවර සිදුවීමක අමිහිරි පුවතකි. ඇය වයසින් අවුරුදු දහ හතරක බාලවයස්කාර පාසල් සිසු දැරියකි. ඇයගේ ප්‍රකාශ මත අත්අඩංගුවට ගනු ලැබුවේ අකුරැස්ස ප්‍රාදේශීය සභාවේ සභාපතිවරයා ය. මාතර පොලිසිය විසින් අකුරැස්සේ දී අත්අඩංගුවට ගැනීමෙන් පසු ඔහු කීවේ තමන් මේ පිළිබඳව කිසිවක් නොදන්නා බව හා තමන් මීට කිසිසේත් සම්බන්ධ නැති බව කියැවෙන කතාවකි. ඇතැම් දේශපාළුවන් මෙවැනි නිහීන ක්‍රියාවකට සම්බන්ධ වූ විට ඉහළ බලපෑම් මත ඔවුනට ආරක්ෂාව සැපයෙන බවට සමහරුන් තැන තැන පතළ කළ කතා හිස් කතා බවට පත්වූයේ ඔවුන් නීතියේ රැහැනට හසුකර ගැනීමත් සමඟ ය. “ආන්දෝලනයට ද තුඩු දුන් තංගල්ල සිදුවීමත්අකුරැස්සේ සිදුවීමත් සමාජයට ඉතා හොඳ පාඩමක් කියා දෙනවා. මින් ඉදිරියේ දී ළමා අපචාර සිදුවීම්වලදී කිසිදු සමාවක් නොලැබෙන බව. තරාතිරම නොබලා පොලිසිය තදින් ක්‍රියාකොට අදාළ පුද්ගලයන් අත්අඩංගුවට ගෙන නීතිය ක්‍රියාත්මක කරනවා. කිසිම දේශපාලන බලපෑමක් නැහැ. ඉහළින් නියෝග ලැබී තිබෙන්නේ තරාතිරම නොබලා නිසි ප්‍රකාරව නීතිය ක්‍රියාත්මක කරන ලෙසටයි” දකුණු පළාතේ ජ්‍යෙෂ්ඨ පොලිස් නිලධාරියෙක් ‘සිළුමිණ’ ට එසේ පැවැසීය.තංගල්ල සිද්ධියේ දී හෝටලයක හිමිකරු වන කෝටිපති ව්‍යාපාරිකයකු තවමත් පොලිසියට බාර වී නොමැති අතර කට්ටි පනිමින් සිටින ඔහුට ද පොලිස් දෑල එලා ඇති බව ද හෙතෙම කීය.අකුරැස්ස බාලාපරාධ සිද්ධියේ දී සැකකාර අකුරැස්ස ප්‍රාදේශීය සභාවේ සභාපතිවරයා තමන්ට අයත් අකුරැස්සේ බංගම පාරේ පිහිටි ලැගුම්හලකට දැරිය කැඳවා ගොස් දින දෙකක් දූෂණයට ලක් කොට ඇති බවට ද හෙළි වී තිබේ.තංගල්ල සිද්ධියට අදාළ ව ව්‍යාපාරිකයන්, හෝටල් කළමනාකරුවන්, ඇමතිවරුන්ගේ රියදුරන් ඇතුළු පුද්ගලයන් 19 දෙනකු අත්අඩංගුවට ගෙන තිබීම නීතිය ප්‍රකාරව ක්‍රියාත්මක වී ඇති බව පැසසුමට කරුණකි.තංගල්ලේ දැරිය ලිංගික අපහරණයට ලක් කළ පුද්ගලයන්ගෙන් පොලිසිය මග හරිමින්, පසුවන අයගේ දේපළ රාජසන්තක කරවීමට ළමාරක්ෂක අධිකාරිය දැනටමත් නීති උපදෙස් ලබා ගනිමින් සිටී. අධිකරණයෙන් වරදකරුවන් වූ කිසිවකුට මෙවර නාම යෝජනා ලබා නොදීමට රජය පියවර ගෙන ඇත.බාලවයස්කාර දැරියන් ලිංගික අපයෝජනයට ලක්කළ බාලාපරාධකරුවන්ට අත්අඩංගුවට ගැනීම සඳහා පොලිසිය හා ළමා ආරක්ෂණ අධිකාරියේ පොලිස් ඒකකය විසින් ක්‍රියාත්මක කරනු ලැබූ මෙහෙයුම පිළිබඳව මහජනතාවගේ ප්‍රසාදය ලැබේ. බාලාපරාධකරුවනට එරෙහිව තවදුරටත් නීතිය ක්‍රියාත්මක කර ඔවුනට උපරිම දඬුවම් ඉක්මනින්ම ලබාදීමට කටයුතු කරනු ඇතැයි ද ජනතාවගේ ඒකායන අපේක්ෂාවකි.දකුණු පළාත බාර ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ, නියෝජ්‍ය පොලිස්පති නන්දන විජයරත්න, ජ්‍යෙෂ්ඨ පොලිස් අධිකාරි දේශබන්ධු තෙන්නකෝන් යන මහත්වරුන් ගේ උපදෙස් මත මාතර සහ තංගල්ල පොලිස් ස්ථාන වැඩිදුර පරීක්ෂණ සිදු කරයි.අමල් යශෝමන් ජයසිංහනීතිපති දෙපාර්තමේන්තුවේ නියෝජ්‍ය සොලිසිටර් ජනරාල් සරත් ජයමාන්නපිපෙන්නට වෙරදරන මල්වැනි කුඩා දරුවන්, සිත් පිත් නැති කුරිරු අධම පුද්ගලයන්ගේ ගොදුරු බවට පත්වන පුවත් දිනෙන් දින අසන්නට ලැබෙන්නේ ඉතා කනගාටුදායක ලෙසය. මවුපිය ආරක්‍ෂාව යටතේ සිටිය යුතු වූ දරුවන්ගේ ආරක්‍ෂාව ගිලිහීම ඔවුන්ගේ ඉරණම තීරණය වීමට ද හේතු වී තිබේ. විශේෂයෙන් දරුවන්ගේ, මවුපියන්ගේ විශ්වාසය දිනාගත් පුද්ගලයන් ළමා අපරාධකරුවන් බවට පත්වීම අද සුලබ සිද්ධියක් වී ඇතැයි තතු දන්නෝ පෙන්වා දෙති. මේ කරුණ විශේෂයෙන් ම මවුපිය අවධානයට යොමු විය යුතු අතර ළමා අපරාධ සම්බන්ධ අලුත්ම තත්ත්වය පිළිබඳ සිළුමිණ හා මාධ්‍ය සාකච්ඡාවකට එක්වන්නේ නීතිපති දෙපාර්තමේන්තුවේ නියෝජ්‍ය සොලිසිටර් ජනරාල් සරත් ජයමාන්න මහතාය.ළමා අපචාර සම්බන්ධ අලුත්ම තත්ත්වය පැහැදිලි කළොත්...?ළමා අපචාර සම්බන්ධව පසුගිය මාස 04 වූ අලුත්ම සිදුවීම් නීතිපති දෙපාර්තමේන්තුවට ලැබී තියෙනවා. ජනවාරි මස ළමා අපචාර සිද්ධි 189 ක්ද පෙබරවාරි මස සිදුවීම් 255 ක්ද, මාර්තු මාසයේ 182 ක්ද අප්‍රේල් මාසයේ 118 ක්ද වාර්තා වුණා. මේවා පොලීසිය මඟින් උපදෙස් පතා නීතිපති දෙපාර්තමේන්තුවට එවන ලද ඒවායි. පසුගිය වසරේ ළමා අපචාර සිද්ධීන් 2490 ක් නීතිපති දෙපාර්තමේන්තුවට වාර්තා වුණා. එසේම 2010 වසරේ සිද්ධීන් 3421 ක් වර්තා වී තිබුණා.නීතිමය අර්ථ කථනයන්ට අනුව ළමයා අයත් වන වයස් සීමාව...?අපරාධ නීතියට අනුව ළමයා කියන්නේ වයස අවු. 16 ට අඩු අයටයි. ළමයින්ට සිදුවන අපචාර ලිංගික හිරිහැර වශයෙනුත් අතවර වශයෙනුත් සිදුවෙන්න පුළුවන්. ඊට අමතරව බරපතළ ලිංගික අපයෝජනත් අයිතියි. ලිංගික හිරිහැර කියන්නේ සාමාන්‍ය වශයෙන් ශරීර අවයව ඇල්ලීමයි. බරපතළ ලිංගික අපයෝජන කියන්නේ ලිංගික ප්‍රවේශයක් හැරෙන්නට ශරීරයේ ඕනෑම අවයවයක් උපයෝගී කැරගෙන කරන ලිංගික අඩම්තේට්ටම්ය. වයස 16 ට අඩු ගැහැණු ළමයින්ට අතවර කිරීම ස්ත්‍රී දූෂණයයි. මේ හැර ළමයින් පැහැර ගැනීම මඟිනුත් දූෂණය වන්නට පුළුවන්.මේ සම්බන්ධව නීතිපති දෙපාර්තමේන්තුවේ කාර්ය භාරය කුමක් ද?නීතිපති දෙපාර්තමේන්තුවේ ළමා අපයෝජන අංශයට මේ සම්බන්ධ සිදුවීම් වාර්තා වෙනවා. ඕනෑම පොලිස් ස්ථානයක් අපරාධයක් සම්බන්ධයෙන් විමර්ශනය කළ පසු පොලිසිය උපදෙස් පතා එය නීතිපති දෙපාර්තමේන්තුවට යොමු කරනවා. එවිට ගතයුතු ක්‍රියාමාර්ගය තීරණය කරන්නේ නීතිපති දෙපාර්තමේන්තුවේ විශේෂයෙන් ස්ථාපිත කළ ළමා අපයෝජන අංශයෙනුයි.ළමා අපචාර සම්බන්ධයෙන් දැකිය හැකි නව ප්‍රවණතා ගැන සඳහනක් කළොත්?ළමා අපචාරයක් කරන අය ගැන අප වෙත ලැබෙන වාර්තා අනුව සියයට 90 කටත් වඩා වැඩි පිරිසක් අපරාධ කරන්නේ ළමයින් ඉතා හොඳින් දන්නා හඳුනන අයෙක්. එනම් අපරාධකරු ළමයා හොඳින් හඳුනනවා වගේම ඔහු ළමයා තුළ විශ්වාසය ගොඩනඟාගත් අයෙක්. නීතිපති දෙපාර්තමේන්තුවට ලැබෙන තොරතුරුවලට අනුව බාලාපරාධකරු නොදන්නා අයෙක් වන අවස්ථා ඉතා විරලයි.එයට හේතුව කුමක් ද?එයට හේතුව ළමයා තුළ පවත්නා විශ්වාසය. දරුවන් තුළ පොඩි මායාවක් තිබෙනවා වැඩිහිටියන් තමන්ට අවංකවම ආදරේ බව. ඒ මායාවේ ළමයින් පැටළෙනවා. එය සැබෑ ආදරයක් ද, ඒ තුළ ඇත්තේ රාගයක් ද යන්න ළමයින්ට හඳුනාගන්නට අපහසුයි.මුලින් දිනාගත් විශ්වාසය ලිංගික සම්බන්ධතාවක් දක්වා විහිද යන්න පුළුවන්. තම පවුලේ ඥාතින්, සුළු පියා, මාමා, කඩේ මුදලාලි, අසල්වැසියෝ, ගුරුවරු ආදි දරුවන්ගේ විශ්වාසය දිනාගත් අයයි මේ බාලාපරාධකරුවන් වන්නේ.බාලාපරාධ වැඩිවීමේ ප්‍රවණතාවක් පවතී ද?අපිට දිනෙන් දින පුවත්පත් මඟින් මේ දේවල් වාර්තා වෙනවා. ඒවා දකින සමහර අයට හිතෙන්න පුළුවන් බාලාපරාධ වැඩිවෙලා කියලා. අද ජනතාව මේ ගැන දැනුවත් නිසා වාර්තා කරන ප්‍රතිශතයත් වැඩිවෙලා. එසේම එදාට වඩා අද අපරාධ හඳුනා ගන්න පුළුවන්.මාධ්‍ය වාර්තා කරණය හා ළමා අපචාර වැඩිවීම අතර සම්බන්ධයක් පවතී ද?එදාට වඩා අද මාධ්‍ය අතර අපරාධ යන මාතෘකාව විකිණුම් භාණ්ඩයක් වෙලා. මුද්‍රිත හා විද්්‍යුත් මාධ්‍යවල බොහෝ සිරස්තලය බවට පත් වෙන්නේ අපරාධ. මේ අපරාධ ජනතාව කුල්මත් කරන ආකාරයෙන් ප්‍රචාරය කිරීම ගැටලුවක්.කොහොමද මාධ්‍ය මඟින් ලබාදෙන ප්‍රචාරය අපරාධයකට හේතු වන්නේ?මාධ්‍ය මඟින් වාර්තා කරන ආකාරය අපරාධ වැඩි කරන්නට හේතු වනවාද යන්න අපි සොයා බැලිය යුතුයි. මේ වාර්තාකරණය අපරාධ අඩු කරන්නට හේතු වේද? ජනතාව පාඩමක් ඉගෙන ගනීවී ද, එසේත් නැතිනම් අපරාධ වින්දිතයන් මේ මඟින් මින් ඉදිරියට ආරක්‍ෂා වීමට ක්‍රියාකරයිද යන්න සොයා බැලිය යුතුයි. එසේත් නැතිනම් මානසික සමතුලිතතාව නැති අපරාධකරුවන් මේවා බාලාපරාධ කිරීමට කොයි තරම් දුරට පෙලඹේද යන්න සමාජ විද්‍යාත්මකව සොයා බැලිය යුතු කරුණක්. පුහුදුන් මනසක් තුළ මාධ්‍ය වාර්තාකරණය මඟින් මෙවැනි දේ ඇතිවෙන්න පුළුවන්.ළමා අපරාධ පසුබිම ගැන සඳහන් කළොත්...?විශේෂයෙන්ම ළමයාට ලැබිය යුතු සෙනෙහස රැකවරණය ලැබීම අත්‍යාවශ්‍යයි. දරුවාට අවශ්‍ය සෙනෙහස, රැකවරණය නොලැබුණු තැන මේවගේ අපරාධ දැකිය හැකියි. නිසි පරිදි දරුවකුට ආදරය, රැකවරණය නොලැබුණොත් ඒ දරුවා ආදරය සොයාගෙන යාමේ අවසන් ප්‍රතිඵලය මෙය වන්න පුළුවන්. අපේ අම්මලා අද කහවනු සොයා මැදපෙරදිග යනවා. ඒ ගිහින් නැවත එන ඒ අම්මලාට අන්තිමේදි ඉතුරු වෙන්නේ ලිංගික වශයෙන් අතවරයට පත්වූ දරුවෙක් වෙන්න පුළුවන්. බොහෝ මවුවරු විදේශ ගතවීමේදී දරුවන්ගේ සියලු ආරක්‍ෂාව නැතිව යනවා.මවක් විදේශ ගතවීමේදී දරුවන්ට නිසි පරිදි ආරක්‍ෂාව සලසා දිය යුතු බවට නීතියක් නැද්ද?එහෙම නීතිමය තත්ත්වයක් නැහැ. නමුත් දරුවන් මහාමාර්‍ගයේ දමා ගියොත් එය අනිවාර්යයෙන්ම වරදක්. එය කෲරත්වය යටතේ නඩු පැවරිය හැකි වරදක් වෙනවා. නමුත් තමන්ගේ ගෙදර, තම පියා යටතේ තබා යෑම අනාරක්‍ෂිතයි කියා කාටද තර්ක කළ හැක්කේ. මෙය කතාබහට ලක් කළ යුතු කරුණක්. නමුත් අපි අපේ කටයුතු කරන්නේ පවතින නීතිය යටතේයි. එසේ නොමැතිව නීතිය වෙනස් කිරීම අපේ රාජකාරිය නොවෙයි. නමුත් මේ ගැන විවෘත සංවාදයකට යා යුතුයි. තාත්තා කියන්නේ දරුවාගේ හොඳ ආරක්‍ෂකයෙක්. අපි කොහොමද කියන්නේ තාත්තාට දීලා යන්න හොඳ නැහැ කියලා.සමාජ ආකල්ප අද වෙනසකට ලක්විය යුතුය.ආගමට විශාල කාර්ය භාරයක් තියෙනවා පුද්ගල මනස වෙනස් කිරීමට. අම්මා - තාත්තා දෙදෙනා ම සිටින බොහෝ පවුල් අවුල්. මේ තත්ත්වය මත ළමයි අනාරක්‍ෂිත වෙනවා. වැඩිහිටි දෙදෙනා අතර ලිංගික සබඳතා හීනවන විට තාත්තාගේ අවධානය බොහෝවිට මෝරාගෙන එන දරුවා වෙතට යොමු වෙනවා. මේ නිසා මව විදේශ රටක නොසිටියත් ලංකාවේ සිටියත් දරුවන් අපචාරයට ගොදුරු වන්න පුළුවන්.ළමා අපරාධකරුවන්ට එරෙහිව පවත්නා නීතිමය තත්ත්වය ගැන සඳහන් කළොත්...?නීතිමය කටයුතු අවසානයේ වරද ඔප්පු වූ පසු දඬුවම් ලබා දෙනවා. ස්ත්‍රී දූෂණයක් නම් බරපතළ වැඩ සහිතව අවුරුදු 20 දක්වා වූ සිර දඬුවමක් නියම වෙනවා. බරපතළ ලිංගික අපයෝජනයක් නම් එයත් බරපතළ වැඩ සහිතව අවුරුදු 20 දක්වා වූ සිර දඬුවමක් ලබා දෙන්න පුළුවන්. ලිංගික හිරිහැරයකට බරපතළ වැඩ සහිතව උපරිම වසර 5 දක්වා සිර දඬුවමකට යටත් කෙරෙනවා. මේ සම්බන්ධ පවත්නා නීතිය වසර 200 ක් පමණ පැරැණියි. 1898 සාක්ෂි නීතිය තමයි අපි තවමත් භාවිත කරන්නේ. ළමා අපචාර සම්බන්ධ නීති 1996 සංශෝධනය වී වර්ධනය වූ බව ඇත්තයි.නමුත් තවමත් පැමිණිල්ල සාධාරණ සැකයෙන් ඔබ්බට ඔප්පු කළ යුතුයි. අපේ රටේ ආණ්ඩුක්‍රම ව්‍යවස්ථාවට අනුව ඕනෑම පුද්ගලයෙක් නිර්දෝෂියි කියලා අනුමැතියක් තියෙනවා. සැම විටම සැකයේ වාසිය විත්තිකරුට ලැබෙනවා.ළමා අපරාධ වැඩිවීමක් දකින්නට පුළුවන් නාගරිකවද? ග්‍රාමීයවද?ඇත්තටම නාගරිකව ළමා අපචාරවල වාර්තාවීම අඩුයි. නිදැල්ලේ හැසිරීමට ඇති අවකාශය වැඩිවීම, අහුමුළු වැඩිවීම මත ගම්බද ප්‍රදේශවල අපරාධයන්ගේ වැඩිවීමේ ප්‍රවණතාවක් දකිනවා. එසේම ස්ත්‍රී දූෂණ හා බරපතළ ලිංගික අපයෝජනවල වැඩිවීමක් ද පවතිනවා.ළමා අපචාර වින්දිතයන්ට නීතිමය පිළිසරණක් ලබන්න කොපමණ කාලයක් බලා සිටිය යුතුද?මේ නඩු විසඳීම් කරන්නේ මහාධිකරණයේ. ලංකාව පුරා මහාධිකරණ 25 කට ආසන්න සංඛ්‍යාවක් තියෙනවා. මේ මහාධිකරණවල නඩු 1000 කට ආසන්න සංඛ්‍යාවක් ගොඩගැසී තියෙනවා. මෙයින් සියයට 40 – 50 ක් ළමා අපචාර සම්බන්ධ නඩුයි. මේ නිසා සාමාන්‍යයෙන් අපචාර නඩුවකට තීන්දුවක් දෙන්න වසර 10 කට අධික කාලයක් ගතවෙනවා. ශ්‍රී ලංකා රූපවාහිනී සංස්ථාවේ සභාපතිප්‍රවීණ මාධ්‍යවේදී මොහාන් සමරනායකජනමාධ්‍යයෙන් අපේක්ෂිත කාර්යභාරය තොරතුරු සන්නිවේදනයයි. ඉන් අදහස් වන්නේ රටක ජීවත්වන ජනතාවට තම දේශපාලන, ආර්ථික, සාමාජයීය තීරණ ගැනීමට ඉවහල් වන කරුණු දැනගැනීමට ඇති අයිතියයි. එසේම දේශපාලන, ආර්ථික, සමාජයීය වශයෙන් බලපෑම් ඇතිකරන තොරතුරු හඳුනාගෙන එක්රැස් කර බෙදාහැරිම ජනමාධ්‍ය සතු කාර්යභාරයක් වෙනවා. මෙය සාමූහික සමාජයක ජීවත්වන මිනිසාගේ අවශ්‍යතාවක්. තම ලෝකයේ, රටේ ගමේ, නගරයේ සිදුවන්නේ කුමක්දැයි දැනගැනීමේ අයිතිය ජනමාධ්‍ය හරහා ජනතාව බලාපොරොත්තු වෙනවා. තම ගමේ නගරයේ අපයෝජනයක්, අපරාධයක් හෝ ස්ත්‍රී දූෂණයක් සිදුවුණා නම් තම ජීවන රටාව හැඩගස්වා ගැනීමට ජනතාවට ඒ තොරතුරු දැනගැනීමේ අයිතිය තියෙනවා. රටේ අපරාධ වැඩි වන විට ඒවා ජනමාධ්‍ය මඟින් දැනගෙන ඊට අනුරූප වන ලෙස ජීවිත හැඩගස්වා ගැනීමට ඉන් හැකිවෙනවා. මේ නිසා ජනමාධ්‍ය අපරාධ වාර්තාකරණය අවශ්‍යයි.නමුත් ගැටලුවකට තියෙන්නේ අපරාධ, දූෂණ මෙන්ම විවිධ අපයෝජන මාධ්‍ය හරහා වාර්තා කරන ස්වභාවයයි. මාධ්‍යයට ස්ත්‍රී දුෂණ, අපරාධ, අපයෝජන ආදිය මම මුලින් කියූ ආකාරයට වාර්තා කරන්න පුළුවන්. එසේත් නැතිනම් තවත් මාධ්‍යයකට පුළුවන් ඒවා වීර ක්‍රියා ලෙස හුවා දක්වන්න. තවත් මාධ්‍යයකට පුළුවන් කෙනෙක් පොළඹවන ආකාරයට වාර්තා කරන්න. විකාශය කරන්න තවත් අය ස්ත්‍රී දූෂණයක් වාර්තා කරනවා රාගය අවුලන සුළු සිදුවීමක් ලෙස. තවත් අය ස්ත්‍රී දූෂණ ස්ත්‍රී වර්ගයා මුහුණ දෙන ඛේදවාචකයක් ලෙස පිළිකුල් සහගත ලෙස වාර්තා කරන්න පුළුවන්. මේ ආකාරයට හැඟීම්, රාගය, අවුලන සුළු අපරාධ වාර්තා කරණය රටකට ඉතාම අහිතකරයි.විවිධ වෙබ් අඩවි, මුද්‍රිත හා විද්යුත් මාධ්‍ය මේ දේ වාර්තා කරන්නේ පාඨකයන් දිනාගැනීමට විය හැකියි. ඔවුන් ඉතාම බාල ආකාරයෙන් පහත් අභිරුචියකින් මේ වාර්තා කිරීම් නිසා රටට වන්නේ මහත් විපත්තියකි.ජනමාධ්‍ය කවදාවත් නොවූ ආකාරයකට තරගකාරියි. ඔවුන්ගේ වාර්තා කරණයත් ඒ වගේම තරගකාරියි. අනිත් අය අබිබවා යාමෙන්ඹඥ චපඥ බඩඥ ටඪපඵබ යන අදහස ඉස්මතු කරන්න මේ අපරාධ විවිධ ආකාරයෙන් වාර්තා කරනවා. මේ නිසා බාල ගණයේ උපක්‍රම හරහා මේ දේවල් වාර්තාකරණයේ යෙදීමෙන් සමාජයට අයහපතක් සිදුවෙනවා.මේ වාර්තා කරණයෙහිලා විවිධ පුද්ගලයින්ගේ මානසිකත්වයත් හේතු වෙනවා. සමහර විට ඔවුන්ට ද එයින් අමුතු වින්දනයක් ලැබෙන්නට පුළුවන්. මේ හරහා තම වුවමනා සන්තර්පණය කරගන්නට පුළුවන්. මේ නිසා මේ ආකාරයෙන් අපරාධ, අපයෝජන මෙන්ම දූෂණ ආදිය වාර්තා කිරීමේදී එහි වාර්තා කරන ස්වභාවය අනුව එමඟින් වන බලපෑමත් අහිතකර විය හැකියි. යුනෙස්කෝ සංවිධානය මෙන් ම විවිධ සමාජ විද්‍යාඥයින් ද මේ කරුණ වඩාත් හොඳින් තහවුරු කරනවා. එනම් අපරාධ ප්‍රචණ්ඩත්වය හා රාගය ඉස්මතු වන ආකාරයට වාර්තා කිරීම මඟින් එය සරල සාමාන්‍ය දෙයක් ලෙස සමාජයේ ස්ථාපිත වන බව.සංවාද සටහන්සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af1207083</link>
    <topic>ජෝතිට හූ කියද්දී ශාස්ත්‍රීය පිටුවට ගත්තෙමි</topic>
    <author>- කසුරි</author>
    <content>පසුගිය තිස් අවුරුදු මාධ්‍ය ජීවිතයේ ලියූ සටහනක් නැවත පුවත්පතේ පළ කිරීමේ ඉතිහාසයක් මට නැහැ. එහෙත් මෙවර ම සිතෙහි ඇතුළත් කරන්නේ ගියවර රසඳුන කලාපයේ පළ වූ සටහනමයි. ජෝතිපාල වෙනුවෙන් තැබූ ඒ සටහනේ රස තවත් සියක් වාරයක් තැබුවත් අඩු නොවන බව ම සිත මට කියයි.එහෙත් ඒ සටහනට ඇතුළත් නොවූ තවත් දෙයක් මෙහි සටහන් කරන්නට මට සිතේ. ජෝතිගේ වචනවලින් ම සටහන් කළොත් එය මෙසේය.”මල්ලි ඒගොල්ලන්ගේ සින්දුවල තියෙන්නේ මානව හිතවාදය. අපේ සින්දුවල තියෙන්නේ ආලය. හැබැයි මල්ලි ඒගොල්ලො ස්ටේජ් එකට නඟින්නේ නෑ ලියුම් කවරේ නැත්නම්. ලියුම් කවරේ බර අඩුවුණොත් සින්දු කියන්නේ නෑ. මල්ලි අපි, අපේ සින්දුවල මානව හිතවාදය නෑ, තියෙන්නේ ආලය, ප්‍රේමය තමයි. හැබැයි විසිල් එකයි චියර් එකයි දෙනවා නම් ලියුම් කවරේ බල්ලට දාලා අපි එළිවෙනකන් සින්දු කියනවා. ඒගොල්ලන්ගෙයි, අපෙයි වෙනස ඒකයි.”හැබැයි ජෝතිගේ සින්දු දෙක තුනක් පුරුදු පුහුණු වී ඇති කොල්ලන් කුරුට්ටන් ලියුම් කවරයේ බර අඩු නම් වේදිකාවට නොනඟින බව ජෝති දන්නවා නම් මිනීවළේ සිට මේ ගී පදය නැවත ගයනු ඇත.එහෙම කළොත් යම්කිසි දවසක මෙමාහමුවන්නෙ ඔබට මේ මගෙ මළකඳතමාජෝති මේ ගී දෙපදය වෙනත් අරුතකින් ගයනු ඇත.පුංචි කාලෙ ඉඳල මං ජෝතිපාලගේ සිංදුවලට හරිම ආසයි. සිරියමෙ සාරා සිංදුව අපි ඉස්කෝලෙ ළමයි හැටියට චාරිකා යනකොට බස් එකේ අන්තිම සීට් එකේ ඉඳගෙන ගායනා කරන හැටි මට අද වගේ මතකයි.ඉස්කෝලෙන් අස්වෙලා අපි තරුණයෝ හැටියට බයිස්කෝප් බලන කාලෙ ‘සුහද දිවි පිදුම’, ‘සුවිනීත ලාලනී’ වගේ චිත්‍රපටවල ජෝතිගේ කටහඬ අපි අහගෙන හිටියෙ පුදුමාකාර ආසාවකින්.‘මා පැතුදේ කෝ...’, ‘ඔයා හොරෙන් හොරෙන් යන්නෙ මට පාඩුවෙයි..’ වගේ සිංදු අපේ තොල් අග නිතරම රැව් දුන්නා.ඊට පස්සෙ කාලෙක ‘චන්දන ඇල්ලෙන් නාලා...’ වගේ වෙනම ආරෙක සිංදු ඇහෙන්න පටන් ගත්තා.ඒත් කවදාවත් මට හිතුණෙ නැහැ ජෝතිපාලව මට දකින්න ලැබෙයි කියල. ඊට පස්සෙ කාලෙක සංගීත සංදර්ශනවල මම ඈත තියා ජෝතිපාලව දැකල තියෙනවා. ඒ වුණත් මම හිතුවෙ නෑ කවදාවත් ජෝතිපාලත් එක්ක මුහුණට මුහුණ දීලා කතා කරන්න නම් හම්බ වෙයි කියල.ඒක මගේ ජීවිතයේ සිහිනයක් වෙලා තිබුණා. ඒත් දිවයින ඉරිදා සංග්‍රහයට සම්බන්ධ වුණාට පස්සෙ ඒ සිහිනය සැබෑ වුණු දවසක් ආවා.ඒ දවස මට වගේ ම ජෝතිපාලටත් අපූරු දවසක් වුණා. ඒ වෙනකොට මම දිවයින ඉරිදා සංග්‍රහයේ ශාස්ත්‍රීය පිටුවකට ‘කාලීන සංවාද’ නමින් දීර්ඝ ලිපි පෙළක් සම්පාදනය කරමින් සිටියේ. එය සෑම ක්ෂේත්‍රයකම කලාකරුවන් සමඟ කළ සම්මුඛ සාකච්ඡා ඇසුරින් සකස් කළ විශේෂාංග ලිපි වලින් සමන්විත වූවක්.නළු නිළියන්, ගායක ගායිකාවන් සංගීතඥයන් ලේඛක ලේඛිකාවන් සිනමාවේදීන්, වේදිනියන් ආදී සියලුම කලා ශිල්පීන් ශිල්පිනියන් මගේ ලිපි පෙළට සම්බන්ධ වුණා.එය කිසිදු භේදයකින් තොරව සම්පාදනය කළ ලිපි පෙළක්.ආචාර්ය පණ්ඩිත් අමරදේවගේ සිට නිහාල් නෙල්සන් දක්වාත් ආචාර්ය ලෙස්ටර් ජේම්ස් පීරිස්ගේ සිට නීල් රූපසිංහ දක්වාත් ආදී වශයෙන් සමස්ත කලා ක්ෂේත්‍රයම මගේ ලිපි පෙළට හසුකර ගැනීමට මා උත්සාහ කළා.ශාස්ත්‍රීය ගායකයන් වූ බී. වික්ටර් පෙරේරා, පී.වී. නන්දසිරි වැනි ශිල්පීන්ට දුන් ඉඩකඩම නිහාල් නෙල්සන්ට සහ ජෝතිපාල වැන්නන්ටත් මා ලබා දුන්නේ ඒ නිසයි.මා විශ්වාස කරන පරිදි ඉරිදා පුවත්පතක ශාස්ත්‍රීය අතිරේකයක, රාගධාරී ශාස්ත්‍රීය ගායකයන් සමඟ හරි හරියට තම අදහස් ප්‍රකාශ කිරීමට ජෝතිපාලට අවස්ථාවක් ලැබූ පළමු සහ එකම අවස්ථාව යැයි අදටත් මා විශ්වාස කරනවා.එදා මාලිගාවත්තේ ඔහුගේ තට්ටු නිවාසයේ කාමරයේදී මගෙන් ආන්දෝලනාත්මක සහ තීරණාත්මක ප්‍රශ්නයක් ඇසුවා. ඒක පසු කලෙක කලා ක්ෂේත්‍රය පුරා ම විශාල ආන්දෝලනයක් ඇති කළා.“මල්ලී... ඒ ගොල්ලො ප්‍රබුද්ධ නම් අපි කවුද...”මේ ප්‍රශ්නයට එදා මම නිරුත්තර වුණා. මම එක එක උත්තර දුන්නා. ඒ හැම උත්තරයකටම ජෝතිපාල සිනාසුණා. අන්තිමේ ජෝතිපාල කිව්වා “නෑ මල්ලී ඒ ගොල්ලෝ ප්‍රබුද්ධ නම් අපි පීචං ගායකයෝ” කියලා. එහෙම කියල ඔහු හිනාවුණා.ඊළඟ සතියේ පත්තරේ විශාල අකුරින් එය පළවුණා. විශාල ආන්දෝලනයක් ඇති වුණා.ප්‍රබුද්ධ පීචං වාදය ඇති වුණේ ඒ විදියට. නිහාල් නෙල්සන් ලියලා එව්වා, ‘ජෝතිපාලට පිස්සු...! ඒගොල්ලො ප්‍රබුද්ධ නම් ජෝතිපාල සුප්‍රබුද්ධයි...! කියල නිහාල් නෙල්සන් ලියලා එව්වා.ඇත්තටම නිහාල් නෙල්සන්ගේ ඒ ප්‍රකාශයේ යම් පමණක සත්‍යතාවයක් තිබෙන බව රියැලිටි සංගීත ප්‍රසංග මාලාව දෙස බලනවිට අපට හිතෙනවා.ජෝතිපාල නැත්නම් අද රියැලිටි ගීත ප්‍රසංග කලාවක් නැහැ. ජීවත්වුණු ජෝතිපාලට වඩා මිය ගිය ජෝතිපාල ජනප්‍රියයි.සැබවින් ම ඔහු පීචං ගායකයෙක් නොවෙයි.අද ඔහුගේ ගීත වලින් සාමාන්‍ය කොල්ලන් කුරුට්ටන් මිලියන ගණන් මුදල් හම්බ කළත් එදා මාලිගාවත්ත කාමරයේදී ඡායාරූප ශිල්පී ගාමිණී මෙන්ඩිස් ඡායාරූපයක් ගැනීමට සැරසුණු මොහොතේ ජෝති කළ ප්‍රකාශයක් මට කඳුළින් මෙසේ සටහන් කරන්නට සිතෙනවා.“ගාමිණී මචං! පිංතූරයක් ගන්න උඹ වෙන දවසක වරෙන්. පත්තරේ පිංතූරයකට ගැළපෙන කමිසයක් අද මා ගාව නැහැ...- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af1207084</link>
    <topic>සිරගෙදර කියන්නේ අත්දැකීම් බහුල තැනක්</topic>
    <author>ඉනෝකා සමරවික්‍රම</author>
    <content>සිපිරි ගෙයක වසර හයක් ලියූ චාල්ස් දයානන්ද කියයිප්‍රවීණ චිත්‍ර ශිල්පී චාල්ස් දයානන්දයන් විසින් තම අත්දැකීම් ඇසුරෙන් ලියන ලද “සිපිරිගෙයක වසර හයක්” කෘතිය මේ මස 14 දා පෙරවරු 10ට කොළඹ මහජන පුස්තකාලයේදී එළිදැක්වේ. එමෙන්ම ඔහු විසින් සිපිරිගෙදර දී නිර්මාණය කරන ලද සිතුවම් රැසක් ද මෙහිදී ප්‍රදර්ශනය කැරේ. මේ කතාබහ ඒ වෙනුවෙනි.චාල්ස් දුටු එල්ලුම් ගහසිරගෙවල් තිබෙන්නේ මිනිසුන්ට යාමට බව සැබෑවකි. එනිසාම වැරදිකරුවෝ සිරගතවෙති. එහිම පුනරුත්ථාපනය වී යළිත් සමාජගත වෙති. ඇතැමෙක් යළි යළිත් සිරගත වෙති. ඇතැමෙක් ජීවිතාන්තය දක්වාම සිරගෙදර සිටිති. මේ කොහොම වුණත් ‘හිරේ’ ගිය සමහරු තමන් ‘හිරේ’ ගොස් පැමිණි බව පවසන්නේ මහත් උජාරුවෙනි. එහෙත් සය වසරක් සිරගතව සිට පැමිණ වසර ගණනාවක් ගිය ද ඔහුම කියන තුරු ඒ පිළිබඳව හාංකවිසියක්වත් නොදන්නා සමහරු ද මේ අතර සිටිති. ප්‍රවීණ චිත්‍ර ශිල්පී චාල්ස් දයානන්ද ද එවැන්නෙකි.ඔහු පසුගිය දිනෙක සිළුමිණ කර්තෘ මණ්ඩලයට ගොඩවැදුණේය. ඒ ‘සිපිරිගෙදර වසර හයක්’ නම් හිරකරුවකුගේ මතක සටහන් සහ හිරගෙදරදී ඇඳි සිතුවම් නම් කෘතිය ද අතැතිවය. ඔබ හිරේ හිටියද? පොත එහෙන් මෙහෙන් පෙරලා බැලූ මම ඔහුගෙන් ඇසුවෙමි.”ඔව් මම වසර හයක් මැගසින්, බෝගම්බර, අනුරාධපුර හා කොළඹ රිමාන්ඩ් බන්ධනාගාරවල හිටියා. කවුරුවත් ඒ ගැන දන්නේ නැහැ. මට එහෙම පම්පෝරි ගහන්න හෝ ඒ තුළින් මතුවෙන්න වුවමනාවක් තිබුණෙත් නැහැ.චාල්ස් දයානන්දයන් පැවසුවේය.චාල්ස් දයානන්දයන් කොහොමද හිරගෙදරට ගියේ? මොකක්ද ඔහු කළ වරද?කොළඹ විශ්වවිද්‍යාලයේ ඉගෙන ගන්නා සමයේ එනම් 1971 කැරැල්ල සමයේදී ඔහුට සිරගත වන්නට සිදුවිය.”හිරේ ඉන්දැද්දි හැම මාසෙක වගේ මගෙ අම්මා මා බලන්න ආවා. හිරගත වුණා කියලා මං මගෙ හැකියාවන් මොට කරගන්න ගියේ නැහැ. මං හිරගෙදරදි චිත්‍ර ඇන්දා. ඒ වගේම බොහෝ අත්දැකීම් ලැබුවා. මං වසර ගණනක් රාජ්‍ය සේවයේ හිටියේ. මම හිරගෙදරදි ලැබූ අත්දැකීම් පිළිබඳව ලියන්නට වුමනාව තිබුණා. ඒත් මං ඒ හැම දේම ලියන්න විශ්‍රාම ගන්න තුරුම හිටියා.”සිරගතව සිට නිදහස් වූ පසු ඔහු යළිත් සිය අධ්‍යාපන කටයුතුවල නියැළුණේය. මුලින්ම ගුරුවරයකු ලෙස රාජ්‍ය සේවයට බැඳුණු ඔහු පසුකාලීනව ගිරාගම සෞන්දර්ය විද්‍යාපීඨයේ ජ්‍යෙෂ්ඨ කථිකාචාර්ය වරයකු ලෙස වසර පහළොවක් ද ශ්‍රී ලංකා කලා මණ්ඩලයේ සභාපතිවරයා ලෙසින් ද, නැඟෙනහිර පළාතේ සෞන්දර්ය අධ්‍යක්ෂ ලෙසින් ද කටයුතු කළේය.”මට හැම විටම අවශ්‍ය වුණේ ස්වාධීන කලාකරුවකු ලෙස මගේම ගමනක් යන්න. යම් යම් දේශපාලන කඳවුරුවලට මා අයත් බවට හංවඩු ගැහෙන්න මට අවශ්‍ය වුණේ නැහැ. ඒ නිසයි මා විශ්‍රාම ගියාට පසුව මේ කෘතිය කළේ.ඔබ සිරගත වන විට වයස කීයක් විතර ඇද්ද?මට ඒ කාලේ අවුරුදු විසිදෙකක් විතර ඇති. දැන් මගේ වයස අවුරුදු හැටදෙකයි. මම බෝගම්බර ඉන්න කාලෙදි මට බොහෝ අපරාධකාරයෝ මුණගැසුනා. ඒ කාලේ බෝගම්බර හිරගෙදර රැඳවියන් දාහක් විතර ඉන්න ඇති. මට මතකයි පස්දෙනෙකු එල්ලා මරනවා. ඒ එල්ලා මරපු අය අතර මරු සිරා සිටියා. මරු සිරා කියන්නේ බොහොම කෙසඟ අහිංසක පෙනුම තියෙන පුද්ගලයෙක්. මේ කාලේ මංකොල්ලකාරයෝ, හොරු, ස්ත්‍රී දූෂකයෝ, අපරාධකරුවෝ හිටිය. මම ඔය හැම ජාතියකම කෙනක්වම ඇසුරු කළා. ඒ ඇසුරු කිරීමෙන් මං අවබෝධ කරගත් දෙයක් තමයි අපරාධකාරයෝ කියන්නේ කළු චරිත නෙමෙයි. ඔවුන් අපි සමාජයෙන් පලවා හැරිය යුතු නැහැ. ඔවුන් තුළ ඉතා හොඳ ගතිගුණ තිබුණා. ඒ කාලේ හිරගෙදර හිටපු අනෙක් සිරකරුවන් දේශපාලන හිරකරුවන් දිහා බැලුවේ ඉතා ගෞරවණීය විදිහට.හිරගෙදරදි මට හමුවුණ සුවිශේෂ චරිත තමයි මරුසිරා, ද්විත්ව ඝාතන මිනීමැරුම් නඩුවකට හිරේ ආ පොලොන්නරුවේ සුමතිපාල වගේ අය. සුමතිපාල කියන්නේ තුන්වරක්ම මරණයෙන් බේරුණ කෙනෙක්.”හිරගෙදර කෙනකු එල්ලා මරණ දවස අනෙක් රැඳවියන්ට අතිශය ශෝකාකූල දවසකි. ඒ දවසේ ඇති පාළු මූසල බව පිළිබඳව චාල්ස් දයානන්දයන් මෙසේ ලියයි.”අප නිහඬතාවයට කන්දීගෙන පෝරකයේ ලෑලි දොරවල් දෙපසට කඩා වැටෙන හඬට කන්දීගෙන සිටිමු. පෝරකය ඇත්තේ අප සිටින තැනට යාර කිහිපයක් ඈතින් බැවින් එම ශබ්දය ඇසෙන්නට පුළුවන. පෙරවරු 8.05 වන විට සියල්ල අවසන් වේ. ඉන්පසු අප ජනෙල්වල එල්ලී පිටත බලා සිටිමු. ඒ මළකඳ ඔසවාගෙන යන වේදනාබර දර්ශනය නැරඹීමටය. එය අපට පෙනේ. සුදු රෙද්දකින් වසා ඇති නිශ්චල සිරුර එසේ තිබියදී හිස සෙලවි සෙලවී මළකඳ ගෙන යන අයුරු මට තවමත් මැවී පෙනේ. එල්ලා මැරූ ඒ පස්දෙනාගේම මළකඳන් ගෙන යන සැටි මම දුටුවෙමි.”(පිටුව 118)එකල බෝගම්බර සිටි සුවිශේෂ චරිත ගණනාවක් පිළිබඳව සිපිරිගෙයක වසර හයක් පොතෙහි ඇතුළත්ය. ඔහුගේ මෙම කෘතියෙහි විශේෂත්වය වන්නෙ හිරගෙදර උපසංස්කෘති, හිරගෙදර භාෂාව පිළිබඳව ද විශේෂයෙන් සඳහන් කර තිබීමය.පොළොන්නරුවේ සුමතිපාල පිළිබඳව චාල්ස් දයානන්දට හොඳ හැටි මතකය.පොළොන්නරුව ප්‍රදේශයේ ද්විත්ව මිනීමැරුමකට මරණ දඬුවම ලැබුව සුමතිපාල ගැන අපේ ඒ තරම් අවධානයක් තිබුණේ නැහැ. ඒ වුණාට යම් අයෙක් එල්ලා මරණ දිනය ආවාට පසුව ඔහු ගැන සොයන්න උනන්දු වෙනවා. සුමතිපාල ගැන දැනගත්තෙත් ඒ විදිහට. සුමතිපාල මරන්න නියම වුණා. ඔහු වෙනුවෙන් අවසාන බණත් කියෙව්වා.ඒත් එල්ලා මරන්න නියමිත දිනට පෙර දින මධ්‍යම රාත්‍රි ආ දුරකථන ඇමතුමකින් එය වැළකුණා. ඊට පසුත් එවැනිම දෙයක් සිදුවුණා. ඒ දෙවතාවෙත් සුමති බේරුණා. තුන්වන වතාවේ සුමතිපාල එල්ලා මරන්න නියමිත දිනට පෙර දින රාත්‍රියේ දුරකථන ඇමතුම ආවේ නැහැ. පාන්දර එකට දෙකට විතර හිරගෙදර ඇතුළේ විශාල ගාලගෝට්ටියක් ඇහුණා. සුමතිපාල බෙලෙක් පිඟානෙන් බෙල්ල හා බඩ කපාගෙන රෝහල්ගත කර තිබුණා. නමුත් ඔහු ඉන් මැරුණේ නැහැ. රෝහලෙන් ඔහුට ප්‍රතිකාර කර තිබුණා. එදින උදේ ඔහුව එල්ලා මරන්න ගෙන තිබුණ තීන්දුව වෙනස් කර තිබුණේ නැහැ. ඒ වෙනකොට කොළඹ මූලස්ථානය හිරකරු පිළිබඳව දැනුවත් කර තිබී තියෙනවා. එතැනින් කියා ඇත්තේ සිරකරුව රෝහලින් ගෙනැවිත් එල්ලා මරණ ලෙසයි. නමුත් අදාළ වෛද්‍යවරු පවසා ඇත්තේ ඔහු රෝගියකු නිසා ඔහු සුව වනතුරු බන්ධනාගාර නිලධාරීන්ට බාරදිය නොහැකි බවයි. ඒ අනුව මරණීය දණ්ඩන තීරණය කල්ගියා. සුමතිපාල කාලයක් යනතුරු බන්ධනාගාර රෝහලේ ප්‍රතිකාර ලැබුවා. ඊට මාස කිහිපයකට පස්සේ ජනරජ දිනය නිමිත්තෙන් සියලු මරණීය දණ්ඩනය නියම වූ සිරකරුවන්ට පොදු සමාවක් ලැබුණා. ඊට කාලෙකට පස්සේ ඔහු නිදහස ලැබුවා. ඔහු කෙන්ට් ෆාම්, ඩොලර් ෆාම්වල වගා කටයුතු කරමින් සිටියා. නමුත් යුද්ධ කාලේ කොටි ත්‍රස්තවාදීන් ඒ කඳවුරුවලට ගහපු වෙලාවේ සුමතිපාල ඇත්තටම මැරුණා.චාල්ස් දයානන්ද අතීතය සිහිපත් කරමින් පවසයි.මරණ හතරකින් දිවි ගලවා ගත් සුමතිපාල පිළිබඳව තම කෘතියෙහි සඳහන් කරන ඔහු සුමතිපාල රෝගීව සිටියදී හමුවූ අයුරු හා ඔහු මියයාමට තැත්කිරීම පිළිබඳව කියූ දෑ මෙසේ ලියයි.”කැපුම් පාරවල් ගෙල තුළටම ගොස් ඇති නිසා ඔහුගේ හඬ බැරෑන්ඩි ස්වභාවයක් ගෙන තිබුණි. ඔහු යටි උගුරෙන් අමාරුවෙන් කථා කරමින් මෙසේ කී බව මට මතකය.”මම මැරෙන්න හිතාගෙන බඩ කපා ගත්තා. ඇතුළට අතදාලා බඩවැල් එළියට ගෙන කැපුවා. බඩ ඇතුළට අතදාපුවාම හරිම රස්නයක් දැනෙනවා. බඩවැල් පාන්කඩ වගේ කැපුනෙම නෑ ඊට පස්සේ මම බෙල්ල කපා ගත්තා. ටිකක් වෙලා යනකොට මට දැනුණා මම මැරුණා කියලා.”(පිටුව 127)හිරගෙදරදී සිදුවූ එවැනි ඛේදනීය දේ පිළිබඳව මෙන්ම තවත් බොහෝ තොරතුරු ඔහුගේ කෘතියේ ඇතුළත්ය.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af1207085</link>
    <topic>අපචාර මර්දනය සමාජ වගකීමක්</topic>
    <author>සාකච්ඡා කෙළේ රමණී සුබසිංහ</author>
    <content>කැලණිය විශ්ව විද්‍යාලයේ සංස්කෘත භාෂා අධ්‍යයන අංශයේ මහාචාර්යරාජකීය පණ්ඩිත ඉඳුරාගාරේ ධම්මරතන හිමිදීර්ඝ කාලයක් පුරා ලාංකේය ජන සමාජය සාරධර්ම සුරැකුණු උදාර සංස්කෘතියකට හිමිකම් කීවත්, වර්තමානයේ දිනෙන් දින වර්ධනය වන අපරාධ හමුවේ සමස්ත සමාජයම එක්තරා අභියෝගයකට මුහුණ දී සිටිනවා. විශේෂයෙන් ලංකාවේ පමණක් නොවෙයි. මුළු ලෝකයේම ළමා අපචාර, අපරාධ මුල්තැනට ඇවිත්. කාලාන්තරයක් තිස්සේ අඩුවැඩි වශයෙන් පැවත ආ විවිධ අඩුපාඩු ඊට ප්‍රධාන හේතු සාධක වෙනවා. විශේෂයෙන් අපේ අධ්‍යාපන ක්‍රම විද්‍යාවේ විශාල ගැටලුවක් තිබෙනවා. ඉගැන්වීම කියලා අපි හඳුනාගෙන තිබෙන්නේ දත්ත ඉගැන්වීමයි. සාමාන්‍යයෙන් ඉගෙනුම ලබන දරුවා හඳුන්වන්නේ ශිෂ්‍යයා හැටියට. ඒ ශික්ෂණය ලබන්නා යන අර්ථයෙන්. අධ්‍යාපනයෙන් විය යුත්තේ දරුවා කෙරෙහි ඒ ශික්ෂණය ඇති කිරීමයි. ඒ හැර දත්ත ඉගැන්වීමෙන් පමණක් පෞරුෂයෙන්, හික්මීමෙන් යුතු පුරවැසියෙක් බිහි කළ නොහැකියි.අද වන විට ළමා පරපුර වගේ ම තරුණ තරුණියන්, වැඩිහිටියන් වැඩි පිරිසක් අවධානය යොමු කරන්නේ සමෙන් උඩ තිබෙන ශරීරයට. පැහැය, පෙනුම, තොල් නියවල අලංකාරය, කේශ කලාපය, රූපලාවණ්‍ය ක්‍රම, ඇඳුම් පැලඳුම් ආදිය ගැන වැඩි වැඩියෙන් කතාබහ කරනවා. ඉගෙන ගන්නා මුවාවෙන් පාසල් අධ්‍යාපනයට අමතරව බාහිර පන්තිවලට සහභාගි වන දරුවන් ඉගෙන ගන්නා දේට වඩා බාහිර ඔපයට වැඩි අවධානයක් යොමු කරනවා. සාමාන්‍යයෙන් ශරීරය කොටස් තුනක් යටතේ වර්ග කරන්න පුළුවන්. සමෙන් උඩ ශරිරය, සමෙන් ඇතුළත ශරීරය හා සිතිවිලි ශරීරය යනුවෙන්. අධ්‍යාපනයේ දී වැඩියෙන් ඉලක්ක විය යුත්තේ මේ සිතිවිලි සමඟ බැඳුණු ශරීරයටයි. ඒත් බොහොමයක් දරුවන් එය වරද්දා ගන්නවා. ඒ දරුවන් ගේ ඇඳුම් පැලඳුම්, විලාසිතා, හැසිරීම් ගැන අම්මට තාත්තටවත් හැඟීමක්, දැනීමක් නෑ. ඒ නිසා අසංස්කෘතික ජන ප්‍රජාවක් නිර්මාණය වෙමින් පවතිනවා. යම් දෙයක් ගැන පැහැදිලිව, ගැඹුරින් සිතන්නට බැරි, මැදහත් සිතින් දරා ගන්නට බැරි පිරිසක් ලංකාව පුරාම බිහිවෙමින් සිටිනවා. අපචාර වැඩිවෙන්නේ වැඩිහිටියන් ගේ වගේම දරුවන්ගේත් ඒ අසංස්කෘතික පිළිවෙළ නිසා.මෑතකදී එක්තරා පාසලක පිරිමි දරුවෙක් පාසල අවසන් කරන්නට සීනුව හඬවන වෙලාවේ ‘හූ’ කියමින් බොහොම අසභ්‍ය විදිහට හැසිරුණා. පාසලක විනය කඩන එවැනි දරුවකුට සුදුසු දඬුවමක් නොදීමෙන් ඒ දරුවා විතරක් නෙමෙයි, පාසලේ අනෙක් දරුවොත් හදාගන්න බෑ. නියෝජ්‍ය විදුහල්පතිවරයා මේ දරුවාට දඬුවම් කළේ ඒ යහපත් චේතනාවෙන්. ඒත් අන්තිමට ළමා හිංසන නීති රීති යටතේ මේ ගුරුවරයාට සිරගත වන්නට පවා සිදුවුණා.ළමා හිංසනය පිළිබඳ සමහර නීති රීති අපේ රටට ගැළපෙන්නේ නෑ. කල්පිත ලෝකවල ජීවත්වන ඇතැම් පිරිස් පිටරටවල නීති රීති අකුරක් නෑර සිංහලයට පරිවර්තනය කරමින් අපේ රටටත් ඒ විදිහටම ආදේශ කරනවා.සාමාන්‍යයෙන් ගුරුවරයෙක් දරුවකුට දඬුවමක් දෙන්නේ ඒ දරුවා යහමඟට ගැනීමේ යහපත් අරමුණින්. පාසලේ දරුවන් තුළ ශික්ෂණයක් ඇති කිරීමේ බලාපොරොත්තුවෙන්. දරුවන් ශික්ෂණය කිරීමේ ක්‍රමෝපායයන් ළමා හිංසනයට අදාළ කරගැනීමෙන් හික්මීමක් ඇති දරුවෙක් නිර්මාණය කරන්නේ කෙලෙසද?ගුරුවරයෙක් දරුවා යහමඟට ගැනීමේ අරමුණින් වරදකදී යාන්තම් කන මිරිකුවත්, රවල බැලුවත් මානව හිමිකම් සම්බන්ධව වරදකරුවෙක් වෙන්න එය හේතුවක් කර ගන්න අයත් ඉන්නවා. ඒත් දරුවන් අපහරණය කරන සැබෑ නින්දිත අපරාධකරයාටත් ඒ ගුරුවරයාටත් ලැබෙන දඬුවම්වල වැඩි වෙනසක් නැති බවයි පෙනෙන්නේ. නීති රීති සම්පාදනයේ අඩු ලුහුඬුකම් තිබෙනවා. ඒවායේ සමබර බවක් නෑ. මේ වගේ අපරාධකාරයින් බිහිවෙන්න එය ප්‍රධාන හේතුවක්.අප කුඩා කල අපේ මවුපියන් වරද දුටු තැන අපට දඬුවම් කළා. ගුරුවරු දඬුවම් කළා. එසේ වරදින් මුදා නොගන්නට අද අප සමාජයේ මෙවැනි තැනක සිටින්නේ නෑ. සුළු වරදකටත් දරුවාට පහර දිය යුතු බව මෙතැනදී අදහස් කරන්නේ නෑ. දඬුවම් දිය යුතු තැන දඬුවම් දීම වැරදි නෑ. ළමා හිංසනයට එරෙහි විය යුත්තේ ඒ පදනම මතයි. ඒ හැර ළමා අයිතිවාසිකම් ගැන කියමින් පොත් පත්තරවල පිටු පිරෙව්වාට වැඩක් නෑ. නිවැරැදි පුරවැසියෙක් වෙලා සමාජයට පිවිසීමත් මානව අයිතිවාසිකමක්. දරුවන් ඒ තැනට ගන්නට සැබෑවටම උත්සාහ කරන අයට දඬුවම් දුන්නොත් ඇතිවන ප්‍රතිඵලය මොකක්ද?අවුරුදු 20 – 25 වයසේ පසුවන තරුණ මවුපියන්ගෙන් සමහරු ශරීරය ගැන, බාහිර ඔපය ගැන පමණක් සිතන අය. ජීවිතයේ යථා ස්වභාවය නොදකින අය. ඒ අය දරුවන් ගැන සැබෑ දයාවක්, අනුකම්පාවක් නෑ. ඒ තත්ත්වය තුළ පැහැදිලිවම ළමයි රක්ෂණය වන්නේ නෑ. පෝෂණය වන්නේ නෑ. අයාලේ හැදෙනවා. දරුවන් අපරාධකාරයින්ට ගොදුරු වන්නේ එහි ප්‍රතිඵලයක් ලෙසට. උදේට බඩකට පුරවලා දරුවා ළදරු පාසලට යැව්වට, පාසලට, බාහිර පන්තිවලට පිටත් කළාට එය ආදරය හෝ වගකීම් ඉටු කිරීමක් හෝ වන්නේ නෑ. දරුවන්ගේ ආරක්ෂාව ගැන වගකීමක් මවුපියන්ට තිබිය යුතුයි. ඒ වගකීම් ඉටු නොකරන මවුපියන්ට එරෙහිව කටයුතු කළ යුතුයි. ඒත් ඒ වගකීමට නීතියක් නෑ. තමන්ගේ වරද සඟවාගෙන ඇතැම් මව්පියන් දරුවන්ට මොන දේ වුණත් චෝදනා කරන්නේ ගුරුවරුන්ට. ගුරුවරියක් හෝ ගුරුවරයෙක් එක පන්තියක ළමයි විසිපහක් තිහක් පාලනය කරනවා. ඒත් මවකට පාලනය කරන්න වෙන්නේ බොහෝ විට ළමයි තුන්හතර දෙනෙක්. එහෙමත් නැතිනම් එක්කෙනක් දෙන්නෙක් විතරයි. ඒ වගේම ගුරුවරයා ළඟ දරුවා රැඳෙන්නේ පැය හයක පමණ කාලයක්. ඉතිරි කාලය ගෙවෙන්නේ මවුපියන් ළඟ. ඒ අනුව මවකට දරුවා ගැන වගකීම වැඩියි. එය නියම ලෙස ඉටු නොකරනවා නම් ඔවුන්ට අනිවාර්යයෙන්ම නීතියෙන් දඬුවම් ලබා දිය යුතුයි. අපචාර, අපරාධ, දූෂණ වැඩිවෙත්ම බොහොම දෙනෙක් චෝදනා කරන්නේ සමාජයට. සාරධර්ම පිරිහිලා, යහපත ගිලිහිලා, අයහපත වැඩිවෙලා ආදී වශයෙන්. ඒත් තමාගෙන් සමාජයට ඉටුවිය යුතු වගකීම් කොටස නිසියාකාරව ඉටු නොකර කිසිවෙකුට ඇඟිල්ල දිගු කිරීමෙන් පලක් නෑ. සමාජය ඒ තත්ත්වයෙන් ගොඩගන්නට නම් වැරැදි කරුවන්ට එරෙහිව දැඩි නීති ස්ථාපිත කළ යුතුයි. ස්ථාපිත කළ නීති අකුරටම ක්‍රියාත්මක කළ යුතුයි. මේ බලවතාය, මේ බලවතාගේ හිතවතාය, මේ ධනවතාය, කුලවතාය, ආදී වශයෙන් බෙදීමක් නොතිබිය යුතුයි. පොදුවේ සියලුම වැරැදි කරුවන්ට දඬුවම් ලබා දිය යුතුයි. ඒ වගේම රටේ අධ්‍යාපන පිළිවෙළ ක්‍රමවත්ව සැකසිය යුතුයි. මුලින් කී පරිදි එය දත්තවලට පමණක් සීමා නොවිය යුතුයි. ඒ අතරම සමාජය සබුද්ධික කළ යුතුයි. එනම් බුද්ධි සම්පන්න ජනසමාජයක් නිර්මාණය කළ යුතුයි.ඒ අතරම සමාජයේ ළමා අපරාධ, අපචාර අතීතයටත්, වර්මානයටත් පොදු සාධකයක් ලෙස වගකීම්වලින් කර අරින ඇතැමුන් ප්‍රකාශ කරනවා. අදට සාපේක්ෂව එදත් අපරාධ සිදුවූ නමුත් ඒවා ඒ සැටියෙන් ම මාධ්‍යයන් හි පළ නොවීම නිසා ජනතාව ඒ ගැන දැනුම්වත් නොවූ බව ඒ අය ගේ අදහසයි. මේවා වැරදි නිගමන. අතීතයේත් යම් යම් වැරැදි සිදුවන්නට ඇති. ඒත් අතීතයේ වැරැදි සිදු වූවා යැයි වර්තමානයේත් වැරැදි සිදුවිය යුතු නෑ.මෙසේ සිතමු. ශ්‍රී වික්‍රම රාජසිංහ රජ කාලේ, ඇහැළේපොළ නිලමේ ගේ කාලයේ දරුවන් වංගෙඩියට දමා කෙටීමට තරම් දරුණු සිදුවීම් තිබුණා. සමාජයක මෙවැනි අවාසනාවන්ත දේ තිබෙන්නට පුළුවන්. ඒත් අතිශයින් දුර්ලභ මෙවැනි සිද්ධියකින් එදා සමාජය ගැන තීරණය කළ නොහැකියි. අපේ අරමුණ අපරාධ අඩු ද වැඩි ද, එදාටත් අදටත් පොදු ද යන්න සෙවීම නොවෙයි. සමාජයේ අපරාධ සිදුවීමට ඇති ඉඩ ඇහිරීමයි. අපරාධකරුවන්ගෙන් අපේදරුවන් බේරා ගැනීමයි. අපරාධයක් වුණ ගමන් සමාජයේ වැඩි දෙනෙක් පුරුදු වී සිටින්නේ පොලීසියටම වරද පැටවීමටයි. පොලීසිවලත් රාජකාරි නිසියාකාරව ඉටු නොකරන පිරිස් නොසිටිනවා නෙවෙයි. ඒත් සියලුම නිලධාරීන් ඒ මට්ටමට ඇද දමා තමන්ගේ ඇඟ බේරා ගැනීම නොකළ යුතුයි. පහළ පොලිස් නිලධාරියාගෙන් යුක්තිය ඉටු නොවෙනවා නම් ඉහළ පොලිස් නිලධාරියෙක් වෙත යන්න පුළුවන්. අම්ම තාත්ත ගේ වගකීම හරියට ඉටු නොකර හැම තිස්සේ ම සමාජයට බැණ වැදුණට වැඩක් නෑ. දරුවන් විපතේ වැටෙනවාමයි. අනෙක් අතට වගකීම් ඉටුකරන මවුපියන් හැම දේටම අනුන්ට ඇඟිල්ල දිගු කරන්නෙත් නෑ. මවුපියන්ට දොස් නඟනවා නොවෙයි. තමන්ගේ ම උස් මහත් වෙච්ච දූවරු ආගාධයට ඇද දාන්න හිතාමතාම කටයුතු කරන අම්මලත් මේ සමාජයේ ඉන්නවා. ඒ සමෙන් උඩ ශරීරය ගැන පමණක් හිතන අම්මලා. මුදල් මත්තේ ම දුවන අම්මලා.එක්තරා පාසලක හොඳින් දන්නා හඳුනන විදුහල්පතිවරයෙක් සිටියා. තමන්ගේ ජීවිත කාලයෙන් වැඩිම කාලයක් එතුමා කැප කළේ දරුවන් වෙනුවෙන්. තමන්ගේ දරුවන්ගේ නොව රටේ දරුවන්ගේ ඇස් පාදන්නට. එතුමා ගෙදරටත් වඩා පාසලට ඇලුම් කළා. පසුගිය දවසක මේ පාසලේ ඉගෙන ගන්නා දැරියක් පාසලට නොගැළපෙන ලෙස විනය කඩ කරමින් හැසිරුණා. ගත සරසන ආභරණ පාසලට අකැප වුණත් ඇය මවගේත් අනුදැනුම ඇතිව මාල වළලු පැලඳුවා. විදුහල්පතිතුමා ඒ දැරිවිගේ ආභරණ ඉවත් කළා පමණයි. දියණිය ගේ කීම පිට ඒ මව පොලීසියට පැමිණිලි කළේ තවත් බොරු චෝදනා නඟමින්. අන්තිමේ දඬුවම් ලැබුණේ විදුහල්පතිවරයාට. අර දරුවා ඉගෙන ගත්ත පාඩම මොකක් ද? මේ සමාජය යන්නේ කොතැනට ද?ඇතැම් අවස්ථාවල යම් යම් සිදුවීම් පිළිබඳ වාර්තා කිරීමේ දී සමහර ජනමාධ්‍ය හැසිරෙන්නේ මාධ්‍ය ආචාර ධර්මවලට සම්පූර්ණයෙන්ම පටහැනි විදිහට. සමහර මාධ්‍ය ජනපි‍්‍රය චරිතවලට පහර දෙන්න සුළු ඉඩක් ලැබෙනතුරු බලාගෙන ඉන්නවා. වැරැදි කරන අය ගැන මිසක් වැරැදි නොකරන අය ගැන කතා කරන්නේ නෑ. මේ රටට, සමාජයට වැදගත් සේවාවන් ඉටු කරන ගුණ ගරුක පුද්ගලයින් මොනතරම් සිටිනවා ද? ඒ අයට බොහෝ මාධ්‍යවල ඉඩක් නෑ. ඉතින් අපේ දරුවන් ආදර්ශයට ගන්නේ කවුද? අපරාධකාරයින්. නිරන්තරයෙන් ම ඔවුන් අහන්නේ, දකින්නේ ඒ අය ගැන. අපරාධ ගැන.ඒ වගේම සමහර මාධ්‍යයන්හි විස්තරාත්මක අපරාධ වාර්තා කියවන, අපරාධ නොකරන අයටත් අපරාධයක් කරන්නට උත්තේජනයක් ලැබෙනවා. මුද්‍රිත මාධ්‍යවල වගේම විද්‍යුත් මාධ්‍යවලත් මේවාට නිදර්ශන ඕනෑ තරම් තිබෙනවා.පසුගිය කාලයේ එක්තරා පුවත්පතක මත්ද්‍රව්‍ය පිළිබඳ සවිස්තරාත්මකව ලිපියක් පළවුණා. ඡායාරූපත් සහිතව. ඒ ලිපියේ මුල සිට අගට මත්කුඩු භාවිත කරන හැටි, විවිධ මත්කුඩු වර්ග, මිලදී ගන්නා තැන්, ආනයනය කරන ආකාරය, සංසරණය වන හැටි, යම් හෙයකින් පොලීසිය අත්අඩංගුවට ගන්නට එනවා නම් ඉන් බේරී පලා යන හැටි සියල්ලම අන්තර්ගත වුණා. මත්කුඩු පාවිච්චියට ගන්නා හැටි ඡායාරූපයකින් පැහැදිලිව පෙන්වා දුන්නා. මත්ද්‍රව්‍ය විරෝධී මුවාවෙන් මේ කරන්නේ මත්ද්‍රව්‍යවලට පෙලඹවීමක් ඇති කිරීමයි. සමහර අපරාධත් ඒ විදිහට ඡායාරූප සහිතව වාර්තා වෙනවා. මාධ්‍ය ආචාර ධර්මවලට මොකද වුණේ. පැහැදිලිවම සමහර මාධ්‍යකරුවන්ට නිවැරැදි චින්තනයක් නෑ. ඔවුන් හැසිරෙන්නේ දිය සිඳී යන දිය කඩිති ඉහිනවා වගේ. ඉතින් සමාජයෙන් අපරාධ දුරු කරන්නේ කෙලෙස ද?රටේ සමහර ප්‍රධාන නගරවලට පෞද්ගලික පන්ති මුවාවෙන් එන ඇතැම් දරුවන් යම් යම් ස්ථානවල අශෝභන විදිහට හැසිරෙන ආකාරය ගැන විවිධ මත පළ වෙනවා. ඒ දරුවන් ගේ මවුපියන්ට පමණක් නොවෙයි නීතිය ක්‍රියාත්මක නොකිරීම ගැන පොලීසියටත් දරුවන් යහමඟ නොයැවීම ගැන ආගමික නායකයන්ටත් මහජනතාව වැරැදි කියනවා.හේනේ කුඹුරේ වැඩ කරන, රස්සාවට යන අම්මට තාත්තට දරුවන්ගේ පස්සෙන් යන යන තැන යා නොහැකියි. තමන් කළ යුතු දේ නොකළ යුතු දේ ගැන අම්ම තාත්තා දරුවන්ට ඕනෑතරම් අවවාද දෙනවා. ඒ අවවාද පිළිගන්නට, අධ්‍යාපනය ලබන කාලයේ අධ්‍යාපනයට මිස වෙනත් දේට යොමු නොවෙන්නට දරුවන් දැනගත යුතුයි. ඒ වගේම දරුවන් ගේ වැරැදි දකින මහජනතාවත් තමන්ගේ වගකීම ඉටු කළ යුතුයි. වරද සිදුවන්නේ කොතැන ද, කවර වෙලාවක ද, මොන විදිහට ද, කවුද යන තොරතුරු හරියටම නිවැරැදිව නිවැරැදි තැනට දැනුම් දෙනවා නම් වැරැදිකරුවන් නීතියේ රැහැනට හසුකර ගැනීම අපහසු නෑ. මේ රටට ඉටුවිය යුතු වගකීම් කොටසක් පොදුවේ මහජනතාවටත් තිබෙන බව අමතක නොකළ යුතුයි. රට හදන්නට දේශපාලකයන්ට, ආරක්ෂක අංශවලට, ආගමික නායකයන්ට, මාධ්‍යයට, අනෙක් හැම නිලධාරියකුටම වගේම පොදුවේ මහජනතාවටත් විශාල වගකීමක් තිබෙනවා. නෛතික බලයක් තිබෙනවා. එය හඳුනාගෙන, තමන්ගේ වගකීම හැමෝම හරියට ඉටු කරනවානම් අපරාධකරුවන්ට මේ සමාජයේ ඉඩක් ලැබෙන්නේ නෑ. දරුවන් අපහරණයට, අපචාරයට ලක්වෙන්නේත් නෑ.සාකච්ඡා කෙළේ රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af1207086</link>
    <topic>අපරාධ මර්දනය පිළිබඳ කොමිසමක් ඕනෑ</topic>
    <author>සංවාද සටහන</author>
    <content>ශ්‍රී ලංකා අමරපුර මහා සංඝ සභාවේ සභාපති අග්ග මහා පණ්ඩිතකොටුගොඩ ධම්මාවාස අනුනාහිමිදැන් අපට මුහුණ පාන්නට වෙලා තියෙන ලොකුම ප්‍රශ්නය මේ රටේ නැඟ එමින් තිබෙන අපරාධ රැල්ලයි. අපේ රටේ එක් අපරාධයක් ලෙස රිය අනතුරු නම් කරන්නත් පුළුවන්. ඊටත් වඩා දරුණු වර්ගයේ බොහෝ අපරාධ රැසක් දකින්න තිබෙනවා. ළමා අපචාර, ස්ත්‍රී දූෂණ, මංකොල්ලකෑම්, ඝාතන අද දිනපතාම අහන්න ලැබෙනවා.මීට ප්‍රධානම හේතුව ලෙස දකින්න පුළුවන් වෙන්නේ දණ්ඩනය නිසි අයුරින් ක්‍රියාත්මක නොවීමය. රජ කාලයේ උල තැබීම් වැනි දඬුවම් පවා දුන්නා. වධ බෙර ගහල වරදකාරයෙක් ප්‍රසිද්ධියේ අරගෙන ගිහින් උල තිබ්බ ඒක දැකපු කිසි කෙනෙක් ඒ වගේ වැරැදිවලට යොමු වුණේ නැහැ.අපරාධ සම්බන්ධව දීර්ඝ වර්ණනා ඉදිරිපත් කර තවත් අයට අපරාධ සඳහා මාර්ගය සකසා දීම ජනාමාධ්‍ය විසින් බැහැර කළ යුත්තක්. අපරාධ වාර්තා කරන අයුරින්ම ඒ සඳහා ලබා දුන් දඬුවම් එම අපරාධ නිසා සිදුවන සමාජ ව්‍යසනය ආදියටත් ජනමාධ්‍ය වැඩි අවධානයක් යොමු කළ යුතු වනවා.අපරාධයන් උදෙසා ලබාදෙන දඬුවම් ලිහිල් කිරීමත් අපරාධ වර්ධනයට අද හේතුවක් වෙලා. මරණීය දණ්ඩනය (එල්ලුම් ගහ) ඉවත් කිරීම නිසා තවත් අයකුගේ ජීවිතය නැති කිරීමට තිබූ බිය පහව ගිහින්. එක් අයෙක් ඝාතනය කළ විට ඝාතකයාටත් ඒ දඬුවම ලබා දිය යුතුයැයි එයින් අදහස් වන්නේ නැහැ.බුදු දහම පරම අවිහිංසාවාදී දහමක්. එසේ වුවත් දඬුවම රාජ නීතියට බුදු දහම වුවත් අනිසි ඇඟිලි ගැසීම් කර නැහැ.විශේෂයෙන් ම අප සලකා බැලුවහොත් බුදුරජාණන් වහන්සේ පිය රජාණන් වන සුද්ධෝදන රජුට හෝ කිසි දිනක වැරැදි කරන්නන්ට ලබා දෙන දඬුවම් ලිහිල් කරන්නැයි කියා නැහැ. ‘මම දැන් සම්මා සම්බුද්ධයි, පරම අවිහිංසාවාදීයි. මාගේ ශාසනයේ දඬුවම් පැනවීම ගැන මෙවැනි දේ දක්වා තිබෙනවා. එම නිසා ඔබතුමන් මේ අයුරින් දඬුවම් ලිහිල් කළ යුතුයි’ යනුවෙන් බුදුරජාණන් වහන්සේටත් වදාරන්නට ඉඩ ලැබුණා. බුදුරජාණන් වහන්සේ හා සම වයසේ පසු වූ කොසොල් රජතුමා ඉතා හොඳ මිත්‍රයෙක්. සත්‍යය සොයා යද්දී තම රාජ්‍යය බෙදා ගැනීමට ඇරියුම් කළ බිම්බිසාර රජතුමා ඉතා සමීපයෙක්. සුහද මිතුරෙක්. මේ කිසිවකුගේ දණ්ඩනයට බුදුරජාණන් වහන්සේ අත දැමුවේ නැහැ.ලෝකයේ සාමය රඳා පවතින්නට නම් අපරාධ සඳහා දණ්ඩනයක් තිබිය යුතුමයි. දණ්ඩනයෙන් පමණක් අපරාධ මර්දනය කළ යුතුයි හෝ කළ හැකියි යන්න එයින් අදහස් වන්නේ නැහැ.අපරාධකරුවන්ට නිසි දඬුවම් නොලැබුණොත් අගතියට පත් පාර්ශවය නිකම් බලා සිටින්නේ නැහැ. තමන්ට සිදුවූ අසාධාරණයට, අකටයුත්තට ඔවුනට කළ හැකි අයුරින් පළිගන්නවා. අපරාධකරුගේ නිවස දේපළ ගිනි තබනවා. ඇතැම් විට පවුලේ දරු දැරියන් පවා ඝාතනයට ලක්වනවා. මේ තත්ත්වයට ඉඩ නොදිය යුතුයි.ඒ සඳහා අපරාධ මර්දන කොමිසමක් පිහිටුවිය යුතුමයි. අපරාධ මර්දන කොමිසමක් පිහිටුවිය යුතු බවට ජනාධිපතිතුමාටත් දන්වා තිබෙනවා. කතෝලික රදගුරුවරුන් කිහිපදෙනෙක්ම මේ යෝජනාව ප්‍රශංසාවට භාජනය කර තිබෙනවා. යුද්ධයෙන් රට බේරාගත් ජනාධිපතිතුමාට අපරාධකරුවන්ගෙන් රට බේරා ගැනීම අපහසු නැහැ. ඕනෑම අපරාධයක් කර නීතිඥවරුන් මාර්ගයෙන් ගැලවීම අද සුලභ දෙයක් වෙලා. ජනතාව නීතිය අතට ගන්නේ එවිටයි. මේ තත්ත්වය ඒ තරම් හොඳ දෙයක් නෙමෙයි.රටේ උගත් විශ්ව විද්‍යාල ආචාර්යවරුන්, කලාකරුවන්, ගුරු වෘත්තියේ නියැළී සිටින්නන්, වෛද්‍යවරුන්, මාධ්‍යවේදීන් ඇතුළු දොළොස් දෙනකුගෙන් පමණ යුක්ත වූ කමිටුවක් පත් කර එම කොමිසමට බලතල ලබා දිය යුතු වනවා. සුදුසු ලේකම්වරයකු යටතේ එම කොමිසම බලාත්මක විය යුතුයි. එමඟින් මෙරට අපරාධ වර්ධනය අවම කර ගැනීමට හැකි වනවා.විශේෂයෙන්ම මෙරට ගම්දනව් සිසාරා සිදුවන සියලු අපරාධ වාර්තා කර ඒවාට තුඩුදුන් හේතු සාධක ඒ සඳහා කළ යුතු විමර්ශන ආදී සියලු කටයුතු මෙම කොමිසමට බාර කළ යුතු වනවා. අපේ රට දැන් ස්වයං පෝෂිතයි. එම නිසා අපරාධ මර්දනයට දැන්ම පියවර නොගතහොත් සියලු ජාතින්ට බියෙන් සැකෙන් තොරව ජීවත් වීමට නොහැකි වනවා. එවිට ලබාගත් මේ ජයග්‍රහණයේ නියම අපේක්ෂාවන් ඉටුවන්නේ නැහැ.අද වනවිට අපේ පුංචි ලංකාව පුරාම සාර්ථක ප්‍රබෝධයක් ඇති වෙලා තියෙනවා. ඒ ප්‍රබෝධයට හේතුව තිස් අවුරුදු කුරිරු ත්‍රස්තවාදය නිමාවීමට පත්වීමයි. සිංහල, දෙමළ, මුස්ලිම් මේ සියලු ජනතාවම අද ඒ ත්‍රස්තවාදී පීඩනයෙන් මිදිලා. යුද්ධය නිමා වෙලා දැන් අවුරුදු 3 ක් ඉක්මවලා ගිහින්.යුද්ධය නිමා වීමත් සමඟම ඇතැම් පිරිස් විශාල ප්‍රචාරයක් ගෙන ගියා හමුදා නිලධාරීන්ට මොකද වෙන්නෙ කියලා. ඔවුන්ගේ රැකියා අවදානමක් ගැන අනියත බොරු බියක් ප්‍රචාරය කළා. ඒ වගේම රටේ කුමන ආකාරයේ ප්‍රශ්න, දාමරිකකම් ඉදිරියේදී ඇති වෙයිද යන බියකුත් ජනතාවගේ සිත්වලට යොමු කරලා තිබුණා. නමුත් අප කෘතඥ විය යුතුයි ජනාධිපතිතුමාටත් රජයටත් එහිදී බුද්ධිමත්ව කටයුතු කිරීම ගැන. අද අපට පෙනී ගිහිල්ල තියෙනවා ඒ යුද්ධය දිනන්න අපට මඟ හදපු ඒ හමුදා නිලධාරීන් හමුදා භටයන් සියලු දෙනාටම හිමි නිසි තැන ලබා දී ඇති බවත් ඔවුන් ගෞරවනීය කටයුතුවල නියැළී ඇති බවත්. විශේෂයෙන් ම ආරක්ෂක ලේකම්වරයා විසින් හමුදාවේ සේවය රටේ සංවර්ධනයට යොදාගෙන තිබෙනවා.අපේ රටේ හමුදාව මේ වන විට වැටුප් ලබමින් නිකරුණේ කාලය ගත කරන්නේ නැහැ. ඔවුන් රටේ සංවර්ධනයට දායක වෙලා, වැව්, පාලම්, බෝක්කු මේ ආදී බොහෝ ඉදිකිරීම්වලට ඔවුන් යොමුවෙලා. රීඩ් මාවතේ අන්තර්ජාතික රගර් ක්‍රීඩා පිටියක් සම්පූර්ණයෙන් ම යුද හමුදාව විසින් ඉදිකරගෙන යනු ලබනවා.එහෙයින් රටේ අපරාධ මැඬපවත්වා සංවර්ධනයට අතදීම කළ යුතුයි.සංවාද සටහනතාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af1207087</link>
    <topic>අපි ලෝකයේ අපේ කලාපයේ ඉහළම සංවර්ධිත රටක්</topic>
    <author>සංවාද සටහන්</author>
    <content>කොළඹ විශ්ව විද්‍යාලයයේ උප කුලපති මහාචාර්යක්ෂණිකා හිරිඹුරේගමඅපේ රටේ ආර්ථික සංවර්ධනය ශීඝ්‍රයෙන් දියුණු වෙලා. ජනතාව ඉන්නෙත් හුඟක් සතුටින්. විශේෂයෙන්ම මේ වෙනස වැඩිපුරම දැනෙන්නේ උතුරු නැඟෙනහිර ජනතාවට. යටිතල පහසුකම්, මාර්ග සංවර්ධනය, අධ්‍යාපනය මේ හැම දේකින්ම අපි මුල් තැනට ඇවිත්. විශේෂයෙන්ම තොරතුරු තාක්ෂණය අද ග්‍රාමීය මට්ටමින් ඉහළ තැනකට ඇවිත්. නැණසල පරිගණක මධ්‍යස්ථාන රටපුරාම ග්‍රාමීය මට්ටමින් ඉදිවෙලා.කිසිදු අයෙකුට රටේ සංවර්ධනයක් වෙලා නැහැයි කියන්න බැහැ. රටක සංවර්ධනය මනින ප්‍රධාන ඒකකයක් ලෙස යටිතල පහසුකම් සංවර්ධනය හඳුන්වා දෙන්න පුළුවන්.උතුරු නැඟෙනහිර විතරක් නෙමෙයි, රටේ හැම තැනකම පාරවල් ටික හැදිලා, නිවාස ඉඳිකිරීම් වැඩිවෙලා, නගරයන්හි විවෘත කෙරෙන බැංකු වැඩි වෙලා. සෞඛ්‍ය ප්‍රශ්න අඩුයි.අලසකමින් ඉන්න කෙනෙක් මිසක් අනෙක් සියලු දෙනා තමන්ගේ කාර්යයන්හි හොඳින් නියැළෙනවා. තමන්ගේ ආර්ථිකය වර්ධනය කරගන්නවා වගේම රටේ සංවර්ධනයටත් දායක වනවා. ඉස්සර පොල් අතු ගෙවල් දකින්න තිබුණු ගම්මාන තියෙනවනම් ඒ අතළොස්සක්. විදුලිය බලය නළ ජලය ලැබිලා. සංවර්ධනයේ ඉතා ඉහළ මට්ටමක අපි ඉන්නවා. අපේ රට අපේ කලාපයේ ඉහළම සංවර්ධිත රටක්.කෘෂි කර්මාන්තයේ වුණත් අපි හොඳ තැනක ඉන්නවා. පහුගිය දවස්වල බඩ ඉරිඟු පවා පිටරට ඇරියා. හාල් රට යැව්වා. ඒ වගේම කෘෂි කර්මාන්තයට අවශ්‍ය නවීන තාක්ෂණයත් අපි ලබා දෙනවා. ගොවි ජනතාව ඒ තාක්ෂණය ප්‍රයෝජනයට ගන්නවා. ලෝකයම එකම ගම්මානයක් වෙන තත්ත්වයක් යටතේ ගොවි ජනතාව වුණත් සාම්ප්‍රදායික ක්‍රමයේම ඇලී ගැලී නැහැ. ඒ අයත් හරිම සතුටින් නවීන තාක්ෂණය පරිගණක මඟින් අවශ්‍ය උපදෙස් ලබා ගන්නවා.සන්නිවේදනය ගැන වුණත් අපට කොයිතරම් සතුටට පත්වීමට හැකි වන ආකාරයට ව්‍යාප්ත වෙලා ද? දුරකථනයක් ඉල්ලලා අවුරුදු ගණනාවක් පොරොත්තු ලේඛනයේ ඉන්න වෙච්ච අපට දැන් වෙළෙඳ සලකට ගිහින් ජංගම හෝ ස්ථාවර දුරකථන මිලදී ගන්න පුළුවන්. මේ තත්ත්වය පැහැදිලි සංවර්ධනයක් නෙමෙයි කියල කාට ද කියන්න පුළුවන්. ග්‍රාමීය මට්ටමෙන් ගැමි ජනතාව තමන්ගේ කෘෂි නිෂ්පාදන වගේම ස්වභාවික සම්පත් භාවිත කරල විවිධ නිෂ්පාදන වෙළෙඳ පොළට ඉදිරිපත් කරනව. ඒ සියල්ලටම නූතන තාක්ෂණයත් ඒ අය භාවිත කරනව. එක උදාහරණයක් දෙන්නම්. දැන් වෙළෙඳ පොළේ වතුර පුරවන මැටි ගුරුලේත්තු දකින්න පුළුවන්. ඒවාට කරාම හයි කරල. ඒක පැහැදිලිවම තාක්ෂණය තමන්ගේ නිෂ්පාදනවලට යොදා ගැනීමක්. ඒ වගේම ස්වභාවික බලශක්තිය භාවිත කරන ළිප් වර්ග අද වෙළෙඳ පොළේ තියනවා. ඒ ළිපට විදුලිය බලයෙන් ක්‍රියා කරන ඉතා කුඩා පංකාවක් සවි කරල. කටින් ළිපට පිඹින්න ගෘහණියට අවශ්‍ය නැහැ. ඒ තාක්ෂණය යොදා ගැනීමක් නේද? අද අවුරුදු 60 ඉක්මවූ ගැමියන් ඉන්නවා පරිගණක භාවිත කරනවා. පරිගණක සාක්ෂරතාව අතින් අපි පසුගිය අවුරුදු හයේදී නොසිතු විරු දියුණුවක් ලබලා. සමහරු මේ තාක්ෂණය තමන්ගේ ජීවන වෘත්තියටත් යොදා ගන්නවා. අද විනාඩි 5 උප්පැන්න මරණ විවාහ සහතික පිටපත් ගන්න පුළුවන්. ඉස්සර සති 6 - 7 ගියා. ඒ වගේම අපේ රටේ පරිසර හානියත් අනෙක් රටවල් එක්ක සැසඳීමේදී බොහෝ දුරට අඩු මට්ටමක තියෙන්නෙ.රථ වාහන සඳහා වුවත් රජය මඟින් වායු විමෝචන සහතිකයක් ලබා ගැනීමට යොමු කිරීමෙන් පැහැදිලිව දකින්නට තියෙන්නෙ පරිසරය ආරක්ෂා කරන බවක්. පරිසර හිතකාමී භාණ්ඩ පරිහරණය වැඩියි.සාමාජීය ලෙස ගත්තත් අපේ රට හුඟක් ඉහළින් ඉන්නවා. අනන්‍යයන් ගැන සිතීම මානුෂික ගුණාංග අපේ ජනතාව අතර දක්නට තියෙනවා. දන්සල් දීම, දුඟී මඟින්ට උපකාර කිරීම වගේ දේවල් වලින් මේ බව අපට පැහැදිලියි.ඒත් අපේ රටේ ප්‍රාථමික අධ්‍යාපනයේ සිට යම් අඩු ලුහුඬුවක් සමාජීය අධ්‍යාපනය දක්වාම දක්නට තියෙනවා. ඒ තත්ත්වය නැති කිරීම උදෙසා අප කටයුතු කළ යුතු වෙනවා. බොහෝ දෙනාට සමාජීය දැනුම නිසියාකාරව නැහැ.විශේෂයෙන්ම තමන්ගේ ආරක්ෂාව ගැන හිතන්න දරුවන්ගේ කුඩා කාලයේ සිටම හුරු කළ යුතු වනවා. ඒ අධ්‍යාපනික රටාව අපේ සමාජයේ දකින්නට අමාරුයි. මේ තත්ත්වයට පිළියමක් ලබා දිය යුතු වන්නේ අපේ ඇතැම් නීති රීති ලිහිල් බවකින් යුක්ත වීම නිසයි.විශේෂයෙන්ම ළමා අපහරණය වගේ තදබල සමාජ විරෝධී ක්‍රියාවන්ට දැඩි දඬුවම් ක්‍රියාත්මක විය යුතු වනවා. ජපානය වගේ රටවල අපේ රටේ සිදුවන අපචාරයන් වසර ගණනාවකටවත් වාර්තා නොවෙන තරම්. ඒ සඳහා ලොකු කුඩා සැමටම එක සේ බලපානු ලබන නීති රීති පද්ධතියක් තිබෙනවා. ඒ නීතියට සැවොම ගරු කරනවා. අපේ රටේත් රජ කාලයේ ඉඳලම වරදට දැඩි දඬුවම් නියම වුණා. එයින් වැරැද්දට බියක් ඇතිවුණා. මේ නිසා බලය ඇති නැති සැමට එක සේ බල පවත්වන විශේෂයෙන්ම දරුණු අපරාධයක් සඳහා දැඩි දඬුවම් සහිත නීති රීති ගෙනා යුතුයි. අපරාධකරුවන්ට නීතියේ රැහැනෙන් මිදීමට ඉඩ නොතැබීම මෙහිලා වැදගත් වනවා.රටේ සියලු අංශයන්ගේ දියුණුව සම්පූර්ණ කර ගත හැක්කේ එවිටයි. එසේම මෙහිදී මාධ්‍ය මඟින් දූෂණ, අපරාධ ඉස්මතු කර පෙන්වීමෙන් ද වන්නේ සමාජ හිතකර වාතාවරණයක් නෙමෙයි. එයින් අපරාධකරුවන්ට විශාල අත්වැලක් සැපයෙනවා. මාධ්‍යයේ කාර්යය විය යුත්තේ එවන් පිළිකුල් රසයන් ඉස්මතු කිරීම නොව එවන් අපරාධයන්ට ලබා දෙන දඬුවම් ඉස්මතු කිරීමයි.සිහි විකල් වන මත්පැන් මත්ද්‍රව්‍ය ගැටලුවට ද ස්ථාවර විසඳුමක් ලබාදීමට මෙහිදී කටයුතු කළ යුතු බව අප තේරුම් ගත යුතුයි. රටේ ඉස්මතුව පෙනෙන අපරාධ නැතිවී ඉස්මතුව නොපෙනෙන ආර්ථික සමාජයීය, විද්‍යාත්මක සියලු සංවර්ධනයන් ඇසින් බලාගත හැක්කේ එවිටයි.සංවාද සටහන්තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af1207088</link>
    <topic>වෙබ් අඩවි අනිවාර්යයෙන් ලියාපදිංචි විය යුතුය</topic>
    <author>බුද්ධිකා බ්‍රාහ්මණගේ</author>
    <content>ජනමාධ්‍ය අමාත්‍යාංශයේ ලේකම්ඩබ්ලිව්.බී. ගනේගලඅනාගත ලෝකයේ ආගම සන්නිවේදනයයි” සර් ආතර් සී. ක්ලාක් පවසා තිබේ. නිමක් නැති තොරතුරු ජාලයන් ඔස්සේ ගලා එන ප්‍රවෘත්ති, දැනුම, විනෝදය වින්දනය අප කොතෙක් ඇඳ බැඳ ගනීදැයි කිවහොත් අප ඒවා විශ්වාස කරන්නේ ඇදහීමක් විලසිනි.ජනමාධ්‍ය තීරණය කරන්නේ අප සිතන මතන ආකාරය, අප කන බොන ආකාරය අප අඳින පලදින ආකාරය පමණක් ම නොවේ. ප්‍රබල වෙළෙඳ හා දේශපාලනික උපකරණයක් වන එය ගොඩනඟන සංස්කෘතිය ඇතුළත. දීර්ඝ කාලීන දේශපාලන ව්‍යාපෘති ක්‍රියාවට නංවති. ඒ මගින් ආණ්ඩු පෙරළීම පමණක් නොවේ. දේශපාලන ප්‍රතිරූප බිඳ දැමීම නව ප්‍රතිරූප ගොඩනැඟීම මෙන් ම පෞද්ගලික වෛරය පිරිමසා ගැනීම ද සිදුවෙයි. මේ ව්‍යාපෘති හමුවේ සිදුවන බරපතළම හානිය පුද්ගල චරිත ඝාතන නොවේ. රටක් හෝ රජයක් දේශපාලනිකව සහ ආර්ථිකව අස්ථාවර කිරීමට අපේක්ෂා කරන අන්තර්ජාතික කුමන්ත්‍රණකරුවනට මෙවැනි ක්‍රියා පනින රිලවුනට ඉනිමං බැඳීමක් බවට පත්වීමයි.පසුගිය 19 දා රහස් පොලිසියේ පරිගණක අංශයේ ස්ථානාධිපති පොලිස් පරීක්ෂක සේනාරත්න මහතාට ලැබුණ පැමිණිල්ලක් අනුව ඇතුල් කෝට්ටේ නිවෙසක තිබූ පරිගණක උපකරණ සහ ඒ වනවිට එහි සේවය කරමින් සිටි පිරිස අත්අඩංගුවට ගෙන තිබුණි. එම ස්ථානයේ සිට ‘අප් ලෝඩ්’ කරන ලංකා මිරර් සහ ලංකා එක්ස් නිවුස් යන වෙබ් අඩවි පිළිබඳ මෙම පැමිණිල්ල ලැබී තිබුණි.පොලිසිය පවසන්නේ මෙම වෙබ් අඩවි හරහා දේශපාලකයින්ට අධිකරණයට මෙන් ම ප්‍රභූ පුද්ගලයින්ට අපහාස වන අන්දමේ තොරතුරු පළවන බවයි. ඒ පිළිබඳව නිවැරදි දත්ත විශ්ලේෂණයන් කිරීම සඳහා අදාළ උපකරණ අත්අඩංගුවට ගන්නා ලද බවත් එම උපකරණ රහස් පොලිසියේ අන්තර්ජාල අපරාධ සම්බන්ධ ඒකකයට තාක්ෂණික උපදෙස් ලබාදෙන කොළඹ විශ්ව විද්‍යාලයේ අදාළ අංශ වෙත යොමු කර ඇතැයි ද පැවසේ.පරිගණක උපකරණ මෙන් ම එහි සේවය කරන පිරිස් අත්අඩංගුවට ගෙන ඇප මත නිදහස් කර තිබුණ ද අන්තර්ජාලය ඔස්සේ ලංකා මිරර්, ලංකා එක්ස් නිවුස් පමණක් නොවේ ලංකා ඊ නිවුස් ආදී වෙබ් අඩවි මෙය ලියන මොහොතේද අන්තර්ජාලය ඔස්සේ නැරැඹීමේ හැකියාව පවතී. උසාවි නියෝග මත තහනම් කරන ලද වෙබ් අඩවි පවා අන්තර්ජාලය ඔස්සේ නැරැඹීමේ හැකියාවක් පවතින්නේ අතිශය සංකීර්ණ ජාලයක් ඔස්සේ ක්‍රියාත්මක වන අන්තර්ජාලය ඊට පිවිසෙන එක්මඟක් වසා දැමුව ද තවත් මං පෙත් රාශියක් ඔස්සේ ඊට පිවිසීමේ හැකියාව පවතින නිසා ය. ඉහත සඳහන් කළ වෙබ් අඩවි අත්අඩංගුවට ගැනීමත් සමඟ ශ්‍රී ලංකාවේ මාධ්‍ය මර්දනයක් සිදුවන බවට දැඩි ප්‍රචාරයක් ද දියත් වූ අතරම ඉහත සිදුවීම සම්බන්ධයෙන් ඇමෙරිකානු රාජ්‍ය දෙපාර්තමේන්තුව මෙන් ම තවත් බලපෑම් සහගත කණ්ඩායම් කිහිපයක් ම නිවේදන නිකුත් කර තිබුණි.සෑම ජනමාධ්‍යයකටම පෞද්ගලික න්‍යාය පත්‍රයක් තිබේ. විටෙක එය ලාභය වන අතර තවත් විටක දේශපාලනය බවට පත්වෙයි. මේ මඟින් සමාජයට වන හානි වැළැක්වීම සඳහා ජනමාධ්‍ය පාලනය කරන නීති රීති මෙන් ම ආචාරධර්ම පද්ධතියක් ගොඩනැඟී තිබේ. අප මුලින් කී පරිදි ගොඩ නැඟෙන ජනමාධ්‍ය සංස්කෘතියේ ඉතා අහිතකර ස්වභාවය පාලනය කරගත හැකි වන්නේ ජනමාධ්‍ය වෙත පැනවෙන නීති රීති මෙන් ම මාධ්‍ය හසුරුවන්නන් වෙතින් ම අනුගමනය කළ යුතු ආචාර ධර්ම මඟිනි.මේ පිළිබඳව ජනමාධ්‍ය අමාත්‍යාංශයේ ලේකම් ඩබ්ලිව්.බී. ගනේගල මහතා සමඟ අප සාකච්ඡා කළෙමු.අපිට වුවමනා මේ රටේ දියුණු මාධ්‍ය සංස්කෘතියක් ඇති කිරීමටයි. ඒ සඳහා යම් ක්‍රමවේදයක් සකස් කළ යුතු වෙනවා.” “ප්‍රවෘත්ති සම්බන්ධ වෙබ් අඩවි අප අමාත්‍යාංශයේ ලියා පදිංචි කළ යුතු යයි අපි දැනුම් දී ඇත්තේ ඒ නිසයි. ඒ මඟින් කිසියම් වගකීමක් ඇති වෙනවා.මේ වෙබ් අඩවි පිළිබඳ සිදුවීම ගැන විස්තර කළොත්...“රහස් පොලිසියට ලැබුණ පැමිණිල්ල අනුව එහි පරිගණක අපරාධ පිළිබඳ විශේෂ ඒකකය මගින් ශ්‍රී ලංකා මිරර් සහ ලංකා එක්ස් නිවුස් වෙබ් අඩවිවලට තොරතුරු අප් ලෝඩ් කරන මධ්‍යස්ථානය පරීක්ෂා කිරීමත් කර තිබෙනවා. ඉන් අනතුරුව එම ස්ථානයේ තිබූ සන්නිවේදන උපකරණ අත්අඩංගුවට ගෙන තිබෙනවා. මේ වෙබ් අඩවි මගින් විවිධ පුද්ගලයින්ටපෞද්ගලිකව අපහාස කරන බවට අපිටත් දිගින් දිගටම පැමිණිලි ලැබුණා. කොහොම නමුත් ඒ පිළිබඳව දැන් විධිමත් පරීක්ෂණයක් කෙරෙනවා. මේ වෙබ් අඩවියේ අන්තර්ගතව තිබූ දේ අන්තර්ජාලයට එක් කිරීම සඳහා සූදානම් කළ තොරතුරු පිළිබඳව මෙන් ම පරිගණක පද්ධතීන්හි මකා දමන ලද තොරතුරු පිළිබඳවත් විශේෂඥ කණ්ඩායමක් මගින් දත්ත විශ්ලේෂණය කරන බවට පොලිසිය පවසා තිබුණා.”මේ වෙබ් අඩවි ජනමාධ්‍ය අමාත්‍යාංශයේ ලියාපදිංචි වී නොමැති බව ඔබ කියා සිටියා.ජනමාධ්‍ය අමාත්‍යාංශය ලෙසින් ජනමාධ්‍යයෙන් යම් කිසිවකුට හානියක් අපහාසයක් සිදුවේ නම් එය වැළැක්වීමේ වගකීම අප සතු වෙනවා. අපිට වුවමනා මේ රටේ දියුණු මාධ්‍ය සංස්කෘතියක් ඇති කිරීමටයි. ඒ සඳහා යම් ක්‍රමවේදයක් සකස් කළ යුතු වෙනවා.”“ප්‍රවෘත්ති සම්බන්ධ වෙබ් අඩවි අප අමාත්‍යාංශයේ ලියා පදිංචි කළ යුතු යයි අපි දැනුම් දී ඇත්තේ ඒ නිසයි. ඒ මඟින් කිසියම් වගකීමක් ඇති වෙනවා. යම් වෙබ් අඩවියක් පවත්වාගෙන යනවා නම් එහි කර්තෘ වරයා කවුද එහි සේවය කරන මාධ්‍යවේදීන් කවුද එම වෙබ් අඩවියට තොරතුරු ඇතුළත් කරන්නේ කොතැනක සිට ද? වැනි කරුණු පිළිබඳව මේ ලියාපදිංචියේදී තහවුරු කළ යුතුයි. එමඟින් මේ වෙබ් මාධ්‍යවේදයට යම් ක්‍රමානුකූල බවක් ඇතිවෙනවා.”“අපි දන්නවා යම් පුවත්පතක් හෝ වාරප්‍රකාශනයක් ලියාපදිංචි නොවී එය ජනමාධ්‍යයන් බවට පත්වන්නේ නෑ ලියාපදිංචියත් නැතිනම් ප්‍රකාශකයෙක් නැතිනම් ඒවා හඳුන්වන්නේ කැලෑ පත්තර ලෙසින්. කැලෑ පත්තර පිළිබඳ කිසිවෙකුගේ විශ්වාසනීයත්වය නෑ.”“ලියාපදිංචි නොවන වෙබ් අඩවිත් එහෙමයි. ඇයි සැඟවිලා තොරතුරු ඉදිරිපත් කරන්නේ යම් වෙබ් අඩවියකින් කෙනකුගේ පෞද්ගලික චරිතයකට කිසියම් ආකාරයකින් හානියක් සිදුවෙලා තියෙනව නම් ඊට විරුද්ධව නීතිය ක්‍රියාත්මක කිරීමට ක්‍රමවේදයන් තිබිය යුතුයි. චෝදනා කළ හැකි කෙනෙක් සිටිය යුතුයි.ජනමාධ්‍ය සදාචාරය කියලා කියන්නේ ඒකට තමන් ලියන දේ තමන් ඉදිරිපත් කරන ප්‍රවෘත්තිය පිළිබඳ වගකීම ගන්නා කෙනෙක් සිටිය යුතුයි.වෙබ් අඩවි ලියාපදිංචි කිරීමේ වැඩසටහන ආරම්භ කිරීමෙන් පසුව වෙබ් අඩවි 51 පමණ අප අමාත්‍යාංශයේ ලියාපදිංචි වී තිබෙනවා. මෙතෙක් ලියාපදිංචිය ලබා නොගත් අයට ලියාපදිංචිය ලබාගන්නා ලෙස අපි ආරාධනා කරනවා.”එසේ ලියාපදිංචි වීමට නීතිමය බැඳීමක් නැති බව ඇතැම් විපක්ෂ දේශපාලනඥයින් පවසා තිබුණා.“වෙබ් අඩවි ලියාපදිංචි කිරීමේ අවශ්‍යතාව නීතියක් බවට පත් කිරීමේ කටයුත්ත ඉතා කඩිනමින් සිදු කෙරෙනවා. අපි ඊට අවශ්‍ය මූලික නීති සම්පාදන, කටයුතු දැනටමත් සිදු කෙරෙමින් පවතිනවා.”වෙබ් අඩවිවලට අවහිර කරමින් රජය මාධ්‍ය නිදහසට බාධා ඇති කරන බවට චෝදනා කෙරෙනවා.“මේ රටේ ශක්තිමත් මාධ්‍ය සංස්කෘතිය ගොඩනැඟීමයි අපගේ අරමුණ. මාධ්‍ය නිදහස නැති කිරීමත් කොහෙත්ම සිදුවන්නේ නෑ. කෙනකුගේ පෞද්ගලික චරිතයට හානි කිරීම කොතෙක් දුරට මාධ්‍ය නිදහසට අදාළ ද කෙනකුගේ චරිතයට හානි වන අයුරින් අපහාස වන අයුරින් තොරතුරු පළ කිරීම මාධ්‍ය නිදහස භුක්ති විඳීමක් ද.ලංකා මිරර් වෙබ් අඩවිය ඔබ අමාත්‍යාංශය අතර දිගින් දිගටම ගැටුම් තිබුණා නේද?“ඔය ලංකා මිරර් වෙබ් අඩවිය සම්බන්ධයෙන් නඩු දෙකක් පැවතුණ එකක්. 2011 අංක 548. අනෙක 2011 අංක 569, මින් පළමු නඩුවේදී මිරර් වෙබ් අඩවිය සිය මූලික අයිති වාසිකම් කඩ වූ බවට චෝදනා කර තිබුණා. නමුත් ශ්‍රේෂ්ඨාධිකරණය මඟින් ගාස්තුවලට යටත්ව එම චෝදනා නිශ්ප්‍රභ කර තිබුණා. එහිදී එම වෙබ් අඩවිය පවත්වාගෙන යා යුතු ආකාරය පිළිබඳ උපදෙස් ලබාදී තිබුණා. එහි එන එක් උපදේශයක් තමයි එම වෙබ් අඩවිය හරහා මෙරට තහනම් කරන ලද වෙනත් වෙබ් අඩවිවලට පිවිසීමේ හැකියාව වැළැක්විය යුතු බව. නමුත් එවැනි අධිකරණ උපදේශ පවා ඔවුන් දිගින් දිගටම කඩ කර තිබුණා.මෙසේ වෙබ් අඩවි ලියාපදිංචි කිරීමේ වැඩසටහන් ලොව වෙනත් රටවලත් සිදු වෙනවාද?“අප ප්‍රවෘත්ති සම්බන්ධ වෙබ් අඩවි ලියාපදිංචි කිරීමට උත්සාහ කරන්නේ පාර්ශ්ව කීපයකට යහපත උදෙසායි. වෙබ් අඩවි පරිශීලනය සම්බන්ධ නීති ලෝකයේ ඉතාමත් ම ප්‍රබලයි, මැද පෙරදිග රටවල් චීනය, රුසියාව මෙන් ම යුරෝපා රටවල් වෙබ් අඩවි සම්බන්ධයෙන් සුවිශාල නීති සම්භාරයක් ක්‍රියාත්මක කරනවා.උදාහරණය ‘වික්ලීස්’ වැනි වෙබ් අඩවියන් රාජ්‍ය ආරක්ෂාවට තර්ජනයක් බව දන්වමින් ඇමෙරිකාව තහනමට ලක් කළා. අපේ රටේත් ළමා රක්ෂණ අධිකාරිය ළමා අපචාර වැඩිවීමට හේතු බව තහවුරු කරමින් වෙබ් අඩවි රාශියක් උසාවි නියෝග මත තහනම් කර තිබෙනවා”ජනමාධ්‍ය හඳුන්වන්නේ සිව්වන ආණ්ඩුව ලෙසයි. ව්‍යවස්ථාදායකය, විධායකය, අධිකරණය නිවැරදි කරන නියමුවා බවට පත්වන්නේ ජනමාධ්‍යයයි. ‘මාධ්‍ය නිදහස’ යන වචනය වඩාත් අර්ථවත් වන්නේ මේ අවශ්‍යතාව කුළු ගැන්වීම සඳහායි. නමුත් රටක රාජ්‍ය ආරක්ෂාව මෙන් ම පුද්ගල නිදහස තහවුරු වන අන්දමින් මේ නිදහස භුක්ති විඳිය යුතුය යන්න වැදගත් කරුණක්.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af1207089</link>
    <topic>ධර්මසේකර “කැලණියේ ධම්මානන්ද හිමි” වී 58 වරක් දම් දෙසයි</topic>
    <author>දයා ඩී. ෆොන්සේකා</author>
    <content>අනගාරික ධර්මසේකර 16ජනතා විමුක්ති පෙරමුණ විසින් තම ජීවිතය පිළිබඳ අවසාන රතු එළිය දල්වා තීන්දුවක් ගෙන තිබුණ ද ධර්මසේකර සුපුරුදු ලෙස සිය දෛනික රාජකාරිවල යෙදෙමින් සිටියේය.රට කරවූයේ ආර්. පේ‍්‍රමදාස ජනාධිපති තුමාය. රට පුරා භීෂණයේ ගිනිදැල් ඇවිළී තිබුණි. එක් අතකින් ජවිපෙ භීෂණකාරී වැඩ පිළිවෙළත් අනෙත් අතින් රජයේ මර්ධනකාරි දැඩි ක්‍රියාමාර්ගත් අතර අහිංසක ජනතාව අතරමංව සිටියහ. දිනපතාම සවසට ඇඳිරිනීතිය පැනවෙයි. ඇඳිරිනීතිය ඇතුළත ජවිපෙ යැයි සැකකරන සිය දහස් ගණන් තරුණයෝ ටයර් සෑයවල දැවෙමින් සිටිති. මේ රටපුරා දුක් අඳෙීනා නැගුණු කාලයකි.ජනතා විමුක්ති පෙරමුණේ අය තමන් සොයා කොයි මොහොතේ හෝ එන බව ධර්මසේකර හොඳින්ම දනී. ඔහු තමන්ට ඇති මරණීය තර්ජනය ගැන කෝට්ටේ නාග විහාරයේ පූජ්‍ය මාදුළුවාවේ සෝභිත හිමියන්ට කීවේය.“මට ඕනනං මහත්තයව මහණ කරල තායිලන්තයට යවන්න පුළුවන් මහත්තය කැමතිනං කියන්න. දැන් අනගාරික වෙන්න ඉන්න එකේ මහණ වුණාම හොඳනෙ. එතකොට ආරක්ෂාවත් සැලසෙයි.”එහෙත් ධර්මසේකර බයේ රට හැර යාමට අකැමැති විය.ඉන්පසු ඔහු තමන්ට ලැබී ඇති මරණ තීන්දුව පිළිබඳ පැවසූයේ පූජ්‍ය ඉත්තෑපානේ ධම්මාලංකාර හිමියන්ටය.“මහත්තය මහණ වෙලා මෙහෙ ඉන්න. මං වැඩපිළිවෙළක් සලස්සන්නං” උන්වහන්සේ කීහ.එයට ධර්මසේකර අකැමැති වූයේ නැත. “බලමු” ඔහුගේ පිළිතුර විය. එහෙත් ඔහු තීරණයක් ගැනීම පසුවට තබා ගමට ආවේය.එදා 1989 ජූලි මස් 6 වෙනිදාය. වේලාව දහවල් එකට පමණ ඇත. සුපුරුදු පරිදි දහවල් ආහාරය ගෙන ඔහු ගෙය ඉදිරිපිට මහ පාරේ සක්මන් කරමින් සිටියි. එය ඔහුගේ දින චරියාවයි.ගෙදරට හවසට කිරි ගෙන එන කිරි අම්මා ඔහුට මගදී හමුවිය.“මහත්තයට මං කිරි බෝතලයක් ඉතුරු කරගෙන ආවා”මල්ලිගේ දරුවන්ට දෙන කිරි බෝතලය ඔහු මගදීම කිරි අම්මාගෙන් ගත්තේය.“සල්ලි දෙන්න ගෙදර යමු” කී ඔහු කිරි බෝතලය ද ගෙන කිරි අම්මා සමඟ ආපසු හැරුණේය.එවිටම බයිසිකල් දෙකක් ඉදිරිපසින් එනු ඔහු දුටුවේය. එක් බයිසිකලයක දෙදෙනෙකි. අනිත් බයිසිකලය පැදගෙන තවත් අයෙකි.බයිසිකල් දෙක ඔහු ඉදිරියේ නැවතිණ. ඉන් බට එක් අයෙකු අත තුවක්කුවකි. ඔහු එක්වරම එල්ල කළ වෙඩි පහර ධර්මසේකරගේ කන ළඟින් ගියේය. ඔහු අත තිබු කිරි බෝතලයෙන් තුවක්කුව ගත් තැනැත්තාගේ මුහුණට දමා ගසා දුවන්නට තැත් කළා පමණි. තවත් අයෙක් ඔහුට මන්නයකින් පහර දුන්නේය.“මන්න පාර මගේ හිසකේ කපාගෙන ගියා වගේ මට දැනුණා. මිනිහ වාරු නැතුව මගේ ඇඟ උඩට වැටුණා. මිනිහ නැගිටල මන්නෙ අතට ගන්නකොටම මං මිනිහට පයින් ගහල දුවන්නට ගත්තා.මං වැටට උඩින් පැනල රබර් වත්ත මැදින් දිව්වා. තුන් දෙනාම මා පස්සෙ එලවන්න තියාගත්තා. මාව වතු උඩින් එලවගෙන එන පාර මිනිහ වෙඩි 18 ක් තිබ්බ. හැබැයි මට එකක්වත් වැදුනෙ නැහැ.”මං පාරට ඇවිත් බයිසිකල් කඩේක තිබුණු පෝක් අතක් ගත්තා කොහොමහරි තුවක්කුවෙ පතරොම් ඉවර වෙලා දුවගෙන එන උන් අත කඩුවක් කැත්තක් මන්නයක් තිබුණා. මුං මාව මරන්නමයි හදන්නෙ. මාත් ‘පෝක් අත’ වන වන උන්ට පහර දිදී එනකොට මා ඉස්සරහ කාරෙකක් නැවැත්තුවා. ඒ මගේ හිතතෙක්. මං ඒකෙ නැගල කෙළින්ම ගියේ වැලිපැන්න පොලීසියට.මං පෝක් අතත් උස්සගෙන පොලීසිය ඇතුළට දුවගෙන ගියා. එතන එස් ටී එෆ් එකත් මුර.“ආයුධේ බිම දානවා” පොලිස් කාරයෙක් කෑගැහුවා.මං පෝක් අත බිම දැම්මා.“මාව මරන්න ජේවිපියෙන් එනවා. මං අමාරුවෙන් බේරිලා පැනල ආවා.”මං කෙලින්ම ඕ අයි සී රණවීර ඉන්ස්පැක්ටර් මහත්තයට කිව්වා.“මට වාහනයක් හොයා දෙන්න ඉන්ස්පෙක්ටර්. මට කොළඹ යන්න ඕන” මං උන්නැහේ ගෙන් ඉල්ලුව.“එහෙම බැහැ පොලීසියට කටඋත්තරයක් දෙන්න ඕන”එහෙම කියල මට එතුමා කිරි තේ එකක් එහෙම ගෙනත් දුන්නා. එතකොටම අලුත්ගම පොලීසියෙන් කෝල් එකක් ආවා. “ධර්මසේකරව මරන්න ජේවීපියෙන් ඇවිත්. මිනිහ ඔතන බැස්ස කියල ආරංචියි” කියල.“ඔව් දැන් මිනිහ මෙහෙ ඉන්නව. මං කටඋත්තරයක් ගන්නයි සූදානම.”“එපා කටඋත්තර ගන්න. මෙහාට එවන්න” අලුත්ගම පොලීසියෙන් කීවා.ඒ අනුව මාව අලුත්ගම පොලීසියට ගෙනාව. එහේදී මා ගැන කළුතර එස්. පී. ටත් කියල.එස්. පී. මට දුරකථනයෙන් කියනවා, “ධර්මසේකර ඔයා අපිට එකතු වෙන්න. ජේවීපිය මර්ධනය කරන්න රජයට ඔයගොල්ලන්ගෙ සහයෝගය ඕනැ” කියල.මං ඒකට එකඟ වුණේ නැහැ. ඒපාර එස්. පී. කියනව. “කටඋත්තරයක් අරන් ධර්මසේකරව එළියට දාන්න” කියල.“මාව එළියට දාන්න එපා. එතකොට අරුන් මාව මරාවි. පොලීසියට මට ආරක්ෂාව දෙන්න බැරිනම් කොළඹ යන්න පිළියෙල කරල දෙන්න” කියල මං ඕ අයි සී ගෙන් ඉල්ලුවා. එතකොට ඇඳිරිනීතිය. ඒ අනුව මගෙන් කටඋත්තරයක් ගත්තු අලුත්ගම පොලීසිය මාව බේරුවල පොලීසියට ගෙනාව. එහිදී බේරුවල පොලීසියේ සාජන් මහත්තයෙක් කොස්ගොඩ ඉඳල කටුනායක යන වාහනයක් නවත්තල මාව කොළඹ පිටත් කළා.“මේ මගේ මාම කෙනෙක්. මිනිහට සනීප නැහැ. කොළඹ මහ ඉස්පිරිතාලෙ ළඟින් බස්සන්න” බේරුවල පොලීසියේ සාජන් මහත්තය වාහනේ ඩ්‍රැයිවර්ට දීපු උපදෙස් නිසා ඔවුන් මාව සැලකිල්ලෙන් ගෙනාව.කොළඹට කිට්ටු වෙන කොට මං වාහනේ රියැදුරාට කියල කිරුලපනේ සක්විති පටුමඟ ළඟින් බස්සව ගත්තා. ධර්මසේකර තුමා සිය අතීතය ආවර්ජනය කරයි.සක්විති පටුමඟේ සිටියේ ධර්මසේකරගේ හොඳම හිතවතකු වන තිලක් කරුණාරත්නය. තිලක්ට කළුතර දිස්ත්‍රික්කයෙන් පාර්ලිමේන්තු මන්ත්‍රීවරයකු වීමට උගුර ලේ රහ වනතුරු රැස්වීම්වල කතා කළ ධර්මසේකර, තිලක් කරුණාරත්න සමඟ චීන කොමියුනිස්ට් පිලේ ද කාලයක් සිටියේය.ධර්මසේකරට ජවිපෙ තර්ජන ඇති බව දත් තිලක් කරුණාරත්න අවශ්‍ය උදව්වක් කිරීමට පොරොන්දු වී සිටියේය.ධර්මසේකරව ගෙට කැඳවාගත් තිලක් කරුණාරත්න මුලින්ම කළේ තමාම ධර්මසේකරගේ කොණ්ඩය කැපීමය. අනතුරුව රැවුල කපා ගන්නට රේසරයක් ද දුන්නේය.“තමුසෙ රෑ මෙහෙ ඉන්නව මං උදේට වාහනය දෙන්නං. කොහාටහරි ගිහින් හැංගිලා ඉන්නව“ තිලක් එසේ කීයේ බිරියගෙන් පැන නැඟුණ විරෝධතාව ද නොතකාය. පාන්දර හතරට පමණ ධර්මසේකර අවදි කරවූ තිලක් ඔහු අතට රුපියල් 5000 ක්ද දී කියන තැනකට ගොස් බස්සන්න යැයි සිය රියැදුරාට ද උපදෙස් දුන්නේය. රුපියල් 5000 න් ඔහු ගත්තේ 2000 ක් පමණි. ඔහුගේ ඊළඟ නැවතුම වූයේ පෑලියගොඩ බෙංගමුවේ නාලක හිමියන්ගේ පන්සලය.බෙංගමුවේ නාලක හිමියන් දේශපේ‍්‍රමි භික්ෂු පෙරමුණේ ලේකම් ධුරය ඉසිලීය.“මොකෝ සේකර මහත්තය උදෙන්ම. රැවුලයි කොණ්ඩෙයි කැපුවට මට හඳුනන්න පුළුවන්.” පූජ්‍ය බෙංගමුවේ නාලක හිමියෝ කීහ.සිදුවූ සියල්ල ධර්මසේකර විසින් නාලක හිමියන්ට පවසන ලදි.“මහත්තයො මහත්තයව මට මෙහෙ නවත්තගන්න බැහැ. මෙහෙ ඉන්න පොඩි උන්නාන්සෙලව වත් මට විශ්වාස නැහැ. හැබැයි කැමතිනම් මහණ වෙන්න මං වෙන කොහාටහරි ගිහින් නවත්තන්නම්.”“මට ඊට ඉස්සර දිනේෂ් ගුණවර්ධන මහත්තයට කෝල් එකක් අරගෙන දෙන්න”පාන්දරම දිනේෂ් ගුණවර්ධන මහතාට දුරකථන ඇමතුමක්. ධර්මසේකර තමා මුහුණපා ඇති තත්ත්වය ඔහුට පැහැදිළි කළේය.“සේකර ඉන්න තැන දවස් දෙක තුනක් ඉන්න. මං ඊට පස්සෙ විසඳුමක් දෙන්නං” දිනේෂ් ගුණවර්ධන මහතාගේ පිළිතුර විය.“මහත්තය මේක විහිළුවක් නොවෙයි. ඔබතුමා විධිමත් විදිහට සාසනයට ඇතුළු වෙන්න ඕන හෙට උදේම. අද මෙහෙ ඉන්න මං පිළිවෙළක් කරන්නං” බෙංගමුවේ නාලක හිමියෝ පැවසූහ.“හැබැයි අද මගේ කාමරෙන් හෙල්ලෙන්නෙ නැහැ” උන්වහන්සේගේ අනික් අවවාදය විය.පසුදින පාන්දරම ධර්මසේකර නැගිට්ට වූ නාලක හාමුදුරුවෝ ඔහුගේ හිස මුඩු කළහ.“මහත්තය මහණ වෙන්න ඕන අවංකවමයි. බොරු කරන්න බැහැ සීලය හොඳින් රකින්න ඕන.” හිස මුඩුකළ පසුව උන්වහන්සේ ධර්මසේකරට කීහ.උපාධ්‍යායයන් වහන්සේ වූයේ මහාචාර්ය මාරඹ රතනසාර හිමිපාණන්ය. උන්වහන්සේ ද ඒ වන විට පන්සලට පැමිණ සිටියහ.හිස මුඩුකොට කහ පටියක් කරට දමා “සබ්බ දුඞඛ නිස්සරණත්ථාය” ගාථාව කියා මහණකම ලැබු ධර්මසේකර එතැන් පටන් කැලණියේ ධම්මානන්ද නම් විය.පාන්දර පහ වන විට සියල්ල අවසන්ය. මෙතෙක් අතපය වීසි කරමින් වේගවත් ගමනක යෙදුණු ධර්මසේකර ගේ හිත මෙන්ම ගත ද සන්සුන් විය. කහවත දැරු පමණින් ඔහුගේ සිතට දැනුණේ සහනයකි. සන්සුන් ලෙසින් නාලක හිමියන් හා මාරඹ රතනසාර හිමියන් පාමුල වැඳ වැටී නැගිටිද්දි ඔහුගේ දෙනෙත කඳුළින් පෙගී තිබිණ.බෙංගමුවේ නාලක හිමියෝ සියල්ල සූදානම් කොට තිබිණ.උන්වහන්සේ තමන්ගේ හිතවත් රියැදුරකු සමඟ වෑන් රථයක් පන්සලට ගෙන්වා ගත්හ. රිය උදෑසනම බෙංගමුවේ නාලක හාමුදුරුවන් සමඟම පිටත්වූයේ වාරියපොළ වැල්ලාගල රජමහා විහාරය බලාය. එය වාරියපොළ නගරයේ සිට සැතපුම් තුනක් පමණ පිටිසරට වන්නට පිහිටා තිබු සියම් නිකායට අයත් මහා විහාරයකි. වලගම්බා රජතුමා ද සැඟවී සිටි ලංකාවේ ගැඹුරුම ලෙන් විහාරය පිහිටියේ එහිය. ලෙන තුළ වූ අඩි 48 ක් දිග සැතපෙන බුදු රුව ද අපූරුය. එම විහාරයේ අධිපති මීවැවේ සුමන හිමියෝ ද දේශපේ‍්‍රමි භික්ෂු පෙරමුණේ උද්‍යෝගිමත් හිමිනමකි.කැලණියේ ධම්මානන්ද හෙවත් ධර්මසේකර සමඟ එහි වැඩම කළ නාලක හිමියෝ මීවැවේ හිමියන්ට ඇත්ත තත්ත්වය පැහැදිළි කළ සේක.“ඔබවහන්සෙ මෙහෙ ඉන්න. හැබැයි ඔය ඇහි බැමත් ගා දමන්න ඕනැ” පූජ්‍ය මීවැවේ සුමන හිමියෝ කීහ. ඒ සියම් නිකායේ හිමිවරු රැවුල කොණ්ඩය සමඟ ඇහි බැම ද මුඩු කරන බැවිනි.එය එසේම සිදුවිය. දැන් කැලණියේ ධම්මානන්ද යනු සුප්‍රසිද්ධ ජී. අයි. ඩී. ධර්මසේකර බව කිසිවෙකුට හඳුනාගත නොහැක.තමාට බුදු සසුනින් ආරක්ෂාව ලැබුණු බව දත් ධර්මසේකරට ඇති වූයේ සිතට සහනයකි.දැන් ගත මෙන්ම සිත ද සන්සුන්ය.“හැබැයි ගොයියෝ දැන් ඉස්සර වගේ බැහැ මෙහෙ දානවලට අනෙක් පින්කම්වලට යන්ට ඕනැ. ඒවාටත් සූදානම් වෙන්න වෙයි”මීවැවේ සුමන හිමියන්ගේ අවවාදය විය.බෙංගමුවේ නාලක හිමිපාණෝ තම ගෝල හිමිනම වාරියපොළ පන්සලට බාර දී කොළඹට වැඩියහ.එතැන් පටන් කැලණියේ ධම්මානන්ද වාරියපොළ වැල්ලාගල රජමහා විහාරයේ නේවාසික භික්ෂුවක් විය.සුමන හිමියන් බණ කීම සඳහා ධර්ම දේශනා පොත් තුනක් ද ධම්මානන්ද හිමියන්ට දුන්නේය.ඒවා කියවා බලා ඊළඟ සතියේ පන්සලේ බණ කියන්නට ධම්මානන්ද හිමියෝ සූදානම් වූහ.බණ ඇසීමට ද සැලකිය යුතු උපාසක උපාසිකා පිරිසක් පැමිණ සිටියහ.“මංගල බණ අහන්නට මීවැවේ සුමන හාමුදුරුවෝ ද පසෙකින් සිටියහ.” බණ අවසන් විය.“අගෙයි උන්නාන්සෙ අගෙයි ඔහොම හොඳයි.මාස හයක් නියම ලෙසට සිල් රැකි කැලණියේ ධම්මානන්ද හිමියෝ ඒ මාස හය ඇතුළත බණ වාර 58 ක් දේශනා කළහ.දයා ඩී. ෆොන්සේකාඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af12070810</link>
    <topic>ත්‍රාසජනක අත්දැකීම් රාජකාරියේ එක් කොටසක් විතරයි</topic>
    <author>සටහන</author>
    <content>මතක..ශ්‍රී ලංකා ගුවන් හමුදාවේ වින්ග් කමාන්ඩර් ධම්මික ඩයස්ත්‍රස්තවාදීහු මුලතිව් කඳවුර අත්පත් කර ගත්හ. එතුළ සිරවූ සහෝදර සෙබළුන්ගේ ජීවිත බේරා ගනු වස් යුද, ගුවන්, නාවික හමුදාවෝ ක්ෂණිකව ක්‍රියාත්මක වූහ. මේ ත්‍රිවිධ අංශයන්ගේ එකමුතුවකින් තොරව සතුරා පරාජය කිරීම සිහිනයකි. ම්ලේච්ඡ ත්‍රස්තවාදය මුලතිව් කඳවුර යටත් කර ගත් 1996 වසරේ දී අද මෙන් සැමට රට පුරා නිදහසේ සංචාරය කිරීමේ හැකියාවක් තිබුණේ නැත. ඇතැම් ප්‍රදේශවල ත්‍රස්තවාදී පාලනය ක්‍රියාත්මකව පැවතුණි. රජයේ පාලන ප්‍රදේශ වුවද කොයි මොහොතේ මරුවා රජ කරයි දැයි අවිනිශ්චිත විය.සටන්වලින් මෙන්ම සටන් විරාමවලින් ද හෙම්බත්ව සිටි ආරක්ෂක හමුදාවෝ අණ ලැබෙන කවර මොහොතක වුව ද සටනට සූදානමින් සිටියහ. එහෙත් දේශපාලන නායකත්වය ඔවුන්ගේ ජීවිත සමඟ සෙල්ලම් කළ අවස්ථා ද විරල වූයේ නැත. එවකට මුලතිව් කඳවුර සතුරු බිමක් මැද හුදෙකලාව පිහිටියේ විය. එහි ළඟාවීමට ගුවනින් හෝ මුහුදෙන් යා යුතු විය. ලැබුණු තොරතුරේ වූයේ කඳවුර සතුරා අතට පත් වූ බව පමණි. එතැන් සිට ධෛර්යය, ශක්තිය, අධිෂ්ඨානය සමඟ ලෙයත්, දහදියත් කඳුළත් මුසු වූ කතාවක් ඉතිහාසයේ ලියැවිණ. ශ්‍රී ලංකා ගුවන් හමුදාවේ වින්ග් කමාන්ඩර් ධම්මික නිශාන්ත ඩයස් ඒ කතාවේ එක් භූමිකාවකට උරුමකම් කියන්නේය.ගුවන් හමුදා මූලස්ථානයේදී මා අබියස සිටිමින් ඔහු ඒ කතාව මතකයට නඟන්නේය.”ඒ වෙනකොට මම සේවය කරමින් සිටියේ ර් ධ් 17 හෙලිකොප්ටර් යානයක උප නියමුවකු වශයෙන්. මට මතකයි ඒ 1996 ජුලි මාසයේ දවසක්. යුද හමුදාවේ විශේෂ බළකායත් එක්ක වෙනත් මෙහෙයුමකට යන්න අපි සූදානමින් හිටියේ. ඒත් වවුනියාවේ කඳවුරට පණිවිඩයක් ලැබුණා මුලතිව් කඳවුර සතුරා යටත් කරගත් බවට. අපට තිබුණේ උසස් නිලධාරීන්ගේ අණ අනුව ක්‍රියාත්මක වෙන්න. ඒ අනුව සූදානමින් තිබු මෙහෙයුම අවලංගු කෙරුණා. මාදුරුඔය විශේෂ බළකා කඳවුරට ගිහින් සෙබළුන් අරගෙන ත්‍රිකුණාමලයට ගියා. ඊට පස්සේ තිබුණේ ඒ සෙබළුන් අරගෙන ගිහින් මුලතිව් වෙරළට ගොඩ බාන්න. ඒ හවස දෙකට විතර ඇති සෙබළුන් අරගෙන ගමන පටන් ගත්තා. මුලින්ම ත්‍රිකුණාමලයේ ඉඳන් හුඟක් දුරට ගැඹුරු මුහුදු ප්‍රදේශයට ගියා. ඊට පස්සේ යානා හරවගෙන මුහුදේ ඉඳන් කෙළින්ම මුලතිව් වෙරළට එන්න ගත්තා. එහෙම කළේ උපක්‍රමයක් විදිහට. සතුරා අපට ප්‍රහාර එල්ල කරයි කියලා අපි බලාපොරොත්තු වුණා. ඒ කැලයෙන්. වෙරළේ ත්‍රස්තවාදීන් සූදානමින් ඉඳියි කියලා අපි බලාපොරොත්තු වුණේ නෑ.මට ඒ වෙනකොට වයස අවුරුදු විසි තුනයි. ර් ධ් 17 යානයේ උප නියමුවා විදිහට සේවය කළේ. ගුවන් නියමුවකු විදිහට යුද්ධයේ විවිධ අවස්ථාවලට මුහුණ දීලා තිබුණට මේ වගේ අවස්ථාවක් අත්දැකලා තිබුණේ නෑ. මම පදවාගෙන ගියේ සෙබළුන් අරගෙන ගිය යානා පහෙන් පළමු යානය. පළමු යානය පදවාගෙන යන එක වගකීම් වැඩියි. හරියටම නියම තැනට යන්න ඕනේ. නියම විදිහට ගොඩබෑම කරන්න ඕනේ. මොකද ඒ යානය අනුව පසුපසින් එන අනික් යානා ක්‍රියා කරන නිසා.එදා අපි මුලතිව්වලට ගොඩබහින කොට හොඳට එළිය තිබුණා. යානයේ විශේෂ බළකා භටයන් තිහක් විතර හිටියා. කැලයෙන් ප්‍රහාරයක් එල්ල වෙයි කියලා ඒ පැත්තට විශේෂ අවධානයෙන් තමයි ගොඩබෑම කළේ. ඒත් යානය පොළවට පහත් වෙනකොටම මම දැක්කා ඒ වෙනකල් වෙරළේ වැලි යට හැංගිලා හිටපු ත්‍රස්තවාදීන් අවි අරගෙන පහර දෙන්න එන්න හදනවා. ඔවුන් හිටියේ ඉතාමත් ළඟින්. ර් ධ් 17 හෙලිකොප්ටර් යානයේ තටුවලින් පොළවට වදින සුළං පහර හරිම ප්‍රබලයි. ඒ සුළං පහර නිසා ත්‍රස්තවාදීන්ට හරියට ප්‍රහාර එල්ල කර ගන්න බැහැ. මේ සේරම වෙන්න තත්පර කීපයයි ගත වුණේ. එතකොටත් යානයේ හිටපු විශේෂ බළකා භටයන් බාගයක් විතර බිමට බැහැලා. ඒත් යානයේ ප්‍රධාන නියමු ස්කොඩ්රන් ලීඩර් රොයිස් ගුණරත්න වහාම ගුවන් ගත වෙන්න තීරණය කළා. ඒ යානයේත් සැමගේත් ආරක්ෂාව වෙනුවෙන්. ඒත් අපි උපක්‍රමශීලීව ආපහු ආවා. සෙබළුන් ගොඩ බස්වලා නැවතුණේ නෑ. උණ්ඩ, ආයුධ, ආහාරපාන සියල්ලම වරින් වර අරගෙන ආවා. ඒ වගේම තුවාලකරුවන් රැගෙන යාමත් කළා. ත්‍රස්තවාදීන් එක්ක දැඩි සටනක නිරත වුණු සෙබළුන්ගේ එකම සැපයුම් මාර්ගය වුණේ අපි. ඒ වගේම ර් ධ් 24 හෙලිකොප්ටර් යානා අපේ යානාවලට ආරක්ෂාව සපයමින්, සටන් වදින සෙබළුන්ට සහය ලබා දෙමින් ගුවනේ සිට සතුරු ඉලක්කවලට බෝම්බ දැම්මා. මේ විදිහට දවස් හතක් තිස්සේ එක දිගට කණ්ඩායම් හැඟීමෙන් වැඩ කළා. අන්තිමටම විශේෂ බළකා සෙබළුන් මුලතිව් භූමියෙන් නිරුපද්‍රිතව ඉවතට ගන්නත් අපි සහය වුණා.”ගුවන් නියමු ධම්මික ඩයස්ට අනුව මේ ත්‍රාසජනක අත්දැකීම තම රාජකාරි දිවියේ තවත් එක් සිදුවීමක් පමණි. ගුවන් හමුදාවේ ගුවන් නියමුවකු ලෙස ඔහුට එය සාධාරණය. එහෙත් ජනමාධ්‍ය මඟින් පමණක් යුද්ධය අත්දුටු අප රටේ බහුතර ජනතාවට නම් එසේ නොවන්නේමය. ගුවන් නියමු වෘත්තිය ආකර්ෂණීයය. එමෙන්ම එයට අවතීර්ණ වන්නට හැකියාව ලැබෙන්නේ ද ඉතා සුළු පිරිසකටය. එය දක්ෂකම සහ වාසනාව මත රඳා පවතින්නේය. නානායක්කාරවසම් හල්ලෝලුවගේ ධම්මික නිශාන්ත ඩයස් ද එකී දක්ෂකම සහ වාසනාව යන දෙකටම උරුමකම් කීවේය. 1972 වසරේදී ගම්පහ දී උපත ලැබු ඔහු පවුලේ බාලයා ද එකම පිරිමි දරුවා ද වූයේය. ගම්පහ ගෝතමී කනිෂ්ඨ විද්‍යාලයෙන් ප්‍රාථමික අධ්‍යාපනය ද, කොළඹ ආනන්ද විද්‍යාලයෙන් උසස් පෙළ දක්වා ද අධ්‍යාපනය ලැබු ඔහු කුඩා කල සිටම සිහිනයක් දුටුවේය. ඒ ගුවන් නියමුවකු වීමේ සිහිනයයි.”මගේ තාත්තා පේ‍්‍රමසිරි ඩයස්. අම්මා පුෂ්පා උඩුවාවල. තාත්තා කළේ ව්‍යාපාර කටයුතු. මම පුංචි කාලෙම තාත්තා මියගියා. අම්මා කළේ තාත්තාගේ ව්‍යාපාර බලා කියා ගනිමින් අක්කාටත් මටත් උගන්වන එක. මම ගුවන් නියමුවෙක් වෙනවට අම්මා කිසිම කැමැත්තක් පෙන්නුවේ නෑ. සමහර විට තවමත් කැමැති නැතිව ඇති.”ධම්මික පවසයි. එහෙත් අම්මාගේ අකැමැත්ත පුතාගේ ගුවන් නියමු සිහිනයට බාධාවක් වන්නේ නැත. උසස් පෙළ ගණිත අංශයෙන් නිම කරන ඔහු ඉඩ ලද සැණින් ගුවන් හමුදාවේ ගුවන් නියමු තනතුර සඳහා අයදුම්පත් යවයි. කඩඉම් පරීක්ෂණ කිහිපයක් අවසානයේ ගුවන් යානා පැදවීම හැදෑරීමට ධම්මිකට ඉඩ හසර ලැබේ. 1994 වසරේදී අනුරාධපුර ගුවන් හමුදා කඳවුරේ දී ධම්මික ඩයස් තම පුහුණු පාඨමාලා අරඹයි.”මූලික පුහුණුව පුහුණුවීම් සඳහාම වෙන් කෙරුණු යානා යොදාගෙන සිදු කළා. ඊට පස්සේ බෙල් 212 යානා පුහුණු වුණා. පුහුණුවීම් වෙනුවෙන් වැය වන මුදල අති විශාලයි. ඒ නිසාම බෙල් 212 යානයක් පුහුණුවීමට වෙන් කෙරුණේ පැය 10 ක් විතරයි. දක්ෂයකුට ඉතා හොඳින් යානයක් පුහුණුවීමට ඒ කාලය හොඳටම ප්‍රමාණවත් වුණා.”බෙල් 212 යානය පුහුණුවීමෙන් පසු ධම්මික ස්වකීය රාජකාරි අරඹන්නේ එම යානාවක උප නියමුවකු වශයෙනි. එතැන් සිට ර් ධ් 17, ර් ධ් 24 ඇතුළු යානා රැසක්ම පැදවීම පුහුණුවීමට නිශාන්තට සිදු වේ. වර්තමානයේ ඔහු ශ්‍රී ලංකාවේ සිටින දක්ෂතම හෙලිකොප්ටර් නියමුවන් අතරින් කෙනෙකි. බෙල් 212 බලඝනයේ පුහුණු කිරීම් බාර නිලධාරී ලෙස ක්‍රියා කරන්නේද ඔහුය. මානුෂීය මෙහෙයුම පුරාවටම ඔහු ඇතුළු බෙල් 212 බලඝනය කළ මෙහෙවර සම්බන්ධව ද ඔහු සිහිපත් කරයි.මානුෂිය මෙහෙයුම ඇරැඹුණාට පස්සෙ අපේ හමුදාවන් ලබන ජයග්‍රහණ රටේම ආත්ම විශ්වාසය වැඩි කළා. අපි හැමෝම හිතුවේ මේ යුද්ධය ත්‍රස්තවාදය පරාජය කිරීමෙන් කෙළවර වනවා කියලයි. 2008 වසරේ මුල දී මට මානුෂීය මෙහෙයුමට දායක වෙමින් බෙල් 212 යානයක් පැදවීමේ අවස්ථාව ලැබුණා. මේ යානා ප්‍රහාරක යානා නෙමෙයි. ඒ නිසා මට දිගටම නියම වුණේ යුද හමුදාවට අවශ්‍ය පහසුකම් සපයන්න.ඉදිරිපෙළ සටනේ යෙදෙන හමුදා සෙබළුන්ට අවශ්‍ය වෛද්‍ය උපකරණ, කෑම, ඇතුළු අත්‍යවශ්‍ය ද්‍රව්‍ය ගෙන ගියා. වැඩි අවධානයෙන් සිදු කළේ තුවාලකරුවන් රෝහල්වලට ගෙන යන එක. යුද බිමේ තුවාල ලබන දක්ෂ, නිර්භීත සෙබළුන් හැකි ඉක්මනින් අනුරාධපුරයට ගෙන එන්න බෙල් 212 බලඝනයේ අපි ක්‍රියා කළා.ඔවුන්ගේ ජීවිත රැකගන්න අපි මොහොතක්වත් ප්‍රමාද වුණේ නෑ. ඒ විතරක් නෙමෙයි බෙල් 212 බලඝනය විශේෂිත මෙහෙයුම් කිහිපයක නිරත වෙමින් ත්‍රස්තවාදීන් මර්දනයටත් දායක වී තිබෙනවා.”ධම්මික බෙල් 212 බලඝනයේ ගුනෙ වර්ණා කරයි. ඔහු ගුවන් හමුදාවට තම සේවය ලබා දීම ආරම්භ කර දශක දෙකකට ආසන්න වේ. ඒ කාලය තුළ ත්‍රස්තවාදීන් වර්ධනය වනු මෙන්ම මර්දනය වනු ද ඔහු දුටුවේය. ගුවන් යුද ශක්තිය අහිමි ව සිටි ත්‍රස්තවාදීහු කුඩා යානා යොදා ගනිමින් ගුවන් බලකායකට අත්පොත් තැබීය. ඒ ගැන ධම්මික සතු වන්නේ මෙවන් අදහසකි.”ත්‍රස්තවාදීන් ගුවන් මඟින් මුලින්ම ප්‍රහාර එල්ල කළේ කටුනායකට. ඔවුන්ගේ ඉලක්කය වුණේ ගුවන් හමුදාවේ ගුවන් යානා රඳවා තබන අංගනයයි. මේ වෙනුවෙන් ඔවුන්ට ඉතා හොඳ බුද්ධි තොරතුරු ලැබුණු බවට අනුමාන කරන්න පුළුවන්. මොකද කටුනායක සිවිල් ගුවන් ගමන් සිදුවන ස්ථානයකුත් වන නිසා. ඒ වුණත් ප්‍රහාරයට පැමිණි ත්‍රස්තවාදී ගුවන් නියමුවන්ට තමන්ගේ ඉලක්ක සාර්ථක කර ගන්න හැකියාවක් ලැබුණේ නෑ. ඔවුන් දමපු බෝම්බ වැටුණේ අංගනයට නෙමෙයි. ඊට පස්සේ ඔවුන් කළ ප්‍රහාර එකක්වත් සාර්ථක වුණේ නෑ. ඒකෙන් පේන්නේ ඔවුන් අදක්ෂයන් බව.”දශක තුනක් තිස්සේ පැවති යුද්ධය අවසන් වූ මොහොත ධම්මික සිහිපත් කරන්නේ ඉතා සතුටිනි. “යුද්දේ ඉවර වුණාම හරියට උසස් පෙළ ලියලා ඉවර වුණා වගේ හැඟීමක් දැනුණේ” ඔහු පවසයි. එහෙත් බෙල් 212 බලඝනයේ රාජකාරිනම් අවසන් වී නැත. ධම්මික පවසන්නේ සැලකිය යුතු ප්‍රමාණයකින් ගුවන් ගමන් අඩු වුව ද කැළැ ගිනි නිවීම්, ගංවතුර තර්ජන අවස්ථාවලදී මිනිස් ජීවිත බේරා ගැනීම් වැනි සේවාවන්හි නිරත වන බවයි. එහෙත් ධම්මික ඇතුළු ගුවන් හමුදාවේ නියමුවන්ට දැන් මිසයිල ප්‍රහාර එල්ල වේ ය යන බියෙන් තොරව ශ්‍රී ලංකා ගුවනේ සැරි සැරීමට ඇති නිදහස ගැන නම් සඳහන් නොකරම බැරිය.“මුලතිව් සටනේදී දැක්වූ අභීත දායකත්වය වෙනුවෙන් මට වීර වික්‍රම විභූෂණය පදක්කම ලැබුණා. ඒ වගේම මිසයිල ප්‍රහාරවලට මුහුණ දෙමින් දක්ෂ ලෙස ගුවන් යානා හසුරුවමින් සේවය කිරීම වෙනුවෙන් රණශූර පදක්කමත් හිමි වී තිබෙනවා. රාජකාරියේදී කිසිම අවස්ථාවක වැටුප ගැන හිතුවේ නෑ. හිතුවේ උපරීමයෙන් සේවය කිරීම ගැන විතරමයි. අදටත් මම මේ රැකියාවේ නිරත වෙන්නේ ඉමහත් තෘප්තියෙන්. ගුවන් හමුදාවට සම්බන්ධ වූ දවසේ ඉඳන් මට විවිධ අන්දමින් සහය වූ සියලුම නිලධාරීන්, සෙසු නිලයන් සහ සිවිල් සේවක මහත්ම මහත්මීන්ට මම ස්තුතිවන්ත වෙනවා. ඒ වගේම අපත් සමඟ එකට සේවයේ යෙදෙමින් දේශයෙන් ත්‍රස්තවාදය තුරන් කරන්න උපරීමයෙන් කැප වෙමින් සටනේදී මියගිය ගුවන් නියමුවන් මෙන්ම සියලුම රණවිරුවන් මම මේ අවස්ථාවේදී සිහිපත් කරනවා. ඒ වගේම විශේෂයෙන් සඳහන් කළ යුතු තවත් පිරිසක් ඉන්නවා. ඒ මගේ මව, බිරිය, දරුවන්, ඥාතින් සහ අසල්වැසියන්. ගුවන් හමුදාවේ කටයුතු නිදහසේ කරගෙන යාමට ඔවුන් මට ලබා දෙන සහය මම ඉතාමත් අගය කරනවා.”ධම්මික එසේ පවසයි. හිඟුරක්ගොඩ ගුවන් හමුදා කඳවුරේ රාජකාරියේ නියුක්ත වන ඔහු දුරකථනයෙන් ඇමතීම ද පහසු කටයුත්තක් වූයේ නැත. කාර්ය බහුල වීම මට ඔහුගේ මෙන්ම බෙල් 212 බලඝනයේ සේවාවට අදාළව ද තොරතුරු ලබා ගැනීමට බාධා කරයි. කෙසේ වුවද යුද්ධය අවසාන යැයි ධම්මිකලා ඉසිඹුලන්නේ නැත. දේශයේ හෙට දවස වෙනුවෙන් තවත් අභීත පරපුරකට පෙරමඟ පෙන්වන්නට ඔහු ඇතුළු බලඝනය ක්‍රියා කරමින් සිටී. එමෙන්ම ඔවුන් ජනතාව වෙනුවෙන් කරනා සේවයේ ද අඩුවක් වී නොමැත. දශක තුනක යුද්ධයක් නිමා කිරීමට ලේ, දහදිය හෙළු ධම්මික ඇතුළු ගුවන් හමුදා විරුවන් කළ මෙහෙය හෙට දිනයේදීත් ජනතාවගේ මතකයේ රැඳිය යුතුමය.සටහනටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af12070811</link>
    <topic>එදා කැපුවෙ ණයට මෙදා නම් පිනට</topic>
    <author>අමල් යශෝමන් ජයසිංහ</author>
    <content>කොණ්ඩේ රැවුල කැපූ දන්සල“රැවුල කැපීමේ හා කොණ්ඩා කැපීමේ මහා දන්සල මෙම 3 වන පොහොය දින - මෙම ස්ථානයේදී”එය බැනරයකි. ඇස ගැටෙනා අයුරින් එසේ ලියා ප්‍රදර්ශනයේ එල්ලා තිබූ එය දුටු දුටුවනට පහන් සිතිවිල්ලක සිනාවකට හේතුවක් විය. කුතුහලය ද තරමක අරුමය ද දනවන මෙම බැනරය තිබුණේ ඉබ්බාගමුව, බක්මීගොල්ල අල්මීනා මුස්ලිම් මහා විද්‍යාලය ඉදිරිපිටය. ඇතැමෙක් එදෙස නතරව බලා සිටියහ. තමන් පමණක් නොව මඟ යනෙනවුන් ද කැඳවා පෙන්වූහ. කාගේත් දෑස් එක්වරක් නොව කිහිපවර එදෙසට ඇදී නතර වී තිබිණ. 3 වන ඇසළ පුන් පොහෝ දිනට සති දෙකක් කල් ඇතිවම එය ප්‍රදර්ශනයේ තබා තිබිණි.සිදුහත් කුමරුන් අභිනිෂ්ක්‍රමණය කළ දා කේෂඡේදනය කරනු ලැබුවේ ද මෙවන් පොහෝ දිනකදී ය.පොහෝ දිනය එළැඹිණි. දුර ඈත පළාත්වලින් පැමිණ වන්දනාවේ යන්නෝ ද අවට ගම් වැසියෝ ද එහි උදෑසන ම එක්රොක් වී සිටියහ. උදේ 7 වෙද්දී කිසිවකුගේ නියමයකින් තොරව ම විදුහලේ ගේට්ටුවේ සිට පාර අයිනේ දිගු පෝලිමක් ද ඇදිණි. දන්සල ඇරැඹෙන ලකුණු පහළ වීය. තරුණ බාල මහලු සිය ගණනින් එක දිගට පෝළිමේ ය.විදුහල්පතිතුමාගේ ද අවසරය ඇතිව විදුහල ඇතුළත කොණ්ඩා රැවුල කැපීමේ පළපුරුදු කරණවෑමියෝ සැදී පැහැදී සිටියහ. පිරිමි කරණවෑමියන් දස දෙනෙකි. ස්ත්‍රී කරණවෑමියන් දෙදෙනෙකි. පෝලිමේ ඇදී එන මහ පිරිසට ඉස්පාසුවක් නැත්තා සේ ය. හැම මුහුණකම සිනාවක, සතුටක සේයාවකි. පෝලිමේ සිටින්නවුන් හා කුළුපඟ සිනාවෙන් යුතුව යුහුසුළුව එහි කටයුතු තම හිතවතුන් ද සමඟ සංවිධානය කරමින් කඩිසර ව එහා මෙහා යන්නකු මම මඳකට නවතා ගත්තෙමි. මුස්ලිම් ජාතිකයකු වන ඔහු සුපුරුදු ළෙන්ගතු සිනහවෙන් මුව සරසාගෙන නතර වී සිය කටහඬ අවදි කළේ ය. “මේ දන්සල මගේ ම සංකල්පයක්. දන්සලක් වුණාම බත් දෙනවා. පාන් දෙනවා, ප්‍රයිඩ් රයිස් දෙනවා. ඒත් එව්වා දෙන්ඩ පුළුවන් එක්කො වේලයි. නැතිනම් දෙකයි. එව්වා නරක නැහැ. උතුම් වැඩ තමයි. ඒත් අහිංසක අපේ ම මිනිසුන්ට එව්වා මාසයක් ම දෙන්ඩ බෑනෙ”එහා මෙහා සිට පැමිණෙන අයගේ වචනයකට දෙකකට හදිසියේ උත්තර දුන් හේ යළිත් කතාව ඇරැඹුවේ මුහුණ පුරා කියැවෙන මහා සතුටක් ද ඇතිවය.“ඉතින් අද කාලෙ කොණ්ඩයක් කපන්ඩ රුපියල් 100 ක්වත් යනවානෙ. ඒ පවුලෙ දරු පැටවු තුන් හතර දෙනෙක් ඉන්න කොට ඒ අම්මට තාත්තට කොණ්ඩෙ කප්පවන්ඩ ම මාසෙකට පන්සීයක් හයසීයක් යනවමනෙ. මගෙ මේ දන්සලෙන් මුළු මාසෙටම ඒ අයට ප්‍රශ්නයක් නෑ. මාසයක් ගත වුණාට පස්සෙ තමයි ආයෙත් කොණ්ඩ කපාගන්න හිතන්ඩ වෙන්නේ. ඉතින් මේ දන්සල මාසෙක පින්කමක් හැටියටයි මං හිතන්නෙ” ඔහු මුවපුරා සිනාසෙන්නේ ය. ඒ කතාව ද ඇත්තකි. ඔහු තම දන්සල ගැන තවත් දේ විස්තර කරමින් කියන්නට විය.කොණ්ඩ හා රැවුල කපන දන්සලක් පිළිබඳව සිතට ආ යහපත් සිතිවිල්ලකින් යුතුව කල්පනා කළ හේ පෝය දිනට සති දෙකක් තිබියදී බැනරයක් අල්මිනා මුස්ලිම් මහා විදුහල ඉදිරිපිට ප්‍රදර්ශනයේ තැබුවේ ය. ඉන්පසු ඔහු එම ශිල්පය දන්නා කරණවෑමි හිතවතුන් කරා ගියේ ය.“... මං මේ වැඩ කරන්න දන්නෙ නෑනෙ. ඔයාලාගෙ සහය තමයි මට ඕනා” ඒ ඉල්ලීමට එහි බොහෝ දෙනකුගේ කැමැත්ත නොපමාව ම ඔහුට ලැබිණි.“අපි කොණ්ඩෙ, රැවුල පිනට කපලා නැහැ. හැබැයි ණයට කපල තියෙනවා. මේ සැරේ අපි පිනට කපනවා” ඔවුහු කීහ.අනතුරුව ඔහු තවත් අයගේ ද උපකාරය, සහයෝගය පතා තැනින් තැනට ගොස් තම යෝජනාව ඉදිරිපත් කළේ ය. ඊට ඇවැසි අඩුවැඩිය පරිත්‍යාගශීලීන් වෙතින් ඉටු වෙද්දී මෙම සද් කාරණය සැලවී ආසියාවේ ගල්පිළිම නෙළීමට පරසිදු වූ රිදීගම පන්සලේ සීවලී හිමියෝ ඔහු කැඳවූහ. දන්සලට අවශ්‍ය වන තුවා සියල්ලම තමන් වහන්සේ ලබාදෙන බවත් පැවසූහ. දැන් කිසිත් අඩුවක් නැත.එගම හා අවට වෙසෙන දුප්පත් අම්මාවරු තම කුඩා දුව - පුතා වඩාගෙන පෝළිමේ රැඳී පැමිණ දන්සලේ සත්කාරය ලැබූහ. වියපත් පියවරු තරුණයන්ගේ ද වාරුවෙන් පැමිණ දුර්වර්ණ මුහුණේ රැවුල ද කොණ්ඩය ද කප්පවා කලඑළි සිරියාවකින් පිටව ගියහ. පෙරවරු 7.30 ට ඇරැඹි දන්සල කරා වැල නොකැඩී ඇදී එන පිරිස හේතුවෙන් කරණවෑමි පිරිසට ද විවේකයක් ඇත්තේ ම නැත. එහෙත් ඔවුනට දිවා ආහාරය සපයා දිය යුතුමය. උදේ පටන් දෙපයින් සිටගෙන ම කරනා මේ කාරියේදී විඩාබර බව හොඳටම දැනේ. අපේ සංවිධායක මුස්ලිම් මහත්මයා විනාඩි 20 ක කාලයක් ඒ වෙනුවෙන් ඔවුනට ලබාදුන්නේ ය. එහෙත් බලා සිටිද්දීම පෝලිමට එකතු වන පිරිසේ නම් අඩුවක් ම නැත. විනාඩි 20 කට පමණක් පාසලේ ගේට්ටුව වසා තැබීමෙන් අනතුරුව යළි දන්සලේ සත්කාරය කාටත් එකසේ පිළිගැන්විණි.මෙවන් උදාර සංකල්පයකට ඇප කැපව උරදුන්නේ බෞද්ධාගමිකයකු නොවූ මුස්ලිම් ජාතිකයෙකි. සිංහලයකු නොවුව ද සිංහල මිනිසුනට දයාවන්ත මිනිසෙකි. දන්සලට පැමිණි සිංහල, දෙමළ මුස්ලිම් මවුපියවරු, තරුණ දරුවෝ ඔහුට ස්තූති කළහ. ඇතැමකු පින් දුන්හ.මෙවන් පින් සිතිවිල්ලකින් සෙසු මිනිසුන් උදෙසා උර දුන් මේ මිනිසා ඉබ්බාගමුව, කුඹල්අංග ප්‍රදේශයේ පදිංචි එස්.එම්.එච්. ඩීන් මහතා ය. නො එසේ නම් ඉබ්බාගමුව ප්‍රාදේශීය ලේකම් කොට්ඨාසයේ ගල්කැටිගම සමෘද්ධි සංවර්ධන නිලධාරි මහතා ද වනුයේ ඔහු ය. ඔහු දෙදරු පියෙකි. ඔහුගේ ආරාධනයෙන් මේ දන්සල දැක බලා ගැනීමට පැමිණි සමෘද්ධි අධ්‍යක්ෂ ජනරාල් බන්දුල තිලකසිරි මහතා උදෑසනින් ම පැමිණ ඔහුට සුබ පැතුවේ ය.සත්කාරයට අවශ්‍ය තුවා ලබාදුන් සීවලී හිමි ද එහි වැඩම කොට ‘මං මේ ආවේ මේ උතුම් ආදර්ශවත් වැඩපිළිවෙලට ආශිර්වාද කරන්න’ යැයි කීහ.පාසලේ දරුවන්ට ද සිහිවටනයක් ලෙසින් කළුවර, අඹ, නාරං, ගොරකා, දෙළුම් හා ඇහැළ පැළයක් බැගින් දන්සලට සිය කාලය ශ්‍රමය නොමිල් සපයා දුන් කරණවෑමි නෝනා මහත්වරුන් අතින් ද එහි රෝපණය කෙරිණි.“මගේ සංකල්පනාවෙන් මගේත් අන් අයගේත් උදවු උපකාරයෙන් අපේ දන්සලට හැම ජාතියකම අය ආවා. මට පුදුම සතුටක් තියෙන්නේ. මේ උතුම් දෙයට අතහිත දුන් සැමට මං අත්දෙක ඔසවා පින් දෙනවා.අපේ දන්සලින් එක් දහස් එකසිය තිස් හත් දෙනෙකුගේ රැවුල කොණ්ඩා කැපුවා” යි පැවැසූ හෙතෙම ඒ බැව් සනාථ කරවූයේ රැවුල හා කොණ්ඩා කැපීමට භාවිතා කළ බ්ලේඩ් තල ගණනය කරමිනි. මට කියාගන්න බැරි තරම් ආත්ම තෘප්තියක් ලැබුණා” ඔහු කීවේය.ඩීන් මහතා හැ¼ගුම්බර දයාබර මිනිසකු යැයි සිතේ. මුස්ලිම් ජාතිකයකුව මුස්ලිම් පාසලක ඉගෙනුම ලද හේ තුණුරුවන කෙරෙහිද ඇත්තේ අචල භක්තියකි. බොලගමුව රජමහා විහාරස්ථානයේ ඇසළ පෙරහර පැවැති අවස්ථාවේ දී නෙළුම් මල් දන්සලක් පවත්වා නෙළුම් මල් 3000 ක් රැගෙන විත් පන්සලට ඇතුළු වන්නන්ට මලක් බැගින් පිරිනැමුණේ ද ඔහු අතිනි.දිළිඳු පවුල් 8 ක් තෝරා නිවාස 8 ක් තනා දුන්නේ ද සෙවිලි තහඩු 8 ක් තවත් පවුල් කීපයකට ලබාදුන්නේ ද ඔහු ය. හිතවතකුගේ මංගල සාදය සංවිධානය කළ අපේ ඩීන් තෑන්කින් කාඩ්, වෙඩින් කේක් ප්‍රතික්ෂේප කරමින් මනාල මහතාගේ ද අවසරය ගෙන පැමිණි නෑ මිතුරනට කළුවර පැළ 300 ක් දෙලුම් පැළ 300 ක් රතුපීත්ත පටිවලින් විසිතුරු කොට මනාල යුවළ ලවා පිළිගැන්වීය. එහි මෙසේ ද ලියා තිබිණ. “මාව රෝපණය කරන්න - මා ඔබව රැකගන්නම්” .ඔහුගේ ගෙවත්ත විවිධ බෝග වගාවෙන් පරිපූර්ණය. පරිසරයට ද මහත් සේ පෙම් බඳියි. ඔහු අරුම පුදුම මිනිසෙකි. පසුගියදා ප්‍රකාශයට පත් කරන ලද ‘අලුගෝසු’ තනතුරට ද හෙතෙම ඉල්ලුම් කළේ ය. ඒ ගැන කීවේ මෙසේ ය.“අද සමාජය තිරිසන් වී ගෙන යනවා. මරණීය දණ්ඩනය අවශ්‍යමයි. 278 ක් දණ්ඩනයට නියමව සිටිනවා. මා තුළ මරණ චේතනා නැහැ. පෝරකයට කාටවත් එන්න සිද්ධ වෙන්න එපා කියලා ප්‍රාර්ථනා කරනවා. ඒ අයව මරණීය දණ්ඩනයෙන් නිදහස් කළත් මා තුළ වෛරයක් තරහක් නෑ.”“ඩෙංගු උවදුර මුල් කොට ගනිමින් බතලගොඩ වැව මෙම 9 දා ශුද්ධ පවිත්‍ර කිරීමට ප්‍රාදේශීය සභාව හා ඔහු කතිකා කරමින් සිටී. ඒ ගැන ඔහු කීවේ මෙබන්දකි.“කරුණාකර කැළි කසල මෙහි නොදමන්න’ වගේ වචන ලියපු බෝඩ් දැන් ඉන්න අපේ සමහරුනට දැනීමක් නැහැ. මං මිනිසුන් දැනුම්වත් කරවන්න බෝඩ් කෑලි කීපයක් සූදානම් කර තියෙනවා. ඒ අයට තේරෙන භාෂාවෙන් ම”“මචං බිව්වට කමක් නෑ - බෝතල් කඩන්න එපා”“මචං අපිත් කනවා. බොනවා. කමක් නෑ. බෑග් අරන් යං”අමල් යශෝමන් ජයසිංහපින්තූරඑම්.ඒ.ආර්. මනුකුලසූරියහිරියාල සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=af12070815</link>
    <topic>ගමන් බිමන් ගැන යමක් කමක්</topic>
    <author>විශ්‍රාමලත් විදුහල්පති ඩී.සී. ද සිල්වා</author>
    <content>ඈත අතීතයේ ගමන් ගියේ දෙපා වාරුවෙනි. පා ගමනින් එදා මිනිසා දුර මැන ගත්තේ කැසපට ගසා ගත් සළු පට අතෙහි ගෑවෙමින් ගොස්, පහළට වැටුණු විට, ගව්වක් දුර ලෙසිනි. එදා නම් ප්‍රජාවට පයින් ගමන් බිමන් වල යෙදීම සුළු කාර්යයක් විය.‘පෙර ගමන්’ යනු ගෙදරට නෑ හිතවතුන් එන විට පිළි ගැනීමට ඉදිරියට යාමයි. කඩුල්ල අසලදී පිළිගෙන ගෙදරට කැඳවා, අසුන් ගන්වා, පිළිසඳර කතා කිරීම ය. නික්ම යනවිට පසු ගමන් යාමක් ද වෙයි. පසු ගමන් යනු ගෙදරට පැමිණි අමුත්තන් කැටුව බස් නැවතුම් පොළට හෝ මඟට ටික දුරක් ගොස් සමු ගැනීමයි.වැදගත් ම ‘පසු ගමන’ දියණිය සරණ පාවා දුන් පසු බෑණාගේ ගෙදරට යාමයි. හතරවරිගයම නියෝජනය වන පරිදි නෑ හිතවතුන් ‘පසු ගමන’ යාමේ සිරිතක් ඇත. දියණියගෙන් සමු ගන්නා දෙමවුපියන්, සහෝදර සහෝදරියන් කඳුළු වගුරන්නේ දුකට නොව කාලයක් තිස්සේ එකම වහලක් යට, එක ම බත් හැලියේ බෙදා හදා ගෙන එකට හැදුණු දියණිය වෙනම කුල ගෙදරකට යාම නිසා ය.ප්‍රභූවරුන් රාජ රාජ මහාමාත්‍යාදීන් මහ මඟ යනවිට ‘පෙර ගමන්’ සහ ‘පසු ගමන්’ යන්නේ ආරක්ෂාවට ය. ඒ හැරුණු විට ආරක්ෂක අංශ එහෙම පෙර ගමන් යන්නේ අපේ ලෝක ක්‍රිකට් ශූරයන්, ඔලිම්පික් පදක්කම් දිනූ සුසන්තිකා වැනි ක්‍රීඩිකාවන් සිය තරග සංචාර නිමකර දිවයිනට පැමිණ ගුවන්තොටුපළෙන් පිටව යන අවස්ථාවන්හිදී ය.නිවෙසට වඩින භික්ෂුන් වහන්සේලා, පූජක වරුන් පිළිගන්නේ පෙර ගමන් ගොස් ය. එසේ පෙර ගමන් ගොස් පිළිගන්නා උන් වහන්සේලාගේ දෙපා දොවා ගෞරවනීය ලෙස පිළිගන්නවා ඇත.අපේ පාසල් දරුවන් ද තම ගුරු මෑණියන් පාසල් ගේට්ටුවෙන් ඇතුළු වන විට දුව ගොස් ඇගේ පොත් බෑගය ඉල්ලා ගෙන රංචු පිටින් ‘පෙර ගමන්’ යාම ද මා දුටු පියකරු දර්ශනයකි.‘ගමන් බිමන්’ යන විට පෙර මග සලකුණු බලන්නට පැරැන්නෝ පුරුදු වූහ. සංදේශ සාහිත්‍යයේ පෙර මග සලකුණු මෙසේ විස්තර කර ඇත. නල මුදු සුවඳ පිරි කුඹු මියුරු අඹ ගෙඩීපුල හෙළ කුසුම ලිය පිය තෙපල රන් කෙඬීසල සුදු සෙමෙර සේසත් ගිජිදුනොද වැඩීබල සුබ නිමිති පෙර මඟ නැකතටත්වැඩීමෙබඳු පෙර නිමිති දක්නට ලැබුණේ නම් කිරි ගහට ඇන්නා වගේ ගමන සාර්ථක බව ජන වහරේ දැක්වෙයි. එසේ වුව ද ඉස්සරහට නම් අම්මා තරම් හොඳ කෙනෙක් නැත. ඒ නිසා ජීවිතයේ වැදගත් අවස්ථාවල දී පෙරට එන්නේ අම්මා ය. නිකම් ම නොව වතුර කළයක් හෝ වතුර වීදුරුවක් අතින් ගෙන ය. තුන් හිතෙන් ම තම දරුවාට ආශිර්වාද කරන අම්මාගේ ආශිර්වාදය සියලු දොස් නසන සුලු බව අප අසා ඇත.කොහොම වුවත් හොඳ පූර්ව නිමිත්තක් දුටු විට ධනාත්මක මානසික ප්‍රබෝධයක් ලැබීම නිසා සතුටු සිතෙන් පිරි හදවතත් ඇති වන නිසා ගමන් බිමන් සාර්ථක වනු ඇත.පෙර මඟ අසුබ ලකුණු ද ඇත. සුන් බඳුන්, කළුපිළි, ගින්දර, සුරා සොඬුන්, අවි ආයුධ, යාචකයන් නුසුදුසු බව එදා පිළිගත් අසුබ ලකුණු ය. එපමණක් නොව කොහේවත් සිටින හූනා හැඬූ පමණින්, බල්ලා කන කැසූ පමණින් කෑරලා හැඬූ පමණින්, කිවිසුමක් ගිය පමණින් පෙරට තිබූ පය පස්සට ගන්නට අපේ ගැමියෝ පුරුදු වූහ.එහෙත් මේ අසුබ ගැන කියන්නේ කරදරයක්, ආපදාවක්, හානියක් සිදුවූ පසු සිදුවීම් අතර සහ සම්බන්ධතාවක් ගොඩ නඟමිනි. සමහර විට එහෙම කරදරයක් නොවූවා නම් පෙරමඟ ලකුණු කිසිසේත් මතකයට නැඟෙන්නේ නැත. මෙය වෙනත් විදියකට කියනවා නම් නොසැලකිලිමත්කම, අනවධානය, අවිචාරවත් බව, අප්‍රවේසම, අනවශ්‍ය කලබලය නිසා සිදුවන හානි වලට යුක්ති ප්‍රතිපාදනයක් සේ අසුබ ලකුණු හේතු සාධක ලෙස ඉදිරිපත් කරනු ඇත.ගමන් බිමන් යා යුත්තේ පැහැදුණු සිතකිනි. ආගම සිහිකොට මවුපිය පා යුග නැමැද, බුදුසරණයි, දෙවි පිහිටයි කියා පාසල් යාමට අපට හුරු කර ඇත. මේ පුරුද්ද රැකියාවට යනවිට ද අපට අමතක කළ නොහැකි ය. අදටත් අප ගමන් යන්නේ බුද්ධ ප්‍රතිමාව අසලට ගොස් වැදීමෙන් අනතුරුව ය. කරදරයක් අවහිරයක් නොවී යන කාර්යය සපල වේවායි යන ප්‍රාර්ථනය ද වැදගත් ය.එදා අප ගුරු පුහුණුව ලබන්නට යන විට අපේ කථිකාචාර්ය තුමෙක් මෙවන් කතාවක් කීවේ ය. පුහුණු ගුරුවරයා ගේට්ටුවෙන් පාසලට ඇතුලු වනවිට “මගෙන් ඉගෙනුමට එන සියලු සිසුන්ට යහපතක් ම වේවායි’ යන ප්‍රාර්ථනය දිනපතා කළ යුතුයි. එම කියමනේ ඉතා වැදගත් ආකර්ශනීය බවක් ඇත.ඇතැම් විට විඩා සංසිඳුවා ගැනීමට ‘අම්බලම’ විය. පා ගමනින් යන අයම අම්බලමේ නැවතී උයා පිහා ගන්නට ද අවකාශ තිබුණි. එහෙම නැවතුණු ආඬි හත්දෙනා අපූරු කැඳක් උයා ගත් ආකාරය ‘ආඬි හත් දෙනාගේ කැඳ හැලිය’ වාගෙයි යන ජනප්‍රවාදයේ අසන්නට ලැබේ.දුර ගමන් යන විට කියන්නේ ‘දේශාටන’ කියා ය.ෆාහියන් භික්ෂුව, හියුං සියෑං, ඉබන් බතුතා, කොලම්බස් වැනි අය ඉතිහාසයේ එහෙම වීර චාරිකා ගිය අය වෙති.අපේ බෞද්ධ භික්ෂුන් වහන්සේලා ද ධර්ම ප්‍රචාරය සඳහා විදෙස් රටවලට වැඩම කරන්නේ ද බුද්ධ ශාසනයේ චිරස්ථිතිය සඳහා ය.උන් වහන්සේ ලා ඇතැම් බටහිර රටවල උගතුන්ට නිර්වාණය, කර්මය, පුනරුත්පත්තිය, භාවනා ගැන බණ දහම් කියන විට මවිතයට පත් වනු ඇත.අම්බලම් වලට වඩා අද ඇත්තේ විශ්‍රාම ශාලා ය. ගමන් වෙහෙසට පත් නඩවලට ඒවායේ නැවතී උයා පිහා ගෙන, දිය නාගෙන, ආගමික වතාවත් කරන්නට හැකි ය. බෞද්ධයන්ගේ වට වන්දනාව සිරිපාද වන්දනාව හොඳ ගමන් බිමන් ය. කිතුණුවන්ගේ මඩු පල්ලි වන්දනාවද, මුස්ලිම් බැති මතුන්ගේ මක්කම වන්දනාව ද පිළිගත් ගමන් බිමන් වෙයි.අත මිට මුදල් තිබෙන්නේ නම් අද ඕනෑම වන්දනා ගමනකදී නවතින්නට ‘නිවාඩු නිකේතන’ ඇත. ඒ නිසා ගමන වෙහෙසක් නැතිව කාලය ගත කරන්නට හැකි ය.හිටපු ගමන් යන්නේ ‘හිතුවක්කාර ගමන්’ ය. තරුණ වයසේ දී හිතුවක්කාර ගමන් යන්නේ මවුපියන්ට හොරෙන් මිතුරන් සමඟ ය.සමහර වෙලාවට පාසලට හොරෙන් ය. මේ හිතුවක්කාර ගමන් නිසා ‘දියේ ගිලීම්, දුම්රියට බිලිවීම් වැනි හදිසි අනතුරු වන නිසා හිතුවක්කාර ගමන් කොහෙත්ම හොඳ නැත.යන තැනක් අම්මාට තාත්තාට කියා යා යුතු ය.රැකියාවට හෝ වෙනත් ගමනකට යනවිට ද බිරියට, දරුවන්ට නැතිනම් බෝඩිමට , ආයතන ප්‍රධානියාට දැන්වීම ඉතා හොඳ ආරක්ෂිත පියවරකි. එමෙන් ම යහපත් පුද්ගලාන්තර සබඳතා ගොඩ නඟා ගැනීමකි. ඒ නිසා ගමන් බිමන් තමා පමණක් නොව තම සමීපයන් ද දැන ගැනීම ඉතා වැඩදායක වෙයි.අද කාලයේ ගමන් බිමන් යාමට ඕනෑ තරම් පහසුකම් ඇත. දියෙන් ගොඩින් , අහසින් ඕනෑම දුරක් යාමට හැකි ය. අවශ්‍ය වන්නේ මිල මුදල්, බලපත්‍ර, වීසා පමණි.ගමනා ගමනය නොදියුණු කාලයේ සතුන් වාහන සේ යොදා ගෙන ඇත. මිනිසා පමණක් නොව දෙවියන් පවා වාහන ලෙස සතුන් යොදා ගත් බව ඉතිහාසයේ සඳහන් වෙයි. විෂ්ණු දෙවියන්ගේ ගුරුලා ද, කතරගම දෙවියන්ගේ මොනරා ද, ගණ දෙවියන්ගේ මූසිකයා ද වාහන විය. එහෙත් ශිව දෙවියන්ගේ වාහන ‘ජරාපත් මහලු ගොනෙක්’ බව දක්වා ඇත.කුකවි වාදයේ දී කුමරතුඟු මුනිදසුන්ට එරෙහිව කතරගම දෙවියන්ට කුකවියෙක් පැදි පෙළක් ලීවේ ය. පඬිතුමා මෙහෙම කවියක් ලියා පැදි පෙළම උපහාසයට ලක් කළේ ය. ලා පියා අහක වියරණ කව් තනනාඊනියා තගේ කව් මා කියෙව් තැ නාමා පියා නැඟී යන අර මහලු ගොනාහූ කියා සිනාසිනි වලග වන ව නාමේ කවෙහි කියන්නේ ද කතරගම දෙවියන්ගේ පියා වන ශිව දෙවියන් ගේ වාහනය ගොනකු බව දැක්වෙයි.අද කාලයේ ඇත්තේ ‘නිල රථ’ ය. නිල රථ ආවට ගියාට උපයෝගි කර නොගැනීමට පැරණි නිලධාරීන් එදා වග බලා ගත් අතර හුදෙක් රාජකාරියනට ම යොදා ගත්තේ ය.යටත් විජිත කාලයේ ‘ගමන් බිමන්’ රාජකාරි වුවහොත් දුම්රියෙන් හෝ අශ්වයා පිටින් යා යුතු වූ බව ඒ කාලයේ ගමන් වියදම් ඉල්ලුම් පත්‍ර බැලූ විට පෙනේ.සමහර නිලධාරින් ‘අනියමින්’ ගමන් වල යෙදෙති. උත්සව කාලවලට මේ අනියමින් යන රාජකාරි ගමන් බහුල ය. අනියමින් පැමිණි නිලධාරියා පාසල වටා රවුමක් ගොස් තොරතුරු විමසා බලා, පාසලට අඩුපාඩු සපුරා දෙමින් සතුටු සිතින් නික්ම යාම මා දකුණේ ජාතික පාසලක විදුහල්පති වශයෙන් ලත් අත්දැකීම් වෙයි. එහෙම පැමිණෙන ඒ හිතවත් නිලදරුවන් පාසලට පුස්තකාල පොත්, ක්‍රීඩා භාණ්ඩ, විද්‍යා උපකරණ ආදී භෞතික සම්පත් පමණක් නොව පාසලේ ගුරු ඌනතා ද සපුරා දුන් අයුරු මතකයට නැඟේ. ඒ නිසා අනියම් ලෙස පැමිණීම නම් ඉතා හොඳ දෙයකි.මා එක් සෙනසුරාදාවක හිලවු සැසියක් පවත්වන විට අධ්‍යාපන අමාත්‍ය රිචර්ඩ් පතිරණ මැති තුමා දහවල් අනියමින් පැමිණියේ ය. එතුමා පාසලට අවශ්‍ය ලක්ෂ ගණනක ප්‍රතිපාදන ලබා දී පාසල සංවර්ධනයට දුන් සහාය කෘතවේදී ව සිහිපත් කරන්නට හැකි ය.ගමන් බිමන් යනවිට ‘ගමන් මලු’ අවශ්‍යම දෙයකි. ඈත අතීතයේ බමුණන් රෙදි උරයක සියල්ල දමා ගෙන ගිය කතාවක් මා අසා ඇත. එලෙස ගිය බමුණකු අග්ගලා රස විඳ වතුර බොන්නට ගිය විට නාගයෙක් මල්ල තුළට වැදුණි.රුක් දෙවියකු මේ දැක ‘බමුණ, මඟ සිටියොත් තෝ නසී, ගෙදර ගියොත් අඹු නසී’ යයි කීවේ ය. මේවා උභතෝ කෝටික’ ප්‍රශ්න නම් වෙයි. බමුණා ඒ අසල පඬිතුමකු හමු වී යාන්තම් ප්‍රශ්නය විසඳා දිවි බේරාගන ඇත.තිස් අවුරුදු යුද සමයේ දී ජන ජීවිතය බේරා ගන්නට සිටියේ රුක් දෙවියන් නොව අපේ රණ විරුවන් ය. මාර්ග බාධක වල දී අපේ ගමන් මලු පරික්ෂා කොට කරන ලද ඒ සේවාව කෘතවේදීව සිහි කළ යුතු අතර නැවත කිසි කලෙක යුද්ධයක් ඇති නොවේවායි ප්‍රාර්ථනා කරමු.‘ගමන් බිමන්’ ගැන කතා කරන විට මං පහරන්නෝ ද සිටිති. අද කාලයේ ද ඇතැම් මං පහරන්නන් නැතුවා නොවේ. එහෙත් අපේ පොලිස් සේවාව ඒ ගැන අවධානයෙන් සිට පාරේ යන්නට බිය සැක නැතුව යාමට අවකාශ සැලසීම වැදගත් ය.ගමන් බිමන් යාමේදී මඟ සලකුණු දැන ගත යුතු ය. මංමාවත්, පටුමග, සන්ධිස්ථාන ආදිය ගැන දැනුවත් වීම අත්‍යවශ්‍ය ය. ඉඩම් වෙන්දේසිකරුවන්ගේ උයන්, පුර ආදිය හැඳින ගැනීමට දැවැන්ත ඊතල යොදා ඇත.ගමන් යනවිට, නිවැරැදි ලෙස සලකුණු යා යුතු තැන දුරකථන අංක ආදිය ද දැන ගැනීම ප්‍රයෝජනවත් ය.පාරේ ගමන් කරන හැටි, පාර මාරුවන අයුරු කොතෙකුත් පාසල් සිසුන්ට උගන්වා ඇති මා ගමන් ගන්නේ පාරේ දකුණු අත පැත්තෙනි. ඒ සිසුන්ට ආදර්ශයකට යි.පසුගිය මාර්තු 20 වෙනිදා එසේ පාරේ දකුණු පැත්තෙන් ගිය මා යට කරගෙන යතුරු පැදියක් ගියේ ය. ඒ වෙලාවේ අමාරුවක් නොදැනුනත් දින දෙක තුනකින් හොඳටම අමාරු වී ලෙඩ යහනට වීමි. පවුලේ වෛද්‍ය වරුන්ගේ වෙදකමත්, බිරිය හා දියණියගේ හෙදකමත් නිසා යාන්තමින් නැවතත් ලියන්නට වාසනාව ලැබිණි.කොතෙක් පරෙස්සමට ආරක්ෂා සහිතව විනය ගරුකව ගමන් බිමන් ගියත් අවිචාරශීලී, මත්පැන් පානය කරන, බලපත්‍ර රහිත රියැදුරන් නිසා මේ මාස කීපයට අනතුරුවලින් 500 කට අධික පිරිසක් මිය ගොස් ඇත. තුවාල ලැබූවන් දහස් ගණනකි.දෙනෙත් නොපෙනෙන අයකු ගිතෙල් කලයක් කරේ තබා ගෙන මහ රෑ පන්දමක් දල්වා ගෙන ගියේ ය. මෙය දුටු ඇස් පෙනෙන අය විහිලුවකට ගෙන අන්ධ මිනිසාට කතා කළේ ය.“ආ... උන් නැහේ, තමුන්ට දහවලත් ඇස් නොපෙනෙද්දී මහ රෑ මේ පන්දමක් පත්තු කරන් යන්නේ ඔලුව හොඳ නැද්ද?”“ඇස් නොපෙනෙන මාත් මගේ ගිතෙල් කළයත් ඇස් පෙනෙන ඔහේලාගෙන් බේර ගන්න තමයි පන්දම දල්වා ගත්තේ, මගේ පන්දමේ එලියෙන් ඔහේලා මගේ ඇඟේ හැපෙන්නේ නැතුව යන්න.”ඒ කියන්නේ ආරක්ෂාව නම් තමන් විසින් ම සලසා ගත යුතු අතර ගමන් බිමන් යන අනෙක් අය තමන්ගේ මෙන් ම අනෙක් අයගේ ආරක්ෂාව ගැන ද සැලකිලිමත් විය යුතු බව ය.අවසන් වශයෙන් අපේ රටේ වාහන අනතුරු නැත්තටම නැති වේවායි ප්‍රාර්ථනා කරන්නෙමු. ඒ ප්‍රාර්ථනාව ඉටු කර ගන්නට හැකි වන්නේ ‘වාහන පදවන’ අයට ම පමණි.විශ්‍රාමලත් විදුහල්පති ඩී.සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=as1207081</link>
    <topic>“අයි ඈම් ධර්මදුතියන්” කියලා මට ආඩම්බරයෙන් කියන්න පුළුවන්</topic>
    <author>උපාලි සමරසිංහ</author>
    <content>“අයි ඈම් ධර්මදුතියන්” කියලා මට ආඩම්බරයෙන් කියන්න පුළුවන්ජ්‍යෙෂ්ඨ කථිකාචාර්යඅත්තනායක එම්. හේරත් ගුරුවරුන්ගේ තදබල විරෝධය හා අප කෙරෙහි පවත්නා විශ්වාසය නිසා ධර්මදූතයේදි පොලිස් නිලධාරීන්ට අප ගෙනියන්ඩ ලැබුණේ නෑ. පොලිස් නිලධාරීන් අපට නියෝග කළා. “එහෙනම් ගෙදර ගිහින් ඊළඟට පොලීසියට එන්ඩ ඕනෑ” කියලා. අප ගෙදර ගිහින් කිසිවකුට කියන්නෙත් නැතිව ඇඳුම් මාරු කරගෙන පොලීසියට ආවා. එදා පොලීසිය අද වගේ නොවෙයි. අපව කූඩුවෙ දැම්මෙත් නෑ. ඉදිරිපස පුංචි බංකුවක වාඩි කරලා තිබ්බා.හොර පොල් කඩපු, කුකුළකු එහා වත්තෙන් මරාගෙන කාපු හොරුන්ට ඔවුන් කීවෙ “අර බලපල්ලා, මේ කොල්ලො ආණ්ඩු පෙරළන්න ගිහින් මෙහෙ ඇවිත් තියෙන්නෙ. ඔය වගේ තුට්ටු දෙකේ වැඩ කරලා නොවෙයි” කියලා. ඒත් අප්පච්චිවත් මගේ සහෝදරයෙක්වත් එදා මාව බලන්ඩ පොලීසියට ආවෙ නෑ. මගෙ අම්මා විතරක් ඈත ඉඳගෙනම හිනාවෙන් මුව සරසාගෙන ඇවිත් බංකුව උඩ ඉඳගෙන හිටි මගෙ ඔළුව අතගාලා මෙහෙම කීවා.පුතේ, රට හදන්න තව කල් තියෙනවා. ඉස්සෙල්ලා තමුන් හැදෙන්ඩ ඕනෑ... උඹේ කේන්දරේ හැටියට නුඹ හිරේ විලංගුවෙ වැටෙන්නෙත් නෑ. කවරදාහරි පුතා ගුරුන්ගෙන් ගුරෙක් වෙනවා...ධර්මදුතෙ ගුරුවරුන් නිතර මා දිරිමත් කරලා කියන වචන වලටත් වඩා බලවත්ව ඒ වචන ටික මගෙ හිතේ ඊයම්බරු වගේ කිඳා බැස්සා. මං මගේ දිහාත් ඉස්කෝලෙ දිහාවත් නැවත බලන්ඩ පටන් ගත්තා.මේ අතර බණ්ඩාරනායක කථික දිනයට කොළඹ ආනන්ද මහා විදුහලේ කථික තරගයකට සහභාගි වෙන්ඩ අපට ආරාධනාවක් ආවා. මං ජ්‍යෙෂ්ඨ අංශයෙන් සහභාගි වෙනවා. කනිෂ්ඨ අංශයෙන් කණ්ඩායමකුත් සහභාගි වෙනවා. කනිටු අංශයේ නායකත්වය තිබුණේ අද ජනාධිපතිතුමන්ගේ කාර්ය මණ්ඩලයට සම්බන්ධ චන්ද්‍රසිරි විතාන මහත්මයාට. ඒත් අපට කොළඹ එන්ඩ විදියක් නෑ. ළමයින්ට විතරක් යන්ඩ දෙන්ඩ බෑ. ගුරුවරයෙක් සම්බන්ධ කරගන්න. ඉහළින් කියැවුණා. අනේ ඉතින්! අපි කාගේත් දුක්ගන්නාරාළ පියදාස සර් අපිත් එක්ක කොළඹ ආවා.අපේ පස්සර හිටපු මන්ත්‍රීතුමාගේ පුතාත් එදා කණ්ඩායමේ හිටියා. කථික තරගෙ පටන්ගන්ඩ තරමක වේලාවක් තිබෙන නිසා අපි ගෝල්ෆේස් පිටියයි මුහුදු වෙරළයි බලන්ඩ සර් එක්ක ආවා. ඒ එනකොට හරි වැඩක් වෙන්ඩ ගියේ. පස්සර මන්ත්‍රීතුමාගෙ පුතාට කිසියම් බරපතළ වුවමනාවක් ඇතිවෙලා සර්ට කීවා.සර් හරි අමාරුවක වැටුණේ. කොහොමද දැන් යන්නෙ. ළමයගෙ ආත්ම ගරුත්වය රකින්ඩත් හිතාගෙන සර් මට කීවා. ළමයින් ටික අරගෙන පරිස්සමට ගෝල්ෆේස් තීරුව දිගේ ඉහළට යන්න. මං පොඩි වැඩක් කරලා එන්නම් කියලා අර ළමයව එදා පරණ පාර්ලිමේන්තුව පිටුපස පැත්තට ඒ අවශ්‍යතාව ඉටුකරගන්න ඉඩ දෙන්න එක්ක ගියා. එදා අපේ පියවරු වගේ ගුරුවරු හිටියා කීවෙ ඒකයි.මං ළමයින්ට මේ බව නොතේරෙන විදියට කණ්ඩායම අරන් ඉදිරියට ගියා. අර ළමයා තමන්ගෙ අවශ්‍යතාව ඉටුකරගත්තත් හෝදා ගන්ඩ විදියක් තිබුණෙ නෑ. සර් ළමයට කියලා තියෙනවා ඒ විදියටම කලිසම ඇඳගෙන ඇවිත් වැල්ලට ගිහින් වතුරින් හෝදලා කලිසමත් හෝදගන්ඩ කියලා.ඊට පස්සෙ සර් ළමයින් අතරට අර ළමයත් එක්ක ආවා. දැන් කලිසම තෙමිලානෙ. ළමයින් බැලුවා. බලන්න මේ දරුවා රැල්ලට තෙමුණනෙ... සර් කී ඒ වචනයත් එක්කම ප්‍රශ්නෙ ඉවරයි. මේ කාලය 1964 අවුරුද්ද. මැතිනියගේ රජය පුවත්පත් පනත ගෙනාවා. පස්සර හිටපු මන්ත්‍රිතුමා එදා පාර්ලිමේන්තුවට ආවෙ නෑ. ආරංචි වුණේ එතුමාගේ වාහනයේ රෝදවල මඟදි හුළං ගිය බවයි.පනත පැරැදුණා එක ඡන්දයකින්. ඒ ඡන්දය ලැබුණානම් එදා පනත දිනනවා. එදා සිට එතුමා ජනපි‍්‍රය වුණේ හුළං ගිය මන්ත්‍රී කියලයි. සර් ඉඳහිට විහිළුවට මෙහෙම ඒ මන්ත්‍රීගෙ පුතාට කීවා. තාත්තා පාර්ලිමේන්තුවට නෑවිත් එදා ඇතුළ කෑවා. තමුන් කොළඹ ගමන යන විට පිටත කෑවා. කියලා.එදා කොළඹ ආනන්දෙ කථික තරගයෙන් ඌව පළාත නියෝජනය කරමින් මං ජ්‍යෙෂ්ඨ අංශයේ පළමුවැනි ස්ථානය දිනාගත්තා. කනිටු අංශයේ චන්ද්‍රසිරි විතානට ලැබුණෙ තුන්වැනි තැන. ඒ කාලයෙ ඌව පළාතේ ශ්‍රීලනිප තරුණ සංවිධානයේ සභාපති නිමල් සිරිපාල ද සිල්වා (අද ඇමැති) අපේ ඉස්කෝලෙ ආදි සිසුවෙක්.එතුමා තමයි විනිශ්චය කටයුතුවලටත් සහභාගි වුණේ. “අපට කනිටු අංශයේ තුන්වැනි තැන මදි. අපට පළමු තැන ගන්ඩ අවශ්‍යයි. අපි සර්ට කීවා. සර් නිමල් සිරිපාල අපේ ඉස්කෝලෙ නිසා අපට සහයෝගයක් දෙයි. සර් කියන්න. අපට පළමුවැනි තැන දෙන්න කියලා. පියදාස සර් ඔළුවෙ අත්දෙක ගහගත්තා. “අයිසේ, මං දන්නවානම් මේ ගමන එන්නෙත් නෑ. අපට ලැබුණු ජයග්‍රහණය බාරගන්ඩ. මේ වගේ වැඩ කරන්න එපා.” එතුමා කීවා. අපේ ගුරුවරු ඒ වගේ දරුවන් මෙහෙයවූවෙ.ඌවේ සාහිත්‍ය උලෙළ පිළිබඳවත් මට රසබර මතකයක් එනවා. මේක පැවැත්වුණේ බදුල්ල විශාඛා විද්‍යාලයයෙ. මෛත්‍රි සර් එක්ක තමයි මේ ගමන ගියෙ. මං ගියේ කථික තරගය නරඹන්න. හැමදාම ඌවේ ජයග්‍රහණ හිමි වන නිසා අලුත් කට්ටියකට අවස්ථාව දෙන්ඩ ගුරුවරු මාව නවත්වලා වෙනත් සිසුන් පිරිසක් ඉදිරිපත් කළා.දැන් තරගය පටන්ගත්තා. දිගින් දිගටම කනිටු අංශය පරදිනවා. සර්ලා හදිසියෙම තීන්දු කළා මාව නැවත තරගයට කැඳවන්න. මාතෘකාව “ජනකවියෙ සමාජ ලක්ෂණ” මං කතා කළා. තරගය ජයග්‍රහණය කළා. මට එහෙම නමක් ඉස්කෝලෙ තිබුණා. ඒත් එදා 71 පංති සිද්ධියට පොලිසි ගිය වෙලාවෙ ඒ නම ලියැවුණේ රටේ නම ගිය අපරාධකරුවන්ගේ නාම ලේඛනයේ. අම්මා මේ ගැන බය වෙලා මුතියංගන පන්සලට ගිහින් බාරයක් වුණා. කතරගම දේවාලයට පඬුරක් දැම්මා.යාපා සර්අපේ සාහිත්‍ය දැනුම භාෂා ඥානය දියුණු කරන්ඩ හේතු වුණු ගුරුතුමන්ලා ගොඩාක් හිටියා. ඒ අතර ජනපි‍්‍රය නමක් යාපා සර්. පේ‍්‍රමතිලක සර් එහෙම ‘ඇත්ත’ පත්තරේ කියවන්න මා යොමු කළා. බී. ඒ. සිරිවර්ධන මහත්තයගෙ “කතු වැකි” කියවන්න මා පුරුදු වුණේ එහෙමයි. “ඇමැතිවරුන් අල්ලා එබිය හැකි වළවල් පාරේ තිබේ” මේ වගේ කියමන් අපේ හිත් ගත්තා. මගෙ ගෙදර තිබුණු අමාරුකම් නිසා මං හැමදේම ලීවෙ මට ලැබුණු පොත්වල. මට යමක් හිතලා ලියන්න පුළුවන් වුණාට ගණන් පැත්ත එතරම් ශක්තියක් නෑ.මං ගණන් හැදුවෙත්, සාහිත්‍ය ලියුවෙත්, ඉතිහාසය ලියුවෙත් කොටු රූල් පොත්වලමයි. ඒ මට කාගෙන් හරි ලැබිලා තිබුණේ කොටු රූල් පොත් විතරක්ම නිසයි. විභාගය ඉවර වෙන කොට මට කොයිතරම් කොටුරූල් එපා වුණා ද කියන්නෙ අදවත් මං කොටු රූල් තියෙන කමිසයක් අඳින්නෙ නෑ. මට කොටුරූල් තිත්ත වුණා.මං හැමදාම ආසා කළේ ගද්‍යයට. පද්‍යයට මාව මෙහෙයැවුවෙ ගුරුවරු. මං “මුතියංගන වෙහෙරින් බුදුරැස් විහිදෙන්නයි” කියා ලියු කවිය ඔවුන් අගය කළා. එදාට පස්සෙ මං කවිත් ලීවා.ඒ කාලෙ අපේ ඉස්කෝලෙ ප්‍රාථමික අංශය බාරව හිටියෙ රෝහිණී වීරසිංහ කියලා ගුරුතුමියක්. මං එතකොට ජ්‍යෙෂ්ඨ ශිෂ්‍ය නායක. ඒ ටීචර්ට වෙනම ගෝලයො පිරිසක් ඉන්නව... අපි ඉස්කෝලෙ වැඩිහිටි ගෝලයො. මං ධර්මදූතෙන් පස් වෙලා විශ්ව විද්‍යාලයට ගිහින් කථිකාචාර්ය තනතුරකටටත් පත්වෙලා ඉන්දැද්දි මට හදිසියේ ආරංචියක් ලැබුණා. මේ ගුරුතුමියත් තවත් ගුරුතුමියකුත් බදුල්ලෙ අනාථ නිවාසයක අද ඉන්නවා කියලා. ඉන් එක් ගුරුතුමියක් අවිවාහකයි. අතුකෝරළ මහත්මිය. මුලින් කී රෝහිණි ටීචර්ට පුතෙක් හිටියා. මා පුදුම වුණා. මං ගුරුවරියගේ දුක සැප බලන්ඩ ඒ අනාථ නිවාසයට ගියා.එතුමිය කී කතාව අදහන්ඩ බෑ. බදුල්ලෙ නගරෙ ප්‍රධාන තැනක ඒ නිවෙස තිබුණේ. ඒ පුතා විශ්‍රාම දවසට අම්මගෙ වැටුප කොල්ල කනවා. ඉන්න ගේ දොර තියාගෙන අනෙත් දේපළ සියල්ල ටීචර් තම පුතාට පැවරුවත් ඒ පුතා අම්මගෙන් ඉන්න ගේ දොරත් ඉල්ලුවා. පස්සෙ ගුරුතුමිය මේ විදියට අනාථ නිවාසයට ආවලු. මට ඇතිවු වේදනාවට මං ඒ ටික පෝදා ‘අමාදහර’ රූපවාහිනි වැඩසටහනින් එළිදරව් කළා. මේක අහපු බලපු ඒ ප්‍රාථමික අංශ ගුරුවරියගේ පංති ගෝලයො මා වටකරගෙන ටීචර් ගැන තොරතුරු ඇහුවා. ඒ අතර ශල්‍ය වෛද්‍ය්‍ය විශේෂඥවරු පවා හිටියා.මේ අය ක්‍රියාත්මක වෙලා ගුරුතුමිය ගැන සොයන්න ගත්තා. එතකොට අර පුතා කලබල වුණා. එයා අම්මට සලකනවා කියලා අම්මව නැවත ගෙදර ගෙන ගියා. ඒත් ආයිත් කළේ විශ්‍රාම වැටුප කොල්ල කන එකයි. ඇයට වධ හිංසා පමුණුවන එකයි විතරයි.වික්‍රම ජයලත් සර්මේකට පියවර ගන්ඩ ගෝලයො නැවත කතිකා කරගන්න කොට ඒ ‘අම්මා’ විරුද්ධ වුණා. පුතාට මුකුත් කියන්ඩ කරන්න එපා කියලා. හරියට කච්චානි ජාතකයෙ අම්මා ලේලිත් එක්ක එක්කාසු වෙලා සොහොනට ඒ අම්මව ගෙනල්ලා දාපු පුතාට ශක්‍රයා දඬුවම් කරන්න යනකොට විරුද්ධ වුණා වගේම. ගෝලයෝ ගුරුවරියගෙ ඉල්ලීමට ගරු කළා. ටික දවසක් යනකොට දරුවගෙ අනේකවිධ කරදර හමුවේ ගුරුතුමිය මැරුණා. මේ පුතා මානසික රෝගියෙක්. දින 3 ක් අම්මගෙ මිනිය ගේ ඇතුළෙ තියාගෙන එයා හිටියා. කුණු ගඳ ගහනකොට අහල පහල පදිංචිකරුවන් පොලීසියට දැන්වුවාමයි රහස හෙළි වුණේ. ඒ ටීචර්ගෙ කොට්ටය යට තිබිලා පොලීසියට ලියුමක් හමුවුණා. ඒක මගෙ නමට ලියු ලිපියක්. ඒක කියවලා මටත් කඳුළු ආවා.‘පුතේ, මං වදපු පුතාට වඩා මම උගන්නපු පුත්තු මට වටිනවා. මං පුතාලට ආදරෙයි” ඒ ගුරු අම්මා එහෙම ලියා තිබුණා මතකයි.1971 - 94 දක්වා අපෙ ඉස්කෝලෙ හිටපු පි‍්‍රන්සිපල් වික්‍රම ජයලත් මහත්මයා. එතුමා තමයි කලා අංශය පමණක් උසස් පෙළට තිබු අපෙ ඉස්කෝලෙ වාණිජ, විද්‍යා, කෘෂිකර්ම පංති පටන්ගත්තෙ. ධර්මදුතෙ පාපන්දු හොකී ක්‍රීඩා තිබුණත් ඒකට ක්‍රිකට් ක්‍රීඩාව ගෙනාවෙත් එතුමා. ක්‍රිකට් ක්‍රීඩාව පටන්ගත්තත් ඒවාට යන සල්ලි වියදම් සියල්ල වියදම් වුණේ බොහෝ විට එතුමාගේ සාක්කුවෙන්. 1964 ඌව පළාත් ක්‍රිකට් ක්‍රීඩා ජයග්‍රහණය, ඇස්ට්‍රා මාගරින් තරගාවලියේ ජයග්‍රහණ එතුමා හරහා ලැබුණෙ.කොටින්ම අපේ ඉස්කෝලෙ තවත් නියමුවෙක්. ක්‍රීඩා ගුරු තරුවක්. පාපන්දු අංශයෙන් නිමල් විජේසේකර වගේ පාපන්දු නායකයෙක් ඉස්කෝලෙ හැදුවෙ මෙතුමායි.(එතුමා මට ලේක්හවුසියේදි හමුවිය. ධර්මදූතය වෙනුවෙන් එංගලන්තයට හෝ යාමට ඔහු කැමැතිය. “අත්තනායක හරිම විරල පුද්ගලයෙක්. දක්ෂතා රැසක් තිබුණා. සාහිත්‍යයට ඔහු පෙම් බැන්දා. නිර්මාණශීලියි. ඉස්කෝලෙ දීප්තිමත්ම සිසු තරුවක්...” එතුමා මට අත්තනායක මහතා ගැන කීය.)“අත්තනායක රැඩිකල් ශිෂ්‍යයෙක්. අපි නොහිතන නිර්මාණශීලි විදියට හිතන ගතියක් එයාට තිබුණා.” මෙහෙම කීවෙ එතුමාගෙ සරසවි පිවිසුම් පෙළ පංතියෙ හිටි යාපා ගුරුතුමාය.මං ඉතිහාසෙත් ඉගැන්නුවා. කෘශ්‍යප බියගුල්ලෙක් කියලා කියන එක අත්තනායක පිළිගත්තෙ නෑ. ඔහු කීවෙ බියගුල්ලෙක් ආලකමන්දා තනාගෙන නිදහස් මනසින් හිටින්න විදියක් නෑ. මේත බළකොටුවක් විදියට නොවේ එයා පාවිච්චි කළේ. එයා නිර්මාණශීලියි. එඩිතරයි. මුගලන් එන විට හැංගෙන්නෙ නැතිව ඉදිරියට ගියා.” මේ වගේ ස්වාධීනව හිතන මනසක් එයාට එදත් තිබුණා...” යාපා සර් කීවේය.නැවතත් අත්තනායක මහතාගේ කතාව අතරට එබෙමි.අපේ ගුරුවරු අවංකව රාජකාරි කළා. එහෙම නොකරන ගුරුවරු එක්කෙනෙක් දෙන්නෙක් හිටියානම් ‘අණබෙරය’ පත්තරේ ඒ අය විවේචනය කරලා හදාගත්තා. ඒ කාලෙ දරුවන්ගේ අධ්‍යාපන තත්ත්වය තීන්දු කරන්ඩ පාසල්වලට පාඨශාලා පරීක්ෂක (ස්කූල් ඉන්ස්පැක්ටර්වරු) එනවා. ඒ අය බහුශ්‍රැතයන් වගෙ පෙන්නුවාට බොහෝ විට සීමිත දැනුමක් තිබුණු කට්ටියක්. යාපා සර් දවසක් කීවා මේ කට්ටිය අපේ ඉස්කෝලෙටත් පනිනවා.අමාරු ප්‍රශ්න ටිකක් මේ අයගෙන් අහන්ඩ කියලා. අපි ඉතිහාසයට සාහිත්‍යයට හොඳට පුහුණු වෙලා හිටියා. 1 වැනි විජයබාහු ගැන, බුදල්නා ගැන, පනාකඩුව සන්නස ගැන, කොටාදැමුහෙළ ලිපිය ගැන, දැනට සාම්පූර්වල තියෙන ශෛලපබ්බත විහාරෙ සෙල්ලිපිය සඳහන් ධාන්‍ය බැංකු ගැන, විශ්ව සාහිත්‍ය කෘති ගැන, පර්වර්තන, අනුවර්තන ගැන, ප්‍රාචීන සාහිත්‍යයේ මුවදෙව්දාවත, සසදාවත වැනි කෘති ගැන අහන්ඩ බලාගෙන හිටියා. මේ අය මේක දැනගෙන ද කොහේදෝ අපේ ඉස්කෝලෙට නම් ආවෙ නෑ.සති දෙකකට වතාවක් අවසාන පාසල් පරිච්ඡේද දෙකේ අපි ඉස්කෝලෙ ලොකු සාහිත්‍ය සංගමයක් කළා. මා තමයි සභාපති. ඉතාම නිර්මාණාත්මක දේවල් කළා. ළමයින් අලුත් අලුත් දේවල් හොයාගෙන ඇවිත් කතා කළා. යාපා සර් තමයි අපව මෙහෙයැවූවෙ.ඒ වගේම බෞද්ධ සංගමය. ඒකෙ උපදේශකත් යාපා සර්. දැන් කොළඹ වෙසක් කලාප තියෙනවනෙ. පොසොන් කලාපත් තියෙනවානෙ. ඒ කාලෙදිත් අපේ ඉස්කෝලෙ වෙසක් දිනයට පොසොන් දිනයට එකම සැරසිල්ලක්.... කලාපයක්. පාර අයිනේ ඉස්කෝලෙ නිසා නගරයේ සිරියත් වැඩි වුණා. පංතියෙන් පංතියට තරගයට නොයෙක් සැරසිලි සූදානම් කළා. ඕල්කට් තුමාගෙ බෞද්ධ පුනරුදය අපේ ඉස්කෝලෙන් පිටට ගියෙ එහෙමයි.ඕනෑම කෙනෙකුට තමන්ගෙ ඉස්කෝලෙ ගැන මේ වගේ සුරම්‍ය මතකයන් තිබෙනවා. මං කිව්වෙත් ඒකෙන් ශේෂයක් විතරයි.අයි ඈම් ආනන්දියන්, අයි ඈම් නාලන්දියන්, අයි ඈම් රොයලිස්ට්, අයි ඈම් තෝමියන් කියලා කියන සභාවල මටත් ආඩම්බරයෙන් හෙටත් අයි ඈම් ධර්මදූතියන් කියලා කියන්ඩ පුළුවන්.(අදත් ධර්මදූත ගුරුවරයකු වන ජනහිත විජේ බණ්ඩාර හේරත් මහතාට ස්තුතියි.)උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=as1207082</link>
    <topic>නෙළුම් විල</topic>
    <author/>
    <content>නෙළුම් විලමගේ ගිණුමින් රුපියල් දස දහසක් ගැනීම පිණිස මම රාජ්‍ය බැංකුවකට ගියෙමි.මට ලැබුණේ රුපියල් දෙදහසේ මෝට්ටු පහකි.අල්ලපු කවුන්ටරයෙන්වත් මුදලක් මාරු කර ගත යුතු යැයි මට සිතිණි. එහි මහත්මයෙක් සිටියේ ය. දෙදහසේ නෝට්ටු තුනක් ඔහු වෙත දිගු කළ මම රුපියල් දහසේ නෝට්ටු දෙකකුත්, පන්සියයේ නෝට්ටු හතරකුත් ඉල්ලා සිටියෙමි.සිනා මුවින් යුතුව මගේ නෝට්ටු කිහිපය අතට ගත් ඔහු මගේ අවශ්‍යතාව ඉටුකර දුන්නේ ය.මගේ නිවෙස පිහිටා ඇත්තේ බැංකුව පෙනෙන මානයේ ය. ගෙදර ගිය මම නිකමට මෙන් මුදල යළිත් ගණන් කර බැලුවෙමි.රුපියල් දෙදහසක් අඩු බව මට වැටහිණි.රුපියල් දස දහසක් බැංකුවෙන් ගත් බව ප්‍රත්‍යක්ෂය. එසේ නම්, දෙදහසක් අඩු වූයේ කෙසේද?රුපියල් හාර දහසක මාරු සල්ලි ලබා ගනු පිණිස මා දෙදහසේ නෝට්ටු තුනක් අල්ලපු කවුන්ටරයේ මහතාට ගෙව්වා නොවේ දැයි එකෙණහිම මසිතට ආවේ ය. මම වහාම ආපසු බැංකුවට ගොස් ඒ මහතා විචාළෙමි.මුදල් ගණන් බලන විට වැඩි මුදලක් තිබුණහොත් සොයාගත හැකි හෙයින් ඒ බව දැනුම්දීම සඳහා ඔහු මගේ නිවෙසෙහි දුරකථන අංකය ඉල්ලා ගත්තේ ය. මම ගෙදර ගියෙමි.එදින සවස කිසිඳු දැනුම්දීමක් නොකැරිණි. එහෙයින් මම පසු දා ද බැංකුවට ගියෙමි.මා බලාපොරොත්තුව සිටි නිලධාරියා කවුන්ටරයෙහි පෙනෙන්නට නොවීය. එහෙත් සිද්ධිය ගැන දන්නා වෙනත් නිලධාරියෙක් එතැන සිටියේ ය. අදාළ නිලධාරියා බැහැර ගොස් ඇති බව කී ඔහු මුදල් ගණන් කිරීමේදී වැඩිපුර මුදලක් හමු නොවූ නිසා ඔහු මට නොදන්වන්නට ඇති බවත් කීවේය.අසරණ වූ මම බැංකු කළමනාකරු එනතුරු රැඳී සිට ඔහුට සිද්ධිය හෙළි කළෙමි. ඔහු කීවේ ද පෙර නිලධාරියා කී දේ ම ය.මම හැත්තෑ හත් වැනි වියේ පසුවන්නෙක්මි. අවිවාහක මට විශ්‍රාම වැටුපක් හෝ වෙනත් ආදායම් මාර්ගයක් ද නැත. මා බලා කියා ගන්නේ මගේ ලේලියක සහ ඇගේ සැමියා ය. මගේ සියලු දේ ඔවුනට බරක් වී ඇති බව මම දනිමි. මේ මුදල මම බැංකුවෙන් ගත්තේ ස්කෑන් පරීක්ෂාවකට ගෙවනු පිණිස ය. බැංකු ගිණුම ආරම්භ කර ඇත්තේ ද මීට දශකයකට පමණ පෙර ඉඩම් කොටසක් විකිණීමෙන් ලද මුදලිනි.රුපියල් දෙදහස ගැන සිතීමෙන් දැන් පලක් නැති බව මම දනිමි. මේ සියල්ල ලියැවුණේ වේදනාවට ය. මා කවුන්ටරයේ මහතාට රුපියල් දෙදහසේ නෝට්ටු තුනක් දුන් බව නම් සහතික ය.මේ අවුලට හේතු වූයේ මා රුපියල් දස දහස මුලදී ලබා ගත් කවුන්ටරයේ පුද්ගලයා මට වුවමනා මාරු සල්ලි ප්‍රමාණය නොදීම ය. එසේ වන්නට ඇත්තේ ඔහු සන්තකයේ මාරු සල්ලි නොතිබූ නිසා විය හැකි ය. සමහර විට ලේසියට ලොකු ලොකු නෝට්ටු දී පොඩි පොඩි නෝට්ටු නැතැයි කීවා ද විය හැකි ය.කෙසේ වුව ද අප බඳු ගනුදෙනුකරුවන් හා මීට වඩා සංවේදීව කටයුතු කිරීමට බැංකු නිලධාරීන් හිතට ගන්නේ නම් මෙබඳු පාපකර්මවලින් වැළකිය හැකි බව නම් පැහැදිලි ය.  දකුණ ලකෙහි ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.අප එදින උදෑසන මරදාන දුම්රිය පොළෙහි රැඳී සිටියේ යාල්දේවි දුම්රිය බලාපොරොත්තුවෙනි.අප අසුන් ගෙන සිටි ස්ථානයට යාබද තැනක මඳක් තර තරුණයෙක් සිටියේය. ඔහු ගේ මුව දෙපස බුලත් කෙළ තැවරී තිබිණි. ඔහු කිසියම් මානසික දුර්වලතාවකින් පෙළෙන අයකු මෙනි, දිස්වූයේ.අවට සිටි බොහෝ දෙනා ඔහු වෙත හෙළුවේ උසුළු-විසුළු මානසිකත්වයෙන් යුතු බැලුම්ය.මම ඔහු යාචකයකු යැයි නොකියමි. ඔහු එක්තරා අසරණයකු යැයි හැඳින්වීම වරදක් නොවේ.ටිකකින් සිඟිත්තකු වඩා ගත් තරුණියක් අප අසලට පැමිණියාය. ඇයට හිඳ ගැනීමට ඉඩක් නොවීය.අර අහිංසකයා මදෙස බලා ‘අනේ මහත්තයො අර නෝනට වාඩිවෙන්ඩ ඉඩක් දෙන්ඩ’යි ඉල්ලීය.මම වහා නැඟිට ඔහු ගේ ඉල්ලීම ඉටුකළෙමි.තරුණිය දරුවා ද කැටුව එහි හිඳ ගත්තා ය. තරුණයා ගේ බුලත් කෙළ තැවරුණ මුහුණෙහි හීන් හිනාවක් ඇතිරිණි.ඔහු දෙස උසුළු-විසුළු බැල්ම හෙළූ අයට තරමක ලජ්ජාවක් හිතෙන්නට ඇත.  මීරිගම, මහගමහල්පේ, ගැඩුමවත්තේ ඊ.ඒ.ඩී.දේවින්ද මහතා විසින් යොමු කරන ලද ලිපියක් ඇසුරිනි.අපේ ගේ ළඟ කනාටු පොල් ගසක් මුදුනේ ඇති බෙනයක ගිරා යුවළක් විසූහ. වැඩි කල් නොගොස් ම ඉන් පැටි ගිරවුන් ගේ හඬ නැගිණ.ඒ හඬ අප සවන් පිනවී ය.දවසක් හදිසියේ ම, මේ ගස දෙසින් දෙමලිති ගෝසාවක් නැගෙන්නට විය. ඉන් සන්නිවේදනය කැරුණේ අනතුරකි.අපි විපරම් කළෙමු.ගැරඬියෙක් පොල්ගසක් දිගේ ඉහළ බඩගාමින් සිටියේ ය.ඌට ගිරා පැටවුන් ගේ ඉව වැටී ඇති සේ ය.ගිරා පැටවු ද බෙනයෙන් වුව එළියට දාගෙන කෑගාමින් සිටියහ.කෑගෑමෙන් නොනැවතුණු දෙමලිත්තෝ ඉහළ ඉගිළි ඉගිළී ගැරඬියාට කොටන්නට පටන් ගත්තා. එහෙත් ගැරඬියා නොවේ එයින් සැලුණේ.මීළඟට සටනට ආවෝ කපුටෝ දෙදෙනෙකි. ඔවුහු ද ගැරඬියාට කොටන්නට වූහ. එසේ වුව ද ගැරඬියා සිටි උත්සාහය අත්හළේ නැත.මේ වන විට ගැරඬියා ගසෙන් අඩකටත් වඩා බඩ ගා අවසාන ය.කොපමණ පහතට ලිස්සුව ද ඌ ඉහළට නගින්නට ගත්තේ දැඩි උත්සාහයකි.ගිරා පැටවු ද වඩාත් උස් හඬින් මර හඬ තළන්නට වූහ.ගිරා පැටවුන් ගේ එක ම ගැලවුම්කාරයා වීමට සිටියේ අප ය. අපි ගැරඬියාට ගල්වලින් දමා ගැසුවෙමු. ගල්පහර වැදී ගිරා පැටවුන්ට විපතක් වනු ඇතැයි බියක් ද අප සිත් තුළ විය. එහෙයින් අප ගේ ව්‍යායාමය අඩපණව ගියේ ය.ගැරඬියා ගිරා පැටවුනට බෙහෙවින් කිට්ටු කළේ ය. අපි සංවේගයෙන් බලා සිටියෙමු.මාපිය ගිරා යුවළ මේ අවස්ථාවේ එහි එනු ඇතැයි අප තුන්හිතකින්වත් හිතුවේ නැත. එහෙත් උස් හඬින් කෑ දෙමින් ඔවුහු වේගයෙන් පියඹා ආහ.මේ වන විට ගැරඩියා බෙනයට හොඳට ම කිට්ටු කර තිබිණි.ගිරා පැටවු ද මර බියේ කෑ මොර දෙමින් සිටියහ. ගිරවු දෙදෙනා ද වියරුවෙන් මෙන් කෑ ගාමින් පොල් ගස වටා රවුම් ගසමින් සිටියහ.එක වරම ගිරවෙක් ගැරඬියා වෙත පහරක් එල්ල කළේ ය.ඌ සිය තියුණු හොටින් ගැරඬියා කැපුවා විය යුතු ය.පුදුමයක මහත!ගැරඬියා කෑලි දෙකකට වෙන් වී ගස මුල ඇද වැටිණ.අපි විමතියෙන්, ගස මුල දඟලන ගැරඬි කැබැලි දෙක දෙස බලා සිටියෙමු.  දිනේෂ් ද අල්විස් මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=as1207083</link>
    <topic>නොසැලකිල්ල ගැන සැලකිලිමත් වෙමු</topic>
    <author/>
    <content>නොසැලකිල්ල ගැන සැලකිලිමත් වෙමුපාළු ළිඳේ වැටී හුන් සිවලා ගොඩ එන්නට මඟක් නැතිව සිටිය දී එතැනින් ගිය එළුවකු අමතා‘මිත්‍රය, මෙහි ජලය ඉතා මිහිරිය. බැස පවස නිවා ගන්න’ යි කීවේය.සිවලා ගේ බසට රැවටුණු එළුවා ද සතුටින් පිනා යන්නේ දෙවරක් නොසිතාම ළිඳට පනින්නේය. තමා කළ අනුවණකමේ තරම එළුවාට වැටහෙන්නේ එය දිය සිඳී ගිය පාළු ළිඳක් බව දැනගත්තාටත් වඩා සිවලා තමා ගේ ම කර මත නැඟී ළිඳෙන් ගොඩ වී‘පනින්න පෙර සිතා බලන්නැ’ යි තමාටත් ඔච්චම් කර එතැනින් පලා ගිය පසුවය.ජනප්‍රවාදයේ එන මෙවැනි හාස්‍යෝත්පාදක නිර්මාණ, කතා රසය ද සමඟින් අපට කියා දෙන්නේ සැලසුම් සහගත ජීවිතයක වටිනාකමය. යමක් කියන්නට කරන්නට පෙර දෙතුන් වතාවක්ම සිතා බලන්නැ’යි අපි අසා ඇත්තෙමු. එහෙත් දෙතුන් වතාවක් තබා එක් වතාවක් හෝ සිතා නොබලා නොසැලකිල්ලෙන් කරන කියුම් කෙරුම් නිසා බොහෝ පිරිස් කරදරේ පැටලෙන්නේ ඇතැම් විට ජීවිත කාලයටම වරදක් සිදු කරගෙනය. බහ තෝරන පුංචි දරු පැටියා ගේ සිට වයෝවෘද්ධ වැඩිහිටියන් දක්වාම නොසැලකිලිමත්කම ගැන සැලකිලිමත් විය යුතු වන්නේ එහෙයිනි.බුදු දහමට අනුව නොසැලකිල්ල මනුෂ්‍යයකු ගේ ලොකුම දුර්වලකමකි. උනන්දුවත්, ඕනෑකමත් තිබේනම් ඒ දුර්වලකම මඟ හරවා ගැනීම ද සිතනා තරම් අපහසු නැත.මනසින් උසස්ම සත්ත්වයා මිනිසා බව බුදුරජාණන් වහන්සේ දේශනා කොට ඇත. අප ගේ මනස ඒ තරමට ශක්තිමත්ය. ඇස, කන, නාසය, දිව, ශරීරය ආදි වූ ඉන්ද්‍රියයන්ගෙන් සිදු කරන ඕනෑම කාර්යයක් අපට සිතෙන් මෙහෙය වීමේ හැකියාව ඇත. ‘සතිසම්පඡඤ්ඤය’ හෙවත් සිහි බුද්ධියෙන් කටයුතු කළ යුතු යැයි කියන්නේ ඒ නිසා ය.පසුගිය දා කුරුණෑගල ප්‍රදේශයේ දී ත්‍රීරෝද රථයක් අනතුරට පත්වීම නිසා එහි ගමන්ගත් පස්දෙනාම ජීවිතක්ෂයට පත්වූයේ ඒ සිදුවීම ඇසු දුටුවන් ගේ ද සිත් කම්පාවට පත් කරවමිනි. පසුගිය කාලය පුරාම ත්‍රීරෝද රථවල ආරක්ෂාකාරීව ගමන් කළ හැක්කේ තිදෙනකුට පමණක් බව මාධ්‍ය ඔස්සේ නිරන්තරයෙන් ප්‍රචාරය වුණි. ඊටත් වඩා ත්‍රීරෝද රථයක පස් දෙනකුට ගමන් කිරීමේ ඇති අපහසුව එහි ගමන් කරන්නෝ ප්‍රායෝගිකවම දනිති.ඒ දැන දැනත් ඒ වරදම කරමින් අවසානයේ අනතුරට පත්වෙති. ඒ නොසැලකිල්ල නිසාය. මිනිසුන්ට විනයක් තිබේනම්, සෑම තැන්හිම සැලකිල්ලෙන් කටයුතු කරන්නේ නම් මෙවන් නීති පැනවීම අවශ්‍ය වන්නේ නැත. අනෙක් අතට බොහෝ රියදුරු මහතුන් මෙන්ම පාරේ ගමන් කරන මහජනතාව ද නීති රකින්නේ තමන්ගේ ජීවිතයට මෙන්ම අනුන්ගේ ජීවිතයට ඇති අවදානම හා සැලකිල්ල නිසා නොව දඩ කොළයට හා පොලීසිවල කාලය ගත කරන්නට ඇති අකමැත්ත නිසා ය. ජීවිතයක වටිනාකම තේරුම් ගන්නට හැකි නම් ඒ ගැන සැලකිලිමත් වනවා නම් දිනෙන් දින සිදුවන මාර්ග අනතුරු මේ තරම් ඉහළ යන්නේ නැත.මීට දින කිහිපයකට ඉහත දී කළුතර ප්‍රදේශයේ සිව් හැවිරිදි දියණියකට අකාලයේ මරු කැඳවූයේ රඹුටන් ඇටයකි. අවුරුදු හතරක තරම් සිඟිත්තියකට තමන් කරන කියන දේ ගැන හරි අවබෝධයක් නැත. අවබෝධය ඇති වැඩිහිටියන් දරුවන් කරන කියන දේ ගැන නිරන්තරයෙන් සැලකිලිමත් විය යුතුය. දරුවෙකු ගේ වියෝව ස්නේහවන්ත මවක්, පියෙක් කෙලෙස දරා ගන්න ද? පුංචි අතපසු වීමක් නිසා සිදු වූයේ මුළු ජීවිත කාලය පුරාම හඬා වැටෙන්නය. මේ නිසා දරුවන් ඇති මවුපියන් සිහිබුද්ධියෙන් කටයුතු කළ යුතුමය.හැම දෙයක් කෙරෙහිම ඇති සැලකිලිමත් බව අප වෙතින් දුරස් වන්නේ කුසීතකම්, කම්මැළිකම නිසාය. අනවබෝධය නිසාය.ඉගෙන ගන්නා කාලයේ අපි නොසැලකිලිමත් වුණේ නම් අධ්‍යාපනය කඩාකප්පල් වේ. එවිට ඉදිරි අනාගතය සැලසුම් කරගන්නට නොහැකි වේ. තරුණ කාලයේ සැලසුමක් නැති නොසැලකිලිමත් පුද්ගලයාට නිසි පරිදි විවාහයක්වත් කරගත නොහැකි වේ. ඒ තරමට ඔහු දුර්වල කෙනෙක් බවට පත් වේ.එක් පැත්තකින් දරුවන්ට නොසැලකිල්ල හුරු කරවන්නේ ද මවුපියන් ය. දරුවන් ගේ තබා තමන් ගේ ගුණ ධර්ම හා සිරිත් විරිත් කෙරෙහිවත් තැකීමක් නැති ඇතැම් වැඩිහිටියන් ඒ ගැන තැවෙන්නේ ගත වාරු නැතිදාටය. තරගකාරීත්වය හඹා යන ඔවුන් දරුවන්ට මුදල් උපයන්නට විනා නිවැරැදිව ජීවත් වීමේ මඟ කියා දෙන්නට සැලකිලිමත් වන්නේ නැත. අවසානයේ දරුවන්ට ද මවුපියන් අමතකය. ඉදින් වයෝවෘද්ධ මවුපියන් වැඩිහිටි නිවාසවලය. එසේත් නැතිනම් මහමඟය. ‘ගුණධර්ම නොහඳුනන දරුවන්ට මවුපියන් අමතක වීම අරුමයක් නොවේ. එවන් පරිසරයක, ‘අනේ මගේ දරුවෝ මට සලකන්නේ නෑ’ යැයි හඬා වැලපීමෙන්වත් දොස් නැඟීමෙන්වත් අත්වන ප්‍රයෝජනයක් නැත. අප උත්සාහ කළ යුතු වන්නේ ගත වාරු නැති දා පසෙකින් හිඳ සතුටු වන්නට පුළුවන් ජීවිතයක් ගොඩනැඟීමටය. ඒ සඳහා සිතා බලා කටයුතු කරන්නට අපට විඥානයක් ඇත.‘අර මනුස්සයා නම් හරියට ඇවිදින මළකඳක් වගේ’ සමහර මිනිසුන් දැක එසේ කියන අවස්ථා අපි කොතෙකුත් අසා ඇත්තෙමු. ඒ කරන කියන කිසිම දෙයක හැඟීමක් නැති, බරපතළකමක් නොදන්නා නොසැලකිලිමත් මිනිසුන්ටය. මිනිසා විසින් ම නිපදවා ගත් පරිගණකයට අවධානය යොමු කරමු. එය ක්‍රියාත්මක වන්නේ අප විසින් ලබා දුන් දත්තවලට අනුවය. ඉන් එහා කළ හැක්කක් පරිගණකයට නැත. කියන දේ කරනවා පමණක් නම් අපත් එවන් යන්ත්‍ර වැනිය.ඒත් උසස් මනසක් ඇති මනුෂ්‍යයා ඊට හාත්පසින් ම වෙනස් විය යුතුය. සංවේදී විය යුතුය. පසුගිය දශක තුනක් පුරා යුද්ධය නිසා අපි අසීමිතව පීඩා වින්දෙමු. එහෙත් අප ත්‍රස්තවාදය ගැන සැලකිලිමත් වුණේ යුද්ධය ඇරැඹී බොහෝ කලකට පසුවය. එහෙත් ලේ වැගිරූ විනාශකාරී යුද්ධය අවසන් කරන්නට හැකි වූයේ නොසැලකිල්ලට තිත තැබීම නිසාය. අවට සිදුවන්නේ කුමක් ද? ගැවසෙන්නේ කවුද? ආදී ලෙස විමසිලිමත් වීම නිසා බොහෝ විනාශකාරී අවස්ථාවන් මඟ හරවා ගන්නට අපට අවස්ථාව උදාවුණි. බියකරු ත්‍රස්තවාදය මුලිනුපුටා දමන්නට එය බොහෝ ප්‍රයෝජනවත් විණි. අපි උත්සාහ කළ යුතු වන්නේ ඒ සැලකිලිමත් බව නිරන්තරයෙන් ම හැම කටයුත්තක දීම අප වෙත රඳවා ගන්නටය. එවිට ජීවිතයේ බොහෝ පැරදීම් ජයග්‍රහණ බවට පත්කර ගත හැකි වනු ඇත. දුක සතුටට හරවා ගත හැකි වනු ඇත. පසුතැවීම පලවා හැර සංතෘෂ්ටිය ඉතිරිකර ගත හැකි වනු ඇත.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=as1207084</link>
    <topic>අම්මාගේ සෞඛ්‍යය රැකීම පවුලටම වැදගත්</topic>
    <author/>
    <content>අම්මාගේ සෞඛ්‍යය රැකීම පවුලටම වැදගත්ගෙදර මුදුන් මුල තාත්තා වුණත් අපට තාත්තා වගේම අම්මාත් වැදගත්. අම්මා ගෙදර ඉවුම් පිහුම් ඉවර වෙලා ඉස්සෙල්ලාම බත්පත බෙදන්නේ තාත්තාට. හොඳම දේ හැම විටම තාත්තාට. තාත්තාගේ සෞඛ්‍ය ගැන බලනවා වගේම පවුලක අම්මාගේ සෞඛ්‍යත් හරිම වැදගත්.දවසක් අපේ පාසලට ආ වෛද්‍ය තුමියක් දැරියක යෞවනියක වී ඉන්පසු මවක වීම දක්වා ඇගේ යහපත් සෞඛ්‍ය හා නිරෝගීකම රැක ගැනීමේ ඇති වැදගත්කම ගැන අපට දේශනයක් පැවැත්වූවා. ඒ දේශනය අහගෙන හිටපු මට හිතුණේ අපේ අම්මාගේත් සෞඛ්‍ය ගැන අප මීට වඩා සැලකිලිමත් වෙන්න ඕනෑ කියලයි.එදා වෛද්‍ය තුමිය දේශනයේ දී කී දේ මා ගෙදර ඇවිත් අම්මාට කිව්වා.ඒ කතාව මෙහෙමයි.අම්මා කෙනෙක් ඉතාමත් හොඳ සෞඛ්‍ය තත්ත්වයකින් නිරෝගිමත් ජීවිතයක් ගත කිරීම පවුලටම වැදගත් වෙනවා. අම්මා හදිසියේ අසනීප වී එක්තැන් වුණොත් නැතිනම් මියගියහොත් තාත්තා දරුවන් සමඟ අසරණ වෙනවා. එවැනි පවුල්වලට අපමණ දුක් කරදරවලට මුහුණ දෙන්නත් සිදු වෙනවා.වැඩි හරියක්ම අම්මලා තමන් ගැන සැලකිලිමත් වෙනවා අඩුයි. හුඟ වෙලාවකට අම්මලා පවුල ගැනම ගෙදර වැඩ ගැනම උනන්දු වෙනවා මිස ඔක්කොම කරන්න තමන් හොඳින් සෞඛ්‍ය සම්පන්නව ඉන්න ඕනෑ ය යන්න හිතන්නෙ නැහැ. වෙලාවට කන්නෙ නැහැ. වැඩ වැඩ... කියා වැඩම කරනවා මිසක් කන්නෙ බොන්නෙවත් නැහැ. අම්මා නොකා ඉඳලා සැමියටයි දරුවන්ටයි කන්න දීලා මම කෑවා කියලා කියන එකත් හොඳ නැහැ. තමන්ටත් කෑම ටිකක් හෝ තියාගෙන කන්න පුරුදු වෙන්න ඕනෙ. ගෙදර ඔක්කොම ඉන්න වෙලාවට මුළු පවුලම කෑම මේසයට වෙලා කන්න පුරුදු වීම හොඳ පුරුද්දක්.පෝෂණ තත්ත්වය සෑම විටම පවත්වාගෙන යෑම අම්මාගේ වගකීමක්. විවාහ වූ විගස මවක නොවුණත් බිරියක් අම්මාගේ තත්ත්වයට පත් වෙනවා. ඒ නිසා අම්මෙක්ගේ වගකීමක් තියෙනවා තමන්ගේ පෝෂණය ගැන උනන්දු වෙන්න.කාන්තාව උසට සරිලන බරින් සිටිය යුතුය. ශරීරයට අවශ්‍ය ප්‍රමාණයට ලේ ඇඟේ නැතිනම් ඒකත් ප්‍රශ්නයක්. මෙවැනි පසුබිමක ඉන්න බිරියක් ගර්භණී භාවයට පත්වූ විට එය දරුවාට බලපානවා.තම ස්වාමියාගේ කෑම බීම වේල ගැන වගේම අම්මාගේ කෑම බීම ගැනත් දැඩි උනන්දුවක් දැක්වීම අවශ්‍යය.නිරක්තියෙන් තොර වීමත් අම්මාගේ සෞඛ්‍යයට වැදගත් සාධකයක්. අපේ අම්මලාගෙන් සියයට විස්සක් පමණ නිරක්තියෙන් පෙළෙනවා. ඒ තත්ත්වය තුරන් කර ගැනීමත් අවශ්‍යයි. නැතිනම් බබාටත් මේ තත්ත්වය බලපානවා.අම්මාගේ ආහාර වේල ගැන නිතර නිතර කියන්නේ අම්මා නිසි පෝෂණයෙන් සිටීමේ අවශ්‍යතාවය නිරෝගී දරුවෙකු ලැබීමට හොඳ සාධක වෙන නිසයි.දරුවා ලැබුණාට පසුව අපේ කාන්තාවන් වැඩි ප්‍රමාණයක් ශරීරය ගැන සෞඛ්‍ය ගැන තමන් ගැන සැලකිලිමත් වෙනවා අඩුයි. මේ නිසයි ලංකාවේ කාන්තාවන් වැඩි දෙනා දරුවා ලැබුණාට පසුව සියයට තිහක අධි බර ප්‍රමාණයක් වෙන්නේ. දරුවයි ගෙදර වැඩයි සැමියාගෙ වැඩයි මේ ඔක්කොම බදාගෙන වැඩ කරනවා මිසක් දවසකට අඩුම තරමින් පැය බාගයක් හිතන්න බලන්නේ නැහැ. දවසේ වේලාවෙන් පැය බාගයක්වත් තමන් වෙනුවෙන් කාලය වෙන්කර ගන්න.අධික රුධිර පීඩනය හෘද රෝග දියවැඩියාව වැනි බෝ නොවෙන රෝග ඇතිවීමේ ප්‍රවණතාවය වළක්වා ගැනීමටත් බර පාලනය කර ගැනීම තෙල් කෑම ලුණු කෑම සහ සීනි සහ පැණි රස බීම සීමා කිරීම හා ස්වයං පාලනයක් ඇතිකර ගැනීමත් අම්මාගේ සෞඛ්‍යයට මෙන්ම පවුලේ යහපතටත් හේතු වෙනවා.ගෙදර හදන කෑම රස කරන්න තෙල්, කිරි, රසකාරක දැමීම අම්මලා අතින් ගෙදර දී සිදුවෙන දෙයක්. සැමියට සහ දරුවන්ට අම්ම හදලා දෙන කෑම පෝෂණය රසය ඇතිව සෞඛ්‍ය සම්පන්නව සකස් කරන්න ඕනෙ. කෑම රස කරන්න තෙල් බැදුම්, ලුණු රස කාරක වැඩියෙන් එක්කිරීමත් තෙම්පරාදු කිරීම් සමඟ කෑම වැඩිපුරම සකස් කිරීමත් ගෙදර පවුලේම අය ඉක්මනින් ලෙඩ රෝගවලට ගොදුරු වීමේ අවදානම ඇති කරන්න අත වැනීමක්. මාගරින් ද තෙල් ද මොන වර්ගයේ තෙල් ද යොදන්නෙ කියන එකත් අම්මා කෑම සකස් කිරීමට පෙරම හොඳින් හිතා බැලිය යුතුය.හුඟාක් අම්මලා ගෙදර බත් පිසින විට බත් දිය රසයෙන් තොර වෙන්න ලුණු මිශ්‍ර කරනවා. මේකත් අන්තිම නරක පුරුද්දක් පවුලේ සෞඛ්‍යයටත් හානිදායකයි. ලුණු වෙනුවට කරපින්චා රම්පෙ ආදිය බත්වල සුවඳ එන්න යොදන්න පුළුවන්. අහිතකර කෑම වේලක් නොව පවුලටම හිතකර කෑම වේලක් හදන්න අම්මා හිත යොමු කළ යුතුය. පෝෂදායි බව කෑම වේලක තිබිය යුතුය. පලා සහ කෙඳි සහිත ආහාර ද එම කෑම වේලට ඇතුළත් වීම වැදගත්.අම්මලා වැඩි දෙනා ඉගෙන ගත් අය නිසා පවුලටම ආහාර පුරුදු ඇති කරන මූලිකයා නිසාත් හොඳ පෝෂ්‍යදායි රස ආහාර වේලක් පවුලටම ලබා දෙන්නේ කොහොමද කියන එක ගැන පුවත්පත් සඟරා සහ රූපවාහිනිය ඔස්සේ ප්‍රචාරය වන සෞඛ්‍ය පණිවුඩ ඇතුළත් කරුණු ද සිහි තබාගෙන දැනුම ලබා ගන්න උනන්දු වෙනවා නම් හුඟාක් හොඳයි.හැබැයි මේ දැනුම ලබා ගැනීමේදී වෙළෙඳ දැන්වීම්වලට මුලා වෙන්න රැවටෙන්න යන්න එපා. පවුලට තමන්ට හොඳ දේ පමණක් ඔළුවට ගැනීමයි අවශ්‍යම වෙන කාරණය.දරුවොත් ලොකු වෙලා අම්මා අවුරුදු 40 හෝ ඊට පසු වයස වැඩි වන තත්ත්වයටත් පත් වී මාස් ශුද්ධිය නතර වීමේ කාලය එළැඹෙන විට අම්මා කෙනෙක්, කාන්තාවක් ලෙස බලා ගත යුතු සෞඛ්‍ය කරුණු කිහිපයක් තිබෙනවා. ගර්භාෂ පිළිකා පියයුරු පිළිකා උසට සරිලන බර අනිකුත් ලෙඩ රෝග ඇතුළු සෞඛ්‍ය කරුණු වෛද්‍යවරයකු වෙත යොමු වී වෛද්‍ය පර්යේෂණවලට සහභාගි වී ඒ සම්බන්ධ සම්පූර්ණ සෞඛ්‍ය වාර්තාවක් ළඟ තබා ගැනීම ඉදිරි ජීවිතයේ පැවැත්ම සහ සෞඛ්‍ය තත්ත්වය රැක ගැනීමට වැදගත්ම අවශ්‍යතාවකි.ගෙදරටම වෙලා ඉන්න අම්මලාට ඇවිදීම වැනි ව්‍යායාමයක් හෝ අවශ්‍යය. දරුවන් කුඩා අවධියේ අඩු තරමින් දරුවන් සමඟ පාසල් යන එන අම්මලා සිදු කෙරෙන ඇවිදීම දරුවො ලොකු වුණාම නතර වෙනවා.ගෙදර දරුවො කාලා ඉතුරු වෙන කෑම අහක දැමීම අපරාධයක් කියලා අම්මලා දරුවන්ගේ ඉතිරි වෙන කෑම කන්නත් පුරුදු වී සිටිනවා. අම්මගේ ආහාර වේලට අමතරව දරුවන්ගේ ඉතිරි වෙන කෑම ටිකත් සැරෙන් සැරේ කෑම නිසා තමන් කෑ යුතු ආහාර ප්‍රමාණයට වඩා වැඩි ආහාර ප්‍රමාණයක් ගැනීම නොදැනීම සිදුවීම හිතකර නොවේ.ක්‍රියාශීලී ජීවිතයකට ව්‍යායාමයක් වත්ත පිටියේ වගාවක් සිදුකළ හැකිනම් ඒ සඳහා උනන්දු වීමත් සමාජශීලී වීම සමාජ කටයුතුවලට සහභාගි වීම ආදියෙන් ක්‍රියාශීලී ජීවිතයක් ද අම්මා කෙනෙකුට හොඳයි.සතුට සැනසිල්ල ඇතිව සැමියාත් දරුවන් සමඟ ජීවිත කාලය පුරාවට සිටින්නට නම් නිරෝගී බව පරම ලාභයත් සතුට පරම ධනය ලෙසත් යන බුදු වදන ද නිරන්තරයෙන් සිත්හි තබා ගෙන කටයුතු කිරීම අම්මාවරුන්ටත් සෑම පවුලකටමත් ලබා දෙන්න පුළුවන් හොඳ පණිවුඩයයි.අද කතාබහරජයේ වෛද්‍ය පර්යේෂණආයතනයේ පෝෂණ අංශයේ ප්‍රධානී විශේෂඥ වෛද්‍යරේණුකා ජයතිස්සලිව්වේසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=as1207085</link>
    <topic>අම්මා අප යහමඟ යැව්වේ මෙහෙමයි</topic>
    <author>රමණී</author>
    <content>අම්මා අප යහමඟ යැව්වේ මෙහෙමයිකුඩා අප අතින් කුහුඹුවකුට හෝ හිංසාවක් පීඩාවක් වනවා දකින්නට අම්මා කැමති වුණේ නෑ. ඒ වගේම අප වරදින් මුදවා ගන්නට බැන්නේ හෝ ගැහුවේ නෑ. අවිහිංසාව, කරුණාව, දයාව, මෛත්‍රිය වගේ ගුණ ධර්ම අම්මා අපට හුරු කළේ බෝසත් කතා ඇසුරින්. සාම කුමාරයා ගේ කතාව, අම්මා තාත්තා පෝෂණය කළ බෝසත් ගිරවා ගේ කතාව, කෝකනම් වැද්දා ගේ කතාව, සිවි ජාතකය, සස ජාතකය, හංස ජාතකය වගේ බොහෝ කතා අම්මා අපට කියා දුන්නේ කතා රසය සමඟින් ජීවිතයට ගුණධර්ම ද එකතු කරමින්.මිදුලේ කෙළවරක ඉන්දපු හෙන්දිරික්කා පඳුරු හත අටෙන් මල් වට්ටියක් පුරවා ගන්න අම්මා හැන්දෑවේ හය වෙන්න කලින් බුදු පහන තියනවා. ඒ වෙලාවට අපි හැමෝම තෙරුවන් වඳින්න එකතු වෙනවා.නින්දට පෙර තුන් සූත්‍රය කියල විනාඩි පහළොවක් විස්සක් මෛත්‍රී භාවනාව වඩන්නත් අපිට පුරුදු කළේ අපේ අම්මා. හංසයා දියෙන් කිරි වෙන්කර ගන්නවා වගේ හොඳ නරක තෝරා බේරා ගන්නා හැටි අම්මා අපට ආදරයෙන් කියා දුන්නා. පිළිවෙළට කන බොන හැටි, පිරිසුදුවට අඳින පළඳින හැටි, සංවරව හැසිරෙන හැටි මේ හැම දෙයක් ම අපි ඉගෙන ගත්තේ අම්මගෙන්. වචනයෙන් නෙවෙයි. අම්ම ගේ හැසිරීමෙන්. අපි අම්මත් එක්ක ගමන් බිමන් ගියේ හරිම කැමැත්තෙන්.බස් එකෙන් දුම්රියෙන් යන ගමන් බිමන්වල දී අපේ ජීවිතේට වටිනා අත්දැකීම් එකතු වුණා. ඇස් නොපෙනෙන අසරණයෙක්, අත පය නැති ආබාධිතයෙක්, මන්ද බුද්ධිකයෙක් ඇස ගැටෙන හැම වෙලාවකම ඒ අයට එහෙම වෙන්න හේතුවත් ඈ හෙමිහිට කියා දුන්නා. ‘පුතේ මේ, මේ, වැරැදි කළ නිසයි ඒ අය අද මේ විදිහට දුක් විඳින්නේ’ එහෙම අහපු අපි ඒ අසරණ මිනිස්සු ගැන දුක්වෙන අතරෙ ම ඒ වගේ වැරැදි නොකරන්නත් අධිෂ්ඨාන කරගත්තා. අදටත් අපි අතින් වැරදි සිදු නොවන්නේ ඒ බය නිසා කියලයි මට හිතෙන්නේ.ඒ විතරක් නෙවෙයි. අසරණකමට හිනා නොවෙන්න, අසරණයන්ට පිහිට වෙන්නත් අපිට ඉගැන්නුවේ අම්මා. කාටත් වරදක් නොකර ධාර්මිකව ජීවත් වුණොත් ඒ ගුණධර්ම විසින් ම අපි ආරක්ෂා කරගන්නා බව අම්මා කියා දුන්නේ උදාහරණ ද සමඟින්. ධර්මපාල ජාතකය, අනාථ පිණ්ඩික - විශාඛා ආදි සිටුවරුන් සිටුවරියන් ගේ කතා ඇසුරෙන් ධර්මයෙහි හැසිරීමෙන් තමන්ගේ ආරක්ෂාව වගේම සමාජයටත් ආදර්ශවත් වෙන්න පුළුවන් බව ඈ අපට කියා දුන්නා.ඕනෑ කරන පොත්පත්, ඇඳුම් පැලඳුම් අඩුවක් නැතිව අරන් දුන්නත් ඒවා අරපරිස්සම් කරගන්නා හැටි වගේ ම ලැබෙන දෙයින් සතුටු වෙන හැටිත් ඇය කියා දුන්නා. දකින දකින දේ ඉල්ලා හඬා වැටෙන්නත්, දකින දකින කෙනා අනුකරණය කරන්නටත් අප හුරු නොවුණේ ඒ නිසා. ජීවිතේ සැප සතුට වගේ. දුක හිමි වන බව, ජය පැරදුම, ලාබ අලාභ, නින්දා ප්‍රශංසා, කීර්තිය, අපකීර්තිය, මේ සියල්ල මැදහත් සිතින් විඳ දරා ගත යුතු බවත් ඉගැන්නුවේ ජීවිතේ සමහර හැල හැප්පීම් මැද අම්මා මුහුණ දුන්න හැටි කියා දෙමින්.ඒ විතරක් නෙවෙයි. අම්ම ගේ අම්මට, තාත්තට වගේ ම තාත්තා ගේ අම්මට තාත්තටත් ඇය හරිම කරුණාවයි. ඒ අයට ගරු සැලකිලි කළේ හරිම උනන්දුවෙන්. වැඩිහිටියන්ට සලකන හැටි අම්මා අපිට ඉගැන්නුවේ ඒ විදිහට.කවුරු හෝ කෙනෙක් පුංචි උදව්වක් කළත් කට පුරා ස්තූති කරන්නට වගේ ම කෙළෙහි ගුණ සලකන්නටත් අම්මා අමතක කළේ නෑ. අපට ශාස්තෘන් වහන්සේ වූ බුදුරජාණන් වහන්සේ කලගුණ උතුම් කොට සැලකූ බවත්, කෙනෙක් අනුන්ගෙන් උපකාර අරන් ඒ කළගුණ අමතක කළොත් නැවත උදව් අවැසි වෙලාවක එයට උපකාර වන කෙනෙකු සොයාගත නොහැකි බව උන්වහන්සේ දේශනා කළ බවත් ඇය අපට කියා දුන්නා. ඒ වගේ ම අම්මා අනුන්ට උපකාරයක් කළොත් ඒ අයගෙන් ප්‍රත්‍යුපකාර බලාපොරොත්තු වූයේ ද නෑ.අම්ම නෑදැ හිතමිතුරන්ට වගේ ම අසල්වැසියන්ටත් හරිම හිතවත්. කුලවත්කම, උගත්කම, සිල්වත්කම, වත් පොහොසත්කම ගැන සලකමින් ඇය කිසිවෙක් ඇසුරු කළේ නෑ. ඒ විතරක් නෙවෙයි.හොඳ චර්යාවක් නැති අය ඇසුරට ගියේවත්, අනුන් ගේ කේළාම් ඇසුවේවත් නෑ. ඕපදුප කියමින් කාලය අපතේ හැරියෙත් නෑ. අපේ ජීවිතේ නිවැරැදි මාවතකට යොමු කළේ අම්මා ගේ මේ ආදර්ශවත් ජීවිතයයි.රමණීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=as1207086</link>
    <topic>පොම්පේ මී කිරි</topic>
    <author>ජැක්සන් ඇන්තනී</author>
    <content>පොම්පේ මී කිරිඅපි තවමත් නාපෝලි නගරයේ සිට පොම්පේ නගරය තෙක් ගමන් කරමින් සිටිමු. දැන් ඝන අන්ධකාරය උදා වී තිබේ. විසූවියස් තබා අවට කිසිදු ස්වභාවික පරිසරයක් නො පෙනෙන ඇට අන්ධකාරක මොහාන් වාහනය පදවමින් සිටී. පසුපෙළ ආසනවලින් නොකඩවා වැගිරුණු වාග් ප්‍රහාරක ලාවාව නතර වී ඇත. පැය දහයක සංචාර වෙහෙසට වඩා කොක් හඬලා සිනාසීමෙන් හා උනුන් පරයා විනෝද කථා බිණීමෙන් අපි වෙහෙසට පත් වී හිඳිමු.වැඩි වෙලාවක් සුක්කානම දරා සිටි කරූ ඉදිරි කෙළවර අසුනේ ‘මයිනා මරමින්’ සිටී. මහාචාර්ය තුමාගේ බෙල්ල ද මයිනා මරන්නට සූදානමින් ඇත. සුනිල් ‘මල් කඩයි’. ජයලත් නිදි සේ පෙන්වමින් මේ දුරකථන ඇමතුම්වලට කන් දෙන්න උත්සාහ කරන්නේ ඊළඟ වාරයේ මඩ ප්‍රහාරයට කරුණු ටිකක් රැස් කර ගන්නටයි.රිය පදවන මොහාන්ගේ කම්මැලිය දුරු කිරීම අරමුණු කොට ගෙන මම කථා කරන්නට පටන් ගත්තෙමි. මා කියන්න ගත්තේ මොහාන් අසන්නට කැමති ම කථාවකි. එවිට ඔහුට කිසි විටෙකවත් නිදිමත නො එයි. මොහාන් ඉතාලියට ඉතා ආධුනිකව සිටි කාලයේ මගේ පළමු ඉතාලි ගමන සිදුවිය. එවර අපේ නාට්‍ය නඩය සමඟ රස්තියාදු ගහන්නට මොහාන්ට හොඳින් ඉඩපාඩු තිබුණි. අප ඒ වතාවේ නාපෝලි සිට පොම්පේ සංචාරය කළේ දුම්රියේ ය.මේ අපේ නවාතැන ඉදිරිපිටඅලුයමින් ම නාපෝලි දුම්රිය ස්ථානයෙන් දුම්රියට නැඟුණු අපි සුන්දර මඟ දෙපස නරඹමින් ගමන් ගත්තෙමු. කමල්ගේ අත ගිටාරයක් තිබුණි. ඒ දිනවල තනිකඩව සිටි කමල් සමඟ වඩාත් ළං වූයේ තවත් තනිකඩයෙක් ව සිටි මොහාන් ය. ඒ කමල් අද්දරආරච්චි තම මව් රට තුළ ජනප්‍රියත්වයේ හිනි පෙත්තේ ම සිටි කාලයයි. කෙල්ලන්ට පිස්සු හැදෙන යෞවන විසේකාරකමක් ඔහු සතුව තිබුණි. ඉතාලියේ වෙසෙන සිංහල කෙල්ලෝ ද ඒ ප්‍රවණතාවේ ම සිටියෝ ය. එහෙයින් මොහාන්ගේ සහ කමල්ගේ රහස් කථා මට ඇල්ලුවේ නැත.නාපෝලි සිට ‘පොම්පේ ස්කාවි” නම් දුම්රිය ස්ථානය තෙක් එන ගමනේ දී කමල් ගිටාරය වයමින් මිහිරට ගී ගැයී ය. දුම්රියේ සිටි හුරුබුහුටි ඉතාලි කෙල්ලක කමල්ගේ කඩවසම් හැකියාවට ලොබ බැන්දා ය. එහෙත් ඒ වන විට අප පොම්පේ ස්කාවි දුම්රිය ස්ථානයට ළං වී සිටියෙන් ඒ ප්‍රේම කථාව උපන් ගෙයි ම වැළලී ගිය බව මම මොහාන්ගේ නිදිමත දුරැලීම අරභයා මතක් කර සිටියෙමි.අප රාත්‍රියේ ගමන් කරමින් සිටි නිසා අප පසු කරන පාරිසරික පද්ධතියේ ඇති අපූරුව අපට නො පෙනේ. එහෙත් මීට පෙර දෙ වතාවක් පොම්පේ පැමිණ තිබූ මට ඒ පරිසරය හොඳින් මතක තිබේ.අප ගමන් කරන්නේ අති විශාල මොහොර බෑවුම් සහිත හුදකලා කඳු පන්තියක් අතරින් ය. මේවා සියල්ල ලාවා විදාරණවලින් ඝණීභූත වූ යමහල් පාෂාණ පද්ධතීන් වේ. කිසිදු වෘක්ෂලතාවක් නො වැවෙන මුඩු කඳු පන්තිය ඉතා උස් ස්වරූප දරයි. ඒවාවල තිබූ ගුප්ත හැඩතල සහ කාලවර්ණ පැහැය කරනකොට ගෙන මම අද්භූත සෞන්දර්ය භුක්ති වින්දෙමි.අපි පොම්පේ නගරයට ඇතුළු වීමු. සුදත් අපට දුරකථනයෙන් කතා කොට ඔහු අප වෙනුවෙන් අන්තර්ජාලය සැරිසරා සොයාගෙන තිබූ අපූරු අවන්හලට යන පාර කියාදුන්නේ ය. අප ගමන් ගත් වාහනයේ ඇති පරිගණක මාලිමාවට ඒ තොරතුරු ඇතුළු කළ විට කිසිදු කරදරයකින් තොරව අදාළ ස්ථානය වෙත මේ සිතියම අපව ගෙන යයි.මේ පොම්පෙට ඇතුළු වෙන තැනවාහනගත මාලිමාවන් නොමැතිව දැන් විදේශවල ගමන් යෑම කෙසේවත් කළ නොහැක්කකි. අතීතයේ මා යුරෝපයේ සංචාරය කරන විට මා කැන්දා ගිය රියැදුරන් පාර සොයා ගත්තේ ඕනෑ ම වාහනයක තිබූ අනිවාර්ය පාරිභෝග වස්තුවක් වූ සිතියම් පොත පිරික්සීමෙනි.මේ නගරාන්තර සිතියම් දැන් පරිගණක මාලිමාවක් වී තිබේ. මාලිමා සිතියමේ කොළ පැහැති ඊ තලයකින් අප ගමන් ගන්නා මාවත සජීවීව සටහන් වෙයි. එය පිළිබඳ කෙරෙන විස්තර කථනය ද ඉතා ළගන්නා සුළු කාන්තා හඬකින් ඇසෙන්නට ද වන් කළ රියැදුරාට කිසිදු ගැටලුවක් නැත. අපේ අය මේ කථන කාන්තා හඬට කියන්නේ ‘නංගිගේ විස්තරේ’ කියා ය. ‘නංගි’ කියූ පාර ඔස්සේ අදාළ ස්ථානයට පිවිසීම ඉතා ලෙහෙසි ක්‍රියාවකි.මේ විද්‍යුත් සංචාරක පහසුකම දැන් ලංකාවේ ද ලබාගත හැකි ය. මා ලංකාව පුරා “මහා සංචාරයේ” නියුතු වූයේ සිංහල භාෂිත මාලිමාවක් ද සහිතව ය. ඒ පුරෝගාමී පරිගණක ක්‍රියාවලිය ලංකාවේ සකස් කොට මවෙත ලබාදුන්නේ ශ්‍යාමල් ඩී.එල්.ආර්.නමැති තරුණයෙකි.ශ්‍යාමල් නමැති මේ තරුණ පරිගණක විශාරදයා සමස්ත ලංකාවේ මාර්ග සිතියම චන්ද්‍රිකා තාක්ෂණය ඔස්සේ සජීවීව ම වාහනයක සවිකර ඇති කුඩා මොනිටරයක් සහිත සිතියම් මාලිමාවකට ලබාදෙයි. මා විසින් නිෂ්පාදනය කෙරුණු ‘මහාමාර්ග වංශය’ නම් ටෙලිවිෂන් චාරිකා වාර්තාවේ සංචාරකවරිය වූ දිනුෂා රාජපතිරණ සිංහල භාෂිත පරිගණක මාලිමා සිතියමකින් මඟ සොයාගන්නා හැටි මා ඒ වැඩසටහනට ඇතුළු කළෙමි. යුරෝපයේ මාලිමා ‘නංගි’ ඉංග්‍රිසියෙන් කථා කරන අතර ශ්‍යාමල් බිහි කළ ලංකාවේ මාලිමා නංගි කතා කරන්නේ සිංහලෙනි.අප පොම්පේ නගරයේ අපේ තානායම් පොළෙන් බසින විට වෙලාව රාත්‍රී 9 පසුවී තිබුණි. ලෙක්කෝ සිට පොම්පේ දක්වා තිබූ කිලෝ මීටර් 839 ;ගවා දැමීමට අප පැය 12ක කාලයක් ගත කොට තිබුණි. හිවුඩු පිපුණු උග්‍ර සීතලය ගෙවා දමමින් අපේ ගමන් මලු රැගෙන මේ හෝටලයට ඇතුළු වීමට අප දැඩි වෙහෙසක් ගත්තේය. ර්‍ථචතථච නම් වූ මේ සුන්දර හෝටලය අප එනතුරු බලා සිට ඇත. ලෙක්කෝ සිට අපව මෙහෙය වන සුදත්ගේ කම්පියුටරයට පින්සිදු වන්නට අපට පොම්පේ නගරයේ තිබූ අගනා නවාතැන් පොළක් හිමි වී තිබේ. ඔවුන් ඒ වන විටත් අපේ රාත්‍රී භෝජනය පිළියෙළ කොට තිබුණි. උග්‍ර කුසගින්නකින් සිටි අපි කාමරවලට යෑමට පෙරම රාත්‍රී ආහාරය ගැනීමට තීරණය කෙළෙමු.මේ දූමෝ පල්ලිය ළඟමේ සීතලයෙන් මිදී ඇඟ රත්කර ගැනීම සඳහා දුලබ සුරාවක් පානය කිරීමට අප සිතා සිටිය ද ර්‍ථචතථච හෝටලය නිර්දේශ කොට තිබූ වයින් පානයෙන් තෘප්තිමත් වීමට අප තීරණය කළේ එහි තිබූ විශේෂත්වය නිසාය. මේ මුද්‍රික පානය “විල්ලාජ්ජෝ වීනෝ” ලෙස ඔවුහු හඳුන්වති. ඒවා ගමේ හදන උදඵඥචත වයින් ය. එනම් පොම්පේ ගමේ ගෙවල්වල පෙරන සාම්ප්‍රදායික වයින් නිෂ්පාදිතයන් ය. ඒවා අසුරා තිබූ ගුදම්වලට ආයතනික නාම හෝ මුද්‍රාවලින් ලේබල් අලවා නැත.පොම්පේ අසල ගැමියෝ තම ගෙවත්තෙන් නෙළා ගන්නා මිදි ගෙඩි ගෘහස්ථව පෙරා මේ මුද්‍රික පානය සාදති. මාළු සමඟ පානයට සුදුසු වන්නේ සුදු වයින් ය. මස් වර්ග අනුභව කරන්නේ නම් රතු වයින් නිර්දේශ වෙයි. ඔවුන් ඉතා ම සාම්ප්‍රදායික සූප ශාස්ත්‍රයට අනුව විදේශිකයින් සඳහා මිරිදිය මත්ස්‍ය වර්ග පිසදෙයි. ඔරාටා සහ බ්‍රන්සිනා ඇතුළු තවත් බොහෝ මිරිදිය මත්ස්‍ය වර්ග මේ රාත්‍රී භෝජනයට ඇතුළත්ව තිබේ.සාමාන්‍යයෙන් සුදු වයින් වර්ගවලට වඩා රතු වයින්වලට විශේෂ කැමැත්තක් ඇති මා ඔරාටා මාළුවා සමඟ රතු වයින් පානය කිරීම ඔවුන් නො ඉවසයි. එහෙත් මගේ රුචිකත්වය අනුව මම රතු වයින් මුරණ්ඩුවේ ම සිටියෙමි. වරක් මා සයිප්‍රස් දූපතේ දී ද වයින් හදන ගෙදරකින් ඒ සා ප්‍රණීත වයින් පානය කොට තිබුණෙමි. පොම්පේ ගැමියන්ගේ ”ගෙදර හදන වයින්” ද ඊට කිසිසේත් නො දෙවෙනි වන වගට මගේ දිව සාක්ෂි දරයි.මේ රාත්‍රී භෝජනයේදී මම තවත් අලුත් අත්දැකීමක් භුක්ති වින්දෙමි. ඉතාලිය නිෂ්පාදනය කරන ගවකිරි ආහාර අතර මා නිරන්තරයෙන් ම ප්‍රිය කරන ආහාරයකි. “මුත්සරෙල්ලා”. මුත්සරෙල්ලා යනු ජලයෙහි මිදෙන්නට හැර සකස් කරන කිරි ආහාරයකි. එහි ඇත්තේ කිරි රසය ම පමණි. ගවකිරිවලින් තනා ගන්නා කිරි ගුලියක් ජලය තුළ පා වෙමින් තිබේ. රුහුණේ මී කිරිවලට වඩා ඒවා ගණය. ඉතා සුදු පැහැයෙන් යුක්ත වූ මුත්සරෙල්ලා චීස් මෙන් කපා ආහාරයට ගත හැකි ය. නමුත් මා මීට පෙර අනුභව කොට තිබුණේ එළකිරිවලින් සකස් කොට තිබූ මුත්සරෙල්ලා විශේෂයන් පමණි. පොම්පේ රාත්‍රී භෝජනය සඳහා මීකිරිවලින් සකස් කළ මුත්සරෙල්ලා මම පළමු වරට ආස්වාදය කෙරුවෙමි.යුරෝපයේ මී වස්සන් දැකීම දුර්ලභ ය. එහෙත් ලංකාවේ මී හරකුන්ගේ ගහණය අධික යි. එහෙයින් අප මී කිරි, පැණි සමඟ අනුභව කරන අතුරුපසක් භාවිතා කරන එක ම රට බවට පත් වී සිටී. ඉන්දියාවේ ඇත්තේ ද එළ හරකුන්ගේ මුදවාපු කිරි ය. ඔවුහු ඒවා බත හා මිශ්‍රව භුක්ති විඳිනවා විනා පැණි හෝ සීනි යොදා භාවිතා නො කරති. වරක් මා ඉන්දියාවේදී මුදවාපු කිරිවලට සීනි මිශ්‍ර කොට අතුරුපසක් කෑ කල ඒ හෝටලයේ වේටරයන් මා දෙස බැලූයේ හිරිකිත ගෝත්‍රිකයෙකු දෙස බලන අයුරින් ය.මා ඉතාලියේ දී භුක්ති විඳින බොහෝ අරුම කෑම වර්ග කෙසේ හෝ ලංකාවට ගෙනවුත් මගේ දරුවන්ට දී ඔවුන් රස බලන අයුරු දැක සතුටු වී ඇත. එහෙත් මට කවදාවත් මුත්සරෙල්ලාවක් මගේ රටට ගෙන ආ නොහැක. ඒවා කල් තබාගත හැකි ආහාරයක් නොවෙයි. මුත්සරෙල්ලා බහා ඇති ජල සහිත මංජුසාවෙන් ඉවත් කළ සැණින් ආහාරයට ගත යුතුය. නො එසේ නම් ඒවා කල් ඉකුත්වී විනාශයට පත්වන්නේ ය.අපි ප්‍රණීත ප්‍රාදේශීය රාත්‍රී ආහාරයකින් සප්පායම් වී සිටිමු. පොම්පේ ගැමියන්ගේ මුද්‍රික පානය අපව හොඳින් සන්තර්පනය කොට තිබේ. අපේ ගමන් මලු ටික සේවකයින් විසින් ඒ ඒ කාමරවලට රැගෙන යෑමට සූදානම් ය. එහෙත් කාමර බෙදාගැනීම අප තවමත් සිදු කොට නැත.අපේ නඩේ ගුරා වූ සුනිල් ෆොන්සේකා ඒ කටයුත්තට අත ගැසුවේ ය. මගේ සහෝදරයා සමඟ එක කුටියක රැඳීම මගේ එක ම අභිප්‍රාය බව මුළු කණ්ඩායම ම දනී. සුනිල්ට ජයලත් සමඟ නිදාගැනීමට තිබූ උවමනාව නිසා ඔහු හොඳ උපක්‍රමයක් යෙදුවේය.”ප්‍රොෆෙසර් බුද්ධාගමේ නෙ. ඒ නිසා ප්‍රොෆෙසර් කරූ එක්ක ඉන්න.” යැයි ඔහු මහාචාර්ය තුමා කරූගේ කාමරයට ගාල් කොට ජයලත් සමඟ මිත්‍ර සන්ධානය බේරා ගත්තේ ය. කරූ සැදැහැ සිතින් යුතුව මහාචාර්ය සුනිල් ආරියරත්න සමඟ ඔවුන්ගේ කාමරයට රිංගා ගත්තේය.මට ක්ෂණිකව මතකයට ආවේ 1993 දී මා මගේ සෙසු සහෝදරයින් සතර දෙනාම සමඟ ෆිරෙන්සි නගරයේ එක ම කාමරයක ගෙවූ සුරම්‍ය රාත්‍රියයි. ඒ අප සහෝදරයින් පස් දෙනා එක ම කාමරයක සුන්දර රාත්‍රියක් ගෙවා දැමූ අවසාන රාත්‍රියයි. එදා අපට ඉතාලියේ ෆිරෙන්සි නගරය තවත් එක් පොඩි වී කුඹුරක් බවට පත්විය.පසුදින ඉතා අලුයමින් අවදිවන්නට සිතාගත් අපි නින්දට වැටුණ ද හැම කාමරයක් ම පවත්වා තිබූ ඒ ඒ මාතෘකාගත සතුටුසාමීචිය මහ රාත්‍රිය පසුවන තෙක් ම පැවතී තිබුණි.මෙවර මට මගේ බාල සහෝදරයා හමුවී තිබුණේ සෑහෙන කාලයකට පසු ය. අපි අපේ සුන්දර අතීතය ආවර්ජනය කෙරුවෙමු. රාගම පොඩි වී කුඹුරේ ;ගවූ අපේ අතීතයේ රසමුසු තැන් අපි මෙනෙහි කළෙමු. මගේ පියාගේ වීර ක්‍රියා සහ අම්මා අප කොල්ලන් පස් දෙනා හදා වඩා ගන්නට දැරූ අගනා ප්‍රයත්නය අපේ අතීත සැමරුම් අතර අග්‍රගණ්‍ය විය. මටත් මොහාන්ටත් නින්ද ගියේ කීයේ කනිසමටදැයි මට නිනව්වක් නැත. එහෙයින් අප අවදිවන විට පසුදා පෙරවරු 8 ද පසු වී තිබුණි.පාතරාසය සඳහා පාත මාලට පැමිණි අප ඊයේ රාත්‍රිය ගැන සමාලෝචනය කෙරුවෙමු. අපේ කාමරයේ සහෝදර පේ‍්‍රමයත්, සුනිල්ගේ කාමරයේ ගේහසිත ප්‍රේමයත්, කරූගේ කාමරයේ බෞද්ධ සංස්කෘතියත් සාකච්ඡා වී තිබුණි. අප ලහි ලහියේ සූදානම් වී එළියට බැස්සේ ඓතිහාසික පොම්පේ නගරයේ සැරි සැරීමට අපට ඇත්තේ අද ඉරගල වැටෙන තුරු පමණක් බව අවධාරණය වීමෙනි.පොම්පේ නගරය හොඳින් සංචාරය කිරීමට නම් දින 03ක් වත් අවමයෙන් අවශ්‍ය වේ. එහෙත් අප අද සවස් වන විට පොම්පේ නරගයෙන් පිටත්විය යුතු ය. හෙට දිනය ෆිරෙන්සිවල ගත කරන්නට සුදත් විසින් සැලසුම් කෙරී ඇති හෙයින් අපේ ගමන් මලු වාහනයට දමා අගුළු ලා මෙතැන් සිට පයින් යන දුරක වූ පොම්පේ ගේට්ටුව වෙත අපි ඇවිද ගියෙමු.මේ යන මඟ පොම්පේ ඓතිහාසික දූමෝ පල්ලිය හමුවෙයි. එහි වූ මධ්‍යකාලීන විචිත්‍ර කැටයම් බලමින් මඳ කාලක් ගත කළ අපි පොම්පේ ඓතිහාසික නගරයට ඇතුළු වීම සඳහා ප්‍රවේශ පත්‍ර ගැනීමට විවිධ ජාතික සංචාරකයින් ගාල් වී සිටි පෝලිමට ම එකතු වූයෙමු.ලබන සතියේ -ග්ලැඩියේටර් පිට්ටනියජැක්සන් ඇන්තනීwww.jaclsonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=as1207087</link>
    <topic>මිනිත්තුවක කථා</topic>
    <author/>
    <content>මිනිත්තුවක කථාඑක්තරා කර්මාන්ත ශාලාවක අලස සේවකයෙක් සිටියේ ය. ඔහු වැඩට පැමිණීම දුර්වල වූ අතර පැමිණි විටදී ද ඔහු හැකි තරම් උත්සාහ ගත්තේ කෙසේ හෝ වැඩකටයුතුවලින් මඟ හැරීමට ය. එහෙත් වැඩ පරීක්ෂක මහතා පැමිණෙන විට කුමක් හෝ වැඩක යෙදී සිටින බව පෙන්වීමට ඔහු උත්සාහ කළේ ය. ආයතන ප්‍රධානියා මේ බව දැන කෙසේ හෝ මොහු අල්ලා ගැනීමට උත්සාහ කළේ ය.දිනක් මෙම පුද්ගලයා වැඩ කරන කාලය තුළ මැෂිමකට තට්ටු කරමින් ගීතයක් ගයන්නට සැරසෙන අවස්ථාවේ ආයතන ප්‍රධානියා පැමිණියේ ය.“මොකද මේ වැඩකරන වෙලාවෙ නිකරුණේ කාලය නාස්ති කරන්නෙ?”ප්‍රධානියා ප්‍රශ්න කළේ ය.“සර් මම කල්පනා කරනව“ ඔහු පැවසුවේය.“මොනවද කල්පනා කරන්නෙ?”ප්‍රධානියා නැවතී ඇසීය.“සර් මම කල්පනා කරන්නෙ අපේ මේ ආයතනයට වැඩි ආදායමක් ලබාගන්නෙ කොහොමද කියලා”ඔහු ගෞරවයෙන් යුතුව පැවසුවේ ය.(ප්‍රධානියාට කටඋත්තර නැතිවිය.)අදින් දශක තුන හතරකට පමණ ඉහත දී ග්‍රාම නිලධාරී... ලිපිකරු... හා ගුරුවරුන් වැනි රජයේ රැකියා ලැබූවෝ බොහොමයක්ම ඒ තනතුරුවලට කිසිසේත් ම සුදුසු පුද්ගලයින් නො වූහ. එදා ඒ ආකාරයට රජයේ රැකියාවලට ප්‍රවිෂ්ට වූ ඒ පිරිස පසු අවධියේ ගමේ අහිංසක ගම්වැසියන්ට රජයෙන් ලබාදුන් දිළිදු සහන ආධාර පවා ගසාකමින් මහේශාක්‍ය ලීලාවෙන් ප්‍රභූවරුන් බවට පත්වූයේ කිසිම හිරිකිතයකින් තොරව ය.අහිංසක ගම්වැසියන් ගේ මඟුලේ දී, අව මඟුලේ දී මෙන්ම උත්සව පි‍්‍රයසම්භාෂණවලදී හා ගමේ සමිති සමාගම්වලදී මේ පිරිස මුල් තැන ගෙන ක්‍රියා කළේ මහදැනමුත්තන් සේ ය. මේ කියන අවධියේ මේ ඊනියා ප්‍රභූවරුන් පිරිස සිංහල අලුත් අවුරුදු උත්සවයක් සංවිධානය කළේ උත්සවයේ සියලු බර අහිංසක ගම්වැසියන්ගේ කරපිට බලෙන් පටවමිනි.“තෙපානිස් අයියා... ඔන්න බෑ කියන්න බෑ... කොණ්ඩ කැවුම් 200 ක් දෙන්න ඕන... ගුණවතී අක්කා මුංකැවුම් 250 යි... හරිනේ?... ඇසිලින් නැන්දා අලුවා කෑලි 300 යි... හරි ද?... ආ... මර්තේලිස්... වත්තෙ කෙහෙල් තියෙනව නේ... ඇම්බුන් ගෙඩි 350 යි... හැබැයි හොඳ බඩු ඕන හරි ද?” ප්‍රභූවරුන් ඉදිරියේ නිරුත්තර වූ ඒ අහිංසක ගම්වැසියන් ඒ බැරි බර කරට ගත්තේ මුවින් නොකියන කුණු හරුප හිතින් කියමිනි.අවුරුදු උත්සවය පැවතියේ පාසල් පිට්ටනියේ ය. මයික්‍රෆෝනයෙන් කතා කිරීමට ගිජු වූ එක් ප්‍රභූවරයකු වේදිකාවට පැන මයික්‍රෆෝනය අතට ගෙන උත්සවයේ වැඩ කටයුතු නිවේදනය කළේ නොදන්නා බරපතළ සිංහල වචන මාලාවක් නුසුදුසු ස්ථානවලදී ද ඇද බාමිනි. ඔහුගේ පිරිසේ අනෙක් ප්‍රභූන් වේදිකාවේ අසුන් ගෙන සිටියේ මහත් වූ උජාරුවෙනි. මේ අල්ල පනල්ලේ මෙතෙක් වේදිකාවෙන් බිම සිටි එක් ප්‍රභූවරයෙක් වේදිකාවට කඩා වැදී නිවේදක ප්‍රභූවරයාගේ කනට කර රහසක් කෙඳිරුවේය. (මෙවන් අවස්ථාවලදී වේදිකාවට ගොඩ වැදී නිවේදකයාගේ කනට කර රහසක් කෙඳිරීම ද එසේ මෙසේ කාරියක් නොවේ.)අදෝමැයි... ඒ ප්‍රභූවරයා මේ ප්‍රභූවරයාගේ කනට කර කෙඳිරූ රහස ඔවුන් නොදැනුවත්වම අසමත්ජාති යකඩ කටින් එළියට පැන්නේ පිට්ටනිය සිසාරා හමා ගිය වාතලයට මුසු වී පළාතම රැව් පිළිරැව් දෙමිනි.“මචං... ඔය කෙහෙල්මල නවත්තල ඉක්මනට වරෙන්... උණු උණු හැලප පිඟානක් ඇවිත් තියෙනවා... දැන්ම ගියොත් දෙක තුනක් බස්සන්න පුළුවන්.” රහස කී ප්‍රභූවරයාත්, රහස ඇසූ ප්‍රභූවරයාත් ක්ෂණයකින් අතුරුදන් වූයේ තරුණ පිරිසේ හූ හඬ මැද්දේ ය.නම් ගම් මනඞකල්පිතයිමැදබැද්දේරෝහණ වාසලකෝට්ටේවෙල්විදානේ ගේඑකල අධිරාජ්‍යවාදී යුගයේ සිට මෙරට පැවතගෙන ආ ගම්මුලාදෑනි තනතුර හා වෙල් විදානේ තනතුර අහෝසි වූයේ එක් දහස් නවසිය පනස්හයේ වර්ෂයේදී ඇතිවූ බණ්ඩාරනායක සිරිමතාණන්ගේ යුග පෙරළියෙන් පසුවය. මෙකල විසූ ගම්මුලාදෑනිවරු හා වෙල් විදානේවරු බොහෝ දෙනෙක් එතරම් අධ්‍යාපනය ද නොලත් අකුරු සාත්තරය ද හරියාකාර නොදත් පාරම්පරිකව එම තනතුරුවලට උරුමකම් කියූ අය වූ අතර ඔවුනගේ ලිපි ලේඛන කටයුතු කරවා ගනු ලැබුවේ ගමේ දැන උගත් තරුණයන්ගේ සහායෙනි.එකල එක්තරා වෙල් විදානේ කෙනෙක් සත්කෝරළේ බෝවත්ත ප්‍රදේශයේ ජීවත්වූ අතර ඔහුගේ ලිපි ලේඛන කටයුතු ඔහු විසින්ම සම්පාදන කරගනු ලැබීය. තම ප්‍රදේශයේ වතුපිටි හා කුඹුරුවල වගා කටයුතු පිළිබඳව ;සායාබැලීම ඔහු වෙත පැවරුණු කාර්යයක් වූ අතර ප්‍රදේශයේ කුඹුරුවල වගා කටයුතු සඳහා ජලය ලබාගැනීමේ කටයුතු ද ඒ සඳහා වැව්වල නඩත්තු කටයුතු ද ඔහු වෙත පැවරී තිබිණ.මේ අතර ප්‍රදේශයේ මහජනතාවගෙන් වැව්වල හරකුන් නෑවීම පිළිබඳ පැමිණිලි කිහිපයක්ම වෙල්විදානේ වෙතට ලැබුණු අතර මෙම පැමිණිලවලට පිළියමක් ලෙස දිනක් මෙම වෙල්විදානේ වැව්වල ජලය අපවිත්‍ර කිරීමෙන් තොරව ලබාදීමේ අරමුණින් පහත සඳහන් වැකිය ඔහුගේ අත් අකුරින්ම බෝඩ්ලෑලිවල ලියා වැව් කණ්ඩියේ ගස්වල ගැසීය. එය මෙසේ විය.”එල හරකුං, මී හරකුං මෙම හංකඩේ, දෙමහංකඩේ නැහැවීම තහනම්”මේකරිහාමිවෙලේ විදානේමෙය විය යුත්තේ “එළහරකුන් හා මී හරකුන් මෙම මංකඩයේ හා එහා මංකඩයේ නෑවීම තහනම්” යනුවෙන් විය යුතු විය.මෙම වෙල් විදානේ තම නමද ඇතුළත් කොට මෙම දැන්වීම ගැසූ අතර මෙය අදටත් කටින් කට ප්‍රචලිතව පවතින හාස්‍ය උපදවන සිද්ධියක් බවට පත්වී ඇත.  කොස්වත්ත බිංගිරියඩී.එන්.දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av1207082</link>
    <topic>සු.මි.ගෙන් අහන්න</topic>
    <author/>
    <content>සු.මි.ගෙන් අහන්නඅනුරාධපුරයේ නන්දවීර ගාල්ලගේප්‍රශ්නය - ‘මිරිඟුව‘ නමින් චිත්‍රපටයක් නිපදවා තිබේ ද?පිළිතුර - ඔව්. අමරසේන කුමාරසිංහ අධ්‍යක්ෂණය කළ මේ චිත්‍රපටයේ ප්‍රධාන චරිතය රඟපෑවේ ගාමිණි ෆොන්සේකා හා එඩ්නා සුගතපාල.  මාතලේ ධර්මා ඒකනායකප්‍රශ්නය - කලක් මහා ආන්දෝලනයට ලක්වූ ‘මේ කවුද? මොනවද කරන්නේ’ නම් වූ නාට්‍යය ලීවේ කවුද?පිළිතුර - ගල්කිස්ස නාගරික මන්ත්‍රීව සිටි ලක්ෂ්මන් පෙරේරා. පසුව ඔහු අබිරහස් ලෙස අතුරුදන් වුණා.  කඩවත සරත් අබේවංශප්‍රශ්නය - ‘මහාවංශය’ ලියපු මහානාම හාමුදුරුවෝ යළි ඉපදුනොත් මුලින්ම මොනව කියයි ද?පිළිතුර - ‘අම්මා’ කියලා නම් කියන එකක් නැහැ. කෝ අර ජැක්සන් කියන එකයි; සුගත් සමරකෝන් කියන එකයි කියලා අහයි.  අලවතුපිටියේ බර්නාඩ් දල්පදාදුප්‍රශ්නය - ඔබේ ‘සුමිගෙන් අහන්න’ විශේෂාංගයේ ආරම්භ කොතැන ද?පිළිතුර - මුලින්ම මම පාඨකයන්ගේ ප්‍රශ්නවලට පිළිතුරු සැපයුවේ පේ‍්‍රම් දිසානායක සංස්කරණය කරපු ‘කලා’ පත්තරේ. ඊළඟට අර්නස්ට් වඩුගේ සංස්කරණය කළ ‘රස’ පත්තරේ. මම ලේක්හවුස් ආයතනයට බැඳිලා ‘සරසවිය’ පත්තරේ කර්තෘ මණ්ඩලයට ගියාම එය ‘මිහිඳුගෙන් අහන්න’ යන නමින් ඉදිරිපත් කළා. ඒකම තමයි දැන් ‘සුමිගෙන් අහන්න’ බවට පත්වෙලා තියෙන්නේ.  අතුරුගිරිය තල්දියාවල ගාමිණි බොතේජුප්‍රශ්නය - ‘කවාලා විලඳ ජාති ඇති කළත් රන් කූඩුවේ ගිරවා’ ගීතය රැගත් නාට්‍යය කුමක් ද?පිළිතුර - සිරිසේන විමලවීරගේ ‘රොඬි කෙල්ල’.  පිළියන්දල මිරිස්වත්තේ චාමර විජේසිංහප්‍රශ්නය - ජාතික රූපවාහිනියේ නව සභාපතිවරයා ගැන ඔබේ අදහස් දක්වන්න?පිළිතුර - ඔහු (මොහාන් සමරනායක) මාධ්‍ය ක්ෂේත්‍රයේ දීර්ඝකාලීන අත්දැකීම්, පළපුරුද්ද ඇති බහුශ්‍රැතයෙක්. මාධ්‍ය හැසිරවීම පිළිබඳ මනා අවබෝධයක් ඔහුට තිබෙනවා. අනික රූපවාහිනිය කියන්නේ රාජ්‍ය මාධ්‍ය ආයතනයක්. ඒ සීමාව තුළ ඉඳගෙනයි ඔහු වැඩ කළ යුත්තේ. ඒ සීමාව වඩාත් පුළුල්කර ගැනීමයි; (ඒ කියන්නේ පුළුවන් තරම් දුරට යෑමයි) ඔහුගේ අභියෝගය. එතැනදි ගුවන්විදුලි සංස්ථා සභාපතිවරයාගෙයි ඔහුගෙයි ලොකු වෙනසක් මම දකිනවා.  මහනුවර ජයන්ත විජේසූරියප්‍රශ්නය - ‘අසෝකා’ චිත්‍රපටයේ සංගීතය පී. එල්. ඒ. සෝමපාලගේ ද? කේ. පී. මහදේවන්ගේ ද?පිළිතුර - පී. එල්. ඒ. සෝමපාල (මා දන්නා තරමින් කේ. පී. මහාදේවන් සිංහල චිත්‍රපට වලට සංගීතය අධ්‍යක්ෂණය කර නැහැ)  කහවත්තේ සුසිලා පද්මිණි පෙරේරාප්‍රශ්නය - සුමිත්‍රා පීරිස්ගේ පියා හැරී ගුණවර්ධන චිත්‍රපට නිෂ්පාදකවරයෙක් ද?පිළිතුර - නැහැ. නමුත් ඔහු චිත්‍රපටයක් නිෂ්පාදනය කරන්ට ගියා. එහි නම ‘එක් දවසක රජෙක්’. මං හිතන්නේ ඒක ඉංගි‍්‍රසියෙන් ලියැවුණු කතාවක්. ඒත් ඒ චිත්‍රපටය හැදුණේ නැහැ.  කොටුගොඩ සුනිල් චන්ද්‍රසේකරප්‍රශ්නය - ‘කාලිඝාටා’ චිත්‍රපටය ගැන හැඳින්වීමක් කරන්න?පිළිතුර - කිශෝර් සාහු අධ්‍යක්ෂණය කළ මේ චිත්‍රපටයේ කිශෝර් සාහු, බීනා රායි ප්‍රධාන චරිත රඟපෑවා. සංගීතවත් කළේ ශන්කර් ජායිකිෂන්.  හම්බන්තොට අසේල මුළුගුණසූරියප්‍රශ්නය - ‘ශ්‍රී ජයනා’ චිත්‍රපටවලට නැටුම් අධ්‍යක්ෂණය කර තිබෙනවා ද?පිළිතුර - ‘ඩිංගිරි මැණිකා’ චිත්‍රපටයේ නැටුම් අධ්‍යක්ෂණය ඔහුගේ. ඒ වගේම ඔහු ‘එලිපන්ට් පාත්’, ‘ද පර්පල් ප්ලේන්’ යන ඉංගි‍්‍රසි චිත්‍රපටවලටත් නැටුම් නිර්මාණය කළා.  ගම්පහ මිල්ටන් මලවිආරච්චිප්‍රශ්නය - චිත්‍රා සෝමපාල ගැයු ‘ලලිතකලා ඔප කරනා’ ගීතය ලීවේ පියසේන කොස්තා ද? හර්බට් එම්. සෙනෙවිරත්න ද?පිළිතුර - පියසේන කොස්තා. ඒ ගීතය ඔහුගේ ‘ඉසුරුමුණිය’ නම් වූ ගී පොතටත් ඇතුළත්ව තිබෙනවා. වෙන සාක්ෂ්‍ය ඕනැ නැහැනේ.මේ සතියේ පහත නම් සඳහන් අයත් ප්‍රශ්න එවා තිබුණා. මාතර කැකණදුර විමල් විතාරණ, කෑගල්ලේ රණවිර ලියනගේ, පොද්දල කංචක කරුණානායක, බණ්ඩාරවෙල පේ‍්‍රමසිරි ලියනආරච්චි.ඔබේ ප්‍රශ්න පහත ලිපිනයට යොමු කරන්න.සු.මි.ගෙන් අහන්න.රසඳුන - සිළුමිණ, ලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av1207083</link>
    <topic>යාත්‍රා</topic>
    <author>හේමාලි</author>
    <content>යාත්‍රාප්‍රවීණ රංගන ශිල්පී සනත් ගුණතිලක පසුගිය දිනක මිලාගිරිය ශාන්ත පාවුළු බාලිකා විද්‍යාලයේ කලා උලෙළේ ප්‍රධාන ආරාධිත අමුත්තා වශයෙන් සහභාගි වුණා. සිනමාව, කලාව කවදත් සිය ජීවිතය කරගත් ඔහු රංගනය වෙනුවෙන් කරනා කැප කිරීම් සේම මෙවැනි පොදු කටයුතු සඳහාත්, සමාජ කටයුතු සඳහාත් තම කාලය කැප කරන්නට මැලි නොවෙයි.“මා පසුගිය දිනක මිලාගිරිය ශාන්ත පාවුළු බාලිකා විදුහලේ ‘රිද්මාංගනා’ නමින් පැවැත්වූ කලා උලෙළට සහභාගි වුණා. එහි විදුහල්පතිනිය ගීතා අබේගුණවර්ධන මැතිනිය, ගුරුවරියන් සහ මවුපියන් පිළිබඳ මා පැහැදුණේ ඔවුන් සත්‍ය වශයෙන්ම තම පාසලේ දැරියන්ගේ කලා කුසලතා ඔප් නැංවීමට දායක වී, කැපවී සිටින බව හොඳින්ම දැකගත හැකි වූ නිසයි.මා එලෙස කියනුයේ ඔවුන් තෝරාගෙන තිබු ගීත, කවි සහ ඔවුන් ආභාසය ලබාගෙන තිබු අනෙකුත් කලා නිර්මාණ (චිත්‍රපට සහ නාට්‍ය) අද ශිෂ්ට සමාජය වැදගත් යැයි පිළිගන්නා විශේෂාංග වූ නිසයි.අද දවසේ ලෝකයේ පවතින තාක්ෂණික සහ මාධ්‍ය පහසුකම් යටතේ විවිධ රසයන් වෙත පහසුවෙන් නැඹුරු විය හැකි මෙම යුවතියන් තුළ සැබෑ කලා රසවින්දනයක් ඇති කරලීමට ඉමහත් වෙහෙසක් ගන්නා ගුරු මහත්මීන්ගෙන් සමන්විත විදුහලක් ලෙස ශාන්ත පාවුළු බාලිකාව හැඳින්විය හැකිය.එබඳු විදුහලක පැවැත්වුණු කලා උලෙළකට සහභාගිවන්ට ලැබීම මට මහත් වාසනාවක්.ගීතා කාන්ති ජයකොඩි අපි කවදත් ආදරය කරන රංගන ශිල්පිනියක්. පසුගිය දිනවල ඇය බොහොම කාර්ය බහුල වුණා. ඒ තමන්ගේම එකම දියණිය පබෝධාගේ විවාහ මංගල්‍ය කටයුතුත් එක්ක. ඒ අතර ඇය රඟපෑමෙන් දායක වුණු ටෙලි නාට්‍ය කිහිපයකුත් රූපවාහිනී නාළිකා කිහිපයකම විකාශය වෙනවා. මේ සියලු කටයුතු අතරතුර ඇය අලුත්ම වැඩකට අත ගැසු බව අපට ආරංචි වුණා. ඒ තමන්ගේම අධ්‍යක්ෂණයෙන් ටෙලි නාට්‍යයක් එළිදක්වන්න.“ආශිර්වාද” නම් වූ මේ ටෙලි නාට්‍යය “සමගිය හා එකිනෙකා කෙරෙහි පහන් සිත් ඇතිකර ගැනීමෙන් ජීවිතය ආලෝකවත් වේ” යන්න තේමා කොට ගත්තක්.පසුගිය පොහෝ දින දෙරණ රූපවාහිනී නාළිකාවෙන් “ආශිර්වාද” ටෙලි සිත්තම විකාශය වුණා.විශාරද නන්දා මාලිනිය කලක් නිහඬව සිට 2010 වසරේදී ‘ශ්වේත රාත්‍රිය’ ප්‍රසංග මාලාවත් රැගෙන ඔබ හමුවට පැමිණියා ඔබට මතක ඇති. සිරස නාළිකා ප්‍රධානී එස්. එම්. මරික්කාර්ගේ අදහසකට අනුව 2010 සැප්තැම්බර් මාසයේ 14 වැනිදා තමයි ඉස් ඉස්සෙල්ලාම ‘ශ්වේත රාත්‍රිය’ ආරම්භ කළේ. වසර දෙකකට ආසන්න කාලයක් පුරා මෙහි ප්‍රසංග 22 ක් රට වටා පැවැත්වුණේ සුවහසක් රසික ප්‍රතිචාර මධ්‍යයේයි. මේ ‘ශ්වේත රාත්‍රිය’ ප්‍රසංගයේදී ගැයුණේ මහාචාර්ය සුනිල් ආරියරත්නයන් රචනා කළ ගී 25 ක්.ගීත ලෝලී හදවත් ආමන්ත්‍රණය කළ ‘ශ්වේත රාත්‍රිය’ ප්‍රසංග මාලාවේ අවසානය සනිටුහන් කරන්නට ය දැන් නන්දා සූදානම් වෙන්නේ. එහි අවසන් ප්‍රසංග 03 ජූලි, අගෝස්තු හා සැප්තැම්බර් මාසයන්හි පැවැත්වීමට නියමිතයි.‘ශ්වේත රාත්‍රිය’ 24 වැනි ප්‍රසංගය අගෝස්තු 10 වැනිදා රාත්‍රී 7.00 ට කෑගල්ල නගර ශාලාවේදීත් අවසන් ප්‍රසංගය (25 වැන්න) සැප්තැම්බර් 14 වැනිදා රාත්‍රී 7.00 ට රත්මලාන සිරස ස්පෙයින්ස් ස්ටුඩියෝ හි දිත් පැවැත්වීමට නියමිතයි.ශ්‍රීනාත් මද්දුමගේ පසුගිය කාලය පුරා අපට නිතර දකින්න ලැබුණේ නෑ. ඒකට විශේෂම හේතුව වුණේ ඔහු විදේශගත වී සිටිය නිසයි. එහෙත් වරින්වර ඔහු ලංකාවට පැමිණියා. ඉඳහිට නිර්මාණයන්ටත් දායක වුණා. පසුගිය දිනවල ඔහු නැවතත් ලංකාවට පැමිණියේ තවත් එවැනි නිර්මාණයකට දායක වීම සඳහායි. ඒ උදයකාන්ත වර්ණසූරියගේ නවතම නිර්මාණය වන ‘කොස්තාපල් පුඤ්ඤසෝම’ චිත්‍රපටයේ රංගනය සඳහායි. ඒ පිළිබඳ ඔහු අපට පැහැදිලි කළා.මේ චිත්‍රපටියේ මට හිමි වී ඇත්තේ පාතාල නායකයකුගේ චරිතයක්.ජගත් ජේ. එදිරිසිංහ ඕස්ට්‍රේලියාවේ පවත්වාගෙන යන “තිසර ඉන්ටනෙට්” නම් වූ එෆ්. එම්. ගුවන් විදුලි සේවයේ නිවේදන කටයුතුවලට හා වැඩසටහන් නිෂ්පාදන කටයුතුවලට ශි‍්‍රනාත් දායක වෙනවා.“ඕස්ට්‍රේලියාවේදී මා රංගනයෙන් දායක වුණු වේදිකා නාට්‍යයක් මේ අවුරුද්දේ සැප්තැම්බර් මසදී පමණ මෙල්බන් නුවර රංගගත කිරීමට ද සැලසුම් කර තිබෙනවා.මා වෘත්තියෙන් ඕස්ට්‍රේලියාවේ පිළිකා රෝහලක ශල්‍යාගාර සහායකයෙකු ලෙස කටයුතු කරනවා.”ඉතින් මෙලෙස තමා පිළිබඳ තොරතුරු පැවසු ශි‍්‍රනාත් මද්දුමගේ තමාගේ විශේෂම බලාපොරොත්තුවක් ඉටු වූ අවස්ථාවක් පිළිබඳවත් අප සමඟ පැවසුවා.ශි‍්‍රනාත් දරු සුරතල් බලන්නට බොහෝම බලාපොරොත්තුවෙන් සිටි කෙනෙක්. ඔහුගේ එම බලාපොරොත්තුවත් ඕස්ට්‍රේලියාවේදීම ඉටුවුණු නිසා ඔහු දැන් සිටින්නේ ඉතාමත් සතුටින්.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av1207084</link>
    <topic>ආදරයේ සුන්දරත්වය දැනටමත් මා විඳිනවා</topic>
    <author>ගාමිණී සුසන්ත</author>
    <content>ආදරයේ සුන්දරත්වය දැනටමත් මා විඳිනවා- ශිරෝෂි රොමේෂිකාඇය ශිරෝෂි රොමේෂිකා. ශිරෝෂි ශ්‍රී ලාංකේය කලා ක්ෂේත්‍රයේ බැබලෙන තරුවක් වී හමාරය. ක්ෂේත්‍රයට පැමිණ බොහෝ කලක් ගත නොවූව ද, විශාල නිර්මාණ ප්‍රමාණයකට දායක නොවූව ද දායක වී ඇති නිර්මාණ වලින් ඇය තම අනන්‍යතාව තහවුරු කරගෙන ඇත. නර්තනය ශිරෝෂිගේ ජීවිතය බඳු ය. අද “තරුවක් සමඟ වරුවක්” විශේෂාංගයේ සටහන් වන්නේ ශිරෝෂි රසඳුන වෙත පැවසූ අදහස් ය.ශිරෝෂි ඔබ මේ දවස්වල කාර්ය බහුල ද?ඔව් තරමක් කාර්ය බහුලයි. මේ දිනවල ‘පිනි වැස්සක්’ ටෙලිනාට්‍යයේ රූපගත කිරීම්වලට සහභාගි වෙනවා. පිනි වැස්සක් වී. සිවගුරුනාදන් ගේ අධ්‍යක්ෂණයක්. මේ ටෙලිනාට්‍ය ජූලි 09 වැනිදා (හෙට) සිට ස්වර්ණවාහිනියෙන් විකාශය වීමට නියමිතයි.ඔබ කලාවට පැමිණි ආකාරය...‘සිරස’ නාලිකාවෙන් විකාශය වුණු ‘තරු මංසල’ වැඩසටහනට මම මුලින් ම සහභාගි වුණා. මගේ මුල් ම ටෙලිනාට්‍ය වුණේ ‘කොටඋඩ ගෙදර’. ඉන්පසුව ‘කාව්‍යා’, ‘දුර ගමනක්’, ‘ලොක්කයියා’ වැනි ටෙලිනාට්‍යවල රඟපාන්න මට අවස්ථාව ලැබුණා. ඉන්පසුව තමයි ඩාන්සින් ස්ටාර් චිත්‍රපටයට මම එක් වුණේ.පිනි වැස්සක් ටෙලිනාට්‍යයේ ඔබ රඟපාන්නේ මොන වගේ චරිතයක් ද?මේ ටෙලිනාට්‍යයේ මම චරිත දෙකක් රඟපානවා. එකක් සයුරි. අනෙක වෙනුරි. වෙනුරි උසස් සල්ලිකාර පවුලක කෙලිලොල් තරුණියක්. සයුරි ඉතා තැන්පත් හොඳ ගතිගුණ තියෙන චරිතයක්. චරිත දෙකක් එකම ටෙලිනාට්‍යයේ රඟපෑම මට තරමක අභියෝගයක් වුණා. නමුත් මම ඒ අභියෝගයට සාර්ථකව මුහුණ දුන්නා. පිනි වැස්සක් ටෙලි නාට්‍ය සඳුදා අඟහරුවාදා බදාදා කියන දිනවල රාත්‍රි 7.00 ට ස්වර්ණවාහිනියෙන් විකාශය වෙනවා.කුඩා කාලයේ ඉඳලම ඔබ නර්තනයට ළැදිද?ඇත්තෙන් ම ඔව්. නර්තනය මගේ ජීවිතයව වගේ කියලයි මට හිතෙන්නෙ. පාසල් යන කාලෙ ඉඳලම මම නර්තනය ඉගෙන ගත්තා. මම පාසල් ගියෙ රන්පොකුණගම මධ්‍ය මහා විද්‍යාලයට. පාසලේ දි නර්තනය ඉගෙන ගත්තත් ප්‍රසිද්ධ වේදිකාවෙ නටන්න, නර්තන ප්‍රසංගවලට සහභාගි වෙන්න මම වැඩි කැමැත්තක් දැක්වූයේ නෑ. මට ඉදිරිපත් වෙන්න අවස්ථාවක් ලැබුණත් වෙන ළමයෙක්ව ඉදිරියට දාල මම පැත්තකට වෙලා හිටිය. මටම පුදුමයි මම දැන් චිත්‍රපට, ටෙලිනාට්‍ය වලට එක්වීම ගැන.‘ඩාන්සින් ස්ටාර්’ චිත්‍රපටය ඔබට සුවිශේෂියි නේද?සිරස නාළිකාවෙ ඩාන්සින් ස්ටාර් තරගයට ඉදිරිපත් වෙලා සිටින විට මට ඩාන්සින් ස්ටාර් චිත්‍රපටයේ රඟපාන්න ඇරයුමක් ලැබුණා. ඒ මගේ පළමු චිත්‍රපටය. එය මට හොඳ අවස්ථාවක් වුණා. ‘ඩාන්සින් ස්ටාර්’ ප්‍රේක්ෂකයින් ඉතාම ආදරයෙන් වැලඳ ගත්තා. දුෂ්‍යන්ත වීරමන් එක්ක තමයි මම එහි රඟපෑවෙ.එම චිත්‍රපටයේ සිටි සියලුම කලා ශිල්පීන්ගෙනුත් සිරස කාර්ය මණ්ඩලයෙනුත් මට උපරිම විදිහට සහයෝගයක් ලැබුණා චිත්‍රපටයට හොඳින් දායක වෙන්න. චිත්‍රපටය තිරගත වෙලා වසර කීපයක් ගියත් ඒ චිත්‍රපටයේ මගේ රංගනය ප්‍රේක්ෂකයින්ට තාම මතකයි. මඟ තොටේ හමුවන අය - අදත් ඒ චරිතය ගැන මට ප්‍රශංසා කරනව.ඉදිරියේදී තවත් චිත්‍රපටයකට ආරාධනයක් ලැබුණොත්...මම ඉතාම සතුටින් ඒ ආරාධනය බාරගන්නවා. හැබැයි ඒ චරිතය මට ගැළපෙන මගෙ හැකියාව පෙන්වන්න පුළුවන් චරිතයක් වෙන්න ඕන.කලා ශිල්පිනියක් වීම ගැන ඔබ සතුටු ද?ඇත්තෙන් ම ඔව්. රටක කලා ශිල්පිනියක් වෙන්න හැකියාව වගේ ම වාසනාවත් තියෙන්න ඕන.ඔබ කලා ශිල්පිනියක් නොවුණා නම්...?එහෙම නම් මම නැටුම් ගුරුවරියක් වේවි. එහෙමත් නැත්නම් ගෙදරට වෙලා ඉඳීවි.මේ ගමන එන්න ඔබට මඟ පෙන්නුව අය කවුද?මුලින් ම මතක් කරන්න ඕන මගෙ අම්මයි තාත්තයි. ඔවුන් දෙන්න තමයි මගේ නර්තන හැකියාව දැකල මාව ඉදිරියට තල්ලු කළේ. ඉන්පසුව සෝමා ගමගේ මහත්මිය වැනි ගුරුවරු මගේ හැකියාවත් ඔපවත් කළා.එතකොට ඔබේ පවුලේ තොරතුරු...?මගේ පවුලෙ ඉන්නෙ අම්මයි තාත්තයි මමයි අයියයි. අයිය විවාහකයි. මගේ පවුලේ අය මගේ කලා කටයුතු වලට උපරිම සහයෝගයක් ලබාදෙනවා.යෞවන ප්‍රේමය ඔබේ ජීවිතයට සමීප ඇති...?ඔව්. මම ආදරයේ සුන්දරත්වය විඳින කෙනෙක්. මට පෙම්වතෙක් ඉන්නවා. ප්‍රේමය හරිම සුන්දර අත්දැකීමක්. ආදරය මගේ ජීවිතයට ගොඩක් අවශ්‍යයි. ඒ ආදරය මම දැන් ලබනවා.රඟපෑම ඔබේ වෘත්තිය ද?රඟපෑම වෘත්තිය ලෙස යොදාගන්න නෙමෙයි මම මුලින් ම රංගනයට ආවෙ. ආශාව නිසයි මම මුලින් ම රඟපෑවේ. රඟපෑම මගේ වෘත්තිය කරගන්නව ද කියල මට දැන් හිතිල තියෙනව.ඔබට ගොඩක් බලාපොරොත්තු ඇති?බලාපොරොත්තු ගොඩක් නෑ. නමුත් කලා ශිල්පිනියක විදියට හොඳ නිර්මාණවලට දායක වෙමින් කා එක්කත් සහයෝගයෙන් වැඩ කරමින් කලා ක්ෂේත්‍රයේ රැඳී සිටීමයි මගේ බලාපොරොත්තුව.ගාමිණී සුසන්තඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av1207085</link>
    <topic>අවුරුදු 300 ක් තරුණකමෙන් ජීවත්වන්නේ කොහොම ද?</topic>
    <author>වසන්ත ජයසිංහ</author>
    <content>අවුරුදු 300 ක් තරුණකමෙන් ජීවත්වන්නේ කොහොම ද?සල්මල් ලන්දපුස්කොළ පොත්වල ඇති දේශීය වෛද්‍ය ක්‍රමයත් පාරම්පරික කට්ටඩි ක්‍රමයත් ඒ හරහා සිදුවන අපූරු සිදුවීම් රැසකුත් එක්කරගත් ටෙලි නාට්‍ය කලාවට නව අරුතක් එක්කළ නැවුම් කතා පුවතක් මේ දිනවල ජාතික නාළිකාව ඔස්සේ ඔබට ඉරිදා රාත්‍රී 8.30 ට අත්දකින්නට අවස්ථාව ලැබෙනවා. ඒ විජිත මංජුල සිංහපෘතුවිගේ කුලුඳුල් ප්‍රාසාංගික ටෙලි නාට්‍ය අත්දැකීම ‘සල්මල් ලන්දයි.’“ඇත්තටම මෙය සත්‍ය කතාවක් ඇසුරින් ගොඩනඟන්න මට අවශ්‍ය වුණා. ඒ නිසා ඒ සත්‍ය සිදුවීම් පෙළ මෙම ටෙලි නාට්‍යයට අවශ්‍ය මූල බීජය සැපයුවා කියලා මට හිතෙනවා. මෙහි රචක යූ. බී. රත්නායක ටෙලි නාට්‍යයකට උචිත ඒ කතා පසුබිම ඉතාම හොඳ තිර පිටපතක් බවට පත්කළා.මෙතැනදි මට සමාජයට කියන්න ඕන වුණේ අපේ පාරම්පරික ආයුර්වේද වෛද්‍ය ක්‍රමයේ ඇති වටිනාකමත් ඒ හරහා යම් යම් රෝග සුව කරන්න හැකි බවත්, ඒ වගේම අප සංස්කෘතිය සතුව මොනතරම් පාරම්පරික කෙම් ක්‍රම, කට්ටඩි ක්‍රම, වගේම භූතයින් බැඳගෙන වැඩ ගැනීම් වගේ අපූරු සිදුවීම් ඇසුරෙන් ඒ අත්දැකීම් සමාජයට ලබා දෙන්න මට අවශ්‍ය වුණා. ඒ නිසා මම විශ්වාස කරනවා, මෙය පේ‍්‍රක්ෂකයින්ට අලුත් අත්දැකීමක් එකතු කරනවා වගේම ඔවුන් එය හොඳින් භාරගනී කියලා.ගැමි පරිසරයේ සුන්දරත්වය එකතු කරගනිමින් වාරියපොළ, බමුණුකොටුව, තඹුත්තේගම, ලෝකා හෙට්ටිය වැනි ප්‍රදේශයන්හි රූගත කිරීම් සිදුකළ ‘සල්මල් ලන්ද’ ආදරය, සෙනෙහස, ගැමිකම වගේම සංස්කෘතික දේශපාලන කාරණා ද හසුකර ගත් ටෙලි වෘත්තාන්තයක්.උක්කු රාල සිය ගුරුකම් හරහා යකුන් බැඳගෙන වැඩ ගැනීමට හැකි දක්ෂ කට්ටඩියෙකි. පරම්පරාවෙන් පැවතෙන බලගතු මන්තර ගුරුකම් හා වටිනා තෙල් බෙහෙත් පිළිබඳව ද ඔහු තමා සතු වූ දැනුමෙන් ජීවත්වෙයි. ඒ හා බැඳි පුස්කොළ පොත් හා ඔහු සතුව ඇති අතර අවුරුදු තුන්සීයක් ජීවත්විය හැකි බෙහෙතක් පිළිබඳ විස්තරයක් ද ඒ අතර වෙයි.ඒ රහස දන්නේ උක්කු රාලගේ බිරිඳ ඩිංගිරි අම්මාත් සාගර නමැති ඔහුගේ පුතාත් පමණි. සාගර ආයුර්වේද වෛද්‍යවරයකු ලෙස සේවය කරන අතර රෝහලේ රූමත් හෙදියක වන උමා සාගරට පෙම් කරයි.එහෙත් සාගර ඇය ප්‍රතික්ෂේප කරන අතර ඇයගේ සිත් දිනාගැනීමට රෝහලේම සාත්තු සේවකයකු වන පියදාස උත්සාහ කරයි.එහෙත් පියදාස මෝඩ පහේ චරිතයක් වන අතර ඇය ඔහුගේ කරදරයෙන් මිදීමට උත්සාහ දරයි. කෙසේ හෝ උක්කු රාල අවුරුදු තුන්සීයක් ජීවත්වීමේ හා තරුණ වීමේ රහස පියදාස හරහා ඉටුකර ගැනීමට ප්‍රයත්න දරයි. ඒ අනුව පියදාස අඳුරු කාමරයක මාස තුනක් රඳවා බෙහෙත් කරයි.මේ සියල්ල අතරේ උක්කු රාල බැඳගෙන වැඩගන්නා යක්ෂණියක් නිසා ඔහු නොසිතූ විරූ ඇබැද්දියකට මුහුණපායි. ඒ කුමක් ද? මින්පසු පියදාසට සැබෑවටම සිදුවන්නේ කුමක් ද? උමාට සාගරගේ ආදරය දිහා ගත හැකි ද? මේ සියල්ල හමුවේ උක්කු රාලට කුමක් වෙයි ද? ඒ සියලු දේට විසඳුම ඉරිදා රාත්‍රී 8.30 ට ජාතික නාළිකාවේ ‘සල්මල් ලන්ද’ ටෙලි නාට්‍යයෙන් ඔබට දැනගන්නට ඉඩකඩ සැලසේවි.ටෝනි රණසිංහ, ජනක් පේ‍්‍රමලාල්, සුමින්ද සිරිසේන, ජගත් චමිල, කාන්චනා මෙන්ඩිස්, මොරින් චාරුනි, ජයලාල් රෝහණ, ඕෂධී හේවාමද්දුම, සුරංගි රුවන්මලි, රිචඩ් මානමුදලි ඇතුළු නළු නිළි කැලක් ‘සල්මල් ලන්ද’ට රංගනයෙන් එක්වෙති. ‘සල්මල් ලන්ද’ මාවෝ ලක්ෂිත කරුණාතිලකගේ නිෂ්පාදනයකි.වසන්ත ජයසිංහතංගල්ල ‘කාල්ටන්’ කාර්ය මණ්ඩලයේ සේවයේ නියුතු ධර්මදාස පටබැඳි, මේ දිනවල සිය නවතම ඒක පුද්ගල ප්‍රසංගය සඳහා සූදානම් වෙමින් සිටී.නැසීගිය ප්‍රවීණ ගායන ශිල්පී ධර්මදාස වල්පොල ගෙන් සංගීතය හදාරා ඇති ඔහු, ගුවන් විදුලියේ සරල ගී ගායකයෙකි.පිබිදෙන ගායක පරපුර, ඩොට් රස දහරා, ඩියුරෝ රන් තරු, මංචි ගීත මේලා, හෙට පායන තරු, උදාගමින් උදාගමට ආදී එකල ගුවන් විදුලියේ අතිශය ජනප්‍රියත්වයට පත් වැඩසටහන් ගණනාවකම ගීත ගයා ඇති ඔහු, ජයග්‍රහණ ද හිමිකරගෙන තිබේ.තංගල්ලේ තංගලු මහා විද්‍යාලයෙන් අධ්‍යාපනය ලද හේ, ශ්‍රී ලංකාවේ ආධුනික ගායක ගායිකාවන් සඳහා ප්‍රථම වරට සම්මාන ප්‍රදානය කළ, කොළඹ ටවර් රඟහලේ පැවැති දීප ව්‍යාප්ත ‘මධු කුසලාන’ ගී ප්‍රසංගයේදී විශිෂ්ට සම්මානයක් ද හිමිකරගත්තේ ය. වරෙක ගොඩනැඟිලි ද්‍රව්‍ය සංස්ථාව මෙහෙයවූ ‘සෙවණින් සවනට’ දීප ව්‍යාප්ත මහා ආධුනික ගීත ගායනා තරගයේදී අනුරාධපුර දිස්ත්‍රික්කයේ ජයග්‍රාහකයා වූයේ ද ධර්මදාස පටබැඳියි.“මං ගායනා ක්ෂේත්‍රයට සම්බන්ධ වුණේ පාසල් වේදිකාවෙන්. ඉන්පස්සේ ගමේ පැවැත්වෙන කොයි යම් සංගීත ප්‍රසංගයකදී වුවත් මං නැතුවම බැරි කෙනෙක් වුණා. ඇත්තටම මගේ ගමේ මිනිසුන් තුළ වූ ඒ පිළිගැනීම, මගේ සංගීත ජීවිතයට මහා රුකුලක් වුණා. ඒ අයගෙ උනන්දුව මත හා මං කොළඹ දී ඇසුරු කළ ජ්‍යෙෂ්ඨ සංගීතවේදීන්ගේ දිරි ගැන්වීම මතයි, 1985 සහ 1988 වසරවල ‘නැවුම් ගී මධු’ නම් වූ මගේ ඒක පුද්ගල ප්‍රසංගය දෙවතාවක් ම පවත්වන්න හැකි වුණේ.කලකට පසු මා දැන් පුහුණුවීම් කරන්නෙ මගේ ඊළඟ ප්‍රසංගය වෙනුවෙන්. පසුගිය පොසොන් උත්සවය වෙනුවෙන් තංගල්ල කාල්ටන් පෙර පාසලේ පැවැති භක්ති ගී ප්‍රසංගයේ ගයන්න ලැබීමත් මට ලොකු සතුටක්...”ධර්මසිරිගේ සංගීත ජීවිතය සාර්ථක වේවා! යි රසඳුනෙන් සුබ පැතුම්.ඉනෝකාවිශාරද එඩ්වඩ් ජයකොඩි ‘මාරම්බරී’ ඒක පුද්ගල ප්‍රසංගය මෙම 13 දා සවස 3.00 සහ 6.30 ට මරදාන ආනන්ද විද්‍යාලීය කුලරත්න ශාලාවේ දී පැවැත්වෙයි.මෙහි සත්සර මෙහෙයුම සුසිල් අමරසිංහයන් ගෙනි. යුග ගායනා විශාරද චරිතා පි‍්‍රයදර්ශනී පීරිස්, ශි‍්‍රයා කාරියවසම් සහ ශාරන්‍යා ජයකොඩි ගෙනි. කථනය වසන්ත රෝහණ ගෙනි. මෙවර ප්‍රසංගය සංවිධානය කරන්නේ පුද්ගලයන් ලියාපදිංචි කිරීමේ දෙපාර්තමේන්තුවේ සුබසාධක සංගමයයි.චාල්ස් දයානන්ද කළ ‘සිපිරි ගෙයක වසර හයක්’ නම් ග්‍රන්ථය මෙම 14 දින පෙ.ව. 10.00 ට කොළඹ මහජන පුස්තකාලීය ශ්‍රවණාගාරයේදී දොරට වඩී. හිරකරුවකුගේ මතක සටහන් හා හිරගෙදරදී ඇඳි සිතුවම් ලෙසින් නම් කර ඇති මෙම ග්‍රන්ථයේ වස්තු විෂය වන්නේ අවුරුදු හයක් බන්ධනාගාර ගතව සිටි ජීවිත අත්දැකීම් ය.මෙහිදී සාකච්ඡා සභාවක් ද පැවැත්වේ. එයට ආචාර්ය ඩබ්ලිව්.ඒ. අබේසිංහ, ජයතිලක කම්මැල්ලවීර, ආචාර්ය සුනිල් විජේසිරිවර්ධන හා කපිල කුමාර කාලිංග යන විද්වත්හු සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av1207086</link>
    <topic>වෙනත් රියැලිටි වැඩසටහන් සමඟ අපිට තරගයක් නැහැ</topic>
    <author>ටානියා මෝසස්</author>
    <content>වෙනත් රියැලිටි වැඩසටහන් සමඟ අපිට තරගයක් නැහැජාතික ආරක්ෂාව පිළිබඳ මාධ්‍ය මධ්‍යස්ථානයේඅධ්‍යක්ෂ ජනරාල්ලක්ෂ්මන් හුළුගල්ලපසුගියදා අවසන් වූ ‘රණවිරු රියල් ස්ටාර් මිෂන් 2’ තවත් දස්කම් රැසකින් හෙබි තරු පිරිසක් බිහි කිරීමට සමත් වූ බවට සැකයක් නැහැ. එක් කිරුළකට තරග වැද අභියෝග හමුවේ එකිනෙකා පරයමින් අවසානය දක්වා පැමිණි මේ සියලු තරගකරුවන් අති දක්ෂයින් බව මනාව පැහැදිලි වූ කරුණක්. මෙවර කිරුළට හිමිකම් කියු ජයග්‍රාහකයාට ද අනෙක් තරගකරුවන්ට ද සුබ පතමින් ‘රණවිරු රියල් ස්ටාර් මිෂන් 2’ මාවත ගැන කතාබහ කරන්නට අප හා එකතු වුණේ එහි නියමුවාණන් වන ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතායි.රණවිරු රියල් ස්ටාර් දෙවැනි සුපිරි තරුව ද මේ වන විට තෝරා අවසන්. මෙවැනි තරගාවලියක් සංවිධානය කිරීමේ අරමුණ ඇත්තටම මොකද්ද?හැම විට ආයුධයක් අතැතිව ඉතාමත් රළු හිතක් ඇති අය ලෙස ලොවම හඳුනාගෙන තිබුණු ‘හමුදා සෙබළුන්’ ඔවුන්ගේම නිල ඇඳුමින් සැරසී ඉතාමත් විනයානුකූලව ඔවුන්ගේ කලාකාමී හැකියාවන් ලොවටම කියාපාන්නට හැකි වූයේ ආරක්ෂක ලේකම් ගෝඨාභය රාජපක්ෂ මැතිතුමාගේ සංකල්පයකට අනුව බිහිවූ මේ රණවිරු රියල් ස්ටාර් වැඩසටහන හරහායි.හමුදා සෙබළුන්, සාමාන්‍ය ජනයා මෙන්ම හද ගැස්මක් ඇති, සිතුම් පැතුම් පොදි බැඳ ගත්, කලාවට හෝ විවිධ අංශ සඳහා සැඟවුණු දස්කම් ඇති අපේම සහෝදර සහෝදරියන්, දුවා දරුවන් ලෙස සමාජයේ පිළිගැනීමක් ඇතිකර ඔවුන් හමුදා සෙබළුන් ලෙස නොව ‘රණවිරුවන්’ ලෙස සමාජගත කිරීමයි මෙහි අරමුණ.එය විශාල අභියෝගයක් වූවත් මෙරට ආරක්ෂාව භාර ඇමැතිවරයා ද වන අතිගරු ජනාධිපති මහින්ද රාජපක්ෂ මැතිතුමාගෙ ් පූර්ණ අනුග්‍රහය හා මඟ පෙන්වීම ඔස්සේ ගමන් කරමින් ආරක්ෂක ලේකම් ගෝඨාභය රාජපක්ෂ මැතිතුමාගේ උපදෙස් පරිදි සංවිධානය වුණු රණවිරු රියල් ස්ටාර් වැඩසටහනේ දෙවැනි අදියර ද මේ වන විට ඉතාමත් සාර්ථක ලෙස නිමා කරගැනීමට හැකි වී තිබෙනවා.දෙවන තරගාවලිය සංවිධානයේ දී ඔබ දුටු විශේෂත්වයක් සහ වෙනස්කම් මොනවා ද?‘රණවිරු රියල් ස්ටාර් මිෂන් 2’ සඳහා මෙවර අයදුම්පත් ඉතාමත් විශාල ප්‍රමාණයක් ලැබී තිබුණා. එය මෙම තරගාවලියේ අප අත්දුටු පැහැදිලි විශේෂත්වයක්. ගියවර අප තරගකරුවන් තෝරා ගනු ලැබුවේ විසිදාහක් පමණ සීමිත ප්‍රමාණයකින්. නමුත් මෙවර එය වෙනස් කිරීමට අපට සිදුවුණා.එමෙන්ම පළමු තරගාවලියේ විනිශ්චය කරුවන් ලෙස සහභාගි වූ ප්‍රවීණයන් දෙදෙනෙක් ‘රණවිරු රියල් ස්ටාර් මිෂන් 2’ සඳහා ද අප සහභාගි කරගත්තා. ඔවුන්ගේ අදහස වුණේ ද මෙවර තරගාවලිය නවමු පණක් ලැබී තරගකරුවන්ගේ දක්ෂතා සුවිශේෂී ලෙස ඉස්මතු වූ තරගාවලියක් බවයි.ඒ අදහස කොතරම් සත්‍යදැයි අපට පසක් වුණේ අවසන් තරගකරුවන් පස්දෙනා තේරුණු විටයි. ඒ මෙවර අවසන් තරගකරුවන් පස්දෙනා තෝරා දෙනු ලැබුවේ අති විශාල කෙටි පණිවුඩ සංඛ්‍යාවකුත් සමඟයි. එය නව වාර්තාවක් ලෙස ද සටහන් වුණා. ඒ අනුව මෙම වැඩ සටහන සඳහා ලැබී තිබෙන පේ‍්‍රක්ෂක ප්‍රතිචාර මනාව පිළිබිඹු වෙනවා.‘රණවිරු රියල් ස්ටාර්’ පළමු තරගාවලියේ ජයග්‍රහණය කළ තරු තවමත් ජනපි‍්‍රය යැයි ඔබ සිතනවා ද?මෙම තරගාවලිය සඳහා සහභාගි වන්නේ හමුදා සේවයේ නියුතු නිලධාරීන් සහ නිලධාරිනියන්. ඒ නිසා තරගාවලියෙන් අනතුරුව නැවත ඔවුන්ට ඔවුන්ගේ සුපුරුදු රාජකාරීන්හි නිරත වීමට සිදු වෙනවා. එහිදී ඔවුන්ගේ රාජකාරි හා බැඳුණු නීතිරීති සහ විනයක් තිබෙනවා. ඒ අනුව මේ තරගකරුවනට ප්‍රසිද්ධ වේදිකාව සඳහා සහභාගි විය හැක්කේ ඔවුන්ගේ නීති රීතිවලට යටත්ව ආරක්ෂක අමාත්‍යාංශයේ අවසරය ඇතුවයි. අපි පසුගිය වසර පුරාම ඔවුන්ට ඒ අවස්ථාව ලබා දී තිබෙනවා.එමෙන්ම රණවිරු රියල් ස්ටාර් පළමු තරගාවලියේ අවසන් තරග කරුවන් 12 දෙනා එක්කාසු කරගනිමින්, ඔවුන්ගේම නිර්මාණ ඇතුළත් සංගත තැටියක් නිකුත් කර තිබෙනවා. තවත් තරගකරුවන් 4 දෙනෙක්ට විදේශ සංචාරයක් සඳහා ද පසුගිය දා අවසර ලබා දුන්නා. මෙවැනි අවස්ථා දෙවැනි තරගාවලියේ ජයග්‍රාහකයන් සඳහා ද ඉදිරියේදී උදාකර දෙන්නට අප කටයුතු කරනවා.වෙනත් නාළිකා ඔස්සේ විකාශනය වුණු රියැලිටි වැඩසටහන්හි ජනපි‍්‍රයත්වයට ‘රණවිරු රියල් ස්ටාර්’ නිසා යම් කිසි බලපෑමක් වී තිබෙනවා ද?වෙන කිසිම නාළිකාවක් සමඟ හෝ ඔවුන්ගේ රියැලිටි වැඩසටහනක් සමඟ අපගේ කිසිම තරගකාරිත්වයක් නැති බව අවධාරණය කළ යුතුයි. මෙය රජයේ ආයතනයක් වන අතර මෙම වැඩසටහන විකාශය වුණේ රජයේ නාළිකාවක. මේ වැඩසටහන සඳහා සහභාගි වෙන්නේ ද රාජ්‍ය සේවයේ නියුතු නිලධාරීන්.එම නිසා මෙම වැඩ සටහන සංවිධානය වෙන්නේ යම් කිසි නීති මාලාවකට අනුවයි. අපට තිබෙන්නා වූ පහසුකම් සමඟ මෙම වැඩසටහන නිර්මාණාත්මකව හා උසස් ප්‍රමිතියකින් යුතුව සංවිධානය කිරීමට අපට හැකි වුණා. ඒ නිසා අනෙකුත් රියැලිටි වැඩසටහන් අභිබවා යන්නට අපට කිසිම විටෙක අවශ්‍ය වුණේ නැහැ. ඉදිරියේදී අවශ්‍ය වන්නෙත් නැහැ. මෙතරම් පේ‍්‍රක්ෂක ප්‍රතිචාර මෙම වැඩසටහනට ලැබී තිබෙන්නේ. පෙර කියූ පරිදි නිර්මාණාත්මකව හා ප්‍රමිතියකින් යුතුව මනා ලෙස සංවිධානය වී තිබුණු නිසයි.විනිශ්චය මණ්ඩලය ගැන සෑහීමකට පත් විය හැකි ද?ඔව් අනිවාර්යයෙන්ම සෑහීමකට පත්වීමකට පුළුවන්. එඩ්වඩ් ජයකොඩි, ජැක්සන් ඇන්තනි වැනි ක්ෂේත්‍රයේ දැවැන්තයින්ට තමයි අප ආරාධනා කර තිබුණේ. මෙම තරගයේදී ගායනය, නර්තනය හා ඉදිරිපත් කිරීම වැනි සෑම අංගයක් දෙසම අවධානය යොමු වුණා. ඉතින් ඒ හැම අංගයක් ගැනම දැනුම් සම්භාරයකින් යුතු ප්‍රවීණයන්ගේ විනිශ්චයක් තමයි අවශ්‍ය වුණේ.මෙවර තරගාවලිය සඳහා අප යශෝධා විමලධර්ම මෙනවියටත් ආරාධනා කර තිබුණා. ඒ ඇය අප සිනමාවේ උගත් මෙන්ම භාෂා පිළිබඳ හසළ දැනුමකින් යුතු නිසයි. මේ විනිසුරු මඩුල්ල තෝරා ගැනීමේදී ඔවුන්ගේ ස්වාධීනත්වය පිළිබඳ ද විශේෂ අවධානයක් යොමු කළා.තරගාවලිය අතරතුර තරගකරුවන්ට ලබා දුන් පුහුණුව ඔවුන්ට කොතරම් උපකාරී වුණා දැයි කීවොත්.මෙම තරගයේ අවසන් සිය දෙනා තෝරා ගත් පසු ඔවුන්ට ප්‍රවීණ සංගීතඥයකු වන සමන්ත පෙරේරා යටතේ විශේෂ පුහුණුවක් ලබා දුන්නා. නර්තනය හා හඬ පාලනය පිළිබඳ ජනපි‍්‍රය උපදේශිකාවක වන ඉන්දිකා උපමාලී යටතේ පුහුණුවක් ද ලබා දුන්නා. අවසන් පස් දෙනා තේරුණු පසු ජයන්ත චන්ද්‍රසිරි මහතාගෙන් පුහුණුවක් ද ලැබුණා.අද සංගීත ක්ෂේත්‍රය තුළ බිහිවන නිර්මාණ ගැන ඔබගේ අදහස?තවමත් අප අසන්නට පි‍්‍රය කරන්නේ, ඇහෙන්නේ 1940 ගණන්වල ගීතයි. මේ තරගාවලිය සඳහා බොහෝ දෙනෙක් ගායනා කරනු ලැබුවෙත් එවැනි ප්‍රවීණයන්ගේ පැරැණි ගීතයි. මෙයින් පෙනී යන්නේ නවක ගායක ගායිකාවන් හා නව නිර්මාණ රසික හදවතට කිඳා බසිනවා අඩුයි යන්නයි. මෙය ඉතාමත්ම කනගාටුදායක කරුණක්.මම සංගීතවේදියකු නෙමෙයි. නමුත් කිහිප දෙනෙකු ඇරුණම. නව පරපුරේ ඉදිරි අනාගතය හා පැවැත්ම ගැන තිබෙන්නේ ප්‍රශ්නාර්ථයක්. රණවිරු රියල් ස්ටාර් තරගයට සහභාගි වන තරගකරුවනට අප ලබා දෙන උපදෙස වන්නෙත් ඔවුන්ගේම නිර්මාණ තුළින් ඔවුන්ගේ දක්ෂතා ඉස්මතු කර පෙන්වා ඔවුන්ගේ අනන්‍යතාව ගොඩනඟා ගන්නා ලෙසයි. ගීත ‘රීමික්ස්’, ‘රැප්’ කිරීම වැනි දෑ වලට පෞද්ගලිකවම මම විරුද්ධ මතයක් දරන්නේ.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av1207088</link>
    <topic>ඇලීඩාගේ ජීවිතය සුනඛයෙක් අතේ</topic>
    <author>සේමාලි කැල්ලපත</author>
    <content>ඇලීඩාගේ ජීවිතය සුනඛයෙක් අතේමේ පුංචි සුරතල් දැරියගේ ජීවිතය රැඳී ඇත්තේ ඇගේ සුරතල්, සුනඛයා අතේ ය. ‘බල්ලා කැටුව යන කාන්තාව‘ නම් වන සුප්‍රකට රුසියානු කෙටිකතාවේ එන මාතෘකාව මෙහිදී ‘බල්ලා කැටුව යන දැරිය’ ලෙසින් වෙනස් වී ඇති සැටියකි.ඇලිඩාට තවම වයස අවුරුදු 3 කි. ඇමෙරිකාවේ ජෝර්ජියා ප්‍රාන්තයේ ජීවත්වන මේ පුංචි කෙල්ල ඉතා විරල පෙනහලු රෝගයකින් පීඩා විඳින බව වෛද්‍යවරුන් සොයා ගත්තේ අට මාසයක් තරම් ළදරු වයසේදීයි. නොමේරූ දැරියක වශයෙන් උපත ලද ඇලිඩා රෝහලේ නොමේරු ළදරු ඒකකයේ කල්ගත කර නිවෙසට යද්දී ඇයට අමතර ඔක්සිජන් ලබාදිය යුතු යැයි වෛද්‍යවරු නිර්දේශ කළහ.ඇගේ පෙනහලුවලට වාතය නිසියාකාරව උරා ගැනීමට නොහැකි වීම නිසා ඇයට නිතරම අමතරව ඔක්සිජන් අවශ්‍ය වීම මේ රෝගයයි. මේ නිසා නිතරම ඇය යන එන තැනක අමතර ඔක්සිජන් ටැංකියක් ගෙන යා යුතුවෙයි.2005 වසරේ දී සොයාගනු ලැබූ මේ දුලබ රෝගයෙන් පෙළෙන්නන් තවමත් ලොව ඇත්තේ 800 ක් පමණක් බව පැවසේ.ඇලිඩාගේ ජීවිතය රැඳී ඇත්තේ අමතර ඔක්සිජන් ටැංකියක් සමඟයි. ඒ හා සම්බන්ධ කළ නාළ දෙකක් ඇගේ නාස් සිදුරට සම්බන්ධ කෙරේ. නිරන්තරයෙන් ඒ හරහා වායුව ගලා නොආවොත් ඇලිඩාගේ ජීවිතය එතැනින් අවසන් වෙයි.ඉතිං මේ පුංචි කෙල්ලගේ අමතර ඔක්සිජන් ටැංකියට ඇය යන යන තැන රැගෙන යෑමට ඇගේ මවුපියෝ බලු පැටවකුගේ සේවය ලබාගත්හ. ‘මිස්ටර් ගිබ්ස්’ ලෙසින් නම් කර ඇති මේ බලු පැටියාඇලිඩා සුනඛයා ද සමඟ නාට්‍යයක් රඟපාමින්ඔක්සිජන් ටැංකිය පිටේ බැඳගත් සුනඛයා සහ ඇලිඩාසැබැවින් ම ඇලිඩාගේ ජීවිතාරක්ෂකයා බඳු ය.ඇය වත්තේ ඇවිදිද්දී, සෙල්ලම් කරද්දී, නටද්දී, ලිස්සන බෝට්ටුවේ ලිස්සද්දී ආදී සෑම තැනම මිස්ටර් ගිබ්ස් ද ඇගේ ඔක්සිජන් ටැංකිය රැගෙන ඇය පසුපස යයි.ඉතා හොඳින් පුහුණු කරනු ලැබූ මේ බලු පැටවාගේ වයස තවම අවුරුද්දකි. ඇලිඩා පාසලේ විවිධ ප්‍රසංගයේ නර්තනයක් ඉදිරිපත් කරද්දී මිස්ට ගිබ්ස් ද වේදිකාවේ ඇය අසලම දණ ගසා සිටියේ ඔක්සිජන් ටැංකිය ද පිටේ එල්ලා ගෙන ය.පුංචි ඇලිඩා ටැංකියේ බරින් නිදහස් කළ මේ පුංචි සුනඛයා ඒ බර කරින් දරා ඇය පසුපසම දුව යන අන්දම බලන්නට අපූරු ය.“ඇලිඩාට සාමාන්‍යයෙන් හුස්ම ගැනීමේදී ලැබෙන ඔක්සිජන් ප්‍රමාණය ඇගේ පෙනහලු හරහා උරා ගැනීම අපහසු වෙද්දී ඇගේ ස්වභාවය වෙනස් වෙනවා. ඒ වෙද්දී ඇයට බාහිරව ඔක්සිජන් ලබාදිය යුතුයි. මේ නිසා නිතර ඇයත් සමඟ ඔක්සිජන් ටැංකිය තිබිය යුතුයි” ඇලිඩාගේ පියා පවසයි.ඇලිඩා මෙන් ම ඇගේ සුනඛයා ද තවමත් පසුවන්නේ ලාබාල වයසේ ය. එනිසා සුනඛයා ඇලිඩා ගේ අණට කීකරු කිරීම ප්‍රශ්නයක් වුවත් ඒ සතා දැන් ක්‍රමයෙන් ඇයට හුරුවෙමින් සිටියි.ඇලිඩාගේ පවුලේ අය මේ අතර නිරතව සිටින්නේ තම කුඩා දියණිය පෙළන මේ විරල රෝගය පිළිබඳ වැඩිදුර පර්යේෂණ සඳහා අනුබල දීමට අරමුදලක් පිහිටුවීමේ කාර්යයේ ය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av1207089</link>
    <topic>පිටතින් නොපෙනුණත් එච්.අයි.වී. ආසාදිතයන් විශාල පිරිසක් අපේ රටේ ඉන්නවා</topic>
    <author>ගාමිණී සුසන්ත</author>
    <content>පිටතින් නොපෙනුණත් එච්.අයි.වී. ආසාදිතයන් විශාල පිරිසක් අපේ රටේ ඉන්නවා- නීටා ප්‍රනාන්දු‘ස්වර’ යනු ප්‍රවීණ නිළි නීටා ප්‍රනාන්දු නිෂ්පාදනය කළ සංජය නිර්මාල් අධ්‍යක්ෂණය කළ නවතම චිත්‍රපටයයි.රිදී තිරයේ වසර 40 කට අධික කාලයක් රැඳී සිටිමින් දේශීය මෙන් ම ජාත්‍යන්තර සම්මානයට ද කීප වරක් ම පාත්‍ර වූ නීටා ප්‍රනාන්දු මෙවැනි චිත්‍රපටයක් නිෂ්පාදනය කිරීම සුවිශේෂී කටයුත්තකි. ‘ස්වර’ චිත්‍රපටය සඳහා තේමා වී ඇත්තේ ඒඩ්ස් රෝගයයි. මෙම චිත්‍රපටයේ වැඩ කටයුතු මේ වනවිට බොහෝ දුරට නිම වී ඇත. ‘ස්වර’ චිත්‍රපටය පිළිබඳව සහ එය නිර්මාණය කිරීමට හේතු වූ කරුණු පිළිබඳව විමසීමට අපි ‘රසඳුන’ වෙනුවෙන් ප්‍රවීණ නිළි නීටා ප්‍රනාන්දු මහත්මිය හමුවීමු.ඒඩ්ස් රෝගය වැනි තේමාවක් ඔස්සේ චිත්‍රපටයක් නිෂ්පාදනය කිරීමට ඔබ පෙලඹුණේ ඇයි...?බොහෝ විට සිනමා නිර්මාණ ලෙස අද බිහි වෙන්නේ, ආදරය දරිද්‍රතාව, දේශපාලනය වැනි තේමාඔස්සේ නිර්මාණය වුණු චිත්‍රපට. සමාජයේ සැඟවී තිබෙන ගැටලු ප්‍රශ්න පිළිබඳව සිනමා නිර්මාණ බිහිවෙනවා ඉතා අඩුයි. ඒඩ්ස් රෝගීන් එසේත් නැතිනම් එච්.අයි.වී. ආසාදිතයන් ලංකාවේ බහුල වී ඇති බව නවතම පර්යේෂණ මගින් හෙළි වී තිබෙනවා. මෙය සමාජයේ සැඟව ඇති විශාල ගැටලුවක්. ලෝකයේ බොහෝ රටවල් එසේ ම අපේ රටත් ඒඩ්ස් රකුසා වෙළාගෙන හමාරයි.මේ තත්ත්වය හෙට තවත් දරුණු වේවි. සැඟවී තිබෙන මෙම තත්ත්වය රටට පෙන්වාදීමට මෙන්ම එච්.අයි.වී. ආසාදිත තත්ත්වයට පත් නොවී සිටීමට, මග පෙන්වීම, එච්.අයි.වී. ආසාදිතයකු වුව ද ජීවිතය ජයගත හැකි බව පෙන්වීම වැනි කරුණු මෙම ‘ස්වර’ චිත්‍රපටය නිෂ්පාදනය කිරීමට හේතු වුණා. ඒ වගේ ම වසර 40 කට අධික කාලයක් මම නියැලී සිටින සිනමාවෙන් මගේ රටට සමාජයට යහපත් සේවයක් කිරීමට අවශ්‍ය බව මට දැනුණා. එයත් ස්වර චිත්‍රපටය නිෂ්පාදනය කිරීමට එක් හේතුවක්.මේ කරුණු තමයි ‘ස්වර’ චිත්‍රපටය නිර්මාණය කිරීමට මා පෙලඹවූයේ. මීට පෙරත් මෙවැනි ම අරමුණකින් මම ‘නිසල ගිර’ චිත්‍රපටය නිර්මාණය කළා. එය මත්ද්‍රව්‍ය භාවිතය පිළිබඳව නිර්මාණය වුණු චිත්‍රපටයක්.ඒඩ්ස් රෝගය අපේ සමාජයට මොන විදිහේ බලපෑමක් ඇති කර ඇතැයි ඔබ සිතනවාද?මේ වනවිට ඒඩ්ස් රෝගය අපේ සමාජයට විශාල බලපෑමක් කර තිබෙනවා. පිටතින් නොපෙනුණත් එච්.අයි.වී. ආසාදිතයින් විශාල පිරිසක් අපේ රටේ ඉන්නව. ඒ වගේ ම ඔවුන්ගේ ජීවිත විශාල අඳුරකට තල්ලු වී තිබෙනවා. ඔවුන් විවිධ වයස් මට්ටම්වල, විවිධ සමාජ මට්ටම්වල අය. මේ ළඟදී මට මුණ ගැසුණු එක් පවුලක අම්මයි තාත්තයි දරුවො තුන් දෙනයි ඒඩ්ස් රෝගයට ගොදුරුවෙලා. අද අපි ළඟින් ම ඇසුරු කරන, අපේ රැකියා ස්ථානයේ සිටින කී දෙනෙක් එච්.අයි.වී ආසාදිතයින් ද කියා අප දන්නේ නෑ.බොහෝ දෙනෙක් දන්නේ නෑ තමා එච්.අයි.වී ආසාදිතයෙක් බව. ඒ වගේ ම සිර කඳවුරුවල එච්.අයි.වී. ආසාදිතයන් සිටිනවා. තමා එච්.අයි.වි. ආසාදිතයෙක් බව දැනගත්තත් කවුරුවත් ඒ බව කාටවත් කියන්නෙ නෑ. ඒ සමාජයෙන් ඔහුව කොන් කරන නිසා. මෙහි ප්‍රතිඵලය වන්නේ මුළු සමාජයම ඒඩ්ස් රෝගයට ගොදුරු වීමයි.ඒ නිසා වහා පිළියම් නොයෙදුවොත්, මුළුමහත් සමාජයම මේ පිළිබඳව දැනුවත් නොකළහොත් අනාගතයේ ඒඩ්ස් රෝගය අපේ රටට විශාල බලපෑමක් කරාවි. මම ‘නිසල ගිර’ චිත්‍රපටය කරන කාලෙ බොහෝ දෙනෙක් කිව්ව ලංකාවෙ මත්ද්‍රව්‍ය නෑ කියල. ‘නිසල ගිර’ ට තේමා වුණේ මත්ද්‍රව්‍ය පිළිබඳව කතාවක්. නමුත් දැන් ඔප්පුවෙලා තියෙනව ඕනෑම මත්ද්‍රව්‍යයක් ලංකාවේ තියෙන බව. ඒ වගේ ම ජාත්‍යන්තරමත්ද්‍රව්‍ය වෙලෙදාමේ එක් මධ්‍යස්ථානයක් ලෙසත් ලංකාව භාවිතා වෙන බව පසුගිය දවස්වල හෙළි වුණා. මත්ද්‍රව්‍ය වගේ ම ඒඩ්ස් රෝගයත් ලංකාවම ගිල ගනීවි.මේ චිත්‍රපටය නිර්මාණය කිරීමට පෙර ඔබ මේ පිළිබඳව සොයා බැලීමක් කළා ද?මේ අදහස පළමුවෙන් ම ගෙනාවේ යොලන්ඩා වීරසිංහ. ඇය කලක් විදෙස් රටක එච්.අයි.වී. ආසාදිත පවුලක් සමඟ ජීවත් වූ කෙනෙක්. ඇගේ අත්දැකීම් තමයි මේ චිත්‍රපටයට ප්‍රධාන වශයෙන් ම පාදක වුණේ. ඒ වගේ ම එච්.අයි.වී ආසාදිතයින් වෙනුවෙන් කැප වුණු සංවිධාන වෛද්‍යවරු රැසකගේ ම උපදෙස් උදව් අපට ලැබුණා. ඒ වගේ ම මා පිහිටුවාගෙන තිබෙන එච්.අයි.වී. ආසාදිතයින් වෙනුවෙන් වූ සංවිධානය මේ වැඩේට මුල් වුණා.කුමක්ද ඒ සංවිධානය?ඒ; ලිවින් විත් හෝප් පදනම.  (Living with Hope Foundation) නම් සංවිධානයයි. අපි මේ සංවිධානය පිහිටුවා ගත්තේ මීට අවුරුදු 3 කට පෙර දී. එච්.අයි.වී. ආසාදිත වූ කාන්තාවන් සහ දරුවන් පිළිබඳව අපේ සංවිධානය විශේෂ වශයෙන් සොයා බලනවා.ඒඩ්ස් රෝගය ගැන අපේ රටේ ජනතාවට නිවැරදි අවබෝධයක් ඇතැයි කියා ඔබ සිතනවාද?ඒ පිළිබඳව නිවැරදි දැනුමක් ලංකාවේ බොහෝ දෙනෙකුට නැති බව මේ චිත්‍රපටය නිර්මාණය කරගෙන යනවිට අපට වැටහුණා. ‘ඒඩ්ස් මාරාන්තිකයි’, ‘ඒඩ්ස් රෝගීන් කොන් කළ යුතුයි’ කියන අදහස් තමයි බොහෝ දෙනෙක් තුළ තියෙන්නෙ. එච්.අයි.වී. ආසාදිතයෙක් සිපගත්තත්, ඔහුගේ හුස්ම වැදුණත් ඒඩ්ස් බෝවෙන බව සමාජයේ බොහෝ දෙනෙක් විශ්වාස කරනවා.‘ස්වර’ චිත්‍රපටයෙන් අප උත්සාහ කළේ මේ ප්‍රශ්නවලට පිළිතුරු දෙන්න. ඒ මිත්‍යාවන්ගෙන් සමාජය මුදවාගන්න. එච්.අයි.වී. පාලනය කරගෙන සාර්ථක ජීවිතයක් ගත කළ හැකි බවත් ඒ සඳහා ඖෂධ ප්‍රතිකාර ක්‍රම ඇති බවත් අද ඔප්පු වී තිබෙනවා. කළ යුත්තේ සැඟවී නොසිට ඉදිරිපත් වීමයි. ‘ස්වර’ චිත්‍රපටය ඔවුන්ට අත්වැලක් වේවි.‘ස්වර’ චිත්‍රපටය ඒඩ්ස් පිළිබඳව වාර්තා චිත්‍රපටයක් කර නොගෙන නිර්මාණාත්මක සිනමා කෘතියක් බවට පත් කරන්න උත්සාහ කළේ කොහොමද?ඒකෙ මූලික වගකීම ගත්තේ පිටපත රචනා කළ යොලන්ඩා. මූලික තේමාවේ කතාව ගෙනයන ගමන් රසවත් කතාවක් නිර්මාණය කරන්න ඇය උත්සාහ කළා. මෙය පවුල් කීපයක් අතරේ, විවිධ තරාතිරමේ පුද්ගලයින් කීප දෙනෙක් අතරේ ගෙතුණු කතාවක්.මෙහි එන චරිත කොහෙන්වත් කඩා පාත් වුණු චරිත නෙවෙයි. සෑම චරිතයක් ම එකිනෙකට සම්බන්ධයි. ඒ වගේ ම ලස්සන දර්ශන, ගීත, නැටුම්, මේ චිත්‍රපටයට ඇතුළත්. ඒ වගේ ම එච්.අයි.වී ආසාදිතයින් ධෛර්ය සම්පන්නව ජීවිතයට මුහුණ දෙන්නේ කෙසේ ද කියා මෙම චිත්‍රපටයේ දැක්වෙනවා. සංජය නිර්මාල්ගෙ අධ්‍යක්ෂණයත්, ප්‍රභාත් රෝෂන්ගේ කැමරාකරණයත් මේ චිත්‍රපටය ඉතාම ලස්සන චිත්‍රපටයක් බවට පත් කළා.ජීවන් කුමාරතුංග, ඩබ්ලිව් ජයසිරි, වීණා ජයකොඩි, ක්ලීටස් මෙන්ඩිස්, ශි‍්‍රයන්ත මෙන්ඩිස්, දමිතා අබේරත්න, සචිනි අයේන්ද්‍රා, අනුෂා රාජපක්ෂ, ධනු වැනි රංගන ශිල්පීන් ශිල්පිනියන්ගේ රංගන දායකත්වය උපරිම විදියට මේ චිත්‍රපටයට ලැබුණා.‘ස්වර’ චිත්‍රපටය ප්‍රේක්ෂකයින්ට දැක ගන්න ලැබෙන්නේ කවදාද?මේ අවුරුද්දේ අග ‘ස්වර’ ප්‍රදර්ශනය වේවි.ගාමිණී සුසන්තඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070810</link>
    <topic>ඇවිදින දින පොත</topic>
    <author/>
    <content>ඇවිදින දින පොතදකුණු කොරියාවෙහි චියොන් සොන්ග් පෙදෙසෙහි ඇති ජුසාන් පොකුණ (Jusan Pond) මීට වසර දෙසීයකට පමණ ඉහත ඉදිකරන ලද්දකි. සිඟිති රළකුදු නොනඟන තරම් නිසල මෙම පොකුණෙහි නිරතුරුව පවතින්නේ ගැඹුරු කල්පනාවක් බඳු පෙනුමකි. විටෙක එය සුන්දරය. ශාන්තය. තවත් විටෙක ගුප්තය. ශෝකීය.හාත්පස මිනිස් වාසයෙන් තොරය. වසර සිය ගණනක් පුරා වැඩෙන, පවතින වනස්පතීන්ගෙන් යුත් කඳුගැට පෙළෙහි ඡායාව නිසල දිය මත පතිත වේ. ගිම්හාන සමයේ දී සුදෝසුදු වලාකුළු අහසෙහි මෙන්ම පොකුණු දිය තලාවේද පාවී යන්නාක් මෙන් දිස්වේ. සැබැවින්ම ජුසාන් පොකුණ මිනිසා විසින් සොබාදහමට එක් කරන ලද අතිරමණීය කාව්‍යයක් බඳුය.කොරියානු චිත්‍රපට අධ්‍යක්ෂ, කිම්-කී ඩක් (Kim Ki- dak) තම නිෂ්පාදන කණ්ඩායම සමඟ ජුසාන් පොකුණ වෙත යන්නේ එහි පාවෙන ආරාමයක් ඉදිකිරීමටය. ඒ, ඔහුගේSpring, Summer, Fall, Winter and Spring”  නමැති චිත්‍රපටයේ ප්‍රධාන පසුතලය සඳහාය.කිම් කී-ඩක්, දකුණු කොරියානු සිනමාව ලෝක සිනමාවට හඳුන්වා දෙන තානාපතිවරයකු බඳුය. සුප්‍රකට සිනමා විචාරකයකු වන රොජර් ඊබර්ට් ඔහුගේ අතිවිශිෂ්ට සිනමා කෘති නාමාවලියට, ”Spring, Summer”  චිත්‍රපටය ද එක්කළේය.මූලික අධ්‍යාපනයෙන් පසු වසර පහක් හමුදා සේවයෙහි යෙදෙන කිම් ඉන්පසු චිත්‍රශිල්පයෙහි යෙදෙයි. ඔහු ප්‍රංශයේ පැරිස් නුවරට යන්නේ ද චිත්‍ර ශිල්පය හැදෑරීමටය. එහෙත් ඔහු ආකර්ෂණය වන්නේ සිනමාවටය. (පැරිසියේ පදික වේදිකාවල ඔහු තම චිත්‍ර විකිණුවේය.)කිම් නමැති චිත්‍ර ශිල්පියා සතු ඇස, කිම් නමැති සිනමා කරුවාට ද අනන්‍යතාවක් ලබාදුන්නේය. The Isle, The Bow, Time Dream වැනි චිත්‍රපට ඊට මනා නිදසුන් වෙයි. “ස්ප්‍රින්ග්.. සමර්..” චිත්‍රපටයෙහිදී ආරාමය හා පොකුණ මෙන් කිම්ගේ අනෙක් චිත්‍රපටවල ද සොබාදහම චරිතයක් බවට පත්වෙයි.”ස්ප්‍රින්ග්..” චිත්‍රපටයේ දිය මත පාවෙන ආරාමයෙහි වෙසෙන්නේ වෘද්ධ භික්ෂුවක් සහ කුඩා සාමණේර නමකි. ළමාවියේ කෙළිලොල් බව අත්නෑර ඇති සාමණේර නම කුඩා මත්ස්‍යයෙකුගේ, ගෙම්බෙකුගේ හා සර්පයෙකුගේ ඇඟෙහි ගලක් ඔතමින්, ඉන් උන් ලබන හිරිහැරයෙන් සතුටක් ලබයි. මේ බව දකින ගුරු හිමිනම, නිදා සිටින සාමණේරනමගේ පිටෙහි ද බරැති ගලක් බඳී.”ඔබ මේ ගලද ඔසවාගෙන ගොස්, අර අහිංසක සතුන්ගේ බැඳි ගල් ලිහා දැමිය යුතුයි. ඉන් එකෙකු හෝ මියගොස් තිබුණොත් ඒ ගල සදා කාලයටම ඔබේ හදවතේ පවතිනු ඇත.” ගුරු හිමි පවසයි.සාමණේර නම ජීවිතයේ පළමු පාඩම උගනී.මෙම චිත්‍රපටයේ නමින්ම කියැවෙන පරිදි, සොබාදහමේ එන වසන්ත, ගිම්හාන, සිසිර වැනි සෘතුන්ට අනුව ජීවිතයේ ද යුග බෙදී ඇති අයුරු දක්වමින් “සිනමා පරිච්ඡේද” 5කට, කථා සන්දර්භය බෙදා ඇත. එක් එක් සෘතුවේ නම සිරස්තලයක් සේ දැක්වෙන අතර චිත්‍රපටයේ එන ප්‍රධාන චරිතයන්ගේ වයස් සීමාවන්ද ඒ අනුව වෙනස් වෙයි.ගිම්හානය එළඹෙත්ම පරිසරය වර්ණවත් වෙයි. එකි දිනෙක ඈත නගරයේ සිට එන මවක හා තරුණ දියණියක ආරාමයට ළඟා වෙති. තරුණිය විශාදිය බඳු මානසික රෝගී බවකින් පෙළෙයි. ඇය සුවපත් කිරීම ගුරු හිමි නමට පවරන මව ආපසු යයි. මේ කාලය වන විට සාමණේර හිමි ද තාරුණ්‍යයට එළඹ සිටී. තරුණිය හා භික්ෂුව අතර පෙම්සබඳතාවක් ගොඩනැඟෙයි. තරුණිය ඉන් සුවපත් වෙයි. මේ දෙදෙනාගේ සබඳතාව දැනගන්නා ගුරු හිමි නම තරුණිය ආපසු පිටත් කර යවයි. ඉන් වේදනාවට පත් තරුණ භික්ෂුව ද ගුරුහිමිට සොරෙන් ආරාමයෙන් පලා යයි.මඳ කලකට පසු ආරාමයේ අවශ්‍යතා සඳහා නගරයට යන ගුරුහිමි නම බළලෙකු ද සමඟ ආපසු එයි. එහි සිට ගෙනෙන බත් පාර්සලයක් දිග හරින උන්වහන්සේ බත් ඔතා ඇති පත්තර පිටුවෙහි ඇති ඡායාරූපයක් හා පුවතක් දකී. තමා අතහැර ගිය බිරියට පිහියෙන් ඇන මරා දැමූ තරුණයෙක් පිළිබඳව ඉන් කියැවෙයි. එය දකින ගුරු හිමි නම තමන් අතැර ගිය ගෝල හිමිනමගේ පැරණි වස්ත්‍රය ගෙන යළි එළලන්නට වෙයි.තරුණ භික්ෂුව (සිවුරු හැර සිටි) ආපසු එයි. ඔහු තවමත් කෝපයෙනි. ලේ තැවරුණු පිහිය, තවම ඔහු ළඟය. නගරයෙන් ගෙන ආ බළලාගේ නඟුට තෙළිතුඩක් කරගන්නා ගුරුහිමි නම ආරාමය පිටත දැවමය බිමේ හෘද සූත්‍රය ලියන්නට වෙයි. ඉන්පසු තරුණයා අමතා පිහියෙන් එම අක්ෂරයන් කැටයම් කරන ලෙස පවසයි. ඒ මොහොතේ පොලිස් නිලධාරීන් දෙදෙනෙක් ද ආරාමයට ළඟාවෙති. රාත්‍රිය පුරා අක්ෂර සියල්ල කැටයම් කරන තරුණයා පසු දින අත්අඩංගුවට පත්වන්නේ සිත පැවති ක්‍රෝධය නිවී ගිය පුද්ගලයෙකු ලෙසිනි.චිත්‍රපටය නිමවන්නේ, යළිත් වෘද්ධ භික්ෂුවක හා සාමණේර නමක ආරාමයට පැමිණීමෙනි.සොබාදහමේ සෘතු නියාමය, ජීවිතයට ද අදාළ වන අයුරු ප්‍රේමය, ක්‍රෝධය, ඊර්ෂ්‍යාව, දුක, සතුට වැනි භාවයන් මාවත් කරගනිමින් කිම් කී-ඩක් අපට දනවයි. ජීවිතය පමණක් නොව සිනමාව ද මේ යැයි හැඟෙන්නට ඉඩ සලසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070811</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමපහුගිය දවස් ටිකේම ෆීල්ඩ් එකේ ටෝක් ඔෆ් ටවුන් වෙලා තිබුණෙ සුමින්දලගෙ කතාව. සැමෝම දන්න කකියන සුමින්දල දෙන්නා ෆීල්ඩ්ස් දෙකක වුනත් ඒ දෙන්නගෙ වැඩ අතරෙත් ළඟම රිලේෂන්ෂිප් එකක් තියෙනව කියලයි විජේ මල්ලිට දැනෙන්නෙ. වික්ටර් රාමනායක, නවනන්දන විජේසිංහ, උපසේන ගුණවර්ධන කියන ලිස්ට් එකට එකතු වෙච්ච ලාස්ට් මෑන් සුමින්ද වීරසිංහ.අපේ වන් ඔෆ් ද බෙස්ට් සිනමොටොග්‍රැෆර්.මෑන්ස් ගේ ෆිල්මින් කැමරා ටැලන්ට් එක කියල වැඩක් නෑ. ප්‍රසන්නගෙ ‘සිසිල ගිනි ගනී’, ‘පවුරු වළලු’ ෆිල්ම්ස්, එතකොට ප්‍රොෆෙසර් සුනිල් ආරියරත්නගෙ ‘උප්පලවණ්ණා’, ‘කුස පබා’, සෝමරත්න දිසානායකගෙ ‘සූරිය අරණ’, එච්චරක් ද රෙකෝඩ්ස් තියපු ජැක්සන්ගෙ ‘අබා’. සුමින්ද වීරසිංහ කියන්නෙ ලේට් සුමිත්ත අමරසිංහ සිනමොටොග්‍රැෆර්ගෙ ගෝලයෙක් වුණාට කපාපු පලුවක් වගේ. සුමිත්ත ළඟ ඉඳගෙන කීකරු ගෝලයෙක් වගේ සබ්ජෙක්ට් එකට එන්ටර් වෙච්ච සුමින්ද දිගම දිග ගමනක් ආවත් ඒ ගමන එන්ඩ් එකට එන්න සුමින්දට දෙවියන් වහන්සේ ඉඩ දුන්නෙ නෑ. එහෙම තමයි, හුඟ වෙලාවට, හොඳ මිනිස්සු ඉක්මනටම දෙවියන්වහන්සේ ළඟට ගෙන්න ගන්නවා.සුමින්ද වීරසිංහ කියන්නෙ නිකම්ම ෆිල්ම්ස් කැමරාමන් කෙනෙක් නෙවි. මෑන්ස් එක්ස්පීරියන්ස්ඩ් එක්ස්පර්ට් ටැලන්ටඩ් ඩයල් එකක්. ඩිරෙක්ටර්ට ස්ක්‍රිප්ට් රයිටර්ට කියන්න ඕන දේ, ඒගොල්ලන්ගෙ ඔළුවෙ තියෙන දේ, ඒගොල්ලන්ගෙ ඔළුවෙ හිතේ ඇඳිල තිබුණාටත් වැඩිය ආටිස්ටිකලි ක්‍රෝම් එකට දාගන්න ඕන ෂොට් එක මොකක්ද කියල දැනගෙන හිටපු අපේ කාලෙ ප්‍රොඩක්ට් එකක්.කැමරාමන් කෙනෙකුගෙ ලයිෆ් එකට එළියෙන් තිබුණු මෑන්ස්ගෙ ජීවිතේ තමයි සුන්දරම. සුමින්ද කියන්නෙ යාළුවො ලක්ෂෙකින්වත් හොයාගන්න බැරි ජාතියෙ, හම්බවෙන්නෙ නැති ජාතියෙ ‘රියල්ම රියල්’ සුන්දර බුවෙක්. සුමින්දගෙ ක්ලෝස්ඩ් ෆ්‍රෙන්ඩ්ස්ලට සුමින්දගෙ අඩුව විඳ දරා ගන්න බැරි වුණේ ඒකයි.යාළු මිත්රකමයි ටැලන්ට් එකයි දෙකම එකට එකතු වෙන්නෙ හරිම කලාතුරකින්. කලාතුරකින් හම්බවෙච්ච මිත්රයා වගේම කැමරාමන්, අපි කවුරු කවුරුත් අඬවලා යන්න ගිහින්. දැන් සුමින්ද කෙනෙක් නෑ. ඒත් සුමින්ද කියන මිත්රයා වගේ ම එයාගෙ ලෙන්ස් එකට අහුවෙච්ච ෆිල්ම් ජීවිතේ අපිට ඉතිරිවෙලා තියෙනවා.සුමින්ද සිරිසේන ගැන අනිත් ස්ටෝරිය. මෑන්ස් ස්ටේජ් එකෙන් ෆිල්ම්ස්වලට, ටෙලියට ඇවිත් පෙන්නපු ටැලන්ට් එක, ඇක්ටර්ගෙ රෝල් එක අපේ ඕඩියන්ස්වලට අමතක කරන්න බෑ. සුමින්ද ජෙනරල් හොස්පිටල් එකේ වෝඩ් සික්ස්ටීන්වලයි, අයි සී යූ එකෙයි මාරුවෙන් මාරුවට. නළුවෙකුට තමන් දන්නා අඳුනන මිත්රයො එක්ක කතාබහ කරන්න බැරිවෙනව කියන එක තරම් ට්‍රැජඩි එකක් තියෙන්න පුළුවන් ද? සුමින්ද සිරිසේන ඉන්නෙ ඒ ට්‍රැජඩි සීන් එකේ.මෑන්ස් ඇඳේ ඉන්නවා. යාළුවො ගිහින් අතින් අල්ලගෙන ඔළුව අතගගා කතා කරනවා. නෝ රෙස්පොන්ස්. ‘සුමින්ද මම අහවලා, මම ඔයත් එක්ක අර ටෙලියෙ මේ ටෙලියෙ, හිටපු අහවලා.’සුමින්දට පුළුවන් ඇස්දෙක ඇරලා බලන්න විතරයි.ඒ ඇස් දෙකේ පිරිච්ච වේදනාව මොකට බලන්න යනවද කියලත් වෙලාවකට විජේ මල්ලිට හිතෙනවා.එහෙම ගියාම සුමින්දට වැඩිය දුක බලන්න යන අපිට. ප්‍රොෆෙසර් කාලෝ සුමින්දව බලන්න හතර සැරයක් විසිට් කළාලු වෝඩ් එකට. වාට්ටුවෙ සාමාන්‍ය පේෂන්ට් කෙනෙක් වගේ හිටියට ලැබෙන්න ඕන ට්‍රීට්මන්ඩ්ස් හැමදේම අඩුවක් නෑ කියලයි විජේමල්ලිට රිපෝට් වෙන්නෙ. සුමින්දට ට්‍රීට්මන්ට්ස් කරන්න පිටරට හොස්පිිටල් එකකට යවන්න ඕනද නැද්ද කියලා දන්නෙ හොස්පිටල් ඔතොරිටීස්. ඒ කියන්නෙ ඩොක්ටර්ස්ලා. එහෙම කිව්වොත් ඒකට ඕන වැඩ පිළිවෙළ මොකක්ද කියල ප්ලෑන් කරන්න සුමින්දගෙ ෆෑන්ස්ල ඉන්නවා. ආණ්ඩුව ආණ්ඩුවට පුළුවන් මැක්සිමම් දේ කරාවි. අපි කරමු ඉතිරි ටික. ඉක්මනටම සුමින්දට හොඳ සනීපයක් ලැබෙන්න කියලයි විජේ මල්ලි විෂ් කරන්නෙ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070812</link>
    <topic>කැමරා ලෙන්ස් එකක්වත් නොදන්න අය අද බොක්ස් ඔෆීස් අධ්‍යක්ෂවරු වෙලා</topic>
    <author>සු.මි.</author>
    <content>කැමරා ලෙන්ස් එකක්වත් නොදන්න අය අද බොක්ස් ඔෆීස් අධ්‍යක්ෂවරු වෙලාසිංහල සිනමාව, දිනේශ් පි‍්‍රයසාද් ‘නොම්මර එකේ පෙරළිකාරයකු’ ලෙස හඳුන්වන්නේ ඔහු හුදෙක් චිත්‍රපට අධ්‍යක්ෂවරයකු වශයෙන් පමණක් නොවේ. දිනේශ් අති දක්ෂ සිනමා කාර්මික ශිල්පියෙකි. ‘විශේෂ දෘශ්‍ය ප්‍රයෝග‘ සඳහා උපකාරී වන ‘ඔප්ටිකල් පි‍්‍රන්ටරයක්’ මෙරට මුලින්ම නිපදවන ලද්දේ ඔහු විසිනි. එසේම මෙරට ඩිජිටල් සිනමාකරණයේ පුරෝගාමියා ඔහුය. ඔහු පරිගණක හා ශබ්ද ඉංජිනේරු දයානන්ද පෙරේරා සමඟ එක්ව ‘සිනෙමැජික් ලංකා’ නමින් ආයතනයක් බිහිකර එමඟින් ඩිජිටල් සිනමාකරණය මෙරටට හඳුන්වා දීමට උත්සුක වූයේය.මෙරට ඩිජිටල් සිනමාවේ පුරෝගාමියා ඔබ. ඔබ කොහොමද මේකට මුල පිරුවේ?1991 විතර මහා නළු ගාමිණි ෆොන්සේකා මට කිව්වා, ස්ටීවන් ස්පීල්බර්ග් ‘ජුරාසික් පාක්’ කියලා චිත්‍රපටයක් කරනවා, එහි ඩයිනෝසිරයන් නිර්මාණය කරන්නේ කොම්පියුටරයෙන් කියලා. ඒ වනවිට අපේ රටේ කොම්පියුටරයක් තිබුණේ ශ්‍රීමත් ආතර් සී ක්ලාක් මහතා සතුව පමණයි. එතුමාට සමගාමීව තවත් එක් පුද්ගලයකු ළඟ කොම්පියුටරයක් තිබුණා. ඒ පරිගණක හා ශබ්ද ඉංජිනේරු දයානන්ද පෙරේරා ළඟ. දයානන්දගේ පරිගණක තාක්ෂණ ඥානයත් මගේ සිනමා තාක්ෂණ ඥානයත් සංකලනය කරගෙන අපි අවුරුදු හතක් තිස්සේ කරපු පර්යේෂණවල ප්‍රතිඵලයක් වශයෙන් 1999 දී ඩිජිටල් රූප (VISHUVAL DATA)මි.මි. 35 වර්ණ සිනමා පටල (COLOR FILM NEGATIVE)මත ආරෝපණය කළ හැකි නිවැරදි යන්ත්‍රයක් නිෂ්පාදනය කළා.ඩිජිටල් තාක්ෂණයෙන් ඔබ නිර්මාණය කළ මුල්ම චිත්‍රපටය මොකක් ද?අපි මුලින්ම කළේ වෙළෙඳ දැන්වීමක්. ඒ සම්පත් බැංකුව සඳහාX SETනම් වූ දැන්වීම. මුල්ම චිත්‍රපටය වුණේ ’මහදැනමුත්තයි ගෝලයෝ රොත්තයි.’ අධ්‍යක්ෂ මම. දයානන්ද පෙරේරා නිෂ්පාදක. ඒක වර්ණ කාටුන් (2D ANIMATE)චිත්‍රපටයක්. ලෝකයේ පළමුවැනි ඩිජිටල් සිනමාපටය ලෙස සැලකෙන ‘ස්ටාර් වෝස් - 2’ තිරගත වුණේ 2000 වසරේදී. ඒත් අපේ චිත්‍රපටය තිරගත වුණේ ඊට අවුරුද්දකට කලින්. එසේම ප්‍රථම පරිගණක ත්‍රිමාන චරිතයක් නිර්මාණය වුණේ මගේ ‘ඔන්න බබෝ’ චිත්‍රපටයෙන්. මේක තමයි සත්‍ය ඉතිහාසය.ඒත් මෙරට ඩිජිටල් සිනමාවේ පීතෘත්වය දැරීමට වෙනත් අයත් ඉදිරිපත් වන බවක් පෙනෙන්නට තිබෙනවා.ඔය ඔක්කොම චිත්‍රපට හැදුණේ අපිට පස්සේ. ඒ කියන්නේ ‘ආදරණීය වස්සානය’, ‘බහු බූතයෝ’, ‘රන් කෙවිට’, ‘සුදු සළු’ වගේ චිත්‍රපට.ඩිජිටල් ක්‍රමවේදයෙන් හැදෙන චිත්‍රපට ‘සිනමාව‘ නෙමෙයි කියල සමහරු කියනවා අපිට ඇහිලා තියෙනවා?කොහොමද එහෙම කියන්නේ? මේක සිනමාවේ නිශ්චිත වර්ධනීය අවස්ථාවක්. ලෝක සිනමාවේ මුලින් තිබුණේ කළු - සුදු ශබ්ද රහිත චිත්‍රපට. ඊට පස්සේ වර්ණය ආවා, ශබ්දය ආවා. සිනමාස්කෝප් ආවා. මේවා සිනමාව නෙමෙයි කියලා කියන්න පුළුවන් ද? හැබැයි අපේ රටේ තවම එකම ‘සිනමාස්කෝප්’ චිත්‍රපටයක්වත් හදලා නැහැ.හදලා නැහැ? එතකොට ආචාර්ය ඩී.බී. නිහාල්සිංහගේ ‘වැලිකතර’?ඒක සිනමාස්කෝප් නෙමෙයි අල්ට්‍රාස්කෝප්. ‘වැලිකතර’ තාක්ෂණය අතින් විශිෂ්ට චිත්‍රපටයක්. මං එහෙම කියන්නේ ලෝකයේ ප්‍රථම වතාවට එක ලෙන්ස් එකකින් (මි.මි 50) හදපු චිත්‍රපටය මෙය වන නිසා. මුල් යුගයේ චාලි චැප්ලින් එහෙම කරලා තියෙනවා; ඒ නැතිබැරිකමට. තාක්ෂණය නොදැන කාටවත් එක ලෙන්ස් එකකින් චිත්‍රපටයක් කරන්න බැහැ. ‘වැලිකතර’ මම තිස් දෙවතාවක් බලපු පික්චර් එකක්. වචන දෙකක් නැහැ අති විශිෂ්ට චිත්‍රපටයක්.ඔබ සිනමා තාක්ෂණය හොඳට දන්න අධ්‍යක්ෂවරයෙක්. ඒත් ඔබ හදන්නේ කබල් වාණිජ චිත්‍රපට?ඔබ මට කියන්නේ කලාත්මක චිත්‍රපට කරලා හොම්බ බිම ඇණගන්න කියල ද? ඔය සම්භාව්‍ය කියන අධ්‍යක්ෂවරුන්ට අද සබ් ටයිටල් නැතුව කතාවක් කියාගන්න පුළුවන් ද? ලංකාවේ හොඳම චිත්‍රපට දහයට ගැනෙන එක් කලාත්මක යැයි කියන චිත්‍රපටයක පළමු ෂොට් එකේම කැමරාමන්ගේ හෙවණැල්ල පේනවා. ඒත් කිසිම විචාරකයෙක් ඒ වැරැද්ද පෙන්වලා දීලා නැහැ. ලෙනින් මොරායස්, එම්.එස්. ආනන්දන් කැමරාව මෙහෙයවපු චිත්‍රපටවල ඔය වගේ වැරදි තිබුණේ නැහැ. ලෙනින් තමයි අපේ රටේ බිහිවුණු සාර්ථකම වාණිජ චිත්‍රපට අධ්‍යක්ෂවරයා. එම්.එස්. ආනන්ද තමයි එතෙක් මෙතෙක් බිහිවුණු හොඳම කැමරා ශිල්පියා. ‘ගොළු හදවත’ චිත්‍රපටයේ පාසලේ සුදු බිත්ති පසුබිමේ සුදු ඇඳුම් ඒ දෙකේ වෙනස පේන්න ඔහු ෂූට් කරලා තියෙනවා. ඒක මෙලෝ යකෙකට කරන්න බැහැ. හොලිවුඩ්වලවත් කරන්න බැහැ.ඔබ වැනි අධ්‍යක්ෂවරයකු ඇයි හින්දි විඩියෝ අනුකරණය කරලා චිත්‍රපට හැදුවේ?කියන්න බලන්න මම මොන පික්චර් එකද කොපි කරලා තියෙන්නේ?ඇයි ‘පෙරළිකාරයෝ’. ඒක ‘සත්තේ පේ සත්තා’ චිත්‍රපටයේ කොපියක්නේ?ඒ චිත්‍රපටයෙන් මම ගත්තේ කතාව විතරයි. ‘පෙරළිකාරයෝ’ තිරගත වුණේ 1986 දී. ඒත් මම මේ හින්දි චිත්‍රපටය බැලුවේ 2007 දී. ඒ කියන්නේ අවුරුදු 21 කට පස්සේ. මගේ ‘හොඳ හොඳ සෙල්ලම්’ චිත්‍රපටයත් හින්දි කතාවක් යැයි කියනවා. මම ඒ චිත්‍රපටය හැදුවේ කොටින්ම තිරනාටකයක්වත් නැතුව.ඔබ ටෙලිනාට්‍ය එහෙම හදන්නේ නැද්ද?කිසිම දවසක නැහැ. මොකද, මගේ මාධ්‍යය සිනමාව. චිත්‍රපටයක් නම් එකදිගට බලන්න ඕනැ. ගෙදර ඊඍ බලනකොට ටික වෙලාවක් බලලා, එක්කෝ ඉස්තෝප්පුව අතුගානවා, නැත්නම් ඇඳුම් මඳිනවා. ඒ විදියට කලාව රස විඳින්න පුළුවන් ද? මගේ චිත්‍රපට රූපවාහිනියෙන් පෙන්නනවටවත් මං කැමැති නැහැ.අද හැදෙන චිත්‍රපට ගැන ඔබ මොකද හිතන්නේ?අන්තිම අභව්‍ය කතානේ අද හදන්නේ. ‘ආදම් සහ ඒව‘ කියලා පික්චර් එකක් හැදුවොත් ඒකේ ආදම් සහ ඒවගේ අත්වල ත්‍රිත්ව එන්නත ගහපු සලකුණු තියෙන්න බැහැනේ. එයින් පේන්නේ ආදම් සහ ඒවටත් කලින් දොස්තර කෙනෙක් ඉපදිලා තියෙනවා කියන එකනේ. දැන් බලන්න උදයකාන්ත වර්ණසූරියගේ ‘පායා එන්න හිරු සේ’, චන්න පෙරේරාගේ ‘අංජලිකා’ හරිම අභව්‍ය චිත්‍රපටනේ. මං දැකපු චිත්‍රපටවලින් අභව්‍යම දර්ශනය තිබුණේ ‘ඩිංගිරි මැණිකා’ චිත්‍රපටයේ. ඊට පස්සේ මං දැක්ක අභව්‍ය දර්ශනය තිබුණේ ‘පායා එන්න හිරු සේ’ චිත්‍රපටයේ.ඒක අභව්‍ය එකේ හොඳ එක. එතකොට ‘අංජලිකා’ හරිම දුර්වල තිරනාටකයක්. මං ‘සුපර් සික්ස්’ ගැන මුකුත් කියන්නේ නැහැ. මොකද, ඒ චිත්‍රපටය තවම තිරගත වෙන නිසා. ගැලවුණු දවසට කතා කරන්නම්. අද වෙලා තියෙන්නේ කැමරා ලෙන්ස් එකක්වත් නොදන්න අය අද බොක්ස් ඔෆීස් අධ්‍යක්ෂවරු. ජීවිතේට චිත්‍රපටයක් නොකරපු අයට ලක්ෂ 900 ගණන් වියදම් කරනවා. මට පුළුවන් ඒ සල්ලිවලින් චිත්‍රපට පහක් හදලා පෙන්වන්න. අපේ අය ලෝකයේ හොඳම කැමරා හයර් කරනවා. ඒත් පික්චර් එක හරියට හදා ගන්න බැහැ. ඕක තමයි අද අපේ සිනමාවේ තත්ත්වය.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070813</link>
    <topic>හිනා කතා</topic>
    <author/>
    <content>හිනා කතාදැන් හැදෙන ළමයි කොළ ජාති, පලා වර්ග කන්න හරිම අකමැතියි. චන්ද්‍රසිරි පුරුදු වෙලා හිටියේ එළවළු මාළු පිනි ගේන්න මාරකැට්ටුවට ගියාම පලාමිටියක් දෙකක් මිලදී ගන්නයි.දහවල් ආහාර ගනිද්දී තම බත්පතට බෙදූ පලා ටික ප්‍රමෝද් හෙමිහිට පිඟානේ පැත්තකට කරනු දුටු ශාන්ති මොර දෙන්නට ගත්තා.”ඇයි ළමයො ඔය මැල්ලුම් ටික කන්ඩ බැරි? පරිප්පුම කාලා හරියනවද ඇඟපත හැදෙන්ඩ?”එය ඇසුණු චන්ද්‍රසිරි අවවාදයක ස්වරූපයෙන් මෙහෙම කිව්වා.”පුතා ප්‍රමෝද්, බත් එක්ක අලුත් එළවුළු කොළ ජාති වගෙ දේවල් යහමින් කන්ඩ ඕනෙ. ඇස් පෙනීම වර්ධනය වෙන්ඩ ඒක තදින්ම බලපානවා. දැන් බලනවා එළුවෝ. උන් කන්නෙම කොළ ජාතිනෙ. හොඳයි එක එළුවෙක් ඉන්නවද කන්නාඩි දාන?”එක් විවාහ මංගල්‍යයක නැකැත් යෙදී තිබූ ආකාරය හේතුවෙන් දිවා භෝජන සංග්‍රහ මේසයේදීම මංගල කතා පවත්වා විවාහ මංගල උත්සවයේ කටයුතු අවසන් කිරීමට මනාලියගේ පාර්ශ්වයේ වැඩිහිටියෝ තීරණය කළෝය. එවැනි තීන්දුවක් ගන්නට සිදුවූයේ මනාල යුවළට මනාලියගේ නිවෙසින් පිත්වීමේ නැකැත සවස 3ට පෙර යෙදී තිබීමේ හේතුවෙනි.ඒ අනුව මංගල කතා පැවැත්වීම මංගල මේසයේ දීම ඇරඹිණ. දෙපාර්ශ්වයේම වැඩිහිටියන් කතා පැවැත්වූ අතර මංගල්‍යයට සහභාගී වූ අය කෑම කමින්ම ඒ කතාවලට ඇහුම්කන් දුන්හ. මනාලියගේ පාර්ශ්වයේ සංවිධායකයෝ නිහඬවම යුහුසුලුව කෑම මේසයේ අඩුපාඩු සොයා බැලූහ.මේ අවස්ථාවේ කෑම කමින් සිටි අයකු දුන් සංඥාවක් අනුව මනාලියගේ මාමා කෙනෙකු හිස්වෙමින් තිබූ එළවුළු භාජනයක් කුස්සියට ගෙන ගියේය. එය ගෝවා වෑංජනයකි. කුස්සියේ දී දැනගන්නට ලැබුණේ ගෝවා වෑංජනය අවසන් වී ඇති බවකි. මාමා මොහොතක් කල්පනාවක යෙදී හිස් දීසිය ද රැගෙන මංගල මේසය වෙත අවුත් ඒ අවස්ථාවේ කතා කරමින් සිටි අය හට බාධා කළේය.’මහත්තයා සමාවෙන්න. මට මොහොතකට ඉඩදෙන්න’ කථිකයා හට මෙසේ කී මාමා මංගල මේසයේ කෑම කමින් සිටි අය අමතා මෙසේ කීවේය.’මනාල යුවළ ප්‍රධාන මංගල සභාවෙන් අවසරයි. ගෝවා ඉවරයි... මහත්තයා දැන් පටන් ගන්න’ මාමා කථිකයාට නැවත ඉඩදී පසෙකට විය.’මේ බලන්ඩකො අනේ! මේ පත්තරේ තියෙන්නෙ එක වෙඩින් එකකදි මනමාලයගෙ යාළුවා විදියට ගෙදර හුරතලේට හැදුව මීහරකෙක් හිටිය කතාවක්.’ සති අන්තයේ සාලයේ වාඩි වී පුවත්පතක් බලමින් සිටි අනෝමා මහහ¼ඩින් කීවේ, තම කාර්යාලයීය මේසය ඉදිරිපිට වාඩිවී කිසිවක් ලියමින් සිටි නිහාල් දෙස බලමිනි.තම කාර්යයට බාධා කරමින් නැඟුණු ඒ හ¼ඩින් තිගැස්සුණු නිහාල් මෙසේ ඇසුවේ නොරිස්සුම් ස්වරයකිනි.’ඉතින්..?’’ඉතින් කියන්නෙ? ඇයි අනේ වෙඩින් එකකදි මනමාලයගෙ බෙස්මන්ට මීහරකෙක් ඉන්න එක හරියි කියල ද ඔයා කියන්නෙ?’ අනෝමා ඇසුවේ ඔලොක්කු සිනාවක් මුවගට නංවා ගනිමිනි.’වෙඩින් එකකදී මනමාලයගෙ යාළුවා විදියට මීහරකෙක් යොදා ගත්තම මොකද? කසාද බඳින එවුන් ඔක්කොම මීහරක් වෙච්චි කොට..’නිහාල් කීවේ නැඟී එන කෝපය පිටකරමිනි.නීතිඥයන් වූ සංස්ථා සභාපතිවරු දෙදෙනකුගේ බිරින්දෑවරු රාජ්‍ය උත්සවයක් අවසානයේ පැවති සාදයේ දී එකිනෙකා සමඟ දබරකර ගනිමින් සිටියෝය.’ඔහේගෙ මහත්තයා, බොරු පුරසාරම්කාරයෙක් විතරයි. ලොක්කව මුරුංගා අත්තෙ තිය තියා කරන්නෙම ගසා කන එක. අර හෝල් එකේ පුටු ටික හොර පාරෙම වික්කට දැන් විනය පරීක්ෂණයක් තියෙනවා නේද?’ එක් බිරියක් අනෙක් තැනැත්තියට සමච්චල් කරමින් අපහාස මුඛයෙන් කීවාය.’අනේ! මොකටද මගෙ කට? ඔහෙගෙ මනුස්සයා කී තැනකට නං මාරු කළාද සභාපතිකම් අනාගෙන. මේ පාර සභාපතිකමත් එක්ක පැටලුණු පඹගාලෙන් ගැළවෙන්ඩ ලේසි වෙන එකක් නැහැ. අනික ඒ විනය පරීක්ෂණය කරන්නෙ කවුද? රජයේ සේවයෙන් විශ්‍රාම ගිය නිකංම නිකං රජයේ සේවකයෙක්. අපේ මහත්තයගෙ ඉන්ක්වයර් ඔෆිසර් එහෙමද? එයා පළවැනි පන්තියේ මහෙස්ත්‍රාත් කෙනෙක්’ අනෙක් බිරිය තම ‘ටීකාව‘ අවසන් කරමින් හිස නැටෙව්වාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070814</link>
    <topic>‘සන්ෆ්ලවර්’ පෙති විසිරෙයි</topic>
    <author>ජෝජ් රොබ්සන් ද සිල්වා</author>
    <content>‘සන්ෆ්ලවර්’ පෙති විසිරෙයි පසුගිය වකවානුවේ මෙරට සංගීත ක්ෂේත්‍රයේ පැතිර ගිය ආරංචි අතර “සන්ෆ්ලවර්” සංගීත කණ්ඩායම කැඩිලා. කණ්ඩායමේ හැමෝම නීල්ව දාලා ගිහිල්ලා.” යන ආරංචිය ද විය. ඒ පිළිබඳව සත්‍ය දැන ගන්නට “සන්ෆ්ලවර්” නායක නීල් වර්ණකුලසූරිය හට මෙවර “ස්වර වර්ණ” වර්ණ ගන්වන්නට අපි ආරාධනා කළෙමු.මේ, නීල් අප සමඟ කළ කතාබහයි.“දිගු කාලයක් අපි එකට උන්නා. හැමෝම දක්ෂ වාදන ශිල්පීන්. කණ්ඩායමක වැඩි කාලයක් සුහදව උන්නු වාදන ශිල්පීන් උන්නේ ‘සන්ෆ්ලවර්’ කණ්ඩායමෙයි. ඒත් ඉතින් කාගෙ කාගෙත් යහපත උදෙසා අපිට වෙන් වෙන්න සිදුවුණා. එක්වීම සැබෑ නම් වෙන්වීමත් මේ ලෝකේ ස්වභාවය යි. මෙය මහා බරපතළ ප්‍රශ්නයක් කියලා මං හිතන්නෙ නැහැ.”එහෙත් කණ්ඩායමේ නායකයා වශයෙන් ඔබ ගත් ඇතැම් තීරණ නිසා සමහර සාමාජිකයන්ට අසාධාරණයක් සිදුවෙන්න ඇති නේද?“නැහැ. ‘සන්ෆ්ලවර්’ කණ්ඩායමේ නායකයා වශයෙන් මා ගත්තේ ඉතා සුදුසුම තීරණ බව කවුරුත් දන්නවා. කණ්ඩායමක් ලෙස අපි හිතන්න ඕනේ කණ්ඩායමේ පැවැත්ම ගැනයි. එසේ නැතුව අපි එකිනෙකාගේ පෞද්ගලික ඕනෑ එපාකම් සලකා කණ්ඩායමක් සාර්ථකව පවත්වාගෙන යන්න බැහැ. එකට වැඩ කරද්දි සුළු සුළු අමනාපකම් ඇති වෙනවා. ඒ හැරුණු විට ‘සන්ෆ්ලවර්’ හැර ගිය කිසිම සාමාජිකයෙකුට අසාධාරණයක් සිදු වී නැහැ. සමහර අයට මං නවතින්න කිව්වත් ඔවුන් ගියා. සමහරු මා සමඟ අවුරුදු පහළොව, දොළහ, අට, හත උන්නු අය. කෙසේ හෝ මේ වෙනස ඕනෑ වී තිබුණා. ඉතින් එම වෙනස සිදුවුණා. එච්චරයි.”දක්ෂ වාදන ශිල්පීන්ගෙන් සමන්විතව පැවති ‘සන්ෆ්ලවර්’ කණ්ඩායමට මෙවැනි වෙනසක් සැබැවින්ම උවමනා වී තිබුණා ද?“ඔව්. ‘සන්ෆ්ලවර්’ කණ්ඩායමේ නායකයා ලෙස මට අවුරුදු තිහක අත්දැකීම් තියෙනවා. මේ කාලයේ සියලු දේම අලුත් විය යුතුව තියෙනවා. පරම්පරාවෙන් පරම්පරාවට ගැළපෙන වෙනස්කම් ඇතුව. ගායකයින් නළුවන් වුවත් එහෙමනේ. ඉස්සර වගේ නෙමේ දැන් අලුත් ගායක ගායිකාවෝ මේ ක්ෂේත්‍රයට ඇවිල්ලා. අපේ ගීතලෝලීන්ට මේ වෙනස තේරෙන්නේ නැහැ. හැබැයි අපි ඒ වෙනස කළාම ටික කාලයක් යනකොට ඔවුන් අපි කළ වෙනසට කැමැති වෙනවා. ඕනෑම සංගීත කණ්ඩායමක පැවැත්මට වරින්වර මෙවැනි වෙනස් වීම් උවමනා වෙනවා.”“සන්ෆ්ලවර්” මෙතෙක් දුර පැමිණියේ මෙවැනි වෙනස් වීම් සමඟින් ද?“නැතුව... මෙවැනි වෙනස්වීම් ‘සන්ෆ්ලවර්’ කණ්ඩායමේ මීට ඉහත කොපමණ වාරයක් සිදු වී තියෙනවා ද? ලූෂන් ගිහිල්ලා ‘ඩ්‍රම්ස්’ වාදනයට මහින්ද ආවා. ඒ වගේම මහින්ද ගියාම රොෂාන් ආවා. අර්නිව නතර කළාම සමහරු මට දොස් කිව්වා. අයිවෝ මුලින් ‘රිදම්’ ගිටාරයයි වාදනය කෙරුවේ.මම ඔහුව ‘බේස්’ ගිටාරයට යෙදෙව්වාමත් කළේ වෙනසක් තමයි. ඒ වගේමයි මාලන්ව දැම්මෙත්. අතුල අයින් වුණාම ඇන්ටන්ව ‘ඕගනය’ වාදනයට යොදවා ගැනීමත් සාර්ථකව සිදු වූ වෙනස්වීම්. ඒ වෙනස්වීම් නිසා ‘සන්ෆ්ලවර්’ කැඩී ඉහිරුනේ නැහැ. ඒ වගේම තමයි දැන් ඉන්න අලුත් සාමාජිකයින් සමඟත් මේ වන විට ‘සන්ෆ්ලවර්’ සාර්ථක වී අවසානයි.”‘සන්ෆ්ලවර්’ කණ්ඩායමේ අලුත් සාමාජිකයින් කවුරුන් ද?“අලුත් සාමාජිකයින් කිව්වට මේ අය අලුත්ම අය නෙමේ. සමහරු මා සමඟ මීට ඉහත වැඩ කරලා තියෙන පළපුරුදු වාදන ශිල්පීන්. දැන් ‘සන්ෆ්ලවර්’ කණ්ඩායමේ සාමාජිකයින් හඳුන්වා දෙනවා නම් මෙහෙමයි. රොශාන් (කීබෝඩ්) - චලන (ලීඩ්) - ශිරන්ත (බේස්) - සුදත් (රිදම්) - ප්‍රභාත් (ඩ්‍රම්ස්) - අනුරුද්ධ (ඔක්ටර්පෑඩ්) සහ ගායකයින් ලෙස නෙල්සන් වාස් සමඟ කසුන් චාමිකර. ඔවුන් අතරින් නෙල්සන් අවුරුදු තිස් දෙකක් පමණ කාලයක් සහ සුදත් අවුරුදු විසි දෙකක් පමණ කාලයක් මා සමඟ රැඳී ඉන්නවා. කවුරු කොහොම කිව්වත් ‘සන්ෆ්ලවර්’ කණ්ඩායම කැඩිලා නීල් තනි වෙලා නැහැ. තරගකාරි යුගයට සරිලන අයුරු වෙනස් වීම් කිහිපයක්ම කණ්ඩායම තුළ සිදු කෙරුණා පමණයි.”වත්මන් ක්ෂේත්‍රය පිළිබඳව ඔබට හැඟෙන්නේ මොනවා ද?“අද දක්ෂයෝ ඉන්නවා. තවත් එනවා. ලෝකය ශිඝ්‍රගාමී වෙලා. ගීත ක්ෂේත්‍රයෙත් කටයුතු සිදුවෙන්නේ එහෙමමයි. එදා ගීත වැඩි ගණනක් තිබුණේ නැහැ. එම නිසා විද්‍යුත් මාධ්‍ය හරහා ඒවා ප්‍රචාරය වූ වාර ගණන වැඩියි. ඒත් ගීත ක්ෂේත්‍රය ‘පිටකොටුව‘ වගේ වෙලා. අපි නොහඳුනන නිර්මාණ අප්‍රමාණයි. හරියට ඉස්සර ගල් ලෑලිවල අකුරු ලිව්වා වගේ තමයි අද බිහිවන ගීත වැඩි ප්‍රමාණයකට අත්වන ඉරණම. ලිව්වා - මැකුවා. පොතක පෑනක ලිව්වා වගේ පැවැත්මක් ඒවාට නැහැ.”එදා මෙදා ප්‍රසංග වේදිකාවේ වෙනස්කම් ඔබ දකින්නේ කෙසේ ද?“එදා තරම් ගායක ගායිකාවෝ අද ප්‍රසංග වේදිකාවේ නැහැ. එදා ප්‍රසංගයක ගී ගයන්න ගායක ගායිකාවන් විසි පහක් පමණ උන්නත් අද ඉන්නේ පස් දෙනයි. රසිකත්වයත් යම් තරමක වෙනසකට ලක් වෙලා. අද චැනල් වැඩි හින්දා ගීත අහන්න ඇස් දල්වාගෙන බලා ඉන්න රසිකයෝ නැහැ ප්‍රසංග වේදිකා ඉදිරියේ. අද හිපොප් ආදි විවිධ ශෛලීන් වලින් ගැයෙන ගීත වැඩියි. එදා ශෛලින් වෙනස් වුණේ සුළු වශයෙන්. අද ඒ තත්ත්වයන් වෙනස් වෙලා. කොහොමත් එදා තරම් අද ප්‍රසංග වේදිකාව නැවුම් නැහැ.”‘සන්ෆ්ලවර්’ ඉදිරි කටයුතු ගැන පවසනවා නම්?“මුලින්ම මේ ටික කියන්න ඕනේ. හැබැයි ඉතින් හොරු අපේ ගී තැටි කරලා අඩු ගාණට පදික වේදිකාවේ විකුණනවා. මනුස්සයෝ වෙලත් මනුස්සයෝ වගේ හිතන්නේ නැතිකම තමයි ඒ. හරියට අනුන්ගේ වත්තේ පොල් කඩලා තමන්ගේ දරුවන්ට කන්න දෙනවා වගේ වැඩක් ඔවුන් කරන්නේ. ඉදිරියේ දී අපේ ගීත ඇල්බමයක් කරනවා. අපේ ගීත නිර්මාණවලට අමතරව වෙනත් ගායක ගායිකාවන්ට ගීත නිර්මාණය කර දීමටත් අපි බලාපොරොත්තු වෙනවා. කෙසේ වුවත් අපිට ප්‍රසංග වේදිකාවේ අභියෝගයක් නැහැ. ‘සන්ෆ්ලවර් දිගටම ඉන්නවා.’ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070815</link>
    <topic>යළිත් අංක-01 ?</topic>
    <author>ඉඳුනිල් වීරරත්න</author>
    <content>යළිත් අංක-01 ?කාලය තත්පරයෙන් තත්පරය ගෙවී යයි. ඔහු ඉවසිලිවන්තව, අධිෂ්ඨානශීලිව සෙමෙන් සෙමෙන් තම අරමුණ කරා ළඟා වෙමින් සිටී. ගාල්ල ජාත්‍යන්තර ක්‍රිකට් ක්‍රීඩාංගණයේ ලකුණු පුවරුවේ ඔහුගේ නම ඉදිරියේ 194 සටහන් වී තිබුණි. ඉනිම අවසන් වන්නට තව බිඳී යා යුත්තේ එක කඩුල්ලක් පමණකි. මේ නිසාම ප්‍රතිවාදී පන්දු යවන්නා දැඩි බලාපොරොත්තුවකින් යුතුව ශ්‍රී ලංකා ඉනිමේ 152 වැනි ඕවරයේ අවසන් පන්දුව යැවීය. ආක්‍රමණශීලී ලෙස ඊට මුහුණ දුන් ඔහු එල්ල කළේ දැවැන්ත පහරකි.එය යෝධ හයේ පහරකි. ඒ සමඟම ඔහු ජයග්‍රහණයේ සතුට හඟවන්නට පිත්ත ඔසවා සිටිය ද සිදුවී තිබුණු වරද හේතුවෙන් ඔහුට ද්විත්ව ශතකය ලබා ගැනීමට තවත් එක් ලකුණක් ලබාගත යුතුව තිබුණි. එහෙත් 153 වැනි ඕවරයේ දෙවැනි පන්දුවේදී මොහොමඩ් හෆීස් නුවන් ප්‍රදීප් ගේ කඩුල්ල දවා ගනිමින් කුමාර් සංගක්කාර නම් වූ මේ අති විශිෂ්ට පිතිකරුවාගේ 09 වැනි ද්විත්ව ශතකයේ සිහිනය බොඳ කළේය.කල් යල් බලා සියල්ල සැලසුම් කර ලකුණු 200 තෙක් ඔහු ගොඩ නැඟූ ඉනිම, ගාල්ල ක්‍රිකට් ක්‍රීඩාංගණයේ ලකුණු සටහනේ වූ වරද නිසාවෙන් මෙලෙස ද්විත්ව ශතකය අහිමි වී යාම සැබැවින්ම ක්‍රීඩා ලෝලීනගේ දැඩි කනස්සල්ලට හේතු වුණි.ඔහු ලකුණු 199 ලබා නොදැවී ක්‍රීඩාගාරයට ගියේය. අවසානයේ මාධ්‍යයට අදහස් දක්වමින් කළ ප්‍රකාශය මහත්වරුනගේ ක්‍රීඩාවේ සැබෑ මහත්මයකු බවද ලොවටම පෙන්වීය.”ලකුණු පුවරුවේ කුමන ලකුණු සංඛ්‍යාවක් සටහන් වුවත් ද්විත්ව ශතකය ලබා ගැනීමේ අවසන් අවස්ථාව තිබුණේ මා අතේ. මට එම අවස්ථාවෙන් නිසි ප්‍රයෝජනය ලබා ගැනීමට නොහැකිවීම නිසා තමයි එම ද්විත්ව ශතකය අහිමි වුණේ.”එදා සංගාට එක් ලකුණක් ලබා ගනිමින් එම ද්විත්ව ශතකය ලබා ගැනීමට හැකිවූවා නම් ඔහු ලොව ටෙස්ට් ද්විත්ව ශතක ලාභීන් අතරේ දෙවැනි ස්ථානයට පත්වීමට අවස්ථාව තිබිණි.මේ වන විට ද්විත්ව ශතක 08 ක් ලබාගත් සංගා පසුවන්නේ 3 වැනි ස්ථානයේය. ශ්‍රීමත් ඩොනල්ඩ් බ්‍රැඩ්මන් ටෙස්ට් ද්විත්ව ශතක 12 ක් ලබා ගනිමින් ලයිස්තුවේ පෙරමුණ ගෙන සිටින අතර, බ්‍රයන් ලාරා ද්විත්ව ශතක 09 ක් ලබා ගෙන දෙවැනි ස්ථානයේ පසුවෙයි. කෙසේ වෙතත් මේ දෙදෙනාම ක්‍රිකට්වලින් සමුගෙන ඇති බැවින් මෙම වාර්තා අභිබවා යාමට තාක්‍ෂණයෙන්, ඉවසීමෙන් මෙන්ම අධිෂ්ඨානයෙන් පිරිපුන් ක්‍රීඩකයකු වන සංගාට හැකියාව මෙන්ම අවශ්‍ය වන්නේ වාසනාව පමණි.ශ්‍රී ලංකා කණ්ඩායම 2011 ලෝක කුසලාන තරගාවලියේදී අවසන් තරගය තෙක් ම සාර්ථකව මෙහෙය වූ නායකයා වන සංගා මේ වන විට ටෙස්ට් තරග 109 කට සහභාගි වී ඉනිම් 185 ක් ක්‍රීඩා කර 13 වතාවක් නොදැවී සිටිමින් ලකුණු 9582 ක් ලබා සිටී. ඔහුගේ හොඳම ටෙස්ට් ඉනිම වන්නේ 2006 ජූලි 27 වැනිදා කොළඹ එස්.එස්.සී පිටියේදී දකුණු අපි‍්‍රකාවට එරෙහිව ලබාගත් ලකුණු 287 යි.ටෙස්ට් ශතක 30 ක් අර්ධ ශතක 58 වාර්තා කර ඇති ඔහුගේ ශතක 30 අතරේ ලබා ඇති ද්විත්ව ශතක 8 කි.2000 වසරේ ජූලි 20 වැනිදා දකුණු අපි‍්‍රකානු කණ්ඩායමට එරෙහි සනත් ජයසූරියගේ නායකත්වයෙන් යුක්තව ගාල්ල ජාත්‍යන්තර ක්‍රීඩාංගණයේදී තරග වැදෙමින් ටෙස්ට් වරම් ලබාගත් සංගා එම තරගයේ පළමු ඉනිමේදී අංක 05 ස්ථානයේ ක්‍රීඩා කරමින් ලකුණු 23 ක් ලබා ගත්තේය. නිකී බෝයේ ගේ පන්දුවකට කඩුල්ල මුවා කිරීමේ වරදට හසුව දැවී ගිය ද එම තරගය ශ්‍රී ලංකා කණ්ඩායම ඉනිමකින් සහ ලකුණ 15 කින් ජයග්‍රහණය කිරීම ඔහුට අමරණීය සිහිවටනයකි.ගාල්ල ජාත්‍යන්තර ක්‍රීඩාංගණයෙන් ටෙස්ට් පිටියට බට සංගා ඔහුගේ මංගල ශතකය වාර්තා කරන්නේ ද ගාල්ල ක්‍රීඩාංගණයේදීයි. 2001 අගෝස්තු 14 වැනිදා ඉන්දියාවට එරෙහිව සිය 10 වැනි ටෙස්ට් තරගයට ක්‍රීඩා කළ සංගා නොදැවී 105 ක් ලබා ගනිමින් කුලුඳුල් ශතකය වාර්තා පොතට එක් කළේය.ඉන්පසු යළිත් 2001 නොවැම්බර් 13 වැනිදා ගාල්ලේ දීම සිය දෙවැනි ශතකය (140) ඉන්දියාවට එරෙහිවම ලබාගත් ඔහු මංගල ද්විත්ව ශතකය ලබා ගන්නේ පාකිස්ථානයට එරෙහිව ලාහෝරයේදී. ඒ 2002 මාර්තු 06 වැනිදා. එම තරගයේ පළමු ඉනිමේදී ලකුණු 230 ක් ලබා ගනිමින් සිය මංගල ද්විත්ව ශතකයට හිමිකම් කීවේය.2004 මැයි 14 වැනිදා සිම්බාබ්වේට එරෙහිව බුලවායෝ හිදී ලකුණු 270, 2004 අගෝස්තු 11 වැනිදා දකුණු අපි‍්‍රකාවට එරෙහිව එස්.එස්.සී හිදී ලකුණු 232, 2006 ජූලි 27 වැනිදා දකුණු අපි‍්‍රකාවට එරෙහිව එස්.එස්.සී පිටියේදී ලකුණු 287, 2007 ජූලි 03 වැනිදා බංග්ලාදේශයට එරෙහිව පී. සරා ඕවල් හිදී නොදැවී 200, 2007 ජූලි 11 දා මහනුවරදී බංග්ලාදේශයට එරෙහිව නොදැවී 222, 2010 ජූලි 26 ඉන්දියාවට එරෙහිව එස්.එස්.සී පිටියේදී 219 සහ 2011 ඔක්තෝබර් 18 වැනිදා අබුඩාබිහිදී පාකිස්ථානයට එරෙහිව 211 ලෙසින් ඔහු ලබාගත් ද්විත්ව ශතක වාර්තා පොතට එක්වී තිබේ.ගාල්ල ජාත්‍යන්තර ක්‍රීඩාංගණයේ දී සංගා නොදැවී ලබාගත් ලකුණු 199 සමඟ නවතම ටෙස්ට් පිතිකරුවන් ශ්‍රේණිගත කිරීම අනුව ප්‍රසාද ලකුණු 850 ක් ලබා ගනිමින් දෙවැනි ස්ථානයට පත්විය.ගාල්ල ටෙස්ට් තරගය ආරම්භ වීමට පෙර ඔහු ප්‍රසාද ලකුණු 779 ක් ලබා ටෙස්ට් පිතිකරුවන් අතර 5 වැනි ස්ථානයේ සිටියේය.ලැයිස්තුවේ පළමු ස්ථානය ලබාගෙන සිටියේ බටහිර ඉන්දීය කොදෙව් පිලේ ශිවනරින් චන්ද්‍රපෝල්ය. ඔහු ප්‍රසාද ලකුණු 856 ක් ලබා සිටී. සංගා අවසන් වරට ටෙස්ට් පිතිකරුවන් අතර පළමු ස්ථානයේ සිටියේ 2011 නොවැම්බර් මාසයේ දීය.මෙය ලියන මොහොත වන විට කොළඹ එස්.එස්.සී පිටියේ පැවැත්වෙන දෙවැනි ටෙස්ට් තරගයේ ද සංගා ලකුණු 192 ලබා ගත්තේය. එම ශතකයත් සමඟ ඩ්‍රොන් බ්‍රැඩ්මන්ගේ ශතක 29 අභිබවා ගියේය.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070816</link>
    <topic>ලෝකයේ උස්ම තැන පැවැත්වෙන ලදාත් සිනමා උලෙළ</topic>
    <author/>
    <content>ලෝකයේ උස්ම තැන පැවැත්වෙන ලදාත් සිනමා උලෙළජගත් සිනමා උත්සව මාලාවට එකතු වූ අලුත්ම සිනමා උලෙළ වන්නේ ලදාත් අන්තර්ජාතික සිනමා උලෙළ(Ladakh International Film Festival)යි. එහි පළමුවැන්න පසුගිය ජුනි මස 15 – 17 දක්වා ලදාත් හි ප්‍රධාන නගරය වන ලෙහෙ නගරයේ දී පවත්වනු ලැබුවා. ලදාත් සිනමා උලෙළ සුවිශේෂ වන්නේ ජගත් සිනමා උත්සව අතරින් පෘථිවියේ වඩාත් උස්ම ස්ථානයක පැවැත්වෙන සිනමා උලෙළ වීමයි. ජම්මු - කාශ්මීර ප්‍රාන්තයට අයත්වන ලදාත් මුහුදු මට්ටමෙන් අඩි 13,500 ක් ඉහළින් පිහිටා ඇත.ලදාත්, උතුරෙන් තුන්ලුන් කඳුකරයටත් දකුණෙන් හිමාල කඳුකරයටත් අතර පිහිටා ඇත. සෑම වර්ෂයකම නොවැම්බර් සිට මැයි මාස අවසානය දක්වා ලදාත් බාහිර ලෝකයෙන් වියෝ කරනු ලබන දරුණු ශීත කාලයක් වේ. ලදාත් වැසියන් ඉන්දු – ආර්යයන් හා ටිබෙට් ජාතිකයන්ගෙන් පැවැත එන අතර බුදු දහම අදහන පිරිසකි. එය “කුඩා ටිබෙටය” යනුවෙන් ද හැඳින්වේ.නිර්මල හරිත පරිසරයක් පවත්වා ගෙන යන ලදාත් ලෝකයේ ඉතාම සුන්දර ප්‍රදේශයන්ගෙන් එකකි. අතීතයේ දී එය ජනපි‍්‍රය වෙළෙඳ මාර්ගයක් වුවද 1960 දී චීනය විසින් මාර්ගය වසා දමන ලද අතර ඉන්දියානු රජය විසින් 1974 පටන් එය සංචාරක කලාපයක් වශයෙන් වර්ධනය කරන ලදී.ජම්මු - කාශ්මීර ප්‍රාන්තයේ ප්‍රධාන ඇමැතිවරයා වූ ඔමාර් අබ්දුල්ලා සිනමා උලෙළ විවෘත කරමින් ප්‍රකාශ කළේ ලදාත් හි සංචාරක ව්‍යාපාරය ප්‍රවර්ධනය කිරීම ප්‍රධාන අරමුණක් බවත් නවීන සිනමා ශාලා සංකීර්ණයක් ගොඩනැඟීමෙන් මෙම සිනමා උලෙළ පවත්වා ගෙන යාමට අවශ්‍ය ව්‍යුහාත්මක පහසුකම් ඇති කිරීමට කටයුතු කරන බවත්ය.මෙවර සිනමා උලෙළේ සභාපතිවරයා වශයෙන් කටයුතු කළේ සුප්‍රකට ඉන්දීය සිනමාකරු ශ්‍යාම් බෙනෙගල්ය. අනුශාසකවරු වශයෙන් මයික් පන්ඩේ, ශේෂා කපුර්, සාජි කරූන්, මනි රත්නම්, ගෝචින්ද් නිහාලානි, කේතාන් මේතා, සන්තෝෂ් සිවන්, දීප්ති නවාල් වෑන් ඉන්දීය සිනමාකලාකරුවන් ද, ප්‍රකට බ්‍රිතාන්‍ය සිනමා විචාරක ඩෙරික් මැල්කම්, කාන් සිනමා උලෙළේ නියෝජ්‍ය අධ්‍යක්ෂ ජනරාල් ක්‍රිස්ටියන් ජුන් ද, කෝපන්හේගන් සිනමා උලෙළේ අධ්‍යක්ෂ ජේකබ් නීන්ඩෑම් ද කටයුතු කළහ. ජුරියේ සභාපතිවරයා වූයේ ඇසෑම් ජාතික ඉන්දීය සිනමාකරු ජනු බරුවාය.ලදාත් සිනමා උලෙළේ සම්මානය හඳුන්වනු ලබන්නේ Snow Leopard Award  නමිනි. ලෝකයේ සිටින සිව්පාවුන් අතරින් ඉතා අන්තරාදායක සත්ව විශේෂයක් වශයෙන් හඳුන්වනු ලබන “හිම දිවියා” ලදාත් වැසියන් විසින් සලකනු ලබන්නේ ඔවුන්ට වාසනාව ගෙනෙන සත්වයෙකු වශයෙනි. හිම දිවියා ආරක්ෂා කිරීමට මෙන් ම පරිසරය සුරක්ෂිතකර ගැනීමට ද ලදාත් වැසියෝ දැඩි කැපවීමක් දක්වති.සිනමා උලෙළේ හැඳින්වීමේ පාඨය වන්නේ “විස්මිත ලදාත් දේශයට පැමිණ සිනමාවේ විස්මිත බව අනාවරණය කරන්න” යන්නයි. ලදාත් සිනමා උලෙළේ අධ්‍යක්ෂවරයා වූ මෙල්වින් විලියම්ස් චිරායාත් සඳහන් කරන්නේ මෙම උලෙළ පැවැත්වීමේ මුඛ්‍ය අරමුණ වන්නේ හානියට පත්වීමට ඉඩ කඩ ඇති අතිශය සංවේදි ලදාත් පරිසරයත් හිම දිවියාත් සුරක්ෂිත කර ගැනීමට ජනතා අවධානය ග්‍රහණය කර ගැනීමට බවත්ය.මෙවර උලෙළේ දී හොඳම වෘත්තාන්ත චිත්‍රපටය ලෙස “හිම දිවියා” සම්මානය දිනා ගනු ලැබුවේ Alexandra David Neel නමැති සුප්‍රකට සංචාරකයාගේ චරිතය ආශි‍්‍රතව ගොඩනැගුණු එනමින් ම යුත් ප්‍රංශ චිත්‍රපටයටය. එය අධ්‍යක්ෂණය කරන ලද්දේ Joel Farges විසිනි. හොඳම වාර්තා චිත්‍රපටයට හිමි සම්මානය දිනා ගත්තේ පරේමිතා බෝරාගේ Partners in Crime නැමැති ඉන්දියානු වාර්තා චිත්‍රපටයයි. හොඳම අධ්‍යක්ෂවරයා ලෙස සම්මානයට පාත්‍ර වූයේ The Giants  නමැති බෙල්ජියානු චිත්‍රපටයේ අධ්‍යක්ෂ බෞලි ලැනර්ස් ය.ලදාත් සිනමාකරුවන්ට බෙහෙවින් විෂය වූ ප්‍රදේශයක් විය. එම කලාපය ආශි‍්‍රතව සිනමා කෘති කිහිපයක් ම නිර්මාණය වී තිබේ.ඒ අතරින් තියෝ එසෙන ගේ Ways to a Void  ගයියා සෙර්යානා හා මරිනා තොලොන්නා ගේ Ladakh, Centre of Passages මාර්යෝ ගියානි ගේ Lamayuru, Spring Festival  සහ Ladakh 1997 – 2007,ශිවාජි චන්ද්‍රභූෂන් ගේ Frozen  බෙනෝයි කේ. බේහි ගේ Ladakh – A Graddle of Buddhism  ප්‍රධාන වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070817</link>
    <topic>හදවතක වේදනා</topic>
    <author>වසන්ත ජයසිංහ ආරච්චිගේ</author>
    <content>හදවතක වේදනාබලංගොඩ බුද්ධරක්ඛිත හාමුදුරුවන්ට අද වෙනකොට වයස අවුරුදු 37 ක්. මීට අවුරුදු 30 ට පෙර උන්වහන්සේ පැවිදි දිවියට ඇතුළත් වුණේ බුදුන් වහන්සේගේ ධර්මය තුළ හිඳිමින් සංසාරෙන් එතෙරව ඔබව අපව ද සසරින් එතෙර වන්නට මඟ කියාදීමේ අදිටනින්.1983 වසරේ පවුලේ එකම පිරිමි දරුවා විදිහට පැවිදි බිමට එළඹෙද්දි තවත් සහෝදරියන් දෙදෙනෙකුගේ සෙනෙහසද බුද්ධ රක්ඛිත හාමුදුරුවන්ට ලැබී තිබුණා. එහෙත් අද බලන්ගොඩ බුද්ධ රක්ඛිත හාමුදුරුවෝ ගොඩක් අසරණ වෙලා.ඒ අසරණකම උන්වහන්සේට සමීප වුණේ කවුරුත් නිසා නොව ඔබ අප වගේම මනුෂ්‍යය ජීවිතයකට ජීවත්වීමේ භාග්‍ය ලබා දෛන්නට පෙරට ආ නිසයි. අද ඔහු යහතින් ජීවත් වෙන්න වාසනාව උදාකර ගත්තේ බුද්ධරක්ඛිත හාමුදුරුවන් නිසයි.එහෙත් තවමත් දේවදත්ත කුලයේ මිනිසුන් අප අතර ඉන්න වග ඔබට මේ ලිපිය අවසානයේ දකින්නට හැකියාව උදාවේවි. වනසිව්පාවුන් වැනි මිනිසුන් මැද දෙවි දේවතාවුන් වැනි මිනිසුන් ඇති වගද පසක් වේවි.”පැවිදි දිවියට එනකොටම මම තීරණය කරලා හිටියේ ශරීරයේ කොටස් දන්දෙන්න ඕන කියලා. අවුරුදු අටේදී පැවිදි දිවියට එනකොට අම්මයි තාත්තයි අක්කලා දෙන්නයි හිටියේ. දැන් තාත්තා මියැදිලා අවුරුදු 18 ක් විතර. අම්මටත් වයසයි. දැන් අවුරුදු 80 ක් වෙනවා. අද වෙනකොට මම වැඩ වාසව ඉන්නේ ගල්ගමුව, මොට්ටාරම්පොතාන ශ්‍රී බුද්ධ රක්ඛිත භාවනා මධ්‍යස්ථානයේ. ඔහොම වැඩ ඉන්න අතරෙදී රෝගී අයකුට වකුගඩුවක් හොයනවා කියලා දැනගන්න ලැබුණේ. පසුව මම හිතුවා මගේ වකුගඩුවක් දන්දෙන්න ඕන කියලා.ඒ ගැන වැඩිදුර තොරතුරු හොයලා බලන අතරෙදියි එක්තරා සහකාර ලේකම්වරයකුට ඕ පොසිටිව් වකුගඩුවක් ඕන කියලා දැනගත්තේ. පසුව මම ඒ මහත්මයාට මගේ ඕ පොසිටිව් වකුගඩුවක් 2006 පෙබරවාරි 07 දින පරිත්‍යාග කළා. අවුරුදු 12 ක් තිස්සේ මම භාවනා යෝගිව ඉන්න හිමි නමක්. අදටත් මම එහෙමයි. ඔය අතරතුරදියි මගේ ශරීයට විෂබීජයක් ඇතුළුවෙලා තියෙන්නේ. 2010 අවුරුද්දේ ඉඳලා මම අසනීප වෙන්න ගත්තා.ඊට පස්සෙයි මගේ අනෙක් වකුගඩුව සියයට හැත්තෑවක් විතර අක්‍රිය වෙලා යනවා කියලා දැනගත්තේ. නුවර මහා රෝහලේ මසිල් වෛද්‍ය තුමන් පරීක්‍ෂා කළේ. මේ වනවිට මගේ රෝගී තත්වය බලන්නේ චූලා හේරත් වෛද්‍ය තුමන්. ඔය අතරෙම මගේ අක්මාව තුවාලවෙලා තියෙනවා කියලා වෛද්‍යවරු කිව්වා. ඒ නිසාම මාස තුනක් තිස්සේ ජයවර්ධනපුර රෝහලේ නේවාසිකව ප්‍රතිකාර ගත්තා.දැන් දොස්තර මහත්තුරු කියන්නේ පුළුවන් තරම් ඉක්මනින් වකුගඩුවක් බද්ධ කරන්න කියලයි. ඕ පොසිටිව් වර්ගයේම වකුගඩුවක් දැන් පරිත්‍යාග කරන්න පින්වන්ත මහත්මයෙක් ඉදිරිපත් වෙලා ඉන්නවා. ඒත් මේ සැත්කම චෙන්නායි නුවර මියොම් රෝහලේදි කරන්න ඕන. රුපියල් ලක්‍ෂ විස්සක් හොයා ගන්න කියලා තමයි දැනුම් දීලා තියෙන්නේ. දැන් මහත්තයෝ මේ අවුරුද්දේ දෙසැම්බර් මාසය වෙනකොට මේ සැත්කම අනිවාර්යයෙන්ම කළ යුතු බවයි වෛද්‍ය නිර්දේශය.”බුද්ධ රක්ඛිත හාමුදුරුවන් මීට පෙර මේ ගැන බොහෝ දෙනෙක් දැනුවත් කළා. ඒ නිසාම ලක්‍ෂ පහක පමණ මුදලක් උන්වහන්සේට හොයාගන්න පුළුවන්කමකුත් ලැබුණා. ඒත් අද වෙනතුරාවටවත් සහකාර ලේකම්වරයා ඇහැක් ඇරලවත් බලලා නැහැ.”මම උදව් කරපු කෙනාවත් අද මම ගැන බලන්නේ නැහැ. උදව් කරන්නෙත් නැහැ. ඔහු මා සමඟ කතා කරන්නෙත් නැහැ. මම ඒ ඇත්තට පින් දෙනවා. නිදුක් නිරෝගිව ජීවත් වෙන්න ඕන ඒ ඇත්තෝ. වන්නි දෙපළාතේ අධිකරණ සංඝනායක ඇතිනිමලේ විමලසාර අපේ නායක හාමුදුරුවන් පවා දන්නවා මම මුහුණදීලා ඉන්න තත්වේ. දායකයන්ට මට කරදර කරන්න බැහැ. ඒ ඇත්තෝ දුප්පත් උදවිය. ඒත් දැන් මම සම්මාදමේ ගිහින් ආධාර එකතු කර ගන්නවා. ජනාධිපති අරමුදලටත් දැන්නුවා. එහිදිත් මුදලක් දෙන බවට ලිපියක් මට ලැබිලා තියෙන්නේ. මේ සැත්කම කරන්න ඉස්සරලා දැන් ගන්න බෙහෙත්වලට රු. 12000 ක් විතර වියදම් වෙනවා. මම බොහෝම අමාරුවෙන් දැන් ජීවත් වෙන්නේ මහත්තයෝ. පින් ඇත්තන්ට කියලා මට මේ සැත්කම කරගන්න උදව්වක් කළොත් ඒක ලොකු පුණ්‍ය කර්මයක්.”බුද්ධ රක්ඛිත හාමුදුරුවෝ පිළිබඳ බොහෝ දේ ලියන්න හැකි වුණත් අද අපි ඔබට හිතන්නට බොහෝ දේ ඉතුරු කරනවා. ඒ විතරක් නෙමෙයි මේ දෙසැම්බර් වෙනකොට උන්වහන්සේගේ ජීවිතය වෙනුවෙන් හැකි අයුරකින් ඔබට දායක වෙන්න පුළුවන් නම් ඒක ජාති ආගම් කුල භේදයකින් තොරව ඔබ රැස්කරන මහා පුණ්‍ය කර්මයක්.ලිපිනය - ශ්‍රී බුද්ධරක්ඛිත භාවනා මධ්‍යස්ථානය මොට්ටාරම්පොතාන, ගල්ගමුව දුරකථනය - 0771515800,071 3933709 ගිණුම් අංක - 4387909 ලංකා බැංකුව - ගල්ගමුවමේ ඉන්න ආදරණීය මාතාව අද ඉන්නේ දෘශ්‍යාබාධිත තත්වයේ. එච්.එම්. ලීලාවති මහත්මිය පදිංචිව ඉන්නේ සීදුව ප්‍රදේශයේ. මේ වනතෙක් ජීවිතය ගැට ගසා ගන්න නොවිඳිනා දුක් විඳි ලීලාවති මව ගිනිගහන අව්වේ ඔළුව මත තබා ගත් ඇඳ ඇතිරිලි පොට්ටනිය ගෙන තැන තැන ඇවිද්දේ කීයක් හරි හොයා ගැනීමේ අරමුණින්. ඒත් හදිසියේම ඇස්වල ඇතිවුණ අධි රුධිර පීඩන තත්වය නිසාම දෑස් නොපෙනී යන්නට වුණා. අද වන විටත් නො 31/1 වෑත්තෑව උතුරු සීදුව පදිංචි ලිලාවති මව කුලී ගෙදරක තම ජීවිතය ගැටගසා ගන්න වෙර වීරිය ගන්නවා. ඇය ඔබෙන් පුංචි සරණක් බලාපොරොත්තුවෙන් අපි හොයා ගෙන ආවා.”මම ජීවත් වෙන්නේ කුලියට. දැන් මගේ ඇස් පේන්නේ නැහැ. අව්වේ ඇවිදලාම වෙන්න ඕන. මගේ බෙහෙත්වලටයි ගෙවල් කුලියටයි මාසයකට රුපියල් පන්දහසක් විතර මුදලක් හොයාගන්න ඕන. අනේ මහත්තයෝ දන්න කියන කෙනෙකුට කියලා පුළුවන් විදිහට මට උදව්වක් කරන්න කියන්න.”ඔව්, ඒ දුක අපි ඔබ ඉදිරියේ තියන්නේ කෙසේ හෝ මේ මාතාවට සරණක් වෙන්න කියන අරමුණින්. ඇය ඔබෙන් ඉල්ලන්නේ පුංචි උදව්වක්. ඒ නිසාම ලීලාවති මහත්මියට ජීවිතය සරිකර ගන්න අත්වැලක් වෙන්න පින් කැමැති ඔබ සූදානම් නම් ඇය වෙනුවෙන් අසල්වාසි නිවහනේ දුරකථන අංකයත් ලීලාවති මාතාවගේ බැංකු ගිණුමත් සඳහන් කරන්නම්. ඔබේ උදව්ව ඇයට මේ මොහොතේ ජීවිතේට විශාල ශක්තියක් වෙයි.සීදූව ග්‍රාමීය බැංකුව - 1025111128665 දුරකතනය – 011 5613080වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070818</link>
    <topic>‘දඬුමොනරය’ ධාවනය කළ ගුවන් පථය බිංගන්තලාව ද?</topic>
    <author>ඡායාරූප හා සටහන</author>
    <content>‘දඬුමොනරය’ ධාවනය කළ ගුවන් පථය බිංගන්තලාව ද?රාවණාගේ ලංකාපුරය ලක්දිව ගිනිකොණ දිග පිහිටි මහා රාවණා සහ කුඩා රාවණා කොටු විය හැකි යයි ද, එසේ නැතහොත් එය පිහිටියේ නුවරඑළිය, බදුල්ල හා ඒ ආශි‍්‍රත ප්‍රදේශවල විය හැකි යයි ද අපි මීට ඉහතින් පැවසීමු. මේ සියල්ලම ජනකතා, ජනප්‍රවාද හා ජනවහරේ එන තොරතුරු ආශි‍්‍රතව අනාවරණය කළ ඒවාය.මේ අතර රාවණාගේ බලකොටුව පිහිටියේ නුවරඑළිය දිස්ත්‍රික්කයේම වලපනේ ප්‍රාදේශීය ලේකම් කොට්ඨාසයට අයත් හරස්බැද්ද ප්‍රදේශයේ පිහිටි කඳු මුදුනක් වන දරපනාහෙළ බවට ලද තොරතුරක් මත පසුගිය දිනෙක එහි යාමට ද මට හැකි විය.රාගල හරස්බැද්ද හරහා වලපනේ මාර්ගයේ කිලෝමීටර් 70, 71 හා 72 කණු පිහිටි ස්ථානවල සිට කඳු මුදුනට නැඟීමට තැනුණු අඩි පාරවල් මෙන්ම තරමක් සංවර්ධනය වූ පාරවල් ද කීපයක්ම ඇත. මෙම මාර්ග දිගේ දරපනාහෙළ ගමට යාම ද දැඩි වෙහෙසකරය. හිණිමඟක් දිගේ ඉහළට නැඟ යන ආකාරයෙන් කන්ද නැඟගෙන යාමට සිදු වේ. ඒ තරමටම එය ඉතා දැඩි බෑවුමකි.ඉතා වියළි රළු කාලගුණයක් පැවතිය ද පදිංචිකරුවන්ගේ අප්‍රතිහත ධෛර්යය පදනම් කරගෙන සංවර්ධනය කර ගත් ගමක් ලෙස දරපනාහෙළ හඳුන්වා දිය හැකිය. කඳු බෑවුම්, ප්‍රපාත හරහා වගා බිම් ඉදිකරගෙන ඇති ආකාරය අපූරුය.මා ගියේ දරපනාහෙළ ගමේ විහාරස්ථානය වෙතය. “ශ්‍රී රාවණ පබ්බත විහාරය” නම් වූ එය ඉතා කුඩා ප්‍රමාණයේ එකකි. විහාරාධිපති ධුරය හොබවන්නේ තරුණ භික්ෂුන් වහන්සේ නමක වූ ශාස්ත්‍රපති පූජ්‍ය තඹලගොල්ලෑවේ ධම්මික හිමියන්ය. උන්වහන්සේ ඓතිහාසික පර්යේෂණ කෙරෙහි දක්වන උනන්දුව පැසසිය යුතුය.“මහත්තය හොයාගෙන ආපු කාරණේට අදාළ තොරතුරු නම් බොහොමයක්ම මෙහේ තියෙනව. ඒත් අපි ඒ තොරතුරු කිසිම කෙනෙකුට දෙන්නෙ නෑ. අපි මේව රැකබලාගෙන ඉන්නෙ බොහොම පරෙස්සමට. නිතරම මේව විනාශ කරල දමන්ඩ පිරිසක් බලාගෙන ඉන්නවා” විහාරාධිපති හිමියෝ කීහ.උන්වහන්සේ විහාරස්ථානයට පිටස්තරින් පැමිණෙන අය දෙස බලන්නේ සැකමුසුවය. ඔවුන් සැමකෙකුම පාහේ විමසන්නේ මෙහි තැන්පත් නිධන් පිළිබඳවත් ඒවා පවතින්නේ කුමන ස්ථානවල ද යන්නත් වන බැවිනි. එසේම තැනින් තැන හාරා වටිනා පුරාවස්තු විශාල ප්‍රමාණයක් විනාශ කොට ඇති බව ද උන්වහන්සේ කීහ.රාවණ රජුගේ පිළිරුවසුහද කතාබහේදී මා කෙරෙහි පැහැදුණු ධම්මික හිමියෝ රාවණා පුවතට අදාළ බොහෝ තොරතුරු මට කීහ. ප්‍රථමයෙන්ම විහාරය තුළ ඇති වටිනා ලෝහයෙන් තැනු පිළිම කීපයක් දැකීමට හැකි විය. ඒ අතර රාවණා, රාවණා රජුගේ සීයා ලෙස සැලකෙන පුලස්ති සෘෂිවරයා, කුම්භකරණ, ඉන්ද්‍රයින් මෙන්ම අවලෝකිතේස්වර බෝධි සත්ත්ව පිළිමය ආදිය ද විය. ඒ සැමෙකක්ම වටිනා ලෝහයෙන් ඉදිකර තිබුණි.“මහත්තය ඇවිත් ඉන්නෙ රාවණා රජ්ජුරුවන්ගෙ බලකොටුවට. මේ අඩවියේ තමයි රාවණගෙ බලකොටුව තිබිල තියෙන්නෙ. ඒ බව ඔප්පු කරන්ඩ ඕනෑතරම් ඓතිහාසික සාක්ෂි මෙහේ තියෙනව. මහත්තය වටාපිටාවේ පරිසරය දිහාවෙ බලන්ඩකො” ධම්මික හිමියෝ කීහ.දළ බෑවුම් සහිත කන්දේ මුදුන සුවිශාල ගල් පර්වතයකි. ගල් පව්වේ පාමුල දරපනාහෙළ ගම පිහිටා ඇත. මේ ගම පුරාමත් ගල් පර්වතය පුරාමත් පවතින්නේ රාවණාගේ රාජධානියේ නෂ්ටාවශේෂය.විහාරස්ථානය ඉදිරියෙන් වූ විශාල වැවක නටබුන් පෙන්වූ ධම්මික හිමියෝ එය රාවණා රජු ඉදිකරවූ වැවක් බවත් වැව් බැම්බ කඩා බිඳ දමා එය ජනාවාසයක් කරගෙන අති බවත් කීහ. දැනට විහාරස්ථානයේ සිට ගමට මාර්ගය තැනී ඇත්තේ මෙම වැවේ බැම්ම මතිනි. පිහිටි භූමි ලක්ෂණ අනුව අපූර්වතම වැවක් එහි පවතින්නට ඇතැයි සිතා ගත හැකිය.“රාවණා රජ්ජුරුවන්ගෙ බලකොටුවෙ දිය අගල තිබුණේ මෙතන. මීට අවුරුදු හැටකට ඉස්සර වෙලත් මේ දිය අගල වතුරෙන් පිරිල තිබුණ. දැන් තමයි ඔය කඩල බිඳල දමල තියෙන්නෙ” වයසක අම්මා කෙනෙක් මා හා කීවාය.ධම්මික හිමියෝ දරපනාහෙළ ගමේ එක් අන්තයකට මා කැටුව ගියහ. පුදුමයකි. මේ වනාන්තර බිමේ ගල්කුළුවල නටබුන් කීපයකි. විහාරාධිපතීන් වහන්සේ පැවසු ආකාරයට එය මුර මඩුවකි. රාවණා රජුගේ බලකොටුව ආරක්ෂා කිරීම සඳහා ඉදිකළ මුර මඩුවලින් එකක් බව උන්වහන්සේගේ අදහසයි.“මේ වාගෙ මුරමඩු මේ ගල් පව්ව වටේටම තියෙනව. මේවයින් සමහරක් කුලුනු ගලවගෙන ගිහින් මිනිස්සු ගෙවල් හදාගෙනත් ඉන්නව. මේ ගල් කණු හතර ආරක්ෂා කරන්නෙ අපි මහත්තයො” ගැමියෙක් මා හා කීවේය.ඉදිරිපසින් වූ ගල් කණු දෙක උස්ව ද, පිටුපසින් වූ ගල් කණු දෙක මිටිව ද සකසා ඇත. ඒ අනුව වහල තනි පලේට තනා තිබු බව සිතාගත හැකිය. එතුළ ගලින් කළ ආසනයක් ද වල් බිහිවෙමින් පවතී. මේ ගල්කණු ඔපමට්ටම් කළ ඒවා නොවේ. ඉතා ප්‍රාථමික යුගයක භාවිත ගල්කණුය.ඉන් එහාට කැලෑව තුළ ගල් ගුහා, චෛත්‍යයක නටබුන් ආදිය ඇතැයි ද, ඒවා වළගම්බා රාජ්‍ය සමයට අයත් ඒවා විය හැකි යයි ද විහාරාධිපති හිමියෝ කීහ.“අපි රාවණා බලකොටුවට අයිති දේවල් ආරක්ෂා කරන්නෙ නාගයෙක් මැණිකක් රකින්න වගේ. මමවත් ගමේ කිසි කෙනෙක්වත් මෙතන තොරතුරු කිසි දෙයක් කිසිම කෙනකුට කියන්නෙ නෑ. ඒව ආරංචි වුණහම සමහරු ඇවිත් මෙහේ තැනින් තැන හාරනව නිදන් ගන්ඩ. මෙහේ තියෙන නටබුන්, පිළිම ආදී කිසිම දෙයක් මිල කරන්ඩ බෑ. ඒවයෙ තියෙන්නෙ ඓතිහාසික වටිනාකමක් විතරයි. ඒ බව නොදැන ඓතිහාසික සාක්ෂි විනාශ කරනව“ විහාරාධිපති හිමියෝ කීහ.උන්වහන්සේ ප්‍රකාශ කරන ආකාරයට ගම ඉහත්තාවේ ඇති සුවිශාල ගල් පව්වේ අමුතු ආකාරයේ පැලීම්, කඩතොලුවීම් දක්නට ලැබේ. එසේ වී ඇත්තේ රාම - රාවණා යුද්ධයේ දී විදි හී පහරවල් වැදීමෙනි. ගල් පව්වේ එහා පැත්ත විශාල තැනිතලාවකි. එය බිංගන්තලාව නමින් හැඳින්වේ. එය රාවණා රජු දඩුමොනර යන්ත්‍රය ගුවන් ගත කිරීමට භාවිත කළ ගුවන් පථයයි.ගුවන් පථය උඩු ගුවනේ දුරදීම දර්ශනය වීම සඳහා ගල් කුට්ටියක් මත දියමන්තියක් සවිකොට තිබුණි.දියමන්තිය දැනට නැතත් එය සවිකළ ගල් කුට්ටිය තිබේ. ගල් පව්වේ පසෙකින් උමං කටකි. ඒ අනුව කිව හැක්කේ ගල් පව්ව තුළ උමඟක් හෝ භූගත මාළිගාවක් පවතින බවයි. එම උමඟ ආශි‍්‍රතව රාවණා රජු පිළිබඳ තොරතුරු ගොන්නක් පවතී.ගල් පර්වතය ආශි‍්‍රතව රාවණාගේ මෘත දේහය, තැන්පත් සොහොන තවමත් පවතී. එය පවතින්නේ විශාල ගල් අල්ලා ඉදිකළ ගල් කොටුවක් තුළයි. එය විශාල ගල් ලෑල්ලකින් වසා තිබේ. එය උපක්‍රමශීලී වැස්මකි. කිසිවෙකු සොහොන බිඳීමට තැත් කළහොත් ගල් පියන පෙරළී ඔවුන් සියලු දෙනා ඊට යට වී විනාශ වනු පිණිස එසේ සකසා ඇත. සොහොන පවතින්නේ පොළව මතුපිට ඉදිකර ඇති පෙට්ටියකය.පසුගිය දිනෙක රාවණා සොහොනට හෙණයක් පුපුරා ඇත. ඉන් සොහොනට කිසිදු හානියක් සිදු වී නැතත් සොහොන තුළ යකඩ වැනි අකුණු ඇදගන්නා සුලු ලෝහයක් තිබිය හැකි යයි විශ්වාස කරනු ලැබේ.ප්‍රදේශය පුරා ගල් කණු, ගල් ප්‍රාකාර, ගල් බිත්ති, ගල් පොකුණු, වළං කටු ආදි නටබුන් බොහොමයක් පවතී. ඒ කිසිවක් නිශ්චිතව අනාවරණය කරන්නට කිසිවෙකුත් සූදානම් නැත. මක්නිසාද යත් ඒවා නටබුන්වල ආරක්ෂාව පිණිස රැක ගත යුතු රහස් සේ ගම්මු සිතති. කෙසේ මුත් එහි පවතින්නේ රාවණා රජුගේ බලකොටුවම බව ගැමියෝ තරයේ විශ්වාස කරති.දරපනාහෙළ ආදී රාවණාගේ බලකොටුව පවත්නා ස්ථානය හාත්පස අවට ප්‍රදේශය ගැන අවධානය යොමු කරද්දී ඊට කිට්ටුවෙන්ම ඇති මතුරට සීතාව ගම එනමින් ප්‍රචලිත වූයේ රාවණා සීතා දේවිය සඟවා තැබු තැනක් වන හෙයිනි. දරපනාහෙළට පහළින් ඇති හරස්බැද්ද එනම ලද්දේ රාමගේ වානර හමුදාවේ පැමිණීම වළකාලීමට රාවණාගේ හමුදා සේනා හරස් කළ ස්ථානය වූ බැවිනි. රාගල නගරය එනම ලද්දේ රාවණා - ආ - ගල නිසාවෙනි.එසේම මන්දාරම් නුවර පිහිටියේ ද මීට නුදුරෙනි. “මන්දාරම් පුර පුවත” නමැති ඓතිහාසික කාව්‍ය ග්‍රන්ථයෙහි මන්දාරම් පුරය හා රාවණා අතර වූ සම්බන්ධය මැනවින් විග්‍රහ කොට ඇත. එහි ඇති කාව්‍ය ගණනාවකින්ම සීතා මුදුන, සීතා කන්ද, සීතා ගිරි නමින් හැඳින්වූයේ මතුරට සීතාව ගම ද නැතිනම් දරපනාහෙළ මුදුනේ ගල්පව්ව දැයි විමසා බැලිය යුතුය. එසේම රටේ පැවති යුදමය අවස්ථාවන්හිදී මේ ප්‍රදේශයේ සෙනෙවියන් ඊට සහභාගි වී ඇත්තේ රාවණා කොඩිය පෙරටු කරගෙනය. උත්සව, පෙරහර ආදියට මොවුන් ගියේ ද රාවණා කොඩිය පෙරමුණෙහි තබාගෙනය.මීට වසර කීපයකට පෙර පුරාවිද්‍යා දෙපාර්තමේන්තුවෙන් පැමිණ සමීක්ෂණයක් පවත්වා ගල් ලෙන් කීපයක් හඳුනාගෙන ඒවා අංක කොට ගොස් ඇත ද ඒ පිළිබඳ නිශ්චිත නිගමනයක් මෙතෙක් දී නොමැත. රාවණා බලකොටුවට පසෙකින් වළගම්බා රජුගේ ඉදිකිරීම්වල නටබුන් පවතින බව ද ගැමියෝ පවසති.මෙම ලිපිය කියවා කිසිවෙකුත් දරපනාහෙළ කන්ද නැඟ රාවණාගේ බලකොටුව නැරැඹීමට නොයා යුතුය. තවමත් වනාන්තර ගතව පවතින දේ මා අනාවරණය කළේ විහාරාධිපති හිමියන් හා ගැමියන් පැවසූ ආකාරයෙනි. ඔවුන් සියලු දෙනා මගෙන් ඉල්ලීමක් කළේ රාවණා බලකොටුවේ තොරතුරු කිසිවක් ප්‍රචලිත කිරීමට කටයුතු නොකරන ලෙසයි. කලින් එසේ ප්‍රචලිත වූ කීප විටෙකම පිටින් ආ පිරිස් මෙහි තැන තැන හාරමින් ප්‍රදේශයේ කළ විනාශය පිළිබඳ ගම්මු මට තොරතුරු කීහ.ඉදිරියේදී රාවණා බලකොටුවේ සියලු විස්තර අනාවරණය කිරීමට හැකි වනු ඇතැයි ද විශ්වාසයක් පවතී. (තව කොටසක් ලබන සතියේ)ඡායාරූප හා සටහනසිරිසේන දේවප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070819</link>
    <topic>මං කවදාවත් ධනුකට ආදරෙයි කියල නෑ</topic>
    <author/>
    <content>මං කවදාවත් ධනුකට ආදරෙයි කියල නෑමෙතෙක් කතාව..මත්ද්‍රව්‍ය ගෙන්වීම හා විකිණීම සම්බන්ධයෙන් සැකපිට අත්අඩංගුවට ගන්නා සිය මව හා සොහොයුරා බැලීමට පොලිස් පරීක්ෂක ප්‍රමෝද් වැලිකඩ බන්ධනාගාරයට යයි.සිර මැදිරියේ සිටින සිය සොහොයුරා වන කුෂාන්, ප්‍රමෝද්ගේ පැමිණීමෙන් නයෙකු සේ කිපෙයි. සිය මෑණියන් හා තමා මේ තත්ත්වයට පත්කළ ප්‍රමෝද්ගෙන් කවදා හෝ පළිගන්නා බව දිවුරමින් කුෂාන් ඔහු එළවා ගනී.දැඩි මානසික පසුබෑමකට ලක්වන ප්‍රමෝද් මව බැලීමට යන්නේ තමාට හොරෙන් කලක සිට පවත්වාගෙන ගිය මේ මහා පරිමාණ මත්ද්‍රව්‍ය ව්‍යාපාරයේ අගමුල දැනගන්නා අටියෙනි. බන්ධනාගාරයේ සිටින ඇගේ අසරණ විලාසය දැකීමෙන් සසල වුවද, ඔහු මවගෙන් දැඩි ලෙස අයැද සිටින්නේ තමාගෙන් වසන්කොට සිය බාල සොහොයුරාගේ ද ජීවිතය විනාශ වන අයුරින් කටයුතු කළේ ඇයි කියාය.හඬා වැලපෙමින් සමාව යදිමින් ඇය සියල්ල සඳහන් කළ කොළ ගොන්නක් ඔහු අතට පත්කරන්නේ යළි කිසිදා තමා බැලීමට නොඑන ලෙසත් කුෂාන් බේරාගන්නා ලෙසත් අයදිමින්. තම මවගේ මුළු ජීවිත කතාවම එහි අඩංගු වී ඇති බව ප්‍රමෝද් වටහා ගන්නේ පිළිවෙළින් එකින් එක ලිපි සියල්ල කියවීමෙන් පසුවය.මේ ඒ අතීතයයි.නිල්මිණි නුවර පැමිණියේ ද සුරංග සමඟින්ය. ගෙපල් කැපීම සඳහා සෑදු කැවිලි පෙවෙලි පොදියක් බැඳගෙන ආ ඇය මිතුරියන්ට එයින් සංග්‍රහ කළාය. නිල්මිණිගේ හැසිරීම් දෙස බියෙන් හා සැකයෙන් බලන නාලිකා තරමක් සැහැල්ලුවට පත්වූයේ නව නිවහන ඉතා ඉක්මනින් ගොඩ නංවන බව ඇසීමෙනි. ධනුක මාමා පෙර දින කිසිවෙක් නොසිතූ පරිදි විශාල නිවෙස හා අක්කර දෙකකට ආසන්න තේ ඉඩම නාලිකාගේ නමට ලිව්වේය.“දැන්වත් අක්ක පිළිගන්නවද මම නිල්මිණිව කසාද බඳිනව කියලා?”ඔහුගේ ප්‍රශ්නයෙන් තැතිගත්තේ මව නොව නාලිකාය. ඇය දෙපැත්තකින් සිරවී සිටී. නාලිකා ධනුක මාමාට පණ සේ ආදරය කළාය. නිල්මිණි ඔහුට පිටුපෑ පසු සිදුවෙන්නේ කුමක්දැයි නාලිකාගේ පුංචි මොළයට වැටහෙන්නේ නැත. ඔහු පෙරටත් වඩා බේබද්දකු වනු නොඅනුමානය.“නිල්මි...”ඕ රාත්‍රියේ නිදා ගැනීමට ගිය මොහොතේ සෙමින් කට හඬ අවදි කළාය. නිල්මිණි මිතුරියගේ යහන මත වාඩිවී බලා සිටියේ ඉතා බැරෑරුම් ලෙස නාලිකා කියන්නට යන දේ ශ්‍රවණය කිරීමටය.“මාමි ඊයෙ ගේ මගේ නමට ලිව්වා...” නාලිකාගේ උගුර බිඳී කටහඬ අපැහැදිලි වූයේ ධනුක ගැන උපන් ශෝකයකිනි.“ලිව්වා? ඇත්තට ම... ද?” නිල්මිණි වහා නැගී සිටියාය. ඇයට මෙය කෙසේ වත් අදහාගත නොහැකිය. කිසිවක් නොකියා නාලිකා කඳුළු සැලුවාය.“ඉතින් ඇයි අඬන්නෙ? මං බලාපොරොත්තු උනේ එච්චරයි නාලි... මට දැන් බය නෑ... මම නිදහස්...”“ඒත් එයා මගෙ මාමා... එයා මට ගොඩක් ආදරෙයි...”නිල්මිණි අන්දුන් කුන්දුන් වී බලා සිටියා පමණි. සියල්ල මේ තරම් හොඳින් විසඳී තිබියදීත් නාලිකා පවසන්නේ කුමක්දැයි ඇය කල්පනා කළාය.“ධනුක මාමි ඔ... ඔයාට ආදරෙයි නිල්මි... ඇත්තටම ආදරෙයි... මට ඒක තේරුණේ ඊයේ...”“ඉතින් නාලි දැන් ඔයා කියන්නෙ මොකද්ද? ඉඩම ලිව්ව එක වැරදියි කියල ද?”“නෑ. ලියාගත්ත විදිහ වැරදියි කියලා... එයා ඔයාගේ ආදරේ උගසට තියාගෙනයි ඉඩම් ලිව්වේ...”“ඔයා මොනවද කියන්නේ කියල මට තේරෙන්නෑ නාලි...”“ඔව්... මං ඒක දන්නවා නිල්මි... ඔයා හිතුවෙ මං ගැන. ඒත් මතක ද මං දවසක් කිව්වා මේක මහ භයානක සෙල්ලමක් කියලා...”නිල්මිණි නාලිකාගේ සුරත මිරිකා ගත්තේ කිසියම් භීතියකිනි. නාලිකා යමක් පවසන්නේ බොහෝ දුර සිතා බලා බව නිල්මිණි හොඳින් දනී.“කියන්න නාලි... මොකද්ද දැන් වෙලා තියෙන්නෙ?” ඈ බියපත්ව නාලිකාගේ මුහුණ... දෑස් දෙස බලා සිටියේ ආයාචනා කරමින්ය.“තාම මුකුත් නෑ නිල්මි... ඒත් මාමා ඔයා නිසයි මේ හැම දෙයක්ම කරන්නේ... ඒ බලාපොරොත්තුව ඉටු නූනොත්...”“මං එච්චර දුරට හිතුවේ නෑ නාලි... ඕන තරම් කොල්ලො කෙල්ලො තරහ වෙන්නෙ?”“මගෙ මාම කොල්ලෙක් නෙවෙයි... මේක සෙල්ලමට කරන දේකුත් නෙවෙයි... අනික නිල්මි... මං කවදාවත් හිතුවේ නෑ මේ තරම් ඉක්මනට ඔයා මේ දේවල් කරයි කියලා.”නිල්මිණි නාලිකා දෙස බලා සිටියේ ගැහෙන හදවතිනි. ධනුක වැනි සෙල්ලක්කාරයකුට තමා වැනි අසරණ ගැමි කෙල්ලකගෙන් ඇති ඵලය කුමක් ද? යා දෙත නොරත රත කීවා මෙන් දෙදෙනා අහස හා පොළව සේ දුරස් ය. නොගැළපෙන්නේ ය.“මට ඕන වුණේ ඔයාට හොඳක් වෙනව දකින්නයි නාලි, අනික ඔයා ඔය තරම් දුක්වෙන්නෙ ඇයි කියල මට හිතාගන්න බැහැ...”“ඒක ඔයාට ඉක්මනටම තේරෙයි නිල්මි. ඔයාල වගේ ගමේ හැදිල ගමේ වට පිටාව හුරු පුරුදු කෙල්ලෙකුට මේ දේවල්වල භයානකකම තේරෙන්නෙ නෑ.”“මම කවදාවත් ධනුකට ආදරෙයි කියල නෑ නාලි... මම කවදාවත් එයාට පොරොන්දුවක් දීලත් නෑ...”“මෝඩි...”නාලිකාට එවර ඇත්තටම දැඩි කෝපයක් ආවද ඕ එය පාලනය කරගත්තාය.“මාමට කාගෙන්වත් පොරොන්දු වැදගත් නෑ... තේරුණා ද? අමතක කරන්න එපා, එයා සුරංග නෙවෙයි කියන එක. අනික එයා ලෝයර් කෙනෙක්”“නාලිකා... ඇයි කවදාවත් නැති විදිහට අමුතු කතාවක්. මට ඇත්ත කියන්න ඔයා කැමැති නැද්ද ගේ ලිව්වට?”“මට ඔය කිසිම දේක වටිනාකමක් නැහැ නිල්මි. එදා මං ගෙදර සිදුවෙච්ච දේවල් ඔයාට කිව්වේ ඔයා මේ විදිහෙ මෝඩකමක් කරයි කියල හිතාගෙන නෙවෙයි...”“මට කියන්න මම දැන් මොනවද කරන්න ඕනේ. මං හොස්ටල් එකෙන් යන්න ද?”“එක මෝඩකමක් කළා... ඒක වහ ගන්න තවත් එකක් කරන්න ද හදන්නෙ? නිල්මි... ඔයාට තියෙන්නේ කොහොමහරි මාමගෙන් ෂේප් වෙන්න... හැබැයි ඔයා හිතන තරම් ඒක ලේසි වෙන එකක් නෑ...”සැන්දෑවේ පරිසරය අතිශයින්ම සිසිල් විය. ධනුක ඔහු අත තිබු කජු පැකට් එක කඩා කජු මද කිහිපයක් තම සුරතට හලා ඉතිරිය නිල්මිණිගේ අතේ තැබුවේය. ඇය ඔහු දෙස බැලුවේවත් නැති තරම්ය.ධනුක වෙතින් හමා එන ඉමිහිරි සුගන්ධය පවා ඇයට මහා නොසන්සුන් බවක් ඇති කළේය. සුරංග හා සැහැල්ලුවෙන් සිටින විට නැහැය කිති කවන වැටකෙයා මල් සුවඳ කෙතරම් සුව සලසන්නේදැයි ඇයට සිතිණි. ඔහු සමීපයේ සිටින විට දැනෙන අප්‍රමාණ සැහැල්ලු බව හා සුරක්ෂිත භාවය වෙනුවට ඇගේ හදවත බර වී දුමාරයකින් වැසී ගොස් ඇත.ධනුකගේ සුරත ඇගේ උරහිස මත තැන්පත් වන විට යළි සුරංග සිහිපත් වීමෙන් නිල්මිණි කම්පා වූවාය. තමන් අනුන්ගේ අවශ්‍යතා සඳහා ඉදිරිපත් වූවද එහි ඇති බරපතළ බව වටහා ගැනීමට තරම් බුද්ධිමත් බවක් නොතිබූ බව වැටහෙන්නේ දැන්ය.තමා මෙන් නොව නාලිකා මේ ප්‍රශ්නය දෙස මුල සිටම බැලුවේ ඉතා කල්පනාකාරී ලෙසය. රැවුලත් කැඳත් බේරා ගැනීමට ඇය විශාල උත්සාහයක් දැරු බව ද නිල්මිණිට වැටහෙන්නේ දැන්ය. නාලිකා පැවසු පරිදිම ධනුක සුරංගට වඩා හාත්පසින්ම වෙනස් පුද්ගලයෙකි. නිල්මිණිගේ සොහොයුරා ද සුරංග මෙන්ම අවංක, අහිංසක පුද්ගලයන් වීමෙන් නිල්මිණි ධනුක ද ඒ ඇසින් දුටුවේය.“මම නාලිගෙ නමට ගේයි ඉඩමයි ලිව්වා?” ධනුක අපහසුවෙන් ඇය තමා දෙසට හරවා ගත්තේය. නිල්මිණිට ආ වේගය නිසා ඔහු තල්ලුකර දමන්නට සිතුණි.“කොහොමත් ඒවා නාලිකාට තමයි...” ඇය කීවේ ගණනකට නැතිවය.“නෑ ඒවා මගෙ... ඔයා කිව්ව නිසා නාලිකාට ලිව්වා...”“ඒක වරදක් නෙවෙයිනේ... හොඳ දෙයක්... නාලි ඔයාට ආදරෙයි...”“මම කිව්වේ හොඳක් නරකක් නෙවෙයි... ඔයා කිව්ව නිසා මම ලිව්ව කියන එකයි...”නාලිකා පැවසු ලෙසම ධනුකගෙන් ගැලවීම ලෙහෙසි පහසු කාර්යයක් නොවන බව නිල්මිණි පළමුවරට ඉතා පැහැදිලිව තේරුම් ගත්තාය. අතේ ගුලි කරගෙන තිබු කජු බෑගය ඇය එකවරම වැවට විසි කර දැමුවාය. ධනුක ඇය දෙස බැලුවේ පුදුමයෙනි.“මොකද්ද ඒ කළේ? මොනවද ඔයාට වෙලා තියෙන්නෙ?”ඔහු තරමක උස් හඬින් විමසුවේ ඒ පුදුමය රැගත් දෙනෙත්වලින් යුතුවමය.ධනුක කෝප ගන්වා තමා එපා කිරීම නිල්මිණිගේ බලාපොරොත්තුව විය.“මට යන්න ඕන... මේට්‍රන් බලාගෙන ඇති... මං කොහොමටවත් කැමැති නෑ මේ විදිහෙ ගමන් එන්න... මං තාම ඉගෙන ගන්න ළමයෙක්.”“මං ඔයා ගැන ආදරයෙන් ඉන්න බව කවුරුත් දන්නවනේ... වැඩිකල් මේ විදිහෙ ගමන් යන්ඩ ඕන නෑ... ඇහුණ ද බේබි?”ධනුක ඇගේ කන් පෙත්ත සෙමින් මිරිකුවේය.“වැඩි දවසක් මං එන්නෙත් නෑ...” ඈ මුරණ්ඩු බසින් තෙපළාය.“නිල්මිණි... මොකද මේ කවදාවත් නැතිව? ඉඩම ලිව්වට ඔයා කැමැති නැද්ද? හරියට ඔරොප්පුවට වගේනෙ ආපු වෙලාවෙ ඉඳලා...?”“මට දැන් යන්න ඕන”“යමු... තාම මං ඔයාව නතර කර ගන්න හැදුවේ නෑනේ... හැබැයි එදාට නම් ඕවා කියල මගෙන් බේරෙන්න බෑ...”අනේ මට මේ සිදුවෙන්නේ කුමක් ද?”හදවතින් වැලපෙමින් නිල්මිණි පසුතැවිලි වූවාය.“නිල්මි... මොකද ළමයො... ඇයි මේ එකපාරටම වෙනස් වුණේ? ආ... මේක ගන්න”ධනුක රථයේ දොර වසා දමා ඇය අත යමක් තැබුවේය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070820</link>
    <topic>රාජකීය-නෙළුම් කලා පදනමෙන් NATMO - 2012</topic>
    <author>ඉනෝකා පෙරේරා බණ්ඩාර</author>
    <content>රාජකීය-නෙළුම් කලා පදනමෙන් NATMO - 2012‘රාජකීය - නෙළුම් කලා පදනම’ ඉදිරිපත් කරන NATMO - 2012 සංස්කෘතික ප්‍රසංගය, ලබන මෙම 13, 14 දිනයන්හි රාත්‍රී 7.00 ට ලයනල් වෙන්ඩ්ට් කලාගාරයේදී වේදිකාගත වේ.උඩරට - පහතරට හා බැලේ නැටුම් ශිල්පී, රංගික ජීවන්ත ප්‍රමුඛ සිසුන් නර්තනයෙන් දායක වන මෙම ප්‍රසංගයේ අරමුණ වන්නේ ජාතික පුෂ්පය, ජාතික පක්ෂියා වැනි ජාතියේ අනන්‍ය සකේත ගණනාවක් ඔස්සේ නැවුම් සංස්කෘතික කලා ඉසව්වක් විවර කිරීමය. රංගික ජීවන්ත හා මේ කතාබහ ඒ නිමිතිකොටගෙනයි.මොකක්ද මේ අමුතු ප්‍රසංගය...ඇත්තටම මේක, ‘රාජකීය - නෙළුම් කලා පදනමෙන් කෙරෙන සුවිශේෂී කලා කටයුත්තක්. ඒ වගේම, ඔවුන්ගේ පළමු ව්‍යාපෘතිය. අපේ ජාතික සංකේත ඇසුරේ නිර්මාණය වූ නැටුම් - වැයුම් - ඇඹීම් වලින් විචිත්‍රවත් වන සංස්කෘතික සැඳෑවක් ලෙසත් මෙය හඳුන්වන්නට පුළුවන්. අලුත් පරම්පරාවෙන් ඈත්වෙලා යන ඉපැරැණි නර්තන ක්‍රමවේදයන්හි සොඳුරු ගුණ සුවඳ ස්පර්ශ කරවීමයි අපේ බලාපොරොත්තුව.කොහොමද මේ නර්තන අංග පෙළ ගැසෙන්නෙ...ජාතික පුෂ්පය වන නිල් මානෙල් මල ඇසුරෙන් කරන ලද ‘නිල් මානෙල්’, සීගිරි බිතු සිතුවම්හි සීගිරි අප්සරාවන් ඇසුරින් කරන ලද ‘අප්සරා’, ලංකාවේ ජාතික පක්ෂියා වන වළි කුකුළාගේ හැසිරීම් රටාව අධ්‍යයනය කරමින් නිර්මාණය වූ ‘වන සැවුල්’, උඩරට නර්තන ශෛලියේ අන්තර්ගත මූලික හැඩතල ඔස්සේ නව හැඩතල සොයා ගනිමින් කළ පර්යේෂණාත්මක නර්තනයක් වන, ‘උඩවැඩියා’ දේශීය කුඹල් මැටි කර්මාන්තය තුළ නිෂ්පාදනය කරන බුම්මැඩිය හා කළය උපයෝගි කරගෙන කරන ලද නැවුම් නිර්මාණයක් වූ ‘කළ-බුම්’ ඇතුළු වට්ටම්, තාල රූ, ගැමි ගී, තාල වාද්‍ය, සුරඹා සහ ආයුබෝවන් වැනි සොඳුරු නර්තන ඉසව් ගණනාවකින් මේ සංස්කෘතික ප්‍රසංගය සමන්විතයි.අනික හැම අංගයකටම විශේෂයෙන් සංගීතය රචනය, කළා. ඒ, නදීක වැලිගොඩපොළ විසින්. ඒ හැම අංගයකටම සුවිශේෂී පද රචනයක් එක් කළේ සංජය වික්‍රමසිංහ. බෙර වාදනයෙන් සචින්ත ද සිල්වා නැවුම් අංග රැසක් එක් කළා.මේ නර්තන ශිල්පීන් ගැනත් යමක් කියන්න...රංගනයෙන් නර්තනයෙන් හා බෙර වාදනයෙන් ශිල්පීන් 60 දෙනකු පමණ මීට සහභාගි වෙනවා. ඒ සියලුම නර්තන ශිල්පීන් මගේ ‘රිවේගා’ රංගායතනයේ සිසුන්. ඔවුන් ඇතැම් අය නුවර, තංගල්ල, අවිස්සාවේල්ල වගේ පළාත් වලින් ආ දක්ෂ සිසුවියන්. මේ සෑම අංගයකින්ම ඉදිරිපත් වන්නේ අතීතය ඇසුරේ නිර්මාණය වූ නවතම නර්තනාංග. බොහෝ විට පර්යේෂණ මතින් අත්හදා බැලූ නවාංග. ඔවුන් ඉතා දක්ෂ ලෙස මේ දේවල් ග්‍රහණය කරගත්තා.ඔබේ පසුබිම පිළිබඳවත් දැනගන්න කැමැතියි...මම සෞන්දර්ය විශ්ව විද්‍යාලයේ නර්තන පිළිබඳ උපාධිධාරියෙක්. අවුරුදු තුනහමාරේ පටන් දරුවෝ මගේ ළඟ නර්තනය හදාරනවා. මා අධ්‍යාපනය ලැබුවෙ මොරටුව වේල්ස් කුමර සහ කොළඹ රාජකීය විදුහලේ.මගේ නිවුන් සොයුරු රංග නිවන්ත සමඟ එක්වී මං මේ ‘රිවේගා රංගායතනය’ ඇරැඹුවේ 2001 වසරේ.අද ඔහු ඕස්ට්‍රේලියාවේ පදිංචියට ගිහින්. මගේ බිරිය, මනෝරි සිරිවර්ධන. ඈ මියුසියස් විදුහලේ නැටුම් ගුරුවරිය ලෙස කටයුතු කරනවා.මොනවද ඔබ මින් පෙර කර ඇති නිර්මාණ...2010 වසරේ රාජ්‍ය මුද්‍රා නාට්‍ය උළෙලේ හොඳම කෙටි මුද්‍රා නාට්‍යය සහ හොඳම දිගු මුද්‍රා නාට්‍යය ලෙස සම්මාන 13 ක් හිමිකර ගත් චිත්ත ජාල (කෙටි) සහ කුටුම්භය (දිගු) කියන මුද්‍රා නාට්‍ය දෙකට අමතරව ප්‍රසංග කිහිපයක් ඉදිරිපත් කර තිබෙනවා.එම සම්මාන දහතුනට හොඳම නළුවා, නිළිය, හොඳම සහාය නළුවා, නිළිය, හොඳම ඇඳුම් නිර්මාණය, හොඳම ආලෝකකරණය ආදි අංශ ගණනාවක් ඇතුළත් වුණා.මේ සියලු ජයග්‍රහණ පසුපස හිඳින මගේ, ‘ක්ලැසිකල් බැලේ’ ගුරුතුමිය වන නිලූෆ පීරිස් මහත්මියට කෘතවේදිත්වය පිරිනැමිය යුතුමයි.දැනටත් මං එතුමියගෙන් ‘ක්ලැසිකල් බැලේ’ හදාරනවා. ඒ වගේම මා ලබා ඇති විදෙස් පුහුණුවත් මෙවැනි පර්යේෂණාත්මක නිර්මාණයන්ට බොහෝ සෙයින් උපකාරී වූවා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070821</link>
    <topic>මැඩගස්කරයෙන් ආ සත්තු යුරෝපය කලඹවති</topic>
    <author>කුමාර සිරිවර්ධන</author>
    <content>මැඩගස්කරයෙන් ආ සත්තු යුරෝපය කලඹවතිMadagascar -3ලොව පුරා ළමා පරපුර මෙන්ම වැඩිහිටි සිනමා රසිකයන් ද පිනවූ ‘මැඩගස්කර්’ චිත්‍රපට මාලාවේ තෙවැන්න ‘මැඩගස්කර් 3; යුරෝප්ස් මෝස්ට් වෝන්ටඩ්’ යන නමින් පසුගිය ජූනි 8 දා සිට ලොව පුරා ප්‍රදර්ශනය වේ. එම චිත්‍රපටයේ මංගල දර්ශනය පසුගිය මැයි 18 දා පැවැත්වුණේ කාන්ස් චිත්‍රපට උලෙළේදීය. ත්‍රිමාණ පරිගණක සජීවීකරණ චිත්‍රපටයක් ලෙස මැඩගස්කර් –3 නිපයා ඇත්තේ ඩ්‍රීම් වර්ක්ස් ඇනිමේෂන් සමාගමයි. මැඩගස්කර් චිත්‍රපට පෙළේ පළමු ත්‍රිමාණ චිත්‍රපටය වන්නේ ද මෙයයි.මෙම චිත්‍රපට පෙළේ පළමුවැන්න මැඩගස්කර් නමින් ද දෙවැන්න ‘මැඩගස්කර් – එස්කේප් ටු ඇෆි‍්‍රකා’ යන නමින් ද ප්‍රේක්ෂකයන් හමුවට පැමිණියේය. මැඩගස්කර් – 3 සජීවීකරණ සිනමා පටය එරික් චාර්ෆෙල්, ටොම් මැක්ග්‍රාත් හා කොහාර්ඩ් වර්නන් යන තිදෙනාගේ අධ්‍යක්ෂණයකි.පෙන්ගුයින්ලා සහ මේසන් හා ෆිල් යන චිම්පන්සින් දෙදෙනා මොන්ටිකාලෝ වෙත ගොස් සූදුවලින් ජය ලබමින් සිටිති. ෆිල් වෙස්වළාගෙන සිටින්නේ වර්සයිල්ස්හි රජු ලෙසිනි. හොටෙල් ඩි පැරිස් හි සිටින මේ පිරිසට උගුලක් ඇටවීමට සිතා ඇලෙක්ස් ගේ කල්ලිය හෝටලයේ ආරක්ෂකයන් හරහා දුරකථන ඇමතුමක් දෙන්නේ මොනාකෝහි සත්ව පාලන නිලධාරි කපිතාන් චන්ටෙල් ඩියුබොයිස් හටය. ඇය අණ කරන්නේ සතුන් අල්ලාගන්නට නොව මරා දමන්නට කියාය. පෙන්ගුයින්ලා චිම්පන්සින් දෙදෙනා ද නංවාගත් ට්‍රක් රථය පවනට බඳු වේගයෙන් ගුවන් තොටුපළ වෙත පදවන්නේ ඩියුබොයිස් අධිවේගී රථයකින් ඔවුන් පසුපස ලුහුබඳිද්දීය.මොනකෝ වෙතින් පැන ගන්නට සමත් වූවත් පෙන්ගුයින්ලා සහ චිම්පන්සින් අල්ලා ගැනීමේ උත්සාහය ඩියුබොයිස් නතර කරන්නේ නැත. ඇය සිය කණ්ඩායම ඇල්ප්ස් කඳුවැටිය වෙත පවා යවන්නේ පලා යන සතුන් මරා දමනු පිණිසය.ලන්ඩනයේ දී සර්කස් කණ්ඩායමකට එකතුවන පෙන්ගුයින්ලා සහ චිම්පන්සීන් සිය දස්කම් හරහා ප්‍රේක්ෂකයන් අමන්දානන්දයට පත් කරවන්නේ තමන් සර්කස් කණ්ඩායමට අත්‍යවශ්‍යම පිරිසක් බව කණ්ඩායමේ කළමනාකාරිත්වයට අඟවමිනි. කළමනාකරිත්වය තීරණය කරන්නේ තමන්ගේ අනාගත ඇමෙරිකානු සංචාරයට ද උන් සහභාගි කරවා ගන්නටය.ඩියුබොයිස් ලන්ඩනයට පැමිණ ලුහුබැඳීම තවදුරටත් කර ගෙන යන්නේ ඇලෙක්ස් නමැති සිංහයාගේත් පෙන්ගුයින්ලාගේ හා චිම්පන්සින්ගේ අපේක්ෂා සියල්ල අවුල් කර දමමිනි. ඔවුනට ඇමෙරිකාවට යන්නට ලැබේවිද?මිනිත්තු 86ක ධාවන කාලයකින් යුත් මැඩගස්කර් 3 – යුරෝප්ස් මෝස්ට් වෝන්ටඩ් ඩොලර් ලක්ෂ 1450 ක් වැය කොට තැනූ චිත්‍රපටයකි. දැන් ශ්‍රී ලංකාවේ ද ප්‍රදර්ශනය වන ‘මැඩගස්කර් –3’ ලොව පුරා බොක්ස් ඔෆිස් වාර්තා පිහිටුවාලූ සිනමා පටයකි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=av12070822</link>
    <topic>සුපිරි තරු මැද්දේ යුග දිවි ගමන් අරඹයි</topic>
    <author>සුජීව තේවහෙට්ටිගේ</author>
    <content>සුපිරි තරු මැද්දේ යුග දිවි ගමන් අරඹයිබොලිවුඩ්පුරයේ සිනමා රසික රසිකාවියන්ගේ ආදරය දිනා සිටින ප්‍රවීණ නළු නිළි යුවළක් තමයි, ධර්මේන්ද්‍ර සහ හේමා මාලිනී. ඔවුන් දෙදෙනාගේ දියණිය ඊෂා ඩියොල් ජූනි 29 දා මනාලියක් වී යුග දිවි ගමන් ඇරඹුවා. ඇයගේ අත ගත්තේ ව්‍යාපාරික තරුණයකු වන භාරත් ටඛ්ටානියි.ඉන්දීය සිරිත් විරිත්වලට අනුව විවාහ මංගල්‍යයට කලින් දිනයකදී ‘සංගීත්’ නමින් විශේෂ උත්සවයක් පැවැත්වෙනවා. මේ ‘සංගීත්’ සම්භාෂණයට දෙපාර්ශ්වයේම ඥාතීන්, හිතවතුන්, හිතවතියන් පැමිණ සිටියා. එදින බොහෝ දෙනොගේ නෙත් බලාපොරොත්තුව සිටියේ විශේෂ අයෙකුගේ පැමිණීමක්. ඒ, ඊෂාගේ පියා වන ධර්මේන්ද්‍රගේ පැමිණීමයි. කොයි කවුරුත් ඔහුගේ පැමිණීම අපේක්ෂා කළත් එදින ඔහු පැමිණ සිටියේ නැහැ.ධර්මේන්ද්‍ර, හේමා සමඟ විවාහ වූයේ ඔහුගේ පළමු විවාහය කටුගා දැමීමෙන් පස්සෙයි. වයස අවුරුදු 19දී ප්‍රකාශ් කවුර් පළමුවෙන් විවාහ කරගත් ධර්මේන්ද්‍රට ඒ විවාහයෙන් පුතුන් දෙදෙනෙකු සහ දියණියන් දෙදෙනකු සිටිනවා. ඒ අය තමයි සනි ඩියොල්, බොබි ඩියොල් යන (ජනප්‍රිය නළුවන් දෙදෙනෙකි) පුතුන් දෙදෙනා සහ විජිතා සහ අජීතා යන දියණියන් දෙදෙනා. ධර්මේන්ද්‍ර ඉන්පසුව හේමා මාලිනීව විවාහ කර ගත්තායින් පසුව හේමාට ලැබුණු දියණියන් දෙදෙනා තමයි, ඊෂා සහ ආහනා. මේ දෙදෙනාත් ජනප්‍රිය නිළියන් දෙදෙනෙක්. කොහොම වෙතත් මේ වන විට ධර්මේන්ද්‍ර සහ හේමා සිටින්නේ එකිනෙකාගෙන් වෙන්වෙලා.‘සංගීත්’ උත්සවයට එක්ව සිටි ඇඳුම් නිර්මාණ ශිල්පිනී ශයිනා පැවසුවේ ධර්මේන්ද්‍ර පැමිණ නොසිටි බවයි. නමුත් ඉන්දියාවේ ඉංග්‍රීසි පුවත්පතකට ප්‍රකාශයක් කළ අයෙකු පැවසුවේ ධර්මේන්ද්‍ර ‘සංගීත්’ උත්සවයට පැමිණ විනාඩි කිහිපයකින් පිටවී ගිය බවයි. තමන් අසනීපයෙන් පසුවන නිසා පිටත්ව යන බව ධර්මේන්ද්‍ර පැවසූ බවයි, ඔහු කීවේ. හේමා මාලිනී නම් එදා බෙහෙවින්ම සතුටට පත්ව සිටියා. ඇය සංගීත රාවයට අනුව පාද තබමින් සිත් ඇදගන්නා සුලු නර්තනයකින් ඒ උලෙළ විචිත්‍රවත් කළා. ඊෂා ද නටන්න අමතක කළේ නැහැ. ඇය ‘ධූම් මචාලේ’ ගීතයට අනුව නර්තනයක යෙදුණේ කවුරු කවුරුත් අමන්දානන්දයට පත්කරමින්.මේ ප්‍රියසම්භාෂණය මධ්‍යම රාත්‍රිය ද පසුවී පසුදා අලුයම් කාලය දක්වා පැවැත්වුණා. ඊෂා එදා හිතවත් පිරිස සමඟ සතුටු සාමීචියෙහි යෙදෙමින් භාරත් ගැන ආඩම්බරයෙන් කතා කළා. “මම එයාට පිස්සුවෙන් වගේ ආදරේ කරනවා. දැන් නම් මට එයාගෙන් මොහොතකටවත් මිදිලා ඉන්න බැහැ.” ඊෂා එලෙස පැවසුවේ සතුට උතුරා යන මොහොතකදීයි. භාරත් ඇයව නම් කළේ තම ජීවිතයේ රාජකුමාරිය ලෙසයි. එදින හේමා මාලිනී පැවසුවේ භාරත් – ඊෂා විවාහ මංගල උත්සවය පවුලේ සමීප ඥාතීන් සහ හිතවත් අය සුළු පිරිසකට පමණක් සීමා කෙරෙන බවයි. මංගල උත්සවය තම නිවෙසේදී පැවැත්වීම අපහසු නිසා එය පූජනීය ස්ථානයක පැවැත්වෙන බවත් ඇය ප්‍රකාශ කර තිබුණා.ඇය එලෙස කීවත් හිතවත් පිරිස නම් භාරත් – ඊෂා විවාහ මංගල්‍යය උත්කර්ෂවත් ලෙස පවත්වන්නට තීරණය කර තිබුණා. ඇතැම් ගිනිකෙළි නිෂ්පාදන ආයතන හිමිකරුවන් මේ වෙනුවෙන් රතිඤ්ඤා ඇතුළු ගිනිකෙළි වර්ග දල්වමින් සතුට පළකරන්නට සූදානම් වී සිටියා. එවැනි ආයතනයක හිමිකරුවකු වන රාජුභායි, ධර්මේන්ද්‍ර සහ හේමා අවුරුදු 30ක පමණ කාලයක් තිස්සේ දන්නා හඳුනන අයෙක්. “ධර්මේන්ද්‍ර මහත්තයායි, හේමා නෝනායි මට නෑදෑයෝ දෙන්නෙක් වගෙයි. ඒ දෙන්නාගෙ දූගෙ විවාහ මංගල්‍යය මගේ දෙයක් වගෙයි. ඒක මට කියන්න බැරි තරම් සතුටක්.” මේ ව්‍යාපාරිකයා ඩියොල් පවුලේ සෑම උත්සවයකටම නොවරදවාම සහභාගි වන අයෙක්.භාරත් – ඊෂා විවාහ මංගල උත්සවය පැවැත්වුණේ ජූහූ ප්‍රදේශයේ ‘ඉස්කෝන්’ නමින් හැඳින්වෙන පූජනීය භූමියේදීයි. හින්දු චාරිත්‍රානුකූලව පැවැත්වුණු ඒ මංගල උත්සවයට කවුරුත් බලාපොරොත්තුව සිටි ඊෂාගේ පියා, ධර්මේන්ද්‍රත් සහභාගි වුණා. ඊෂා හැඳ සිටියේ රතු සහ රන්වන් පැහැය මුසුවූ වටිනා කන්ජිවරම් සාරියකින්. මෙය මිලදී ගෙන තිබුණේ ඊෂාගේ මව විසින්, චෙන්නායි නුවරදීයි. ප්‍රවීණ ඇඳුම් නිර්මාණ ශිල්පිනියක වන නීටා ලූලා මෙය තවත් අලංකාරවත් කර තිබුණා. මංගල උත්සවයට නැඟණිය ආහානාත් එක්වී සිටියා. ජනප්‍රිය නළු අභේ ඩියොල් ද පැමිණ සිටියා. ඔහු ධර්මේන්ද්‍රගේ බාල සොහොයුරාගේ පුත්‍රයායි.ඒ විතරක් නොවෙයි. අමිතාබ් භච්චන්, අභිෂේක් භච්චන්, මනෝජි කුමාර්, විනෝද් ඛන්නා, වෛජයන්තිමාලා, ෆර්ඩීන් ඛාන්, පූනම් සිංහ, මධූ, අනු මලික්, රමේෂ් සිප්පි යන බොලිවුඩ් සුපිරි තරු ද එක්වී සිටියා. ඇඳුම් නිර්මාණ ශිල්පිනී නීටා ලූලා ද ඇයගේ දියණිය නිශ්කා ද පැමිණ සිටියා.මංගල උත්සවයෙන් පසුව පැවැත්වෙන උත්සවය ජූනි 30 දා තරු පහේ සුපිරි හෝටලයකදී පැවැත්වුණා. එයට සිනමාවේ සහ දේශපාලන ලෝකයේ ප්‍රකට චරිත එක්වී සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=am1207081</link>
    <topic>සුරතලුන්ටත් පණු බෙහෙත් දෙන්න සතුන් මඟින් බෝවන පරපෝෂිත ආසාදන</topic>
    <author>සාගරිකා දිසානායක ජයසිංහ</author>
    <content>සුරතලුන්ටත් පණු බෙහෙත් දෙන්න සතුන් මඟින් බෝවන පරපෝෂිත ආසාදනකොළඹ විශ්ව විද්‍යාලයේ වෛද්‍ය පීඨයේ ජ්‍යෙෂ්ඨ කථිකාචාර්ය හා පරපෝෂවේදී විශේෂඥ වෛද්‍ය ෂාමිනී ගුණවර්ධනකොඳු නාරටියක් සහිත හෙවත් පෘෂ්ඨවංශික සතුන් මඟින් ස්වභාවික තත්ත්වයන් යටතේ මිනිසාට බලපෑම් කරන්නා වූ රෝගී තත්ත්වයන් සත්ත්වයන් ආශි‍්‍රත ආසාදන’ (Zoonotic infections) ලෙස හැඳින්විය හැකිය. අප විසින් සුරතලයට ඇති කරන, ගොවිතැන් වැනි කටයුතුවලට යොදා ගන්නා සතුන් ගෙන් මෙන්ම වනරොදවල, කැලෑවල වෙසෙන සතුන්ගෙන් පවා මෙවැනි පරපෝෂ ජීවී ආසාදන ඇතිවිය හැකිය. මෙම රෝග පිළිබඳ නිසි අවබෝධයක් ලබා ගැනීම තුළින් හා ඒවාට එරෙහිව ආරක්ෂිත පියවර ගැනීමෙන් මිනිසාට එම ආසාදන වැලඳීම වළක්වා ගත හැකිය.සුරතල් සතුන් ඇති කිරීම බොහෝ නිවෙස්වල සිදු කැරේ. කුඩා ළමයි සුරතල් සතුනට බොහෝ පි‍්‍රය කරති. වැඩිහිටියෝ ද නිවසේ ඇති කරන සුරතලුනට පි‍්‍රය කරති. සතුනට කරුණාව දැක්වීම යහපත් ගුණයකි. තමන් ඇති කරන සුරතලුන් නිසි කලට ඖෂධ හෝ එන්නත් ලබා දී ආරක්ෂාකාරී ලෙස ඇති කිරීම ඔවුනට ආදරය දැක්වීම තරම්ම වැදගත්ය. මක් නිසාද යත් නිවසේ ඇතිකරන ඔබේ සුරතලාගෙන්ම ඔබ නොදැනුවත්වම මාරාන්තික රෝගයක් ඔබට වැලඳීමට ඉඩ ඇති නිසාය.නිවසේ සුරතලයට ඇතිකරන සතුන් අතරින් බල්ලාට හිමි වන්නේ ප්‍රධාන තැනකි. බල්ලන් මඟින් ඇතිවන ආසාදන පිළිබඳව දැන සිටීම වැදගත්ය. පහත සඳහන් වන්නේ එවැනි ආසාදන තත්ත්ව කිහිපයකි.පරපෝෂී සත්ත්ව කීටයන් සම ආශි‍්‍රතව ඇතිකරන ආසාදන.ශරීරය තුළ පරපෝෂී සත්ත්ව කීටයන් ඇතිකරන ආසාදන.බල්ලන් ආශි‍්‍රත බරවා රෝගය (Dirofilariasis) හයිඩැටිඩ් ආසාදනය (Hydatid disease) ඩයිපිලිඩියේසිසිස් (Dipylidiasis) ආසාදනය.බළලුන් මඟින් ඇතිකරන ආසාදන. මෙසේ දැක්විය හැකිය.හම ආශි‍්‍රතව පරපෝෂී කීටයන් මඟින් ඇතිකරන ආසාදන.ශරීර අභ්‍යන්තරයෙහි පරපෝෂී සත්ත්ව කීටයන් ඇතිකරන ආසාදන.බළලුන් ආශි‍්‍රත බරවා රෝග තත්ත්වයටොක්සෝප්ලැස්මෝසිස්  (Toxoplasmosis)  ආසාදනය.ගවයන් මඟින් ඇතිවිය හැක්කේ Taenia saginata නම් පටිපනුවා ආශි‍්‍රත පටි පණු රෝගයයි.උරන් මඟින් Taenia solium  නම් පටි පණුවා ආශි‍්‍රත පටි පණු රෝගය.සිස්ටිසර්කෝසිස් (Cysticercosis) ආසාදනය.මස් පිඩුවල සිටින පණුවන් ඇතිකරන Trichinosis ආසාදනය.වඳුරන් මඟින් : පටිපණු රෝගය (Bertiellosis)සම ආශි‍්‍රතව හා අභ්‍යන්තරයෙහි කීටයන් මඟින් ඇතිවන ආසාදනබල්ලන් හා පූසන් ආශි‍්‍රතව මිනිසාට ආසාදන කිහිපයක්ම ඇති කරයි. මේ රෝග සම ආශි‍්‍රතව මෙන්ම සිරුර තුළ ද ඇති විය හැකිය. බල්ලන් හා පූසන් ගේ බඩවැල් ආශි‍්‍රතව ආසාදිත තත්ත්ව ඇතිකරන පණුවන් වර්ග කිහිපයක් මේ සඳහා හේතු වේ.බල්ලන් හා පූසන් ගේ කොකු පණු කීටයන් හමේ ඇතිවන පරපෝෂී කීට රෝග සඳහා හේතු වේ. මෙම සතුන්ගේ මළ ද්‍රව්‍ය පසට මුසු වීමෙන් පස දූෂණය වන අතර එහි ඇති පණු බිත්තර පුපුරා පිටවන පණු කීටයන් විශේෂයෙන්ම පසෙහි හෝ වැල්ලේ පෙරළෙමින් කෙළිදෙලෙන් පසුවන දරුවන්ගේ සම් සිදුරු කරයි. ඉන් පසුව මතුපිට සම හාරමින් උමං ආකාරයේ සිදුරු හදයි. එහි ප්‍රතිඵලය වන්නේ රතු පැහැති වංගු ගැසුණු ආකාරයේ තුවාල ඇති වීමයි. විශේෂයෙන් රාත්‍රී කාලයේදී මේ තුවාල අධික ලෙස කැසීමට පටග් ගනියි. දරුවන් ගේ අත්, පා, පතුල් හා තට්ටම් ප්‍රදේශය බොහෝ විට මේ තත්ත්වයට ගොදුරු වේ. ශ්‍රී ලංකාව වැනි නිවර්තන කලාපීය රටවල පවතින දේශගුණික පාරිසරික සාධක කොකු පණු කීටයන්ට ඉතා හිතකර බැවින් මෙම ආසාදන අපේ රටෙහි බහුලව දැකිය හැකිය.ශරීර අභ්‍යන්තරයේ පණු කීටයන් විසින් ඇති කරන ආසාදන බල්ලන් හා බලලුන්ගේ බඩවැල් තුළ පවත්නා වටපණු ආසාදන හා බැඳේ. මේ වටපණු බිත්තර බල්ලන් හා බලලුන්ගේ මළ සමඟ පිට වේ. දරුවන් නොදැනුවත්ම මේ වටපණු බිත්තරවලින් අපිරිසිදු වූ දෑ ආහාරයට ගනිති. එනම් අපිරිසිදු එළවළු, පලතුරු හා පළා වර්ග මෙන්ම ජලය භාවිතයට ගැනීමෙන් මෙම වටපණු බිත්තර ශරීරයට ඇතුළු වේ.එම බිත්තරවල සිටින කීටයන් ඉන් නිදහස් වී දරුවන්ගේ ආහාර මාර්ගයට ඇතුළු වී ආහාර මාර්ගයේ බිත්ති සිදුරු කරගෙන ඒ හරහා ගොස් රුධිර සංසරණ පද්ධතියට ඇතුළු වන අතර අනතුරුව ඒ ඔස්සේ ශරීරය පුරා ගමන් කරයි. මිනිසා මෙම පණුවන්ගේ ජීවන චක්‍රයට අයත් ධාරකයකු නොවන නිසා ජීවන චක්‍රයේ කීට අවස්ථාවෙන් ඔබ්බට මොවුන් හට යා නොහැක. එබැවින් මෙසේ කීට අවස්ථාව ඉබාගාතේ යෑමේදී ශරීරාභ්‍යන්තරයේ ඕනෑම අවයවයක් වෙත යා හැකි අතර එහිදී ධාරකයා ගෙන් එයට ප්‍රතිරෝධයක් එල්ල වේ. රෝගියකුගේ දැකිය හැකි සංකූලතා ලක්ෂණ කීට අවස්ථාව කෝෂය වන ස්ථානය අනුව විවිධාකාර වේ. සාමාන්‍යයෙන් දරුවන්ගේ උණ සෑදීම, කැස්ස, හුස්ම ගැනීමේ අපහසුතා මෙන්ම රුධිර පරීක්ෂාවේදී සුදු රුධිරානු සංඝටකයක අධි පැසවීමක් දක්නට ලැබේ.ඉහත දෙවර්ගයේම රෝගී තත්ත්වයන් සඳහා පණු රෝගවලට යොදා ගන්නා ප්‍රතිකාර අනුගමනය කරනු ලැබේ. අවුරුදු 1 - 4 ත් අතර දරුවන් බොහෝ විට මෙම ආසාදන තත්ත්වයනට ගොදුරු වන අතර මේ රෝගයට හේතු වන්නේ බලු පැටව් සහ පූස් පැටවුන්ය. බල්ලන් සහ පූසන්ට සුදුසු පරිදි නියමිත කාල වේලාවට පණු රෝග නිවාරණ බෙහෙත් ලබාදීමෙන් හා එම සතුන්ගේ මළද්‍රව්‍ය එකතු කර වළ දැමීමෙන් ද දරුවන් කෙළිදෙලෙන් පසුවන ස්ථාන පිරිසිදුව තබා ගැනීමෙන් ද මෙම ආසාදනවලින් වැළකිය හැකිය.පටිපණු රෝග (Tapeworm infections)මෙම පණුවන් පැතැලි කණ්ඩනයන් සහිත රිබන් පටි ආකාර වේ. මොවුන් විවිධ සතුන්ගේ ආහාර මාර්ග තුළ ජීවත් වෙමින් අප ශරීර තුළට ද විවිධ ක්‍රමවලින් ඇතුළු වේ.හයිඩැටිඩ් ආසාදනය (Hydatid disease) හා ඩයිපිලිඩියේසිස් (Dipylidiasis) ආසාදනයහයිඩැටිඩ් රෝගය ඇති කිරීමට බල්ලන් ගේ කුඩා අන්ත්‍රයේ ජීවත් වෙන “Echinococcust granulosus)” නමැති වෛද්‍ය විද්‍යාත්මකව වැදගත් වන කුඩාම පටි පණුවා හේතු වේ. බල්ලන් ගේ කුඩා අන්ත්‍රයේ සිට මළ සමඟ පිටවන පණු බිත්තර ජලය හා ආහාර අපවිත්‍ර කරයි.මෙම බිත්තර අහඹු ලෙස මිනිසා ගේ ශරීරය තුළට ඇතුළු වී එහි සිටින කීටයන් ඉන් නිදහස් වී අන්ත්‍රය තුළට ඇතුළු වේ. අනතුරුව රුධිරවාහිනී පද්ධතියට ඇතුළු වී ශරීරයේ විවිධ ඉන්ද්‍රියයන් හරහා ගමන් කරන අතර ඒවායෙහිදී කෝෂ්ඨ හෝ ගෙඩි ආකාරයේ ව්‍යුහ සාදා ගනී. මෙම ව්‍යුහ ඉතාමත්ම සෙමින් වසර ගණනාවක් තුළ වර්ධනය වේ.අක්මාව, පෙනහළු, වකුඩු, අස්ථි මෙන්ම මොළය තුළ පවා ඇතිවන මෙම ගෙඩි ආකාරයේ ව්‍යුහ සිරුර තුළ වැඩෙන ස්ථාන හා එම අවයව පටකවලට ඇතිකරන පීඩන ස්වභාවයන් අනුව රෝග ලක්ෂණ විවිධාකාර වේ. පණු රෝග ප්‍රතිකාර කිරීමෙන් හෝ සැත්කම් මඟින් ගෙඩි ඉවත් කිරීමෙන් ද මෙම රෝග තත්ත්වය සුව කළ හැකිය.බල්ලන් ගේ සිරුරු තුළ ජීවත්වන තවත් පටිපණු විශේෂයක් වන ඩයිපිලිඩියම් කැනියුම් (Dipilidium Canium) ද පණු කාණ්ඩ හෝ කොටස් සත්ත්වයාගේ ගුද මාර්ගය හරහා ලිස්සා එළියට ඒම හෝ මල සමඟ මිශ්‍ර වී පිටවීම සිදු වේ. මෙසේ එළියට එන පණු කාණ්ඩ හේතුවෙන් ඇතැම් විට බල්ලන්ට පසුපස බිම උලමින් යන්නට සිදු වේ.මෙම පණු බිත්තර බලු මැක්කන් විසින් ආහාරයට ගන්නා අතර බල්ලන් විසින් නැවත එම මැක්කන් ආහාරයට ගැනීමෙන් පටිපණුවාගේ ජීවන චක්‍රය සම්පූර්ණ වේ. මිනිසාට මෙම රෝගී තත්ත්වය ඇති වන්නේ ආසාදිත මැක්කන් ගිලීම තුළිනි. එසේ වන්නේ දූෂිත ආහාර මඟින් හෝ සෘජුවම විය හැකිය. මෙම තත්ත්වය කුඩා දරුවන් තුළ වැඩිපුර දැකිය හැකි වන අතර රෝග ලක්ෂණ පෙන්නුම් නොකරයි. එහෙත් දෙමව්පියන් හා දරුවන් භීතියට පත් කරමින් දරුවන්ගේ මළ ද්‍රව්‍ය සමඟ සුදු පැහැති තියුණු පණු කණ්ඩනයන් පිට වේ.යහපත් සෞඛ්‍ය පුරුදු අනුගමනය කිරීමත් පුද්ගලික සනීපාරක්ෂාව කෙරෙහි අවධානය යොමු කිරීමෙන් මෙන්ම මැක්කන් සහිත බල්ලන් සුරතල් කිරීමට දරුවනට ඉඩ නොදීමෙන් මෙම ආසාදනය වළක්වා ගත හැකිය. ගෙදර දොර ඇතිකරන බල්ලන් පූසන් වැනි සතුනට නිසි කලට පණු රෝග නිවාරණ බෙහෙත් ලබා දීමෙන් ද මෙවැනි රෝග වළක්වා ගත හැකිය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=am1207082</link>
    <topic>මේ ලෙඩේ පොඩි ව්‍යායාමයකින් හොඳ කරන්න පුළුවන්</topic>
    <author>සාකච්ඡා කෙළේ -සුනිල් දයා අල්විස්</author>
    <content>මේ ලෙඩේ පොඩි ව්‍යායාමයකින් හොඳ කරන්න පුළුවන්ලැජ්ජා නොවීවෛද්‍යවරයකු හමුවන්නතදින් සිනාසෙන විට, කිවිසුමක් යන විට, කැස්ස ඇතිවිට, ව්‍යායාම කිරීමේදී සහ යම්කිසි බරක් ඉහළට එසවීමේදී සමහර කාන්තාවන්ට පාලනය කරගැනීමට නොහැකිව ක්ෂණිකව මුත්‍රා පිටවීමක් සිදුවෙයි.ඒ තත්ත්වයට මුහුණ පාන කාන්තාවෝ මානසිකවත් පීඩාවට පත්වෙති. ලජ්ජාව නිසා මේ ප්‍රශ්නයට වෛද්‍ය උපෙදසක් පවා නොගෙන නිහඩව සිටින අය ද වෙති.ක්ෂණිකව මුත්‍රා පිටවීමක් සිදුවන්නේ උදර කුහරයේ හදිසියේ ඇතිවන පීඩනය නිසාය.දෛනික කටයුතුවලදී ඉතා කරදරකාරී හා පීඩාකාරී මේ තත්ත්වය බොහෝ කාන්තාවන් ලජ්ජාව නිසා නිහඬවම විඳ දරා ගන්නේ මෙය රෝගයක් ද නැද්දැයි පවා විනිශ්චය කර ගැනීමට තිබෙන දෙබිඩියාව නිසාය.මේ තත්ත්වය කාන්තාවන්ගෙන් සියයට 10 කට වැඩි පිරිසක් අතර පවතින බවයි අනාවරණය වන්නේ. දරු ප්‍රසූතියකින් පසුව බොහෝ කාන්තාවන්ට ද එවැනි තත්ත්වයකට මුහුණපාන්නට සිදුවෙයි. මේ කාරණය සමහර කාන්තාවන්ට මානසික ආතතිය ඇති කිරීමට හේතුවක් වී තිබේ.උදර කුහරයේ හදිසි පීඩනය නිසා මුත්‍රාශයෙන් සහ මුත්‍රවාහිනී වෙත හදිසියේ මුත්‍රා මුදා හැරීම සිදුවෙයි. එම පීඩනය දරා ගැනීමට නොහැකි වන්නේ ශ්‍රෝණි ආධාරක පේෂීන්වල ශක්තිමත් බව අඩුවීමය.ගර්භණී අවධියේ දරුවාගේ වැඩීමත් සමඟ බර වැඩිවීම නිසාත් කලලාචාරික තරලය නිසාත් ශ්‍රෝණි ආධාර පේෂීන්වලට වැඩි කාර්ය භාරයක් පැටවෙයි. ඒ ශ්‍රෝණි ආධාරක පේෂික දුර්වල වේ. ඒ නිසා සුළු පීඩනයකදී පවා ගර්භණී කාන්තාවකට ක්ෂණික මුත්‍රා පිටවීම සිදුවිය හැකිය.දරු ප්‍රසූතියේදී දරුවා එළියට තල්ලු කිරීමේදී එම පේෂි දුර්වල වීමෙන් ප්‍රසූතියෙන් පසු කාලයේ එසේ මුත්‍රා පිටවීම හේතුවක් වේ. එසේම සමහර මව්වරුන්ට අඬු උපයෝගී කරගෙන දරුවා එළියට ගැනීමට සිදුවෙයි. එවැනි අවස්ථාවක, දරු ප්‍රසූතියට මව ඉතා දිගු වේලාවක් ගත කිරීම නිසාත් පසුව එම තත්ත්වය ඇති වේ.ගර්භාෂය ඉවත් කිරීමේ සැත්කම් නිසා ගර්භාෂය වටා ඇති මාංශෙපේෂින් ද ඉවත් කිරීමට සිදුවෙයි. මේ නිසා මුත්‍රාශයට ආධාර අඩු වීමක් සිදුවෙයි. මෙයින් සුළු පීඩනයකදී පවා මුත්‍රා පිටවීමක් සිදු වනු ඇත.ආර්ථවහරණ කාලයේ රුධිරයේ ඊස්ට්‍රජන් සාන්ද්‍රණය අඩුවී පේෂින් දුර්වල වීමත් පේෂිවල ආතතිය අඩුවීමත් සිදුවේ. ඒ අවධියේ කාන්තාවන්ගෙන් සියයට 40 මුත්‍රා පිටවීම ක්ෂණිකව සිදුවන්නකි.ශරීරයේ බර වැඩි තරබාරු කාන්තාවන්ට ද මුත්‍රාශයට පීඩනයක් ඇතිවේ. එවැනි කාන්තාවන් ශරීරයේ බර පාලනය කිරීම වැදගත් වෙයි. බර වැඩිවීම නිසා ද ක්ෂණිකව මුත්‍රා පිටවීම මෙවැනි කාන්තාවන් අතර පවතින ප්‍රශ්නයකි. රෝගී තත්ත්වයන් රැසක්ම අඩුකර ගැනීමට ‘ඔස්ටියෝ - ආතරයිටිස්’ වැනි රෝග වළක්වා ගැනීමටත් හේතු වෙයි.මලබද්ධයෙන් පෙළෙන කාන්තාවන් බොහෝ විට වැසිකිළියක් තුළ ගතකිරීම නිසා ශ්‍රෝණි ආධාරක පේෂින් පීඩාවට පත්වීමෙන් එම පේෂිවල දුර්වල වීම් සිදු වී ක්ෂණිකව මුත්‍රා පිටවීම ඇති වෙයි.දියවැඩියාව හා ගර්භාෂය පහත් වීම වැනි රෝග තත්ත්වයන් නිසා ද ක්ෂණික මුත්‍රා පිටවීම් වළක්වාගත නොහැකිය.ක්ෂණික මුත්‍රා පිටවීමේ මෙවැනි රෝග තත්ත්වයන්ට භෞත චිකිත්සක ප්‍රතිකාර ක්‍රම මඟින් ද ප්‍රතිකාර සලසා සාර්ථකව සුවයක් අත්කර ගැනීමට පුළුවන්ය. භෞත චිකිත්සාවෙන් සිදු කරනු ලබන්නේ ශ්‍රෝණි ආධාරක පේෂි ශක්තිමත් කිරීමය.සැත්කම් ක්‍රම මේ සඳහා තිබුණත් භෞත චිකිත්සක ක්‍රම මඟින් මේ තත්ත්වය පාලනය කර ගත් කාන්තාවෝ බොහෝ සිටිති.භෞත චිකිත්සක ව්‍යායාම ක්‍රම මඟින් එවැනි තත්ත්වයන් ඉතාමත් හොඳට සුව කර ගැනීමට හැකියි. පහසු සරල ක්‍රමයක් වන මේ භෞත චිකිත්සක ක්‍රම තමන්ටම කරගත හැකි බාහිර ප්‍රතිකාරයකි.දුර්වල ශ්‍රෝණි ආධාරක පේෂින් ඉතාම දුර්වල වූ විට පමණක් විද්යුත් චිකිත්සාව යොදා ගනී. මෙයින් ශ්‍රෝණි ආධාරක පේෂින් උද්දීපනය කරනු ලබයි.එසේ නැතිනම් ශ්‍රෝණි ආධාරක පේෂින්වලට කෙගල්ස් නම් ව්‍යායාම සිදු කරයි. එම ව්‍යායාමය ක්ෂණිකව මුත්‍රා පිටවන සියලුම කාන්තාවන්ට වැදගත් වන ව්‍යායාම් ක්‍රමයකි.දවසේ ඕනෑම වේලාවක ඕනෑම තැනක දී සියලු ඉරියව්වලදී එනම් සිටගෙන හෝ වාඩි වී සිටින විට නිදාගෙන සිටින විට රූපවාහිනිය නරඹන විට ආහාර පිසීම ආදි කටයුතු යෙදෙද්දිත් එම ව්‍යායාමය කළ හැකිය.ඔබ නිවසින් පිටවීමෙන් පසු මුත්‍රා පිට කිරීමට අවශ්‍යතාවක් ඇති වුවහොත්,එම කාර්යය කිරීමට ඔබ සිටින්නේ සුදුසු තැනක නොවේ නම් ඔබ කරන්නේ කුමක් ද? එම මුත්‍රා බර දරාගෙන සුදුසු ස්ථානයකට යාමය. එසේ ගොස් මුත්‍රා පිට කිරීමේදී මේ ව්‍යායාමය කරන්න. මුත්‍රා පිට කිරීමේ අවශ්‍යතාවය ටික වේලාවක් දරා සිටින්න. මුත්‍රා පිට කිරීමේදී කිහිප විටක් මුත්‍රා ටික ටික පිට කිරීම සිදු කරන්න.මුත්‍රා කිරීමේදී එක දිගට මුත්‍රා කිරීම නවත්වා කඩින්කඩ මුත්‍රා කරන්න. එනම් තද කිරීම හා මුදා හැරීමය.ඔබ සෝපානයකින් ඉහළට යන ආකාරය ගැන සිහියට නගා ගන්න. ඔබේ ශ්‍රේණි ආධාරක පේෂින් ඉහළට තද කර නැවත සෙමෙන් සෙමෙන් පහළට යොමු කරන්න. මෙය දිනකට පැය දෙකකට වාරයක් කළ යුතුය.දහවල් කාලයේදී හැකි සෑම අවස්ථාවකදීම පැය දෙකකට වරක් අවශ්‍යතාවක් ඇතිව හෝ නැතිව මුත්‍රා කිරීමට උත්සාහ කරන්න.මේ භෞත චිකිත්සක ක්‍රියාවලිය නිසා ශ්‍රෝණි ආධාරක පේෂි ශක්තිමත් වී ක්ෂණිකව මුත්‍රා පිටවීම වළක්වා ගැනීමට හැකියාව ලැබෙයි.මේ ව්‍යායාමය ඉගෙන ගත් විට දරු ප්‍රසූතිය පහසු වීම ගර්භාෂයේ පහත් වීමේ අවදානමෙන් ඇති ඉඩකඩ අඩුවීම ද සමාජ කටයුතුවල දී අපහසුතාවන්ට පත් නොවීම හා ආත්ම විශ්වාසය ඇතිව කටයුතු කිරීමට ද හැකියාව ද ලැබෙයි.භෞත චිකිත්සකආර්.ටී.කේ. රාජපක්ෂසාකච්ඡා කෙළේ -සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=ay1207081</link>
    <topic>කවුරු කොහොම කීවත් කාන්තාවන්ට මේ ලෝකේ හිමිවන්නේ දෙවැනි තැන</topic>
    <author>සාගරිකා දිසානායක ජයසිංහ</author>
    <content>ඇයත් එක්ක පැයක් නොවෙයි දවසක් වුණත් එක දිගට කතා බහේ යෙදෙන්න පුළුවන්. ඒ තරමටම කරුණු කාරණා රසවත් අත්දැකීම් ජීවන තොරතුරු රාශියක් ඈ වටා රොක් වෙලා තිබෙනවා.හෙළ සිනමාවේ නිළි රැජන ලෙස විරුදාවලී ලබා සිටින ඇය අද දේශපාලන කරළියටත් පිවිසිලා. වේදිකාව, සිනමාව පුංචි තිරය වගේම දේශපාලන ක්ෂේත්‍රයෙත් ජනතාවට මතක හිටින අපූරු චරිතයක් වන ඇය පාර්ලිමේන්තු මන්ත්‍රිනී ආචාර්ය මාලනී ෆොන්සේකා. එදා වගේම අදත් කාර්යබහුල ඈ අපේ සංවාදයට එකතු කරගන්නට අපට තරමක් වෙහෙසෙන්නට සිදු වුණේ ඇගේ කාර්යබහුල බව නිසාමයි.කොපමණ ගරු නම්බු, පදවි තානාන්තර හිමි වුවත් එදා අප ඈ කෙරෙන් දුටු නිර්ව්‍යාජ සොඳුරු හසරැල්ලත්, නිහතමානී කාරුණික බවත් අදත් වෙනස් වෙලා නෑ. පුංචි කාලේ ඈ අකුරු කළ කැලණිය ගුරුකුල මහා විද්‍යාලෙ අභිනවයෙන් ඉදිකළ බුදු මැදුර විවෘත කිරීමේ උත්සවයට සහභාගි වෙලා ආපු ගමන්ම ඈ අපිත් එක්ක සාකච්ඡාවට එකතු වුණා.“ආචාර්ය මාලිනී ෆොන්සේකා” ගැන අපේ පාඨකයන්ට අමුතුවෙන් හඳුන්වා දෙන්නට ඕනෑ නෑ. රුක්මනී දේවිය ගෙන් පස්සෙ සිංහල සිනමා අම්බරයට පෑයු දීප්තිමත්ම, දක්ෂතම තාරකාව ඇයයි. 1963 එච්. ඩී. වීරසිරිගේ “නොරත රත” නාට්‍යයේ දිත්තලාගේ චරිතයෙන් වේදිකාවට පිවිසි මාලනී 1966 දී තිස්ස ලියනසූරිය ගේ ‘පුංචි බබා’ චිත්‍ර පටයෙන් රිදී තිරයට අවතීර්ණ වුණා. 1965 අකල් වැස්ස නාට්‍යයේ රංගනය උදෙසා හොඳම නිළියට හිමි රාජ්‍ය සම්මානයෙන් පිදුම් ලත් මාලනී ශ්‍රී ලංකාවට ප්‍රථම අන්තර් ජාතික සිනමා සම්මානය උරුම කර දීමට තරම් භාග්‍යවත් වුණා.කැලණියේ උත්සවේට ගිහින් ඈ ගෙට ගොඩ වුණා විතරයි. ඇගේ පුද්ගලික කාර්ය මණ්ඩලයේ පවිත්‍රා ඇවිත් අපට අසුන් පනවලා දුෂ්මන්තයි මාවයි ඩැහැගන්න වගේ බුරාගෙන පැනපු බලු සුරතලියන් දෙදෙනා නිවසේ පසුපසට කැඳවාගෙන ගියා. ආලින්දයේ සුව පහසු අසුනකට බර වෙලා හුන් අප දෙස උඩු මහලේ කවුළුවකින් බැලුම් හෙළමින් ඈ පමාවට මඳක් අවසර පැතුවා.“පිංතූරත් ගන්නව ද? චුට්ටක් ඉන්න මං ටක් ගාලා එන්නම්!” ඈ හරිම සුහදයි.“මල්ලි කලර් ද? බ්ලැක් ඇන්ඩ් වයිට් ද?” ජනේලෙන් ඔළුව නොදමාම ඈ ආයෙමත් අහනවා.“කලර්. කලර්.” දුෂ්මන්ත දුන් කෙටි පිළිතුරෙන් මොහොතකට පස්සේ රෝස පසුබිමේ කළු ඉරි වැටුණු කුර්තා කමිසයකිනුත් රෝස පැහැති දිගු කලිසමකිනුත් සැරසිලා ඈ අප ඉදිරියේ.“අපේ බලු බලල් සුරතලුන් ගෙන් බේරගන්න බැරි හින්ද මම පුටු කුෂන් උඩට දාලයි තියෙන්නෙ” යාබද සැටියේ පුටු කුෂන් යළි සකස් කරමින්ම ඈ කියනවා. ඉඳගත්තා විතරයි මෙන්න ඇගේ බලු බළල් සුරතලුන් ඇගේ අයිතිය ප්‍රකාශ කරමින් ඇගේ උකුලට පනිනවා. මාලනී කවදත් සත්තුන්ට කරුණාවයි. හැමදාම ඇගේ නිවසේ බලු බළල් සුරතලුන් ඉන්නවා.පුංචි කාලෙ ඉඳලම සත්තුන්ට කැමතියි ද? මම සුපුරුදු සම්ප්‍රදායෙන් ඔබ්බට යමින් පුංචි පැනයක් නැගුවා.අපොයි ඔව්. දන්න දවසේ ඉඳලාම මම සත්තුන්ට ආසයි. සත්තුන්ට කරුණාව දක්වන්න, සලකන්න මම හරි කැමතියි. හැම සතකුගේම මොකක් හරි ලස්සනක් තියෙනවා කියලා මට හිතෙනවා. පුංචි ඌරු පැටියෙක් වුණත් කට උල් කරගෙන දුවන කොට මොන තරම් ලස්සන ද නේද?” ඇය අහනවා.මේ ගෙදරත් හුඟක් සුරතලුන් ඉන්න පාටයි.ඔව්. බලු පැටව් දෙන්නයි. පූසියො තුන්දෙනයි. ඔක්කොම ගෑනු ළමයි. ඔක්කෝම පාරෙන් අල්ලාගෙන ආවේ. තව ලේනෙකුත් ඉන්නවා.ගෑනු සත්තු විතරක්ම හදන්නේ ඇයි?ගෑනු සත්තු අසරණයිනේ. බැළලියෙක් නම් බැල්ලි පැටියෙක් නම් පාරට ගෙනත් දානවා. පුතාලට තරම් දූලට ඉල්ලුමක් නෑ. තවමත් මේ ලෝකේ කාන්තාවන්ට හිමිවෙන්නේ දෙවැනි තැන. ඈ කියන්නේ බරපතළ කතාවක්.ඔබේ අතීතයට ටිකක් යමු ද?අපොයි ඔව්. අතීතය මට හොඳට මතකයි. මම වන්නිආච්චිගේ මාලනී සෙනෙහෙලතා ෆොන්සේකා.උපන්නෙ?අපේ‍්‍රල් මාසේ තිස් වැනිදා. කැලණියේ පෑලියගොඩ දී.අම්මා තාත්තා?තාත්තා සරනේරිස් ෆොන්සේකා. රජයේ මුද්‍රණාලයේ රැකියාව කළා. අම්මා සීලවති ෆොන්සේකා. ඈ රැකියාවක් කළේ නෑ.සහෝදර සහෝදරියන්?සේරම එකොළොස් දෙනයි. මම පවුලේ තුන්වැනියා. මට වැඩිමල් අයියලා දෙන්නයි. මල්ලිලා දෙන්නයි. බාල නංගිලාත් මල්ලිලාත් ඉන්නවා.පුංචි කාලේ ගෙවුණේ කොහොම ද?හරිම විනෝදෙන්. සරලව. සැහැල්ලුවෙන්. අද ළමයින්ට වඩා හරිම නිදහස් ළමා කාලයක් අපට තිබුණා.ඔබ කොයි වගේ දැරියක් ද?කොල්ලෙක් වගේ. අයියලාත් මල්ලිලාත් මැද හැදුණු මමත් කළේ දුවන පනින, ගස් නගින, වෙඩි තියන පිරිමි ළමයින් කරන සෙල්ලම්. බෝනික්කො නළවන සෙල්ලම් ගෙවල් දාන ඒවා කළේ හරිම අඩුවෙන්. දඟ ළමයෙක් බව මටත් මතකයි.මුලින්ම පාසල් ගිය දා මතක ද?හොඳට මතකයි. මුලින්ම අපි හිටියේ නුගේගොඩ. නුගේගොඩ තිබුණු පුංචි බාලිකා පාසලකට මාව ඇතුළු කළේ. පාසලට මාව බාර දීලා තාත්තා ආපහු එනකොට මහ හයියෙන් අඬාගෙන ඇවිත් තාත්තාගේ ඇඟේ එල්ලුණු හැටි තවමත් මතකයි.ඉන් පස්සෙ?අපි කැලණියට පදිංචියට ආවා. පෑලියගොඩ විද්‍යාලංකාර පිරිවෙණ අසල වරාගොඩ පාරේ නිවෙසක පදිංචි වුණා. කැලණිය ගුරුකුල විද්‍යාලෙ තිබුණෙත් ඒ අසලමයි. මම ඒ පාසලේ තුනේ පන්තියට ඇතුළු වුණා. එදා පටන් එස් එස් සී පන්තියට යනකල්ම ඒ පාසලේ ඉගෙන ගත්තා.පාසලේ පරිසරය කොහොම ද?විද්‍යාලංකාර පිරිවෙණ මඟින් ඇරැඹු විදුහලක් නිසා ජාතික ආගමික, සංස්කෘතික හැදියාව හා චින්තනය හොඳින්ම ලැබුණා. අධ්‍යාපනය වගේම ජීවිතේ හැඩ ගසා ගන්නට හැම ඔවදනක්ම හුරුවක්ම පාසලෙන් ලැබුණා. අපට හොඳ දක්ෂ ගුරුවරු ඉගැන්නුවා. ලංකාවේ හිටපු අග්‍ර ගණයේ පණ්ඩිත ස්වාමීන් වහන්සේලාගෙන් ඉගෙන ගන්නට මම පින් කරලා තිබුණා.ඒ පාසලේදි ද? දහම් පාසලේදි ද?දෙකෙන්ම. විද්‍යාලංකාර පිරිවෙණෙන් ඇරැඹු විද්‍යාලංකාර දහම් පාසලේ අපි පවුලේ හැමෝම ඉගෙනීම ලැබුවා. කාක්කපල්ලියේ අනුරුද්ධ, හික්කඩුවේ පඤ්ඤාසාර, මහාචාර්ය කඹුරුගමුවේ වජිර, උඩුවාවේ චන්දානන්ද වැනි පණ්ඩිත ස්වාමින් වහන්සේලාගෙන් ඉගෙනුම ලැබුවා.ඔබ පාසල් වැඩට දක්ෂ ද?සාමාන්‍යයෙන් දක්ෂයි. සාහිත්‍යය සිංහල, බුද්ධාගම නැටුම් වැනි විෂයයන්ට වැඩියෙන් දක්ෂයි. පුංචි කාලේ පටන්ම මගේ නර්තන හැකියාව හඳුනාගත් නිසා පාසලෙන් කළ හැම නැටුමකටම නාට්‍යයකටම මාව තෝරා ගත්තා.මුලින්ම පාසල් වේදිකාවේ රඟපෑ චරිතය?තුන්වැනි පන්තියේ මට ඉගැන්වූ තිලකරත්න මිස් මාව where are you going to my pretty maid, යන ළමා කවියේ පි‍්‍රටි මේඩ් ගේ චරිතය රඟ දක්වන්න තෝරා ගත්තා. පිරිමි ළමයාට හිටියේ මගේ පංති මිතුරියක වූ කේ. ජී. ශාන්ති. ඒ චරිතය කරන්න මට ක්‍රේප් කොළවලින් ලස්සන ගවුමක් මහලා දුන්නා. මම ගෙදර තිබුණු බංකුවකුත් බදාගෙන අම්මා කිරිපිටි ටින් එකක් කපලා හදලා දුන්නු වතුර කෑන් එකකුත් අතේ තියාගෙන පි‍්‍රටි මේඩ් විදිහට රඟපෑවා. ඒ කවියේ පිරිමි ළමයා මගෙන් අහනවා ‘විවාහ වෙන්න නම් ඔබ සතු දෑවැද්ද කුමක් ද’ කියා. මම කියන්නේ ‘මගේ ලස්සන මුහුණ තමයි මගේ දෑවැද්ද’ කියා.පසු කලෙක ඔබේ ලස්සන මුහුණ ඔබට දායාදයක් වුණා?ඔව්. මටත් එහෙම හිතෙනවා.ගෙදර පරිසරය කොහොම ද?අපි එකොළොස් දෙනෙක්‍රටම තාත්තාගේ තනි පඩියෙන් කන්න අඳින්න දීලා, පාසල් යවලා කොහොම කළා ද කියලා අද නම් මට පුදුම හිතෙනවා. අපිට අමාරුකම් තිබුණා. මට ඉස්කෝලෙ අඳින්න තිබුණේ සුදු ගවුම් දෙකයි. අම්මා සීට්ටු දාලා, කුලියට ඇඳුම් මහලා ගෙදර ආර්ථිකය ශක්තිමත් කරන්න දායක වුණා. තාත්තා බොහෝම අරපිරිමැස්මෙන් වැඩ කළා. අපිත් වැඩි සැප පහසුකම් නොබලා තියෙන හැටියට කාලා ඇඳලා ඒත් සතුටින් ඉගෙන ගත්තා. අද කාලේ අම්මලා තාත්තලාට අපේ අම්මයි තාත්තයි හොඳ ආදර්ශයක් කියලා මට හිතෙනවා. තාත්තා බොහොම සෞම්‍යයි. අම්මා නම් ටිකක් සැරයි.නිතර පාඩම් කළා ද?නෑ. ඒත් හුඟක් පොත් කියෙව්වා. පත්තර ගත්තාම තාත්තා ඒ පත්තරවල පළවූ කතා වැදගත් තොරතුරු කපලා අලවලා පොත් වගේ බැඳලා දුන්නා. අපි ඒවා කියවලා පාසල් පුස්තකාලයෙන් හරි කොහොමහරි පොත් හොයා ගෙන කියෙව්වා.මොනවද කියවපු පොත්?රුසියානු සාහිත්‍ය. සිංහල සාහිත්‍ය. ගොගොල්, දොස්තවොස්කි වගේ ලේඛකයන් ගේ පොත් මුලින් කියවන විට මට ඒ තරම් තේරුමක් නෑ. ඒත් මම ඒ පොත් දෙතුන් වතාවක් කියවලා පසුව හොඳට තේරුම් ගත්තා. අදත් වර්ග කිරීමකින් තොරව ඕනෑම හොඳ පොතක් කියවන්න මම ආසයි.ඔබ නැටුමට හරි හපන් බව කීවා.ඔව්. අපේ පාසලේ නැටුම් උගන්වාපු එස්. මලල් ගුරුතුමා මගේ හැකියාව හඳුනා ගත්තා. පාසලේ රඟ දැක්වූ සෑම නාට්‍යයකම නැටුමකටම මාව තෝරා ගත්තා.පාසල් වියේදීම ඔබ වේදිකා නාට්‍ය ක්ෂේත්‍රයට අවතීර්ණ වුණා?ඔව්. ඒ වෙන විට මම එස් එස් සී පන්තියේ. විද්‍යාලංකාර පිරිවෙණට අනුබද්ධිතව විද්‍යාලංකාර විශ්ව විද්‍යාලය ආරම්භ කරලා තිබුණා. ඒ කාලෙ විශ්ව විද්‍යාලේ ඉගෙන ගත්තේ භික්ෂුන් වහන්සේ සහ පිරිමි ශිෂ්‍යයන් පමණයි. 1963 දී විද්‍යාලංකාර විශ්ව විද්‍යාලය මඟින් දික්තල - කාලගෝල කතාව ඇසුරින් ‘නොරත රත’ කියලා නාට්‍යයක් කළා. මේ නාට්‍යයේ දික්තලාගේ චරිතය කරන්න ගැහැනු ළමයෙක් සොයන විට එහි අධ්‍යක්ෂ එච්. ඩී. වීරසිරි මහත්තයාට මා ගැන ආරංචි වෙලා. මාව ඒ චරිතයට තෝරා ගත්තා.ගෙදරින් කැමති වුණා ද?අම්මා ගේ අකැමැත්තක් තිබුණේ නෑ. තාත්තා නම් කැමති වුණේ නෑ. වැඩියම අකමැති වුණේ මගේ සීයා. අම්මාගේ තාත්තා.ඒ ඇයි?මගේ සීයා ටවර් හෝල් යුගයේ ප්‍රකට නාට්‍ය ශිල්පියෙක් වගේම තිර රචකයෙක් වූ ඒබ්‍රහම් සිල්වා. ඒ කාලේ ප්‍රසිද්ධ වූ ‘බැලසන්ත’ නාඩගම රචනා කළෙත් මගේ සීයා. නිළියන්ට ඒ කාලෙ විඳින්නට වූ කටුක දිවිය ගැන සිතලා සීයා අකැමැති වෙන්න ඇති.ඉතින් කැමැත්ත ගත්තේ කොහොම ද?මගේ අයියලාත් කලාවට කැමතියි. අම්මාත් ඉදිරිපත් වෙලා කරුණු කියලා කැමැත්ත ගත්තා.එතැන් පටන් දිගටම ඔබට වේදිකාවේ අවස්ථා ලැබුණා ද?ඔව්.නාට්‍ය කීයක විතර රඟපෑවා ද?ගණන් මතකත් නෑ. දාහතරක විතර.මතක තියෙන නාට්‍ය මොනවා ද?බී. රත්නායක ගේ ‘අමල් බිසෝ’. සෑම් පෙරේරා ගේ ‘ඉවබව නැති ලොව‘, ඇස්. කරුණාරත්නගේ ‘ගුත්තිල’, ‘එරබොදු මල් පොට්ටු පිපිලා’ සහ ‘හිරු අවරට ගියාදෝ’. ධර්මදාස ජයවීරගේ ‘අකල් වැස්ස’, මහාචාර්ය සුනන්ද මහේන්ද්‍රගේ ‘සයුරෙන් ආ ළඳ’. ‘පේ‍්‍රම කුමාර එපිටවෙල ගේ ‘නුවන නොදිය’, සතිස්චන්ද්‍ර එදිරිසිංහගේ ‘බකතපස්’, සුමන ආලෝක බණ්ඩාරගේ ‘නිදිකුම්බා’, ගුණසේන ගලප්පත්තිගේ “ලියතඹරා” වගේ නාට්‍යය.වේදිකාවට වඩා වේගයෙන් ඔබට සිනමාවේ දොරගුළු හැරුණා?ඔව්. ඒ වෙන විට 1965 දී “අකල් වැස්ස” නාට්‍යයේ රංගනය වෙනුවෙන් මට රාජ්‍ය නාට්‍ය උලෙළේ හොඳම නිළියට හිමි සම්මානය ලැබිලා. මගේ නම ජනපි‍්‍රය වෙලා තිබුණා.ඉතින්?ඒ කාලේ සුගතදාස මාරසිංහ මහත්තයා නිෂ්පාදනය කළ ‘පුංචි බබා’ චිත්‍රපටයට අලුත් නිළියක් සොයමින් සිටියා. මා ගැන ආරංචි වෙලා සුගතදාස මාරසිංහ මහත්තයායි ජෝ අබේවික්‍රමයි ඇන්ටන් අල්විස් ඇතුළු පිරිසක් ඇවිත් අකල් වැස්ස නාට්‍යයේ මගේ රඟපෑම් බලලා ඉන් පස්සේ ස්ක්‍රීන් ටෙස්ට් එකක් තියලා මාව චිත්‍රපටයට තෝරා ගත්තා.පළමු චිත්‍රපටයෙන්ම ඔබ සම්මානයක් දිනා ගත්තා ද?ඔව්. 1968 පුංචි බබා චිත්‍රපටයේ රඟපෑම උදෙසා හොඳම සහාය නිළියට හිමි සම්මානය ලබා ගත්තා.හෙළ සිනමාව විශ්ව සම්භාවනාවට පත්කරමින් මුල්ම අන්තර් ජාතික සම්මානය අපේ පුංචි ශ්‍රී ලංකාවට ගෙන ආවේ ඔබයි. ඒ ගැන කීවොත්.ඔව්. ඒ, 1975 දී. එයා දැන් ලොකු ළමයෙක් චිත්‍රපටයේ සුසිලාගේ චරිතය සඳහා. මොස්කව් ජාත්‍යන්තර සිනමා උලෙළේදී ගෞරව ඩිප්ලෝමා සහතිකයක් ලැබුණා.මුලින්ම ජනපි‍්‍රයතම නිළියට හිමි සම්මානය ලැබුණේ?1976 දී සරසවි සිනමා උලෙළේදී සුසී චිත්‍රපටය සඳහා.සිරිපාල හා රන්මැණිකා චිත්‍රපටයටත් සම්මානයක් ලැබුණා?ඔව්. 1977 6 වැනි නවදිල්ලි අන්තර්ජාතික සිනමා උලෙළේදී ගෞරව සම්මානයක් ලැබුණා.එදා මෙදා තුර ඔබ ලත් ජාතික අන්තර්ජාතික හා ජනතා සම්මාන අපමණයි. සිනමාවේ ඔබ වඩාත් කාර්ය බහුල වූ අවධිය කුමක් ද?1970 - 80 දසකය.ඔබ සිනමා චිත්‍රපට අධ්‍යක්ෂණයටත් යොමු වුණා.මම චිත්‍රපට හතරක් නිර්මාණය කළා. 1984 සසර චේතනා, 1987 අහිංසා, 1991 ස්ත්‍රී සහ 1994 දී සඳමඩල යන චිත්‍රපට.රූපවාහිනී මාධ්‍යයටත් පිවිසුණා. එහි අදටත් නියැළෙනවා ද?ඔව් ඉදිරියටත් ටෙලි නාට්‍ය එන්නට තිබෙනවා.වේදිකාව, සිනමාව, රූපවාහිනිය මේ මාධ්‍ය අතරින් ඔබ වඩාත් කැමති?වේදිකාවට. අදටත් හොඳ නාට්‍යයක් ලැබුණොත් මා එහි රඟපාන්න කැමතියි.කලා මාධ්‍යය සියල්ලෙන් වෙනස් වූ දේශපාලන ක්ෂේත්‍රයට ඔබ අද පිවිසිලා. එවැනි බලාපොරොත්තුවක් මුල සිටම ඔබ තුළ තිබුණා ද?අනේ නෑ. මට දේශපාලනය ඉතාම නීරස වූ කාලයක් තිබුණා.ඒත් ඔබ විවිධ පාලන කාලවල ඒ ඒ පක්ෂවල කටයුතුවලට කිසියම් දායකත්වයක් දුන් බවක් අපට මතකයි.සිනමා ක්ෂේත්‍රයේ අභිවෘද්ධිය උදෙසා යම් මෙහෙවරක් කරන්නට හැකි වේයැයි සිතා යම් යම් කටයුතුවලදී ඉදිරිපත් වුණා. ඒත් කිසිම පක්ෂයක සාමාජිකත්වයක් ලබාගෙන තිබුණේ නෑ.ඔබ දේශපාලනයට යොමු වුණේ?අපේ රටේ සංවර්ධනය විනාශ කළ යුද්ධයේ නිමාවක් ගැන අපි සිහින මැව්වා. පැවැති රජයන් එකකටවත් යුද්ධය නිමා කිරීමේ අවශ්‍යතාවක් තිබුණු බවක් අපි දුටුවේ නෑ. වත්මන් ජනාධිපතිතුමා අප දුටු ඒ සිහිනය සැබෑ කළා. එතුමාට රට දියුණු කරන්නට සැබෑ වුමනාවක් තිබුණා. අපිටත් රට වෙනුවෙන් කළ හැකි යම් මෙහෙවරක් තිබෙනවා. ඒ මෙහෙවර ඉටු කරන්නට එතුමා සමඟ එකතු වුණොත් හැකි වේ ය යන විශ්වාසය මා තුළ ඇති වුණා. මා ඒ බව ජනාධිපතිතුමාට කීවා. එතුමා ඒ සඳහා මට අවස්ථාවක් ලබා දුන්නා.ගතවූ කාලය තුළ ඒ මෙහෙවර කොපමණ දුරට ඉටු කරන්නට ඔබට හැකි වුණා ද?මම මන්ත්‍රීවරියක ලෙස පත් වෙලා තවම වසර දෙකයි. මට ලැබෙන ප්‍රතිපාදන යටතේ අවශ්‍යතා සහිත ජනතාවට යම් පමණකින් ඒ මෙහෙවර ඉටු කරන්නට මා සමත්ව සිටිනවා.ඉන් ඔබ වඩාත්ම තෘප්තියට පත්වූ මෙහෙවර කුමක් ද?අනුරාධපුර දිස්ත්‍රික්කයේ ඉතාම දුෂ්කර ගම්මානයක් වූ මහමීගස්වැව පාසල වැසී යන්නට ආසන්නව තිබියදී එහි විදුහල්පති තුමියගේ ඉල්ලීම පරිදි පාසලට අවශ්‍ය භාණ්ඩ සපයා දීලා සිසුන් යළිත් ඒ පාසලට එන තත්ත්වයට පත්කර දීමට හැකි වීම.ආගම දහමට ඔබේ ළැදියාවබොහොම ඉහළයි. හැබැයි හතර පෝයට සිල් අරන් බණ භාවනාවට යන්නේ නෑ. මම ප්‍රායෝගික බෞද්ධයෙක් විදිහට අවශ්‍ය තැනට අවශ්‍ය දේ ඉටු කරනවා. යහපත් වැඩෙහි යෙදීමත් භාවනාවක් වගෙයි.ජීවිතය ගැන ඔබ තෘප්තිමත් ද?හොඳටම තෘප්තිමත්. මගෙන් රටට ජාතියට මගේ පවුලට වගේම සමාජයටත් ඉටුවූ මෙහෙවර ගැන මම හොඳටම තෘප්තිමත්.පසුතැවිල්ලක් ඇත්තෙම නැද්ද?නෑ. ඒත් කවර විෂයක් පිළිබඳව හෝ පුළුල අධ්‍යාපනයක් ලැබුවානම් හොඳයි කියලා හිතනවා.ඔබේ ශිල්පය මතු පරපුරට ලබා දෙන්නට අදහසක් නැද්ද?මගේ පරම්පරා දෙක තුනක පිරිස ඒ දායාදය ලබාගෙන තිබෙනවා. සිනමාවේදී වුණත් දැනුම ලබා ගන්න කැමති පිරිසට මා කැමැත්තෙන් එය ලබා දෙනවා. අපි අලුතින්ම පසුගිය වසරේ පදනමක් ඇතිකළා. ‘ආචාර්ය මාලනී ෆොන්සේකා පදනම’ නමින්. ඉදිරියේදී ඒ තුළින් මෙවැනි කටයුත්තක් ඇරැඹෙන්නට ඉඩ තිබෙනවා.ඔබ ආයෙත් ඉපදුණොත්?මාලනී ෆොන්සේකා වෙලාම ඉපදෙන්නට කැමතියි. ඈට ලැබුණු අවස්ථා කොයි තරම් අගෙයි ද? මේ ආත්මෙදි කරන්නට අතපසු වූ මෙහෙවරත් එක්කම ඒ වාරෙදි කරන්නට පුළුවන් වේවි. උස්හඬින් සැහැල්ලුවෙන් සිනාසෙමින් ඈ අපේ පිළිසඳර නිමා කළා.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=ay1207082</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.අහස විනිවිද පියාඹන්න කවුද ආසා නැත්තේ? ඒ නිසා තමයි රයිට් සහෝදරයෝ කොහොම හරි ගුවන් යානයක් හැදුවේ. ඊට කලින් රාවණා රජ්ජුරුවෝ දඬුමොනරයකින් ගුවනේ පියාසර කළ බවට කතා නම් තිබෙනවා.කොහොම වුණත් අහස් යානාවක් කියද්දීම අපට මතක් වන ඊළඟ වචනය ගුවන් නියමුවා. ඒත් 2013 දී ඒ වචනය හැමවිටම අවශ්‍ය වන එකක් නැහැ. මොකද ලබන අවුරුද්දෙ නියමුවන් රහිත සටන්කාමියා ලෙස හඳුන්වන රොබෝ ගුවන් යානය එක්සත් රාජධානියේ ගුවන සිසාරා යන්න සූදානම් නිසා.මේ යානයට පැය 24ක් කිසිම මිනිසකුගේ ආධාරයක් නැතිව උඩු ගුවනේ රැඳෙන්න පුළුවන්ලු. මේ තාක්ෂණය මඟීන් ප්‍රවාහනය කරන ගුවන් යානා සඳහාත් යොදාගන්න හැකි බවයි අදාළ සමාගම පවසන්නේ.මේ කෘත්‍රිම බුද්ධියේ බලය හරි විදිහට යෙදෙව්වොත් සම්ප්‍රදායික ගුවන් යානාවලට දිගු නිවාඩුවක් ලබාදෙන්නත් හැකි වෙනවා. ඒ වගේම නියමුවන් නැති යානා රියැදුරන් නැති දුම්රිය වගේ මඟී ප්‍රවාහනයේ දී වාණිජ ජෙට් දක්වා දියුණු කරන්නටත් ඔවුන් බලාපොරොත්තු වනවා.මේ වැඩේ කරගෙන යන්නේ එංගලන්ත ආරක්ෂක අමාත්‍යාංශයයි ප්‍රංශ රජයයි එකමුතුවෙන්. කොහොම වුණත් මේ යානය හොඳට වගේම ඉලක්කයට බෝම්බ හෙළීම වැනි හානිකර වැඩවලටත් යොදා ගන්න පුළුවන්.අපට හුරු පුරුදු ගුවන් යානයකට වඩා පුළුල් පරාසයක යන්ත්‍ර සූත්‍ර ද ධාරිතාවක් ද ඇති මේ රොබෝ ගුවන් යානය සැතපුම් 750ක දුරක් ආවරණය කිරීමටත් අඩි 15000ක් ඉහළ අහසේ පියාසර කිරීමටත් හැකියාව තිබෙනවා.එහි ඇති “ඉලෙක්ට්‍රොනික ඇස” එසේත් නැත්නම් කැමරාව මඟින් පරීක්ෂකවරුන්ට යානයේ පහළ භූමියේ සිදුවීම් නිරීක්ෂණය කළ හැකියි. ඒ අනුව දුරස්ථ පාලකය මඟින් අහසට නැංවීම මෙන්ම ගොඩබෑමට අණ දීමටත් පුළුවන්. වරක් අහසට නැඟි පසු තනිව පියාසර කිරීමට හැකි යානයේ අධෝරක්ත කැමරාවේ ආධාරයෙන් හදිසි අවස්ථාවක තනිව ගොඩබෑමට ද මේ රොබෝ යානාවට හැකියාව තිබෙනවා.යානාව නිර්මාණය කළ අයගේ අපේක්ෂාව අඩි 60000ක් දක්වා ඉහළ නැඟිය හැකි නිරීක්ෂණ උපකරණවලින් යහමින් හෙබි අයුරින් මෙය දියුණු කිරීමයි. එවිට අහස් කුස තුළදීම කෙටි පණිවුඩවලට සවන්දීමටත් යානයට හැකියාව ලැබෙනවා.යුරෝපාකරයේ තිබෙන දැඩි මූල්‍ය අර්බුදය හමුවේ වුවත් ෆ්රෑන්ක් බිලියන 40 ක් පමණ වැය කරමින් සිදු කරන මේ ව්‍යාපෘතිය නිසා ඉදිරි වසර දහය පමණ ඇතුළත ගුවන් යානා ක්‍ෂේත්‍රයේ විශාල වෙනස්කම් දකින්න ලැබේවි.නිශා කුස දිලෙන පුංචි තාරකාවිය මම... බැඳුණෙමි පෙමින් ධවල සඳමඬල නුඹට... නමුදු... අවසන පසක් විය මා තවත් එක් තාරකාවියක් පමණක් බැව්...- හොරණ තිළිණි විජේමාන්නදිනක සේවය නිමා කරලා දිනකර පෑල දිග අහසින් බැහැගෙන යද්දි වෙල්යාය ඉස්මත්තෙ තියෙන සුන්දරත්වය දකින්න ඉන්නේ අද මං විතරයි. පාළු ගෙයි ඉස්තෝප්පුවට වෙලා මං ඈත වෙල් යාය දිහාව බලාගෙන හිටියා. පුංචි ළමයි ටිකක් සරුංගල් අරගෙන වේලි දිගේ එහේ මෙහේ දුවනවා. එතැන මයෙ පුතාත් ඉන්නවද කියල මං හොඳට බැලුවා. ඒත් එතැන කොයින්ද මයෙ පුතා. දැන් ලොකුයිනෙ.නියත දහම අනුව හැමදේම වෙනස් වෙනවා. පිළිගන්න අකමැති වුණත් ඇත්ත ඒකයි. මයෙ පුතාගේ අප්පච්චිත් මාව දාලා මේ ලෝකෙන් යන්න ගියේ ඒ නිසානෙ. ඒ නියත දහම වෙනස් කරන්න පුළුවන් වුණා නම්, මං අප්පච්චිට යන්න නොදී නවත්ත ගන්නවා.එයා හිටිය නම් මට පාළු නෑ. වෙනදාට මිදුලෙ වෙරළු ගහ යට බංකුවට වෙලා අපි ඈත වෙල දිහාව බලාගෙන කතා කරනව ඔයා ගැන. අපි දෙන්නටම මුළු දවසෙම වෙන මාතෘකාවක් නැති තරම්. ඒත් දැන් මං කා එක්ක කතා කරන්නද? මේ පාළු බිත්ති හතර ඇතුළෙ මං තනිවෙලා. මේ ගේ ඇතුළ, මේ වත්ත, මේ කුඹුරු යාය ඇතුළෙ තියෙන සුන්දරම සුන්දර මතකය විතරයි මට තියෙන්නෙ. තාත්තගේ මළගමට ඇවිත් ගියාට පස්සෙ පුතා ගැන තොරතුරක්වත් නෑ. පුතාට නිවාඩු තිබුණෙ එක දවසයිනෙ. ඒත් සීයගෙ මිනිය දකින්නවත් මගෙ මුනුපුරාටයි මිනිබිරියටයි එන්න බැරිවුණ එක ගැන මට දුකයි. ‘පුතාට’ ශිෂ්‍යත්ව පංති තියෙන නිසාත් ‘දුවට’ ඩාන්සින් පංති තියෙන නිසාත් එන්න බැරිවෙනවා කියලා දුක ප්‍රකාශ කරලා ශෝක පණිවුඩයක් මගෙ පුතාගේ නෝන එවල තිබුණා.මයෙ පුතාට මතකද පුතා ශිෂ්‍යත්ව විභාගය පාස්වුණ දවස. එදා සතුට වැඩිකමට දුවන්න ගිහින් පුතා වේල්ලෙ වැටිලත් තිබුණා. මඩපිටින් දුවගෙන එද්දි මං හොඳටම බයත් වුණා. පස්සෙ සතුට වැඩිකමට මං පුතාව උස්සගෙන අප්පච්චි හොයාගෙන දිව්වා. ආ... පුතාට මතකද පුතා උසස් පෙළ පාස් වුණ දවස. ඒකෙ අනෙක් පැත්ත. පුතා මාව උස්සගෙන ගේ වටේ දිව්වා. අප්පච්චි කෑ ගැහුවා.ඉස්සර නම් මං මුළු දවසම කඩියෙක් වගේ වැඩ. හැම දවසක්ම ජීවයෙන් පිරිල තිබුණා. මට අරමුණක් තිබුණා. ඒ මයෙ පුතා. දැන් උදාවෙන හැම දවසකම මං පාර දිහා බලන් ඉන්නෙ පුතාගෙ සුදු මූණෙ අහිංසක හිනාව දැකගන්න. ඒත් පුතා ලොකු දොස්තර විභාගයකට පිටරට ගියාලු නේද? මම බෙහෙත් ගන්න ඉස්පිරිතාලෙ ක්ලිනික් එකට ගිය වෙලාවෙ එතැන මහත්තුරු කතා වෙනවා ඇහුණා.මේ වරිච්චි බිත්ති හතර ඇතුළෙ මට දැන් පාළුයි. වෙලාවකට හිතෙනව අප්පච්චි දුරම දුර ගමනක් ගිහින් වගේ ආයෙත් එනව නම් කියලා. හරියට පුතා බලන්න පේරාදෙණි ගිහින් එනව වගේ. මං මඟ බලන් ඉන්නවා. මට මහා ලොකු බලාපොරොත්තු නෑ . මං උඹගෙන් එකම ඉල්ලීමක් කරනවා. මං මැරිල යන්න කලියෙන් මගෙ මිනිබිරියි මුනුපුරයි මට දකින්න එක්කරගෙන වරෙන්. මං එතකල් පාර දිහාව බලාන ඉන්නවා. උදේ හවස. උඹලට බුදු සරණයි!- රංසෑගොඩ කේ.ජී.ගීතා රෝෂණී ද සිල්වාගිලෙන සඳු දෙස බලා හිමිහිට නේක සිත්තම් ඇඳෙයි ගුවනත හමන පවනින් දැනෙන සිසිලස... නිවාලයි සිත් සතන් පිරිමැද... තරුට රහසින් සඳුට සෙනෙහෙන් පුංචි පිනිබිඳුහඬයි තැවුලින්...- මහනුවරජී. ඒ. රුවනි නාලිකා පේ‍්‍රමසිරිමම ගමේ වැවෙන ගස්ලබු ගෙඩි විස්ස තිහකුයි රඹුටං දාහකුයි ත්‍රීවීල් එකට දාගත්තෙ ටිප් එකෙන් රුපියල් පන්දාහක්වත් ලාබගන්න බලාගෙන. කලින් අහපුවාම හොඳ ගාණක් පොරොන්දු වුණ කඩ ගාණක් තිබුණ. පොළේ බිස්නස් කරන අයියලා කීපදෙනෙකුත් බඩු හොඳ නම් ගේන්න කිව්වා. දුරුකතර ගෙවාගෙන ගෙනිච්චම “ආ මල්ලි මම රුපියල් පහක් දෙන්නම් කිව්වේ ගෙඩි විස්සටම... එකකට නෙමේ” එක අයිය කෙනෙක් කිව්ව...“අනේ මල්ලි මේ ඇඹුල් රඹුටං” මල්වානෙ රතුගෙඩි කෙල පෙරාගෙන කන ගමන් සමහරු කිව්වා. සත පනහක් දෙන්නම් දාහ බාන්න කියල එයාල කිව්වේ මම ඒව ගත්තෙ රුපියල් දෙකට බව නොදැන. දැං ත්‍රීවීල් එකේ කුලියත් දෙන්න ඕන. මම අමාරුවෙන් හා කිව්වා.සල්ලි ගස් කොළ ගාණට විසිකරල පුරුදු වෙච්ච මට කේවල් කරල පුරුද්දක් තිබුණෙ නෑ. රුපියල් පන්සීයක් ගත්තා. විසිකරන්නයැ. ආපහු ගෙනිච්චම මුකුත්ම නෑනේ.”පන්සීයක් දෙන්න මල්ලි” මට පාඩුවෙච්ච හැටි දැනගෙනත් ත්‍රීවීල් එකේ අයිය කිව්ව. මුන්ගේ පපු කැවුතු පුරෝල මූනිස්සං බරු බස්සන්න මට හිතුණෙ ඒ වෙලාවෙ. මම බිම බලාගෙන ඒ චිත්‍රපට සිතුවිල්ල මැඬගෙන පන්සීය දුන්නා. ගස්ලබු ගෝනිය ටවුන් එකේ අගලකට වීසි කළා.’බල්ලි’ ගාවට ගියා නම් සාක්කුවට ලක්සෙ බන්ඩලේ දාල පිටට තට්ටුවකුත් දානවා. ඒ කාලෙ කෑලි දාහතරෙ යකඩේ ළඟ තිබුණ.. ඒක ගස්සන්න කලින් ලක්සයයි. සතියකින් තව බන්ඩල් හතරයි. ඒත් ‘බල්ලි’ අයිය එක වැඩකට බන්ඩල් විසිපහක්වත් ගත්තට මොන මහන්සියක් ද කැලෑකොළ ගෑවුණ තැන් දාඩියත් එක්ක කසන ගමන් මට හිතුණා.රෙජිමන්ට් එකේ ඉයර් එකේ හොඳම ෂූටර් වුණේ මම. ටාගට් බෝඩ් එකේ ලෙලි පුවරු බරු ගැහෙන්න එකම තැනට එකපිට තියනකොට සීනියර්ලා මගෙ දිහා බැලුවෙ යටිං. ලොක්කෙකුට ගහල රස්සාව නැති වෙන කොට කරන්න ඉතුරු වුණේ එක රස්සාවයි. දක්සකම තිබුණෙ එක දේකට විතරයි. ඒ කාලෙ.. ඒක තමයි කාලෙ.ඒ කාලේ දාහෙ කොළ වැට මාර කොළ කෝං කොළ ගාණයි. කෙල්ලෙකුට හතළිස්දාහ වියදම් කරපු දවස් තිබුණ. අපි අරං ගිය කෙල්ලන්ගෙ බුරියවල් ගැන්නොත් කැල්කියුලේටර්වල බට්න් මදි. අපිට අද මේ නරින්ට අයිය කියන්න වෙලා තිබුණට. ඒ කාලෙ මාකට්වල සීයලත් අපිට ‘අයියෙ’ කියල කතා කළේ... අපිට මල්ලි කියන්න ජගතෙක් කිලෝමීටර පනහකකට මෙහා අපේ ඒරියා එකේ හිටියෙ නෑ. තාත්තලා වගේ අය ‘අයියෙ’ කියන කොට අපිටම හිනා. පවු උන්ට තිබුණෙ ජීවිතාශාව.සාධාරණ විදියට ජීවත්වෙන්න හිතාගෙන දැන් අවුරුදු පහක් වෙනවා. සමහර දාට ගස් ලබු කුරුම්බ කාල ජීවත්වුණා. පාලම උඩදි බ්‍රවුනිය කැලණි ගඟට වීසි කරන කොට ඒක කැරකි කැරකි අහසින් ගියෙ “දවසක ආයි උඹටම මාව ඕන වෙයි සහෝදරයා අන්න එදාට! කියන්නා වගෙ.මට තාම මගේ ඒ දකුණු අත වෙන්වෙච්ච දවස මතකයි. ලේසි සල්ලි කිව්වට එදත් ඒ කාලෙ අපිට අභියෝග තිබුණ. මරණ වරෙන්තු තිබුණා. සාධාරණ සල්ලි කිව්වට සාධාරණ සල්ලිත් ඒවගේ තමයි. දෙයියනේ හොඳින් ජීවත්වෙන්න මේ තරම් අමාරුද? කියලා මට හිතුණා.එදා මලා නම් මැරෙන්නෙ වෙඩි කාලා. අද මැරෙන්න වෙලා තියෙන්නෙ මුකුත් නොකා. මටම හිනා ගියා. කුරුම්බයක් තැරිගහන ගමං කල්පනා කළේ අලුත් බිස්නස් අදහසක්. මම පාරෙ තියාගෙන පලතුරු විකුණනවා. එතකොට ගාණ කියන්නෙ මම. ඒත් බටර් කෑලි වගේ කෙල්ලන්ට පේන්න ලෑල්ලක් ගාව හිටගෙන කෑගහන්න මට ධෛර්යය තියෙනවද? මම කල්පනා කළා. බෑ.. මට හයියක් නෑ.. මටත් නම්බුවක් තියනව. සාධාරණයෙන් ජීවත් වෙන්න හදන කොට උදවු නොකරන අනුකම්පාවක් නැති මිනිස්සු! මට මුළු ලෝකෙ ගැනම එහෙම හිතුණා.- තර්ෂණ වෙඩිකාරදෙබැම දෙනුවන වගෙයි ඉඳූ දුණු අඩ සඳයි නළලත මැවූ... දෙතොල් නාදලු විලස හැඩවුණු කොපුල් පුර හඳ පැරදවූ... හස පිලාවන් සළුවෙ සැඟවුණු කුමර බඹසර අවදි වූ... සුරලොවින් මනු ලොවට පිවිසුණු අහස නුඹ මට ළං නොවූ... සොඳුරු හැඟුමට සාප නොකරනු පේ‍්‍රමයට දොරගුළු නොවූ... දහස් වර මා මැරුණු ඉපැදුණු නුඹ නමින් හුදකලා වූ...- මාමඩල ගැමුණු වික්‍රමසූරියගිනි නිවන දහසක් භටයින් ප්‍රබල අති නවීන උපකරණ රැගෙන පැමිණියත්, නිවිය නොහැකිය කුසගින්න- ලබුනෝරුව සුරංගිඅත පුපුරු ගහනවා නුඹේ ළතෝනිය රූරා වැටෙනවා උණු දිය කඳක් වී මා හද දිය කරනවා වරද කළ පුතුනි නුඹ දැන් නිවැරැදියි නුඹට තැළු මට තළන්නට, වෙන කෙනෙකු උවමනා නැත- මීගොඩ සාගර සම්පත් රණසිංහමොහොතින් මොහොත ගතවන හැම තත්ප රය සැහැසී පාපදායි බවකට බ රය රැක ගනු කැමැත්තෝ මවුබිම පරිස රය මැසි පොදියකට වැඩියෙන් කඩිස රය  - කොට්ටාවේ සිරිසේන මානගේපුදුමාකාර සටනකින් හෙම්බත් වෙලා බස් එකට නැඟගත්තු මම යන්තම් සීට් එකක ඉඳගත්තා. දහඩිය පොකුරු පිටින් බෙල්ල දිගේ රූරා වැටෙනවා. කණ්ණාඩිය ගලවලා පිහදාගත්තු මම ආයෙත් ඒක දාගෙන වටපිට බැලුවේ බස් එක කීයට පිටත් වෙයිද සිතමින්. දෙවියනේ මෙන්න.. එකම කලබලයයි ඉස්කෝලෙ ඇරිලා කොල්ලො කුරුට්ටො එක පොදියට බස් එකට නඟිනවා. ‘කනක් ඇහිලා ඉවරයි’ හිතට හීන් තරහක් ආවත් දඟකාර කොලුකම් දිහා බලන්නත් ආසයි.එකෙක් දෙන්නෙක්ගෙ විශාල පොත් බෑග් දෙක තුනකුත් මගෙ උකුලට බරවුණා. බස් එක පිටත්වුණේ උන්ගෙ කැකිරි පැළෙන හිනාවයි කතාවයි එක්ක. වැඩිහිටියො බොහෝ දෙනෙක්ගේ මූණවල්වල තරහ පිරිලා.ඔන්න මගෙ හිතත් ආයෙත් උසස් පෙළ පන්තියේ විතර. ඉස්කෝලෙ ඇරුණු ගමන් ස්ටෑන්ඩ් එකට දුවන්නෙ බාලිකාවේ කෙල්ලෝ බලන්නත් එක්ක. ඒ දවස්වල හිනාවෙන්න හේතු ඕනෑ වුණේ නෑ. දෙවියනේ ඒ හිරිමල් යෞවනය කොයිතරම් සුන්දරද? මම හිතෙන් මේ කොල්ලො රෑනත් එක්ක ඒකාත්මික වෙලා.උන්ගෙ හිනාවලට මටත් හිනා යනවා. උන් මැද්දෙ සුදු ඇඳුමක් ඇඳන් පොත් ටිකත් අරන් කෑ ගගහා ඉන්නේ තරුණ මමමයි. කෙල්ලො දිහා හොරෙන් බලන්නෙ, උන්ට පේන්න වැඩි වැඩියෙන් කෑ ගහන්නෙ මම ම තමයි.බස් එක වේගෙන් ඇදිලා යනවා. මම හිතෙන් නිනව්වක් නැතුව කොල්ලන්ට කවටකම් කරනවා.කොණ්ඩ කරල් දෙකක් ගොතා සුදු ගවුමින් සැරසුණු කෙල්ලක් මගේ මුහුණට එබිලා උකුලෙ තිබුණ තඩි බෑග් එක ඉල්ලනවා.”අංකල් බෑග් එක දෙනවද?””අංකල්?”ඒ වචනෙට මගෙ සුන්දර තරුණ ලෝකෙ දෙපාමුල කඩා වැටුණ. දෙවියනේ ඇත්ත නේන්නම්. ඒ සුන්දර ලෝකෙට මම දැන් අංකල් කෙනෙක්. විශ්‍රාම ගිය අහිංසක මගෙ හිතට ඒ කටුක සත්‍යය දැනුණේ ඒ වචනෙත් එක්ක.- පී.එච්.එස්.පද්මසේනඅහසේ තරු ගණිනු කෙසේ... පොළොවේ වැලි ගණිනු කෙසේ... අහස පොළොව දුර හින්දද මගේ සෙනෙහස දුරස් වුණේ- අයෝමි තක්ෂිලා විජයන්ති පාසල් වංගුවෙන් නොපෙනී යන කලට නුඹ දුන් හසරැල්ල ඇත හද පතුල යට තනිකම දැනුණු විට ගෙන යළි බලන විට පෙර දුටු හුරතලය එලෙසම දැනුණි මට- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=ay1207083</link>
    <topic>මිලියනය ඉක්මවා කොටස් අලෙවි වන සමාගම් අඩුවෙයි</topic>
    <author>තාරක වික්‍රමසේකර</author>
    <content>මේ සතියේ අඟහරුවාදා දිනය නිවාඩු දිනයක් වූ බැවින් දීර්ඝ සති අන්තයකට සඳුදා දින ද ඇතුළත්ව තිබු හෙයින් සඳුදා දින වෙළෙඳ පොළ ගනුදෙනු සංඛ්‍යාව 2866 ක් දක්වා අඩු විය.දිනයේ සිදුවූ විශේෂිතම සිදුවීමක් ලෙස දැක්විය හැක්කේ නෙස්ට්ලේ සමාගමේ කොටසක් රුපියල් 1100 සිට 1107.70 ක් දක්වා රුපියල් 7.10 කින් ඉහළ යාමයි.මිල පහළ යාම් අතුරින් කැපී පෙනුණේ නුවරඑළිය සමාගමය. පෙර දින රුපියල් 1234 කට අලෙවි වූ සමාගමේ කොටසක මිල එදින රුපියල් 1216 ක් දක්වා රුපියල් 18 කින් මිල අඩු විය.සතොස මෝටර්ස් රුපියල් 210 සිට රුපියල් 170 ක් දක්වා මිල අඩු වුවත් දිනය නිමා වන විට එහි අගය රුපියල් 200 ක් දක්වා යළි වැඩි වූයේ දිනයේ මිල ඉහළ යාම රුපියල් 10.00 ක් බව පෙන්වමිනි. දිනයේ වැඩිම කොටස් ප්‍රමාණයක් අලෙවි වූයේ එස් එම් බී ලීසිං (ඡන්ද බලය රහිත) සමාගමේය. අලෙවි වූ කොටස් ගණන 2056004 කි.3 වැනිදා නිවාඩු දිනයක් වූ බැවින් 4 වැනිදා යළි වෙළෙඳ පොළ ඇරැඹුණු අතර එදින ගනුදෙනු සංඛ්‍යාව යළි ඉහළ ගියේය.ඒ ගනුදෙනු 4163 ක් වාර්තා කරමිනි. දිනයේ වැඩිම කොටස් අලෙවි වූයේ බේරුවල රිසෝසට් සමාගමේය. අලෙවි වූ කොටස් ගණන 3294699 කි. අමානා ටකාෆුල් කොටස් 1241974 ක් අලෙවි විය.දිනයේ වැඩිම අගයකින් මිල ඉහළ ගියේ ඒ එම් එෆ් කම්පැණි ලිමිටඩ්හිය. ඒ පෙර දින රුපියල් 308.20 කට අලෙවි වූ කොටසක් රුපියල් 330.00 ක් දක්වා රුපියල් 21.80 කින් ඉහළ යමිනි.ටී සර්විසස් රුපියල් 5.90 කින් ද මිල ඉහළ ගියේය. මර්චන්ට් ෂිපින්ග් කොටසක මිල පෙර දිනට සාපේක්ෂව රුපියල් 39.00 කින් පහළ ගියේ රුපියල් 194 සිට 155 ක් දක්වා යමිනි.කළම්ඹු ෆාමසි කොටසක මිල රුපියල් 595.10 සිට 580.90 ක් දක්වා රුපියල් 14.20 කින් අඩු විය. ඩිස්ටර්ලීස් කම්පැණි පී එල් සී වසරාවසාන ලාභාංශ ලෙසින් කොටසකට රුපියල් 3.00 ක් ගෙවනු ලබන බවට නිවේදනය කර තිබුණි.පෙර සතිය අවසානයේදී සමස්ත කොටස් මිල දර්ශකය දැක්වුණේ ඒකක 4965.77 ක් ලෙසිනි. සතිය ආරම්භක සඳුදා එම අගය ඒකක 4952.93 ක් ද බදාදා එම අගය ඒකක 4946.58 ක් ලෙස ද දැක්විණි.මිලංකා මිල දර්ශකය පෙර සතිය අවසානයේ ඒකක 4383.20 ක් ලෙස ද සතිය ආරම්භයේ දී එය ඒකක 4404.16 ක් ලෙස ද බදාදා ඒකක 4373.05 ක් ලෙස ද දැක්වුණි.මේ දිනවල වෙළෙඳ පොළේ මිලියනය ඉක්මවා කොටස් අලෙවි වන සමාගම් සංඛ්‍යාව අඩු වී ඇති නමුත් සුළු වශයෙන් සමාගම්හි කොටස් මිලදී ගන්නා ආයෝජකයන්ගේ සංඛ්‍යාව වැඩි වී ඇත.කොටස් ආයෝජනය කරන්නන්ගේ උනන්දුව අඩු වී ඇති අතර වෙළෙඳ පොළ සාමාන්‍ය තත්ත්වයක පැවතීම මේ දිනවල දක්නට ලැබෙන පැහැදිලි ලක්ෂණයකි.එසේම තැරැව්කාර සමාගම්හි කොටස් සම්බන්ධ උපදේශකවරුන් ද ගනුදෙනුකරුවන් කොටස් මිලට ගැනීම උදෙසා පෙළඹවීම අඩු බව ද විශේෂ ලක්ෂණයක් වී ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj1207081</link>
    <topic>මව් සෙනෙහස උතුරන එස් ඕ එස් ගම්මාන</topic>
    <author/>
    <content>මව් සෙනෙහස උතුරන එස් ඕ එස් ගම්මානමවුපියන් අහිමි වී අවදානම් තත්ත්වයට මුහුණ දුන් දරුවන්ට පවුල් පරිසරයක් තුළ රැක බලා ගැනීමේ අරමුණ පෙරදැරිව ඔස්ට්‍රියානු ජාතික මහාචාර්ය හර්මන් මයිනර් සංකල්පයක් මත බිහිවූ එස්.ඕ.එස්. ළමා ගම්මාන ජාත්‍යන්තරය අද වනවිට ලෝකයේ රටවල් එකසිය තිස් දෙකක් පුරා පැතිරී තිබෙන විශාලතම පෞද්ගලික ළමා සුබ සාධන ආයතනය වේ.වසර 1979 දී සමාජ සේවා දෙපාර්තමේන්තුව සමඟ ඇති කරගත් ගිවිසුමක් මගින් පිළියන්දල පළමු එස්.ඕ.එස්. ළමා ගම්මානය පිහිටු වූ අතර මේ වනවිට නුවරඑළිය, ගාල්ල, අනුරාධපුර හා මොනරාගල මෙම ගම්මාන පිහිටුවා තිබේ.6 වන එස්.ඕ.එස්. ළමා ගම්මානය විශේෂයෙන් යුද්ධයෙන් අවතැන් වූ දරුවන් සඳහා යාපනයේ ඉදිවෙමින් පවතී. නියෝජ්‍ය ජාතික අධ්‍යක්ෂ/ අධ්‍යක්ෂ වැඩසටහන් - දිවාකර රත්නදුරේ මහතා මෙම ගම්මාන සඳහා දරුවන් ඇතුළත් කරන්නේ කෙසේද යන්න පිළිබඳව අදහස් දැක්වූයේ මෙසේ ය.වයස අවුරුදු දහයට අඩු, මානසික ආබාධ වලින් තොර, මාපිය රැකවරණ අහිමි වූ දරුවන් මෙම ගම්මානවලට ඇතුළත් කර ගන්නවා.මේ හැම දරුවෙකුටම මවක්, සහෝදර සහෝදරියන්, නිවසක් පමණක් නොවෙයි සමාජයට යොමු කිරීම ද ආයතනය විසින් ම ලබාදීම වැදගත් ම කරුණක් බවට පත්වෙනවා.මේ සඳහා අවුරුදු 30 ත් 40 ත් අතර යහපත් අධ්‍යාපනික සහ ආගමික පසුබිමකින් යුතු දරුවන්ට සෙනෙහස දැක්විය හැකි බැඳීම් වලින් තොර කාන්තාවන් මවුවරුන් ලෙස බඳවා ගැනීම් කෙරේ.මවක ලෙස වසර දෙකක් පුහුණුව ලබා දීමෙන් පසු මව්වරුන් ලෙස මාපියන් අහිමි දරුවන් රැක ගැනීමට පත් කරනු ලැබේ. මේ මව්වරුන්ට මාසික දීමනාවක් ලබාදෙන අතර ඊට අමතරව ජීවිතාන්තය දක්වා ඇය රැක බලා ගැනීම ද මේ සංවිධානය මගින් සිදු කෙරේ.මෙවන් මවුවරුන්ගේ සෙවනේ හැදී වැඩෙන දරුවන්ගෙන් පිරිමි දරුවන් වයස අවුරුදු 14 දී යොවුන් ගම්මානවලට ඇතුළත් කරන අතර එහිදී ඔවුන් ජීවන නිපුනතාවන් ආදිය ලබා දී ඔවුන්ව සමාජගත කරන අතර ගැහැනු දරුවන් රැකියාවක් සොයා දීමෙන් පසුවත් යොවුන් ගම්මාන වෙත යොමු කරනවා. ඉන්පසු ඔවුන්ට ඇවැසි පරිදි විවාහ කටයුතු ද සිදු කර දීමත් අප ආයතනය විසින් ම සිදු කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj1207082</link>
    <topic>CIFL දනවරුණ ව්‍යාපෘතියෙන් ගමේ විසි පන්දහසකට ණය</topic>
    <author/>
    <content>CIFL දනවරුණ ව්‍යාපෘතියෙන් ගමේ විසි පන්දහසකට ණයවර්ෂ 1966 දී ඉතා කුඩාවට ඇරඹූ CIFL ආයතනය අද වනවිට ශ්‍රී ලංකාවේ ග්‍රාමීය ආර්ථිකයට නව ශක්තියක් වෙමින් ස්ථිරසාර දිගු ගමනක යෙදී සිටින බව සෙන්ට්‍රල් ඉන්වෙස්ට්මන්ට් ඇන්ඩ් ෆිනෑන්ස් පී.එල්.සී. (CIFL) ආයතනයේ ප්‍රධාන විධායක නිලධාරි ජයන්ත් වික්‍රමරත්න හා අධ්‍යක්ෂ සහ ක්ෂුද්‍ර මූල්‍ය ණය අංශයේ ප්‍රධානී එස්.බී. කොණ්ඩදෙණිය මහත්වරු කියති.“අපගේ ආයතනය විවිධ වූ මූල්‍ය සේවා පාරිභෝගිකයන්ට ලබා දෙනවා. ලීසිං, කුලී සින්නක්කර, ව්‍යාපෘති මූල්‍ය සහාය, දේපළ සහ ඉඩකඩම් වෙළෙඳාම, ඉතුරුම්, ස්ථාවර තැන්පතු මෙන් ම ග්‍රාමීය ක්ෂුද්‍ර මූල්‍ය ණය සේවාවන් මේ අතර වෙනවා. උදාහරණයක් ලෙස දේපළ සහ ඉඩකඩම් වෙළෙඳාම යටතේ අප හෝමාගම නගරයට ඉතා ආසන්නව Park Lane Residencies නමින් ව්‍යාපෘතියක් අරඹා එහි පළමු අදියර නිමා කොට තිබෙනවා. 24 පැය ආරක්ෂාව සහිත, නිවාස ව්‍යාපෘතියක් වන මෙහි පිහිනුම් තටාක, ව්‍යායාම් මධ්‍යස්ථාන, කුඩා සුපිරි වෙළෙඳ සංකීර්ණයන් ඇතුළු සියලු පහසුකම්වලින් පරිපූර්ණයි.වර්තමානය වන විට අප ආයතනය විශේෂිත තැනක් දීලා තියෙන්නෙ මෙම ක්ෂුද්‍ර මූල්‍ය අංශයට, ශ්‍රී ලංකාව ආසියාවේ ආශ්චර්යය කරා යන ගමනේදී ග්‍රාමීය ආර්ථිකය ශක්තිමත් කිරීමේ වැඩසටහනේ ප්‍රධාන දායකත්වයක් සැපයීමට අප බලාපොරොත්තු වෙනවා. ‘දනවරුණ’ නමින් හඳුන්වන මෙම ව්‍යාපෘතිය තුළින් මේ වනවිට ග්‍රාමීය ව්‍යවසායකයින් 25,000 කට අධික ප්‍රමාණයකට අප ණය ලබාදීලා තියෙනවා. ඉදිරියේදී එය 50,000 දක්වා වැඩි කිරීමට බලාපොරොත්තු වෙනවා.උතුරු නැගෙනහිර ඇතුළු ලංකාවේ සෑම දිස්ත්‍රික්කයක්ම ආවරණය වන පරිදි නවීනතම තාක්ෂණයෙන් සන්නද්ධව අප නියෝජිතයන් ග්‍රාමීය ආර්ථිකය ශක්තිමත් කරමින් සිටිනවා. කුඩා ව්‍යවසායකයා නැති නම් ස්වයං රැකියාවේ නියුක්ත පුද්ගලයාට අවශ්‍ය මූල්‍ය සහාය අප ලබාදෙනවා. ඒ වගේ ම විශේෂයෙන් කියන්න ඕනේ යම් යම් නිශ්චිත කාලයන්ට සීමා වූ ව්‍යාපාර තියෙනවා. අප ඔවුන්ට ඒ අදාළ කාලයන්හි අවශ්‍ය ණය මුදල කඩිනමින් ලබාදෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj1207083</link>
    <topic>FACETS 2012 මැණික් - ස්වර්ණාභරණ දැක්ම සැප්. 5 දා සිට</topic>
    <author>ගාමිණී රූපානන්ද</author>
    <content>FACETS 2012 මැණික් - ස්වර්ණාභරණ දැක්ම සැප්. 5 දා සිටFACETS 2012, ශ්‍රී ලංකාවේ එකම මැණික් හා ස්වර්ණාභරණ දැක්ම සැප්තැම්බර් 5 සිට 8 වෙනිදා පැවැත්වීමට නියමිතයි. මේ වන විටත් ප්‍රදර්ශන භූමියේ වෙළෙඳ කුටි 154 ම අලෙවි කර අවසන් වී ඇත.FACETS, 1991 දී ප්‍රදර්ශන කුටි 40 ක් සමඟින් කොළඹ හිල්ටන් හෝටලයේදී පළමු වරට පැවැත්වුණු අතර ජාතික මැණික් හා ස්වර්ණාභරණ අධිකාරියට අනුව අද වන විට එය මැණික් හා ස්වර්ණාභරණ අපනයනය වර්ධනය කිරීමට දායකත්වය ලබාදෙන විශාලතම සාධකය බවට පත්ව තිබේ.“FACETS 2012 මඟින් අලෙවිකරුවන් සහ ගැනුම්කරුවන් යන දෙපාර්ශ්වයටම සැබෑ වශයෙන්ම හැකියාව සහ අවස්ථාව ලබා දෙන බවට හොඳම නිදසුනක්” FACETS ශ්‍රී ලංකා හි සභාපති ජුසාර් ඇඩමලි මහතා ප්‍රකාශ කළේය. “මෙතරම් විශාල පිරිසක් රැස්වන, මෙතරම් විශාල නිෂ්පාදන ප්‍රමාණයක් ප්‍රදර්ශනය කෙරෙන මේ අවස්ථාව අඛණ්ඩව 22 වැනි වරටයි මේ පැවැත්වෙන්නේ, 2015 වන විට ඇමෙරිකානු ඩොලර් බිලියනයක අපනයන කිරීම සඳහා අවස්ථා විවර කර දීම අපේ බලාපොරොත්තුවයි” ඔහු වැඩිදුරටත් කීය.ගාමිණී රූපානන්දඩේන්ටී සමාගම වසර 14 ක් පුරා රූපවාහිනියෙන් ඉදිරිපත් කළ ‘ඩේන්ටී රස පැන’ අධ්‍යාපනික ළමා වැඩසටහන යළිත් ස්වාධීන රූපවාහිනී සේවාව ඔස්සේ සෑම සෙනසුරාදාවකම දහවල් 11.00 ට විකාශය කිරීමට කටයුතු යොදා ඇත.එක් වැඩසටහනක් සඳහා වයස අවුරුදු 5 - 6 අතර දූ දරුවන් 8 දෙනෙක් සහභාගි කරගනු ලබති.. වයස අවුරුදු 6 - 7 අතර වයස් කාණ්ඩයේ දූ දරුවන් 5 දෙනෙකුට චිත්‍ර ඇඳීමේ අවස්ථාව උදාකර දෙයි. ඉන් තෝරාගනු ලබන හොඳම චිත්‍රය වර්ෂාවසාන චිත්‍ර ප්‍රදර්ශනයට ඉදිරිපත් කොට ජයග්‍රාහකයින්ට ත්‍යාග ප්‍රදානය කැරේ.ඩේන්ටී මිස්ටර් බිට්ස් ස්නැක්ස් හිස් දවටන 2 ක් හෝ ඕනෑම ඩේන්ටී ටොෆි දවටන 50 ක් සමඟ නම ලිපිනය දුරකථන අංකය ඇතුළත් ඉල්ලුම්පතක් පහත ලිපිනයට එවීමෙන් තරගයට ඇතුළත් විය හැක. ඩේන්ටී රසපැන, ඩේන්ටී සමාගම, 72 සී, කඳවල පාර, රත්මලාන.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj1207084</link>
    <topic>ඩිමෝ ඇක්ටෙ‍්‍රාස් රථ ලාෆ් ගෑස් බෙදාහැරීමට</topic>
    <author/>
    <content>ඩිමෝ ඇක්ටෙ‍්‍රාස් රථ ලාෆ් ගෑස් බෙදාහැරීමටනිල වශයෙන් යතුරු භාරදෙමින්. ඩීමෝ හි සමූහ ප්‍රධාන විධායක නිලධාරි ගගනාත් පණ්ඩිතගේ, ලාප් ගෑස් සමාගමෙහි කළමනාකාර අධ්‍යක්ෂ තිලක් ද සිල්වා, එහි සභාපති ඩබ්ලිව්.කේ.එච්. වේගපිටිය, ඩිමෝ හි සභාපති රංජිත් පණ්ඩිතගේ සහ අග්නිදිග ආසියා Daimler හි වෙළෙඳ වාහන අංශයෙහි විකුණුම් හා අලෙවි සාමාන්‍යාධිකාරී රිචඩ් හෝල් මහත්වරු.ඩීසල් සහ මෝටර් ඉංජිනේරු සමාගම (ඩිමෝ) විසින් සිය නවතම මර්සිඩීස් බෙන්ස් Actros Primi Mover රථ දෙක ලාෆ් ගෑස් සමාගම වෙත විකුණනු ලැබීය. 1996 දී මර්සිඩීස් බෙන්ස් විසින් හඳුන්වා දුන් මර්සිඩීස් බෙන්ස් Actros රථය බර වාහන ගණයට අයත් වේ. ලොව විශාලතම සමාගම් විසින් දිගු දුර බර ඇදීමට සහ අධි බර ද්‍රව්‍ය ප්‍රවාහනයට මෙය ඉතා සුලබව යොදා ගනී.මෙය රළු බවින් ප්‍රත්‍යක්ෂ වාහනයක් වන අතර විශේෂයෙන් බර ප්‍රවාහනය සම්බන්ධයෙන් අවම මෙහෙයුම් වියදමක් (කිලෝමීටරයකට වියදම) දැරිය හැකි වාහනයක් වේ.ගෑස් බෙදාහැරීමේ ප්‍රමුඛයකු වන ලාෆ් ගෑස් හි මූලික සැලසුම් වලින් එකක් වන්නේ එම තත්ත්වය තවදුරටත් පවත්වා ගෙන යාම ය. මෙය සිදුකිරීමේදී දිවයින පුරා ඉහළ යන පාරිභෝගික ඉල්ලුමට සේවය සැලසීම සඳහා සිය බර වාහන ඇණිය ශක්තිමත් කිරීමේ අවශ්‍යතාව ඔවුහු හඳුනාගත්හ.ඔවුන් බර අධික දෑ ප්‍රවාහනය සඳහා අඩු වියදමක් හා අඩු කාලයක් යෙදවිය හැකි වාහනයක් සෙවු අතර සියලු විකල්පයන් සලකා බලා අවසන මර්සිඩීස් බෙන්ස් Actros ට්‍රක් රථය තෝරා ගත්තේ එහි බලයලත් නියෝජිත වන ඩීමෝ වෙතිනි.ලාෆ් ගෑස් හි සභාපති වෙගපිටිය මහතා පවසා සිටියේ, ‘නිෂ්පාදනය සහ ආරක්ෂාව යන අංශ දෙකෙහිම උසස් තත්ත්වයක් පෙන්නුම් කරනා විශිෂ්ටතම තත්ත්ව නාමය වන්නේ මර්සිඩීස් බෙන්ස් ය.අප විශ්වාස කරනවා මේ රථ ලබා ගැනීම මඟින් අපගේ ගෑස් බෙදාහැරීම් ජාලයට වැඩි වටිනාකමක් සහ ආරක්ෂාවක් එක් කරනු ඇති බව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj1207085</link>
    <topic>බ්‍රෙඩ් ටෝක් තවත් අලෙවිහලක් ළඟදීම</topic>
    <author/>
    <content>බ්‍රෙඩ් ටෝක් තවත් අලෙවිහලක් ළඟදීමබ්‍රෙඩ් ටෝක් උසස් ප්‍රමිතිය, ස්ථිර ගුණාත්මක බව කැටි වූ අද්විතීය නිෂ්පාදනවල රස ගුණයෙන් දිවයින පුරා තම පාරිභෝගිකයන් පිනවීමේ යෙදෙමින් ශ්‍රී ලාංකික මෙන්ම ශ්‍රී ලංකාවේ වෙසෙන විදෙස් ප්‍රජාව අතර ද ඉමහත් ජනපි‍්‍රයත්වයක් හිමිකර ගැනීමට සමත්ව සිටී.කොළඹ ලිප්ටන් වට රවුමේ විවෘත කළ තම ප්‍රථම අලෙවිහල ඉමහත් සාර්ථකත්වයක් අත් කරගැනීමෙන් අනතුරුව ඉතා නුදුරේදීම බ්‍රෙඩ් ටෝක් තම දෙවන අලෙවිහල ද ආරම්භ කිරීමට සැලසුම් කොට තිබේ.තම වෙළෙඳ නාමය ඉමහත් වර්ධනයක් අත්කර ගැනීම පිළිබඳව අදහස් දැක්වූ බ්‍රෙඩ් ටෝක් කළමනාකාර අධ්‍යක්ෂ යටිල විජේමාන්න මහතා මෙසේ පැවසීය. “බ්‍රෙඩ් ටෝක් මේ තරම් සාර්ථකත්වයක් හිමි කරගන්න ප්‍රධානම හේතුව, ශ්‍රී ලාංකික පාරිභෝගිකයන්ට අවශ්‍ය දේ පිළිබඳව අප වටහාගෙන සිටීමයි. නැවුම්, ඉහළ ප්‍රමිතියකින් යුත් නිෂ්පාදන පාරිභෝගිකයන්ට ලබා දීමෙන් ඔවුන්ගේ මුදලට නියම වටිනාකමක් ලැබෙන බව අප සිතනවා. අපේ අගනා පාරිභෝගිකයන්ට බ්‍රෙඩ් ටෝක් නිෂ්පාදන ඉතා පහසුවෙන් ලබාදීම සඳහා තවත් අලෙවි හලක් ආරම්භ කිරීමට අවශ්‍ය කටයුතුවල අප මේ දිනවල යෙදී සිටිනවා.”“අප මුලින්ම සිංගප්පූරුවේ බ්‍රෙඩ් ටෝක් සමඟ මේ ගැන කතා කළේ වසර 2011 දී. යුද්ධයෙන් අනතුරුව ශ්‍රී ලංකාව ස්ථාවරත්වයකට පත්වෙමින් සංවර්ධනය වූ අයුරු දැකීමෙන් අනතුරුව අපේ ඉල්ලීමට ඔවුන්ගෙන් යහපත් ප්‍රතිචාර ලැබුණා. අපේ පළමු අලෙවි හල විවෘත කිරීමෙන් ලද විශාල සාර්ථකත්වයෙන් පසු සිංගප්පූරුවේ බ්‍රෙඩ් ටෝක් වෙතින් ශ්‍රී ලංකාවේ තවත් අලෙවිසැල් විවෘත කිරීම සඳහා විශාල සහායක් පළ වී තිබෙනවා.” විජේමාන්න මහතා වැඩි දුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj1207086</link>
    <topic>ශ්‍රී ලංකා ඉන්ෂුවරන්ස් ජීවිත රක්‍ෂිතයිනට මෙවර කෝටි 400 ක බෝනස්</topic>
    <author/>
    <content>ශ්‍රී ලංකා ඉන්ෂුවරන්ස් ජීවිත රක්‍ෂිතයිනට මෙවර කෝටි 400 ක බෝනස්රක්‍ෂණ ඉතිහාසයේ ප්‍රථම වරට ශ්‍රී ලංකා ඉන්ෂුවරන්ස් 2011 වසර සඳහා රුපියල් කෝටි 400 ක බෝනස් දීමනාවක් තම ජීවිත රක්‍ෂණ ඔප්පු හිමියන්ට ප්‍රදානය කිරීමට තීරණය කරයි. මෙය ශ්‍රී ලංකා රක්‍ෂණ ක්‍ෂේත්‍රයේ ප්‍රදානය කරන ලද විශාලතම බෝනස් දීමනාව ද වේ. 2009 වසරේ රුපියල් කෝටි 300 ක බෝනස් දීමනාවක්ද 2010 වසරේ කෝටි 340 ක ප්‍රසාද දීමනාවක්ද තම ජීවිත රක්‍ෂණ ඔප්පු හිමියන්ට ප්‍රදානය කරන ලද ශ්‍රී ලංකා ඉන්ෂුවරන්ස් 2011 වසරේදි කෝටි 400 ක බෝනස් දීමනාවක් ගෙවීමට සමත්වීම වසරින් වසර ශ්‍රී ලංකා ඉන්ෂුවරන්ස් ලබා ඇති දියුණුව විදහා දක්වන්නක් වන අතරම ශ්‍රී ලංකා රක්‍ෂණ ක්‍ෂෙත්‍රයේ වාර්තාගත සංසිද්ධියක් වශයෙන්ද හැඳින්විය හැකි බව ශ්‍රී ලංකා ඉන්ෂුවරන්ස් කළමනාකාර අධ්‍යක්‍ෂ මොහාන් ද අල්විස් මහතා කියයි. “මෙම විශාලතම බෝනස් ගෙවීම ශ්‍රී ලංකා ඉන්ෂුවරන්ස් රාජ්‍ය රක්‍ෂණ ආයතනයට පවත්වාගෙන යාමට හැකිවන්නේ අප ආයතනය සතු කෝටි 5600 ක ජීවිත රක්‍ෂණ අරමුදලක් ඇති හෙයින් එම අරමුදල ආයෝජනය කිරීමෙන් පසු ලැබෙන ප්‍රතිලාභ මතයි.සෑම නිවසක් වෙතම රක්‍ෂණයේ වැදගත්කම පිළිබඳ පණිවිඩය ගමින් ගමට නගරයෙන් නගරයට ගෙන යෑමට ශ්‍රී ලංකා ඉන්ෂුවරන්ස් පෙරමුණ ගෙන කටයුතු කරන බවත් ඒ සඳහා දිවයින පුරා නවීන තාක්‍ෂණයෙන් හෙබි 125 ක ශාඛා ජාලයක්ද ශ්‍රී ලංකා ඉන්ෂුවරන්ස් ක්‍රියාත්මක කර ඇති බවත් ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj1207087</link>
    <topic>සිලෝන් මෝටර් ෂෝ හි ලිහිසි තෙල් හවුල්කාරිත්වය මොබිල්</topic>
    <author/>
    <content>සිලෝන් මෝටර් ෂෝ හි ලිහිසි තෙල් හවුල්කාරිත්වය මොබිල්මැක්ෂෝ ඔටෝමෝටිව් සමාගමේ ප්‍රමුඛතම වෙළෙඳ නාමය වන Mobil ලිහිසි තෙල්, ලංකා මෝටර් වෙළෙඳකරුවන්ගේ සංගමය සංවිධානය කළ වසරේ විශාලතම මෝටර් රථ ප්‍රදර්ශනය වන Ceylon Motor Show - 2012 හි ප්‍රධාන ලිහිසි තෙල් හවුල්කාරත්වය දරයි.කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වුණු එම ප්‍රදර්ශනය ලංකා මෝටර් වෙළෙඳකරුවන්ගේ සංගමය, ක්ලැසික් මෝටර් රථ සමාජය සමඟ එක්ව වාර්ෂිකව සංවිධානය කරන්නක් වන අතර, එයට පූර්ණ මෝටර් රථ සේවා විසඳුම් සමාගමක් ලෙසින් සහභාගි වූයේ, මැක්ෂෝ ඔටෝමෝටිව් සමාගම පමණි.වසර 80 කට වැඩි කාලයක් ශ්‍රී ලංකාවේ අලෙවි කෙරෙන ලොක් හීඩ් බ්‍රේක් ඔයිල් හා වසර 15 කට වැඩි කාලයක් ඇමෙරිකාවේ නිපදවන ලොවේ අංක එකේ Mobil ලිහිසි තෙල් ශ්‍රී ලංකාවට ආනයනය කරන මැක්ෂෝ ඔටෝමෝටිව් සමාගම මෝටර් රථ ක්ෂේත්‍රයට අදාළ තවත් නිෂ්පාදන රැසක් හඳුන්වාදෙමින් එම සමාගම මේ දිනවල ප්‍රබල පුළුල්වීමක් සිදු කෙරෙමින් පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj1207088</link>
    <topic>එක්ස්පෝ රේල් දුම්රියක් නානුඔයට</topic>
    <author/>
    <content>එක්ස්පෝ රේල් දුම්රියක් නානුඔයටඑක්ස්පෝ රේල්, මේ වන විට ශ්‍රී ලංකාව පුරා ගමනාන්ත සතරක් වෙත සිය සේවා පවත්වාගෙන යයි. ගෙවී ගිය මාස අට පුරාවට බදුල්ල, මහනුවර, ත්‍රිකුණාමලය හා වවුනියාව යන ගමනාන්තයන් වෙත එක්ස්පෝ රේල් හි සුඛෝපබෝගී දුම්රිය මැදිරිවලින් ගමනාගමනයේ යෙදුණු මඟීන්ගේ ප්‍රමාණය 25,000 ද ඉක්මවා තිබේ.එක්ස්පෝ රේල් හි සහකාර කළමනාකාරිනී අම්රා සරිර් මෙනෙවිය මෙසේ සිය අදහස් පළ කළාය. “මෙම ව්‍යාපෘතියේ තවත් විශේෂ අදියරක් ලෙසින් සම්පූර්ණ එක්ස්පෝ රේල් දුම්රියක් පසුගිය දා නානුඔය දක්වා ගමන් කරනු ලැබ නැවත ආපසු කොළඹට පැමිණියා.එහි ගමන්ගත් සියලු දෙනාම පාහේ මෙරට සංචාරය සඳහා විවිධ රටවලින් පැමිණ සිටි සංචාරකයින්. එම දුම්රිය චාරිකාවට ඔවුන්ගෙන් ලැබුණු ප්‍රතිචාර ඉතාමත් ධනාත්මක මෙන්ම සැබෑ ලෙසින්ම අපව දිරිගන්වන සුලු ඒවා වුණා. එය මෙරට සුඛෝපභෝගී දුම්රිය ගමනාගමනය සම්බන්ධයෙන් ඉතා හොඳ පෙරනිමිත්තක් බව අපගේ අදහසයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj1207089</link>
    <topic>සෞභාග්‍යා ව්‍යාපෘතිය සමෘද්ධි සමාජ 170ක</topic>
    <author/>
    <content>සෞභාග්‍යා ව්‍යාපෘතිය සමෘද්ධි සමාජ 170කයුනිලීවර් ශ්‍රී ලංකා සමාගමේ අලෙවි අධ්‍යක්ෂිකා රමණී සමරසුන්දර මිය අදහස් දක්වමින්.යුනිලීවර් ශ්‍රී ලංකා සමාගම විසින් ක්‍රියාත්මක කරනු ලබන සෞභාග්‍ය වැඩසටහනේ කැපී පෙනෙන දායකත්වයක් දැක්වූ කාන්තාවන් අගයමින් ඔවුන්ට තෑගි හා සම්මාන පිරිනැමීමේ වාර්ෂික උත්සවය පසුගියදා පැවැත්විණි. සෞභාග්‍ය ව්‍යාපෘති මගින් ග්‍රාමීය කාන්තාවන් අතර කුඩා ව්‍යවසායකත්වය ප්‍රචලිත කරමින් ඔවුන් ආර්ථික වශයෙන් ස්වාධීන පුද්ගලයින් බවට පත්වීමට උනන්දු කරවයි.මෙවර සම්මාන උත්සවයේ දී සිය ඉලක්ක සපුරා ගත් ව්‍යවසායී කාන්තාවන් 70 දෙනෙකුට සම්මාන හා ත්‍යාග පිරිනමන ලදී. සෞභාග්‍ය ශූරීන්ට පිරිනැමූ ත්‍යාගවල වටිනාකම රුපියල් මිලියන 2 කට අධිකයි.මීට වසර 8 කට පෙර සමෘද්ධි අධිකාරිය සමඟ එක්ව යුනිලීවර් ශ්‍රී ලංකා සමාගම මෙම ව්‍යාපෘතිය ආරම්භ කළ අතර ඒ හරහා ග්‍රාමීය කාන්තාවන් කුඩා ව්‍යවසායකයින් බවට පත් කරමින් ඔවුන්ගේ ආර්ථිකය නංවාලීමට කටයුතු කෙරිණි. සෞභාග්‍යා ව්‍යාපෘතිය සමෘද්ධි සමාජ 170 ක ක්‍රියාත්මක වන අතර ග්‍රාමීය කාන්තාවන් 3000 ක් හා ඔවුන්ගේ පවුල්වල සාමාජිකයින්ගේ ජීවන තත්ත්වය වර්ධනයට කටයුතු කරයි.සෞභාග්‍ය ව්‍යාපෘතියේ කළමනාකරු කුමුදු ද සිල්වා මහතා ප්‍රකාශ කළේ “ව්‍යාපෘතියේ පාර්ශ්වකරුවන් සමාජ හා ආර්ථික වශයෙන් ශක්තිමත් කර ඒ හරහා රට ශක්තිමත් කිරීමට හැකිවී ඇති බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>08</day>
    </date>
    <link>http://www.silumina.lk/2012/07/08/_art.asp?fn=aj12070810</link>
    <topic>තවත් පාසල් හතරකට කොමර්ෂල් පරිගණක මධ්‍යස්ථාන</topic>
    <author/>
    <content>තවත් පාසල් හතරකට කොමර්ෂල් පරිගණක මධ්‍යස්ථානදැයේ දූ දරුවන්ගේ තොරතුරු තාක්ෂණික සාක්ෂරතාව වර්ධනය කිරීමට දියත් කර ඇති සමාජ සත්කාරක වැඩපිළිවෙළ යටතේ තවත් පාසල් හතරක් සඳහා පරිගණක පුහුණු මධ්‍යස්ථාන පරිත්‍යාග කිරීමට කොමර්ෂල් බැංකුව කටයුතු කර ඇත.ඒ යටතේ කහවත්ත මැදි විදුහල, මාතර අනුර මහා විද්‍යාලය, දඹුල්ලේ ඩී.එස්. සේනානායක මහා විද්‍යාලය සහ හොරණ අමරගෙදර කනිටු විදුහල යන පාසල් සඳහා නිර්ව්‍යාජ මෘදුකාංගයන් ඇතුළත් නවතම පරිගණක, ලේසර් මුද්‍රණ යන්ත්‍ර සහ ගෘහ භාණ්ඩ ඇතුළු අංග සම්පූර්ණ පරිගණක පුහුණු මධ්‍යස්ථාන හතරක් පරිත්‍යාග කෙරිණි.මෙම පරිත්‍යාගයත් සමඟ ම 2010 වසරේ සිට මේ දක්වා කොමර්ෂල් බැංකුව විසින් පාසල් සහ අධ්‍යාපන ආයතන සඳහා පරිත්‍යාග කළ පරිගණක පුහුණු මධ්‍යස්ථාන සංඛ්‍යාව 48 ක් වන අතර මෙම මධ්‍යස්ථානයන්ගෙන් සිසු සිසුවියන් 15000 කට සෙත සැලසෙයි.HP ආයතනය, අති නවීන තාක්ෂණයෙන් පරිපූර්ණ සිහින් හා සැහැල්ලු Ultrabook නෝට්බුක් කාණ්ඩය තවදුරටත් ව්‍යාප්ත කරන ලදී.නව මෝස්තරයක් මෙන් ම තත්ත්වයක් පාරිභෝගිකයාට ලබාදෙන HP ENVY Ultra පද්ධතීන්, අඟල් 14 සහ අඟල් 15.6 විකර්ණමය තිර සමඟින් එයි.“පාරිභෝගිකයින් සඳහා වන අපේ HP Ultrabook පද්ධති කාණ්ඩය එහි සුවිශේෂී නිමාව සමඟින් වෙනත් කිසිවක් හා සම කළ නොහැකි, උසස් තත්ත්වයේ වින්දනයක් ඔවුන්ට ලබාදෙනවා” පර්සනල් සිස්ටම්ස් සමූහයේ ඉදිරියට එන ආසියාතික රටවල්වල කාණ්ඩ හා අලෙවි කළමනාකරු ක්‍රිස්ටියන් එඩ්මන් රෙයීස් මහතා ප්‍රකාශ කළේ ය.“අනගි නිමාවකින් යුත් සිහින් පරිගණකයක් භාවිතා කරමින් ඉහළ ක්‍රියාකාරිත්වයක් සමඟින් යහපත් ප්‍රතිචාර දක්වන, සුරක්ෂිත අත්දැකීමක් ලබන්න අපේක්ෂා කරන ඕනෑම කෙනෙකු ඉදිරියේදී අනිවාර්යයෙන් ම Ultrabook කාණ්ඩය තෝරාගනීවි.” මෙරට ව්‍යාපාරික කළමනාකරු ලක්ෂ්මීන්ද්‍ර ප්‍රනාන්දු මහතා පැවසීය.”HP හි මේ පාරිභෝගික සහ ව්‍යාපාරික Ultrabook පරිගණක මගින් පුළුල් පරාසයක විහිදී ගිය නවතම අත්දැකීමක් ලබන්න පුළුවන්” ඔහු වැඩිදුරටත් සඳහන් කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa1207151</link>
    <topic>මඩ වෙබ් අඩවිවල හැංගි මුත්තං සෙල්ලම අවසන් වන ලකුණු!</topic>
    <author/>
    <content>බොරු තොරතුරු දුන් අය හෙළිවෙයිමඩ වෙබ් අඩවිවලට පදනම් විරහිත තොරතුරු සපයා දී මුදල් හා වෙනත් ප්‍රතිලාභ හිමි කැරගත් පුද්ගලයන් ගණනාවක් පිළිබඳව තොරතුරු අනාවරණය වෙමින් පවතී.මෙසේ තොරතුරු ලබා දුන් පිරිස අතර රජ්‍ය හා පෞද්ගලික ජනමාධ්‍ය ආයතනවල සේවය කරන පුද්ගලයන් ද සිටින බවට තොරතුරු හෙළි වෙමින් පවතී.මුදල් ලබාගැනීමේ අරමුණින් ඔවුන් මෙරට දේශපාලන නායකයන්, හමුදා නිලධාරීන්, කලාකරුවන් සහ සමාජයේ ප්‍රකට චරිත ආශ්‍රිතව අසත්‍ය සිදුවීම් නිර්මාණය කොට ඒවා වෙබ් අඩවි වෙත සපයා දී ඇත. මොවුන් රජයේ හා විපක්ෂයේ දේශපාලනඥයින් ගේ හිතවතුන් ලෙස පෙනී සිටින අතර ඔවුන් සම්බන්ධයෙන් අසත්‍ය ප්‍රවෘත්ති නිර්මාණය කොට ඇත්තේ ප්‍රතිවාදීන්ගෙන් මුදල් හා වෙනත් වරප්‍රසාද ලබාගෙනය.මේ මඩ වෙබ් අඩවි වෙත කාලයක සිට ව්‍යාජ තොරතුරු ලබාදුන් පුද්ගලයන් තම ජනමාධ්‍යවේදී වෘත්තිය උපයෝගී කොට ගෙන හැංගි මුත්තම් සෙල්ලමක යෙදී සිටියද ඒ පිළිබඳ තොරතුරු අනාවරණය වීමට පටන් ගැනීමත් සමඟම එකිනෙකාට චෝදනා ප්‍රතිචෝදනා නඟමින් තම තමන් නිර්දෝෂී වීමට තැත් කරමින් සිටින බවත් දැනගන්නට ඇත.මුදල්, යානවාහන, වෙනත් දේපළ හා සදාචාර විරෝධී ලෙස සුඛවිහරණ ලබමින් මඩ වෙබ් අඩවිවලට අසත්‍ය ප්‍රවෘත්ති හා ව්‍යාජ ලෙස සකස් කළ ඡායාරූප සැපයීමට මේ පිරිස ක්‍රියාකරන අතර අදාළ වෙබ් අඩවි විසින් යම් යම් ප්‍රකට චරිතවලට අපහාස කිරීම සඳහා ඔවුන්ගේ ප්‍රතිවාදින්ගෙන් රුපියල් 25,000 සිට ලක්ෂ ගණන් මුදල් ලබාගෙන ඇති බවත් අනාවරණය වෙමින් පවතී.මානුෂීය මෙහෙයුම පැවැති සමයේදී ජනමාධ්‍ය හැඳුනුම්පත උපයෝගී කැර ගනිමින් උතුරු - නැෙඟනහිර ප්‍රදේශවල සංචාරය කළ සමහරුන් ද්විත්ව නියෝජිතයන් ලෙස ක්‍රියා කරමින් හමුදාවේ තොරතුරු එල්.ටී.ටී.ඊ.යට හා වෙනත් විදේශ ප්‍රවෘත්ති සේවාවන්ටත් මඩ වෙබ් අඩවිවලටත් සපයා ඇත.2010 ජනාධිපතිවරණ සමයේ දී ශ්‍රීී ලංකා රජය හා ආරක්ෂක හමුදාවන්ට එරෙහිව අභූත ප්‍රවෘත්ති නිර්මාණය කිරීමට දායක වූ ඔවුන්ගෙන් කිහිප දෙනෙක් මේ වන විට විදේශ රටවල රැකවරණ ලබමින් සිටින අතර රාජ්‍ය හා පෞද්ගලික ජනමාධ්‍ය ආයතනවල තවමත් සේවයේ යෙදී සිටින ඔවුන්ගේ හිතවතුන් සමඟ විද්යුත් තැපෑල හා ස්කයිප් තාක්ෂණය මඟින් සබඳතා පවත්වමින් තවදුරටත් චරිත ඝාතනය කරවන සුළු අසත්‍ය ප්‍රවෘත්ති නිර්මාණය කරමින් සිටින බවත් දැනගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa1207152</link>
    <topic>Z ස්කෝර් ගැටලුව නිසා කිසිදු සිසුවකුට අසාධාරණයක් සිදුවීමට ඉඩ තබන්නේ නැහැ</topic>
    <author>සුභාෂිණී ජයරත්න</author>
    <content>පාර්ලිමේන්තු මන්ත්‍රී නාමල් රාජපක්ෂසුභාෂිණී ජයරත්නඋසස් පෙළ Z ස්කෝර් ගැටලුව නිසා කිසිදු සිසුවකුට අසාධාරණයක් වන්නට ඉඩ නොතබන බවත්, තරුණ මන්ත්‍රීවරුන් ලෙස මේ පිළිබඳව පාර්ලිමේන්තුවේදී හඬ නැඟීමට සූදානම් බවත් පාර්ලිමේන්තු මන්ත්‍රී නාමල් රාජපක්ෂ මහතා පවසයි.මේ පිළිබඳව වැඩිදුරටත් අදහස් දැක්වූ මන්ත්‍රීවරයා ප්‍රකාශ කෙළේ මේ වන විටත් විවිධ විද්‍යාපීඨවලට මෙන්ම උසස් අධ්‍යාපන ආයතනවලට යෑමට විශාල සිසු පිරිසක් සූදානමින් සිටින බවත්, උසස් පෙළ ප්‍රතිඵල අවුල හේතුවෙන් ඒ අයට කිසිදු ගැටලුවක් ඇති වන්නට ඉඩ නොතබන බවත්ය. එමෙන්ම මෙවැනි සිදුවීම් ඉතිහාසය පුරාම සිදුවූ බවත් අපේ යුතුකම විය යුත්තේ වැරදි හදා ගැනීම නොව ඒවා නිවැරැදි කර ගැනීම බවත් නාමල් රාජපක්ෂ මහතා වැඩිදුරටත් පැවැසීය.අධිකරණය පවා සිසුන්ට අසාධාරණයක් වන ආකාරයට කටයුතු කර නොමැතිවීම ඉමහත් සතුටට කරුණක් බව වැඩිදුරටත් පැවසූ මන්ත්‍රීවරයා උසාවි තීන්දුවට ගරු කරන පිරිසක් ලෙස විශ්වවිද්‍යාල ප්‍රතිපාදන කොමිසම මෙන්ම විභාග දෙපාර්තමේන්තුව ද සිසු පරපුරේ මේ ගැටලුවට ඉතා ඉක්මනින් විසඳුම් ලබා දෙනු ඇතැයි ද සහෝදර සිසුන් වෙනුවෙන් තරුණ මන්ත්‍රීවරුන් වන අප සියලු දෙනා පාර්ලිමේන්තුවේදී හඬ නැඟීමට සූදානම් බව ද හෙතෙම වැඩිදුරටත් පැවැසීය. මන්ත්‍රීවරයා මේ බව සඳහන් කැර තිබෙන්නේ අ.පො.ස. උසස් පෙළ විභාගයට පෙනී සිටි සිසු පිරිසක් හමු වූ අවස්ථාවේදීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa1207153</link>
    <topic>ඉහළ කොත්මලෙන් වසරකට රුපියල් කෝටි 1100 ප්‍රතිලාභ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහජාතියට තිළිණ කළ ඉහළ කොත්මලේ ජල විදුලි ව්‍යාපෘතිය මඟින් වසරකට රුපියල් කෝටි 1100 කට අධික ප්‍රතිලාභ ලැබෙන බවත් ඒ අනුව ව්‍යාපෘති වියදම වූ රුපියල් කෝටි 6000 වසර හයක් ඇතුළත ආවරණය කිරීමට හැකි බවත් විදුලි බල මණ්ඩලයේ අතිරේක සාමාන්‍යාධිකාරී හා ඉහළ කොත්මලේ ව්‍යාපෘති අධ්‍යක්ෂ ශවින්ද්‍රනාත් ප්‍රනාන්දු මහතා පවසයි.වෙනත් රජයන් යටතේ වසර ගණනාවක් ඉදිකිරීම් ප්‍රමාද වූ මේ ව්‍යාපෘතිය ඉක්මනින් අවසන් වූයේ මහින්ද රාජපක්ෂ ජනාධිපතිතුමාගේ උපදෙස් හා උනන්දුව නිසා බව ද ව්‍යාපෘති අධ්‍යක්ෂවරයා පවසයි.මෙම ජල විදුලි ව්‍යාපෘතිය මඟින් වසරකට රුපියල් කෝටි 490 ක විදුලිය නිපදවයි. මෙගා වොට් 150 ක් ජාතියට තිළිණ වෙයි. ඒ සමඟම මේ ව්‍යාපෘතියෙන් විදුලිය ලැබීම නිසා, දැනට මෙරට විදුලි ඉල්ලුම සපිරීමට පාවිච්චි කරන තාප බලාගාරවල ඉන්ධන පාවිච්චිය අඩු කිරීමට පුළුවන. ඒ අනුව මෙරට ඉතිරි වන මුදල වාර්ෂිකව රුපියල් කෝටි 600 කි.මේ ව්‍යාපෘතිය මඟින් රුපියල් කෝටි 2000 කට ආසන්න වටිනාකමක් ඇති යටිතල පහසුකම් නුවරඑළිය දිස්ත්‍රික්කයට ලැබී ඇතැයි නුවරඑළිය දිසාපති ඩී. පී. ජේ. කුමාරසිරි මහතා පවසයි.ඒ අනුව තලවකැලේට අංග සම්පූර්ණ නව නිවාස 495 ක් ඉදිකර තිබේ. තලවකැලේ සිට තවලම්තැන්න දක්වා කිලෝමීටර් 33 ක් දිග මීටර් 8 ක් පළල පාරක් ද තලවකැලේ නගරයේ මීටර් 85 ක් දිග හා මීටර් 8 ක් පළල පාලමක් ද ඉදිකර නගරය නවීකරණය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa1207154</link>
    <topic>ඉතිහාසයේ ප්‍රථම වරට වැවිලිකරුවන්ට සම්මාන</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලවැවිලි ක්‍ෂේත්‍රයට කළ මෙහෙය වෙනුවෙන් වැවිලි ක්‍ෂේත්‍රයේ නියුතු වූ අනූ දෙනකුට ජනාධිපතිතුමා අතින් සම්මාන පිරිනැමේ. සාම්ප්‍රදායික ක්‍ෂේත්‍රයක් වන වැවිලි ක්‍ෂේත්‍රයට සම්මාන පිරිනැමූ ප්‍රථම අවස්ථාව මෙය බව පැවැසූ මහින්ද රාජපක්ෂ ජනාධිපතිතුමා වැවිලිකරුවන් මේ රටේ ආර්ථිකයට ඉමහත් සේවයක් කරන බව ද පෙන්වා දුන්නේය.අපේ රට අතීතයේ දී අමුද්‍රව්‍ය යවා නිමිද්‍රව්‍ය ගෙන්වූ රටක් බවට ප්‍රසිද්ධව සිටිය ද එය වෙනස් කැර නිමිද්‍රව්‍ය යවන රටක් බවට වර්තමානයේ පත්කරමින් යන බව ද ජනාධිපතිතුමා පැවැසීය. රබර් සහ තේවලට හොඳ මිලක් ලැබෙන අවස්ථාවක තමා දිගින් දිගටම සහනාධාර දීමට කටයුතු කෙළේ රබර් සහ තේ ක්‍ෂේත්‍රවල ගුණාත්මක බව සලකා බව ද එතුමා පැවැසීය.ශ්‍රී ලංකාව ආර්ථික අතින් පලදායීතාවට පත්කිරීමට නම් වැවිලි ක්‍ෂේත්‍රය ශක්තිමත් විය යුතු බව ද ඒ සඳහා ක්‍ෂේත්‍රයේ නියැළෙන්නන් වඩා කාර්යක්ෂම විය යුතු බව ද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa1207155</link>
    <topic>සංවර්ධනය අතින් මඩකලපුව ලෝකයටම ආදර්ශයක්</topic>
    <author>දයා ඩි ෆොන්සේකා මඩකලපුවේ සිට</author>
    <content>දයා ඩි ෆොන්සේකා මඩකලපුවේ සිටමේ වන විට නැඟෙනහිර පළාතේ මඩකලපුව සමස්ත ලංකාවේ පමණක් නොව සංවර්ධනය අතින් දියුණු ලෝකයේම ආදර්ශවත් දිස්ත්‍රික්කයක් බවට පත්වී ඇත.මෙහි සිදු කෙරී ඇති සංවර්ධන වැඩ කටයුතුවලට මේ වන විට රුපියල් මිලියන 57,000 වැඩියෙන් මුදලක් වැය කරන්නේ යැයි අතිරේක ප්‍රවෘත්ති අධ්‍යක්ෂ ජනරාල් චන්ද්‍රපාල ලියනගේ මහතා පැවැසීය. ජලය, මංමාවත්, විදුලිය, ප්‍රවාහන, විදුලි සංදේශ සේවා , ධීවර, කෘෂිකර්මාන්තය, කිරි නිෂ්පාදනය ඇතුළු අංශ රාශියකින් මඩකලපුව දිස්ත්‍රික්කය නැෙඟනහිර පළාතේ කැපී පෙනෙන ප්‍රගතියක් අත්කර ගෙන තිබේ.මේ හැර තවත් සුවිශාල සේවාවන් රැසක් එහි ක්‍රියාත්මන වෙමින් පවතින්නේ දියුණුවේ ඉහළම තලය පෙන්නුම් කරමිනි. මෙහි අධ්‍යාපනික තත්ත්වය ද ඉහළම මට්ටමින් ක්‍රියාත්මක වෙයි.විල්සන් ජාතික පාසල මෙරට පළමුවැනි ස්ථානය ගත් විදුහලක් බවට විභාග ප්‍රතිඵලවලින් ඉදිරියට එමින් හොඳ ප්‍රතිඵල පෙන්නුම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa1207156</link>
    <topic>චරිත ඝාතනය පහත් ක්‍රියාවක්</topic>
    <author/>
    <content>එජාප නියෝජ්‍ය නායකසජිත් පේ‍්‍රමදාසචරිත ඝාතන සංස්කෘතිය පහත් පෙළේ මානසිකත්වයෙන් යුත් විකෘති ක්‍රියාවල යෙදෙන පුද්ගලයන් විසින් නිර්මාණය කරනු ලැබූවක් යැයි එජාප නියෝජ්‍ය නායක සජිත් පේ‍්‍රමදාස මහතා පවසයි.මේ ක්‍රියාවන් නිසා රට ප්‍රපාතයට ඇද වැටෙන බවත්, අසත්‍ය දේශපාලනය චරිත ඝාතන සංස්කෘතිය, අසම්මත පිළිවෙත් හා විකෘති සේවනය යනාදියේ යෙදී සිටින අය මේ පහත් ක්‍රියාවන් පසුපස සිටින බවත් මෙවැනි ක්‍රියාවන් මඟින් දේශපාලන ගමන්මඟ වෙනස් කළ නොහැකි බවත් හෙතෙම තවදුරටත් පවසා ඇත.එජාප නියෝජ්‍ය නායක සජිත් පේ‍්‍රමදාස මහතා මේ බව පවසා ඇත්තේ අමරපුර මහා නිකායේ මහා නායක අති පූජ්‍ය දවුල්දෙන ඥානිස්සර හිමිපාණන් බැහැදැකීමෙන් පසු ජනමාධ්‍යයට අදහස් පළ කරමිනි. මේ අතර අති උතුම් රංජිත් මැල්කම් කාදිනල් තුමා බැහැදැකීමෙන් පසුව ජනමාධ්‍යය ඇමතු සජිත් පේ‍්‍රමදාස මහතා පවසා ඇත්තේ; ඉතාමත් නින්දිත වෙබ් අඩවි කලාවක් රටේ ක්‍රියාත්මක වෙනවා. මෙයින් ස්ත්‍රී දූෂණ හා ළමා අපචාරවලට පුද්ගලයන් පොලඹවනවනු ලබන බවයි.මෙවැනි වෙබ් අඩවි පිටුපස ක්‍රියාත්මක වන්නේ දේශපාලුවන් කිහිප දෙනෙක්. මේ පිළිබඳවත් කරුණු අනාවරණය වෙමින් පවතිනවා. විකෘති මනස් සහිත මෙවැනි දේශපාලුවන් මොවුන් විකෘති ලිංගික චර්යාවන්ට ඇබ්බැහි වූ අයයි. තමන්ගේ මේ විකෘති ආශාවන් වෙබ් අඩවිවලින් එළිදක්වන්නේත් මේ දේශපාලුවන් පිරිසයි.ළමා අපචාර නතර කරන්නට කතා කරන්නේත් මේ දේශපාලුවන් නේදැයි අපට අසන්නට සිදු වී තිබෙනවා. මොවුන් ප්‍රජාතන්ත්‍රවාදය, යුක්තිය සාධාරණත්වය ගැනත් කතා කරනවා. මේවා ගැන මේ පිරිස කතා කරන්නේ කොහොම ද? මෙහෙම කතා කරන්න මේ අයට අයිතියක් තියෙනවා ද කියලත් ප්‍රශ්නයක්. චරිත ඝාතන සිදු කරන්නේ මෙවැනි විකෘති මානසිකත්වයෙන් යුත් වෙබ් අඩවි නිර්මාණකරුවන්ම යැයි ද සජිත් පේ‍්‍රමදාස මන්ත්‍රීවරයා සඳහන් කර සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa1207157</link>
    <topic>තිරසාර සාමය හා සමාජයක් උදෙසා Five - R  සමුළුව</topic>
    <author>සුනිල් දයා අල්විස්</author>
    <content>අගෝස්තු 08 දා සිටසුනිල් දයා අල්විස්ශ්‍රී ලංකා යුද හමුදාව සංවිධානය කරන අන්තර් ජාතික ආරක්ෂක සමුළුවක් අගෝස්තු 8 දා සිට 10 දක්වා කොළඹ ගලදාරි හෝටලයේදී රටවල් 63 ක සහභාගිත්වයෙන් පැවැත්වේ.‘තිරසාර සාමයක් හා සමාජයක් සඳහා’ යන තේමාව මූලික කර ගනිමින් ද නැවත ඉදිකිරීම් (Reconstruction) නැවත පදිංචි කිරීම් (Resettlement) . පුනරුත්ථාපනය (Renabilitation) ප්‍රතිසංස්කරණය කිරීම (Reconsiliation) සහ සංහිඳියාව (Reintegration) යන පස් වැදැරුම් ‘ෆයිව් ආර්’ සංකල්පය ද පදනම් කරගෙන මේ සමුළුව සංවිධානය කොට තිබේ. ත්‍රස්තවාදීන් පරාජය කිරීමේදී ශ්‍රී ලංකාවේ අත්දැකීම් යන මැයෙන් ඉකුත් වසරේදීත් මෙවැනිම අන්තර්ජාතික ආරක්ෂක සමුළුවක් පවත්වන ලද අතර එහි ඉදිරි පියවරක් ලෙස ‘ෆයිව් ආර්’ සමුළුව මෙවර පවත්වනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa1207158</link>
    <topic>විසිපහට වැඩිද? ලේ බලාගන්න</topic>
    <author>අරුණි මුතුමලී</author>
    <content>අරුණි මුතුමලීවයස අවුරුදු 40ට වැඩි සියලු දෙනා දියවැඩියාව සඳහා රුධිරය පරීක්ෂා කරගත යුතු බව වෛද්‍ය පර්යේෂකයෝ අනතුරු අඟවති. බ්‍රිතාන්‍යයේ ජාතික සෞඛ්‍ය හා සායනික විශිෂ්ටතා ආයතනය මඟින් විශේෂයෙන් පෙන්වා දෙන ආකාරයට දකුණු ආසියානු රටවල් මෙන්ම චීනය, අප්‍රිකානු හා කැරිබියානු රටවලට අයත් වයස 25ට වැඩි සෑම පුද්ගලයකුම ධ්ධ් වර්ගයේ දියවැඩියාවට ගොදුරු වීමේ අවදානමක් ඇති බව ද ඔවුහු පෙන්වා දෙති.රැකියා ස්ථාන මඟින් හෝ පෞද්ගලිකව වෛද්‍යවරයකු මඟින් රුධිරයේ අඩංගු සීනි ප්‍රමාණය පිළිබඳ අවබෝධයක් ඇති කරගැනීමෙන් තමන්ට ඇති අවදානම තේරුම් ගැනීම අත්‍යවශ්‍ය බව ද ඒ අනුව ආහාර හා ජීවන රටාවේ වෙනස්කම් සිදුකිරීම අත්‍යවශ්‍ය බව වෛද්‍යවරුන්ගේ මතයයි.දෙවැනි වර්ගයේ දියවැඩියාව දිගුකාලීන තත්ත්වයක් වන අතර ශරීරයෙන් ප්‍රමාණවත් ඉන්සියුලින් නිපදවන්නේ නැති වීම හෝ නිපදවන ඉන්සියුලින් ශරීරයේ සෛල මඟින් නිසි ලෙස ප්‍රයෝජනයට නොගැනීම සිදුවිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa1207159</link>
    <topic>ජනමාධ්‍ය අමාත්‍යාංශයේ නව ලේකම් චරිත හේරත්</topic>
    <author/>
    <content>චරිත හේරත් මහතා ජනමාධ්‍ය හා ප්‍රවෘත්ති අමාත්‍යාංශයේ නව ලේකම්වරයා වශයෙන් මහින්ද රාජපක්ෂ ජනාධිපතිතුමා විසින් පත්කර තිබේ.ඒ මහතා නව තනතුරේ වැඩ බාර ගැනීම හෙට (16) පෙරවරුවේ අමාත්‍යාංශ කාර්යාලයේදී සිදු කෙරෙනු ඇත. පේරාදෙණිය විශ්ව විද්‍යාලයේ කථිකාචාර්යවරයකු ලෙසත් ජනමාධ්‍ය හා ප්‍රවෘත්ති අමාත්‍යාංශයේ උපදේශකවරයකු ලෙසත් මධ්‍යම පරිසර අධිකාරියේ සභාපතිවරයා ලෙස ද කටයුතු කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa12071510</link>
    <topic>මහනුවර-ගුහාගොඩ කුණු කන්දේ විදෙස් මුදල් නිධානයක්</topic>
    <author/>
    <content>මහනුවර ගුහාගොඩ ප්‍රදේශයේ කාලයක සිට පවතින කුණු කන්ද ආශ්‍රිතව බරපතළ සෞඛ්‍ය ගැටලු මතුවීමේ අවදානමක් පැන නැඟී ඇතැයි දැන ගන්නට ඇත.අක්කර 32 ක විශාලත්වයෙන් යුත් මේ කුණු කන්දේ අඩි සියයකට වඩා උසට කුණු කසළ ගොඩ ගැසී ඇති බවත් ඒවා නිසිලෙස ප්‍රතිචක්‍රීකරණයට ලක් නොවන හෙයින් මීතේන් විෂ වායුව හා වෙනත් සෞඛ්‍යමය උපද්‍රව ඇති කරවන තත්ත්වයක් නිර්මාණය විය හැකි බවටත් චෝදනා නැඟී තිබේ. මහවැලි ගඟට ආසන්නයේ පිහිටි මේ කුණු කන්ද හේතු කොටගෙන ජලයට අපවිත්‍ර ද්‍රව්‍ය එකතු වීමේ අවදානමක් පැන නැඟිය හැකි බවටත් චෝදනා නැඟේ.විශ්ව විද්‍යාල මහාචාර්යවරයකු විසින් මේ කුණු කන්දේ කුණු කසළ ප්‍රතිචක්‍රීයකරණය සඳහා ක්‍රියා කරන බව කීවද ඔහුගෙන් එකී කටයුත්ත නිසි ලෙස ඉටු නොවන නමුත් කිසියම් පිරිසක් විසින් මෙය විදේශ ධනය උපයන මාර්ගයක් බවට පත් කැර ගෙන ඇති බවටත් චෝදනා නැෙඟයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa12071511</link>
    <topic>ලබන වසරේ සිට තලෙයිමන්නාරමට දුම්රියක්</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ කොටුව සහ තලෙයිමන්නාරම අතර දුම්රිය ධාවනය ලබන වසරේ සිදු කෙරෙන බව දුම්රිය සැලසුම් අධ්‍යක්ෂ විජය සමරසිංහ මහතා පවසයි.ත්‍රස්තවාදීන් විනාශ කැර දැමූ තලෙයිමන්නාරම දුම්රිය මාර්ගය පියවර දෙකක් යටතේ ඉදිකෙරෙන අතර මැදවච්චිය සිට මඩු දක්වා පළමු අදියර යටතේත් මඩු සිට තලෙයිමන්නාරම දක්වා කොටස දෙවැනි අදියර යටතේත් සිදු කෙරේ. මේ වන විට 70%කට අධික වැඩ නිමවා ඇති මේ මාර්ගය තලෙයිමන්නාරම දක්වාම ඉදිවේ. තලෙයිමන්නාරම් තොට ජැටිය කොන්ක්‍රීට් මාර්ගයක් ලෙස හෝ යකඩවලින් නිමවූ මාර්ගයක් ලෙස හෝ ඉදිකිරීමට යෝජිත අතර එය සම්බන්ධයෙන් අවසන් තීරණයක් ගෙන නොමැති බව ද ඔහු කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa12071512</link>
    <topic>ලොව විශිෂ්ටතම වෘත්තිකයා ශ්‍රී ලංකාවෙන්</topic>
    <author/>
    <content>මේ වසරේ ලොව විශිෂ්ටතම වෘත්තිකයා ලෙස සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා විශ්ව සම්මානයට පාත්‍රවී සිටී.ඇමෙරිකන් බයෝග්‍රැෆිකල් ආයතනය වසරක් පාසා ලෝකයේ විවිධ වෘත්තීය ක්‍ෂේත්‍රයන් අතරින් ඒ ඒ ක්‍ෂෙත්‍රවල වෘත්තිකයන් විසින් ඉටුකරන ලද මෙහෙවර සලකමින් විශිෂ්ටතම වෘත්තිකයා තෝරනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aa12071513</link>
    <topic>ලෝකයේ දුර්ලභම හතෙන් එකක් ශ්‍රී ලංකාවෙන් හමුවෙයි</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහලොව පුරා ඉතා ශීඝ්‍රයෙන් වඳවෙමින් යන ‘එනිරිටේනස්’ නමැති ඉතාමත් දුර්ලභ ගණයේ කුහුඹු විශේෂයක් සොයා ගැනීමට කැලණි විශ්වවිද්‍යාලයේ සත්ත්ව විද්‍යා අංශය සමත් වී තිබේ.දැනට මහනුවර උඩවත්ත සහ රත්නපුර පොම්පකැලේ වන උද්‍යානවල සීමිත ස්ථානයක කෝටු කැබළි කුහරවල ජීවත්වන තැඹිලි පැහැයට හුරු කෙඳි සහිත කුඩා සිරුරකින් යුතු මෙම කුහුඹුවන් විෂ රහිත බව ද පරීක්ෂණවලදී හෙළිවී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=ab1207151</link>
    <topic>රටටත් ජනතාවටත් ආචාර්යවරුන්ටත් සෙතක් වෙන විදියට ප්‍රශ්නය විසඳා ගත යුතුයි</topic>
    <author>සංවාද සටහන</author>
    <content>කොතලාවල ආරක්‍ෂක විශ්වවිද්‍යාලයේ නීති පීඨයේ පීඨාධිපතිආචාර්ය ප්‍රතිභා මහානාමහේවාවිශ්වවිද්‍යාල ආචාර්යවරුන්ගේ ප්‍රශ්නයට විසඳුමක් ලබාගත හැක්කේ වර්ජනවලින් නොව සාකච්ඡාවෙන් බවත් පෞද්ගලික විශ්වවිද්‍යාලවලට ඉඩ දුන්නත් රාජ්‍ය විශ්වවිද්‍යාලවලට රජයෙන් ලබාදෙන ප්‍රතිපාදන තවත් වැඩි කිරීම මිස අඩු නොකළ යුතු බවත් විශ්වවිද්‍යාල ආචාර්යවරුන්ගේ ප්‍රශ්නය ගැන කතා කරමින් විශ්වවිද්‍යාල ජ්‍යෙෂ්ඨ කථිකාචාර්යවරයෙකු මෙන්ම නීතිවේදියකු ද වන ආචාර්ය ප්‍රතිභා මහානාමහේවා මහතා පවසයි.හැට ගණන්වල සිටම නීති පීඨවලත් රෝම ලන්දේසි නීතිය උගන්වමින් සිටිනු වෙනුවට දැන්වත් ඒ පාඨමාලා වෙනස් විය යුතුව ඇතැයිද අපේ විශ්වවිද්‍යාල ලෝකයේ අන්තර්ජාතික විශ්වවිද්‍යාල අතරට නැවත ගෙන ඒමට කටයුතු කළ යුතුව ඇති බවද ආචාර්යවරයා පැවැසීය.විශ්වවිද්‍යාල ආචාර්යවරුන් ගෙනයන වර්ජනය පිළිබඳව ආචාර්යවරයා සිළුමිණට කරුණු දක්වා සිටියේ මෙසේය.විශ්වවිද්‍යාල ආචාර්යවරුන්ගේ ප්‍රශ්නය සාකච්ඡාවෙන් නොව වර්ජන ක්‍රියා මාර්ගයකින් විසඳීමට යාම ගැන කියන්නේ කුමක්ද?මේ ප්‍රශ්නය සාකච්ඡා මාර්ගයෙන්ම විසඳා ගැනීමට හැකිවුණා නම් ඉතාම හොඳයි. අවසාන ක්‍රියා මාර්ගය විදියටයි වර්ජන ක්‍රියාමාර්ගයක් ගත යුතු වන්නේ. අවසානයේ ජනාධිපති ලේකම්වරයාගේ ප්‍රධානත්වයෙන් යුත් කොමිටියක් ඉදිරියේ මේ ප්‍රශ්නය සාකච්ඡාවට භාජන වුණා.විශ්වවිද්‍යාල ආචාර්යවරුන්ගේ ප්‍රශ්න වසර ගණනාවක් තිස්සේ නොවිසඳුණ ප්‍රශ්න ලෙසයි පවතින්නේ. විශ්වවිද්‍යාල ආචාර්යවරුන්ගේ වැටුප් ප්‍රශ්නයේ සිට නොවිසඳුන ප්‍රශ්න ගණනාවක් ගැන අවධානය යොමු කර තිබෙනවා.මෙතනදි වැටුප් ප්‍රශ්නයම ගත්තත් ආචාර්යවරුන්ගේ පැත්තෙන් කියන්නේ 2011 පොරොන්දු වැටුප් වැඩිවීම්වත් නොගෙවන බවයි. ආචාර්ය සංගමය කියන්නේ පොරොන්දු ඉටු කරන්න කියලයි. විශ්වවිද්‍යාල ප්‍රතිපාදන කොමිසම රජය පැත්තෙන් කියන්නේ සීයට 73 සීයට 37 දක්වා වැටුප් වැඩිවීම් මේ මස හා ඔක්තෝබර් මස සිට ලබාදෙන බවයි. මෙතන තිබෙන ප්‍රශ්නය රටේ විශ්වවිද්‍යාලවලට පැමිණෙන හොඳම පිරිස අතරින් තෝරාගත් ක්‍රීම් එක වගේ පිරිස මේ තනතුªරුවලට රඳවා ගැනීමට තරම් මේ වැටුප් වැඩිවීම් ප්‍රමාණවත් විය යුතු බවයි.සමහර ජ්‍යෙෂ්ඨ ආචාර්යවරුන් නම් කියන්නේ ලැබුණ වැටුප් වැඩිවීම් ප්‍රමාණවත් කියලයි?මෙතනදි සාමූහික එකඟත්වයකට පැමිණීමට සාකච්ඡාව වැදගත්. එක යුගයක විශ්වවිද්‍යාල ආචාර්යවරුන්ගේ වැටුප මහ බැංකුව, ටෙලිකොම්, ජල සම්පාදන මණ්ඩලය හා රාජ්‍ය බැංකුවල ඒ හා සමාන තනතුරුවලට බඳවා ගැනීමට ගෙවන වැටුප් හා සමාන වුණා.අද මහබැංකුව ගත්තොත් එහි විශාල අසමානතාවක් ආරම්භක වැටුපේ සිටම තිබෙනවා. හැබැයි විශ්වවිද්‍යාල ආචාර්යවරුන්ගේ සේවය ඔවුන්ගේ තරාතිරම වැටුප්වලින්ම මනින්න බැහැ. විශ්වවිද්‍යාල විභාගවලින් ඉහළම ප්‍රතිඵල පළමු හෝ දෙවන ඉහළ පෙළ උපාධි ගත් පිරිසක් විශ්වවිද්‍යාලවලට බඳවා ගන්නේ. ඔවුන්ට විශාල නිදහසක් ශාස්ත්‍රීය ගවේෂණ, පර්යේෂණ සඳහා විශ්වවිද්‍යාලවලින් ලැබෙනවා. ඔවුන්ගෙන් උදේ 8 සවස 4 1/2 පැය අටක සේවයක් බලාපොරොත්තු වෙන්නේ නැහැ. මේ නිදහස වෙන කොහේවත් ඇති කියලා මා හිතන්නේ නැහැ. ඔවුනට ඉදිරි උසස් අධ්‍යාපනය ආචාර්ය උපාධි ලබා ගැනීමට ශිෂ්‍යත්ව පිරිනැමීම ඇතුළු සියලු අනුබල විශ්වවිද්‍යාලයෙන් ලබාදෙනවා.මෙතනදි මට කියන්න තියෙන්නේ මේ වැදගත් පිරිස මේ තනතුරුවල රඳවා ගන්න නම් ඒ ගෙවන වැටුප් සන්සන්ධනාත්මකව ප්‍රමාණවත් විය යුතුයි.දැනටමත් විශ්වවිද්‍යාලවල ආචාර්යවරුන්ගේ 1600 ක පමණ හිඟයක් තිබෙන බව කියනවා.ප්‍රමාණවත් වැටුප් නොගෙවන්නේ නම් එතෙර යන ආචාර්යවරුන් නැවත ගෙන්වා ගන්න අපහසු වෙනවා මෙන් ම සුදුසුකම් තිබෙන අය බඳවාගෙන දිගටම රඳවා ගැනීමද අපහසු වෙනවා. මේ කරුණු සලකා බලලයි පෙරදිත් සරසවි ආචාර්යවරුන්ට ඉහළ වැටුප් තලයක් නියම කර තිබෙන්නේ.මේ ඉහළ වැටුප් ඉල්ලීම රටට ඔරොත්තු දෙන එකක් ද විය යුතුයි?ඒ පිළිබඳව ප්‍රශ්නයක් නැහැ. මේ රටේ සංවර්ධිත රටවල වගේ ගෙවන්න බැරිවෙන්න පුළුවන්. තවමත් මේ රටේ ජනතාවගෙන් විශාල ප්‍රමාණයක් ඉන්නේ යැපුම් මට්ටමේ දුප්පත් ජනතාවක්. නමුත් මේ සුවිශේෂ කණ්ඩායමට අනෙක් සේවා හා සන්සන්ධනය කරමින් ප්‍රමාණාත්මකව ඉහළ වැටුපක් ගෙවිය යුතු බව කවුරුත් පිළිගන්නවනේ. එය සාකච්ඡා මාර්ගයෙන් තවත් දුරදිග යාමට නොදී විසඳාගත යුතුයි. මේක ෂයිලොක් මස්රාත්තලම ඉල්ලනව වගේ කතාවක් නොවෙයිනේ. පාලක ආචාර්ය දෙපැත්තම නම්‍යශීලී වුණොත් ප්‍රශ්නය විසඳා ගැනීමේ ගැටලුවක් නැහැ.වැටුප් නොවන ඉල්ලීම් කීපයකුත් ආචාර්ය සංගමය ඉදිරිපත් කර තිබෙනවා?රටක් වශයෙන් අධ්‍යාපනයට වැය කරන මුදල වැඩි කරන්න ඔවුන් ඉල්ලනවා. මෙතන රටක් ගත්තම මූලික වශයෙන් සමාජ, ආර්ථික මට්ටම ඉහළ නංවන්න අධ්‍යාපනයේ ගුණාත්මකභාවය ඉහළ නංවන්න නම් අධ්‍යාපනයට කරන වෙන් කිරීම හැකි ආකාරයෙන් ඉහළ නංවා ගත යුතුයි. මේ ජාතික ආදායමෙන් අධ්‍යාපනයටත් උසස් අධ්‍යාපනයටත් කරන වෙන් කිරීම ජාතික ප්‍රමුඛත්ව කාරණාවේදී සාධාරණව සලකා බැලිය යුතුයි. එය බංග්ලාදේශය ඉන්දියාව වැනි රටක් අධ්‍යාපනය සඳහා වැය කරන ප්‍රමාණයටවත් සමාන විය යුතුයි. කැනඩාව වැනි රටවල් විශාල වශයෙන් අධ්‍යාපනයට වෙන් කිරීම් වැඩි කරල තියෙනවා. අධ්‍යාපනයට කරන වෙන් කිරීම වියදමක් විදියට නොව ආයෝජනයක් විදියටයි සැලකිය යුත්තේ. මේ රටේ විශ්වවිද්‍යාල ආචාර්යවරුන්ට තමන්ගේ වැටුපට වැඩි දෙයක් තම දක්ෂතා තුළින් උපයා ගන්න අවස්ථාව මම නම් හිතන්නේ තියනවා. අමතර ආදායම් ඉපැයීමට වගේම තම සේවාව තුළත් සහකාර කථිකාචාර්යවරයකුගේ සිට මහාචාර්ය ධුරය දක්වා ඉහළට යන්න අවස්ථාව තියනවා. සෑම කථිකාචාර්යවරයකුටම උසස් අධ්‍යාපනය සඳහා අවුරුදු 4 යි මාස 9 දක්වා වැටුප් සහිත නිවාඩු දෙනවා වාගේම ශිෂ්‍යත්වත් ලබා දෙනවා.පෞද්ගලික විශ්වවිද්‍යාල ඇරඹීම ගැන කියන්නේ කුමක්ද?මේක විවාදයට තුඩු දුන්නත් මේ වෙනකොට පිටරට විශ්වවිද්‍යාල ශාඛා 200 කට වැඩිය මේ රටේ ආරම්භ කරලා තියනවා.හැබැයි මෙතන තියන කොන්දේසිය නම් රාජ්‍ය විශ්වවිද්‍යාල කිසිසේත් දුර්වල වෙන්න ඉඩ නොදිය යුතු බවයි. මුදල් ගෙවා ඉගෙන ගන්න බැරි පිරිස සඳහා සී.ඩබ්ලිව්.ඩබ්ලිව්. කන්නන්ගර මහතා ඇරඹූ නිදහස් අධ්‍යාපනය කිසිසේත් කප්පාදු නොකළ යුතුයි. නිදහස් අධ්‍යාපනය ජනතාවගේ අයිතියක්. දැනට උසස් අධ්‍යාපනය සඳහා බඳවා ගන්නා 23000 සිසු පිරිස තවත් වැඩි කරන්න වගකිව යුත්තන් උත්සහා දැරිය යුතුයි. පෞද්ගලික විශ්වවිද්‍යාල ආරම්භ වීම තුළත් රජයේ විශ්වවිද්‍යාලවල ආචාර්යවරුන්ටත් ඉගැන්වීමට වැඩි අවස්ථාවක් ලැබීම අනිවාර්යයයි.විශ්වවිද්‍යාල ආචාර්යවරයකුට නිවාස ණය පහසුකම්, දැනටමත් දෙන වාහන පර්මිට්, මේ දක්වා තමන්ගේ දරුවන් රජයේ පාසල්වලට ඇතුළු කිරීමට තිබුණ පහසුකම් එසේම ලබා දිය යුතුයි.දැනට විශ්වවිද්‍යාල පාඨමාලා යාවත්කාලීන කිරීම වගේ දේවල් තවදුරටත් දරුවන්ගේ යහපත සඳහා කළ යුතුයි. අදටත් නීති පීඨවලත් යල් පැන ගිය 1960 දශකයේ පටන්ගත් රෝම ලන්දේසි නීතිය උගන්වන්නේ. අදට ගැළපෙන ලෙස මේ පාඨමාලා නවීකරණය විය යුතුයි.නැවතත් ලංකාවේ විශ්වවිද්‍යාල ලෝකයේ පළමු විශ්වවිද්‍යාල 1000 අතරටවත් පැමිණිය යුතුයි.විශ්වවිද්‍යාල ආචාර්යවරුන්ගේ වර්ජනය නිසා අවසන් වසරේ සිසුන්ට සිදුවන පාඩුව අපි කවුරුත් තේරුම් ගත යුතුව තිබෙනවා. මොකද පෞද්ගලික විශ්වවිද්‍යාලවලින් පිටවන උපාධිධාරීන් සමග තරගයක රජයේ විශ්වවිද්‍යාලවලින් පිටවන උපාධිධාරීහුත් සිටින්නේ.මේ රජයේ විශ්වවිද්‍යාලවල විභාග ප්‍රමාද වෙනව නම් විශ්වවිද්‍යාලවලින් පිටවීම ප්‍රමාද වෙනව නම් ඒ පාඩුව දරුවන්ටමයි සිදුවෙන්නේ. විශ්වවිද්‍යාල ආචාර්යවරුන් කරන මේ වර්ජනය ආණ්ඩුව කඩාකප්පල් කරන්න කරන වර්ජනයකුත් නෙවෙයි. මොකද මේ ආණ්ඩුව එහෙම වට්ටන්න පුළුවන් ආණ්ඩුවක් නෙවෙයි. පසුගිය වතාවේ ජනාධිපතිතුමා හා ආණ්ඩුවටයි සරසවි ආචාර්යවරු විශාල පිරිසක් සහාය දුන්නේත්. ඒ නිසා අපේ ප්‍රාර්ථනය පැතුම සාකච්ඡාවෙන් සාකච්ඡාවට ගොස් දිගටම සාකච්ඡා කර රටටත් ආචාර්යවරුන්ටත් ජනතාවටත් සෙතක් වන ආකාරයට මේ විශ්වවිද්‍යාල ප්‍රශ්නය විසඳාගත යුතු කියන එකයි.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=ab1207152</link>
    <topic>අපරාධවලට ගැලපෙන නීතියත් නීතියට ගරුකරන සමාජයකුත් බිහි කළ යුතුයි</topic>
    <author>සාකච්ඡා කෙළේ</author>
    <content>ශ්‍රී ජයවර්ධනපුර කෝට්ටේ ශ්‍රී කල්‍යාණ සාම ගී‍්‍ර ධර්ම මහා සංඝ සභාවේ අනුනායකශ්‍රී ජයවර්ධනපුර විශ්ව විද්‍යාලයේ කුලපතිමහාචාර්ය බෙල්ලන්විල විමලරතන හිමිරටේ අපරාධ දූෂණ වේගයෙන් වර්ධනය වන බවට අද බොහෝ දෙනා චෝදනා නඟනවා. විවිධ අපරාධ සිදුවීම් ගැන මාධ්‍ය මඟින් දිනෙන් දින වාර්තා වනවා. මේ වසරේ පසුගිය මාස හයක කාලයේ පමණක් ස්ත්‍රී දූෂණ සිදුවීම් 975 ක් වාර්තා වී ඇති බව පොලිස් මූලස්ථානය ප්‍රකාශ කර තිබුණා. මෙසේ සමාජයක කාම අපරාධ වර්ධනය එක්තරා අයුරකින් බලන විට සමාජ විකෘතියක්. මිනිසුන් ගේ ආශාවන් උද්දීපනය කරවන, කාමුක උත්තේජනයන්, වැඩි දියුණු කරන විවිධ ක්‍රමෝපායයන් ඒ විකෘතිතාවයට බොහෝ සෙයින් බලපානවා. විශේෂයෙන් වෙළෙඳ පරමාර්ථයම මුල් කරගෙන කරන ප්‍රචාරණ ක්‍රමයන් එහි දී ප්‍රධානයි.අනෙක් අතට අප ගේ පරිභෝජන රටාව විශාල වශයෙන් වෙනස් වෙමින් තිබෙනවා. වෙළෙඳ ප්‍රචාරණයන් හා වෙළෙඳ ආයතන පවත්වාගෙන යාමට කරන නිර්මාණ සැලසුම්වලට මුලා වීම නිසා තමන්ට ඔරොත්තු නොදෙන ආකාරයේ දෛනික ජීවන රටාවකට ජනතාව යොමු වීම අද සුලබ දෙයක් බවට පත්වෙලා. ඇතැම් ආයතන මහජනතාවට උදව් කරනවා යන මුවාවෙන් විවිධ අවශ්‍යතා සඳහා අසීමිත ලෙස ණය මුදල් නිකුත් කිරීම නිසා තවත් පැත්තකින් ජනතාව මුලාවේ වැටී තිබෙනවා. කෙසේ හෝ ණය මුදලක් ලබාගෙන සුඛෝපභෝගී ජීවිතයකට සිහින මවන ඇතැමුන් අවසානයේ ඒ ණය පියවා ගත නොහැකි ව අසරණ වෙනවා. ඒ අඩුව පුරවන්නේ මංකොල්ලකෑමෙන්, එහෙමත් නැතිනම් සොරකමෙන්. ඇතැම් මනුෂ්‍ය ඝාතන පසුපස ඇත්තේ ද එවැනි සිදුවීම්.මෙය, රටේ සංවර්ධන කාර්යය උදෙසා බැංකුවලින් හෝ වෙනත් ණය දෙන ආයතනවලින් ණය නිකුත් කිරීම පිළිබඳ චෝදනාවක් නොවෙයි. වරද තිබෙන්නේ අත්‍යවශ්‍ය අවශ්‍යතාවලට නොව සුඛ විහරණය මුල් කරගෙන ණය කරුවන් වීමයි. ජනතාව එසේ ණය වන තැනට වටාපිටාව සැකසීමයි. ඒ වගේම නීතිය පිළිබඳව ජනතාව තුළ ඇති බිය ඉතා වේගයෙන් දුරු වීගෙන යනවා. ඕනෑම අපරාධයකින් ගැලවිය හැකි බවත්, එල්ලුම් ගහට නියම වුණත් ටික කාලෙකින් නිදහස් විය හැකි බවත් සමහර පිරිස් විශ්වාස කරනවා. බොහෝ දෙනෙක් බිය සැක නැතිව වැරැදිවලට පෙලඹෙන්නේ ඒ විශ්වාසය නිසයි.සමහර අපරාධවල දී නීතිය රකින නිලධාරීන් ක්‍රියාත්මක වන්නටත් කලින් ජනතාව නීතිය අතට ගන්නවා. සිතූ පරිද්දෙන් වැරැදිකරුවන්ට දඬුවම් ලබා දෙනවා. තවත් සමහරු අපරාධ කරන්නේ විවිධ දේශපාලන රැකවරණය ලබමින්. එවැනි සිදුවීම් පසුගිය කාලයේ මාධ්‍යවලින් වාර්තා වුණා.මේ කොයි විදිහෙන් අපරාධ කළත්, සොර මැරකම් කළත් සිදුවෙන්නේ රටේ විනය පිරිහීමයි. රටක් සංවර්ධනය වන්නේ සෑම ක්ෂේත්‍රයකම විනයගරුක බවක් ඇත්නම් පමණයි.අද සමහර තරුණ තරුණියන් වගේම සමහර වැඩිහිටියන් මහ පාරේ වගේම පොදු තැන්වල හැසිරෙන්නේ අසංවර විදිහට. එමෙන්ම එදිනෙදා සමාජයේ රැකියාවන්හි ඇතුළු විවිධ කටයුතුවල දී සමහරු හැසිරෙන්නේ විනයක්, සංවරකමක් ගැන කිසිදු අවබෝධයකින් තොරවයි. මේ තත්ත්වයට මත්ද්‍රව්‍ය, මත්පැන් භාවිතයත් එක් හේතුවක් වී තිබෙනවා.විවිධ නාමයන්ගෙන් පාසල් දරුවන්ට පවා මත්ද්‍රව්‍ය අලෙවි කරන්නට ඇතැම් පිරිස් ක්‍රියා කරන ආකාරය ගැනත් විටින් විට මාධ්‍යවලින් වාර්තා වෙනවා. හොර රහසේ ලංකාවට මත්ද්‍රව්‍ය ආනයනය කරන බවට සංඛ්‍යා ලේඛන නිකුත් වෙනවා. මහින්ද රාජපක්ෂ ජනාධිපතිතුමා ඇරැඹු මතට තිත වැඩ පිළිවෙළ රටේ සංවර්ධනයට කළ මහා සේවයක්. එහෙත් ඇතැම් දූෂිත නිලධාරීන්ගේ, අනුදැනුමෙන් තවමත් හොර රහසේ මත්ද්‍රව්‍ය ගෙන්වීම, බෙදා හැරීම සිදු කැරෙනවා. මේ දුර්වලතාව මඟ හැරවීමටත් විධිමත් වැඩ පිළිවෙළක් ක්‍රියාත්මක කරනවානම් රටේ සංවර්ධනයට එය මහා පිටිවහලක්. කෙසේ වෙතත් මේ තත්ත්වයන් තුළ අපරාධ මැඬ පැවැත්වීමට, අපරාධකරුවන් නීතියේ රැහැනට හසුකර ගැනීමට පොලීසියට පමණක් බාර දී අත සෝදා ගත නොහැකියි. විවිධ බලපෑම් නිසා ඇතැම් අපරාධ සම්බන්ධයෙන් පොලීසියටත් ස්වාධීනව ක්‍රියාත්මක විය නොහැකි, ක්‍රියාත්මක නොවන තත්ත්වයන් තිබෙනවා. සමස්තයක් ලෙස මේ අපරාධ සිදුවන මූලයන් සොයා බලා, ඒ පිළිබඳව ගැඹුරින් විශ්ලේෂණය කිරීමත්, ඒ හැම අංශයක් පිළිබඳවම ජාතික කතිකාවතක් ඇති කිරීමත්, කාලීනව අත්‍යවශ්‍ය වී තිබෙනවා. ඒ කතිකාවතේ දී අපරාධවලට මූලික හේතු සාධක නිශේධනය කරන්නට පුළුල් වැඩපිළිවෙළක් සකස් කර ගත යුතුයි. එසේ නොමැතිව එක් තැනක සිදුවන සිදුවීම් ගැන පමණක් සොයා බලමින්, අදාළ චූදිතයන් අත්අඩංගුවට ගැනීම, විභාග කිරීම පමණක් කළ පමණින් රටේ අපරාධ මැඬ පැවැත්විය නොහැකියි.මේ කතිකාව සඳහා රටේ විවිධ අංශයන්හි සහභාගිත්වය ඉතා වැදගත්. රටේ සියලු ආගමික නායකයන්, අධ්‍යාපනයට අදාළ නිලධාරීන්, නීතිය පසිඳලීමට අදාළ අංශ, නීතිය ක්‍රියාත්මක කිරීමේ දී අවශ්‍ය පොලිස් නිලධාරීන්, සිවිල් සමාජයේ ඉන්නා විද්වත් පිරිස, සමාජ සංවර්ධනය සඳහා කටයුතු කරන ආයතන, නීතිවේදින් ඒ සඳහා සහභාගි කරවා ගත යුතුයි. විශේෂයෙන් කාන්තාවන් සහ දරුවන් විවිධ පීඩාවන්ට අපරාධයන්ට ගොදුරු වීමේ ප්‍රවණතාවය වර්ධනය වන නිසා කාන්තා සංවිධාන හා දරුවන් වෙනුවෙන් කටයුතු කරන විවිධ සංවිධානවල සහභාගිත්වය ඉතා වැදගත්. මේ කතිකාවත ආරම්භ කිරීමටත්, එහි දී විශ්ලේෂණය වන කරුණු හා ක්‍රියාත්මක කළ යුතු වැඩ පිළිවෙළ සාර්ථකව ක්‍රියාවට නැඟීමටත් රජය පහසුකම් සැපයිය යුතුයි.රටේ අපරාධ වර්ධනය එක් පැත්තකින් දේශපාලනමය ප්‍රශ්නයක් බවට පත්වෙලා. අපරාධයක් වූ සැණින් විරුද්ධ පාක්ෂිකයන් රජයට ඇඟිල්ල දිගු කරනවා. එහෙත් රටක සිදුවන අපරාධවලට රජයකට තනිව විසඳුමක් ලබාදිය නොහැකියි. සියලු දේශපාලන පක්ෂවල වගේ ම සමස්ත ජනතාවගේ ම සහාය ඊට ලබා දිය යුතුයි. ශ්‍රී ලංකාව ආසියාවේ ආශ්චර්යය බවට පත් කරන්නට ජනාධිපතිතුමා පැහැදිලිවම සුවිශේෂී උත්සාහයක නිරත වෙනවා. රට පුරා විසල් මං මාවත් ඉදිවෙනවා. ගුවන් තොටුපොළ, වරාය ඉදිවෙනවා. විවිධ සංවර්ධන වැඩ සටහන් ක්‍රියාවට නැඟෙනවා. කිසිවෙකුට එය හෑල්ලුවට ලක් කළ නොහැකියි. එහෙත් සමාජය අධ්‍යාත්මික වශයෙන්, සදාචාරාත්මක වශයෙන් පරිහානියට ලක් වෙනවා නම් ඒ උත්සාහය ජය ගත නොහැකියි. ඒ තත්ත්වයට ළඟා වීමට සමස්ත ජාතියේම කැපවීම අත්‍යවශ්‍යයි.මේ රට ථෙරවාද බුදු දහම වසර දහස් ගණනක් ආරක්ෂා කළ බෞද්ධ රටක්. බෞද්ධයින් වෙසෙන රටක අනිවාර්යයෙන් ම පංචශීලය ආරක්ෂා විය යුතුයි. පංචශීලය පිළිපදිනවා නම් අපරාධ, ස්ත්‍රී දූෂණ සිදුවෙන්න විදිහක් නෑ. මේ නිසා එක පැත්තකින් අපේ රටේ ප්‍රතිරූපය ලෝකයා හමුවේ ලජ්ජාවට, හෑල්ලුවට පත්වීමට ඉඩ තිබෙනවා. ඒ විදිහට හොඳ බෞද්ධ රටක් ලෙස අපට ඉදිරියට යා නොහැකියි. අහස උසට වෙහෙර විහාර, මන්දිර මාලිගා සෑදු පමණින් අපේ බෞද්ධකම ඉස්මතු වෙන්නේ නෑ.අනෙක් අතට මේ රටේ හින්දු, මුස්ලිම්, ක්‍රිස්තියානි වශයෙන් තවත් ප්‍රධාන ආගම් තුනක ජනතාව ඉන්නවා. ඒත් අපරාධ, දූෂණ සියල්ලම බැර වෙන්නේ බොහෝ විට බෞද්ධයා ගේ ගිණුමට. රටේ සිදුවන අපරාධවලට ජාති, ආගම් බේදයකින් තොරව සමස්ත ජනතාවම වගකිව යුතුයි. කිසිවෙකුට ඒ වගකීමෙන් ගැලවිය නොහැකියි. මේ තත්ත්වය සරල දෙයක් ලෙස සලකා බැහැර කළ නොහැකියි. බොහෝ දෙනෙක් රටේ බරපතළ ප්‍රශ්න හැටියට සලකන්නේ බඩු මිල, තෙල් මිල ඉහළ යාම. වැටුප් ප්‍රශ්න. රටේ සදාචාරය පිරිහීම ගැන, එයින් රට ආපස්සට ගමන් කිරීම ගැන ඇති අවධානය අඩුයි. එය රටේ ප්‍රගමනයට බාධා කරන ලොකු ගැටලුවක්. ඉන් ගොඩ ඒමට සියලු දෙනාම සහාය දිය යුතු වන්නේ ඒ නිසයි.අවුරුදු 30 ක කාලයක් මේ රටේ යුද්ධයක් තිබුණා. ඒ කාලයේ නොයෙක් අපරාධ සිදු වුණා. සෑම ජන කොටසක්ම පීඩාවට පත් වුණා. අද යුද්ධය අවසන් වෙලා. බයක් හැකක් නැතිව ජීවත් වන්නට සුදුසු සාමකාමී රටක් නිර්මාණය වෙලා. සුළු කොටසක ගේ ඕනෑ එපාකම්වලට ඒ සාමකාමී බව නැති කරන්න ඉඩ දිය යුතු නෑ. සමස්ත ජාතියම ඒ සඳහා කැපවිය යුතුයි. අද රටේ විශාල සංවර්ධනයක් වන බව මුලින් සඳහන් කළා. ඒ සංවර්ධන ක්‍රියාවලිය ඉදිරියට ගෙන යන්නට අත දෙනවා හැර රට පසුගාමී කරන්නට ඉඩ නොදිය යුතුයි.විශේෂයෙන් මවුපියන් තමන් ගේ දරුවන් ගේ හෙට දවස ගැන සිතිය යුතුයි. මේ සංවර්ධන කටයුතු කෙරෙන්නේ හෙට දවසේ රට බාර ගන්නා දරුවන් වෙනුවෙන්. තමන් ගේ ම දරුවන් අපහරණය කරන්නට පසුබට නොවන අවිචාරවත් පියවරු සිටිනවා නම්, සිඟිති දියණියක්, මහලු කාන්තාවක් කාමාතුරයන්ගෙන් ආරක්ෂා කරගන්නට නොහැකි තත්ත්වයක් තිබෙනවා නම් මේ සංවර්ධනය කරන්නේ කාට ද? ආරක්ෂක අංශවලට ගෙන් ගෙට ගොස් දරුවන් ආරක්ෂා කළ නොහැකියි. ඒ සඳහා ජනතාවගේ දායකත්වය සියයට සියයක් ම අත්‍යවශ්‍යයි.අපරාධවලට, දූෂණවලට එරෙහිව අද සමහර රටවල දැඩි නීති ක්‍රියාත්මක වෙනවා. ඒ නීති මඟින් ජනතාව විනය ගරුක පිරිසක් බවට පත් කර තිබෙනවා. දූෂණයට, අපකීර්තියට ලක් වී තිබු රටවල් අද විනය ගරුක බව අතින් ලෝකයේ ඉහළ තැනක සිටිනවා. සිංගප්පූරුව කලකට පෙර රටේ විනය ගරුක බව පිළිබඳ ඉතා තදින් නීති ක්‍රියාත්මක කළා. දැන් දෙවැනි තුන්වැනි පරම්පරාවලට නීති පැනවීමක් නෑ. පුහුණු කරවීම අවශ්‍ය නෑ. හැමෝම සදාචාර සම්පන්න බවට ගරු කරනවා.පසුගිය කාලයේ එංගලන්තයේ අගමැතිවරයාගේ බිරිය යම් හදිසි අවශ්‍යතාවයකට දුම්රියෙන් ගමනක් ගියේ ප්‍රවේශ පත්‍ර රහිතව. ප්‍රමාද වීම නිසා ඇයට ප්‍රවේශ පත්‍ර මිල දී ගන්නට කාලයක් තිබුණේ නෑ. එහෙත් ඇය කළ වරදට ගමනාන්තයේ දී දඩ මුදල් ගෙවුවා.එවැනි ආදර්ශයක් දෙන්න අපේ සමාජයේ ඉහළ මට්ටමේ නිලධාරීන්ටත් පුළුවන්නම් එය ජනතාවටම ආදර්ශයක්. පොදුවේ අපි හැමෝම නීතියට යටත්. නීතිය ක්‍රියාත්මක කරන අයට තර්ජනය කරන්නට යාමෙන් රටක අපරාධ මැඬ පැවැත්විය නොහැකියි. පසුගිය දවසක ඩෙංගු මදුරුවන් බෝවන තැන් පරීක්ෂා කරන්නට ගිය මහජන සෞඛ්‍ය පරීක්ෂකයකු ඝාතනය වුණේ නීතිය තබා මනුෂ්‍ය ජීවිතයක වටිනාකම ගැන කිසිදු වගකීමක් නැති අවිචාරවත් මිනිසුන් මේ සමාජයේ සිටින නිසයි.අද උදේ පටන් රෑවෙන තුරුත් ගුවන් විදුලි, රූපවාහිනී නාළිකාවලින් ධර්මය දේශනා කරනවා. එහෙත් ධර්මය දේශනා කළ පමණින් රටක් සදාචාර සම්පන්න කළ නොහැකියි. ඒ සඳහා දැඩි නීති ක්‍රියාත්මක කළ යුතුයි. වැරැදි කරන අයට දෙන දඬුවම් ගැන අපේ බුදු හාමුදුරුවෝ රජවරුන්ට නීති පැනවූයේ නෑ. පෙර සිංහල රජවරු රටේ අපරාධ කරුවන්ට දෙන දඬුවම්වලට සීමා පනවන්නට භික්ෂුන් වහන්සේ කටයුතු කළේ නෑ.මේ නිසා අපරාධවලට ගැළපෙන නීතියක්, ඒ නීතියට ගරු කරන සමාජයකුත් බිහි කිරීම අත්‍යවශ්‍යයි. එයට ජාතියේම සහයෝගය ලැබිය යුතුයි.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=ab1207153</link>
    <topic>සිංහලයන් දෙමළත්, ද්‍රවිඩයන් සිංහලත් ඉගෙන ගැනීම ජාතික සමඟියට හේතුවක්</topic>
    <author>සාකච්ඡා කෙළේ</author>
    <content>ජාතික භාෂා හා සමාජ ඒකාග්‍රතා ඇමැතිවාසුදේව නානායක්කාරසමාජයක පැවැත්ම තහවුරු වන්නේ එහි සිටිනා සියලු සාමාජිකයන් ඒකාග්‍රතාවකින් යුතුව කටයුතුª කරන විටය. ඒ සඳහා කිසිවකු සමාජයේ කොන් වූවන් අසරණයන් නොවිය යුතුවා සේම එකිනෙකා අතර මනා සන්නිවේදනයක් පවත්වා ගැනීම වැදගත්ය. මේ පිළිබඳ වගකීම සමස්ත සමාජයටම පැවරුණත් ජාතික භාෂා හා සමාජ ඒකාග්‍රතා අමාත්‍යාංශය මෙහි පුරෝගාමිත්වය ගෙන කටයුතු කරයි. ඒ අනුව හෙට සිට එළැඹෙන සතිය සමාජ ඒකාග්‍රතා සතිය ලෙස නම් කර තිබේ. මෙරට සමාජ ඒකාග්‍රතාව වර්ධනය කිරීමෙහිලා අමාත්‍යාංශය ගෙන යන වැඩපිළිවෙළ පිළිබඳ ඇමැති වාසුදේව නානායක්කාර මහතාගෙන් විමසුවෙමු.ඔබේ අමාත්‍යාංශය යටතේ ‘සමාජ ඒකාබද්ධතාව‘ හඳුනා ගැනෙන්නේ කෙසේද?අපේ දැක්ම විවර වූ හදවතින් හා මනසින් යුතුව සමාජය වෙත එළැඹෙමු යන්නයි. සියලු දෙනා ඇතුළත් සමාජයක්, බිඳීම්, බෙදීම්, වෙන්වීම්වලින් තොරව පරතරයන් අඩු කිරීමට භාෂාව, දැනීම, සංස්කෘතික අනන්‍යතාව වර්ධනයට ජනවර්ග අතර පාලම් බැඳීම එහි කාර්යයයි.මේ වන විට එවැනි ඒකාබද්ධතාවක් නැද්ද?වසර තිහකට ආසන්න කාලයක් තිස්සේ පැවතුණු යුද්ධය අවසන් වී සාමකාමී පරිසරයක් භෞතික වශයෙන් ඇති වුවත් ආකල්පමය වශයෙන් වෙනසක් ඇතිකළ යුතුව තිබෙනවා. එය කාලීන අවශ්‍යතාවක්. සැමදෙනා වෙනුවෙන් වූ සමාජයක් ඇති කිරීමට සමාජ ඒකාබද්ධතාව යන සංකල්පය ජනතා හදවත්වල මුල් බැස ගත යුතුයි. ඒ සඳහා සියලු පුරවැසියන්ගේ අයිතිවාසිකම් එක ලෙස තහවුරු විය යුතුයි. අන්‍යොන්‍ය ගෞරවය ඇතිවිය යුතුයි. එහිදී සියලු ජනවර්ගයන්ගේ අනන්‍යතාව සුරැකෙන ලෙස ශ්‍රී ලාංකීය අනන්‍යතාව ප්‍රචලිත කිරීම සඳහා සියලුම සමාජතලවල සියලු ජනවර්ගයන්ට අයත් පුද්ගලයන් සමාජයේ ප්‍රධාන ප්‍රවාහයට ඒකරාශී විය යුතුයි. උදාහරණයක් ලෙස යම් පුද්ගලයකුට පුරවැසියකු හැටියට උප්පැන්න සහතිකය, ජාතික හැඳුනුම්පත වැනි මූලික දේ නැතිවුණොත් ඔවුන් සමාජයේ මුලුගැන්වෙනවා. නමුත් අප ජංගම සේවා පවත්වමින් එවැනි දේ ලබාදුන් පසු දහස් ගණන් අය එහි ප්‍රතිලාභ ආත්ම විශ්වාසයෙන් යුතුව ලබා ගන්නවා අපට පේනවා.පුද්ගලයකු සමාජයෙන් මුලුගැන්වෙන්නේ ඔබ කියූ ඔය කාරණා නිසා පමණද?නැහැ. සමහරු නීතිය නොදැනීම නිසා වගේම දුර්වලයන් ලෙස බලවතුන්ගේ තාඩන පීඩනවලට ලක්වීම නිසා බොහෝ දුක් ගැහැට විඳිනවා. අප නීති ආධාර සේවය ක්‍රියාත්මක කරන්නේ ඔවුන් වෙනුවෙන්.යම් පුද්ගලයකුගේ දේපළ බලවන්තයකු විසින් බලෙන් අයිති කරගෙන තිබීම ගෘහස්ථ ප්‍රචණ්ඩත්වය වැනි හේතු නිසා අසරණව නොදැනුවත්කමින් කොන් වී සිටින අයට සහන සලසන්න අප නීති ආධාර සංගමයට මූල්‍යාධාර ලබා දෙනවා. ඒ සංගමය මඟින් උපකාර කරන විට තමන්ගේ අයිතීන් පිළිබඳ අවබෝධ කරගෙන ඒවා දිනාගැනීමේ හැකියාවක් ඔවුන්ට ලැබෙනවා.යුද්ධයෙන්, අතුරුදන්වීම්වලින් හා ස්වාභාවික විපත් නිසා අසරණව අසූ දහසකට අධික වැන්දඹු පිරිසක් අප හඳුනාගෙන තිබෙනවා. ඔවුන්ට සහන සැලැස්වීමට වගේම උතුරේ දෙමළ සමාජයේ කාන්තාව අවාසනාවන්ත තත්ත්වයට පත්ව තිබෙනවා අප දුටුවා. ඔවුන් අනෙක් ප්‍රදේශවල සැරිසරමින් අවසානයේ ගණිකා වෘත්තියට නතුවීම හෝ රට පැනීමට උත්සාහ කිරීම නිසා තවත් අසරණ වෙනවා. එවැනි කාන්තාවන් සවිබල ගන්වා සමාජයේ යහපත් ලෙස ජීවත්වීමට අවස්ථාව සලස්වාදීමත් අපගේ එක් අරමුණක්.ඒ වගේම තනි ජනකයා හෙවත් මව හෝ පියා යටතේ පමණක් ජීවත්වන දරුවන්ට අධ්‍යාපනය, රැකවරණය සලස්වාදීම අත්‍යවශ්‍යයි. ශ්‍රී ලංකාවේ ගම්මාන විශාල සංඛ්‍යාවක සාමාන්‍ය පෙළ දක්වා වත් පාසල් නොගිය ළමයින් ඉන්නවා. කෙතරම් යටිතල පහසුකම් දියුණු වුවත් ඒ අයට සමාජයීය කටයුතු පිළිබඳ අවබෝධයක් නැහැ. මේ දේවලින් විඳවන අය සහනයක් ලබා දීමෙන් ඔවුන් සමාජ ප්‍රවාහයට එක් කළ හැකියි.ලියකියවිලි ප්‍රශ්න හැරුණු කොට වෙනත් ආකාරවලිනුත් පහසුකම් සපයන ක්‍රම තිබෙනවද?ඔව්. උදාහරණයක් හැටියට වැන්දඹුවකට සාරියක් තෑගි කිරීමෙන් පලක් නෑනේ. ඔවුන්ට ඇති හැකියාවන් බලා මැහුම් දන්නා අයකු නම් ඔවුන්ට රෙදි, නූල් ආදී අවශ්‍ය දෑ සපයා ඉන්පසු වෙළෙඳ පොළක් පවා අත්කර දී සමස්තය සකසා දීමයි අපේ අමාත්‍යාංශය මඟින් කෙරෙන්නේ.මෙහිදී භාෂා ප්‍රශ්නය බලපාන්නේ කෙසේද?අපේ අභිලාශය නම් සියලුදෙනාම භාෂා දෙකම ඉගෙන ගත යුතුයි යන්නයි. ඒ සඳහා රාජ්‍ය නිලධාරීන්ට භාෂාව ඉගැන්වීමට කටයුතු යොදා තිබෙනවා. ඒ වගේම කිහිපදෙනකු එකතු වී සංගමයක් ලෙස ඉල්ලීමක් කළ හොත් එවැනි අයට භාෂාව ඉගැන්වීමට අප කටයුතු කරනවා.මේ වන විට සිංහලයන්ගෙන් සියයට 10ක් දෙමළ භාෂාවත්, දෙමළ අයගෙන් සියයට 30ක් සිංහල භාෂාවත් දන්නවා. නමුත් භාෂාව ඔවුනොවුන් දන්නවා නම් තම තමන්ගේ දුක් ගැනවිලි අනෙකාට තේරුම් කර දී ප්‍රශ්න සමථයකට පත් කරගත හැකියි. සන්නිවේදනයෙන් තමයි සම්බන්ධතා ගොඩනැෙඟන්නේ.ඔබ හිතන්නේ සිංහල දෙමළ භාෂා ඉගැන්වීමෙන් ඉදිරියේ දී ත්‍රස්තවාදී ගැටලු ඇතිවීම වැළකේ කියාද?ඒ සඳහා දේශපාලන විසඳුමක් අවශ්‍යයි. අපට එය තීන්දු කරන්න බැහැ. නමුත් ජනමතයක් ඇති වුණොත් ඒ අනුව යුක්තිය ඉටුවිය යුතු ආකාරය පිළිබඳ දෙපාර්ශ්වය අතරම අවබෝධයක් ඇතිවනවා. දෙමළ දන්නා සිංහල අය අවබෝධ කරගන්නවා දෙමළ අයට තිබෙන ප්‍රශ්න මොනවද කියලා. ඒ වගේම සිංහල දන්නා දෙමළ අය හිතනවා දෙවියනේ අපි වෙනුවෙන් රජය මේ වගේ දෙයක් කරනවනේ කියලා. එය දෙපාර්ශ්වය අතර සමඟිය ඇතිවීමට හොඳ මාර්ගයක්.භාෂා ප්‍රශ්නය පිළිබඳ ඇතැමුන්ගේ මතය වන්නේ කුමන ජාතිකයකු හෝ එංගලන්තයට ගියොත් තම කටයුතු එරට භාෂාවෙන් කළ යුතු නම් අප වැනි කුඩා රටකට එසේ බැරි ඇයි කියායි?ඔව්. ඒත් අපේ රටේ රාජ්‍ය භාෂා ලෙස සිංහල සහ දෙමළ පිළිගෙන තිබෙනවනේ. එනිසා ඒ දෙකෙන්ම තම කටයුතුª කරන්නට ජනතාවට හැකියාව තිබිය යුතුයි.මේ ප්‍රශ්නවලට මුල 56 රාජ්‍ය භාෂා පනත කියා ඔබ සිතනවද?නැහැ. 56 රාජ්‍ය භාෂා පනත හොඳයි. සිංහල රාජ්‍ය භාෂාව කිරීම නිවැරැදියි. නමුත් දෙමළත් එසේ පිළිගත්ත නිසා භාෂා දෙකෙන්ම කටයුතුª කළ යුතුයි.ඔබ අමාත්‍යාංශය මඟින් මෙරට සමාජ ඒකාබද්ධතාව නංවාලීම සඳහා ගෙන යන වැඩපිළිවෙළ කුමක්ද?ජූලි මස තෙවන සතිය යෙදෙන 16 දා සිට 22 දා දක්වා කාලයේ දී සමාජ ඒකාබද්ධතා සතිය ලෙස නම් කර සමාජ ඒකාබද්ධතා ප්‍රතිපත්ති රාමුව හා ජාතික භාෂා හා සමාජ ඒකාබද්ධතා ලාංඡනය ප්‍රකාශයට පත්කිරීම අරලියගහ මැදුරේදී ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් සිදු කෙරෙනවා. මේ සඳහා අමාත්‍ය මණ්ඩල අනුමැතිය සඳහා සන්දේශයක් ඉදිරිපත් කිරීමටත් බලාපොරොත්තු වෙනවා.ඊට අමතරව ජාතික මට්ටමින් හා ප්‍රාදේශීය මට්ටමින් ප්‍රජා සහභාගීත්වය සහිත වැඩසටහන් 25ක් පමණ පැවැත්වීම, ප්‍රදේශවල පවතින සමාජ අවශ්‍යතා හඳුනාගෙන ඒ සඳහා දායකත්වය ලබාදීම ජනතාවට නෛතික ලියවිලි ලබාදීම සඳහා ජංගම සේවා 5ක් මුලතිව්, මන්නාරම, රත්නපුර, මාතර ආදී දිස්ත්‍රික්කවල පැවැත්වීම වගේම චිත්‍ර තරග චිත්‍රපට ප්‍රදර්ශන ආදිය මඟින් ජනතාවගේ ආකල්ප වර්ධනයට අප කටයුතු යොදා තිබෙනවා. ඒ වගේම ඉලෙක්ට්‍රොනික තෛ‍්‍රභාෂා ශබ්දකෝෂයක් එළිදැක්වීමට ද අප කටයුතු යොදා තිබෙනවා. මීට අමතරව සියලුම අමාත්‍යාංශ සමඟ ඒකාබද්ධව ඒ ඒ අංශවලින් මේ වැඩපිළිවෙළට අදාළ දායකත්වය ලබා ගැනෙනවා.මෙයින් අප බලාපොරොත්තු වන්නේ සමස්ත ශ්‍රී ලාංකිකයින් අතර සමානාත්මතාව වර්ධනය කරමින් සමාජ ඒකාබද්ධතාව ප්‍රවර්ධනය කර හෘදයාංගමව බැඳුණු ‘දේදුන්නක් බඳු ජාතියක්’ බිහිකිරීමයි.සාකච්ඡා කෙළේඅරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=ab1207154</link>
    <topic>2013 දැයට කිරුළින් නැඟෙනහිරට නවෝදයක්</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ල2013 දැයට කිරුළ ප්‍රදර්ශනයෙන් සංවර්ධන වැඩසටහනත් තම දිස්ත්‍රික්කවලට ගැනීම සඳහා අනුරාධපුරයේ වැඩ කටයුතු නිමවීමටත් පෙර උත්සාහය ඇරැඹි තිබුණි. ජනාධිපතිතුමා අනුරාධපුර උත්සවයේ සමාරම්භක රැස්වීමේදී ප්‍රදර්ශනය අම්පාරේ පැවැත්වීමටත් සංවර්ධන ව්‍යාපෘතිය අම්පාර, මඩකලපුව, ත්‍රිකුණාමලය සහ පොළොන්නරුව යන දිස්ත්‍රික්ක 04 මුල් කරගෙන ක්‍රියාත්මක කිරීමට ගත් තීරණය ගැන මට කීවේ මෙසේය.”රංජිත් අම්පාර, ත්‍රිකුණාමලය, මඩකලපුව, පොලොන්නරුව දිස්ත්‍රික්ක හතරම ත්‍රස්තවාදයෙන් හොඳටම බැටකාපු ප්‍රදේශ දැනටමත් අපි ඒ ප්‍රදේශවලට ගොඩක් වැඩ කරනවා. තවදුරටත් ඒ ප්‍රදේශවලට දැයට කිරුළ යටතේ විශේෂ සංවර්ධන ව්‍යාපෘති ක්‍රියාත්මක කිරීම ඉතා වැදගත්.ඒ වාගේ ම අම්පාරේදි ප්‍රදර්ශන භූමිය තුළිනුත් මුළු ප්‍රදේශයටම දීර්ඝ කාලීන ආයෝජනයක් කරන්න සැලසුම් කරන්න ඕනි.”එතුමාගේ නියෝගය පරිදි මාර්තු මාසයේ අපි ප්‍රදර්ශනය සඳහා අම්පාරේ ගැළපෙන භූමියක් සොයා යෑම ඇරඹුවෙමු. ස්ථාන ගණනාවක් පරික්ෂා කළ අතර, පාරිසරික ප්‍රශ්න, වනජීවින්ගේ ප්‍රශ්න දීර්ඝ කාලීන ආයෝජනයක ඉදිරි අවශ්‍යතාව පිළිබඳ ප්‍රශ්න, ගමනා ගමනය පිළිබඳ කරුණු සියල්ල කිරා මැන බලා සැකසු අවසාන වාර්තාව තුළින් තීරණය වූයේ සුප්‍රසිද්ධ හාඩ් විද්‍යාල භූමිය මේ සඳහා තෝරා ගැනීමයි. හාඩි විද්‍යාල පිළිබඳ තොරතුරු ටිකක් ඔබට දැන ගැනීම සුදුසුයැයි මම සිතමි.නිදහසින් පසු ශ්‍රී ලංකාවේ ක්‍රියාත්මක කෙරුණු වේගවත් සංවර්ධන ක්‍රියාවලියට තාක්ෂණ ඥානයෙන් පරිපූර්ණ පිරිස් බිහිකිරීම ඉලක්ක කර ගනිමින් වර්ෂ 1956 දී මහාචාර්ය එවන් ඒ හාර්ඩ් මහතාගේ මූලිකත්වය යටතේ හාර්ඩ් තාක්ෂණ විද්‍යාලය බිහිවිය. විශේෂයෙන්ම ගල්ඔය සංවර්ධන ව්‍යාපාරයට අවශ්‍ය පුහුණු ශ්‍රමිකයින් නිර්මාණය කිරීම ආරම්භයේ ප්‍රධාන පරමාර්ථය විය. ආරම්භක මූලික පාඨමාලාවන් අතරදී යාන්ත්‍රික ඉංජිනේරු පාඨමාලාව, සිවිල් ඉංජිනේරු පාඨමාලාව, විදුලි ඉංජිනේරු පාඨමාලාව සහ කෘෂි පාඨමාලාවන්ගෙන් සමන්විත විය. න්‍යායික හා ප්‍රායෝගික පුහුණුවෙන් සන්නද්ධ තරුණ පිරිස් සංවර්ධන ව්‍යාපාර සඳහා කඩිනමින් මුදාහැරීම මෙහිදී සිදු විය. මෙහි ප්‍රථම අධ්‍යක්ෂවරයා වූයේ එවන් ඒ හාර්ඩ් මහතාය. හාර්ඩ් තාක්ෂණික පුහුණු ආයතනය ලෙස ආරම්භ කළ එය 1967 දී අධ්‍යාපන අමාත්‍යංශයේ තාක්ෂණ අධ්‍යාපන ඒකකය වෙත බාර දෙනු ලැබීය.හෙක්ටයාර් 74.93 පුරා විහිදි ඇති හාර්ඩ් තාක්ෂණ ආයතනයේ වර්තමානයේ ප්‍රධාන පාඨමාලා 07 ක් ක්‍රියාත්මක වේ. අති විශාල ශිෂ්‍ය සංඛ්‍යාවක් කීර්තිමත් හාර්ඩ් විද්‍යාලයේ අධ්‍යාපනය ලැබූ අතර ත්‍රස්තවාදී යුද්ධයේ බලපෑම නිසා හාර්ඩ් විද්‍යාලයට ඇතුළත් වූ ශිෂ්‍ය සංඛ්‍යාවේ ශීග්‍ර අඩුවීමක් දක්නට විය. මෙම තත්ත්වය නිසා දේශක හිඟය, සම්පත් හිඟය ආදී විවිධ ප්‍රශ්න රාශියකට මෙම කීර්තිමත් විද්‍යාලය මුහුණ දෙන්නට සිදු වීම සුවිශේෂ සිද්ධියකි.මේ වන විට හාර්ඩ් විද්‍යාලයේ පුහුණුවන ශිෂ්‍ය සංඛ්‍යාව 1363 කි. දේශකයින් සංඛ්‍යාව 27 ක් වේ. ආසියාවේ ආශ්චර්ය කරා අප යන ගමනේදී විශේෂයෙන් උතුරු නැඟෙනහිර සංවර්ධන ක්‍රියාවලියේදී මේ කීර්තිමත් විද්‍යාලයට සුවිශාල කාර්යභාරයක් ඉටු කිරීමේ වගකීම පැවරේ. එහෙයින් පසුකම් වලින් පරිපූර්ණ වඩාත් සංවිධිත ආයතනයක් බවට එය පත් කිරීම අත්‍යවශ්‍ය කරුණක් බැව් කැපී පෙනෙන සාධකයකි.හාර්ඩ් විද්‍යාලයේ වගකීම සහ ආරම්භය පිළිබඳව ”ඡ්යනඥපඪඥදජඥඵ ඪද ඛ්ඥරතධද”නමින් 1963 අගෝස්තු මස 14 වන දින ලිපියක් ලියමින් හාර්ඩ් මහතාද කරුණු ගෙනහැර දක්වා ඇත්තේ සංවර්ධන ක්‍රියාවලියේ විපුල ප්‍රයෝජනයක් මෙම ආයතනයෙන් ලබාගත හැකි බවය. එකී අරමුණු ඉටු කිරීම සඳහා අපි සැදී පැහැදී සිටිමු. දැයට කිරුළ ප්‍රදර්ශනය තුළින් මේ විද්‍යාලයට අවශ්‍ය භෞතික පහසුකම් උපරිම ලෙස සංවර්ධනය කිරීමට අද මේ වන විට සැලසුම් කර ඇත. අපේ අරමුණ ප්‍රදර්ශනයෙන් පසු මුලු නැඟෙනහිර ප්‍රදේශයේම මානව සම්පත දියුණු කිරීමේ මහා කේන්ද්‍රයක් ලෙස හාර්ඩ් කීර්තිය නැවතත් ලබා දීමයි.එම සුවිශේෂ අරමුණ ඇතිව නාමල් රාජපක්ෂ මන්ත්‍රීතුමාගේ අතින් ප්‍රදර්ශන භූමියේ වැඩ කටයුතු සුබ මොහොතින් මුල්ගල තැබීමෙන් ඇරැඹේ.දිස්ත්‍රික් හතරේ සංවර්ධන ව්‍යාපෘති වල මාර්ග ආරම්භය සනිටුහන් කරමින් පොළොන්නරුව අම්පාර යා කෙරෙන කෙටිම මාර්ගය වන අරලගංවිල – මහඔය මාර්ගයෙහි වැඩ ආර්ථික සංවර්ධන අමාත්‍ය බැසිල් රාජපක්ෂ මහතා අතින් හෙට (16) පෙරවරු 10.00 ට ඇරඹීමට නියමිතය. වසර ගණනාවක් පුරා යුද්ධයෙන් බැට කෑ නැගෙනහිර ජනතාවට සහ පොළොන්නරුව දිස්ත්‍රික්කයේ ජනතාවට දැයට කිරුළ සුවිශාල ආශිර්වාදයක් වනු නොඅනුමානය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=ab1207155</link>
    <topic>“ඔයාලා ඉතින් අපේ ලේ පිරිසුදු කරන අයනේ”</topic>
    <author>චන්දන බණ්ඩාර</author>
    <content>ජනපති කාටුන් ශිල්පීන්ට කියයිගිය සතියේදී ජනාධිපතිතුමා සහ පුවත්පත් කාටුන් ශිල්පීන් අතර හමුවක් පැවැත්විණි. ඒ පසුගිය අඟහරුවාදා උදේ වරුවේ ය. ජනාධිපතිතුමා උදේ නවය වනවිට කාටුන් ශිල්පීන් අසුන් ගෙන සිටි අරලියගහ මැදුරේ විශේෂ ශාලාවට පැමිණියේ ය. “ඔයාලා ඉතින් අපේ ලේ පිරිසිදු කරන අයනේ” ජනාධිපතිතුමා එසේ කියමින් කාටුන් ශිල්පීන් සුහද ලෙස පිළිගනිමින් වාඩි ගත්තේ ය.“ඔන්න ඔයාලා එන නිසා මං ඇමැතිවරු කාටවත්ම ආරාධනා කළේ නෑ. ජනාධිපතිතුමා එසේ කියමින් කාටුන් ශිල්පීන් සමඟ සුහද කතා බහ පටන් ගත්තේ ය.අනික මේ හමුව කැදෙව්වේ ඡන්ද ළඟ නිසා නෙමෙයි. ඔයාලාට මේ වගේ අවස්ථාවක් ලැබෙන්නේත් නැහැනේ. ඒ නිසයි සුහදව කථා බහ කරන්න ආරාධනා කළේ. හොඳයි දැන් ඉතින් ඔයාලාට මොනවද කියන්න තියෙන්නෙ. ඔයාලාට තියෙන ප්‍රශ්න මොනවාද? එක එක්කෙනා කතා කරන්න” ජනාධිපතිතුමා කියා සිටියේ ය.පළමු ප්‍රශ්නය යොමු කළේ මව්බිම පුවත්පතේ කාටුන් ශිල්පී ජනක රත්නායකගෙනි.” ජනාධිපතිතුමනි මට ලොකු ප්‍රශ්නයක් තියෙනවා. මගේ ගේ තියෙන්නේ කැළණිය කිරිබත්ගොඩ ඊරියවැටිය පාරේ. නුවර පාරට ළඟම. අනේ මගේ ගේ ළඟින් වතුර බැස යන කානුව නිතරම අවහිර වෙනවා. එතන පාර හරහා තියෙන බෝක්කුව සුද්ද කරන්නේ නැහැ. මං කැළණිය ප්‍රාදේශීය සභාවටත් කිව්වා. ඇමැතිතුමාටත් කිව්වා. වැස්ස වෙලාවට මගේ ගේ අඩි තුනක් විතර යට වෙනවා. දරුවන්ගේ පොත්පත් පවා වතුරේ පාවෙනවා. අනේ සර් මං හරි අසරණයි ඒ වෙලාවට” කාටුන් ශිල්පී ජනක රත්නායක කියා සිටියේ ය.මේ කතාව ඇසූ ජනාධිපතිතුමා ඉතා සංවේදී විය. මේකට වහාම පියවර ගන්ඩ ඕනේ කියමින් ජනාධිපතිතුමා කළේ ප්‍රදේශය බාර ඇමැති මර්වින් සිල්වාට කතා කිරීම ය. ඉන් නොනැවතී ජනාධිපතිතුමා ඊළඟට කතා කළේ නාගරික සංවර්ධන අධිකාරියේ ඉහළ නිලධාරියකුට ය.” මේ ගැන වහාම ක්‍රියාත්මක වෙලා පිළියමක් ලබා දිය යුතුයි” ජනාධිපතිතුමා උපදෙස් දුන්නේ ය.ඉන් අනතුරුව කාටුන් ශිල්පීන් සහ ජනාධිපතිතුමා අතර රටේ විවිධ ප්‍රශ්න ගැන ද කතා බහ සිදු විය. වෙබ් අඩවි ගැන ද විවිධ අදහස් ඉදිරිපත් විය.ඉන් අනතුරුව ජනාධිපතිතුමා විසින් කාටුන් ශිල්පීන්ට ඇරැයුම් කළේ තමන් සමඟ උදෑසන ආහාර ගැනීමට ය. මේ අතරතුර ජනාධිපති කාර්යාලයේ නිලධාරියෙක් පැමිණ ජනාධිපතිතුමාට කියා සිටියේ කැලණිය ඊරියවැටිය පාරේ අදාළ ස්ථානයට නාගරික සංවර්ධන අධිකාරියේ නිලධාරීන් ගොස් ප්‍රශ්නය ගැන සොයා බලන බවත් ය.එය ඇසූ ජනාධිපතිතුමා කීවේ “ජනක අන්න අදාළ නිලධාරීන් ඔයාලාගේ ගෙදර ළඟට ගිහිල්ලා. දැන් ඔයාගේ ගෙදර ආයෙත් වතුරෙන් යට වෙන එකක් නැහැ. එයාලා ඒකට නිසි පියවර ගනීවි.” ජනාධිපතිතුමා සුහද ලෙස කියා සිටියේ ය.ජනාධිපතිතුමා ගේ සුහදත්වයත් ක්ෂණිකව ක්‍රියාත්මක වීමේ හැකියාව සහ සංවේදීභාවය ගැන කාටුන් ශිල්පීන් කතා බහ කළේ ප්‍රසංසා සහගතව ය.ඉන් පසුව කාටුන් ශිල්පී ජෙෆ්රි ජනාධිපතිතුමාගේ රුව සහිත කාටුනයක් ජනාධිපතිතුමාට පිළිගැන් වූයේ ය. ඊට පසුව කාටුන් ශිල්පීන් වන අංජන ඉන්ද්‍රජිත් සහ හේමන්ත වරකාපිටිය විසින් ජනාධිපතිතුමාට පොත් දෙකක් ද පිළිගැන්වූහ. ඒ සමඟම ජනාධිපති ලේකම් ලලිත් වීරතුංග ජනාධිපති තුමාට කීවේ “දැන් ඔබතුමාට ආර්ට් ගැලරියක් දාන්න තරමට කාටුන් තියෙනවා” කියාය.මේ අතරතුර ජනාධිපතිතුමා සහ කාටුන් ශිල්පීන් අතර හමුව නිමා කොට කාටුන් ශිල්පීන් සමඟ එද්දී ජනාධිපතිතුමා කීවේ “ මට රටේ නොදන්න අයත් උදේට කතා කරලා තමන්ගේ ප්‍රශ්න ගැන කියනවා. මං උදේට ශාරීරික ව්‍යායාම කරලා එළියට එනකොට ඒ වගේ දුරකථන ඇමතුම්වලට පිළිතුරු දීලා ඒවා ගැන සොයා බලා අවශ්‍ය උදව් කරනවා” යනුවෙනි. ජනාධිපතිතුමා එසේ කියමින් කාටුන් ශිල්පීන්ගෙන් සමු ගත්තේ ය.කළුතර දිස්ත්‍රික් සංවර්ධන කමිටු රැස්වීම ගිය සතියේ දී ජනාධිපතිතුමාගේ ප්‍රධානත්වයෙන් පැවැත්විණි. ඒ අලුත්ගම ඊඩ්න් ගාඩ්න් සංචාරක හෝටලයේදී ය. එහිදී ජනාධිපතිතුමා දිස්ත්‍රික් සංවර්ධන කමිටු රැස්වීම ආරම්භ කළේ විපක්ෂයේ මහජන නියෝජිතයන් ගැන සඳහන් කරමිනි.“සංවර්ධන කමිටු රැස්වීම්වලට විපක්ෂය සහභාගි වුණා ය කියලා අඩුපාඩුවක් වෙන්නේ නෑ. පාර්ලිමේන්තුවේ උපදේශක සභා රැස්වීම්වලින් වැඩිම ප්‍රයෝජන ගන්නේ විපක්ෂයේ මන්ත්‍රීවරුන්. මේ කරන්නේ දේශපාලන වැඩපිළිවෙළක් නෙමෙයි. පළාතේ තිබෙන අඩුපාඩු පෙන්වා දීම ඔවුන්ගේ යුතුකමක්. ඒ පෙන්වා දෙන අඩුපාඩු සම්පූර්ණ කිරීම අපේ වගකීමක්” ජනාධිපතිතුමා අවධාරණය කළේ ය.“මහජනතාවගේ මුදල් නාස්ති නොවන ආකාරයට රටේ සම්පත්වලින් උපරිම ප්‍රයෝජන ලබා ගත හැකි ආකාරයට සංවර්ධන ව්‍යාපෘති සැලසුම් කිරීම සියලු දේශපාලන නායකයන්ගේ වගකීමක් වෙනවා.රජය කරන ග්‍රාම සංවර්ධන ව්‍යාපෘතියකම අවසාන ප්‍රතිඵලය මහජනතාවට හිමි විය යුතුයි. මුල් ගල් තියලා නැත්නම් ඉදිකිරීම් අතරමඟ නවතා ජනතා මුදල් අපතේ යැවිය යුතු නැහැ” ජනාධිපතිතුමා සංවර්ධන කමිටු රැස්වීම ආරම්භයේදී ප්‍රකාශ කළේ ය.ඉන් පසුව කළුතර දිස්ත්‍රික් ලේකම්වරයා විසින් කළුතර දිසාවේ සංවර්ධන කටයුතු පිළිබඳව සහ කළුතර දිසාවේ ජනතාවගේ වර්තමාන තත්ත්වය ගැන විශේෂ පැහැදිලි කිරීමක් කළේ ය.ඉන් අනතුරුව ජනාධිපතිතුමා විමසා සිටියේ පාණදුර වෙරළ තීරය සංවර්ධනය කිරීම ප්‍රමාද වී තිබෙන්නේ කුමන හේතුවක් නිසාද කියායි. ඉන් අනතුරුව පාණදුර නගරාධිපතිවරයා ජනාධිපතිතුමාට දුක් ගැනවිල්ලක් ඉදිරිපත් කළේ ය.“පාණදුර නගර සභාවට කුණු අදින ට්‍රැක්ටර් ප්‍රමාණවත් නෑ. ඒ නිසා කුණු අඳින්න අපහසු වෙලා තියෙනවා” නගරාධිපති නන්දන ගුණතිලක කියා සිටියේ ය.“කොපමණ ට්‍රැක්ටර් ප්‍රමාණයක් අවශ්‍ය ද, කුණු අදින වාහන ප්‍රමාණය කොපමණ ද කියලා සොයා බලා වුවමනා කරන ප්‍රමාණය ගැන සැලකිලිමත් වෙලා ඉදිරියේදී ලබා දීමට කටයුතු කරන්නම්” ජනාධිපතිතුමා කියා සිටියේ ය.මේ අතරතුර පළාත් මන්ත්‍රී පියල් නිශාන්ත ඉල්ලා සිටියේ සංචාරක කලාපයේ තිබෙන සවානි හෝටලය වසා දමා ඇති බැවින් එය නැවැත ආරම්භ කරන ලෙස ය.“මේ හෝටලය ගැන අවශ්‍ය කටයුතු කරන්න... ඒ වගේ ම මං හිතනවා සවිස්තර විස්තරයක් දිස්ත්‍රික් ලේකම්තුමා ඉදිරිපත් කළා කියලා. ඒ ගැන සංතෝෂ වෙනවා. තිබෙන දුෂ්කරතා ගැන දැනුම්වත් කිරීම ගැන සතුටුයි” ජනාධිපතිතුමා දිස්ත්‍රික් ලේකම්වරයාට ප්‍රශංසා කළේ ය.මේ අතර නියෝජ්‍ය ඇමැති නිර්මල කොතලාවල කළුපහන පාලම ඉදි නොවීම ගැනත්, ප්‍රවාහන ඇමැති කුමාර වෙල්ගම බුලවිට වෙදවත්ත පාලම ඉදි නොවීම ගැනත් පළාත් මන්ත්‍රී ලලිත් එල්ලාවල හිරණ පාලම සංවර්ධනය නොවීම ගැනත් ජනාධිපතිතුමාගේ අවධානය යොමුකළහ.“ඇත්තටම මේක ගෙදර ප්‍රශ්නයක් වගෙයි. මේවා ගෙදර ඉඳලාම විසඳාගන්න පුළුවන්. හැබැයි හැම තැනම පාලම් දාන්න ගියොත් ජල ගැල්මට හේතුවක් වෙන්ඩත් පුළුවන්” ජනාධිපතිතුමා කියා සිටියේය.මේ අතරතුර බස්නාහිර ප්‍රධාන ඇමැති ප්‍රසන්න රණතුංග පෙන්වා දුන්නේ ආදාහනාගාර ඉදිකිරීමට විශාල මුදල් ප්‍රමාණයක් ඇස්තමේන්තු කිරීම පිළිබඳවයි.“ෆයිව් ස්ටාර් හෝටල් හදනවා වගේ තමයි මේ ආදාහනාගාර හදන්න පටන් අරගෙන තියෙන්නෙ. මට මතකයි බෙලිඅත්ත ආදාහනාගාරයට වැය කළේ රුපියල් ලක්ෂ 10 ක් වගේ මුදලක්. ඒකෙන් කළෙත් මේ කරන දේමයි. ඒ නිසා විශාල ලෙස මුදල් වැය කරන්න එපා මිනී පුළුස්සන්න” ජනාධිපතිතුමා අවධාරණය කළේය.මේ අතරතුර එම සංවර්ධන කමිටු රැස්වීමේදී නිලධාරීන්ට විශේෂ නියෝග කීපයක් ද ලබා දුන්නේය. “හොරණ ක්‍රීඩාංගණය ඉදිකිරීම ඉක්මන් කරන්න. මොකද හොරණ කියන්නේ හිටපු අගමැතිතුමාගේ ආසනය. ඒක ඉක්මනින්ම පිළිසකර කර දෙන්න” ජනාධිපතිතුමා ක්‍රීඩා අමාත්‍යාංශයට උපදෙස් දුන්නේය.කළුතර දිස්ත්‍රික් සංවර්ධන කමිටු රැස්වීම අවසන් කරමින් ජනාධිපතිතුමා කියා සිටියේ “මේ අවස්ථාවට බස්නාහිර පළාත් සභාවේ විපක්ෂ නායකතුමා ඇතුළු විපක්ෂයේ මන්ත්‍රීවරු සහභාගිවීම ගැන ස්තුතිවන්ත වෙන බවය.“අපි මේ කරන්නේ දේශපාලන වැඩසටහනක් නෙමෙයි. එසේ කියමින් කළුතර දිස්ත්‍රික් සංවර්ධන කමිටු රැස්වීම ජනාධිපතිතුමා නිමා කළේය.ජනාධිපතිවරයා ඉකුත් 06 වැනිදා පාර්ලිමේන්තුවට පැමිණියේ ආරක්ෂක, නාගරික සංවර්ධන, මුදල් මහා මාර්ග හා වරාය සංවර්ධන අමාත්‍යාංශයන්හි උපදේශක කාරක සභා සඳහා සහභාගි වීමටය. එම උපදේශක කාරක සභාවලට සහභාගි වූ එජාපයේ මන්ත්‍රීවරුන් අතර සජිත් ප්‍රේමදාස, රවි කරුණානායක, ගයන්ත කරුණාතිලක, හර්ෂ ද සිල්වා, දයාසිරි ජයසේකර ආදීහු ද වූහ.ජ.වි.පෙ.න් සහභාගි වී සිටියේ සුනිල් හඳුන්නෙත්ති මන්ත්‍රීවරයාය. ආකර්ෂණීය ලෙස උපදේශක කාරක සභා රැස්වීම් ජනාධිපතිවරයා මෙහෙය වූයේ වරින් වර විපක්ෂ මන්ත්‍රීවරුන් සමඟ විහිළු තහළු ද කරමිනි.”ඔබතුමාලා ජනාධිපතිතුමාගෙන් ප්‍රශ්න අහන්නෙ නැද්ද? ඒ අතර සිටි ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ විමසා සිටියේ ගයන්ත කරුණාතිලක මන්ත්‍රීවරයාගෙනි.”ප්‍රශ්න අහනවට වැඩිය මං බලන් ඉන්නෙ ජනාධිපතිතුමා සභාව මෙහෙයවන හැටි. එයින් අපටත් ඉගෙන ගන්න දේවල් හුඟාක් තියෙනවා” ගයන්ත මන්ත්‍රීවරයා කීවේය.”අපිටත් අහන්න දේවල් නෑ වගේ. ජනාධිපතිතුමාම ප්‍රශ්නත් මතු කරමින් උත්තර දෙනවනේ” කීවේ හඳුන්නෙත්ති මන්ත්‍රීවරයාය.” ජනාධිපතිවරයා ගැන මට නම් පෞද්ගලික ප්‍රශ්න නෑ. අපට තියෙන්නෙ ප්‍රතිපත්තිමය ප්‍රශ්න. ත්‍රස්තවාදය ඉවර කරන්න එතුමා දුන් නායකත්වය අපි අගය කරනවා. කවුරු හරි එතුමා ජාත්‍යන්තර යුද්ධාධිකරණයට යවන්න උත්සාහ කරනවා නම් ඒකටත් අපි විරුද්ධයි.” සජිත් ප්‍රේමදාස මන්ත්‍රීවරයා කීවේය.කාරක සභා රැස්වීම අවසන් ව ජනාධිපතිවරයා පාර්ලිමේන්තුවේ ජනාධිපති කාර්යාලයට යමින් සිටියදී එ.ජා.ප. මන්ත්‍රී ජෝන් අමරතුංග මහතා හමුවිය.”සර්! මේ විපක්ෂයේ වැඩබලන නායකතුමානේ” කුමාරසිරි හෙට්ටිගේ අමරතුංග මන්ත්‍රීවරයාගේ අත අල්ලා ගනිමින් කියද්දී “ඔව්! ඔව්! මං දන්නවා. එයා වැඩ බලන්නත් දක්ෂයිනේ” ජනාධිපතිවරයා කීවේ එතැන සිටි හැමදෙනාම සිනහ ගන්වමිනි.පසුගිය අඟහරුවාදා රැස්වුණු හෙළ උරුමයේ මධ්‍යම කාරක සභාව අවධානය යොමු කළේ විජේදාසගේ පනත සම්බන්ධයෙන් ගත් ක්‍රියාමාර්ග පිළිබඳවයි. “මේ පනත අපි දැන් දේශපාලනිකව පරාජය කරලා ඉවරයි. ජනාධිපතිතුමා සන්ධානය විදියට හැමෝම මේ පනතට විරුද්ධව ඡන්දය දෙන්න කියල පාර්ලිමේන්තු කණ්ඩායමෙන් ඉල්ලුවා. එ.ජා.ප. නායකයා කිව්වා මේ පනතින් එ.ජා.ප.යේ මතය නිරූපණය වෙන්නේ නෑ කියලා. ෆොන්සේකාගේ පක්ෂය, සමසමාජ, ජවිපෙ කවුරුත්ම මේකට සහය දක්වන්නේ නෑ. දැන් නම් පනත සම්මත වෙන්න අවශ්‍ය තුනෙන් දෙක තබා ඡන්ද තුනක් වත් හොයා ගන්න විජේදාසට බෑ. ඒ අදහස චම්පිකගෙනි.එවිට උදය පැවසුවේ “විජදස් මැතිඳු අද තනි වී වෙල මැද්දේ කියලයි මට කියන්න වෙන්නේ. හැබැයි අපි මේක දේශපාලනිකව පරාජය කරලා විතරක් මදි. මතවාදීව පරාජය කරන්නත් ඕනෑ. මාධ්‍යය හරහා මේ සංවාදය ඉදිරියට ගෙනියන්න ඕනෑ”රතන හිමි දැරුවේ වෙනත් මතයකි. “විජේදාසගේ තර්කවලට අපි පිළිතුරු බැඳලා ඉවරයි. එයා අපේ තර්කවලට තවම පිළිතුරු දීලා නෑ. ඒ නිසා මතවාදී තලයේත් අපි දිනුම්. අද රෑ නායක හාමුදුරුවන් විජේදාස එක්ක කරන සංවාදයෙන් ඒ බව තවත් පැහැදිලි වේවි”විමලසාර හිමි අදහස් දක්වමින් පැවසුවේ “අපිට හොර නඩයක් කියලා විජේදාස අපහාස කරන කොට මේ රටේ ජනතාව විජේදාසගේ වැඩ ගැන අපිට තොරතුරු එව්වා. ඒ සම්බන්ධයෙන් අපි ගන්නා ක්‍රියාමාර්ග පිළිබඳ ජනතාව බලාගෙන ඉන්නවා. අපි දිනුම් කියා අපි නඟපු හඬ නවතන්න නරකයි.””නිතීඥ සංවිධානය කියන්නෙ කීර්තිමත් සංවිධානයක්. එහි සභාපතිගේ පැටිකිරිය එහි නායකයින් දැන ගන්න ඕනෑ. ඒ නිසා අපි නීතිඥයින් මේ සම්බන්ධයෙන් දැනුම්වත් කරමු” නිශාන්තගේ ඒ යෝජනාවට කවුරුත් එකඟ වූහ.පාර්ලිමේන්තු මන්ත්‍රී නාමල් රාජපක්ෂ හමුවීමට ගිය සතියේදී පනස්දෙනකුගෙන් පමණ සමන්විත තරුණ තරුණියෝ පිරිසක් හම්බන්තොට කාල්ටන් නිවෙසට පැමිණියහ. ඒ සියලු දෙනා මෙවර උසස් පෙළ විභාගයෙන් සමත් වූවෝය. තාමත් නොවිසඳුන ඉසඩ් ස්කෝර් ගැටලුව සම්බන්ධයෙන් විසඳුමක් ලැබෙන්නේ කවදාදැයි ඔවුහු මන්ත්‍රී නාමල් රාජපක්ෂගෙන් විමසා සිටියහ.”ඔයාලාට අසාධාරණයක් වෙන විසඳුමක් ජනාධිපතිතුමා ලබා දෙන්නේ නෑ. එතුමා අතීතයේ ප්‍රශ්න විසඳපු හැටි බලන්න. ඒ නිසා ඔයාල හැමෝටම පිළිගන්න පුළුවන් සාධාරණ විසඳුමක් එතුමාගෙන් ලැබෙයි. ඒ ගැන විශ්වාසය මට සියයට සියයක්ම තියන්න පුළුවන්. ඒ ගැන ඔයාලා බය නැතිව ඉන්න” මන්ත්‍රී නාමල් උසස් පෙළ සමත් වූ තරුණ තරුණියන්ට කීවේය.එම හමුවෙන් අනතුරුව මන්ත්‍රී නාමල් ඉසෙඩ් ස්කෝර් ලකුණු ක්‍රමය ගැන ජනාධිපතිතුමා සමඟ සාකච්ඡා කොට තිබේ.පුලතිසිපුර ගොවි සමුළුව ගිය සතියේදී පැවැත්විණි. ඒ සෞඛ්‍ය ඇමැති මෛත්‍රීපාල සිරිසේනගේ ප්‍රධානත්වයෙන්. එහිදී ඇමැති මෛත්‍රී කාගේත් අවධානයට ලක්වෙන කතාවක් කළේය. ඇමැතිවරයා තම කතාවට තේමා කොටගෙන තිබුණේ එම සමුළුවට පෙර දින පොලොන්නරුවේ ගොවීන් සිදු කළ උද්ඝෝෂණයක තේමා පාඨයකි. එම තේමා පාඨය වූයේ “වරෙන් මෛත්‍රීපාල උඹේ ලේ බොන්න ඕන” යන්නය.”මං ඒ උද්ඝෝෂණය දැක්කා. එක්තරා රාජ්‍ය නිලධාරින් පිරිසකුත් ඒ උද්ඝෝෂණයට සහභාගිවෙලා හිටියා. එතැන හිටපු බොහෝ දෙනා කන පැලෙන්න බීලා හිටියේ. මං ඒවා වීඩියෝ කෙරෙව්වා. මං එක දෙයක් කියන්න ඕනේ. පොලොන්නරුවේ මගේ අහිංසක ජනතාවට නියඟය නිසා වුණු මේ මහා ව්‍යසනය මගේ ලේවලින් නැති කරන්න පුළුවන් නම් ආදරණීය පොලොන්නරුවේ ජනතාවගේ කුසගින්න මගේ ලේවලින් සන්සිඳුවන්න පුළුවන් නම් කිසිම කතාවක් නෑ මහ පාරේ මම නිදාගෙන මගේ ලේ ටික ගන්න කියලා මං කියනවා.” ඇමැති මෛත්‍රීපාල කියා සිටියේ සියලුදෙනා විමතියට පත් කරමිනි.”ඒ වගේම තමයි මං මහවැලි, කෘෂිකර්ම, වන සම්පත් ඇමැතිකම් දරලා සෞඛ්‍ය ඇමැතිකම දරනවා. මං අවුරුදු 23ක් පාර්ලිමේන්තුව නියෝජනය කරනවා. ඒ නිසා මට නින්දා අපහාස හොඳට පුරුදුයි. මගේ දේශපාලන ජීවිතයේ මං හොරමැරකම්වලට වංචාවලට සහභාගි වෙලි නැහැ. මං කළේ ඩී.එස්.සේනානායක, බණ්ඩාරනායක මැතිතුමාලා දරපු ඇමැතිකම්. මං බංකොළොත් නම් මට ඒ ඇමැතිකම් කරන්න බෑ.මගේ දේශපාලන ජීවිතයේ අවුරුදු 42ක ඕනෑම රාජ්‍ය නිලධාරියෙක්ගෙන් අහන්න මං කොමිස් ගත්තාද කියලා. මං සල්ලි මගඩි ගහලා නෑ. එහෙම කාට හරි ඔප්පු කරන්න පුළුවන් නම් මං මගේ දේශපාලනයේ සියලු තනතුරුවලින් ඉවත් වෙනවා” ඇමැති මෛත්‍රීපාල සිරිසේන අවධාරණය කළේය.පසුගිය සතියේ දී ජාතික නිදහස් පෙරමුණේ දේශපාලන මණ්ඩලය එහි නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ හා ප්‍රධාන ලේකම් ප්‍රියන්ජිත් විතාරණ යන අයගේ ප්‍රධානත්වයෙන් රැස්විය.එහිදී මූලික අවධානය යොමු වූයේ නාම යෝජනා කැඳවා ඇති උතුරු මැද, සබරගමුව හා නැෙඟනහිර පළාත් සභා මැතිවරණ කෙරෙහිය.”මැතිවරණය සඳහා අප අපේක්ෂකයන් ඉදිරිපත් කරන අනුරාධපුර, පොලොන්නරුව, රත්නපුර, කෑගල්ල, ත්‍රිකුණාමලය හා අම්පාර දිස්ත්‍රික්ක 06 සඳහා මේ වන විට දිස්ත්‍රික් ක්‍රියාකාරී හමු පවත්වා තිබෙනවා.” ප්‍රියන්ජිත් විතාරණ පෙන්වා දුන්නේය.උතුරු මැද පළාත් සභාව මෙහෙයුම් කටයුතු සාම්ප්‍රදායික කර්මාන්ත කුඩා ව්‍යවසාය සංවර්ධන නියෝජ්‍ය අමාත්‍ය වීරකුමාර දිසානායකට ද සබරගමු පළාත් සභා මෙහෙයුම් කටයුතු පියසිරි විජේනායකට ද නැෙඟනහිර පළාත් සභා මෙහෙයුම් කටයුතු ප්‍රියන්ජිත් විතාරණ ට ද පැවරීමට මෙහිදී තීරණය විය.”කෑගල්ල හා රත්නපුර දිස්ත්‍රික්ක දෙකෙහි විශාල ක්‍රියාකාරීන් පිරිසක් අප සමඟ එක්ව සිටිනවා.” පියසිරි විජේනායක සඳහන් කළේය.”ටෙහෙරාන් සංචාරය නිසා මට දිස්ත්‍රික් ක්‍රියාකාරී සාකච්ඡා කිහිපයකට සහභාගි වීමට නොහැකි වුණා. නමුත් මම කෑගල්ල හා රත්නපුර දිස්ත්‍රික් ක්‍රියාකාරී සාකච්ඡා 02ට සහභාගි වුණා. පියසිරි සහෝදරයා කියනවා වගේ එම රැස්වීම් දෙකටම විශාල ක්‍රියාකාරීන් පිරිසක් එක්ව සිටියා. ඒ පිරිස අතර බහුතරය තරුණ තරුණියෝ. ඒ වගේම වෙනත් දේශපාලන පක්ෂ පිළිබඳ කලකිරී අප සමඟ එක්වූ පිරිසක් ද ඒ අතර සිටියා.කෑගල්ල දිස්ත්‍රික් නායක උපාලි ජිනදාස සහෝදරයාට සහාය පිණිස විශාල පිරිසක් එක්ව සිටියා. ඔහු රංගන ශිල්පී අජිත් ජිනදාසගේ සොහොයුරා වීමත් උපාලි වටා විශාල තරුණ පිරිසක් එකතුවීමට හේතු වන්නට ඇති.ඒ වගේම රත්නපුර දිස්ත්‍රික් ක්‍රියාකාරී හමුවේදී දීපාල් ගුණසේකර සහෝදරයාට සහාය පිණිස විද්වතුන්, ස්වේච්ඡා සංවිධාන නායකයන් ඇතුළු ප්‍රභූ පිරිසක් ද එක්ව සිටීම විශේෂයක්.””නැඟෙනහිර හා උතුරු මැද පළාත්වලට අදාළ දිස්ත්‍රික්කවල ක්‍රියාකාරී හමු ද ඉතා සාර්ථකව පැවැත්වූවා” ප්‍රියන්ජිත් විතාරණ එහිදී පැවැසීය.ගිය සතියේ දී එ.ජා.ප. නායකයා විසින් එ.ජා.ප.යේ දුර්වල යැයි සැලකෙන ආසන සංවිධායකවරුන් දහඅට දෙනකු සිරිකොත එ.ජා.ප. මූලස්ථානයට කැඳවා තිබිණි. එම හමුවට එ.ජා.ප. නායකයා සමඟ එ.ජා.ප. මහ ලේකම් තිස්ස අත්තනායක, ජෝශප් මයිකල් පෙරේරා ද එක්ව සිටියහ.”පළාත් සභා මැතිවරණ තිබුණා කියලා ආසනවල පක්ෂ සංවිධාන කටයුතු අඩාල කර ගන්ඩ එපා. ඊළඟ අවුරුද්ද මීට වඩා බොහොම කාර්යබහුල වෙන්ඩ පුළුවන්. ඒ නිසා තමන්ට පැවරූ ඉලක්ක නියම කාලයට අවසන් කරන්න. එහෙම නැතිව 2013 වසරට සංවිධායකකම් ඉල්ලාගෙන එන්න එපා” එ.ජා.ප. නායකයා උපදෙස් දුන්නේය.මේ අතරතුර ගිය සතියේ දී මැතිවරණ කොමසාරිස්වරයා විසින් දේශපාලන පක්ෂවල ප්‍රධාන ලේකම්වරු රාජගිරිය මැතිවරණ කාර්යාලයට කැඳවා තිබිණි. එ.ජා.ප.ය නියෝජනය කරමින් තිස්ස අත්තනායක සහ ජෝශප් මයිකල් පෙරේරා ද එක්සත් ජනතා නිදහස් සන්ධානය වෙනුවෙන් ඇමැති සුසිල් ප්‍රේමජයන්ත සහ ජනතා විමුක්ති පෙරමුණ වෙනුවෙන් ටිල්වින් සිල්වා ද පැමිණ සිටියහ.”මැතිවරණ කොමසාරිස්තුමනි, ඔබතුමා විසුරුවා හරින ලද පළාත් සභාවල ප්‍රධාන ලේකම්වරුන්ට නියෝග කරන්න ප්‍රධාන ඇමැතිවරු, පළාත් ඇමැතිවරු පාවිච්චි කරපු වාහන පවරා ගන්ඩ කියලා. මොකද එහෙම නොවුණොත් ඒක මැතිවරණයට බාධාවක් වෙන්ඩ පුළුවන්” එ.ජා.ප. මහ ලේකම් තිස්ස අත්තනායක මැතිවරණ කොමසාරිස්වරයාට කියා සිටියේය.”ඇත්ත තමයි. මාත් මහ ඇමැති කාලයේ දී ඡන්දයට මගේ පෞද්ගලික වාහන පාවිච්චි කළේ “ එ.ජ.නි.ස. මහ ලේකම් සුසිල් ප්‍රේමජයන්ත කියා සිටියේය.”එහෙම කවුරු හරි අයථා ලෙස වාහන පාවිච්චි කරනවා නම් ඔබතුමාලා අධිකරණයේ පිහිට පතන්න” මැතිවරණ කොමසාරිස්වරයා කියා සිටියේය.මේ අතර ගිය සතියේ දී ජෝන් අමරතුංග සහ ඩී.එම්.ස්වාමිනාදන් මඩකලපුවට ගොස් මැතිවරණයට එ.ජා.ප.ය මුහුණ දිය යුතු ආකාරය ගැන සොයා බැලූහ. ඊට අමතරව කබීර් හෂීම් සහ කොළඹ නගරාධිපති මුසාමිල් අම්පාර ප්‍රදේශයට ගොස් එ.ජා.ප.යේ මැතිවරණ මූලික මෙහෙයුම ක්‍රියාත්මක කළහ.අම්පාර සහ මඩකලපුවේ සංචාරය කළ එ.ජා.ප. මන්ත්‍රීවරු පසුව එ.ජා.ප. නායකයා හමුවී නවතම දේශපාලන තත්වයක් පැහැදිලි කළහ. “නැෙඟනහිර මුස්ලිම් ප්‍රජාව මට මුණගැහුණා. බහුතර මුස්ලිම්වරුන්ගේ මතය නැඟෙනහිරට එ.ජා.ප.ය තනිව තරග කළ යුතුයි කියලායි” මන්ත්‍රී කබීර් එ.ජා.ප. නායකයාට කීවේය.ඊළඟට ජෝන් අමරතුංග මඩකළපුවේ තත්ත්වය එ.ජා.ප. නායකයාට පැහැදිලි කළේය. “මඩකලපුවේ දෙමළ ජාතික සන්ධානයට බලය තිබුණත් දෙමළ ජාතිකයන් එ.ජා.ප.ය සමඟ එක්ව තනිව තරග කිරීමට බලාපොරොත්තුවෙන් සිටිනවා. ඒ නිසා ඒ ගැනත් සිතන්න”.”ඒක හොඳයි නැඟෙනහිර පළාතේ මුස්ලිම් සහ දෙමළ එ.ජා.ප. නායකයන් බිහි කළ යුතුයි. ඒ සඳහා මේ මැතිවරණය අඩිතාලමක් කරගමු” එ.ජා.ප. නායකයා අවධාරණය කළේය.මේ අතර ගිය අඟහරුවාදා දිනයේ එ.ජා.ප. නාමයෝජනා මණ්ඩලය රැස්විය. ඒ එ.ජා.ප. නායකයාගේ ප්‍රධානත්වයෙනි. සජිත් ප්‍රේමදාස, ජෝශප් මයිකල් පෙරේරා, මංගල සමරවීර, ලක්ෂ්මන් කිරිඇල්ල, කබීර් හෂීම්, රවි කරුණානායක, රුවන් විජේවර්ධන සහ ශාන්තිනී කෝන්ගහගේ යන අයගේ සහභාගීත්වයෙනි.”අපි මේ මැතිවරණයේ දී එක හඬකින් ජනතාව අතරට යා යුතුයි. කණ්ඩායම් බෙදිලා ඡන්ද ප්‍රචාරක කටයුතු කරන්න එපා. පක්ෂයෙන් එක ප්‍රචාරක වැඩසටහනක් කරමු. ඒකට හැමෝම එකතු වෙමු. මහලේකම්තුමා සකසන ප්‍රචාරක වැඩසටහනට හැමෝම දායක වෙන්න. තම තමන් කැමැති සුවිශේෂී ස්ථාන සහ ප්‍රදේශ ගැන දැනුම් දෙන්න. අපි ඒ අය අදාළ තැන්වලට ප්‍රචාරක කටයුතුවලට යොමු කරනවා.” එ.ජා.ප. නායකයා කියා සිටියේය.”මේ අතර එ.ජා.ප.ය යටතේ තරග කිරීමට වෙනත් පක්ෂ සාමාජිකයන්ව සිටි පිරිස්වල අයදුම්පත් 26ක් ලැබී තිබිණි. එම අයදුම්කරුවන් 26 දෙනාම සිකුරාදා දිනයේ සම්මුඛ පරීක්ෂණවලට යොමු කොට ලබන 17 දා නාමයෝජනා පත්‍රවලට අස්සන් ලබා ගැනීමට ද ගිය සතියේ එ.ජා.ප.ය තීරණය කොට තිබිණි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=af1207152</link>
    <topic>ඇගේ අවංකකම දෙස ද දුප්පත්කම දෙස ද එකවර බලන්න</topic>
    <author>ඉනෝකා සමරවික්‍රම</author>
    <content>දහ අට දහසකට ලැබුණු එක්ලක්ෂ හැත්තෑ අටදහස ආපසු බැංකුවට බාර දුන් මාතාවදහසකුත් එකක් ආර්ථික ප්‍රශ්න හමුවේ දිවිගෙවන කෙනෙකුගේ අතට වැරැදීමකින් හෝ රුපියල් ලක්ෂයකට වඩා වැඩි මුදලක් ලැබීම හාස්කමකි. එහෙත් කොතරම් ප්‍රශ්න තිබුණ ද තමා සතු නොවන දේ ළඟ තබා ගන්නට මැලිවන්නන් ද අනුන් අමාරුවේ නොදා ජීවත් වීමට තැත් කරන්නන් ද අපට ඉඳහිට හෝ හමුවේ. කෙතරම් මුදල් අවශ්‍යතාවක් තිබුණත් තමන්ට අයත් නැති අනුන්ගේ මුදලක් බාර නොගැනීමට තරම් අවංක උදවිය මේ සමාජයේ තවමත් සිටින බව මේ කතාව සනාථ කරයි.ගාල්ල ලබුදූව කුරුන්ද පදිංචි ෂර්මිලා නදීකා හෙට්ටිආරච්චි දරුවන් තිදෙනකුගේ මවකි. ඇගේ සැමියාට ස්ථිර රැකියාවක් නැත. ඔහු වෙළෙඳසලක සුළු වැටුපකට සේවය කරයි. ඔහු කේ.වී. චන්ද්‍රසිරි ය. මේ යුවළගේ වැඩිමහල් දරුවා සංජය ප්‍රසාද්ගේ වයස අවුරුදු දාහතරකි. ගාල්ල සිරිධම්ම විද්‍යාලයේ ඉගෙනුම ලබන මේ දරුවා සෑහෙන කාලයක සිට රෝගී තත්ත්වයෙන් පෙළෙයි. දෙවැනි දරුවා දියණියකි. ඇයගේ ද වයස අවුරුදු හයකි. ඇය ද ගාල්ල සිරිධම්ම විද්‍යාලයේ ඉගෙනුම ලබන්නීය. බාල දරුවා තුන් හැවිරිදි ය. ඔහු උපතින් ම ආබාධිත ය. මෙවන් තත්ත්වයක් යටතේ ෂර්මිලා හා චන්ද්‍රසිරි යුවළට බොහෝ ප්‍රශ්නවලට මැදිවෙමින් ජීවත්වීමට සිදුව ඇත.“අපිට හරියට ප්‍රශ්න තියෙනවා. ලොකු දරුවා නිතරම අසනීපෙන් ඉන්නේ. ඔහුට මුත්‍රා අමාරුවක් තියෙනවා. මෙයට තවමත් ප්‍රතිකාර කරනවා. හැමවිටම ලේ මුත්‍රා පරීක්ෂා කරන්න ඕන. කරාපිටිය රෝහලෙනුත්, කොළඹ ජාතික රෝහලෙනුත් විටින් විට ප්‍රතිකාර කර තිබෙනවා. මේ වනවිට පුතාට ශල්‍ය කර්ම හතක් සිදුකර තිබෙනවා. ඒත් තවමත් සුවයක් නැහැ. අපේ බාල දරුවා උපතින් ම ආබාධිතයි. එයාට ඇවිදින්න බැහැ. ඒ දරුවා ලැබුණේ අඩු මාසෙන්. මාසයක් ම වීදුරු පෙට්ටියේ දාලා හිටියා. වෛද්‍යවරු කිව්වේ දරුවගෙ මොළයට විෂබීජයක් ගිහිල්ලා කියලා. දරුවගේ අතයි, කකුලයි පණ නැහැ. පසුගියදා ලොකු පුතා අරගෙන අපිට කොළඹ යන්න වෙලා තිබුණා. ඒත් අතේ තඹ දොයිතුවක් තිබුණේ නැහැ.”ෂර්මිලා පවසන්නේ දෑසෙහි කඳුළ පුරවාගෙන ය. ඔවුන් දෙදෙනා දරුවන් දෙදෙනා ජීවත් කරවීම සඳහා අපමණ වෙහෙසක් දරති. දරුවාගේ ලේ මුත්‍රා පරීක්ෂා කිරීමට අතෙහි මුදල් නැති විට චන්ද්‍රසිරි තම ශරීරයේ රුධිරය ද විකුණා දැමීමට සිදුවූ අවස්ථා විය.මට වෙන කරන්න දෙයක් තිබුණේ නැහැ. මම ලේ අවශ්‍ය රෝගියකුට ලේ දුන්නා. ඒ රෝගියාගෙ ඥාතීන් මට රුපියල් තුන්දාහක් දුන්නා. ඒත් මම ඒකෙන් ගත්තේ රුපියල් එක්දහස් පන්සීයයි. ඒ ගත්ත සල්ලිවලින් කොළඹ ගිහින් දරුවා පෙන්නන්න ජාතික රෝහලට ගියා. ඒත් මේ පාර කොළඹ යන්න අපට සල්ලි තිබුණේ නැහැ. නෝනා කිව්වා එයා ළඟ මුදු දෙකක් තියෙනවා. ඒක උකස් කරලා සල්ලි ගමු කියලා.”රුපියල් එක් ලක්ෂ හැත්තෑ අට දහස් පන්සීයක මුදලක් තමන් අතට ලැබුණු කතාවට චන්ද්‍රසිරි මුල පිරුවේ එසේ ය.ඉකුත් දිනෙක චන්ද්‍රසිරි ෂර්මිලා සමඟ බාලදරුවා පාපැදියේ නංවාගෙන කරාපිටියට ගියේ ය. ඇයව බැංකුවට යැවූ ඔහු රැකියාවට ගියේ ය.“මම දරුවත් එක්ක බැංකුවේ රන් භාණ්ඩ උකස් කරන අංශයට ගියා. එතැනින් කිව්වා මුදු දෙකට රුපියල් දහ අට දහස් පන්සීයක් දෙන්න පුළුවන් කියලා. මම ඒ මුදල ගත්තා. බැංකුවේ නෝනා මට කිව්වා මුදල් ගණන් කරලා ගන්න කියලා. ඒත් පුතා හයියෙන් අඬන්න ගත් නිසා බැංකුවෙන් සල්ලි කවරයක දාලා දුන්නා. මට ඒ කවරය ටිකක් බරයි කියලා දැනුණා. මම පුතා වඩාගෙන එළියට ආවා. මට ලැබුණ මුදල් ගැන සැකයි. මම මහත්තයට කෝල් එකක් දුන්නා එයා වැඩකරන තැනට. එයා ආවා. අපි ගෙදර ගිහිල්ලා සල්ලි ගැනලා බැලුවා. එතකොට තමයි දැනගත්තේ රුපියල් දහඅට දහසට වැඩියෙන් වැඩිපුර මුදලක් ඇවිල්ලා බව. මං ඇහුවා මොකද කරන්නේ කියලා. එතකොට එයා කිව්වා අපිට අනුන්ගේ සල්ලි වැඩක් නැහැ. දරුවෝ දෙන්නගේ රෝගාබාධ ඉක්මනින් සුවවෙන්න කියලා අපි ආයෙත් බැංකුවට ඒ මුදල දෙමු කියලා. අපි දෙන්නා බැංකුවට ගිහිල්ලා ඒ මුදල දුන්නා. කළමනාකාරතුමා අපිට බොහෝම ස්තුති කළා. කිසිම කෙනෙක් මේ වගේ දෙයක් කරන්නේ නැහැ කියලා. ඊට පස්සෙ බැංකුවේ නෝනලා මහත්තුරු තෑගිත් අරගෙන අපේ ගෙදර ආවා.” ෂර්මිලා එක හුස්මට කියාගෙන යයි.ඔවුන් ජීවත්වන්නේ අගහිඟකම්වල පතුළේ ය. දරුවන්ගේ අසනීප තත්ත්වයට ප්‍රතිකාර කිරීම සඳහා මුදල් නැතිකමින් පීඩා විඳින ඔවුන් තමන්ට ඉන්න තිබෙන ගේ දොර ද බැංකුවට උකස්කර ඇත.“මේ ගෙයි ඉන්න අමාරුයි. අපි ගෙයක් හදාගන්න හිතලා බැංකුවට ගේ උකස් කරලා රුපියල් ලක්ෂ දෙකක් ගත්තා. ඒත් ගෙයි වැඩ පොඩ්ඩයි කරගන්න පුළුවන් වුණේ. දරුවෝ දෙන්නට බෙහෙත් කරන්න ගිහිල්ලා හතර වටේටම ණය වෙලා ඉන්නේ. ඒ ගත්ත මුදල්වලින් ණය වලින් ටිකක් බේරුවා. ලැබෙන පඩියෙන් ඔලුව උස්සන්න අමාරුයි. මේ වෙනකොට මාස ගණනක වාරික මුදල් ගෙවලා නැහැ. තව ටික දවසකින් බැංකුවට ගේයි ඉඩමයි සින්න වේවි. අපිට තේරෙන්නේ නැහැ මොනවා කරන්න ද කියලා.”දෑසේ නැඟි කඳුළු පිස දමමින් ෂර්මිලා පවසයි. මේ කිසි දෙයක දැනුම් තේරුමක් නැති දරුවෝ අම්මාටත් තාත්තාටත් තවත් තුරුලු වෙති. චන්ද්‍රසිරි හා ෂර්මිලා යුවළ විඳින දුක් අපමණ ය. කොතරම් දුක් තැවුල්, බාධක, ආර්ථික අපහසුතා තිබුණත් ඔවුන්ගේ අරමුණ තම දරුවන් සුවපත්කර ගැනීම ය. දියණියට හොඳින් අධ්‍යාපනය ලබාදීම ය.රාජ්‍ය බැංකුවෙන් අතපසු වීමකින් ලද මුදල ඔවුන් නැවත බැංකුවට ම බාර දුන්නේ අන් සතු දේ නොගැනීමේ උතුම් ගුණය යළි යළිත් සිහිපත් කරමිනි. චන්ද්‍රසිරි ෂර්මිලා යුවළගේ අවංකභාවයට කෘත ගුණ සැලකීමක් ලෙස එම බැංකුවේ කළමනාකාරතුමා ඇතුළු අනෙකුත් කාර්ය මණ්ඩලය ෂර්මිලා බැංකුවට උකස් කළ මුදු දෙක රුපියල් දහ අටදහස් පන්සීයක් ගෙවා බේරා දෙන්නට ඉදිරිපත් විය. එහෙත් ෂර්මිලාගේ හා චන්ද්‍රසිරිගේ ප්‍රශ්න එසේම ය. මේ අහිංසක දරු පවුල වෙනුවෙන් ඔබටත් යම් දායකත්වයක් දරන්නට හැකි නම් එය මහඟු පිංකමක් වනු ඇත.ඇගේ ලිපිනය - ෂර්මිලා නදීකා හෙට්ටිආරච්චි, අංක 555, කුරුන්ද, ලබුදූව, ගාල්ල.ඉනෝකා සමරවික්‍රමඡායාරූප - මහින්ද පී. ලියනගේගාල්ල ඩේලිනිව්ස් වාර්තාකරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=af1207153</link>
    <topic>සියවසක කෘෂි අභිමානය බලන්න 20 වැනිදා සිට ගන්නෝරුවට එන්න</topic>
    <author>නිහාල් පී. අබේසිංහ</author>
    <content>කෘෂිකර්ම දෙපාර්තමේන්තු සියවස සමරුව හා ජාතික ගොවි සතිය (ජුලි 20 – 25) වෙනුවෙනිඅපේ රටේ ජනතාව වැඩි කොටසක් අනාදිමත් කාලයක සිට අද දක්වාම කරන ප්‍රධාන රස්සාව තමයි ගොවිතැන. අපට සරු පොළොවක් තිබීමත් ගොවි ජනතාවගේ උනන්දුවත් නිසා අපි දැන් විවිධ කෘෂි ජයග්‍රහණ රැසක් ලබා තිබෙනවා. ඊට ප්‍රධාන ලෙස අතහිත දුන් කෘෂිකර්ම දෙපාර්තමේන්තුවට මේ වසරට වසර සියයක් සපිරෙනවා.අපි අතීතයට ගියොත් 1900 පමණ වෙන කොට අපේ රටේ තිබුණේ පාරම්පරික ගෙවතු හේන් ආදියයි. ඒවා මගින් ඒ ඒ ගෙවල්වල පදිංචි අය එදිනෙදා අත්‍යවශ්‍ය ආහාර බෝග ලබා ගත්තා. සුළු ප්‍රමාණයක් අටුවේ, වී පෙට්ටිවල හා අල වර්ග, කොස් ඇට ආදිය වැලිවල දමා අනාගතයට තබාගත්තා.පස්සේ අපේ රට පෘතුගීසි අල්ලා ගත්තා. ඒ අය අර පරණ ගොවිතැන් වලට අමතරව මිරිස්, තක්කාලි, කජු, බඩඉරිඟු, දෙල් වගේ දේවල් අපට හඳුන්වා දුන්නා. ඊට පස්සේ අපේ රට අල්ලා ගත්තේ ලන්දේසි. ඒ අය රඹුටන්, මැන්ගුස්, දූරියන් අපේ රටට හඳුන්වා දුන්හ. ඊට පස්සේ ඉංග්‍රීසි අධිරාජ්‍යය අපේ රට අල්ලා ගත්තා. ඒ අය තේ පොල් රබර් වැවුවා.ඊට පස්සේ නිදහස ලැබුවා. ඊට පස්සේ තමයි අපේ නව බෝග ප්‍රභේද රැසක් රටට වැඩිපුර ලැබුණේ. 1912 පිහිටුවපු කෘෂිකර්ම දෙපාර්තමේන්තුව ඊට සුදුසු පියවර ගත්තා. ඊට පස්සේඩ් 4 වගේ වී ප්‍රභේද හඳුන්වා දී අපේ වී අස්වැන්න වැඩි කළ බව කෘෂිකර්ම දෙපාර්තමේන්තුවේ සන්නිවේදන අධ්‍යක්ෂ ආචාර්ය රොහාන් විජේකෝන් මහත්මයා පවසනවා.ඔහු පවසන පරිදි ඔය අපි කිව්ව රජකාලේ අපේ පාරම්පරික ගෙවත්තේ සිට අද අපි සිදු කරන නවීන කෘෂිකර්ම ක්‍රම විධි දක්වා සියලු දේ පිළිබඳ සජීව ආදර්ශන බලාගන්න දැන් ඔබට පුළුවන්. ඒකට කරන්න ඕන, මේ ජූලි 20 - 25 අතර කාලේ ගන්නෝරුවේ කෘෂිකර්ම ප්‍රදර්ශනය බලන්න එන එකයි. මේ අතීත කෘෂි ඉතිහාස ප්‍රදර්ශන ආදර්ශනය කිලෝ මීටරයට වැඩි දිගක් තියෙනවා.කවදත් අලුත් දෙයක් රටට හඳුන්වා දෙන රොහාන් විජේකෝන් මහතා පවසන පරිදි කෘෂිකර්ම දෙපාර්තමේන්තුවේ සියවස සැමරුව දා ගොවි සතිය වෙනුවෙන් පවත්වන මේ ප්‍රදර්ශනයට ඇතුළු වෙන්න තිබෙන්නේ මෙරට සියලු බෝගවල සජීව ඵල වැල ඇතුළත් එළවළු පලතුරු ගඩා ගෙඩි තොරණ සංකීර්ණයක් හරහායි.රොහාන් විජේකෝන් මහත්තයා මේ කෘෂිකර්ම දෙපාර්තමේන්තුවේ දියුණුව පිළිබඳව හොඳම සාධකයක් අපට කිව්වා.අපේ වී අස්වැන්න පසුගිය වසර 60 ඇතුළත 16 ගුණයකින් වැඩිවෙලා - කෘෂිකර්ම ඇමැති මහින්ද යාපාඒ අනුව 1948 අපි අපිට අවශ්‍ය සහල් ප්‍රමාණයෙන් සියයට 70 ක් පිටරටින් ගෙන්වූවා. ඒත් එදා ජනගහනය හිටියේ මිලියන 7 යි. දැන් අපේ ජනගහනය මිලියන 22.1 යි. ඒත් අපි දැන් හාල් රට යවනවා. ඒ එක්කම එදාට වඩා අද එළවළු පලතුරු විවිධත්වයක් තිබෙනවා. ගස්ලබු කෙසෙල් පලතුරු අද වැඩිපුර ජනතාව කනවා. ආචාර්ය රොහාන් විජේකෝන් මහතා පැවසීය. ඔහු පවසන පරිදි මෙවර කෘෂිකර්ම දෙපාර්තමේන්තු සියවස සමරුව වෙනුවෙන් පවත්වන ප්‍රදර්ශනයේ ප්‍රධාන තේමාව වන්නේ ‘සාගිනි නිවූ සියවසක අභිමානය’ යන්නයි. ශ්‍රී ලංකාව කෘෂිකර්ම ක්ෂේත්‍රයෙන් දියුණු කිරීම කෘෂිකර්ම දෙපාර්තමේන්තුව සිය වසක් ඇතුළත කළ මහ මෙහෙය අපි ස්මරණය කළ යුතු වෙමු.මේ පිළිබඳව අපට කරුණු දැක්වූ කෘෂිකර්ම අමාත්‍යාංශයේ අතිරේක ලේකම් ආචාර්ය ටී.බී.ටී. විජේරත්න මහතා පැවසුවේ අපේ කෘෂිකර්ම දෙපාර්තමේන්තුව පසුගිය වසර 100 ඇතුළත වී වගාවට අදාළව අතිවිශාල ජයග්‍රහණ ලබා ඇති බවයි.“අපි ඉස්සර බුරුමයෙන් හාල් ගෙන්නුවා. පිලිපීනයෙන් හාල් ගෙන්නුවා. අද අපි හාල් පිටරට යවනවා. නමුත් ඒ අපි හාල් ගෙන්වපු බුරුමයත් පිලිපීනයත් දැන් හාල් පිටරටින් ගෙන්වනවා. මේකෙන් තේරෙනවා අපේ කෘෂිකාර්මික දියුණුව.ඒ සමඟ ඒකක ක්ෂේත්‍ර ඵලයකින් ලබාගත හැකි වී අස්වැන්න 1912 සිට බලන විට අද වනවිට දහසය ගුණයකින් පමණ වැඩිවී තිබෙනවා. අද අපේ රටේ ගොවින් මේ සඳහා භාවිත කරන්නේ අපේ රටේම වැඩි දියුණු කළ නව වී ප්‍රභේද. ඒ ප්‍රභේද 10 ක් ජනප්‍රිය වෙලා තිබෙනවා. බතලගොඩ,(ඕට්) බෝඹුවල (ඕඑ) හා අම්බලන්තොට (ඒඊ) වී පර්යේෂණාගාරවල මේවා හදලා තිබෙනවා” මහතා පවසයි.කෘෂිකර්ම අමාත්‍යාංශයේ අතිරේක ලේකම් ශාන්ත එම්ටියාගොඩ මහතා පැවසුවේ 1940 දී මෙරට සාමාන්‍ය වී අස්වැන්න අක්කරයකට වී බුසල් 12 ක් වුවත් අද සාමාන්‍ය වී අස්වැන්න අක්කරයකට වී බුසල් 60 - 200 පමණ වන බවයි.“ඉස්සර කෘෂිකර්ම දෙපාර්තමේන්තුවෙන් මුලින් ම හඳුන්වා දුන් ඩ් 4 වැඩි දියුණු කළ වී ප්‍රභේදය මගින් අක්කරයකට වී බුසල් 80 ක අස්වැන්නක් තමයි ලැබුණේ. නමුත් අද ගොවි ජනතාව බහුලව වවන ඕට් 352, ඒඊ 302, ඒඊ 353, ඕට් 358 යන බතලගොඩ (ඕට්) අම්බලන්තොට (ඒඊ) අපේ වී පර්යේෂණාගාරවල හැදී වැඩි දියුණු කළ වී ප්‍රභේද වලින් අක්කරයට වී බුසල් 200 දක්වා ගන්න පුළුවන්. මේවා තමයි අපේ කෘෂිකර්ම දෙපාර්තමේන්තුවේ සියවස් සැමරුම ජයග්‍රහණ ඉමිටියාගොඩ මහතා පවසයි.ගොවි සරණ සේවාව 2006 පෙබරවාරි මාසයේ දෙපාර්තමේන්තුව පටන් ගත්තා. මෙය මගින් ඕනෑම දුරකථනයකින් 1920 අංකය අමතා කාර්යාලීය වේලාවලදී නොමිලේ කෘෂිකර්ම පිළිබඳ ප්‍රශ්නවලට පිළිතුරු ලබාගත හැකි ය. කෘෂිකර්ම දෙපාර්තමේන්තුවේ සන්නිවේදන අංශයේ සහකාර අධ්‍යක්ෂ ඩබ්ලිව්.ඒ.ජී. සිසිර කුමාර මහතා පවසන පරිදි මෙම ගොවි සහන සේවාව මගින් දැනට කෘෂිකර්ම ගැටලු 250000 කට පමණ පිළිතුරු ලබාදී ඇත. දිනකට මෙම ගොවි සහන සේවාව මගින් කෘෂිකර්ම ගැටලු 300 පමණ පිළිතුරු දෙන බවත් සිසිර කුමාර මහතා පවසයි. මේ සේවාව මගින් අදාළ පිළිතුරු දීමට ඒ ඒ ක්ෂේත්‍ර පිළිබඳ දැනුමක් ඇති නිලධාරීන් මේ සේවයට අනුබද්ධ කර තිබේ.කෘෂිකර්ම ඇමැති මහින්ද යාපා අබේවර්ධන මහතා පැවසුවේ මෙවර ජාතික ගොවි සතිය හා කෘෂිකර්ම දෙපාර්තමේන්තු සියවස් සමරුව වෙනුවෙන් පවත්වන ජාතික ගොවි සතිය කෘෂි ප්‍රදර්ශනය මඟින් රටේ ගොවි ජනතාවට සිසු පරපුරට දැනුම සතුට වින්දනය හා ඥානය ලබා දෙන බවයි.“අපි කෘෂිකර්ම දෙපාර්තමේන්තුව මඟින් හා අමාත්‍යාංශය මඟින් පසුගිය වසර 60 - 70 ඇතුළත විශාල ජයග්‍රහණ රැසක් අරගෙන තිබෙනවා. අපි සහල්වලින්, උදුවලින්, බඩ ඉරිඟුවලින්, කව්පිවලින් දැනටමත් ස්වයංපෝෂිතයි. අපි මේවායින් ස්වයංපෝෂිත කරන්න සැලසුම් කළේ 2015 දී. නමුත් මහින්ද රාජපක්ෂ ජනාධිපතිතුමාගේ නායකත්වය යටතේ මහින්ද චින්තනය යටතේ අපි මේ ජයග්‍රහණ 2012 දීම ලබාගත්තා.1940 දී අපි කුඹුරු අක්කරයකින් ලැබුවේ වී බුසල් 12 යි. නමුත් අද වී බුසල් 200 ක් දක්වා ගන්නවා.රජය පොහොර සහනාධාරය දීම නිසාත් පුරන් කුඹුරු අස්වැද්දීම නිසාත් පසුගිය මහ කන්නයේ මෙරට උපරීම වී අස්වැන්න ලැබුණා. අපිට දැන් මාස 12 කට සෑහෙන්න වී සහල් තිබෙනවා. නියඟයෙන් සිදුවන්නේ සියයට 5 - 10 ක පාඩුවක්.1940 දී ලැබු වී අස්වැන්න වගේ 16 ගුණයක වී අස්වැන්නක් අද අපි ලබනවා. 1940 දී අපේ රටට අවශ්‍ය හාල්වලින් සියයට 60 ක් පිටරටවලින් ගෙන්වූවා. නමුත් අද අපි හාල්වලින් වී වලින් ස්වයංපෝෂිතයි. අපි හාල් පිටරටවලටත් යවනවා.” ඇමැති මහින්ද යාපා අබේවර්ධන මහතා පවසයි.ජුලි 22 වැනිදා මහින්ද රාජපක්ෂ ජනාධිපතිතුමා මෙම ප්‍රදර්ශනය විවෘත කරනු ලැබේ. එදින එතුමා කෘෂිකර්ම දෙපාර්තමේන්තුවේ නව ගොඩනැඟිලි කිහිපයකට ද මුල්ගල් තබනු ලැබේ. ප්‍රථම දිනයේ ජුලි 20 වැනිදා ප්‍රදර්ශනය විවෘත කරනු ලබන්නේ ආර්ථික සංවර්ධන අමාත්‍ය බැසිල් රාජපක්ෂ මහතා විසිනි. මෙම සියලු අවස්ථාවලට කෘෂිකර්ම ඇමැති මහින්ද යාපා අබේවර්ධන, ගොවිජන සේවා ඇමැති එස්. එම්. චන්ද්‍රසේන මහතා ද එක් වෙති.රාජ්‍ය අංශය ප්‍රදර්ශන කුටි 98 ක් හා පෞද්ගලික අංශයේ ප්‍රදර්ශන කුටි 110 ක් මෙහි ඉදිරිපත් කෙරේ. ඊට අමතරව දේශීය ආහාර හා පලතුරු අලෙවිකරුවන් 80 ක් පමණ ද සහභාගිවීමට නියමිතයි.ඇමැති මහින්ද යාපා අබේවර්ධන මහතා පවසන පරිදි ගන්නොරුව කෘෂිකර්ම දෙපාර්තමේන්තු පරිශ්‍රයේදී අක්කර 80 ක භූමියක මෙවර කෘෂිකර්ම දෙපාර්තමේන්තු සියවස් සමරුව හා ජාතික ගොවි සතිය ප්‍රදර්ශනය පැවැත්වේ.මෙහිදී කෘෂිකර්ම දෙපාර්තමේන්තුවේ අතීතය මෙන්ම ඉදිරියේදී රටට සුදුසු බෝග හා කෘෂි විද්‍යාත්මක ක්‍රම පිළිබඳව ජනතාවට පෙන්වා දෙයි. කොලෙස්ටරෝල්වලට සුදුසු රතු පැහැති නව දඹල හා බණ්ඩක්කා ප්‍රභේද ද, වැස්ස වැඩි වූ විට ඊට මුහුණ දීමට හරිතාගාර හා පොලිතින් වසුන් පාවිච්චිය, කාබන් ඩයොක්සයිඩ් බෝගවලට කෘත්‍රිමව ලබා දී අස්වැන්න වැඩිකර ගැනීම වගේ දේ මේ කෘෂි දැක්මෙන් බලා ගැනීමට පුළුවන්. ජුලි 20 සිට 25 දක්වා උදේ 8.30 සිට රාත්‍රී 10 දක්වා සෑම දිනකම ප්‍රදර්ශනය පැවැත්වේ. පස්වරු 6 ට ප්‍රධාන අමුත්තෝ පැමිණෙති. ප්‍රදර්ශන භූමියේ විවිධ බෝග වගාවන් හා කෘෂි තාක්ෂණ ප්‍රදර්ශන, ප්‍රදර්ශනය කෙරෙන අතර ආහාර කෘෂිකර්ම දෙපාර්තමේන්තුවේ සියවසක ඉතිහාසයේ විකාශනය ද ඉදිරි දැක්ම ද මෙහිදී ඉදිරිපත් කරනු ලැබේ.මෙම ප්‍රදර්ශනය සඳහා ඇතුළුවීමේ දොරටු 9 ක් ඇති අතර මහජනතාවට ගැටඹේ මහවැලි ගඟ පාලම අසලින් හෝ පේරාදෙණිය මංසන්ධියේ සිට ගන්නොරුව මාර්ගයෙන් හෝ ඇතුළු විය හැකිය.පාසල් දරුවන් සඳහා නොමිලේ ප්‍රදර්ශනයට ඇතුළු විය හැකිය. වැඩිහිටියන් සඳහා විශේෂයෙන් මුද්‍රිත රුපියල් 20 ගොවිසෙත ලොතරැයියක් පමණක් මිලදී ගත යුතුය.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=af1207154</link>
    <topic>ඩෙංගු මදුරුවාටත් වඩා මේ පාපතරයන් භයානකයි</topic>
    <author>අමල් යශෝමන් ජයසිංහ</author>
    <content>තඹලගමුවේ පී.එච්.අයි. ඝාතනයේ සුලමුලමිනිසකුගේ විපතකදී මෙන් ම යහපතකදී ද ඉදිරිපත් වනුයේ තවත් මිනිසකු මිස අන් කවුරුන්ද? එය රාජකාරිය කියා හෝ පෞද්ගලිකය කියා හෝ කිසිවිටෙක තැකිය යුතු නොහේ. මන්ද; එහි සැබැවින් ම ඇත්තේ මිනිසා මිනිසුන් වෙනුවෙන් ඉදිරිපත් වීම ය. කැපවීම ය. මිනිසුන් වෙනුවෙන් ඔවුන්ගේ ජීවිත බරපතළ අවදානමකින් ගලවා ගැනීමේ උතුම් අරමුණකින් නිරත වන්නේ යම් අයකු ද ඔහු සමාජයේ කුලුණු පුරවැසියෙකි. එය අතිශය වැදගත් වනුයේ ද ඔහු කුදුමහත් මිනිස් පරපුර වෙනුවෙන් සැදී පැහැදුණු මාහැඟි සේවාවක නියැළීමෙනි. එහෙත් මිනිසුන්ගේ ජීවිත සුරක්ෂිත කරවන අරමුණින් ගිය ගමනේදී සිත්පිත් නැත්තකුගේ වියරු ප්‍රහාරයකින් කිසිවකු ගොදුරු වී යා නම් එය ඇසුවන්ගේ වුව සවන්පත් කම්පිත වනු ඇත. දුෂ්කර ගම් පියසක මංමාවත් වෙල් ඉපනැලි වල ගොඩැලි මතින් වෙහෙසකරව සපත්තු දැමූ පාදවලින් එරි එරී ගෙයක් පාසා යමින් බාහිර උවදුරින් ආරක්ෂාවට වටිනා උපදෙස් දේ ද ඒ නිලධාරියා සැබැවින් ම මිනිසුන්ගේ ම මිනිසෙකි.එහෙත් ඒ සියල්ල මේ වනවිට උඩුයටිකුරු වී ගොස් අවසානය, ගතට ද විඩාදෙන ගොරහැ¼ඩි නිල ඇඳුම ද දහදිය නහවමින් ඒ ගිය සත්කාරක ගමන අතරමඟදී කෙළවර කරනු ලැබුවේ අනපේක්ෂිත මෝල්ගස් පහර කිහිපයකිනි.අහෝ... මේ මා පැමිණි යහ කාරණයට ලැබුණු කෘතඥතාව මෙය දැයි ඔහුට මොහොතකට හෝ සිතෙන්නට ඇත. මිනිසා මෙතරම් අහේතුකව කෲරතර වූයේ කෙළෙසක දැයි සිතන්නට ඇත. කුරා කුහුඹුවකුටවත් වරදකට හිත නැති සිය ආගම සමඟම නිරතුරුව නිහඞව ම කල දවස ගෙවූ ඒ මහත්මයාගේ ප්‍රාණය රැක ගැනීමට තවදුරටත් නොහැකි විණි.ඔහු පයාතු මොහොමඩ් මොහොමඩ් ෆලීල් මහතා ය. නො එසේ නම් තඹලගමුව මහජන සෞඛ්‍ය නිලධාරි කාර්යාලයට අනුයුක්තව සිරාජ් නගර්හි මොල්ලිපොතාන සාලියපුර ප්‍රදේශයේ ද ප්‍රාදේශීය මහජන සෞඛ්‍ය නිලධාරි මහතා ය. දිගු සේවාවකට හිමිකම් කී ඒ මහතා ත්‍රිකුණාමලය, උපන් ගම වූ කින්නියා ආදී තවත් ප්‍රදේශ කිහිපයකම රාජකාරියේ යෙදුණේ ය. සැබැවින් ම හේ බොහෝ නිහඬ පුද්ගලයකු විය. සේවා ස්ථානයේ දී පමණක් නොව තම නිවසේ දී වුව කතාබහ අඩු නිහ¼ඬව දිවි ගෙවූ අයෙකි. කාටවත් ම වරදක් නැත. තම රාජකාරියට අප්‍රතිහත උත්සාහයෙන් කැපව සිටියේ ය.කිසිකලෙක නොවූ විරූ තරමින් රටපුරා ඩෙංගු මදුරු උවදුරින් ජීවිත රැසක් අකාලයේ විනාශ විණි. දිනෙන් දින ඩෙංගු වසංගතය ව්‍යාප්ත වූයේ ද ඇතැමුන්ගේ දුර්වල ක්‍රියා පටිපාටිය නිසා බව ද රහසක් නොවේ. මේ නිසා ම බිලිඳු ළමා තරුණ වැඩිහිටි බේද නැතිවම ඩෙංගු රකුසාට බිලිවීමේ අවදානම ද තවමත් උත්සන්න වෙමින් පවතී. එය මහත් ඛේදයකි. ඊට ක්ෂණිකව පිළියම් යෙදිය යුතුම ය. ඒ අන් ජීවිත සුරක්ෂිත කරවනු පිණිස ය. දිවයින පුරා මෙන් ම තඹලගමුව මහජන සෞඛ්‍ය කාර්යාලයේ නිලධාරීහු ද සිය රාජකාරියට අලුත් ක්‍රමවේද සකස් කළ හ. ගමක් පාසා ගෙයක් පාසා දැනුම්වත් කළ යුතු ය. අනිටු ඵල කියා දිය යුතු ය. ඩෙංගු මදුරුවාට උන්හිටි තැන් නොවන්නට නම් පරිසරයට මුල් තැන දිය යුතුම ය. ඒ සඳහා මිනිසුන් දිරිමත් කළ යුතු ය. අවදානම වහා පෙන්වා දිය යුතු ම ය.ඉකුත් 9 වනදා අපේ මහජන සෞඛ්‍ය පරීක්ෂක ෆලීල් මහතා ඇතුළු ක්ෂේත්‍ර නිලධාරීන්, මැලේරියා මර්දන ව්‍යාපෘතියේ පිරිසක් ද රාජකාරියට සාලියපුර ගම් පෙදෙසට යමින් සිටියහ. දුම් ගහන කටයුත්තේ යෙදෙන කුලී කරුවන් කිහිප දෙනකු ද සිටි අතර මෙම පිරිසේ ප්‍රධානියා වූයේ මහජන සෞඛ්‍ය පරීක්ෂක ෆලීල් මහතා ය. ඔහු යටතේ පසු වූ මෙම පිරිස උදෑසනින් කුකුළා ද අතේ ඇතිව එක්වූයේ සාලියපුර ප්‍රදේශයේ ප්‍රජා ශාලාවට ය. එහි සර්වෝදය මගින් ගම්වාසීනට මදුරු දැල් දෙසීයක් ප්‍රදානය කරනු ලැබීම ඒ අවස්ථාවේ තිබිණි. එහි දී ෆලීල් මහතා ද මදුරු දැල් ප්‍රදානය කළේ ය. එය අවසන් වී 95 ප්‍රදේශය දෙසට ගිය නිලධාරි පිරිසට පැරකුම්පුර, සාලියපුර බටහිර සාලියපුර ප්‍රදේශවල වෙසෙන ජනතාව දැනුම්වත් කරවීමට උපදෙස් ලැබී තිබිණි. ඊට සමගාමීව එහි ජීවත් වන්නවුන්ගේ පරිසරය පිළිබඳ නිරීක්ෂණය ද සිදු කැරිණි. ඉහින් කනින් දහදිය වැගිරේ. තිබහට වතුර වීදුරුවක් ඉල්ලා පානය කරයි. තව තවත් ගෙවතු සෝදිසියෙන් ඉදිරියට ම යයි. සෙසු නිලධාරීන් ගේ කතා බහට නිහඬ බව පුරුදු ෆලීල් මහතා ඉඳහිට යමක් කියා බිම බලා ගෙනම පියවර නඟයි. මේ වනවිට නිවාස හතරක පිහිටි පරිසරය පරීක්ෂාවට ලක් කොට නිවැසියනට උපදෙස් ද දී තිබිණි.ඇතැම් නිවැසියන් ‘මහන්සිත් ඇතිනේ... තේ ඩිංගක් බීලා යන්නැයි ළෙන්ගතුව කී විටදී ‘තව යන්ඩ තියෙනවා. ස්තුතියි’ කියූ ෆලීල් මහතා එය කාරුණිකව ඉවතලයි.මෙහි හතරවන නිවෙස සුදු මාමාගේ නිවෙසය. එතැන ද පිරික්සූ නිලධාරීහු ‘රවුමක් යන්ඩ ඕන නැහැ - මේ වැටෙන් පැනල එහා වත්තෙ ගෙදරට යමු’ යි ඔහුට යෝජනා කළහ. මේ පිරිස වැටෙන් පැන ගොස් නතර වූයේ ඇසෝන් ආච්චිගේ මිනිපිරිය ගේ ගෙමිදුලේ ය. එහි වෙසෙන්නවුනට පමණක් නොව ගමටම වින කැරෙන කැළ කසළ ය. ටයර් කීපයකි. පරිසරයම අපවිත්‍ර ය. තම ගෙවත්ත ගැන ඇස කොණින්වත් බලා නැතැයි බැලූ බැල්මට ම හැඟේ. එහෙත් අපේ ෆලීල් මහත්මයා ඒ දෙස බලා සිටිනු මිස කිසිවක් නොකියයි.“ඇයි මේ විදිහට මෙව්වා දමා තියෙන්නෙ? මීට කලිනුත් ඇවිත් කියලා ගියානේද? ඔයාලාට කොච්චර කීවත් සැලකිල්ලක් නැහැ වගේනෙ. ඔයාලා හොඳටම දන්නවානෙ ඩෙංගු වසංගතය මාරකයි කියලා” ඒ ටික කීවේ පිරිසේ එක් නිලධාරි මහතෙකි. අපේ ෆලීල් මහතා ද ඒ අසමින් මඳක් හිස සලා එය අනුමත කළේ ය.මේ වනවිට නිලධාරි පිරිස පසු වූ නිවසට ඉදිරිපිට තරමක් දුරකින් පිහිටියේ තවත් නිවෙසකි. එහි වියපත් කාන්තාවක හා පුත්‍රයා අතර උණුසුම් කතා බහකි. තිත්ත වචන ද පුත්‍රයාගේ අඩුවක් නැත. පුත්‍රයා වෙඩි කෑ ඌරකු මෙන් හැසිරෙනු පෙනෙයි.එතරම් වියරු ය. මෙහෙ ඇති කුණු මඟුලක් නැහැ යකෝ” යැයි කෑ ගැසූ හෙතෙම ගෙට ගිනිගත් කලෙක මෙන් නිවසින් එළියට පැන්නේ ය.“අනේ... කොලුවෝ... උඹ ඔය මගෙ ගෙදර මෝල් ගහ උස්සන් යන්නෙ මොකටද? කීවාම අහල මෝල් ගහ ගෙයින් ගෙනැත් තියාපිය” අසෝන් ආච්චි, ඔහුගේ මව කළ ඒ විධානය හෝ නොතැකූ පුත්‍රයා මෝල් ගහ දෑතින් ම ඔසවා අමෝරා දිව එන්නටම වූයේ ය. ඈ දෙඅත් ඉහළ නඟා කෑගැසුවා ය. හිටිපිම්මේ යක්ෂාවේශයෙන් මෙන් තමන් දෙසට දිව එන පුද්ගලයා දිව එන්නේ හොඳකට නොවේ යැයි සිතූ නිලධාරි පිරිස ද ආපසු හැරී දිව ගියහ. එක හැල්මේ දිව ගියහ. සතර අතට විහිදී දිව ගියහ. පාරට සේන්දු වූහ. යළිත් දිවූහ. එක් නිලධාරියෙක් කඩයක් පිටුපසට වී සැඟ වුණේ ය. සෙසු අය ද පයට දිරි දී දිව ගිය ද තරබාරු ෆලීල් මහතාට තවත් එසේ දිවීම උගහට ය. ඔහුගේ එක් සපත්තුවක් ගැලවී ගියේ ය. හතිලා දිවීම මඳකට නතර කළ හේ සපත්තුව අතට ගැනීමට බිමට නැඹුරුවෙද්දී සිරුර පාලනය නොවී එතැනම බිම ඇද වැටුණේ ය. පාරේ මුනින්තලාව වැටුණු අපේ ෆලීල් මහතා වෙර ගෙන උඩුබැලි අතට හැරුණා පමණි. මාරාවේශයෙන් දිව ආ පුද්ගලයා ගේ අතැති මෝල්ගස එක්වරක් නොව කීපවරක් ෆලීල් මහතාගේ හිස, මුහුණ මත වැරෙන් එල්ල විණි. එය පොල්ලෙලි තලන්නාක් බඳු ය. ඔහුගේ පණ නළ වා තළයේ පා වී ගියේ නිමේෂයකිනි. අසල කඩයක් පිටුපසට මෝල් ගස සැණෙකින් විසිකර දැමූ සැකකරු ‘මං දැන් එකෙක් බාවලා ආවේ’ යැයි කියමින් කඩේ අයට පාරම් බෑවේ ය. ඒ ඇසූ පිරිස වහා සිදුවූයේ කුමක් දැයි බැලීමට පිම්මේ දිව යද්දී පෙර පාසලක් අසලදී ද සැකකරු තවත් උඩ¼ඟු කතා කීපයක් ම කළේ ය.ෆලීල් මහතා තරබාරු ය. ත්‍රිවිලරය නොසෑහේ. මදුරු දැල් රැගෙන ආ ට්‍රක් රියට නංවාගත් ගම්වාසීන් පණනල තවමත් ඇතැයි සිතා කන්තලේ රෝහලට ගෙන ආව ද ඒ වනවිට රත්පැහැ ලෙයින් වැසී ගිය දෙනෙත ද සදහටම පියැවී තිබුණේ ය. සිය දරු පවුලට අසීමිතව ආදරය කළ ඒ සොඳුරු තාත්තා කින්නියා මධ්‍ය මහා විද්‍යාලයේ උසස් පෙළ හදාරන වැඩිමල් පුතු උදේ උකුලේ තබා බත් කටවල් කීපයක් සියතින් කවා රාජකාරියට පැමිණියෙකි.එමතුද නොවේ. ඔහුගේ සොඳුරු විවාහ ජීවිතයේ 21 වන සංවත්සරය යෙදී තිබුණේද එදා ය. උණුසුම් හාදුවකින් සිය බිරිඳ සනසා නිවසින් පිටවූයේ ඇයට ලස්සන සාරියක් ද රැගෙන ආපසු එන පොරොන්දුවෙනි. එහෙත් සාහසික ඛේදවාචකයෙන් ඔහුගේ දරු පවුල ගැන පමණක් නොව ඒ සිහිනය ද බොඳ වී ගියේ අනපේක්ෂිතව ය.ඉතිරි දැරියන් තිදෙනා කින්නියා පාසලේ ඉගෙනුම ලබති. බාලම දියණියට වයසින් අවුරුදු දෙකහමාරකි.වයසින් 34 වියැති එක් දියණියකගේ පියෙකු වූ ඝාතකයා සිහි කරමින් අදත් ගම්වාසීහු ශාප නඟති. හේ හිටපු ග්‍රාමාරක්ෂකයකු බව ද කියැවේ. මීට ඉහත දී සිය බිරිය ද මෝල් ගහෙන් පහර කෑමෙන් පසු බිරිය ඔහු ද දියණිය ද අත්හැර දමා යන්නට ම ගියා ය. තනිව මවගේ මහගෙදර ද ජීවත් වූ හේ ඊයේ පෙරේදා දිනෙක තම පියාට අතින් පයින් පහරදී ඉළ ඇට බින්ද දුක්බර කතාවක් ද අසන්නට ලැබිණි. තඹලගමුව පොලිස් ස්ථානාධිපති පොලිස් පරීක්ෂක ඒ. සමරසිංහ මහතා ප්‍රධාන නිලධාරීන් පිරිසකගේ උත්සාහයෙන් නොපමාව සැකකරු අත්අඩංගුවට ගැනීමට හැකි විණි.මේ ඛේදවාචකයත් සමඟ ඩෙංගු මර්දන වැඩසටහන් සියල්ල ද අඩාල වී... නිලධාරීහු එක් දින වැඩ වර්ජනයක ද නිරත වූහ.‘අපට නැතිවුණු ෆලීල් මහත්තයා පස් දරු පියෙක්. මේ තත්ත්වය සුළුපටු නැහැ... තවදුරටත් රාජකාරි කටයුතුවල යෙදෙන්නට නම් අපට කිසියම් ආරක්ෂාකාරී වැඩපිළිවෙළක් තිබිය යුතුමයි. ශ්‍රී ලංකා මහජන සෞඛ්‍ය පරීක්ෂක නිලධාරි සංගමයේ ලේකම් සෙනරත් බණ්ඩාර මහතා පැවසීය.අමල් යශෝමන් ජයසිංහපින්තුරසුමිත්‍රා කුමාරිහාමි රත්නායකකන්තලේ සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=af1207155</link>
    <topic>විශ්‍රාම ගොස් ලොකු පාඩමක් ඉගැන්වූ ලොකු මැඩම්</topic>
    <author>ලිව්වේ</author>
    <content>පාසලක් ගොඩනැඟීම තවත් සිපිරි ගෙයක් වැසීමකි” යැයි කියමනක් තිබේ. වචනයේ පරිසමාප්ත අර්ථයෙන්ම යහපත් පාසලක් ගොඩනැගීම අතිදුෂ්කර කාර්යයකි. ඒ සඳහා පාසලක ප්‍රධානාචාර්යවරියගේ හෝ වරයාගේ අධිෂ්ඨානය, කැපවීම මෙන්ම මනා කළමනාකාරිත්වය තිබිය යුතුමය. පාසලක් ගොඩනැඟීම දුෂ්කර කාර්යයක් වන්නා සේම ගොඩනඟාගත් දෙයක් රැකගැනීම ද තවත් අසීරු කාර්යයකි.තංගල්ල ප්‍රදේශයේ උපත ලබා ගාල්ල සංඝමිත්තාවෙන් මූලික අධ්‍යාපනය ලද ඇය උසස් අධ්‍යාපනය ලැබුවේ කැලණිය විශ්වවිද්‍යාලයෙනි. එවකට කොළඹ නගරයේ අතිශයින් ජනාකීර්ණ නගරයක පිහිටි ප්‍රාථමිකයක් අද බස්නාහිර පළාතේ ජනප්‍රියම පාසල බවට පත්වීමේ බාරදූර වගකීම කරට ගත් ඇය කොළඹ සංඝමිත්තා බාලිකා විද්‍යාලයේ හිටපු විදුහල්පතිනි විනීතා ජයවීර මහත්මියයි.ඇය ගැන සුවිශේෂී සටහනක් මෙසේ සනිටුහන් කරන්නේ වසර 7ක සංඝමිත්තාවේ විදුහල්පතිනිය ලෙස කටයුතුª කළ කාල පරිච්ඡේදයේ සිදුවීම් ගැන සටහන් කරන්නට වඩා සමස්ත විදුහල්පතිවරුන්ට රජයේ සේවකයන්ට ඈ ලබාදුන් ආදර්ශයක් ගැන සනිටුහන් කරන්නටය.බෞද්ධයෝ වන අපි දන් දෙන්නට කැමැතිය. නමුත් දන් දෙන්නට යමකුට සිතක් පහල වන්නේ කලාතුරකිනි. ඊටත් දානයක් දී සිත සතුටු කැර ගැනීම වඩාත් දුෂ්කර කර්තව්‍යයකි.සංඝමිත්තාවට වසර හතක කාලයක් ඈ කරන ලද සේවාවට උපහාරයක් ලෙස විශ්‍රාම යන විට දරුවෝත්, මවුපියෝත් ඇයට සුවිශේෂී තිළිණයක් ප්‍රදානය කළේ සමස්ත ගුරු සේවයටම කරන්නා වූ උපහාරයක් ලෙසටය. රුපියල් 10, 15 සිට දරුවන් අතින් එකතු වූ මුදලින් තැනුණු රුපියල් ලක්ෂ 14 1/2කට ‘පැන්ඩා’ වර්ගයේ නව මෝටර් රියක් ඇයට තිළිණ වූයේ ගුරු සේවයට ආයුබෝවන් කියන දිනයේ දරුවන් අතිනි.සුනාමි ව්‍යසනයත් සමඟ සිය පවුලේ බොහෝ දෙනෙක් වියෝවීමෙන් ජීවිතයේ අනිත්‍ය ස්වභාවය ඇයගේ ජීවිතයට පදනම සැපයීය. සිය විශ්‍රාම වැටුපෙන් ජීවත්වීමේ අවම පහසුකම ඇයගේ ජීවියට හුරුවිය.තංගල්ලේ ඉපදුණත් සිය පෞද්ගලික වාහනයෙන් නිතිපතා පාසල් ගිය ඇයට දරුවන්ගේ මේ ත්‍යාගය සුවිශේෂී වුණත් තෑග්ගෙන් තෑග්ග උතුම් තෑග්ග කළ යුතුයි යන සිතිවිල්ල ඇගේ සිතට නැඟුණි. සමස්ත ගුරු පරපුරට ආදර්ශයක් සපයමින් පසුගිය ඇසළ පෝදා ඇය මේ මෝටර් රථය බුද්ධ ශාසනයට පූජා කළාය. ඒ මරදාන ශ්‍රීී ලංකා විදුහල පිරිවෙනට. එනම් ඕඩේ පන්සලේ ඉදිවෙමින් පවතින ධාතු මන්දිරයේ හා ධර්ම ශාලාවේ ඉතිරි වැඩ කටයුතු නිම කරන්නටය.වැල්ලවත්ත ඇරතියුසා විද්‍යාලයෙන් විදුහල්පති ශ්‍රේණියට පිවිසි ඇය, ඇයගේ වෘත්තීය ජීවිතයේ කඩඉම පසුකරන්නේ සංඝමිත්තා බාලිකාවෙනි. එදා කාත් කවුරුවත් එතරම් ගණනකට නොගත් මේ පාසල අද බස්නාහිර පළාතේ ජනප්‍රියම ප්‍රාථමික පාසල බවට පත්වූයේ ඇගේ ධෛර්යය හා කැපවීම නිසාය.දරු දැරියන් 1500ක් පමණ සිටින පාසලේ විනයගරුක දරු පිරිසක් බිහිකරන්නට ඉ 5 සංකල්පය පාසලේ ගොඩනැංවීය. ධ්ඉර්‍ණ ඵලදායිතා, හරිත ආදී සම්මාන රැසක් පාසලට අත්කර දී ජාතික හා අන්තර්ජාතික තලයට පාසල රැගෙන ඒමට ඇයට ගුරු දෙගුරුන්ගෙන් ද ලැබුණේ නොමඳ සහයෝගයකි. සුපසන් පාසල් පරිසරයක් සහිත ආදර්ශවත් පරිසරයක් සකස් කිරීමේ අරමුණින් බුදුමැදුරක්, සංඝමිත්තා පිළිරුවක් ඉදිකිරීමත් ඈ අතින් සිදුවූ සුවිශේෂි මෙහෙවර ලෙස අද ද සඝමිත් දරුවෝ සලකති. කොතරම් අභියෝග ආවද ඒ කිසිවකටත් නොසැලී ඇය මුහුණ දුන්නේ දරුවන් කෙරේ දැක්වූ අසීමිත ආදරය නිසාය. සිය ස්වාමිපුරුෂයා වූ අධ්‍යාපන අමාත්‍යාංශයේ හිටපු අධ්‍යාපන අධ්‍යක්ෂ ජනරාල් (පාසල් කටයුතු) නන්දසේන මදවන්ආරච්චි මහතාගෙන් ද ලැබුණේ නොමසුරු සහයෝගයකි. පාසලට අඩුපාඩුවක් වූ ක්‍රීඩාපිටියක් ලබාදීමේ කර්තව්‍යයට අතගැසුවේ සිය දරුවන්ට ලබාදිය යුතු දායාදයක් අහිමි වීමට ඉඩ නොතබමිනි. පරිගණක විද්‍යාගාරයක්, ස්වභාවික කෞතුකාගාරයක්, මෙන්ම ආදර්ශවත් පාසලක් ගොඩනංවා එය සමස්ත ගුරු/විදුහල්පති පරපුරටම දැකගන්නට සැලැස්වීම කෙසේ නම් දරුවන්ට අමතක වේද?පාසලක් ගොඩනඟන්නට අපහසුය. එහෙත් විනාශ කරන්නට ලෙහෙසිය. මේ පදනමේ සිට බලන විට ඈ විසින් වසර 7ක කාලය තුළ පාසල් මාතාවට, සඝමිත් දරු දැරියන් කරන ලද සේවයට දරුවන්ට පුද කළ හැකි පරිත්‍යාගය සුළුපටු නොවේ.ජයවීර මහත්මිය විසින් විහාරාධිපති හිමියන්ට රථයේ යතුර බාර දෙන අවස්ථාව. මේ අවස්ථාවට හිටපු අධ්‍යාපන අධ්‍යක්ෂ ජනරාල් එන්.මදවන්ආරච්චි මහතා ද, දායක සභාවේ සභාපති ගාමිණී නෙත්තිකුමාර මහතා ඇතුළු පිරිසක් සහභාගි වූහ.ඈ පාසල් ජීවිතයෙන් නික්මුණ ද තවමත් දරුවන් අතරය. ඕඩේ පන්සලේ දායක සභාව දිනක් රැස්වූයේ පන්සලට අභිනවයෙන් සාදන්නට යන කෝටි 9ක වියදමින් යුත් තෙමහල් ධාතු මන්දිරය හා ධර්මශාලාව ගැන සාකච්ඡා කරන්නටය. මුදල් රැස් කරන්නේ කෙසේද? ඒ ඔවුන්ට පැනනැඟුණු ගැටලුව විය.”...අපේ දායක සභාව එදා රැස්වෙලා මේ මුදල හොයන ආකාරය ගැන සාකච්ඡාවක් කළා. ජයවීර මහත්මියත් අපේ දායකසභාවේ. ඇයත් එදා මේ රැස්වීමට සහභාගි වුණා. රැස්වීම අවසන් වී වෙසක් පෝදා ඇය සිය ස්වාමියාත් සමඟ මා හමුවීමට ආවා. ඇවිත් කිව්වා ‘හාමුදුරුවනේ.. මම ආසයි දරුවෝ මට පිරිනැමූ අලුත් වාහනය පන්සලට පූජා කරන්න.’ කියල. මම අතිශයින් සතුටුවුණා හිතේ තිබූ විශාල බරකින් නිදහස් වුණා. ජයවීර මහත්මියට මහා ධනස්කන්ධයක් නැහැ. ඇය රජයේ වැටුප් ලැබූ නිලධාරිනියක්. මේ වගේ පරිත්‍යාග ලද එකම විදුහල්පතිනියත් ඇය නොවෙයි. නමුත් මේ වගේ පරිත්‍යාගයක් සිදුකළ විදුහල්පතිනියක් ලෙස ඇය විදුහල්පතිනියන් අතර සුවිශේෂි වෙනවා. සුනාමියත් සමඟ ඇය ජීවිතයේ අනිත්‍ය තේරුම් ගත්තා. තමන්ට මරණින් මතු ගෙනියන්න පුළුවන් එකම ධනය පින බව ඇය තේරුම් ගත්තා. ඇයගේ මේ පරිත්‍යාගය වර්තමාන විදුහල්පතිවරුන්ට, ගුරු දෙගුරුන්ටත් ආදර්ශයක්.” බස්නාහිර පළාතේ ප්‍රධාන සංඝනායක ආචාර්ය නාගොඩ අමරවංශ හිමි එසේ පැවැසූහ.පරිත්‍යාග කළ මේ මෝටර් රථය ලොතරැයියේ ප්‍රථම ත්‍යාගයට වෙන්වී හමාරය. ඒ ලොතරැයියෙන් රුපියල් ලක්ෂ 30ක පමණ ආදායමක් ලබා ගැනීමට බලාපොරොත්තු වන අතර ඒ සෑම සතයක් පාසාම ලැබෙන පින ඇයට මෙන් ම ඒ පරිත්‍යාගය කළ සැමට හිමි වන්නකි.”අද මුදල් තිබෙන බහුතරයක් සමාජ ශාලා, මත්පැන්, කැසිනෝවලට මුදල් වියදම් කරනවා. මේ වගේ පරිසරයක කොළඹ පන්සලකට මෙවන් පරිත්‍යාගයක් ඉතා උතුම් කටයුත්තක් ලෙසයි අපි දකින්නේ. අපි බුදුදහම වගේම රටත් ආරක්ෂා කළ යුතුය. ධර්මය ආරක්ෂා කරන්න හැමෝම එකතු විය යුතුයි. ඇයගේ මේ පරිත්‍යාගයෙන් පන්සලේ ඉදිරි කටයුතු ගෙනියන්න අපිට සුවිශේෂි ශක්තියක් ලැබුණා. පන්සලේ මේ ගොඩනැඟිල්ලේ ඉතුරු වියදමත් සොයන්න අපි මේ වන විට අලුත් ක්‍රමයක් ලෑස්ති කරගෙන යනවා. තමන්ගේ ගෙදර භාවිතයට ගත නොහැකි ද්‍රව්‍ය අපි එකතු කරලා ප්‍රසිද්ධ වෙන්දේසියක් දමන්න අපි කටයුතු යොදා තිබෙනවා. මේ හරහාත් හැමෝටම මේ පුණ්‍ය කටයුත්තට දායක වෙන්න පුළුවන්..” එසේ පැවැසුවේ ඕඩේ පන්සලේ දායක සභාවේ සභාපති ගාමිණී නෙත්තිකුමාර මහතාය.ජයවීර මහත්මියගේ මේ පුණ්‍ය කටයුත්ත ගැන ඇගේ ස්වාමියා වන මදවන්ආරච්චි මහතා ද දරු තිදෙනා ද අතිශයින් සතුටු වෙති. සරල ජීවිතයෙන් තෘප්තිමත් වීමට මේ දරුවන්ට අගේ ඇති පාඩම් කියා දුන්නෙ ්සිය මවය. ඇයත්, ඇගේ ස්වාමියාත් අද විශ්‍රාම සුවයෙන් ආගමික කටයුතුවලට මුල් තැන දී දිවි ගෙවති. විශාල බලාපොරොත්තු සමුදායක් ඇගේ සිතේ නැත. තම දරුවන්ට පමණක් නොව ඇය දරුවන් සිය දහස් ගණනකට දයාබර මාතාවක් වූවාය. ඒ දරුවන්ට පාඩම් කියාදුන්නේ වචනයෙන් නොව ක්‍රියාවෙනි. අදටත් මේ දරුවන් ඇය දුටු තැන දෙපාමුල වැඳ වැටෙන්නේ තම පාසලේ අඳුරු යුගයට, තිත තබා තමන් සමාජයට වැඩදායී පිරිසක් බිහි කළ නිසාය.වචනයෙන් මෙන් ම ක්‍රියාවෙන් ද ආදර්ශවත් වූ ඇය සමස්ත ගුරු සිසු සියල්ලන්ටම ආදර්ශයකි. ඇය සුපසන් පාසල් පරිසරයක් ගොඩනැඟුවා සේ එය රැකගැනීම ද අසීරු කාර්යයකි.එහෙත් ඒ සඳහා මනා කැපවීම පාලකයන්ගේ යුතුකමය. පාසලක් වැසෙන්නට ඉඩහැරීම ලෙහෙසිය. පාසලක් පවත්වාගෙන යාම තරමක් අසීරුය. මට හරිම සතුටුයි මම ආ ගමන ගැන මේ පරිත්‍යාගය නිසා මම අද ඊටත් වඩා සතුටක් ලබනවා. එය ආධ්‍යාත්මිකව ගොඩනඟාගත් සතුටක්. මගේ දෙමව්පියෝ අද ජීවතුන් අතර නැහැ. ඒ වගේම මගේ ඥාතීන් බොහෝමයක් මට අහිමි වුණා. මගේ මේ පරිත්‍යාගය ඒ හැමෝටම පිං පිණිසයි. මට මේ වාහනය පරිත්‍යාග කළ පාසල් දරුවන්ට, මවුපියන්ට ගුරුවරුන්ට ආදි ශිෂ්‍යයන්ට මෙන්ම අනිකුත් අවශේෂ අයටත් මෙහි පින් හිමි විය යුතුයි..” ඇය අවසානයේ අප හා එසේ පැවසුවාය.ඇයගේ මේ ආදර්ශවත් ක්‍රියාව රටටම ආදර්ශයක් වේවා! එය අපේ ද පැතුමයි.ලිව්වේසුභාෂිණී ජයරත්නඡායාරූප ගත්තේවිමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=af1207156</link>
    <topic>මගේ ගමන් සගයෙක් සමුගෙන ගියේ ය</topic>
    <author>කසුරි</author>
    <content>රාත්‍රි අන්ධකාරය, අලුයම් අන්ධකාරය බවට පරිවර්තනය වී තිබුණු හීතල හෝරාවක මම අන්ධකාර තාරකාවක් ගැන ලියමින් සිටියෙමි.හාත්පස පරිසරයම එකම නිහඬතාවක ගිලී තිබුණේය. මගේ හුස්ම වැටෙන හඬෙහි රිද්මය මම අසා සිටියෙමි.පොත් කාමරයේ මේසය මත ඔරලෝසුවක් නොතිබුණු නමුත් අඩුම තරමින් අලුයම තුනේ කණිසම පසු වී නොමැති බව මට විශ්වාසය. මන්ද ඉන් ස්වල්ප වෙලාවකට පෙර කෑම මේසය මත තිබූ වතුර ජෝගුවෙන් මඳක් පානය කරන කල්හි බිත්තියෙහි එල්ලා තිබුණු ඔරලෝසුවෙහි වේලාව දෙක හමාර පසු නොකර තිබූ බව මට හොඳින් ම මතක තිබූ බැවිනි.අලුයම් අන්ධකාර අහසේ තාරකාවන් කිහිපයක් නොනිමී පායා තිබුණේ ය. මම කඩදාසි කිහිපයක් ගෙන ‘අන්ධකාර තාරකාව‘ නවකතාවේ අවසන් සංශෝධන කිහිපයකට සූදානම් වූවා පමණි. ජනෙල් වීදුරුව දෙසින් කිසිවක් වදින සද්දයක් ඇසුණේ ය. ඒ සමඟම කෙඳිරියක් ද ඇසුණේය.ඒ කළුවා පැමිණ ජනෙල් වීදුරුවට හොම්බෙන් තට්ටු කරන හඬත් එසේ කරමින් කෙඳිරි ගාන හඬත් ය.මම පුටුවේ ඉඳගෙනම ජනෙල් පියන්පත විවර කෙළෙමි. ඒ අවසරයෙන් කළුවා කාමරයට හිස දැම්මේ ය. මම උගේ හිසට තට්ටුවක් දෙකක් දමා ‘බුදි... බුදි...” යැයි කීවෙමි.මගේ දෑස් දෙස එක එල්ලේ බලා සිටි කළුවා නැවතත් කෙඳිරි ගාමින් ම එතැන වැතිර ගත්තේ ය.මම අන්ධකාර තාරකාවේ සපුමලී සහ තිස්ස දිසානායක දොස්තර මහත්මයා අතර පවතින මානව සම්බන්ධතාවේ උත්තරීතර බව කියැවෙන වාක්‍ය හතරක් නැවත ලියා සකස් කෙළෙමි. ‘අවජාතක’ යන යෙදුම සිංහල වචන මාලාවෙන් ඉවත් කළ යුතු යැයි මම අවධාරණය කරමින් එක් වාක්‍යයක් සටහන් කෙළේ ඒ මොහොතේදී බව මට හොඳින් මතකය.‘පිටස්තරයා’ යන්න පමණක් නොව ‘සහජාත’ ‘අවජාත’ වැනි වචන වුව ද අවලංගු වී අවසානය.අප්පච්චිත් මාත් අතර පවතින්නා වූ අන්තර් සම්බන්ධතාව විස්තර කිරීමට තරම් වචන, සියුම් නැති බව දැන් මම දනිමි. සැබෑ මානව සම්බන්ධතාවක් කිසි දිනෙක වචනවලින් විස්තර කළ හැකි වේ යැයි මම දැන් විශ්වාස නොකරමි.මන්ද යත්, වචන... මිනිසා තරම් සියුම් නැති බැවිනි.මම මේ හිමිදිරියේ ද මගේ පොත් කාමරයේ මේසය අසල පුටුවෙහි ඉඳගෙන සිටිමි. අන්ධකාර අලුයමෙහි වෙනසක් නැත. එහෙත් ජනෙල් වීදුරු මත යමක් ගැටෙන හඬක් හෝ කෙඳිරියක හඬක් මට නො ඇසේ.දින දෙකකට පෙර රාත්‍රියේ අලුයම, ඒ කෙඳිරිය මට ඇසුණේ ය. ඒ වනවිට මම නිදි යහනෙහි වැතිර සිටියෙමි. වැතිර සිටිය ද නින්ද මගෙන් සමුගෙන ගොස් බොහෝ වේලාවක් ගත වී තිබිණි.සිරි සිරි වැහි පොද වැටෙන්නට පටන් ගෙන කොතරම් වේලාවක් දැයි මම නොදනිමි. මා කළුවා සිටි උගේ නිවහන වෙත නො ගියේ ඒ නිසා ම නොවේ. ඒ අවසාන කෙඳිරිය නඟන උගේ දෑස බලන්නට තරම් ශක්තියක් මට නොවූ බැවිනි. වසර ගණනාවක් පුරා මා පොත් ලියන විට අන්ධකාර හිමිදිරියේ මගේ කාමරයේ ජනේලය අසලට පැමිණ හොම්බෙන් වීදුරුවට තට්ටු කොට “මමත් ඔබ සමඟම අවදිව සිටිමි” යන පණිවිඩය මට දී එතැනම නිදා ගන්නා කළුවා තවත් හෝරා කිහිපයකින් අවසන් නින්දට වැටෙන බව මම ඉඳුරාම දැන සිටියෙමි.“මම තවම යමි” මගේ අලුත් නවකතාවේ එන බල්ලාගේ චරිතයේ ඇතැම් ගති ලක්ෂණ කළුවා වෙතින් මා හඳුනාගත් ඒවා ය.සැබැවින් ම කළුවා, මා සමඟ කතා කෙළේ ය. ඒ වචන වලින් නොවේ. අන්ධකාර තාරකාවේ එන සපුමලී සහ දොස්තර තිස්ස දිසානායක නිතර පවත්නා සම්බන්ධතාව ගැන සපුමලී අවසානයේ මෙසේ එක් වැකියකින් පවසයි.“අප්පචිචිත් මාත් අතර පවතින්නා වූ අන්තර් සම්බන්ධතාව විස්තර කිරීමට තරම් වචන, සියුම් නැති බව දැන් මම දනිමි”මේ වාක්‍යය කළුවා සහ මා වෙනුවෙන් යෙදීම අතිශයින් ම සාධාරණ යැයි දැන් මට සිතේ.කළුවාගේ කෙඳිරිය අවසන් වී නිහඬතාව පැතිර ගියේ ය. හිමිදිරිය උදා විය. මම දුර සිට කතා කෙළෙමි.“කළු... කළු...”එහෙත් ප්‍රතිචාරයක් නොමැත.”ඌ යන්නට ගොසිනි.මගේ ලේඛන දිවියේ මිනිසකු නොවූ සමීප ගමන් සගයා මා හැර ගොසිනි. මම උගේ සිරුර බලන්නට නොගියෙමි. ම සිත ඇත්තේ පසුගිය දිනෙක ඉස්තෝප්පුවේ වැතිර සිටින මොහොතක ‘කළුවා’ යැයි කතා කළ විට අපහසුවෙන් මා දෙස බලා යළි හිස බිම මත තබාගත් දර්ශනයේ මතකය පමණි.එහෙත් ඉන්පසු දින සවස කන්තෝරු ඇරී ගෙදර විත් මම වත්ත පහළට ගියෙමි. ඔහු වළ දැමූ තැන පස් කණ්ඩිය මත මගේ පුංචි මුණුපුරා මල් දෙකක් තබා තිබිණි.“ඇයි පුතේ මල් දෙකක් තිබ්බෙ?”මම පුතාගෙන් ඇසුවෙමි.“කළුවා මැරිලා. මැරෙන්නෙ නැත්තෙ බුදු සාදු විතරනෙ සීයෙ” මුණුපුරා මට කීවේ ය.පසුගිය වසර හත අට තිස්සේ හැමදාමත් හිමිදිරියේ වැඩක් කරන්නට පොත් කාමරයේ මේසය අසල පුටුවෙහි ඉඳගත් වහාම කළුවා කොතැනක හෝ සිට විත් ජනෙල් වීදුරුවට හොම්බෙන් ඇන තමා පැමිණි බව මට දන්වා සිටින්නේ ය. ඉන්පසු හිසට තට්ටුවක් දැමූ පසු එතැන බිම වැතිරෙන්නේ ය.මා පොත් කාමරයෙන් පිටවෙන තුරුම ඌ එතැන ඒ විදියට ම සිටින්නේ ය.එහෙත් මින්පසු මේ හිමිදිරි ගමන් සගයා නැත. ඌ යන්නට ගොසිනි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=af1207157</link>
    <topic>එජාප ආණ්ඩුව පෙරළන්න පාද යාත්‍රාවක් යන්න තීන්දු වෙයි</topic>
    <author>දයා ඩී. ෆොන්සේකා</author>
    <content>අනගාරික ධර්මසේකර 17කැලණියේ ධම්මානන්ද නමින් පැවිදි වූ ධර්මසේකර මහණකම නියම ලෙසින් ම රැක ගනිමින් බණ වාර 58 ක් පවත්වමින් පිරිත් දේශනා කීපයකට ද සහභාගි විය. ඒත් මේ ජී. අයි. ඩී. ධර්මසේකර යැයි ජවිපෙ සාමාජිකයෝ කිසිවෙක් දැන නොසිටියහ. ධම්මානන්ද හිමියෝ ජනතා විමුක්ති පෙරමුණ විසින් ඝාතනය කළ අයකුගේ මෙන්ම එවක රජය විසින් කළ නාඳුනන තුවක්කුකරු ඝාතනය කළ අයකුගේ ද පාංශුකූල සඳහා සහභාගි වූහ.ඔහු හමුවන්නට ආ තුඹුල්ලේ සීලක්ඛන්ධ හිමියෝ ද එක් අවවාදයක් දුන්හ.“උන්නාන්සේ තමුන්නැහේගේ කටහඬින් මං ඔහේ කවුද කියල ඇඳින්නා කටහඬ මාරු කරන්න බුලත්විටක් කටේ තියාගෙනවත් කතා කළොත් හොඳයි”ඒ කාලය තුළ බණ දහම් සඳහා සිත යෙදවූ ඔහුට හොඳට කියවන්නට හා ජීවිතය ගැන බොහෝ දේ ඉගෙන ගන්නට හැකි විය.“මං ඒ කාලෙ හොඳට කියෙව්වා. නරකත් හොඳට හිටිනවා කියන්නේ ඕක තමයි. මං රහසිගතව ඉඳගෙන විවේකිව සිත තැන්පත් කරගෙන මහණකමත් හොඳින් රැක්කා. හොඳට පොත්පත් කියෙව්වා. බෞද්ධ දර්ශනය ඉගෙන ගත්තා.” අනගාරික ධර්මසේකර කීයේ නිරාමිස පී‍්‍රතියෙනි.පූජ්‍ය අතුරලියේ රතන හිමියන්ට ධර්මසේකරගේ මහණ වීම පිළිබඳ ආරංචිය රහසක් නොවීය.1989 ජුලි 8 වැනිදා පැවිදි වූ කැලණියේ ධම්මානන්ද හිමි හමුවීමට අතුරලියේ රතන හිමියන් පැමිණියේ 1990 ජනවාරි මාසයේ දිනකය.ඒ වන විට 1989 භීෂණය අවසන්ව තිබිණ. ජවිපෙ නායක රෝහණ විජේවීර ද රජයේ හමුදාවන්ට අසුවී මරා දමා අවසන්ය. හැට දහසක පමණ තරුණ ජීවිත විනාශ වී ජේවීපීය බල සුන් වී සිටී.එහිදී ඇතිවූ සාකච්ඡාවක ප්‍රතිඵලයක් වශයෙන් උපැවිදි වී දේශපාලනයේ නිරත වීමට කැලණියේ ධම්මානන්ද හිමියෝ තීරණය කළහ.වාරියපොළ රජමහා විහාරයේ නායක හාමුදුරුවන්ටත් පූජ්‍ය බෙංගමුවේ නාලක නාහිමියන්ටත් මේ පිළිබඳව දැන්වූ ඔහු යළිත් උපැවිදි වීමට තමන් තුළ පවතින අදහස දැන්වීය. අනතුරුව උපැවිදි වූ ධර්මසේකර අක්කාගේ පුතා යවා තමන්ට අවශ්‍ය කලිසම් කමිස ගෙන්වා ගත්තේය. ඉන්පසු කොණ්ඩය වැව්වා මිස ඔහු පෙර පුරුදු රැවුල වැව්වේ නැත. ටික කලක් යනතුරු රෙද්ද බැනියම වෙනුවට කලිසම හා කමිසය ඔහුගේ ඇඳුම විය.අනතුරුව තිලක් කරුණාරත්න, මහාචාර්ය නලින් ද සිල්වා, ධර්මදාස වන්නිආරච්චි, මාර්ටින් වික්‍රමසිංහ සූරින්ගේ පුතකු වන දොස්තර රංග වික්‍රමසිංහ ඇතුළු පිරිසක් සමඟ ‘චින්තන පර්ෂදය’ නම් සංවිධානයක් පිහිටුවාගත් ධර්මසේකර ‘කාලය’ නම් සඟරාව යළිත් පණ ගන්වා කරගෙන යන්නට විය.චින්තන පර්ෂදයේ ප්‍රකාශනය වූ ‘කාලය’ ඒ වන විට පිටපත් 10000 ක් ඉක්මවා අලෙවිවිය. සඟරාව ගෙන ගාල්ල මාතර මහනුවර වැනි නගරවලට යන්නේ ද ධර්මසේකර මය.ඔහු සඟරා ගබඩා කොට තබන්නේ පිළියන්දල නගරයට නුදුරුව වෙසෙන සිය වැඩිමල් අක්කණ්ඩියගේ ගෙදරය. අක්කා ඒ වන විට ඉංගී‍්‍රසි ගුරුවරියකි. ඔහු අක්කාගේ ගෙදර සිට පොත් මිටිය කර තබාගෙන එද්දී එදා තවත් දෙයක් ද ගෙනාවේය. ඒ අක්කාගේ සැමියා ගේ පරම්පරා කෞතුක වස්තුවක් වන රිදී කඩුවකි.ඒ දිනවල ධර්මසේකරගේ අක්කා ද සිටියේ දැඩි සිත් වේදනාවෙන් හා මූල්‍ය අගහිඟතාවකිනි. ඊට හේතුව වූයේ අක්කාගේ වැඩිමල් පුතු පිළිකා රෝගයකින් දුක් විඳිමින් පිළිකා රෝහලේ සිටීමය. මේ රිදී කඩුව ඔහුට දුන්නේ ද අක්කාය.“මල්ලියෙ මේ පරම්පරාවෙන් එන වස්තු දැන් තියාගෙන වැඩක් නැහැ. මේක හොඳ කෞතුක භාණ්ඩයක්. දැන් අපිට සල්ලි නැහැ. මේක විකුණලා කීයක් හරි හොයාගෙන එන්න”අක්කාගේ ඉල්ලීම පරිදි ඔහු මේ රිදී කඩුව ද ඔතාගෙන පත්තර මිටි අතර තබාගෙන ආවේය.පත්තර මිටි රැගෙන එන ඔහුව පිළියන්දල හන්දියේ දී පොලීසිය විසින් රඳවා ප්‍රශ්න කරන්නට පටන් ගත්තේය.“මහත්තය මං මේ පත්තරේ විකුණනවා” ධර්මසේකර කීය.“මේ මොකක්ද? කොහෙන්ද මේක” රිදී කඩුව සොයාගත් පොලීසිය ඔහු අත්අඩංගුවට ගත්තේය.ඔහු ඇත්තම කිව්වත් පොලීසිය පිළිගත්තේ නැත. වහාම ඔහු මිරිහානේ තිබු රහස් පොලිස් ඒකකය වෙත ගෙන යනු ලැබීය. ධර්මසේකර කෙළින්ම අක්කාට පණිවිඩය යැවීය.අක්කා වහා බෙල්ලන්විල විමලරතන හිමියන්ට හා එවකට එක්සත් ජාතික පක්ෂ රජයේ සිටි අනුර බණ්ඩාරනායකට මේ ගැන දැන්වූවාය.මේ අතර මිරිහාන රහස් පොලිස් ඒකකයට ගෙන ගිය ධර්මසේකරගෙන් ප්‍රශ්න කරන්නට ආවේ පොලිස් අධිකාරිවරයෙකි. ධර්මසේකර ඔහු හඳුනා ගත්තේය. ඔහු කලක් බේරුවල පොලීසියේ ස්ථානාධිපතිව සිටියේය.එකල බේරුවල ගම් සභාපතිව සිටි ධර්මසේකරගේ පියා මේ පොලිස් ස්ථානාධිපතිවරයාට එරෙහිව රජය ඔහු මාරු කරන්නට යද්දි ඔහු වෙනුවෙන් ඔහුට පක්ෂව ගම්මුන් පෙළ ගැස්වීය.තොරතුරු අසාගෙන යද්දි පොලිස් අධිකාරිවරයා ඔහු හඳුනා ගත්තේය.“අයිසෙ තමුසෙගෙ තාත්තා මට ලොකු උදව්වක් කරලා තියෙනවනේ. තමුසෙල හොරු නෙවෙයි. හොඳ මිනිස්සු”පොලිස් අධිකාරිවරයා තත්ත්වය හොඳින් පැහැදිලි කරගත්තේය. මේ අතර රජයේ ඉහළ නිලධාරීන්ට කළ ඉල්ලීම්වල ප්‍රතිඵල ද සමඟම පසුදා උදෑසනම ධර්මසේකර පොලිස් කූඩුවෙන් එළියට ආවේය.එදාම ඔහු රිදී කඩුව කෞතුක භාණ්ඩ එකතු කරන අයෙකුට විකුණා රුපියල් 53000 ක් ගත්තේය. ඒ මුදල මුළුමනින්ම අක්කා සිය පුතුට වියදම් කළාය. එහෙත් අක්කාට සිය පුතුගේ ජීවිතය බේරාගත නොහැකි විය.මෙසේ කාලය ගෙවෙන්නේ ධර්මසේකර නොයෙකුත් දේශපාලන ක්‍රියාකාරකම්වල යෙදෙමින් එවක තිබු එක්සත් ජාතික පක්ෂ රජයේ මර්දනයට එරෙහිව කටයුතු කරමිනි.‘ලක්මිණ’ නමින් විකල්ප පුවත්පතක් ඇරැඹෙන්නේ මේ සමයේදීය.තිලක් කරුණාරත්න ඒ සඳහා සිය ධනය ආයෝජනය කළේය.ලක්මිණ ප්‍රධාන කර්තෘවරයා වූයේ මහාචාර්ය නලින් ද සිල්වාය. සහාය කර්තෘවරයා සුනිල් මාධව පේ‍්‍රමතිලකයි. ඩලස් අලහප්පෙරුම නම් චරිතය උප කතුවරයකු ලෙසින් මතුවන්නේ ‘ලක්මිණ’ පුවත්පතිනි.ධර්මසේකර ලක්මිණට හා ශ්‍රී ලංකා නිදහස් පක්ෂයටත් උදව් කළ ද පක්ෂයට බැඳුණේ නැත. ඔහු ශ්‍රී ලංකා නිදහස් පක්ෂයේ ප්‍රතිසංවිධාන කටයුතුවලට ද සහභාගි වී ප්‍රධාන කතා පවා පැවැත්වීය.ඒ බණ්ඩාරනායක මැතිනියටත් ශ්‍රී ලංකා නිදහස් පක්ෂයේ ලේකම්ව සිටි ධර්මසිරි බණ්ඩාරනායක මහතාටත් තිබු ගෞරවය නිසාය.හම්බන්තොට මුල්කිරිගල බෙලිඅත්ත ආසනවල ප්‍රතිසංවිධාන කටයුතු සඳහා ද ඔහු එක්වූයේ එවකට මන්ත්‍රීවරයකු වූ වර්තමාන ජනාධිපති මහින්ද රාජපක්ෂ මහතාට තිබු ගෞරවය හා හිතවත්කම හේතුවෙනි.ධර්මසේකරගේ කථිකත්වය ශ්‍රී ලංකා නිදහස් පාක්ෂිකයන් එක්රැස් කිරීමේ ප්‍රධාන අවියක් විය. ගම්පහ දිස්ත්‍රික්කයේ ශ්‍රී ලංකා නිදහස් පක්ෂ ප්‍රතිසංවිධානයට ද ඔහු සහභාගි විය.එවක එක්සත් ජාතික පාක්ෂික රජයේ මර්දනයට එරෙහිව ප්‍රධාන පක්ෂය වන ශ්‍රී ලංකා නිදහස් පක්ෂය ප්‍රතිසංවිධානය කොට සවිමත් කිරීමේ ප්‍රධාන භූමිකාව ගෙන ගියේ මහින්ද රාජපක්ෂ වත්මන් ජනාධිපතිතුමාය.කොළඹ සිට කතරගම දක්වා පාද යාත්‍රාවක් යාම සඳහා යෝජනාව යෝජනා වූයේ මේ අවධියේ දීය. වත්මන් ජනාධිපති මහින්ද රාජපක්ෂ මැතිතුමා සමඟ ජී. අයි. ඩී. ධර්මසේකර, වාසුදේව නානායක්කාර, චමල් රාජපක්ෂ, දිනේෂ් ගුණවර්ධන, අලවි මවුලානා, ආදි ප්‍රගතිශීලීහු ශ්‍රී ලංකා ඉතිහාසය වෙනස් කිරීමට සමත් වූ මේ මහා පාද යාත්‍රාව සඳහා පිඹුරුපත් සකසමින් සිටියහ.“මාස දෙක තුනක් පුරා තැන තැන සුළු රැස්වීම් තබමින් රහසේ පාද යාත්‍රාව සඳහා සැලසුම් කළ මහින්ද රාජපක්ෂ, චමල් රාජපක්ෂ මන්ත්‍රීවරුන් ප්‍රධාන පිරිස ඒ සඳහා තීරණයක් ගැනීමට අවසන් රැස්වීම තැබුවේ කොළඹ නව නගර ශාලාවේයි.”“එහිදී පිළිගැනීමේ හා තත්ත්වය පහදා දීමේ මූලික දේශනය කළේ එකල විපක්ෂයේ ක්‍රියාකාරී මන්ත්‍රීවරයකුව සිටි මහින්ද රාජපක්ෂ වත්මන් ජනාධිපතිතුමායි. එදා යූ ඇන් පී ආණ්ඩුවට එරෙහිව කතා කරන්නත් බය කාලයක්. එහෙත් මහින්ද රාජපක්ෂ මහත්තයා මූලික වෙලා ඉදිරියට ඇවිත් යූ ඇන් පී රජයේ මර්දනයට එරෙහිව ජනතාව පෙළ ගැස්සුවා.මාත් එතුමා සමඟ පෙරමුණට ගියා. ඒ විතරක් නොවී චමල් රාජපක්ෂ, වාසුදේව නානායක්කාර, අලවි මවුලානා වගේ නායකයන් ඒ සඳහා මහින්ද රාජපක්ෂ වත්මන් ජනාධිපතිතුමා වටා රොක් වුණා. ප්‍රගතිශීලී ජනතාව ශ්‍රී ලංකා නිදහස් පාක්ෂිකයන් මෙන්ම යූ ඇන් පී රජයට විරුද්ධ වූ පිරිස් ඒ මහතා වටා ඒකරාශි වුණා.මට මතකයි තාම එදා රැස්වීමේදී කෙනෙක් ඇහුව පණස් දහසක් මරපු යූ ඇන් පී ආණ්ඩුව පාද යාත්‍රාව දවසට ඇඳිරි නීතිය දැම්මොත් මොකද කරන්නෙ? කියල.වාසුදේව නානායක්කාර මහත්මය කීවා “ඇඳිරි නීතිය දැම්මොත් අපි විසිර යනවා. සහෝදර ජනතාව බිල්ලට දෙන්නෙ නැහැ. ඇඳිරි නීතිය ඉවත් කළහම ආයෙත් පටන්ගන්නව කියලා.”“දෙවන වරටත් ඇඳිරි නීතිය දැම්මොත්” තවත් ප්‍රශ්නයක් මතු වුණා.“ඒත් නවත්තනවා”“ඊට පස්සෙ?”“ඇඳිරි නීතිය ඉවත් කළහම ආයෙත් රැස් වෙනවා.”මෙයින් බොහෝ පිරිස් අධෛර්යවත් වන බව මට පෙනුණා. මහින්ද රාජපක්ෂ මහත්තයා මගේ මූණ දිහා බැලුවා. මං නැගිට්ටා.“සහෝදරවරුනි, ඔය අහන ප්‍රශ්නයේ තියෙන්නෙ මරණ බය. වාසුදේව මහත්තයගෙ උත්තරෙත් තියෙන්නෙ මරණ බය. ස්පාටකස් පාලනය ගෙන ගියේ මරණය පෙන්නල. දැන් මේ පැසිස්ට් වාදය එන්නෙත් මරණයත් සමඟයි. අපි මේ මරණයේ අභියෝගය බාරගන්න ඕනැ. අපි ඇඳිරි නීතිය දැම්මත් යමු.”මං එහෙම කිව්වා විතරයි සභාවම නිහඬ වුණා.“ධර්මපාල තුමා ඉංගි‍්‍රසි ආණ්ඩුවට විරුද්ධව ලංකාව පුරාම ගිහින් රැස්වීම් තිබ්බේ ඒ ආණ්ඩුවෙන් පර්මිට් අරගෙනද? නෑනෙ. මං සූදානම් ඒ ධර්මපාල තුමාගේ ඇඳුමින් සැරසිලා පෙරමුණ ගන්න. එතකොට මට වෙඩි තියන සෙබළාට දෙපාරක් හිතන්න වෙනවා.”මං කීවේ අවංකවමයි. එතකොට නැගිට්ට පියරතන හාමුදුරුවො කියනව “ඔබතුමා ධර්මපාල තුමාගෙ ඇඳුමෙන් සැරසිලා පෙරමුණ ගන්නවනම් මං ඊළඟට එනව“ කියල.සභාවේ සියලු දෙනාම එකහඬින් කියා හිටියේ “වෙඩි තිබ්බත් අපි යමු” කියන එකයි. ඒ අතරේ අපේ මහින්ද රාජපක්ෂ ජනාධිපතිතුමා, ඇමැති වාසුදේව නානායක්කාර, වත්මන් කතා නායක චමල් රාජපක්ෂ යන මහත්වරු පෙරමුණේ හිටියා.දැන් පාද යාත්‍රාව තීන්දුයි.දයා ඩී. ෆොන්සේකාඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=af1207158</link>
    <topic>“අපි මුහුදේදී ත්‍රස්තවාදීන්ට අමතක නොවන පාඩම් ඉගැන්නුවා”</topic>
    <author>සටහන</author>
    <content>ශ්‍රී ලංකා නාවික හමුදාවේ නායක නැවි කේ. ඒ. ඩී. සී. එදිරිසූරියඔබ මෙය කියවන අද දිනට (15) ඔහුගේ වයස හරියටම අවුරුදු තිහකි. ඒ අනුව මෙම ලිපි මාලාව සඳහා දායක වූ ළාබාලතම හමුදා සාමාජිකයා ඔහුය. එසේ වුවද ඔහු පැවසූ බොහෝ කරුණු කිසිසේත්ම ‘ළාබාල’ වූයේ නම් නැත. ත්‍රිකුණාමලය, සේරුනුවර, නීලපොල උපන් දැනුදු එහි පදිංචි නායක නැවි කේ. ඒ. ඩී. සී. එදිරිසූරිය තම නාවික හමුදා ජීවිතයේ අත්දැකීම් සමඟ ජාති, ආගම්, කුල බේදවලින් හැමදාම බැට කන සාමාන්‍ය මිනිසුන් ගැන ද අසාමාන්‍ය කතාවක් ගළපයි.“මම අධ්‍යාපනය ලැබුවේ සාමාන්‍ය පෙළ වෙනකල් විතරයි. ඒ ගමේ ඉස්කෝලෙන්. ඒ කියන්නේ නීලපොල මහා විද්‍යාලයෙන්. මගේ අම්මා එම්. පී. පද්මිණි මානෙල්. තාත්තා කේ. ඒ. පේ‍්‍රමරත්න එදිරිසූරිය. අපේ පවුලේ මමයි මල්ලිලා දෙන්නයි, නංගිලා දෙන්නයි. තාත්තා කළේ කුඹුරු වැඩ. අක්කර කීපයකම ගොඩ මඩ ඉඩම් තිබුණත් කුඹුරු ගොවිතැනින් කවදාවත් වැඩි ලාබයක් ලැබුණේ නෑ. නීලපොළ කියන්නේ ත්‍රිකුණාමලයේ අන්තිම කෙළවරේ තියෙන හුදෙකලා සිංහල ගමක්. පවුල් හාරසීයක් විතර ඉන්නවා. හමුදා කඳවුරකුත් තියෙනවා. වටේම තියෙන්නේ දෙමළ මුස්ලිම් ගම්මාන. මේ හැම ගමකම ළමයි අපේ යාළුවෝ. සිංහල, දෙමළ, මුස්ලිම් කියලා නෑ, පොඩි කාලේ අපි ඔක්කොම සෙල්ලම් කළේ එකට. ඒත් ලොකු වෙලා මම නාවික හමුදාවට ආවා වගේ ඒ අය අතරින් සමහරු එල් ටී ටී ඊ එකට ගියා.අපේ ඉස්කෝලෙ ළමයි තුන්සීයක් විතර හිටියා. ඒත් ගුරුවරු හිටියේ හත් අට දෙනෙක් විතරයි. ඉංගි‍්‍රසි විෂය උගන්වන්න කවදාවත් ගුරුවරයෙක් හිටියෙ නෑ. ආවොත් ඉක්මනටම මාරු වෙලා ගියා. කැපවීමෙන් ඉගැන්වූ සමහර ගුරුවරු ළමයින්ට විෂයන් තුනක් හතරක් ඉගැන්නුවා. ඉහළට ඉගෙන ගන්න ඕනෙ කියන සිතුවිල්ලක් තිබුණෙ නෑ. හුඟක් ළමයි සාමාන්‍ය පෙළ කරලා ඉස්කෝලෙ යාම නැවැත්තුවා. මට නැතත් නංගිලා මල්ලිලාට උගන්වන්න ඕනෙ කියන සිතුවිල්ල නම් මට ඒ කාලෙ ඉඳලම තිබුණා.”සාමාන්‍ය පෙළින් පසු පාසල් අධ්‍යාපනයට ආයුබෝවන් කියන එදිරිසූරිය ප්‍රථමයෙන් උත්සාහ දරන්නේ පියා සමඟ කුඹුරු ගොවිතැනේ යෙදීමටය. එහෙත් ගොවියා පසුපසට තල්ලු කරමින් වේගවත් ගමනක යන ධනවාදය සමඟ නොදැනුවත්ව හෝ සහයෝගයට එක්වන වල් අලි වැනි වන සතුන් ද, ජල හිඟය ද, මුදල් හිඟය ද එදිරිසූරිය වී ගොවිතැනින් ඉවත් කරයි. කුඩා කල සිට යුද්ධය අත්දැක ඇති ඔහුගේ ඊළඟ තේරීම වන්නේ නාවික හමුදාවයි.“මුහුද මට හොඳට හුරුයි. පොඩි කාලෙ ඉඳලම පීනන්න පුළුවන්. යුද හමුදාවට වඩා නාවික හමුදාවට කවදත් ආස කළා. 2000 අවුරුද්දේ තමයි ඉල්ලුම්පත්‍ර දැම්මේ. වව්නියාව පුනෑව කෑම්ප් එකේ මාස හයක් පුහුණු වෙලා කන්කසන්තුරේ රාජකාරි ආරම්භ කළා.”භෞතිකව සමාන ලෙස උපත ලැබුව ද ගෙවී යන පළමු තත්පරයෙ සිට මිනිසුන් මත බලපැවැත්වෙන වෙනස්කම් ඉතා ප්‍රබලය. එය කෙනෙක් ධනපතියෙක් ද දුගියෙක් ද යන්න තීන්දු කරයි. ජාතිය, කුලය, ආගම සෙසු කාරණාය. දේශපාලනය මේ සියල්ල එකට ඈඳා තබමින් සියල්ල හසුරුවන බලවේගය වන්නේය. බොහෝ දෙනාට සිදුවන්නේ තමා හසුරුවනු ලබන බලවේගවලට අනුගත වෙමින් ලැබෙන අන්දමට දිවි ගෙවීමටය. එදිරිසූරියලා උපන් සිංහල ගමේ තරුණයන්ගේ ජීවිත එක් ලෙසකිනුත් අසල ම වූ දෙමළ ගම්වල තරුණයින්ගේ ජීවිත තවත් ලෙසකිනුත් ගෙවී යන්නේය. කුඩා කල බැඳි මිතුදම් තවදුරටත් වලංගු වන්නේ නැත. මේ කටුක යථාර්ථය මා ඉදිරිපිට අතීතය ආවර්ජනයේ යෙදෙන තරුණයා මැනවින් වටහා ගෙන ඇති සේය. ඒ ජීවිතය වින්දෝ නම් ඔවුහුමය. ප්‍රායෝගිකත්වය හැම විටම ඉදිරියෙන් සිටින්නේය.“ත්‍රස්තවාදී සංවිධානය ආරම්භ වුණු අලුත, ඒ කියන්නෙ 1985 විතර අපේ ගමට ප්‍රහාරයක් එල්ල වුණා. මායි මල්ලියි අරගෙන අම්මලා පණ බේරගෙන ගමෙන් ගියා. ආපහු එනකොට ගෙදර වහලයවත් තිබුණේ නෑ. ඒ විදිහට විනාශ වුණු ගේ දොර ආපහු යථා තත්ත්වයට ගත්තේ නාවික හමුදාවෙන් ලැබුණු වැටුපෙන්. තාත්තත් පුළුවන් තරම් උදව් කළා. ‘අවිකරුධ්ධ්ධ් පාඨමාලාව හදාරන්න මට අවස්ථාව ලැබෙන්නේ ඔය අතර. කාලය අවුරුද්දයි.”ගොඩබිම, මුහුදේ, ගුවනේ භාවිත වන අවි එකින්එකට ප්‍රබල වෙනස්කම් සහිතය. එදිරිසූරියට අවස්ථාව ලැබෙන්නේ මුහුදේ දී භාවිත කරන අවි සම්බන්ධයෙන් නිපුන වීමටය. එතනින් පසු වසර කීපයක් ඇවෑමෙන් අවිකරුධ්ධ් පාඨමාලාව හැදෑරීමේ අවස්ථාව ඔහුට හිමි වන්නේ ද දක්ෂයකු වන නිසාය. 2006 මැද භාගයේ සිට ඇරැඹෙන මානුෂික මෙහෙයුමට ඔහු දායක වන්නේ මේ සියලු සුදුසුකම් ද සමඟය.“පොඩි කාලේ ඉඳලම වෙඩි හඬ මට හුරුයි. ත්‍රිකුණාමලේ ගම්වල අපට ඒක සාමාන්‍ය දෙයක්. නැගෙනහිර සටන් පටන් ගත්තාම ඒක අමුතු දෙයක් වුණේ නෑ. මාවිල්ආරු සොරොව්ව වැහුවාම අපේ කුඹුරුත් වේළුණා. වතුර නවත්තපු ත්‍රස්තවාදීන්ට විරුද්ධව අපේ ගම්වල මිනිස්සුත් උද්ඝෝෂණය කළා. ඒත් සටන් ආරම්භ වුණාට පස්සේ අපේ හමුදාව ඉක්මනින් ජයග්‍රහණ වාර්තා කළා. සාම්පූර් සටනට අපි මුහුදෙන් උපරීම දායකත්වය දුන්නා. ත්‍රස්තවාදී බෝට්ටු රාශියක් විනාශ කළා. සාම්පූර් ත්‍රස්තවාදීන්ගෙන් මුදා ගත්තාම මට දැනුණේ මගේ ගම නිදහස් කර ගත්තා වගෙයි. ඒ වෙනුවෙන් සටන් කරන්න ලැබීම ගැන සතුටු හිතුණා.”සටනේ දී එදිරිසූරිය ඩෝරා යාත්‍රා බලඝනයට අනුයුක්තව ක්‍රියා කළේය. ඒ ප්‍රධාන අවිකරු වශයෙනි. යාත්‍රාවේ ප්‍රධාන අවිය ක්‍රියාත්මක කිරීමට අමතරව අනෙකුත් සෑම අවියකම වගකීම දැරීම ද ඔහු සතුය. අවුරුදු විසි ගණනක තරුණයකු ලෙස ජවයෙන් ද, අධිෂ්ඨානයෙන් ද, අවදානම් දැරීමේ හැකියාවෙන් ද යුතු ඔහුට එකී රාජකාරි අපහසුවක් වන්නේ නැත. එබැවින්ම මානුෂිය මෙහෙයුම ගතවන තුරාවටම ඔහු ලත් මුහුදු සටන් අත්දැකීම් සංඛ්‍යාව ඉතා විශාලය.“මානුෂිය මෙහෙයුම ආරම්භ වෙලා නැඟෙනහිර පළාත ත්‍රස්තවාදීන්ගෙන් මුදා ගන්න අපට ගත වුණේ කෙටි කාලයයි. ඒ නිසාම යුද්දෙ දිනනවා කියලා දැඩි විශ්වාසයක් ඇති වුණා. 2006, 2007 අවුරුදුවල මුහුදු කොටින්ගේ තර්ජන දැඩිව ක්‍රියාත්මක වුණා. අපි නිතර මුහුදු සටන්වලට මැදිහත් වුණා. 2007 අවුරුද්ද පුරාවටම ඩෝරා යාත්‍රාවක් ගිල්ලවන්න ත්‍රස්තවාදීන්ට හැකියාවක් ලැබුණේ නෑ. ඒ නිසාම කොහොමහරි අවුරුද්ද ඉවර වෙන්න කලින් යාත්‍රාවක් ගිල්ලවන්න ත්‍රස්තවාදීන්ගේ වියරු උත්සාහයක් තිබුණා. ඒත් අපේ ඩෝරා බලඝනය ඒකට කිසිම ඉඩක් දුන්නේ නෑ. ඒ වෙනුවට අපි ත්‍රස්තවාදීන්ගේ යාත්‍රා විශාල ප්‍රමාණයක් ගිල්ලෙව්වා.”“ඒ 2007 දෙසැම්බර් 26 වැනිදා. මම සේවය කරමින් හිටියේ 424 ඩෝරා යාත්‍රාවේ. උදේ 5.30 ට විතර ඩෙල්ෆ්ට්වල යාත්‍රා කිහිපයකට ත්‍රස්තවාදීන් පහර දෙනවා කියලා ආරංචි වුණා. අපි ඉක්මනින්ම එතනට ගියේ අතිරේක බලඇණි විදිහට. එතන ඔක්කොම අපේ යාත්‍රා පහළවක් විතර තිබුණා. ඒත් ත්‍රස්ත බෝට්ටු සංඛ්‍යාවෙන් ගොඩක් වැඩියි. අපේ උපකාරයට ගුවන් හමුදාවේ හෙලිකොප්ටර් යානා ප්‍රහාර එල්ල කළා. ඒත් ත්‍රස්ත බෝට්ටු විනාශ වුණේ නෑ. අපට ප්‍රහාර එල්ල කරන්නම වුණා.”“එතකොට දවල් දොළහ පහුවෙලා ඇති. මුහුද හොඳට පේනවා. එවකට ඩෝරා බලඝනයේ උතුරු විධානයේ බලඝන නිලධාරී කපිතාන් ප්‍රසන්න හේවගේ අපේ බෝට්ටුවේ හිටියා. පළවැනි වටයේ දී අපි හොඳට ප්‍රහාර එල්ල කළා. ඒ ප්‍රහාර හේතුවෙන් ත්‍රස්ත යාත්‍රා කීපයක්ම විනාශ වුණා කියලා තේරුණේ මුහුද මැද්දෙන් නැඟුණු දුම් හේතුවෙන්. ඒත් ත්‍රස්තවාදීන් සටන අතහැරියෙ නෑ. ඉතුරු වෙලා තිබුණු බෝට්ටුවලින් අපට ප්‍රබල ප්‍රහාරයක් එල්ල වුණා. ඒ අතරේ අපේ යාත්‍රාවේ ප්‍රධාන අවිය අක්‍රිය වුණා. පිටි පස්සේ තියන අවියේ උණ්ඩ ඉවර වෙලා. මම අවිය ක්‍රියා කරවන තැන ඉඳලා යාත්‍රාවේ උඩට ගියා. ප්‍රධාන අවිය ආයෙම ක්‍රියා කරවන්න උත්සාහ කරන්නත් මට ඕන වුණා. ඒ වෙනකොට යාත්‍රාවේ උඩ හිටපු අපේ දෙන්නෙකුට වෙඩි වැදිලා. මම ආපහු පහළට ගිහින් අවශ්‍ය දේවල් අරගෙන ඇවිත් ඔවුන්ට ප්‍රථමාධාර දුන්නා. සාමාන්‍යයෙන් ඩෝරා යාත්‍රාවක් හරවනකොට වේගය අඩු වෙනවා. ඔය අතරේ අපේ යාත්‍රාව ළඟටම ත්‍රස්තවාදී බෝට්ටු ඇවිත්. අපට ප්‍රබල ප්‍රහාරයක් එල්ල කළා. මට ඒ වෙලාවෙ හිතුණා ආපහු ගෙදර යන්න වෙන එකක් නෑ කියලා. ප්‍රති ප්‍රහාර එල්ල කරන්න සූදානම් වෙන්න ටිකක් වෙලා ගත වෙනවා. ප්‍රධාන අවිය ආපහු ක්‍රියා කරයි ද දන්නෙත් නෑ. ඔය අතරේ අපේ යාත්‍රාවත් එක්ක ඉදිරියට ධාවනය වෙමින් තිබුණු 413 යාත්‍රාවේ වේගය අඩු වෙන්න පටන් ගත්තා. පස්සෙ දැනගත්ත අන්දමට හේතුව වෙලා තිබුණේ එන්ජිමක දෝෂයක්. ඒත් එක්කම අපේ යාත්‍රාව වටකරගෙන හිටපු මරාගෙන මැරෙන කොටි බෝට්ටු ඔක්කොම 413 යාත්‍රාව වටකර ගත්තා. අපි ප්‍රහාර එල්ල කළත් පලක් වුණේ නෑ. පස්සෙ අපි නැවතත් ත්‍රස්තවාදීන්ට ප්‍රහාර එල්ල කරගෙන 413 යාත්‍රාව තිබුණු තැනට ගියා. මුහුදේ පාවෙමින් හිටපු නැවියන් දෙදෙනෙක් බේර ගත්තා. එදා එහෙම වුණාට අපි මුහුදේ දී ත්‍රස්තවාදීන්ට අමතක නොවෙන පාඩම් ඉගැන්නුවා.”එදිරිසූරිය තවත් කතාවකට මුල පුරයි.“ඒ 2007 මැද හරියෙදි. ඒ කාලෙදි ත්‍රස්තවාදීන් පුළුවන් හැම අවස්ථාවකම මුහුදු සටන්වලට ආවා. ඔවුන් උත්සාහ කළේ අවස්ථාව ලැබෙන ඕනෑම මොහොතක සටනක පැටලෙන්න. මුහුදු කොටින් බලයෙන් උපරීමයේ සිටි කාලය මේකයි. ඒත් නාවික හමුදාවේ අපි කිසිම විටෙක පසුබැස්සේ නෑ. එදාත් ඒ වගේ දවසක්. ත්‍රස්තවාදීන් අපට ප්‍රහාර එල්ල කළා. චෙලෙයි ප්‍රදේශයේදී. මරාගෙන මැරෙන බෝට්ටුත් එක්ක ත්‍රස්ත බෝට්ටු රාශියක් තිබුණා. නැගෙනහිර විධානයේ ඩෝරා බලඝන නිලධාරී කපිතාන් සුජීව සෙනෙවිරත්න හිටියේ අපේ බෝට්ටුවේ. එතකොට වෙලාව රෑ අටට විතර ඇති. එදා අපට හොඳ දවසක්. මුහුදත් හොඳට තිබුණා. අපි උපරීම වෙඩි බලයකින් ත්‍රස්ත බෝට්ටුවලට පහර දුන්නා. එක පාරටම මරාගෙන මැරෙන බෝට්ටු හතරක් විතර අපේ යාත්‍රා දිහාවට වේගයෙන් එන්න පටන් ගත්තා. යාත්‍රාවේ අවි බාරව හිටියේ මම. ප්‍රධාන අවිය ක්‍රියා කෙරෙව්වෙත් මම. මරාගෙන මැරෙන යාත්‍රා වේගයෙන් එනවා දැක්කත් කිසිම විදිහකින් බය වුණේ නැහැ. මට උගන්නලා තිබුණු විදිහට ප්‍රහාර එල්ල කළා. මරාගෙන මැරෙන බෝට්ටුවක් නම් බෝට්ටුව ඉස්සරහින් මුහුදට තමයි උණ්ඩය ඉලක්ක කරන්න ඕනේ. එතකොට කොටි බෝට්ටුව එන වේගයට උණ්ඩය ගමන් කරන වේගයත් එකතු වෙලා හරියටම කොටි බෝට්ටුවට උණ්ඩය වදිනවා. මේ අන්දමට මම ප්‍රහාර එල්ල කළා. ඒ ප්‍රහාරවලින් එක බෝට්ටුවක් විනාශ වුණා. ඒ පිපිරීමෙන් ළඟම තිබුණු අනික් බෝට්ටුව අක්‍රිය වුණා. ඒ තමයි ඉන්දුමතී ෙ;බීට්ටුව. ඒකේ එන්ජිමට අපේ ප්‍රහාර වැදිලා තිබුණා. මේ බෝට්ටුව විනාශ වෙන්නට කලින් අත්පත් කර ගන්නට ලැබීම නාවික හමුදාවේ අපි ලබපු විශාල ජයග්‍රහණයක්. පස්සේ බෝට්ටුව උතුරු ප්‍රදේශයට ඇදගෙන ගියා. අපි ආපහු ත්‍රිකුණාමලයට ආවා.”රටේ අනිකුත් සෑම සාමාන්‍ය මිනිසුන් වගේම වෙනත් න්‍යාය පත්‍ර නැති එදිරිසූරියලාගේ පවුල්, යුද්ධයේ ජයග්‍රහණය සැබවින්ම භුක්ති විඳින්නෝය. පාසල් සමයේ පේ‍්‍රමය දිනු ඔහු අද බිරියත් දියණියත් සමඟ නීලපොළම පදිංචිව සිටින්නේය. අද ඔවුන්ගේ ගම් ප්‍රදේශවලට සාමාන්‍ය වී තිබුණු යුද්ධය වෙනුවට අසාමාන්‍ය සාමයක් උදා වී තිබෙන්නේය. යුද්ධය අවසන් වුවද එදිරිසූරියලා තවමත් මුහුදේ මුර සංචාරය කරන්නෝය. දේශයේ දියඹ රකින්නෝය. දැනට ඔහු නවීනතම 4446 යාත්‍රාවේ රාජකාරියේ නියුක්තය. තම වර්තමාන සේවය ගැන එලෙසින් සඳහන් කරන ඔහු මේ මොහොතේ තම ස්තුතිය හිමි විය යුතු පුද්ගලයන් ද කෘතවේදීව සිහිපත් කරයි. හිටපු නාවික හමුදාපතිතුමන් මෙන්ම වර්තමාන නාවික හමුදාපති තුමන් ද, යුද සමයේ ඩෝරා බලඝනය බාරව ක්‍රියා කළ කපිතාන් වයි. එම්. ජයරත්න ද, වර්තමානයේ ඩෝරා බලඝනයේ අණදෙන නිලධාරී කපිතාන් සුජීව සෙනෙවිරත්න ද ඒ අතර සිටිති. හතරවන වේග ප්‍රහාරක බලඝනය හෙවත් ඩෝරා බලඝනයේ සේවයේ යෙදෙමින් අභීතව සටන් කළ මියගිය, ආබාධිත වූ මෙන්ම අදටත් සේවයේ නියුක්ත සියලුම දෙනා එදිරිසූරියගේ ස්තුතියේ හිමිකරුවෝ වෙති.තම පවුලේ සාමාජිකයන්ට ද ගෞරවනීය ස්තුතියක් පිරිනමන එදිරිසූරිය විශේෂයෙන්ම නාවික හමුදාවේ මාධ්‍ය ප්‍රකාශක කමාන්ඩර් කෝසල වර්ණකුලසූරියට විශේෂ ස්තුතියක් කරන මෙන් ඉල්ලයි.වසර විසි දෙකක සේවා කාලය අවසානයේ විශ්‍රාම යන බලාපොරොත්තුවෙන් පසුවන එදිරිසූරිය පවසන්නේ එතැන් සිට ගොවිතැනට කැපවෙන බවයි. කෙසේ හෝ තම දරුවන්ට හොඳ අධ්‍යාපනයක් ලබා දෙන අධිෂ්ඨානයෙන් ද යුක්ත ඔහු කැපවීමෙන් යුක්තව රටට කළ සේවය හේතුවෙන්ම සැනසිල්ලෙන් පිරි හෙට දවසකට උරුමකම් කියන්නේය.සටහනටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=af1207151</link>
    <topic>ජාතික සමගියට මඟ පාදන කතරගම පෙරහර මංගල්‍යය</topic>
    <author>ඊ. එච්. සෝමපාල කතරගම විශේෂ</author>
    <content>රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා පෙරහරේ ගමන්කරන අවස්ථාවක්.ලංකාවේ පැරැණි බෙදීම් අනුව රුහුණු මායා පිහිටි යන ත්‍රී සිංහලයේ රුහුණේ කතරගම පිහිටා ඇත. ඌව පළාතේ මොනරාගල දිස්ත්‍රික්කයේ කතරගම ප්‍රාදේශීය ලේකම් කොට්ඨාසයට අයත් ප්‍රදේශයක් කතරගම. කතරගම මැදින් මැණික් ගඟ ගලා බසී. ඉහළ ඌව ප්‍රදේශයේ ඇති කඳුවැටි අතුරින් නමුණුකුළ කන්දෙන් පටන්ගෙන මැණික් ගඟ කෙත්වතු හරහා ගමන්කර යාල අභය භූමියෙන් මහ මුහුදට එක්වේ.මේ දිනවල අපේ රටේ බොහෝ දෙනාගේ අවධානය යොමු වී ඇත්තේ මූණු සයක් අත් දොළසක් ඇති තේජෝ බලැති ස්කන්ධ කුමාර දෙවියන් වැඩ වාසය කරන කතරගමටය. එයට හේතු වන්නේ කතරගම ඇසළ උත්සව සමය එළඹීමයි.ඇසළ උත්සවය සඳහා කප් සිටුවීම ජුනි මස 05 දින කතරගම මහා දේවාලයේ මිණිබැඳි මණ්ඩපයේ කතරගම මහා දේවාලයේ කපු මහත්වරුන් විසින් සිදු කළහ.ඇසළ පෙරහරට කප් සිටුවීමත් සමඟම කතරගම මහා දේවාලය සමීපයේ ඇති අෂ්ඨඵල බෝධින් වහන්සේගේ එක් ස්ථානයක ‘රන්වන් බෝපත්’ හට ගනී. එම බෝපත් ඇසළ පෙරහර අවසන් වී දිය කපන දිනයේදී මෙම බෝපත් සියල්ල හැලී යයි.නැවත එම බෝපත් හටගන්නේ ඊළඟ වර්ෂයේ කප් සිටුවන දිනයේදීය. කතරගම පුදබිමේ සියැසින් දැක බලා ගත හැකි හාස්කමකි “රන්වන් බෝපත්”.ඇසළ උත්සවය ඉතාමත් උත්කර්ෂවත් අයුරින් පැවැත්වීමට මහින්ද රාජපක්ෂ ජනාධිපතිතුමාගේ උපදෙස් පරිදි රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා කටයුතු සම්පාදනය කර ඇත. ඇසළ පෙරහර වෙනුවෙන් පවත්වනු ලබන සර්ව රාත්‍රික පරිත්‍රාණ ධර්ම දේශනාව ජුලි මස 18 දින කතරගම මහා දේවාලය සමීපයේ විශේෂ පිරිත් මණ්ඩපයේ පැවැත්වේ.සර්වරාත්‍රික පරිත්‍රාණ ධර්ම දේශනාව සඳහා කිරිවෙහෙර රාජමහා විහාරස්ථානයේ සිට සධාතුක කරඬුව වැඩම කරවනු ලබන්නේ ඌව පළාත් ප්‍රධාන අමාත්‍ය රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතාය.එල් ටී ටී ඊ ත්‍රස්තවාදය අවසන්කර රටට සාමය උදාවීම නිසා උතුරු නැඟෙනහිර ප්‍රදේශවලින් හින්දු බැතිමතුන් නිදහසේ පාද යාත්‍රාවෙන් කතරගම පුදබිමට පැමිණෙන පිරිස වර්ෂයෙන් වර්ෂය වැඩිවෙමින් පවතී.මේ වර්ෂයේ ද තිස්දහසකට (30000) අධික බැතිමතුන් පිරිසක් පැමිණෙතැයි වනජීවි සංරක්ෂණ දෙපාර්තමේන්තුව අපේක්ෂා කරයි.මෙසේ පැමිණෙන බැතිමතුන්ට යුද හමුදාව වනජීවි සංරක්ෂණ දෙපාර්තමේන්තුව ස්වේච්ඡා සංවිධාන විසින් පානීය ජලය ප්‍රථමාධාර පහසුකම් සලසා ඇත.“හරෝ හරා” හඬ නඟමින් යාල අභය භූමිය හරහා කටගමුව පසුකර කොච්චිපතාන (බෝධිරාජපුර) ප්‍රදේශයට පැමිණෙන බැතිමතුන්ට ශ්‍රී බුද්ධජයන්ති විහාරස්ථානයේදී ඔසුපැන් දන්සලක් හා බත් දන්සලක් විහාරාධිපති රුහුණු මාගම්පත්තුවේ ප්‍රධාන අධිකරණ සංඝනායක ශාස්ත්‍රපති කපුගම සරණතිස්ස නාහිමියන්ගේ අනුශාසනාව පරිදි පැවැත්වේ. මෙම දන්සල ජුලි මස 19 දින ආරම්භ කරනු ලබන්නේ කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතාගේ සහභාගිත්වයෙනි.බෞද්ධ හින්දු මුස්ලිම් ක්‍රිස්තියානි යන සෑම ආගමකටම ජාතියකටම අයත් අය සහෝදරත්වයෙන් යුතුව ආගමික කටයුතුවල යෙදෙන “සාම පුදබිමක්” බවට කතරගම පුදබිම පත් වී ඇත.ඇසළ පෙරහර ආරම්භ වන ජුලි මස 19 දින පස්වරුවේ කතරගම පූජා නගරයේ මුස්ලිම් දේවස්ථානයේ “කොඩිය එසවීම” නම් ජාතීන් අතර සමගිය සමාදානය සංකේතවත් කරවන පෞරාණික චාරිත්‍රයක් ඉටු කරනු ලබයි.මෙම අවස්ථාවට මුස්ලිම් දේවස්ථානය භාරකාර අල්හාජ් එම්. එච්. ඒ. ගපාර් මහතාගේ ආරාධනයෙන් ඌව විශ්ව විද්‍යාලයේ කුලපති කතරගම කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමි, රුහුණු මාගම්පත්තුවේ ප්‍රධාන අධිකරණ සංඝනායක කතරගම ශ්‍රී අභිනවාරාමාධිපති ශාස්ත්‍රපති කපුගම සරණතිස්ස යන නාහිමිවරුන් ද ඌව පළාත් ප්‍රධාන අමාත්‍ය රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා හින්දු දේවස්ථානවල පූජක මහත්වරුන් ද සහභාගි වෙති.රුහුණු කතරගම මහා දේවාලයේ වාර්ෂික ඇසළ මහා පෙරහර ජුලි මස 19 දින පෞරාණික චාරිත්‍ර පුද සිරිත් අනුව කතරගම මහා දේවාලයෙන් ආරම්භ වෙයි.ගණ දේවාලය කිරි විහාරය ඉදිරිපිටින් අෂ්ඨඵල බෝධින් වහන්සේ ප්‍රදක්ෂිණ කර පෙරහර මහා වාසල් දොරටුවෙන් මහා වීදියට පිවිසේ.එම වීදියේ ශ්‍රී අභිනවාරාම විහාරස්ථානය ඉදිරිපිටින් පෙරහර ගමන් කර වල්ලි අම්මා දේවාලයට පැමිණ එම දේවාලයේදී පෞරාණික චාරිත්‍ර පුද සිරිත් ඉටු කිරීමෙන් පසුව පෙරහර යළිත් එම වීදියේම ගමන් කර මහා දේවාලයට ගෙවදිනු ඇත.ජුලි මස 20 දිනට 2 වන පෙරහරේ සිට පිට වීදියේ පෙරහර ගමන්කර වල්ලි අම්මා දේවාලයට ගොස් පෞරාණික චාරිත්‍ර පුද සිරිත් ඉටු කිරීමෙන් පසුව මහා වීදියේ පෙරහර ගමන්කර මහා දේවාලයට ගෙවදිනු ඇත.ජුලි මස 24 දිනට යෙදී ඇති 6 වන පෙරහර දිනය පෞරාණික චාරිත්‍ර රැසක් ඉටුකරන දිනයකි. මෙදින මහා දේවාලය ඉදිරිපිට ඇති අතුපන්දලමට අලුතින් අතු දමා සකස් කිරීම සිදු කෙරේ.මහා දේවාලය අභ්‍යන්තරයේ තිබු කඩොල් ඇතාගේ දළ දෙක දේවාලය තිරය දෙපස තැන්පත් කිරීම, බස්නායක නිලමේ තුමාගේ වලව්වට මහා සංඝරත්නය වැඩම කර දහවල් දානය අටපිරිකර සමඟ පිළිගැන්වීම කතරගම දෙවියන්ට පිං අනුමෝදන් කරවීම සිදු කෙරේ. පෞරාණික චාරිත්‍රානුකූලව කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා පෙරහරේ ගමන් කිරීම ද ඇරැඹෙන්නේ එදින ජුලි 28 සිටය.ජුලි මස 29 දින ගිනි පෑගීම මහා දේවාලය ඉදිරිපිට මහා වීදියේ සිදු කෙරේ.අගෝස්තු මස 01 දින අවසාන මහා පෙරහර කිරිවෙහෙර රාජමහා විහාරස්ථානයට පළමුව ගොස් ඇසළ පෙරහර සමයේ කිරිවෙහෙර රාජමහා විහාරස්ථානයෙන් ඉටුකරන ලද “පිරිත් නිල” රාජකාරිය වෙනුවෙන් කතරගම මහා දේවාලයේ බස්නායක නිලමේ තුමා විසින් කිරිවෙහෙර රාජමහා විහාරාධිපති නාහිමියන්ට පුද පඬුරු පිළිගැන්වීම සිදු කෙරේ.අනතුරුව ආගමික වතාවත් සිදුකිරීම ඌව විශ්ව විද්‍යාලයේ කුලපති කතරගම කිරිවෙහෙර රාජමහා විහාරාධිපති උපාධ්‍යාය ආචාර්ය අලුත්වැව සෝරත නාහිමියන් විසින් සිදු කරනු ලබයි.ආගමික කටයුතුවලින් පසුව දහම් හමුවක් ද පැවැත්වේ.කිරිවෙහෙර රාජමහා විහාරස්ථානයේ සිට වෙහෙර වීදිය, පිට වීදියේ පෙරහර ගමන්කර වල්ලි අම්මා දේවාලයට පැමිණ පෞරාණික චාරිත්‍ර පුද සිරිත් ඉටුකිරීමෙන් පසුව පෙරහර මහා වීදියේ ගමන්කර මහා දේවාලයට ;ගවදීම සිදු කෙරේ.අගෝස්තු මස 02 දින මැණික් ගඟේ දිය කැපීමෙන් පෙරහර කටයුතු අවසන් වෙයි.උඩරට පහතරට සබරගමුව හා රුහුණු ප්‍රදේශයට ආවේණික නැටුම්වලින් ද අලි ඇතුන්ගෙන් ද යුතුව ඉතාමත් අලංකාර ලෙස පෙරහර පැවැත්වීමට ඌව පළාත් ප්‍රධාන අමාත්‍ය රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා කටයුතු සම්පාදනය කර ඇත. මේ සඳහා මුල් දිනවල නැටුම් කණ්ඩායම් 25 ක්ද අවසාන පෙරහරට නැටුම් කණ්ඩායම් 50 ක්ද එක්වන බව බස්නායක නිලමේතුමා කීය.ඊට අමතරව මුල් දිනවල ඇසළ පෙරහරට අලි ඇතුන් 10 ක්ද අවසාන පෙරහරට අලි ඇතුන් 25 ක්ද එක්වෙති.ඊ. එච්. සෝමපාල කතරගම විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=as1207151</link>
    <topic>“අගල කපා හැදූ බිම අගලකඩ වුණා”</topic>
    <author>උපාලි සමරසිංහ</author>
    <content>“අගල කපා හැදූ බිම අගලකඩ වුණා”ජ්‍යෙෂ්ඨ කථිකාචාර්යඅගලකඩ සිරිසුමන හිමිඅපේ රටේ කවදත් ගමේ නම රැක දුන්නේ භික්ෂුන් වහන්සේ ලා බව නොරහසකි. ඊට අමතරව කවියන් අතළොස්සකගේ නමින් තමන් උපන් ගම බැබළවුණු අවස්ථා ද නැත්තේ නොවේ.කළුකොඳයාවේ පඤ්ඤාශෙඛර, පොල්වත්තේ බුද්ධදත්ත, මිගෙට්ටුවත්තේ ගුණානන්ද, බළන්ගොඩ ආනන්ද මෛත්‍රය, වීදාගම මෛත්‍රය, තොටගමුවේ රහල් ආදි වශයෙන් භික්ෂුන් වහන්සේලා ද, මීමන පේ‍්‍රමතිලක, බොරලැස්ගමුවේ ජී. එච්. පෙරේරා, හක්මන බැන්ටිස් රණවීර, මාකඳුරේ ගුණවර්ධන, පාතකඩ කුලතිලක, තිහාරියේ පීටර් පෙරේරා, කවුඩානේ පියදාස පෙරේරා ආදින් එසේ කීර්තිමත් වූ කවීන් කිහිප දෙනෙකි.අද මේ කුළුදුල් විශේෂාංගයෙන් අප යොමු වන්නේ එසේ සිරිලක පසිඳු භික්ෂුන්ගේ ගම්දොර තොරතුරු ඔබට කීමටය. නමෝ විත්තියෙන් ඒ සඳහා අකුරැස්ස අගලකඩ ගම් පියසට අපි ගවේෂණය සඳහා ගියෙමු. ඒ කොළඹ විශ්වවිද්‍යාලයේ සිංහල අධ්‍යයන අංශයේ ප්‍රධාන ජ්‍යෙෂ්ඨ කථිකාචාර්ය අගලකඩ සිරිසුමන හිමියන්ගේ ගමටය.“ඇත්තටම මගේ ගම රුහුණේ ඉපැරැණිතම සුන්දර ගම්මානයක්. මේ ගමට දීර්ඝ ඉතිහාසයක් තිබෙනවා. එහි පිහිටීම, භූගෝලීය සාධක හා ගමකට අවශ්‍ය සකලාංගයන් ගැන විමර්ශනය කරන්නෙකුට එය මනාව වැටහී යනවා. මාර්ටින් වික්‍රමසිංහයන් ගම නිරූපණය කරන විට එහි බොරළු පාර, ඉනි වැට, පන්සල, දූව, කුඹුරු යාය ගැන කියන්නාක් වගේම ගමකට අවශ්‍ය සියලුම අංගවලින් සපිරුණු ගමක් තමයි මේ අගලකඩත්”උන්වහන්සේ තම ගම පිළිබඳ මතකය අවදි කළේ එහෙමය. ඇළ දොළ, කඳුවැටි, ගෙවතු වගා, තේ, රබර් වගා, එළවුළු වතු, කැලෑබද පෙදෙස, පලතුරු වගා, දියදහර පසු කරමින් නිල්වන් කුඹුරු යාය මැදින් අපි ඒ ගමට පිවිසියෙමු. බෙර දවුල් වයන, රෙදි පෙරෙදි කටයුතු කරන, නැකැත්කරුවන් තොවිල්කරුවන් සිටින ගම් වළල්ලක් මේ ගම කේන්ද්‍රිය කොට පිහිටියේය.මීට අවුරුදු දෙතුන් සියයකට පමණ පෙර රබන් හේවිසි හඬ මධ්‍යයේ අගල කපා හැදුණු චෛත්‍ය රාජයාණන් පිහිටි අගලකඩ ධර්මරක්ෂිත පුරාණ විහාරය දැන් මා දෑස් මානයේය.එකැස් බෙර උපතට - හනුමන් සේම දපනෙට ඊශ්වර නර්තනයට - වරෙන් දොන්සිමො රබන් ගැසුමටමෙවැනි රබන් කවියක ඇරැයුමින් එදා රබන් හේවිසිය පටන් ගැනිණ. අනතුරුව ඔවුන් අත් රබන් රැගෙන දෙන්නා දෙපැත්තට යම්බඳු ලාලිත්‍යයකට නර්තන පාමින් මෙවැනි කවියක් ද ගැයූහ.කිරම බෝධිරතන නායක හිමි සහ වතුකන්දේ ගුණානන්ද හිමිසිදත් බිහිව ගිහිගෙයි වැස බැරිය සසර ගෙවා ගන්ට සුගත් වෛද්‍ය - මුනි ගෞතම නොහැරම බුදු බව පත න්ට දෙඅත් බැඳව - දුන් කුමරුන් ජූජකයට අරත් යන්ට දොහොත් මුදුන් දී නමදිමු බුදු වූ අප ලෝ තුමන්ටපුරාණ ගැමියන් සියලු කටයුතු ඇරැඹුවේ බුදුන් අරබයා නොයෙක් පුද පූජා කවි කීමෙනි. “පෙදෙන් නම් බුදු සිරිතය” කී ප්‍රාචීන සාහිත්‍යයේ කියුම මෙහි එන අභිචාර සැහැලිකවි, පිදවිලි, යාගගෝම, ශාන්ති කර්ම සඳහා ද මූලික වූ බව පෙනෙයි.ධම්ම දිදී සදහට මා සත් ඇවිදින කාලෙ පවර අම්මා තබාගෙන කර පිට සතියක් පිහිනුවෙ සමුදුරමේ එවැනි තවත් කවියකි. අගලකඩ ගමේදී පන්සල, තොවිල් පළ, හෝම්පළ මේවායින් හැඩ වුණේය.අතීතයෙන් හමා ගිය ඒ රබන් කවි මිහිරෙන් මත්ව සිටි මට ධර්මරක්ෂිත විහාරයේ නායක හිමි කිරම බෝධිරතන තෙරුන් හමු විය. අඹගහහේන පුරාණ රජමහා විහාරාධිපති වතුකන්දේ ගුණානන්ද හිමියන් සමඟ සම්මුඛ වී එකරුණු තවදුරටත් සනාථ කරගන්නට ලැබීම ද අප ලැබු භාග්‍යයකි.“අගලකඩ ගමට නම ලැබෙන්නේ පන්සල නිසයි. 1714 - 1715 පමණ කාලෙ අලපලාදෙණිය පැත්තෙන් ආ සිල් ඇත්තෙක් තමයි මේ ධර්මරක්ෂිත විහාරය ආරම්භ කරලා තියෙන්නෙ. ඒ කාලෙ උපසම්පදා භික්ෂුන් නැතිව තිබු ශාසනික අරාජික සමයක්. රට පුරා ගණින්නාන්සෙලා ඉන්නකොට මේ සිල් ඇත්තා ඊට වඩා පූජනීය තැනක ප්‍රතිපත්තිගරුකව හිටියා. පසු කාලයක අසරණ සරණ වැලිවිට සරණංකර මාහිමිපාණන් සියම් දේශයෙන් නැවත ලංකාවට උපසම්පදාව ගෙනාවා.පෝරුතොට විදුහලඒ වෙලාවෙ මේ සිල් ඇත්තා මහනුවරට ගිහින් ඒ හිමියන්ගෙන් උපසම්පදාව ලබාගෙන අගලකඩ ධම්මරක්ඛිත නමින් පැවිදි වුණා. උන්වහන්සේට මල්වතු පාර්ශ්වයේ පහතරට මහනායක තනතුරක් එදා හිමිව තිබුණා. ශ්‍රීපාදයේ නායක තනතුරත් එදා හිමිව තිබුණෙ මේ හාමුදුරුවන්ට. වැලිගම අග්‍රබෝධි විහාරෙ, ගොඩපිටියෙ පන්සල් ආදිය ඒ හිමියන්ගේ ශාසනික පුනරුදය හරහා ඇතිවුණේ.”අගලකඩ සිරිසුමන අපේ කථානායක හිමියන්ගේ මහගෙදර පිහිටියේ පන්සලට නුදුරු කඳු ගැටයක් මත උස්බිමකය. මාතරගමගේ සිරිල් යන ගිහි නාමයෙන් එදා අගලකඩ ගමේ ප්‍රධාන සමාජ සේවකයකු වශයෙන් කටයුතු කළ එතුමා තැළිකෝරළගේ හින්නිහාමි මාතාවගේ හා මාතරගමගේ ප්‍රැන්සිස් පියාණන්ගේ දෙටු පුත්‍රයා වීය. මාතරගමගේ ධම්මිකා (හිමියන්ගේ අක්කා) හා මාතරගමගේ යමුනා (හිමියන්ගේ නංගි) ඒ හිමියන්ගේ ගමේ ගිහි කාලය ගැන මෙසේ සඳහන් කළහ.“අපේ පවුලෙ පිරිමි 4 යි. ගැහැනු 2 යි. මල්ලි පුංචි කාලේ ඉඳන් හරිම දඟකාරයි. ඒ වගේම අලුත් විදියට හිතන්න පුරුදු වුණු කෙනෙක්. පවත්නා දේශපාලනය ගැන තමයි එයා නිතර කතා කළේ. දොස්තර වික්‍රමසිංහගේ වාමාංශික බළකොටුවක් වෙච්ච අපේ ගමේ එයා එජාපයට හොඳට වැඩ කළා. අපේ ගේ කට්ටියට උඩහ තිබෙන දෑකැත්තාව කන්ද උඩට නැඟලා පොල්කටු දෙකක් අමුණා ගත් “ස්පීකරෙන්” ගමටම ඇහෙන්න දේශපාලනය කතා කළා. ඉගෙනුමටත් ඉතාම දක්ෂයි.මල්ලි පැවිදි වෙන්ඩ තීරණය කළේ ඉහළට ඉගෙන ගන්ඩ කියලා එයාම අපට කීවා. අඩුපාඩුවක් නැතිව දෙමාල්ලො අපව රැකබලා ගත්තත් මල්ලි බලාපොරොත්තු වූ ගමන යන්ඩ තරම් අපට වත්කම් තිබුණේ නෑ. ගොවිතැන් නැති කාලෙට තාත්තා කළේ කුලී වැඩ.” ඔව්හු කීහ.අමරසේන වීදාගම මහතාමොරවක් කෝරළය මේ රටේ සුවිශේෂ ඉතිහාසයක් කුළුගැන්වූ පෙදෙසකි. මේ රට චෝල ආධිපත්‍යයෙන් ගලවා ගත් 1 වැනි විජයබා මහ රජු කුමාර කාලයේ බුදල්නා නමැති සේනාධිපතියා යටතේ සටන් පුහුණු වුණේ මේ මොරවක් කෝරළයේ කැලෑබද පෙදෙස්වලය. අගලකඩ සුන්දර ගම ද මොරවක් කෝරළයේ ගමකි.“සිරිසුමන හාමුදුරුවෝ හරිම පුදුම කෙනෙක්. උන්වහන්සේ පැවිදි වන්නට තෝරා ගත්තේ මේ පළාතේ අතිදුෂ්කර තැනෙක පිහිටි පන්සලක්. කළුබෝවිටියන රුවන්කන්ද රජමහා විහාරයෙ 1981 දි උන්වහන්සෙ පැවිද්ද ලැබුවෙ“ තවත් ගැමියෙක් කියයි.අගලකඩ ගමේ තවමත් රාත්‍රියට ඉඳහිට තොවිල් පළක බෙර හඬ ඇසෙයි. අභිචාර විධි තවමත් ඔවුන් කෙරෙන් තුරන් වී නොමැත. ගැමියන් බොදු බැතියෙන් ඉතිරුණත් ඒ ගමේ යාගහෝම කළ භූමිය තවමත් “හෝම්පළ” නමින් වෙන් කළ එකකි.“ඒ කාලෙ තුන හතර පහුවෙනකොට මේ හරියෙන් කවුරුවත් ගමන් බිමන් ගියේ නෑ. ‘යක්කු ගැහුවා’ කියලා අපි අහලා තියෙනවා. අද එතැන බෝධියක් රෝපණය කරලා තිබුණත් මිනිස්සු තවමත් මේ ස්ථානය ශාන්තිකර්ම ස්ථානයක් හැටියට පිළිගන්නවා.සංචාරයේදී ගම පිළිබඳ තොරතුරු හෙළි කළ අමරසේන වීදාගම (72) මහතා කීය. ජනශ්‍රැතික කාරණා පිළිබඳ මහත් ඇල්මක් හා දැනුමක් ඇති ඒ ගැමියා තවත් බොහෝ දේ කියයි.“අපි අහලා තියෙනවා 1910 පමණ කාලෙ මේ ගම් තුලානට කිට්ටු තලපත්කන්දේ මනුෂ්‍යයෙක් කොටියකු විසින් පැහැරගත් අවස්ථාවක්. ඒ මනුෂ්‍යයා කොටියත් එක්ක පොරබදලා කොහොම නමුත් බරපතළ තුවාල සහිතව ජීවිතය බේරා ගත්තා. ඊට පස්සේ ඒ මිනිහගෙන් පැවතෙන පරපුර ගැමියන් හැඳින්වූවෙ “කොටි ගෙදර කට්ටිය” කියලයි.“රාජාධිරාජසිංහ රජුගෙන් හා කීර්ති ශ්‍රී රාජසිංහ රජුගෙන් මේ ගමේ අගලකඩ පන්සලට වගේම ධම්මරක්ඛිත හාමුදුරුවො අධිගෘහිතව වැඩ විසු වෙනත් පන්සල්වලට නොයෙක් වරදාන හා ප්‍රදාන ලැබිලා තියෙනවා. වරක් කනංකේ හාමුදුරුවන්ට අඟල් 14 ක් උස ඇත් දළ පිළිමයක් හමුවුණා. ඒත් එක්කම නිධන්ව තිබු ඇත් දළ දෙකයි. වටාපත් දෙකයි. චාමර දෙකයි. පිත්තල කනප්පු දෙකකුයි හමුවෙලා තියෙනවා. එදා අග්‍රබෝධියෙ හිටපු බඹරැන්දේ හාමුදුරුවෝ තමයි බෝධි ගාථාවලට “අග්‍රබෝධිනාම වාම දේව රුක්ඛ සන්නිබං” කොටස එකතු කළේ.ගමේ තොරතුරු අතරමැද මම හිටි හැටියේම සිරිල්ගේ ගෙදරටත් යමි. සිරිල් යනු සිරිසුමන හිමියන්ගේ ගිහි නම බව මම පෙරදී ද ඔබට කීවෙමි.හෝම්පළ“අපේ තාත්තා හොඳ හයිය හක්තිය තිබුණු මනුස්සයා. මේ වගේ කඳුවැටියක ගෙපළක් කපන්න ඒ දෑතේ කොයිතරම් හයි හක්තිය තිබුණ ද කියලා අමුතුවෙන් හිතන්න දෙයක් නෑ. එතුමා පාසල් ගිහින් තිබුණේ දෙකේ පන්තියට. එහෙත් මගෙ අම්මා හතරෙ පන්තිය සමත් වෙලා තිබුණා.”“අම්මගෙ අත් අකුරු හරිම ලස්සනයි. කොච්චර අමාරුකම් තිබුණත් කොපි පොත් පැන්සල් අපට ගෙනැවිත් දුන් අම්මා කීවෙ පුතේ ඉගෙන ගත්තොත් වරදින්නෙ නෑ. පුළුවන් තරම් පොත් පිටපත් කරන්න. ඒ අභ්‍යාසය නිසා මගේත් ගෙදර අයගේත් අත් අකුරු ලස්සන වගේම අක්ෂර වින්‍යාසයත් හොඳයි. ඒ නිසාමයි අපේ ගෙදරින් උපාධිධාරීන් 4 ක් බිහි වුණේ. මං පෝරුතොට කනිෂ්ඨෙන් ශිෂ්‍යත්වය සමත් වෙලා තෙලිජ්ජවිල මහා විද්‍යාලයයට ගියේ ඒ මඟ පෙන්වීම අනුවයි.අගලකඩ හිමියන් ගම්දොර ගැන මෙන්ම ගේ දොර ගැන ද සිහිපත් කළේ හෘදයාංගම හැඟීමෙනි. අපට ඉන් බැහැර වී කතා නොකළ හැකි තරමට ගම හා ඒ ජිවිත බැඳී තිබිණ.මේ ගමේ බොහෝ ඇත්තෝ බුදු පුදට සැරැසෙන්නාක් මෙන්ම බස්නාහිර දිව්‍ය රාජයා නම් ප්‍රාදේශීය දෙවිඳකු ද පුදති. එක් එක් ප්‍රදේශයට අධිගෘහිතව වසන මේ දෙවි නාමය ගොඩනැඟෙන්නේ කලක් එම ප්‍රදේශයේ තෙඳබල විකුමින් යහපත් චරියාවෙන් දිවි ගෙවූ චරිතයක් මියගිය පසු දේවත්වයට පත් කිරීමෙනි.කැලණි මිටියාවතේ රන්වල දෙවියන් මෙන්ම ඌරුමුත්ත හා මාලිගාකන්ද හා තවත් තැන් කීපයක විරාජමානව සිටින බස්නාහිර දිව්‍ය රාජ හෙවත් රජ්ජුරු බණ්ඩාර දෙවියන් පිළිබඳ පුවත් සෙවීමට අපි ඌරුමුත්ත කන්දේ අතිදුෂ්කර මාර්ගයක ගමන් කළෙමු. අක්කර 1000 කින් හෙබි රබර් හා වෙනත් බෝගවලින් පිරි මේ වතු යාය මැදින් ඉහළම මුදුනේ මේ රජ්ජුරු බණ්ඩාර දෙවියන්ගේ පිළිමයක් නෙළා ඇත. ඒ දෙවිඳුන්ගේ ප්‍රධානම ආවතේව සෙන්පති යක්ෂයා රීරියකාය. රීරියකාගේ ද අනුරුවක් එහි නෙළා තිබේ.ඇතැම් ගැමියකු පවසන අන්දමට හිටි අඩියේ කුඹුරු මැදින් සලකණු රූ මවන ට්‍රැක්ටර් රෝදයක පළල ඇති නාගයකු ද මෙහි වැඩ වාසය කරන බවක් කියැවේ.රජ්ජුරු බණ්ඩාර හා රීරි යකුගේ වික්‍රම ඊළඟ සතියේඋපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=as1207152</link>
    <topic>නෙළුම් විල</topic>
    <author/>
    <content>නෙළුම් විලමම අයිස් ක්‍රීම් වෙළඳාමේ යමි. ඒ සඳහා නිතර පාරවල් දිගේ යෑමට මට සිදුවේ. මෙය මා කරන්නේ ආසාවෙනි.මේ යන අතරතුර මම හමුවන කා සමඟත් කතාකරමි. එය මගේ වෙළෙඳාමට ද පහසුවකි.නුදුරේ දිනක දී අපූරු දෙයක් සිදුවිය.ඔහු මගෙන් නිතර අයිස්ක්‍රීම් මිලදී ගන්නා මැදිවියේ මිනිසෙකි. ඔහු සිටියේ වෙනදා මෙන් නොවේ. හිතේ ලොකු ප්‍රශ්නයක් තිබෙන බව මට වැටහිණි.”මොකද උන්නැහැ නිකං අමුතුවෙලා වගේ” මම ඇසීමි.ඔහු නොපැකිළව ම කතාව කීවේය.ඔහු කිරි ගවයන් ඇතිකර ඒ කිරි විකුණා දරු පවුල රකින්නෙකි. ඔහු දරුවනට උගන්වන්නේ ද ත්‍රිරෝද රියක හිමිකරුවකු වී ඇත්තේ ද ගෙවල්- දොරවල් හදාගෙන ඇත්තේ ද එසේ ලැබෙන ආදායම සකසුරුවමින් පාවිච්චි කරමිනි.ඔහු ගේ පට්ටියේ සිටින උසස් තත්ත්වයේ කිරි එළදෙන දෙවන පැටවා ද බිහිකර ඇත. එසේ වුවද ඇගෙන් ලැබෙන කිරි ප්‍රමාණය අඩු වී ගොසිනි.දිනකට ලැබෙන්නේ කිරි බෝතල් තුනක් පමණලු! සාමාන්‍යයෙන් අනෙක් එළදෙනක ගෙන් දිනකට කිරි ලීටර් අටක් පමණ ලැබෙනවාලු. මේ නිසා එළදෙන නඩත්තු කිරීමට ඇගෙන් ලැබෙන ආදායම මදිලු. දිනකට ඇයට තණකොළ ගෝනි දෙකක් පමණත්, පුන්නක්කුත් දිය යුතුලු.’ඉතින්’ මම නළල රැළි ගන්වා ඔහු දෙස බැලුවෙමි.’ඉතින් මං මේ එළදෙන විකුණන්නයි දැං හදන්නෙ?’’කාටද?’’කාටද ඉතින් මසට මිසක්!’මගේ ඇඟ සීතල වී ගියේ ය.’මං මේ බල බල ඉන්නෙ හරක් මස් වෙළෙන්දෙක් එනකං’මට ඔහු ගැන කළකිරීමක් ඇති විය. මා කලින් සිතා සිටියේ ඔහු හොඳ උපාසකයකු කියායි.’උන්නැහැ ඔය සතාව මස්කඩේට දක්කන්නෙ නැතුව තව එක පෝයක් ඉවසන්ඩ බැරිද?’ මම ඇසීමි. මගේ සිහියට ආවේ නෙළුම්විලයි. ඇතැම් විට කව්රුන් හෝ පින්වතකු මේ ගවයාගේ දිවි බේරා ගැනීමට ඉදිරිපත් විය හැකිය.’හොඳයි, උන්නැහෙ කියනව නම් මං තව පෝයක් ඉවසන්නං’ ඔහු කීවේය.මම පසෙක සිටි එළදෙන දෙස බැලුවෙමි. ඇය තණ කොළ කමින් මා දෙස බලා සිටියේ මගේ කතාවට සවන් දෙන්නාක් මෙනි.ඇය මරණයෙන් බේරා ගැනීමට හැකිවේවා’යි මා පතමි.  ගාලු පෙදෙසෙහි සිළුමිණ පාඨකයකු විසින් යොමු කරන ලද ඉල්ලීමක් ඇසුරිනි. අනන්‍යතාව සඟවා තබන ලෙස ද ඉල්ලයි. 077-9656495 දරන දුරකථන අංකය සඳහන් කර තිබේ.කැලණි වෙහෙර වඳින්නට ගිය වෙලාවේ හිත රිදවන යමක් දුටුවෙමි. ඒ අපේ හමුදා සෙබළුන් ටිකට් පත් වගයක් අලෙවි කරනු දැකීම ය.මම ඔවුන් ළඟට ගියෙමි. රුපියල් සියයක් දී ටිකට් පතක් ගතිමි. එසේ කළේ පොදුවේ ඔවුන් රට වෙනුවෙන් කළ සේවාවට කළ ගුණ සලකනු පිණිස ය. ඊට ටික දිනකට පසු මට අසන්නට ලැබුණ දෙයින් මම සැලී ගියෙමි. ඒ කතාව මට කීවේ මා හඳුනන හමුදා සෙබළ පුතෙකි.“නැන්දෙ දවසක් අපි එක පළාතක ටිකට් විකුණන්න ගියා. පුදුමෙ කියන්නෙ ඒ පැත්තෙ සෙනඟ අපිව දකිද්දි ගෙවල් දොරවල්, ගේට්ටු වහ ගත්ත! අපිව දැකපු කඩවල මුදලාලිලාගෙ මූණත් ඇඹුල් වුණා! ‘ඕවට දෙන්න කොහෙන්ද සල්ලි? බිස්නසුත් වැටිල!’ කියල කිව්ව.මා ඔහු දෙස බලා සිටියේ පුදුමයෙනි. ඔහු ද කිසිත් නොදොඩාම මදෙස බලා සිට ‘යන්නං නැන්දේ’ යි කියමින් යන්නට ගියේ ය.මගේ දෑස පොඟන්නාක් මෙන් මට දැණින. අපේ දරුවන් මෙසේ හෑල්ලු වන්නේ ඇයි?කොටුගොඩ, ස්වර්ණා අරගාල්ල මහත්මිය විසින් යොමු කරන ලද ලිපියක් ඇසුරිනි.මට උපාධි ගුරු පත්වීම ලැබෙන විට මගේ වැඩිමහලු දරුවගේ වයස අවුරුදු එක හමාරක් විය. දෙවැන්නා ද කුසෙහි වැඩෙමින් සිටියේ ය.පත්වීම් ලිපිය ලද අවස්ථාවේදී මගේ තත්ත්වය සලකා බලා ළඟ පාත පාසලක් ලබාදෙන ලදී. එහෙත් පාසල් නිවාඩුවෙන් පසු තත්ත්වය වෙනස් විය. දුර බැහැර අධ්‍යාපන කාර්යාලයකට වාර්තා කිරීමට මට සිදු විය. කුසින් දරුවකු දරාගෙන, අතින් දරුවකු වඩාගෙන බස් තුනකින් ගොස් උදෑසන සේවයට වාර්තා කර එහිම රැඳී හවස අත්සන් කොට ආපසු බස් තුනකින් ගෙදර යෑම ලෙහෙසි පහසු කාර්යයක් නොවී ය.නමුත් මා දුටු හැටියේ ම අධ්‍යාපන අධ්‍යක්ෂවරයා ගේ අනුකම්පාව මට ලැබිණ. ‘අතින් කටින් දරුවො අරගෙන මෙච්චර දුරක් ඇවිත් ඔයාට මේ වැඩේ කරන්න බෑ. අනිත් එක අලුතින් අය අරගෙන තියන හින්ද ඔයාට කරන්න මෙහෙ ඇති වැඩකුත් නෑ. අද ම විදුහල්පතිතුමා හම්බ වෙලා වැඩ බාර අරගෙන මීගහකිවුල කොට්ඨාස අධ්‍යාපන කාර්යාලයට වාර්තා කරන්න. ඒක ඔයාට ලේසියි.’ අධ්‍යාපන අධ්‍යක්ෂවරයා කීවේ ය.මගේ ළය සැහැල්ලු විය. මම ඔහුට තුති පුදා කාර්යාලයෙන් පිට වීමි. ඔහු මා නැවත කාර්යාලයට කැඳවූයේ ය. ඒ, මා යා යුතු පාසලෙහි විදුහල්පතිවරයා එහි පැමිණ සිටි බැවින් ඔහුට මා හඳුන්වා දෙනු පිණිස ය. මා විදුහල්පතිවරයාට හඳුන්වා දුන් අධ්‍යක්ෂවරයා ඔහු සමඟ ගොස් වැඩ බාර ගන්නැයි ද උපදෙස් දුන්නේ ය.‘මං දැන් රාජකාරි වැඩකට බදුලු යනව. ඔයත් කැමති නං යන්ඩ පුළුවනි’ නැවත ඔහු කීවේ ය.‘කමක් නෑ සර්, මං හිමීට යා ගන්නං’ මා එසේ කීවේ උදව් කළ උතුමකුට බරක් වීම නොකළ යුත්තක් නිසා ය.ඉන්පසු මා අලුත් පාසලට වාර්තා කළේ හිතේ සහනයෙනි.වැඩි දවසක් ගත නොවීය.‘දන්නවද මිස්? අපේ අධ්‍යාපන අධ්‍යක්ෂතුමා හදිස්සියෙ නැති වුණානෙ?’ විදුහල්පතිවරයා දිනක් මට නරක ආරංචියක් දුන්නේ ය.මම ගල් ගැසී බලා සිටියෙමි.‘රාමනායක මහත්තය! මිස්ට මෙහාට පත්වීම හරෝපු එක්කෙනා!’‘අනේ!’ මම ඉකි ගසා හඬන්නට වීමි.අහෝ! අනුන්ගේ දුක දකින උතුමකුට වූ විපත!ළෙයි පපුකම් තිබූ උතුම් මිනිසාණෙනි, ඔබට දෙව් මිනිස් සැප කෙළවර අමා මහ නිවන් සුව අත්වේවා!  මීගහකිවුලේ දීප්ති සමරකෝන් මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=as1207153</link>
    <topic>දරුවන්ට කවනවා පොවනවා සේම යහමඟ ද හැරිය යුතුයි</topic>
    <author>රමණී සුබසිංහ</author>
    <content>දරුවන්ට කවනවා පොවනවා සේම යහමඟ ද හැරිය යුතුයිනහවා කිරි පොවන ලද සිඟිති දරු පැටියා මිහිරි හඬින් සෙල්ලම් කරනා සැටි චන්ද්‍රා බිසව ආදරයෙන් බලා සිටියා ය. ප්‍රතාප රජු රාජ මාලිගයට පිවිසෙන්නේ මේ වෙලාවේ දී ය. දරුවා වෙතම සිත් යොමු වූ චන්ද්‍රා බිසව රජු කෙරෙහි අවධානයක් නොවූවා ය.“මැය, මා මෙහි ආ බවක් වත් නොදන්නීය. හොඳ පාඩමක් උගන්වමි’ යි රජු කෝපයෙන් සිතන්නේ ය.වධකයා කැඳවා සිය සිඟිති පුත් කුමරා මරා දමන්නට අණ කළේ ය. චන්ද්‍රාවන් හඬා වැලපෙද්දීම, වධකයා කුමරු ගේ අත්පා සිඳ දැම්මේ ය. කපන ලද අත්පා ළයට තුරුල් කරගනිමින් ඇය විලාප දුන්නා ය. ගෙල සිඳි කුමරුගේ කඳ අහසට වීසි කොට බිම වැටෙද්දී වධකයා සිය කඩුව අල්ලන්නේ ය. ඒ රාජ නියෝගය ය. පුත් කුමරුගේ කැබලි එක්කොට ළයට තුරුල් කරගත් චන්ද්‍රා බිසව දරාගත නොහැකි සොවින් ළය පැලී මියයන්නී ය.ඒ ජාතක කතාවක එන පරිදි ලිංගික ආවේගයත්, ඊර්ෂ්‍යාවත් නිසා සැහැසි රජකු ක්‍රියා කළ සැටි ය.කලාබු රජුට අන්තඞපුර කතුන් බොහෝ ය. දිනක් ඔවුන් සමඟින් දිය කෙළි පිණිස යන රජු සත් උයනේ ප්‍රීති වන්නේ ය. මධුපානයෙන් විකල් වී ගිය සිහි ඇති රජු වෙහෙසට පත්ව එක් කතක ගේ උකුළේ නිදන්නට වන්නේ ය. වෙහෙසට පත් අනෙක් අන්තඞපුර ස්ත්‍රීහු ලද අවසරයෙන් උයනේ කෙළවර හුන් තවුසකු ගේ ධර්ම දේශනයකට සවන් දෙන්නට වූහ. මද වේලාවකින් පිබිදුණු රජු අනෙක් ස්ත්‍රීහු කොහිදැයි විමසන්නේ තවුසකුගෙන් දහම් අසනා බව අසා කෝපව කඩුව ද රැගෙන තවුසා වෙත යන්නේ ය. තවුසා ගේ කන්, නාසා, අත් පා එකින් එක කපා දැමීමට වධකයාට නියම කරන්නේ ය. සිය අත් පා සිඳ දමද්දීත් තවුසා කෝපයට පත් නොවීය. සියල්ල ඉවසා දරාගත්තේ ය. රජු ඊට හේතු විමසද්දී“මා ගේ ඉවසීම ඇත්තේ අවයවවල නොව හදවතේ ය. තවුසා කියන්නේ ය. එබස් අසා කෝප වූ රජු එල්ල කළ පා පහරින් තවුසා මැරී වැටෙන්නේ ය. මිනිස් සිතේ හට ගන්නා අසීමාන්තික රාග ගින්න නිසා සිදුවන විනාශයේ තරම ක්ෂාන්තිවාදී ජාතකයෙන් එසේ විස්තර කරයි.දර්ශනපති නාවලපිටියේ අනුරාධා සුධම්මිකා භික්ෂුණීමේ කතා පුවත් විශ්වාස කළ නොහැකි යැයි පහසුවෙන් බැහැර නොකළ යුතු වන්නේ වර්තමානයේ අප අසන දකින සිදුවීම් සමඟ ගළපා බැලීමේදී ය. විනයක්, හික්මීමක් නැති අවිචාරවත් මිනිසුන් පිරිසක් නිසා අද තරුණ දියණියකගේ සිඟිත්තියකගේ තබා මැහැල්ලකගේත් ආරක්ෂාව මහා අභියෝගයක් වී හමාර ය.අම්මේ, මේ සමාජය සමහර අධම මිනිසුන්ගෙන් අපිරිසිදු වී ඇති බව ඔබ නොදන්නවා නොවේ. එහෙත් ඒ දැනුම්වත් කමේ තරමට ම ඔබ දරුවන් ගැන සැලකිලිමත් වනවා ද?ඔබ ගේ සුළු අතපසු වීම මහා විනාශයකට මඟ සාදන බව ඔබ දන්නවාද? දවසින් දවස පත්තර පිටු අතර ලියැවෙන, රූපවාහිනියෙන්, ගුවන් විදුලියෙන් කියැවෙන ළමා අපචාර, අපයෝජන පිටුපස ඇත්තේ ඒ සුළු අතපසු වීම් ය.අපචාරයට, අපයෝජනයට ගොදුරු වීම දරුවාට කායික පීඩාවක් වන්නා සේම දැඩි මානසික පීඩාවක් ද ගෙන දේ. ඒ පීඩාව දරුවා ගේ මුළු ජීවිත කාලයම අඳුරු කරයි. ඒ දරුවා සමාජ ගත වීමෙන් පසු කාලීනව සමස්ත සමාජයටම වෛර කරනා පුද්ගලයෙක් බවට පත්වෙයි. වරදක් වූ පසු ඒ ගැන තැවීමෙන් හෝ පිළියම් සෙවීමෙන් යහපත් ප්‍රතිඵලයක් ලැබෙන්නේ නැත. කළ යුතු වන්නේ දරුවාට කිසිවකුගෙන් වරදක් නොවන තැනට පරිසරය නිර්මාණය කර දීම ය.අම්මේ, ඔබගේ දරුවා වෙනුවෙන්, අන් කවරදාටත් වඩා අද ඔබට විශාල වගකීමක් පැවරී ඇත. විශේෂයෙන් රැකියාවට යන මවකට දරුවා අසල රැඳෙන්නට ඇති ඉඩ සීමිත ය. ඔබ ළඟ නොහිඳිනා අසීමිත කාලයේ දරුවාගේ රැකවරණය බාර කරන්නේ කාටද යන බව දෙවරක් තුන්වරක් නොව සිය දහස් වතාවක් හෝ සිතා බැලිය යුතු ය. ඒ තීරණය සියයට සියයක් ම දරුවාගේ ආරක්ෂාව තහවුරු කරන්නක් විය යුතු ය.අපි හොඳින් දන්නා හඳුනන අපේ සමීපතමයන් ඇතැම් විට මත්ද්‍රව්‍ය ලෝලීන් වීමට පුළුවන. ඇසැබි චිත්‍රපටවලට ඇබ්බැහි වූවන්, එසේත් නැතිනම් විකෘති කාමාශාවන්ගෙන් පෙළෙන අය වීමට පුළුවන. එවැනි පුද්ගලයන්ගෙන් දරුවන්ට වරදක් වීමට ඇති ඉඩ වැඩිය. ඔබ යම් පුද්ගලයෙක් දෙස සැකයෙන් බලන තාක් ඒ පුද්ගලයාගෙන් ඔබ ගේ දරුවා ආරක්ෂා කරගන්නට ඇති අවකාශය ඉහළ ය. සියල්ලන් අවිශ්වාස කරමින් දරුවා තනි කළ යුතු බවත් ඉන් කියැවෙන්නේ නැත. ඔබට අවවාද දෙන්නේ නිරන්තර විමසිල්ලෙන්, නුවණින් කටයුතු කරන්නට ය.වයසින් වැඩෙන දරුවාට මේ පරිසරය ගැන, එහි ජීවත්වන විවිධ මිනිසුන් ගේ ස්වරූපයන් ගැන කියා දීම මවක ගේ වගකීමකි. එය ලජ්ජාවට කරුණක් නොවේ. එය හොඳ මිනිසුන් ගේ වේශයෙන් එන නරක මිනිසුන් ගේ බලපෑම්වලින් ආරක්ෂා වන්නට දරුවාට මනා පිටිවහලක් ය.වත්මන් හි ඉතා කලාතුරකින් දැකිය හැකි වුණත් පෙර අපේ සමාජයේ දැරියක මල්වර වී දොරට වඩිනා කල අම්මාගෙන්, ආච්චි අම්මාගෙන් ඔවදන් ලැබුණේ පෙරමෙන් වැඩිමහල් පිරිමි දරුවන් සමඟ සෙල්ලමට නොයන ලෙසට ය, ඇතැමුන් හාස්‍යයෙන් බැහැර කළත් දැරියක ගේ ආරක්ෂාවට දුන් මේ අවවාදයන්හි මහා ගැඹුරක් සත්‍යතාවයක් ගැබ්ව තිබුණි.දරුවන් කවා පොවා දැඩි කරනවා සේ ම, හොඳ අධ්‍යාපනයක් ලබා දී සමාජයේ ඉහළට ගන්නට වෙර දරනවා සේ ම ඔවුන් තුළ විනයක් හික්මීමක් ඇති කරන්නට ද වෙහෙසිය යුතුමය. විනයෙන් තොර දැනුමත්, විනයෙන් තොර බලයත් තමන්ට මෙන් ම මුළු රටටම උවදුරක් වන බව දරුවාට අවබෝධ කරදිය යුතු ය. විශේෂයෙන් අඟ පසඟ නිරාවරණය නොවන සේ, තවත් කෙනකු ගේ අවධානයට හසුවන සේ දරුවාට ඇඳුම් පැලඳුම් තෝරා දීම කාලීන අවශ්‍යතාවයකි. විලි නොවැසෙන සේ ඇඳීම අලංකාරයට කරුණක් නොව ලජ්ජාවට හේතුවන බව පෙන්වා දිය යුතු ය.‘අපදාන සෝභිනී ප්‍රඥා’ චරිතයෙන් ප්‍රඥාව ආලෝකවත් වන බව බුදු දහමේ සඳහන් ය. කොපමණ බුද්ධිමත් වුව ද චරිතය නරක නම් ඒ දරුවාට සමාජයේ අපකීර්තිය මිස කීර්තිය හිමි වන්නේ නැත. මවක් ඒ ගැන දරුවාට අවබෝධ කරවිය යුතු ය.දරුවා තමන් ගේ පණ හා සරි බව, තමන් බොහෝ ආදරය කරනා බව ඇඟවීමෙන් දරුවන් මවුපියන් වෙතින් දුරස් වන්නේ නැත. වැරදිවලට පෙලඹීමේ අවස්ථා ද දුලබ ය. ආදරය කරනා බව පෙන්වන අතරම දරුවාට මවුපියන් ඉක්මවා නොයන්නට ද ඉඩ නොතැබිය යුතු ය. දරුවා ගේ ගුණ අගයනවා සේම වරද වරද ලෙස පෙන්වා දීමත්, නිසි දඬුවම් ලබා දී දරුවා නිවැරැදි කිරීමත් මවක ගේ වගකීමකි. එවන් ආදරණීය, වගකීමෙන් යුතු පරිසරයක හැදෙන දරුවා අවිචාරවත් මිනිසුන් ගේ නොපණත්කම්වලට හසුවන්නේවත්, අනුන්ට වරදක් කරන්නේවත් නැත.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=as1207154</link>
    <topic>අම්මා අපේ හොඳම යෙහෙළියයි</topic>
    <author/>
    <content>අම්මා අපේ හොඳම යෙහෙළියයිඅපේ අතින් වරදක් වුණත් අම්මා බලන බැල්මටත් අපි බයයි. අම්මා අපට කිසි දෙයක් කරන්න එපා කීවේ නැහැ. ඒ වෙනුවට අම්මා කළේ අපේ සම වයසේ යාළුවෝ කරන වැරැදිවල ප්‍රතිවිපාක අපට පෙන්වා දීම පමණයි.වයසින් වයසට එළැඹෙද්දී අපි හැසිරිය යුතු ආකාරය අපි දැනගත්තේ අම්මාගෙන්. අපිට හිටිය හොඳම යෙහෙළිය වුණේ අම්මා. අපේ අම්මා ‘අම්මා’ විදියට අපිව සැරවැර කළත් යෙහෙළිය විදියට අපිට ඉතා සමීපව හිටියා. ඒ නිසා අපි අතින් වන වැරැදි වගේම අපි සමාජය හා ගැටෙද්දි මුහුණ දීමට සිදුවන පීඩාකාරී හා හාස්‍යජනක සිද්ධි අම්මට කියන්න අපිට පුළුවන් වුණා.අපේ අම්මා හුඟක්ම ආසා කළේ අපිත් එක්ක කතා කරන්න. රස්සාවට ගිහින් කොපමණ වෙහෙසවී ආවත් ඉතා රසවත් පෝෂ්‍යදායි ආහාරයක් සකසා දෙන අම්මා මටත් නංගීටත් මල්ලිලාටත් ඒ ආහාර පිසින ආකාරය පවා කියා දුන්නා. කුස්සියේ උයන්න ඉගෙන ගනිද්දි තමයි අපි දවසේ තොරතුරු අම්මා එක්ක කතා කළේ.නංගිට ටියුෂන් පන්තියට යනකොට අයියා කෙනෙක් දුන්න ලියුමට ප්‍රතිචාර දැක්විය යුතු ආකාරය අපිට කියලා දුන්නේ අම්මා. පන්තියේ වැඩ අතපසු කර ගන්නෙ නැතිව කිරීමේ ප්‍රතිඵල අපට කියලා දුන්නේ අම්මා. අම්මා අපට ඉලක්කයක් දුන්නා. එය ජය ගන්න මාවත පෙන්නුවා. අපිට තිබුණේ ඒ මාවත දිගේ යන්න විතරයි.පාසල් ගිහින් ඇවිත් වෙහෙස නිවාගන්න කාටුන් බලන්න එපා කියලා අම්මා කීවේ නැහැ. ඒත් ඒ වෙලාවට බුදු ගේ සුද්ද පවිත්‍ර කරන්න මල් කඩන්න ගේ පිහ දමන්න අපේ දළ කාල සටහනේ තිබුණා. අපි ඒ වැඩ කොටස නොකිරීම අම්මා ගේ කාර්යභාරය වැඩි වීමක් විදිහටයි අපිට දැනුණේ. අම්මට තියෙන ආදරේට අපි ඒ වැඩ ටික කළා.හවසට රූපවාහිනිය ළඟ වාඩි වෙන එක තාත්තගේ පුරුද්ද. ඒත් අත්‍යවශ්‍ය වාර්තා වැඩසටහන්, අධ්‍යාපනික වැඩසටහන්, සෞන්දර්යාත්මක, පාරිසරික වැඩසටහන් හැරුණහම තාත්තා බැලුවේ ප්‍රවෘත්ති.හුඟක් ළමයි ඇවිත් රූපවාහිනියේ ප්‍රචාරය වූ ටෙලි නාට්‍ය පිළිබඳ පාසලේදි කතා කළත් ඒවායේ හිටි පෙම්වතුන් ගැන කතා කළත් අපිට ඒ මාලා නාට්‍ය බලන්න අවස්ථාව ලැබුණේ නැහැ. මොකද කියනව නම් අපේ අම්මා රූපවාහිනිය ළඟ ඉඳගෙන ඒවා බැලුවේ නැහැ. තාත්තා බැලුවෙත් නැහැ. ටෙලිනාට්‍ය බැලීමේ ආසාව හිතයට තිබුණත් අපිට අම්මට කියන්න බයක් තිබුණා.මංකොල්ලකන්නන්, හොරු, කපටි මිනිස්සු, කල කෝලාහාල කරන්නන්, සුපර් මෑන්ලා නොවෙයි දරුවන්ගේ වීරයෝ විය යුත්තේ කියලයි අම්මා නිතරම කිව්වේ. මල්ලිලා අම්මට එරෙහි වුණ අවස්ථා තිබුණා. අම්මා කීව දේ ඇත්ත. ඉගෙන ගන්න ළමයින් ගේ වීරයෝ විය යුත්තේ උගත්තු, විද්‍යාඥයෝ, වෛද්‍යවරු, ඉංජිනේරුවො, ආචාර්ය, මහාචාර්යවරු, සම්භාවනීය ලේඛකයෝ සහ පඬිවරු වැනි අයයි. ඔවුන් කරන පර්යේෂණ ගවේෂණ නිරීක්‍ෂණය කරලා අහලා කියවලා බලලා තමයි ළමයි තමන් ගේ අනාගතය හැඩගසා ගත යුත්තේ.අපේ පවුල විශාල පවුලක්. අම්මට සහෝදර සහෝදරියො දහ දොළොස් දෙනෙක් හිටියා. තාත්තටත් එහෙමයි.ඒ අය නිතර අපේ ගෙදර ආව නිසා එයාලගේ දරුවොත් ආවා. ඒත් අම්මා නිතරම කීවේ හැම දෙනාම සමසේ ඇසුරු කරන්න කියලා. නංගිටයි මටයි හැම වෙලේම ඉතාම පියකරු ලෙස ශරීරය හොඳින් වැසෙන ඇඳුම් අඳින්න පුරුදු කළා. මාමලා බාප්පලා ලොකු අයියලා ළඟ වුණත් හුරතල් වෙවී ඇගෑලුම්කම් පවත්වන්න අම්මාගෙන් අවසර තිබුණේ නැහැ. අපි වැඩිහිටියන්ට අයියලා අක්කලාට ආචාර සමාචාර කළේ කකුල් දෙක ළඟවැටිලා වැඳලා. අපිට බාල සහෝදර සහෝදරියෝ ලෝබ නැතිව අපිටත් වැන්දා. ඉතිං ඉබේම අපිට පවුල ඇතුළෙ හොඳ ගෞරවයක් තිබුණා. අපිට තුරුලු වෙලා ආදරය විඳින්න ලැබුණේ පවුලේ ඉතාම විශ්වාසවන්ත සමීප වැඩිහිටියන් සමග පමණයි.යාළුවො ඇසුරු කරද්දිත් ඔවුන් සමඟ ගමන් බිමන් යද්දිත් අම්මා ගේ අවධානය යොමු වුණා. අපි හතර දෙනාගේ යාළුවො කව්ද එයාගේ පවුල් පසුබිම අම්මා තාත්තා ඔවුන්ගේ ඥාතින් හා ඇසුරු කරන්නන් ගැන අම්මට හොඳ අවබෝධයක් තිබුණා. අම්මා ඒ හුඟක් දේවල් අසා ගත්තේ අපෙන්මයි. අපේ ඇසුරට නුසුදුසු යාළුවාගෙන් අප ඈත් කරද්දි අම්මා අපි කාගෙවත් හිත් රිද්දුවේ නැහැ. මට මතකයි ලොකු මල්ලිගේ යාළුවෙක් ගෙදර එන හැම දවසකම අපි ගමනක් යන්න ලෑස්ති වෙනවා. එතකොට ලොකු මල්ලිට එයාව නිකම් ම මඟ හැරුණා.අපේ ගෙදර තිබුණ හොඳම පුරුද්ද තමයි කෑම මේසේ සාදය. අම්මා හැමෝටම කෑම බෙදලා දීලා පවුලේ කටයුතු සාකච්ඡා කරනවා. ගෙදර ආර්ථික තත්ත්වය ගැන, සහභාගි විය යුතු නොවිය යුතු උත්සව, විනෝද චාරිකා, ආහාරවල රස ගුණවලින් පටන් ගත්තහම ගෙදර තීරණ ගැනීමේ කාර්යය පවා කළේ කෑම මේසෙදි. හැම වෙලාවෙම තාත්තා යමක් කීව නම් අම්මා තාත්ත ගේ පැත්තේ. අම්මා කියන හැම දේකටම තාත්තා එකඟයි.අම්මා කවදාකවත් අප සාරි පොටේ එල්ලාගෙන ගියේ නැහැ. ඒත් අපි වරදක් කළොත් ගෙට එන්න ඉස්සෙල්ල අම්මා දන්නවා. අම්මට ගමේ අය හිතවත්තු ඇවිත් කියනවා. ඒ දවස්වල අපි අහල පහල හිතවතුන් සමඟ හිටියේ කෝපයෙන්. අපි හතර දෙනාම හිතුවේ අසල්වැසියෝ අපි ඉගෙන ගන්නවට ලස්සනට ඉන්නවට ඊර්ෂ්‍යාවයි කියලා.ඒත් දැන් තමයි තේරෙන්නේ ඔවුන් කරලා තියෙන්නෙ ඔවුන්ගේ යුතුකම බව. ඒක මම දැනගත්තේ මේ ළඟදි. අම්මා කීවා හැම පුරවැසියෙකුටම සමාජ වගකීමක් තියෙනවාලු. සෑම දරුවෙක්ම ආරක්‍ෂා කිරීම සමාජයේ ජීවත් වෙන මිනිස්සුන්ගේ වගකීමලු. රස්සාවට ගිහින් ඇවිත් අපි ගැන හොයා බලන්නත් අම්මට වුණා නම් අපිට අද මෙච්චර ලස්සනට සැපට ජීවත් වෙන්න ලැබෙන්නේ නෑලු. ගමේ මිනිස්සු තමන් ගේ දරුවෝ වගේ අපි ගැන බැලුවා කියලා අම්මා කීවේ ඇස්වල සතුටු කඳුළු පුරවගෙන. අපි ළමයි විදිහට මුළු ගමකම අවධානෙ දිනාගෙන හිටියා නේද කියලා හිතෙන කොට හිතට දැනෙන්නෙ සතුටක්.පුංචි කාලේ අම්මා අපිට දුන්න ලොකුම දඬුවම තමයි නාන්න කියන එක. “හොඳට කුණු අතුල්ලලා නාන්න” අම්මගේ අවවාදය. සමහර වෙලාවට අම්මා එහෙම කීවහම අපිට හරිම ලැජ්ජයි. අපේ ශරීරයේ ක්‍රම ක්‍රමයෙන් සිදුවන වෙනස්කම් හොඳින් අඳුන ගන්නත් ඒ පිළිබඳ විශ්මයට පත්වන්නත් ඒ හන්දා අපිට සිද්ධ වුණේ නැහැ. අපේ කට හඬ වෙනස්වීම ශරීරයේ වර්ධනය ඉන්ද්‍රියන් ගේ වෙනස්වීම වැඩිවියට පත්වීම පිළිබඳව අම්මා හොඳ අවධානයෙන් හිටියා විතරක් නොවෙයි. අපි එක එක්කෙනා එක්ක තනි තනියම කතා කළා.ශරීරයේ වැදගත් ඉන්ද්‍රියන් මොනවාද ඒවා අනෙක් පුද්ගලයාට පරිහරණයට ඇල්ලීමට බැලීමට හෝ පෙන්වීමට අවශ්‍යද නැද්ද යන්න අම්මා නිතරම කීවා. “තමන් ගේ ඇඟේ නිය පොත්තෙ ඉඳලා ඉසකෙස් ගහක් දක්වා කිසිවක් අනෙක් අයට අල්ලන්න දෙන්න එපා!” ඒ අම්මගේ අවවාදය. ඔය අවවාදය නිසා පාසල් ක්‍රීඩා උලෙළේ දී කකුල කැඩිච්චි වෙලේ මගේ කකුල බලන්න ඉස්කෝලෙ මහත්යට ඉඩ දුන්නෙ නෑ කියල ටීචර් මට හොඳටම විහළු කළා. දොස්තර මහත්තයා ළඟට එක්ක යනකල් මම වේදනාව දරා ගත්තේ අම්මගේ අවවාදය මතක් කරලා.අම්මා පාසල් වැඩ කරන්න කියලා අපිට බල කළේ නැහැ. ඒත් ඉගෙනීමේ අගය පෙන්නා දුන්නා. ටියුෂන් පන්තියකට යන්න ඕනෑ කීවහම අම්මා කීවේ පන්තියේ වැඩ උපරිමයෙන් කරලා පෙන්නන්න. ඊට වඩා ඔයාට දරා ගැනීමේ ශක්තිය තියෙනව නම් පන්තියකට යවන්නම් කියලා. අම්මා කියන්නේ ළමයෙක්ට දරා ගැනීම සීමිතයි. ඔහුගේ උපරිමයට වඩා වෙහෙස කිරීම උචිත නැහැ කියලායි. ඇත්ත. ටියුෂන් යද්දි නංගිට දුන්නේ ගවුම් කිහිපයයි. ළමයි ලස්සන ඇඳුම් අඳිනවා කියලා නංගි ඇඬුවා. අම්ම කීවා මෝස්තර ප්‍රදර්ශනය කරන්න නෙමේ ඉගෙන ගන්නයි යන්න ඕනැ කියලා.අම්මා අපිට වගකීම් යුතුකම් ඉටුකළා. අපිටත් යුතුකම්, වගකීම් දරන්න ඉඩ හදා දුන්නා. ඒ නිසා වැඩිහිටියන් ලෙස යුතුකම් වගකීම් හඳුනාගෙන යහපත් පුරවැසියන් වශයෙන් ජීවත් වෙන්න හැකි වී තියෙනවා. ඒ සමාජ ගෞරවය අපිට ලබා දුන්නේ අම්මා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=as1207155</link>
    <topic>අපට කන්න දුන්නේ මෙහෙමයි</topic>
    <author/>
    <content>අපට කන්න දුන්නේ මෙහෙමයිඅපේ ගෙදර දවල් කෑමට මැල්ලුමක් වැරදුණේ නැත. මැල්ලුමට අවශ්‍ය පලා වර්ග කිසිම දිනෙක වෙළෙඳපොළෙන් ගෙන ආවේද නැත. අම්මා මැල්ලුමට ගත හැකි යැයි සිතෙන සෑම පලා වර්ගයක්ම පාහේ අපේ පුංචි ඉඩමේ වවා තිබුණාය. පොල්ලෙලිවලින් වටකෙරූ මුකුණුවැන්න, ගොටුකොළ හා කංකුං පාත්තියක් ද, ළිඳ ළඟම කොහිල ගස් කිහිපයක් ද වවා තිබුණාය. අපේ පුංචි ඉඩමේ වැට දිගට කෝප්ප ගස්, ජපන් බටු (සිංගප්පූරු ගස්) වාතබංග (ලෙට්ටකොච්චි) ආදි ශාක විය.ඊටත් අමතරව කම්බි වැට දිගට වැල් දොඩම් වැල් කිහිපයක්ම යවා තිබුණි. අම්මා ඉඳහිට මේ හැමදේම යොදා කලවම් මැල්ලුම් සැදුවාය. එය ඉතා රසවත්ය. මීට අමතරව හීන් නාරන් ගසක් ද දෙහි ගසක් ද අපට තිබුණි. දෙහි නැති කාලයට අම්මා හීන්නාරං යොදා පොල් සම්බෝල, ලුනුමිරිස් රසගැන්නුවාය.අපට විටෙක අම්මාගේ වැඩ ගැන පුදුම සිතුණි. තවත් විටෙක ඇතැම් දේවල් කන්නට බැහැයි කියමින් මැසිවිලි නැඟුවෙමු. අම්මා කිසිම දෙයක් අපතේ නොහැරියාය. අලුකෙසෙල් ව්‍යංජනය සකසන විට අම්මා අලුකෙසෙල් ලෙලි බැදුමක් ද සැදුවාය. එය ඉතා රසවත් විය. වැටකොළු මාලුව උයන විට ළපටි වැටකොළු ලෙලි හීනියට ලියා මැල්ලුමක් සැදුවාය. අපි එකල අම්මාට සිනාසුණෙමු. ඒ අම්මා කිසිම දෙයක් අහක නොදැමූ නිසාය.එහෙත් අද ගැන සලකා බලන විට අම්මාගේ අරපිරිමැස්ම මෙන්ම එළවුළු පිසූ ආකාරය අපට ඉතා හොඳ ආදර්ශයකි.අපේ වත්තටම තිබුණේ එකම කොස් ගසකි. කොස් වාරයට එහි බොහෝ ඵල දරන්නේය. අම්මා අහල පහල ගෙවල්වලට ද බෙදා ඉතිරිවන කොස්වලින් අටුකොස් සාදන්නීය. හොඳින් පැසුණු කොස් උණුදියේ දමා පසුව ඒවා හොඳින් වේලන්නීය. ඉන්පසුව ඒවා වසා දුමේ එල්ලා තබන්නීය. (අපේ දුමේ ගොරකා ද වේලෙන්නට දමා තිබුණාය.) කොස් අවාරෙට අම්මා ගේ අටුකොස් මැල්ලුම වරදින්නේ නැත.අපේ ගෙදර කුස්සියේ වැලිකොස් ඇට මුල්ලක් ද විය. වැලි කොස් ඇටත් අවාරයේ දී කෑමට ගැනීමට පුළුවන් විය. අම්මා වැලි කොස් ඇට බැද කොටා අග්ගලා සෑදුවාය. නැතිනම් වැලිකොස් ඇට තම්බා ලුනු ඉස පොල් දමා අපට දුන්නාය.වම්බටු, කතුරුමුරුංගා, මෑකරල්, දඹලවලට අමතරව අපේ මිදුලේ ඉඟුරු පඳුරක්, කහ පඳුරක්, ඉරිවේරිය පඳුරක් ද වවා තිබුණි. ඊට අමතර කෝමාරිකා පඳුරක් ද අම්මා සිටුවා තිබුණාය. මේ නිසා නිවසේදී ඇතිවන පුංචි පුංචි ආපදාවලදී අපට වෛද්‍යවරු සොයා යන්නට සිදුවූයේ නැත. අම්මා අපට වෙදහාමිනේ කෙනෙක් ද වූවාය.අද මෙන් අපට එදා ගැස්ට්‍රයිටිස් වැනි රෝගාබාධ තිබුණේ ද නැත. ඒ අම්මාගේ හොඳකමටය. රැයෙහි ඉතිරිවන බත්වලින් අම්මා අපට ඉඳහිට දියබත් සාදා දුන්නාය. අම්මා අපිට පිටි කෑම කන්නට දුන්නේ ද නැත. ඈ නිරතුරුවම අපේ සෞඛ්‍ය ගැන වෙහෙසුණා ය. එමෙන් ම සමබල ආහාර වේලක් දීමට වෙහෙසුණාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=as1207156</link>
    <topic>ග්‍රහ ලොව සූත්තර පුංචා බුධ</topic>
    <author>කේ.සී.ජේ.</author>
    <content>ග්‍රහ ලොව සූත්තර පුංචා බුධහොඳට හොඳයිනරකට නරකයිග්‍රහ ලොව පුංචා බුධ ය. ඥානකාරක මේ පුංචා සූත්තර කාරයෙක් වන මුත් සෞම්‍ය ගුණයෙන් යුතු සුරතලෙකි. එහෙත් මේ බුධ හොඳට හොඳ නම් හොඳය. නරකට හිටියොත් නරකටම බලපාන්නේය. මෙවරත් ග්‍රහ ලොව ග්‍රහ තරු තොරතුරු කියන්නේ ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතාය.”...චන්ද්‍ර දිව්‍ය රාජයාට ජාතකව ඇසළ මස පුර පසළොස්වක බුධ දින පුනාවස නැකතින් මිථුන ලග්නයෙන් ලෝකයට පහළ වූ ධරමුණි ඍෂීන් විසින් දෙන ලද ශංඛ නම් ආයුධය දරන්නා වූ කොහොඹ විමානයට අධිපතිව වැඩ වාසය කරන මරකත නම් මාණික්‍යයට ඇලුම් කරන්නා වූ මහීෂ වාහනයට ආරූඪව ගමන් ගන්නා වූ සුදුවන් භෝජන අනුභව කරන්නා වූ සෞම්‍ය දිසාවට (උතුරට) අධිපති වන්නා වූ දෙට – අස්විස, රේවතී යන නැකැත් හිමි මිථුන – කන්‍යා රාශි දෙකට අධිපති වන්නා වූ බුධ ග්‍රහයා ගැන දැන් තොරතුරු විමසා බලමු.”...සෞම්‍ය දිසාවට කොහොඹ විමානෙට අධිපති බුධ දෙවියන්නේඝංඛායුද ගෙන සුරත දරාලා මහිෂකු පිට වැඩ ඉන්නේඇති යම් දෝෂය දුරැර දමාලා චිරා කලක් සැප දෙන්නේබුධ දෙවි සෞමෙන් මෙරඟට වැඩලා ග්‍රහ දොස් දුරලන්නේ””.. ග්‍රහ මණ්ඩලයේ සෞම්‍ය ග්‍රහයා බුධය. “සෞම්‍ය ගුණෝපේතං” කිව්වේ ඒ නිසයි. බුධ සෞම්‍ය ග්‍රහයෙක් වෙන්නේ යම් රාශියක භාවයක තනිව සිටින්නේ නම් පමණි.බුධ සමඟ වෙන ග්‍රහයකු සංයෝග වුවහොත් බුධ බොහෝ විට ඒ සංයෝග වන ග්‍රහයාට අනුගත වන බවත් ප්‍රකට කරනවා. බුධ ගේ නියම ගතිය මතුවන්නේ තනියම සිටියොත් විතරයි.” ”...නමුත් බුධ පාපස්ථානයක හිටියොත් පාප පල ලබා දීම නිසැකයි. බුධ සහ ගුරු අතර වෙනස හඳුනා ගන්න. ගුරු පාප තැනකට ගියත් ඒ පාප ගති අඩු කරවනවා. නමුත් බුධ සෞම්‍ය ග්‍රහයෙක් වුණත් නරක තැනක නරකයත් සමඟ ඇසුරට වැටුණොත් නරක ප්‍රතිඵලම ලබා දෙනවා. “..බුධර් පාපිර්ගතෝ පාපඞ..” කිව්වේ ඒ නිසයි. මේ බුධ ග්‍රහයාට කේන්ද්‍රස්ථාන දෙකක් හිමිවන්නේ මිථුන – කන්‍යා වැනි ලග්නයක උපන් විටයි.””...බුධ ගේ ජන්ම සතුරා චන්ද්‍රයා බව දැනගත යුතුයි. බුධ හා සඳු නෛසර්ගික වශයෙන් සතුරුයි. මිථුන ලග්නය හිමි අයෙකුට සඳු මහා දසාව අපල කාලයකි.කන්‍යාවේ උපන් අයටත් ඒ ප්‍රතිඵලයමයි. කටකයේ උපන් කෙනෙකුට ඒ ආකාරයෙන්ම බුධ මහ දසා කාලය අගුණයි. මොකද කටකය අධිපති බව දරන්නේ චන්ද්‍රයා නිසයි.””බුධ ඥානකාරක ග්‍රහයා වුණත් ලග්නයේ නීචව පිහිටියොත් කථන දෝෂ - ගොත ගැසීම ආදිය දකින්න ලැබෙනවා.බුධ පස්වැන්නේ නීච වුණොත් නිසැකයෙන් ම අධ්‍යාපන කටයුතුවලට බාධා ඇති කරන බවත් ඇත්ත. බුධ ජන්ම පත්‍රයේ කොයි භාවයක නීච වුණත් එහි ප්‍රතිඵලය වන්නේ අධ්‍යාපනයට අපල ඇති කිරීමයි.”..බුධ ග්‍රහයා නීච වන්නේ මීන රාශියේදීයි. නමුත් බුධ ග්‍රහයා හේතු කොට ගෙන පංච මහා සක්විති යෝග හටගන්නා බවත් දැනගත යුතුයි. මහා භද්‍රා යෝගය ඉන් එකක්. හතර කේන්දරයේ 1 –4-7-10 කියන භාවයක බුධ උච්චක්‍ෂේත්‍ර හෝ ස්වක්‍ෂේත්‍ර බලයෙන් යුක්තව පිහිටියොත් අන්න එවිට මහා භද්‍රා යෝගය හට ගන්නවා. ශාස්ත්‍රීය අංශයේ රැකියා, කරන බුද්ධිමතුන්, කීර්තිමත් පුද්ගලයන්, ග්‍රන්ථ කතුවරුන්, මුද්‍රණ ශිල්පීන්, මාධ්‍යවේදීන් හා ඒ ක්‍ෂේත්‍රවල විශේෂඥයන් බිහිවන්නේ බුධ බලවත් වීමෙන් බව දැනගත යුතුයි.””යම් අයෙකුගේ ලග්නයේ බලැතිව බුධ හිටියොත් සැප සම්පත් – කීර්තිය සුඛෝපභෝගී ජීවිතයක් ගෙන දෙනවා.””..බුධ දෙවැන්නේ පිහිටියොත් ධනය ලැබීමට හොඳයි””තුන්වැන්නේ බුධ පිහිටියොත් කළකිරීම්, සොර සතුරු බිය ඇති කරවන්න පුළුවන්””පස්වැන්නේ පිහිටන බුධ මිතුරන් අතර දබර ඇති කරවනවා.””හයවැන්නේ සිටින බුධ ග්‍රහයා ගමන් බිමන් යනාදියෙන් ජයග්‍රහණ ගෙන දෙනවා.”හත්වැන්නේ බුධ ස්ත්‍රීන් සමඟ කළහ ඇති කරන අතරේ විවාහයටත් බලපෑම් ගෙන දෙනවා.”..අටවැන්නේ බුධ අපලකාරකයි””නවවැන්නේ බුධ ධර්මය හා ආයුෂ ලැබ දෙනවා.”දසවැන්නේ බුධ දේශ දේශාන්තර ගමන් ඇති කරවනවා.එකොළොස්වැන්නේ බුධ ශාස්ත්‍රවන්තයින්ගේ බැබළීම ඇති කරවන අතර යහපත් දූ දරුවන් උරුම කරවනවා.”එහෙත් දොළොස්වැන්නේ පිහිටන බුධ අපල – ධන හානි - රෝග පීඩා වස්තුª විනාශය ගෙන දෙනවා.”මීළඟට බුධගේ තවත් තොරතුරු විමසා බලමු.කේ.සී.ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=as1207157</link>
    <topic>SMS රහස් රකින TED</topic>
    <author>සේමාලි කැල්ලපත</author>
    <content>SMS රහස් රකින TEDලෝකෙන්ම දෙවැනි තැන රාජකීය සිසුන්ටරොෂ්නාල්, අදීශ හා චමත්සන්නිවේදනයේ දී අප තරුණ පරපුර අතර දැන් වඩාත් ම ජනප්‍රියව පවතින්නේ SMS  පණිවුඩ හුවමාරුවයි. අඩු වියදම සහ පෞද්ගලිකත්වය සුරැකීම එයට හේතු වූවා විය හැකියි. මඟ තොටදී දුම්රියේ බස් රියේ යන එන කොතැනක වුව ජංගම දුරකථනයේ Screen  සහ Key board දෙස නොබලා වුව තත්පර කීපයකින් ඇඟිලි හුරුවට SMS  ගැසීමට අද තරුණ තරුණියෝ හපන්නු වෙති. දැන් දැන් වැඩිහිටියන් අතර දSMS  භාවිතය ජනප්‍රිය වී තිබේ.සන්නිවේදන ක්ෂේත්‍රය දියුණු වෙමින් අලුත් තාක්ෂණය එකතු වෙද්දී මේ SMS  පණිවුඩවල ආරක්ෂිතභාවය සුරකින මෘදුකාංගයක් නිපදවීමට අපේ පුංචි හපන්නු තිදෙනෙක් සමත්ව සිටිති. කොළඹ රාජකීය විද්‍යාලයේ 12 වැනි ශ්‍රේණියේ ගණිත අංශයේ ඉගෙනුම ලබන මේ හපන්නු සිය මෘදුකාංගය අන්තර්ජාතික තරගයකට ඉදිරිපත් කර ලෝකයේ ම දෙවැනි තැන දිනා ගැනීමට සමත් වූහ. ඔව්හු නමින් රොෂ්නාල් ලිහිනිකඩු, අදීශ ගම්මන්පිල සහ චමත් පලිහවඩන ය.ලෝකයේ පරිගණක දෘඪාංග සහ මෘදුකාංග සංවර්ධනය කිරීමේ පුරෝගාමී ඇමෙරිකානු ආයතනයක් වන Oracle ආයතනය, මඟින් සංවිධානය කළ Think Quest 2012  තරගය සඳහා ලෝකයේ සෑම රටකින් ම පාහේ විවිධ තේමා යටතේ තරුණ කණ්ඩායම් 5600 කට වඩා සහභාගි වූහ.වයස් කාණ්ඩ කීපයක් යටතේ පැවැති මේ තරගාවලියේ වයස අවුරුදු 17 න් පහළ කාණ්ඩයේ ලෝකයෙන් ම දෙවැනි ස්ථානය දිනා ගත්තේ මේ රාජකීය සිසුන් තිදෙනා ය. පළමු සහ තෙවැනි තැන් පිළිවෙළින් ඇමෙරිකානු සහ ඉන්දීය සිසුන් විසින් දිනා ගනු ලැබිණි. අපේ සිසුන් ඉදිරිපත් වූයේ Application Development (මෘදුකාංග නිර්මාණය) යන තේමාව යටතේ වූ තරගයට ය. තරගය සඳහා ඔවුන් ඉදිරිපත් කළේ SMS පණිවුඩවල ආරක්ෂිතභාවය සුරකින මෘදුකාංගයකි. ලොව කිසිවකු විසින් මෙතෙක් එවැනි මෘදුකාංගයක් නිපදවනු ලැබ නොතිබිණ.රාජකීය විදුහල්පති උපාලි ගුණසේකර සහ ඉනෝකා සමරක්කොඩි ගුරුතුමිය සමඟ සිසුන්“අපි තුන්දෙනා ම විනෝදාංශයක් ලෙසට මෘදුකාංග තැනීමේ කටයුත්තේ යෙදිලා ඉන්නේ. අප මේ මෘදුකාංගය මුලින් ම අප පාසලේ Royex  ප්‍රදර්ශනය සඳහා ඉදිරිපත් කළා. ඉන්පසු අනිත් අයගේ උදව් උපකාර හා අදහස් අරන් අඩුපාඩු හදාගෙන එය සංවර්ධනය කළා. පාසලෙන් ද අපට උදව් ලැබුණා. අප මෙය තරගය සඳහා ඉදිරිපත් කරද්දී තරග සංවිධානය බාර ඉනෝකා සමරක්කොඩි ගුරුතුමිය අපට උදව් වුණා” යැයි රොෂ්නාල් පැවසීය.මේ සිසු දරුවන් පරිගණක භාවිතයට හුරු වූයේ කුඩා කල පටන්ය. දිගින් දිගටම පරිගණක අතපත ගාමින් සිය දැනුම දියුණු කරගත් ඔව්හු මෘදුකාංග නිපදවීම සඳහා පිවිසුණේ අටවැනි ශ්‍රේණියේ දී ය. පාඨමාලා හදාරමින් සිය පරිගණක දැනුම දියුණු කරගත් ඔවුනට මෙතෙක් දුරක් පැමිණීම සඳහා දෙමවුපියන් ගුරුවරුන් හා රාජකීය විදුහල්පති උපාලි ගුණසේකර මහතා අතහිත දුන් බව ඔව්හු පැවසූහ.ඔවුන් තමන් නිපදවූ මේ මෘදුකාංගය නම් කර ඇත්තේTED (Test Encryptor and Decryptor)  ලෙසිනි.“මේ මෘදුකාංගය භාවිතා කළ හැක්කේ ජාවා අනුගත (Compatible)  ජංගම දුරකථන සඳහා පමණයි. එසේ ම මෙහි ආරක්ෂිත බව ලැබීමට නම් SMS  පණිවුඩ හුවමාරු කරගන්නා දෙපාර්ශ්වයට ම මේ මෘදුකාංගය තිබිය යුතුයි. මේ මෘදුකාංගයෙන් ලැබෙන සුරක්ෂිතභාවය නිසා පිටස්තර කිසිවකුට හෝ ඒ අදාළ දුරකථන හිමියාගේ SMSකියවීමට ලැබෙන්නේ නැහැ” යැයි චමත් TED  මෘදුකාංගය පිළිබඳව අප දැනුම්වත් කළේය.රොෂ්නාල්, අදීශ හා චමත් තිදෙනා එක්ව නිපද වූ TED මෘදුකාංගය පිළිබඳව වැඩිදුරටත් අප හා තොරතුරු පැවසුවේ අදීශය.“පණිවුඩය ලබන්නා හා යවන්නා යන දෙදෙනාටම මේ මෘදුකාංගය තිබිය යුතුයි. මෙය ජංගම දුරකථනයෙන් පළමු වතාවට Install  වන විට ඔහු වෙත User Account එකක් හා Password  එකක් දෙනු ලැබේ. යම් SMS  එකක් ලද විට TED, account එකට SMS  එක ලැබේ.එවිට එම පණිවුඩය දුරකථනයේ නිවැරැදි අයිතිකරුට මිස අන් අයකුට කියවිය ;නාහැකි යි. අන් අයට මේ පණිවුඩය දැකීමට හැකි නමුත් එය(encrypted) රහසිගත භාෂාවකින් ඇති නිසා කිසිදු අයුරකින් අන් අයකුට කියවිය නොහැකි ය. මෙමගින්SMS වල ආරක්ෂිතභාවය සුරැකෙනවා.”ලෝකයෙන් ම දෙවැනි තැන ලැබූ මේ හපනුන්ට ඒ වෙනුවෙන් ඇමෙරිකාවේ සැන් ෆැන්සිස්කෝ නගරයේ දින පහක් ගත කරමින් විශ්වවිද්‍යාල කීපයක සංචාරය කිරීමට අවස්ථාව ලැබී තිබේ. ඒ අතරතුර පරිගණක විද්‍යාව පිළිබඳ වැඩමුළු කීපයක් සඳහා ද සහභාගි වීමේ අවස්ථාව හිමිවේ.TED මෘදුකාංගය පිළිබඳ වැඩිදුර තොරතුරුwww.tedmobile.net  වෙබ් අඩවියෙන් ලබාගත හැකි බව ඔව්හු පවසයි.සේමාලි කැල්ලපතසිසුන්ගේ සේයාරුව -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av1207152</link>
    <topic>එදා චිත්‍ර ශිල්පියා මෙදා ගායකයා බලන්ගොඩ සරත් මධු</topic>
    <author>වසන්ත ජයසිංහආරච්චිගේ</author>
    <content>එදා චිත්‍ර ශිල්පියා මෙදා ගායකයා බලන්ගොඩ සරත් මධුඒක පුද්ගල ගී ප්‍රසංගය අද ලුම්බිණියේදීබලන්ගොඩ සරත් මධු කියු සැණින් කා අතරත් මතකයට එන්නේ ‘ඉතිං ඊට පස්සේ’, ‘යුනිකෝ’, ‘නිවුරෝ’, ‘ඉතිං ඊළඟට’ වැනි ඔහුගේ අතිශය ජනපි‍්‍රය චිත්‍ර කතා. චිත්‍ර කතාවට පෙම්බැඳි බොහෝ දෙනාගේ කතාබහට ලක්වුණු බලන්ගොඩ සරත් මධුගේ ‘ඉතිං ඊට පස්සේ’ පසුකාලීනව ජනපි‍්‍රය ටෙලි නාට්‍යයක් බවට ද පත්වුණා. අදටත් චිත්‍ර කතාවේ අනවරතව නියැළි සිටින සරත් මධු අද (15) තවත් සොඳුරු කටයුත්තකට මුල පුරන්න සූදානම්. අද පෙරවරු 10 ට ලුම්බිණි රඟහලේ දී සිය ප්‍රථම ඒක පුද්ගල ගීත ප්‍රසංගය සමඟින් ඔබ හමුවන සරත් මධු සමඟ ඒ ගැන අප කතාබහ කළා.“මම ගීත ප්‍රසංගයක් කරන්න යනවා කිව්වම ඒක කෙනෙකුට අමුත්තක් වෙන්න පුළුවන්. මොකද බොහෝ දෙනා මාව දැන හඳුනගත්තේ චිත්‍රකතා කරුවකු විදිහටනේ. ඒත් මම කුඩා කාලයේ ඉඳලම ගීතයට පි‍්‍රයයි. ඒ කාලේ ඉඳලම ගීත ගැයීමේ හැකියාවක් මට තිබුණා. පාසල් කාලයේ පවා හැමෝම හිතුවේ මම ගායකයෙක් වෙයි කියලා. සමහර ගුරුවරු පවා විවේක කාලවලදී මා ගෙන්නගෙන සින්දු කියෙව්වා. නමුත් ඉතිං දෛවය මාව චිත්‍රකතා කරුවකු කළානේ.හැබැයි ඔය චිත්‍රකතාවටත් ගීතයේ බලපෑම තිබුණා නේද?ඒක ඇත්ත. මුල් කාලේ හින්දි සින්දු අහගෙන මම චිත්‍රකතා ඇන්දේ. ඉතිං හිතේ ඇඳෙන සමහර සිදුවීම් බොහෝම සුන්දරව චිත්‍රකතාවට මම යොදාගත්තා. ඇත්තම කිව්වොත් චිත්‍ර ඇන්දෙත් සින්දු කිය කියා තමයි. ඒ කාලේ මම ධර්මදාස වල්පොල, මොහිදින් බෙග්, මිල්ටන් මල්ලවආරච්චි, මිල්ටන් පෙරේරා, එච්. ආර්. ජෝතිපාල ගේ ගීතවලට පුදුම විදිහට ආදරය කළා. අදටත් එහෙමයි. මොන දේ වුණත් රටක්ම දැනගත්තේ චිත්‍රකතා කරුවකු විදිහටනේ.මෙහෙම ප්‍රසංගයක් කරන්න ඕන කියන අදහස ආවේ කොහොම ද?ඒකත් හරිම අහඹු සිදුවීමක් කියලා මම කියන්න ඕනෙ. දවසක් එක්තරා උත්සවයක මම ගීතයක් ගායනා කළා. එය අහගෙන හිටපු කුමාරදාස සපුතන්ත්‍රි මහත්මයා තමයි ඔය අදහස මට දුන්නේ. ඉතිං ඊට පස්සේ බොහෝ දෙනාගේ ඉල්ලීමක් තිබුණා මෙහෙම ප්‍රසංගයක් කරන්න කියලා. ඒ ඉල්ලීම තමයි අද ලුම්බිණි රඟහලේදී මම ඉටුකරන්නේ.ඇත්තටම මෙතැනදි මට බොහෝ දෙනෙක් උදව් කරනවා. මෙය සංවිධානය කරනේ මගේ මිත්‍රයින් වන රවීන් ශ්‍රී ගනේගොඩ. ඒ වගේම සම්බන්ධීකරණය පි‍්‍රයන්ත ගමගේ. මෙතැනදිත් මම බලාපොරොත්තු වෙන්නේ ධර්මදාස වල්පොල, මොහිදින් බෙග්, ජෝතිපාල, මිල්ටන් පෙරේරා, මිල්ටන් මල්ලවආරච්චි වැනි ප්‍රවීණයන්ගේ ගීත ගායනා කරන්න. තිස්ස නාගොඩවිතානගේ මූලිකත්වයෙන් පැවැත්වෙන මේ ප්‍රසංගයට ටෙලි නාට්‍ය ක්ෂේත්‍රයේ රංගන ශිල්පීන් රැසක් දායක වෙන්න සූදානම් කියලාත් මම කියන්න ඕන.චිත්‍රකතා ලොවේ පෙරළියක් කළ සරත් මධුගේ මංගල ඒක පුද්ගල ගීත ප්‍රසංගය තිළිණ තුෂාරගේ සත් ස්වරයෙන් හැඩගැන්වෙන අතර යුග ගායනයෙන් නිර්මලා, ශි‍්‍රයානි, භාෂි, සෂිකලා, දිකලා හා උමයංගනා වික්‍රමසිංහ දායක වෙති.වසන්ත ජයසිංහආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av1207153</link>
    <topic>සු.මි.ගෙන් අහන්න</topic>
    <author/>
    <content>සු.මි.ගෙන් අහන්නකළුතර දොඩන්ගොඩ එන්. ඩී. ඉසෙඩ් සිරිවර්ධනප්‍රශ්නය - වැඩිහිටියන්ට පමණක් සීමා වූ ප්‍රථම සිංහල චිත්‍රපටය කුමක් ද?පිළිතුර - සුබසරණ සැප සිතේ  හබරාදූවේ ගාමා ගාමිණි සුබසිංහප්‍රශ්නය - එකම දවසේ දෙතැනක රඟ දැක්වූ නාට්‍යය කුමක් ද?පිළිතුර - ‘සිවම්මා ධනපාල’ නාට්‍යය එසේ එකම දවසේ කොළඹත් මහනුවරත් වේදිකාගතව තිබෙනවා. එහි කොළඹ දර්ශනයේ ධනපාල ලෙස ටී. පී. අල්මේදාත් නුවර දර්ශනයේ රොමානිස් පෙරේරාත් රඟපෑ බව තවදුරටත් මා අසා තිබෙනවා.  දියතලාවේ අංජන රාජකරුණාජෝර්ජ් රොබ්සන් ද සිල්වා ‘රසඳුනේ’ මාණ්ඩලික ලේඛකයෙක් ද?පිළිතුර - නැහැ. ඔහු බාහිරින් ලියන විශේෂාංග ලේඛකයෙක්. ඔබ පුදුම වේවි, මා ඔහු තවම සුදු ද කළු ද කියලවත් දැකල නැහැ. ෆැක්ස් මඟින් තමයි ඔහු ලිපි එවන්නේ. මාත් දුරකථනයෙන් කතා කරනවා; එච්චරයි.  කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය - වහීඩා රෙහේමාන් නම් වූ හින්දි සිනමා නිළිය ගැන යමක් කියන්න?පිළිතුර - ඇය ‘සී. අයි. ඩී.’, ‘ප්‍යාසා’, ‘කාගාස් කේ පූල්’, ‘ගයිඩ්’, ‘රාම් ඕර් ශ්‍යාම්’, ‘ත්‍රීස්රි කසම්’ වැනි චිත්‍රපටවල රඟපෑවා. බොහෝම දක්ෂ නිළියක්. ඒ නිසාම දෝ සත්‍යජිත් රායි ඔහුගේ ‘අභිජාන්’ චිත්‍රපටයට ද ඇයව තෝරාගත්තා. ගුරු දත් එක්ක ඇගේ සුවිශේෂ සම්බන්ධයකුත් තිබුණු බව ඔබ අහලා ඇතිනේ.  කොච්චිකඩේ ටයිටස් පෙරේරාප්‍රශ්නය - අසහාය ගායක එච්. ආර්. ජෝතිපාලයන්ගේ බිරිය වන බ්ලොසම් වින්ටර්ගේ පසුබිම කුමක් ද?පිළිතුර - ඇය මෙරට ප්‍රථම ස්වාධීන ඉංගී‍්‍රසි පුවත්පත ලෙස සැලකෙන ‘කලම්බු ඔබ්සර්වර්’ පත්‍රයේ ආරම්භක කර්තෘ වූ ජෝර්ජ් වින්ටර්ගේ මිණිබිරියක්.  කපුගොඩ විජිත නානායක්කාරවසම්ප්‍රශ්නය - ලංකාවේ මෙතෙක් නිෂ්පාදිත හොඳම චිත්‍රපටය ‘නිධානය’යි. එහෙම නේද අයිසේ?පිළිතුර - ඔව් අයිසේ.  ග්‍රෑන්ඩ්පාස් හි විමල් රණසිංහප්‍රශ්නය - චිත්‍රපට නිෂ්පාදක රොබින් තම්පෝගේ බිරිය වූයේ ‘සිරිමලි’ චිත්‍රපටයේ රඟපෑ රීටා කාමලින් ද?පිළිතුර - ඔව් විමල්  කිරිඳිවැල මධුර වීරසිංහප්‍රශ්නය - ‘සමනළුන්ට වෙඩි තියන්න’ ටෙලි නාට්‍යය ගැන ඔබේ අදහස් දක්වන්න?පිළිතුර - ඒ ටෙලි නාට්‍යයේ මං දැක්කේ පොඩි අශෝක හඳගමලා දෙන්නෙක්. එක් කෙනෙක් තිර රචක මංජුල වෙඩිවර්ධන. අනිත් කෙනා අධ්‍යක්ෂ ප්‍රදීප් ධර්මදාස. කොහොම වුණත් වැඩේ සාර්ථකයි.  මෝදර එම්. ආර්. සී. ඩයස්ප්‍රශ්නය - අපේ ක්‍රීඩා තරගවලට බොලිවුඩ් තරු සහභාගි කරගන්නේ ඇයි?පිළිතුර - අපිට (හෙළවුඩ්) දැන් ‘තරු’ නැහැනේ. හිටපු අන්තිම ‘තරුව‘ තමයි විජය කුමාරතුංග. ඊට පස්සෙ ඒ වගෙ තරුවක් බිහිවුණේ නැහැ.  කඩවත පහළ බියන්විල භද්‍රා බියංකා මධුප්‍රශ්නය - වඩා දක්ෂ භාතිය - සන්තුෂ් ද? ආත්මා ලියනගේ ද?පිළිතුර - ආත්මා ලියනගේත් එක්ක අර දෙන්නට හැරෙන්නවත් බැහැ. ඒත් ආත්මා ඉංගි‍්‍රසි කතා කරන තුප්පහි පැළැන්තියේ නොවන නිසා අර දෙන්නට ලැබෙන ප්‍රචාරය ජනමාධ්‍ය වෙතින් ලැබෙන්නේ නැහැ.මේ සතියේ පහත නම් සඳහන් අයත් ප්‍රශ්න එවා තිබුණා. ගම්පහ පත්මාවෝ මහේශ්වරි හේරත්, පන්නිපිටියේ කුසුම් බෙන්තොටවිතාන, කිතුල්ගල බී. කේ. ජෝතිපාල, කොටුගොඩ දිසානෑගම තිස්ස කුමාර, වාද්දුවේ කවීෂා සෙව්වන්දි, මාකන්දන සෝමසිරි සෝමරත්න, මාතර කැකණදුර විමල් විතාරණ, සහන් මාලක, නුගේගොඩ තලපත්පිටියේ අමර කුමානායක, රාජගිරියේ මාදින්නාගොඩ ලාල් ගුණසේකර, මැල්සිරිපුර කමණි අක්මීමන.ඔබේ ප්‍රශ්න පහත ලිපිනයට යොමු කරන්න.සු.මි.ගෙන් අහන්න.රසඳුන - සිළුමිණ, ලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av1207154</link>
    <topic>ප්‍රේම සම්බන්ධයක් තිබුණා ඒත් දැන් නැහැ</topic>
    <author>ගාමිණී සුසන්ත</author>
    <content>ප්‍රේම සම්බන්ධයක් තිබුණා ඒත් දැන් නැහැ- ෂෙරිල් ඩෙකර්ස්වාධීන රූපවාහිනියෙන් සතියේ සෑම දිනකම රාත්‍රී 7.30 ට විකාශය වන “අමා” ටෙලිනාට්‍යය ප්‍රේක්ෂක ප්‍රසාදය දිනාගත් ටෙලිනාට්‍යයකි. එහි අමාගේ චරිතය නිරූපණය කරන්නේ ෂෙරිල් රොවෙන් ඩෙකර්ය. ෂෙරිල් “අමා” චරිතය නිසාම අද ඉතා ජනපි‍්‍රය රංගන ශිල්පිනියක බවට පත්ව සිටින්නීය. එසේම ෂෙරිල් දක්ෂ රංගන ශිල්පිනියකගේ ලක්ෂණ ”අමා” චරිතය තුළින් මනාව පෙන්වා ඇත. අද ”තරුවක් සමඟ වරුවක්” විශේෂාංගයේ සටහන් වන්නේ ෂෙරිල් සමඟ පැවති සංවාදයේ සටහනය.ෂෙරිල් මේ දිනවල කොහොමද ඔබේ කාලය ගෙවෙන්නේ?දිගටම ‘අමා’ ටෙලිනාට්‍යයේ රූපගත කිරීම් තියෙන නිසා මේ දවස්වල ටිකක් කාර්ය බහුලයි. ඒ වගේම රූපලාවන්‍ය වැනි විෂයන් කීපයක් මම මේ දිනවල ඉගෙන ගන්නවා.‘අමා’ චරිතයට ලැබෙන ප්‍රතිචාර කොහොමද?‘අමා’ ටෙලිනාට්‍යය නිසා මට ලැබුණු දේවල් ගොඩයි. මම නොසිතපු විදියේ ප්‍රේක්ෂක ප්‍රතිචාර මට මේ දවස්වල ලැබෙනවා. ‘අමා’ චරිතය රඟපාන්න ඉස්සර හැමදාම මම ඒ චරිතය විඳිනවා. අපේ රටේ ගොඩක් දෙනෙක් ගමට, ගමේ දේවල් වලට, ගමේ මිනිස්සුන්ට කැමැතියිනෙ. ‘අමා’ චරිතයත් ඒ වගේ. මමත් ඒ වගේ. මඟ තොටේදි හමුවන අය, මම දන්නා කියන අය, ‘අමා’ චරිතය ගැන කතා කරන විට මට විශාල සතුටක් දැනෙනවා.”අමා” චරිතයෙන් මේ තරම් ජනපි‍්‍රය වෙයි කියල ඔබ සිතුවද?ඇත්තටම මම මුලදි හිතුවෙ නෑ මේ චරිතය මේ තරම් ජනපි‍්‍රය වෙයි කියල. මෙහිදී මම මුලින්ම සඳහන් කරන්න ඕන අමා ටෙලිනාට්‍යයේ අධ්‍යක්‍ෂ සාන්ත සොයිසා අයියව සහ පිටපත රචනා කරන මහේෂ් සත්සර අයියව. ඔවුන්ගේ නිර්මාණාත්මක හැකියාව නිසයි ‘අමා’ චරිතය මේ තරම් ජනපි‍්‍රය වුණේ. ඒ වගේම මට මගේ රංගන හැකියාව ගැන විශ්වාසයකුත් තියෙනවා. මේ මොනව තිබුණත් හොඳ දෙයකින් ජනපි‍්‍රය වෙන්න වාසනාවත් තියෙන්න ඕනෙ.ඔබ මේ දවස්වල සම්බන්ධ වී සිටින වෙනත් නිර්මාණ...?මේ දවස්වල මම දිගටම වැඩකරන්නෙ ‘අමා’ ටෙලිනාට්‍යයේ. ස්වර්ණවාහිනියෙන් විකාශය වීමට නියමිත අගෝස්තු මාසයේ වැඩ ආරම්භ වන සමන් කුමාර ලියනගේ ගේ අලුත්ම ටෙලිනාට්‍යයට මට ආරාධනා කරල තියෙනව. ඒ වගේම රොෂාන් කුරුප්පු ගේ නවතම ටෙලිනාට්‍යයේත් මම පසුගිය දිනවල රඟපෑවා. ළඟදි මට රටවල් කීපයක පැවැත්වෙන ප්‍රසංග කීපයකට සහභාගි වෙන්නත් තියෙනව. සංගීත ප්‍රසංගවල නර්තනයන් ඉදිරිපත් කරන්නයි මම යන්නෙ.ඔබට ගීත ගයන්නත් පුළුවන්ද?මට බැරිම දේ ගීත ගායනය.කොහොමද ඔබ කලා ශිල්පිනියක් වුණේ?මගේ ගම කොලොන්නාව. පාසල් ගියේ කොලොන්නාව ශාන්ත ජෝෂප් විදුහලට. මගේ විදුහලේ ගුරුවරුන්ගෙනුත් පල්ලියෙනුත් මගේ හැකියාව දියුණු කරගන්න මට විශාල වශයෙන් උදව් ලැබුණා. ඒ වගේම මගේ ගමේ අයගෙන් ලැබුණු සහයෝගය විශාලයි. පාසල් යන කාලෙ පටන්ම මම නර්තනයට දක්ෂයි. රැජිනි සෙල්වනායගම්, කුලසිරි බුදවත්ත කියන ගුරුවරු යටතේ මම නර්තනය ඉගෙන ගත්තා.2006 අවුරුද්දේ ස්වාධීන රූපවාහිනියේ සූර්ය මංගල්‍ය වැඩසටහනේ අවුරුදු කුමරිය තරගයේ දෙවැනි ස්ථානය හිමි වුණේ මට. ඒ අතරේ ගයාන් ශ්‍රීමාල්ගේ මඟ පෙන්වීම අනුව මම “ඩාන්සින් ස්ටාර්” වැඩසටහනට රොෂාන් සමඟ නර්තනයට සහභාගි වුණා. භාතිය සන්තුෂ් දෙදෙනාත් මට ගොඩක් උදව් කළා. ඔය අතරේ තමයි බෙනට් රත්නායක මහතාගේ “ඉර හඳ යට” චිත්‍රපටයට සම්බන්ධ වෙන්න මට අවස්ථාව ලැබුණේ. ඉන්පසුවයි මම ‘අමා’ ටෙලි නාට්‍යයට සම්බන්ධ වුණේ.ඔබ වඩාත්ම කැමැති සිනමාවටද ටෙලිනාට්‍යවලටද?‘අමා’ ටෙලිනාට්‍යය නිසා තමයි සමාජය මාව සහ මගේ රංගන හැකියාව හඳුනා ගත්තේ. ටෙලිනාට්‍ය රංගනයෙන් රඟපෑම ගැන ගොඩක් දේවල් ඉගෙනගන්න පුලුවනි. හැබැයි මම වැඩියෙන් ම කැමැති සිනමාවට. මම මුලින් ම රඟපෑවෙත් චිත්‍රපටයකනෙ. මම පුළුවන් හැම වෙලාවකටම චිත්‍රපට නරඹනවා. ‘ජනේලය’, ‘ගඟ අද්දර’ වැනි චිත්‍රපටවලට මම හරිම ආසයි. ඒ චිත්‍රපටවලින් රංගනය ගැන මම ගොඩක් දේවල් ඉගෙන ගත්තා.ඔබගේ පවුලේ තොරතුරු?අම්මයි, තාත්තයි, අක්කයි මමයි තමයි පවුලේ ඉන්නෙ. අක්කා විවාහ වෙලා.ඔබේ කලා කටයුතුවලට පවුලේ උදවියගෙන් ලැබෙන සහයෝගය?ඇත්තටම විශාල සහයෝගයක් මට මගේ පවුලේ උදවියගෙන් ලැබෙනවා; විශේෂයෙන් ම අම්මගෙන්. අම්මගෙන් මට ලැබෙන සහාය හින්දමයි මගේ ඔළුව හොඳින් තියාගෙන වැඩ කරන්න මට හැකියාව ලැබෙන්නේ. මම ගොඩක් හෙමින් වැඩ කරන කෙනෙක්. මම කිසිම දේකට හදිසි වෙන්නේ නෑ. මම යන්නේ හෙමින් ගමනක්.අනාගතයේ රඟපෑම ඔබේ වෘත්තිය වේවිද?ලංකාව තුළ වෘත්තීය රංගන ශිල්පියෙක් හෝ ශිල්පිනියක් වීම අමාරු වැඩක්. ඒ නිසා මම තවත් ක්ෂේත්‍ර කීපයකට යොමුවෙලා ඉන්නව. රූපලාවණ්‍ය ක්‍රම, හයිඩ්‍රො තෙරපි ප්‍රතිකාර ක්‍රමය පිළිබඳවත් මම ඉගෙන ගන්නව. මට හැකිතාක් රංගන ක්ෂේත්‍රයේ ඉන්නව. රංගනයේ හිටිය ඇති කියල හිතුන දවසට මම රංගනයෙන් ඉවත් වෙනවා.ඔබට අනාගත බලාපොරොත්තු ගොඩක් ඇති...?මම බලාපොරොත්තු ගොඩක් එක්ක ජීවත් වෙන කෙනෙක් නෙමෙයි. හැබැයි මම කරන දේ කැපවීමෙන් උපරිම විදියට කරනවා. එන විදියට අනාගතයට මුහුණ දෙනවා. දෙවියන් වහන්සේගේ කැමැත්ත අනුව හැමදේම සිදුවේවි.යෞවන ප්‍රේමය පිළිබඳව ඔබටත් අත්දැකීම් ඇති නේද?මේ ක්ෂේත්‍රයට එන්න කලින් ප්‍රේම සම්බන්ධයක් තිබුණා. නමුත් දැන් ඒක නැහැ.ගාමිණී සුසන්තඡායාරූපය – මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av1207155</link>
    <topic>ජෝති තරුණයන් අතරට ගියේ ‘සන්ෆ්ලවර්’ රැල්ලෙන් නොවෙයි</topic>
    <author>ජෝජ් රොබ්සන් ද සිල්වා</author>
    <content>ජෝති තරුණයන් අතරට ගියේ ‘සන්ෆ්ලවර්’ රැල්ලෙන් නොවෙයිමෙල්රෝයි ධර්මරත්නස්වර්ණදාස හේරත් ට පිළිතුරක්...!”සංගීත විශාරදවරුනුත්, නිපුන්ලාත් ‘සන්ෆ්ලවර්’ සංගීතයට ගීත ගැයුවා. ඉතිං ජෝතිගේ ගීත ඒ සංගීතයට මුසු කිරීමේ වරදක් නැහැනේ. අනික අද ජෝතිගේ ගී තරුණ පරපුර අතර ජනපි‍්‍රය නම් එයට තුඩු දුන්නේ ජෝතිගේ මේ සන්ෆ්ලවර් ගීතයි.තරුණයන් ජෝතිගේ ගී වැලඳ ගත්තේ ඒ හරහා” යයි පසුගිය ජූලි 01 වැනිදා ජීවමාන ජෝති 25 සංවත්සරය “රසඳුන” කලාපයට කැසට් පට නිෂ්පාදක ‘ශ්‍රීමාලි’ අධිපති ස්වර්ණදාස හේරත් කළ ප්‍රකාශයට එරෙහිව සංගීත ක්ෂේත්‍රයේ ඇතැමෙකු කතාබහ කරුනු අපට අසන්නට ලැබුණි. ඒ සම්බන්ධව හැත්තෑව දශකයේ දී ජෝතිට තාරුණ්‍ය වෙනුවෙන් ගී නිර්මාණය කර දුන් ජ්‍යෙෂ්ඨ සංගීත නිර්මාණකරුවකු වන මෙල්රෝයි ධර්මරත්න සමඟ කළ පිළිසඳරකි මේ...!”මුලින්ම කියන්න වෙන්නේ ස්වර්ණදාස හේරත්ගේ අදහසට නම් එකඟ විය නොහැකි බවයි. (“ස්වර්ණදාසයි මමයි මිතුරන් තමයි. ඒත්..” යයි පවසමින්) ‘සන්ෆ්ලවර්’ සංගීතයට ජෝතිගේ ගීත මුසු වුණේ පසු කාලයකදියි. ඊට දශක කිහිපයකට පෙරයි තරුණ පරම්පරාව අතරට ජෝතිගේ ගීත එකතු වුණේ.”ස්වර්ණදාස පවසන්නේ අද තරුණයින් අතර ජෝතිපාලයන්ගේ ගී ජනපි‍්‍රය වීම සම්බන්ධවයිනේ?”එය නම් කොහොමවත් පිළිගන්න බැහැ. මොකද එලෙස වෙන්න නම් අද අපට ඇහෙන ජෝති ගැයූ හැම ගීතයක්ම ‘සන්ෆ්ලවර්’ සංගීතවත් කළ ගීත විය යුතුයි. අද විද්‍යුත් මාධ්‍ය වලින් ඇහෙන ජෝතිගේ ගීත මෙන්ම ජෝතිගේ සෑම ගී පටයක් සහ තැටියක්ම ‘සන්ෆ්ලවර්’ සංගීතවත් කළ ඒවා නොවේ. එසේ තිබියදී කොහොමද අද තරුණයින් අතර ජෝතිග් ගී ජනපි‍්‍රය වෙන්නේ. එහෙම නම් මේ රටේ තියෙන්න ඕනේ ‘සන්ෆ්ලවර්’ සංගීතවත් කළ ජෝති ගැයූ ගී පමණයිනේ. ස්වර්ණදාසගේ ඔය අදහසට ඔහු කියන ඔය තරුණයින්ගෙන් අතළොස්සක් දෙනෙකු මිස බහුතරයක් රසිකයින් එකඟ වෙන්නේ නැහැ.”ජෝතිපාලයන් ගැයූ ගී තරුණයින් අතර ස්ර්වකාලීනව ජනපි‍්‍රයත්වය හිමිකර ගෙන ඇති වග ද ඔබ පවසන්නේ?”ඔව්. ජෝතිගේ ගී තරුණයින් අතර සර්වකාලීනව ජනපි‍්‍රයයි. ඔය රියැලිටි වැඩ සටහන්වල ගී ගයන නවකයින් පවා වැඩිපුර ගයන්නෙත් ජෝතිගේ ගීත. පසුගිය කාලයේදී සුරේන්ද්‍ර පෙරේරා ගායනා කළාමත් ජනපි‍්‍රය වුණේ ;ජීතිගේ ගීතයි. ජෝතිගේ ගීතවලට හැම කාලයකම තරුණයින්ගේ ආකර්ෂණය හිමිවෙලා තිබෙනවා.කවුරු හෝ ජෝතිගේ ගී ගැයුවොත් යළි යළි මතුවෙන්නේ ජෝති ගැයූ ගීතමයි. හෙට අනිද්දා ඉරාජ්ලා, භාතියලා ජෝතිගේ ගී ගැයුවත් රසිකයින් ජෝතිගේ ගී වැලඳ ගන්නවා. ඒ ජෝතිගේ ගීතවල තියෙන සුවිශේෂත්වයයි. ස්වර්ණදාසගේ අදහස නිවැරදි කර පැවසිය යුතුයි – ‘හැම කාලයකම තරුණයින් අතර ජෝතිගේ ගී ජනපි‍්‍රයයි’ යනුවෙන්. අද පමණක් නොවේ කවදත් ජෝතිගේ ගී තරුණයින් අතරේ ජනපි‍්‍රය වී තිබෙනවා.”දුරකථනයකින් මම ඔබ අමතමි හමුවිය නොහැකි නිසා මගෙ හිත හඳුනන ඔබ පිළිගත්තද ඇතැමුන් කියන මුසා...!(සංගීතය - මෙල්රෝයි ධර්මරත්න)තාරුණ්‍යය වෙනුවෙන් ඔබ ජෝතිපාලයන්ට නිර්මාණය කළ ගීත පිළිබඳව පවසනවා නම්?”විශේෂයෙන්ම තාරුණ්‍යයටයි කියා ජෝතිට අප ගීත නිර්මාණය කෙරුවේ නැහැ. ඒත් ජෝති ගැයූ ගීත වැඩිපුර වැලඳ ගත්තේ තරුණ තරුණියන්ගේ සිත් තමයි. මම තනු හදා දුන් ‘දුරකථනයකින්’ – ‘ගංගාවයි මහ මුහුදයි’ – ‘මලින් පිරී ගිය විසල් වනේ’ – ‘ඔබ නිඳන්න’ – ‘බලන්න ආවේ’ – ‘හිතක තියෙන ආදරේ’ – ‘මල් එතනෝ’ වැනි ගීත මෙන්ම මා පද ලියා තනු යොදා දුන් ‘ආයුබෝවන් සයොනාරා’ – ‘හිතේ ගින්න දල්වාලා’ වැනි ගීතත් එදා වගේම අදත් තාරුණ්‍ය අතර ජනපි‍්‍රය නිර්මාණ බවට පත් වී තිබෙනවා.”හැටේ හැත්තෑවේ දශක වල මෙරට පැවැති පොප් ගායක රැල්ලට ජෝතිපාලයන්ව එක් කිරීමේ දී ඔබත් දායක වූවා නේද?”ඒ වකවානුවේදී කණ්ඩායම් සංගීතයෙන් තමයි එම පොප් ගායක රැල්ල මේ රටේ ඇති වුණේ. එවකට ජෙරාඩ් වික්‍රමසූරිය නිෂ්පාදනය කළ ‘සූරිය’ ගී තැටි බෙහෙවින් ජනපි‍්‍රය වුණා. ජෝතිටත් ආසාවක් ඇතිවෙලා ඔහු ඒ ගැන මට කිව්වාම මම වික්‍රමසූරිය සමඟ පැවසුවා ජෝතිගේ උවමනාව.ඒත් ඔහු මුලදී අකැමැති වී පසුව ක්ලැරන්ස් විජේවර්ධනටත් මටත් ඔහුගේ ‘සූරිය’ තැටි සඳහා ජෝති වෙනුවෙන් ගීත නිර්මාණය කිරීමේ කටයුත්ත පැවරුවා. එමනිසා ජී.එස්.බී. රාණි පෙරේරා ගුවන් විදුලියටත්, සිරිල් පී. අබේරත්න සිනමාවටත් ජෝතිට දොරටු විවර කරදුන්නා වගේම මටත් හැකි වුණා පොප් ෆීල්ඩ් එකට ජෝතිට දොර විවෘත කර දෙන්න. ඒ 1973 දී. එදා ජෝතිගේ ගමනට එලෙස දායක වෙන්න ලැබීම ගැන අදත් මට විශාල සතුටක් දැනෙනවා.”ඔබ සංගීත අධ්‍යක්ෂණය කළ තිරගත වීමට නියමිත චිත්‍රපටයක ජෝතිපාලයන් ගැයූ සුවිශේෂ ගීතයක් ඇතුළත් වෙනවා නේද?”ජෝති නිළියක් (අනෝජා වීරසිංහ) වෙනුවෙන් ගැයූ පසුබිම් ගීතයක් මා සංගීත අධ්‍යක්ෂණය කළා ‘වෙස් වළා ගත් තරුණිය’ චිත්‍රපටයේ ඇතුළත් වෙනවා. ජෝති ප්‍රථම වරට හා අවසාන වරට නිළියක් වෙනුවෙන් ගැයූ එකම ගීතය වූ ශ්‍රී නිහාල් ජයසිංහ ලියූ ‘මිනිස් ගුණය පාදා’ නම් වූ ගීතය සුවිශේෂ ගීතයක්. විජය කුමාරතුංග අවසන් වරට රඟපෑ චිත්‍රපටයත් මෙයයි. මෙහි ජෝති ලතා වල්පොල සමඟ ගැයූ ‘අඳුරු ලොවට හිරු උදාවෙලා’ මේ රසබර යුග ගීතය ද ඇතුළත් වෙනවා.”මෙල්රෝයිගේ ලිපිනය – 2 කනත්ත පාර, මිරිහාන, නුගේගොඩ වන අතර 0112822384 ඔහුගේ දුරකථන අංකයයි.ආයුබෝවන් ආයුබෝවන් ජපන් ළඳේ සයොනාරා සකුරා මල් ලොව මල් කුමරී පෙම් සිහින සැබෑ වේවි...!(පද සහ සංගීතය - මෙල්රෝයි)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av1207156</link>
    <topic>පුවත්</topic>
    <author/>
    <content>පුවත්තොරතුරු හා ජනමාධ්‍ය අමාත්‍යාංශය යටතේ පරිපාලනය වන ශ්‍රී ලංකා රූපවාහිනී අභ්‍යාස ආයතනය (SLTTI) මගින් මෙහෙය වන සිනමා අධ්‍යක්‍ෂණ උසස් ඩිප්ලෝමා දෑ අවුරුදු නව පාඨමාලාව පසුගිය 20 වැනි දින ජනමාධ්‍ය අමාත්‍යාංශයේ ලේකම් ඩබ්ලිව්.බී. ගනේගල මහතාත්, ප්‍රවීණ සිනමාවේදී ආචාර්ය ඩී.බී. නිහාල්සිංහ මහතාත් ජාතික චිත්‍රපට සංස්ථාවේ සභාපති අශෝක සේරසිංහ මහතාත්, ශ්‍රී ලංකා රූපවාහිනී අභ්‍යාස ආයතනයේ සභාපති දේවපි‍්‍රය අබේසිංහ මහතාත් සමඟින් පාඨමාලා අධ්‍යක්‍ෂිකා ඉනෝකා සත්‍යාංගනී කීර්තිනන්ද ඇතුළු කලාකරුවන් හා මාධ්‍යවේදීන්ගේ සහභාගීත්වයෙන් ඇරඹුණු අවස්ථාව.ප්‍රකට සාහිත්‍ය කලා හා සිනමා විචාරකයකු වූ අජිත් සමරනායක ලියූ ලිපි ඇතුළත් ග්‍රන්ථයක් පසුගියදා ලේක්හවුස් ප්‍රකාශනයක් ලෙස එළිදුටුවේය. ’A COLLECTION OF ARTICLES BY AJITH SAMARANAYAKE’ යන නමින් පළව ඇති මෙය ආචාර්ය ලෙස්ටර් ජේම්ස් පීරිස් ගේ ඉදිරිපත් කිරීමකි. අජිත් විවිධ ක්ෂේත්‍ර අළලා ලියූ ලිපි 40 ක් මෙම ග්‍රන්ථයට ඇතුළත් වෙයි. පොතට පෙරවදන ලියා ඇත්තේ ජ්‍යෙෂ්ඨ මාධ්‍යවේදී බන්දුල පද්ම කුමාරය.”සුදු ගවුමේ ඇයි මඩ ගෑවුණේ” – “රම්බරි” – “රතු රට කජු” සහ “ළබැදියේ” වැනි ගී ලියූ නව පරපුරේ ගී පද රචක මනුරංග විජේසේකර පසුගිය ජුනි 28 වැනිදා ගල්කිස්ස හෝටලයේදි යුග දිවියට පිවිසියේ ය. ඔහුගේ මනාලිය වූයේ ඓශ්චර්යා විජේසිංහ ය. මනුරංග සමඟ ඓශ්චර්යා ඇරඹූ යුග දිවියට “රසඳුන” සුබ පැතුම්...!හැටේ දශකයේ දී අතිශයින් ම ජනප්‍රිය වූ ‘බිලි පූජාව‘ චිත්‍රකතාවේ පළමු හා දෙවැනි කොටස දැන් නව මුද්‍රණයක් ලෙසින් මරදානේ සූරිය ප්‍රකාශකයන් විසින් පළකරනු ලැබ තිබේ. ධර්ම ශ්‍රී කල්දේරා කතාව ලියූ මෙහි චිත්‍ර නිර්මාණ සුසිල් ප්‍රේමරත්න ගෙනි.සුභාවිත ගීතයේ රස විනිස පුළුල් කිරීමේ අරමුණින් හා ප්‍රවීණ, ජ්‍යෙෂ්ඨ සංගීත ශිල්පීන් සමඟ එක්ව ගී ගැයීමේ අරමුණින් නුගේගොඩ ‘සැරිසර සංගීත ශාලිකාවේ, රසවින්දන කණ්ඩායම’ පසුගියදා ගීත කීපයක් ගායනා කළ අයුරු.මේ අවස්ථාවට මහාචාර්ය සංගීත් නිපුන් සනත් නන්දසිරි, මල්කාන්ති නන්දසිරි, විවියන්ද සිල්වා බොරලැස්ස, විශාරද එඩ්වඩ් ජයකොඩි, විශාරද චරිතා ප්‍රියදර්ශනී පීරිස්, විශාරද සුනිල් අමරසිංහ ඇතුළු ප්‍රවීණ ශිල්පීහු රැසක් නුගේගොඩ සැරිසර ශාලිකාවේ - රස වින්දන කණ්ඩායම සමඟ දායක වූහ.70 දශකයේදී අතිශය ජනපි‍්‍රය වූ තිමති වීරරත්නගේ ‘සංගීතා’ හා හර්බට් රංජිත් පීරිස් ගේ ‘එක්ටැම් ගේ’ යන චිත්‍රපට දෙකේ DVD (ඩිජිටල් සංගත තැටි) පසුගියදා එළිදුටුවේය. මෙයින් ‘එක්ටැම්ගේ’ වෙන්නප්පුවේ ‘නව සිනමා’ වෙනුවෙන් වෝල්ටර් ප්‍රනාන්දු විසින් නිෂ්පාදනය කරන ලද්දකි.මෙම චිත්‍රපට දෙකේම DVDපට වෝල්ටර් ප්‍රනාන්දු ගේ පුත් දමිත් වර්ණකුල ගේ අධිපතිත්වයෙන් යුතු ‘නව සිනමා හෝම් එන්ටර්ටේන්මන්ට්’ ඉදිරිපත් කිරීමකි.නව පරපුරේ තරුණ කවියකු වන අමිල තේනුවර ගේ ‘හෝඩි පොතේ මනමාලි’ කාව්‍ය සංග්‍රහය දොරට වැඩුම මෙම 19 වැනිදා පස්වරු 4.00 ට කොළඹ 07 විශ්ව විද්‍යාල ප්‍රතිපාදන කොමිෂන් සභා ශ්‍රවණාගාරයේදී පැවැත්වෙයි. ජ්‍යෙෂ්ඨ කථිකාචාර්ය අත්තනායක එම්. හේරත් විසින් මෙහිදි මුඛ්‍ය දේශනය පවත්වනු ලබයි. ජයන්ත චන්ද්‍රසිරි හා සුනිල් ගුණවර්ධන කෙටි දෙසුම් පවත්වති.ජාතික චිත්‍රපට සංස්ථාව විසින් ප්‍රකාශනයට පත්කරන ලද සිනමා කලාකරුවන්ගේ ලිපින හා දුරකථන අංක රැගත් ‘සිනෙ ඩිරෙක්ටරි – 2012’ පසුගියදා එළිදුටුවේය. චිත්‍රපට නළුනිළියන්, අධ්‍යක්ෂවරුන්, නිෂ්පාදකවරුන්, කාර්මික ශිල්පීන් ඇතුළු සිනමාවට සම්බන්ධ අයගේ ලිපින හා දුරකථන අංක රැසක් මෙයට ඇතුළත් වෙයි.ප්‍රවීණ නාට්‍යවේදී දයානන්ද ගුණවර්ධන ප්‍රණාම උලෙළ මෙම 30 වැනි දින පස්වරු 4.00 ට කොළඹ සිංහල සංස්කෘතික ආයතනයේ (සුදර්ශී) ගාමිණි ෆොන්සේකා සමරු ශාලාවේ පැවැත්වෙයි. මහාචාර්ය තිස්ස කාරියවසම් විසින් මෙහිදි සමරු දේශනය පවත්වනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av1207157</link>
    <topic>මගේ ජයග්‍රහණයට බලපෑවේ ‘සඳ තනිවෙලා’ සින්දුව</topic>
    <author>තුෂාරි වික්‍රමසිංහ</author>
    <content>මගේ ජයග්‍රහණයට බලපෑවේ ‘සඳ තනිවෙලා’ සින්දුව‘රණවිරු රියල් ස්ටාර්’ සුපිරි තාරකාවඅයෝමි පෙරේරාපසුගියදා සාර්ථකව නිමාවට පත්වුණු ‘රණවිරු රියල් ස්ටාර්’ වැඩසටහනේ දෙවන අදියරේ ජයග්‍රාහිකාව ලෙස කිරුළ පැලැදීමට වාසනාවන්ත වූයේ ශ්‍රී ලංකා යුද හමුදාවේ ඉංජිනේරු සේවා බලකායේ ඉදිකිරීම් අංශයේ ඉංජිනේරු කාන්තා සෙබළ අයෝමි පෙරේරායි. දහස් සංඛ්‍යාත රණවිරු තරු අතරින් තමා ලද ඒ සුවිශේෂී ජයග්‍රහණය පිළිබඳ අයෝමි අප සමඟ කතා බහ කළා.රණවිරු රියල් ස්ටාර් ලෙස කිරුළ දිනූ අවස්ථාවේ ඔබට දැනුණ හැඟීම මොනවගේ ද?ඒ සතුට කියල නිම කරන්න බැහැ. මට හිතාගන්න බැරිවුණා මට හිමි වුණු ඒ වාසනාව ගැන හරිම සතුටුයි.ඔබ අවසන් දෙදෙනා අතරට එන විට මොනවගේ හැඟීමක් ද හිතේ ඇති වුණේ?අන්තිම තරගකරුවන් දෙදෙනා අතරට එන විට පපුව ටිකක් ගැහුණා. හිතාගන්න තරමක් අපහසු වුණා. ජයග්‍රහණය පිළිබඳව ඇත්තටම මගේ හිතේ බලාපොරොත්තුවක් තිබුණෙ නැහැ. මේ පලදුන්නේ මගේ වාසනාව කියල තමයි තවමත් හිතෙන්නේ.අවසන් පස් දෙනා අතරට ආපු දවස ඔබට අද වගේ ම මතක ඇති?ඇත්තටම ඔව්. එදා දවසත් මට දැනුණෙ අවසන් මහා තරගය වගේමයි. මොකද අන්තිම පස්දෙනා අතරට එන එකත් ලොකු දෙයක්. ඒ කඩ ඉමත් ජයගන්න මම වාසනාවන්ත වුණා.ඔබ අවසන් තරගකරුවන් විසි හතර දෙනා අතරට එක් වුණේ තරගකරුවන් කීයක් අතරින්ද?තරග කරුවන් සිය දෙනෙක් අතරින් තමයි අවසන් තරගකරුවන් විසි හතර දෙනා තෝරන්නේ. ඒ අතරට තේරේවි කියන විශ්වාසය මා තුළ තිබුණා. ඒ සිතුවිල්ල සැබෑ වුණා. එතැන් සිට එස්.එම්.එස් මතයි තරගකරුවන් ඉදිරියට ගියේ.ඔබ මීට පෙර මෙවැනි රියලිටි තරගවලට ඉදිරිපත් වී තිබෙනවාද? එය මේ ජයග්‍රහණයට රුකුලක් වුණා ද?මම මීට පෙර පොඩි පොඩි තරගවලට ඉදිරිපත් වෙලා තිබෙනවා. නමුත් ඒ තරග මේ වැඩසටහනට කොහෙත්ම සම කරන්නට බැහැ. මෙය ඉතාම පිළිවෙළ ඇති විනය ගරුක වැඩසටහනක්. අනෙකුත් රියැලිටි වැඩසටහන් මෙයට සම කරන්න බැහැ. “අත්දැකීම්, විනය, ඇඳුම් පැලඳුම් මේ හැම දේකින් ම ක්‍රමානුකූලව මේ වැඩසටහන ඉදිරියට ගියා. මීට පෙර මා සහභාගි වුණු වැඩසටහන් වලින් යම් බලපෑමක් තියෙන්න ඇති.නමුත් රණවිරු රියල් ස්ටාර් වැඩසටහන හරහා බොහෝ දේ ඉගෙන ගන්න අවස්ථාව ලැබුණා.ඔබේ ජයග්‍රහණයට අවසානයට ඔබ ගැයූ ‘සඳ තනිවෙලා අහසේ...’ ගීතය යම් බලපෑමක් කළා කියා හිතෙන්නේ නැද්ද?අනිවාර්යයෙන් ම ඒ ගීතය මගේ ජයග්‍රහණය උදෙසා බලපෑවා කියා මම හිතනවා. ඒ ගීතයට ප්‍රේක්ෂක ආකර්ෂණය නො අඩුව ලැබුණා කියා හිතෙනවා. මොකද මාලිනී ෆොන්සේකා රංගනයෙන් දායක වෙන මෙම පැරණි ගීතය හුඟාක් රසික ජනතාවගේ මුවගින් මුමුණන ගීතයක්. ඒ ගීතයට හුඟාක් දෙනා ආදරෙයි.ඔබේ පවුලේ අයගේ ආභාසය ඔබේ ගායන හැකියාවට බලපාන්න ඇති?ඔව්. මගේ අම්මාට ගීත ගැයීමේ හැකියාව තියෙනවා. මාමාටත් ගීත ගයන්න පුළුවන්. ඔවුන්ගේ මඟ පෙන්වීම හැකියාව මටත් බලපෑවා. මගේ තාත්තා විදේශ රටක රැකියාව කළේ. නමුත් අද ඔහු අසනීප තත්ත්වයෙන් ඉන්නේ. මට සහෝදරියන් තිදෙනෙක් ඉන්නවා. වැඩිමහල් සහෝදරියන් දෙදෙනා විවාහකයි. පවුලේ හැම දෙනාගෙන් ම ලැබෙන සහයෝගය, ශක්තිය විශාලයි.ඔබ යුද හමුදා සෙබළියක ලෙස ලැබූ අත්දැකීම් මේ තරගාවලියේ ජයග්‍රහණයට ඍජුවම බලපාන්න ඇති?අනිවාර්යයෙන් ම, යුද හමුදාවෙන් ලැබෙන විනය ගරුක බව පිළිවෙළ මේ හැම දෙයක් ම බලපෑවා. අනෙක මේ අවස්ථාව මේ ජයග්‍රහණය මට හිමි වුණේ ම මම යුද හමුදාවේ සේවය කළ නිසා. මම යුද හමුදා සේවය දකින්නේ ඉතාම විනය ගරුක ගෞරවනීය සේවයක් විදිහටයි.ඔබට ලැබෙන ප්‍රතිචාර කොහොමද?ලැබෙන ප්‍රතිචාර ඉතාම ඉහළයි. මට හිතෙන්නේ මම හරිම වාසනාවන්තයි කියලයි. මේ තරම් ප්‍රේක්ෂක ජනතාවකගේ ආදරය, ගෞරවය ලබන්න පින් කළ යුතුයි. ඒ වගේ ම මට මේ අවස්ථාව හිමිවුණේ. ආරක්ෂක ලේකම් ගෝඨාභය රාජපක්ෂ මුතිතුමාගේ මඟ පෙන්වීම හා සංකල්පයක් මත ගොඩනැඟුණු රණවිරු රියල් ස්ටාර් වැඩසටහන නිසා. එතුමාත්, ලක්ෂ්මන් හුළුගල්ල මැතිතුමාත්, යුද හමුදාපතිතුමාත්, අයෝමා රාජපක්ෂ මැතිනියටත්, මගේ සහෝදර සෙබළ සෙබළියන්ටත්, මගේ ප්‍රේක්ෂක ජනතාවටත් මේ අවස්ථාවේ ස්තුතිය පුද කරනවා.ඔබේ අනාගත බලාපොරොත්තු. ඒ ගැනත් කතා බහ කරමු.මගේ ඉදිරි වැඩකටයුතු යුද හමුදාවේ විනයට අනුකූලව, එහි ගෞරවයට කිසිදු හානියක් නොවන විදිහට රටට දැයට සමාජයට වැඩදායක විදිහට ඉදිරියට කරන්න බලාපොරොත්තු වෙනවා. ඒ වගේ ම ඉදිරියේදී මා ජයග්‍රහණය කළ සුපිරි නිවෙසේ පදිංචියට යාමටත් බලාපොරොත්තු වෙනවා. හොඳ කලා නිර්මාණවලට ආරාධනා ලැබුණහොත් යුද හමුදාවේ අවසරය මත ඒ වායේ නිරත වීමටත් බලාපොරොත්තු වෙනවා.තුෂාරි වික්‍රමසිංහඡායාරූප - ගීත් ද මෙල්මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av1207158</link>
    <topic>වික්ටර් අයියගේ තීරණයට හිස නමන්න වෙනවා</topic>
    <author>ජෝජ් රොබ්සන් ද සිල්වා</author>
    <content>වික්ටර් අයියගේ තීරණයට හිස නමන්න වෙනවාකුලරත්න ආරියවංශමම උසස් පෙළ පන්තියේ ඉගෙනගන්න ශිෂ්‍යයෙකුව සිටි කාලයේදී තමයි මුලින්ම වික්ටර් අයියගේ ගීතවලට ආකර්ෂණය වුණේ. අපි කොළඹ ආනන්ද විද්‍යාලයේ ඉගෙන ගන්නා කාලයේ කලා උලෙළක් සංවිධානය කළා. ඒ කලා උලෙළට ගීත ගායනා කරන්න ආරාධනා කරන්න වික්ටර් අයියව මුණගැහෙන්න ගියා. එතකොට වික්ටර් අයියා කොළඹ ආවම ඉන්නේ සේන වීරසේකර මහත්මයාගේ ගෙදර. එතැනදි තමයි ඉස්සරලම වික්ටර් අයිය මට මුණගැහෙන්නේ. එදා ඔහු අපේ ආරාධනාව පිළිඅරගෙන කිසිදු මුදලක් ගන්නෙත් නැතුව ඔහුගේ වියදමින්ම කලා උළෙලට ඇවිත් ගීත කියලා ගියා.ඒ පළවැනි හමුවීමෙන් පස්සෙ මම ගීත රචකයෙක් විදියට අබේවර්ධන බාලසුරිය සමඟ සමීපව කටයුතු කරන කාලේ මට නැවතත් වික්ටර් අයියව මුණගැහෙනවා. එතකොට වික්ටර් අයියා ‘ස’ ප්‍රසංගය පටන් අරගෙන. ඒ කාලේ මම රෝහණ වීරසිංහ, ලක්ෂ්මන් විජේසේකර වැන්නන්ගේ මිතුරු සමාගමයට වැටිලා මමත් ‘ස’ ප්‍රසංගයට සම්බන්ධ වෙනවා.ඊට පස්සෙ තමයි මට වික්ටර් අයියට ගීත ලියන්න අවස්ථාව ලැබෙන්නේ. වික්ටර් අයියගේ ඇසුර මගේ රසවින්දනය දියුණු කර ගැනීමට වගේම ඔහුට ගීත රචනා කිරීමෙන් ගීත රචකයෙක් විදියට ඉදිරියට පැමිණෙන්නටත් ලොකු පිටුබලයක් වුණා.ඒ කාලේ ‘ස’ ප්‍රසංගයත් එක්ක මමත් රට වටේ ගියා. ‘ස’ ප්‍රසංගයේ අත්වැල් ගායනයට එක්ව සිටි ආනන්ද වීරසිංහ ඒ කාලේ මහියංගණේ ඉස්කෝලෙක වැඩ කළේ. බොහෝ අවස්ථා තිබුණා ඔහුට ‘ස’ ප්‍රසංගයට පැමිණෙන්නට නොහැකි වුණු. එවැනි අවස්ථාවල ‘ස’ ප්‍රසංගයේ අත්වැල් ගායනයට මමත් එක්වුණා.ඒ කාලේ ‘ස’ ප්‍රසංගයේ නිවේදන කටයුතු කළේ ප්‍රේමකීර්ති ද අල්විස්, බණ්ඩාර කේ.විජේතුංග, කේ.ඩී.කේ.ධර්මවර්ධන වැන්නන්. ඉතාම කාර්ය බහුල ජීවිත ගත කළ මේ අයත් එක්ක හැම සති අන්තයකම ලංකාවේ කොහේ හරි ‘ස’ ප්‍රසංගය කරන එක අතිශය අමාරු කටයුත්තක් වුණා. සමහර දවසට මේ කාටවත් නිවේදන කටයුතු සඳහා පැමිණෙන්නට නොහැකි වුණා.එවැනි අවස්ථාවක දවසක් මට වික්ටර් අයියා කිව්වා ‘ඉතින් කුලේට පුළුවන්නේ නිවේදන කටයුතු කරන්න’ කියලා. ඒ වගේ ‘ස’ ප්‍රසංග ගණනාවක මම නිවේදන කටයුතුත් කළා. ‘ස’ත් සමඟ ගත කළ ඒ අතීත ජීවිතය ඉතාම සුන්දර මතකයක්.වික්ටර් අයියා ගායකයෙක් වශයෙන් ගත්තම හරිම පරමාදර්ශි පුද්ගලයෙක්. ඔහුගේ හඬ පෞරුෂය, රසික ගෞරවයට කැළලක් නොවන අයුරින් හැසිරුණු හැටි දිහා බැලුවාම ඔහු හරිම පිවිතුරු චරිතයක් කියලා මට හිතෙනවා. ගායකයෙක් වශයෙන් ගත්තත්, පුද්ගලයකු වශයෙන් ගත්තත් ඔහුගේ පැවැත්ම අපට හරිම ආඩම්බරයක් රැගෙන එනවා. එවැනි කෙනෙක් සමඟ සමීප ඇසුරක් ගොඩනඟා ගන්නට අපිත් එක පැත්තකින් වාසනාවන්ත වෙලා තිබෙනවා.’ස’ ප්‍රසංගය නවත්වනවාය කියන එක, එක පැත්තකින් මට විශාල කනගාටුවක්. නමුත් මේකට වෙන විකල්පයකුත් නෑ. මේක තමයි වික්ටර් අයියාගේ පෞරුෂයේ හැටි. මේ තීරණයට අපිට හිස නමන්න වෙනවා.බුද්ධදාස ගලප්පත්තිඑක්දහස් නවසිය හැටේ දශකයේ හිරිමල් යෞවනයේ සිටි අපේ පරම්පරාව වික්ටර් රත්නායක ගේ මධුර ස්වරයට ලොබ බැන්දේ ආදරය කළේ කොයි විදියට ද ජීවිතයේ සැඳෑ සමයේ පසුවන අද දවසේ ද අපි ඔහුගේ හඬට ලොබ බැඳ සිටිනවා.ඔහුගේ මධුර ගායනාවට බැඳි ආදරය අත් නොහැර සිටිනවා. කෙතරම් දිගු කාලයක් ගෙවුණත්, යෞවනයේ දී පෙම් බැඳි යුවතියක් අහිමි වුවත් ඇගේ ආදරය පිළිබඳ මිහිරි මතකයෙන්, සැමරුමින් අත්මිදිය නොහැකි ලෙසම වික්ටර්ගේ පේ‍්‍රමාන්විත මධුර ස්වරයෙන් ගැයුණු ගීතාවලියේ බහුතරයකින් ඈත්වන්නට අපට සිත් දෙන්නේ නැහැ. දිනෙන් දින අපි ඒ ගී මිහිරට ළං වෙනවා.අතීත සුවඳින් හද පුරවා ගන්නවා. වික්ටර් ගැයූ ගී දැන් අයිති ඔහුට නෙමෙයි. ඒවා දැන් රසික ප්‍රජාව සතු අගනා වස්තූන්. ඔහුට ‘ස’ ප්‍රසංගය අත්හිටුවන්නට හෝ නැවැත්වීමට අයිතිය තිබුණත් එතෙර මෙතෙර සුවහසක් රසික ජනයා අත් පත් කොටගෙන ඇති ඔහුගේ ගායන මාධූර්යය උදුරා ගැනීමට අයිතියක් නැහැ.වික්ටර් රත්නායක යනු නොමියෙන ගායන පෞරුෂයයි.ප්‍රේම් දිසානායකආනන්ද සමරකෝන්, සුනිල් සාන්ත හා ආචාර්ය පණ්ඩිත් අමරදේව යන සංගීතඥයන් හෙළි පෙහෙළි කළ මෙරට සිංහල ජන සංගීත ගමන් මඟේ දිශානතිය වෙනත් මානයකට යොමු කළ පොදු ජන සංගීතඥයා වික්ටර් රත්නායකයි.එදා මෙදා තුර වික්ටර් රත්නායකයන් මෙරට සංගීත ක්ෂේත්‍රයට ගායනයෙන්, සංගීත අධ්‍යක්ෂණයෙන් හා තනු නිර්මාණයෙන් කළ මෙහෙවර අද්විතීයයි. වික්ටර් ගේ ‘ස’ ප්‍රසංගය 70 දශකයේ පටන් අද දක්වා වසර 40ක් පුරා දර්ශන වාර 1500කට ආසන්න සංඛ්‍යාවක් පැවැත්වීමට හැකි වීමෙන්ම මෙම කරුණ සනාථ වෙනවා. එවැනි සාර්ථක මංසලකුණු සටහන් කළ ඒක පුද්ගල ප්‍රසංගයක් ලංකාවේ මෙතෙක් පැවැත්වී නැහැ. දශක හතරක් පුරා ෂක්ටර් අසීමිත රසික ජන ප්‍රසාදයක් මැද මෙම ප්‍රසංගය අති සාර්ථකව පවත්වාගෙන ඒමේ සුවිශේෂත්වය නම් සුමියුරු ගායනය, මධුර සංගීතය සහ ප්‍රසංග පෞරුෂයෙන් පමණක් ‘ස’ ප්‍රසංගය සුවිශේෂිත වීමයි.අද වෙනත් සංගීත ප්‍රසංග පවත්වාගෙන යාම සඳහා බාහිරින් එල්ලා ඇති ආරිච්චි බෝරිච්චි අලංකරණවලින් තොරව ‘ස’ හතළිස් වසරක් අඛණ්ඩව පැවැත්වීම වික්ටර්ගේ සංගීත හා ගායන කෞශල්‍යයේ පරම විජයග්‍රහණයක් බවට විවාදයක් නැහැ.වික්ටර් ‘ස’ සමාප්තිය සනිටුහන් කරන්නට ස්වයං තීරණයකට එළඹෙන්නේ වර්තමාන ප්‍රසංග කලාවේ පවතින මෙවන් විපරීත විලම්බීත මැද ‘ස’ ප්‍රසංගය විජයග්‍රාහී මට්ටමක පවතිද්දීයි. ගායන පෞරුෂයෙන් හා ප්‍රාසාංගික හැඩරුවින් පොහොසත්ව සිටිද්දීත් සමුගැනීමේ තීන්දුවකට එළඹෙන්නට වික්ටර් ගත් අභීත තීන්දුව ඔහුගේ නිවැරැදි සංගීත ඥානයේ සහ නිහතමානීත්වයේ සංකේතයක් බව පැහැදිලියි.ගීතනාත් කුඩලිගමවික්ටර් රත්නායකයන්ගේ ඇසුරට පත්වන ඕනෑම ගීත රචකයකුට මධුර මනෝහර තනුවක් නිර්මාණය වන ආකාරයේ පද වැලක් ගොතන්නේ කෙසේ දැයි යන අභ්‍යාසය නිතැතින්ම ලබා ගැනීමට හැකිවෙනවා. සර්පිනාවේ සරපුවරු මත ඇඟිලි තුඩු එහෙම මෙහෙ යවමින් ඔහු තමන්ගේ හදවතේ ඇති මාධුර්ය ගුණය ඇඟිලි තුඩු අගින් සර්පිනාවට කවමින් රසවත් තනුවක් නිර්මාණය කරන්නේ අතිශය චමත්කාරයක් මවමින්.බොහෝ කාලයක් තිස්සේ ඔහු සමඟ නිර්මාණකරණයේ යෙදෙමින් මා ලද ඒ අභ්‍යාසය එසේ කැටිකර දැක්වීමට පුළුවන්. සමහර විට සර්පිනාව ඉදිරියේ හිඳිමින් ඔහු ගොතන අපූර්ව ගී තනුවට උචිත පදමාලාවක් යෙදීමේ විරල අභ්‍යාසය මම ඔහු නිසා ලබා තියෙනවා. පදමාලාව කලින් ලබාගෙන තනුවක් නිර්මාණය කරන අයුරු දැක ඇතිවා වගේම කලින් තනුවක් නිර්මාණය කිරීමෙන් අනතුරුවද ඊට පදවැලක් ගෙතීමේ අභ්‍යාසයද මා ඔහු නිසා ලබා තියෙනවා.වික්ටර් අයියා (මා ඔහු අමතන ආකාරය) හා බැඳුණු මේ දිගු ඇසුරේ අග්‍ර ඵලය ඔහු වැනි ගාන්ධර්වයකුගේ චරිතාපදානය සංගෘහිත කිරීමේ අවස්ථාව මට හිමි වීමය. ඔහු වෙනුවෙන් ගීත සියයක් රචනා කළාටත් වඩා එය මහත් භාග්‍යයක් කොට මා සිතනවා. මගේ සාහිත්‍ය ජීවිතයේ එය මා ලැබූ ජයග්‍රහණයක්. එය කෙතරම් සාර්ථක ව්‍යායාමයක් වීද යත් 2003 වර්ෂයෙන් පටන් ගෙන 2011 වන විට එහි තුන්වන මුද්‍රණය කරා යෑම තරම් තෘප්තියක් රචකයකුට තවත් තියෙනවද?මට හිතෙන්නෙ ‘ස’ ප්‍රසංගය සංගීතය පුරුදු පුහුණු වන ආධුනිකයන්ට අභ්‍යාස ආයතනයක් වගේ. ‘ස’ ප්‍රසංගයෙන් ඔහුගේ සමු ගැනීම මට දැනෙන්නෙ ඒ අභ්‍යාස ආයතනය හදිසියේ වසා දැම්මා වගේ හැඟීමක්.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av1207159</link>
    <topic>මගේ මුල්ම චිත්‍රපටයේ වික්ටර්ගේ සංගීතයට ජෝති පසුබිම් ගී ගැයුවා</topic>
    <author>ඡායාරූපය - විමල් කරුණාතිලක</author>
    <content>මගේ මුල්ම චිත්‍රපටයේ වික්ටර්ගේ සංගීතයට ජෝති පසුබිම් ගී ගැයුවාමහාචාර්ය සුනිල් ආරියරත්නආචාර්ය වික්ටර් රත්නායකයන් හා මහාචාර්ය සුනිල් ආරියරත්නයන් අතර ඇත්තේ අපූරු බැඳීමකි. ඒ බැඳීම වසර හතළිහක එහා ගිය එකකි. වික්ටර් - සුනිල් සුසංයෝගයෙන් ගීත ක්‍ෂේත්‍රයට දායාද වූ නිර්මාණ ප්‍රමාණය සුවිශාලය. එදා මෙදා තුර වික්ටර් සුනිල් බැඳීම පිළිබඳ විමසුමකි මේ. අතීතය සිහිපත් කරන්නේ මහාචාර්ය සුනිල් ආරියරත්නයන්ය.ඔබ වික්ටර් රත්නායකයන්ගේ මුල්ම හමුවීමේ සිට ආ ගමන් මඟ කෙබඳුද?වික්ටර් රත්නායක නම් වූ අග්‍රගණ්‍ය සංගීතවේදියා, ගායන ශිල්පියා පිළිබඳ සිහිපත් කරන විට මට මතක් වෙන්නේ ඔහු මට මුලින්ම හමුවූ දිනය. ඒ මීට අවුරුදු හතළිහකට පමණ පෙර දිනෙක. එවකට ආචාර්ය ප්‍රේමසිරි කේමදාසයන් මරදානේ ජයන්ත වීරසේකර මාවතේ සංගීත මංජරිය නමැති සංගීත පන්තිය පවත්වාගෙන ගියා. ඒ වන විට ඔහු සංගීත ගුරුවරයෙක්. මම ඒ කාලේ ශ්‍රී ජයවර්ධනපුර විශ්වවිද්‍යාලයේ පළමු වසරේ ශිෂ්‍යයෙක්. මට මුලින්ම වික්ටර් මුණගැසෙන විට ඔහු කේමදාසයන් සංගීත අධ්‍යක්ෂණය කළ චිත්‍රපට දෙකක පමණ ගී ගයා තිබුණා. එකක් ‘ආදරවන්තයෝ’ අනික ‘හන්තානේ කතාව‘. වික්ටර් සංගීත මංජරියට ආවේ කේමදාසගේ ‘සිතිජය’ නමැති ඔපෙරාවේ ගීතයක් පුහුණු වීමට.‘සිතිජය’ ඔපෙරාව රචනා කළේ මගේ වැඩිමල් සහෝදරයා තිලකරත්න කුරුවිට බණ්ඩාර. තේමා ගීතය රචනා කළේ මම. ප්‍රේමසිරි කේමදාසයන් ගීතය ගායනා කිරීම සඳහා තෝරාගෙන තිබුණේ නන්දා මාලිනී, සනත් නන්දසිරි හා වික්ටර් රත්නායකවයි. ඒ ගීතය ගයන්න හමුවූ දා තමයි අපේ පළමු හමුවීම. ඔපෙරාව සඳහා මා ලියූ “කටුකොහොලින් පිරුණ ලොවින්” ගීතය පසු කලෙක කේමදාසයන් ගුවන්විදුලියේ පටිගත කළා.මේ කාලෙම තමයි වික්ටර් ආනන්ද විද්‍යාලයේ සිසුන් එක්වී නිර්මාණය කළ ‘නිම්වළල්ල’ චිත්‍රපටයේ තේමා ගීතය ගැයුවේ. ඒ ගීතය රචනා කළෙත් මම. ‘හඳට හඬන කිරි දරුවෝ’ යන ගීතයේ පුහුණුවීම් කළේ කේමදාසයන්ගේ සංගීත මංජරියේ. මේ අතර සතිස්චන්ද්‍ර එදිරිසිංහයන් ‘මාතර ආරච්චි’ චිත්‍රපටයේ සංගීත අධ්‍යක්ෂණය කිරීමට වික්ටර් තෝරාගෙන තිබුණා.එහි ගීතයක් ලිවීමේ අවස්ථාව මට ලබා දුන්නා. මෙන්න මේ හේතු නිසා අප අතර ඉතා කෙටි කලකදි විශාල සහ සම්බන්ධතාවක් ගොඩනැඟුණා. අපි අතර බැඳීම වැඩි කළේ වික්ටර් ගේ ගුවන්විදුලි සරල ගී වැඩසටහන්. වික්ටර් බොහෝ දෙනකුගේ ගී පදමාලා ගායනා කළත් ප්‍රධාන වශයෙන් ඔහු ගායනා කළේ ප්‍රේමකීර්ති ද අල්විස්, බණ්ඩාර කේ.විජේතුංග, කේ.ඩී.කේ.විජේවර්ධන, බණ්ඩාර ඇහැලියගොඩ සහ මගේ නිර්මාණ. ඒ කාලේ ගීත රචකයන් හැටියට අප අතරේ තිබුණේ පුදුමාකාර මිත්‍රත්වයක්. වික්ටර් ගේ සරල ගී වැඩසටහනකට මගේ ගීතයක් නැත්නම් මේ තිදෙනා බොහෝ විට ඔවුන්ගේ ගීතයක් ඉවත් කර හෝ මගේ ගීතයකට අවස්ථාව ලබා දුන්නා. මේ තිදෙනාටම ගුවන්විදුලිය සමඟ සෘජු සම්බන්ධතා තිබුණා.මම පිටස්තරයෙක්. අද මේ මිත්‍රයින් තිදෙනාම අප අතර නැහැ. මේ සරල ගී වැඩසටහන් ඇරුණම මගෙත් වික්ටර්ගෙත් මිත්‍ර සබඳතාව වැඩිදියුණු වීමට බලපෑ තවත් සාධකයක් තමයි එවකට ගුවන්විදුලියේ වැඩසටහන් නිෂ්පාදිකාවක ලෙස කටයුතු කළ ජී.එස්.බී.රාණි පෙරේරා මහත්මිය. ගුවන්විදුලි ගීත කලාවේ නව රැල්ලක් ඇති කිරීමට එතුමිය නිෂ්පාදනය කළ ‘ජන ප්‍රසංගනී’, ‘ගීත තරංගනී’ වැනි වැඩසටහන් බෙහෙවින් බලපෑවා. ඒ හැම වැඩසටහනකටම වගේ මගේ ගී රචනා හා වික්ටර්ගෙ ගී තනු ඇතුළත් වුණා. ‘තොටුපළ අයිනේ’ ඇතුළු එවක මා රචනා කළ වික්ටර් ගැයු ගීත එළිදුටුවේ මේ වැඩසටහන හරහා. ඒ හැරුණ විට රාණි පෙරේරා මහත්මියට පැවරුණ වෙනත් විශේෂ සංගීත වැඩසටහන් එතුමිය පැවරුවේ මට හා වික්ටර්ටයි. “අපි ඔක්කොම රජවරු” ගීතය රානි පෙරේරා මහත්මිය කළ එබඳු විශේෂ ජනරජ දින වැඩසටහනට ඇතුළත් වූ ගීතයක්.වික්ටර්, ලලිතා පද්මිණී රාජපක්ෂ, මහාචාර්ය සුනිල් ආරියරත්නවික්ටර් තුළ තිබූ තනු නිර්මාණ හැකියාව ඔබ දකින්නේ මොන විදියටද?වික්ටර් තුළ ගී තනු නිර්මාණය කිරීමේ විශේෂ හැකියාවක් තිබුණා. මා ලියූ ගී රචනාවක් අතට ගෙන සර්පිනාව අසල ඉඳගන්නා වික්ටර් ගේ ඇඟිලි සර්පිනාවේ සරපුවරු අතර එහෙ මෙහෙ යමින් මිහිරි සහ පිරිපුන් ගී තනු නිර්මාණය වන හැටි හරිම අපූරුයි. වික්ටර් කියන්නේ ගී තනු භාණ්ඩාගාරයක්. ඔහු විනාඩි කිහිපයකදි කිසිදා නෑසූ විරු තනුවක් නිර්මාණය කළා.මේ යුගය වන විට මගේ ගීතවලට ස්ත්‍රී හඬක් තිබුණා. ඒත් පුරුෂ හඬක් තිබුණේ නැහැ. මගේ අත්දැකීම් මගේ හඩින් කියාගන්න විදිහක් තිබුණේ නැහැ. වික්ටර්ගෙ හඬ මට හිතුණේ මගේ; හඬ මගේ ආත්ම ප්‍රකාශනය ලෙසයි. ඒ නිසා මා ඒ කාලේ වින්දා වූ බොහෝ ජීවන අත්දැකීම් ගීත බවට පෙරළී වික්ටර්ගෙ හඩින් ගායනා වුණා. ඒ ගීත සියල්ලම වගේ අතිශය ජනප්‍රිය වුණා. එබඳු ඇතැම් ගීත ගුවන්විදුලියෙන් ජනප්‍රියත්වයට පත්කළේ පේ‍්‍රමකීර්ති ද අල්විස්.ඔබ ‘ස’ ප්‍රසංගයට සම්බන්ධ වුණේ කොහොමද?වික්ටර් ගේ ‘ස’ ප්‍රසංගය පිළිබඳ මූලික පැවැත්වුණේ චින්තන ජයසේන, ප්‍රේමකීර්ති, බණ්ඩාර කේ.විජේතුංග, ආර්.ආර්.සමරකෝන්, හරිශ්චන්ද්‍ර වීරසිංහ, වික්ටර් හා මම එක්ව. මේ ප්‍රසංගය සඳහා ‘ස’ යන නම තැබුණේ චින්තන ජයසේන. ගීත පෙළ ගැස්මේදී හැමදෙනාම කියා සිටියේ එහි ආරම්භක ස්තෝත්‍රය මා රචනා කළ යුතු බවයි. එය ඒ අයුරින්ම සිදුවුණා. ‘ස’ ප්‍රසංගයේ අවසානය සනිටුහන් වන ‘අපි ඔක්කොම රජවරු’ ගීතය ඇතුළු ‘තොටුපළ අයිනේ’, ‘දෛවයෝගයකින්’, ‘මීන නුවන් යුගින් බලන්’, ‘පොඩි කුමාරිහාමි’ ඇතුළු මගේ ගීත කිහිපයක් ඇතුළත් වුණා.වික්ටර්ගේ ‘ස’ ප්‍රසංගයේ ආරම්භයේ සිටම මා ඔහුට යම් යම් ලෙසින් දායක වුණා. ඒ කාලේ වේදිකා පරිපාලනය, ආලෝකකරණය පිළිබඳව ප්‍රායෝගික දැනුම ඇත්තන් අප අතර සිටියේ නැහැ. මම ඒ වන විට ගුණසේන ගලප්පත්ති නමැති මහා නාට්‍යව්දියාගේ වේදිකා නාට්‍යවල වේදිකා පරිපාලක හැටියට කටයුතු කර තිබුණා. ‘ස’ ප්‍රසංගය වේදිකාවට නැඟීමේදී මට යම් යම් දායකත්වයන් දැක්වීමට පුළුවන්කම ලැබුණා.ඔබේ චිත්‍රපටවලට වික්ටර්ගේ සංගීතයෙන් ලැබුණු දායකත්වය කෙබඳුද?මගේ වැඩිම චිත්‍රපට සංඛ්‍යාවක සංගීතය සම්පාදනය කළ සංගීත අධ්‍යක්ෂවරයා වික්ටර්. ඔහු මුලින්ම මා නිර්මාණය කළ ‘දුෂ්කර ක්‍රියා’ කෙටි චිත්‍රපටයට සංගීතය සැපයුවා. මා අධ්‍යක්ෂණය කළ පළමු වෘත්තාන්ත චිත්‍රපටය ‘අනුපමා’. එහි සංගීත අධ්‍යක්ෂවරයා වික්ටර්. එහි ගීත හයක් තිබුණා. ඒ අතුරින් ජෝතිපාල ගැයූ ‘රාජ කිරුළ පලන්දාපු රජ්ජුරුවෝ,’ ජෝති - ලතා ගැයූ ප්‍රථම යුග ගීතය වන ‘සිහින විලේ නිලුපුලි’ නමැති ගී දෙක ඉතා ජනප්‍රිය වුණා. ඉන්පසුව ‘පොඩි මල්ලි’, ‘සිරිබෝ අයියා’, ‘වජිරා’, ‘සරුංගලේ’ ආදී චිත්‍රපටවලත් සංගීතය අධ්‍යක්ෂණය කළේ වික්ටර්.හොඳම චිත්‍රපට සංගීත අධ්‍යක්ෂණය වෙනුවෙන් වික්ටර් ප්‍රථම ජනාධිපති සම්මානය ලැබුවේ මගේ ‘සිරිබෝ අයියා’ චිත්‍රපටයටයි. වික්ටර්ගේ ’ස’ ප්‍රසංගයේ කොටසක් මා පොඩි මල්ලි චිත්‍රපටයට ඇතුළත් කළා. ‘කොහේ සිට ඔබ පැමිණියේදෝ’ ගීතය ඇතුළත් කර තිබෙන්නේ ‘ස’ප්‍රසංගයේ ගීතයක් හැටියට. වික්ටර් කියන්නේ විශිෂ්ට ගණයේ සංගීත අධ්‍යක්ෂවරයෙක් බව ‘සරුංගලේ’සහ ‘සිරිබෝ අයියා’ යන චිත්‍රපටවලින් පැහැදිලි වෙනවා. ඒ වගේම වික්ටර්ට පි.යු.ඩී.පෙරේරාගේ ‘අතුරු මිතුරු’ චිත්‍රපටය සඳහාත් හොඳම සංගීත අධ්‍යක්ෂණය වෙනුවෙන් සම්මාන ලැබුණා.වික්ටර් රත්නායකයන් ‘ස’ ප්‍රසංගය නතර කිරීමට ගත් තීරණය ඔබ දකින්නේ කොහොමද?වික්ටර් කියන්නේ කිසිදා වාණිජත්වයට යටවුණ වාණිජත්වයට සිය හඬ පාවා දුන් කෙනෙක් නෙමෙයි. ඒ වගේම වික්ටර් කියන්නේ කිසිදු ලෝභකමක් නැතිව වෙනත් ගායක ගායිකාවන් සඳහා මියුරු තනු නිර්මාණය කළ විශිෂ්ටයෙක්. වික්ටර් නිසා සංගීත ක්‍ෂේත්‍රයට පැමිණි බොහෝ දෙනා ඉන්නවා. ඔහුට දැන් වයස අවුරුදු හැත්තෑවයි. නමුත් තවමත් ශ්‍රැතියට ගී ගයන්න පුළුවන්. එකදිගට ගීත විසි පහක් තවදුරටත් ගායනා කරන්න පුළුවන් ද යන ප්‍රශ්නාර්ථය ඔහු ඉදිරියේ තිබෙනවා.ඔහු කවදාවත් ශ්‍රැතියෙන් පිට අපස්වරයෙන් ගායනා කළ කෙනෙක් නෙමෙයි. මම හිතනවා ඔහුට තවත් අවුරුදු දහයක් පහළොවක් එකදිගට ගීත කිහිපයක් හොඳින් ගයන්න පුළුවන්. නමුත් ගීත විසිපහක් එක ඉලක්කයක් කරා ගෙන යෑම ගැන ඔහුට යම් සැකසංකාවක් ඇති. ඒ නිසා මං හිතනවා ඔහු ‘ස’ ප්‍රසංගය නතර කරන්නේ සංගීතයට ගරු කිරීමක් හැටියට කියලා. වික්ටර් කියන්නේ මනුෂ්‍යත්වය අතින් ඉහළ කෙනෙක්. ඔහු ප්‍රේමකීර්ති ද අල්විස් මියගිය දා සිට ඔහු වෙනුවෙන් සමරු පින්කම් කරන කෙනෙක්. එම සමරු පින්කම්වල හැමවිටම මූලිකත්වය ගෙන කටයුතු කරන්නේ වික්ටර්. ලංකාවේ කිසිම කලාකරුවෙක් වෙනුවෙන් මේ විදිහට අඛණ්ඩව පින්කම්, ගුණසමරු, උත්සව සංවිධානය කෙරී නැහැ. ඒ හැම දේම වෙන්නේ වික්ටර් නිසයි.ඡායාරූපය - විමල් කරුණාතිලකඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071510</link>
    <topic>මගේ ලේන්සුව හතරට ඉරලා රසිකයන්ට බෙදලා දුන්නා</topic>
    <author>ගාමිණී සුසන්ත</author>
    <content>මගේ ලේන්සුව හතරට ඉරලා රසිකයන්ට බෙදලා දුන්නාආචාර්ය වික්ටර් රත්නායක ‘ස’ ප්‍රසංගයේ මතක මැදින්ආචාර්ය වික්ටර් රත්නායක නම් වූ ඔහු සිංහල ගීත ක්ෂේත්‍රය කිසියම් වෙනසකට ලක්කළ ප්‍රවීණ සංගීතවේදියෙකි. පෙර අපර දෙදිග සංගීත මූලාශ්‍ර ඇසුරු කරගනිමින් හෙළයට ආවේණික වූ සංගීත ආරක් බිහි කිරීමට මුල්වූ ඔහු සිංහල ගීත ක්ෂේත්‍රයට දායාද කළ මියුරු ගීත සංඛ්‍යාව සිය ගණනකි. 1973 වසරේ ඇරඹි වික්ටර් රත්නායකයන්ගේ “ස” ප්‍රසංගය මෙරට පමණක් නොව ලොව රටවල් විශාල සංඛ්‍යාවක ඉතා සාර්ථකව වේදිකාගත විය.“ස”ප්‍රසංගයට වසර 39 ක් සපිරෙන ජූලි 20 වැනිදා එම ප්‍රසංගයට සමුදීමට වික්ටර් රත්නායක සැරසේ. වික්ටර් රත්නායකයන් සමඟ අප රසඳුන වෙනුවෙන් සංවාදයකට එක්වූයේ “ස” ප්‍රසංගය පිළිබඳවත් ඔහුගේ අතීත සංගීත දිවිය පිළිබඳවත් තොරතුරු දැන ගැනීමේ අරමුණෙනි.”ස” ප්‍රසංගයේ ආරම්භය සිදු වුණේ කොහොමද?ඒ; 1973 අවුරුද්ද. ඒ දවස්වල ඒක පුද්ගල ප්‍රසංගයක් තිබුණේ නෑ. පණ්ඩිත් අමරදේවයන් සහ විශාරද නන්දා මාලිනිය එක්ව ඉදිරිපත් කළ “ශ්‍රවණ ආරාධනා” ප්‍රසංගය ඒ දිනවල ඉතාම සාර්ථකව දිවයින පුරාම වේදිකාගත වුණා. ඒ කාලයේ මගේ ළඟින්ම සිටි මිතුරන් තමයි, කේ.ඩී.කේ. ධර්මවර්ධන, ප්‍රේමකීර්ති ද අල්විස්, මහාචාර්ය සුනිල් ආරියරත්න, බණ්ඩාර කේ. විජේතුංග, ආර්.ආර්. සමරකෝන්, හරිශ්චන්ද්‍ර වීරසිංහ, චින්තන ජයසේන වැනි අය. දිනපතාම නොවුණත් සතියකට දින දෙකක් හෝ තුනක් අපි කට්ටිය එකට හමුවුණා. එහෙම හමුවුණු දිනවල අපි අලුත් ගීත නිර්මාණය කළා, විවිධ මාතෘකා පිළිබඳව කතා කළා. දවසක් ඒ වගේ අපි කට්ටිය හමුවුණු වෙලාවක ඔවුන් මට කිව්ව “වික්ටර් ඔයාට පුළුවන්නෙ ඒක පුද්ගල ප්‍රසංගයක් පවත්වන්න කියල.ඒ වනවිට කවුරුවත් ඒක පුද්ගල ප්‍රසංගයක් පවත්වා තිබුණේ නෑ. ඒ දිනවල මගේ ගීත ඉතාම ජනපි‍්‍රයයි. ඒ වන විට මම විවිධ ශෛලියේ, විවිධ මාතෘකා යටතේ ගීත ගයල තිබුණා; බුදුගුණ ගීත, මව්ගුණ ගීත, පිය ගුණ ගීත, ප්‍රේම ගීත, දේශාභිමානී ගීත වැනි විවිධ මාතෘකා ඔස්සේ රචනා වුණු ගීත මම ගයල තිබුණා. ඒ නිසයි මගේ හිතවතුන් යෝජනා කළේ ඒක පුද්ගල ප්‍රසංගයක් පවත්වන්න.ඉන්පසුව මේ ප්‍රසංගයට විවිධ නම් යෝජනා වුණා. සප්ත ස්වරයේ ඕනෑම ස්වරයක් මත “ශ්‍රැති ස්වරය වන ස ස්වරය පිහිටුවිය හැකි” නිසාත්, “සප්ත ස්වරයේ මුල් අකුර ස නිසාත් මෙම ප්‍රසංගය “ස” ප්‍රසංගය ලෙස හැඳින්වීම සුදුසු බව යෝජනා කළේ මා මිත්‍ර චින්තන ජයසේන. ඒ විදියටයි මගේ ඒක පුද්ගල ගී ප්‍රසංගය “ස” ප්‍රසංගය බවට පත්වුණේ. මුල්ම “ස” ප්‍රසංගය පැවැත්වුණේ 1973 ජූලි මස 20 වැනිදා ලුම්බිණි රඟහලේදී.”ස” ප්‍රසංගය දිගින් දිගටම පවත්වන විට ඔබ අවිවේකී වන්නට ඇති නේද?ඇත්තෙන්ම ඔව්. රටේ සෑම ප්‍රදේශයකින් ම “ස” ප්‍රසංගයට ඉල්ලුමක් ඇති වුණා. රසික රසිකාවියන් සිය ගණනින් “ස” ප්‍රසංගය වටා රොක්වෙන්න පටන් ගත්තා. සතියට දින කීපයක්ම “ස” රටේ විවිධ ස්ථානවල වේදිකා ගත වුණා. ඒ නිසා “ස” ප්‍රසංගයට සම්බන්ධ සියලුම දෙනා අතිශය කාර්ය බහුල වුණා. මම “ස” ප්‍රසංගයටම යොමුවෙලා ඉන්න විට මගෙ දරුවන්ගෙ සියලුම කටයුතුත් ගෙදර දොරේ වැඩ කටයුතුත් බලා කියාගෙන මගේ වැඩවලටත් උපරිම විදියට මගේ බිරිඳ චිත්‍රා උදව් වුණා. ඇය මගේ පසුපස නොසිටින්නට “ස” ප්‍රසංගයට මෙපමණ දුරක් එන්න ලැබෙන්නෙ නෑ. ඇය මා පසුපස සිටි යෝධ සෙවණැල්ලයි.”ස” ප්‍රසංගය පවත්වන විට ඔබට රසික ප්‍රතිචාර උපරිම විදියට ලැබෙන්න ඇති...?”ස” ඇරඹුණු දා ඉඳලම රට තුළදි පමණක් නොවේ, විදෙස් රටවලදි පවා පුදුම විදියේ රසික ප්‍රතිචාර ලැබුණා. “ස” අපි ආරම්භ කළේ ප්‍රසංග සිය ගණනක් පවත්වන අදහසින් නෙමෙයි. මෙපමණ කාලයක් “ස” පැවැත්වූවේ ප්‍රසංගය නැවැත්විය නොහැකි වූ නිසයි. “ස” සමඟ රට වටා යන විට සමහර පළාත්වලදි මගේ ලේන්සුව හතරට ඉරල සිහිවටන ලෙස රසික රසිකාවියන්ට දෙන්න සිදු වුණා. ඒ දවස්වල මගේ කොණ්ඩය ගොඩක් තිබුණා. ඇතැම් ප්‍රසංග අවසන් වෙලා සමරු පොත්අත්සන් කරන විට මට දැනිල තියෙනව මගේ කෙස් වලින් අදිනව. ඒ විදියට මගේ කෙස් ගසුත් සමරු ලෙස තබාගත් රසික රසිකාවියන් සිටියා. “ස” ප්‍රසංගය නිසා දහස් ගණනකගෙන් මට ලැබුණු ආදරය ගෞරවය අසීමිතයි. ඒක මතක් වන විට සිතට දැනෙන්නෙ හරිම සතුටක්.”ස” ප්‍රසංගය පරම්පරා 3 ක් රස වින්දා නේද?ඔව් “ස” ප්‍රසංගයට දැන් අවුරුදු 39 යි. මීට අවුරුදු 39 කට පෙර වැඩිහිටියන් ලෙස සිටි පිරිසත් තරුණ පිරිසත් “ස” ප්‍රසංගයේ ගීත රස විඳ තිබෙනවා. එදා තරුණ පිරිසගේ දරුවන් අද “ස” රස විඳිනවා. එතකොට පරම්පරා 3 ක් “ස” ප්‍රසංගයේ ගීත රස විඳිනවා. කිසියම් රටක කලා කරුවකුට හැකි නම් පරම්පරා 3 ක රසික පිරිස් සනසවන්න ඒක විශාල භාග්‍යයක්. එවැනි දෙයක් කරන්න ලැබීම ගැන අද මම සියුම් ආඩම්බරයෙන් බුක්ති විඳිනවා.සිංහල සිනමාවට ඔබෙන් ලැබුණු දායකත්වය අඩුයි නේද?අඩුයි කියන්න අමාරුයි. ඒ මොකද මම චිත්‍රපට ගීත 100 ක් පමණ ගයල තියෙනව. ඒ වගේ ම චිත්‍රපට 16 ක පමණ සංගීතය නිර්මාණය කරල තියෙනව. මාතර ආච්චි, හුලවාලි, තවලම, සරුංගලේ වැනි චිත්‍රපට ඒ අතරින් සුවිශේෂයි. නමුත් කියන්න කනගාටුයි ඒ චිත්‍රපටවල සංගීතය නිසි ඇගයීමකට ලක් නොවුණු බවයි මගේ හැඟීම. මගේ සිනමා සංගීතයෙන් සිංහල ගීත ක්ෂේත්‍රයට දායාද කළ සුවිශේෂී ශිල්පියෙක් තමයි සුනිල් එදිරිසිංහ. ඒ විදියට බලන විට සැලකිය යුතු මට්ටමකින් සිංහල සිනමාවේ සංගීතයට දායක වී තිබෙනවා.මෑතදී ඇරඹුණු රියැලිටි වැඩසටහන්වලට ඔබ විරුද්ධ ඇයි?තරු බිහි කරන සංගීත වැඩසටහන්වලට මම එදත් විරුද්ධයි අදත් විරුද්ධයි. මෙලෙස තරු බිහි කිරීම ලාංකේය තාරුණ්‍යයේ කොඳු නාරටිය කඩා බිඳ දැමීමක් ලෙසයි මම දකින්නේ. අපි තාරුණ්‍ය පෙලඹිය යුත්තේ නිර්මාණාත්මක ලෝකය බිහි කරන්නට අවශ්‍ය පසුබිම සකස් කරගන්නා විදියටයි. එසේ නැතිව මීට අවුරුදු පනහකට හැටකට එහා ජනපි‍්‍රය ශිල්පීන් ගායනා කළ ගීත කළු මැද මැද කියන්න පුහුණු කළාට කලාවට සෙතක් වෙන්නේ නෑ.එවිට තාරුණ්‍යයට තම අනන්‍යතාව ගොඩනඟාගන්න ලැබෙන්නේ නෑ. මම සංගීත ක්ෂේත්‍රයට එන විට අමරදේවයන්, සුනිල් ශාන්තයන්, සූර්ය සංකර් මොල්ලිගොඩ, එච්.ඩබ්ලිව්. රූපසිංහ වැනි ස්වතන්ත්‍ර ගීත ගායනා කළ හොඳ ශිල්පීන් පිරිසක් සිටියා. මමත් ඒ ශිල්පීන්ගේ ගීත ගායනා කර කර සිටියා නම් අද වික්ටර් රත්නායක කෙනෙක් නෑ. ඒ නිසා මම කවදත් අනුන්ගේ ගීතවලින් බැබළෙන ශිල්පීන් ශිල්පිනියන් අනුමත කරන්නේ නෑ. අනුන්ගේ ගීතවලින් කවුරු හරි බැබළෙනවා නම් ඔහු හෝ ඇය සැමදාම ආධුනිකයෙක්. එම පුද්ගලයා කවදාවත් ප්‍රවීණයෙක් වෙන්නේ නෑ.ගාමිණී ෆොන්සේකා ‘ස’ ප්‍රසංගය නරඹමින්ඔබ තාරුණ්‍ය සමඟ තරහද?නැහැ කවදාවත්ම නැහැ. තාරුණ්‍ය තමයි රටක ජීවනාලිය. නමුත් තාරුණ්‍යයේ ඉඳගෙන, “කංසා බොන්ට හොඳා”, “තනමල්විල මල්” කියල ලියන, ගයන අයට මම දොස් කියනවා. ඒ මොකද මේ රටේ සදාචාරයක් තියෙන්න ඕනනෙ. ඒවා ගීත නෙමෙයි වාත. ඒ වගේම බඩ වියත රැකගන්න අනුන්ගේ ගීත ගයන අයටත් මම දොස් කියනවා. එහෙම නැතිව මම තාරුණ්‍ය එක්ක කවදාවත්ම තරහ නෑ.”ස” ප්‍රසංගය නවත්වන්න සිතුවේ ඇයි?කිසියම් ගායන ශිල්පියකුගේ ගීත රසික රසිකාවියන් අතර පවතින්නේ ඔහුගේ ගායන හැකියාව, පැහැදිලි උච්චාරණය, තනුවල ඇති අලංකාරවත් බව සහ ගීතයේ ඇති භාවමය ගුණය නිසයි. මේ ලක්ෂණ කා තුළ වුවත් සැමදා පවතින්නේ නෑ. එයයි මේ ලෝකයේ ස්වභාවය. “සියලුම සංස්කාර ධර්මයන් අනිත්‍යයි” කියා බුදුරජාණන් වහන්සේ දේශනා කළේ ඒ නිසයි. ඒ ධර්මතාව මටත් පොදුයි. ඒ අනිත්‍යතාව අපටත් එන බව දැන දැන තොල් පැටලි පැටලි වචන උච්චාරණය නිවැරදිව කළ නොහැකිව ගීත ගායනා කිරීම හරිද? රසික රසිකාවියන්ගේ සතුට පතා දෙන දේ රසිකයාට සතුට නොලැබෙන තත්ත්වයෙන් නොදීමට අප වග බලාගත යුතුයි. එසේ නොවුනහොත් සිදුවන්නේ ශිල්පියා කෙරෙහි රසිකයා අනුකම්පාවක් දැක්වීමයි. ශිල්පියකුට අවශ්‍ය වන්නේ අනුකම්පාව නොව ගෞරවයයි. “ස” ප්‍රසංගයේ අවසානය සටහන් කරන්නේ ඒ ගෞරවය මා තබා ගත යුතු නිසයි.මෙම 20 වැනිදා ප්‍රසංගයෙන් පසුව ඔබ සංගීත කටයුතුවලින් සම්පූර්ණයෙන් ඉවත් වෙනවාද?එදින සිදුවන්නේ මගේ “ස” ප්‍රසංගයේ සමාප්තිය සටහන් කිරීමයි. “ස” ප්‍රසංගයෙන් සමුගැනීමයි. නමුත් ඉන් ඉදිරියටත් වික්ටර් රත්නායක කියන සංගීත ශිල්පියා තනු නිර්මාණය කරමින්, සංගීතය අධ්‍යක්‍ෂණය කරමින්, ගීත ගයමින් ගීත ක්ෂේත්‍රයේ ඉන්නවා. 20 වැනිදා සිදුවන්නේ “ස” ප්‍රසංගය නමැති බාරදූර කටයුත්තෙන් ඉවත් වීමයි.ගායන ශිල්පියෙකු සංගීතවේදියෙකු ලෙස ඔබ මෙතෙක් දුර පැමිණි ගමන පිළිබඳව ඔබ තෘප්තිමත්ද?අතිශයින්ම තෘප්තිමත්. ඒක ආත්මාර්ථකාමී හැඟීමක් නෙමෙයි. කිසියම් කලා ශිල්පියකු තමා නිරතවී සිටින ක්ෂේත්‍රය පිළිබඳව හොඳින් හදාරා ඇත්නම්, ඒ දැනුම හැකියාව අන් අයටත් ප්‍රදානය කර ඇත්නම්, තම හැකියාවෙන් රසිකයා පිනවා ඇත්නම් එම ශිල්පියාට තෘප්තිමත් විය හැකියි. මොහිදීන් බෙග්, අමරදේව, නන්දා මාලිනී, සුනිල් එදිරිසිංහ, ජෝතිපාල, එඩ්වඩ් වැනි ශිල්පීන්ගේ සිට උරේෂා රවිහාරි වැනි මෑත යුගයේ ශිල්පිනියන් දක්වා මම මගේ නිර්මාණ දායාද කරල තියෙනව. මගේ නිර්මාණාත්මක හැකියාවෙන් මම විතරක් කීර්තිය ප්‍රසංසාව ලබාගෙන නෑ. මේ නිසා මම ඉතාම තෘප්තිමත් කලාකරුවෙක්.ගාමිණී සුසන්තඡායාරූප – දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071511</link>
    <topic>‘ස’ මතක සැමරුමක්...</topic>
    <author/>
    <content>‘ස’ මතක සැමරුමක්...‘ස’ ප්‍රසංගය යනු, සිංහල සංගීතයේ වසන්ත කාලයයි. එහි මිහිරි අනුරාවයයි; සොඳුරු පිළිබිඹුවයි. ගොගොල්ගේ ‘හිම කබායෙන්’, රුසියානු ලේඛක පරපුරක් බිහිවූවාක් මෙන් වික්ටර් රත්නායකයන්ගේ ‘ස’ ප්‍රසංගයෙන් ද, ගායක පරපුරක් පමණක් නොව ගේය පද රචක සමූහයක් ද බිහිවුණි.වසන්ත කාලය ගෙවී ගොසිනි.ගිම්හානය උදාවී ඇත.’මම මහලු වයසේ - බැරිය මියු ගායනා පෙර සේ’ යැයි සිතීමෙන් දෝ, වියපත් වික්ටර් රත්නායකයයෝ ‘ස’ ප්‍රසංගය නිමා කරනා බැව් සිය රසික ජනයාට නිවේදනය කළහ.මෙය අතීතාවර්ජනයකට සුදුසු, හැඟීම්බර මොහොතකි.70 දශකයේ මුල් භාගයේ කටුගස්තොට ශාන්ත අන්තෝනි විදුහල් ශාලාවේ සංගීත ප්‍රසංගයක් පැවැත්වුණි. එවකට නක්කාවත්ත මහා විද්‍යලයේ සංගීත ආචාර්යවරයාව සිටි වික්ටර් රත්නායකයන්ද, ඊට සහභාගි වීමට නියමිතව තිබුණි. ඔහුගේ මුල්ම ගීත වූ ‘මයුරාසන’, ‘සෝක සැනසුම්’ හා ‘සිහිල් සුළං රැල්ලේ’ එකල රසිකයන් අතර මහත් ජනපි‍්‍රයත්වයක් දිනාගෙන තිබූ අතර ගුවන් විදුලියෙන් ද නිතර ප්‍රචාරය කෙරුණි.එදා, අන්තෝනි රඟහල් වේදිකාවට රත්නායක ගායකයා පිවිසෙද්දි ප්‍රෙක්ෂකාගාරයෙන් කසු කුසු නැඟුණි. සිහින් සිරුරැති මේ තරුණ ගායකයා සුදු කලිසමක් හැඳ, ඊට උඩින් සුදු කමිසයක් හැඳ සිටියේය. ඔහුගේ චාම් බව දුටු රසිකයින්ට, “අනේ අර තරම් ලස්සන සින්දු කියන්නෙ මේ මිනිහා’දැයි සිතුණා විය හැකිය.ඉතා රසාලිප්තව, ගීත තුනක් ගැයු වික්ටර් රත්නායක වේදිකාවෙන් බැස ගියේය.වික්ටර් රත්නායකයන් තාරුණ්‍යයේ රූප ශ්‍රීයෙන් බැබළෙන්නට වූයේ, ‘ස’ ප්‍රසංගයේ ‘මැදිවියේ’ දී යැයි මට සිතේ. දකින මුල් දසුනින් ම ඔහු ගාන්ධර්වයෙකු බව ඕනෑම කෙනෙකුට සිතාගත හැකි විය. සමහරු ඔහු අනුකරණය කරන්නටද වූහ.’ස’ ප්‍රසංගය ඇරැඹුණු අවධියේ මහනුවර සිට කොළඹ බලා ගමන් කරන සවස දුම්රියේ වික්ටර් රත්නායක සහ සතිස්චන්ද්‍ර එදිරිසිංහ ද ගමන් කරනු මට දක්නට ලැබුණි. ඔහු සමඟ වචනයක් කතා කිරීමට මහත් ආශාවක් ඇති වූයෙන් අතරමඟදි මම අසුනින් නැගිටියෙමි.වික්ටර් සහ සතිස්, දුම්රිය භෝජනාගාරයේ පැත්තක බීර බඳුන් දෙකක් තොලගාමින් සිටියහ. (එකල දුරගමන් දුම්රියවල බීර විකිණීමට තිබුණි)සතිස්ගේ සොහොයුරියක මහනුවර නගරයේ පාසලක සේවය කරන බවත් මහනුවර පැවැත්වෙන ‘ස’ ප්‍රසංගයක සංවිධාන කටයුතු සාකච්ඡා කිරීම සඳහා නුවර ආ බවත් වික්ටර් රත්නායක පැවසුවේ, සුපුරුදු නිහතමානී සිනාව දෙතොලග රඳවාගෙනය.එදා එසේ සංවිධානය කළ ‘ස’ ප්‍රසංගයට පසුව දිනයක් ලබා ගැනීම සඳහා සංවිධායකයෝ “පොර කෑහ”! ‘ස’ ප්‍රසංගයක් නැති දිනයක් කැලැන්ඩරයේ නැති තරම් විය!රසිකයෝ ඔහුට ගරු කළහ. රසිකාවියෝ ඔහුට පෙම් කළහ. සෙනගින් පිරී, ඉතිරි, සිරවී ගිය ශාලාවල පවා කැස්සකින්වත් බාධා නොකර, වික්ටර් ගී අසන්නට ඔවුහු සැදී පැහැදී සිටියහ. ‘ස’ ප්‍රසංගයේදි ගීතයෙන් ගීතයට නොමසුරුව අත්පොළසන් දුන්හ. සැබැවින්ම එය අසිරිමත් ප්‍රසංගයකි. අන් කිසිවෙකුටවත් ඒ තලයට ළඟාවිය නොහැකි විය.’ස’ ප්‍රසංගය බලන්නට ලැබෙන හැම වතාවක ම, සියලු වැඩ පසෙකලා ඉන් ප්‍රයෝජන ගැනීම අප සිරිත විය. තමන් ‘ස’ නැරඹූ වාර ගණන කීම එකල රසිකයිනට ආඩම්බරයට කාරණයක් ද විය.අන්තෝනි රඟහලේ ම පැවති ‘ස’ දර්ශනයකදි, එක්වරම ශබ්ද පරිපාලනයට බාධා සිදුවිණි. වේදිකාවේ හඬ ශාලාවට නෑසී ගියේය. තිරය වැසුණි. ශ්‍රාවකයන් සන්සුන්ව ම සිටියහ.එදා ශබ්ද පාලනය බාරව පැමිණ සිටියේ ගුවන් විදුලි සංස්ථාවෙහිද එම රැකියාවම කළ ප්‍රවීණ රංගන ශිල්පි යූ. ආරියවිමල්ය. ආරි දහදිය මුගුරු හෙළා ගෙන, ශබ්දපාලන යන්ත්‍රය පණ ගැන්වීමට උත්සාහ කළේය. එහෙත් ඉන් පලක් නොවීය.වික්ටර් එතැනට පැමිණියේය.”ආරි – මට වොයිස් මයික් එක විතරක් හදල දෙන්න.”ඔහුගේ හඬ සැළුණි. ඉන් මොහොතකට පසු ශබ්ද පාලනයෙන් තොරවම ප්‍රසංගය යළි ඇරැඹුණි. සංගීතය ඇසුණේ යාන්තමිනි. වික්ටර් රත්නායකයන්ගේ මධුර හඬ පමණක් රසික දන පිනවමින් ශාලාවේ ගලා ගියේය.වෙනදාටත් වඩා හඬින් අත්පොළසන් නැඟුණි.වික්ටර්ගේ හඬම සංගීතයක් නම් වෙනත් සංගීතයක් කුමටද?’ස’ ප්‍රසංගය නතර කළ හැකිද? එය සදා කාලයට ම රසික සිත් තුළ නිනද වන, සජීවී, සදාසර්ණී ප්‍රසංගයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071513</link>
    <topic>විවාහ මංගල්‍යයට සල්ලි හොයාගත්තේ ‘ස’ ප්‍රසංගයෙන්</topic>
    <author>ජෝජ් රොබ්සන් ද සිල්වා</author>
    <content>විවාහ මංගල්‍යයට සල්ලි හොයාගත්තේ ‘ස’ ප්‍රසංගයෙන්- රෝහණ වීරසිංහආචාර්ය වික්ටර් රත්නායකයන් ගේ සෞන්දර්ය චාරිකාවේ දී ඔහු හා සමඟ ගමන් කරන සගයින් අතර සංගීතඥ රෝහණ වීරසිංහ ද සුවිශේෂ ගමන් සගයෙක් ව සිටියි. අත්වැල් ගායනයෙන්, වාදනයෙන් සහ ගී තනු නිර්මාණයෙන් ඔහු වික්ටර් සමඟ රැඳී සිටි සොඳුරුතම ඉසව්වකි – ‘ස’ ප්‍රසංගය. එම සොඳුරු ඉසව්වෙන් සමුගනිමින් ‘ස’ ප්‍රසංගයේ සමාප්තිය සනිටුහන් කරන්නට සිය ආදරණීය සෞන්දර්යවේදියාණන් සැරසෙන මොහොතේ ඒ පිළිබඳව කතාබහ කරමින් ‘ස්වර වර්ණ’ වර්ණ ගන්වන්නට අපි රෝහණට ආරාධනා කරමු.”වික්ටර් අයියාගේ ‘ස’ තරම් සාර්ථක ඒක පුද්ගල ගීත ප්‍රසංගයක් වෙන නැහැ. පදමාලා ගී තනු, ගායනයෙන් සහ සංගීත සංයෝජනයෙන් ඉහළම මට්ටමෙන් පවත්වා ගෙන ආ ප්‍රසංගයක් ‘ස’ ප්‍රසංගය. ගොවි, කම්කරුවන් සිට වෛද්‍ය, ඉංජිනේරුවන් දක්වා සෑම තරාතිරමකම පොදු ශ්‍රාවක ජනතාව ‘ස’ වටා එක්රොක් වුණා. ඒ සියල්ලන්ටම රස විඳිය හැකි රසයක් ’ස’ ප්‍රසංගයේ තිබුණා. සැබැවින්ම මා මෙය මැනවින් නිරීක්ෂණය කර කරන ප්‍රකාශයක්. ‘ස’ ප්‍රසංගය කියන්නේ ආශ්චර්යාත්මක සිදුවීමක්.”සිංහල සංගීත ක්‍ෂේත්‍රයට අවශ්‍යම අවදියක දී ‘ස’ ප්‍රසංගය සමාප්තියට පත්වීම පාඩුවක් නොවේ ද?”තුට්ටු දෙකේ පහත් පෙළේ වචන යොදාගෙන මෙරට සංගීත ක්‍ෂේත්‍රය වනසමින් ඇතැම් පුද්ගලයින් මෙහි පිනුම් ගසන වර්තමානයේ ‘ස’ ප්‍රසංගය සමාප්තියට පත්වීම පාඩුවක් මෙන්ම අභාග්‍යයක් ලෙසිනුයි මට හැඟෙන්නේ. කෙටියෙන් කියනවා නම් ‘රෝගී මිනිස්සුන්ට දිය යුතු හොඳම බෙහෙත් වට්ටෝරුවක් නොලැබී යාමක්’ ලෙසයි මා ‘ස’ ප්‍රසංගයේ සමාප්තිය දකින්නේ. එය කනගාටුවට කරුණක්.’ස’ ප්‍රසංගය මෙතරම් සාර්ථක ප්‍රසංගයක් වීමට බලපෑ ඔබ දන්නා හේතු තිබෙනවාද?”විශේෂයෙන් කිව යුතු හේතුවක් තිබෙනවා. ප්‍රසංගයෙන් තමන්ට ලැබෙන මුදල් තමන්ගේ මල්ලේ දමාගෙන මල්ල පුරවා ගන්නවා වෙනුවට වික්ටර් අයියා පූර්ණ රසාස්වාදයක් ප්‍රේක්ෂකයින්ට ලබා දීමේ අරමුණින් ප්‍රසංගය සඳහාම එම මුදල් වියදම් කළා. එක ගීතයකට සර්පිනාව ඕනෑ වූ විට ඒ සඳහා වියදම් කර දක්ෂතම වාදකයකු ගෙන ගියා. එසේම තවත් ගීතයකට හවායින් වාදනය ඇතුළත් වී ඇති විට ඒ සඳහා වාදකයකු ද ඩ්‍රිම්ස් වාදන ගීත දෙකක ඇත්නම් ඒ සඳහා වාදකයෙකු ද වශයෙන් නොමසුරුව වියදම් කර වෙන වෙනම වාදකයින් ප්‍රසංගයට සහභාගි කරගත්තා. එම නිසා සංගීත භාවිතයෙන් ද ‘ස’ ඉහළ මට්ටමක තිබුණා.”‘ස’ ප්‍රසංගය පෞද්ගලිකව ඔබේ ජීවිතයටත් සමීප අත්දැකීමක් වූ අයුරු කියන්න පුළුවන්ද?”කියන්නම්. මගේ විවාහ මංගල උත්සවයට සූදානම් වෙද්දී අවශ්‍ය තරම් මූල්‍යමය ශක්තියක් නොමැතිව මා සිටින විට වික්ටර් අයියා මට ‘ස’ ප්‍රසංගයක් කරන්න දුන්නා. 1977 දී රාමක්‍රිෂ්ණ ශාලාවේදී පැවැත් වූ ඒ ප්‍රසංගයෙන් ලැබුණු මුදලින් තමයි මම මගේ විවාහ මංගල්ලයේ සියලුම කටයුතු කර ගත්තේ. එතුමා මෙන්ම ‘ස’ ප්‍රසංගයත් මගේ ජීවිතයට බෙහෙවින්ම සමීපයි.”එක්තරා වකවානුවකදී ඔබ වික්ටර් අයියාගේ ගීත රසිකයෙකු ලෙස උන්මාද වී සිටි බැව් අප අසා තිබෙනවා. එය සත්‍යයක්ද?එය සත්‍යයක් තමයි. වික්ටර් අයියාගේ කටහඩින් මුලින්ම සිහිල් සුළං රැල්ලේ සහ ‘පාවේ වලා’ වැනි ගීත අහද්දී මම පාසල් ශිෂ්‍යයෙක්වයි උන්නේ. එහෙත් අප අසා පුරුදු වී සිටි හින්දි සහ බටහිර තනු ඇසුරෙන් එච්.ආර්.ජෝතිපාල, ජේ.ඒ.මිල්ටන් පෙරේරා, සී.ටී.ප්‍රනාන්දු වැනි ගායකයින් ගැයූ ගීතවලට වඩා ආකර්ෂණීය බවක් වික්ටර් අයියාගේ ගීත ඇහෙද්දීම දැනුණා. වික්ටර් අයියාගේ ගායන විලාසය වගේම ගීතවල වූ සංගීත සංයෝජනය තමයි මගේ සිත වඩාත්ම වශී කරගන්න සමත් වුණේ. ඒ වන විට සංගීතය හදාරමින් සිටි සිසුවකු වශයෙන් වික්ටර් අයියාගේ ගීත ශ්‍රවණයෙන් හා හැදෑරීමෙන් මා විශාල තෘප්තියක් ලැබුවා වගේම එතුමාගේ සින්දු පිස්සෙකු බවට පත් වුණා. රජයේ සංගීත විදුහලට ඇතුළු වන විට මා දේවත්වයෙන් පිළිගෙන සිටි සංගීත ශිල්පියා එතුමා වී උන්නා.වික්ටර් අයියාව ඔබ දැන හඳුනාගත් අයුරු මතකද?”සංගීත විදුහලේ දී වික්ටර් අයියාගේ සහෝදරයා වූ සෝමපාල රත්නායකයන් මගේ මිතුරෙකු බවට පත්වීමෙන් තමයි එම දෛවෝපගත හඳුනා ගැනීම සිදුවුණේ. මගේ තිබුණ වික්ටර් අයියාගේ ගීත ලෝලීත්වය දැන සිටි සෝමේ – ‘අයියා හම්බවෙන්න යමු’ කියලා දවසක් දා මාව සේන ජයන්ත ටීරසේකරගේ නිවෙසට කැඳවාගෙන ගියා. (ඒ කාලේ වික්ටර් අයියා නක්කාවත්ත මධ්‍ය මහා විද්‍යාලයේ ඉගැන්නුවේ. කොළඹ ආවම නවතින්නේ සේන අයියාගේ ගෙදරයි.) එදා මට මං දේවත්වයෙන් පිළිගෙන උන්නු සංගීත ශිල්පියා දැන හඳුනා ගෙන එක්වෙන්න ලැබීමට වඩා වෙන කිසිදු දෙයක් අගේ වුණේ නැහැ. එතුමා පිළිබඳ එම ගරුත්වය තවමත් එලෙසමයි.”ඉන්පසු වික්ටර් අයියා සමඟ එක්ව නිර්මාණ කටයුතු කිරීමෙන් ඔබ ඔබේ නිර්මාණ දිවියට කිසියම් ආලෝකයක් ලැබුවාද?”පැහැදිලිවම මගේ නිර්මාණ දිවියට පුදුමාකාර ආලෝකයක් එතුමා සමඟ නිර්මාණකරණයේ යෙදීමෙන් ලැබුණා. මගේ නිල නොවන ගුරුවරයා වන්නෙත් එතුමායි. මුලින් සෝමේ මාව ගුවන් විදුලියේ වික්ටර් අයියාගේ ගීත පටිගත කිරීම්වලට කැඳවාගෙන ගියා. මා මෙන්ම ඒ කාලයේ ලක්ෂ්මන් විජේසේකර, ආනන්ද වීරසිරි, බන්දුල විජේවීර සහ මාලනී බුලත්සිංහලත් පැමිණියා එම පටිගත කිරීම්වලට සහභාගි වෙන්න. අපට අත්වැල් ගායනයට සහ වාදනයට අවස්ථාව ලැබුණා.පසුව ‘ස’ ප්‍රසංගයටත් එතුමා සමඟ සහභාගි වෙන්න ලැබුණාම අභිමානයක් මෙන්ම ගෞරවයක් අපට අප ගැනම දැනුණා. චිත්‍රපට සංගීත කටයුතුවලදී ස්වර ලිපි, අනුවාදන සහ තනු සකස් කිරීම් ආදී කටයුතු කරද්දී විමසිලිමත්ව ස්වයං අධ්‍යයනයන් කිරීමට මට ප්‍රස්ථාව ලැබීම නිසා මගේ දැනුමට වැඩි ආලෝකයක් එතුමා ඇසුරෙන් ලබා ගන්න මට පුළුවන් වුණා. අද මා නිර්මාණකරුවෙකු ලෙස කිසියම් පිළිගැනීමට ලක්වී සිටිනවා නම් ඒ එතුමා තුළින් උපත ලද පැළයක් ලෙසින් තමා මා මාවම සලකන්නේ. හැත්තෑව දශකයේ අග බාගයේ දී මුලින් ම මගේ තනු නිර්මාණයක් (‘තනිවෙන්නට මගේ ලොවේ’) එතුමාට ගයන්න දීමෙන් මා ලක්ෂ වාරයක් සතුටු වී තිබෙනවා. එතුමා එදා මෙන්ම අදත් එම නිර්මාණයට ඇලුම් කරනවා. එතුමා සමඟ නිර්මාණ කිරීමෙන් අපට අසීමිත ආලෝකයක්, වටිනාකමක්, ගෞරවයක් සහ අභිමානයක් ලැබී තිබෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071514</link>
    <topic>‘ස’ප්‍රසංගයේ රස කතා</topic>
    <author>එඩ්වඩ් චන්ද්‍රසිරි</author>
    <content>‘ස’ප්‍රසංගයේ රස කතාතල් රා ටිකක්...අධික ජනප්‍රසාදයක් දිනා ගත් ‘ස’ ප්‍රසංගය එතෙක් සිංහල ගී ප්‍රසංගයක පහස නොලැබූ යාපනයේ සුප්‍රකට වීරසිංහම් ශාලාවේ දී ද පැවැත්වීම සඳහා වරම් ලැබිණ. ශිල්පීන් ඒ සඳහා පිටත් වූයේ ඊට පෙර දින රාත්‍රියේ ය. මධ්‍යම රාත්‍රිය ඉකුත් වන තෙක් සිනා කතාවෙන් පිරුණු බස් රථය කෙමෙන් නිහඬ වූයේ එකා දෙන්නා නින්දට වැටුණු බැවිනි. මද වේලාවකින් රියැදුරු සහ රථයේ සහායකයා හැරෙන්නට බස් රථයේ සිටි සෙසු සියල්ලෝ ම තද නින්දක ගිලී සිටියෝ ය.ඔවුන් යළිත් ඇහැරෙන්නට පටන් ගත්තේ වටින් ගොඩින් එළිය වැටෙන්නට හෝරාවකට පමණ පෙර ය. බසයේ ජනෙල් පියන් අතරින් එළිය බැලූ ශිල්පීන් හට අඳුරේ වුව ද කෙමෙන් කෙමෙන් වෙනස් වන පරිසරය දර්ශනය විය. බැලූ බැලූ අත පෙනෙන, තමන්ට නුහුරු නුපුරුදු තල් ගස් දැකීමෙන් අමුතු ප්‍රබෝධයක් ලද ශිල්පීන් රථයේ රියැදුරු හට කථා කොට රථය නවත්වා ගත්තේ වඩාත් හොඳින් පරිසරය විඳ ගැනීමේ අපේක්ෂාවෙනි. කඳු ගැටයක මුදුනේදී බස් රථය නැවැත්විණ.මඳ අඳුරේම බසයෙන් බැසගත් සංගීත ශිල්පීහු අවට සිරි නරඹන්නට වූහ. හීන් සිසිලසක් දැනී දෑත් පොරවා ගෙන වටපිට බැලූ එක් සංගීත ශිල්පියකු හට පාරේ මඳක් ඉදිරියෙන් හිසේ තලප්පාවක් දවටා ගත් කිසිවකු වාඩි වී සිටිනවා පෙනුණි. යාපනයේ වැසියකු දැකීමෙන් හිතට නැඟුණු අදහසක් ද ඇතිව ඔහු වෙත ගිය සංගීත ශිල්පියා තමාට පිටුපා වාඩි වී සිටි තැනැත්තා දෙස බලා උගුර පාදා මෙසේ ඇසීය.“ලොකු උන්නැහේ, අපිට බැරිවෙයි ද මෙහෙන් හොඳ තල් රා ටිකක් හොයා ගන්ඩ? ඔහේ මෙහෙ කෙනෙක් නිසා ඒ ගැන තොරතුරු දන්නවා ඇතිනෙ.”වාඩි වී සිටි තැනැත්තා නැගිට්ටේ තලප්පාව ගලවා අතට ගනිමිනි. හේ සංගීත ශිල්පියා දෙස බලා සාවඥ සිනාවක් මුවඟට නංවා ගත්තේ ය.“ඇයි මහත්තයා... මම මහත්තයලා ආපු මේ බස් එකේ ඩ්‍රැයිවර්නෙ.” එසේ කියූ රියැදුරා බස් රථය වෙත ගොස් රියැදුරු අසුනට ගොඩ වුණේ ය.ලාභයි වට්ටක්කාඒ වික්ටර් රත්නායකයන්ගේ ‘ස’ ප්‍රසංගය අම්පාරේ හාඩි ටෙක්නිකල් ආයතන ශාලාවේ පැවැත්වූ දිනයයි. ඊට පෙර දින රැයේ කොළඹින් පිටත් වූ ශිල්පීන් රැගත් බස් රථය අම්පාරට ළඟා වූයේ ප්‍රසංගය දින හිමිදිරියේ ය.උදේ ආහාරයෙන් පසු අම්පාර නගරයේ ඇවිදින්නට ගිය සංගීත ශිල්පීන් හට නගර මධ්‍යයේ පොළක් දකින්නට ලැබුණි. එක් සංගීත ශිල්පියකු ගේ වැඩි අවධානය යොමු වූයේ පොළේ එක් කෙළවරෙක අහස උසට ගොඩ ගැසූ වට්ටක්කා තොගයක් අලෙවි කරමින් සිටි වෙළෙන්දෙකු වෙත ය. ඔහු එම වෙළෙන්දා වෙත ගොස් වට්ටක්කා ගෙඩියක මිල විමසීය. ලොකු වට්ටක්කා ගෙඩියක මිල රුපියල් පහකි. සංගීත ශිල්පියා හට එය අදහාගත නොහැකි විය. තමා පදිංචි කොළොන්නාවේ හන්දියේ වට්ටක්කා ගෙඩියක මිල රුපියල් සියයකට ආසන්න බව සිහිකළ හෙතෙම දෙවරක් නොසිතා වට්ටක්කා ගෙඩි දෙකක් ම මිලදී ගත්තේ ය. ඉතා අසීරුවෙන් ඒවා බස් රථය වෙත ගෙනැවිත් එහි මුල්ලක තැන්පත් කළේ ය.සාර්ථක ප්‍රසංග වාර දෙකකින් පසු රාත්‍රි ආහාරය ද නිමවී අම්පාරෙන් පිටත් වූ බස් රථය කොළඹට ළඟාවෙද්දී පසු දිනට එළි වී තිබුණි. සාමාන්‍යයෙන් ශිල්පීන් නිවෙස්වලට ඇරලවන්නේ රාත්‍රියේදී බස් රථය කොළඹට ළඟා වුවහොත් පමණි. ඒ අනුව ශිල්පීන් එදින පිටකොටුවෙන් බැස යා යුතු විය. බස් රථය පිටකොටුවේ නවත්වද්දී අප සංගීත ශිල්පියාට තරු පෙනුණේ තමා හට එතැන් සිට කොළොන්නාව දක්වා තම සංගීත භාණ්ඩය, ඇඳුම් බෑගය සහ වට්ටක්කා ගෙඩි දෙක ගෙන යා යුතුව ඇති බව සිහිපත් වීමෙනි. ඔහු කළ යුතු අන් පිළියමක් නොදැක ටැක්සියක් නවතා තම ආම්පන්න සියල්ල ද එහි පටවා ගෙන තම නිවෙස බලා පිටත් විය.ඔහු කොළොන්නාවේ තම නිවෙස අසලදී ටැක්සියෙන් බැස, තම ආම්පන්න සියල්ල ද බිමට බා, ටැක්සි ගාස්තුව ලෙස රුපියල් දෙසීයක් ද ගෙවා නිවෙසට පිය මැන්නේ තමාට ම සිතින් සාප කර ගනිමිනි. අප සංගීත ශිල්පියා හට වට්ටක්කා ගෙඩි දෙක සඳහා රුපියල් එකසිය අනූ පහක් වැය වී තිබිණ.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071515</link>
    <topic>විවාහ වුණයි කියලා රූපය අසුන්දර කරගන්න එපා</topic>
    <author>වසන්ත ජයසිංහආරච්චිගේ</author>
    <content>විවාහ වුණයි කියලා රූපය අසුන්දර කරගන්න එපාආසියානු විවාහක රූ රැජනශ්‍රීමාලි ෆොන්සේකා විවාහක කාන්තාවන්ට කියයිඇය ශ්‍රීමාලි ෆොන්සේකා. වසර 27 කට පසු ආසියානු විවාහක රූ රැජන කිරුළ ලක්බිමට රැගෙන එන්නට පසුගියදා වාසනාව උදාකර ගත්තේ ශ්‍රී මාලියි. මීට පෙර විවාහක විශ්ව රූ රැජන ලෙස කිරුළ පැළැඳි රෝසි සේනානායකගෙන් පසුව ආසියානු විවාහක රූ රැජන කිරුළ රැගෙන එන්නට ඇයට හැකියාව උදාවුණා.මේ තරගාවලියට යන්නට ශ්‍රීමාලිට අවස්ථාව උදා වෙන්නේ කොහොමද?මුල් කාලයේ ඉඳලම නිරූපණයට මම ඉතාම කැමැතියි. රෝසි සේනානායක මහත්මියගෙන් පසුව මට විශාල බලාපොරොත්තුවක් තිබුණා මෙවැනි තරගයකට සහභාගි වෙන්න. එහෙම ඉන්න අතරෙදියි මට ලංකාවේ මෙවැනි තරගයක් තියෙන බවට දැනගන්න ලැබුණේ. ඒ අතරට අයැදුම් පතක් මම යොමුකළා. එතැනදි අයැදුම්පත් 150 ක් අතරින් අන්තිම 10 දෙනාට එන්නට මට පුළුවන් වුණා. ජුනි මාසේ 8 දා ගලදාරි හෝටලයේ පැවැති අවසන් තරගයෙන් ජයග්‍රහණය කළ පසුවයි මැලේසියාවේ ක්වාලාලම්පුර් පැවැති ආසියානු විවාහක රූ රැජන කිරුළ සඳහා සහභාගි වෙන්න ලැබුණේ.හොඳයි මෙතැනදි ඔබට පැහැදිලිවම අභියෝගයක් තිබුණද?ඔව්. රටවල් 12 ක තරගකාරියන් 24 දෙනෙක් සහභාගි වුණා. අන්තිම මොහොත දක්වාම සියලු දෙනාගෙම අවධානය තිබුණේ ජයග්‍රහණයට. විශේෂයෙන්ම සිංගප්පූරුවෙන් දැඩි තරගයක් තිබුණේ. ඔවුන්ට හැම පහසුකමක්ම තිබුණා. නමුත් මම එතැනදි අපේ උරුමය විදහා පාන අයුරින් කළ ඉදිරිපත් කිරීමට මට විශාල බලපෑමක් වුණා කියලා හිතෙනවා. විශේෂයෙන් ජාතික ඇඳුම, හාවායි ඇඳුම, ලාංකේය කුරුල්ලකු විදිහට කළ නර්තනයට ඒ අය පුදුම වුණා. ඒ වගේම අපේ ඉතිහාසය පිළිබඳව ඔවුන් දැනුවත් වුණා. ඒ සියල්ල මගේ මේ ජයග්‍රහණයට හේතු වෙන්න ඇති.මේ ජයග්‍රහණය ගැන අද ඔබට මොකද හිතෙන්නේ.මේ ජයග්‍රහණය මම ලබාගත්ත ජයග්‍රහණයක් කියලා හිතන්න මම කැමැති නැහැ. මේක අපේ රට ලබපු ජයග්‍රහණයක්. විශේෂයෙන් වාසනා දන්තනාරායන මහත්මිය හා R &amp; V එන්ටර්ටේන්මන්ට්ස් ආයතනයට ස්තුතිවන්ත වෙන්න ඕන. ඔවුන් නිසයි මේ ජයග්‍රහණයට යන්න අඩිතාලම උදා වුණේ. ඒ වගේම මගේ පවුලේ අය අවුරුදු අටක් වයස මගේ ‘නමලි’ දුව මට විශාල ශක්තියක් වුණා.මේ තරගයේදී ජයග්‍රහණයට ඔබේ හැරවුම් ලක්‍ෂය වුණේ කුමක්ද කියලා මම ඇහැව්වොත්.මම හිතන්නේ අන්තිම මොහොතේ විනිශ්චය මණ්ඩලය මගෙන් අහපු ප්‍රශ්නය වෙන්න ඕන. මොකද ලොකු තරගකාරිත්වයක් තිබුණේ. ඔවුන් මගෙන් ඇහැව්වේ ඔබේ ජීවිතේ වෙනස් කළ ලොකුම සිදුවීම කුමක්ද කියලයි. මම කිව්වේ අම්මා කෙනෙක් වීම කියලයි. ඔය වෙනකොට මගේ දුව හිටියා ප්‍රේක්‍ෂාගාරයේ. ඒ අය මගේ බබා දැක්කා. එයත් මගේ ජයග්‍රහණයට හේතු වෙන්න ඇති.අවුරුදු 27 කට පසු ලැබූ ජයග්‍රහණයෙන් පසු ඒ අවශ්‍ය පිළිගැනීම ඔබට ලැබුණද?ඇත්තටම ඔව්. මාධ්‍යවලින් පවා විශාල පිළිගැනීමක් ලැබුණා. මම හිතුවේ නැහැ එහෙම ලැබෙයි කියලා. කොහොම නමුත් ඒ සියලු දෙනාට මම ස්තුතිවන්ත වෙන්න ඕන.මේ ජයග්‍රහණයත් එක්ක හෙට දවසේ මොකක්ද ඔබේ බලාපොරොත්තුව.මම අම්මා කෙනෙක්. ඒ නිසා බොහෝ දුගී කුඩා දරුවන්ගේ සුබ සාධනයට යමක් කරන්න මගේ ලොකු ආශාවක් තියෙනවා. ඒ සමඟම මගේ ඊළඟ බලාපොරොත්තුව විශ්ව රූ රැජන තරගයට සහභාගි වීම. ඒ අතරම කලා කටයුතුවලට හැකි අයුරකින් දායක වෙන්නත් බලාපොරොත්තුක් තියෙනවා.අනෙක් දේ මම හැම කාන්තාවකගෙන්ම ඉල්ලන්නේ විවාහ වුණා කියලා තමන්ගේ රූපෙට තියෙන ආසාව, කැමැත්ත අයින් කරන්න එපා. තමන්ට පුළුවන් විදිහට තමන්ගේ රූපය සුන්දරව තියාගන්න. එහෙම වුණොත් ඉදිරියටත් අපේ රටට මෙවන් ජයග්‍රහණ අත්කර දෙන්න අපට පුළුවන් වේවි.වසන්ත ජයසිංහආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071516</link>
    <topic>තමන්ගේම දුම්රියෙන් තමන්ගේම වතුයාය වටා රවුමක්</topic>
    <author>සේමාලි කැල්ලපත</author>
    <content>තමන්ගේම දුම්රියෙන් තමන්ගේම වතුයාය වටා රවුමක්බිල් සිය දුම්රියේ නැඟී වතුයාය වටා රවුම් ගසද්දීඑක එක රටවල එක එක මිනිසුන්ට තියෙන්නේ පුදුමාකාර ආශාව. බිල් බැරිට් ට වයස අවුරුදු 80ක්. ඔහු දුම්රියවලට දක්වන්නේ පුදුමාකාර ආශාවක්. ගණකාධිවරයකු ලෙස සේවය කර විශ්‍රාම ගිය දා පටන් ඔහුගේ සිතේ වූ ඒ පුදුමාකාර ආශාව තවතවත් වැඩිවුණා. ඒ තමන්ටම කියා දුම්රියක් ලබාගැනීමයි. ඔහු පසුගියදා ඒ ආශාව ඉෂ්ට කරගත්තා.එංගලන්තයේ ඝ්‍රොප්ෂයර්හි බ්‍රිග්නෝර්ත් පළාතේ තියෙන ඔහුගේ ගමේ නිවෙස පිහිටි වතුයායේ ඔහු රේල්පාරක් ඉදිකර වත්ත වටේ යන්න දුම්රියක් ද යොදාගත්තා. ඔහුගේ ඉඩම අක්කර 13 ක් විශාලයි.එහෙම වත්තක මිස දුම්රිය ගමනක් යන්න පුළුවන් කමක් නැහැ. මේ වතුයාය හරිම සුන්දරයි. වතුයාය වටා ඉදිකළ දුම්රිය මාර්ගය සැතපුම් 1.2 ක් දිගයි. මේ සියලු කටයුතු සඳහා ඔහුට පවුම් 22,000කට වැඩි මුදලක් වැය වුණා. මේ රේල්පාරේ දිවෙන ඔහුගේ පෞද්ගලික දුම්රිය ඔහු ගෙන්වා ගත්තේ ඇමෙරිකාවෙන්. මඟීන් අටදෙනකුට ගමන් කළ හැකි ඒ දුම්රිය අඩි 25 ක් දිගයි.බිල් ට දරුවන් සිවුදෙනෙක් සහ මුණුපුරු මිනිබිරියන් 12 දෙනකු ඉන්නවා. ඔහු මේ අයත් සමඟ දුම්රියේ නැඟී වත්ත වටේ යන්නේ හරිම ආඩම්බරයෙන්. ඔහු ඒ රවුම යන්න ඇතැම්විට අසල්වැසියන්ටත් ආරාධනා කරනවා.ඔහුට මේ පුදුමාකාර ආශාව ඉෂ්ට කරගන්න උදව් කළේ සහ උනන්දු කළේ ඔහුගේ බිරිය පැට්‍රීෂියායි. මොකද බිල්ගේ මේ ආශාව ගැන මුල සිටම දැන සිටියේ ඇය නිසයි.“මට දැන් ඕනෑම වෙලාවක මේ දුම්රියේ නැඟී මගේ වතුයාය වටා රවුමක් යන්න පුළුවන්. මගේ දුම්රිය හරියටම වෙලාවට ධාවනය වෙනවා” බිල් පවසනවා.කුඩා කල සිටම බිල් දුම්රිය සඳහා විශාල කැමැත්තක් දැක්වූවා. තරුණයකු වෙද්දී ඔහු දුම්රියේ නැඟී මුළු එංගලන්තය පුරාම ගමන් කර අවසානයි. ගම්මාන හරහා දිවෙන විවිධ මාදිලියේ දුම්රිය දිහා ඔහු නිතර බලා සිටියා. අවසානයේ ඔහුගේ සිහිනය සැබෑ වුණේ තමාටම කියා දුම්රියක් ලබාගත් පසුයි.ඔහු තම වතුයායේ දුම්රිය මඟ විහිදෙන තැනින් තැන විවිධ දැන්වීම් පුවරු ද සවිකර තියෙනවා.”මෙතැනදී දුම්රිය මාරු කරන මඟීන් මුවන්ගෙන් පරෙස්සම් විය යුතුයි.”“සතුන් පාර මාරුවන ස්ථානයකි” යනාදී ලෙස ඒ පුවරුවල සටහන් වෙනවා.බොහෝ නිවාඩු දිනවල උදෑසන ඔහුගේ නිවෙසේ ඉදිරිපස ප්‍රධාන දොරට තට්ටු කරන ඔහුගේ අසල්වැසියන් ඔහුගෙන් අසන්නේ දුම්රියෙන් රවුමක් යමුද කියාය. ඔහු ඒ ඉල්ලීම ඉටු කරන්නේ ඉමහත් ප්‍රීතියෙනි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071517</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමමේ දවස්වල සන්ඩේස් සිංහල නිව්ස්පේපර්ස් කියවන්න සන්ඩේස් පහ හයක්ම ඕන සයිස් එකක් තමයි තියෙන්නෙ කියල ඔයගොල්ලො නිකමටවත් හිතන්නෙ නැද්ද? විජේ මල්ලි නම් පිස්සු වැටෙනවා, වීක් එන්ඩ් පේපර්ස් එකක් කියවන්න ගත්තම. ඔක්කෝටම ඉස්සරවෙලා පත්තරේ සෙට් කරගන්නම ටෙන් ෆිෆ්ටීන් මින්ට්ස් යනවනේ. ඇයි ඉතින් පේජ් ත්‍රීවලට පස්සෙ ෆයිව් හොයන්න වෙනවා, ඒක සෙට් කර ගත්තම තව එකක් අප්සෙට්. ඔහොම කොහොම හරි සෙට් කර ගෙන, ලොකු කෑලි පොඩි කෑලි පැත්තක තියල කියවන්න පටන් ගත්ත කියමුකො. ෂහ්, තව ඩිංගෙන් අමතක වෙනවානේ. එතකොට ටැබ්ලොයිඩ්ස්. අර පිට, මේ පිට, මැරේජ් ප්‍රොපෝසල්ස් සප්ලිමන්ට් එක. බුදුසන්තෝ මෙහෙම මාර්කටින් එකක්. ඇඩ්වර්ටයිසින්, ක්ලැසිෆයිඩ් ගමකට. ඕන්න ඒවත් පැත්තකින් තියමුකො.දන්නවනේ ඊළඟට ඒ කියන්නෙ නෙක්ස්ට් මොනවද කියලා.ඒව තමයි පත්තරේ තියෙන ද බෙස්ට් රීඩින් මැටීරියල්ස් තියෙන ටැබ්ලොයිඩ් සෙට් එක. කලා ලෝකෙද පික්චර් සීන් එකේද, මියුසික් ෆීල්ඩ් එකේද, ටෙලි බලි, සොරි මෙයාලා, ටෙලි ඩ්‍රාමාස්, ස්ටේජ් ඩ්‍රාමාස් විතරක් නෙවි ක්‍රිකට් ෆීල්ඩ් එකේත් කට්ටියගෙ කතා බතා කපල පුරවල. මාර ඉන්ටරෙස්ටින් ස්ටෝරීස්.විජේ මල්ලි කොහොම හරි වීක් එක ඇතුළෙ ඔය ටැබ්ලොයිඩ් සෙට් එකම කියවගන්න ට්‍රයි එකක් දෙනවා. ඒව කියෙව්වම විජේ මල්ලි විතරක් නෙවි ඔයගොල්ලො වුණත් නොදන්න ගොඩාක් දේවල් කියල දෙනවනේ අපේ මේ ඇක්ටර්ස් ඇක්ට්‍රසස් නංගිල මල්ලිලා අයියල අක්කලා විතරක් නෙවි ආන්ටිල අන්කල්ල වුණත්.මොකටද ඔය එක එක්කෙනාගෙ මැරේජ් ලයිෆ්, බෝයි ෆෙ‍්‍රන්ඩ්ස්ල, ගර්ල් ෆ්‍රෙන්ඩ්ස්ලගෙ ගොසිප් කතා කියවන්නෙ කියලත් කවුරු හරි මගෙන් අහන්න පුළුවන්. ඇත්ත නේන්නම්, මොනවද ඔය නළු බට්ටන්ගෙ බැට්ටියන්ගෙ කතාබහ කියවල අපිට ඉගෙන ගන්න තියෙන්නෙ?එහෙමම හිතන්න එපා. ඒ ගොල්ලොත් හොඳ එඩියුකේටඩ් පොරවල්. ඇක්ටින්වලට ආවෙ නැත්නම්, ඩොක්ටර්ස්ල වෙන එයාර් හොස්ටස්ල වෙන කට්ටියම කොච්චර කෝටියක් ඉන්නවද දෙයියනේ! එහෙම නොවිච්ච එක ගැන දෙවියන්ට ස්තුති කරන්න නම් එපා ඕන්න.හරි ඕන්න බැක්ග්‍රවුන්ඩ් ස්ටෝරි එකෙන් පස්සෙ මේන් ස්ටෝරිය. විජේ මල්ලිට අහුවෙච්ච ටැබ්ලොයිඩ් තුනක අපේ ඇක්ටින් ෆීල්ඩ් එකේ මල්ලි කෙනෙක්, එතකොට නංගිලා දෙන්නෙක් දීපු ටෝක්ස් දෙක තුනක් මීටර් වුණා. ඒව කියෙව්වම පොඩි ජොලියකුත් දැනෙනව තමයි හිතට ගතට.එක මල්ලි කෙනෙක්, මෑන්ස් ටෙලි සීන් එකේ ෂේප් එකේ තමුන්ගෙ පාඩුවෙ වැඩ කරනව කියලයි විජේ මල්ලි දන්නෙ. මෑන්ස් ඉන්න ටෙලි විජේ මල්ලිත් දැකල තියෙනවා.ඇක්ටිනුත් ඉතින් ෂේප්ම තමයි. මොකක්ද දන්නවද මෑන්ස් හොයාගෙන තියෙන අලුත්ම තියරිය. “නළුවො කියන්නේ නිළියන්ගේ සෙල්ලම් බඩු නෙවෙයිලු” ෂිහ්ඞ මේන්න නියම කතාව. විජේ මල්ලි මෙච්චර කල් හිතාගෙන හිටියෙ සොරි මෙයාලා අහල තිබුණෙ නිළියො කියන්නෙ නළුවන්ගෙ ප්‍රොඩියුසර්ස්ලගෙ සෙල්ලම් බඩු කියල. ඒ වුණාට දැන් සීන්ස් එක වෙනස් වෙලා ද කවුද දන්නෙ? අලුතින් ෆීල්ඩ් එකට එන ටෙලි නංගිලා නළු අයියලාව සෙල්ලම් බඩු කියල හිතාගෙන, ඉන්ඩෝර් ගේම්ස් කරනවද කියල කවුද දන්නෙ?මෙන්න නෙක්ස්ට්. නංගී කෙනෙක් කියනවා මෙයා නම් ටෙලිවල විතරක් නෙවි, ෆිල්ම්ස් සීන් එකේ, රියැලිටි සීන්ස් එකේ නම්බර් වන් නංගියෙක්. එයාගෙ ටෝක්ස් එක නේ ටෝක්ස් එක. “ආදරය පවතින්නට ලිංගිකත්වය” අවශ්‍යයි කියලනේ මේ නංගි කියන්නෙ. එයා කියන විදියට එහෙම වුණොත් ආදරේ ගොඩක් සුන්දර කරගන්නත් පුළුවන්ලු. එච්චරක් ද මෙයා හොයාගෙන තියෙන දේවල් ආදරේ ගැන? නංගි කියන්නෙ මේ ලිංගිකත්වය අනම් මනම් නැති නිරාමිස ආදරයක් වුණත් ලෝකෙ පවතින්න බැරි නෑ කියල. මේ නංගිලත් ආදරේ ගැන දන්න දේවල් කියල විජේ මල්ලිිට හිතුණා. මොනව වුණත් නංගී ඇත්තම කියල තියෙනව කියල විජේ මල්ලිට හිතුනෙ. අරවින්දල වගේ බෝයි ප්‍රෙන්ඩ්ස්ල එක්ක මොන ලව්ද කියල හිතෙනව ඇති මේ නංගිට.“සිරුරේ හැඩය ගැන හිතනවාට වැඩිය දුවගේ කිරි වේල මට වැදගත් කියල” කියන්නෙ අපේ තවත් ෆස්ට් ක්ලාස් ඇක්ට්‍රසස් කෙනෙක්. රියල්ම තාරකාවියක්. එයාට නංගි කියන්නත් බෑ දැන් නම්. අක්ක කියමුකො පුංචි පැටියෙකුත් ඉන්න නිසා. ප්‍රොෆෙසනල් ඇක්ට්‍රස් කෙනෙක් වුණාම බොඩි එක ගැන කල්පනා කරන්න ඕන කියන මේ අක්කා කියන්නෙ අම්ම කෙනෙක් වුණාට පස්සේ වැඩිපුර වැදගත් වෙන්නෙ මව් චරිතයට අර්ථයක් ලබාදීම කියලා. දරුවා ආසාවෙන් බොන කිරි ටික මවක් ලෙස දෙන්න ඕනෑ කියලයි මෙයා කියන්නෙ. මේක ග්‍රේට් කියමනක්.මොන සෙනෙහස ගැන කතා කරත් මව් සෙනෙහස තරම් ලොකු සෙනෙහසක් ලෝකෙ නැති වග විජේ මල්ලි දන්නවා.මේ නිළි තාරකාව කතා කරන්නෙ එයා ළඟ තියෙන දරු සෙනෙහස ගැන. විජේ මල්ලිගෙන් ෆුල් මාර්ක්ස් ඒ ටෝක්ස් එකට. හැබැයි දැන් ආපහු ඇක්ටින් කරනවනන් බොඩි ෂේප් එක ගැනත් උනන්දු වෙන්න ඕනමයි කියල කියන්න ඕන, මොකද දරුවෙක් ඉන්නව කියල ඇක්ටින් ඉවර වෙන්නෙ නැති නිසා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071518</link>
    <topic>රාමා, සීතා, රාවණා සහ හනුමාන් සොයා ඉතිහාසයට ගිය ගමනක් - 9</topic>
    <author>ඡායාරූප හා සටහන</author>
    <content>රාමා, සීතා, රාවණා සහ හනුමාන් සොයා ඉතිහාසයට ගිය ගමනක් - 9රාම-රාවණා සිදුවීමට අදාළ ඔසු උයන්රාම - රාවණා යුද්ධයේ දී රාවණාගේ බිහිසුණු හී පහරවල් වැදී යුදබිම මැරී වැටුණු රාම - ලක්ෂමණ හා ඔවුන්ගේ වානර හමුදාවෙන් කොටසක් ද සුවපත් කරනු වස් හනුමාන් දඹදිවට ගොස් ගෙන ආ ඖෂධ වනාන්තරය ගැන මීට පෙර ද සඳහන් කොට ඇත. ඉන් කොටසක් මහ පොළව මතට කඩා වැටී සෑදුණු ඖෂධ වනාන්තරය ගාල්ලේ රූමස්සල කන්ද යයි මීට ඉහතින් අපි සඳහන් කළෙමු.රිටිගලමෙම ඖෂධ වනාන්තරය පිළිබඳ පළවන මත ගණනාවක්ම පවතී. ඉන් එක ජනකතාවකින් කියවෙන්නේ රාවණා රජු සඟවා තැබු සීතා දේවිය සොයා ගැනීමේ කාර්යය පැවරුණේ හනුමාන්ට සහ ලක්ෂමණට බවයි. මෙම කාර්යයේ දී ලක්ෂමණට තුවාල විය. එම තුවාල සුවපත් කරන්නට හනුමාන් හිමාලය කන්දෙන් ඖෂධ වනාන්තරයක් ඔසොවාගෙන ආවේය. තුවාලවලට අවශ්‍ය බෙහෙත් සපයාගෙන බෙහෙත් කන්ද මෙරට ස්ථාන තුනක පිහිටුවන්නට යෙදුණි. එම ස්ථාන තුන වර්තමානයේ දී හැඳින්වෙන්නේ රිටිගල, රූමස්සල සහ දොළුකන්ද යනාදී වශයෙනි.රිටිගල, රූමස්සල, සහ දොළුකන්ද යනුවෙන් හැඳින්වෙන්නේ දුර්ලභ ගණයේ ඖෂධ වර්ග සහිත පැරණි වනාන්තර තුනකි. මින් රිටිගල අනුරාධපුර පෙදෙසේ පිහිටියේය. අක්කර 3777 ක විශාලත්වයකින් යුත් රිටිගල වනජීවී සංරක්ෂණ දෙපාර්තමේන්තුව යටතේ පාලනය වෙයි.ඇත්ත වශයෙන්ම රිටිගල දැනට ද දුර්ලභ ගණයේ ඖෂධ වර්ගවලින් ගහණ වන පියසකි. එහි අරුළු, බුළු, නෙල්ලි, බිංකොහොඹ, කොතලහිඹුටු, කොහොඹ, ගම්මාලු, රණවරා, මහහැඩයා, පටිධතු, වල්නවහංදි, වේලන්ගිරිය, වනරාජ, සැවැන්දරා, සහ තවත් බොහෝ ඖෂධ වර්ග පිරී පවතී. ඖෂධ වර්ගවලින්ම පිරුණු වන පියසක් නිසාම “රිටිගලත් හරියට හනුමාන් ගෙනා ඖෂධ වනාන්තරය වගේ” යයි ආප්තෝපදේශයක් සෑදුණා ද විය හැකිය. දොළුගල යනු ද මෙවන්ම වූ වන පියසකි.මාතලේ දිස්ත්‍රික්කයේ පිහිටි ලග්ගල හෙවත් ලකේගල ද රාවණා පුවත හා ඈඳුණු ග්‍රාම නාමයකි. රාම - රාවණා යුද්ධයට පෙර වකවානුවේදී ලග්ගල යනු ඉතා උස් වූ කන්දකි. වර්තමානයේ දී පවතිනවාට වඩා ඉතා උස් වූ කන්දක් විය. එකල ලග්ගල හැඳින්වුණේ ලකේගල නමිනි. රාවණා රජතුමා සිය රාජධානිය පිහිටුවාගෙන තිබුණේ ලකේගල මුදුනේය.රාවණා රජු පැහැරගෙන ආ සීතා දේවිය සඟවා තැබුවේ ලකේගල මුදුනේය. අශෝක වනය, ගල් ගුහා පද්ධතියක් ආදිය ද මෙම ගල් පව්ව මුදුනේ පැවති බව කියනු ලැබේ. සීතා සොයා මෙහි පැමිණි රාම කුමරු රාවණා රජු සමඟ පුරා දොළොස් අවුරුද්දක් යුද්ධ කළ බව කියනු ලැබේ. රාමට සිය ප්‍රතිමල්ලවයා පරාජය කරන්නට එතරම් කාලයක් ගතවීමෙන් පෙනී යන්නේ රාවණා රජුට ද ප්‍රබල යුද ශක්තියක් පැවති බවයි.ලකේගලට සැතපුම් විසි හතරක් ඊසාන දිගින් යුදඟනා පිටිය නමින් ව්‍යවහාර කරන ස්ථානයක් තිබේ.ලක්ගල (ලකේගල)යුදඟනා පිටියට ආසන්නව දුනුවිල නමින් හැඳින්වෙන තැනක් ද විය. එහිදි රාවණා රජු රැඳී සිටින ලකේගල සුනුවිසුනු කර දැමීම සඳහා රාම සැරයක් යවන්නැයි විභීෂණ රාම කුමරුට උපදෙස් දුන්නේය. විභීෂණ යනු රාවණා රජුගේ බාල සොහොයුරාය. සිය අයියා වන රාවණා රජුගේ දුෂ්ට ක්‍රියා ඉදිරියේ විභීෂණ ද රාමගේ පැත්ත ගතේය.එම උපදෙස් මත ක්‍රියාත්මක වූ රාම ලකේගලට සිය දුන්නෙන් හී සැරයක් යැව්වේය. හී සරය වැදුණු ලකේගල මුදුන් කොටස කැඩී සුනුවිසුනු විය. එසේ නොවන්නට ලකේගල අද පෙනෙනවාට වඩා බොහෝ උස්ව පැවතුණි. හී සරය යැවීම සඳහා රාම දුන්න ඇදීමේ දී දුන්නේ කොන වැදී වළක් හෑරුණි. පසුකල දුනුවිල නමින් ව්‍යවහාර වූයේ එම වළයි. වැසි කාලයට දැන ද එහි වතුර පිරේ.කේගල කන්ද සුනුවිසුනු කළ රාම එහි සඟවා සිටි සීතා දේවිය ලබාගත් බව ද සඳහන් වේ.රාම - රාවණා යුද්ධය පැවතුණේ මාතලේ පෙදෙසේම පිහිටි දැනට රණමුරේ නමින් හැඳින්වෙන ස්ථානයේ දී බව ද පළවන මතයක් තිබේ. රණ යනු යුද්ධය යන අරුත් දෙයි. මුරේ යනු වාරයයි. රණමුරේට ඔබ්බෙන් පිහිටි හල්මිණිය ගමේ කයිකාවල නමින් ප්‍රකට ස්ථානයක් පවතී. කයිකාවල පුරාණයේ පැවති මුරපොළකි. ඊට නුදුරුව රාවණා රජුගේ බලකොටුව පැවති බව ද කියනු ලැබේ.එසේම රණමුරේ, නාරංගමුව ආසන්නයේ ද මහමුරය නමින් මහ මුර පොළක් පැවති බව විශ්වාසයකි. එදා මහමුරය අද හැඳින්වෙන්නේ මීමුරය හෙවත් මීමුරේ නමිනි. මීමුරේ ආසන්නයේ ද රාවණා කොටුව නමින් හඳුන්වන ස්ථානයක් තිබේ. රාවණා රජුගේ බලකොටුව සහිත රාජධානිය පිහිටි ලග්ගල මුදුන අදත් හැඳින්වෙන්නේ මාළිගාතැන්න නමිනි.ලග්ගල පල්ලේසිය පත්තුවේ පිහිටි රාවණාගල, රාවණා ඇළ, සීතාගල, සීතාලෙන ආදි ස්ථාන නාම ප්‍රකට කරවන්නේ එම ස්ථාන ආශි‍්‍රතව පැවති රාවණා - සීතා සම්බන්ධය පිළිබඳවයි.සිංහරාජයේ ඓතිහාසික තොරතුරු සොයාගෙන යාමේදී ඒ සමඟ ද රාවණා - සීතා සිදුවීම සම්බන්ධ වී ඇති අයුරු පෙනේ. වනාන්තරයේ සිංහගල නමින් හඳුන්වන කඳු ශීඛරයේ පාමුල ගල් ගුහාවක් පවතී. එහි සිංහරාජයෙකු ද වාසය කළ බව කියනු ලැබේ. සිංහයා සිංහරාජය පුරා සිය අණසක පතුරුවාගෙන විසු බව කියනු ලැබේ.සිංහරාජය රාවණා රජුගේ ඖෂධ වනාන්තරය ලෙසින් හඳුන්වන අතර එහි වූ දුර්ලභ ගණයේ ඖෂධ වර්ග ආරක්ෂා කිරීම පැවරී තිබුණේ ඉහත කී සිංහරාජයාටය. මෙහි ඇතුළු වී දුර්ලභ ගණයේ ඖෂධ වර්ග ලබා ගැනීමට සිංහයාගෙන් අවසර ලැබුණේ රාවණා රජුගේ දූතයන්ට පමණක් බව ද කියනු ලැබේ.සිංහරාජයා සිංහරාජය පුරා පතුරුවාගෙන සිටි අණසකට විරුද්ධ වූ යෝධයෙකු සිටි බව ද ඔහු විශාල ගල්වලින් පහර දී සිංහයා මරා දැමු බව ද කියනු ලැබේ.සිංහයා සිටි ගල්ලෙන සිංහ ලෙන ලෙසින් ද, යෝධයා පහර දුන් ගල් එකතු වූ තැන යෝධගල්ගොඩ නමින් වර්තමානයේ දී පවා පවතින බව ද කියනු ලැබේ.සිංහරාජයේ පවතින ශාක හා ඖෂධ වර්ග අතර වෙනිවැල්, රසකිඳ, රණබෙරලිය, ගල් වෙරළු, බෙරලිය, තිනිය, බටුනා, කීන, හැඩවක, මලබොඩ, දියනා, කිතුල් ආදිය ද වේ. යටිරෝපණයක් ලෙසින් ඉඟුරු කුලයට අත් මඩොල්, අතුකැටිය ආදිය පවතී.සිංහරාජයේ ඕකිඩ් වර්ග පනහකට වඩා පවතී. වෙසක් මල්, පොසොන් මල්, වනරාජ, ඉරුරාජ, නාරිලතා, නිල් බිනර, සුදු බිනර ආදි දුර්ලභ ගණයේ මල් වර්ග ද පවතී. මාවේවැල්, කුඩා වේවැල් ආදි සියලු ම වේවැල් වර්ග ද පවතී.(තව කොටසක් ලබන සතියේ)ඡායාරූප හා සටහනසිරිසේන දේවප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071519</link>
    <topic>ගිය සතියේ ‘සිකුරාදා හැන්දෑව‘ ඉතිරි</topic>
    <author>සුනිල් මිහිඳුකුල</author>
    <content>ගිය සතියේ ‘සිකුරාදා හැන්දෑව‘ ඉතිරිගිය සතියේ මෙම තීරු ලිපියෙන් මා උත්සුක වූයේ සුන්දර ගේ සුන්දර නිහතමානී ද මැල්ගේ) පොත (‘මහින්දෙ තමයි ඉස්කෝලේ’) ගැන යමක් (විවේචනාත්මකව නොවේ) ලියන්ටය. එහෙත් මා අතින් ලියැවුණේ සුන්දර ගැනවත් ඔහුගේ පොත ගැනවත් නොවේ. ඔහුගේ පියා ගැනය. ඒ සුන්දරට වඩා මා සමීපව ඇසුරු කර තිබුණේ ඔහුගේ පියා වන ලාල් මහත්තයා (ලාල් ප්‍රේමනාත් ද මැල්) වන බැවිනි.සුන්දරගේ පොතේ දොරට වැඩුමට මට ආරාධනා පතක් එවා තිබුණත් මට ඊට සහභාගිවීමට නොහැකි විය. (සුන්දර නම් මගේ එක් පොත් දොරට වැඩුමකට (‘උත්තම පුරුෂ ඒක වචන’ තීරු ලිපි සංග්‍රහය) පැමිණ පොතක් ද මිලට ගත් අයුරු මට අමතක කළ නොහැකිය.පසුගිය දිනෙක මා කිසියම් කටයුත්තක් සඳහා ස්වාධීන රූපවාහිනියට ගොස් සිටියදි කුසුම්සිරි විජේවර්ධන මිතුරා ළඟ ‘මහින්දෙ තමයි ඉස්කෝලේ’ පොත තිබෙනු මම දුටුවෙමි. මම ඒ පොතේ පිටු කීපයක් පෙරළා කියැවීමි.”මේක නම් මාර රීඩබල් පොතක් වගෙයි”මට ක්ෂණිකව සිතිණි.එසේ සිතා දින කීපයක් ගෙවුණ තැන සුන්දර මට පොතක් එවා තිබිණි.මෙම පොත කියවන්ට පෙර ගාල්ලේ මහින්ද විදුහල ගැන මා අසා තිබුණේ කරුණු දෙකක් පමණි. එකක්; භාරත මහා කවි රවින්ද්‍රනාත් තාගෝර් පළමු වතාවට (1922) ලංකාවට පැමිණි අවස්ථාවේදී මහින්ද විදුහලට ද පැමිණි වගයි. අනික එක්තරා යුගයක එම විදුහලේ එකම පන්තියේ හිටි සිසුවන් පස් දෙනෙක් ම මහාචාර්යවරුන් බවට පත් වූ බවය. මහාචාර්ය සිරි ගුනසිංහ, මහාචාර්ය නන්දදාස කෝදාගොඩ, මහාචාර්ය සිරිමල් රණවැල්ල, මහාචාර්ය විනි විතාරණ, මහාචාර්ය ධර්මසේන අරම්පත්ත එම මහාචාර්යවරු වූහ. මෙය ලෝක මට්ටමෙන් ගත්තත් වාර්තාවක් විය යුතුය.සුන්දරගේ පොත කියවන තෙක් අපේ ජාතික ගීය බිහි වූයේ මහින්ද විදුහල පසුබිමේ බවට මා අසා නොතිබිණි. (මගේ කිසියම් හෝ උගත්කමක වෙත් නම් එහි තරම එයින්ම ඔබට පෙනී යනු ඇත.)ඕනෑම පුද්ගලයකුට තමාගේ පාසල ශ්‍රේෂ්ඨ වන්නේය. මහාචාර්ය තෙන්නකෝන් විමලානන්ද තම මිතුරන් තමන් ආනන්දියන්, රොයලිස්ට්, තෝමියන් යැයි උජාරුවෙන් කියද්දි ඔහු තමා ‘ගුන්නෑපානියන්ස්’ යැයි කියමින් තම පාසල (ගුන්නෑපාන මහා විද්‍යාලය) අගය කළේ එහෙයින් නොවේද? එබඳු පසුබිමක සුන්දර මෙසේ තම විදුහල ගැන එහිලා තම අතීත අත්දැකීම් අළලා පොතක් ලිවීම ස්වාභාවික දෙයකි. එහෙත් එය එක් කරුණකින් පමණක් අස්වාභාවික වන්නේ මෙබඳු පොතක් මීට ඉහත කිසිවකු විසින්වත් ලියනු ලැබ නොතිබෙන නිසාය. ඉදිරියට නම් ‘අබා’ චිත්‍රපටයෙන් පසු ඓතිහාසික සිනමා කතා රැල්ලක් පැන නැඟුණා සේ ඉස්කෝලේ පොත් රැල්ලකුත් මතු වනු නොඅනුමානය. එසේ වුවහොත් ඉන් සාක්ෂාත් වන්නේ ඒ අනුකාරකයන් ගේ පරිකල්පන බංකොලොත්භාවය මිස අන් කවරක්ද?ගුරුවරයා උත්තම පුරුෂයකු බව සාමාන්‍යයෙන් කියැවෙයි. ඒ ඉස්සරය. හැබැයි ඉස්සරත් උත්තම පුරුෂයන් නොවන ගුරුවරුද සිටියහ. ඇඩ්ලින් විතාරණ මරා දැමූ ජයලාල් ආනන්දගොඩ ගුරු වෘත්තියේ යෙදී සිටියෙකි. අද නම් උත්තම පුරුෂයන් සේ හැඳින්විය හැකි ගුරුවරු සොයා ගැනීමට වඩා නිකිණි සොයා ගැනීම පහසුය. ඒ ඔවුන්ද 77 තේ විවෘත ආර්ථිකයෙන් පසු ආධ්‍යාත්මිකව පිරිහී ඇති බැවිනි. එදා සිටි උත්තම පුරුෂයන් බඳු ගුරුවරුන් ගැන, තමාට සමකාලීන වූවා වූත්, නොවූවාවූත් ආදි ශිෂ්‍යයන් ගැන සුන්දර ලියා කියා ඇති දේ අනාගතයට පරමාදර්ශවත්ය.සුන්දර ඕනෑම ලිපියක් රසාලිප්තව (රහට) ලියන ලේඛකයෙකි. ඒ බව මෙහි මුල් කොටසේ ද මම වර්ණනාත්මකව කියා ඇත්තෙමි. අද ලියැවෙන බොහෝ පොත් (විශේෂයෙන් නවකතා) බල්ලෙකුට කියවන්ට බැරිය. ඒ යෙදුමෙන් එක් කරුණක් අධ්‍යහාර නොවන්නේද? ඒ නම් කිසියම් පොතක් රසවත් නම් එය බල්ලෙකුට වුව කියැවිය හැකිය යන්නය. සුන්දරගේ පොත මා දකින්නේ එලෙසය.පොත් පිටකවරය අරභයා ද යමක් කිව යුතුය. එහි නිර්මාණශීලි පරිකල්පනය අපේ ප්‍රශංසාවට ලක්වුව මනා වෙයි.’මහින්දෙ තමයි ඉස්කෝලේ’ පොතේ මහින්ද විදුහල තබා ඇති වාර්තා රැසක් ගැන කියැවෙයි. මේ පොත මාස දෙකක් ඇතුළත එහි තුන්වැනි මුද්‍රණයත් පළකර ඇත. මා නිවැරදි නම් එය ද වාර්තාවකි.අවසාන වශයෙන් මට කිව හැක්කේ මෙවැන්නකි.’බල්ලොත් කියවන පොතක් ලියපු සුන්දර තමයි දවසකටත් පුතයා’සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071520</link>
    <topic>මං ඔයා හින්දා පරිත්‍යාගයක් කරපු මිනිහෙක්</topic>
    <author/>
    <content>මං ඔයා හින්දා පරිත්‍යාගයක් කරපු මිනිහෙක්නිල්මිණිගේ දෙබැම ඉහළට එසවුණේ ඒ කුඩා පෙට්ටිය තුළ වූ රන් වළලු කිහිපය දැකීමෙනි. ඇස පිය නොහෙළා මොහොතක් ඒ දෙස බලා සිටිමින් ඕ යළි ධනුකගේ මුහුණ බැලුවේ ඒ විස්මිත දෑස්වලින් යුතුවමය.“ඔව්. නිල්මි... ඇත්ත වශයෙන්ම මම ඔයාට මගෙ ජීවිතය වෙන් කරල හමාරයි. පිළිගන්නවද ඒක... ඒ ආදරය ඇතිවුණේ ඔයාව මුලින්ම දුටු දවසෙමයි...”කිසිවක් නොකියාම නිල්මිණි ඒ වළලු දැමු ආභරණ පෙට්ටිය වාහනයේ අසුන මතම තිබෙන්නට හැරියාය. ක්‍රමයෙන් රියේ වේගය බාල වී තුරු සෙවණක නතර විය.“මට ඇත්ත කියන්න... මොකද්ද මේ වෙනස? මම හැම දේකම හොඳ නරක දන්න මිනිහෙක් නිල්මි... ගැඹුරින් හිතන්න අවශ්‍ය නැති වෙලාවක මට ඔයාව මුණ ගැසුණේ... මගෙ තේරුමක් නැති ජීවිතේට ඔයා යා යුතු මාර්ගයක් වුණා... පෙන්නුවා...”“මම තාම ඉගෙන ගන්න ළමයෙක්... මට කැම්පස් යන්න ඕන. මගෙ අහිංසක අප්පච්චි මාව මෙහාට එව්වේ ඒකට...”“කෙනෙකුගෙ බලාපොරොත්තු ඒ අයුරින්ම ඉටුවෙන්නෑ... ඒත් වෙනත් බලාපොරොත්තු ඇතිවෙලා ඒවා ජීවිතේ වෙනසක් කරනවා... නිල්මි නිසා මගෙත් ඒ වගෙ අලුත් අදහස් ඇතිවුණා. සමහරවිට නිල්මිගෙත් නව පිටුවක ආරම්භය තමයි මේ...? කොහොම වුණත් මම ඔයාව මගෙ ජීවිතයට ළං කරගත්තෙ මැරේජ් එකක අවසානයකින් මේ කැමැත්ත ඉවර කරන්න...”“කසාද බඳින්න? අයියෝ... මං තාම පුංචි කෙල්ලෙක්...”නිල්මිණි ගැහෙන හදවතින් බියපත්ව වහා කීවේ අනුකම්පාවක් යදින ස්වරූපයකින්ය.“අපි දෙන්න අතරේ ලොකු පරතරයක් තියෙනවා... මං නෑ කියන්නෑ... ඒත් ඒක පමණක් ප්‍රශ්නයක් කරගන්න එපා... ආදරය කරන්න පුළුවන් වයසක ඔයා දැන් ඉන්නේ...”“ම... මම...”සුරංග ගැන පැවසීමට සුදුසු යැයි සිතුව ද නිල්මිණි වහා ඒ අදහස අත්හැර දැමුවාය. ධනුක ගේ චරිතය ගැන නාලිකා කියු දේවල් සිහිපත් වීමෙන් එසේ නිහඬ වීම නුවණට හුරු බව නිල්මි තීරණය කළාය.“කියන්න... හැබැයි මට අකැමැතියි කියන වචනය ඇර... මං ඔයා හින්ද කැප කිරීමක් පරිත්‍යාගයක් කරපු මිනිහෙක්. ඔයා මට අකැමැතියි කියල කිව්ව නම් මේවා සමහර විට මේ තරම් දුර දිග යන එකක් නෑ...”“මම මෙහෙම දේකට කැමැති නෑ කියල නාලිකාට කිව්වා”නිල්මිණි අසරණව පැවසුවේ වගකීමකින් ගැලවී යන්නටය.“මට කිව්වේ නැති බව ඔයා පිළිගන්නවනේ. මොකද මේ එක පාරටම වෙනස් කතාවක් ඇති කරන්න හදන්නෙ? මට හේතුවක් ඕන. සාධාරණ හේතුවක් ඕන.”“ගේ ලියන්න හේතු වුණේ මම කියපු හින්දම නෙවෙයිනේ. කොහොමත් නාලිකාට ඒ ගෙදර ලියන බව ඔක්කොම අය දැනගෙන හිටියා...”“නෑ... ඔයාට ලොකු වැරදීමක් වෙලා. ඒකට කමක් නෑ. මම ගේ ලිව්වේ ඔයාට මාව විශ්වාස කරවන්නයි. නැත්නම් කෝටි ගාණක දේපළක් සින්නක්කර ලියන්න මං දානපතියෙක්වත් කෝටිපතියෙක්වත් නෙවෙයි.”ඊළඟට කිව යුතු දේ ගැන නිල්මිණිට එසැණින් අවබෝධ නොවූයේය.“අද ඔයා ඉන්න මූඩ් එක හරි නෑ. අපි යමු.”ධනුක කැමැත්තෙන්ම වාහනය දෙසට ගමන් ගත්තේ එතරම් පි‍්‍රය මනාප අයුරකින් නොවන බව නිල්මිණි වටහා ගත්තාය. නිහඬව ඔහු පසු පසින් යාම හැර අන් කිසිදු වචනයක් බිණීමට තරම් අවශ්‍යතාවක් හෝ ශක්තියක් ද ඈ තුළ නොවීය.නේවාසිකාගාරය සමීපයට එනතුරුම ඔවුන් අතර කතාබහක් නොවීය. නිල්මිණි වරින්වර සිය දෙනෙතට උණන කඳුළු කුඩා ලේන්සුවෙන් පිස දැමුවාය.ඉතා අප්‍රසන්න නිහඬ බව ධනුකගේ දැඩි කල්පනාකාරී මනසට බොහෝ දේ එකතු කළේය. නිවෙස හා දේපළ නාලිකාට ලියා දෙන බව නිල්මිණිට පවසා ඇත්තේ නාලිකාම බව ඔහුට රහසක් නොවු නමුත්, ධනුකට තේරුම් ගැනීමට අපහසු එක් කරුණක් විය. ඒ තමා නිල්මිණි ආවාහ කරගැනීමට නාලිකා සහ සිය සහෝදරිය මෙතරම් අකැමැති වන්නේ කුමක් නිසා ද යන්නය.බේබදු බවෙන් හා සල්ලාල ජීවිතයෙන් ඈත්වී තමා මිනිසකු වී පවුල් ජීවිතයක් ගතකිරීම ගැන මෙතෙක් පුන පුනා වහසි බස් දෙඩවූ සොහොයුරිය, නාලිකා හරහා, ඒ සතුට හා බලාපොරොත්තුව තමාගෙන් දුරස් කරවන්නට උත්සාහ ගන්නේ කුමක් නිසා ද?බිමට යොමු වූ දෙනෙතින් යුතුව නේවාසිකාගාරයේ ඉදිරිපස දොරෙන් පිය මනින යුවතිය දෙස, පාලිකාව බලා සිටියේ නොපහන් දෑසිනි.”දැන්නම් පත්තිනි අම්මා වගෙ.. රෝන්දෙ ගිහින් එනවා. මේ වැඩවලින් මගෙ ජොබ් එකත් නැති වෙනව..”ඇය සිතුවේ ධනුකගේ තෑගි බෝග ගැන ද කලකිරෙමින්ය.තමා පසුකරමින් උඩු මහලට යමින් සිටි නිල්මිණිගේ අඳුරු වූ මුහුණ ඈ තුළ මහා බියක් ඇති කළේය.”මේ කෙල්ල කොහෙ ගිහින් ආවද?..” නිල්මිණිට කතාකිරීමට සිතුණ ද පාලකවරිය ඒ අදහස මැඬ ගත්තාය.වේගයෙන් පිය ගැට පෙළ නැඟගත් නිල්මිණි ආපසු හැරී බලන්නටවත් නතර වූයේ නැත. තම යහන මත වාඩිගත් ඇය දෙඅතින් මුහුණ වසාගෙන මොහොතක් සිදුවූ දේ ගැන ආවර්ජනය කළාය. දුර දිග නොබලා මිතුරිය වෙනුවෙන් තමා බියකරු ගිරිකුළක මුදුනටම නැඟ තිබේ. ආපසු හැරීමත් පැනීමත් දෙකම එකසේ භයංකරය.”නිල්මි”? .. නාලිකා නිල්මිණිගේ උරහිස මත සුරත තැබුවාය.”ඔය හැමදේම වෙන්ඩ කලින් මං කිව්වා ඔයාට. ඔයා ඒ දේවල් චුට්ටක් හරි ඇහුව නම් අද ඔයාට ඕවාගේ හූල්ලන්න වෙන්නෑ””නාලි..””මං දන්නව නිල්මි... ඔයා කියන්න යන දේ මං දන්නවා. ඒත් ඔයා මොන තීරණය ගත්තත් එයා නිල්මිණි හිතන විදිහට වැඩ කරන කෙනෙක් නෙවෙයි””නාලි, ඔයාගෙ මාමා හැදුවේ ඔයාලව ගෙදරින් පන්නන්න නෙවෙයිද?””ඒකනේ මං ඔයාට කිව්වේ.. අපේ ප්‍රශ්නවලට උත්තර හොයන්න අහක යන නයි හුරතල් කරන්න එපා කියලා””එහෙම නම් ඔයා ඇයි මට ඒක නොකිව්වේ?” නිල්මිණි සිට ගත්තේ තරමක නොසන්සුන් බවකින්ය.”වාඩිවෙන්න නිල්මි.. මං හැමදාම ඔයාට කිව්වා මේ වැඩේ කරන්න එපා කියලා. මාමාට ඉන්නෙ අපේ අම්ම විතරයි. අනික තාත්ත සූදානමින් හිටියේ ගෙයක් අරගෙන යන්න. කොච්චර හිටියත්.. කවද හරි අපට කියලත් නිදහස් තැනක් තියෙන්න ඕනේ””දෙවියනේ”නිල්මිණි දෙඅතින් මුහුණ වසා ගත්තාය. මේ තරම් සැහැල්ලුවෙන් නාලිකා කතා කරාවි යැයි ඇය බලාපොරොත්තු වූයේ නැත.”ඔයාට බැරිද සුරංග ගැන කියල මාමගෙ හිත තරහවක් නැති විදිහට වෙනස් කරන්න?””ඔයා හිතනවද නාලි මේ මනුස්සය මට පාඩුවේ එහෙම අයින් වෙන්න ඉඩ දෙයි කියලා. එහෙම වෙනවා නම් ම.. මං දහස් වාරයක් සුරංග ගැන කියන්නම්..””අඬන්න එපා නිල්මි.. ඔයා ඉවසීමෙන් වැඩ කරන්න”පොතක් පතක් බැලීමට තබා පාසලට යාමටවත් නිල්මිණිට ආශාවක් නොමැති තරම්ය. දුර දිග නොබලා යෙහෙළියගේ මතු දියුණුව වෙනුවෙන් තමා පැන ඇත්තේ ගොඩ ඒමට නොහැකි තරමේ කටු පඳුරු පිරුණ ප්‍රපාතයකටය.මේ ප්‍රශ්නයෙන් ගොඩ ඒමට නම් ධනුක හා සුහදව කතා කර විසඳුමක් ලබා ගත යුතු බව දැන් දැන් නිල්මිණිට අවබෝධ වේ.කිසියම් මොහොතක තමා සැඟවී ගමට ගොස් සිටීමෙන් තවදුරටත් ප්‍රශ්නය අවුල්වීමට බොහෝ දුරට ඉඩකඩ ඇත. නාලිකා පවසන ලෙසට යම් හෙයකින් ධනුක සුරංග හමුවූවොත්? උද්ගත වන මහා අවුල් හා විනාශකාරී බව නිල්මිණිට පෙනෙන්නේ දැන්ය.”මොකද නිල්මිණි දැන් කනගාටුවෙන් ඉන්නේ? සතුටින් ඉන්න එපායැ.. ධනුක වගේ මහත්තයෙක් ඔයාට කැමැති වුණේ වාසනාවට.”එක් සැඳෑවක නිල්මිණි ක්‍රීඩා කරන ළමයින් දෙස බලා සිටින විට නේවාසිකාගාර පාළිකාව එතැනට පැමිණ කීවේ සිනාසෙමින්ය.”මොනවත් නෑ මැඩම්”නිල්මිණි නැඟිටිමින් කීවාය.”මං හිතන්නේ නිල්මිණිට කැම්පස් යන්න නම් ඉඩ ලැබෙන එකක් නෑ. ඉක්මනට වෙඩිං එක ගන්නවලු නේද?””මං තාම දන්නෑ මැඩම්”ඇගේ ශෝකී ස්වරයෙන් පාලිකාව සිතුවේ තවමත් ළමාවිය නොඉක්මවූ දැරියක තුළ පවතින සිතිවිලි කියාය.”ඕවා දැන්ම හිතන්න එපා. විභාගෙ කරන්නකෝ. කොහොමටත් ඉගෙනගත්ත දෙයක් අහක යන්නැහැනේ”තමා සිතනවාටත් වඩා ඉක්මනින් මකුළු දැලක් සේ තමා වටා බාධා පිරුණ දැලක් එතී යන බව ඇයට දැන් හොඳට පැහැදිලිය. සුරංගට කිසිම අයුරකින් මේ ගැන කීමට බැරි හේතු දෙකක් ඇත. එකක් එය එසැණින් තම සොහොයුරාගේ කනට යන බවය. අනෙක ධනුක හා ගෙවුණ තාවකාලික හිතවත්කම සුරංග කෙසේ තේරුම් ගනීද යන්නය.ධනුකගෙන් සමාව ලබාගැනීමට හැකිවේ නම් සියලුම ප්‍රශ්න විසඳී තමාට මහා සැනසීමක් ලබා ගත හැකිවේ.ඒ සතියේ මැද හැන්දෑවක නාලිකාගේ මව හා පියා නිල්මිණි හමුවීමට ආවේ ධනුකගේ උපදෙස් මත බව නාලිකාවත් දැන සිටියේ නැත. ඔවුන් ස්වල්ප වේලාවක් ආගිය තොරතුරු කතා කරමින් සිට නියම මාතෘකාවට බැස්සේ නාලිකාගේ ද සිත නොරිදෙන අයුරිනි.”මගේ මල්ලි නරක මිනිහෙක් කියලවත් හොඳ මිනිහෙක් කියලවත් මම කියන්නෑ දුව. එයා ඔය හැමදේම කළේ අනාගතය ගැන බලාපොරොත්තුවක් නැති කාලේ.””අම්මේ”නාලිකා අතර මැදට පැන බාධා කළේ ඊට කලින් සැබෑ තත්ත්වය කියාදීමටය.”නාලිකා පොඩ්ඩක් ඉවසීමෙන් ඉන්න .. අපි මේ දරුවට හැමදේම කියල දෙන්න ඕනෙ. ඊට පස්සෙ නිල්මිණි දුවට පුළුවන් හොඳයි කියල හිතෙන දෙයක් කරන්න.””අම්ම එහෙම කතා කරන එක හරිද අම්මේ? නිල්මිගෙ අහිංසක කමෙන් අපි ප්‍රයෝජන ගන්න එක මොන තරම් අසාධාරණද?””ඔයා මේ ප්‍රශ්නෙ ගැන දන්නෙ ටිකයි. ඒකයි මම ඔය දෙන්නටම කියන්නෙ. නාලිකා මේ අහන්න ඔයාගෙ මාමා දැන් හරිම හොඳ කෙනෙක්. ඉස්සර වගේ බීගෙන එන්නෑ. අනවශ්‍ය විදිහට සල්ලි වියදම් කරල ක්ලබ් ගානෙ රස්තියාදු වෙන්නෑ.””නිල්මිට ඕවායින් වැඩක් නැහැ. එයාට මැරි කරන්න ගමේ හොඳ බෝයි කෙනෙක් ඉන්නවා. ඒක නිල්මිගෙ ගෙදරත් දන්නවා.”ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071521</link>
    <topic>කේමදාස දියණියගෙන් පුලාන් දේවි ගැන ඔපෙරාවක්</topic>
    <author>ඉනෝකා පෙරේරා බණ්ඩාර</author>
    <content>කේමදාස දියණියගෙන් පුලාන් දේවි ගැන ඔපෙරාවක්ආචාර්ය ප්‍රේමසිරි කේමදාසයන්ගේ නික්ම යෑමත් සමඟ ඔහුගේ සංගීතයට ද කෙනහිලිකම් පානු පෙනේ. තව දුරටත් නොරටකට වී නිහඬව සිටිම යුතු නැත. කේමදාසයන්ගේ දෙවැනි දූ ගයාත්‍රි ලංකාවට ආවේ තාත්තා ගේ සංගීතය රැක ගැනීමටත් ‘කේමදාස පදනම’ ඉදිරියට ගෙන යෑමටත් තීරණයක් ගෙනය. ඈ හා මේ කතා බහ පෙළ ගැහෙන්නේ ඒ පිළිබඳ වැඩිදුර කතිකාවකටය.මේ ඔබ ගත් හදිසි තීරණයක්ද?...නැහැ. අම්මයි මායි අක්කයි කාලෙක පටන් මේ දේ ගැන කත ා කළා. කොහෙන් හෝ පටන් ගැන්ම සිදුවිය යුතුයි. මේ තමයි වෙලාව.තාත්තාගේ සංගීතය රැක ගන්න හිතුවෙ...මගේ තාත්තගෙ සංගීත භාවිතාව ඒ විදියටම පාවිච්චි කරනවා නම් ප්‍රශ්නයක් නැහැ. නමුත් කිසිවෙක් ඉන් අයුතු ප්‍රයෝජන නොගත යුතුයි. කේමදාසයන්ගේ සංගීතය නිතර ඇහෙනවා නම් ඒක හොඳ දෙයක්. අපිටත් සතුටු වෙන්න පුළුවන් කාරණයක්. නමුත් අයාලේ ගිය ගානට එය භාවිතා කිරීමට ඉඩ නොතබන්න අපි තීරණය කළා.මොකද අනුන්ගේ නිර්මාණ කොල්ලකෑම දැන් ලංකාවේ ‘ස්ටයිල්’ එකක් වෙලා.කේමදාස පදනමට මොකද වෙන්නෙ...ඇත්තටම මේ පදනම නිසියාකාරව පවත්වාගෙන යෑමයි මගේ ප්‍රධානතම අරමුණ. සමහර වෙලාවට මිනිස්සු විහිළු කරන්නත් ‘කේමදාස පදනම’ ගාව ගන්නවා.ඒ කිව්වෙ...මේ රටේ පළමු වතාවට ඉදිවූ නෙළුම් පොකුණ ‘ඔපෙරා හවුස්’ එක නිර්මාණය කරද්දි ජනවාරි මාසෙ ඉඳලම ඒ වගකිව යුතු මණ්ඩලය අපිට කිව්වා, විවෘත කිරීමට මාස්ටර්ගෙ ඔපෙරාවක කොටසක් ඕනෙමයි කියල. මාස්ටර්ගෙ නිර්මාණයක් නැති ඔපෙරා හවුස් එකකින් වැඩක් නෑ කියල ඒ අයට හිතෙන්න ඇති. අපි පදනමේ ළමයිවත් සූදානම් කරගෙන මාස ගණනක් පුරුදු පුහුණුවීම් කළා. තාත්තා ‘මානසවිල’ කළාට පස්සෙයි ලංකාවට ඔපෙරා කියන අත්දැකීම ලැබුණෙ.අන්තිමේ ජයන්ත චන්ද්‍රසිරිගෙන් තමයි දැන ගත්තෙ කේමදාසයන්ගේ ඔපෙරා කොටස, විවෘත කිරීමේ උලෙළින් ඉවත් කරල වග.ඔබේ සංගීත භාවිතාව කුමක්ද...මං ප්‍රගුණ කළේ පියානෝ වාදනය සහ සංගීත රචනය (Musiccomposition).ඒ වගේම පියානෝව ලෝකෙට එන්නට පෙර තිබූ ’Harpschord’ (හාර්ප්සිකෝඩ්) එක.ඔබ බොහෝ කලක් ජීවත් වුණේ චෙක් ජනරජයේ...ඔව්. අවුරුදු 16 පටන්. අවුරුදු 13 ක් මං එහි ජීවත්වුණා. තාත්තා හරි ආසාවුණා ඒ රටේ සංගීතයට තිබෙන තැන ගැන. මාව එහි PragueConservatori (ප්‍රාග් කොන්සර්වටෝරි) නම් ඉහළම සංගීත ආයතනය වෙත යැව්වෙත් තාත්තමයි. අවුරුදු හතරක් මං එහි ඉගෙන ගත්තා. මට කලින් අක්කා එහෙ ගියේ. 2007 වෙනකල් අපි දෙන්නා එකට හිටියේ. නමුත් 2007 එයා කැනඩාවෙ හොඳ රැකියා අවස්ථාවක් ලැබිල එහෙ ගියා.දූලා දෙන්නා රට රටවල තනියම ජීවත් වෙන එකට තාත්තා කැමැති වුණාද...පුංචි කාලෙ ඉඳල තාත්තාමයි කිව්වෙ ඉගෙන ගන්න අපි දෙන්නවම හොඳ රටකට යවන්න ඕනෙ කියල. ලංකාවෙ ඉන්නකල් අපි හැදුණෙ වැඩුණෙ තාත්තගෙ උණුසුමේ. අඩුම තරමේ තාත්තා අපිව කඩ පිලටවත් යැව්වෙ නැහැ. හැමදාම ලංකාවට එනකොට ‘ප්ලේන්’ එකේ දොර ඇරෙනකොට තාත්තා දොරකඩ හිටගෙන ඉන්නවා.ලේසියෙන් කාටවත් ලැබෙන්නෙ නැති ඒ අවස්ථාව එයාර්පෝට් එකේදි හැමදාම තාත්තට ලැබුණා. අදටත් ලංකාවට එන වාරයක් ගානේ ප්ලේන් එකේ පඩිපෙළ බහිනකොට තාත්තා ඉන්නවද කියල මට වටපිට බැලෙනවා.ඔබ දෙදෙනාම තාත්තගෙන් සංගීතය හදාරන්න ඇති...කවදාවත් උගන්වනවා කියල ළඟින් ඉන්දවාගෙන පාඩම් විදියට කියා දුන්නෑ. නමුත් අපි හැදුණෙ වැඩුණෙ හැමදාම ඇහෙන තාත්තගෙ සංගීතය එක්ක. ඒ ආභාසය අපි දෙන්නගෙම ‘ඇඟේ’ තියෙන්න ඇති.තාත්තා කොහේ ගියත්, රෑ 9.00 ට කලින් ගෙදර. රෑ 9.00 ට නින්දට ගිහින් පාන්දර දෙකට ඇහැරෙන එක තාත්තගෙ පුරුද්ද. වෙලාවකට නින්දත් නොනින්දත් අතරේ හිඳගෙන අපි ඒ පියානෝ වාදනය විඳිනවා. අම්මා පාන්දර පහට නැඟිටලා කෝපි එක හදනකල් තාත්තා පියානෝ වාදනයේ. උදේ රෑ නැතිව තාත්තගෙ සංගීතය එක්ක ජීවත් වුණු අපි තාත්තගෙන් ඒ දායාදය නොලැබුවා නම් තමයි පුදුමය.පසුගිය අවුරුද්දෙ ඔබ සුවිශේෂී කාර්යයක් කළා...ඔව්. 2011 වසරේ මට ‘ෆුල් බ්‍රයිට්’ ශිෂ්‍යත්වයක් ලැබුණා ඇමරිකාවට. එහිදී මට අවස්ථාව උදාවුණා මගේම ඔපෙරාවක් නිර්මාණය කරන්න. මං කළේ ‘පුලාන් දේවි’ ඔපෙරාව. ඇමරිකාවේ ’wesleyan’සරසවියෙ වේදිකා ගත වුණු මේ ඔපෙරාවට මං පාදක කරගත්තෙ පුලාන් දේවියගේ ශක්තිමත් ධෛර්යවත් චරිත කතාව. ඈට මුහුණ දෙන්න වුණු අනේක විධ දුක් කරදර – වධ හිංසා මැද වුවත් ඈ ශක්තිමත් ගැහැනියක් වුණා. පුලාන්ට මගේ හිත ගියේ ඒ නිසා.මා සමඟ වැඩ කළ ඇමරිකානු මහාචාර්යවරු ආචාර්යවරු ඇතුළු 60 දෙනෙක් පමණ මේ ඔපෙරාව සඳහා සංගීතයෙන් දායක වුණා. මගේ අක්කත් එහි වාදනය කළා. අම්මා ලංකාවේ ඉඳන් එය බලන්නට ආවා. ඇමරිකානු ජනතාව වගේම එහි සිටි ඉන්දියානු සිසුන් – ආචාර්යවරු බොහෝ දෙනෙක් එය අගය කළා. මං ඒ මුළු අවුරුද්දම වැය කළේ ‘පුලාන් - දේවි’ ඔපෙරාව වෙනුවෙන්. ඇත්තටම ඇමරිකානු ආණ්ඩුව ඒ සඳහා මට හොඳ ගෙවීමක් පවා කළා.අක්කත් ඔබත් විවාහ ජීවිතේ අමතක කළ ගාණයි...නැහැ. මම පහුගිය මාර්තු 01 දා ඇමරිකානු උසස් අධ්‍යාපන ආයතනයක ගුරුවරයකු වන ‘ඩැරන්’ සමඟ විවාහ වුණා. එයා ඇන්දෙ ජාතික ඇඳුම. පෝරුවෙ චාරිත්‍ර මැද අපි විවාහ වුණේ ලංකාවේදි. ලබන ඔක්තෝබරයේ ඔහුත් එනවා ලංකාවෙ පදිංචියට.ඒ කියන්නෙ ඔබ ආපහු යන්නෙ නෑ...එහෙම තමයි හිතාගෙන ආවේ. තාත්තගෙ සංගීතය ඉදිරියට ගෙනයන්න නම් අපි දෙන්නගෙන් කවුරු හරි ලංකාවෙ ඉන්නම ඕනෙ. අක්කා දැන් කැනඩාවේ’ IT – Consultant’ කෙනෙක් ලෙස වැඩ කරනවා. පූර්ණකාලීනව සංගීතය එක්ක ඉන්නෙ මං. ඒක මගේ මහත්තයත් දන්නවා. එයා මට මේ සඳහා උදව් කරනවා. ඒකත් මට ලොකු හයියක්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=av12071522</link>
    <topic>නෙට්පැක් වෙතින් නව මුහුණුවරක සිනමා ග්‍රන්ථයක්</topic>
    <author/>
    <content>නෙට්පැක් වෙතින් නව මුහුණුවරක සිනමා ග්‍රන්ථයක්ආසියානු සිනමාවේ සංවර්ධනය සඳහා කැප වූ සංවිධානය වන නෙට්පැක් (NETPAC) මඟින් ප්‍රකාශයට පත් කළ නවතම කෘතිය When Strangers Meet - Visions of Asia &amp; Europe in Film ය. මෙම කෘතිය ප්‍රකාශයට පත් කිරීම සඳහා නෙට්පැක් සංවිධානය සමඟ සම්බන්ධ වූයේ සිංගප්පූරුවේ ආසියා - යුරෝපීය පදනමය. මූල්‍ය ආධාර ලබා දුන්නේ යුරෝපා සංගමයයි. කෘතිය සංස්කරණය කරන ලද්දේ නෙට්පැක් සංවිධානයේ සභාපතිනිය වන අරුණා වාසුදේවී සහ එහි උප සභාපතිවරයකු වන පිලිප් චෙයා විසිනි.එම කෘතිය කොටස් තුනකින් යුක්තය. පළමු කොටස මෙම විෂයට අදාළ ලිපි කීපයකින් සමන්විතය. ආසියාතික සිනමාව පිළිබඳ විශාරදයකු වන පිලිපීනය වාසභූමිය කරගත් ප්‍රංශ ජාතික මැක්ස් තෙසියර් ලියූ ‘අපරදිග සිනමාකරුවන් දුටු පෙරදිග‘, තවත් සුප්‍රකට ප්‍රංශ විචාරකයකු වූ යාන් රෝයි ලියූ ‘ඉන්දු – චීනය දෙස ප්‍රංශය ආපසු හැරී බලයි’ ලිපිය ද, රුසියන් සාහිත්‍යය හා සිනමාව පිළිබඳ විශාරදයකු වන ඉන්දියානු ජාතික මහාචාර්ය රශ්මි දොරෙයිස්වාමි ලියූ “රුසියන් සිනමාව දකින පෙරදිග“ ලිපිය ද, “පශ්චාත් යටත්විජිතවාදී රටවල සිනමා උත්සව පිළිබඳ මගේ අත්දැකීම්” යනුවෙන් සිංගප්පූරු ජාතික පිලිප් චෙයා ගේ ලිපිය ද මෙම මුල් කොටසට අයත් වේ.ජගත් සිනමා උත්සව පිළිබඳ පුළුල් අත්දැකීම් සහිත පිලිප් චෙයා යුරෝපයේ කේන්ද්‍රගත වී තිබුණු සිනමා උත්සව සංස්කෘතිය අද ආසියාවේ ඉතා පුළුල් ලෙස විහිදී ඇති ආකාරයත් ඇතැම් යුරෝපීය සිනමා උත්සව ආර්ථික දුෂ්කරතා හේතුවෙන් වැසී යාමේ මෙන්ම අඛණ්ඩව පවත්වා ගෙන යාමේ අවදානමට ලක්ව තිබියදී ආසියාතික රටවල නව සිනමා උත්සව බිහිවීම ද ඔහු ගේ විග්‍රහයට හසු වේ.මෙහි දෙවන කොටස ‘අපරදිග දකින පෙරදිග‘ යන තේමාව යටතේ පෙරදිග ප්‍රස්තුත කර ගනිමින් අපරදිග සිනමාකරුවන් නිර්මාණය කළ චිත්‍රපට 09 ක් පිළිබඳ විචාර ද, තෙවන කොටස ‘පෙරදිග සිනමාකරුවන් දකින අපරදිග‘ යටතේ පෙරදිග සිනමාකරුවන් අපරදිග තේමා විෂය කරගත් චිත්‍රපට 07 ක් පිළිබඳ ලියූ විචාර ද අන්තර්ගතය.කෘතියේ දෙවන හා තෙවන කොටස්වලින් ප්‍රස්තුතයට අදාළ වන විශිෂ්ට සිනමා කෘති කීපයක්ම විග්‍රහයට ලක් කෙරේ. ‘අපරදිග දකින පෙරදිග‘ යටතේ සුප්‍රකට ප්‍රංශ සිනමාකරු යාන් රෙනොවා ඉන්දියාවට පැමිණ නිර්මාණය කළ’ The River’ (1951) පිළිබඳ සෙර්ගේ ටුමියානා ගේ විචාරය ද, ප්‍රංශ නව රැල්ලේ සිනමාකරු ඇලන් රෙනේ ගේ’ HiroshimaMon Amour’ (1959) කෘතිය ගැන වරන්සින් ගේ විචාරය ද, ඔස්ට්‍රේලියානු ජාතික පීටර් වයර් ගේ’ The Years of Living Dangerously’ (1982) කෘතිය ගැන ලෝ සු බූන් ගේ ලිපිය ද, ඉතාලි සිනමාකරු බර්නාදෝ බර්තොලුච්චි ගේ The Last Emperor (1987) පිළිබඳ රිචඩ් බර්න්ස්ටීන් ගේ විචාරය ද ඔස්ට්‍රේලියානු ජාතික පීටර් බෲක් ගේ ’The Mahabharata’ (1989) පිළිබඳ අශෝක් චොප්රා ගේ විචාරය ද ඒ අතරින් වැදගත් වේ.තෙවන කොටසට විෂය වන්නේ ‘පෙරදිග දකින අපරදිග‘ ය. පිලිපීන සිනමාකරු ජොරාර්දෝ දි ලියොන් ගේ ’Noli Me Tangere’ (1961) පිළිබඳ නොයෙල් වේරා ද, පිලිපීන ජාතික කිද්ලාත් තහිමික් ගේ ’Perfumed Nightmare’ (1977) පිළිබඳ ලෝ සු බුන් ගේ විචාරය ද, ඉන්දියානු ජාතික ශේෂා කපූර් ගේ ’Elizabeth’ (1998) පිළිබඳ නොයෙල් වේරා ගේ ලිපිය ද, ජපන් ජාතික නගිෂා ඔෂිමා ගේ ’MerryChristmas Mr.Lawrence’ (1983) ලෝ සු බුන් ගේ විචාරය ද, තවත් ඉන්දීය සිනමාකාරියක වන පැරින්දර් චදා ගේ ’Bend it Like Beckham’ (2002) පිළිබඳ නොයෙල් වේරා ගේ කාම්බෝජ සිනමාකරු රිති පාන් ගේ The Sea Wall (2008) පිළිබඳව හා කොරියානු ජාතික පාක් කියොං ගේ ’Moving’ (2011) චිත්‍රපටය පිළිබඳව පිළිවෙළින් ඈන් ඩි ගස්පේරි හා සාං වෙන්ජි ගේ විචාරය ද ඒ අතරින් වැදගත් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=am1207151</link>
    <topic> හරක් මස් ඌරු මස් හොඳින් පිසගන්න</topic>
    <author>සාගරිකා දිසානායක ජයසිංහ</author>
    <content> හරක් මස් ඌරු මස් හොඳින් පිසගන්නකොළඹ විශ්වවිද්‍යාලයේ වෛද්‍ය පීඨයේජ්‍යෙෂ්ඨ කථිකාචාර්ය හා පරපෝෂවේදීවිශේෂඥ වෛද්‍යෂාමිනී ගුණවර්ධනමිනිසාගේ කුඩා අන්ත්‍රය තුළ වෙසෙන පටි පණුවන් මගින් ටීනයේසිස් රෝගය ඇති කරයි. මිනිසා හට එය වැලදෙන්නේ අමුවෙන් හෝ බාගෙට තැම්බූ හෝ නිසි ලෙස නොපිසූ හරක් මස් හෝ ඌරුමස් අනුභව කිරීමෙනි.පටි පණු බිත්තර මිනිසා විසින් මුදා හරින මලද්‍රව්‍යවල ඇති විට ගවයන් හා ඌරන් බීමට ගන්නා ජලය හා ආහාර එමගින් දූෂිතවේ. එම බිත්තර වල සිටින කීටයන් ඉන් අනතුරුව එම ගවයන්ගේ ඌරන් ගේ ආහාර මාර්ග තුළට ඇතුළු වන අතර එම සතුන් ගේ විවිධ පටක තුළ ව්‍යාප්ත වී කෝෂ්ඨ හෝ ගෙඩි (Cyst) සාදා ගනී.එවැනි ආසාදිත සත්වයකුගේ මස් (ගව හෝ ඌරු) නිසි ලෙස පිසීමට ලක් නොකර ආහාරයට ගැනීමෙන් එම කීට අවස්ථාව නිරුපද්‍රිතව නැවත වරක් මිනිස් සිරුරට ඇතුළු වී ආහාර මාර්ගය තුළ වැඩී වැඩිහිටි තත්ත්වයට පත් වී එම පණුවාගේ ජීවන චක්‍රය සම්පූර්ණ කරගනියි.මෙහිදී ගවයන් තුළ ‘Taenia saginata’  පටිපණු ආකාරය හා ඌරන් තුළ Taenia solium  පටිපණු ආකාර පවතී. එලෙස වැඩිහිටි පණුවකු කුඩා අන්ත්‍රය තුළ ජීවත් වනවිට කිසිදු ගැටලුවක් නොපෙන්වන අතර කලාතුරකින් උදරයේ වේදනාවක් වමනය හා පාචන තත්ත්වයක් ඇති විය හැකි ය. එහෙත් අහඹු ලෙස’ Taenia solium  ’ නමැති පණු ආකාරයේ බිත්තර මිනිසා ගේ සිරුර තුළට ඇතුළු වූ විට එම කීට ආකාර විසින් මිනිස් සිරුරේ පටක තුළ කෝෂ්ඨ හෙවත් ගෙඩි ආකාර ව්‍යුහ සදා ගනී. මෙම තත්ත්වය සිස්ටිසකෝසිස් (Cysticercosis) ලෙස හැඳින්වෙන අතර එම කෝෂ්ඨ සැදූ පටකයන් අයත් අවයව අනුව ඉතා තදබල රෝග තත්ත්ව ඇති කරයි.මස් වර්ග ඉතා හොඳින් පිස ගැනීමෙන් ද, සති තුනක් පමණ අධි ශීත කිරීමෙන් ද සෞඛ්‍ය පරීක්ෂකවරුන් සත්ත්ව ඝාතකාගාර හා මස් ගබඩාකරන ස්ථාන හා මස් ආශ්‍රිත නිෂ්පාදන නිරතුරු පරීක්ෂාවට ලක් කිරීමෙන් ද මෙම පරපෝෂිතයන් ගෙන් දූෂිත වූ මස් වර්ග පරිභෝජනය නොකිරීමෙන් ද මෙම රෝග තත්ත්වයෙන් වැළකිය හැකිය. සෞඛ්‍යාරක්ෂිත ක්‍රම වැසිකිලි භාවිතය වැදගත් ය. මිනිස් මල ජලයට හා ආහාරවලට මුසු නොවන සේ මලපවාහන පද්ධති සකස් කළ යුතු ය. ජලය හා ආහාර මගින් අහඹු ලෙස සත්ත්ව හෝ මිනිස් සිරුරු තුළට පරපෝෂිත බිත්තර ඇතුළු වීම එමගින් වළක්වා ගත හැකි ය.වඳුරන් මගින් ඇතිවන පටිපණු රෝග තත්ත්වයබර්ටිඑලෝසිස් (Bertiellosis) නම් වන පණු ආකාරය වඳුරන්ගේ ආහාර මාර්ගය තුළ ජීවත් වේ. එම පටිපණු බිත්තර රැගත් පණු ඛණ්ඩ වඳුරාගේ මල සමඟ පිට වීමෙන් පස අපවිත්‍ර වේ. පසෙහි වෙසෙන මයිටා (mites) විශේෂයක් විසින් එම බිත්තර ආහාරයට ගන්නා අතර එම බිත්තරවල සිටින කීටයන් ඉන් පසුව එම ජීවීන් තුළ පැතිරේ. කුඩා දරුවන් අහඹු ලෙස ආසාදිත ජීවීන් ගිලීමෙන් පණු කීටයන් ශරීරගත වී කුඩා අන්ත්‍රය තුළ වැඩී, වැඩිහිටි තත්ත්වයට පත් වී දරුවන් ගේ මලද්‍රව්‍ය සමඟ සුදු පැහැති පණු ඛණ්ඩනයක් පිට කරයි. රෝගය සඳහා පණු නිවාරණ ඖෂධ භාවිතා කරන අතර, පෞද්ගලික සනීපාරක්ෂණය පිළිබඳව සැලකිලිමත් වීම රෝගී තත්ත්වය වැලදීමෙන් මිදීමට හේතු වේ.බල්ලන්ගෙන් හා බළලුන්ගෙන් වැලදෙන බරවා රෝග තත්ත්වයඑම ආසාදිත තත්ත්වය ඇති කරන බරවා රෝග කාරක පණුවා බල්ලන් හා බළලුන් ගේ සමට ආසන්නව පටක තුළ ජීවත් වේ. වැඩුණු ගැහැනු පණුවන් විසින් මුදා හරින පළමු වැනි කීට අවස්ථාවන් මෙම සතුන් ගේ රුධිරය තුළ සංසරණය වේ.මදුරුවන් දෂ්ට කරනු ලැබ ලේ උරා බීමේදී එම කීටයන් මදුරුවන් තුළට ඇතුළු වන අතර, ඇතැම් මදුරු විශේෂ තුළදී පමණක් තවදුරටත් වර්ධනය වේ. ඉන් පසු එම ආසාදිත කීට අවස්ථා එම මදුරුවන් විසින් මිනිසාට දෂ්ට කිරීමේදී ශරීරයට ඇතුළු වේ.එම කීට අවස්ථාව ශරීරයේ සමට ආසන්න පටක තුළ සැරිසරනා අතර කුඩා ගැටිති ඇති කරයි. මෙම කීට අවස්ථා විවිධ මට්ටම් දක්වා වර්ධනය වන අතර එය ඇතැම්විට වැඩුණු පණු අවස්ථාව දක්වා විය හැකි ය.එහෙත් මිනිසා එම සතුන් ගේ ස්වභාවික ධාරකයා නොවන හෙයින් ජීවන චක්‍රය සම්පූර්ණ කර ගැනීමේ අවස්ථාවක් උන්ට නොලැබේ. පියයුරු, ඇස්වල, අණ්ඩකෝෂ, ගෙල පෙදෙස, මුහුණ, අත් පා වැනි තැන්වල ගැටිති ඇති කරන අතර ඒවා ඉදිමුණු, රත් පැහැති ස්වභාවයෙන් යුතු ය. මෙම ගැටිති හෝ ඉදිමුම් තැන් තැන්වලට මාරු වීම ද සිදු කරයි. සැත්කම් මගින් ගැටිති ඉවත් කිරීම රෝගයට ප්‍රතිකර්මය වේ.ටොක්සෝප්ලැස්මෝසිස්(Toxoplasmosis) ආසාදනයමෙම රෝග තත්ත්වය ‘Toxoplasma gondii’  නම් බළලුන් තුළ සිටින පරපෝෂිතයා මගින් බෝවේ. ගර්භණී සමයේදී සහ ප්‍රතිශක්තිය හීන වූ අවස්ථාවලදී මෙය විශේෂ බලපෑම් ඇති කරයි. මෙම පරපෝෂිතයා විසින් මිනිසා හට ආසාදන ඇති කළ හැකි අවධි තුනක් තිබේ. ඌසිස්ට් (Oocyst) නමින් හැඳින්වෙන ඉන් එක් අවධියක් බළලුන්ගේ අන්ත්‍රය තුළ නිපදවී එම සතුන්ගේ මලද්‍රව්‍ය සමඟ පරිසරයට මුදා හැරේ. ඌසිස්ට් නමැති අවධිය දූෂිත ජලය හා ආහාර ඔස්සේ මිනිස් සිරුරට ඇතුළු වේ. එමෙන් ම මෙම ඌසිස්ට් අවධිය ඉහත ආකාරයට බැටලුවන්, ගවයන්, එළුවන් හා ඌරන් වැනි සතුන්ගේ ශරීර තුළට ද ඇතුළු වේ. එලෙස ඇතුළු වන ඌසිස්ට් අවධිය එම සතුන්ගේ අන්ත්‍ර තුළදී වර්ධනය වී ශරීරයේ නොයෙකුත් පටක කරා පැතිර ගොස් පටක තුළ කෝෂ්ඨ අවධියක් (tissue cyst) ඇති කරයි.එවැනි සතුන්ගෙන් ලබාගත් නිසි ලෙස නො පිසූ හා පිසීමට ලක් නොකළ මස් වර්ග ආහාරයට ගැනීමෙන් මිනිසා තුළට මෙම පටක තුළ ඇති කෝෂ්ඨ අවධිය ඇතුළු වේ. තෙවැනුව ටැකිසොයිට්ස්(tachyzoites) නම් ක්‍රියාකාරී ආසාදිත අවස්ථාව කිරිවල හා රුධිරයෙහි දක්නට ඇති අතර එවැනි ආසාදිත සතුන්ගේ කිරි උණු නොකර ආහාරයට ගැනීමෙන් විශේෂයෙන් එළුකිරි රෝගය ඇතිවීමේ හැකියාව තිබේ. එමෙන් ම ආසාදිත තැනැත්තකුගේ රුධිරය පාරවිලනයේදී හෝ ඉන්ද්‍රියයන් බද්ධ කිරීමකදී එලෙස රෝගය වැලදීමේ ප්‍රවණතාවක් පවතී. සාමාන්‍ය වැඩිහිටි තැනැත්තකු ගේ මෙම රෝගී තත්ත්වය හඳුනා ගත නොහැකි අතර එය සැලකිල්ලට යොමු වන්නේ නැත.නමුත් ගර්භණී කාන්තාවකට පළමු වරට මෙම රෝගය (Toxoplasmasis)වැලදුණහොත් එම පරපෝෂිතයා වැදෑමහ ඔස්සේ කලලයට හෝ දරුවාට හානි කළ හැකි ය. ළදරු කලලයේ වැඩීමේ මුල් අවධියේ මෙලෙස හානියට පත් වුවහොත් එය ගබ්සාවීමකට හෝ මළ දරු උපතකට හේතුවිය හැකි අතර ඉපදෙන දරුවා ආබාධිත තත්ත්වයට පත් කිරීමට ඉඩ ඇත. එක් වරක් මෙම රෝගය වැලදුණු විට එම පරපෝෂිතයන් ධාරකයා තුළ ජීවන කාලය පුරාවටම සිටින අතර ප්‍රතිශක්තිය හීන වූ අවස්ථාවකදී, එනම් පිළිකා රෝගයට ප්‍රතිකාර කරන අවස්ථාවකදී හෝ ඒඩ්ස් වැනි රෝග තත්ත්වයකදී නැවත සක්‍රීය වේ.එවැනි රෝගීන්ගේ ඇස් පෙණහලු හා ඇතැම් විට ශරීරය පුරා පවා මෙම පරපෝෂිත රෝගය තදින් බලපෑ හැකිය. ඇතැම් විට මරණයට පත්වීමට ද ඉඩ තිබේ.ඖෂධ කීපයක සංයෝජනය ප්‍රතිකාර ලෙස යොදා ගත හැකි අතර එය, පරපෝෂිතයන් ගේ ක්‍රියාකාරී අවධිය විනාශ කරන අතර කෝෂ්ඨ අවධිය ඉතිරි වේ. ගර්භණී සමයේ දී එම රෝගය වැලදීමේ අවදානම ගැන කාන්තාවන් දැනුවත් වීම අත්‍යවශ්‍යය. එළවළු, පලතුරු වැනි පිසීමකින් තොරව ආහාරයට ගන්නා ද්‍රව්‍ය දූෂිත පස් හා ඌසිස්ට් වැනි පරපෝෂිත අවධිවලින් තොර කර ගැනීමට ඉතා හොඳින් සෝදා ගත යුතු ය.ගෙවතු වැඩකටයුතුවල දී හා බළලුන් ගේ අපද්‍රව්‍ය ඉවත් කිරීමේදී අත්වැසුම් පැලදීම අනිවාර්යයෙන් ම කළ යුතු ය. මස් වර්ග හොඳින් පිසගැනීමෙන් කෝෂ්ඨ අවස්ථාව ඇත්නම් එය විනාශ වේ. එසේ ම මස් වර්ග පිසීමෙන් අනතුරුව හා බළලුන් සුරතල් කිරීමෙන් හෝ උන්හට සාත්තු කිරීමෙන් අනතුරුව අත් ඉතාම හොඳින් සෝදා පිරිසුදු කරගත යුතු ය. සමේ තුවාල ඇත්නම් ඒවා ආවරණය කර ගැනීම ද ඉතා වැදගත් වන අතර, ප්‍රතිශක්ති හීන හෝ ඌණ පුද්ගලයන් ඉහත උපදෙස් සියල්ල පිළිපැදීම ඉතා වැදගත් වේ. මස් වර්ග අධිශීත කිරීම හා බළලුන් ආහාර සඳහා ඇති කරන කුකුළන්, එළුවන් වැනි සතුන්ගෙන් වෙන් කර තැබීම ද රෝගය වළක්වා ගැනීමෙහිලා උපකාරී වේ.ට්‍රිචිනෝසිස් (Trichinosis)මේ රෝග තත්ත්වය පණු වර්ගයේ පරපෝෂිතයකුගෙන් වැලඳේ. නොපිසූ හෝ අර්ධ ලෙස පිසූ මස් වර්ග, විශේෂයෙන් ම ඌරු මස් භාවිතයෙන් හට ගනී. මෙම රෝගය ශ්‍රී ලංකාවේ දැකිය හැක්කේ ඉතා ම කලාතුරකිනි. මෙම පණුවාගේ කීට අවස්ථාව ඌරන් ගේ පටක තුළ කෝෂ්ඨගතව ජීවත් වන අතර පිසූ ඌරු මස් හරහා ආසාදනය මිනිසා තුළ ඇති කරයි.මෙම කීට අවධිය මිනිස් සිරුරට ඇතුළු වූ විට, මිනිසාගේ කුඩා අන්ත්‍රය තුළ වැඩී වැඩිහිටි පණුවන් බවට පත්වන අතර, සංසේචනයෙන් අනතුරුව වැඩිහිටි ගැහැනු පණුවන් බොහෝ කීට අවස්ථාවලට උපත ලබාදේ. මෙම කීට අවස්ථා ඉන් අනතුරුව රුධිර සංසරණය ඔස්සේ ශරීරයේ පේශි පටක වෙත ගමන් කර ඒවා තුළ කෝෂ්ඨ අවධි සාදා ගනී. කෝෂ්ඨ හට ගන්නා ඉන්ද්‍රියයන් අනුව රෝග ලක්ෂණ විවිධාකාර වන අතර සාමාන්‍යයෙන් උණ, මස් පිඬු වේදනාව, ඇස් වටා ඉදිමීම, හමේ ඇති වන දද හා සාමාන්‍ය ශාරීරික දුර්වලතා හෝ අපහසුතාව දැකිය හැක. රෝගය වළක්වා ගැනීමට ඇති හොඳම ක්‍රමය හොඳින් පිසූ මස් වර්ග ආහාරයට ගැනීම ය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=am1207152</link>
    <topic>ඔරලෝසු බැටරිවල කන් සිදුර දියකරන රසායන ද්‍රව්‍යයක්</topic>
    <author>ගාමිණී සුසන්ත</author>
    <content>ඔරලෝසු බැටරිවල කන් සිදුර දියකරන රසායන ද්‍රව්‍යයක්උගුරේ නාසයේ සිරකර ගත්තත් ඒ හානියමයි  කොළඹ රිජ්වේ ආර්යා ළමා රෝහලේ උගුර කන නාසය ආශි‍්‍රත රෝග (ළමා) පිළිබඳ විශේෂඥ වෛද්‍ය ඒ. ඩී. කේ. එස්. එම්.යසවර්ධනකුඩා දරුවන් කිසියම් රෝගයකට ගොදුරු වූ විට, හදිසි ආපදාවකට ලක්වූ විට මවුපියන් කලබලයට පත්වීම ඉතා ස්වාභාවිකය. උණක් සෙම්ප්‍රතිශ්‍යාවක් හට ගත්තාට වඩා දරුවකුගේ කන වැනි අවයවයක් ආශ්‍රිතව ඇතිවන රෝගී තත්ත්වයන් පිළිබඳව කලබල වීම ඉතා සාධාරණය. ඒ, කනට සිදුවන අනතුරක් හෝ කන ආශ්‍රිතව ඇතිවන රෝගී තත්ත්වයන් නිසා අනාගතයේ දරුවාගේ ශ්‍රවණයට බාධාවක් ඇතිවේ යැයි පවතින බිය නිසාය. එබැවින් දරුවන්ගේ කන ආශ්‍රිතව ඇතිවන රෝගාබාධ පිළිබඳව වැඩි අවධානයක් යොමු කිරීම ඉතා අත්‍යවශ්‍යය.කනේ ව්‍යූහය පිළිබඳව සොයා බැලිමේදී පිටත කන, මැද කන සහ ඇතුළු කන ලෙස කන ප්‍රධාන කොටස් 3කට බෙදා දැක්විය හැකිය. කුඩා දරුවන්ගේ කන අභ්‍යන්තරය වැඩිහිටියන්ගේ කන අභ්‍යන්තරයට වඩා වෙනස්ය. කුඩා දරුවන්ගේ කනේ නාළය තරමක් කුඩා වන අතර දරුවන්ගේ කන් බෙරය පිහිටන්නේ ද මතුපිටට ආසන්නවය. එබැවින් දරුවන්ගේ කන ආශ්‍රිතව ඇතිවන ආබාධ පිළිබඳව වැඩි අවධානයක් යොමු කිරීම ඉතා අත්‍යවශ්‍ය වේ.දරුවන්ගේ කන ආශ්‍රිතව ඇතිවන ආබාධ අතර කනේ කලාඳුරු පිරීම ප්‍රධාන තැනක් ගනී. කන තුළ ඇතිවන කලාඳුරු කනේ ආරක්ෂාවට ඉතාම අවශ්‍ය ද්‍රව්‍යයකි. විශේෂයෙන්ම කනට ඇතුළුවන බැක්ටීරියාවන්ගෙන් කන ආරක්ෂා කිරීමේ හැකියාව කලාඳුරු සතුය. කනේ ආරක්ෂාවට කලාඳුරු එසේ පිහිට වුවද කලාතුරකින් දරුවන්ගේ කන තුළ කලාඳුරු එක්රැස්වීමට ඉඩ ඇත. සාමාන්‍යයෙන් සිදුවන්නේ කන තුළ කලාඳුරු එක් රැස්වූ පසුව වැඩිපුර ඇති කලාඳුරු ඉබේම කනෙන් එළියට ඒමය. කලාඳුරු ඇතිවන්නේ කනේ නාළයේ මතුපිට කොටසේය. කනේ නාළය ඇතුළු කොටසේ කලාඳුරු හටගන්නේ නැත.බොහෝ විට කනේ නාළයේ ඇතුළු කොටසට කලාඳුරු ගමන් කරන්නේ කොට්න් බට්, ආයාකටු, කන් හැඳි ආදිය කන තුළට දැමීම නිසාය. කලාඳුරු ඇතුළු කනට ගිය විට කනේ ඇසීමේ ක්‍රියාවලියට යම් පමණකට බාධාවීමට ඉඩ ඇත.මෙහිදී සඳහන් කළ යුතු වැදගත්ම කරුණ වන්නේ කොට්න් බට් වැනි ද්‍රව්‍ය දරුවාගේ කනට දැමීම ඉතාම නුසුදුසු බවය. කන තුළ කලාඳුරු එක්රැස්වීම ඉතාම ස්වාභාවික සිදුවීමක් වන අතර දරුවාගේ කන තුළ කලාඳුරු පිරීමේ අවදානමක් ඇත්නම්, දරුවා නෑවූ පසුව ඉඳහිට පිරිසුදු පහන් තිරයක් මඟින් දරුවාගේ කන පිරිසුදු කළ හැකිය.දරුවාගේ කන තුළ කලාඳුරු පිරීමේ අවදානමක් නැති නම්, එසේ පහන් තිරයකින් කන පිරිසුදු කිරීම අවශ්‍ය නැත. කන තුළ කලාඳුරු පිරී දරුවා අපහසුතාවකට පත්ව ඇති බව හැඟේ නම්, දරුවා උගුර, කන, නාසය පිළිබඳ වෛද්‍යවරයකු වෙත යොමු කිරීම ඉතාම වැදගත්ය.එහිදී වෛද්‍යවරයා විසින් කන තුළ ඇති කලාඳුරු මෙලෙක් කිරීමට රසායන ද්‍රව්‍යයක් දමා පසුව සාමාන්‍ය සිසිල් ඇල් ජලයෙන් කන පිරිසුදු කරනු ඇත. දරුවාගේ කන ආසාදනයට ලක්වී ඇත්නම් හෝ කන් බෙරය සිදුරු වී ඇත්නම් එලෙස කන සේදීම සුදුසු නැත. එවැනි ගැටලුවක් නැතිනම් සුදුසුකම්ලත් වෛද්‍යවරයකු දරුවකුගේ කන සේදීමේ වරදක් නැත.කිසියම් දරුවකුගේ කන තුළ විශාල වශයෙන් කලාඳුරු පිරී ඇත්නම්, කන තුළ ඇති අස්ථියට හානි සිදුවී කන තුළ කුඩා මස්දලු වැනි දේ ඇතිවීමට ඉඩ ඇත. එසේ වුවහොත් දරුවාගේ කනේ පිරී ඇති කලාඳුරු ඉවත් කිරීමට සිදුවන්නේ දරුවා සිහිනැති කොට කරනු ලබන ශල්‍යකර්මයක් මඟිනි. එබැවින් දරුවකුගේ කන තුළ කලාඳුරු එක්රැස් වන්නේ දැයි විමසිලිමත් වීම ඉතා වැදගත්ය.බොහෝ දරුවන් තුළ කන තුළ ඇතිවන කලාඳුරුවලින් ගැටලුවක් මතුවන්නේ නැත. ඒ; ස්වභාවිකවම කනේ ඇති වැඩිපුර කලාඳුරු කනෙන් පිටතට එන නිසාය.ආගන්තුක ද්‍රව්‍යයක් කන තුළට යාම දරුවන් ගේ කන ආශ්‍රිතව ඇතිවන තවත් ප්‍රධාන ගැටලුවකි. දරුවන්ගේ කනට කූඹින්, කුරුමිණියන් වැනි ජීවීන් ඉතා කුඩා බැටරි, මුං ඇට, පබළු, ඔලිඳ ඇට, බොත්තම් වැනි අජීවී ද්‍රව්‍ය ද ඇතුළුවීමේ හැකියාව ඇත.කූඹියෙක් වැනි කුඩා සතෙකු දරුවාගේ කන තුළට ගිය විට දරුවා ඉතා වේදනාවෙන් හඬනු ඇත. මෙහිදී පළමුව දරුවා අස්වසා දරුවාගේ සතා රිංගූ කන ඉහළට සිටින සේ දරුවා ඇඳක හාන්සිකර එම කනට සාමාන්‍ය පරිසර උෂ්ණත්වයේ ඇති ඇල් ජලය ස්වල්පයක් දැමිය යුතුය. එසේ කනට ජලය දැමූ විට සතා උඩට එනු ඇත. නැතිනම් කන තුළ සතා මියයනු ඇත. ඉන්පසුව දරුවාගේ කනෙන් ජලය ඉවත් කළ හැකිය. දරුවා තරමක් සන්සුන් වූ විට වෛද්‍යවරයකු වෙත දරුවා යොමු කිරීම ඉතා අවශ්‍ය වේ. දරුවකුගේ කනට යමක් ඇතුළු වූ විට එම ආගන්තුක ද්‍රව්‍ය කන්පෙත්තට ඉතා ආසන්නව ඇති බව පෙනෙනු ඇත. එසේ පෙනෙන්නේ දරුවාගේ කනේ පිහිටීම අනුවය. එසේ දුටුවද කිසිවිටෙකත් මවුපියන් ආය කටු කන්හැඳි ආදිය භාවිතා කරමින් දරුවන්ගේ කන තුළ ඇති ද්‍රව්‍ය ඉවත් කිරීමට උත්සහ නොකළ යුතුය.ඒ එම උත්සහය මඟින් දරුවාගේ කන් බෙරයට හානි සිදුවිය හැකි බැවිනි. එසේම දරුවකුගේ කන තුළට ජීවී සතකු ගිය විට රත් කරන ලද තෙල් ආදිය දැමීම කිසිවිටෙකත් නොකළ යුතුය.කුඩා දරුවනට ඉතාම අහිතකර ද්‍රව්‍යයක් මෑතක සිට සමාජයේ බහුල වී ඇත. ඒ; අත්ඔරලෝසුවලට මෙන්ම කුඩා සෙල්ලම් බඩුවලට ද යොදාගන්නා කුඩා බැටරිය. පාවිච්චි කරන ලද එවැනි බැටරිවලින් මිනිස් ශරීරයේ පටකවලට ඉතා අහිතකර රසායන ද්‍රව්‍යයක් පිට වේ. යම් හෙයකින් මෙවැනි බැටරියක් දරුවකුගේ කන තුළ සිරවුවහොත් එමඟින් කනේ නාළය සම්පූර්ණයෙන්ම දිය වී විනාශ වී යා හැකිය. එබැවින් කිසි විටෙකත් මෙම බැටරි දරුවනට හසුවන සේ නොතැබිය යුතුය. දරුවන්ගේ උගුරට ද නාසයට ද එම බැටරිවලින් හානි සිදුවීමට ඉඩ ඇත.කන තුළ ඇතිවන ආසාදන දරුවන්ගේ කන් ආශි‍්‍රතව ඇතිවන තවත් ප්‍රධාන රෝගී තත්ත්වයකි. කන තුළ ඇතිවන එවැනි ආසාදන කුඩා දරුවන් තුළ බහුලය. එලෙස කන ආසාදනයට ලක්වීමට හේතු කීපයක්ම බලපෑ හැකිය. දරුවන්ගේ යුෂ්ටේකීය නාළයේ පිහිටීමේ ස්වභාවය නිසා සෙම්ප්‍රතිශ්‍යාවක් ඇතිවූ විට ද මැද කන හරහා යුෂ්ටේකීය නාළයට විෂබීජ ගමන් කිරීම එක් හේතුවකි. දරුවන්ගේ කනේ ආසාදනවලට එය එක් ප්‍රධාන හේතුවකි. මෙහිදී සෙම්ප්‍රතිශ්‍යාවට පසුව දරුවාගේ කනේ කැක්කුමක් ඇති වේ. උණ හට ගැනීමට ද ඉඩ ඇත. එසේම ඇතැම් දරුවන්ගේ කනේ කැක්කුම වැඩි වී කනෙන් දියරයක් ගලා යා හැකිය. එය සිදුවී ටික දිනකට පසුව දරුවාගේ කනේ වේදනාව අඩු වී දියරය ගැලීම ද නැවතේ. දරුවන්ගේ කන් තුළ ඇතිවන එම ගැටලුව භයානක තත්ත්වයක් නොවේ. ප්‍රතිජීවක ඖෂධ මඟින් බොහෝ දුරට එම තත්ත්වය පාලනය කළ හැකිය.සාමාන්‍යයෙන් කනේ ආසාදනයක් නිසා කන් බෙරය පුපුරා කන තුළ තිබු සැරව පිටත ගැලීමෙන් පසුව ටික දිනකදී කන් බෙරයේ පිපිරුණු ස්ථානය සුව වී සිදුර වැසී යයි. එහෙත් ඇතැම් දරුවන්ගේ කන් බෙරය සිදුරු වූ පසුව එම සිදුර ඉතිරි විය හැකිය. එය තරමක ගැටලුවකි. එවැනි දරුවන්ගේ කන තුළට ජලය ගිය විට ද, වෙනත් අවස්ථාවලදී ද කන තුළට පහසුවෙන් විෂබීජ ගමන් කිරීමට හැකියාව ඇත. එසේ වුවහොත් ශල්‍යකර්මයක් මඟින් දරුවාගේ කන් බෙරය යථා තත්ත්වයට පත් කිරීමට සිදුවේ. කාලයක් තිස්සේ කනෙන් දියර ගැලීම ඉතා කලාතුරකින් දරුවන්තුළ දකින්නට ලැබෙන රෝගී තත්ත්වයකි.කනෙන් දියර පිටවීම හොඳ තත්ත්වයක් බවට ඇතැමුන් තුළ මතයක් ඇත. එය ඉතා වැරැදිසහගත මතයකි.එසේ කාලයක් තිස්සේ දරුවකුගේ කනෙන් දියර ගැලීම භයානක රෝගයක ලක්ෂණයක් ද විය හැකිය. ඇතැම් විටෙක එසේ වන්නේ සමෙන් කොටසක් කන ඇතුළට ගොස් විශාල වීම විය හැකිය. මෙය පිළිකාමය තත්ත්වයක් නොවේ.මෙය භයානක වන්නේ මෙම රෝගී තත්ත්වයේදී කනේ තිබෙන කුඩා අස්ථිවලට මෙන්ම කනට සම්බන්ධ ඇතැම් ස්නායුවලට ද හානි සිදුවී කට පැත්තකට යාම කන් ඇසීමට බාධා ඇතිවීම ආදිය සිදුවිය හැකි නිසාය.එසේම මෙම අවස්ථාවේදී කනේ ආසාදනය මොළයට ද පැතිරීමට ඉඩ ඇත. එබැවින් දීර්ඝ කාලීනව කනෙන් දියර ගැලීමේ තත්ත්වයක් දරුවකු තුළ පවතින්නේ නම් වහාම වෛද්‍ය උපදෙස් පැතීම අවශ්‍යම වේ. එසේම කනට ජලය ස්වල්පයක් ගිය විට නිතර නිතර කන පැසවීමේ ස්වභාවයක් ඇත්නම්, එය ද වහා වෛද්‍ය ප්‍රතිකාර වෙත යොමු විය යුතු රෝගී තත්ත්වයකි.මැද කනේ යුෂ්ටේකීය නාළය හරහා මැද කනට අවශ්‍ය වාතය සපයයි. යම් හෙයකින් මැද කනේ වාතය නොතිබුණහොත් එහි ක්‍රියාකාරිත්වය අඩපණ වේ. මැද කනට වාතය ගමන් කරන යුෂ්ටේකීය නාළිය කුඩා දරුවන්ගේ හොඳින් වර්ධනය වී නැත.එම අස්ථිය නියම අයුරින් වර්ධනය වන්නේ වයස අවුරුදු 12 පමණ වන විටය. එතෙක් කල් මෙම නාළය වැසී තිබිය හැකිය. එසේ වුවහොත් මැද කනට වාතය ගමන් කරන්නේ නැතිව මැද කනේ රික්තයක් ඇතිවීමට ඉඩ ඇත. එසේ වුවහොත් කන් ඇසීම අඩු වේ. මෙහිදී කන් බෙරය කන ඇතුළට යාමක් සිදු වේ. එම තත්ත්වය ඕතභඥ ඥචප ලෙස හඳුන්වනු ලැබේ. මෙය බොහෝ දරුවන්ගේ කන් තුළ ඇතිවන තාවකාලික තත්ත්වයකි. මාස 3 කින් පමණ එම තත්ත්වය ඉබේ සුව වී යා හැකිය. මාස 3 කින් පසුවත් මෙම තත්ත්වය සුව නොවුණහොත් ශ්‍රවණ පරීක්ෂාවකින් රෝගී තත්ත්වය පිළිබඳව සොයා බැලිය යුතුය.ශ්‍රවණ පරීක්ෂණය මාස 3 කින් යළි සිදුකළ යුතුය. එම පරීක්ෂණ දෙකේදීම කන් බෙරයේ සෙම ඇති බව ඔප්පු වුවහොත් දරුවාට ශල්‍යකර්මයක් කිරීමට සිදු වේ.තම දරුවා නාවන විට කනට වතුර ස්වල්පයක් ගිය විට මවුවරුන් බොහෝ කලබලයට පත්වනු දැකගත හැකිය. එය බිය වීමට කරුණක් නොවේ. සාමාන්‍ය නිරෝගී කනක් සහිත දරුවකුගේ කනට ජලය ස්වල්පයක් ගිය විට අවශ්‍ය නම් පිරිසිදු පහන් තිරයකින් එම ජලය ඉවත් කළ හැකිය. එහෙත් කන් බෙරයේ සිදුරක්ඇති දරුවකුගේ කනට ජලය යාම එක්තරා ගැටලුවකි.දරුවන්ගේ කනට හානි සිදුවීම ප්‍රධාන වශයෙන්ම ක්‍රම දෙකකින් සිදුවන බව පෙනේ. ඉන් පළමුවැන්න ඉහතින් සඳහන් කළ ආකාරයට ආගන්තුක ද්‍රව්‍යයක් කන තුළට ඇතුළුවීමය. අනෙක් ක්‍රමය වන්නේ කුමන අයුරකින් හෝ කනට තද පහරක් වැදීමය. එය ඇතැම් විටෙක බෝලයක් වැදීමකින් සිදුවිය හැකිය. එහෙත් බොහෝ සිදුවන්නේ වැඩිහිටි පුද්ගලයකු හෝ තවත් කුඩා දරුවකුගේ පහර දීමට ලක්වීමය.කනට පහරක් වැදීම ඉතාම අනතුරුදායක තත්ත්වයකි. ඒ එමඟින් කන් බෙරයට විශාල හානියක් සිදුවිය හැකි නිසාය. ඇතැම් විටෙක එවැනි පහරක ප්‍රතිඵලය වන්නේ කනට පහර වැදුණු දරුවාගේ කන් ඇසීමට සදහටම හානි පැමිණීමය. එවැනි අවස්ථාවක දරුවාගේ කනට වහා ශල්‍යකර්මයක් සිදු කළ යුතුය. එහෙත් එවැනි ශල්‍ය කර්මයකින් සුවපත් කළ හැක්කේ 80% ක් පමණි. එබැවින් කනට ගැසීම කිසි විටෙකත් කා හට වත් නොකළ යුත්තකි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=ay1207151</link>
    <topic>සඟවාගත් පැරුණි උරුමය මොහොතකට අපට පෙන්වූ කොත්මලා ජලාශය</topic>
    <author>සාගරිකා දිසානායක ජයසිංහ</author>
    <content>සුපුරුදු මෝසම් වැස්ස නොලැබුණාට කොත්මලේ හා ඒ අවට ප්‍රදේශවල සිසිල් දේශගුණයේ වෙනසක් වෙලා නෑ. පාන්දරින්ම අගනුවරින් පිටත්වුණු අපි ගිනිගත්හේන නාවලපිටිය හරහා කොත්මලේට ළඟා වෙන විට උදෑසන නවයට විතර ඇති. ආරක්ෂක හේතු මත මෙතෙක් කාලයක් ජනතාවට විවෘත නොවුණු කොත්මලේ වේල්ල හරහා මහවැලි මහා සෑය දක්වා ඇති මාර්ගයේ ජනතාවට යන්න එන්න දැන් පුළුවන්.මැයි ජූනි ජූලි මාසවල හෝ ගාලා ඇදහැලෙන මෝසම් වැසි මේ අවුරුද්දේ ලැබිලා නෑ. මාස ගාණක පටන් පායන පෑවිල්ලට කොත්මලේ ජලාශයේ වතුර හිඳිලා. ජලාශයට යට වූ ගම්බිම් වතුපිටි වගේම වෙහෙර විහාරත් තැනින් තැන මතු වෙලා. මහවැලි ව්‍යාපාරේ මුල් කාලේ වැඩ අරඹාපු කොත්මලේ මහා සෑයේ වැඩ කටයුතු තවමත් ඉවර කරන්න බැරිවෙලා. ඒත් දැන් එහි ඉදිකිරීම් කටයුතු කඩිනමින් සිදුකරගෙන යනවා.”ගමනාන්තයට ළඟා වෙන්න තව ඕනෑ තරම් කල් වේලා තිබෙන නිසා අපි කොත්මලේ අවට වැදගත් ස්ථානත් බලාගෙනම යමුද?” ඡායාරූප ශිල්පී සුදම් කළ ඒ යෝජනාවට එකපයින්ම එකඟ වූ අපි පළමුවෙන්ම කොත්මලේ ප්‍රදේශයට යන්නට සිතුවා.නුවරඑළිය දිස්ත්‍රික්කයට අයත් කොත්මලේ ප්‍රාදේශීය උපදිසාපති කොට්ඨාස තිස්පනේ, මැදපනේ, උඩපනේ, පල්ලේපනේ සහ රම්බඩ යන කෝරලවලින් සැදී තිබෙනවා. නුවරඑළි නගරයට වයඹ දෙසින් පිහිටා ඇති කොත්මලේ නගරය හරහා රම්බඩ සිට ගම්පල නුවරඑළිය මාර්ගය ගමන් කරනවා. වසරේ වැඩි කාලයක් වැසි සහිත කාලගුණයක් පවතින කොත්මලේ නුවරඑළියේ තරමටම නැතත් ඉතාම සෞම්‍ය සුවදායක සිසිල් දේශගුණයකින් යුක්තයි.කොත්මලේ මහා සෑයඅලංකාර කඳු පන්තියකින් වටවුණු කොත්මලේ ප්‍රදේශය පුරා පැතිරුණු සරුසාර නිල්වන් තේවතු යාය දුටුවන් දෙනෙතට මවන්නේ රසඳුනක්. මුහුදු මට්ටමින් අඩි 5500ක් පමණ උපරිම උසින් යුතු අලංකාර කඳු පන්තියත්, මුහුදු මට්ටමේ සිට අඩි 3000ක් පමණ උසින් පිහිටි නිම්න ප්‍රදේශයක් කොත්මලේ අලංකාරය තව තවත් ඔප් නංවනවා.කොත්මලේ ඔය, පුණ්ඩලු ඔය සහ පූනා ඔය හෙවත් පනු ඔය කොත්මලේට ජලය සපයන ප්‍රධාන ජල පෝෂකයි. තෙත් සිසිල් වනාන්තරවලින් හා ඒ වනාන්තරයේ සැඟැවුණු කඳුවැටි මතින් පැනනඟින අලංකාර දිය ඇළි රැසකින් ද කොත්මලේ පොහොසත්.කොත්මලේ ජලාශය හා විදුලිබල ව්‍යාපෘතිය හේතුවෙන් වර්තමානයේ කොත්මලේ ප්‍රසිද්ධියට පත් වුණත් ඒ හා බැඳුණු ඓතිහාසික පුරාවෘත්ත රාශියක්ම තිබෙනවා. කොත්මලේ ඉතිහාසය කාවන්තිස්ස රජතුමාගේ කාලයටත් වඩා පැරණියි. ඓතිහාසික රාමායනයෙහි පවා කොත්මලය ගැන කියැවෙනවා. රාමායණ කතාවෙහි සඳහන් වන පරිදි රාවණා බළකොටුව බවට පත් කරගත් රාවණා ගොඩ පිහිටියේත් සීතා කුමරිය සඟවා තැබූ සීතාඑළිය පිහිටා තිබෙන්නේත් කොත්මලේ ප්‍රදේශයේ. සීතාදේවිය වෙනුවෙන් ඉදිකරන ලද විශාලතම කෝවිල පිහිටා තිබෙන්නේ කොත්මලේට සැතපුම් කීපයක් නුදුරින්.කොත්මලේ ගැන කතා කරන විට ඒ හා බැඳුණු ඓතිහාසික හා ආගමික වටිනාකමින් යුතු පුරා වෘත්ත අමතක කළ නොහැකියි. දේවානම් පියතිස්ස රජතුමාගේ කාලේ අපේ රටට වැඩම කළ ශ්‍රී මහා බෝධි ශාඛාවෙන් පැන නැඟි දෙතිස් ඵල රුහ බෝධියක් කොත්මලේ පුසුල්පිටියේ විහාර බිමෙහි රෝපණය කළ බව චුල්ල බෝධි වංශයෙහි සඳහන් වෙනවා.ජලයෙන් මතු වූ කඩදොර විහාරයේ බුදු මැදුරකොත්මලේ ජලාශය නැරුඹුම් මැදිරියට පෙනෙන අයුරුපොළොන්නරු රාජධානි සමයේ දී කාලිංග මාඝගේ කාලයේ සිදුවූ සොළී ආක්‍රමණයේ දී ශ්‍රී දන්ත ධාතූන් වහන්සේ සහ පාත්‍රා ධාතූන් වහන්සේ සඟවා තැබුයේ කොත්මලේයි. අතීතයේ කුවේණියගේ දරුවන් පලා ආවේද කොත්මලේට බවයි කියැවෙන්නේ. වරක් ගැමුණු කුමාරාට සිය පියා වූ කාවන්තිස්ස රජතුමා දඬුවම් කරන්නට තැත් කළ අවස්ථාවේ විහාරමහා දේවිය විසින් ගැමුණු කුමරා ගැමියකුගේ වෙස් ගන්වා දිවි රැකගන්නා මෙන් උපදෙස් දී පිටත් කර එව්වේ කොත්මලේට නොදුරු කොටගේ පිටියටයි.කොටගේ පිටිය ගම්මානයේ ඌරු පැලැස්සේ ගම මහගේ ගේ නිවසෙහි පදිංචි වූ ගැමුණු කුමරා ගමමහගේගේ රන්මැණිකා නම් දියණිය අඹුව කොට ගෙන ඒ නිවසෙහි බින්න බැස වතුපිටි හරකාබාන බලාගෙන කුඹුරු වතුපිටි අස්වද්දාගෙන ජල මාර්ග හදාගෙන පුරා වසර දොළහක්ම ගැමියකු සේ එහි විසූ බවයි කියන්නේ.එදා ගැමුණු කුමරා වගා කළ කුඹුරුයාය කොත්මලේට සැතැපුම් පහක් හයක් නොදුරින් පිහිටි මාස්වෙල රයිතාවෙල පිහිටා තිබෙනවා. ඉතා සරුසාර කුඹුරු යායක් වූ එයට ජලය සැපයූ රජ ඇළ සහ මා ඇළ අදත් ජලය සපයනවා. එදා දුටුගැමුණු කුමරා දිය නාපු පිහිල්ලත් ඔහු ඇතුළු පිරිස ඇඳුම් ඇඳීමටත් ගිමන් නිවා ගන්නටත් භාවිතා කළ අම්බලමක් අදත් එහි යන ඔබට දැකගන්නට පුළුවන්.1818 කැරැල්ල අවස්ථාවේ කැප්පෙටිපොළ, කිවුලේගෙදර මොහොට්ටාල, කැටකැලේ වැනි කැරලි නායකයන් ආරක්ෂාව පතා සැඟව සිටියේ කොත්මලේ බවත් ඉතිහාසයේ සඳහන් වෙනවා. කොත්මලේ අවට පිහිටි ඓතිහාසික සිද්ධස්ථාන අතර පුසුල්පිටියේ රජමහා විහාරය, දිඹුල විහාරය, දොරුවාදෙණිය රංසිමාලකාරාමය, ක්‍ෂේත්‍රාරාමය, ප්‍රිය බිම්බාරාමය, සුභද්‍රාරාමය හා රාජගිරිලෙන වැනි විහාරස්ථානවලට හිමි වෙන්නේ මුල් තැනක්.මේ අතරින් පුසුල්පිටියේ විහාරස්ථානයෙහි දඹදිවින් වැඩම කළ දෙතිස්ඵල රුහ බෝධීන් වහන්සේ නමක් වැඩ වාසය කිරීමත් මලියදේව මහරහතන් වහන්සේ විසින් දඹදිවින් වැඩම කරවන ලද දඹ රන් පිළිමයක් වැඩ සිටීමත් වැදගත්.කඳු හෙල් ගිරි දුර්ග හා ජලාශවලින් සුසැදි කොත්මලේ ස්වභාවයෙන්ම ආරක්ෂාව සඳහා කදිම තෝතැන්නක්. සොබා සම්පත්වලින් අනූන කොත්මලේ සතු ප්‍රධානතම සම්පතක් වන්නේ කඩදොරකන්ද සහ මහතිස්පනේ කන්ද අතර පිහිටි කොත්මලේ ඔයයි.මහවැලි ගඟේ ඉහළ කොටසේ පිහිටි ප්‍රධාන අතු ගංගාව වන කොත්මලේ ඔය දිගින් සැතැපුම් 43ක් පමණ වෙනවා. නානුඔය, පුණ්ඩලුඔය, හීමල් ඔය යන ඔයවලින් ද දුන්හිඳ ඇල්ල, රම්බඩ ඇල්ල, හාරසිය ඇල්ල, රදාගල ඇල්ල සහ බුලුගහමුල ඇල්ල යන දියඇලිවලින් දියවර රැගෙන යන කෝමලේ ඔය කඩදොර හරහා සැතැපුම් 43ක් ගෙවා ගොස් නාවලපිටියෙන් මහවැලි ගංගාවට එක්වෙනවා.මහවැලි ව්‍යාපාරයට අයත් සංවර්ධන ව්‍යාපෘති අතරින් මුලින්ම ඉදිකරන ලද්දේ කොත්මලේ ඔය ව්‍යාපාරයයි. අධිකතර වර්ෂාපතනයකින් යුත් ජලාධාර ප්‍රදේශයක පිහිටි කොත්මලේ ඔයෙහි ජලය පාලනයකින් තොරව ගලා යෑමෙන් එකල සැම වසරකම ගම්පල ප්‍රදේශයේ පහත් බිම් මහා ගංවතුරකට යටවුණා.ඒ තර්ජනයට පිළියමක් ලෙසත් රජරට ප්‍රදේශයේ මහවැලි කලාපයේ ගොවිබිම් වෙත අඛණ්ඩ ජල ධාරාවක් සපයා දීමේ අරමුණත් ජල විදුලිය ලබාදීමේත් අරමුණ ඇතිව 1979 පෙබරවාරි මාසේ හතරවැනිදා ආරම්භ කළා.අනාදිමත් කාලෙක පටන් තිස්පොනේ කන්දත් කඩදොර කන්දත් අතරින් ගලාගිය කොත්මලේ ඔය කඩදොරදී කඳු දෙක යාකොට තැනූ උස අඩි 352 ක් සහ දිග අඩි 1927 කින් යුතු වේල්ලක් තනා හරස් කරනු ලැබ තිබෙනවා. මේ මඟින් බිහි වූ කොත්මලේ ජලාශය අක්කර 2360ක භූමියක් වසා පැතිරී තිබෙනවා.දවසේ පැය විසි හතර පුරාම මිලි මීටර 80 - 90 වැසි වැටුණු කොත්මලේ ප්‍රදේශයට පහුගිය මැයි මාසෙටම වැස්ස ලැබුණේ මිලි මීටර 24 ක් පමණයි.කොත්මලේ ජලාශයේ ජල මට්ටම හොඳටම බැහැලා. දසක ගණනාවකට එපිට ජලාශයට යටවුණු ගම්බිම් ආයෙමත් මතු වෙලා. එදා ජලාශයට යට වූ ගෙවල් දොරවල් නැතත් වතු පිටි වෙහෙර විහාර ජලයෙන් මතුවෙලා. ජලාශයට යට වූ මුළු බිම් ප්‍රමාණය අක්කර 5000 ක්. ඒ අතර හැදුණු වැව මධ්‍ය මහා විද්‍යාලය ඇතුළු පාසල් 17 ක්, උලපනේ, පුස්සැල්ලාව හා සංගිලි පාලම ගම්වල රෝහල් තුනක් උලපනේ - පුස්සැල්ලාව, සංගිලි පාලම - තවලන් තැන්න හා නාවලපිටිය - සංගිලි පාලම යන ප්‍රධාන මාර්ග තුනත් හා විහාර භූමි රාශියක් ද වෙනවා. අද ජලාශයේ ජලය සිඳී ගොස් ඊට යට වූ කඩදොර පුරාණ විහාරයේ බුදු පිළිම වහන්සේ ඇතුළු නටබුන් මතුවෙලා.වාන්දොරටු සහිත වේල්ලදුටුගැමුණු කුමරා ගිමන්හැරිබව කියන අම්බලම අදමාස්වෙල වෙල් යායජලාශයට එපිටින් කැලෑව මැද්දෙන් වැටී තිබුණු පුංචි අඩි පාර දිගේ ගිහින් විහාරයේ ඡායාරූපයක් ගන්නට සුදම්ට ඕනෑ වුණා. අතරමගදි හමු වුණු ගැමියකුගෙන් පාර අහගෙන අපි කැලෑව පීරාගෙන කඩදොර විහාර භූමියට පියමැන්නා. වෙනදාට යෝධ ජලකඳකින් යට වී තිබෙන ජලාශය අද දිය සිඳී ගිය වැව් පත්ලක සිරිය මවනවා. වැලි තලාව මතු වෙලා. තැනින් තැන වැවුණු යෝධ නිදිකුම්බා පඳුරු වැව් පිටිය ගිලගන්නට වළිකනවා.දසතින් හමා එන ශීත මදනල සියොළඟ හිරිගඬු නංවනවා. අලංකාර රටාවකට තරග නඟමින් ජල තලයේ දියරැලි මුදු වැල්ල සිප ගන්නවා. සියල්ලෙහි අනියත බව පසක් කරමින් විහාරයේ නටබුන් බුදුරුව මහා කරුණාවෙන් අනන්තය වෙත නෙත් යොමා සිටිනවා. පෙර දා කිසිවකු විසින් පුද කරන ලද මල් දෙකක් පරවී බුදු පා පාමුල වියැකී ගිහින්. “කවුදෝ මෙතන පහන් පත්තු කරලා” සුදම් කියන්නේ පුදුමයෙන්.“ඒ පොසොන් පෝයදා හවස අපි ඇවිත් පත්තු කළ පහන්” බුදුරුව සොයා යන්නට මාවත කියා දුන් සුනිල් ඊට උත්තර බඳිනවා.“එදා අපේ අම්මලා ආතලා ආච්චිලාගේ ගෙවල් දොරවල් මේ ජලාශෙට යට වුණා. මේ මතු වෙලා තියෙන්නේ අපේ ගමේ පන්සල. අර පෙනෙන්නේ අපේ ගෙවල් දොරවල්. වතු පිටි.” හාත්පස දෑත් විහිදමින් සුනිල් අපට කියනවා.“ඉඩකඩම් අහිමි වුණාට කමක් නෑ. රට දියුණු වෙනවා නම්. ඒත් නියඟෙ කාලෙට ජලාශෙත් හිඳෙනවා. වතුරත් නෑ. ලයිටුත් නෑ. එතකොට නම් දුක හිතෙනවා.” ඔහු කියන්නේ දුකෙන්මයි.කඩදොර විහාරේ ඡායාරූප කිහිපයක් ඇරගෙන ඊළඟට අපි ගියේ මහවැලි මහා සෑය බලන්නට. කොත්මලේ ජලාශයේ ඉඳලා කිලෝමීටර දෙක තුනක් ඉහළට ගියාම කොත්මලේ ජලාශය ආශි‍්‍රත නැරැඹුම් මැදිරියත් කෞතුකාගාරයත් හමු වෙනවා. ජලාශය හා විදුලි බලාගාරය පිළිබඳ තොරතුරු දැනගන්නත් ඒ ආශි‍්‍රත වස්තූන් දැක බලාගන්නත් එහි යන ඔබට පුළුවන්.නැරැඹුම් මධ්‍යස්ථානයේ සිට අවට බලන විට ඇස ගැසෙන දර්ශනය සොබා දහමේ චමත්කාරය අපූරුවට මවා පාන්නක්. එතැන් සිට මද දුරක් ගිය විට කොත්මලේ මහා සෑය ඉදිවන අයුරු දැක ගන්නට පුළුවන්. මුහුදු මට්ටමෙන් අඩි 3150 ක් ඉහළින් පිහිටි මනරම් බිම් කඩෙක ඉදිවන මෙම සෑය විශාලත්වයෙන් දෙවැනි වන්නේ අනුරාධපුරයේ රුවන්වැලි සෑයට පමණක් බව කියනවා.කොත්මලේ ව්‍යාපෘතිය සමඟම ඉදිකිරීම් කටයුතු ඇරැඹුණු මේ සෑයේ ඉදිකිරීම් විවිධ හේතු මත වරින් වර අතරමඟ නැවැතුණා. මහින්ද රාජපක්ෂ ජනාධිපතිතුමා සහ වාරිමාර්ග ඇමැති නිමල් සිරිපාල ද සිල්වා මහතාගේ උත්සාහයෙන් එහි ඉදිකිරීම් දැන් කඩිනමින් නිම වෙමින් පවතිනවා. මෙම ස්ථූපයෙහි ඇති විශේෂත්වය වන්නේ එය විසි එක්වන සියවසේ නවීනතම තාක්ෂණයට අනුව සම්පූර්ණයෙන්ම කොන්ක්‍රීට් කණු සහ සුදු යකඩ යොදා ගෙන ඉදිකිරීමයි.ස්ථූපයක් තුළ ස්ථූපයක ආකාරයෙන් කොන්ක්‍රීට් කණු මත ටැම්පිට විහාරයක් ලෙස මෙය ඉදි කැරෙනවා. පර්චස් 122 ක භූමි භාගයක් මත ඉදිවෙන මෙම සෑයේ උස අඩි 289 ක්. වට අඩි 627 ක්. සුදු යකඩින් නිමවා ඇති කොත් කැරැල්ල කොටස් දොළහකින් යුක්තයි. මෙය රුවන්වැලි සෑයට වඩා උසින් අඩු වන්නේ අඩි දෙකක් පමණක් වන බවයි එහි තාක්ෂණික උපදේශකවරයා වන ඉංජිනේරු ගැමුණු සිල්වා මහතා පවසන්නේ.කොත්මලේ මහා සෑයත් වැඳ පුදාගෙන මාවෙල පුසුල්පිටිය ගම්මාන හරහා අපි තවලන්තැන්න බලා ආපහු ගමන් ඇරැඹුවා. ඒ එන අතරවාරේ දුටුගැමුණු කුමාරයා ජීවත්වුණු මාස්වෙල රයිතාවෙල ගම්මානත්, එතුමා වගා කළ බව කියන සශ්‍රීක කුඹුරු යායත්, දිය නාපු පිහිල්ලත්, ගිමන් හැරපු අම්බලමත් දැකබලා ගන්නට අපට හැකි වුණා. විශාල ගල්කුළුවලින් වට වුණු කඳුකර බිම් කඩෙක හෙල් මැලි ක්‍රමයට වගා කළ සරුසාර කුඹුරු යාය මග දෙපස වසා පැතිරිලා.ශීතල පින්න නොබලා කුඹුරු වැඩෙහි යෙදෙන ගම්මුන්ගේ මුහුණුවල විඩාවක සේයාවක්වත් නෑ. සුන්දර දියඇලි, සරුසාර කෙත්වතුවලින් පිරි කොත්මලේ අසිරිය සැබැවින්ම දැක බලාගන්නට වටිනවා. කොත්මලේ පැත්තේ යනවා නම් ජලාශය පමණක් නරඹා ආපසු එනවාට වඩා ඒ අවට ;එතිහාසික හා ආගමික වටිනාකම්වලින් යුත් ස්ථානත් දැක බලාගෙන එන්නට අමතක කරන්නට එපා.අපි මේ ලිපිය ලියන්නට කොත්මලේට ගියේ 2012 ජුනි මාසෙ 17 වැනිදා. වතුර හිඳිණු ජලාශය මැද්දෙන් මතුවුණු කඩදොර විහාරයේ බුදු පිළිමවහන්සේ සොයාගෙන අපි එතැනට ළඟා වුණේ පෙරවරු එකොළහට විතර ගිණි අව්වේ පිච්චෙමින්. සිඳී ගිය වැව් පිටියේ නිදහසේ ඇවිදිමින් සුදම් බුදු පිළිමයේ ඡායාරූප ගත්තා. ජලාශයේ මතු වූ වැල්ලේ ඇවිදිමින් මම පුංචි වටකුරු ගල්කැට ඇහිද ගත්තේ සිහිවටනයක් විදිහට සුරැකිව තියාගන්න. වතුර පිරුණාම ඇවිත් මේ බුදු පිළිමෙට ආයෙ කවදා වඳින්නද? බුදු ගෙයින් නික්මිලා අවසාන වතාවටත් ඊට නමස්කාර කරලා ආපසු හැරුණු නිමේෂයේදී පුංචි සන්තාපයක් හිතට දැනුණා.පත්තරේ ලිපිය පළවෙන අද වෙන විට (15) කඳුකරයට මහ වැසි ඇරඹිලා. ජලාශය ජලයෙන් පිරිලා. අටලෝ දහමින් කම්පා නොවුණු බුදු හාමුදුරුවො එදා ජලතලාවෙන් ඉහළට මතු වෙලා ගිණි කාස්ටක අව්වේ පිච්චෙමින් ඉවසා වදාරා සිටියහ. ජලාශය වසාගෙන අද මහා ජල කඳක් අඩියෙන් අඩිය උන්වහන්සේගේ පිළිරුව වසා පැතිරෙනවිටත් එදා වගේම උන්වහන්සේ ඉවසා වදාරා සිටින්නට ඇත්තේ අනියත දහමේ පාඩම ඔබටත් මටත් යළිත් පසක් කර දෙමින්.සාගරිකා දිසානායක ජයසිංහඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=ay1207152</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.හිරු පායන හිමිදිරියේ දකින කොට සුදු මීදුම් අහුරක් සේ පෙනුණි මට හිරු බැස යන හැන්දෑවේ දකින කොට පාට වලා සළුවක් යැයි සිතුණි මටරෑ මැදියම පිටතට විත් බලන කොට දුර අහසේ තරුවක් සේ පෙනිණි මට මුදු ගුණ ඇති පුන් සඳ සේ දිලෙන්නට තව කොපමණ කල් යාවිද කියන් මට- කසුරි”ගිහාන්. මේ බලන්න. මේක නම් හොඳයි වගේ.””හොඳ නම් බලමු. කියවන්නකෝ.””අගනුවර පදිංචි බොදු ගොවි 35 හැවිරිදි පැහැපත් ප්‍රසන්න පෙනුමැති පළමු විවාහයෙන් වෙන් වූ දායාද වශයෙන් දෙමහල් නිවසක් ඇතුළුව මිලියන ගණනක නිශ්චල හා චංචල දේපළ හිමි උපාධිධාරි ගුරු රැකියාවැති එකම දියණියට දුසිරිතෙන් තොර සහකරුවෙකු විධායක නිලධාරී පියා සොයයි. වරදට සමාව දේ. කේන්ද්‍ර පිටපත සමඟ විමසන්න.””ෂහ් දාගත්තොත් නම් මරු තේජා. මැරෙනකල්ම ජීවත් වෙන්න ඇති.””ඒක ඇත්ත. ගිහාන් ඔයා රේණුට call කරලා කියන්න හෙට එන්න වෙන්නෑ අනිද්දා එන්නම් කියලා.””ඇයි හෙට බැරි?””ඇයි අනේ පුතාගේ කොන්සට් එකට යන්නැද්ද?””අනේ බබී මට අමතක වුණානෙ. මම call එකක් දෙන්නම්. ඔයා අතෙන්ට කතා කරලා යන්න දිනයක් දා ගන්න.”එළඹුණ මාසෙ ශනිදාවක ගිහාන් තේජානියි, පුතයි එක්ක නුවර ෂිමිලගේ ගෙදර ගියා.”ගිහාන් බලන්නකෝ ගේ හරියට මාළිගාවක් වගේ.” ගිහාන්ගේ කට කොනකට සිනහවක් නැඟුණා.”මේ මගේ නංගියි, දරුවයි අංකල්. අම්මයි, අප්පච්චියි අපි පුංචි කාලෙදිම නැති වුණා. නංගි තමයි මට හැමදේටම ඉන්නෙ.””ඇත්තද පුතා. එතකොට මේ දරුවගේ හස්බන්ඩ්.””එයා ඕස්ට්‍රේලියාවේ ඉන්නෙ. සොෆ්ට් වෙයාර් ඉංජිනියර් කෙනෙක්. after six months වගේ තමා එන්නේ.””අහා... දුවත් කැමති එකේ අපේ අකමැත්තක් නෑ පුතා. අපි කල් නොයවා වෙඩිං එක ගමු. අපේ තියන හැමදේම ඉතිං දුවට තමා.””OK අන්කල්. අන්කල් දිනයක් බලලා මට call එකක් දෙන්න. අපි ගිහින් එන්නම්.””හොඳයි.” ගිහාන් අලුත්ම කේන්දර කොපියක්, හැඳුනුම්පතක්, සේවා හැඳුනුම්පතක් හදලා ෂිම්ලට යැවුවා. දෙපාර්ශ්වයේ ම ආශිර්වාදය මැද්දෙ විවාහය පැවැත්වුණා. ගිහාන් සෝබන වැඩවලට අකමැති වූ නිසාත්, ෂිම්ලා වරක් විවාහ වුණ කෙනෙක් නිසාත් දෙතුන් දෙනෙකුගෙ සහභාගීත්වයෙන්, චාම්ව විවාහය සිද්ධ කෙරුණා. දළඳා මාළිගාව පේන මානයේ සුවිසල් මැදුරක්, අතට පයට සේවකයින්, ෂිම්ලාත් එක්කම ලැබුණා. සතියක් ෂිම්ලා එක්ක ගත කරපු ගිහාන් බිස්නස්වලට කියලා කොළඹ ආවෙ රුපියල් ලක්ෂෙකුත් අරන්.”සතියෙම මං පාළුවෙන් හිටියෙ ගිහාන්.””මං දන්නවා තේජා. මේක ගන්න ගෙදර වියදම් වලට.””පහුගිය ටිකේම රේණු කත කරා. මං කිව්වා ඔයා porject එකකට කොළඹ ගිහින් කියලා. හවසවත් එහෙ යන්න. නැත්නම් සැක කරයි.””ට්‍රීං... ට්‍රීංං...””බලන්න තේජා කවුද කියලා.””ගි.. ගිහාන්... පො.. පොලිසියෙන්...”- පල්ලම එච්.එම්. වජිරා නිලංගනී හේරත්මම කවියක් වගේ එකක් ලීවා... දවසක් තරුවක විවාහ ලේකම් එක්ක එන්න ගිහින් එනකොට තරුව කඩාගෙන වැටිලා රික්තයකට එතකොට කෝ මගේ කවිය?- පොල්ගහවෙලජගත් චන්දන අධිකාරිවිරහවට තනි රකිමින් තනි කමට පෙම් බඳිමින් දැවෙන සුසුමට සරදම් කරනා කඳුළ නුඹ දැන හැඳින පරාජය කළ සිනා පොදයි මම.- මහනුවර තාක්ෂණ විද්‍යාලයේ අයෝමා දර්ශනී වනිගසේකරරෑ නිදි වැරුවා අහසට දුක කිව්වා සුසුමක් සුසුමක් ගාණේ ඔබ හෙව්වා.. කඳුළැලි වැටුණා සිත අසරණ වූවා... ඔබ වෙන්වුණ බව යාන්තමට දැනුණා...- ආර්. සමාධිසමුදිකා රාජසිංහ මුතූර්පොලෝගැබ පළාගෙන දියත්තක් වී ඉපිද හීනියට සීරුවට ඇරැඹි මහ දිගු ගමන... රැලි සරැලි නංවමින් සතුටු වත විදාලා ගල් කුළින් ගල් කුළට පෙණ බිංදු පා කරන් දඟකාරකම් ද පා මලක් සේ පුබුදු වූ සොඳුරු යෞවන සමය නිමා විය අතරමග හරස්වුණු වේල්ලෙන්... වැව් කඳුළු දිය දහර රැලි සරැලි නඟනු නැත අහස වෙත නිරන්තර හිස් බැලුම් හෙළනු ඇත...- ගාල්ල හර්ෂණී වීරසිංහසිනිඳු සුකොමල පෙති දරාගෙන සුවඳ මැද ඔබ තනිවෙලා... සුළං වැද දිලි දිලී නැළැවෙයි සුවඳ දසතට බෙදාලා... තනිව මැලැවී යන්න නොම දී බමර වසගෙට වැදීලා... බලන් සුකොමල රුවැති මල අද තැළී පොඩි වී සිඳීලා...- බෝයගොඩ ආර්. පි‍්‍රයදර්ශනී බණ්ඩාරතොටුපළ වී මම තනියම බලා සිටියේ ඉරුණු ජීවිතයත් සමඟය. තොටුපළේ වතුර, තොටුපළේ ගස් කොළ මා සමඟ දුක බෙදා ගත්තා. තොටුපළ මට ජීවිතය මහන්න කියා දුන්නා. මම තොටුපළට වී ජීවිතය මහන අතරේ පිරිසක් පැමිණ තොටුපලේ හිඳ තම වෙහෙස නිවා ගත්තා.තවත් පිරිසක් තොටුපළට වී මම වගේම ජීවිතය මහනවා. තවත් පිරිසක් තොටුපළ ගාව වාඩිවෙලා අහස පෙළොව අමුනන්න කල්පනා කරනවා. තවත් පිරිසක් බිලී කොකු දමා මාළු අල්ලනවා. තවත් පිරිසක් තොටුපළෙන් වතුර අරගෙන යනවා. තවත් පිරිසක් තොටුපළ මත ආදරය කරනවා. තවත් පිරිසක් තොටුපලේ කැඩී ගිය තැන් හදනවා.තොටුපළේදී අඳුනාගත් පිරිස ඉතා විශාලය. ඔවුන් ඉතා ගුණගරුකය. නිහතමානීය. අහිංසකය. ඒ අතර තවත් පිරිසක් අකීකරුය. සැරපරුෂය. අවිනීතය. තොටුපළේ ලියකට පෙම් බැඳීමේ වරදට සදාකාලිකවම මගේ සිත සිර ගත විය. අතීතය ගැන මතක් වන සෑම විටම දෙනෙත් මතින් විසිවුණු කඳුළු බිංඳු තොටුපළේ වතුරවලට වඩා වැඩිය. සිනහවත් කඳුලත් අතර මිරිකෙන ජීවිතය තද වැඩි කමට ඉරී ගියේය.මහන්න විදිහක්, මහන්න ක්‍රමයක්, මහන්න ආම්පන්න නැති වෙලාවේ මට තොටුපළ ඒ හැම දෙයක්ම කියා දුන්නා, “ඉරිච්ච ජීවිතය මහන්න ඕන, ඉරිච්ච තැනින් මිස ඒ කොටස කපා ඉවත් කර නොවේ” යැයි තොටුපළ මට කිව්වේ කාටත් නෑසෙන පරිදිය.තොටුපළෙන් ලැබුණු පන්නරයෙන් මම දැන් ටික ටික ජීවිතය මහනවා, ජීවිතය මහනකම් මට ඉන්න හිටින්නට දුන් මගේ ගිනි ගත් හදවත නිවු තොටුපළට මම සදා ණයගැතියි. ජීවිතය මහලා ඉවර වුණු මට තොටුපළ හැර දමා යන්නට කාලය උදාවිය. ගෙනා දේවල් කිසිත් නැති වුවත් රැගෙන යන මනුස්සකම මට ජීවිතය කියා දේවියැයි මට විශ්වාසය. අත් දෙක නළලෙහි තබා තොටුපළට නමස්කාර කර මා යන්න ගියේ ය.ටික දුරක් තොටුපළ නොපෙනෙන තෙක් ඇවිද ගිය මට යමෙකු මගේ උරහිසට තට්ටු කරනවා සේ දැනිණි. වටපිට බැලුවද කවුරුත් පෙනෙන්නට සිටියේ නැත. කටහඬින් හා ඉරියව්වෙන් මම ඔහුව අඳුර ගත්තෙමි. ඔහු “ජීවිතයයි”. ඔහු කනට ළංවී යමක් කොඳුරා කීවේය. මට ගොඩාක් දුක සිතිණි. නැවත හැරී මම තොටුපළ වෙතට ගියෙමි. එහි වසා තිබුණු දොර ඇර මා හයියෙන් කෑගසා “මම ඔයාව දාලා යන්නේ නෑ. මම ඔයාට ආදරෙයි” තොටුපළෙ ජීවිතයට කීවේය.මම තාමත් තොටුපළේ හිඳ ජීවිතය අහුලයි, ඔබත් ජීවිතය සොයා යන ගමනේ තොටුපළ හම්බවුණොත් එන්න ඇවිත් වෙහෙස නිවාගෙන පැන් බිඳක් බී යන්න. ජීවිතය කියවන, ජීවිතය අමුණන, ජීවිතය අහුලන අයට එන්න අවසරයි තොටුපළට. මේ අහන්න, තොටුපළ ඔබේ වෙහෙස නිවා ජීවිතය කියා දෙයි. ඔබ එනවා නේද, මගේ තනියට තොටුපළට?- ගාල්ලේ රෝෂිත ලක්‍ෂණකාටුන් සටන් පිරි දෙපා, සිවුපා දුවපු හැටි නරඹ, කැලතූ මා මනස පසු කළා, මගෙ ළදරු වියකඩු ෆයිට්, නයිට් රයිඩර් පිරි දසුන් බැලුව මිස පොතක් නැහැ කියෙව්වේ පසු කළා ළමා වියඉටි රූප, ලව් කතා ෆේස් බුක්, එස් එම් එස් බල බලා විනෝදෙට පසු කළා, තුරුණු විය අඩක් නිරුවත් රූප පරාජිත ටෙලි දසුන් සමඟ මුසු කළ මෙගා තරු පසු කළා, යුග දිවියපිණ කුමට, පව හොඳා යයි සිතා, මනෝ ලොව රජෙක් විය, පරාජිත මානසික ලෙඩෙකි මම රෝහලේ දිවි ගෙවන- කුලියාපිටිය එස්. හෙට්ටිගේ“කරපං කරපං”“ආයෙ කවදාවත් හම්බවෙන්නෑ”“ඕක උඹේ වේලාව“Afair 1පටන් ගන්න කලින් එහෙම කිව්වේ යාළුවො ඔයාගෙ ගුණ වර්ණනා කළා.“බෑ කියන්නෙපා”“මමනේ පිට කෙනෙක්යැ”“බයවෙන්න දෙයක් නෑ”Afair 1පටන් අරන් ටික දවසකින් ඔයා කිව්වා. ඔයාට ඕන වුණේ ගොඩක් ළං වෙන්න.“කරපං කරපං”“ආයෙ කවදාවත් හම්බවෙන්නෑ”“ඕක උඹෙ වෙලාව“වැඩ වැරදුණාම යාළුවො උපදෙස් දුන්නෙ ඒ විදිහට. ඇතිවෙච්ච දෙයක් නැති කරන්න.“බෑ කියන්නෙපා”“මමනේ පිට කෙනෙක්යැ”“බයවෙන්න දෙයක් නෑ”වැරදි හැදුවෙත් ඔයාමයි. ඔව් ඔයා වෛද්‍ය ශිෂ්‍යයානේ.වැරදි මැකුවට වැරදි කරපු හිත හදන්න අමාරුයිනෙ. හරියනවා වරදිනවාඕක ලෝක ස්වභාවේ කියලා හිත හදාගන්න තිබුණා, අනෙක් අයත් එහෙම හිතනවා නම්.වැඩක් නෑ. වැඩ වැරදුණ කෙල්ලෙක් අවලංගු කාසියක් ගාණයි. දැං ඔයත් නෑ. යාළුවොත් නෑ.හුදෙකලා විරාමෙකින් පස්සේ ආයෙත් අලුත් යාළුවො set 1ක්.“අනේ මචංලා... කලින් දෙපාරක් අහපු දේ මට තුන්වෙනි පාරට උඹලගෙන් අහන්න නම් බෑ.මොකද එකම අය එකම වචනෙටඑක එක වේලාවටඑක එක අර්ථ දෙන හින්දා.”- ගම්පහ ශෂ්‍යාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=ay1207153</link>
    <topic>බැංකු පොලිය අඩු කිරීම වෙළෙඳ පොළට බලපා නෑ</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ මේ සතිය ආරම්භක සඳුදා සිදුවූ විශේෂම සිදුවීම වූයේ එකම සමාගමක හෝ කොටස් මිලියනය ඉක්මවා අලෙවි නොවීමයි.එසේ වුවත් කළම්ෂෝ සමාගමේ කොටසක මිල රුපියල් 1201.10 සිට 1344.90 ක් දක්වා රුපියල් 143.80 කින් ඉහළ ගියේය. සෙසු සමාගම් අතරින් මිල ඉහළ යාම් අතින් කැපී පෙනුණේ සෙලින්කෝ ඉන්ෂුවරන්ස් සමාගමයි. පෙර දින රුපියල් 766.10 කට අලෙවි වූ කොටසක මිල එදින රුපියල් 295.00 ක් දක්වා රුපියල් 28.90 කින් ඉහළ ගියේය.මිල පහළ යාම් අතුරින් කැපී පෙනුණේ සිලෝන් ටුබැකෝ සමාගමයි. පෙර දින රුපියල් 683.20 ක් වූ සමාගමේ කොටසක මිල එදින රුපියල් 661.80 ක් දක්වා රුපියල් 21.40 කින් පහළ ගියේය.පසු දින එනම් 10 වැනිදා අඟහරුවාදා මිල ඉහළ යාම් අතුරින් සමාගම් කැපී පෙනුණේ නැත. ඊ බී ක්‍රෙසි සමාගමේ කොටසක මිල රුපියල් 1090.00 සිට රුපියල් 1000 ක් දක්වා රුපියල් 90 කින් පහළ ගියේය. ඉන්ඩස්ට්‍රියල් ඒ එස් පී එච් කොටසක මිල රුපියල් 339.90 සිට රුපියල් 300 ක් දක්වා රුපියල් 39.90 කින් පහළ ගියේය. එසේම නෙස්ට්ලේ කොටසක මිල රුපියල් 1229.00 සිට 1199.60 ක් දක්වා රුපියල් 29.40 කින් පහළ ගියේය.පෙර දින මෙන් නොව මෙදින සමාගම් තුනක කොටස් මිලියනය ඉක්මවා අලෙවි විය. පී සී ෂර්මා කොටස් 4782987 ක් අලෙවි වූ අතර පී සී එච් හෝල්ඩින්ග්ස් කොටස් 4772590 ක් අලෙවි විය. පාර්ම් ගාර්ඩ්න් හොටෙල් කොටස් 2089245 ක් අලෙවි විය. එච් එන් බී (ඡන්ද බලය රහිත) කොටස් 2393004 ක් අලෙවි විය.බදාදා දිනය වන විට මේ තත්ත්වය තවත් ඉහළ ගිය අතර පී සී ෂර්මා කොටස් 8635100 ක් අලෙවි විය. පී සී එච් හෝල්ඩින්ග්ස් කොටස් 4030205 ක් ද ලන්කෙම් කොටස් 1732549 ක් ද පෑන් ඒෂියන් පවර් කොටස් 1023412 ක් ද අලෙවි විය.සතියේ ලාභාංශ ප්‍රකාශ කළ සමාගම් අතර කැපී පෙනුණේ ඩිස්ටරිලීස් සමාගමයි. කොටසකට රුපියල් 3.00 ක් බැගින් ලාභාංශ ගෙවනු ලබන බවට සමාගම නිවේදනය කර තිබුණි. ට්‍රේඩ් ෆිනෑන්ස් ඇන්ඩ් ඉන්වෙස්ට්මන්ට් පී එල් සී කොටසකට සත 65 ක් ද සිංහපුත්‍ර ෆිනෑන්ස් පී එල් සී ;කාටසකට රුපියල් 2.00 ක් ද ගෙවනු ලබන බවට නිවේදනය කර තිබුණි. කීල්ස් ෆුඩ්ස් කොටස් දෙකක් හිමි අයකුට එක් කොටසක් ලබා දෙන බවත් නිවේදනය කර තිබුණි.පෙර සතිය අවසානයේ ගනුදෙනු 3570 ක් වූ අතර සතිය ආරම්භක සඳුදා එය 3100 ක් දක්වා ඉහළ ගියේය. අඟහරුවාදා එය දැක්වුණේ ඒකක 3508 ක් ලෙසිනි. බදාදා දින ගනුදෙනු 3270 ක් දක්වා අඩු විය.පෙර සතිය අවසානයේ සමස්ත කොටස් මිල දර්ශකය ඒකක 4928.64 ක් වූ අතර සඳුදා එම අගය දැක්වුණේ ඒකක 4925.06 ක් ලෙසය. අඟහරුවාදා ඒකක 4905.30 ක් වූ සමස්ත කොටස් මිල දර්ශකය බදාදා ඒකක 4868.39 ක් දක්වා අඩු විය.මිලංකා මිල දර්ශකය පෙර සතිය අවසානයේ දැක්වුණේ ඒකක 4359.68 ක් ලෙසිනි. එය සඳුදා ඒකක 4360.66 ක් ලෙසත් අඟහරුවාදා ඒකක 4338.36 ක් ලෙසත් බදාදා ඒකක 4322.24 ක් ලෙසත් දැක්වුණි.වෙළෙඳ පොළ මන්දගාමී ස්වභාවය මේ වන විට කැපී පෙනෙන අතර මහ බැංකුව ස්ථාවර තැන්පතු පොළිය 1% කින් අඩු කර ඇතත් එහි බලපෑමක් වෙළෙඳ පොළට බලපා නොමැති බව මෙයින් විද්‍යමාන විය.කෙසේ වුවත් සමාගම් විසින් හෝ ආයෝජකයන් ඇද ගැනීමේ කොටස් වැඩියෙන් ලබා ගැනීමට යොමු කිරීමේ වැඩ පිළිවෙළක් දැන්වත් සකස් විය යුතුය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj1207151</link>
    <topic>Cross Border ඇකඩමියට විශිෂ්ටත්ව සම්මාන</topic>
    <author/>
    <content>Cross Border ඇකඩමියට විශිෂ්ටත්ව සම්මානWissen Academy වෙනුවෙන් බ්‍රීවන් ටෑන් වෙතින් යටිල විජේමාන්න වෘත්තීය අපේක්ෂාවන් සඳහා විශිෂ්ටත්ව සම්මානය ලබා ගනිමින්.වෘත්තීමය සත්කාරක අධ්‍යාපනය සඳහා උසස්ම සුදුසුකම් සහිත ඩිප්ලෝමාධාරීන් බිහි කිරීම වෙනුවෙන් Cross Border ඇකඩමිය සිංගප්පූරු Wissen Academy වෙතින් සම්මානයට පාත්‍ර වේ. ආගන්තුක සත්කාරක ක්ෂේත්‍රයේ පවතින ඉහළ යන අවශ්‍යතා සපුරමින් Cross Border ඇකඩමිය මධ්‍යම සහ අඩු ආදායම්ලාභී පවුල්වල සිසුන් හට ජාත්‍යන්තර මට්ටමෙන් පිළිගැනුණු ආගන්තුක සත්කාරක කළමනාකරණ වැඩසටහන් ශ්‍රී ලංකාවේදී හැදෑරීමේ අවස්ථාව දැන් ලබා දේ.කළමනාකාර අධ්‍යක්ෂ හා ආදි කර්තෘ වන යටිල විජේමාන්නගේ අදහසකට අනුව බිහි වූ Dimensions ඇකඩමියේ තෙවන සංවත්සරය මෙම වසරේදී සමරනු ලබයි. එය සිංගප්පූරDimensions අධ්‍යාපන සමූහය සමඟ සම්බන්ධ වී ක්‍රියාත්මක වේ. එසේම Cross Border ඇකඩමියේ පිළිගැන්මේ සහ තත්ත්ව පාලනයේ සැකැස්ම Dimensions අධ්‍යාපන සමූහයේ හවුල්කාරී ආයතනයක් වන සිංගප්පූරුවේ Wissen Academy හරහා පාලනය වේ.ඛ්පධඵඵ ඕධපඤඥප ඇකඩමිය ශ්‍රී ලංකාවෙහි ස්ථාපනය කිරීමේ මූලික අරමුණ වන්නේ මෙරට සිසුන් හට ආගන්තුක සත්කාරකත්ව කළමනාකරණය සම්බන්ධ වෘත්තීමය දැනුමක් ලබා දීමට හා ශ්‍රී ලංකාවේදී ජාත්‍යන්තරව පිළිගැනීමට පාත්‍ර වූ ආගන්තුක සත්කාරක කළමනාකරණ වැඩසටහන් හැදෑරීමේ අවස්ථාව ලබා දීමය.මධ්‍යම සහ අඩු ආදායම්ලාභී පවුල්වල සිසුන් සඳහා ඇති මෙම සත්කාරක වැඩසටහන් සිංගප්පූරු හවුල්කාරීත්වයේ ද අනුමැතිය ඇතිව ක්‍රියාත්මක වන්නකි. මෙම වැඩසටහනෙහි ආරම්භය ශ්‍රී ලංකාවට විශාල වැදගත්කමක් ගෙන එන්නේ ඛ්පධඵඵ ඕධපඤඥප ඇකඩමියෙහි සිසුන් සියල්ලන්ටම ගෙවීම් සහිත වෘත්තීය පුහුණුවක් ලබා දීම සහ වෘත්තීය පුහුණුව සාර්ථකව නිම කරනා සියල්ලන් හට රැකියා ස්ථිර වීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj1207152</link>
    <topic>නැ’හිර අභ්‍යන්තර ගුවන්තොටුපළ රැසක් නවීකරණයට</topic>
    <author>(සුභාෂිණී ජයරත්න)</author>
    <content>නැ’හිර අභ්‍යන්තර ගුවන්තොටුපළ රැසක් නවීකරණයට සිවිල් ගුවන් සේවා අමාත්‍ය පියංකර ජයරත්න මහතා මඩකලපුව අභ්‍යන්තර ගුවන් තොටුපළ නිරීක්ෂණ චාරිකාවක යෙදුණේය. මේ අවස්ථාවට නැවත පදිංචි කිරීමේ නියෝජ්‍ය අමාත්‍ය විනයාගමූර්ති මුරලිදරන් මහතා ද එක්විය.ඉදිරියේ දී පැවැත්වීමට නියමිත පොදු රාජ්‍ය මණ්ඩල රැස්වීම සඳහා පැමිණෙන රාජ්‍ය තාන්ත්‍රික කණ්ඩායම් නැඟෙනහිර ප්‍රදේශයට රැගෙන යාම අරමුණු කරගෙන නැඟෙනහිර පළාතේ අභ්‍යන්තර ගුවන්තොටුපළ කිහිපයක් සංවර්ධනය කිරීමට රජයේ අවධානය යොමුව ඇතැයි සිවිල් ගුවන් සේවා අමාත්‍ය පියංකර ජයරත්න මහතා සිළුමිණට පැවැසීය.ඒ අනුව මඩකලපුව, ත්‍රිකුණාමලය හා අම්පාර අභ්‍යන්තර ගුවන්තොටුපළ තුනක් නවීකරණය කිරීමට නියමිතය.ඒ අනුව මඩකලපුව අභ්‍යන්තර ගුවන්තොටුපළෙහි ගුවන්යානා ධාවන පථය දීර්ඝ කිරීම, මගී පර්යන්ත ගොඩනැඟිල්ල මෙන්ම යාත්‍රාංගණය නවීකරණය කිරිම වැනි කටයුතු රැසක් කිරීමට නියමිත අතර එම්ඒ 60 වර්ගයේ ගුවන් යානාවක් හැසිරවීමට හැකි පරිදි සංවර්ධනය කෙරෙයි.මීට අමතරව ත්‍රිකුණාමලය ගුවන්තොටුපළෙහි බැහැරුම් පථය, ගගන යාත්‍රාංගණය හා එහි මාර්ග පද්ධතිය නවීකරණය කරන බව පැවසූ අමාත්‍යවරයා වැඩිදුරටත් ප්‍රකාශ කළේ ත්‍රිකුණාමල අභ්‍යන්තර ගුවන්තොටුපළ ඉදිකිරීමේදී සිවිල් හා ගුවන් හමුදා යානා වෙන් වෙන් වශයෙන් හැසිරවිය හැකි පරිදි බැහැරුම් පථයක් සමඟ ගගන යාත්‍රාංගණයක් ඉදිකෙරෙන බවය. මීට අමතරව අම්පාර අභ්‍යන්තර ගුවන්තොටුපළ ද සංවර්ධනය වෙමින් පවතින අතර පාලවිය ගුවන්තොටුපළ ද එම්ඒ 60 ගුවන් යානාවක් හැසිරවිය හැකි පරිදි සංවර්ධනය කෙරෙයි.(සුභාෂිණී ජයරත්න)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj1207153</link>
    <topic>රන් කැකුළු ගිණුම් හිමියන්ට තෑගි</topic>
    <author/>
    <content>රන් කැකුළු ගිණුම් හිමියන්ට තෑගිමෙගා වාසනා, යොවුන් ගිණුම් හා රන් කැකුළු ගිණුම් හිමියන්ට ත්‍යාග ලබාදීමේ උත්සවයක් පසුගියදා පාණදුර ලංකා බැංකු අධිශ්‍රේණි ශාඛාවේදී පැවැත්විණි. එහිදී රන් කැකුළු ළමා ඉතිරි කිරීමේ ගිණුම් හිමි සනුත්මි පෙරේරා දැරියට රෝහල් ගාස්තු ලෙස වැය වූ රුපියල් 71,362 ක මුදල එහි කළමනාකරු ඩී. එන්. ද සොයිසා මහතා ලබා දෙන අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj1207154</link>
    <topic>UTE ප්‍රධාන විධායක රියාඩ් ඉස්මායිල්</topic>
    <author/>
    <content>UTE ප්‍රධාන විධායක රියාඩ් ඉස්මායිල්යුනයිටඩ් ට්‍රැක්ටර්ස් (UTE)සමූහ ව්‍යාපාරයේ නව ප්‍රධාන විධායක නිලධාරී ධුරයට රියාඩ් ඉස්මයිල් මහතා පත් කර තිබේ.ඉස්මයිල් මහතා 1997 වසරේ දී සේවයට එක් වූයේ UTE හි අමතර කොටස් අංශයේ ප්‍රධානියා ලෙසයි. පසුව එහි අලෙවියෙන් පසු සේවා අංශයේ සාමාන්‍යාධිකාරීවරයා ලෙස උසස්වීම් ලබන රියාඩ් ඉස්මයිල් මහතා ඉන් අනතුරුව UTE සමූහයේ සාමාන්‍යාධිකාරීවරයා වශයෙන් යළිත් උසස් වීම් ලබා දෙවසරකට අධික කාලයක් එම ධුරයේ කටයුතු කළේය.UTE සමූහ ව්‍යාපාරයේ සභාපති පි‍්‍රයාත් ප්‍රනාන්දු මහතා සඳහන් කළේ, රියාඩ් ඉස්මයිල් මහතා වැනි අත්දැකීම් බහුල පුද්ගලයෙක්ගේ නායකත්වය ඉතා වැදගත් වන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj1207155</link>
    <topic>ආපිකෝ විශිෂ්ට අලෙවි නියෝජිතයන්ට සම්මාන</topic>
    <author/>
    <content>ආපිකෝ විශිෂ්ට අලෙවි නියෝජිතයන්ට සම්මානරිචඩ් පීරිස් ටයර් සමාගමේ ශ්‍රී ලංකාව පුරා විසිරී සිටින ටයර් අලෙවි නියෝජිතයන්ගේ වාර්ෂික අලෙවි නියෝජිත සම්මාන ප්‍රදානෝත්සවය රිචඩ් පීරිස් සමූහ ව්‍යාපාරයේ මස්කෙළිය වැවිලි සමාගමේ අධ්‍යක්ෂ, ආචාර්ය අනුර ඒකනායක මහතා, රිචඩ් පීරිස් සමාගමේ සමූහ අධ්‍යක්ෂ/ දේශීය නිෂ්පාදන හා බෙදාහැරීමේ අංශයේ කළමනාකාර අධ්‍යක්ෂ, සුනිල් ලියනගේ මහතා හා සමාගමේ අධ්‍යක්ෂ මණ්ඩලයේ ප්‍රධානත්වයෙන් අලුත්ගම ඊඩ්න් රිසෝර්ට් හා ස්පා හෝටලයේ දී පසුගියදා පැවැත්විණි.එම සම්මාන උලෙළට විශේෂ ආරාධිත අමුත්තෙකු ලෙසින්, ඉන්දියාවේ බිර්ලා ටයර් සමාගමේ උප සභාපති, බයිජු රාධක්‍රිෂ්ණන් මහතා සහභාගි විය.උතුරු නැඟෙනහිර ඇතුළුව ශ්‍රී ලංකාවේ සියලු පළාත් ආවරණය වන ලෙසින් ටයර් අලෙවි නියෝජිතයන් 1500 කට අධික පිරිසක් අතුරෙන් තෝරාගත් විශිෂ්ට අලෙවි නියෝජිතයන් 60 ක් සිය පවුලේ සාමාජිකයන් සමඟින් වාර්ෂිකව එක්රැස්වන මෙම රිචඩ් පීරිස් ටයර් සමාගමේ අලෙවි නියෝජිත සම්මාන උලෙළ මෙරට ටයර් අලෙවි නියෝජිතයන් අතර ප්‍රකටව ඇත්තේ, ‘ටයර් අලෙවි නියෝජිතයන්ගේ පවුල්වල වසරේ සුහද හමුවක්’ ලෙසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj1207156</link>
    <topic>වායු දූෂණය පිටදැකීමට එක්ස්පෝලංකා Freight පෙරට එයි</topic>
    <author/>
    <content>වායු දූෂණය පිටදැකීමට එක්ස්පෝලංකා Freight පෙරට එයිලෝක පරිසර දිනය සැමරීම සඳහා එක්ස්පෝලංකා Freight සමාගම ‘ස්වභාවික වායු පෙරහන් යන්ත්‍ර’ දහසකට අධික ප්‍රමාණයක් ඉහළ වායු දූෂණයක් පවතින කොළඹ නගරය හා ඒ අවට ප්‍රදේශවල බෙදාහැරීමට පියවර ගත්තේය.මේ අනුව වර්ග ගණනාවකින් යුතු පැළ රාශියක් කොළඹ නගරය තුළ දී බෙදා හැරිණි.වාහන හිමියන් තම වාහනය සඳහා ඉන්ධන ලබා ගැනීමට, ඉන්ධන පිරවුම්හල් හි පෝලිම් ගැසී සිටින අතරතුර මෙසේ එම පැළ ඔවුන් වෙත ප්‍රදානය කෙරුණි.මෙලෙස පැළ බෙදා දීමට මුල පුරන ලද්දේ වාහනයක එයාර් ෆිල්ටරයක් හා පැළයක් එකිනෙක සැසඳීමෙනි. වාහනයක එයාර් ෆිල්ටරයෙන් කරනුයේ වායු විමෝචනයයි. පැළයක් යම් දිනයක මහා වෘක්‍ෂයක් බවට පත්වේ. ශාකයක් ක්‍රියාත්මක වන්නේ වායු පිරිසුදුකාරකයක් වශයෙනි.ඒ පිළිබඳ අදහස් දක්වමින් එක්ස්පෝලංකා හෝල්ඩිංග්ස් අලෙවිකරණ, ආයතනික සන්නිව්දන හා සමාජ සත්කාරක ව්‍යාපෘති අංශ ප්‍රධානී පැඩී වීරසේකර මහතා කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj1207157</link>
    <topic>Jeep Compass දැන් ශ්‍රී ලංකාවේ</topic>
    <author/>
    <content>Jeep Compass දැන් ශ්‍රී ලංකාවේනව Grand Cherokee හා Wrangler Rubicon Unlimted ආදී රථවලට අමතරව ශ්‍රී ලංකාවේ ජීප් රථවලට ඇලුම් කරන්නන්ට දැන් නව Jeep Compass 2012 රථයේ සැප පහසුව හා විශිෂ්ටත්වය අත්විඳීමේ අවස්ථාව උදා වී ඇත.ඩීසල් සහ මෝටර් ඉංජිනේරු පොදු සමාගමේ සභාපති රංජිත් පණ්ඩිතගේ මහතා අදහස් දක්වමින්, ‘නව Jeep Compass මිලදී ගන්නා පුද්ගලයින්ට විශාල මාදිලිවලට වඩා ප්‍රමාණයෙන් කුඩා විශ්වාසනීය 4X4  රථයක් ලබාදෙනවා.විදේශීය වෙළෙඳ පොළේ Jeep නාමය අසමසම විශ්වාසයක් දිනාගෙන ඇති අතර වැඩි දියුණු කළ නව අභ්‍යන්තර තත්ත්වය හා Grand Cherokee අද්විතීය පෙනුමත් හේතුවෙන් Compass රථයෙන් දැන් සැබෑම සුපිරි අත්දැකීමක් අත්විඳීමේ අවස්ථාව හිමි වෙනවා.ඉහළ මට්ටමේ විශේෂාංගයන් සාමාන්‍යයෙන් ඔබ අපේක්ෂා කරන්නේ විශාල මෝටර් රථවලින් බව සිතුවත්, වසර දෙකක සීමා රහිත සැතපුම් ප්‍රමාණයක වගකීම මෙන්මCompass රථය තරගකාරී මිලකට ලබාදීම මඟින් ළඟා විය හැකි මිලකට ආකර්ෂණීය Jeep රථයක හිමිකරුවකු වීමට ද අවස්ථාව උදා වෙනවා.” යනුවෙන් පැවසුවේය.නව රථයේ අභ්‍යන්තරය පුළුල් පාරිභෝගික පිරිසකගේ සිත් ඇදගන්නා අයුරින් සම්පූර්ණයෙන්ම ප්‍රතිනිර්මාණය කර ඇත. උපාංග මට්ටම්, පහසුව, අභ්‍යන්තර නම්‍යශීලිත්වය හා ඉන්ධන පිරිමැසුම්දායී බව ආදී පෙර මාදිලිවල විශේෂාංගයන් සුපිරි පෙනුම, ප්‍රතිනිර්මිත චැසි මෙන්ම ප්‍රතිනිර්මිත මැදිරි සමඟ එක්කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj1207158</link>
    <topic>විෂ බීජවලින් වැළකෙන හැටි ළමයින්ට කියා දෙන ජර්ම් ෆයිටර්ස් වැඩමුළු</topic>
    <author/>
    <content>විෂ බීජවලින් වැළකෙන හැටි ළමයින්ට කියා දෙන ජර්ම් ෆයිටර්ස් වැඩමුළුනිතර වැලඳිය හැකි රෝග 10 කට හේතුවන විෂබීජ වලින් ආරක්‍ෂා කරන යුනිලීවර් සමාගමේ ලයිෆ්බෝයි මූලිකත්වයෙන් දරුවන් හා මවුපියන් විෂ බීජ හා ඒවායින් ආරක්‍ෂා වන පිළිවෙළ සම්බන්ධව දැනුවත් කිරීමට නුවර හා කුලියාපිටිය යන ප්‍රදේශ වලදී කඳවුරු කිහිපයක් පසුගියදා පැවැත්විය.ඒ සෑම කඳවුරක් සඳහාම ජනතාවගේ හොඳ සහභාගීත්වයක් ලැබුණු අතර බොහෝ දෙනා උද්‍යෝගයෙන් යුතුව එහි පැවැත්වූ වැඩසටහන්වලට සහභාගී වී දැනුම ජීවිතයට එක් කර ගැනීමට මෙන්ම විනෝදයක් ලැබීමටද එක් විය.”කඳවුරේ පැවතුණු ක්‍රීඩා වැනි ක්‍රියාකාරකම්වලට මගේ දරුවන් බොහොම කැමැත්තෙන් සහභාගී වුණා. ඒ ගොල්ලො තෑගිත් දිනාගත්ත” යැයි මහනුවරදී පැවති කඳවුරට තම දරුවන් දෙදෙනාද සමඟින් සහභාගී වූ දේවිකා පැවසීය. සංගීතයට අනුව නර්තනයේ යෙදීම් හා “ජර්ම් ෆයිටර්ස්” සමඟ ඡායාරූප වලට පෙනී සිටීමට ළමුන් වැඩි කැමැත්තක් දැක්වූ අතර විෂ බීජ සම්බන්ධයෙන් දැනුවත් කිරීමට වෛද්‍යවරුන් විසින් පවත්වන ලද වැඩමුළු මෙන්ම නියමාකාරයෙන් අත් සේදීම පෙන්වාදෙන වැඩසටහන් මාපියන් ඇතුළු වැඩිහිටි අයගේ වැඩි අවධානයට ලක් වූ බව ඇය වැඩිදුරටත් අදහස් දක්වමින් පවසා සිටියාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj1207159</link>
    <topic>එටිසලාට් එලීට් ක්ලබ් සාමාජිකයන් වෙනුවෙන්</topic>
    <author/>
    <content>එටිසලාට් එලීට් ක්ලබ් සාමාජිකයන් වෙනුවෙන්එටිසලාට් සමාගම ගොල්ෆ් ක්‍රීඩාවට ඇලුම් කරන සිය එටිසලාට් එලීට් ක්ලබ් සාමාජිකයින් වෙනුවෙන් යළිත් ගොල්ෆ් ක්ලැසික් තරගාවලිය පැවැත්වීමට කටයුතු යොදා තිබේ. එය ජූලි මස 20 වැනිදා කොළඹ රෝයල් ගොල්ෆ් ක්ලබ්හිදී ආරම්භ වීමට නියමිතයි. ගොල්ෆ් ක්ලැසික් තරගාවලිය සඳහා එටිසලාට් එලීට් ක්ලබ් ක්‍රියාකාරී සාමාජිකයින්ට සහභාගි විය හැකිය. තරගාවලියෙන් ජයග්‍රහණය අත් කර ගන්නා තරගකරුවන්ට අබුඩාබියේ පැවැත්වෙන විශිෂ්ට ගොල්ෆ් තරගාවලියට සහභාගි වීමේ අවස්ථාව හිමි ;වයි.තෙවැනි වරටත් පැවැත්වෙන මෙවර තරගාවලියේ දී එලීට් ක්ලබ් සාමාජිකයින්ට අමතරව අඛ්ට්ඛ්මෙන්ම අනෙක් ගොල්ෆ් සංසඳ වල සාමාජිකයින්ට ද සහභාගි වීමට අවස්ථාව සලසා දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj12071510</link>
    <topic>සෙලින්කෝ හෙල්ත් කෙයාර්:</topic>
    <author/>
    <content>සෙලින්කෝ හෙල්ත් කෙයාර්:සෙලින්කෝ හෙල්ත් කෙයාර් සෙන්ටර් වෙතින් සේවා ලබා ගැනීමේදී මුල් පෙළේ බැංකු කිහිපයකින් නිකුත් කළ ක්‍රෙඩිට් කාඩ්පත් භාවිත කරමින් ;ගවීම් සිදු කරන පාරිභෝගිකයින්ට පහසු ගෙවීමේ ක්‍රම රැසක් හඳුන්වා දී ඇත.සම්පත් බැංකුව, හැටන් නැෂනල් බැංකුව, නේෂන්ස් ට්‍රස්ට් බැංකුව සහ ස්ටෑන්ඩර්ඩ් චා(ර්)ටඩ් යන බැංකු සමඟ එළැඹි එකඟතාවට අනුව ආයතනයෙන් ලබා ගන්නා රෝග නිවාරණ පරීක්ෂණ සේවා හෝ ප්‍රතිකාර සඳහා ගෙවීම් පියවීමට එම බැංකු ක්‍රෙඩිට් කාඩ්පත් යොදා ගත හැකි වන අතර මාස 3 සිට මාස 36 දක්වා වාරික ක්‍රම මෙහිදී පාරිභෝගිකයින්ට හිමි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj12071511</link>
    <topic>ඒෂියන් පේන්ට්ස් වර්ණ ගැළපුම් මාර්ගෝපදේශයක්</topic>
    <author/>
    <content>ඒෂියන් පේන්ට්ස් වර්ණ ගැළපුම් මාර්ගෝපදේශයක්ඒෂියන් පේන්ට්ස් (ලංකා) ලිමිටඩ් සමාගම පිටත ආලේපන සඳහා නව වර්ණ ගැළපුම් මාර්ගෝපදේශයක් හඳුන්වා දෙමින් ගොඩනැගිලිවල බාහිර පෙනුමට තේජාන්විත බවක් එක් කිරීම පහසු කර ඇත.සාම්ප්‍රදායික වර්ණ ගැළපුම් කාඩ්පත වෙනුවට හඳුන්වා දී ඇති “ඉමැජික් එක්ස්ටෙරියර්ස්” නම් වූ මෙම නව වර්ණ ගැළපුම් මාර්ගෝපදේශයෙන් වර්ණ සංයෝජන 60 ක් තෝරා ගැනීමට අවකාශ සලසා ඇති අතර මෙම ක්‍රියාවලිය තුළදී වර්ණ ගැන්වීම පිළිබඳව පැහැදිලි අදහසක් ලබා ගැනීමට සහ ඒ පිළිබඳව තීරණයකට ඒම පහසු කෙරේ.මෙම වර්ණාවලිය සඳහා සමාගමේ ‘එපෙක්ස් අල්ටිමා’ වෙදර් පෲෆ් එක්ස්ටෙරියර් ඉමල්ෂන් තීන්ත පාදක වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj12071512</link>
    <topic>ඉන්ටෙල් ආසියා පැසිපික් විසඳුම් සමුළුවේ දී සිංගර් ‘ඕල් ඉන් වන්’ ඇගයීමට</topic>
    <author/>
    <content>ඉන්ටෙල් ආසියා පැසිපික් විසඳුම් සමුළුවේ දී සිංගර් ‘ඕල් ඉන් වන්’ ඇගයීමට සිංගර් ඕල් ඉන් වන් පරිගණකය ශ්‍රී ලංකා වෙළෙඳපොළට හඳුන්වා දුන් අවස්ථාව - නෂාර් මජීඩ් (අලෙවි අධ්‍යක්ෂ) වජිර තෙන්නකෝන් මහතා - (සමූහ වෙළෙඳනාම කළමනාකරු), අශොක් පීරිස් මහතා (සමූහ ප්‍රධාන විධායක නිලධාරී), ආර්. රවිචන්ද්‍රන් මහතා (අලෙවි අධ්‍යක්ෂ - දකුණු ආසියාව, ඉන්ටෙල්) හා ඉන්දික ද සොයිසා (දේශීය කළමනාකරු - ඉන්ටෙල්)සිංගර් සමාගම විසින් ශ්‍රී ලංකාවට හඳුන්වා දුන් සිංගර් All in One  පරිගණකය පසුගියදා ඉන්දුනීසියාවේ බාලි සම්මන්ත්‍රණ මධ්‍යස්ථානයේ පැවැති ‘ආසියා පැසිපික් ඉන්ටෙල් විසඳුම් සමුළුවේ’ දී දකුණු ආසියාවේ කලාපයේ එම ගණයේ පළමු පරිගණකය ලෙසින් විශේෂ ඇගයීමට ලක් විය. තම ව්‍යාපාරික සහකරුවන්ගේ තිරසාර වර්ධනයක් උදෙසා තම සමාගම නිෂ්පාදිත භාණ්ඩ පිළිබඳ දැනුම, විසඳුම් බෙදා හදා ගැනීම හා නව ව්‍යාපාරික අවස්ථාවන් හඳුනා ගැනීමේ අරමුණෙන් ලොව විශාලතම අර්ධ සන්නායක නිෂ්පාදන සමාගම වන ඇමෙරිකාවේ ඉන්ටෙල් කෝපරේෂන් සමාගම විසින් සංවිධානය කළ මෙම සමුළුවට රටවල් 46ක නියෝජිතයන් 700කට වැඩි පිරිසක් සහභාගි වූහ. එම පරිගණකය ඇගයීමට ලක් වූයේ, ආසියා පැසිපික් කලාපයේ නිපද වූ වෙළෙඳපොළේ විප්ලවීය වෙනසක් සිදු කිරීමට සමත් නව්‍යකරණයෙන් යුත් නිෂ්පාදන 3ක් අගයමින් ඉන්ටෙල් සමාගමේ ආසියා පැසිපික් කලාපයේ අලෙවි අධ්‍යක්ෂ, කමීල් හසන් මහතා විසින් පැවැත්වූ ප්‍රධාන දේශනයේදී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>15</day>
    </date>
    <link>http://www.silumina.lk/2012/07/15/_art.asp?fn=aj12071513</link>
    <topic>වියදම අඩක් අඩු HP Deskjet Ink Advantage</topic>
    <author/>
    <content>වියදම අඩක් අඩු HP Deskjet Ink AdvantageHP ආයතනය නවතම Deskjet Ink Advantage මුද්‍රණ යන්ත්‍ර 5ක් වෙළෙඳපළට හඳුන්වා දෙන ලද අතර HP ගුණාත්මකභාවයෙන් යුත්, රැහැන් රහිත තාක්ෂණය පළමු වරට වෙළෙඳපොළට හඳුන්වා දෙන මෙම නව යන්ත්‍ර අන්තර්ජාල සම්බන්ධතාවයක් නොමැතිව සෘජුවම භාවිතයට ගත හැකිය.රැහැන් රහිතව භාවිතා කළ හැකි නිසා පාරිභෝගිකයාට ජාලයකට හෝ රවුටරයකට සම්බන්ධ නොකර රැහැන් රහිත ජංගම උපකරණ මඟින් සෘජුවම මුද්‍රණය කරගත හැකි වීම ඒවායේ විශේෂත්වයකි.මුද්‍රණය කිරීම, ස්කෑන් කිරීම, පිටපත් කිරීම හෝ ෆැක්ස් කිරිම වැනි සේවාවන් ලබාගත හැකි අතර එහි පෙර සකස් කරන ලද ක්‍රියාත්මක කිරීමේ සහ අක්‍රිය කිරීමේ පහසුකම මඟින් 40%ක් දක්වා බලශක්තිය ඉතිරි කරගත හැකියාව ද ලැබේ. පහසුවෙන් පිටපත් කිරීම සහ ස්කෑන් කිරිම සඳහා මුද්‍රණ යන්ත්‍රය ඉතා දියුණු ප්‍රස්තාරික තිරයක් සමඟින් එන අතර ඉතා අඩු පිරිවැයකින් උසස් තත්ත්වයේ මුද්‍රිත පිටපත් ලබාගැනීමේ හැකියාව ද එම යන්ත්‍ර සතුය.”අපගේ පාරිභෝගිකයින්ට ක්‍ෂේත්‍රයේ ප්‍රමුඛතම නවීන නිෂ්පාදන ලබාදීම අපේ වගකීමයි. අපේ මේ නව HP Deskjet Ink Advantage මුද්‍රණ යන්ත්‍ර භාවිතා කරන පාරිභෝගිකයින්ට ගුණාත්මකභාවයේ සහ විශ්වසනීයත්වයේ කිසිදු අඩුවක් නැතිව ඉතාම අඩු පිරිවැයකින් තමන්ට අවශ්‍ය පිටපත් ලබාගන්න පුළුවන්.” යනුවෙන් ගිනිකොන දිග ආසියා, තායිවානය හා හොං කොං යන රටවල HP සමූහයේ මුද්‍රණ සහ පුද්ගල පද්ධතීන් පිළිබඳ අලෙවි නාළිකා අධ්‍යක්ෂ පී.වී.විශ්වනාත් මහතා ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa1207222</link>
    <topic>එජාප නායකයන්ට එකට වාඩි වෙන්නවත් බෑ</topic>
    <author>සුනිල් දයා අල්විස්</author>
    <content>ඇමැති ඩලස් අලහප්පෙරුමසුනිල් දයා අල්විස්සන්ධානයේ දේශපාලන ප්‍රජාතන්ත්‍රවාදය සමානයි. මෙහි පක්ෂ වෙන වෙනම තරග කළත් සන්ධානය සමඟ එකට කටයුතු කරනවා. එක්සත් ජාතික පක්ෂයේ නායකයන්ට අද එකට කටයුතු කරන්නට තියා එකට ඉඳගෙන පින්තූරයකටවත් පෙනී හිටින්නට බැරි වී තිබෙනවා යයි ඇමැති ඩලස් අලහප්පෙරුම මහතා පවසයි.මුස්ලිම් කොංග්‍රසය නැඟෙනහිර පළාත් සභා ඡන්දයේ වෙනම සිටියත් ඡන්දයෙන් පස්සේ නැවත ඔවුන් රජය සමඟ යයි ද ඇමැතිවරයා කීය.අපත් පක්ෂයත් සන්ධානයත් ලබාදෙන ආදර්ශය නම් කිසි සේත් වාර්ගිකව බෙදී නොසිට එක්ව කටයුතු කිරීමයි. මේ මැතිවරණයේදී වඩාත් ම සුදුස්සන් තෝරා පත්කර ගන්න ජනතාවගේ ම වගකීමක් ජනතාවගේ මනාප ලබාදිය යුත්තේ වඩාත් ම සුදුසු අයටයි. නාම යෝජනා බාරදීමට පෙර සුදුසු අපේක්ෂකයන් තෝරා ගැනීමේදී පොලිස් වාර්තා පවා ගෙන්වා ගෙන ඒ අනුව කටයුතු කරන්නටත් අපි පියවර ගත්තා යයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa1207223</link>
    <topic>ප්‍රශ්න ලක්ෂ 80 ක් 1919 විසඳයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහ2016 පමණ වන විට මෙරට තොරතුරු තාක්ෂණ ක්ෂේත්‍රයෙන් රුපියල් කෝටි 13000 ක පමණ ආදායමක් මෙරටට ලබා ගත හැකි වනු ඇතැයි ජනාධිපති ලේකම් ලලිත් වීරතුංග මහතා පවසයි.ඒ සමඟම මෙරට මුළු ජනගහනයෙන් සියයට 40 කට පමණ දැනට පරිගණක සාක්ෂරතාව ඇතැයි ද 2005 දී මෙරට පරිගණක සාක්ෂරතාව තිබුණේ සියයට 12 කට පමණක් බව ද ජනාධිපති ලේකම්වරයා පවසයි.ශ්‍රී ලංකාවේ තොරතුරු තාක්ෂණ සන්නිවේදන කටයුතු සම්බන්ධ වාණිජ ආයතන 300 ක් ඇති බව ද එම ක්ෂේත්‍රයේ රැකියා 60000 ක් පමණ බිහිවී තිබෙන බව ද ලලිත් වීරතුංග මහතා පවසයි.ඒ මහතා මේ බව පැවසුවේ කොළඹ දී පැවැති ෆියුචර් ගව්(ජ්භබභපඥ ට්ධභ) සාර්ක් සමුළුවට ප්‍රධාන අමුත්තා ලෙස එක්වෙමිනි.මේ අතර රාජ්‍ය තොරතුරු කේන්ද්‍රය මඟින් 1919 දුරකථන ක්ෂණික තොරතුරු ලබාදීමේ විසඳුම් සේවය මඟින් පසුගිය වසර හයේදී ප්‍රශ්න ලක්ෂ 80 කට විසඳුම් ලබා දී ඇතැයි ද ලලිත් වීරතුංග මහතා පවසයි.මේ අනුව දිනකට රාජ්‍ය තොරතුරු කේන්ද්‍රය (1919) මඟින් දිනකට ප්‍රශ්න 550 කට පිළිතුරු ලබා දී ඇති බව ද ජනාධිපති ලේකම් ලලිත් වීරතුංග මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa1207224</link>
    <topic>2012 අවසන්වීමට පෙර ඖෂධ පනත එයි</topic>
    <author>සුමේධා නවරත්න</author>
    <content>සුමේධා නවරත්නමේ වසර අවසන් වීමට පෙර ජාතික ඖෂධ පනත ගෙනෙන බව සෞඛ්‍ය නියෝජ්‍ය ඇමැති ලලිත් දිසානායක මහතා පැවසුවේය.මේ පනත අනුව සාධාරණ මිලක් යටතේ ශ්‍රී ලංකාවට අවශ්‍ය ඖෂධ පමණක් ගෙන්වීමට ඉදිරියේදී කටයුතු කෙරෙනු ඇත. ඒ සඳහා කරුණු සොයා බැලීමට විද්වත් කමිටුවක් පත් කර ඇති අතර ඖෂධ අධිකාරිය, සෞඛ්‍ය අමාත්‍යංශය, රේගුව වැනි ආයතනවල නිලධාරින් මේ කමිටුව නියෝජන කරයි. ඉදිරියේදී ගෙනෙන මේ ජාතික ඖෂධ පනත යටතේ ඖෂධ ආනයනය කරනු ලබන සියලු ඖෂධ සමාගම් ඉහත කී කමිටුව යටතේ ලියාපදිංචි විය යුතු බවද ඇමැතිවරයා කීය.ඒ අනුව ඉදිරියේ සාධාරණ මිලකට ගුණාත්මක ඖෂධ ජනතාව වෙත ලබා දීමට කටයුතු කරන බවත් ඖෂධ මාෆියාවට එය නැවැත්විය නොහැකි බවත් ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa1207225</link>
    <topic>පෘථිවියේ ඉඩ මදිවෙලා හඳට යන්න වෙලා</topic>
    <author/>
    <content>- මහාචාර්ය චන්දන ජයරත්නලෝක ජනගහණ වර්ධනය අනුව 2050 වසර වන විට පෘථිවි වාසීන්ට මෙහි ඉඩ මදිවන බවත් විශ්‍රාමිකයන් හඳේ පදිංචි කරවීමට සිදුවනු ඇති බැවින් කොළඹ විශ්වවිද්‍යාලයේ භෞතික විද්‍යා අංශයේ මහාචාර්ය චන්දන ජයරත්න පවසයි.ආචාර්ය ආතර් සී ක්ලාක් මධ්‍යස්ථානයේ අභ්‍යවකාශ මෙහෙයුම් උපදේශකයකු වන ඒ මහතා ඇතැමුන් මෙය සිහිනයක් ලෙස බැහැර කිරීමට උත්සාහ කළද යථාර්ථය එය බවත් සඳ මත මිනිසුන්ට ජීවත් විය හැකි පරිදි පරිසරය සකස් කිරීමට විද්‍යාඥයන් පර්යේෂණ පවත්වනු ලබන බවත් පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa1207226</link>
    <topic>ඩෙංගු මරණ වළක්වන්න කඩිනම් හෙද පුහුණුවක්</topic>
    <author>සාගරිකා දිසානායක</author>
    <content>සාගරිකා දිසානායකඩෙංගු රෝගයෙන් ඇතිවන මරණ සංඛ්‍යාව අවම කර ගැනීමේ අරමුණ ඇතිව ඩෙංගු රෝගයේ සංකූලතා කල්තියා හඳුනාගෙන ඒවා අවම කර ගැනීමට හෙද කාර්ය මණ්ඩලය පුහුණු කිරීමේ කඩිනම් වැඩසටහන් සෞඛ්‍ය අමාත්‍යාංශයේ අධ්‍යාපන පුහුණු හා පර්යේෂණ අංශය මඟින් අරඹා ඇතැයි එහි නියෝජ්‍ය අධ්‍යක්‍ෂ ජනරාල් වෛද්‍ය සුනිල් ද අල්විස් මහතා පවසති.දිවයිනේ ඩෙංගු රෝගය සඳහා වන අධි අවදානම් කලාපවල රෝහල්වලින් තෝරාගත් හෙද හෙදියන් 150 දෙනකු මේ වන විට එම කඩිනම් පුහුණුව අවසන් කොට තිබේ. කොළඹ, කළුබෝවිල, ගම්පහ, රාගම, මීගමුව හා මාතර රෝහල්වලින් තෝරා ගත් හෙද පිරිසකට මේ පුහුණුව ලබා දී ඇත. ඩෙංගු රෝගය පිළිබඳ විදේශ රටවල විශේෂඥ පුහුණුව ලත් වෛද්‍ය උපුල් දිසානායක සහ වෛද්‍ය ආනන්ද විජේ වික්‍රම යන වෛද්‍යවරුන් යටතේ මෙම පුහුණුව ලබා දේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa1207227</link>
    <topic>කොළඹ මාර්ග විස්සක මගී බස් රථ නැවතිලා</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ නගරයේ හා නගරය හරහා වූ මාර්ග විස්සකට අධික සංඛ්‍යාවක බස් රථ ධාවනය නැවතී ඇතැයි බස් රථ ධාවනය සම්බන්ධව කළ විශ්ලේෂණයකින් හෙළි වී ඇත.මේ යටතේ මාර්ග අංක 146 වේළුවනපුර - කොටුව, මාර්ග අංක 115 නුගේගොඩ – පිටකොටුව, මාර්ග අංක 197 කැටවලමුල්ල - මොරටුව, මාර්ග අංක 134 ගල්කිස්ස - අංගොඩ, මාර්ග අංක 195 නුගේගොඩ ලුණුපොකුණ මාර්ගවල, 131 කොලොන්නාව-මහරගම, 116 පිළියන්දල – මට්ටක්කුලිය බස් රථ ධාවනය මුළුමනින්ම නතර කර ඇත.මාර්ග අංක 174 පිටකොටුව - තලවතුගොඩ බස් සේවාවද මේ වන විට නැවතී ඇත. මාර්ග අංක 138 කඩවත – මහරගම මාර්ග අංක 137 විහාරමාවත - බම්බලපිටිය, 136 රාගම – කරගම්පිටිය මාර්ග අංක 132 මාවරමණ්ඩිය – පිටකොටුව බස් සේවාවන් ද ධාවනය සම්පූර්ණයෙන් නැවතී ඇත. මේ නිසා එක් බස් රථයකින් ගමන් කළ මගියාට බස් රථ දෙක තුනක ගමන් කිරීමට සිදුව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa1207228</link>
    <topic>ඡන්ද උණුසුම විභාග ශාලාවට දැනුණොත් පොලීසිය වගකිව යුතුයි</topic>
    <author>සුභාෂිණී ජයරත්න</author>
    <content>සුභාෂිණී ජයරත්නපළාත් සභා මැතිවරණ ඡන්ද ව්‍යාපාරය උසස් පෙළ විභාග කටයුතුවලට හා එම ඇගැයීම් කටයුතුවලට බාධා නොවන පරිදි සිදුකරගෙන යාම සඳහා මැතිවරණ පැවැත්වෙන ප්‍රදේශවල ස්ථාවර පොලිස් ආරක්ෂක වැඩපිළිවෙළක් ක්‍රියාත්මක කිරීමට, අවශ්‍ය උපදෙස් විභාග දෙපාර්තමේන්තුව මඟින් පොලිස්පතිතුමාට ලබා දී ඇත.උසස් පෙළ විභාග කටයුතු අගෝස්තු මස 06 සිට 30 දක්වා පැවැත්වෙන අතර ඇගැයීම් කටයුතු අගෝස්තු මස 31 දා සිට ඔක්තෝබර් 8 දක්වා පැවැත්වීමට විභාග දෙපාර්තමේන්තුව කටයුතු යොදා ඇත. විභාග මධ්‍යස්ථාන හා ඇගැයීම් මධ්‍යස්ථානවලට කි.මි. 1 ක් පමණ ආසන්නයේ විභාග කටයුතුවලට බාධා පැමිණෙන ආකාරයේ කිසිදු රැස්වීමක් හෝ ප්‍රචාරක කටයුත්තක් නොකිරීමට අවශ්‍ය උපදෙස් මේ වන විටත් අදාළ පොලිස් ස්ථානාධිපතිවරුන්ට ලබාදී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa1207229</link>
    <topic>බිත්තරයේ ගුණ වැඩිවේ</topic>
    <author/>
    <content>බිත්තරවල අඩංගු මේද, කොලොස්ටරෝල් හා කැලරි ප්‍රමාණය සිතනවාට වඩා අඩු අතර විටමින් ඩී ප්‍රමාණය වැඩි වී ඇති බව බ්‍රිතාන්‍ය පෝෂණ විද්‍යාඥයින් විසින් කරන ලද පර්යේෂණයකින් හෙළිවී ඇත.ඒ අනුව 1980 දී ගණනය කළ ප්‍රමාණයට වඩා මධ්‍යම ප්‍රමාණයේ බිත්තරයක සියයට 25 ක් සංතෘප්ත මේදය අඩු බව සොයාගෙන තිබේ. හෘදයාබාධ සඳහා හේතුවන මේ සංතෘප්ත මේදය දිනකට ග්‍රෑම් 20 ට වඩා ආහාරයට ගැනීම අවදානම් බව වෛද්‍යවරුන් පවසන අතර මධ්‍යම ප්‍රමාණයේ බිත්තරයක මේ වන විට අඩංගු වන්නේ ග්‍රෑම් 1.3 ක් පමණ බවත් ඔවුහු පෙන්වා දෙති. එමෙන්ම කොලොස්ටරෝල් මට්ටම මයික්‍රොග්‍රෑම් 202 සිට 177 දක්වා සියයට 10 කින් පමණ අඩුවී තිබේ. මධ්‍යම ප්‍රමාණයේ බිත්තරයක අඩංගු බව සිතූ කැලරි ප්‍රමාණය 78 වුවද එය මේ වන විට 66 ක් බවද සොයාගෙන තිබේ’මේ අතර විද්‍යාඥයන් පවසන්නේ 1980 දශකයට වඩා දෙගුණයක් පමණ විටමින් ඩී ප්‍රමාණයක් බිත්තරවල අඩංගු බවය. එය අස්ථි ශක්තිමත් කිරීමට මාන්දම රෝගයෙන් ආරක්‍ෂා කිරීමට වැදගත්වේ. 1997 සිට මේ දක්වා ලොව පුරා මාන්දම් තත්ත්වය පස් ගුණයකින් ඉහළ ගොස් ඇති බවද ඔවුහු පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa12072210</link>
    <topic>හොර මුදල් නෝට්ටුවලින් පරෙස්සම් වන්න</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහහොර නෝට්ටු සංසරණ සිද්ධීන් සම්බන්ධයෙන් මේ වන විට විවිධ ප්‍රදේශවලින් සැක කටයුතු පුද්ගලයින් විසිදෙනකු අත්අඩංගුවට ගෙන ඇති බවත් ඔවුන් සන්තකයේ තිබී රුපියල් දහසේ, දෙදහසේ හා පන්දහසේ හොර නෝට්ටු රැසක් සොයා ගැනීමට හැකි වූ බවත් පොලිස් මූලස්ථානයේ ජ්‍යෙෂ්ඨ නිලධාරියකු සිළුමිණට පැවැසීය.ඝන කඩදාසියකින් යුතු දිය සලකුණ හා නෝට්ටුවේ මැද තීරුව නොමැති වර්ණයෙන් අඩු පැහැයෙන් යුතු නෝට්ටුව ව්‍යාජ මුදල් නෝට්ටුවක් බවට පහසුවෙන් හඳුනාගත හැකි ප්‍රධාන ලක්ෂණයන් බව ද පැවසූ හෙතෙම එවැනි හොර නෝට්ටුවක් දුටු සැණින් ළඟම පිහිටි පොලීසියට දැනුම් දිය යුතු බව ද වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa12072211</link>
    <topic>රුහුණු-කතරගම හතරවැනි පෙරහර අද</topic>
    <author>ඊ. එච්. සෝමපාල</author>
    <content>ඊ. එච්. සෝමපාලරුහුණු මහ කතරගම දේවාලයේ වාර්ෂික ඇසළ මහ පෙරහරේ හතරවන පෙරහර අද (22) සිදු කෙරේ. මහා දේවාලයෙන් කපු මහතා විසින් දේවාභරණ වැඩම කරවීමෙන් පසුව පෙරහර ආරම්භ වේ. ආදිවාසීන් ද පෙරහරට සහභාගි වන අතර නැටුම් කණ්ඩායම් 30 ක් අලි ඇතුන් 20 ක්ද පෙරහරේ ගමන් කරයි.ලබන 24 දාට යෙදෙන කතරගම ඇසළ පෙරහරේ හයවන දිනය දා පෙරහරට වටිනාකමක් ලබා දෙන පෙරහරකි. පෞරාණික චාරිත්‍ර රැසක් මේ පෙරහරේදී ඉටු කෙරේ. මහා දේවාලය ඉදිරිපිට ඇති අතු පන්දලමට අලුතින් අතු දමා සකස් කිරීම සිදු වන්නේ ද මෙදිනය.කතරගම මහා දේවාලයේ බස්නායක නිලමේ ඌව පළාත් මහ ඇමැති ශෂීන්ද්‍ර රාජපක්ෂ මහතා මෙවර පෙරහරේ ගමන් කිරීම ලබන 28 වැනිදාට යෙදී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa12072212</link>
    <topic>මහනුවර ඇසළ මංගල්‍යයේ පළමු කුඹල් පෙරහර හෙට</topic>
    <author>රමණී සුබසිංහ</author>
    <content>රමණී සුබසිංහමහනුවර ඓතිහාසික ඇසළ පෙරහර මංගල්‍යයේ පළමු කුඹල් පෙරහර හෙට (23) වීථි සංචාරය කැරේ. 27 දක්වා දින 05 ක් කුඹල් පෙරහර පැවැත්වීමෙන් පසු 28 රන්දෝලි පෙරහර ආරම්භ කරන කැරෙන අතර අවසන් රන්දෝලි මහ පෙරහර නිකිණි මස පුර පසළොස්වක පොහෝදා (01) රාත්‍රී වීථි සංචාරය කැරේ.පළමු වැනිදා රාත්‍රී 8.24 ට ඇරැඹෙන අවසන් රන්දෝලි පෙරහර දළදා වීදිය, යටිනුවර වීදිය, කන්දේ වීදිය, ඩී.එස්. සේනානායක වීදිය, රජ වීදිය ඔස්සේ මාළිගාවට පිවිසේ.එදිනම මධ්‍යම රාත්‍රී සතර දේවාල දිය කැපුම් පෙරහර පිටත්වන අතර ගැටඹේ තොටෙන් දිය කැපීමෙන් පසු දළදා කරඬුව ගෙඩිගේ විහාරයේ තැන්පත් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa12072213</link>
    <topic>වගා කළ කුඹුරුවලින් නියඟය නිසා අස්වැන්න අඩුවන්නේ සියයට 5 යි</topic>
    <author>නිහාල් පී. අබේසිංහ</author>
    <content>- කෘෂිකර්ම ඇමැතිනිහාල් පී. අබේසිංහපසුගිය වසර 60 ඇතුළත දී මෙරට වී අස්වැන්න 16 ගුණයකින් වැඩි වී ඇතැයි ද අක්කරයකින් ලබන වී අස්වැන්න බුසල් 12 සිට බුසල් 200 ක් දක්වා වැඩි වී ඇතැයි ද කෘෂිකර්ම ඇමැති මහින්ද යාපා අබේවර්ධන මහතා පවසයි.මේ අතර නියගය නිසා මෙවර යල කන්නයේ වගාකළ කුඹුරු වල වී අස්වැන්න අඩුවන්නේ සියයට 5 කින් පමණක් බව ද අපට ඉදිරි මාස 12 සඳහා ප්‍රමාණවත් වී ගබඩාවල හා ගොවි නිවාසවල ගබඩා කර ඇති බව ද ඇමැතිවරයා පවසයි.ඇමැතිවරයා මේ අදහස් පළ කළේ කෘෂිකර්ම දෙපාර්තමේන්තුවේ සියවස් සමරුව පිළිබඳව පැවැති ප්‍රවෘත්ති සාකච්ඡාවකට එක්වමිනි.මෙහිදී තවදුරටත් කථා කළ ඇමැතිවරයා පැවසුවේ 1912 ආරම්භ වුණු කෘෂිකර්ම දෙපාර්තමේන්තුව මගින් මේ වනවිට රටට උචිත අලුත් බෝග ප්‍රභේද රැසක් සොයාගෙන ඇති බවයි. නව කෘෂි විධි ගණනාවක් සොයා ගෙන පරිභෝජනයට ගෙන ඇතැයි ද ඔහු කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=aa12072214</link>
    <topic>පිහිටවන්න</topic>
    <author/>
    <content>නුගලියද්ද, මොරගොල්ල, අස්වැද්දම්කුඹුරේගම අංක 2/131 නිවසේ පදිංචි 33 හැවිරිදි අතුල කොඩිතුවක්කු මහතා දරුණු වකුගඩු රෝගයකින් පෙළෙන අතර ඔහු සුවපත් කරගැනීම සඳහා වකුගඩු බද්ධයක් සිදුකළ යුතුª බව වෛද්‍යවරු පවසති. ඒ සඳහා රුපියල් ලක්ෂ 12 ක් පමණ වැයවේ. එපමණ මුදලක් සොයාගැනීමට අතුල මහතාට නොහැකි අතර ඒ සඳහා කාරුණික ඔබගේ උපකාරය බලාපොරොත්තු වේ. ඔහුට උපකාර කළ හැකි අයෙක් වෙතොත් තලාතුඔය මහජන බැංකුවේ අංක 158-2-001-7-0013761 දරන ගිණුමට මුදල් බැර කරන මෙන් කරුණාවෙන් ඉල්ලා සිටී.මොරටුව කටුබැද්ද සිරිබර මැණික්පුර 194 නිවසෙහි පදිංචි අවුරුදු 49 ක සිව් දරු මවක් වන ජී. මංගලිකා පි‍්‍රයන්ති මහත්මියගේ තයිරොයිඩ් ග්‍රන්ථියේ හටගත් පිළිකාවට ඉතා ඉක්මන් ප්‍රතිකාර සඳහා සැත්කමක් කිරීමට රුපියල් ලක්‍ෂ තුනක් අවශ්‍ය බව වෛද්‍යවරුන් නිර්දේශ කර තිබේ. මේ සඳහා ඔබේ නොමසුරු සහයෝගය ලබාදීමට කටුබැද්දේ ලංකා බැංකුවේ ගි.අ. 7123407 ට අවශ්‍ය මුදල් බැර කරන මෙන් කරුණාවෙන් ඉල්ලා සිටිමි.කඩවත, පහළ කරගහමුණ 205/ 5 ලිපිනයේ කේ.ඒ. දයානන්ද දරුණු වකුගඩු ආබාධයකින් පෙළෙයි. ඔහුට වහාම වකුගඩුවක් බද්ධ කළ යුතු බව වෛද්‍ය විශේෂඥයෝ පවසති. ‘ඕ’ රුධිර කාණ්ඩයේ වකුගඩුවක් පරිත්‍යාග කළ හැකි පරිත්‍යාගශීලියකුට ඉහත ලිපිනයෙන් හෝ 0777221393, 0112925455 දුරකථන අංක වලට ඇමැතීමෙන් වැඩි විස්තර ලබාගත හැක.සෙනෙවිගම, අරාවත්ත, මහියංගන පදිංචි ඩබ්ලිව්.පී. චන්ද්‍රසේන (47) මහතාට දරුණු වකුගඩු රෝගයක් වැලඳී ඇති බැවින් ඒ පොසිටිව් හෝ ඕ පොසිටිව් වර්ගයේ වකුගඩුවක් ඉතා ඉක්මනින් බද්ධ කළ යුතු බවට වෛද්‍යවරු නිර්දේශ කර ඇත.වකුගඩුවක් දන්දීමට කැමැති පරිත්‍යාගශීලියකු සිටී නම්, 0770618630, 0718214421 අමතා හෝ යාය 6/ 235, සෙනෙවිගම, අරාවත්ත, මහියංගන ලිපිනයට දන්වන මෙන් කාරුණිකව ඉල්ලා සිටිමු.වෑබොඩ, බටහිර වෑබොඩ අංක 600 ලිපිනයේ ආර්.එස්. පියරත්න වකුගඩු ආබාධයකින් පෙළෙයි. ඔහුට ‘ඕ’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව වෛද්‍ය විශේඥයෝ කියති. වකුගඩු පරිත්‍යාගශීලියකුට ඉහත ලිපිනයෙන් හෝ 071 - 1515461, 077 - 9966499, 0112970703 දුරකථන අංකවලට ඇමැතීමෙන් වැඩි විස්තර ලබාගත හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=ab1207221</link>
    <topic>අපරාධ වළක්වන මාධ්‍ය භාවිතයක් සමාජගත කළ යුතුයි</topic>
    <author>සංවාද සටහන</author>
    <content>ජනමාධ්‍ය හා තොරතුරු අමාත්‍යාංශයේ ලේකම්මාධ්‍යය ක්‍ෂේත්‍රයේ නව අභියෝග පිළිබඳව ජනමාධ්‍ය හා ප්‍රවෘත්ති අමාත්‍යාංශයේ නව ලේකම්වරයා වශයෙන් පත්වූ ආචාර්ය චරිත හේරත් මහතා සිළුමිණට අදහස් දක්වා සිටියේ මෙසේය.විශේෂයෙන් ලංකාවේ මාධ්‍යය සම්බන්ධව විශාල සංවර්ධනයක් පසුගිය කාලය තුළ ජනාධිපතිතුමාගේ මහින්ද චින්තන ඉදිරි දැක්ම යටතේ සිදුවුණා. මාධ්‍යය හා සම්බන්ධව වැඩි නැඹුරුවක් දක්වන රාජ්‍ය නායකත්වයක් සෑහෙන කාලයකට පස්සේ අපට රටට ලැබිල තියනවා කියලා කාටත් සතුටු වෙන්න පුළුවන්. මාධ්‍යයවේදින්ගේ පහසුකම් සම්බන්ධව තමන්ගේ අයවැය කතාවේදී වෙනමම සාකච්ඡා කරපු පළමු අවස්ථාවත් පසුගිය වසරේ අයවැයේ තමයි දකින්න තිබුණේ. ඒ නිසා මම හිතන්නේ එවැනි නායකත්වයක් යටතේ මාධ්‍යය සම්බන්ධ වගකීමක් දරන්න ලැබීම ගැන මම ඉතාම භාග්‍යයක් කොට සලකනවා. රට වෙනුවෙන් මාධ්‍යය වෙනුවෙන් මාධ්‍යය ක්ෂේත්‍රයේ ශක්තිමත් මෙහෙවරක් කරන්න ජනමාධ්‍යය හා ප්‍රවෘත්ති අමාත්‍යාංශයට විශාල ශක්තියක් හා විභවයක් තියනවා. ඒ සඳහා මාධ්‍යය ඇමැති තුමාගේ මෙහෙයවීම යටතේ ඉදිරි වැඩ කටයුතු කරන්න බලාපොරොත්තු වෙනවා.අපේ කාර්යභාරය සිවු වැදෑරුම් කියල මා හිතනවා. පළමුවැන්න අපේ රටේ ජනමාධ්‍යය කියන එක විද්්‍යුත්, මුද්‍රිත හා වෙබ් කියන අංශ ජනමාධ්‍යයයේ තුනේම තියන පළල් අවකාශය ශක්තිමත් කරන්න, වැඩිදියුණු කරන්න හා එය රටට ඵලදායක ලෙස යොදා ගන්න සහයෝගය ලබා දෙන්න බැඳී ඉන්නවා.දෙවනුව අපට විශාල කාර්යභාරයක් ඉටු කරන්න තියනවා රටේ සංවර්ධන කටයුතු පිළිබඳව සැබෑ පණිවුඩය ජනතාවට ගෙනියන්න. එහිදී ජනමාධ්‍යය හා සංවර්ධනය අතර සබඳතා ගොඩනැඟීමේ අවශ්‍යතාවයක් තියනවා. මෙතනදි කියන්න පුළුවන් රටක සංවර්ධනය ඉස්සරහට ගෙනියන්න ජනමාධ්‍යයයට විශාල කාර්යභාරයක් කරන්න පුළුවන්. තුන්වෙනුව මහින්ද චින්තන ඉදිරි දැක්ම යටතේ විවිධ ප්‍රතිපත්ති හා සහන රාශියක් මාධ්‍යය සම්බන්ධව ගෙන එන්න එකඟ වෙලා තියෙනවා. ඒවා යථාර්ථයක් කරන්න මාධ්‍යය අමාත්‍යාංශය විදියට ඇමැතිතුමාගේත් මඟපෙන්වීම මෙහෙයවීම මත අති විශාල වගකීමක් තියනවා.සතර වෙනුව රටේ ආරක්ෂාව, ස්වාධිපත්‍යය හා නිදහස රැකගැනීමේ ක්‍රියාදාමයට මාධ්‍යයයේත් විශාල වගකීමක් තියනවා. රටේ නිදහසට රටේ ඒකීයභාවය රැකීමට රටේ විමුක්ති ජයග්‍රහණවලට එරෙහි වුණ බලවේග නියෝජනය කරන විශාල පිරිසක් රටේ ඉන්නවා. එසේම රටෙන් පිටත් ඉන්නවා. මේ පිරිස් සම්බන්ධව නිසි ගණනයක් ඇගැයීමක් කිරීම හා අවශ්‍ය ප්‍රතිචාර දැක්වීම මාධ්‍යය අමාත්‍යාංශය පැත්තෙන් කළ යුතුව තිබෙනවා.මේ අරමුණුවලට අමතරව මාධ්‍යය අධ්‍යාපනය, මාධ්‍යවේදින්ගේ සුබසාධනය මාධ්‍යය සමාජයට රාජ්‍ය යාන්ත්‍රණයේ ඇති සම්බන්ධතාව ගොඩනැඟීම වැනි කරුණු රාශියක් පිළිබඳවත් අපට කටයුතු කරන්න තිබෙනවා.වෙබ් අඩවි පිළිබඳව විශාල ප්‍රශ්නයක් පසුගිය දවස්වල මතු වුණා. වෙබ් මාධ්‍යයකරණය ලෝකයේ දියුණු රටවල දියුණු ජනමාධ්‍යය මෙවලමක් විදියට තමා ඉදිරියට ආවේ. ඒක මේ රටේ සමහර තැන්වලදි අසංවිධානාත්මකව හා ද්වේශසහගත පහරදීමේ උපකරණයක් විදියට යොදා ගනිමින් සිටිනවා. මේක බොහෝ දියුණු රටවල දැන් සිදුවෙන්නේ නැහැ.අපට ඕන හීලෑ වෙබ් අඩවි නොව වගකීමෙන් වැඩ කරන වෙබ් අඩවියි. අප යෝජනා කරන්නේ වෙබ් මාධ්‍යය රට තුළ ජනපි‍්‍රය වීම රටක් වශයෙන් හොඳයි. හැබැයි එය වඩා වගකීමෙන් ඉටුකිරීමේ අවශ්‍යතාවක් තියනවා. ඒ සඳහා තමයි මගේ පදවිය බාරගත් අවස්ථාවේත් මම කිව්වේ මාධ්‍යය සම්බන්ධව ත්‍රිමාන මැදිහත් වීමක් අපි බලාපොරොත්තු වෙන්නේ. මාධ්‍යය ආචාර ධර්ම පද්ධතියක් ඇතිකරගන්න ඕන. අපි රාජ්‍ය මාධ්‍යය වේවා පෞද්ගලික මාධ්‍යය වේවා කවුරුත් මාධ්‍යය සදාචාරය ඇතුළේ වැඩ කරන්න ඕන. දෙවනුව හැම මාධ්‍යයයකටම වගකීමක් තියනවා රට වෙනුවෙන්. වගකීම, ආචාර ධර්ම කියන්නේ නීති නෙවෙයි. වගකීම කියන්නේ වඩා බලසම්පන්න සමාජ ප්‍රමිතියක්. තෙවැන්න අපි නියාමනයෙන් බැඳෙන්න අවශ්‍යයයි. නියාමනය කියන්නේ ඕනෑම රටක මාධ්‍යය සම්බන්ධයෙන් රජය විසින් සිදුකරන යම් මෙහෙයවීමක්. ඒකත් අවශ්‍ය දෙයක්. යම් රටක මාධ්‍යය ආචාර ධර්ම, මාධ්‍යයේ වගකීම හා නියාමනය ඒකාබද්ධව යන තරමට ඒ රටේ පැවැත්මට, නිදහසට සංවර්ධනයට විශාල හයියක් ශක්තියක් ලැබෙනවා. ඒවායින් මාධ්‍යය ඈත්වන තරමට අර රටට ලැබෙන ශක්තියෙනුත් ඈත් වෙනවා.රජයක් විදියට මේ රජය මාධ්‍යය වාරණයක යෙදිලා නැහැ. මාධ්‍යය වාරණය පිළිබඳව මේ රටේ පැරණි අත්දැකීම් තිබුණා. විශේෂයෙන් රට විශාල එල් ටී ටී ඊ ග්‍රහණයක තියෙද්දිත් නැතිනම් දරුණු ත්‍රස්තවාදයකින් රට වෙලී තියෙද්දිත් සියලු මාධ්‍යය නිදහස්ව තබන්න ජනාධිපතිතුමාත් රජයත් කටයුතු කළා. සාමාන්‍යයෙන් මේත වෙන රටක නොවන දෙයක්. වෙන රටක මාධ්‍යයට තහංචි දාල මෙහෙයුම් ආරම්භ කරන්නේ. මේ රටේ සිදුවුණේ උතුරේ යුද මෙහෙයුම් ආරම්භ කිරීමේ ඉඳලා ඒ ගැන මාධ්‍යයවේදින්ට විවෘතව බලන්න පුළුවන්කම තිබුණා. සමහර විට අපේ තිබ්බේ ඒ නිදහස අනිසි ලෙස පාවිච්චි කරලා වැරැදි විදියට ඒ රූප රාමු පාවිච්චි කරන්න උත්සාහ කරපු අවස්ථා තිබුණා. ඒත් අපි රටක් විදියට සතුටු විය යුතුයි රටේ අපහසුම අවදිවලදී පවා උපරීම නිදහස මාධ්‍යයයට ලබා දෙන්න හැකිවීම පිළිබඳව.ලංකාව සියලු ප්‍රජාතන්ත්‍රවාදී අයිතින් රකින රටක්. ඇත්තටම බටහිර සමාජය වැඩ කරන්නේ එක එක කාලවල එක එක න්‍යාය පත්‍ර ඇතුළේ. ප්‍රජාතන්ත්‍රවාදය, මානව නිදහස, මාධ්‍යය නිදහස මේව පිළිබඳව හදාගත්ත ආකෘති බටහිර සමාජය තුළ තියනවා. ඒ ආකෘති සමහර අවස්ථාවල කුඩා රටවල නිදහසට එරෙහිව දාන අවස්ථා තියනවා. උදාහරණයක් විදියට ප්‍රජාතන්ත්‍රවාදය පිළිබඳව ආකෘතිය සමහර රටවලට දාන්නේ ඒ රටට බලපෑමක් කරන්න. අපේ රට ඇතුළේ ජීවත්වන බොහෝ අය අපි දන්නවා රටේ නිදහසට විශාල තර්ජනයක් තිබුණ අවස්ථාවල පවා මාධ්‍යය නිදහස ආරක්ෂා කරන්න රජයට හැකිවීම කවුරුත් මේ වෙලාවේ ගණනය කරන්නේ නැහැ. ඒ නිසා මාධ්‍යය නිදහස පිළිබඳව එතෙරින් එන පණිවුඩය නැතිනම් මතය රට තුළ ඇත්ත ක්‍රියාකාරිත්වයත් එක්ක ගලපා බැලීම තමයි බුද්ධිමය ක්‍රියාව විය යුත්තේ. මාධ්‍යය නිදහස, ප්‍රජාතන්ත්‍රවාදය පිළිබඳ අදහස, මානව අයිතිවාසිකම් පිළිබඳ අදහස වගේ ඒව භෞතික ඇත්ත අපේ සමාජයත් එක්ක ගැට ගැහිච්ච නැති එළියෙන් එන ආකෘති හැටියට ආපු අවස්ථා තමයි වැඩියෙන් දකින්න තියෙන්නේ.අපිට රටක මාධ්‍යය හසුරුවන්න ක්‍රම දෙකක් තියනවා. එකක් මම අර මුලින් කිව්වා වගේ මාධ්‍යය ආචාර ධර්ම හා සමාජ වගකීම ඇතුළේ කටයුතු කරන එක. දෙවැන්න නෛතික පදනමකට යන එක. මගේ මුල්ම ආයාචනය තමයි වෙබ් මාධ්‍යයයේ ඉන්න මාධ්‍යවේදින්ට අපි හැමදෙනාම විශාල වගකීමක් ඇතුළේ මේ මාධ්‍යය ශක්තිය පාවිච්චි කළ යුතුයි. මොකද හඬක් නඟන්න බැරි අහිංසක ජනතාව පීඩාවට පත්කරන ආකාරයට අපි සතු මාධ්‍යය පාවිච්චි කළ යුතු නැහැ. ඒක තමයි ශිෂ්ට සම්පන්න ලෝකය ක්‍රියා කරන ආකාරය. පුද්ගලයන්ට මඩ ගැසීම හා පුද්ගලයන් ඉලක්ක කර ප්‍රහාර එල්ල කිරීමෙන් එහාට ගිහිල්ලා තාර්කික හා සාධාරණ විවේචන විශ්ලේෂණ වෙබ් අඩවි හරහා සමාජගත කරන්න කියන එකයි මගේ ඉල්ලීමත් අපේක්ෂාවත්. ඒ වගේම අපි හැම දෙනාගේම ආරක්ෂාව සඳහා සියලු මාධ්‍යයට නියාමනයකට අපි එකඟ වෙමු කියන එකත් කිව යුතුයි.අපිට ඕන වගකීමෙන් වැඩ කරන වෙබ් අඩවි. වෙබ් මාධ්‍යය කියන්නේ ශක්තිමත්ම මාධ්‍යය මෙවලමක්. ඒක මම පිළිගන්නවා. ගෝලීයකරණය හමුවේ තොරතුරු ගලා යාම අනිවාර්ය අංගයක්. ඒ සමඟ අපිත් රටක් විදියට ගැට ගැසීම නවත්වන්න බැහැ. වෙබ් සඳහා තොරතුරු සැපයීමත් විශාල ව්‍යාපාරයක්. ඒකත් පිළිගන්න ඕන. මාධ්‍යය කියන එක හුදු, සරල පණිවුඩයක් යවනවා කියන එක විතරක් නෙවෙයි. ඒ පිටුපස විශාල මූල්‍ය ව්‍යාපාරයකුත් තියනවා.ඇත්ත.මාධ්‍යයයේ ව්‍යාපාර පැත්තක් තිබීමේ වරදක් නැහැ. නමුත් සමාජයට වග කියනවා කියන එක අපි මාධ්‍යය හසුරුවන්නන් ලෙස ඒ වගකීම තියනවා ද කියන එක අප වැනි රටකට ඉතාම වැදගත්. වෙබ් මාධ්‍යය ශක්තිමත් මෙවලමක් විදියට රට තුළ ස්ථාපිත වේගන යන මේ කාලය තුළ ඒක වැරැදි භාවිතයක් හැටියට සමාජගත වුණොත් ඉදිරියේදී ඒක ජනතාවගෙන් ඈත්වෙන්න පුළුවන්. එහෙම නැතිනම් ජනතාව ඒ කෙරෙහි තියන විශ්වාසය අඩු කරන්න පුළුවන්. ඒක ඒ වෙබ් සයිට් එකට විතරක් නෙවෙයි පළල් විදියට ජනමාධ්‍යය මෙවලමක් විදියට පිළිගැනීමට පවා එයින් හානියක් වෙන්න පුළුවන්.මේ වෙබ් අඩවි නිර්වද්‍ය, සාධාරණ, තාර්කික විවේචන ඉදිරිපත් කරන හා විවේචනයට ලක්වන්නාට තමන්ගේ නිදොස් බව පෙරළා ඉදිරිපත් කරන්න ඉඩ දෙන මාධ්‍යයක් බවට පත්වීම අත්‍යවශ්‍යයයි. වෙබ් මාධ්‍යයට නෛතික වශයෙන් කරන මැදිහත්වීම් මේ වන විට ඉදිරිපත් කරලත් තියනවා. සමහර ඒවා සාකච්ඡා කරමිනුත් ඉන්නවා.ඇත්තෙන්ම නැහැ. මාධ්‍යය ක්ෂේත්‍රයේ නියාමනය මාධ්‍යයට විරුද්ධ යාමක් ලෙස නොසිතන ලෙස මම මේ කාගෙනුත් ඉල්ලනවා. මොකද නියාමනයක් කියපුවහම සමහරු හිතන්නේ ඔවුන්ට විරුද්ධව යාමක් විදියට. එහෙම ;නවෙයිනේ නියාමනය කියන්නේ. ඇත්තටම නියාමනය කියන්නේ වගකීම නීතිගත කිරීමක්. කාගේ හෝ මතය යට කරන්න කාට හෝ පහර දෙන්න නෙමෙයි මේ නියාමනය කියන එක එන්නේ. නියාමනය ලෝක පිළිගන්න පොදු ක්‍රමවේදයක්. බලන්න මහාමාර්ගය අපි හැමෝම පාවිච්චි කරනවා. ඒක අපි හැමෝටම අයිති පොදු සම්පතක්. මේකෙ ඕන කෙනෙකුට පයින් යන්න පුළුවන් හැකිනම් වාහනයකින් යන්න පුළුවන්. වාහනය අයින් කරල නවත්වන්න පුළුවන්. පාර මාරු කරන්න පුළුවන්. නමුත් මේ පොදු අවකාශය තුළ විවිධ මැදිහත්වීම් ක්‍රමානුකූලව කරන්න නියාමනයක් තියනවා. යන්න පුළුවන් වේගය මේකයි. යන්න පුළුවන් පැත්ත වම ද දකුණ ද පාර මාරු කරන්න පුළුවන් මෙතනදි හෝන් ගහන්න පුළුවන් මෙතනදි කියල නියාමනයක් තියනවා. ඒක කරන්නේ හැම දෙනාටම ඒ පොදු අවකාශය භාවිත කිරීමේ ඉඩ නිර්මාණය කිරීමක්. අපි මාධ්‍යයටත් කියන්නේ නියාමනය තුළ කටයුතු කරන්න. නියාමනය කියන්නේ පහර දීමක් නෙමේ. නියාමනය කියන්නේ වාරණයක් ද නොවේ. ශක්තිමත් නියාමන යාන්ත්‍රණ හදාගන්න පෞද්ගලික අංශයත් අදහස් යෝජනා විවේචන සියල්ල ඉදිරිපත් කළ යුතුයි.කුතුහලය ඇවිස්සීමනෙ අරමුණ. මාධ්‍යයවල සමහරු කුතුහලය දැනවීම හරහා පේ‍්‍රක්ෂකයා හෝ පාඨකයා ඇද ගැනීමේ ක්‍රමවේදයක් හැටියට අපරාධ පිළිබඳ හිංසනය පීඩනය ඉදිරියට ගෙනඒමේ ප්‍රවණතාවක් තියනවා. මේ උත්සාහයේ යට තියන කතාව මේ ජුගුප්සාජනක ඉතාම කෲර වූ නැතිනම් ඉතාම අමානුෂික ක්‍රියාවලියක් සමාජ ඉදිරියේ ලිහා දැමීමෙන් පේ‍්‍රක්ෂකයා පාඨක ආකර්ෂණය තමන් කෙරේ යොමු කරගන්න පුළුවන් ය කියල හිතන එක. එහෙම කරන්න පුළුවන් තමයි. නමුත් මම කලිනුත් කිව්වා සමාජ වගකීම දරුවෝ මේක බලනවා වැඩිහිටියෝ බලනවා. මේක මතු කරන්නේ හුදු ආකර්ෂණය දිනා ගැනීමට ද සමාජමය මැදිහත් වීමක් යටතේ මේව අවම කිරීමට ද කියන එක.අපි අපරාධ පිළිබඳ පුවත් සමාජගත කළ යුත්තේ අපරාධවලින් සමාජය බේරා ගැනීමට මිසක සමාජයට අපරාධ හඳුන්වා දීමට ඉගැන්වීමට නෙවෙයි. මේක තේරුම් ගැනීම අවශ්‍ය වෙනවා. මට මේ ඊයේ පෙරේදා බෙල්ලන්විල නායක ස්වාමින් වහන්සේම දැනුම් දුන්න දෙයක් තමයි එක පුද්ගලයෙක් කරපු වරදක් නිසා ඒ සමාජ තීරුවටම පහර දෙනවා කියන එක. ශිෂ්‍යයෝ වේවා, ගුරුවරු වේවා, හෙදියන් වේවා, වෛද්‍යවරුන් වේවා, නීතිඥයන් වේවා ඔය වෘත්තීය සමාජ තීරුවල වැරැදි කරන පුද්ගලයෙක් දෙන්නෙක් ඉන්න පුළුවන්. එක පුද්ගලයෙක් කරන වැරැද්ද නිසා ඒ සමාජ තීරුවම වැරැදි කරුවන් ලෙස හංවඩු ගසන්න ලේබල අලවන්න යාමෙන් සමාජයට හානියක් වෙනවා. මාධ්‍යය වගකීමෙන් ක්‍රියා කරනවනම් මෙහෙම වෙන්න ඉඩක් නැහැ.ජනමාධ්‍යයවේදියෙක් තමන්ගේ කටයුතු පටන්ගන්න කලින් මම මට විශේෂ වගකීමක් තියන වෘත්තිකයෙක් කියන එක හිතල තම කටයුතු ආරම්භ කරනවනම් මේ වැරැදි වෙන්නේ නැහැ. මාධ්‍යයකට යන්නන් වාලේ යන්න බැහැ. මාධ්‍යය භාවිතය කියන්නේ ශක්තියක්. ඒ ශක්තිය සමාජ ප්‍රගමනයට මිස සමාජය පෙරළා වැරැදි තැනකට සදාචාර විරෝධි තැනකට, ම්ලේච්ඡ තැනකට, අපරාධකාරී තැනකට සමාජය අවුලකට නෙවේ ගෙනියන්න ඕන.මාධ්‍යය හිතන්න ඕන සමාජයට ජනතාවට ඉදිරියෙන්. අපේ රටේ සමහර මාධ්‍යය ජනතාව හිතුවට පස්සේ හිතන්නේ. ජනතාවට කලින් හිතන්න මාධ්‍යයට පුළුවන් වෙනවානම් ඒක තමයි සමාජයට තාර්කික වශයෙන් වැදගත් වෙන්නේ. කවුරුහරි අපරාධයක් කළාට පස්සේ ඒ පස්සේ පන්නන් ගිහින් පින්තූර ගහල දානවට වඩා ඒ අපරාධය වළක්වන සුළු වූ ඉදිරි දැක්මක් සමාජගත කරන්න උත්සාහ කළ යුතුයි.සංවාද සටහනසරත් පෙරේරාඡායාරූපය - රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=ab1207222</link>
    <topic>අපි අපේ දරුවන්ට වගේ අනුන්ගේ දරුවන්ටත් ආදරය කරන්න ඕනේ</topic>
    <author>චන්දන බණ්ඩාර</author>
    <content>ජනපති කියයිසබරගමුව පළාත් සභාවේ ක්‍රීඩා හා කෘෂිකර්ම හිටපු ඇමැති ශ්‍රීලාල් වික්‍රමසිංහ පසුගිය දිනවල අසනීපව සිටියේය. මේ නිසා කෑගල්ල දිසාවේ ප්‍රචාරය වූයේ මෙවර ඔහු සබරගමු පළාත් සභා මැතිවරණයට තරග නොකරන බවය. ඒ බව ජනාධිපතිතුමාට ද දැනගන්නට ලැබී තිබිණි. ඉන් අනතුරුව ජනාධිපතිතුමා හිටපු ඇමැති ශ්‍රීලාල් වික්‍රමසිංහට කතා කළේය. “කොහොමද දැන් ශ්‍රීලාල්” ජනාධිපතිතුමා විමසා සිටියේය.“දැන් හොඳයි සර්. තව සති දෙක තුනකින් සුව අතට හැරෙයි කියලා තමයි වෛද්‍යවරු කියන්නේ” හිටපු පළාත් ඇමැති ශ්‍රීලාල් ජනාධිපතිතුමාට කීවේය.මේ අතරතුර මෙවර සබරගමු පළාත් සභාව සඳහා කෑගල්ල දිසාවේ නාම යෝජනා ලැයිස්තුවේ හිටපු ඇමැති ශ්‍රීලාල්ට අස්සන් තැබීමට සිදුවූයේ සිය නිවෙසේ සිටය. ඒ සඳහා එජනිස ප්‍රධාන පෙළේ නියෝජිතවරු පිරිසක් හිටපු ඇමැති ශ්‍රීලාල්ගේ නිවෙසට ගියහ. මේ අතරතුර ආර්ථික සංවර්ධන ඇමැති බැසිල් රාජපක්ෂ මහතා ද හිටපු ඇමැති ශ්‍රීලාල්ගේ සුව දුක් විමසා ඔහුට ඉක්මන් සුවය ප්‍රාර්ථනය කොට තිබිණි.ඉඩම් ප්‍රතිසංස්කරණ කොමිෂන් සභාව විසින් පිරිනමනු ලබන “රන්බිම” ඉඩම් ඔප්පු ප්‍රදානය ගිය සතියේදී ජනාධිපතිතුමාගේ ප්‍රධානත්වයෙන් අරලියගහ මන්දිරයේදී සිදු කෙරිණි. මේ අවස්ථාවට ඇමැතිවරුන් වන රාජිත සේනාරත්න, විමල් වීරවංශ, පී. දයාරත්න, ඉඩම් ප්‍රතිසංස්කරණ කොමිෂන් සභාවේ සභාපති නිමල් පුංචිහේවා, එහි විධායක අධ්‍යක්ෂ කොළඹ දිසා ශ්‍රීලනිප සංවිධායක අධිනීතිඥ හරිගුප්තා රෝහණධීර සහ හිටපු ශ්‍රේෂ්ඨාධිකරණ විනිසුරු පි‍්‍රයන්ත පෙරේරා ඇතුළු පිරිසක් එක්ව සිටියහ.රන්බිම ඔප්පු ප්‍රදානය කිරීම වෙනුවෙන් පැවැති උත්සවයේදී ජනාධිපතිතුමා මවුපියන්ට විශේෂයෙන් අවධානය යොමු කළ යුතු කරුණක් ගැන ද සඳහන් කළේය.“මවුපියන්ට වගකීමක් තිබෙනවා තමන්ගේ දරුවෝ ඇස් දෙක වගේ බලාගන්ඩ. ඒ වගකීම සමස්ත සමාජයටම තිබෙනවා. තමන්ගේ දරුවන් වගේම අනුන්ගේ දරුවන් කෙරෙහි ආදරයෙන් බලන්න මිනිස්සු පුරුදු විය යුතුයි.”රන්බිම ඔප්පු ප්‍රදානය කිරීමේ අවස්ථාවට පසුව ජනාධිපතිතුමා ගියේ දිවා ආහාරය ලබා ගැනීමටය. ජනාධිපතිතුමා සමඟ දිවා ආහාරය ලබා ගැනීමට ඉඩම් ප්‍රතිසංස්කරණ කොමිෂන් සභාවේ සභාපති නිමල් පුංචිහේවාට සහ ඉඩම් ප්‍රතිසංස්කරණ කොමිෂන් සභාවේ විධායක අධ්‍යක්ෂ හරිගුප්තා රෝහණධීර හට ද ඇරැයුම් ලැබී තිබිණි.එහිදී ජනාධිපතිතුමා ඉඩම් ප්‍රතිසංස්කරණ කොමිෂන් සභාවේ සභාපති නිමල් පුංචිහේවාට කීවේ “නිමල් අද වැඩේ හොඳට කෙරුණා නේද? දැන් මේ වෙනකොට ඔප්පු 60,000 පමණ දීලා තියෙනවා නේද? මට මතක විදියට අපි අරලිහගහ මැදුරේදීම ඉඩම් ඔප්පු 60,000 පිරිනැමුවා.” ජනාධිපතිතුමා නිමල් පුංචිහේවාගෙන් විමසා සිටියේය.මේ අතරතුර ජනාධිපතිතුමා නිමල් පුංචිහේවාට කීවේ “නිමල් අද ගුප්තා හොඳ කතාවක් කළා. මට කාලයක ඉඳලා තිබුණ බලාපොරොත්තුවක් තමයි ඉඩම් අහිමි අයට ඉඩම් ලබා දෙන්ඩ. ඒ නිසාමයි මං මේ ඔප්පු ලබාදීමට යෝජනා කළේ. ඒකට හේතුව තමයි කෙනෙකුට ඉඩම් ඔප්පුවක් ලබා දුන්නාම ඒ අයගේ අපේක්ෂා භංගත්වය නැති වෙනවා. ඒත් එක්කම ඒ අය රටට ආදරේ කරන පිරිසක් වෙනවා. ගුප්තා කිව්වා වගේම කෙනෙකුට මේ රටේ බෝඩිංකාරයෙක් වගේ හැඟීමක් ඇතිවෙන්ඩ දෙන්න හොඳ නැහැ. එහෙම හැඟීම් ඇතිවීම වැළැක්වුවාම ඒ අයට ගහක් සිටුවන්න හරි ආශාවක් ඇති වෙනවා. ඒක සමාජයට දෙන ප්‍රතිලාභයක්. මේක රට කෙරෙහි ආදරය ඇති කරවන වැඩක්” ජනාධිපතිතුමා කියා සිටියේය.“ස්තුතියි සර් ඇත්තටම මේ වැඩේ කරගෙන යනකොට තමයි අපට තේරුණේ මේ වැඩපිළිවෙළ මොනතරම් දුරදිග බලා කරපු වැඩක් ද කියලා” හරිගුප්තා රෝහණධීර ජනාධිපතිතුමාට කීවේය.තරමක අසනීප තත්ත්වයක් නිසා පසුගිය දිනවල කථානායක චමල් රාජපක්ෂ මහතාට පාර්ලිමේන්තුවට පැමිණීමට නොහැකි විය. කථානායකවරයාගේ සුව දුක් බැලීමට ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ඇතුළු පිරිසක් කථානායක නිල නිවසට ගිය අවස්ථාවේ කථානායකවරයා සිටියේ තවත් හිතවතුන් පිරිසක් සමඟ කතාබහක නිරත වෙමිනි.“දොස්තරවරුන් කියන්නෙ ටික දිනක් දුර ගමන් බිමන් නොගිහින් විවේක ගන්න කියල. ඒ වුණාට ගමේ යන්නෙ නැතිව බැහැනේ.” කතානායකවරයා කීවේ ය.“ඔබතුමාල ගමේ ගියත් නැතත් කරපු සේවය මිනිස්සු අමතක කරන්නෙ නෑ” කීවේ පාර්ලිමේන්තු කාර්ය මණ්ඩලයේ නිලධාරියෙකි.මේ කතාබහ අතර ජනාධිපතිතුමා ද පැමිණ කතානායකවරයාගේ සුව දුක් සොයා බැලුවේ ය. පළාත් සභා මැතිවරණය ගැන බැසිල් රාජපක්ෂ ඇමැතිවරයාගේ ප්‍රධානත්වයෙන් විවිධ පක්ෂවල නායකයන් සමඟ සාකච්ඡා කීපයක් ම පාර්ලිමේන්තුවේදී පැවතුණේ ජනාධිපතිවරයාගේ උපදෙස් පරිදි ය. මුස්ලිම් කොංග්‍රසයට ලබාදිය යුතු අපේක්ෂකයන් සංඛ්‍යාව ගැන දීර්ඝ වශයෙන් සාකච්ඡා කෙරිණි.“අපි එක්ක ඉන්න හැමෝටම සාධාරණය ඉටු වෙන විදියටයි අපි වැඩ කරන්නෙ.” අමාත්‍ය සුසිල් ප්‍රේමජයන්ත කීය.නාමල් රාජපක්ෂ මන්ත්‍රීවරයා වෙනදාටත් වඩා කලින් පාර්ලිමේන්තුවට පැමිණියේ ජගත් පුෂ්පකුමාර, ඩිලාන් පෙරේරා, මහින්ද යාපා අබේවර්ධන, අනුර යාපා, ශාන්ත බණ්ඩාර, හේමාල් ගුණසේකර, ඇතුළු මැති ඇමැතිවරුන් පිරිසක් සමඟ ය.“අද උසාවි ගිහින් නැතිව වගේ. ඇයි නඩු නැද්ද? හෙට්ටිගේ නාමල් මන්ත්‍රී වරයාගෙන් ඇසුවේ ය.“නඩු තිබුණ. ඒවට වෙන අය යැව්වා. උසාවි ගිහිල්ලම බැහැ. පාර්ලිමේන්තු එන්නත් ඕන නේ.” නාමල් මන්ත්‍රීවරයා කියද්දී අමාත්‍ය ඩිලාන් පෙරේරා කීවේ ඔයාට නඩු බාර දෙන්න අපේ පැත්තෙ අය එන්න අහනවා” කියායි.තම නිල කාලය අවසන් වී ශ්‍රී ලංකාවෙන් බැහැරව යන ඇමෙරිකා තානාපතිනි පැට්‍රීසියා බුතෙනිස් ආර්ථික සංවර්ධන අමාත්‍ය බැසිල් රාජපක්ෂ මහතා හමු වීමට පැමිණියේ ඔහුගෙන් සමුගන්නටයි. යුද්ධය අවසානයේ අවතැන් කඳවුරුවල සිටි අයගේ ප්‍රශ්න වැනි කරුණුවලට ශ්‍රී ලංකාව මැදි වී සිටි අවස්ථාවේ ඇමෙරිකා තානාපතිනිය වූයේ ඇයයි.ඇමැතිවරයා සමඟ එම අවස්ථාවල සිදුවූ ඇතැම් සිද්ධීන් මතක් කරමින් සුහද පිළිසඳරක යෙදුණු තානාපතිවරිය “ඔබගේ අත්දැකීම් ඉතා තියුණු ඒවා. ඔබ ඉතා දක්ෂ අන්දමින් ප්‍රශ්නවලට මුහුණ දෙමින් ඒවා විසඳුවා. සියලු දෙනාට දැනගන්න ඒවා ලියා ප්‍රසිද්ධියට පත් කරන්න” යයි ඉල්ලා සිටියාය.සංවාදය දිගට යද්දී තානාපතිවරිය ඇමැතිවරයාගෙන් ප්‍රශ්නයක් විමසුවාය. “ඔබ මැදි වී සිටි ප්‍රශ්න, ඉටුකළ කාර්යභාරයන් පිළිබඳව අපි අවධානයෙන් සිටියා. ජනාධිපති උපදේශක, පාර්ලිමේන්තු මන්ත්‍රි ආර්ථික සංවර්ධන ඇමැති ආදි තනතුරු දැරුවා. එම තනතුරුවල කාර්යයන් ඉටු කිරීමේදී ඔබ ඉටු කළ කාර්යයන් අතරින් වඩාත්ම සතුටු වන කාර්යය කුමක්දැයි” විමසුවාය. “ජනාධිපතිතුමා රජය භාරගන්නා විට අපට පාර්ලිමේන්තුවේ තිබුණෙ එක වැඩි ඡන්දයක්. අපි නිරන්තරයෙන්ම අවධානයෙන් සිටියා පාර්ලිමේන්තුවේ බහුතරය ආරක්ෂා කරගන්නේ කොහොමද කියලා. අයවැය අවස්ථාවේ රජය බේරා ගත්තේ අමාරුවෙන්. එහෙත් අවසානයේ ඒ පාර්ලිමේන්තුවේ ම අති බහුතරයක් ඇතිව ශක්තිමත් වීමට අපට පුළුවන් වුණා. මම වැඩියෙන්ම සතුටු වන්නේ එම මෙහෙයුම පිළිබඳව“ යයි ඔහු පිළිතුරු දුන්නේය.සබරගමුව පළාත් සභා මැතිවරණයට එක්සත් ජනතා නිදහස් සන්ධානයේ මහ ඇමැති අපේක්ෂක මහීපාල හේරත් සිය කණ්ඩායමේ නාම යෝජනා පත්‍ර පසු ගිය 18 දින කෑගල්ල තේරීම් භාර නිලධාරී තුසිත පී. වනිගසිංහට බාර දීමට පෙර කෑගල්ල වෑවලදෙණිය විහාරස්ථානයේ ආගමික වතාවත්වලට ද සහභාගි විය. එදින උදෑසන මොලමුරේ මාවතේ මහීපාල හේරත්ගේ නිවසට මුලින්ම පැමිණියේ ජ්‍යෙෂ්ඨ අමාත්‍ය අතාවුද සෙනවිරත්න ය.පසු ගිය කාලයේ මහීපාල හේරත් සහ අතාවුද සෙනවිරත්න අතර කිසියම් දුරස්ථ භාවයක් දක්නට ලැබිණි. සුපුරුදු සිනහවෙන් අතාවුද සෙනවිරත්න පිළිගත් මහීපාල හේරටත් අනතුරුව දක්නට ලැබුණේ සබරගමුව පළාත්සභා අපේක්ෂක චමිල දිසානායක මහීපාල හේරත්ගේ රත්නගිරි නිවෙසට ගොඩවන අයුරුය.හර්ෂ සියඹලාපිටිය සහ දුෂ්මන්ත මිත්‍රපාල යන තරුණ දේශපාලනඥයෝ දෙදෙනා ද ඒ වන විටත් රත්නගිරි නිවසේ සතුටු සාමිචියට එක්ව සිටියහ.හර්ෂ මෙන්ම දුෂ්මන්ත ද මෙවර පළාත් සභා මැතිවරණයට සන්ධානයෙන් තරග කරන අපේක්ෂකයෝය. එම තරුණ අපේක්ෂක පිරිසට මහීපාල හේරත් අවවාද අනුශාසනා කළේ පිය සෙනෙහසිනි. චමිල දිසානායක මහීපාල හේරත් වෙතින් ආසිරි ලැබීමෙන් පසු, “පුතා යං කිරිබත් කෑල්ලක් කන්නැයි” අජන්තා හේරත් මහත්මිය මේ දේශපාලන කෝඩුකාරයාට ඇරැයුම් කළාය. මහීපාල හේරත්ගේ වදන් හැඟුම්බර මෙන්ම සාඩම්බරයෙන් ද පිරි තිබිණි. මහීපාල හේරත් කැටිව කෑගල්ල කච්චේරියට ගිය පිරිස නාමයෝජනා බාර දීමෙන් පසුව පා ගමනින්ම නගරයට පිවිසියේ ආධාර කරුවන්ගේ උණුසුම් සුබපැතුම් හා අතොරක් නැති රතිඤ්ඤා හඬ මැදය.මේ කලබලකාරී වටාපිටාවේම අපූරු අමුත්තෙකු පිරිස අතරින් පැමිණ මහීපාල හේරත් තරයේ වැලඳ ගනිමින් සිය උණුසුම් සුබපැතුම් පිරිනැමුවේ සියල්ලෝම විමතියට පත් කරමිනි. ඒ ශ්‍රී ලංකාවේ නියෝජ්‍ය ඉන්දිය මහ කොමසාරිස් ඒ නටරාජ් ය.මහනුවර සිය කාර්යාලයේ සිට කොළඹ යන අතරතුර නටරාජ් මහතාට සිය මිත්‍ර මහීපාල හේරත් මෙසේ පා ගමනින් කෑගලු නගරය හරහා මහ පිරිසක් සමඟ යන අයුරු දක්නට ලැබිණි. වහා රථය නතර කරන්නැයි රියදුරාට අණ කළ නටරාජ් හිටපු සබරගමු මහ ඇමැති මහීපාල හේරත්ට උණුසුම් සුබ පැතුම් එක් කළේ මහීපාල හේරත් සහ ඉන්දියාව අතර සමීප සබඳතා ද සිහිපත් කරමිනි.මේ අතර මෙවර එක්සත් ජනතා නිදහස් සන්ධානයේ අපේක්ෂකයන් අතර එක්සත් ජාතික පක්ෂය නියෝජනය කරමින් දෙවරක්ම සබරගමු මහ ඇමැති පදවිය ඉසිලු ජයතිලක පොඩිනිලමේ සිටී. මහීපාල හේරත්ගේ ඉල්ලීම මත ජයතිලක පොඩි නිලමේ පසු ගිය දිනෙක් ජනාධිපති මහින්ද රාජපක්ෂ මහතා මුණගැසී ශ්‍රී ලංකා නිදහස් පක්ෂ සාමාජිකත්වය ලබාගෙන තිබිණි.මේ අතර කෑගල්ල දිස්ත්‍රික්කය සඳහා එක්සත් ජාතික පක්ෂය ද නාමයෝජනා භාර දීමෙන් පසු ඔවුන් ද කෑගලු නගරයේ රිය පෙරහරක් සංවිධානය කළේය. කවුද යූ ඇන් පී කණ්ඩායම් නායකයා? කාගෙත් විමසුමට පිළිතුරු දෙමින් මාධ්‍ය සගයකු සඳහන් කළේ දොස්තර තුසිතා විජේමාන්න යූ එන් පී කණ්ඩායම් නායිකාව බවය.“අනේ අනේ එතකොට මහීපාල හේරත්ට තරගයක් දෙන්න තරම් පිරිමියෙක් මේ කෑගලු දිස්ත්‍රික්කයේම නැද්ද? ඊට ඌන පූර්ණයක් එක් කළේ ද තවත් මාධ්‍යවේදියකුය.පසුගියදා ශ්‍රීලනිපය නියෝජනය කරන තරුණ පාර්ලිමේන්තු මන්ත්‍රීවරු ශ්‍රී දළදා වහන්සේ වැඳ පුදා ගැනීමට ගියහ. ඒ මන්ත්‍රී නාමල් රාජපක්ෂගේ ප්‍රධානත්වයෙනි. ඉන් අනතුරුව එම තරුණ මන්ත්‍රීවරු පිරිස මල්වතු මහා විහාරයේ මහානායක අතිපූජ්‍ය තිබ්බොටුවාවේ ශ්‍රී සිද්ධාර්ථ සුමංගල මහ නා හිමියන් සහ අස්ගිරි මහා විහාරයේදී අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහ නා හිමියන් බැහැදැක ආශිර්වාද ලබා ගත්හ.එහිදී මහානායක ස්වාමින් වහන්සේලා ශ්‍රීලනිප තරුණ මන්ත්‍රීවරුන්ගේ අවධානයට විශේෂ කරුණු කිහිපයක් යොමු කළහ.එහිදී නාමල් රාජපක්ෂ ප්‍රමුඛ ශ්‍රීලනිප තරුණ මන්ත්‍රීවරු මහනායක හිමිවරුන්ගේ අදහස්වලට ගරු කරමින් කියා සිටියේ කරුණු සියල්ලම මහින්ද රාජපක්ෂ ජනාධිපතිතුමා වෙත ඉදිරිපත් කරන බවය.රටේ ඇතිවී තිබෙන අපරාධ සම්බන්ධයෙන් නීතිමය පියවර ගැනීමට සහ මවුපියන් ළමයින් ඇතුළු සමස්ත සමාජයම ඒ පිළිබඳව දැනුම්වත් කිරීමේ වැඩපිළිවෙළක් ක්‍රියාත්මක කිරීමට සැලසුම්කොට තිබෙන බව එහිදී මන්ත්‍රී නාමල් රාජපක්ෂ මහනායක හිමිවරු හමුවේ ප්‍රකාශ කළේය.“මහජන නියෝජිතයෝ හැමදාම ජනතාව සමඟ සිටිය යුතුයි. දිස්ත්‍රික්කයේ ජනතාවගේ ඡන්දය ලබාගෙන කොළඹට වී සිටින මන්ත්‍රීවරුන්ගෙන් ප්‍රයෝජනයක් නැහැ. තරුණ මන්ත්‍රීවරුන්ගේ යහපත් ක්‍රියාවන් උදෙසා නිරන්තරයෙන්ම මහා සංඝරත්නයේ ආශිර්වාදය ලැබෙනවා” මහානායක හිමිවරු මන්ත්‍රී නාමල් රාජපක්ෂ ප්‍රමුඛ තරුණ මන්ත්‍රීවරුන්ට ආශිර්වාද කරමින් ප්‍රකාශ කළහ.දැයට කිරුළ ජාතික සංවර්ධන ප්‍රදර්ශනය 2013 වසරේ පැවැත්වෙනුයේ අම්පාර දිසාවේය. දැයට කිරුළ ප්‍රදර්ශනය පැවැත්වෙනුයේ අම්පාර හාඩි උසස් අධ්‍යාපන පීඨය පිහිටි භූමියේය. එම ප්‍රදර්ශනය වෙනුවෙන් සංවර්ධන වැඩ කටයුතු ආරම්භ කිරීමේ සමාරම්භක උත්සවය පසුගියදා පැවැත්විණි. ඒ පාර්ලිමේන්තු මන්ත්‍රී නීතිඥ නාමල් රාජපක්ෂගේ ප්‍රධානත්වයෙනි.සමාරම්භක උත්සවය පැවැත්වෙන දිනය වන විට හාඩි උසස් අධ්‍යාපන ආයතනයේ ශිෂ්‍ය ශිෂ්‍යාවන් අතර ප්‍රචාරය වී තිබුණේ දැයට කිරුළ ප්‍රදර්ශනය නිසා හාඩි උසස් අධ්‍යාපන ආයතනයට හානිදායක තත්ත්වයක් ඇතිවන බවය. ඒ නිසා එහි සිසුන් සමාරම්භක උත්සවයට නොපැමිණ ඈත සිට පෙළ ගැසී බලා සිටියහ.මේ ප්‍රදර්ශනය හුදෙක්ම ප්‍රදර්ශනයක් නෙමෙයි. අධ්‍යාපනික, සංස්කෘතික සහ රටේ සියලු ක්ෂේත්‍රවල සංවර්ධනය හා ඉදිරි අනාගතය ගැන දැක්වෙන ප්‍රදර්ශනයක්. ඒ වගේම අම්පාර දිසාවේ සංවර්ධන වැඩ කටයුතුවලට මුල්ගල තබන මේ මොහොතේ මා ගොඩක් සතුටු වෙනවා. ඊට හේතුව තමයි, 2013 මේ දැයට කිරුළ ජාතික ප්‍රදර්ශනය අවසන්වන දිනයේ මේ උසස් තාක්ෂණ ආයතනය විශ්ව විද්‍යාලයක් බවට පත් වෙනවා.” මන්ත්‍රී නාමල් කියා සිටියේය.මන්ත්‍රී නාමල් සමාරම්භක උත්සවයේදී කී කථාව ශබ්ද විකාශන යන්ත්‍ර මඟින් හාඩි උසස් අධ්‍යාපන ආයතනයේ සිසු සිසුවියෝ අසා සිට අත්පොළසන් දුන්හ.“අපි බොහොම වේදනාවෙන් හිටියේ. නමුත් ඔබතුමාට බොහොම ස්තුතියි” හාඩි උසස් අධ්‍යාපන ආයතනයේ සිසුන් කීප දෙනෙක්ම මන්ත්‍රී නාමල් හමුවී කීහ.එම උත්සවය නිමා වී මන්ත්‍රී නාමල් ඇතුළු පිරිස ගියේ අම්පාර වැව් ප්‍රතිසංස්කරණය කිරීමේ කටයුතු වෙනුවෙන් පැවැති උත්සවයකට සහභාගි වීමටය. ඒ ලංගම ඩිපෝවට අයත් බස් රථයක නැගී ගෙනය. එම බස් රථය යොදවා තිබුණේ ප්‍රතිසංස්කරණය කරන ලද මාර්ගයක් විවෘත කිරීම සඳහාය. ඉන් අනතුරුව මන්ත්‍රී නාමල් ඇතුළු පිරිස ගියේ සමන්තුරේ මුස්ලිම් බාලිකා විද්‍යාලයේ පරිගණක විද්‍යාගාරයකට මුල්ගල තැබීමේ උත්සවයකට සහභාගි වීමටය. එහිදී මුස්ලිම් කාන්තාවන් විසින් මන්ත්‍රී නාමල් පිළිගනු ලැබූයේ මැදපෙරදිග කාන්තාවන් සාම්ප්‍රදායික ලෙස පිළිගනු ලබන ක්‍රමයකටය. එය සමන්තුරේ සහ මරදමුනේ වැනි මුස්ලිම් ගැමි ගම්මානවල පිළිගැනීමේ ක්‍රමයකි.එහිදී මන්ත්‍රී නාමල් දෙමළ භාෂාවෙන් පැමිණ සිටි පන්දහසකට අධික ජනතාව ඇමතුවේය. “ඔබ හැම දෙනාම මීට වසර තුන හමාරකට පමණ පෙර ඉතා දුක්බර ජීවිතයක් ගත කළා. ඔබට මේ වගේ පරිගණක විද්‍යාගාර ලැබුණු පසුව අධ්‍යාපන අතින් ඉහළටම යාමට ඔබේ දරුවන්ට ඉඩකඩ ලැබේවි. එවිට ඔබේ දරුවන්ට අන්තර්ජාතික ප්‍රජාව සමඟ ගනුදෙනු කිරීමේ අවස්ථාව ලැබේවි.” මන්ත්‍රී නාමල් සමන්තුරේ බාලිකා විද්‍යාලයේදී කීවේය.ගිය සතියේදී ජනාධිපතිතුමාගේ ප්‍රධානත්වයෙන් බස්නාහිර පළාතේ දිස්ත්‍රික් සංවර්ධන කටයුතු සොයා බලන ප්‍රගති සමාලෝචන රැස්වීම පැවැත්විණි. එහි ගම්පහ දිස්ත්‍රික් ප්‍රගති සමාලෝචන රැස්වීම පැවැතියේ සියනෑ විද්‍යාපීඨ පරිශ්‍රයේදීය. ජනාධිපතිතුමා එදින එම රැස්වීමට පැමිණියේ ඉහළ කොත්මලේ ජලවිදුලි ව්‍යාපෘතියේ දෙවැනි අදියරේ විවෘත කිරීමේ උත්සවයට සහභාගි වීමෙන් අනතුරුවයි.බැසිල් රාජපක්ෂ, ෆීලික්ස් පෙරේරා, මර්වින් සිල්වා යන ඇමැතිවරු සහ නියෝජ්‍ය ඇමැතිවරුන් වන සරණ ගුණවර්ධන, පණ්ඩු බණ්ඩාරනායක, ඩුලිප් විජේසේකර සහ පාර්ලිමේන්තු මන්ත්‍රිනී සුදර්ශනී ප්‍රනාන්දුපුල්ලේ, පළාත් සභා මැති ඇමැතිවරු, ප්‍රාදේශීය සභා නගර සභා සභාපතිවරු සහ මන්ත්‍රීවරු ඇතුළු නිලධාරීහු ඊට සහභාගි වී සිටියහ.මේ අවස්ථාවේදී නැඟී සිටි කැලණිය ප්‍රාදේශීය සභාවේ සභාපති ප්‍රසන්න රණවීර කැලණියේ අර්බුදය ජනාධිපතිතුමාට පැහැදිලි කළේය.“සර් මේ අවුරුද්ද පටන් ගත් දිනයේ සිට කිසිම සංවර්ධන කටයුත්තක් කැලණියේ කරන්ඩ බැරි වුණා. කැලි කසළ ප්‍රශ්නය බරපතළ විදියට අපේ ආසනයේ තිබෙනවා. ඒ නිසා මොකක්හරි විසඳුමක් අවශ්‍යයි” කැලණිය ප්‍රාදේශීය සභාපති ප්‍රසන්න රණවීර කියා සිටියේය. එම අදහස් දැක්වීම නිමා වෙනවාත් සමඟම එක්වරම කිසිවකු බලාපොරොත්තු නොවූ පරිදි නැඟී සිටියේ කැලණිය ශ්‍රීලනිප ආසන සංවිධායක මර්වින් සිල්වාය. “නෑ නෑ සර් මගේ අපලයක් තියෙනවා. මේ අවුරුද්දෙන් ඒක ඉවරයි. ඒ නිසා තමයි මේ අර්බුද” ඇමැති මර්වින් කීවේ කවුරුත් සිනහ ගන්වමිනි.ජනාධිපතිතුමා ඊට පිළිතුරු දුන්නේ ද සිනාසෙමෙනි. “ආ එහෙනම් අපලෙ ඉවර වෙනකම් අපි එයාට අවස්ථාව දෙමු. ඊට පස්සේ දෙන්නම එකතුවෙලා වැඩ කරන්න” ජනාධිපතිතුමා කීවේය.මේ අතරතුර නියෝජ්‍ය ඇමැති සරණ ගුණවර්ධන ජනාධිපතිතුමාගේ අවධානයට යොමු කළේ ගම්පහ දිසාවේ සිදුවෙන අනවසර ඉඩම් ගොඩ කිරීම් ගැනය. ඊටත් අමතරව හොරගොල්ලේ ඉදිකෙරෙන නිවාස සංකීර්ණයක ප්‍රමිතියකින් තොර නිවාස ඉදිවෙන බව ද නියෝජ්‍ය ඇමැතිවරයා ජනාධිපතිතුමාගේ අවධානයට යොමු කළේය.“ප්‍රමිතියෙන් තොර වැඩ කරනවානම් ඒ ගැන වහාම දන්වන්න. පළාත් පාලන ආයතන නීති සංග්‍රහයක් තියෙනවා. ඒකට අනුව වැඩ කරන්න. එහෙම කුකුළු කුඩු වගේ ගෙවල් හදන්න දෙන්ඩ බැහැ. ඒකටත් ක්‍රියාමාර්ගයක් ගැනීම අවශ්‍යයි” ජනාධිපතිතුමා කියා සිටියේය.මේ අතර ගිය බදාදා පෙරවරුවේ මුස්ලිම් කොංග්‍රසයේ නායක ඇමැති රාවුෆ් හකීම් ඇතුළු මුස්ලිම් කොංග්‍රසයේ නායකයෝ පිරිසක් ජනාධිපතිතුමා හමු වූහ. ඒ නැඟෙනහිර පළාත් සභාවේ නාමයෝජනා සම්බන්ධයෙන් සාකච්ඡා කිරීම සඳහාය. “සර් අපට නැඟෙනහිර පළාත් සභාවට තනිව තරග කිරීමට අවශ්‍යයි. රජයත් එක්ක කිසිම අමනාපයකට නෙමෙයි. අපේ පක්ෂයේ බොහෝ දෙනෙක් නාමයෝජනා ඉල්ලනවා. ඒ අයටත් අවස්ථාව දිය යුතුයි. ඒ නිසායි අපි තීරණය කළේ තනිව තරග වැදීමට” ඇමැති රාවුෆ් හකීම් ජනාධිපතිතුමාට පැහැදිලි කළේය.“හොඳයි ඔබතුමාලා එහෙම තීරණයක් අරගෙන තියෙනවානම් ඒ විදියට වැඩ කරන්න. අපේ කිසිම අකමැත්තක් නැහැ” ජනාධිපතිතුමා පිළිතුරු දුන්නේය.ජාතික හෙළ උරුමයේ මධ්‍යම කාරක සභාව නායක ඕමල්පේ සෝභිත හිමියන්ගේ ප්‍රධානත්වයෙන් පක්ෂ මූලස්ථානයේ දී රැස්විය. ඕමල්පේ නායක හිමියන් සාකච්ඡාව අරඹමින් බස්නාහිර පළාත් අමාත්‍ය උදය ගම්මන්පිල ගෙන් විමසා සිටියේ පළාත් සභා සටන පටන් ගන්න කලින් විජේදාස රාජපක්ෂගේ යෝජනාව පරාජය කිරීමේ සටන අවසන්දැයි සභාවේ සියලු දෙනාගේ අවධානය යොමු කරමින් විමසා සිටියේ ය.එහිදී උදය ගම්මන්පිල කියා සිටියේ “නායක හාමුදුරුවනේ විජේදාසගේ යෝජනාව දේශපාලනිකවත් මතවාදීවත් අපි පරාජය කළා. දෙරණ නාළිකාවේ පැවැත්වුණු විවාදය නායක හාමුදුරුවෝ විශිෂ්ට ලෙස කළා. අන්තිමට විජේදාස රාජපක්ෂට පිළිගන්න සිද්ධ වුණා භික්ෂුන්වහන්සේලාට නීති රීති අණපනත් ගේන්න ගිහියන්ට අයිති නැති බව. එහෙයි හාමුදුරුවනේ කියලා පිළිගත්තා. ගම්මන්පිල කියා සිටියේය. ඉන් පසුව සාකච්ඡාවට ගැණුනේ පළාත් ඡන්දය නියමිත කාලයට පෙර පැවැත්වීම ගැන විපක්ෂය නගන බොරු චෝදනා ගැනය.“මේක මේ කට්ටියගේ බැරිකමට හදාගෙන තියෙන තර්කයක්. ඒක නිසා සන්ධානයේ ජයග්‍රහණය අනිවාර්යයි. අපි ඡන්දය ඉල්ලුවේ නැතත් සන්ධානයේ ජයග්‍රහණය වෙනුවෙන් කැපවෙමු. ආණ්ඩුව බය නැතිව ජනමතය උරගා බලන්න ඉදිරිපත් වීමෙන් පෙනී යන්නේ ජනතාව ගැන තිබෙන විශ්වාසය. මේ මැතිවරණ ප්‍රතිඵලය ආණ්ඩුවේ වැරදි හදාගන්නත් කැඩපතක් වේවි. ඒ නිසා මේ පළාත් තුනේ ජයග්‍රහණය වෙනුවෙන් කරගෙන යන මැතිවරණ ප්‍රචාරක ව්‍යාපාරයට සම්පූර්ණ සහයෝගය ලබා දෙමු යැයි නිශාන්ත කියා සිටියේය.නැඟෙනහිර හරියට කළමනාකරණය කර ගත්තේ නැත්නම් අනාගතයේ බරපතළ දේශපාලන ප්‍රතිවිපාක ඇති කරාවි.අනාගතයේ නැෙඟනහිර හැදෙන්න යන පළාත් සභාව නම් සුබදායක එකක් නොවනු ඇතැයි ද එය දිනෙක ආණ්ඩුවට පාරාවළල්ලක් වීමට ඉඩ ඇති බව ද නායක හිමියන් ප්‍රකාශ කර සිටියේ ය.වර්තමාන භික්ෂු සමාජයේ කීර්තිය, ගෞරවය වනසන ඉතා සංවිධානාත්මක ව්‍යාපාරයක් අද වන විට නොයෙක් තැන්වලින් ඉතා සූක්ෂ්ම ලෙස ක්‍රියාත්මක වන බවත් කවර හෝ එක් භික්ෂුවක් අතින් සිදුවන වරදකට ඉතා පුළුල් ප්‍රචාරයක් ලබා දී එමඟින් ගමත් පන්සලත් අතර තිබෙන අවියෝජනීය සම්බන්ධය පලුදු කිරීමට ඇතැම් පිරිස් කටයුතු කරන බවත් පසුගියදා විමල් වීරවංශ අමාත්‍යවරයා පෙන්වා දුන්නේ අංගොඩ හේනේවත්ත ශ්‍රී විවේකාරාම විහාරස්ථානයේ බෝධි ආරක්ෂක බැම්ම ඉදිකිරීම සඳහා සිය විමධ්‍යගත අරමුදලින් ලක්ෂ 05ක මුදලක් ප්‍රදානය කිරීමේ උත්සවයකදීය.වීරවංශ අමාත්‍යවරයාගේ ඉහත කතාවට විද්‍යුත් හා මුද්‍රිත මාධ්‍ය මඟින් පුළුල් ප්‍රචාරයක් ලබා දී තිබිණි.මේ අතර පසුගිය 16 වැනිදා විමල් වීරවංශ අමාත්‍යවරයාට විශේෂිත පුද්ගලයකුගෙන් ද මේ කතාව පිළිබඳව දුරකථන ඇමතුමක් ලැබී තිබිණි.”මම ඛනිජ තෙල් නීතිගත සංස්ථාවේ ජාතික සේවක සංගමයේ නායකයෙක්” ඉහත කී විශේෂිත පුද්ගලයා තමා හඳුන්වා දෙමින් පළමුව පැවැසීය.”මම ඇමැතිතුමාට ප්‍රශංසා කරන්නයි කතා කළේ” ඔහු වැඩි දුරටත් පැවසීය.”ඇයි මට ඔබතුමා ප්‍රශංසා කරන්නේ?” විමල් අමාත්‍යවරයා විමසා සිටියේය.”ඔබතුමා භික්ෂු සමාජයේ කීර්තිය විනාශ කරන සංවිධානාත්මක වැඩපිළිවෙළක් ඉතා සූක්ෂ්මව ක්‍රියාත්මක වන බව පෙන්වා දෙමින් කතාවක් කර තිබුණා. ඒ පිළිබඳවයි මම ඔබතුමාට ප්‍රශංසා කරන්නේ.” ජාතික සේවක සංගම් නායකයා පැහැදිලි කළේය.”ඉතාම වටිනා කාලීන ප්‍රකාශයක් ඔබතුමා සිදු කළේ.” ජාතික සේවක සංගම් නායකයා දුරකථන සංවාදය අවසන් කරමින් පවසා සිටියේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=ab1207223</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>සජිත් ප්‍රේමදාසමව්බිම - 16 සඳුදාසජිත් මහත්තයාලගේ එ.ජා.ප ආණ්ඩුවට බලය තියෙන වෙලාවට මොළය නැහැ. මොළය තියන වෙලාවට බලය නැහැ. සජිත් මහත්තයගේ මොළය තියෙන්නේ තියෙන්න ඕන තැන නෙමෙයි. මේ අය කියන කතාවලට කලබල වෙන්න ඕන නැහැ. ආකර්ෂණීය වචනවලට ජනතාව රැවටුණ කාලය ඉවරයි. සජිත් මහත්තයාගේ මොළය පිහිටලා තියෙන්නේ වැරැදි තැනක නිසා එතුමා කියන දේවලට මේ රටේ ජනතාව කලබල වෙන්නේ නැහැ.රෝහණ දිසානායකසුනිල් හඳුන්නෙත්තිමව්බිම - 17 අඟහරුවාදාමේ ආණ්ඩුවේ නම් භූතයෝ නැහැ. දුම්මල ගහලවත් පන්නන්න බැරි භූතයෝ ඉන්නේ විපක්ෂයේ. එක එක්කෙනා කියන විදිහට බඩු මිල අඩු වැඩි කරන්න බැහැ. මේ විශ්ව ගම්මානයක්. මේ තුළ තෙල් මිල සහ අනෙකුත් භාණ්ඩවල මිල අපිට ඕන විදිහට පාලනය කරන්න බැහැ. අපේ රටේ නිෂ්පාදනය නොවන දේට යම්කිසි පාලනයක් ඇති බව ජනතාව දන්නවා. සහන ලබා දෙන්න හැකි සෑම අවස්ථාවක ම සහන ලබා දී තියෙනවා. ලෝකයේ අනෙක් රටවල්වල භාණ්ඩවල මිල දර්ශකයන් සමඟ අපේ රටේ භාණ්ඩ මිල දර්ශනය සසඳා බලා ඕනෑම කෙනකුට තේරුම් ගන්න පුළුවන් මේ රටේ ජනතාවට කොතරම් සහනයක් ලබා දී තිබෙනවද කියන කාරණය.රෝහණපාලිත රංගේ බණ්ඩාරමව්බිම - 17 අඟහරුවාදාඔය කියන විදිහට අපරාධකාරයෝ කුඩුකාරයෝ කොල්ලකාරයෝ දූෂකයෝ හිරගෙදර නෙමෙයි සමහර පක්ෂ තුළත් ඉන්න පුළුවන්. නජච්ඡා වසලෝ හෝති නජච්ඡා හෝති බ්‍රාහ්මණෝ කියන බුද්ධ වචනය අනුව මේ ලෝකේ වසලයෙක් වගේම බ්‍රාහ්මණයෙක් තීන්දු වෙන්නේ නැහැ උපතින්. කරන ක්‍රියාවෙන් හෝ වචනයෙන් බ්‍රහ්මණයෙක් ද වසලයෙක් දැයි තීන්දු වෙන්නේ. ඒ වගේ සරත් ෆොන්සේකා මහතා යම් වරදකට වැරැදිකරු වී සිරගත වුණා. දැන් ඔහු නිදහස් වෙලා ඉන්නවා. මේ රටේ ජනතාවට නිවැරැදි දේ කියන්න කරන්න නායකත්වයක් බිහි වී තිබෙනවා. හරි දේ තේරුම් ගන්න ජනතාවට පුළුවන්. ඔය කිඹුල් කඳුළු හලන මහත්තුරුන්ට මතක නැහැ එක්සත් ජාතික පක්ෂ ආණ්ඩු කාලයේ මේ රටේ තිබුණ භීෂණය. අහිංසක මිනිස්සු දහස් ගාණන් ටයර් උඩ ගිය කාලය. දැන් බොහෝදෙනකුට මතක නැහැ ඔවුන් කළ කී වැරැදි. එවැනි භීෂණයක් අද මේ රට තුළ නැහැ. වසර තිහක් පුරා මේ රටේ තිබුණ ත්‍රස්තවාදය තුරන් කරලා ජනතාවට නිදහසේ ජීවත්වෙන්න කාලය අද උදාවෙලා තියන රටේ නීතිය අකුරට ක්‍රියාත්මක කර තිබෙනවා. පොලිසිය උසාවිය ස්වාධීනව කටයුතු කරනවා. කාටවත් අසාධාරණයක් කරලා නැහැ මේ රජය. නීතිය කාටත් පොදුයි. ඒ නීතිය සරත් ෆොන්සේකාටත් ඉතා පැහැදිලිවම සමානයි.රෝහණරනිල් වික්‍රමසිංහලංකාදීප - 18 බදාදාඑක්සත් ජාතික පාක්ෂිකයෝ සන්ධානය වටා එක්රොක් වෙමින් පවතින වෙලාවක විපක්ෂ නායකතුමා උත්සාහ කරන්නේ විපක්ෂ නායක තනතුර රැකගන්න. විපක්ෂයේ දුර්වල නායකත්වය හමුවේ කෑලිවලට කඩාගෙන යන විපක්ෂය රැක ගැනීමට නොහැකියි. එවැනි නායකයෙක් වටා මේ රටේ මානව හිතවාදී, මේ රටට ආදරය කරන කිසිම කෙනෙක් එකතු වෙන්නේ නැහැ.. ඉතා පැහැදිලි නායකත්වයක් රටේ තිබෙනවා.රනිල් මහත්තයාට ආණ්ඩු බලය ලබා ගැනීමට අවශ්‍යතාව නැහැ. විපක්ෂ නායක තනතුර ආරක්ෂා කර ගැනීමටත් ඔහුට දැඩි තර්ජනයක් තිබෙනවා. විපක්ෂයේ දුර්වලතා ඉදිරියේ ආණ්ඩු පක්ෂයට සෑම මැතිවරණයක් ආසන්නයේදීම දහස් ගණනින් එකතු වෙනවා.ජනාධිපතිතුමා ඇතුළු රජය යහපාලනය රට තුළ ඇති කර තිබෙනවා. අද යුගයට වඩාත් සුදුසු කවුද? කවුද හරි, කුමක්ද හරි කියන දේ ජනතාව දන්නවා.පවුල් පාලනයක් රටේ දක්නට නැහැ. වැදගත් වන්නේ නිවැරැදි නායකත්වයයි. ඒ නායකත්වය අද රටේ තිබෙනවා.රෝහණගයන්ත කරුණාතිලකදිවයින - 18 බදාදාඉතිහාසයේ නොවූ ආකාරයට මේ රටේ ප්‍රජාතන්ත්‍රවාදය රජකරන යුගයක් අද ඇතිවෙලා තියනවා. මේ රටේ ජනතාවගේ ප්‍රජාතන්ත්‍රවාදය ආරක්ෂා වන්නේ මැතිවරණ ක්‍රියාවලිය තුළයි. ඒකාධිපතිවාදීත්වයට මේ රජයේ ඉඩක් නැහැ. රටක් ඉදිරියට යන්නේ ප්‍රජාතන්ත්‍රවාදී ක්‍රියාදාමයක්, පාලනයක් රට තුළ ක්‍රියාත්මක වුවහොත් පමණයි. මේ රජය ජනතාවගේ සමස්ත අයිතීන් රැක දීමට කටයුතු කර තිබෙනවා. දූෂණය හෝ අල්ලස පිටුදැකීමට මේ රජය පොලිසියට ස්වාධීනව ක්‍රියා කිරීමේ හැකියාව ලබාදී තිබෙනවා. නීතිය අකුරටම ක්‍රියාත්මක කිරීමට කටයුතු කර තිබෙනවා.අල්ලස දූෂණය සම්බන්ධයෙන් යහපාලනය ඇතිකිරීමට ඉතා වැදගත් සහ විනිවිදභාවයෙන් යුත් වැඩපිළිවෙළක් රට තුළ ඇති කරමින් පවතිනවා. රටක් සංවර්ධනය කරා ශීඝ්‍රයෙන් ගමන් කරනවා. අල්ලස සහ දූෂණය තුරන් කරමින් යහපාලනය රට තුළ ඇති කරමින් ආධ්‍යාත්මික සහ සමාජ සංවර්ධනය තුළින් ගමන් කිරීමයි රජයේ අරමුණ වී තිබෙන්නේ.රෝහණටිල්වින් සිල්වාදිවයින - 16 සඳුදාජනතා විමුක්ති පෙරමුණ අගාධයකට වැටිලා ඉවරයි. මේ රටේ අපරාධ රැල්ල නිර්මාණය කළේ කවුද? ටිල්වින් මහත්තයලට මතක නැහැ මේ රටේ භීෂණයක් ඇති කරලා මිනිස්සුන්ට පාරට බහින්න බැරි යුගයක් නිර්මාණය කළේ කවුද කියලා. අද පොලිසියට ස්වාධීනව කටයුකු කිරීමට ඉඩ සලසා දී තිබෙනවා. පන්සල්වලට ගල් ගහපු, විදුහල්පතිවරු මරපු ගෝනවල සුනිල්ලා වැනි අය ආරක්ෂා කරපු යුගය අමතක වෙලා වෙන්න ඇති ටිල්වින් මහත්තයා මෙහෙම කියන්නේ. මේ රජය අපරාධකරුවන්ට දේශපාලන පක්ෂ පාට නොතකා නීතිය ක්‍රියාත්මක කර තිබෙනවා. ප්‍රජාතන්ත්‍රවාදය රජයන යුගයකට අපි අවතීර්ණ වෙලා තියෙනවා. එවැනි ප්‍රජාතන්ත්‍රවාදී ප්‍රවාහයක් රට තුළ තිබුණ නිසයි පොලිසි සැකකරුවන් ඉතා ඉක්මනින් නීතියේ රැහැනට හසුකර ගන්නේ. ජ.වි.පෙ. නිසා නෙමෙයි.රෝහණටිල්වින් සිල්වාලක්බිම17 අඟහරුවාදාඋතුරු වසන්තය, නැඟෙනහිර නවෝදය වැනි ව්‍යාපෘති තුළින් කළේ මොනවද කියලා ටිල්වින් මහත්තයා දන්නේ නැතුව ඇති. මේ රට සංවර්ධනය කරා ශීඝ්‍රයෙන් ගමන් කරනවා. මේ වන විට උතුරු නැෙඟනහිර පළාත්වල ශීඝ්‍ර සංවර්ධනයක් ඇතිවී තිබෙනවා. ලබන වසරේ එනම් 2013 වසර වන විට උතුරු පළාත් මැතිවරණයන් පැවැත්වීමට කටයුතු කර තිබෙනවා. මීටත් වඩා මොකක්ද අයිතිවාසිකම් ලබාදීම ගැන කතා කිරීමට තියෙන්නේ. ඔවුන්ට සියල්ල රජය විසින් ලබාදීමට කටයුතු කර තිබෙනවා.රෝහණහරින් ප්‍රනාන්දුලංකාදීප17 අඟහරුවාදානිසි කලට මැතිවරණ පැවැත්වීම ප්‍රජාතන්ත්‍රවාදයේ ලක්ෂණයයි. ඡන්දයක් ළංවන කොට පරාජය දැක දැක එවැනි කතා කීම විපක්ෂයේ පුරුද්දක්. මේ රටේ ජනතාව අපේක්ෂා කරන මැතිවරණ විපක්ෂයයි ප්‍රතික්ෂේප කරන්නේ. මේ රට ලෝක වෙළෙඳ පොළත් සමඟ ගනුදෙනු කරනවා. සමහර භාණ්ඩවල මිල පාලනය කරන්න බැහැ. පුළුවන් හැම අවස්ථාවකම ජනතාවට එහි සහනය ලබා දී තිබෙනවා. මේ වන විටත් අත්‍යවශ්‍ය භාණ්ඩ රැසක මිල පහතට හෙළා තිබෙනවා.රෝහණසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=ab1207224</link>
    <topic>සද්ද කර දුවන අලි</topic>
    <author>රංජිත් සියඹලාපිටිය</author>
    <content>ජනාධිපතිතුමාගේ නියමයෙන් දැයට කිරුළ අම්පාරට, මඩකලපුවට, ත්‍රිකුණාමලයට හා පොළොන්නරුවට ලබාදෙන මහා සංවර්ධනයේ අරුණාලෝකය සනිටුවහන් කරමින් ආර්ථික සංවර්ධන අමාත්‍ය බැසිල් රාජපක්ෂ මහතා අතින් අම්පාර පොළොන්නරු දිස්ත්‍රික්ක යා කරන කෙටිම මාර්ගය වූ අරලගංවිල – මහඔය පාර අංග සම්පූර්ණ කාපට් යෙදූ මාර්ගයක් ලෙස සංවර්ධනය කිරීමේ ව්‍යාපෘතිය පසුගියදා අප ඊට පෙර සඳහන් කළ පරිදිම අරඹන ලදී. 2012 සහ 2013 වසරවල දැයට කිරුළට සමගාමීව මෙම දිස්ත්‍රික්ක වල කිරීමට නියමිත සංවර්ධන ව්‍යාපෘතිවල වටිනාකම රජයේ ඍජු ප්‍රතිපාදන, ස්වේච්ඡා සංවිධානවල ව්‍යාපෘති, පරිත්‍යාගශීලීන්ගේ යෙදවීම්, පෞද්ගලික ආයතනවල සුබසාධන ව්‍යාපෘතීන් ආදී වශයෙන් බැලුවහොත් රු.දසලක්ෂ හතළිස් දහස ඉක්මවනු ඇත. එය හොඳින් පැහැදිලි කරගත යුතුය. ඒ සියල්ල වසර 30 ක් තුළ යුද්ධයෙන් බැට කෑ දිස්ත්‍රික්ක 04 ක සංවර්ධනය උදෙසා ප්‍රදර්ශනය සඳහා නොවේ. ගියවර අනුරාධපුර දිස්ත්‍රික්කයේ සංවර්ධනයේ මුළු වියදම ලෙස එකතු කර එය ප්‍රදර්ශනයේ වියදම ලෙස ගෙන එක්තරා මාධ්‍යයක දැවැන්ත ප්‍රහාරයක් එල්ලකර තිබුණා මා දුටු නිසා මෙය අවධාරණය කිරීමට සිතුවෙමි.16 වන දා ඇරඹි අරලගංවිල – මහඔය පාර කිලෝමීටර් 25 දිග වන අතර මෙම පාර සෑදීම තුළින් අම්පාර පොළොන්නරුව අතර යන එන දුර කි.මී. 100 ක පමණ ප්‍රමාණයකින් කෙටිවේ යයි කියවේ.මේ මාර්ගය කලින් සැලසුම් කළද ත්‍රස්තවාදය නිසා යම් යම් ඉදිකිරීමෙන් පසුද මේ පාරේ වැඩ නැවති දශක ගණනාවක් වේ. ත්‍රස්තවාදීන්ගේ නැඟෙනහිර මහා බලකොටුව වූ තොප්පිගලට ආසන්න වූ මේ මහා මාර්ගයේ ගමන් කළ සමහර දෙනකුගේ ජීවිත ත්‍රස්තවාදය බිලිගත් අතර කොල්ලකෑ දේපළ ප්‍රමාණයද අසීමිත විය. නැඟෙනහිර කලාපයේම දියුණුවට ඉවහල් වන මේ මාර්ගයට දැයට කිරුළ යටතේ රජය වියදම් කරන මුදල රු.දස ලක්ෂ දෙදාහස් තුන්සිය හැටතුනකි. එය නැවතී තිබුණ දේ ඇරැඹීමට දැයට කිරුළෙන් ලැබෙන ජවය පිළිබඳ හොඳ නිදර්ශනයකි.ඉලක්කගත වන වැඩ කිරීම සඳහාද දැයට කිරුළ ලබාදෙන්නේද පැහැදිලි මඟ පෙන්වීමකි. මේ මාර්ගය දැයට කිරුළ අම්පාර ප්‍රදර්ශනය නැරඹීම සඳහා 2013 පෙබරවාරි මස 04 වන දා වන විට රයට ජනතාවට අම්පාරට ඒම සඳහා වැඩ නිමවිය යුතුය.මහ ඔයදි පැවති මුල්ගල තැබීමේ උත්සවයෙන් පසු සවස් වරුවේ පොළොන්නරුව කච්චේරියේ යොදාගෙන තිබූ ප්‍රගති සමාලෝචන රැස්වීමක් සහ තවත් උත්සව ඉලක්ක කරගෙන මේ පාරෙන්ම පොළොන්නරුව බලා පිටත් වූයෙමු. විශාල වශයෙන් අලි රංචු ගැවසෙතැයි කියන පාරේ වාහන සමඟ එදිරි බැන්ද අලියකු සිටින බව කලින් දැන ගන්නට ලැබුණ අතර ළඟදිත් වාහනයක් පෙරලා මහා ජරමරයක් කලබව සැලවිය.යාන්තම් වාහනයක් යා හැකි වළගොඩවල් වලින් පිරි ඇළ මාර්ගයක් සේ වූ පාරදිගේ එක් පැත්තකින් තොප්පිගලත්, දිඹුලාගලත් මහා යෝධයන් සේ නැගී සිටි අයුරු බලමින් තවත් පැත්තකින් අපගේ වාරි කර්මාන්තයේ ප්‍රාතිහාර්ය ලොවට පෙන්වූ මාදුරුඔය සොරොව්ව පසුකරමින් ඉදිරියට යමින් සිටියෙමු. පේනතෙක් මානයේ ඈත වාහනයකින් ලයිට් එකක් දල්වා සංඥා කළේ අනතුරක් බවය.මඩ නාගෙන එහාට මෙහාට පැද්දෙමින් තනියා පාර අයිනේය. පාර දෙසට එයි. හොඬය ඔසවයි. ටිකක් පසුපසට යයි. විනාඩි කිහිපයක් මේ සෙල්ලමය.අපට යන්නට දෙන පාටක් නැත. පොළොන්නරුවේ රැස්වීම 3.00 ට සූදානම් කොට ජනතාව බලා සිටියි. ඒ ගැන සිතා වාහන එන්ජිම සැරදමා යාමට තීරණය කළෙමි. චන්ඩියා වලිගයත් ඔසවාගෙන වනය දෙසට අකුල දෙබෑකරගෙන ගියේ අසුරු සැනෙකිනි.කටින් සහ හැසිරීමෙන් බය කරගන්නට උත්සහ කර වාහන ඇන්ජිමේ ගොර ගොරයට බයවී පලාගිය අයුරු අප සිත්තුල ප්‍රශ්නයක් ඇති කළේය. ඒ අලි ඔක්කෝගේම හැසිරීම මෙලෙසද යන්නයි. මේ දවස්වල වැඩි වැඩියෙන් කෑ ගසන අයටත් සැප්තැම්බර් මාසයේදී ඔහොම වනු ඇත. ප්‍රතිමල්ලවයාගේ අභියෝගය හමුවේ අලි ඔක්කෝගේම හැසිරීම ඔය ආකාරයේදැයි දන්නේ නැත. ඒ ගැන පැහැදිලි කිරීමක් පොළොන්නරුවේදී ලැබුණි.අපි වෙලාවට ගොස් මෛත්‍රීපාල සිරිසේන ඇමැතිතුමා ඉගෙනගත් එතුමාගේ මව ඉගැන්වූ පාසලට එතුමාගේම යෝජනාවක් පරිදි දැයට කිරුළ යටතේ අංග සම්පූර්ණ පරිගණකාගාරයකට වැඩ ඇරඹුවෙමු. තමන් ඉගෙනගත් පාසලට පරිගණකාගාරයක් ලබාදීමට මහා උනන්දුවක් දැක්වූ ඇමතිතුමා මගදී වූ ඇබැද්දිය ගැන විස්තර අසා කීවේ,”මෙහේ අලි ගැන බය වෙන්න එපා. ඒ ගොල්ලො කරන්නේ සද්ද කරලා දුවන එක තමයි.” කියාය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=af12072214</link>
    <topic>හඳ ගමනේ ප්‍රතිඵල අදට වඩා හෙට වැදගත්</topic>
    <author>සාකච්ඡා කෙළේ තාරක වික්‍රමසේකර</author>
    <content>මොරටුව ආතර් සී. ක්ලාක් මධ්‍යස්ථානයේ අභ්‍යාවකාශ යෙදවුම් අංශයේ උපදේශක හා කොළඹ විශ්ව විද්‍යාලයයේ භෞතික විද්‍යා අංශයේ මහාචාර්ය චන්දන ජයරත්නවයස අවුරුදු පහක් වූ කුඩා දරුවෙක් තම පියාට නිරතුරුවම කරදර කෙළේ තමන්ට ගුවන් යානයකින් ගමන් කළ යුතු බව කියමිනි. පියාට මෙය මහත් හිසරදයක් විය. තම පුත්‍රයාගෙන් බේරීමට බැරිම තැන ඔහු පුත්‍රයා සමඟ පෝඩ්ට්රි වර්ගයේ පැරැණි යානයකින් ගුවනින් ගියේ තමන්ට ගුවන් ගමන් යාමට තරම් හැකියාවක් තිබියදී නොවේ. ඇමෙරිකාවේ ඔහායෝ ජනපදයේ චාපැක් ඩහවහැක් නම් ගම්මානයේ ඉපදී හැදී වැඩුණු මේ කුඩා දරුවා එදා තම පියාට වද කරමින් ගිය මංගල ගුවන් ගමනින් පසු නිරතුරුවම ආකාශය දෙස බලමින් ගුවන්යානා දෙසත් ආකාශ වස්තූන් දෙසත් බලා නිරීක්ෂණය කෙළේය.වරෙක ඔහු ගුවන් යානා ආකෘති තැනුවේය. අනෙක් කුඩා දරුවන් මෙන් සුරංගනා කතාවලට ඇල්මක් නොදැක්වූ ඔහු ගුවන් යානා ගැන පොත පත කියැවීය.පාසල් අධ්‍යාපනයෙන් පසු ගුවන් කටයුතු පිළිබඳ ඉංජිනේරු උපාධිය ‘පෲඩ්’ විශ්වවිද්‍යාලයෙන් ලබාගත් ඔහු 1962 වසරේ අප්‍රේල් විසිවැනි දින ප්‍රථම වරට ගුවන් යානයක් පදවාගෙන ගියේය. ඇමෙරිකාවේ ජාතික ගුවන් හා පරිපාලන අභ්‍යාස ආයතනයට බැඳුණ ඔහු ගගනගාමියකු ලෙස පුහුණුව අරඹා දින කීපයක් ගතවීමට පෙර අධික වේගයෙන් ගුවන්යානයක් පදවා වාර්තාවක් තැබීය. ඒ 1964 – 1965 වකවානුවේදීය. ගුවන්යානයේ වේගය පැයට කිලෝ මීටර් 8000කට ආසන්න විය. ඒ දශක හතරකට පෙර තිබූ තාක්ෂණය මතය.1966 මාර්තු මස 10 වැනිදා ඩේවිඩ් ස්කොට් නම් ගුවන් නියමුවා සමඟ එක් ‘ජෙමිනි – 8’ යානයෙන් ඔහු ලොව වටා ගියේය.කොරියානු යුද්ධයට ගුවන් පහරදීම් සඳහා සහභාගි වූ ඔහු හැටේ දශකයේ අවසානයේ මිනිසාට ජය ගැනීමට නොහැකි වූ අංශයක් කෙරෙහි අවධානය යොමු කෙළේය.හරියටම මීට වසර 43කට පෙර ඔහුට ඒ ජය ලබා ගැනීමට හැකි විය.1969 ජූලි මස 21 වැනිදා සඳ මත පා තැබීමට සමත් වූ ඔහු නීල් ආම්ස්ට්‍රෝන්ය.ඔහුට ඒ සඳහා අනඟි සහායක් ලබාදුන්නේ එඩ්වින් ඊ.ඇල්ඩ්රික් හා මයිකල් කොලින්.සඳ මත පැයකට අධික කාලයක් ගත කල නීල් ‘ප්‍රථම මිනිසුන් 1969 ජූලි මස 21 දින හඳට ගොඩ බැස්සා’ නාම පුවරුව එහි සවි කළේය. ඇපලෝ 11 යානය නීල් ආම්ස්ට්‍රෝන් ඇතුළු පිරිසගේ ප්‍රථම සඳ ගමනට එදා උපකාරී වූවේය.නීල් ආම්ස්ට්‍රෝන් ඇතුළු පිරිස එදා හඳ වෙත පා තැබීමේ පසු අවස්ථා ගණනාවකදීම සඳ මත පා තැබීමට අපට හැකි විය.1969 වසරේ නොවැම්බර් මාසයේ දී, 1971 වසරේ දී ,1972 වසරේත් සඳ මත පා තැබීමට මිනිසා සමත් විය.නීල් ආම්ස්ට්‍රෝන්ගේ සඳ මත පා තැබීමෙන් පසු විශේෂතම සිදුවීම වාර්තා වූයේ 1972 වසරේදීය. ඒ ඉයුජින් හා රොනල්ඩ්ගේ සඳ ගමනය. එවර ඔවුහු සඳ මත පැයට සැතපුම් 11ක වේගයෙන් මෝටර් රථයක් පදවාගෙන ගියහ.ප්‍රථම සඳ ගමනේදී නීල් ආම්ස්ට්‍රෝන් ඇතුළු පිරිස විසින් සඳේ පස් කිලෝ 20ක පමණ ප්‍රමාණයක් රැගෙන ආ අතර ඇමෙරිකන් ධජය ද සඳ මත ස්ථාපනය කරන ලදී. මිනිසා සඳ තරණය කර මේ වන විට වසර 43ක් ගතවී තිබෙනවා. ඉන් අප ලැබූ ප්‍රයෝජනයක් තිබේද? ආවාට සහිත චන්ද්‍රයා ගැන සොයා බැලීමෙන් අපට කවර නම් සෙතක් සැලසෙයිද? මේ සම්බන්ධව විමසීමට මෙරට සිටින ජ්‍යෙෂ්ඨතම අත්දැකීම් සහිත විද්‍යාඥයා අප හමුවුණා.පෘථිවිය ගැන අප දැන සිටි බොහෝ මතයන්ගේ නිරවද්‍ය හා සාවද්‍ය බව තේරුම් ගැනීමට අපට සඳ තරණය බෙහෙවින් ඉවහල් වුණා. තෙරේස් නම් ගී‍්‍රක දාර්ශනිකයා පොළොව පැතලි තැටියක් බව ප්‍රකාශ කර තිබුණා. පසුව ඇරිස්ටෝටල් පෘථිවිය ගෝලාකාර බව ක්‍රි. පූ. 384 දී ප්‍රකාශ කරා. ඒ ප්‍රකාශයේ සාක්ෂ්‍ය සහිත නිරවද්‍යතාව සඳ තරණයෙන් අපට ලබා ගන්න හැකි වුණා. සඳේ සිට පෘථිවියේ ඡායාරූප ගන්නට හැකිවීමෙන් පෘථිවිය ගෝලාකාර බව ස්ථිරව පැහැදිලිව පෙනෙන්නට තිබෙනවා.ලෝකය තාක්ෂණික වශයෙන් ලද දියුණුව වේගවත් කරන්න සඳ තරණය සමත් වූවා යැයි කිවහොත් එයත් නිවැරැදියි.සඳ තරණය කළ අවදියේ කුඩා රේඩියෝ (වයර්ලස්) භාවිත කළ අප ට්‍රාන්සිස්ටරය සොයා ගැනීමේ සිට ධ්ඛ් සොයා ගැනීම දක්වා පැමිණියේ සඳ තරණයේ ප්‍රතිඵලයක් ලෙසින්. සඳ තරණය වඩාත් විධිමත්ව මෙන්ම සඳේ වැඩි විස්තර දැක ගැන්මට ගුවන්විදුලි සන්නිවේදන තරංග ක්‍රමයේ වැඩි දියුණුවක් අවශ්‍ය වුණා. අද පරිගණකය ඇතුළු අප සියලු ඉලෙක්ට්‍රොනික අවශ්‍යතා සඳහා භාවිත කරන ධ්ඛ් පැමිණියේ ඒ අනුවයි.එමෙන්ම කේබල් රූපවාහිනී ආදියට භාවිත කරන ‘ඩිෂ් ඇන්ටනා’ සංකල්පය බිහි වූයේ ද ඒ අනුවයි. එසේම ලංකාවේ බහුලව භාවිත නොවුණත් කනට තබා උෂ්ණත්වය මනින උෂ්ණත්වමානය බිහි වූයේ ද සඳ තරණයේ ප්‍රතිඵලයක් ලෙසින්. සඳෙහි උෂ්ණත්වය මැනීමට එම උපකරණය අවශ්‍ය වුණා. එමෙන්ම ගිනි ගැනීමේදී එම ගින්නට හසු වුවද ගිනි නොගන්නා දේ බිහි වූයෙන් ගින්නකදී අනතුරු ඇඟවීමේ සංඥා බිහිවූයේත් සඳ ගමනට පින්සිදු වන්නටයි. එමෙන්ම අව් කණ්ණාඩි භාවිතයට පැමිණියේ ද සඳ තරණයෙන් පසුවයි. ශරීරයට අහිතකර කිරණ ඉවත් කර ගැනීමේ අවශ්‍යතාවය සඳ ගමනේදී දැඩිව අවශ්‍ය වූවා. එහි ප්‍රතිඵලයයි අව් කණ්ණාඩිය බිහිවීම. එමෙන්ම වයර් රහිත විදුලි උපකරණ හා කම්පනයට ඔරොත්තු දෙන ශිර්ෂාවරණ (හෙල්මට්) බිහි වූයේ ද සඳ ගමනේදී.ගොල්ෆ් ක්‍රීඩාවේදී භාවිත කරන තද ගතියකින් යුත් ගොල්ෆ් බෝලය, ෂොපින් බෑග් වැනි සැහැල්ලු භාණ්ඩ සියල්ල නිර්මාණය වූයේ සඳ තරණයේ අවශ්‍යතා නිසයි. අඩු ගුරුත්වය යටතේ සිටීමට සැහැල්ලු බව අධික උෂ්ණත්වයට ඔරොත්තු දීම වැනි සාධක සඳහා මුල් තැනක් දී එදා උපකරණ නිර්මාණය කළා.ඇපලෝ 17 යානයෙන් පසු සඳ ගමන් කෙරෙහි අවධානය යොමු නොවුණ අතර අද මෙන් එදා සඳ ගමන කෙතරම් ප්‍රයෝජනවත් වේවිදැයි එදා සිතුවේ නැහැ.එහෙත් අද වන විට චීනය සහ ඉන්දියාව සඳ ගමනට සැලසුම් කරනවා. එමෙන්ම රුසියාව මේ වන විට මිනිසුන් සහිත යානා සඳට යැවීමට සූදානම් වනවා. කෙසේ වෙතත් පෘථිවියේ ජනගහනය වැඩිවීම දෙස බලන විට 2050 වන විට ජනගහනයට අවශ්‍ය පරිදි ඉඩ නොමැති වන තත්ත්වයක් පෙනෙන්නට තිබෙනවා.මේ නිසා විශ්‍රාම ගිය පසු වැඩිහිටි පුද්ගලයන් සඳෙහි පදිංචි කරවීමට ලෝකයේ අවධානය යොමුව තිබෙනවා. සඳෙහි ජීවීන්ට ගත කළ හැකි පරිසරය නිර්මාණය කිරීමෙන් පසු එහි ජනපද ඉදි කිරීමටත් වැඩිහිටියන් එහි පදිංචි කිරීමටත් අවධානය යොමු වෙලා. සඳෙහි ගුරුත්වාකර්ෂණය අඩු නිසා වැඩිහිටියන් වැටීමෙන් සිදුවන උපද්‍රවයන්ගේ අඩුවීමක් සිදුවන බවයි විද්‍යාඥයන්ගේ මතය වී ඇත්තේ. ඇතැමුන් මෙය සිහිනයක් ලෙස සිතන්න පුළුවන්. එහෙත් තාක්ෂණය භාවිත කර අහිතකර කිරණ පැමිණිම වළක්වාලමින් ජනතාව සඳෙහි පදිංචි කිරීම සිදු වේවි.ලංකාව තවමත් චන්ද්‍රිකා දක්වා යාමටවත් හැකි වී නැති වුවත් ලෝකය ගමන් කරන රටාව දෙස බැලු විට පෙනී යන්නේ බොහෝ කාර්යයන් ලෝකයේ සමාගම් විසින් කරනු ලබන බවයි. එම නිසා ඔක්සිජන් සහ ජලය සඳෙහි නැතත් සඳෙහි තිබෙන පාෂාණ මඟින් තාක්ෂණය භාවිත කර මිනිසාට හිතකර පරිසරයක් නිර්මාණය කළ හැකියි.අපට දේශීය වශයෙන් සඳ මතට යාමක් ගැන සිතීමට අවශ්‍ය නොවීමට ඉඩ නැති අතර ලෝකයේ බොහෝ දේ පෞද්ගලිකරණ වීම අනුව සඳ ගමන් සංවිධානය කරන සමාගම් බිහිවීම සිදුවේවි.ලෝකයේ වර්තමාන ජනගහන වර්ධනය හා ඉදිරිය දෙස බැලීමේදී අපට පෙනී යන්නේ ඉදිරියේදී හඳෙහි ජනපද පිහිටුවීමට සිදුවනු ඇත. සඳට ගිය ඇපලෝ 11, 14, සහ 15 යානාවලින් සඳෙහි පරාවර්තිත දර්පණ සවිකර තිබෙනවා. එම දර්පණවලට ලෙසර් කිරණ යොමුකර සඳට ඇති දුර ආසන්නයට සොයා ගැනීම මෙන්ම අනෙකුත් පර්යේෂණයන් ද සිදු කෙරෙමින් පවතිනවා. අපට දේශීය වශයෙන් කළ හැකි වන්නේ පාසල් මට්ටමින් විද්‍යාත්මක සංසිද්ධීන් දෙසට දරුවන් යොමු කිරීමයි. ලිට්මස් කැබැල්ලක වර්ණය වෙනස් වන්නේ ඇයි. එයට හේතු සාධක කුමක් ද? තාරකාවන්ගේ සැරිසැරීම් ආදි දේ පිළිබඳව සොයා බලා පර්යේෂණයන්ට යොමු කිරීමයි. සඳ තරණය ප්‍රතිඵල අදට වඩා අපට අවශ්‍ය වන්නේ හෙට දිනටයි. එම නිසා අනාගත පරපුරට සපයනු ලබන දායාදයක් ලෙස සඳ ගමන ඉතිහාසයේ නොරදවා ඉන් ඵල ප්‍රයෝජන ලබා ගැන්මට ලෝකාවාසීන් එක්ව කටයුතු කිරීම වැදගත්.සාකච්ඡා කෙළේ තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=af1207222</link>
    <topic>බෝනික්කන් වෙනුවට පරිගණකය තුරුළට ගත් පුංචි වෂින්‍යා</topic>
    <author>අසේල කුරුළුවංශ</author>
    <content>පුංචි වෂින්‍යා ප්‍රේමානන්ද් තම දහවන උපන් දිනය සැමරුවේ පසුගිය මැයි මස 13 දිනය. එම්.ප්‍රේමානන්ද් හා ලක්ෂ්මී ප්‍රේමානන්ද දෙපළට දාව ඇය උපන්නේ 2002 වසරේදී ය. වයස අවුරුදු 10යේ කඩඉම පසු කරන්නටත් පෙර ඇය අපේ පුංචි මව්බිමට කීර්තියක් ගෙන ආවේ අවුරුදු නවයක් තරම් වූ කුඩා වයසේ දී තනිවම වෙබ් අඩවියක් නිර්මාණය කරමිනි.ඇය මේ තරම් අඩු වයසින් වෙබ් අඩවියක් හැදූ ප්‍රථම දූ සිඟිත්තියයි.ගැහැනු දරුවන් බොහෝ විට කුඩා වයසේදී තම තුරුළට ගන්නේ බෝනික්කන් ය. නැතහොත් විසිතුරු භාණ්ඩය. පරිගණක උපදේශිකාවක් ලෙස කලක් ජාත්‍යන්තර පාසලක සේවය කළ තම මවගේ ආභාසය නිසාදෝ කුඩා කල සිටම පුංචි වෂින්‍යාගේ ළඟම මිතුරා වූයේ පරිගණකයයි.වයස අවුරුදු තුනේදී තනිවම විද්‍යුත් තැපැල් ලිපිනයක් (E-mail) නිර්මාණය කරන්නට ඇය සමත් වූවාය. එක්සත් රාජධානියේ වෙසෙන තම මාමා සමඟ ඇය ඊ.මේල් පණිවුඩ හුවමාරු කරගත් බව වෂින්‍යාගේ මව පවසයි.ලොවෙන් එකෙක් එක් දෙයකට වෙයි සමත යන්න ද වෂින්‍යාගේ ක්‍රියාකාරකම් හමුවේ බොරුවක් වී ඇත. ඒ වෂින්‍යා වයස අවුරුදු නවයේදී අ.පො.ස. සා.පෙළ විභාගයේ ඉංග්‍රිසි විෂයට පෙනී සිටඒ සාමාර්ථයක් ලැබ ඉන් විශිෂ්ට ලෙස සමත්වීමෙනි.එපණක් නොව සිංහල, ඉංගිසි, දෙමළ, ප්‍රංශ හා ජර්මන් බස ඇයට ලිවීමට හා කියැවීමට ද පුළුවන. රළු පරිගණක උපාංග අතර නිතර ගැවසුණද පරිගණක යතුරු පුවරුව මත දිග හැරෙන ඇගේ ඇඟිලි තුඩු පියානෝවේ හා ඕගනයේ ද ඒ හා සමානව ගමන් කරමින් නැඟෙන නාද රටා සුමිහිරිය.වයස අවුරුදු පහේ සිට මේ දක්වා ගතවූ වසර පහ තුළ ඕගන් හා පියානෝ වාදනයෙන් ඇය පළ කළ දක්ෂතා වෙනුවෙන් රන් පදක්කම් 04ක් හා රිදී පදක්කම් 03 ක් දිනා තිබේ. ගායනයට මෙන්ම මිනි ටෙනිස් ක්‍රීඩාවට ඇය දක්වන්නේ සුවිශේෂී දක්ෂතාවකි.මව සහ පියා සමඟවෂින්‍යා පුංචි කාලේ ඉඳලම සුවිශේෂී ගතිගුණ හා දක්ෂතා දැක්වූවා. වයස මාස අටේ දී පමණ ඇය එක දවසක් ගැටඹේ විහාරස්ථානය කිට්ටු වෙන කොට අත් දෙක එකතු කරලා වැඳගෙන හිටියා. පන්සල පේන්නෙත් නැති තැනක ඉඳලා එයා වැඳගෙන පන්සල පහුවෙනකං එහෙම හිටියා. අපි හින්දු භක්තිකයින්. ගණ දෙවියන් අපි අදහනවා. අපි නිතර යන පුල්ලයාර් කෝවිළ ළං වෙන කොටත් දුව කලින් විදිහටම වැඳගන්නවා. වෂින්‍යාගේ මව ඇය පිළිබඳව එසේ පවසයි.පරිගණක අංශයෙන් දක්වන සුවිශේෂී දක්ෂතා ඔස්සේ වෂින්‍යා මේ වන විට බ්‍රිතාන්‍ය පරිගණක උපාධි පාඨමාලාවේ දෙවන වසරේ සිසුවියකි. මෙයට අමතරව ඊ.කොමර්ස් හා වෙබ් ඉංජිනේරු ඩිප්ලෝමා ධාරිනියකි. අන්තර්ජාතික පරිගණක බලපත්‍රය (International Computer Driving Licence) ලබාගන්නා විට ඇය යම්තම් වයස අවුරුදු නවය ඉක්මවූවා පමණි.දුව කුරුණෑගල යුනික් ජාත්‍යන්තර පාසලට ඇතුළු කළේ වයස 3දීයි. පෙර පාසලේ වසර දෙකක් ඉගෙන ගත යුතු දේ ඇය වසරෙන් ඉගෙන අවසන් කළා. ඇගේ දැනුම ඉහළ මට්ටමක තිබුණු නිසා ඇය ඉක්මනින් ඉහළ පන්තිවලට ගියා. අවුරුදු 05දී කොළඹ ජාත්‍යන්තර පාසලේ (Colombo International School) මහනුවර ශාඛාවේ පළමු වසරට ඇය ඇතුළු කළා.පළමු වසරේ අධ්‍යාපනය ලබන විට දෙවන වසරේ දරුවන්ටත් වඩා දැනුමක් දුවට තිබුණු නිසා ඇයව කෙළින්ම තුනේ පන්තියට සමත් කළා. හතරේ පන්තියේ ඉඳලත් ඇයට ද්විත්ව උසස් වීමක් (ච්ධභඡතඥ ර්‍ථපධථධබඪධද) ලැබුණා. වයස අනුව ඇය පහේ පන්තියේ සිටිය යුතු වුවත් අද ඇය අධ්‍යාපනය ලබන්නේ අටේ පන්තියේ බව ලක්ෂ්මී ප්‍රේමානන්ද් පවසයි.දුවට ඉංග්‍රිසි භාෂාව චතුර ලෙස හසුරුවන්න පුළුවන්. පාසලේ තවත් භාෂා උගන්වනවා. අපි ගෙදර දවස් පහට භාෂා පහක් කතා කරන්න තීරණයක් අරගෙන ඒ අනුව කටයුතු කරනවා. වෂින්‍යා අපට සිටින එකම දරුවයි. ව්‍යාපාර කටයුතු කරන මහත්තයටත් ඉංග්‍රිසි, දෙමළ, ප්‍රංශ, සිංහල භාෂා පුළුවන්. ඒ නිසා අපි ගෙදරදී මේ හැම භාෂාවක්ම කතාකරනවා. දුව කාටුන් චිත්‍රපට බලනවා. සෙල්ලම් කරනවා. පාසලේ වැඩත් එදාම කරනවා. එයා මේ තරම් පරිගණක අංශයේ ක්‍රියාකාරකම් කරද්දී සංගීතය, චිත්‍රපට බැලීම වැනි ජීවිතයේ සුන්දර දේවල් අමතක නොකර ඒවා සමඟින් ජීවත්වීම පිළිබඳව මවක් ලෙස මම ඇත්තටම සතුටු වෙනවා. පුංචි වයසෙදිම රටට කීර්තියක් ලබාදෙන්න හැකිවීම සතුටුයි. මට ඕන මේ පුංචි රට ගැන ලෝකයේ අවධානය යොමුවෙන දෙයක් කරන්නයි. පරිගණක අංශයෙන් ඉදිරියට යන අතරතුර ස්නායු ශල්‍ය වෛද්‍යවරයෙකු ලෙස රටට ;ස්වයක් කිරීම තම අපේක්ෂාව බව පුංචි වෂින්‍යා පවසයි. මහනුවර ඊ.සොෆ්ට් ආයතනයෙන් පරිගණක අධ්‍යාපනය ලබන ඇය වෙබ් ඉංජිනේරු ගුරුවරයා වන උපුල් විජේරත්න මහතාව ද ආදරයෙන් සිහිපත් කළාය.වෂින්‍යා වයස අවුරුදු නමයේදී නිර්මාණය කළ www.remokiyalubrica.com  වෙබ් අඩවිය ඔස්සේ සැරිසැරුවහොත් ඇය පිළිබඳ තවත් තොරතුරු ඔබට දැනගත හැකිය.අසේල කුරුළුවංශකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=af1207223</link>
    <topic>වික්ටර් නුඹ රටට ණය නැත</topic>
    <author>කසුරි</author>
    <content>අවු රශ්මියෙන් මසිත ගිනියම් වෙයි. මම වෙල්යාය දෙකට බෙදන මහ නියරේ එක් තැනක ඇති බක්මී ගස පාමුලට යමි. එතැන සෙවණ අවු රශ්මියෙන් මා මුදාලයි.වැසි පොද වැටෙන්නට පටන් ගනී. පළල් බක් මී අතුපතර මොහොතකට මා රැකගත් නමුත් ඉන් බේරී රූරා හැලෙන වැහි බිංදු මසිත තෙත් කරයි. අහස කළු වෙයි. සැඩ සුළඟක් වෙල්යාය ඉහත්තාවේ සිට ‘කඩාගෙන බිඳගෙන’ එයි. අනෝරා වැස්ස වැටෙන්නට ආසන්නය.එහෙත් වැහි අඳුර මැද තනි තරුවක් මගේ දෑස් මානයේ පෙනී සිටී.”නැඟිට නොයන්න. ස්වභාව ධර්මයාට මුහුණ දෙන්න”මසිත මගේ දෙපයට කියයි. මම නොනැඟිට බක් මී ගස පාමුල ඉඳගත් වනම සිටිමි.තනි තරුව අහසේ ඈත සිට ම දෙස බලා සිටී. අහසින් ඇසෙන දෝංකාරයෙන් පළමුව මම වික්ෂිප්ත වෙමි. දෙවනුව මම මිහිරියාවට පත්වෙමි.”තනි තරු වේ....ඔබත් ඔතැන ඔහොම ඉන්නමමත් මෙතැන මෙහෙම ඉන්නවා”ඒ හඬ අහස් ගැබ සිසාරා පැමිණ මසිතට ඇතුළු වෙයි. මම දෑස් පියා ගනිමි. වැහි පොද නොවැටී යයි. සුළඟ ඈතට පාවෙයි. හිරු නිවෙයි. මට ඇසේ.. ඔහුගේ හඬ.. දශක ගණනක් පුරා මසිත සුවපත් කළ හඬ... ප්‍රේමණීය ස්වරය.. ශෝකී රාවය... තුරුලතා සසල වෙන රිද්මයෙන් .. ඇළක දොළක දිය බිඳෙන ලතාවෙන්...”වික්ටර්”මම සෙමින් මුමුනමි.ඔහුගේ ‘ස’ ප්‍රසංගයේ ස්වර දෝංකාරය දැන් මතකයේ සිහිනයක් පමණි.මම බක්මී ගස පාමුල සිටිමි. එහෙත් පෙරයම් දිනෙක වීදුරු දොරවල් කඩාගෙන ශාලාවට ඇතුළු වූ පිරිස අතරේ සිටි ඉලන්දාරියෙක් වීමි. සිහිනයෙන් වුවද යොවුන් ආදරය මසිත හරහා පවන් රැල්ලක් සේ හමා යයි.“සිහිල් සුළං රැල්ලේ..ඔබේ සුවඳ විසිරේ”ගයන්න වික්ටර්’. යළිත්.. නොයන්න සමුගෙන ... කාකයන් දහසක් කෑගසන දේශයට ඔබේ හඬ කෝකිල කූජනයක්ම වීය.”කුරුල්ලන්ට ගී ගයන්නඔබේ කටහඬ දෙන්න”දෙතොල්පට නොවසන්න. පුළුල් නළල් තල හා දිගු කෙහෙ රැල් ද ගැඹුරු දෑස සහ ප්‍රතිමාවක් බඳු නොසැලෙන රූපකාය දකින්නට අපට දුන් වරම ආපසු නොගන්න.එහෙත් මට ඇසේ... මම ඈට කියමි අසා සිටින්නැයි කියා.. මධුර මනෝහර දෝංකාරය. එවිට ඊර්ෂ්‍යාවෙන් පෙළෙන මසිත සැහැල්ලුවට පත්වෙයි. සුළං පොදක් සේ ... වළාපටලයක් සේ පාවී යයි... ඊර්ෂ්‍යාවේ වැහි පොදින් මිදී.”සඟවා ගනු මැනඔබ රුව සොඳුරියෙ...”මම ඈ දෙස බලා සිටිමි. ඈ ඉවත බලාගෙන සිටින්නීය.වික්ටර් ගයන්න මා වෙනුවෙන්.”සිහින සතක් දුටුවෙමි මමසත් දවසක් එක දිගටම....වික්ටර් ගයන්න මා වෙනුවෙන්. මම ඈ දෙස බලා සිටිමි. ඔබ ගයන්න. ලෝකයටම ඇසෙන්න.. අහස කඳුළින් තෙත්ව යන තෙක්”ආදරයේ උල්පත වූ අම්මා..මා ඔබගේ පුතු වූ...”කළුවර අවසන් නොවුණු හිමිදිරියේ ළිප ළඟ ගිනිකමින් ආප්ප පුච්චා අප අකුරට යැවූ අම්මා දැන් වියපත්ව එක්තැන්ව සිටී. මට අකුරක් උගන්වන්නට මා පාසලට ඇදගෙන ගිය මළපොත අකුරක්වත් නොදත් අම්මා... මදෙස බලා සිටී.වික්ටර් ගයන්න... සුවහසක් මා වැනි දූපුතුන් වෙනුවෙන්..”ජීවිතයෙන් ජීවිතයක් ගෙනදීඒ ජීවිතයට කිරි දී පණ දී...”අනේ වික්ටර්.. නොවසන්න තොල්පට... අම්මා බලාවි වටපිට .. අපට දුක සිතේවි...එහෙත් තොටුපළ අයිනෙන් ඔබ නික්ම යන බව දනිමි.දකින දකින විට මට තෑගි කරන සුන්දර සිනාව මට සිහිපත් වෙයි. බ්‍රිස්බේන් නගරයේදී බලාපොරොත්තු නොවූ මොහොතක අප මුණගැසුණු මොහොතේ ඔබ මා වැලඳගත් අයුරු මට සිහිපත් වෙයි.’ස’ ප්‍රසංගය... අපේ යව්වනයේ පුෂ්ප උද්‍යානයයි. අප චමත්කාරය කරා රැගෙන ගිය මාවතයි. යව්වනයේ දී ලැබූ ආනන්දය අද වන විට ප්‍රඥාව දක්වා පැමිණ ඇති අයුරු සිහිපත් කරමි.මහාචාර්ය සුනිල් ආරියරත්න පවසන පරිදි සුනිල් ශාන්ත, අමරදේව ආදීන්ගෙන් සැදුණු ප්‍රබුද්ධ එගොඩත්, ජෝතිපාල, මිල්ටන් ආදීන්ගෙන් සැදුණු ජනප්‍රිය මෙගොඩත් යා කළ ගීත රසාස්වාදනයේ සංවේදී පාලම ඔබ ම වී ය.’ස’ ප්‍රසංගයෙන් සමුගන්න වික්ටර්.. මම නුඹ වැලඳගෙන අපේ භාෂාවෙන් මෙසේ කියන්නම්.”ශ්‍රී ලාංකේය ඉතිහාසය විසින් නුඹට බාර දුන් කාර්යය අති උත්කෘෂ්ට ලෙස ඉෂ්ට කළා වික්ටර්. උගන්වපු ගුරුවරුන්ටත් අම්මගෙන් බීපු කිරිවලටත්, රැකවරණය දුන් තාත්තටත් නුඹ ණය නෑ වික්ටර්’.”දැන් ඉතින් බක්මී ගස් සෙවණින් නැඟිට යා යුතු හෝරාව පැමිණ ඇත. තොටුපළ බිම් කළුවරෙහි සැඟව යාමට ආසන්නය.”තොටුපළ අයිනේකවුද අත වනන්නේ”නැවතී බලා සිටීමට ඉඩක් නැත. වික්ටර් ‘ස’ ප්‍රසංගයෙන් සමුගෙන යයි. ඔහුට දීර්ඝායු පතන්නට මා දැන් ඔහු සොයා යා යුතුය.”වික්ටර්, මුණගැසුණු විට වැලඳ ගන්නා තෙක් මසිතෙහි උපන් සුබ පැතුම භාරගන්න...කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>22</day>
    </date>
    <link>http://www.silumina.lk/2012/07/22/_art.asp?fn=af1207224</link>
    <topic>නැඟෙනහිර නවෝදයෙන් ත්‍රිකුණාමලයේ ගම් 90කට විදුලි ආලෝකය</topic>
    <author>නිහාල් පී. අබේසිංහ</author>
    <content>ලොව පැරැණිතම චෛත්‍යයක් ලෙස ඓතිහාසික බෞද්ධ මූලාශ්‍ර හා ජනශ්‍රැතිය අනුව මත පළ කරන ත්‍රිකුණාමලයේ තිරියාය ගිරිහඬු සෑය දාගැබට වසර 27 කට පසු මහින්ද චින්තනය යටතේ ස්ථිර විදුලිය ලබාදීම පසුගියදා සිදුවිය.ත්‍රිකුණාමලයට සැතපුම් 30 ක් උතුරින් වන්නට පිහිටි තිරියාය ගමේ ඉදිකර ඇති ගිරිහඩු සෑය ලොව ඉතාම පැරැණිම බෞද්ධ සිද්ධස්ථානයක් ලෙස ද ජනශ්‍රැතියේ දැක්වේ.මේ ගිරිහඩු සෑය ශ්‍රී ලංකාවේ පැරැණිම චෛත්‍යයක් නිසා පමණක් නොවෙයි අපට වැදගත් වන්නේ. ජීවමාන කාලයේදීම බුදුරජාණන් වහන්සේගේ කේශ ධාතුන් වහන්සේ තැන්පත් කර සැදු වෙහෙරක් ලෙස මේ ගිරිහඩු සෑය බෞද්ධ ලෝකයාටම ඉතා වැදගත් පුණ්‍ය භූමියක් වෙනවා.අප බුදුරජාණන් වහන්සේ බුද්ධත්වයට පත්වීමෙන් පසු සත් සතියක් සමාධි සුවයෙන් වැඩ විසුවා. මේ සත් සතියේ අවසන් සතියේ උන් වහන්සේ වැඩ සිට ඇත්තේ කිරිපළු නුග රුක් සෙවණේයි.ඒ අවස්ථාවේ බුදුරජාණන් වහන්සේ වෙත පැමිණි තපස්සු - භල්ලුක නම් සංචාරක වෙළෙන්දන් දෙදෙනෙක් උන්වහන්සේට වැඳ පසුව විළද හා මී පැණි (මී හකුරු) ආහාර පිණිස පිළිගැන්වූ බව පැවසෙනවා. බුදුරජාණන් වහන්සේ ඒ දන් සැහැල්ලු සිතින් උපේක්ෂාවෙන් වැළඳීමෙන් අනතුරුව තපස්සු භල්ලුක වෙළෙඳ දෙබෑයන්ට ධර්මය ද දේශනා කිරීමට අමතක කළේ නැහැ.ඉන්පසු ඒ වෙළෙඳ දෙබෑයන් දෙදෙනා තමන්ට තම රටේදී පුදන්නට යමක් ඉල්ලුවා. එවිට බුදුරජාණන් වහන්සේ තම හිස පිරිමැද කේශ ධාතුන් ස්වල්පයක් ඔවුන්ට ලබා දී තිබෙනවා. ඒ බව කේශ ධාතු වංශයේ ද පැහැදිලිව සඳහන් වෙනවා.ලොව පැරැණිම චෛත්‍යයක් වූ ගිරිහඩු සෑය විදුලි ආලෝකයෙන් ඒකාලෝක වී.පසුව මේ තපස්සු - භල්ලුක දෙදෙනා ලක්දිව නැගෙනහිර වෙරළ සමීපයේ වූ තිරියාය ප්‍රදේශයේ ගිරිහඩු නම් ගල් තලාවක් මත මේ කේශ ධාතුන් වහන්සේලා තැන්පත් කොට පුංචි සෑයක් ඉදිකරවා ඇත. මෙම වෙහෙර මැණික් ගල් තිරිවාන ගල් පලිගු ගල් මඟින් අඩි 3 ක් පමණ උසට මුලින්ම සාදවා ඇතැයි ද පැවැසේ. අතීතයේ රුවල් නැව්වලින් වෙළෙඳාමට ආ විවිධ රටවල වෙළෙන්දන්ට වන්දනා මාන කිරීමට මෙම වෙහෙර සකස් කර තිබෙනවා.මේ අනුව බුදුරජාණන් වහන්සේ බුදු බවට පත්වීමෙන් පසු මාස 2 - 3 ක් ඇතුළත ලංකාවේ ඉදිකරන ලද බුදුරජාණන් වහන්සේගේ ජීවමාන කේශ ධාතු නිධන් කොට තනන ලද වෙහෙර ගිරිහඩු සෑය බව ජනශ්‍රැති කාරණා අනුව පවසා තිබෙනවා.1985 හා ඉන් පසුව කොටි ත්‍රස්තවාදීහු මෙම පුද බිමේ තිබුණු විහාර මන්දිරය ධර්ම ශාලා දාන ශාලා විශ්‍රාම ශාලා ළිං පොකුණු සියල්ලම කඩා බිඳ දැම්මා. ඒත් ලොව පැරණිම දාගැබක් ලෙස හඳුන්වන ගිරිහඩු සෑයට ඔවුන්ට හානි කරන්නට අවස්ථාවක් ලැබී නැහැ.ගිරිහඩු සෑය විනාශ කිරීමට කොටි ත්‍රස්තවාදීන් පැමිණි මොහොතේ ඒ පිරිසට කිහිප වරක්ම දරුණු බඹර හා දෙබරු ප්‍රහාර එල්ල වී තිබෙන බව ද ප්‍රදේශවාසීහු පවසනවා.කෙසේ හෝ පසුව මේ ලොව පැරැණිම චෛත්‍යය ආරක්ෂා කරගෙන ඇත්තේ යුද හා නාවික හමුදාවල දක්ෂතාව නිසයි.පසුව 2009 මැයි 19 වැනිදා යුද විජයග්‍රහණය ලැබීමෙන් පසුව ආරක්ෂක ලේකම් ගෝඨාභය රාජපක්ෂ, බුද්ධ ශාසන නියෝජ්‍ය අමාත්‍ය එම්. කේ. ඩී. එස්. ගුණවර්ධන, නියෝජ්‍ය ඇමැති සුසන්ත පුංචි නිලමේ යන මහත්වරු ඇතුළු පිරිස එක්වී මේ ගිරිහඩු සෑය යළිත් අපේ බෞද්ධ ජනතාවගේ වන්දනාවට සුදුසු පහසුකම් සහිත ස්ථානයක් බවට පත් කිරීමට කටයුතු කළා.ඒ අනුව ගිරිහඩු සෑය පුදබිම අද කාටත් සුව සේ වන්දනා කරන්නට හැකි පූජා භූමියක් බවට පත්වී තිබෙනවා. එහි ජලය වැසිකිළි විශ්‍රාම ශාලා පහසුකම් හා ආරක්ෂාව ඉතා හොඳින් තිබෙනවා.විදුලි බල ඇමැති පාඨලි චම්පික රණවක මහතා ගිරිහඩු සෑයේ නව විදුලි පද්ධතිය විවෘත කිරීමේ සමරු ඵලකය විවෘත කළ අවස්ථාව. මේ අවස්ථාවට ගිරිහඩු සෑය විහාරාධිපති දෙවිනුවර චන්දිම හිමි, නියෝජ්‍ය ඇමැති සුසන්ත පුංචි නිලමේ සහ හිටපු පළාත් සභා මන්ත්‍රී පි‍්‍රයන්ත පතිරණ යන මහත්වරු ද සහභාගි වූහ.පැත්තකින් සුන්දර නැගෙනහිර මුහුදු තිරයේ සුන්දරත්වය විඳ ගනිමින් මේ සුවිශේෂ පූජා භූමිය වන්දනා කිරීමේ අවස්ථාව මීට වසරකට පෙර අපේ බෞද්ධ ජනතාවට විවෘත වුණා. එසේ වුවත් මේ වන මැද පිහිටි පූජා භූමියට 1985 සිටම ස්ථිර විදුලි පද්ධතියක් තිබුණේ නැහැ. කොටි ත්‍රස්තවාදීන් ඒවා කඩා බිඳ දමා තිබුණා. ගිය වසරේ සිට ආරක්ෂක හමුදාවල උදව් ඇතිව ජනතාව එහි ගියත් රාත්‍රියට මේ සුවිශේෂී බෞද්ධ සිද්ධස්ථානයට විදුලිය දුන්නේ ජෙනරේටර් වලින්.පසුව මේ වසර මුලදී මහින්ද රාජපක්ෂ ජනාධිපතිතුමාගේ උපදෙස් පරිදි බුදුරජාණන් වහන්සේගේ කේශ ධාතුන් නිදන් කළ මේ ඉපැරැණි චෛත්‍යයට හා එම පූජා භූමියට ස්ථිර විදුලි පද්ධතියක් ලබාදීමට විදුලිබල ඇමැති පාඨලී චම්පික රණවක මහතා කටයුතු කළා.මේ සඳහා රුපියල් ලක්ෂ 100 ක් පමණ වැයකර තිබෙනවා.එම විදුලි පද්ධතිය පසුගිය පොසොන් පසළොස්වක දිනට පෙර දින ජනතාව වෙනුවෙන් විවෘත වුණා.ඒ පමණක් නොවේ මින් ඉදිරියට ගිරිහඩු සෑයේ වන්දනාවේ යන අයට මේ ස්ථිර විදුලි පද්ධතියෙන් ලැබෙන සෙත අප්‍රමාණයි. වසර 2600 ක් පැරැණි ගිරිහඬු සෑය පුදබිමට ලැබුණු මේ ස්ථිර විදුලිබල පද්ධතිය නිසා මේ රටේ පමණක් නොව මුළු ලෝකයේම බෞද්ධ පුනරුදයට එය හේතු වන බව කිව යුතුයි.2002 දී රුදුරු ත්‍රස්තවාදී ප්‍රහාරයක් එල්ල වුණු මේ පූජා භූමිය හා චෛත්‍යය යුද හා නාවුක හමුදාවල අප්‍රමාණ රැකවල මැද ආරක්ෂා කර ගත්තා. මේ පූජා භූමිය ඒ අය දිවි හිමියෙන් රැක ගැනීම පිළිබඳව ඔවුන්ට ස්තුති විය යුතුයි.මේ තිරියාය ගිරිහඩු සෑය විදුලි ව්‍යාපෘතියට අමතරව මහින්ද චින්තනය යටතේ ත්‍රිකුණාමලය දිස්ත්‍රික්කයේ නව විදුලි ව්‍යාපෘති 90 ක් පසුගිය මාස 6 ඇතුළත ක්‍රියාත්මක කරනු ලැබුවා.මේවා සිදුවුණේ විදුලිබල ඇමැති පාඨලි චම්පික රණවක මහතාගේ මෙහෙයවීම මතයි.ඒ සඳහා රුපියල් ලක්ෂ 3300 ක් වැය කර තිබෙන බව විදුලි බල මණ්ඩලයේ සභාපති මහාචාර්ය විමලධර්ම අබේවික්‍රම මහතා අප සමඟ පැවැසුවා.මීට අමතරව ගී‍්‍රඩ් උප පොළ කීපයක් ඉදිකර හා අධි සැර විදුලි මාර්ග ද කිලෝමීටර් ගණනාවක් ද අදිනු ලැබුවා.ඉදිරියට වාර්ෂිකව සෑම පොසොන් පොහොය දිනයකම ගිරිගඩු සෑය අසල ආලෝක පූජාවක් පැවැත්වීමට කටයුතු කරන බව විදුලි බල අමාත්‍යාංශයේ නිලධාරීන් පවසනවා. නැඟෙනහිර පළාත ආලෝකවත් කිරීමට දායක වූ සැමට පින්.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post></root>