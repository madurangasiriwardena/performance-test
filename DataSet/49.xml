<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>07</month>
      <day>30</day>
    </date>
    <link>http://www.dinamina.lk/2011/07/30/_art.asp?fn=f1107303</link>
    <topic/>
    <author>නිලූකා</author>
    <content>ඉතාලි සිසුන් ඉදිරිපත් කරන “විශ්ව රංග“ නර්තන ප්‍රසංගය පිළිබඳ රංගාධිපති සුජිත් ඉලුප්පිටිය සමඟ කළ සංවාදයකි.* ඔබේ නර්තන ප්‍රවිශ්ටය පිළිබඳ සඳහනක් කළොත්?නර්තනය පිළිබඳ හැඟීමක් මා තුළ ජනිත කළේ මගේ ළමා කාලයයි. මගේ සහෝදරයා විජය නන්දසිරිත් කලාවෙහි ළැදි අයකු වීමත් ඊට රුකුලක් වන්නට ඇති. රජිණි සෙල්වනායගම් ගුරුතුමිය යටතේ භරත නාට්‍යම් වගේම පණිභාරත කලායතනය මා නර්තනය අකුරු කළ ස්ථාන යි. තර්ස්ටන් විද්‍යාලයේ ශිෂ්‍යයකු ලෙස මා නර්තනය තුළින් ඉදිරි ගාමි හැකියාවන් ප්‍රකට කළා කීවොත් නිවැරදියි. එකී ළැදියාව මා දිගු ගමනකට යොමු කළා.ඒ අනුව රාජ්‍ය නැටුම් කණ්ඩායමේ දෙවැනියා ලෙස පුරා වසර පහක කාලයක් කටයුතු කළා. ඒ වගේම වසර හතරක් පිට පිටම ජාතික තරුණ සේවා සභාවේ හොඳම උඩරට නර්තනය සඳහා සම්මාන සහතික පත්‍ර දිනා ගත්තා. මීට අමතරව රත්නපුර කළු අඳුර විද්‍යාලයේ උප ගුරුවරයෙකු ලෙස සේවය කළ කාලයත් මගේ නර්තන ජීවිතයේ සුවිශේෂී අත්දැකීම් සමුදායක් ලද කාලයක් ලෙස සැලකිය හැකියි.* විශ්ව රංග නර්තන ප්‍රසංගය හරහා ලාංකේය සමාජයට ඔබ සුවිශේෂත්වයක් රැගෙන එනවා. ඒ පිළිබඳ ඔබේ අදහස් කෙබඳු ද?විශ්ව රංග ප්‍රසංගය පැවැත්වෙන්නේ විශ්ව රංගායතනය හරයා යි’ මා හාහා පුරා කියා රෝමයේ විශ්ව රංගායතනය ඇරඹුයේ මීට වසර කීපයකට ඉහතදීයි. ඒ අනුව පළමු විශ්ව රංග ප්‍රසංගය සඳහා ළමුන් දහ හතර දෙනෙක් පමණයි ඉදිරිපත් වූයේ. එම සංදර්ශනය ලංකාවේ මේ මස 30 දා පැවැත්වෙන්නේ දෙවැනි වතාවට යි. මරදාන ආනන්ද කුලරත්න ශාලාවේ දී පැවැත්වෙන මෙම නර්තන ප්‍රසංගය නර්තන අංග 17 න් යුක්ත යි.මෙහි සුවිශේෂත්වය මෙම විශ්ව රංග ප්‍රසංගය සඳහා ඉදිරිපත් වන සිසුන් ඉතාලි ජාතිකයින් වීම යි. නමුත් ඔවුන්ගේ මවුපියෝ, නෑදෑයෝ ඉන්නෙ ලංකාවේ. මෙහි එන සියලුම නර්තන අංග, සම්පාදායික නර්තන අංගයෝ යි.විශේෂයෙන් වෙනත් රටක දරුවන් මේ රටේ ප්‍රසංගයක් කරන බව කීවාම බොහෝ දෙනකු තුළ ඇති වන්නේ සංකර නර්තන අංග පිළිබඳ වන හැඟීමක්. වෙනත් රටක දරුවන් අපේ සාම්ප්‍රදායික නර්තන ඇතුළත් ප්‍රසංගයක් මේ රටේ ඉදිරිපත් කරනවායි කිසිවකු හිතන්නේ නෑ. නමුත් අපේ සංස්කෘතිය, සම්ප්‍රදාය රැකගෙන පැවැත්වෙන නර්තන ප්‍රසංගයක් ලෙස විශ්ව රංග හැඳින්විය හැකි යි. එසේම යුරෝපයේ පළමු වතාවට වෙස් මංගල්ලයක් පැවැත්වූයේත් මම යි. ඒ විශ්ව රංග කලායතනයේ දරුවන් උදෙසා යි. මේ වනවිට විශ්වරංග ප්‍රසංග කීපයක් පවත්වා තිබෙනවා. එය සෑම වසර දෙකකට සැරයක් ම ඉතාලියේ දී පැවැත්වෙනවා. ඒ සෑම අවස්ථාවක දීම ඊට අවශ්‍ය ඉදිකටුව පවා ගෙනියන්නෙ ලංකාවෙන්. ඉන් අපේ රටට සතයක් හරි ලැබීම විශාල දෙයක් ලෙසයි මා සැලකෙන්නෙ.* ඉතාලි රටේ අපේ රංගායතනයක් ආරම්භ කිරීමේ දි අභියෝගයන්ට ඔබ මුහුණ දෙන්නට ඇති?ඒ අභියෝග ජය ගන්නට මගේ උත්සාහයත්, අධිෂ්ඨානයත් පෙරමුණ ගන්න ඇති. ඇත්තටම මුලදි භාෂාව පිළිබඳ ගැටලුවකට මං මුහුණ දුන්නා. මට ඉතාලි තේරුණේ නෑ. ළමයින්ට සිංහල තේරුණේ නෑ. කොහොම නමුත් මම ඉතාලි ටිකක් ඉගෙන ගත්තා. මේ ආ ගමන මම තනියෙන් ආ ගමනක් නොවෙ යි. අද මගේ විශ්ව රංග කලායතනයේ දරුවන් සිය දෙනෙක් පමණ ඉගෙනුම ලබනවා. මම ඒ දරුවන්ට අපේ සංස්කෘති වටිනාකම් ඉගැන්නුවා. නර්තනයට ඉස්සරල ශිෂ්‍යයන්ට ගුරුන් දෙගුරුන් නමදින්න මම කියල දුන්නා.මේ ළමුන් අතරේ වයස අවුරුදු පනහ ඉක්ම වූ ශිෂ්‍යාවන් ඉන්නවා. අම්මයි, දුවයි, අම්මායි, පුතාල දෙන්නයි, අම්මා, නංගි, දුව ආදී ඥාතිත්වයන් ඇති අය විශ්ව රංගායතනයේ ඉන්නවා. මේ අය මෙම විශ්ව රංග ප්‍රසංගයේ දීත් නර්තනයේ යෙදෙනවා. උඩරට නැටුම් වගේම පහතරට නැටුම්, භාරත නාට්‍යම් අංගත් මෙහිදී ඔවුන් ඉදිරිපත් කරනවා. එළඹෙන අගෝස්තු 05 වැනිදා යාපනේ දී තවත් සංදර්ශනයක් අපි පැවැත්වීමටත් අපේක්‍ෂා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n1108011</link>
    <topic>ආදිවාසීන් රැකගැනීමේ වගකීම රජය සතුයි</topic>
    <author>මහින්ද අලුත්ගෙදර වාකරේ සිට</author>
    <content>ආදිවාසී ජනතාව විනාශ වී යන තත්ත්වයට පත්කිරීම හෝ ප්‍රදර්ශනය කිරීම නොකර ඔවුන්ගේ සංස්කෘතිය ආරක්‍ෂා කරමින් අයිතිවාසිකම් ලබාදීමේ වගකීම රජයට ඇතැයි ජනාධිපති මහින්ද රාජපක්‍ෂ මහතා පැවැසීය. ජනාධිපතිතුමා මෙසේ සඳහන් කෙළේ “ලෝක ආදිවාසී දිනය” නිමිත්තෙන් වාකරේ සල්ලතිව් වෙරළේ ඊයේ (31) පැවති සැමරුම් උළෙලේ ප්‍රධාන ආරාධිතයා ලෙස සහභාගි වෙමිනි.එල්. ටී. ටී. ඊ. ත්‍රස්තවාදය සම්පූර්ණයෙන්ම පරාජයට පත්කිරීම ආදිවාසී ජනතාවගේ ජාතියේ අනන්‍යතාව තහවුරු කිරීම සඳහා තීරණාත්මක සාධකයක් වූ බව ද ජනාධිපතිතුමා අවධාරණය කළේය.ආදිවාසී ජනතාව තවදුරටත් ජීවත් වනවාද නැද්ද යන්න එදා තීරණය කළේ එල්. ටී . ටී. ඊ. සංවිධානය බවත් ත්‍රස්තවාදය සම්පූර්ණයෙන්ම පරාජයට පත් කිරීමත් සමඟ ඒ තත්ත්වය වෙනස් කිරීමට රජයට හැකි වීතිබෙන බවත් ඒ මහතා පෙන්වා දුන්නේය. ජනාධිපති කාර්යාලය, සංස්කෘතික හා කලා කටයුතු අමාත්‍යාංශය සහ ජාතික උරුමයන් පිළිබඳ අමාත්‍යාංශය සහ වාකරේ 233 බළ සේනා මූලස්ථානය එක්ව මේ සැමරුම් උළෙල සංවිධානය කෙරිණි.වනජීවී දෙපාර්තමේන්තුව සහ ආදිවාසීන් අතර අවබෝධතා ගිවිසුමක් ඇති කර ගැනීම මෙහිදී සිදුවූ අතර වන ජීවී අධ්‍යක්‍ෂ ජනරාල් වෛද්‍ය චන්ද්‍රවංශ පතිරාජ මහතා සහ ආදිවාසී නායක ඌරුවරිගේ වන්නිල ඇත්තෝ ඒ සඳහා අස්සන් තැබූහ.ආදිවාසීන්ගේ වරිග සභාවේ වාර්තාව ජනාධිපති මහින්ද රාජපක්‍ෂ මහතා වෙත පිළිගැන්වීමද මෙහිදී සිදු කෙරුණු අතර ඊට අමතරව වැදි ජනතාව පිළිබඳ සමාජ ආර්ථික සමීක්‍ෂණ වාර්තාව ද ඒ මහතාට පිළිගැන්වීය.මේ අතර ආදිවාසී ජනතාව වෙත රැකියා ලබාදීමට අදාළව සංකේතාත්මක වශයෙන් ඒ සඳහා ලිපි ප්‍රදානය කිරීමද උප්පැන්න සහතික ප්‍රදානය කිරීම ද වගා කටයුතු සඳහා කෙසෙල් පැළ බෙදා දීමද ජනාධිපතිවරයා අතින් සිදුවිණි.මේ රටේ පැවැති බෙදුම්වාදී ත්‍රස්තවාදය අනෙකුත් ජාතීන්ට මෙන්ම ආදිවාසී ජනතාවට ද දරුණු ලෙස බලපෑ බව සිහිපත් කළ මහින්ද රාජපක්‍ෂ මහතා ඔවුන්ගේ පැවැත්ම තහවුරු කිරීම පමණක් නොව කැමැති පරිදි ජීවත් වීමේ වරප්‍රසාදය ලබා දී තිබෙන බවද සඳහන් කෙළේය. ජනතාවගේ උරුමය සහ සංස්කෘතිය ආරක්‍ෂා කර ගනිමින් මහින්ද චින්තනය හරහා ගම දියුණු කරන බව පැවසූ ජනාධිපතිවරයා එම සියලු පහසුකම් ආදීවාසී ජනතාවගේ ප්‍රදේශවලටද ලබාදීමට පියවර ගන්නා බව සඳහන් කළේය.ඇමැතිවරුන් වන ටී. බී. ඒකනායක, ආචාර්ය ජගත් බාලසූරිය, එස්. එම්. චන්ද්‍රසේන, සාලින්ද දිසානායක, විනයාගමුර්ති මුරලිදරන්, නියෝජ්‍ය ඇමැතිවරුන් වන එම්. කේ. ඩී. එස්. ගුණවර්ධන, එම්. එල්. එම්. හිස්බුල්ලා, නැගෙනහිර පළාත් ආණ්ඩුකාර මොහාන් විජේවික්‍රම, නැගෙනහිර මහ ඇමැති ශිවනේෂතුරෙයි චන්ද්‍රකාන්තන් මහත්වරුන් ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n1108012</link>
    <topic>වහා ම වාර්තාවක් දෙන්නැයි ජනපතිගෙන් පොලිස්පතිට නියෝග</topic>
    <author>සුභාෂිනි සේනානායක</author>
    <content>‘උදයන්’ පුවත්පතේ ප්‍රවෘත්ති කර්තෘ නාගසුන්දරම් කුගනාදන් මහතාට සිදු කළ ප්‍රහාරය පිළිබඳව වහාම වාර්තාවක් ලබාදෙන ලෙස ජනාධිපති මහින්ද රාජපක්ෂ මහතා පොලිස්පතිවරයාට නියෝග කොට තිබේ.පසුගිය 30 වැනිදා රාජකාරි නිම කර නිවසට යමින් සිටි නාගසුන්දරම් මහතාට යතුරු පැදියකින් පැමිණි දෙදෙනෙකු එල්ල කළ ප්‍රහාරයකින් අනතුරුව ඒ මහතා යාපනය ශික්ෂණ රෝහලේ දැඩි සත්කාර ඒකකයේ ප්‍රතිකාර ලබමින් සිටී.මෝටර් සයිකලයකින් පැමිණි දෙදෙනා නාගසුන්දරම් මහතාට යකඩ පොල්ලකින් හිසට පහර දී ඇති අතර, හිසේ සැත්කමක් ද සිදුකොට තිබේ.ඒ මහතාගේ තත්ත්වය බරපතළ නැතැයි රෝහල් ආරචි මාර්ග පවසයි.මෙයට පෙරද මෙවන් ප්‍රහාරයක් නාගසුන්දරම් මහතාට එල්ල වී තිබෙන අතර ඒ මහතාට අවශ්‍ය ආරක්ෂාව ලබා දී ඇතැයි ද සිද්ධිය පිළිබඳ කඩිනම් පරීක්ෂණ ආරම්භ කර ඇතැයි ද පොලිස් මාධ්‍ය ප්‍රකාශක පොලිස් අධිකාරී පි‍්‍රශන්ත ජයකොඩි මහතා දිනමිණට කීය. මේ අතර උදයන් පුවත්පතේ ප්‍රවෘත්ති කර්තෘ නාගසුන්දරම් කුගනාදන් මහතාට එල්ල කළ කෲර ප්‍රහාරය මානව හිමිකම් පිළිබඳ විද්වත් සංසදය (ධ්ඩ්අ) දැඩි පිළිකුලෙන් යුතුව හෙළා දකී.මෙය නිදහස් මාධ්‍යයට එල්ල කරන මර්දනයේ මෙන් ම උතුරේ ජනතාවගේ ප්‍රජාතන්ත්‍රවාදී අයිතිවාසිකම් උල්ලංඝනය කිරීමේ තවත් එක් සිදුවීමක් පමණක් බව පවසන සංසදය දැඩි ආරක්ෂක වැඩපිළිවෙළක් සහිත උතුරු පළාතේ සිදුවන මෙවැනි දේශපාලන නායකයන්ට, මාධ්‍යවේදීන්ට සහ අනෙකුත් ක්‍රියාකාරීන්ට සිදුකරන පහරදීම් හෙළාදකින බවත් පවසයි.මේ අනුව මෙම ම්ලේච්ඡ ප්‍රහාරයේ වගකීමෙන් මිදීමට නම් ආණ්ඩුව කළයුත්තේ වහා ම මෙම ක්‍රියාවට සම්බන්ධ පුද්ගලයන් අත්අඩංගුවට ගෙන නීතිය හමුවට පැමිණවීමයි. ජනතාවගේ ආරක්ෂාව සහ ප්‍රජාතන්ත්‍රවාදී නිදහස සුරැකීම රජයේ වගකීමක් බවද කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n1108013</link>
    <topic>ජාතික ගොවි සතිය වවුනියාව බීජ ගොවිපළේදී</topic>
    <author>නුවන් කොඩිකාර වවුනියාවේ සිට</author>
    <content>‘උතුර දකුණ එකම කෙතක් - යළි පෙරදිග රන් අටුවක් “ තේමා කරගත් 2011 ජාතික ගොවි සතිය හා ප්‍රදර්ශනය වවුනියාව බීජ ගොවිපොළ පරිශ්‍රයේ දී අද (01) විවෘත කෙරේ.අද (01) සිට 5වැනිදා දක්වා ප්‍රදර්ශනය හා ගොවි සතිය පැවැත්වෙන අතර පළමු දින ප්‍රධාන ආරාධිතයාලෙස අගමැති දි.මු. ජයරත්න මහතා සහභාගී වේ. මුළු මහත් මාතෘ භූමිය පුරා සාමයේ අරුණලු විකසිත වීමත් උතුරු කරයේ පවතින කෘෂිකාර්මික ඉහළ වැදගත්කමක් සැලකිල්ලට ගෙන මෙම ප්‍රදර්ශනය හා ගොවිසතිය වවුනියාවේ දී පැවැත්වීමට තීරණය කළ බව කෘෂිකර්ම ඇමති මහින්ද යාපා අබේවර්ධන මහතා “ දිනමිණට” පැවසීය. ප්‍රදර්ශන භූමිය තුළ කෘෂිකර්මාන්තය හා ඒ ආශි‍්‍රත සේවා, නිෂ්පාදන ඇතුළත් රාජ්‍ය හා පෞද්ගලික අංශයේ ප්‍රදර්ශන කුටි විශාල ප්‍රමාණයක් ස්ථාපිත කර ඇති බව පැවසූ අබේවර්ධන මහතා ගොවිසතියේ එක් එක් දිනවල විවිධ තේමාවන් ඔස්සේ සාකච්ඡා, සම්මන්ත්‍රණ ,පුහුණු සැසි , ක්‍රීඩා තරග හා චිත්‍රපට ප්‍රදර්ශනය කරන බව කීවේය.මේ අනුව ගොවි සතියේ සමාරම්භක දිනයට පෙර දිනය වන ඊයේ (31) සර්ව ආගමික දිනය ලෙස නම් කර තිබිණි. ඒ අනුව බෞද්ධ ආගමික වතාවත් මඩුකන්ද පුරාණ විහාරය හා වවුනියාව ගොවිජන සේවා මධ්‍යස්ථානයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n1108014</link>
    <topic>‘වී නොගන්නා කතාව බොරු’</topic>
    <author>පණ්ඩුක සමරසේකර</author>
    <content>පොළොන්නරුව සහ හම්බන්තොට දිස්ත්‍රික්කයන්හි වී අස්වනු වී අලෙවි මණ්ඩලය විසින් මිලදී ගැනීම නවතා ඇතැයි පැතිර යන ආරංචිය අසත්‍යයක් බව සමූපකාර හා අභ්‍යන්තර වෙළෙඳ අමාත්‍යාංශයේ ලේකම් සුනිල් සිරිසේන මහතා පවසයි.තෙතමනය 14%ක ප්‍රතිශතයක් ඇති ඉහළ ප්‍රමිතියෙන් යුත් වී (නාඩු කිලෝව රුපියල් 28කට හා සම්බා 30 බැගින්) දිගටම මිලදී ගැනීමට අවශ්‍ය පහසුකම් වී අලෙවි මණ්ඩලයේ ප්‍රාදේශීය කාර්යාලවලට සපයා ඇතැයි සිරිසේන මහතා පවසයි.නියමිත ප්‍රමිතියෙන් යුත් වී අස්වනු සකස් කර ගැනීමට ගොවීන්ට උපදෙස් දීම සඳහා වී අලෙවි මණ්ඩලයේ ප්‍රාදේශීය කළමනාකරුවන් ගොවීන්ගේ කුඹුරු යායටම ගොස් කටයුතු කර ඇතැයි පවසන අභ්‍යන්තර වෙළෙඳ අමාත්‍යාංශයේ ලේකම්වරයා තෙතමනය වැඩි වී තොග ගබඩා කිරීමේදී විනාශ වන බවත් ඇතැම් වෙළෙඳුන් කුඹුරටම ගොස් ප්‍රමිතියෙන් තොර වී සහතික මිලට අඩුවෙන් ගෙන යන්ත්‍රානුසාරයෙන් වියළා වැඩි මිළට අලෙවි කිරීමට ගබඩා කර තබාගන්නා බවත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n1108015</link>
    <topic>හතළිහ පැනපු අය අලින්ගෙන් ප්‍රවේසම් වන්න</topic>
    <author/>
    <content>දිවයිනේ වියළි කලාපය තුළ පවතින දැඩි වියළි කාලගුණය වර්ධනය වෙමින් පවතින අතර ඉදිරි මාස කිහිපය තුළ වන අලින් විසින් පහර දීමෙන් සිදුවන මිනිස් මරණ සංඛ්‍යාව ද වැඩිවිය හැකි බව වනජීවි සංරක්‍ෂණ දෙපාර්තමේන්තුව මහජනතාව වෙත අනතුරු අඟවයි.ගිරිතලේ ජාතික වනජීවි පුහුණු කේන්ද්‍රය විසින් මහවැලි කලාපය තුළ සිදුකළ සමීක්‍ෂණයකට අනුව මිනිස් මරණ වැඩි වශයෙන් සිදු වී ඇත්තේ, වන අලින් වඩාත් සක්‍රියව හැසිරෙන රාත්‍රි කාලයේ දී යන එන මාර්ගවල දී අහඹු ලෙස මුණ ගැසෙන පුද්ගලයන්ට පහරදීමෙනි. එමෙන්ම රාත්‍රි කාලයේ දී නිවසින් බැහැරව යන වයස අවුරුදු 40 ඉක්ම වූ වැඩිහිටි පිරිමින් වැඩි වශයෙන් වන අලින්ගේ පහරදීම්වලට ලක්වී ඇත.මිනිස් මරණ අතුරින් 80% ක් ම සිදු වී ඇත්තේ මරණකරු වගා ආරක්‍ෂාව, ගවයින් ගාල් කිරීම හා වෙනත් කටයුතු සඳහා නිවසින් බැහැරව සිටිය දී ය. එම සමීක්‍ෂණයට අනුව ඔවුන්ගෙන් වැඩි දෙනෙකු රාත්‍රියේ හා අලුයම් කාලයේ දී පාපැදි, යතුරු පැදි හා පා ගමනින් වනාන්තර ආශි‍්‍රත මාර්ගවල ගමන් කරමින් සිටිය දී වන අලින්ගේ පහර දීමට ලක්ව ඇත. තම පදිංචි ඉඩම තුළ දී වන අලින් පහර දීමෙන් මියගිය අවස්ථාවන් ගේ ප්‍රතිශතය 20% ක් පමණි.ඒ අනුව වන අලින් වඩාත් සක්‍රියව හැසිරෙන රාත්‍රි කාලයේ දී නිවසින් බැහැර වීමෙන් හා ශ්‍රවණ හා දෘශ්‍ය හැකියාව අඩු, ශාරීරිකව දුර්වල මැදි වයසේ හා වයෝවෘද්ධ පුද්ගලයන් රාත්‍රි කාලයේ දී නිවසින් බැහැර වීම වළක්වා ගැනීමෙන් ඉදිරියේ දී වන අලින් පහර දීමෙන් සිදුවිය හැකි මිනිස් මරණ සංඛ්‍යාව අවම කර ගැනීමට සහාය වන ලෙස මහජනතාවගෙන් වනජීවි සංරක්‍ෂණ දෙපාර්තමේන්තුව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n1108016</link>
    <topic>‘මවුකිරි ගැන වැඩි වැඩියෙන් කතා කරමු’</topic>
    <author/>
    <content>සන්ධ්‍යා කරුණාරත්න හා මානෙල් පුෂ්පකුමාරිජාතික මවුකිරි දීමේ සතිය අදින් (01 දා) ඇරැඹෙයි. අද සිට 07 වැනිදා දක්වා ක්‍රියාත්මක වන මේ සතියේ තේමාව වන්නේ “ වැඩි වැඩියෙන් මවුකිරි ගැන අපි කතා කරමු ” යන්න ය.දරුවන්ට මවුකිරි ලබාදීම ප්‍රවර්ධනය කිරීමේ අරමුණෙන් ක්‍රියාත්මක කරන වැඩසටහන් මෙම සතියට පමණක් සීමා නොකර දිගටම ක්‍රියාත්මක කළ යුතු බව සෞඛ්‍ය ඇමැති මෛත්‍රීපාල සිරිසේන මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n1108017</link>
    <topic>වන අලි සංගණනය 11දා සිට</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>ශ්‍රී ලංකාවේ වන අලි ඇතුන් සංගණනය අගෝස්තු 11 දා ආරම්භ වේ.එදින පස්වරු 6.00 ට ආරම්භ වන සංගණනය අගෝස්තු 13 දා පස්වරු 6.00 න් අවසන් වෙයි.උතුර, නැගෙනහිර, මධ්‍යම, වයඹ, සහ දකුණ යන වනජීවි කලාප තුළ වන අලි සංගණනය පැවැත්වෙන අතර මේ සඳහා වනජීවි නිලධාරීහු, සේවකයෝ, හමුදා හා සිවිල් ආරක්‍ෂක බළකා සාමාජිකයෝ සහ ග්‍රාම නිලධාරීහු ද ස්වේච්ඡා සේවකයෝ ද ඇතුළු 5000 කට අධික පිරිසක් සහභාගි වෙති.දැනටමත් අදාළ සංගණන නිලධාරීන් මෙම සංගණනය ගැන දැනුම්වත් කර එය නිසි ලෙස ඉටු කිරීමට ඉවහල් වන පුහුණුවක් ලබාදීම ආරම්භ කර ඇතැයි ගිරිතලේ වනජීවි නිලධාරී පුහුණු ආයතනයේ ප්‍රධානි වන ජීවි සහකාර අධ්‍යක්‍ෂ ගාමිණී විජිත් සමරකෝන් මහතා සඳහන් කළේ ය.මේ අතර ගතවූ වසර හයක පමණ කාලය තුළ ශ්‍රී ලංකාවේ වන අලි ගහනය වර්ධනය වී ඇතැයි ද මේ වන විට අලි ඇතුන් 6000 – 8000 දක්වා සංඛ්‍යාවක් වනජීවි කලාප තුළ දිවි ගෙවන බවද උපකල්පනය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n1108018</link>
    <topic>ශ්‍රී ලංකාව ගැන බලවතුන්ගේ විශ්වාසය අඩු වී නැහැ</topic>
    <author>සුභාෂිනි සේනානායක</author>
    <content>ඇතැම් අන්තර් ජාතික ජනමාධ්‍ය ශ්‍රී ලංකාවේ ප්‍රතිරූපය හා කීර්තිය විනාශ වන අයුරින් වැඩසටහන් ක්‍රියාත්මක කළත් ලෝකයේ බලගතු ආයතන ප්‍රජා සංවිධාන හා පෞද්ගලික ව්‍යාපාරිකයන්ද ආයෝජන ක්‍ෂේත්‍ර සම්බන්ධයෙන් ශ්‍රී ලංකාව කෙරෙහි විශ්වාසය තබා ඇතැයි මහ බැංකු අධිපති අජිත් නිවාඩ් කබ්රාල් මහතා පවසයි.අමෙරිකානු ඩොලර් බිලියනයක ණය බැඳුම්කරයක් ශ්‍රී ලංකාව ඉල්ලා සිටි අවස්ථාවේ දී බිලියන 7.2 ක ණය මුදලක් අනුමත වූ බව පැවසූ මහ බැංකු අධිපතිවරයා වෙනත් රටවල්වලට ණය බැඳුම්කර අනුමත වූයේ දෙගුණයකින් වන බවද කීය.විදේශීය ආයෝජකයන් ශ්‍රී ලංකාවේ පවතින නිදහස් වාතාවරණය කෙරෙහි විශේෂ සැලකිල්ලක් දක්වා තිබෙන බව තමා සිදු කළ සංචාරවලදී දුටු බවත් ශ්‍රී ලංකාවේ ආයෝජන සඳහා විදේ්ශීය ආයෝජකයන් මහත් කැමැත්තකින් සිටින බවත් කී මහ බැංකු අධිපතිවරයා, ශ්‍රී ලංකාවේ සුබදායී වාතාවරණය මේ තත්ත්වයට හේතු වී තිබෙන බවද කීය. ශ්‍රී ලංකාවට ලැබුණු ණය බැඳුම්කරයෙන් අමෙරිකානු ඩොලර් බිලියන 1000 න් 47% ක් අමෙරිකානු ආයෝජකයන් 30% ක් යුරෝපීය ආයෝජකයන්, සහ 27% ආසියානු ආයෝජකයන් ඉදිරිපත් වූ බවද කී ඒ මහතා, මොළේ විකාර වූ අය පසුගිය දිනවල සිදු කළ ප්‍රකාශ විදේ්ශීය ආයෝජකයන් පිළිගෙන නැතැයි ද කීය.ශ්‍රී ලංකාව ශීඝ්‍රයෙන් සංවර්ධනය වෙමින් පවතින බව ඔවුන් පිළිගෙන ඇතැයි කී මහ බැංකු අධිපතිවරයා 8% ක ආර්ථික වර්ධන වේගයක් ශ්‍රී ලංකාවට ලබාගත හැකි වූයේ නිවැරැදි ඉලක්ක කරා යොමු වූ නිසා යැයි ද කීය.මහ බැංකු අධිපතිවරයා මේ බව කීවේ ශ්‍රී ලංකා ගුවන් විදුලි සංස්ථාවේ සුභාරතී විශේෂ සංවාද වැඩසටහනට එක් වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n1108019</link>
    <topic>ජනාධිපති ධුරය දක්වා පැමිණි දීර්ඝ ගමන් මඟට තර්ස්ටනයෙන් ලද අධ්‍යාපනය මනා පිටිවහලක් වුණා</topic>
    <author>සම්පත් දිප්පිටිගොඩ හා මහින්ද අලුත්ගෙදර</author>
    <content>තමා ජනාධිපති ධුරය දක්වා පැමිණි දුෂ්කර වූත්, දීර්ඝ වූත් ගමන් මඟට තර්ස්ටන් විදුහලින් ලද අධ්‍යාපනය මනා පිටිවහලක් වූ බව ජනාධිපති මහින්ද රාජපක්ෂ මහතා සඳහන් කරයි.අනාගතයේ දී මහා පුරුෂයකු වන පුද්ගලයකු තුළ සාර්ථකත්වයේ බීජයත් ඉවසීමේ හා ප්‍රඥාවේ කළලයත් රෝපණය කරන්නේ විදුහලෙන් බවද එතුමා අවධාරණය කරයි.ජනාධිපතිවරයා මේ අදහස් පළ කළේ කොළඹ තර්ස්ටන් විද්‍යාලයේ වාර්ෂික ත්‍යාග ප්‍රදානෝත්සවයට පෙරේදා එක්වෙමිනි. 2007 වසරේ සිට 2010 වර්ෂය දක්වා අධ්‍යාපන ක්ෂේත්‍රයේ විවිධ විෂයන් ඔස්සේ මෙන්ම විෂය බාහිර ක්‍රියාකාරකම්වලදී දක්ෂතා දැක්වූ තර්ස්ටන් සිසුන් සඳහා මෙහිදී ත්‍යාග හා සහතික පත් ප්‍රදානය කෙරිණි.එහිදී වැඩි දුරටත් අදහස් දැක්වූ මහින්ද රාජපක්ෂ මහතා, අද ත්‍යාග ලබන දරුවන්ට මගේ සුබ පැතුම් පිරිනමනවා. අපි අපේ උපන් රට පිළිබඳව කවදත් ආඩම්බර වෙනවා. ඒ වගේම අපේ දෙමවුපියන් පිළිබඳව අපිට තිබෙන්නේ විශාල ආඩම්බරයක්. මේ ආකාරයට ම මම ශ්‍රී ලාංකිකයකු හැටියට තර්ස්ටන් විද්‍යාලය ගැන ආඩම්බර වෙනවා.අපි පාසල් යන කාලයේ දී පාසලේ, ගුරුවරුන්ගේ වටිනාකම හා වැදගත්කම සම්බන්ධයෙන් සම්පූර්ණයෙන්ම වටහා ගත්තේ නැහැ. ශිෂ්‍ය අවධියේ දී ඒ පිළිබඳව අත්දැකීම් නැහැ. නමුත් පාසලෙන් ඉවත් වෙලා සමාජයේ ජීවත්වන විට පාසලේ මෙන්ම ගුරුවරුන්ගේ වටිනාකම හා වැදගත්කම වැටහෙනවා.පාසලෙන් ලබන දැනුම හා අත්දැකීම් ජීවිතය සාර්ථක කර ගන්න බලපානවා. පාසලෙන් දැනුම, අත්දැකීම් ලබා නොගන්නා පුද්ගලයින් ජීවිතයේ වටිනාකම පිළිබඳව දන්නේ නැහැ. අපි පාසල සමඟ බැඳී ඉන්නවා. 1950 තර්ස්ටන් විද්‍යාලය ආරම්භ කළා.එදා මේ විද්‍යාලය හැඳින් වූයේ රජයේ ජ්‍යෙෂ්ඨ පාඨශාලාව ලෙසයි. කොළඹ පිහිටි අනෙකුත් පාසල් වලට තරම් දිගු ඉතිහාසයක් නොතිබුණත් අද වන විට ඒ විද්‍යාල සමඟ කරට කර ඉදිරියට පැමිණ තිබෙනවා. ඒ තත්ත්වය කරා ළඟාවීමට මේ විද්‍යාලයේ සිටි විදුහල්පතිවරුන්, ගුරුවරුන් හා ආදි ශිෂ්‍යයන් කැප වීමෙන් ක්‍රියා කළා.එදා කටයුතු කළ සියලුම විදුහල්පතිවරුන් පාසලේ දියුණුව වෙනුවෙන් වැඩ කළා. ඒ සියලු දෙනාටම මගේ ගෞරවය පිරිනමනවා. එදා මේ විද්‍යාලයේ නොයෙක් දක්ෂතා ඇති ගුරුවරුන් සිටියා. දාර්ශනික අදහස් තිබෙන අය වගේම කලාකරුවන්, වාමාංශික අදහස් තිබෙන අයත් සිටියා.ඔවුන්ගේ හැකියාවන්, දර්ශනයන් අපි එදා දැක්කා. බාහිර ක්‍රියාකාරකම් වල නිරත වුණා. අපි ඒ අයගෙන් පෝෂණය වුණා. අපි ජීවිතයේ නොයෙක් විට මුහුණ දුන් ගැටලු නිරාකරණය කර ගැනීමේ දී ඔවුන්ගේ මඟ පෙන්වීම රුකුලක් වුණා. අනාගතයේ දී මහා පුරුෂයන් වන පුද්ගලයෙකුගේ සාර්ථකත්වයේ බීජය රෝපණය කරන්නේ ඉගෙන ගත් පාසල යි.ප්‍රඥාවේ කළලය රෝපණය කරන්නේ පාසල යි. අපි වැඩ කරන කලාව ඉගැන් වූයේ පාසලෙන්. අපි සමඟ නොයෙක් නොයෙක් අය ඉන්නවා. නමුත් අපි රට වෙනුවෙන් එක් ප්‍රතිපත්තියකට ගමන් කරනවා.මගේ ජනාධිපති ධුරය දක්වා පැමිණි ගමනට තර්ස්ටන් විද්‍යාලය විශාල ප්‍රයෝජනයක් වුණා. ඇතැමුන්ගේ විශ්වාසය වී තිබෙන්නේ ඉගෙනීම තනිවම කර ගන්න පුළුවන් කියලයි. එසේ අධ්‍යාපනයක් ලැබූ විට රටට ලැබෙන්නේ ආත්මාර්ථකාමී මනුෂ්‍යයෙක්, ඒ අය රට ගැන හිතන්නේ නැහැ. කිසිම තැකීමක් නැහැ.ඔවුන් තමන් ගැන පමණයි සිතන්නේ. පරිගණක හා තොරතුරු තාක්ෂණය දියුණු වුණත් පාසලේ දී දරුවන් හා ගුරුවරුන් ඇසුරු කර ලබා ගන්නා අත්දැකීම තාක්ෂණයට දෙන්න බැහැ. මිනිසුන් අතර සමීප ලෙස ජීවත් වන්නට මුලින්ම ඉඩකඩ ලැබෙන්නේ පාසලෙන්. මිනිසුන් සමඟ ජීවත් වීමෙන් සාර්ථක වීමේ කලාව ඉගෙන ගත හැකි වෙනවා.සාමුහිකව ඉදිරියට යන්න, කණ්ඩායම් හැඟීමෙන් කටයුතු කරන්න මේ හැම දෙයක් ගැනම අපි ඉගෙන ගත යුතු වෙනවා. ඒ නිසාම තනිවම ජීවත් වෙන්න එපා. මිතුරන් ඇසුරු කරන්න. යහපත් පුරවැසියන් අපිත් සමඟ ඉන්නවා. මිතුරන් ගෙන් සිදුවන සිත් රිදීම් ඉවත් කර ගන්න. අඩු පාඩු අමතක කරන්න.මේ ආකාරයෙන් කටයුතු කිරීමෙන් තමාට හොඳ මිතුරෙකු ලැබෙනවා. අපි පාසලෙන් එළියට ගිය පසු එකට ජීවත් වෙන්න, ජය පරාජය බෙදා ගන්න පුරුදු වෙන්න ඕන. ඒ වගේම සමාජයට ආදරය කරන්න. රටට, සමාජයට වෛර කරන පුද්ගලයකුට කිසිඳු යහපත් දෙයක් ලැබෙන්නේ නැහැ.අපේ කාලේ මේ පාසලේ විවිධ ජාතීන් සිටියා. ආගමිකයන් සිටියා. ඒත් අපි සමඟියෙන් ජීවත් වුණා. පළමු පන්තියේ සිට පාසල් කාලය අවසන් වනතුරු සිංහල දෙමළ ආදී වශයෙන් බෙදා වෙන් කරනවා. එයින් පසුව සමාජයට ගිය පසු ඔවුන්ට සමඟි වන්නැයි ප්‍රකාශ කරනවා. මෙතනදී අපේ ක්‍රමවේදයේ අඩුවක් තිබෙනවා.අපි අපේ දරුවන් පරිස්සම් කළ යුතු වෙනවා. දරුවන් ගැන සොයා බලන්න ඕන. අපි වචන පාවිච්චි කරන විට දරුවන් ගැන හිතන්න ඕන. නමුත් අද එලෙස දරුවන්ට රැකවරණය ලැබෙන්නේ නැහැ. වෙළෙඳ ප්‍රචාරක වැඩ වලදී දරුවන් විවිධ ලෙස යොදා ගන්නවා. දරුවන්ගේ දක්ෂතා ගොඩනඟන්න ද ජනමාධ්‍යයෙන් යම් විශාල කාර්යභාරයක් ඉටු වෙනවා.නමුත් ලාභය ගැන නොසිතා ළමයාගේ ළමා කාලය පිළිබඳව අවධානය යොමු කළ යුතු වෙනවා. ළමයාගේ වැඩෙන මනසට රැකවරණය ලබා දිය යුතු වෙනවා. ඒක සියලු දෙනාගේම වගකීමක් වෙනවා. කය පමණක් නොව දරුවාගේ මනස පිළිබඳවද හිතන රටක් ගොඩනැඟිය යුතු වෙනවා.ආත්මාර්ථකාමීත්වයෙන් තොර සමාජයක් ඒ තුළ ගොඩ නඟන්න හැකි වෙනවා. දරුවාගේ දක්ෂතා අගයන්න වෙලාවක් වෙන්කර ගත යුතු වෙනවා. සියලු දෙනාටම සතුටු විය හැක්කේ කය පමණක් නොව මනස ද හොඳින් නිර්මාණය කළ දරු පිරිසක් බිහි කිරීමෙන් පමණයි.ඒ නිසාම සමාජයට වැඩදායී දරු පිරිසක් බිහි කිරීමට හැකි වේවායි ප්‍රාර්ථනා කරනවා.අධ්‍යාපන ඇමැති බන්ධුල ගුණවර්ධන මහතා - වසර කිහිපයක් ත්‍යාග ප්‍රදානෝත්සවයක් නොතිබුණ ද අද ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ත්‍යාග ප්‍රදානය කරනවා. අපේ දරු දැරියන් විශාල ලෙස විදේශ රටවල ද අධ්‍යාපනය ලබනවා. බ්‍රිතාන්‍ය ඒ අතර ප්‍රධාන වෙනවා.සෑම ආයතනයකම දක්ෂතා අගයමින් සිසුන්ට ත්‍යාග පිරිනැමීම කරනවා. එය දරුවන් තුළ උනන්දුවක් ඇති කරනවා. මේ විද්‍යාලයේ ඉගෙනුම ලබන දරුවන් ඇගයීම වැදගත් වෙනවා. රටේ ජ්‍යෙෂ්ඨ පුරවැසියන් රැසක් මේ විද්‍ය්‍යාලයෙන් බිහි වී සිටිනවා. තම දෙමවුපියන් ඉදිරියේ ඇඟයීමට ලක් වන දරුවන් රටේ අනාගතය බාර ගන්නවා.මේ විද්‍යාලය රටේ නමක් දිනූ අධ්‍යාපන ආයතනයක්. මේ විද්‍යාලයට රජය, ආදි ශිෂ්‍යයන් විසින් විද්‍යාගාර, තොරතුරු තාක්ෂණ ඇතුළු පහසුකම් දී තිබෙනවා. ඒ අනුව වාසනාවන්ත විද්‍යාලයක් වෙනවා. මම මීට පෙර හද්දත්තාව පාසලට ගියා. ඒ පාසල ආරම්භ කළ දිනයේ සිට එහි ඉගෙනුම ලැබූ වෛද්‍යවරයකු, ඉංජිනේරුවරයකු බිහි වී නැහැ. ඒ විද්‍යාලයේ විද්‍යාගාර පහසුකම් නැහැ. මහින්ද චින්තන වැඩසටහන යටතේ නගරයේ තිබෙන පාසල්වල පහසුකම් ඒ පාසල්වලට ලබා දීමට කටයුතු කර තිබෙනවා. ඒ වෙනුවෙන් රුපියල් කෝටි 6ක් වෙන් කර තිබෙනවා.මෙවර උසස් පෙළ විභාගයට පෙනී සිටින දරුවන්ගෙන් සියයට 53ක් කලා අංශයෙන් ඉගෙනුම ලබනවා. එය දරුවන්ගේ ගැටලුවක් නොවේ. ඔවුනට අවශ්‍ය පහසුකම් නොමැති වීම මත මේ තත්ත්වය උදා වී තිබෙනවා. උසස් පෙළ විද්‍යා අංශයේ පහසුකම් තිබෙන එක පාසලක් පමණක් ඇති අධ්‍යාපන කොට්ඨාස 100ක් ලංකාවේ තිබෙනවා.මේ නිසා ළමයින් තොග වශයෙන් කොළඹ ජනපි‍්‍රය විද්‍යාල වලට පැමිණියා. එය ඒ විද්‍යාලවලට විශාල බරක් වී තිබෙනවා. මේ හේතුවෙන් අධ්‍යාපන ප්‍රතිසංස්කරණයකට යොමු වී තිබෙනවා. ද්විතීයික පාසල් 1000 ක් නඟා සිටුවීමේ වැඩ සටහන තුළ ප්‍රධාන අංශ 5 කට මූලිකත්වය දී තිබෙනවා.විවිධ දක්ෂතා, කුසලතා ඇති දරුවන් බිහි කිරීම එහි අරමුණ වෙනවා. මේ විද්‍යාලවලට සැම පහසුකමක්ම ලබා දෙනවා. එසේ නොමැතිව දරුවන්ගේ ජීවිත හොඳින් නිර්මාණය කරන්න අපහසු යි. අපි අත්විඳි භයානක කාලය තුරන් කරන්න දෙපයින් සිට ගන්නට හැකි දරුවෙක් මේ විද්‍යාලයෙන් බිහි වුණා. ඒ ජනාධිපති මහින්ද රාජපක්ෂ මහතා යි. කුමන බලවේගයක් ආවත් ඒ මහතා රට එක්සත් කළා.සෑම ජන කොටසකටම කැමති තැනෙක ජීවත් වීමට අද අවස්්ථාව උදා වී තිබෙනවා. රටේ අනාගතය වෙනුවෙන් අලුත් ශ්‍රී ලංකාවක් ගොඩ නැඟීමට මේ දරුවන් වෙත වගකීමක් තිබෙනවා. තම දෙමාපියන්ට විශ්වයට බරක් නොවී කටයුතු කරන දරු පිරිසක් බිහි කිරීමට අපි සියලු දෙනාම කටයුතු කළ යුතු වෙනවා යැයි කීවේය.පසුගිය වසර වලදී අවම නිවාඩු ප්‍රමාණයක් ලබා ගත් තර්ස්ටන් විද්‍යාලයේ ගුරු මහත්ම මහත්මීන් වෙත තිළිණ ප්‍රදානය ද ජනාධිපති මහින්ද රාජපක්‍ෂ මහතා අතින් සිදුවිණි.තර්ස්ටන් සහකාර විදුහල්පති සූරියගොඩ සිරිධම්ම නාහිමි, ඛනිජ තෙල් කර්මාන්ත ඇමැති සුසිල් ප්‍රේමජයන්ත, නැඟෙනහිර පළාත් ආණ්ඩුකාර රියර් අද්මිරාල් මොහාන් විජයවික්‍රම, මාලදිවයිනේ ශ්‍රී ලංකා තානාපති ඩික්සන් දෑල, රාජ්‍ය ආරක්ෂක අමාත්‍යාංශයේ අතිරේක ලේකම් ජයන්ත වික්‍රමරත්න, තර්ස්ටන් විදුහල්පති වයි. ඒ. එන්. ඩී. යාපා, නියෝජ්‍ය විදුහල්පතිවරුන් වූ පී. එස්. ඩී. ජනක කුමාර, ගුණවතී පරණවිතාන, ප්‍රාථමික අංශ ප්‍රධානී ජයන්ති කොළඹගේ මහත්ම මහත්මීන් ඇතුළු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n11080110</link>
    <topic>තව අවුරුදු සියයක් ගියත් ශ්‍රමයට ඇති වටිනාකම අඩු වන්නේ නැහැ</topic>
    <author>ප්‍රාර්ථනා වීරසිංහ</author>
    <content>තව අවුරුදු සියයක් ගියද ශ්‍රමයට ඇති වටිනාකම අඩු නොවන බව, ධීවර හා ජලජ සම්පත් ඇමැති රාජිත සේනාරත්න මහතා පැවැසීය.ශ්‍රමය, දහඩිය වගුරවමින් රටට සේවයක් කරන පුද්ගලයන් ශ්‍රමාභිමානි සම්මානයෙන් පිදුම් ලැබීම අගය කරන බවත් ඇමැතිවරයා මෙහිදී කීය.වර්ෂයක් පාසා පවත්වනු ලබන ශ්‍රමාභිමානි සම්මාන උළෙල බණ්ඩාරනායක ජාත්‍යන්තර සම්මන්ත්‍රණ ශාලාවේදි පසුගිය 22 වැනිදා පැවැත්වූ අවස්ථාවේදී ඇමැතිවරයා මේ අදහස් පළකළේය.එහිදී විවිධ ක්ෂේත්‍රවලින් තෝරාගන්නා ලද පුද්ගලයන්ට සම්මාන පිරිනැමීම, ඇමැති රාජිත සේනාරත්න, ජාතික ඒකාබද්ධතා ඇමැති වාසුදේව නානායක්කාර, බස්නාහිර පළාත් සභාවේ සෞඛ්‍ය ඇමැති ජගත් අංගගේ යන මහත්වරුන්ගේ ප්‍රධානත්වයෙන් සිදුකෙරිණි.එහිදී සම්මාන ලැබූවන්ගේ නාමලේඛනය මෙසේය.ජාතික ඒකාබද්ධතා ඇමැති වාසුදේව නානායක්කාර, ජනාධිපති උපදේශක වෘත්තීය සමිති අධ්‍යක්‍ෂ ජනරාල් භාරත ලක්‍ෂ්මන් ප්‍රේමචන්ද්‍රධීවර හා ජලජ සම්පත් අමාත්‍යාංශයේ මාධ්‍ය ලේකම් නරේන්ද්‍ර ශ්‍රී රාජපක්‍ෂචන්ද්‍රිකා විජේසුන්දර (ලංකාදීප), ඉන්දික දිසානායක, ඇන්ටන් සැම්සන් (තරුණි), කැමිලස් පෙරේරා (රිවිර), පී. එම්. සේනාරත්න, රංජිත් ගාමිණි විජේවර්ධන, සුමිත් මායාදුන්න (දෙසතිය), හේම ශ්‍රී අමරසිංහ (ග්‍රහතරු), ගාමිණි ජයලත් (දිනමිණ), පී‍්‍රති කන්නන්ගර (දිනමිණ), දාස හපුවලාන (ලංකාදීප), සංජීව සිරිමාන්න (ලක්හඬ), චතුර විජේරත්න (සිරස), ජයන්ත අතපත්තු (ස්වර්ණවාහිනිය), එම්. දිනේෂ් අංජන පෙරේරා (සිටි එෆ්. එම්.), සමන්ත යහම්පත් (ලංකාදීප), එඩ්වින් ආරියදාස, සිරිලාල් කොඩිකාර, එල්මෝ ගුණරත්නදීපානි සුබසිංහ, රණරාජා සේරසිංහ, දුෂ්‍යන්ත රණතුංග, ඒ. ඩබ්ලිව්. ආර්. අයි. වික්‍රමාරච්චි, ශාලින්ද සේරසිංහ, රංජිව් ප්‍රනාන්දු, අමල් පලිහවඩන, ලුවිස් හේවා, දර්ශන ද සොයිසා, බන්දුල සේනානායක, ඊ. ඒ. රිචඩ්, දිනේෂ් ප්‍රනාන්දු, නිමල් තුෂාර ලොකුපොන්නම්පෙරුම, ඒ. කේ. දියබලනගේ, රෝහිත අබේගුණවර්ධන, මධුර රත්නායක, ඉන්දික දිනේෂ් පීරිස්, උදය විජයරත්නනුවන් සමන්ත බණ්ඩාර, ඉන්දික දිනේෂ් පීරිස්රංජිත් ජයසූරිය, ජගත් කේ. වික්‍රමධම්මික පෙරේරා, පී. එම්. හතරසිංහ, ජයසිරි ලියනවලතිලක් කුමාර රත්නායක, චමුදිත සමරවික්‍රම, නිපුන් ඒකනායක, සේනක උබේසිංහ, රන්ජන් ද සිල්වා, හේමසිරි රණතුංග, සරත් කුමාර දඹවින්න, සුදර්මන් රදලියගොඩ, චම්පිකා දිල්හානි, හරේන් ජයලාල්, සුසාර දිනාල්, නිමල් ලක්‍ෂපතිආරච්චි.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n11080111</link>
    <topic>බත් විකුණන වෙළෙඳුන් ලියාපදිංචිය අද සිට අනිවාර්යයි</topic>
    <author>ජීවනී පතිරණ – පණ්ඩුක සමරසේකර</author>
    <content>කොළඹ නගරයේ බත් පාර්සල් අලෙවි කරන සියලු වෙළෙඳුන් අද සිට කොළඹ මහ නගර සභාවේ ලියාපදිංචිවීම අනිවාර්ය බව කොළඹ මහ නගර සභාවේ ප්‍රධාන වෛද්‍ය නිලධාරී වෛද්‍ය ප්‍රදීප් කාරියවසම් මහතා අවධාරණය කරයි.එසේ නොමැතිව කිසිදු පුද්ගලයකු ට බත් පාර්සල් අලෙවි කළ නොහැකි බව පෙන්වා දෙන ඒ මහතා, ආහාරවල සෞඛ්‍යාරක්‍ෂිත බව තහවුරු කරමින් තම ප්‍රදේ්ශයේ සෞඛ්‍ය වෛද්‍ය නිලධාරිවරයා නිකුත් කළ සහතිකයක් තිබීම අනිවාර්යය බව සඳහන් කරයි.විශේෂයෙන් පිසූ ආහාර පාර්සල් පැය 4ක කාලයක් තුළදී අලෙවි කළ යුතු බවත්, එම ආහාර පිළියෙළ කරන ස්ථාන සහ පුද්ගලයන්ගේ සෞඛ්‍යය ආරක්ෂිත බව වෛද්‍ය නිලධාරිවරයා නිකුත් කරන සහතිකයෙන් තහවුරු විය යුතු බවත් ඒ මහතා ප්‍රකාශ කරයි.කොළඹ මහ නගර සභාවේ ජන සෞඛ්‍ය දෙපාර්තමේන්තුව යටතේ ලියාපදිංචි වන මේ වෙළෙඳුන්ට විධිමත් පුහුණුවක් ලබා දීමට ද පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n11080112</link>
    <topic>සිංහල සහ දෙමළ භාෂා ගුරු සංචිතයක් පිහිටුවීමට පියවර</topic>
    <author>සුභානි සේනානායක සහ අනුෂා ගුරුසිංහ</author>
    <content>සිංහල සහ දෙමළ භාෂා ගුරු සංචිතයක් පිහිටුවීමට ජාතික භාෂා හා අධ්‍යයන පුහුණු ආයතනය පියවර ගනී.රාජ්‍ය නිලධාරීන්ට සිිංහල දෙමළ භාෂාව ඉගැන්වීමේ අරමුණින් මේ පියවර ගෙන තිබේ. ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතාගේ උපදෙස් මත මේ වැඩපිළිවෙළ ආරම්භ කර තිබේ.මේ පුහුණු සංචිතයේ සිටින ගුªරුවරුන් 600ක පමණ පිරිස ප්‍රමාණවත් නොවන නිසා ඇමැතිවරයා මේ ගුරු පුහුණු පාඨමාලාව ආරම්භ කිරීමට උපදෙස් ලබා දුන් බව ජාතික භාෂා හා ගුරු පුහුණු ආයතනයේ අධ්‍යක්‍ෂ ජනරාල් ප්‍රභාත් හේරත් මහතා දිනමිණට කීය. මේ මස 08 දා සිට දින 10ක නේවාසික ගුරු පුහුණු පාඨමාලාවන් අගලවත්ත ජාතික භාෂා හා අධ්‍යයන පුහුණු ආයතනයේදී ආරම්භ කෙරේ.මෙය අදියර දෙකක් යටතේ පැවැත්වෙන අතර වරකට ගුරුවරුන් 80 දෙනකු සහභාගි කෙරේ.මේ සඳහා බහුතරය රජයේ ගුරුවරුන් තෝරාගෙන ඇති අතර අ. පො. ස. උසස් පෙළ විභාගය සමත් දෙමළ භාෂාව ඉගැන්වීමට සමත් අයට සහ අ. පො. ස. (සා/පෙළ) දෙමළ භාෂාවට සම්මාන සාමාර්ථයක් ඇති අයට මේ සඳහා අයදුම් කළ හැකි වේ.මෙයට සමගාමීව යාපනය දිස්ත්‍රික්කයේ දෙමළ භාෂාව උගන්වන ගුරුවරුන්ගේ සිංහල භාෂා හැකියාව වර්ධනය කිරීමට ද දින 10 නේවාසික පුහුණු වැඩසටහනක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n11080113</link>
    <topic>මහියංගණ මහ සමන් දේවාලයේ පින්කම් ජනපති ප්‍රධානත්වයෙන්</topic>
    <author>මහින්ද අලුත්ගෙදර, හසලක සමූහ, ගිරාඳුරුකෝට්ටේ සමූහමහියංගණය සිට...</author>
    <content>ඓතිහාසික මහියංගණ මහා සමන් දේවාලයේ රන් බුද්ධ ප්‍රතිමාව තැන්පත් කිරීම, රන් වැට හා මකර තොරණ නිරාවරණය කිරීම ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පෙරේදා (30) සිදු කෙරුණි.බුදුරජාණන් වහන්සේ සම්බුද්්ධත්වයෙන් මාස නවයකට පසුව වැඩම කරන ලද මේ ඓතිහාසික සමන් දේවාලයට වසර දෙදහස් හයසීයක් පිරීම නිමිත්තෙන් මේ පින්කම සංවිධාන කර තිබුණි.බින්තැන්නේ සුමන සමන් දේවාලය නමින් එවකට හඳුන්වන ලද මේ සමන් දේවාලය කුඩා ප්‍රමාණයේ කටු මැටි බිත්තිවලින් සමන්විතව පසුව ගරාවැටෙන තත්ත්වයට පත්ව තිබෙන අතර, ඉන් අනතුරුව ක්‍රමයෙන් සංවර්ධනය කර තිබේ.එවකට මේ සමන් දේවාලය පිහිටවු ඓතිහාසික ස්ථානය කේන්ද්‍ර කර ගනිමින් මෙම රන් බුද්ධ ප්‍රතිමාව තැන්පත් කිරීම, පැරණි දේවාලය වටා ඉදිකළ රන්වැට හා මකර තොරණ නිරාවරණය කෙරිණි.මේ වෙනුවෙන් රුපියල් ලක්‍ෂ විසි දෙකක මුදලක් වැය කර තිබෙන අතර, මහියංගණ මහ සමන් දේවාලයේ සහ මහනුවර මහ දේවාලයේ බස්නායක නිලමේ ආනන්ද හීන්කෙන්ද මහතාගේ පවුලේ ඥාතීන්ගෙන් හා මහජන ආධාර මේ සඳහා යොදාගෙන ඇත.මේ අවස්ථාවට පැමිණි ජනාධිපති මහින්ද රාජපක්ෂ මහතා උණුසුම් ලෙස පිළිගැනීමෙන් අනතුරුව උඩරට නැටුම් කණ්ඩායමක් පෙරටු කර ගනිමින් උත්සව භූමිය වෙත කැඳවාගෙන යන ලදී. මෙහිදී අනුශාසනාවක් කළ අස්ගිරි පාර්ශ්වයේ අනුනායක ගලගම අත්ථදස්සි අනුනාහිමියන් ප්‍රකාශ කළේ සිදුහත් කුමරා බුද්ධත්වය ලබා මාස නවයකට පසුව වැඩම කළ මේ පින් බිමට ජනාධිපති මහින්ද රාජපක්‍ෂ මහතා ගේ පැමිණීම සම්බන්ධයෙන් සතුටු වන බවයි.ඊට අමතරව දශක තුනක කාලයක් අපේ රටේ පැවති ත්‍රස්තවාදය සම්පූර්ණයෙන්ම නිමාවට පත් කරමින් රටට සාමය හා නිදහස උරුම කරදී තිබෙන බවත්, රට සංවර්ධනය කිරීමට යන මේ ගමන සඳහා ජනාධිපතිවරයාට ශක්තිය හා ධෛර්යය ප්‍රාර්ථනා කරන බවත් උන්වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n11080114</link>
    <topic>වාද්දුව සුරාසලක් ඇරීමෙන් සියලු දහම් පාසල් වසා දැමේ</topic>
    <author>කළුතර ඩේලිනිවුස් වාර්තාකරු</author>
    <content>වාද්දුව පොලිස් වසමේ සියලුම දහම් පාසල් වසා දැමීමට තීරණය කර තිබේ.වාද්දුව නගරයේ සුරා සලක් විවෘත කිරීමට සුරාබදු කොමසාරිස් අනුමත කිරිම නිසා මෙසේ දහම් පාසල් වසා දැමීමට තීරණය කර ඇත.වාද්දුව - මොරොන්තුඩුව විහාරාධිපති සංගමය වසා දැමීමේ තීරණය අනුමත කර තිබේ. සමස්ත ලංකා ශාසනාරක්‍ෂක මණ්ඩලය මේ සම්බන්ධයෙන් සාකච්ඡා කළ අතර, යෝජිත සුරාසල විවෘත කළ හොත් සමස්ත ශ්‍රී ලංකාවේම දහම් පාසල් වසා දැමිය යුතු බවට ඉදිරිපත්වූ යෝජනාව ඒකමතිකව සම්මත වී තිබේ.සමස්ත ලංකා ශාසනාරක්‍ෂක මණ්ඩලයේ නියෝජ්‍ය ලේඛකාධිකාරී හා ගම්පහ දිස්ත්‍රික් ශාසනාරක්‍ෂක මණ්ඩලයේ ලේඛකාධිකාරී සීදූවේ සුමනවංශ හිමියෝ මේ යෝජනාව ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=n11080115</link>
    <topic>යුද්ධයෙන් බැටකෑ උතුරු-දකුණු හදවත් සමනය කිරීමේ වගකීම ජනමාධ්‍ය සතුයි</topic>
    <author>ජයසිරි මුණසිංහ හා බණ්ඩාර විපුලසේන කිළිනොච්චිය සිට...</author>
    <content>තිස් වසරක් තිස්සේ පැවැති යුද්ධයෙන් උතුරු - දකුණු ජන හදවත්වල ඇතිවූ සිත් වේදනා, අවිශ්වාසයන් සමනය කිරීමේ යෝධ බලය පැවැරී ඇත්තේ වත්මන් මාධ්‍ය පරම්පරාවට යැයි ජනමාධ්‍ය සහ ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා ප්‍රකාශ කෙළේය.ජනමාධ්‍ය සහ ප්‍රවෘත්ති අමාත්‍යාංශය විසින් සංවිධානය කරනු ලබන “ඇසිදිසි - විනිස” එක්දින ජනමාධ්‍ය පුහුණු වැඩමුළුව පෙරේදා (30) කිළිනොච්චිය කොකාවිල් යුද හමුදා තොරතුරු තාක්ෂණ පුහුණු මධ්‍යස්ථාන ශ්‍රවණාගාරයේ පැවැති අවස්ථාවට ප්‍රධාන ආරාධිතයා ලෙස සහභාගිවෙමින් ඇමැතිවරයා එසේ කීය.වවුනියාව, මන්නාරම, මුලතිව් හා කිළිනොච්චිය යන දිස්ත්‍රික්ක හතරේ රාජ්‍ය හා පෞද්ගලික මෙන්ම විද්‍යුත් හා මුද්‍රිත මාධ්‍ය ආයතනවල සේවය කරන ප්‍රාදේශීය මාධ්‍යවේදීන් විශාල පිරිසක් මේ වැඩමුළුවට සහභාගි වී සිටීම විශේෂත්වය විය.තිස් වසරක් තිස්සේ පැවැති ම්ලේච්ඡ කුරිරු යුද්ධයෙන් අනතුරුව පමණක් නොව උතුරේ ජනමාධ්‍ය ඉතිහාසයේ ප්‍රාදේශීය ජනමාධ්‍යවේදීන් සඳහා පැවැති පළමු හා විධිමත්ම ජනමාධ්‍ය පුහුණු වැඩමුළුව මෙය විය. චිරාගත සම්ප්‍රදායානුකූලව පොල්තෙල් පහන් දල්වා වැඩමුළුව ඇරඹි අතර, වැඩමුළුවට එක්වූ සියලුම ජනමාධ්‍යවේදීන්ට නොමිලේ පටිගත කිරීමේ යන්ත්‍ර හා සහතික පත්‍රයක් ප්‍රදානය කරනු ලැබීය.එහිදී වැඩිදුරටත් අදහස් දැක්වූ රඹුක්වැල්ල මහතා මෙසේද කීය.“මම අද වඩාත්ම සතුටට පත්වන්නේ මේ වැඩමුළුව උතුරු පළාතේ ජනමාධ්‍යවේදීන් සඳහා පැවැත්වීම නිසායි. පුරා වසර තිහක් යුද්ධයෙන් බැටකෑ ජනහදවත්වල වේදනා, සුළු සුළු අමනාපකම්, අවිශ්වාසයන් ඇතිවී තිබෙන්නට පුළුවන්. එවන් අවිශ්වාසයන්, අමනාපකම් සමනය කිරීමේ යෝධ බලය පැවැරී ඇත්තේ වත්මන් ජනමාධ්‍ය පරම්පරාවේ ඔබටයි.අපි දැන් රටක්, ජාතියක් යන හැඟුමින් සිතන්නට පුරුදු විය යුතුයි. මීට දෙවසරකට පෙර යුද්ධය නිමා කළා. මේ යුද්ධය නිමා වී තිබෙන කාලයක්. ඒ නිසා රටේ සතර දිග්භාගයේ ජීවත්වෙන ජනතාවට පුදුමාකාර නිදහසක් උදාවුණා. සාමයක් භුක්ති විඳින්නට පුළුවන්කම ලැබුණා.මහා විනාශකාරී යුද්ධය නිමාකොට අපිට උතුරු - දකුණු දෙපළාතට බොහෝම නිදහසේ බියෙන් හා සැකෙන් තොරව යාමට ඒමට හැකියාව ලැබෙයි කියා කවුරුත් සිතුවේ නෑ. ”නිදහස” කියන වචනය අපේ සිත්වල තිබුණේ නෑ. ”සාමය” කියන දේ උදාකර ගැනීම බොහෝම දුෂ්කර දෙයක් ලෙසයි මුළු රටේම, ජනතාව සිතා සිටියේ.ජනාධිපති මහින්ද රාජපක්ෂ මැතිතුමා අභීතව ජාතියට ලබා දුන් නායකත්වය නිසා යුද්ධය නිමා කිරීමට හැකියාව ලැබුණා. අද පුදුමාකාර නිදහසක්, සමඟියක් රටේ ගොඩනැගී තිබෙනවා. මේ නිදහසත්, සමඟියත් මුළු රටේම ජනතාවට හිමිවී තිබීම සතුටට කරුණක්. ඒවාගේම ඒ තුළින් ජනිත ප්‍රතිපල ආර්ථික, සාමාජියීය, කලා, සංස්කෘතික වෙනත් අංශ කරාත් ගලා යා යුතුයි. යුද්ධයට පෙර ජන ජීවිතයේ පැවැති තත්ත්වයන්ට වඩා උසස්, ඉහළයාමක් අද වනවිට ඇතිවී තිබෙන්නට උවමනයි. එය රටේ සිදුවෙමින් පවතින බව සතරඅතම බැලූවිට පෙනෙන්නට තිබෙනවා.ලෝකය පුදුමාකාර ලෙස සෑම අංශයකින්ම දියුණුව කරා පියනඟමින් ඉන්නේ. මේ අවස්ථාවේ අපත්, රටක්, ජාතියක් ලෙස විශ්වයේ ජයග්‍රහණ සමඟ අත්වැල් බැඳගෙන ඉදිරියට ගමන් කළ යුතුයි. ලෝකය අප අතහැර සංවර්ධන ගමනක් යනවා නම්, අප ඊට සහසම්බන්ධ නොවී සිටිනවා නම් අපට අනාගතයක් නෑ. අපි නොබියව, ලෝකය සමඟ පෙරට යා යුතුයි. අපේ රට, අපේ රටේ ජනතාව ලෝකය සමඟ කරට කර තරග කළ හැකි දියුණු ජාතියක් විය යුතුයි. ඒ සඳහා අවශ්‍යම දේ වන්නේ අපේ මානව සම්පතේ දැනුම වැඩිකිරීමයි.ජනමාධ්‍යවේදීන් වන ඔබගේ දැනුම වැඩිදියුණු කිරීමට මෙවන් වැඩමුළු සංවිධානය කිරීමේ අපේ අරමුණත් එයයි. ඔබගේ විෂය දැනුම වාගේම සාමාන්‍ය දැනුමත් ඉහළ නැංවිය යුතුයි. ඒ සඳහා අප අමාත්‍යාංශය ආරම්භ කළ මේ ”ඇසිදිසි - විනිස” වැඩමුළුව ඉවහල් වනවා.අද මේ වැඩමුළුවට සහභාගි වූ ඔබ ආ වේලාවට වඩා අංශු මාත්‍රයකින් හෝ වැඩි වූ නව දැනුමක් සමඟින් මෙතැනින් නික්මයා යුතුයි. එයයි අපේ අරමුණ, සාර්ථකභාවය වන්නේ. ඔබේ අනාගතය ආලෝකමත් වන්නේත් ඒ තුළින්මයි.ඕනෑම විෂය ක්ෂේත්‍රයකට ප්‍රවීණයකු විශේෂඥ දැනුමක් තිබෙන අය සිටින්නට පුළුවන්. ඔබත් වසර විස්සක්, විසිපහක් ජනමාධ්‍ය ක්ෂේත්‍රයේ කටයුතු කළ, සේවා කළ ප්‍රවීණ , අත්දැකීම්, පළපුරුද්ද ලැබූ අයයි. එසේ කියා මෙවැනි වැඩමුළුවලින් පලක් නැතැයි මේවාට එක් නොවීම හොඳ දෙයක් නොවෙයි. තමන් සියලුම දේ දන්නා බව සිතන අය නිතරම පරාජයේ අඩිතාලම තමා අතින්ම දමා ගන්නවා. ඒ නිසා මේ වැඩමුළුවට එක්වූ ඔබ එසේ ක්‍රියා නොකරන පිරිසක් බව අපි දන්නවා.මේ වැඩමුළුව දැනුම බෙදාහදා ගැනීමේ යෝධ වේදිකාවක්. ඔබ අප දන්නා දැනුම බෙදාහදා ගැනීම සමාජයේ, රටේ, ජාතියේ දියුණුවට හේතුවෙනවා. මේ වැඩමුළුව සාර්ථක වන්නේ දැනුම ලබා ගත් අයෙකු මෙතැනින් පිටව ගියහොත් පමණයි.අපි ජනමාධ්‍යවේදී පරම්පරාවේ අයයි. ජනමාධ්‍ය පවුලේ අපි අන් අයට වඩා දැනුවත් බවින් ඉහළ තැනක සිටිය යුතුයි. අපි දැනුවත් වන තරමට සමාජයට, රටේ ජනතාවට ලබාදෙන ජනමාධ්‍ය සේවා වඩාත් සත්‍ය හා නිවැරදි ලෙස ලබාදීමට හැකියාව ලැබෙනවා. ඒ අදහසින් ගත්විට මේ වැඩමුළුව කිළිනොච්චියේ පැවැත්වීම වඩාත් සතුටට කරුණක්.ජනතාවට සත්‍ය දැනගැනීමට හැකිවන්නේ ජනමාධ්‍යවේදියා දැනුවත් වූ තරමටයි. නිවැරදි තොරතුරු ඉදිරිපත් කිරීම ඔබේ වගකීමයි.ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල මහතා - යුදබිය නැති ලෝකයේ රටවල් අතළොස්සයි තිබෙන්නේ. ඒ අතරත් ප්‍රමුඛස්ථානයක් අපේ රටට ලැබී තිබෙනවා. අද මුළු රටම වෙළාගත් යටිතල පහසුකම් සංවර්ධන වැඩපිළිවෙළක් ක්‍රියාත්මකයි. අපි දකිනවා මහාමාර්ග, වාරිමාර්ග, වැව් අමුණු, විදුලිබල, වරාය, ගුවන් තොටුපළ සංවර්ධන ව්‍යාපෘති ක්‍රියාත්මක කරනවා. මේවා සියල්ල සිදු කිරීමට හැකිවුණේ අතිගරු ජනාධිපතිතුªමාගේ නායකත්වයෙන් යුද්ධය නිමා කළ නිසායි.අපි මේ භුක්ති විඳින නිදහස සාමකාමී බව සෑම අංශයකටම ගළපා ගත යුතුයි. කලාව, සංස්කෘතිය, ජනමාධ්‍ය අංශවලින් විශාල නිදහසක් පැතිරවිය යුතුයි. සංවර්ධනයක්, දියුණුවක් මේ අංශවල ඇතිවිය යුතුයි.එය ඇති කිරීමේ වගකීම පැවැරී ඇත්තේ ජනමාධ්‍ය හා ප්‍රවෘත්ති අමාත්‍යාංශයේ අපටයි. අපි මේ අද කිළිනොච්චියේ පවත්වන්නේ, උතුරු පළාතේ ප්‍රාදේශීය ජනමාධ්‍යවේදීන්ගේ දැනුම, ආකල්පය ඉහළ නැංවීමේ එක්දින වැඩමුළුවයි. මේ අවස්ථාවට පැමිණි ඔබසැම ඉතාම ගෞරවයෙන් පිළිගන්නවා.මහින්ද චින්තන ඉදිරි දැක්ම මේ රට ආසියාවේ ආශ්චර්යය බවට පත්කිරීමේ යෝධ වැඩපිළිවෙළයි. ඒ වැඩපිළිවෙළ වඩාත් සාර්ථකව ක්‍රියාත්මක කිරීමට ජනමාධ්‍යවේදීන්ගේ පූර්ණ සහාය අවශ්‍යයයි.විවේචනාත්මක හා ගුණදොස් දැක්වීමේ වගකීම ඔබ සතුයි. ඒවාගේම මේ රට යටිතල පහසුකම්වලින් කොතරම් සංවර්ධය වූවත් පලක් නෑ. ජන හදවත්වල දියුණු අධ්‍යාත්මික සංවර්ධනයක් ඇති නොවුණොත්. අපි වැඩිහිටියන්ට ගරු කරන, වඩාත් නිවුණු සිත් ඇති, ඉහළ රසාස්වාදයක් ඇති ජනතාවක් බිහි කළ යුතුයි. එය ජනමාධ්‍යවේදීන් වන ඔබට පැවැරෙන පැහැර නොහැරිය හැකි වගකීමයි.ශ්‍රී ලංකා රූපවාහිනී සංස්ථාවේ සභාපති ප්‍රවීණ මාධ්‍යවේදී මොහාන් සමරනායක, විවෘත විශ්වවිද්‍යාලයේ නීති පීඨයේ ප්‍රධානී යසෝදරා කදිරගාමර් තම්බි, ප්‍රවීණ මාධ්‍යවේදී කච්චි මොහොමඩ්, තිනකරන් පුවත්පතේ ප්‍රධාන කර්තෘ ප්‍රවීණ මාධ්‍යවේදී එස්. තිලෙයිනාදන් මහත්ම මහත්මීහු මෙහිදි දේශන පැවැත්වූහ.ජනමාධ්‍ය හා ප්‍රවෘත්ති අමාත්‍යාංශයේ ජ්‍යෙෂ්ඨ සහකාර ලේකම් (පාලන) එල්. ඩී. සී. මහානාම, ප්‍රධාන ගණකාධිකාරී එම්. ඒ. විජේදාස, රජයේ ප්‍රවෘත්ති අධ්‍යක්ෂ වසන්තපි‍්‍රය රාමනායක, සහකාර ලේකම් (මාධ්‍ය) කේ. පී. ජයන්ත, සී/ස. එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරතන සෙනරත්, 9 වැනි ශ්‍රී ලංකා සංඥා රෙජිමේන්තුවේ ප්‍රධානීහු ඇතුළු ප්‍රාදේශීය මාධ්‍යවේදීහු විශාල පිරිසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=r1108011</link>
    <topic>ගව සහ කුකුළු පාලනයේ නියුතු දකුණේ ගොවියන්ට සහන</topic>
    <author>මාතර සංචාරක සිරි වාව්වගේ</author>
    <content>දකුණු පළාතේ ගව හා කුකුළු පාලන කටයුතුවල නිරත ගොවි පවුල් 4600 ට එම කටයුතු මනාව පවත්වාගෙන යාම සඳහා දකුණු පළාත් සත්ත්ව පාලන අමාත්‍යාංශය මගින් උපරිම සහන සලසා දී ඇත.ඒ අනුව මෙතෙක් එම ගොවියෝ මුහුණ දී සිටි ගව හා කුකුල් පට්ටිවල සතුන්ට අවශ්‍ය ආහාර සපයාදීම සම්බන්යෙන් තිබූ ප්‍රධානතම ගැටලුව නිරාකරණය කරදී තිබේ.ගුණාත්මක තත්ත්වයෙන් යුතු උසස් සත්ත්ව ආහාර නිෂ්පාදන කම්හලක් ස්ථාපිත කරේ. පළාත් සභාවේ ප්‍රතිපාදන මත කැකණදුර රජයේ සත්ත්ව පාලන ගොවි භූමියේ එය ආරම්භ කර ඇත. එමගින් සත්ත්ව ආහාර සහන මිලට සැපයීමට පියවර ගෙන තිබේ.දිනකට ටොන් 50 බැගින් සත්ත්ව ආහාර නිෂ්පාදනය කර ගොවීන්ට ලබාදීම සිදු කෙරේ. ඒ අනුව මාතර, ගාල්ල හා හම්බන්තොට දිස්ත්‍රික්කවල සත්ත්ව පාලන ගොවීන්ට විශාල සේවයක් සැලසී ඇත.කිරිගව පාලනයේ නිරත වරකපිටියේ එස්. පී. රම්‍යවතී මහත්මිය මෙසේ කීවාය. - දකුණේ සත්ත්ව පාලන කටයුතුවල නිරත ගොවීන් වැඩි පිරිසකට මුහුණ දී තිබූ ප්‍රධානතම ගැටලුව හා බාධාව වූයේ තම සතුන්ට කෑමට දීමට සත්ත්ව ආහාර නොමැති කමයි. ඒ නිසාම බොහෝ දෙනෙක් මුලින් පටන්ගත් සත්ත්ව පාලන ව්‍යාපාර ටික කලකින් අතරමග නතර කළා. තෘණ කැවීමට තණ පිට්ටනි අපට නැහැ. පෞද්ගලික අංශයෙන් මිලදී ගන්නා සමහර සත්ත්ව ආහාර මිල ඉතාම ඉහළයි. එහෙත් ඒවා ගුණාත්මක අතින් හා තත්ත්වයෙන් බාලයි. මේ සත්ත්ව ආහාර නිෂ්පාදන කම්හල මගින් අපිට ලාභයටත් පහසුවෙන් උසස් තත්ත්වයෙන් යුතු සත්ත්ව ආහාර මිලදී ගන්න පුළුවන්.කුකුළු පාලන කටයුතුවල නිරත දෙනිපිටියේ ඒ. එල්. පී. චන්ද්‍රිකා මහත්මිය - කුකුළු පාලන කටයුතුවල නිරත හාර දහසකට ආසන්න පිරිසක් සතුන්ට කෑමට දීමට තත්ත්වයෙන් උසස් ලාභදායී සත්ත්ව ආහාරයක් ලබා ගැනීම ගැන කලක් තිස්සේ සිහින මැව්වා. දැන් අපට රජයේ මෙම කම්හලින් ලාභයටත් පහසුවටත් උසස් තත්ත්වයෙන් යුත් සත්ත්ව ආහාර ලබාගන්න පුළුවන්. ඒක අපට ලොකු සහනයක්.මේ සත්ත්ව ආහාර නිෂ්පාදන ගොවිපළේ ප්‍රධාන පශු වෛද්‍ය හර්ෂන චින්තක පෙරේරා මහතා - අපේ සත්ත්ව ගොවිපළට හා පුහුණු මධ්‍යස්ථානයකට පැමිණෙන සෑම ගොවියකුටම සතුන්ගේ පෝෂණ තත්ත්වය නංවාලීමට අවශ්‍ය සත්ත්ව ආහාර සපයා ගැනීමේ ගැටලුව තිබුණා. අපි මේ ගැන දකුණු පළාතේ කෘෂිකර්ම හා සත්ත්ව පාලන ඇමැති බින්දු වීරසිංහ මහතා සමග සාකච්ඡා කළා. ඔහු අපට උපදෙස් දුන්නා හැකි පමණ ඉක්මනින් සත්ත්ව ආහාර නිෂ්පාදනය කරන කම්හලක් ආරම්භ කරන ලෙස. ඒ අනුව අපි මේ කටයුත්ත ආරම්භ කළා. දැන් අපට පුළුවන් මුළු දකුණු පළාතේම සත්ත්ව පාලනයේ නිතර ගොවි පවුල්වලට තත්ත්වයෙන් උසස් සත්ත්ව ආහාර ලබා දෙන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=r1108012</link>
    <topic>මොනරාගල මීයාගල ගම්වැසියන්ට මූලික පහසුකම් දෙන්න</topic>
    <author>ඌව වෙල්ලස්ස සමූහ – වජිර උමගිලිය</author>
    <content>අපේ කම, අපේ ගම තාමත් රැකගෙන ගැමි කම තිබෙන ගමකි මීයගල ගම. මොනරාගල දිස්ත්‍රික්කයේ අම්පාරට මායිම්ව පිහිටි මීයගල ග්‍රාම නිලධාරි වසම සියඹලාණ්ඩුව හා මඩුල්ල ප්‍රාදේශීය ලේකම් කොට්ඨාස සීමාවේ පිහිටා තිබේ.දෙවන ලෝක යුද සමයේදී හෙලන ලද බෝම්බ වලට බියෙන් ගම් බිම් අතහැර සැඟවී ගල් ගෙවල්වල ජීවත් වීමට ගිය පිරිසක් මීයගල ගමේ ගොවිතැන් කර ජීවත් වී ඇත.මේ වසමේ පවුල් 169 ක් පමණ වෙසෙති. ඔවුනට මූලික පහසුකම් කිසිවක් නැත. ඒ ගැන ඔව්හු මෙසේ කීහ.ටී. එම්. දයාපාල - අපි ගොවිතැනක් කරගෙන ජීවත් වෙනවා. ගමේ ඕනෑම දෙයක් වගා කරන්න සුදුසු පසත් දේශගුණයත් අපට තිබෙනවා. නමුත් කඳු මුදුනේ සිට මහ පාරට එන්න ප්‍රවාහන පහසුකම් නෑ.බිබිලේ පැණි දොඩම් ප්‍රභේදය තාමත් ඉතිරිව තිබෙන්නේ මීයගල ගමේ පමණයි. ගොවිතැන්වලට වන සතුන්ගෙන් හානි සිදුවෙනවා.ස්ථිර රැකියා කරන අය මෙහෙ නෑ. ගමට තිබෙන පාසලේ පන්ති පැවැත්වෙන්නේ අට වසරට පමණයි. දුර බැහැර පාසල්වලට යන්න පහසුකම් නැහැ. අතරමග අධ්‍යාපනය කඩාකප්පල් වෙනවා.ඩී. එම්. පුංචි මැණිකා - අපේ ගමත් දියුණු වෙනවා නම් හොඳයි. වෙන ගම්වලට කාපට් අතුරපු මාර්ග, විදුලිය, නළ ජලය ලබා දීලා මීයගල වැසියන්ට මේවා හැමදාම සිහින පමණයි. අපේ ළමයි ගමේ පාසලෙන් අස් වෙලා ගෙදර ඉන්නවා. වැඩි පිරිසක් කොළඹ ගාමන්ට්වල වැඩට යනවා. පිරිමි ළමයි කොන්ක්‍රීට් වැඩපලවල අත් වැඩ දෙනවා. ගමේ දුෂ්කරකම නිසා ඔවුන් ගමේ ඉන්න කැමති නැහැ. සූර්ය කෝෂවලින් විදුලිය ලබාගන්නවා. නමුත් බැටරිය අවුරුදු 4කින් පස්සෙ කාලය ඉවත් වෙනව. අලුත් බැටරියක් රුපියල් 20,000ක් විතර වෙනවා. විදුලිය තියෙනවා නම් හොඳයි. පායන කාලයට ජලය සොයාගැනීම හරිම දුෂ්කරයි. කන්ද උඩ ජලය නැහැ. ගොවිතැන්වලට වන සතුන්ගෙන් හිරිහැර වෙනවා. කාන්තාවන්ට ගෘහ කර්මාන්ත කරන්න පහසුකම් තිබෙනවා නම් හොඳයි. ගමේ සම්පත් ගොඩක් තියනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=r1108013</link>
    <topic>හරිගල කීර්ති ශ්‍රී රාජසිංහ රජමහා විහාරයේ බිතු සිතුවම් පිළිසකර කරන්න</topic>
    <author>සබරගමුව සමූහ පී. ඩබ්. ගාමිණි</author>
    <content>කෑගල්ල දිස්ත්‍රික්කයේ ගලිගමුව ප්‍රාදේශීය ලේකම් කොට්ඨාසයේ ඉද්දමල්පාන හරිගල කීර්ති ශ්‍රී රාජසිංහ රජමහා විහාරස්ථානයේ ඉපැරණි බිතු සිතුවම් විශාල ප්‍රමාණයක් මේ වන විටත් නැවත ප්‍රතිසංස්කරණය කළ නොහැකි අයුරින් විනාශයට පත්ව ඇති බව ප්‍රදේශවාසීහු පවසති.දීර්ඝ කාලයක සිට වහලයේ පලුදු වලින් ඇතුළට වැසි ජලය කාන්දු වීමෙන් මේ විනාශය සිදු වෙමින් පවතින බවද ඒ සඳහා සබරගමුව පළාත් පුරා විද්‍යා අධිකාරිය විසින් සවිකරන ලද තාවකාලික වහලයේ ටකරන් තහඩු සුළඟට ගැලවී යන බව දායකයෝ පවසති.වලගම්බා රජ සමයේ ආරම්භ කරන ලද මේ පුද බිම කීර්ති ශ්‍රී රාජසිංහ රජසමයේ අංග සම්පූර්ණ විහාරස්ථානයක්ව තිබී ඇත.විහාරස්ථානයේ ප්‍රධාන පිළිම වහන්සේ ඇතුළු චිත්‍ර හා කැටයම් රාශියක් මහනුවර යුගයට අයත් ඒවා බවද පවසන විහාරාධිකාරී හිමියෝ අඩු ආදායම්ලාභී දායකයන්ට මේ විහාරස්ථානය ප්‍රතිසංස්කරණය කිරීමට දායකවීමට තරම් ආර්ථික ශක්තියක් නොමැති බව පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=r1108014</link>
    <topic>ඉංගිරිය හරසර සම්මාන උළෙල දා...</topic>
    <author>ඉංගිරිය මධ්‍යම සමූහ - පි‍්‍රයදර්ශනී කහවල</author>
    <content>ඉංගිරිය සුහද කලා නිකේතනය මඟින් සංවිධානය කරන ලද හරසර සම්මාන ප්‍රදානෝත්සවය පසුගියදා ඉංගිරිය ශ්‍රී සුමනජෝති විද්‍යාලයීය ශ්‍රවණාගාරයේ දී පැවැත්විණි.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක සහ කලාශූරී රෝහණ බැද්දගේ මහතාගේ ප්‍රධානත්වයෙන් යුතුව සම්මාන උළෙල පැවැත්විනි.මෙහිදී විවිධ ක්ෂේත්‍රයන් යටතේ රටට ඉමහත් සේවයක් ඉටු කරන ලද පුද්ගලයන් රැසකටම ඔවුන් ඉටු කළ සේවය අගයා සම්මාන ප්‍රදානය කෙරිණි.පාර්ලිමේන්තු මන්ත්‍රී විදුර වික්‍රමනායක මහතා, කෘතගුණ සැලකීම අද සමාජයෙන් ඈත්වෙලා. අද ලංකාවේ කලාවද ක්‍රම ක්‍රමයෙන් පරිහානියට පත් වෙමින් පවතිනවා. කලාකරුවන්ට සම්මාන ලබා දී ඔවුන් දිරිමත් කරමින් ඔවුන් කරන ලද සේවයට කෘතගුණ දැක්වීම අගය කළ යුතුයි.කලාශූරී රෝහණ බැද්දගේ මහතා - සංස්කෘතිය රැකීමට ඉදිරිපත් වන්නේ ද කලාකරුවන්. මඟතොටේදී වුවද පෙර තමන්ට ඉගැන්වූ ගුරුවරුන්ට වැඳ නමස්කාර කර ගෞරව දැක්වීම සඳහා කලාකරුවෙක් කිසිවිටෙකත් පසුබට වන්නේ නෑ. කලාකරුවෙක් කලාව ගැන පමණක් නොව තම ආගම දහම, සංස්කෘතිය ගැනද අවබෝධයක් ඇති පුද්ගලයෙක් විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=r1108015</link>
    <topic>‘ලිය අබිමන්’ ප්‍රජා සත්කාරයෙන් සමෘද්ධිලාභිනියකට නිවෙසක්</topic>
    <author>මල්වාන සමූහ – මහානාම විතානගේ</author>
    <content>ආර්ථික සංවර්ධන ඇමැති බැසිල් රාජපක්‍ෂ මහතාගේ සංකල්පයක් අනුව නීතිඥ පුෂ්පා රාජපක්‍ෂ මහත්මිය විසින් ක්‍රියාත්මක කර තිබෙන “ලිය අබිමන්” ප්‍රජා සත්කාර සේවයේ හිසට සෙවණක් නිවාස වැඩ සටහන යටතේ දිවයිනේ ඉදිකරන ලද පළමුවැනි නිවෙස සමෘද්ධි ආධාර ලබන දොම්පේ ගනේගොඩ ප්‍රදේශයේ පදිංචි වසන්තා ලාලනි නමැති සිවුදරු මවට ප්‍රදානය කිරීම පසුගියදා උත්සවශ්‍රීයෙන් සිදු කෙරිණි.ආර්ථික සංවර්ධන ඇමැති බැසිල් රාජපක්‍ෂ මහතා මෙහි ප්‍රධාන ආරාධිත අමුත්තා විය.වසන්තා ලාලනි රැකියාවක් නොකරන අතර සැමියා වන විජේරත්න වීරකෝන්ටද රැකියාව නැත. ඔවුනට දරුවන් සිවු දෙනකු ද සිටිති. බාල පුතා හැර සෙසු දරු තිදෙනාම පාසල් යති.වසන්තා ලාලනි හා විජේරත්න වීරකෝන්ට ස්ථිර ආදායම් මාර්ගයක් ද නොමැති හෙයින් එදා මෙදා තුර ඔවුන් සිය දරු සිවුදෙනා සමඟ ජීවත්වූයේ ඉතාමත්ම දුකසේය. ඔවුනට සුළුවෙන් හෝ සහනයක් ලැබුණේ සමෘද්ධි දීමනාව පමණකි. කෑම බීම කෙසේ වෙතත් දරු සිවු දෙනා සමඟ ඉන්න හිටින්න නිවෙසක් තනා ගැනීමේ බලාපොරොත්තුව ද ඔවුනට වඩාත් දැනෙන්නට විය.මේ තත්ත්වය සියැසින් දැක ගත් දොම්පේ සමෘද්ධි කළමනාකාරිණී නෙරන්ජි අබේරත්න හා සමෘද්ධි නිලධාරිණී මංජුලා දිල්රුක්‍ෂි මහත්මීහු “ලිය අබිමන්” ප්‍රජා සත්කාර සේවයේ නිර්මාතෘ නීතිඥ පුෂ්පා රාජපක්‍ෂ මහත්මියට මේ බව දැන්වූහ.ඒ අනුව “ලිය අබිමන්” ප්‍රජා සත්කාර සේවයෙන් මේ නව නිවෙස ඉදිකර වසන්තා ලාලනි මහත්මිය ඇතුළු පවුලේ උදවියට ප්‍රදානය කෙරිණි. මේ සඳහා නීතිඥ පුෂ්පා රාජපක්‍ෂ මහත්මිය විසින් “ලිය අබිමන්” ප්‍රජා සත්කාර සේවයෙන් රුපියල් ලක්ෂ 3 1/2 ක මුදලක් ලබාදුන් අතර පරිත්‍යාගශීලින්ගේ සහායද මීට ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=s1108011</link>
    <topic>ආබාධ හේතුවෙන් මාලිංග ඉවතට</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ අංක එකේ වේගපන්දු යවන්නා වන ලසිත් මාලිංග ආබාධ තත්ත්වය මත ඔස්ට්‍රේලියාවට එරෙහි විස්සයි 20 තරග දෙකට නම් කොට නැත. ඔහුගේ දණ හිසේ පවතින ආබාධ තත්ත්වය මත ඉදිරියේ පැවැත්වෙන එක්දින තරග කිහිපයද අවිනිශ්චිත බව වාර්තාවේ.ටෙස්ට් ක්‍රිකට් බිමෙන් සමුගෙන සිටින ලසිත් මාලිංගගේ දණහිසේ ආබාධය 2008දී ඔස්ට්‍රේලියාවේදී හටගත් අතර මාස 16ක් පමණ ක්‍රීඩාවෙන් ඈත්ව සිටීමට සිදුවිය.මාලිංග වෙනුවට දකුණත් වේගපන්දු යවන තුන්ඉරියව් ක්‍රීඩක ෂාමින්ද එරංග කැඳවා ඇත. ජාතික පිලට මුල්වරට එක්වූ එරංග ශ්‍රී ලංකා ‘ඒ’ පිල හා එංගලන්ත ප්‍රාන්ත කණ්ඩායම් අතර පැවැති තරග දෙකකක දී කඩුලු 12ක් හා ලකුණු 125ක් රැස් කර ගත්තේය. ඔහු හලාවත සාන්ත මේරි විදුහලෙන් බිහිවූ ක්‍රීඩකයෙකි.වසර 3කට පසුව දිල්රුවන් පෙරේරා නැවැත ශ්‍රී ලංකා පිලට කැදවා ඇති අතර ලෝක කුසලාන තරගාවලියට එක්වූ චාමාර කපුගෙදර කණ්ඩායමෙන් ඉවත් කොට ඇත. මැද පෙළ පිතිකරු චාමර සිල්වාට මෙවරද අවස්ථාව ලබා දී තිබේ.වේගපන්දු යවන්නන් ලෙස ධම්මික ප්‍රසාද්, සුරංග ලක්මාල්, තිසර පෙරේරා, නුවන් කුලසේකර, ෂාමින්ද එරංග ක්‍රීඩා කරති. උප නායකත්වයට නම් කළ ඇන්ජලෝ මැතිව්ස් තුන් ඉරියව් ක්‍රීඩකයකු ලෙස ද අජන්ත මෙන්ඩිස්, රංගන හේරත් හා සුරාජ් රන්දීව් දග පන්දු යවන්නන් ලෙස නම්කොට තිබේ.මේ අතර ටෙස්ට් තරග 3කට එක්දින තරග 5කට හා විස්සයි 20 තරග දෙකකට මුහුණදෙන ඔස්ට්‍රේලියානු ක්‍රිකට් පිල පෙරේදා රාත්‍රියේ ශ්‍රී ලංකාවට පැමිණියේය.දින 50ක දීර්ඝ ක්‍රිකට් සංචාරයකට එක්වන ඔස්ට්‍රේලියානු ක්‍රිකට් පිලේ විස්සයි 20 ක්‍රිකට් පිල පෙරේදා පැමිණි අතර එක්දින හා ටෙස්ට් පිලේ අනෙකුත් ක්‍රීඩකයන් ඉදිරි දිනවලදී පැමිණෙනු ඇත.විස්සයි 20 කණ්ඩායම් නායකත්වය කැමරුන් වයිට් ට පවරා ඇති අතර එක්දින හා ටෙස්ට් නායකත්වය මයිකල් ක්ලාක්ට් ලබා දී ඇත. විස්සයි 20 එක්දින හා ටෙස්ට් යන කණ්ඩායම් තුනටම ෂේන් වොට්සන්, මයිකල් ජොන්සන්, බ්‍රැඩ් හැඩින්, ෂෝන් මාෂ් හා නවක ක්‍රීඩක ජේම්ස් පැටින්සන් ක්‍රීඩා කරති.නවකයින් රැසකගෙන් සමන්විත ඔස්ට්‍රේලියානු ටෙස්ට් එක්දින හා විස්සයි 20 යන කණ්ඩායම් තුන උදෙසා ක්‍රීඩකයන් 25ක් ශ්‍රී ලංකා සංචාරයට සහභාගී වනු ඇත.ශ්‍රී ලංකා විස්සයි 20 ක්‍රිකට් සංචිතයතිලකරත්න ඩිල්ෂාන් (නායක) ඇන්ජලෝ මැතිව්ස් (උපනායක) කුමාර් සංගක්කාර, මහේල ජයවර්ධන, දිනේෂ් චන්දිමාල්, ජීවන් මෙන්ඩිස්, දිල්රුවන් පෙරේරා, තිසර පෙරේරා, ධම්මික ප්‍රසාද්, සුරංග ලක්මාල්, අජන්ත මෙන්ඩිස්, නුවන් කුලසේකර, සුරාජ් රන්දීව්, රංගන හේරත්, චාමර සිල්වා, ෂාමින්ද එරංග.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=s1108012</link>
    <topic>අන්තර් පළාත් විස්සයි 20 ක්‍රිකට් සූරතාව රුහුණට</topic>
    <author>ෆවුස් මොහොමඩ්</author>
    <content>අන්තර් පළාත් ඕවර විස්සයි20 ක්‍රිකට් තරගාවලියේ සූරතාව රුහුණ පිලට හිමිවිය.වයඹ හා රුහුණු පිල අතර ඊයේ (31)ආර්. පේ‍්‍රමදාස පිටියේ පැවැති අවසන් මහා තරගයේදී දෙපිලම සමලකුණු ලබාගත්තේය. පළමුව පන්දුවට පහර දුන් රුහුණු පිල ඕවර 20 අවසානයේ කඩුලු 7කට ලකුණු 198ක් රැස් කළ අතර පසුගිය වසරේ සූරයන් වූ වයඹ පිලට ලබාගත හැකිවූයේ ද කඩුලු 8කට ලකුණු 198ක් පමණි.මේ අනුව දෙපිලටම අතිරේක ඕවරයක් ලබා දුන් අතර එහිදී වයඹ පිල පන්දු 6 කට ලකුණු 6 ක් ලබාගත්තේය. රුහුණු පිල පන්දු 5 කදී ලකුණු ලබා ගනිමින් තරගයේ ජය හිමිකර ගත්තේය.පළමුව පන්දුවට පහරදුන් රුහුණු පිලේ ඉනිමේදී පන්දු 42කට මුහුණ දුන් ජානක ගුණරත්න හතරේ පහර 4ක් සහ හයේ පහර 6ක් සමග වේගවත් ලකුණු 83ක් රැස් කරගැනීමට සමත්විය.ඔහුට අනගි සහායක් ලබා දුන් නායක මහේල උඩවත්ත පන්දු 47කදී හතරේ පහර 6ක් සහ හයේ පහරක් සමග ලකුණු 65ක් ලබා ගත්තේය. දෙදෙනා අතර 4වැනි කඩුල්ල සඳහා ලකුණු 93ක සම්බන්ධතාවක් ද ගොඩ නැගිණි.පන්දු යැවීමේදී තිසර පෙරේරා ලකුණු 33කට කඩුලු 3ක් දවාලීය. මාලිංග බණ්ඩාර ලකුණු 41කට කඩුලු 2ක් බිඳ දැමීය.ලකුණු 199ක ඉලක්කයක් හඹාගිය වයඹ පිලේ ඉනිමේ දී දක්ෂ පිතිහරඹයක යෙදුණු නායක තිළිණ කණ්ඩම්බි පන්දු 34කදී හතරේ පහර 3ක් සහ හයේ පහර 4ක් සමග වේගවත් ලකුණු 60ක් රැස් කරගැනීමට සමත්විය. තිලාන් සමරවීිර පන්දු 37කදී හතරේ පහර 7ක් සහ හයේ පහර 7ක් සමග ලකුණු 57ක් රැස් කළේය.ඉන්දික ද සේරම් හතරේ පහර 2ක් සහ හයේ පහර 4ක් සමග නොදැවී ලකුණු 46ක් රැස් කරනු ලැබුවේ පන්දු 22කට පමණක් මුහුණ දෙමිනි.පන්දු යැවීමේදී සුරාජ් රන්දීව් ලකුණු 40කට කඩුලු 3ක් දවාලීය. පෙරේදා (30) පැවැති අවසන් පූර්ව වටයේදී කඳුරට පිල ලකුණු 7කින් පරාජය කරමින් රුහුණු පිල අවසන් මහා තරගයට සුදුසුකම් ලබා ගත්තේය.වයඹ පිල අවසන් මහා තරගය සඳහා සුදුසුකම් ලැබුවේ අහයපත් කාලගුණය හේතුවෙන් අවංලගු වූ බස්නාහිර පිල සමග පැවැත්වීමට නියමිතව තිබූ අවසන් පූර්ව තරගය වෙනුවට කාසියේ වාසිය අනුව ජයග්‍රාහකයා තේරීමට තීරණය වූ බැවිනි. ඒ අනුව කාසියේ වාසිය දිනූ වයඹ පිලට අවසන් මහා තරගය සඳහා දොරටු විවර විය.රුහුණු පිල – 198/7 (ඕවර 20) ජානක ගුණරත්න 83, මහේල උඩවත්ත 65 (තිසර පෙරේරා 33/3, මාලිංග බණ්ඩාර 41/2 )වයඹ පිල – 198/8 (ඕවර 20) තිළිණ කණ්ඩම්බි 60, තිලාන් සමරවීිර 57, ඉන්දික ද සේරම් නොදැවී 46 (සුරාජ් රන්දීව් 40/3 ).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=s1108013</link>
    <topic>දකුණු පළාත් ක්‍රීඩා සූරතාව ගාල්ලට</topic>
    <author/>
    <content>දෙදිනක් පුරා මාතර උයන්වත්ත ක්‍රීඩා පිටියේදී පැවැති විසි එක්වන දකුණු පළාත් ක්‍රීඩා උළෙලේ සමස්ත සූරතාව ලකුණු 312ක් ලබා ගත් ගාල්ල දිස්ත්‍රික්කය හිමිකර ගත් අතර, එහි අනුසූරයන් වූයේ ලකුණු 185ක් හිමිකරගත් මාතර දිස්ත්‍රික්කයයි. තෙවන ස්ථානය හම්බන්තොට දිස්ත්‍රික්කයට හිමිවිය.ක්‍රීඩා උළෙලේ දක්ෂතම ක්‍රීඩකයා ලෙස මාතර දිස්ත්‍රික්කයේ චානුක එරංග ද සිල්වා සම්මාන ලැබූ අතර මීටර් 400 කඩුලු හා මීටර් 1500 කාන්තා තරගවලදී නව තරග වාර්තා බිහිකළ හම්බන්තොට දිස්ත්‍රික්කයේ ඩබ්ලිව්.කේ.එල්.ඒ. නිමාලි දක්ෂතම ක්‍රීඩිකාව ලෙස සම්මාන ලැබුවාය.දකුණු පළාත් ක්‍රීඩා අමාත්‍යාංශයේ මෙහෙයවීම මත ඉකුත් 28 හා 29 දෙදින තුළ පැවැති ක්‍රීඩා උළෙලේ අවසන් දින ප්‍රධාන ආරාධිත අමුත්තා ලෙස සහභාගීවූයේ දකුණු පළාත් ප්‍රධාන අමාත්‍ය ෂාන් විජේලාල් ද සිල්වා මහතාය.මෙවර ක්‍රීඩා උළෙලේ නව තරග වාර්තා 7ක් බිහිවීම විශේෂ සිදුවීමකි. එහිදි පිරිමි හෙල්ල විසි කිරීමේ තරගයේදී ගාල්ල දිස්ත්‍රික්කයේ ඩී.එස්. රණසිංහ මීටර් 64.72ක දක්ෂතාවක් පෙන්නුම් කළ අතර මීටර් 1500 තරගයේදී හම්බන්තොට දිස්ත්‍රික්කයේ ජී.එච්. චමල් මිනිත්තු 3:53.0 කින්ද මීටර් 5000 කාන්තා තරගයේදී හම්බන්තොට දිස්ත්‍රික්කයේ ගයන්තිකා තුෂාරි ආටිගල මිනිත්තු 16:55.07ක දක්ෂතාවකින් ද මීටර් 400 කඩුලු මතින් දිවීමේ කාන්තා තරගයේදී හා මීටර් 1500 තරගයේදී පිළිවෙළින් මිනිත්තු 1:03.06ක් හා මිනිත්තු 4:29.01 කින් නිම කරමින් හම්බන්තොට දිස්ත්‍රික්කයේ ඩබ්ලිව්.කේ.එල්.ඒ. නිමාලි ද දුරපැනීම කාන්තා තරගයේදී ගාල්ල දිස්ත්‍රික්කයේ ආර්.ඩබ්ලිව්. ඉරේෂා මධුවන්ති මීටර් 5.99කින් ද උස පැනීම කාන්තා තරගයේදී මාතර දිස්ත්‍රික්කයේ එල්.ජී.ඒ. තරංගා විනෝදනී මීටර් 1.69ක් ලෙස නව තරග වාර්තා අතරට එක්වූහ.මෙහිදි බිහිවූ නව තරග වාර්තා 7න් 4ක්ම හම්බන්තොට දිස්ත්‍රික්කය නියෝජනය කළ ක්‍රීඩක ක්‍රීඩිකාවන් අතින් බිහිවීමද සුවිශේෂී සිදුවීමකි. තරගාවලියේ සමස්ත මලල ක්‍රීඩා සූරතාව ලකුණු 140ක් ලබා ගත් ගාල්ල දිස්ත්‍රික්ක ය ද අනුසූරතාව ලකුණු 109ක් ලබා ගත් මාතර දිස්ත්‍රික්කයට ලකුණු 90ක් ලබා ගත් හම්බන්තොට දිස්ත්‍රික්කය තෙවැනි ස්ථානය ද හිමිකර ගත්හ.සමස්ත පිරිමි සූරතාව ලකුණු 96ක් ලබා ගත් ගාල්ල දිස්ත්‍රික්කය හිමි කර ගත් අතර ලකුණු 64ක් ලබා ගත් මාතර දිස්ත්‍රික්කය අනුසූරතාව දිනා ගනු ලැබීය. ලකුණු 14ක් හිමිකරගත් හම්බන්තොට දිස්ත්‍රික්කයට තෙවැනි ස්ථානය හිමිවිය.ක්‍රීඩා උළෙලේ කාන්තා සූරතාව හම්බන්තොට දිස්ත්‍රික්කකයටත් අනු සූරතාව මාතර දිස්තික්කයටත් තෙවැනි ස්ථානය ගාල්ල දිස්ත්‍රික්කයටත් හිමි වූහ. එහි ලකුණු ප්‍රමාණය 76, 75 සහ 44කි. කණ්ඩායම් තරගවලදී කබඩි කාන්තා පිරිමි, පාපන්දු කාන්තා, පිරිමි බැඩ්මින්ටන් කාන්තා පිරිමි, පිහිනුම් කාන්තා පිරිමි සියලු තරගවල සූරතා හිමි කරගත්තේ ගාල්ල දිස්ත්‍රික්කයයි.ජිම්නාස්ටික් කාන්තා සූරතාව ගාල්ල දිස්ත්‍රික්කයත් එහි පිරිමි සූරතාව මාතර දිස්ත්‍රික්කයත් හිමි කර ගත් අතර වොලිබෝල් කාන්තා සහ පිරිමි සූරතා දෙකම හම්බන්තොට දිස්ත්‍රික්කය විසින් හිමිකර ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=s1108014</link>
    <topic>මහනුවර රගර් අපරාජිතභාවය නාවික හමුදා පිල බිඳ දමයි</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගවටයේ තරග 7ම ජය ගනිමින් පෙරමුණ ගත් මහනුවර ක්‍රීඩා සමාජයේ අපරාජිතභාවය, කුසලානය සඳහා වන දෙවැනි වටයේ පළමු තරගයේ දී බිඳ දැමීමට නාවික හමුදාව සමත්විය.වැලිසර නාවික හමුදා ක්‍රීඩා පිටියේ පැවැති මේ තරගයේදී ලකුණු 29- 25ක් ලෙස මහනුවර පිල නාවික හමුදාව ඉදිරියේ පරාජයට පත්විය.තරගයේ පළමු භාගය නිමාවන විට ලකුණු 18-8ක් ලෙස පෙරමුණ ගත් නාවික හමුදාව රැස් කළ ලකුණු 29ට ගෝලයක්, උත්සාහක දිනුම් 2ක් සහ දඬුවම් පහර 4ක් ඇතුළත් විය.මහනුවර ක්‍රීඩා සමාජය ගෝලයක්, උත්සාහක දිනුම් 3ක් සහ දඬුවම් පහරකින් ලකුණු 25 රැස් කර ගත්තේය.හැව්ලොක්ස් පිලට තියුණු ජයක්කැල්ටෙක්ස් කුසලාන වටයේ තවත් තරගයකදී සී.ආර්. පිලට එරෙහිව ලකුණු 25-24ක තියුණු ජයක් වාර්තා කිරීමට හැව්ලොක්ස් පිල සමත්විය.ලොන්ඩන් පෙදෙසේ පැවැති මේ තරගයේ පළමු භාගය නිමාවන විට ලකුණු 17-10 වශයෙන් ඉදිරියෙන් සිටීමට ද හැව්ලොක්ස් පිල සමත්විය.ගෝලයක්, උත්සාහක දිනුම් 3ක් සහ දඬුවම් පහරකින් සිය ලකුණු 25 රැස් කිරීමට හැව්ලොක්ස් පිල සමත් වූ අතර සී.ආර්. පිල ලැබූ ලකුණු 24ට ගෝල 2ක් සහ උත්සාහක දිනුම් 2ක් ඇතුළත් විය.පොලිස් පිලට ජයමේ අතර පොලීසිය හා සී.එච්. පිල අතර කැල්ටෙක්ස් ප්ලේට් සූරතාව සඳහා පොලිස් පිටියේ පැවැති තරගයකින් ලකුණු 22-20ක ජයක් පොලීසිය හිමි කර ගත්තේය.ගෝලයක් ඩ්‍රොප් ගෝල් 2ක් සහ දඬුවම් පහර 3කින් සිය ලකුණු 22 වාර්තා කිරීමට පොලීසිය සමත් වූ අතර සී.එච්. පිල ලකුණු 20ට ගෝලයක්, උත්සාහක දිනුම් 2ක් සහ දඬුවම් පහරක් ඇතුළත් විය. තරගයේ පළමු භාගය නිමාවන විට ලකුණු 7-0ක් ලෙස පෙරමුණේ පසුවූයේ පොලිස් පිලය.ගුවන්-යුද තරගය ජය පරාජයක් නෑගුවන් හමුදාව සහ යුද හමුදාව අතර කැල්ටෙක්ස් ප්ලේට් සූරතාව සඳහා කටුනායක ගුවන් හමුදා කඳවුරේ පැවැති තරගය ලකුණු 19-19ක් ලෙස ජයපරාජයෙන් තොරව නිමාවට පත් විය. තරගයේ පළමු භාගය නිමාවන විට ලකුණු 12-07ක් ලෙස පෙරමුණ ගැනීමට යුද හමුදාව සමත්වූවද දෙවැනි භාගයේදී දැඩි ආක්‍රමණශීලි සැලැස්මකින් යුතුව තරගයට අවතීර්ණ වූ ගුවන් හමුදාව ඉදිරියේ පසුබැසීමට යුදහමුදාවට සිදුවිය. දෙපිලම ගෝල 2ක් සහ උත්සාහක දිනුමක් මගින් සිය ලකුණු 19 රැස් කරගෙන තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=s1108015</link>
    <topic>ශ්‍රී ලංකා - ඔස්ට්‍රේලියා තරගාවලියේ විකාශන අයිතිය ජාතික රූපවාහිනියට</topic>
    <author/>
    <content>ඔස්ට්‍රේලියානු ක්‍රිකට් කණ්ඩායමේ ශ්‍රී ලංකා සංචාරයේ මෙරට ක්‍රිකට් තරග විකාශය කිරීමේ අයිතිය ශ්‍රී ලංකා රූපවාහිනි සංස්ථාවට රුපියල් මිලියන 22ක වාර්තාගත මුදලකට පවරා දුන් බව ශ්‍රී ලංකා ක්‍රිකට් ආයතනය නිවේදනයක් නිකුත් කරමින් ප්‍රකාශ කළේය.ක්‍රිකට් තරග විකාශය කිරීමේ අයිතිය සඳහා දේශීය රූපවාහිනි සේවයක් මෙතෙක් ඉදිරිපත් කළ ඉහළම ලංසුව මේ බව ද එම නිවේදනයේ වැඩි දුරටත් සඳහන් වෙයි.මේ තරගමාලාව සඳහා මීට පෙර ශ්‍රී ලංකා රූපවාහිනි සංස්ථාව මිලියන 17ක ලංසුවක්ද කාල්ටන් ක්‍රීඩා විකාශය මිලියන 20.1ක ලංසුවක් ද ඉදිරිපත් කර තිබිණි.නමුත් ජනාධිපති මහින්ද රාජපක්ෂ මහතා සහ ක්‍රීඩා ඇමැති මහින්දානන්ද අළුත්ගමගේ මහතාගේ මැදිහත්වීම මත ශ්‍රී ලංකා ඔස්ට්‍රේලියානු ක්‍රිකට් තරග විකාශන අයිතිය රූපවාහිනි සංස්ථාවට ලබා දීමට කටයුතු කෙරිණි.එමෙන්ම මේ ක්‍රිකට් තරගමාලාවේ ගුවන් විදුලි විස්තර විචාර ගෙන ඒමේ අයිතිය රුපියල් ලක්ෂ 7.5ක මුදලකට ශ්‍රී ලංකා ගුවන් විදුලි සංස්ථාවට ලබා දුන් බව ද මේ නිවේදනයේ වැඩි දුරටත් සඳහන් වෙයි. එය ද මෙතෙක් ගුවන්විදුලි විස්තර විචාර ගෙන ඒම සඳහා ශ්‍රී ලංකා ක්‍රිකට් ආයතනය ලැබූ ඉහළම ලංසුව වේ. මීට පෙර ගුවන් විදුලි ක්‍රිකට් තරග විස්තර විචාර සඳහා ලබා තිබූ ඉහළම ලංසුව රුපියල් ලක්ෂ 1.5ක් විය.මේ අතර මේ තරගමාලාවේ ඕවර විස්සයි20 තරග සහ එක්දින තරගාවලිය එල්.ජී. අබාන්ස් ශ්‍රී ලංකා - ඔස්ට්‍රේලියා තරගාවලිය ලෙසට ද දෙපිල අතර පැවැත්වෙන ටෙස්ට් තරගාවලිය වෝන්-මුරලිදරන් කුසලානය සඳහා වන එල්.ජී. අබාන්ස් ටෙස්ට් තරගාවලිය ලෙස ද නම් කර ඇතැයි නිවේදනයේ සඳහන් වෙයි.රූපවාහිනි සංස්ථාව මගින් මීට පෙර ක්‍රිකට් තරග විකාශය සඳහා ඉදිරිපත් කරනු ලැබූ මිල ගණන් ඉන්දීය පිලේ ශ්‍රී ලංකා සංචාරය – 2009 ජනවාරි/පෙබරවාරි එක්දින තරග 5ක් සහ ඕවර විස්සයි20 තරගයක් සඳහා රුපියල් මිලියන 9යි. (මෙහිදී ඉන්දියාවට එම තරග නැරඹීමේ සංඥා අවහිරතා සිදුවීම් හේතුවෙන් අමෙරිකානු ඩොලර් මිලියන 1.1ක අලාභයක් විඳ ගැනීමට ශ්‍රී ලංකා ක්‍රිකට් ආයතනයට සිදුවිය.)පාකිස්තාන පිලේ ශ්‍රී ලංකා සංචාරය – 2009 ජූලි/අගෝස්තු ටෙස්ට් තරග 3ක් එක්දින තරග 5ක් සහ ඕවර විස්සයි20 තරගයක් සඳහා රුපියල් මිලියන 13යි.නවසීලන්ත පිලේ ශ්‍රී ලංකා සංචාරය සහ ශ්‍රී ලංකා - ඉන්දියා - නවසීලන්ත තුන්කොන් ක්‍රිකට් තරගාවලිය – 2009 අගෝස්තු / සැප්තැම්බර් ටෙස්ට් තරග 2ක් (නවසීලන්තය සමග) එක්දින තරග 4ක් සහ ඕවර විස්සයි20 තරග 2ක් සඳහා රුපියල් මිලියන 12යි.ඉන්දීය පිලේ ශ්‍රී ලංකා සංචාරය සහ ශ්‍රී ලංකා - ඉන්දියා - නවසීලන්ත තුන්කොන් ක්‍රිකට් තරගාවලිය – 2010 ජූලි / අගෝස්තු ටෙස්ට් තරග 3යි ( ඉන්දියාව සමග) එක්දින තරග 7ක් සඳහා රුපියල් මිලියන 17යි.බටහිර ඉන්දීය කොදෙව් දූපත් පිලේ ශ්‍රී ලංකා සංචාරය 2010 - නොවැම්බර්/දෙසැම්බර් - ටෙස්ට් තරග 3ක්, එක්දින තරග 5ක් සහ ඕවර විස්සයි20 තරගයක් සඳහා රුපියල් මිලියන 17යි. (තරගාවලියට වර්ෂාවෙන් බාධා ඇතිවීමේ හේතුවෙන් මේ මුදල ගෙවා නොමැත.).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=s1108016</link>
    <topic>ලෝක ආබාධිත වොලිබෝල් තෙවැනි තැන ශ්‍රී ලංකාවට</topic>
    <author/>
    <content>ලෝක ආබාධිත වොලිබෝල් සූරතාවලියේදී ශ්‍රී ලංකාව තෙවැනි ස්ථානයට පත්වූවේය.කාම්බෝජයේදී පැවැති මේ තරගාවලියේදී තෙවැනි ස්ථානය සඳහා ශ්‍රී ලංකාව - ස්ලෝවේකියාව සමග තරග වැදී 25-14, 25-16ක් හා 25-16 ලෙස ජය වාර්තා කළේය.මේ තරගාවලියේ දක්ෂතම ආරක්ෂක ක්‍රීඩකයා ලෙස එම්.ඒ. බුද්ධික සම්මාන දිනාගත්තේය.තරගාවලියේ සූරතාව සත්කාරක කාම්බෝජය පරදවා ජර්මනිය දිනාගත්තේ 25-17, 25-21, 26-28 හා 25-21ක් ලෙසිනි. මේ තරගාවලියට ජර්මනිය, කාම්බෝජය, ශ්‍රී ලංකාව, ස්ලෝවේකියාව, කසකස්තානය හා ලාඕසය සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=f1108011</link>
    <topic>නිවැරැදි මාවතේ යන ආණ්ඩුවට ශක්තිය ජනතාවයි</topic>
    <author/>
    <content>ආණ්ඩුවට විරුද්ධව යම් යම් මාතෘකා බොහොම ආශ්වාදයෙන් ජනතාව අතරට ගෙන යාමට උත්සාහ කළ විරුද්්ධ පක්‍ෂයේ සමහරු හිතුවා කළින් මැතිවරණ පැවැත්වුණු කොටසට සාපේක්‍ෂව ඔවුන්ට වාසිදායක ප්‍රතිඵලයක් මේ අවස්ථාවේ දී ලැබෙයි කියලා.නමුත් ඒ සියලු දෙනාම විමතියට පත් කරමින් තමයි මේ මැතිවරණ ප්‍රතිඵලය නිකුත් වුණේ. එක්සත් ජාතික පක්‍ෂයට එක පළාත් පාලන ආයතනයකවත් බලය ලබා ගැනීමට බැරිවුණා. ජේ.වී.පියට මැතිවරණය පැවැති ආසන 65 න්ම ලැබුණේ මන්ත්‍රීධුර 13යි. ඒ අනුව විරුද්ධ පක්‍ෂයේ ප්‍රධාන දේශපාලන කඳවුරු දෙක බිමටම ඇද වැටිලා තිබෙනවා.අනෙක් අතට උතුරෙත් ආණ්ඩුවට පළාත් පාලන ආයතන කිහිපයක බලය ලැබී තිබෙනවා. ජාතික දේශපාලනයට ක්‍රමානුකූලව දෙමළ ජනතාව ඇතුල් වන බවක් එයින් පෙනෙනවා. උතුරේ ජනතාව ප්‍රදේශීයවාදී, බෙදුම්වාදී මානසිකත්වයෙන් වෙන්වීම හොඳ දෙයක්. මේ සියල්ල බැලුවහම මැතිවරණ ප්‍රතිඵලය වැදගත් ජයග්‍රහණයක් ලෙස හැඳින්විය හැකියි.සියලු ප්‍රශ්න විසඳුනු තෘප්තිමත් මහජනතාවක් මේ රටේ ඉන්නවයි කියලා අපි කියන්නේ නැහැ. හැබැයි මහජනතාවට පෙනෙන එක දෙයක් තිබෙනවා. එය නම් එම ප්‍රශ්න විසඳමින් රජය ඉදිරියට යන බවයි.මේ රටේ කළින් තිබුණේ ප්‍රශ්න වවාගෙන කන යුගයක්. දැන් එහෙම නැහැ. යුද්ධය වවාගෙන කෑවෙ නැහැ. සාමය නියම විදිහට ඇති කළා. රටේ ආර්ථික සංවර්ධනය වෙනුවෙන් ගත යුතු පියවර ගත්තා. දවසින් දවස ප්‍රශ්න විසඳා ගනිමින් රට ඉදිරියට යනවා. ආණ්ඩුව ගැන ඒ සුබවාදී අපේක්‍ෂාව මහජනයා තුළ තිබෙනවා. දෛනිකව මොන අභියෝගය ආවත් තමන්ගේ දරුවන්ට හොඳ අනාගතයක් හැදෙනවයි කියලා පෙනෙන නිසා මහජනයා අද තිබෙන දුෂ්කරතාව හෙට වෙනුවෙන් දරා ගැනීමට සූදානම්.නිවැරදිව ඉදිරියට යන ආණ්ඩුවට ශක්තියක් වීමට ජනතාව සූදානම් බව මේ මැතිවරණ ප්‍රතිඵලයෙන් පෙන්නුම් කර තිබෙනවා.විරුද්ධ පක්‍ෂය හිතන් ඉන්නවා මොකක්හරි ඔය ප්‍රශ්නයක් දෙකක් ගෙනල්ලා තොරම්බල් කළාම ඒකෙන් මුළු රටම ආණ්ඩු විරෝධී මානසිකත්වයකට එනවයි කියලා.රටක මහජනතාව රජයක් කෙරෙහි තිබෙන ප්‍රසාදය නැතිවෙන්න එක සාධකයක් දෙකක් බලපාන්නේ නැහැ. මේ ආණ්ඩුව යටතේ එහෙම සාධක ගොඩක් එකතු වෙන්නේ නැහැ. සාධකයක් මතු වෙච්ච හැටියේ ආණ්ඩුව ඒවා නිවැරදි කර ගන්නවා. ඒ නිසා විරුද්ධ පක්‍ෂයට ආණ්ඩු විරෝධයක් මතු කර ගන්න බැරිවෙලා තිබෙනවා.කඩින් කඩ මැතිවරණ පැවැත්වීමට හේතු වුණේ ආණ්ඩුවේ කරුණක් නිසා නෙවෙයි. මේ ආයතන 65 ඡන්දය කල් ගියේ ප්‍රදේ්ශ කිහිපයක නාම යෝජනා ලැයිස්තු අවලංගු වූ නිසයි.මාර්තු මාසේ තිබ්බ ඡන්දයේ දී නගර සභාවල ඡන්දය තිබුණේ නැත්තේ ලෝක කුසලාන තරඟාවලිය නිසා. ඒක යෝජනා කළේ අපි නෙවෙයි විපක්‍ෂයේ අර්ජුන රණතුංග. රටේ සංවර්ධන ගමනට මේක පොඩ්ඩක් හරි හානිකරව බලපානවා. අපිත් කැමතියි එකවර මේ මැතිවරණ සියල්ල පවත්වන්න. කල් ගිය නගර සභා ඡන්ද ටිකත් මේ වසර අවසන් වීමට පෙර පවත්වනවා.ද්‍රවිඩ ජාතික සන්ධානයේ උදවිය ඉන්නෙ එක්කො රට නැත්නම් කොළඹ. ඔවුන් තමන්ගේ මැතිවරණ කොට්ඨාස වලට යන්නෙ ඉතාමත් කලාතුරකින්. දේශපාලන විසඳුම් කතාව මේ අය වැඩ නොකර ඡන්ද ගන්න හදා ගත්ත කතාවක්.මෙවර උතුරේ ජනතාව පළමු වරට අවුරුදු තිහකට පසු නිදහසේ තමන්ගේ කැමැත්ත ප්‍රකාශ කර තිබෙනවා. එයින් නැවත වරක් ත්‍රස්තවාදය මතුවීමට තිබෙන ඉඩ නැතිව යනවා. ඔවුන් කාට ඡන්දය දුන්නත් ප්‍රජාතන්ත්‍රවාදී ක්‍රියාදාමයට උද්යෝගයෙන් සහභාගී වීම වැදගත්.ටී.එන්.ඒ එක කියන විදිහට දෙමළ කතා කරන සියලු ජනතාව ආණ්ඩුව සමඟ නොසිටිය යුතු යි. නමුත් මැතිවරණ ප්‍රතිඵලයෙන් ඔප්පු වෙන්නෙ ඒක නෙවෙයි. පළාත් පාලන ආයතන තුනක බලය සන්ධානයට ලැබුණා. තවත් ආයතන කිහිපයක ප්‍රධාන විරුද්ධ පක්‍ෂය බවට සංධානය පත්ව තිබෙනවා. ටී. එන්. ඒ ගෙනයන අධිපති ජාතිවාදී මතය ප්‍රතික්ෂේප කරන ප්‍රවණතාවය වැඩෙන බව මේ මැතිවරණ ප්‍රතිඵලයෙන් පෙනෙනවා. ඒක අනාගතයට යහපත්.1994 ප්‍රජාතන්ත්‍රවාදී දේශපාලනයට ඇතුල්වීමෙන් පසු ජ.වි.පෙ මුල් වරට පළාත්පාලන මැතිවරණයකට පෙනී සිටියේ 1997 දී. ඒ මැතිවරණ ප්‍රතිඵලයවත් ලබා ගත නොහැකි අන්ත අසරණ තත්ත්වයකට අද ජ.වි.පෙය මුහුණ පා තිබෙනවා.දෙවතාවක් බලයේ හිටපු තිස්සමහාරාම ප්‍රාදේශීය සභාවේ විපක්‍ෂ නායක කමත් ජ.වි.පෙට නැතිවෙලා තිබෙනවා. උදාහරණයක් හැටියට ගත්තොත් කළින් ඒ අයට කඩුවෙලින් මන්ත්‍රී ආසන 5ක් ලැබුණා. මේ පාර එකයි. යූ.ඇන්.පිය තරඟ කරපු පසුගිය මැතිවරණයේ දී හෝමාගමින් මන්ත්‍රි ආසන 5ක් ලැබුණා. මෙදා යූ.එන්.පිය තරඟ නොකරන තත්ත්වයක් යටතේත් ජ.වි.පෙ එකම විරුද්ධ පක්‍ෂය හැටියට තරඟ කරලත් ලබා ගත්තේ ආසන තුනයි. ඒකෙන් පේනවා ජනතා විමුක්ති පෙරමුණ කෙරෙහි කාලයක් තබා තිබුණ විශ්වාසය වර්තමානය වන විට බිඳී ගොස් ඇති බව.2005 ජනාධිපතිවරණයෙන් පස්සේ ආණ්ඩුවේ පාර්ශව කරුවෙකු නොවීමෙන් වැරදි දේශපාලන තීන්දුවක් ජේ.වී.පිය ගත්තා. අපි ඒ අවස්ථාවේ නිවැරදිව කිව්වා, මේ තීන්දුව නිසා තමනුත් විනාශ වෙලා රටත් විනාශ වෙන බව. ඒ මොහොතෙ දී අපි එකොළොස් දෙනෙක් පාර්ලිමේන්තුවෙ එළියට බැහැලා ඇවිල්ලා රට විනාශ වෙන එක බේර ගත්තා.අපි ආණ්ඩුව ආරක්‍ෂා කරගෙන යුද්ධයේ ජයග්‍රහණය සඳහා ඉටු කරපු භූමිකාව නිසා රට විනාශ වෙන එක වැළකුණා. ඔවුන් විනාශ වෙන එක එයින් නතර වුණේ නැහැ. ඒකට වග කියන්න ඕන 2005 ජයග්‍රහණයෙන් පස්සෙ වැරදි අසම්පූර්ණ තීන්දුවක් අරගෙන ජ.වි.පෙය කෙරෙහි විශ්වාසය තබපු ජනයාගේ අපේක්‍ෂා බිඳ දමපු නායකයෝ යි.ඔවුන් සමඟ තව දුරටත් දේශපාලන ගමනක් යා හැකිද කියලා තවමත් පක්‍ෂය වටා බැඳී සිටින සීමිත පිරිස පවා තීරණය කළ යුතුයි.මේ ප්‍රකාශ තුළ ඔවුන් මහජනතාව අවඥාවට හා හෑල්ලුවට ලක් කර තිබෙනවා. මහජනතාවට ගර්හා කර කිසිම දේශපාලන ව්‍යාපාරයකට පවතින්න බැහැ. ඔවුන් කල්පනා කර බැලිය යුතුයි මහජනතාවට තේරෙන දෙය ඇයි අපට නොතේරෙන්නේ කියලා.මහජනයා හිතන දෙය නිවැරදිව තක්සේරු කරන්නේ නැති දේ්ශපාලන ව්‍යාපාරයකට ඉදිරි දේ්ශපාලන ගමනක් නැහැ. අද ජ.වි.පෙ මහජනයාට වෛර කරන දේශපාලන පක්‍ෂයක් බවට පත්ව තිබෙනවා. ඒ නිසා ජනතාව සමඟ අත්වැල් බැඳගෙන යන්න ගමනක් ඔවුන්ට නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=f1108012</link>
    <topic>මළවුන් ගෙන්වීම පාපයක්</topic>
    <author/>
    <content>බුදුරජාණන් වහන්සේ සිතේ ස්වභාවය ගැන මුලිකවම විග්‍රහ කරලා තියෙනවා. සිත, මනස, විඥානය යන නාමයන්ගෙන් ද හඳුන්වනු ලබනවා. සිත බුදුදහමට අනුව නිතර වෙනස්වන, පෙරළන, ඒ වගේම චංචල හා චපල වූවක් ලෙසයි දක්වලා තියෙන්නේ.සිතේ ස්වභාවය තමයි දුර ගමන් යනවා. තනිව හැසිරෙනවා. ශරීරයක් නැහැ. ඒ වගේම ගුහාවක වාසය කරනවා කියලා බුදුරජාණන් වහන්සේ සිත ගැන අර්ථ විවරණ දක්වලා තියෙනවා. ඒ වගේම ‘සිත’ බුදු දහම තුළ දියෙන් ගොඩ දැමූ මාළුවකුට උපමා කරලා තියෙනවා.පුද්ගලයෙකුව පාලනය කරන යාමක බලවේගය තමයි සිත කියලා කියන්නේ. ඉන් අදහස් වන්නේ මේ ලෝකයේදී පුද්ගලයා ඉදිරියට හා පසුපසට ගෙන එන්නේ පාලනය කරන්නේ සිත බවයි. ලෝකය පිහිටා තිබෙන්නේත්, පාලනය වන්නේත් සිත මතයි. ඒ වගේම පුද්ගලයකුගේ ක්‍රියාකාරිත්වය තීරණය වන්නේත් සිත මතයි. ඒ විතරක් නෙමේ සිත කියන ධර්මය තමයි මේ ලෝකේ පැවැතීම තීරණය කරන්නේ. ඒ නිසා ‘සිත’ යන සංකල්පයට බුදු දහම තුළ ප්‍රමුඛස්ථානයක් හිමිවෙලා තියෙනවා.“මනෝ පුබ්බං ගමා ධම්මා” යන ධම්ම පදයේ ගාථාවට අනුව සිත ක්‍රියාවට සමාන කරනවා. එහිදී පුද්ගල පැවැත්මට ක්‍රියාවට ශ්‍රේෂ්ඨ වෙන්නේ, මූලික වන්නේ සිතයි. ඒ අනුව පැහැදිලි වන කාරණයක් වන්නේ බුදුදහම තුළ සිතට ප්‍රබල ස්ථානයක් හිමිවෙලා තියෙනවා කියන කාරණයයි.ඒ නිසා සිතෙන් සිතා කරනු ලබන ක්‍රියාවන් තමයි කුසල් හා අකුසල් ලෙස නැවැත වර්ගීකරණය වන්නේ. වරෙක බලවත් වන සිත තවත් වතාවකදී දුර්වල විය හැකියි.සිතේ හටගනු ලබන නව නිෂ්පාදන අපි සිතිවිලි කියලා හඳුන්වනු ලබනවා. අභිධර්මය තුළ සිත විග්‍රහ කිරීමේදී චෛතසික කියලා වදනක් අපට හමුවෙනවා. ඒ නිසා සිතයි සිතිවිලියි අතර පවතින්නේ දැඩි සමීප බවක්.සිත හා චෛතසික හෙවත් සිතිවිලි එකට උපදිනවා, එක්ව පවතිනවා සහ එක්ව නැති වෙනවා. ඒ නිසා සිතෙන් තොර චෛතසික ගැනවත්, චෛතසික වලින් තොර සිත ගැනවත් අපට කතා කරන්න බැහැ.සිත සහ සිතිවිලි අතර අතරමැදි අවස්ථාව තමයි යක්ෂ, පේ‍්‍රත, භූත, අවතාර කියලා අපි හඳුන්වන්නේ. මේ විශ්වය කියලා කියන්නේ මිනිසුන් විතරක් ජීවත්වන තැනක් නෙමෙයි. භූත කොටස්, පේ‍්‍රත, අමනුෂ්‍ය ආදී විවිධ කොටස්වලට පෘථිවිය එක වාසස්ථානයක්. ඒ නිසා විශ්වය තුළ විවිධ සත්ත්ව කොටස් ජීවත් වෙනවා. අපේ සිත යම් වෙලාවකදී දුර්වල වුණොත් ඒ මොහොත තුළදී භූත, අවතාර, විවිධ අමනුෂ්‍ය කොටස්වලට ඒ සිතට එක්වීමට හැකියාව තියෙනවා. ඒ නිසාවෙන් සිතේ බලවත් බව අඩු වූ තැන මෙවැනි දේට යම් ආකාරයකට බලපෑමක් එල්ල කරන්න පුළුවන්.යක්ෂයෝ, අවතාර, පේ‍්‍රත බලවේග කියන්නේ සිතේ ඇතිවන සංකල්පයක්. ඒ නිසා මේවා කෙනෙකුට දකින්න බැහැ. අවතාර, හොල්මන්, යක්ෂයෝ හැබහින් දැකපු ඒවායේ ස්වරූපය නිවැරැදි අවබෝධ කරගත්තු කවුරුවත්ම නැහැ.සිත කියන්නේ වචනාර්ථයම ගත්තාම සෙලවෙන හිතක්. චංචල වූවක්. අපේ මනස ටිකෙන් ටික දුර්වල වෙද්දී සිත තුළ අයහපත් සිතිවිලි ඇති වෙනවා. සොහොනක් ළඟින් කෙනෙක් ගමන් කරද්දී ඔහුගේ සිතට විවිධාකාර සිතිවිලි හැඟෙනවා. මළගිය ආත්මයන් මේ ස්ථානවල සැරිසරන්න පුළුවන් කියලා අනියත බවක් පුද්ගලයා තුළ නිරායාසයෙන්ම ඇති වෙනවා.ඒ ඇතිවීමත් සමඟ ඔහුගේ මනස දුර්වල වෙලා මිත්‍යා විශ්වාස සිතට ඇතුල් වෙනවා. ඒ සමගින් තමයි ඔහු හොල්මනක්, භූතයෙක් දැක්කා ආවේශ වෙලා කියලා කියන්නේ. නමුත්, මෙතන අමනුෂ්‍ය බලවේගවල ස්වරූපය අපි දකින්නේ නැහැ. මනසේ ප්‍රබල බව අඩුවීමත් සමඟ චිත්ත රූප මැවීමක් තමයි මෙතැනදී සිදුවන්නේ. කෙනෙක් මරණයට පත්වුණාම අපි කියනවා ඔහුව මරණින් පසු අපි දැක්කා කියලා. සාමාන්‍ය විග්‍රහ තුළ ඔහු අප පිටුපස එනවා කියලා හිතනවා. කතා කරනවා වගේ ලක්ෂණ දැනෙනවා. එතැනදී සිදුවන්නේ මනසේ ඇතිවන චිත්‍රය අවතාරයක් හොල්මනක් බවට පත්වී එය සිතෙන් දැකීමයි.ඒ නිසා සංකල්පමය වශයෙන් අවතාර සහ හොල්මන් කියන්නේ චිත්තරූප මත පදනම් වීමක් විතරයි.සමහරෙක්, මියගිය අයගේ ආත්ම, අවතාර, පේ‍්‍රතයින් තමා වෙත බැඳගනිමින් ඔවුන්ගෙන් යම් යම් කාර්යයන් ඉටුකර ගන්නවා කියලා කියනවා. උදාහරණයක් විදිහට යන්ත්‍ර, මන්ත්‍ර, බලි තොවිල් කරන පුද්ගලයකු තුළ ඔවුන් උත්සාහ දරන්නේ මළගිය ආත්මයක් තමා වෙත රඳවා ගන්නටයි. ඒ තුළින් උත්සහ දරනවා යම් යම් කාර්යයන් ඉටුකර ගන්න. ඇත්තටම මළවුන් ගෙන්වීම අකුසලයක්.නමුත්, එතන සිදුවන්නේ තිරශ්චීන හෙවත් පහත් ස්ථානයක උපත ලැබූ පුද්ගලයකුගෙන්, යම් යම් තොරතුරු ලබා ගැනීමක්. මේ පිළිබඳව ඔවුන් පුළුල් ප්‍රචාර ලබා දෙනවා. යම් කෙනෙක් තමාට භූතයෙක් හෝ මළගිය ආත්මයක් ආවේශ වුණා කියලා කීවට එතන රූපයක් දකින්න ලැබෙන්නේ නැහැ. නමුත්, ඒ පුද්ගලයා මියගිය චරිතයේ හෝ අමනුෂ්‍ය ආත්මයේ ස්වරූපයේ ආකාරයට රඟපෑමක් කරනවා. කතා කිරීම, ඇවිදීම, ආහාර ගැනීම, පුරුදු සියල්ල අමනුෂ්‍ය ආත්මයේ ආකාරයට සිදුකරන්න ඔහු පෙළඹෙනවා. එතනත් අපට මේ පේ‍්‍රතයාගේ හෝ භූතයාගේ ආකාරය පෙනෙන්නේ නැහැ. පරිවර්තනයක් පමණයි සිදුවෙලා තියෙන්නේ. මානුෂික වශයෙන් පුද්ගලයෙක් තුළ සිදුවන පරිවර්තනයක් තමයි මේ රඟපෑමට මුල්වෙන්නේ.ඒ කාරණයේදී යම් ආකාරයකට සත්‍ය වටපිටාවකුත් තියෙනවා. බුදුරජාණන් වහන්සේගේ දේශනාවට අනුව මරණයට පත්වන පුද්ගලයෝ උත්පත්තිය ලබන ස්ථාන කිහිපයක් තියෙනවා. සතර අපාය කියලා හඳුන්වන්නේ එයයි. නරකය කියන්නේ නිරය. තිරිසන්ගත ලෝකයට අයත් වන්නේ සතුන්.යම්කිසි කෙනෙක් ජීවත්වෙලා ඉන්න කාලය තුළ පව් කරලා පේ‍්‍රත ලෝකයක උත්පත්තිය ලැබුවොත්, ඒ මොහොතේදී ඔහු අන් අයගේ පින් බලාපොරොත්තුවෙන්, පින් ලබාගත හැකි නිවෙසකට එනවා. එහිදී තුන්මන් හන්දි, හතරමං හන්දි, දොරවල් අසල, අහුමුළුවල, ඒ ආදී තැන්වල පින් බලාපොරොත්තුවෙන් පේ‍්‍රත ආත්ම රැඳී සිටින බව පේ‍්‍රත වස්තු සූත්‍රය තුළ දක්වනවා.යම් හෙයකින් ඔහුට හෝ ඇයට පින් අනුමෝදන් නොකළ හොත්, ඒ පුද්ගලයින් ජීවත්ව සිටින අයට යම් ආකාරයකට අනිසි බලපෑම් සිදුකරන ඉඩකඩක් පවතිනවා. අද සමාජය තුළදී බොහෝදෙනෙකුට පේ‍්‍රතයෝ ආවේශ වෙනවා. එය සැබෑ රඟපෑමක් හෝ බොරු රඟපෑමක් වෙන්න පුළුවන්. කලින් කල ඒ ආවේෂ වීමක් සමඟ සමහර බලපෑම් පුද්ගලයකුගේ යහපත උදෙසා සිදුවන අවස්ථාවක් අපිට දකින්න ලැබෙනවා.ඒත්, සමහර ආවේශවීම් පුද්ගලයකුගේ අයහපතටයි සිදුවන්නේ. විවිධ රෝගාබාධ ඒ පුද්ගලයාට ඇති කරමින්, මානසික හා කායික පීඩා ඔහුට නිරන්තරව ඇති කරනවා. ඒ නිසා මේ දෙපාර්ශ්වයම පිළිබඳ සළකා බලද්දී අවධාරණය කළ යුත්තේ මළගිය ආත්මයන්ට ජීවත්ව සිටින අයට යම් ආකාරයක බලපෑමක් කරන්න පුළුවන් කියලයි.බුදුරජාණන් වහන්සේගේ දේශනාවට අනුව ගුප්ත විද්‍යා ශාස්ත්‍රය තිරශ්චීන විද්‍යා විදිහටයි හඳුන්වලා තියෙන්නේ. තිරශ්චීනයි කියන්නේ පහත් කියන අර්ථය. ගුප්ත විද්‍යා මන්දිර ඉදිකරලා ඒ තුළින් විශාල ධනයක් කෙනෙකුට උපයන්නට පුළුවන්. ඒත්, ඒ ඉපයීම පහත් ඉපයීමක් විදිහටයි දේශනාවෙහි සඳහන් වන්නේ. ගුප්ත විද්‍යාව තුළ යන්ත්‍ර, මන්ත්‍ර, බලි තොවිල්, පුද පිළිවෙත් ආදී සියල්ල දකින්න පුළුවන්. නමුත් මෙතනදී සිදුවන්නේ යක්ෂ, පේ‍්‍රත, කුම්භාණ්ඩ පිසාච වැනි අමනුෂ්‍ය කොටස් මුල්කරගෙන ඔවුන්ගෙන් වැඩ ගැනීමක්. ඒ වගේම ඒ අයට යම් බලපෑම් එල්ල කිරීමක්.නමුත්, බුදුරජාණන් වහන්සේ උන් වහන්සේගේ දේශනාවේ කොතනකදී හෝ මේ තිරශ්චීන විද්‍යා අනුගමනය කළ යුතුයි කියලා දක්වලා නැහැ. මේ තොවිල්, යන්ත්‍ර මන්ත්‍රවලදී බිලි පූජා සිදුකරනවා. එතන සිදුවන්නේ පාපකාරී ක්‍රියාවක් විතරයි.නමුත්, පැරණි යන්ත්‍ර මන්ත්‍ර ගුරුකම් කරපු අය භාවිතා කළේ පාපකාරී ක්‍රියාපිළිවෙතක් නෙමෙයි. බුදු ගුණ ආශ්‍රයෙන් තමයි භූත ආත්ම පළවා හැරියේ. ඒ ක්‍රමය ඉතා සාර්ථකයි. වර්තමානයේ පවතින ගුප්ත විද්‍යා මන්දිරවලට වඩා පාරම්පරිකව සිදුකරන පළවා හැරීම් බුදුගුණ ආශ්‍රය කරගන්නා නිසා සාර්ථක ප්‍රතිඵල දක්නට ලැබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=f1108013</link>
    <topic/>
    <author/>
    <content>අතීතයේ අපේ රටේ නොමැකෙන නමක් දරා සිටී, වීරවරයෙකු වන කැප්පෙටිපොළ අධිකාරම් නිලමේතුමාගේ නාමය රකිමින් මෙම විදුහල අනාගතයේදී දිදුළවන්නට බලාපොරොත්තුවෙන් සිටින්නෙමු.විදුහල්පති ලෙස මාගේ තවත් එක් සිහිනයක් වන්නේ ගම්පහ අධ්‍යාපන කොට්ඨාසයේ හොඳම පාසල කිරීමත්, පාසලේ පරිපාලන කටයුතුවලට බාධාවක් වී ඇති ප්‍රාථමික අංශය හා මහා විද්‍යාලය එකට යා කරන්නට ගම්පහ - කොළඹ පාරට උඩින් පාලමක් ඉදිකිරීමට යි.ඒ වාගේම මුළු දිවයිනෙන්ම ගම්පහ අධ්‍යාපන කොට්ඨාසය හා ගම්පහ අධ්‍යාපන කලාපය අධ්‍යාපන ක්ෂේත්‍රයේ නමක් දරා සිටින අතර එම කොට්ඨාසය තුළ හොඳම පාසල කිරීම මාගේ එකම පැතුමයි.ඉහත කාර්ය සාක්ෂාත් කර ගැනීමට මා සමග වැඩ කරන, කැපවෙන දරුවන්ට ආදරය කරන සතුටින් පන්ති කාමරයේ ඉගෙනුම් / ඉගැන්වීමේ කාර්ය කරන සහෝදර ආචාර්ය මණ්ඩලයක් සිටීම මා ලද භාග්‍යයක් යැයි සිතමි.පාසලේ දරුවන්, මවුපියන්, ආදි ශිෂ්‍යයින් පාසලේ සංවර්ධනයට අත හිත දෙන්නේ ඉතාමත් සතුටිනි. මා මේ පාසලට පැමිණ මේ කෙටි කාලයට පාසලේ විශාල වෙනසකට භාජනය කරන්නට මා හට දිරිය ලබා දුන්නේ ආචාර්ය මණ්ඩලයයි. මේ වන විට පාසලේ දරුවන්ට පමණක් නොව ප්‍රදේශයේ තරුණියන්ට, ආදි ශිෂ්‍යාවන්ට පාසල් කාලයෙන් පසු රූපලාවන්‍ය සූපවේදී හා මැහුම් පන්ති ආරම්භ කර ඇත. එය ආර්ථික සංවර්ධන අමාත්‍ය බැසිල් රාජපක්ෂ මැතිතුමාගේ හා නීතිඥ පුෂ්පා රාජපක්ෂ මැතිනියගේ මග පෙන්වීම යටතේ සිදු කරන ව්‍යාපෘතියකි. ප්‍රදේශයේ තරුණියන් 300 පමණ නොමිලේ මෙම පාඨමාලා හදාරති.ගම්පහ කලාප අධ්‍යාපන අධ්‍යක්‍ෂ එස්. කේ. මල්ලවාරච්චි මහතා සහ කොට්ඨාස අධ්‍යාපන අධ්‍යක්‍ෂ සුසන්ත ගුණතිලක මහතා ඇතුළු සහකාර අධ්‍යාපන අධ්‍යක්ෂතුමන්ලාගේ මග පෙන්වීම හා උපදෙස් අධීක්ෂණ අප හට නිරන්තරයෙන්ම ලැබීම භාග්‍යයකි.ඒ වාගේම ප්‍රධාන අමාත්‍යතුමා දේශීය වෛද්‍ය නිියෝජ්‍ය අමාත්‍යතුමා බස්නාහිර පළාත් සභාවේ සභාපතිතුමා හා නගරාධිපතිතුමා ඇතුළු ප්‍රදේශයේ මැති ඇමතිවරුන් පාසලේ දරුවන්ගේ අධ්‍යාපන මට්ටම ඉහළ දැමීමට නොයෙකුත් ප්‍රතිපාදන ලබාදීම අගය කළ යුතුමය.සුපරසිදු ගම්පහ පුරවරයෙහි උපන්නෝ බොහෝමයක් ලක් ඉතිහාසය තුළ කිනම් හෝ ක්ෂේත්‍රයක විශිෂ්ඨතමයෝ වූහ. බස්නාහිර පළාත තුළ ඥාන ප්‍රදීප ස්ථම්භ රැසක එකතුවක දායාදය වන මේ පුරවරයෙහි, මිරිස්වත්ත වූ කලී අතිශය ජනාකීර්ණ පරිසරයකි. එය එසේ වූවද, එම පරිසර තත්ත්වය අධ්‍යාපනික මාවතට සැබවින්ම ආශීර්වාදයක් කරගෙන ආ බවට කදිම නිදසුනක් සපයන්නේ බප/ගම් හෙනරත්ගොඩ කැප්පෙටිපොළ මහා විද්‍යාලයයි.අනාගත අභියෝගයන්ට මුහුණදියහැකි, සාරධර්මයන් අගයන, නිපුණතා පරිපූර්ණ, මානව හිතවාදී, ආදර්ශවත් අනාගත පරපුරක් දේශයේ උන්නතිය සඳහා සමාජගත කිරීමේ මෙහෙවර සිය අදිටන කරගත් මෙම විද්‍යාලය ජීවය ලබන්නේ 1940 වසරේ මැයි මස 18 වනදාය.වෙසක් සඳේ ආලෝකය ද සමඟින් පෙදෙසට අරුණාලෝකයක් වන්නට ඉදි වූ මෙහි ඓතිහාසික පසුබිම තුළ ඊට දායක වූවෝ රැසකි. හෙනරත්ගොඩ බාලාභිවෘද්ධි වර්ධන සංගමයේ මෙහෙයවීමෙන්, අක්කර 03 ක වපසරියක හිමිකම ලැබෙන්නේ දානපති සේරම් පවුලේ පරිත්‍යාගයක් ලෙසිනි. නූතනයේ දී කැප්පෙටිපොළ මහා විද්‍යාලයයැයි නම් ලදු වද එදා මේ විදුපියස නම් කළේ ආණ්ඩුවේ මිශ්‍ර පාසලක් ලෙසිනි.කේ. ඒ. එම්. පෙරේරා මහතා ප්‍රමුඛ දානපතියන්ගෙන් විදුපියසේ මූලාරම්භයට සිදුකළ මෙහෙවර නම් නිමක් නැත. තත්ත්වය එසේ වද්දී, නූතන ව්‍යවහාරික හෙනරත්ගොඩ මහා විද්‍යාලයේ ඇරැඹුමේ ස්වර්ණමය යුගය උදාවන්නේ 1962 වසරේදීය. ඒ මිරිස්වත්ත හන්දියේ කතෝලික දේවස්ථාන භූමියට ආශ්‍රිත ඉඩමේ පවත්වාගෙන යන ප්‍රාථමික අංශයත්, ද්විතියික අංශයත් ඒකාබද්ධ වීම තුළය.දශක හතක් ඉක්මවා සිය හැත්තෑ එක් වන විය ද සැමැරූ මේ විදු පියසට නව අරුණාලෝකයක් එක්වන්නේ ආ ගමන් මගේදී හමු වූ වර්තමාන විද්‍යාලයාධිපති ඊ. ඒ. ඩී. පේ‍්‍රමලාල් මහතාගෙනි. ඔහුගේ කැපවීම නොවන්නට මෙතරම් දියුණුවක් විද්‍යාලයට නොලැබෙන්නටද ඉඩ තිබුණි. ඒ කෙසේ වූවද වර්තමානය නම් අතිශය සොඳුරුය. අතීතයේ දිනක නේක විධ හැලහැප්පීම්වලට බඳුන් වූවද, අද අන් පාසල් හා සංසන්දනය කරද්දී ගුණාත්මක ප්‍රගතියක් ද පාසලේ භෞතික හා මානව සම්පත් ද වර්ධනය වී තිබේ.ප්‍රාථමික පාසලේ සිප් සතර හදාරන සිසු සිසුවියන් 630 කි. මහා විද්‍යාලයෙහි සිසුන් 920 ක් සිප් නැණ උගති. ඒ අනුව සමස්ත විද්‍යාලයේම සිසු පිරිස 1550 ක් පමණ වන අතර, ඔවුනට යහගුණ කියාදෙන ඇඳුරු මඬුල්ල 69 කි. අ.පො.ස. (උසස් පෙළ) දක්වා පංති ක්‍රියාත්මක වන අතර, ඊට සමගාමීව බොහෝ දෑ උගනින්නට සිසුන්ට අවස්ථාව ලැබී තිබේ.විද්‍යාලය සංකල්ප රැසක එකතුවකි. ඒ නිසාවෙන් දෝ අන් විද්‍යාල අභිබවා සුවිශේෂී කටයුතු රැසක් මේ තුළ සිදුවේ. වත්මන් විද්‍යාලයාධිපති ඊ. ඒ. ඩී. පේ‍්‍රමලාල් මහතාගේ නව සංකල්පනාවක් අනුව විද්‍යාලයේ ක්‍රියාත්මක වන අභ්‍යන්තර කළමනාකරණය එහිලා ප්‍රමුඛ වේ. සියල්ලට ප්‍රථමයෙන් සිය සිසු දරු දැරියන්ගේ නැණ නුවණ දියුණු කරවමින් උගත් බුද්ධිමත් පිරිසක් ලෙස සමාජගත කිරීම එහි වූ උදාරතර අරමුණයි.ශිෂ්‍යත්වය සේම සා.පෙළ ද සිසුවකුගේ ජීවිතයේ අතිදුෂ්කර කඩඉමකි. ශිෂ්‍යත්වය අසමත් වූවද ඉගෙන ගන්නට වරම් ලැබේ. එහෙත් අ.පො.ස. (සා.පෙළ) කඩඉම එසේ නොවේ. ඒ නිසාවෙන් ඒ කඩඉම ජයගන්නට සිසුන් වෙනුවෙන් දිනපතා සවස නොමිලේ උපකාරක පන්ති පවත්වන්නේ අන් සියල්ලන්ට අභියෝගයක් එක් කරමිනි. එපමණක් නොවේ. ඉංග්‍රීසි සහ සිංහල සාක්ෂරතාවය ඉහළ නංවනු වස් විශේෂ ව්‍යාපෘති ක්‍රියාත්මක වේ. ඒ යටතේ වාර පරීක්ෂණවලදී අවම ලකුණු ලබා ගන්නා සිසුන් විශේෂ ව්‍යාපෘති වෙත යොමු කෙරේ. එතුළින් ඔවුනගේ අඩුපාඩු මඟහරවාගෙන නව ඉසව්වක් කරා ඔවුහු ගෙන යාම විදුහලේ අදිටනයි.ඒ උදාරතර වූ කර්තව්‍යය වෙනුවෙන් ඇඳුරු මඬුල්ලෙන් ලැබෙන සහය නම් අගය කළ යුතුමය. ඒ දරුවන් වෙනුවෙන් තම කාලය, ශ්‍රමය කැපකරන්නට කාලසීමාවකින් තොරව ඔවුනට හැකිවීම වෙනුවෙනි. ප්‍රාථමික අංශයේ දුවා දරුවන්ගේ ලිවීමේ හා කියවීමේ හැකියාව දියුණු කරන්නට අධ්‍යාපනික කඳවුරු සංවිධානය වේ. එපමණක් ද නොවේ. වඩා යහපත් වූ ද, ඵලදායි වූ ද නායකත්වයක් විද්‍යාලය තුළින් බිහිකරනු පිණිස, තෝරාගත් ශිෂ්‍යනායක නායිකාවන්ට සිය කාර්යභාරය පැවැරීමට පෙරාතුව මීරිගම බාලදක්ෂ පුහුණු මධ්‍යස්ථානයේ සහ අත්තනගල්ල යොවුන් සේනාංකයේ විශේෂ නායකත්ව පුහුණුවක් ද ලබාදේ. එතුළින් කාර්යශූර, ක්‍රියාශීලී සහ ජවසම්පන්න නායකත්වයක් බිහිකරලීම මුඛ්‍ය පරමාර්ථය වේ.අධ්‍යාපනය දැනුම, කුසලතා හා ආකල්ප මත පදනම් වේ. දැනුම පමණක් ලබාදීම සාර්ථක ඉගෙනුම් ක්‍රියාවලියක් නොවේ. ඒ නිසාවෙන් අනෙක් පාසල් සේම මේ පාසල තුළ අතිශය සාර්ථක වූ විෂය බාහිර සහ විෂය සමගාමී ක්‍රියාකාරකම් රැසක් සිදුවේ. ඒ තුළ ලබා ඇති ජයග්‍රහණයන් නම් අසීමිතය. අනෙකුත් සුපිරි පාසල්වලට ප්‍රබල අභියෝගයක් වන්නට මේ විදුපියසට හැකිවන්නේ සිසු දරු දැරියන්ගේත් ඇඳුරු මඬුල්ලේත් කැපවීම හා ධෛර්ය නිසාවෙන්ම බැව් කිව යුතුය.ක්‍රීඩා අංශය පිළිබඳව සලකා බැලීමේදී පුරවරයේ සෙසු පාසල් හා කරට කර තරඟ වදිමින් ජයග්‍රහණ අත්පත් කර ගන්නට විද්‍යාලයීය ක්‍රීඩා අංශය සමත්විය. ක්‍රීඩා අංශයට සියනෑ පුරවරය තුළ හිමිවන්නේ සදාකාලිකවම වෙසෙස් තැනකි. සියනෑ කෝරළයෙන් බිහි වූ සුපිරි ක්‍රීඩා තරු අතර මේ විදුපියසේ සිසු දරුවන්ද ලක් ඉතිහාසය තුළ කවරදාක හෝ තම විද්‍යාලයේ නාමය ද සනිටුහන් කරන්නට අපේක්ෂා පෙරදැරීව බලා සිටියි.සෞන්දර්ය අංශයට ද විද්‍යාලය තුළ හිමිවන්නේ සුවිශේෂී ස්ථානයකි. විද්‍යාලයීය සෞන්දර්ය අංශය තුළින් සෞන්දර්යකාමී, සිසු දරු දැරියන් රැසක් ලක් දෙරණට දායාද විය. ඔවුහු ලක් ඉතිහාසයෙහි හෙනරත්ගොඩ කැප්පෙටිපොළ විද්‍යාලයේ කිත් යසස් පතල කළහ. සංගීත අංශය භාර පී. ඒ. සන්ධ්‍යා නිලන්ති කරුණාරත්න ගුරු මව යටතේ සංගීතය හදාරන, යූ. පී. අප්සරා පෙරේරා සිසුවිය, පැවැති ශාස්ත්‍රීය වාදන වයලින අංශයෙහි සමස්ත ලංකා ප්‍රථම ස්ථානයට හිමිකම් කියුවාය. එලෙසම ප්‍රාථමික අංශයට අනුබද්ධව පවත්වාගෙන යනු ලබන විශේෂ ඒකකයේ දරුවන් සමස්ත ලංකා නාට්‍ය තරගයේ ප්‍රථම ස්ථානයට පත්වන්නේ ඔවුන්ගේ දක්ෂතා එළිදක්වමිනි.එපමණක්ද නොවේ. වනජීවි සංරක්ෂණ දෙපාර්තමේන්තුව මගින් සංවිධානය කරන ලද අන්තර් පාසල් චිත්‍ර තරගාවලියේ ප්‍රාථමික අංශයේ තෙවන ස්ථානය ඩී. එම්. කේ. එන්. ජී. දිසානායක සිසුවා විසින් දිනාගනු ලැබිණ. එම තරගයේම කනිෂ්ඨ අංශයේ දෙවන ස්ථානය ඩී. එම්. සී. එස්. දිසානායක සිසුවා විසින් දිනාගත්තේය. 2600 වන ශ්‍රී සම්බුද්ධත්ව ජයන්තිය නිමිත්තෙන්, ගම්පහ තරුණ බෞද්ධ සමිතිය සංවිධානය කළ පාඨශාලාන්තර චිත්‍ර තරගාවලියේ ජ්‍යෙෂ්ඨ අංශයේ ප්‍රථම ස්ථානය හිමිවන්නේ, ජී. ඒ. සෙත්මා චාමලී ශිෂ්‍යාවටය. මෙම වසරේදී වන සංරක්ෂණ දෙපාර්තමේන්තුව මගින් සංවිධානය කළ චිත්‍ර තරගාවලියේ දෙවන ස්ථානය එරංගා හර්ෂණී ශිෂ්‍යාවට හිමිවන්නේ චිත්‍ර අංශයෙන් විද්‍යාලයීය දරු දැරියන් පෑ විස්කම් දස දෙස පතල කරවමිනි.විද්‍යාලයීය ප්‍රාථමික අංශයේ විශේෂ ඒකකයේ ඉගෙනුම ලබන දරු දැරියන් බස්නාහිර පළාත් නර්තන අංශයේ ප්‍රථම ස්ථානය දිනා ගැනීම සුවිශේෂී සලකුණක් එක් කරන්නක් විය. විද්‍යාලයීය ඉංග්‍රීසි ඒකකය පිළිබඳවද මෙහිදී සිහිපත් කළ යුතු වන්නේ, ඒ අංශයෙන් පෑ දස්කම් පිළිබඳවද ඇගයිය යුතුª හෙයිනි. ඉංග්‍රීසි අංශයේ විෂය භාර සමන්තා දිසානායක මහත්මිය යටතේ පුහුණුව ලැබු සිසු සිසුවියන් පිරිසක් ඉංග්‍රීසි නාට්‍ය තරගාවලියක් තුළ ප්‍රථම ස්ථානයට පත්වන්නේ අන් විද්‍යාල පරදවමිනි. සිංහල භාෂා තරගාවලි තුළ දී සෑම තරගයක් තුළම කලාප මට්ටමේ ජයග්‍රාහිකාවන් කිහිපදෙනෙකු ජයග්‍රාහී නාමලේඛනයට එක් කරන්නට විද්‍යාලයීය සිසු දරු දැරියන්ට හැකිවිය.විද්‍යාලය තුළ විෂය සමගාමී ක්‍රියාකාරකම්වලට පරිබාහිරව විෂය බාහිර ක්‍රියාකාරකම් රැසක් ද ක්‍රියාත්මක වේ. විද්‍යාලයීය විවාද කණ්ඩායම ජයග්‍රාහී ලෙසින් නව ඉසව් සොයා යද්දී, සමස්ත ලංකා ජයග්‍රහණවලට හිමිකම් කියද්දී, විද්‍යාලයීය මාධ්‍ය ඒකකයද ඊට නොදෙවෙනි සන්නිවේදනක්‍රියාවලියක නිරත වේ. මාධ්‍ය ඒකකය තුළ පුහුණුව ලබන නිපුනි නුවන්තිකා සහ ධරණි දර්ශිකා, ප්‍රබල සන්නිවේදන මාධ්‍යයක් වන ස්වාධීන රූපවාහිනි සේවයෙහි ළමා පුවත් පරීක්ෂණයෙන් සමත් වන්නේ අනාගත නිවේදිකාවන් දෙපළකගේ පෙරනිමිති පහළ කරවමිනි.මෑතකාලීනව විද්‍යාලයීය නාමය ජාත්‍යන්තරයේ රදවන්නට දස හැවිරිදි විදුරංගි ජිනාදරි සිසුවියට හැකිවිණි. එය විදුහල් ඉතිහාසය තුළ සුවිශේෂී වේ. රටවල් 15ක සහභාගිත්වයෙන් මැලේසියාවේ පවත්වන ලද ජාත්‍යන්තර ටයිකොන්ඩෝ තරගයෙන් ජයග්‍රාහිකාවක වන්නට ඇයට වරම් ලැබිණ.ගම්පහ පුරවරයේ අනෙකුත් සුපිරි පාසල් හා උරෙන් උර ගැටෙමින් ජයග්‍රහණ සෑම අංශයකින්ම ලබා ගත්ත ද, අනෙක් විද්‍යාලවලට සාපේක්ෂව මෙම විද්‍යාලයට භෞතික සම්පත් හිඟය. එසේ වූවද, භෞතික සම්පත් හිඟකම ඉගෙනීමේ සහ ඉගැන්වීමේ ක්‍රියාවලියට බාධාවක් කර නොගනිමින් අධ්‍යාපන මාවතේ සුබ ලකුණු සොයා ඇදෙන බප/ගම් සෙනරත්ගොඩ කැප්පෙටිපොළ මහා විද්‍යාලයට බලධාරින්ගේ නිසි අවධානය යොමුවන්නේ නම් භෞතික සම්පත් අඩුපාඩුකම් පිළිබඳ බලධාරීන්ගේ සිත් යොමු වේ නම් සුපරසිදු ගම්පහ පුරවරයේ තවත් දිදුලන මාණික්‍යයක දීප්තිය වර්ධනය වනු නිසැකය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>01</day>
    </date>
    <link>http://www.dinamina.lk/2011/08/01/_art.asp?fn=f1108014</link>
    <topic>ගී ලියන්න මට කීවේ ඔබේ නෙතයි</topic>
    <author/>
    <content>ලොවින් එකෙක් එක් දෙයකට වෙයි සමත’ යන පැරණි සිංහල කියමන සනාථ කරන නිර්මාණ ශිල්පීන් දෙදෙනෙකු මෑත ඉතිහාසයේ අපට හමුවෙයි. ඒ විශිෂ්ට කලාකරුවන් දෙදෙනා මහගමසේකර සහ සමරවීර මුදලිගේ දොන් ප්‍රේමකීර්ති ද අල්විස් නම් වෙති. 60 දශකයේ අග භාගයේ කලඑළි බසින ප්‍රේමකීර්ති චරිතය, නූතන ජ්ර් මාල ගිරවුන්ට සහ ගිරවියන්ට සේ ම, විවිධ විද්‍යුත් නාලිකා ඔස්සේ එක් රැයෙකින් දැල්වී නිවී යන කෝකිල කෝකිලාවන්ට ගැඹුරින් අධ්‍යයනය කර චරිතායනය කර ගැනීමෙන් හරවත් පෞරුෂයක් හා සාර්ථක අනාගතයක් උරුම කරගත හැකි චරිතයකි. මරා දමා 22 වසරක් ගතවීත් මෙතෙක් කිසිඳු ශාස්ත්‍රීය අධ්‍යයනයකට හසු නොවූ මෙම කුඩා මිනිසාගේ උත්තුංග නිර්මාණ මෙහෙවර පිළිබඳව යමක් සටහන් කිරීම ඔහු සජීවී ව දුටු පළමු පරපුරේ පුරවැසියකු සතු වගකීමක් ලෙස මම සලකමි.1947 ජුනි මස 02 වන දින කොළඹ දී මෙලොව එළිය දුටු ප්‍රේමකීර්තිගේ කුඩා අවදිය ගත කළේ මරදාන දුම්රිය නිවාසයක ය. ඒ ඔහුගේ පියා දුම්රිය සේවකයකු වූ බැවිනි. පියාට අවශ්‍ය වූයේ ප්‍රේමකීර්ති දුම්රිය දෙපාර්තමේන්තුවේ සේවකයෙකු කිරීමට ය. මාලිගාකන්ද මහා විද්‍යාලයෙන් මරදාන ආනන්ද විද්‍යාලයට පිවිසි ප්‍රේමකීර්ති ප්‍රතිභා ප්‍රභාව දැල්වෙන්නේ ආනන්දයෙනි.ජීවත් වූ වසර 42ක් තරම් කෙටි කාලයක් තුළ ගීත එක් දහස් හයසියයකට ආසන්න සංඛ්‍යාවක් ලියූ ප්‍රේමකීර්ති තම පළමුගීය ලෙස ‘හද පුද අසුනේ සෙනෙහස මැවුණේ’ රචනා කළේ රූපා ඉන්දුමතී හා මල්කාන්ති පීරිස් (නන්දසිරි) වෙනුවෙන් 1069 වසරේ දී ය. මෙම වසරේ ම කේ. ඒ. ඩබ්. පෙරේරා අධ්‍යක්‍ෂණය කළ ‘ලොකු ම හිනාව‘ චිත්‍රපටයට පසුබිම් ගීයක් ලෙස ‘පරණ කෝට්’ ගීතය ලියමින් චිත්‍රපට ගීත ක්ෂේත්‍රයට පිවිසි ප්‍රේමකීර්ති චිත්‍රපට 150කට අධික සංඛ්‍යාවක පසුබිම් ගීත රචනා කළේ ය.ඔහුගේ ගී පදමාලා රචනා ප්‍රතිභාව පිළිබඳව කිව හැකි හැමෝ ම දන්නා කථාව මම ඔබට කියමි. ප්‍රේමකීර්තිට ගීයක් ලිවීමට ගත වන්නේ සිගරැට්ටුවක් දැවී යන කාලය පමණි. උපකරණ ලෙස අවශ්‍ය වන්නේ බස් ටිකට්ටුවක තරමේ කඩදාසි කැබැල්ලකි. ‘ආදරයේ උල්පත වූ අම්මා’ ගීතය ලියැවුණේ 138 බස් රථයක ඇස් වාට්ටුවේ සිට හෝමාගම යද්දී එම ගමන සඳහා නිකුත් කළ ටිකට් පතේ බව දන්නේ වික්ටර් රත්නායකයන් ම පමණි. ඔහු පිළිබඳ මෙවැනි කතා සිය ගණනක් තිබේ. ඒවා ද සාහිත්‍යයකි.මහා හඬ පෞරුෂයක් සහිත වූ ගුවන් විදුලි නිවේදකයෙකු වූ ප්‍රේමකීර්ති 60 දශකයේ අගභාගය වනවිට ශ්‍රී ලංකා ගුවන් විදුලියේ සෙසු සියලු නිවේදකයන් අභිබවා සිටියේය. ඔහුගේ ඉතිහාසය, සාහිත්‍යය, ආගම හා සමාජ පරිඥානය පිළිබඳව වූ විශිෂ්ට දැනුම ගුවන් තලය හරහා ශ්‍රාවක දෙසවන් තුළින් හදවත් තුළට කිඳා බැස්සේ ය. ප්‍රවෘත්ති නිවේදනයේ විශිෂ්ටයෙකු වූ ප්‍රේමකීර්ති එනිසා ම පසු කලෙක රූපවාහිනියේ පුවත් සැරිසර නමින් සාර්ථක වැඩසටහනක් ඉදිරිපත් කළේ ය. ‘පුවත් සැරිසර’ තුළින් සජීවී ව ශ්‍රාවකයන් වැඩසටහනට සම්බන්ධ කරගැනීම ඔහු කළ අභියෝගාත්මක අත්හදා බැලීමකි.වරක් එක්තරා වැඩසටහනක් සඳහා ස්වාධීන රූපවාහිනියට කැඳවනු ලැබූ ප්‍රේමකීර්ති වෙස් ගන්වා පැය ගණනක් වාඩි කරවා තබා ඔහුගේ රූපය රූපවාහිනියට උචිත නොවේයැයි තීරණය කොට වැඩසටහන අවලංගු කරන ලදී. ;;දවයට සරදම් කිරීම ප්‍රේමකීර්තිගේ ක්‍රමය වූ නිසා ම ඔහු තමා ම නිර්මාණය කළ ‘අඳුන’ නම් වැඩසටහනක් ජාතික රූපවාහිනියේ ඉදිරිපත් කළේ නිවේදකයාගේ ඇස් දෙක පමණක් රූපවාහිනී තිරය මත දක්වමිනි. නොබෝ කලකින් ම ඉතා ජනපි‍්‍රය වූ මෙම වැඩසටහන ඉදිරිපත් කරන ශිල්පියා කවුරුන්දැයි දැනගැනීමට ප්‍රේක්ෂකයන්ට අවශ්‍ය විය. ඒ අනුව ප්‍රේමකීර්ති රූපවාහිනියේ අතිශයින් ම ජනපි‍්‍රය නිවේදකයකු වූයේ ස්වාධීන රූපවාහිනී බලධාරීන්ට අතුල් පහරක් එල්ල කරමිනි. අනතුරුව, ‘ශනිදා සාදය’, ‘පුවත් සැරිසර’ හා එවකට තිබූ කුප්‍රකට ජනතා විමුක්ති පෙරමුණේ භීෂණයෙන් අළෙවිය බින්දුවට වැටී තිබුණු ලොතරැයි මණ්ඩලය වෙනුවෙන් සකස් වූ ‘සම්පත් සාදය’ වැඩසටහන ද ඉදිරිපත් කළේ ප්‍රේමකීර්ති ද අල්විස් ය. මෙම වැඩසටහන් එකල ජනපි‍්‍රයත්වයේ හිණිපෙත්තට නැගුණු අතර, මේ මගින් ප්‍රේමකීර්ති බාල, තරුණ හා වැඩහිටි සියලු දෙනා අතර එක සේ ආදරයට ද බඳුන්විය. එසේ ම ජාතික ලොතරැයි මණ්ඩලයේ ආදායම ද දෙතුන් ගුණයකින් ඉහළ ගිය අතර, ප්‍රේමකීර්තිගේ වැඩසටහන් කාලයන් රූපවාහිනියේ අධිකතම වෙළෙඳ දැන්වීම් තදබයක් සහිත ගුවන් කාලයන් විය. සෑම වැඩසටහනක් මගින් ම ප්‍රේක්ෂකයන්ට අලුත් අත්දැකීමක් ලබාදීමත්, සමාජයේ සියලු ම අංශ ආමන්ත්‍රණය කිරීමට ඔහුට තිබූ සුවිශේෂ හැකියාවත් මෙම ජනපි‍්‍රයත්වයට හේතු වන්නට ඇත. එදා ස්වාධීන රූපවාහිනියට අපුල වූ ප්‍රේමකීර්තිගේ ‘නල දත’ පසුව ජාතික රූපවාහිනියේ ඔහුගේ අනන්‍යතා සලකුණ විය.1969 සිට 1977 දක්වා කාලසීමාව තුළ ගුවන් විදුලි බලධාරීන් විසින් ප්‍රේමකීර්තිගේ වැඩ තහනම් කළ අවස්ථා ගණන 12කි. 1977 සිට 1987 දක්වා විවිධ දේශපාලන පළිගැනීම්වලට බඳුන් වූ ප්‍රේමකීර්ති අවසාන වසර දෙකක වැඩ තහනමකට ද ලක්විය. වසර දෙකක අනිවාර්ය නිවාඩු යැවීමෙන් පසු කිසිඳු දඬුවමකින් තොරව නැවත සේවයට කැඳ වූ ප්‍රේමකීර්ති ද අල්විස් හා ගුණදාස කපුගේ රජරටට මාරු කරන ලදී. වැව් බැඳි රාජ්‍යයේ ගමක් ගානේ යමින් රජරට සේවය ජනපි‍්‍රය කොට එය පොදු ජනතාවගේ හඬ බවට පත් කළ මොවුහු රජරට කළුගල් නිල් මැණික් බවට පත් කළහ. ඊට ඇති හොඳ ම නිදසුන වන්නේ කරුණාරත්න දිවුල්ගනේ නම් ගායකයායි. රජරට සේවය කොළඹ ගුවන් විදුලියට තර්ජනයක් ම විය. වැව් බැඳි රාජ්‍යයේ දොරින් දොර, ගමින් ගම ඇසුණු එක ම ගුවන් විදුලිය වූයේ රජරට සේවය යි.මෙයින් කුපිත වුණු කොළඹ ගුවන් විදුලියේ බලධාරීන් කළේ මෙම සුසංයෝගය බිඳ දමා අලුතින් ඇරැඹූ රුහුණු සේවයට ප්‍රේමකීර්ති සමඟ එස්. ලියනගේ මාරු කර යැවීම යි. මොවුහු අතිශය දුෂ්කර තත්ත්වයන් යටතේ රුහුණු සේවය දියුණු කළහ. මෙම අඳුරු යුගයේ ජනතා විමුක්ති පෙරමුණේ තර්ජනයන් ද වටින් පිටින් මෝරමින් තිබිය දී එස්. ලියනගේ අභිනවයෙන් ඇරැඹූ කඳුරට සේවයටත්, ප්‍රේමකීර්ති කොළඹටත් මාරු කෙරිණ.ඔහු ශ්‍රී ලංකා නිදහස් පක්ෂ රජය යටතේ යූ. එන්. පී. කාරයෙකි. යූ. එන්. පී. රජය යටතේ ශ්‍රී ලංකා කාරයෙකි. සත්‍යය නම් ඔහු සැබෑ මානව හිතවාදියෙකි. අයුක්තිය දුටු තැන නිර්දය ලෙස පහර දෙන්නෙකි. ජාතිවාදය ප්‍රතික්ෂේප කළ සමාජවාදියෙකි. “දෙමළ - සිංහල සංහිඳියාව තුළින් ශ්‍රී ලාංකික ජාතිකත්වය ඔසොවා තැබිය යුතුය” යන මතය දැරුවෙකි. ඔහු දේශපාලන වේදිකා මත කෑගසා හෝ කරපටි සලකුණෙන් හෝ කේලාම් කීමෙන් දේශපාලනය නොකළ මානව හිතවාදියෙකි. ඔහු පිළිබඳ සැබෑව නම්, තමාගේ මාසික සොච්චම් පඩියෙන් මාස්පතා ශ්‍රී ලංකා නිදහස් පක්ෂයේ සාමාජික මුදල අඅඩු කර යවන්නැයි ස්ථාවර නියෝගයක් ලබා දී තිබූ එක ම ගුවන් විදුලි සේවකයා වීම ය. ඔහු මරා දැමූ පසු බිරිය අතට ලැබුණු 1989 ජූලි මස පඩිපතේ ඒ බව සටහන් වී තිබූ බව නිර්මලා මහත්මිය පවසා තිබේ.ජනතා විමුක්ති පෙරමුණේ භීෂණය හමුවේ එකල රජයේ සියලු ක්‍රියාකාරකම් ඇනහිට තිබූ බව නොරහසකි. කිසිඳු රාජ්‍ය උත්සවයක නිවේදන කටයුත්තකට රාජ්‍ය මාධ්‍ය ආයතනයක නිවේදකයෙකු සොයාගත නොහැකි විය. සමහර ප්‍රසිද්ධ නිවේදකයන් එකල රාත්‍රිය ගත කළේ ඇඳන් මත නොව ඇඳන් යට ය. මෙහි දී ප්‍රේමකීර්ති නිර්භයව තම රාජකාරිය ඉටුකිරීමට පෙරට ආවේ ය.මරාදැමූ දිනට පෙර දින අවසන් වූ මහියංගණයේ පැවති ගම් උදාවේ අවසන් රැයේ නිවේදන කටයුතු කළේ ද ප්‍රේමකීර්ති විසිනි. ඔහුගේ එම සේවයට වූ කැපවීම අගය කළ ජනාධිපතිවරයා මහියංගණයේ දී ම තීරණය කළේ ගුවන් විදුලියේ මුල් පුටුව ඔහුට දීමට යි. ජනාධිපතිවරයා තමා අසල සිටි ජනමාධ්‍ය ඇමැතිවරයාට මේ බව පවසද්දී අසල සිටි දේශපාලන ගහලයෙකු මේ බව වහාම කොළඹට දන්වන ලදී. ප්‍රේමකීර්ති මැරවීමේ කුමන්ත්‍රණය ඇරැඹුණු අතර, ගුවන් විදුලියට යාබද 60 වත්තේ ඔටුණු පළන් පාතාල රජවරුන්ට මේ අහිංසක මිනිසා ගොදුරු ලෙස වීසි කිරීමට මේ කාලකන්ණි නරුමයෝ මිල ගෙවූහ.1989 ජූලි මස 31 වැනි දින සීතල රාත්‍රියේ මැදියමට සුළු මොහොතකට පසු පාළු මාවතක බෝක්කුවක් මත දී ලොව ම ආදරය කළ ඒ මහා හඬ පෞරුෂය ගලා ආ අවිහිංසක සිනාව රැඳි මුවට වෙඩි තබා මෙම අවිහිංසක සමනළයකුවන් සියුමැලි මිනිසා ඝාතනය කරවන ලදී. ඉන් අනතුරුව තේවිස් ගුරුගේ, කරුණාරත්න අබේසේකර, ප්‍රේමකීර්ති වැනි දැවැන්ත සුවඳවත් යුග පුරුෂයන් බිහි කළ, ඒ ගුවන් විදුලියේ මහගෙදර නම් වූ සඳුන් වනයට හඩු ගඳ ගහන උරුලෑවෝ රිංගා ගත්හ.ප්‍රේමකීර්ති නමැති මහා යුග පුරුෂයාගේ දරුවන්ට අද ඔහු නමින් මේ මහ පොළොවේ උරුමයක් හිමි වී නැත. ඔවුන්ට ඇති එක ම උරුමය නම්, බොරැල්ල කනත්තේ ඇති ප්‍රේමකීර්ති ස්මාරකය පමණි. ඒ උරුමය ඔවුන්ට ලැබුණේ ද ජයරත්න මල් ශාලාවේ අධිපතිතුමන්ට පින් සිදුවන්නට ය. එහි වපසරිය වර්ග අඩි හතරකි. ඔහුගේ මරණයෙන් අනතුරුව හෝමාගම, කටුවාන පාරේ කුඩා නිවස උකසට සින්න විය. එහි නව හිමිකරුවෝ තවමත් ඒ ගෙය ප්‍රේමකීර්ති අවසන් ගමන් යද්දී තුබූ සෙය්‍යාවෙන් ම තබාගෙන සිටිති. ඒ ඔහු වෙනුවෙන් නොවේ. නව නිවසක් ඉදිකරන තුරු ය.ප්‍රේමකීර්තිගේ බිරින්දෑවරුන්, ආදරණීය දරු දෙදෙනා හා සමරවීර මුදලිගේ පරපුර වෙනුවෙන් ශ්‍රී ලංකා නිදහස් පක්ෂයේ මහ ලේකම්වරයාගෙන් හා ජනාධිපතිතුමාගෙන් මා ඉල්ලා සිටින්නේ “අනාගත පරපුර වෙනුවෙන් ප්‍රේමකීර්ති අවසන් මොහොත දක්වා ජීවත් වූ ඔහුගේ කුඩා පැල්පත බේරා දී එහි ඔහුගේ ජීවිත මතකයන් රැස්කොට සුරක්ෂිත කර දෙන ලෙස යි” චන්ද්‍රිකා බණ්ඩාරනායක රජය සමයේ නම් කිරීමට යෝජිත වූ ගුවන් විදුලි මැදිරිය ඔහු නමින් නම් කරනු මැනවි. වාර්ෂික ව ඔහුගේ සමරුව ඔහුට ගෞරවයක් වන පරිදි පවත්වනු මැනවි.“වැරදි රටක, වැරදි යුගයෙක උපන් දයාබර ප්‍රේමකීර්ති සොයුර, සංසාරයේ නැවත වරක් එම වරද නොකර නිවන් සුවයෙන් ම සැනසෙනු මැනවි.” .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n1108021</link>
    <topic>අප කොටි නායකයන්ගේ පවුල් පවා රැක ගත්තා</topic>
    <author>විජයානි එදිරිසිංහ</author>
    <content>මේ ආණ්ඩුව කුරිරු ත්‍රස්තවාදී නායකයන්ගේ පවුල්වල සාමාජිකයන් පවා ආරක්ෂා කළේ නම් හමුදාව වෙත බාර වූ කොටි සාමාජිකයන් හෝ අහිංසක වැසියන් හෝ මරා දමනවා දැයි ආරක්ෂක ලේකම් ගෝඨාභය රාජපක්ෂ මහතා ප්‍රශ්න කරයි.කොටි ඩයස්පෝරාව සහ ඔවුන්ගේ හිතවාදී කණ්ඩායම් සූදානම් වන්නේ රට ලබා ගත් යුද ජයග්‍රහණ විනාශ කිරීමටයි. එහෙත් සත්‍ය තොරතුරු ලෝකයා දැනගත් පසු එල්. ටී. ටී. ඊ. ය කරගෙන යන බොරු ප්‍රචාර මුළුමනින්ම නවතිනු ඇතැයි ද හෙතෙම ප්‍රකාශ කරයි.මානුෂීය මෙහෙයුම පිළිබඳ සත්‍ය විග්‍රහ ඇතුළත් Humanitarian Operation Factual Analysis – July 2006 – May 2009 වාර්තාව එළිදැක්වීමේ උත්සවයේ දී එම අදහස් පළ කළ ආරක්ෂක ලේකම්වරයා, එම වාර්තාවේ පිටපතක් විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතාට බාර දුන්නේ ය.මානුෂීය මෙහයුම පිළිබඳ සම්පූර්ණ තොරතුරු ඇතුළත් මේ වාර්තාවේ මුල් පිටපත ජනාධිපති මහින්ද රාජපක්‍ෂ මහතාට පසුගියදා පිළිගැන්විණි.වාර්තාව එළිදැක්වීමේ උලෙළ කොළඹ හිල්ටන් හෝටලයේ පැවැත්විණි. මෙහිදී අදහස් දැක්වූ ඝෝඨාභය රාජපක්ෂ මහතා, එල්. ටී. ටී. ඊ. නායකයාගේ ත්‍රස්ත ක්‍රියාවලට සම්බන්ධ කරගත් කොටි සාමාජිකයන් 11,000 ක් රජය වෙත භාර වූ බව කීය.මෙවැනි ත්‍රස්තවාදී සාමාජිකයන් ප්‍රමාණයක් පුනරුත්ථාපනය කළ ලෝකයේ ප්‍රථම අවස්ථාව මෙයයි.එම සාමාජිකයන් අද වන විට පුනරුත්ථාපනය කර අවසන්.ඔවුන් ඉතා පැහැදිලි අනාගතයකට පිවිසෙමින් සිටින්නේ යැයි ආරක්ෂක ලේකම්වරයා කීය.එහිදී ආරක්ෂක ලේකම්වරයා මෙසේ ද කීය. උතුරු නැඟෙනහිර මානුෂීය මෙහෙයුම් අවසන් වනවාත් සමඟම එම ප්‍රදේශවල අසරණව සිටි සියලු වැසියන්ට අවශ්‍ය ආහාර බෙහෙත් ඇතුළු සෑම අවශ්‍යතාවක්ම ලබාදීමට පියවර ගත්තා.රජය මානුෂීය මෙහෙයුමෙන් ප්‍රභාකරන්ගේ කුරිරු ත්‍රස්තවාදයට හිරවී සිටි අහිංසක දෙමළ වැසියන් බේරාගෙන ඔවුන්ට කළ සේවය අප්‍රමාණ බවද ආරක්‍ෂක ලේකම්වරයා පැවසීය.අපේ ත්‍රිවිධ හමුදාව මේ රටේ අහිංසක සිංහල, දෙමළ, මුස්ලිම් ජනතාවගේ ජීවිතවලට විශාල වශයෙන් හානි කළ කොටි නායකයන්ගේ පවුල්වල සාමාජියන් පවා බේරා ගත්තා.ඊට හොඳම උදාහරණය වශයෙන් ආරක්‍ෂක ලේකම්වරයා පෙන්වා දුන්නේ නාවික හමුදා සාමාජිකයන් විශාල වශයෙන් විනාශ කළ කොටි මුහුදු බළකායේ නායක සුසෙයිගේ බිරිය සහ දරුවන් බේරාගත් ආකාරයයි.මේ වන විට ඔවුන් ආරක්‍ෂා සහිතව ඉතා හොඳින් ජීවත් වන බව ද ඔහු පෙන්වා දුන්නේය.කොටි සංවිධානයේ දේශපාලන අංශ නායක තමිල් සෙල්වම්ගේ බිරිය සහ ඥාතීන්, කොටි නායක රූබන්ගේ ඥාතීන් සහ කොටි නායක ප්‍රභාකරන්ගේ මව සහ පියා උතුරු මානුෂීය මෙහෙයුමෙන් පසුවද කිසිම ආකාරයකින් හිංසාවක් පීඩාවක් නොවී ජීවත්වූ බව ද පෙන්වා දුන්නේය.මේ රජය බලයට පත්වූ පසු 2002 – 2006 අතර පැවැති සටන් විරාමයත් සමඟ රජය කොටි සංවිධානය සමඟ සාම සාකච්ඡාවලට එක්විය. එහෙත් එල්. ටී. ටී. ඊ. ය සාම සාකච්ඡා තුළින් ගෙන ගියේ බොරුවක් පමණි. ඉන් අනතුරුව මාවිල්ආරු සොරොව්ව වසා දැමුවා.රජයට ඉන්පසු තවදුරටත් බලා සිටීමට හැකියාවක් තිබුණේ නැහැ. ත්‍රස්තවාදයෙන් රට බේරාගැනීමේ ස්ථිර ගමන එතැන් සිට ආරම්භ වූ බව ද ආරක්‍ෂක ලේකම්වරයා පෙන්වා දුන්නේය.චැනල් 4 ව්‍යාජ වීඩියෝ පටය තුළින් රජය යුද අපරාධ චෝදනාවලට ගොදුරු කර ගැනීමට එල්. ටී. ටී. ඊ. දෙමළ ඩයස්පෝරාව කරන උත්සාහය පුස්සකි.එහි එන සෑම දෙයක්ම බොරුවක් බවට මේ වන විටත් හෙළිවී හමාරයි. මානුෂීය මෙහෙයුමට අදාළ මෙම වාර්තාව සහ ඊටම සම්බන්ධ කර සකස් කර ඇති සත්‍ය තොරතුරු ඇතුළත් “LIES AGREED UPON” වීඩියෝ පටය නැරඹීමෙන් චැනල් 4 බොරුව තවදුරටත් ප්‍රචාර කළ නොහැකි බව ද ආරක්‍ෂක ලේකම්වරයා පැවසීය.මෙම වාර්තාව පිළිගැන්වීමේ අවස්ථාවට භික්ෂූන් වහන්සේ කිහිප නමක් ද, ජනාධිපති ලේකම් ලලිත් වීරතුංග මහතා, රජයේ මැති ඇමැතිවරුන්, තානාපතිවරුන්, ත්‍රිවිධ හමුදාපතිවරුන්, අමාත්‍යාංශ ලේකම්වරුන් හා මාධ්‍ය ආයතන ප්‍රධානීන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n1108022</link>
    <topic>හැම ඡන්දයකින්ම අප ඉදිරියට මිස ආපස්සට ගියේ නෑ</topic>
    <author>ජයසිරි මුණසිංහ</author>
    <content>ගමේ ජනතාවට කිට්ටුතම ආණ්ඩුවේ නියෝජිතයා ඔබයි. ආණ්ඩුවේත්, මාගේත් ගෞරවය රැක ගනිමින් වැඩ කරන්න” යැයි එක්සත් ජනතා නිදහස් සන්ධානය ජයගත් පළාත් පාලන ආයතන හතළිස් පහේ (45) ප්‍රධානීන් අමතමින් ජනාධිපති මහින්ද රාජපක්ෂ මහතා ප්‍රකාශ කෙළේ ය.ජනාධිපතිතුමාගේ ප්‍රධානත්වයෙන් අරලියගහ මන්දිරයේ ඊයේ (01) උදේ 11.15 ට යෙදුණ සුබ මොහොතින් පළාත් පාලන ආයතන 45 ක නගරාධිපතිවරු, උප නගරාධිපතිවරු, ප්‍රාදේශීය සභා සභාපතිවරු හා උප සභාපතිවරු 90 දෙනෙක් සාමුහිකව දිවුරුම් දුන්හ.මෙරට ඉතිහාසයේ පළමු වතාවට නගර සභාවක නගරාධිපතිධූරයට පත් වූ භික්ෂුන්වහන්සේ ලෙස නම රන්දමින් වේවැල්දූවේ ඥානප්‍රභ හිමියෝ ඇඹිලිපිටිය නගර සභාවේ නගරාධිපතිධූරයට මෙහිදී දිවුරුම් දුන්හ. පළාත් පාලන ආයතන 65 ක ඡන්දයෙන් ආයතන 45 ක ජයග්‍රහණය ලැබූ ප්‍රධානීන්ට මෙහිදී ජනාධිපතිවරයා සිය උණුසුම් සුබ පැතුම් එක් කෙළේ ය.උතුරු නැඟෙනහිර දෙපළාතෙන් තේරී පත් වූ ජයග්‍රාහී මහජන නියෝජිතයන් පිරිසක් ද සිටි නිසා දෙමළ භාෂාවෙන්ද මේ උත්සව සභාව ඇමැතීමට ජනාධිපතිවරයා අමතක නොකළේ ය.එහිදී වැඩිදුරටත් අදහස් දැක්වූ ජනාධිපතිවරයා ජනතාව විශාල වශයෙන් රජය කෙරෙහි බලාපොරොත්තු තබා විශාල ජනවරමක් ලබා දී ඇතැයි සිහිපත් කෙළේ ය. වසර 2005 න් පසු පියවරින් පියවර පැවැති සෑම මැතිවරණයකදීම ජනතාව වැඩි වැඩියෙන් අප කෙරෙහි විශ්වාසය තබා ඡන්දය ලබා දී තිබෙනවා.අපි සෑම මැතිවරණයකින්ම ඉදිරියට ගියා මිස ආපස්සට ගියේ නැතැයි ජනාධිපතිවරයා ජයග්‍රාහීව පැවැසූහ.එලෙස ජනතාව අප කෙරෙහි විශ්වාසය තබා ලබා දී ඇති ජනවරමට පිටුපාමින්,ඔවුන්ගේ බලාපොරොත්තු කඩ කිරීමට සැබෑ මහජන නියෝජිතයන්ට පුළුවන්කමක් නැතැයි ද මහින්ද රාජපක්ෂ මහතා කීය.‘මමයි දැන් ලොක්කා’ කියා උදව් කළ සැම දෙනා අමතකකොට කටයුතු කරන්න එපා. මනාපයට එකිනෙකා පරයමින් කළ ප්‍රචාරක සටන දැන් ඉවරයි. සියලු දෙනා එක් වී ගම , නගරය දියුණු කරන්න කැපවීමෙන්, සමඟියෙන් ක්‍රියා කරන්නැයි ජනාධිපතිවරයා මෙහිදී ඉල්ලීමක් කෙළේ ය.මේ ජයග්‍රාහණය ‘බුලත් කොළයට’ ලැබුණු අතිවිශාල ඡන්දවල ප්‍රතිඵලයයි. මෙහිදී අපි ඒ බව මුලින්ම මතක තබා ගන්න ඕනෑ. පනත් 37 ක සම්පූර්ණ බලතල ඔබට අද පටන් ලැබෙනවා. මේ නිසා වඩාත් කල්පනාවෙන් , වගකීමෙන් කටයුතු කරන්න ඕනෑ.අනවශ්‍ය ප්‍රශ්න ඇති කර ගන්න එපා. පළාත් සභාවත්, මධ්‍යම ආණ්ඩුවත්, විධායකයත් සමග සහජීවනයෙන් කටයුතු කරන්න. සුබ අනාගතයක් රටේ මහජනතාවට උරුම කිරීම ඔබේ වගකීමයි ජනාධිපතිතුමා කීහ.ගමේ ජනතාවට වඩාත්ම කිට්ටුතම ආණ්ඩුවේ නියෝජිතයා ඔබයි. ඔබ හරියට වාහනයේ බෆර් එක වාගෙයි.ආණ්ඩුවේ වරදක්, අඩුපාඩුවක් සිදු වුණොත් මුලින්ම දොස් අහන්න වෙන්නේ ඔබටයි. ඊට පසුවයි පළාත් සභාවල, පාර්ලිමේන්තුවේ ඉන්න අයට ඒවා එන්නේ. අන්තිමට මටත් ඒවා එනවා. ඒ නිසා ආණ්ඩුවේත්, මාගේත් ගෞරවය රැක ගනිමින් ඔබ කටයුතු කළ යුතුයි.ඔබ කරන ජනතා සුබසාධන වැඩසටහන්වල අඩුපාඩු, දුර්වලකම් ඇතිවෙන්න ඉඩ දෙන්න එපා. ඒවා සිදුවුණොත් පත්තර, ටීවී වල ඒවා පළවෙනවා.හෙළි කරනවා. සතියක් ගත වෙන්න පෙර මටත් එම තොරතුරු එනවා. ඒ නිසා ඉතාම වගකීමෙන්, අවංකව තම සේවාව ඉටු කරන්න ඔබට සුබ අනාගතයක් හිමි වෙනවා.මම හදවතින්ම ඔබට සුබ පතනවා යැයි ජනාධිපතිතුමා ප්‍රකාශ කළහ.පළාත් පාලන ආයතන 45 ප්‍රධානීන්ගේ සාමුහික දිවුරුම් දීමේ උත්සව සභාව අමතා, එක්සත් ජනතා නිදහස් සන්ධානයේ මහලේකම් සහ ඛනිජ සම්පත් කර්මාන්ත ඇමැති සුසිල් ප්‍රේමජයන්ත මහතා කථා කෙළේ ය. සබරගමුව විශ්වවිද්‍යාලයේ කුලපති කුඹුරුගොමුවේ වජිර නායක හිමියෝ ප්‍රධාන මහා සංඝරත්නය, අන්‍යාගමික පූජක ප්‍රසාදීන් වහන්සේලා මේ අවස්ථාවට සහභාගි වී ඊට සුබ පැතූහ.අග්‍රාමාත්‍ය දි.මු. ජයරත්න, එක්සත් ජනතා නිදහස් සන්ධානයේ හවුල්කාර පක්ෂ නියෝජනය කරමින් ඇමැති විමල් වීරවංශ, පාඨලී චම්පික රණවක, ඩග්ලස් දේවානන්ද, ඒ.එම්.එල්.අතාවුල්ලා, මහාචාර්ය තිස්ස විතාරණ, පී.එම්.පොඩිඅප්පුහාමි , රංජිත් නවරත්න, ප්‍රධාන ඇමැතිවර නියෝජනය කරමින් උතුරු මැද පළාත් මහ ඇමැති බර්ටි ප්‍රේමලාල් දිසානායක, ආණ්ඩුකාරවරු නියෝජනය කරමින් සබරගමුව පළාත් ආණ්ඩුකාර වි.ජ.මු.ලොකුබණ්ඩාර යන මහත්ම මහත්මීහු ඇතුළු සම්භාවණීය අමුත්තෝ ආයතන ප්‍රධානින්ගේ පවුල්වල ඥාති හිතවත්හු විශාල පිරිසක් මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n1108023</link>
    <topic>උසස් පෙළ විභාගයටඅයැදුම්පත් දෙකක් බෑ</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර උසස් පෙළ විභාගය සඳහා ඉල්ලුම්පත් දෙකක් ඉදිරිපත් කළ අයදුම්කරුවන් ඉන් එකක් වහාම ඉවත් කර නොගතහොත් විභාග පනත අනුව දැඩි ක්‍රියාමාර්ග ගැනීමට විභාග කොමසාරිස් ජනරාල් අනුර එදිරිසිංහ මහතා තීරණය කර ඇත.කුමන හෝ හේතුවක් නිසාවත් එක් පුද්ගලයකුට අයදුම්පත් දෙකක් ඉදිරිපත් කිරීමට ඉඩක් නැති බවත් පැවැසූ කොමසාරිස් ජනරාල්වරයා යම් හෙයකින් එසේ දෙකක් ඉදිරිපත් කළේ නම් ඒවා සඳහා ලැබී ඇති ප්‍රවේශපත් දෙකින් එකක් ළඟ තබාගෙන අනෙක තමාට එවිය යුතු බව ද එසේ නොවන අය ගැන දැඩි සුපරීක්‍ෂාවකින් ක්‍රියා කරන බවද කීවේය.එවැනි අයදුම්කරුවන් ගණනාවක් ගැන දැනටම අනාවරණය වී ඇති බවද හෙතෙම පැවැසීය. මේ අතර ඉදිරි වසරේ අධ්‍යයන පොදු සහතික පත්‍ර උසස් පෙළ විභාගය සඳහා රජයේ පාසල්හි දැනට ඉගෙනුම ලබන අතර ලබන සතියේ ඇරැඹෙන උසස් පෙළ විභාගයටත් පෞද්ගලිකව අයදුම් කළ සිසුන්ට දෙවසරක විභාග තහනමක් පනවන බව විභාග කොමසාරිස් ජනරාල් අනුර එදිරිසිංහ මහතා කියයි. තමන්ට නියමිත වර්ෂයේදී හැර ඊට පෙර වර්ෂයකදී පෞද්ගලික අයදුම්කරුවකු ලෙස අ. පො. ස. සාමාන්‍ය පෙළ හෝ උසස් පෙළ විභාග සඳහා ඉල්ලුම් කිරීමට පාසල් සිසුන්ට කිසිම අවසරයක් නැති බවත් කොමසාරිස් ජනරාල්වරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n1108024</link>
    <topic>රාජ්‍ය භාෂා ප්‍රතිපත්තියඋල්ලංඝනය කළොත් මට කියන්න</topic>
    <author>අනුෂා ගුරුසිංහ</author>
    <content>රාජ්‍ය භාෂා ප්‍රතිපත්තිය නිවැරදිව ක්‍රියාත්මක කිරීම අත්‍යවශ්‍ය බැවින් එය උල්ලංඝනය කරන ආයතන හෝ පුද්ගලයන් පිළිබඳ කෙලින්ම තමාව දැනුවත් කරන මෙන් ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මහතා දන්වා සිටී.ඒ අනුව ඕනෑම අවස්ථාවක රාජ්‍ය භාෂා ප්‍රතිපත්තිය උල්ලංඝනය කළහොත් ඍජුවම තමාගේ දුරකථන අංක අමතා ඒ පිළිබඳ දැන්‍රුම් දෙන ලෙස ද අමාත්‍යවරයා මහජනතාවගෙන් ඉල්ලා සිටී.එම දුරකථන අංක 0112883719, 0112883718, 0723271211, 0716845668 වේ. ආණ්ඩු ක්‍රම ව්‍යවස්ථාවට අනුව රාජ්‍ය භාෂා ප්‍රතිපත්තිය අකුරට ක්‍රියාත්මක වීම අත්‍යවශ්‍ය වුව ද එය උල්ලංඝනය කරන වාර බොහෝ තිබෙන බව මේ වන විට වාර්තා වී ඇතැයි ද අමාත්‍යවරයා පැවසීය.සියලු ශ්‍රී ලාංකිකයන්ට ස්වභාෂාවෙන් කටයුතු කර ගත හැකි වාතාවරණයක් සලසා දෙන ලෙස ජනාධිපති මහින්ද රාජපක්‍ෂ මහතා දන්වා ඇති බැවින් භාෂා ප්‍රතිපත්තිය කඩ කරන පුද්ගලයන්ට හෝ ආයතනවලට එරෙහිව තරාතිරම නොබලා නීතියෙන් දඬුවම් ලබා දෙන බවද අමාත්‍යවරයා පවසා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n1108025</link>
    <topic>උ/පෙළ විභාගයට යන්න පාසල් ළමුන්ටනොමිලේ ප්‍රවාහන පහසුකම්</topic>
    <author>ජීවනී පතිරණ</author>
    <content>උසස් පෙළ විභාගය ආරම්භ වන අගෝස්තු මස 08 වැනි දින සිට සැප්තැම්බර් මස 03 දින දක්වා පාසල් ළමුන්ට නොමිලේ ප්‍රවාහන පහසුකම් ලබාදීමට සියලුම බස් සමාගම් හා සමිති එකඟත්වය පළ කර ඇතැයි සමස්ත ලංකා පෞද්ගලික බස් සමාගම් සම්මේලනයේ ලේකම් අංජන පි‍්‍රයන්ජිත් මහතා පවසයි.අධ්‍යාපන අමාත්‍යාංශය හා පළාත් ප්‍රවාහන අධිකාරියේ සභාපතිවරුන් සමග කළ සාකච්ඡාවලින් පසුව මේ සම්බන්ධයෙන් සහයෝගය ලබාදීමට ද එම නිලධාරීන් එකඟත්වය පළ කළ බවද හෙතෙම කීය.නොමිලේ ප්‍රවාහන පහසුකම් සැලසීම සම්බන්ධයෙන් ඇතැම් බස් සංගම් එකඟත්වයක් නොදක්වන්නේදැයි “දිනමිණ” කළ විමසුමකට පිළිතුරු දෙමින් පි‍්‍රයන්ජිත් මහතා මේ අදහස් පළ කළේය.මෙය ඈත පිටිසර ගම්වල සිටින සිසුන්ට විශේෂ පහසුකමක් බව පෙන්වා දෙන ඒ මහතා, කිසිදු ශිෂ්‍යයෙකුට අපහසුතාවයක් නොවන පරිදි මේ සේවය සැලසීම අපේක්ෂාව බවද සඳහන් කරයි.අන්තර් පළාත් පෞද්ගලික බස් හිමියන්ගේ සංගමය, දකුණු, නැෙඟනහිර හා වයඹ පළාත් බස් හිමියන්ගේ සංගම් ද දැනටමත් මේ සඳහා සහයෝගය ලබාදීමට සූදානමින් සිටින බවද පි‍්‍රයන්ජිත් මහතා සඳහන් කරයි.මේ සේවාව ලබාදීම මගින් කිසිදු බස් හිමියෙකුට හෝ සමාගමකට පාඩුවක් නැතැයි පෙන්වා දෙන ඒ මහතා, ඉදිරියේදී මගී ජනතාවට පහසුකම් සලසාදීම සඳහා අවශ්‍ය ක්‍රියාමාර්ග ගැනීමට තම සම්මේලනය පියවර ගන්නා බවද කීය. බස්නාහිර පළාත් ප්‍රවාහන අධිකාරියේ සභාපති පියසේන දිසානායක මහතා මෙම ප්‍රවාහන සේවාව සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n1108026</link>
    <topic>ගාලු කොටුවේලන්දේසි යුගයේ බංකරයක්</topic>
    <author>නන්දසිරි වැලිගමගේ</author>
    <content>ලෝක උරුම ගාලු කොටු පවුරේ ලන්දේසි යුගයේ ඉදිකොට භාවිතයට ගැනුණ මෙතෙක් අනාවරණය නොවී තිබූ යුද කාමරයක් (බංකරය) ගාලු උරුම පදනම හා ගාල්ල පුරා විද්‍යා ඒකකය මගින් ඊයේ සොයා ගනු ලැබීය.කොටු පවුරෙහි ඔරලෝසු කණුව යට සදු අට්ඨාලයේ වසා දමා තිබූ මේ යුද කාමරය අවි ආයුධ ගබඩා කිරීමකට හෝ සිරකරුවන් රඳවා තබා ගැනීමට හැර ආරක්ෂිත බංකරයක් ලෙසින් පවත්වන්නට ඇතැයි පරීක්ෂක කණ්ඩායම් සැක පහළ කරයි. ගාලු කොටු පවුරේ මෙවැනි බංකර 14 ක් පමණ ඇති අතර ඒවා සියල්ලම ඉංගී‍්‍රසි යුගයේ දී නැවත ගොඩනැඟූ හා නවීකරණය කළ ඒවා වුවද අලුතින් සොයා ගෙන විවෘත කරනු ලැබූ මේ යුද කාමරය ලන්දේසි යුගයේ නිර්මාණය කොට ඇති අතර ඉන්පසු කිසිදු කාලයක නවීකරණය කිරීමක් හෝ අලුත්වැඩියා කිරීමක් නොකළ එකක් වීම විශේෂ සිද්ධියකැයි ඔවුහු පවසති.මේ කාමරය කාමර දෙකකින් සමන්විත වන අතර මැටිබදාම - හිරිගල් හා කොරල්පරවලින් නිර්මාණය වී තිබීම සුවිශේෂී බවත් දැනට එක් කොටසක් කිසියම් පිපිරීමකට ලක්ව ඇති බවත් පෙනෙන්නට ඇතැයි මෙම ගවේෂණයේ නියැලුන ගාලු උරුම පදනමේ ව්‍යාප්ති නිලධාරි තරංග ලියනාරච්චි මහතා පවසයි.මේ කාමරයෙහි අඩියක් දෙකක් පමණ පස්වලින් ගොඩ වී ඇති නිසා හැකි ඉක්මනින් කිසියම් ගවේෂණයක් වහාම සිදුකළ යුතු අතර එසේ සිදුකිරීමෙන් කිසියම් යටගිය තොරතුරක් හා යම්කිසි පුරාවස්තූන් වුවද සොයාගත හැකි වනු ඇතැයි ඔවුහු බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n1108027</link>
    <topic>මෘතදේහය අසල රෝගීව සිටි තුන් හැවිරිදි දැරිය ශ්‍රී ලංකාවට ගෙන්වා ගැනීමට පියවර</topic>
    <author>බුද්ධිකා ඉඹුලාන</author>
    <content>ශ්‍රී ලාංකික කාන්තාවකට කුවේට් හිදී බිහිවුණු තුන් හැවිරිදි දැරියක ශ්‍රී ලංකාවට ගෙන්වා ගැනීමට කුවේට් තානාපති කාර්යාලය කටයුතු යොදා තිබේ.‘මරියම්’ නැමැති මේ දැරියගේ මව දෙවන දරු ප්‍රසූතියේ දී මියගොස් සිටි අතර, කුවේට් පොලිස් නිලධාරීන් ඇයගේ නිවසට යනවිට ‘මරියම්’ තම මවගේ මෘතදේහය අසල බරපතළ ලෙස රෝගාතුරව පසුවී ඇත. පසුව ඔවුන් ඇයව කුවේටි හී Mubarah AL – Kabeer රෝහලට භාර දී ඇති බවත් එම රෝහල් කාර්ය මණ්ඩලය ඇයට අවශ්‍ය සියලුම සුව පහසුකම් සපයා ආදරයෙන් රැකබලාගෙන ඇති බවත් කුවේට් තානාපති කාර්යාලය කියයි.කුවේට් තානාපති කාර්යාලයේ තානාපති සී. ඒ. එච්. එම්. විජේරත්න මහතාගේ සහ එහි නිලධාරීන්ගේ ප්‍රබල උත්සහයක ප්‍රතිඵලයක් ලෙස මෙම දැරිය ශ්‍රී ලංකාවට ගෙන්වා ගැනීමට පියවර ගෙන තිබේ.මේ දැරිය පිළිබඳව තානාපති කාර්යාල නිලධාරීන් ජාතික ළමා රක්ෂක අධිකාරියේ අවධානය යොමු කර ඇති අතර දැරිය ගෙන්වා ගැනීමට අවශ්‍ය පහසුකම් සැපයීමට ජාත්‍යන්තර සංක්‍රමණිකයන්ගේ සංවිධානය(IOM) කටයුතු යොදා ඇති බවද කුවේට් තානාපති කාර්යාලය කියයි.කුවේට් තානාපති කාර්යාලයේ නිලධාරිනියක සමඟ මේ දැරිය මේ සතිය තුළදී ශ්‍රී ලංකාවට පැමිණෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n1108028</link>
    <topic>අඩු වයසින් පෙළවහටනීති රීති සැකසේ</topic>
    <author>උදුලා පීරිස් සහ රත්නපුර දිසා විශේෂ</author>
    <content>දැනට පවතින විවාහ ලියාපදිංචි කිරීමේ වයස් සීමාව අඩු කිරීම කෙරෙහි සලකා බලන බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා පවසයි.විවාහයක් ලියාපදිංචි කිරීම සඳහා දැනට පවතින අවම වයස අවුරුදු 18ක් වන අතර එය අවුරුදු 15 දක්වා අඩු කිරීම කෙරෙහි කරුණු සලකා බලන බව ඇමැතිවරයා පවසයි. ගම්බද ප්‍රදේශවල අඩු වයසින් ලිංගික සබඳතා පැවැත්වීම හේතුවෙන් ස්ත්‍රී දූෂණ චෝදනාවලට නඩු පැවරෙන තරුණ තරුණියන් ප්‍රමාණය දිනෙන් දින ඉහළ යෑම පිළිබඳ අවධානය යොමු කර මෙලෙස විවාහ වීමේ වයස් සීමාව සංශෝධනය කිරීම කෙරෙහි කරුණු සලකා බලමින් සිටින බව ද ඇමැතිවරයා කියයි.අඩු වයසින් ලිංගික සබඳතා පැවැත්වීම සපුරා තහනම් වන අතර එවැන්නක් ඔප්පු වුවහොත් අදාළ පුද්ගලයාට වසර 7ක සිර දඬුවමක් පැනවීමට නීතියෙන් ප්‍රතිපාදන ඇත. මෙවැනි අවාසනාවන්ත තත්ත්වයක් ඇති නොවීම සඳහා තමා අධිකරණ අමාත්‍යවරයාව සිටි අවධියෙත් මෙම යෝජනාව ගෙනා බව පවසන ඇමැතිවරයා විවිධ පාර්ශ්වවල බලපෑම මත එම යෝජනාව ස්ථිර කර ගැනීමට නොහැකි වූ බවද කීය.එහෙත් වර්තමානයේ බාල වයස්කාර දරුවන් (අවුරුදු 18 ට අඩු) විවාහ කරවීමේ රෙජිස්ට්‍රාර්වරුන්ට විරුද්ධව නීතිය ක්‍රියාත්මක කිරීමට රජය තීරණය කැර ඇත. මේ නිසා වයස අවුරුදු 18 සම්පූර්ණ වනතුරු කිසිදු අයෙකුට විවාහවීමේ ඉඩ ප්‍රස්ථා අහුරා ඇතැයි ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n11080210</link>
    <topic>අසාධාරණයට එරෙහි වූ විරාජ් මරුවාට බිලි වෙයි</topic>
    <author/>
    <content>අසාධාරණයට එරෙහිව නැගී සිටි තරුණයකු අකාලයේ රිය අනතුරකින් වියෝවීම නිසා පසුගිය 26 වැනිදා මැල්සිරිපුර අඹන්පොල ප්‍රදේශයම කම්පාවට පත් වූ දිනයක් විය. එක දිගටම රිය අනතුරු තුනක් සිදුකළ නොහික්මුණ බීමත් රියැදුරකු නිසා සිදු වූ මේ සිද්ධියෙන් මවක් හා සොයුරියක් සදහටම මෙලොව තනි වූහ.“සිද්ධිය වූ දින සවස 5.30 ට පමණ මම මිය ගිය පුතා සමඟ නිවස ඉදිරිපිට සිටියා. පුතා දත් මදිමින් සිටියා. එම අවස්ථාවේ දී අඹන්පොල පැත්තේ සිට ඇලුමිනියම් බොඩියක් සහිත ලොරියක් වේගයෙන් අපේ නිවස පසුකරමින් නැකැත්ත දෙසට ගියා. ඒ පිටුපස ත්‍රීවිල් රථයක් ද වේගයෙන් ගියා. සුළු වේලාවකින් දඩ... දඩ ගාලා ශබ්දයක් ඇසුණා. රණ්ඩුවක් වෙනවා යයි සිතා පුතා දත් මැදීම නවත්වා මම එපා කියද්දී යතුරු පැදියේ නැගී ඒ දෙසට ගියා... ඒ යන්නේ අවසන් ගමන කියා හිතුණා නම් මම පුතාට කොහොමවත් යන්නට දෙන්නේ නෑ.අනේ...! සවස 6.30ට පමණ පුතාගේ යාලුවෙක් දුරකථනයෙන් කීවා, කලබල වෙන්නට එපා විරාජ් ඇක්සිඩන්ට් වෙලා කියලා. පසුව පුතාගේ යාලුවා ගෙනා වාහනයකින් පොල්ගොල්ල රෝහලට ගෙන ගියත් එයා බලන්න බැරිවුණා. පුතාගේ තත්ත්වය අසාධ්‍යවීම නිසා වහාම කුරුණෑගල ශික්‍ෂණ රෝහලට ගෙන ගියා. ඒත් මගේ රත්තරන් පුතා බේරාගන්නට බැරි වුණා... ජපන් රටේ ඉඳල ආවේ මේ දේ කරගන්ට ද?... පුතේ... ගමේ ඇතිවූ සිද්ධියක් නිසයි පුතා මේකට සම්බන්ධ වුණේ. එයාට අසාධාරණය අයුක්තිය පෙන්නන්ට බෑ... මම යි දුවයි මේ ලෝකෙ තනිවුණා.... අපට දැන් කාගේ පිහිටක් ද? කියා හඬමින් වැළපෙන්නට වූයේ රිය අනතුරකින් මිය ගිය මැල්සිරිපුර, අඹන්පොල පදිංචිව සිටි විරාජ් පි‍්‍රයංග ජයසුන්දර (27) නමැති අවිවාහක තරුණයාගේ මව වන විනීතා රංජනී අරංගල (52) මහත්මිය යි.විරාජ් ගේ නැගණිය වන රුවනී මදුෂනී ජයසුන්දර (24) කැලණිය විශ්ව විද්‍යාලයේ විද්‍යා අංශයේ දෙවැනි වසරේ සිසුවියකි. ඇය හඬමින් මෙසේ කීවාය... “අපේ තාත්තා මියයන විට මම 4 වැනි ශ්‍රේණියේ. මගේ අයියා 8 වැනි ශ්‍රේණියේ. ඊට පස්සේ අපේ දුක සැප බැලුවේ අයියා. මගේ අධ්‍යාපනයට වියදම් කළේ එයා. මගේ රත්තරන් අයියගේ ආදරය නැවත කවදාවත් ලැබෙන්නේ නෑ. අයියට මේ අපරාධ කළ රියැදුරුට නිසි දඬුවම් ලබා දෙන ලෙසට මම බලධාරීන්ගෙන් ඉල්ලනවා... යයි හඬා වැලපෙමින් පැවසුවා ය.පසුගිය 26 වැනි දින පන්ලියද්දේ දී පුද්ගලික ලොරියක් බස් රථයකට ඉස්සර කිරීමට යාමේදී බසයේ පැති කණ්ණාඩියට අලාභයක් සිදුවී ඇත. ලොරි රියැදුරු නොනවත්වාම සිය රථය ධාවනය කර ඇත. මේ ගැන උරණවූ බස් රියැදුරු ලොරිය හඹා ගොස් ඇත. ලොරිය අඹන්පොළ දී අතුරු මාර්ගයකට දමා යද්දී බසයේ කොන්දොස්තර ත්‍රීවිල් රථයකින් ලොරිය හඹා ගොස් ඇත. කෙසේ හෝ ලොරිය නවත්වා ගත් බසයේ කොන්දොස්තර ලොරි රියැදුරු සමඟ ආරවුලක් ඇතිකර ගනිමින් සිටින විට මියගිය තරුණයා ද ඊට සම්බන්ධ වී ඇත. මේ ආරවුලෙන් මිදී ලොරි රියැදුරු ලොරිය රැගෙන පලා යද්දී මිය ගිය තරුණයා යතුරු පැදියකින් ඒ පිටුපස හඹා යද්දී ලොරිය සමඟ ගැටී මේ අනතුර සිදුව තිබේ.විරාජ් තරුණයා ජපන් රටේ සිට පැමිණ යාන්තම් ගෙවී ගොස් තිබුණේ මාස අටකි. ඔහු කුරුණෑගල ශාන්ත ආනා විද්‍යාලයෙන් අධ්‍යාපනය ලබා ඇත. ප්‍රදේශයේ තරුණයන් සමඟ සුහද සම්බන්ධතාවයක් පවත්වාගෙන ගිය ඔහු කාගේත් හිත දිනාගෙන සිටි පි‍්‍රය මනාප තරුණයෙකි. ලබන අටවෙනිදා නාමල් අංග රජමහා විහාරස්ථානයේ දී බැතිමතුන් 3000 කට කොළ කැඳ ලබාදීමේ පින්කමක් ද පැවැත්වීමට ඔහු සූදානම් වී සිටියේ ය.කෙසේ වුවත් මරුවා ඔහුම සොයා පැමිණියේ නොසිතූ මොහොතක ය. පසුගිය බදාදා (27) ජන ගඟකගේ සෝ සුසුම් මැද අවසන් ගමන් ගියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n11080211</link>
    <topic>උණ ලීයක් සිටුවීමට ගොස්විදුලි සර වැදී 5ක් රෝහලට</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>වෙන්නප්පුව ප්‍රාදේශීය සභාවේ නව සභාපති සුසන්ත ප්‍රනාන්දු මහතා පිළිගැනීමට රතිඤ්ඤා වැලක් එල්ලා තිබූ උණ ලීයක් සිටුවීමට ගිය විට එතුළින් විදුලි සැර වැදී රෝගී වූ පස් දෙනෙක් මීගමුව රෝහලට ගෙන ගිය අතර, තිදෙනකු අසාධ්‍යව සිටි නිසා ඔවුන් කොළඹ ජාතික රෝහලට ගෙන ගිය බව දංකොටුව පොලිසිය කියයි.නව සභාපති සුසන්ත ප්‍රනාන්දු මහතා දිවුරුම් දීමෙන් පසු ඊයේ (1 දා) සවස දංකොටුව ප්‍රදේශයට පැමිණෙන විට ඒ මහතා පිළිගැනීමට විශාල පිරිසක් රතිඤ්ඤා දල්වා ඇත. ඒ අතර දංකොටුව නගරයේ පිරිසක් යෝධ බට්ටා වැලක් එල්ලූ උණ ලීයක් පාර අයිනේ සිටවූ විට උණලීය පහත් වී අසලින් ඇද තිබූ අධිබල විදුලි රැහැනක වැදී ඒ මගින් විදුලි සැර වැදී තරුණයන් පස් දෙනා අසාධ්‍ය තත්ත්වයට පත්ව ඇත.එම අවස්ථාවේදීම බට්ටාවැල ද පුපුරා ගිය බව පොලිසිය කියයි. මේ සම්බන්ධයෙන් වැඩි දුර පරීක්‍ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n11080212</link>
    <topic>නවීන වාහන සොරකම් කළසොරමුලේ මහ මොලකරු හික්කඩුවේ දී මාට්ටු</topic>
    <author>චන්ද්‍රිකා පෙරේරා</author>
    <content>නවීන පන්නයේ රථ වාහන කොල්ලකා ව්‍යාජ අංක යොදා විකුණන කල්ලියක මහ මොලකරු ඇතුළු තිදෙනෙක් හා පැහැරගත් රථ දෙකක් මිරිහාන විශේෂ අපරාධ මෙහෙයුම් ඒකකය මගින් පෙරේදා (31) හික්කඩුවේ දී අත්අඩංගුවට ගෙන තිබේ.පැහැරගත් රුපියල් ලක්ෂ හතළිස් නවයක් වටිනා ජීප් රථයක් හා රුපියල් ලක්ෂ දහඅටක් වටිනා මෝටර් රථයක් මොවුන් සතුව තිබී සොයාගෙන ඇත.මේ රථ දෙක පැහැරගත් බවට ඉකුත් 26 දා පාදුක්ක පොලිසියට පැමිණිලි ලැබී තිබිණි.ර්ගුවෙන් රථ පරීක්ෂා කළ යුතු යැයි පවසා 26 දා මේ රථවලට නැගුණු පුද්ගලයන් අතරම¼ඟ දී රථ හිමිකරුවන් බස්සවා වාහන රැගෙන පලාගොස් තිබිණි.පසුව සිද්ධිය පිළිබඳ පාදුක්ක පොලිසිය මගින් මිරිහාන පොලිස් ස්ථානයට දැනුම් දී තිබේ.මේ අනුව රථ පැහැර ගැනීම මෙහෙයවා ඒවායේ අංක තහඩු වෙනස් කර විකිණීමට ක්‍රියා කළ රත්නපුර පදිංචි කල්ලි ප්‍රධානියා හා රථ පාවිච්චි කළ බලංගොඩ පදිංචි පුද්ගලයන් දෙදෙනා අත්අඩංගුවට ගත් බව මිරිහාන විශේෂ අපරාධ විමර්ශන ඒකකය කීය.බලංගොඩ පදිංචි තවත් සැක දෙදෙනෙක් අත්අඩංගුවට ගැනීම සඳහා පොලිස් කණ්ඩායමක් යොදවා තිබේ.නුගේගොඩ පොලිස් අධිකාරී දේශබන්ධු තෙන්නකෝන් මහතාගේ උපදෙස් මත එම අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ජානක කුමාර මහතාගේ මෙහෙයවීම මත සැරයන් වරුන් වන 28415 ලක්ෂ්මන්, 51885 කරුණාතිස්ස, කොස්තාපල්වරුන් වන 13948 සිල්වා, 40248 ප්‍රසන්න, 40841 කුමුදේස්, 72338 ලලන්ත ඇතුලු නිලධාරීන් මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=n11080213</link>
    <topic>හෙරොයින් නඩුවේ විත්තිකාරියගැබිනියක බැවින් තීන්දුව කල්තැබේ</topic>
    <author>ශිරෝමි අබයසිංහ</author>
    <content>හෙරොයින් ග්‍රෑමි 142.4 ක් ළඟ තබා ගත්තේ යැයි වරදකාරිය වූ විත්තිකාරියකට මරණ දඬුවම නියම කිරීමට සූදානම් වන අවස්ථාවේදී ඇය ගැබිනියක බව ඇයගේ නීතිඥවරිය අධිකරණයට දැනුම්දීම නිසා තීන්දුව ප්‍රකාශයට පත් කිරීම කල් තැබූ කොළඹ මහාධිකරණ විනිසුරු ප්‍රීති පද්මන් සූරසේන මහතා විත්තිකාරිය සම්බන්ධයෙන් අධිකරණ වෛද්‍ය වාර්තාවක් කැඳවීමට නියම කළේය.තිදරු මවක වූ තිස්පස් හැවිරිදි පිච්චෙයි ඉරේෂා කුමුදිනී විත්තිකාරිය වේ. මීට සති දෙකකට පෙර නඩු දිනයේ දී විත්තිකාරිය රිමාන්ඩ් භාරයට පත් කෙරුණු අතර නඩු තීන්දුව ප්‍රකාශයට පත් කිරීමට නඩුව ඊයේට කල් තැබිණි.1999.01.07 දා මාදම්පිටියේදී හෙරොයින් ග්‍රෑම් 142.4 ක් ළඟ තබා ගැනීම සහ ජාවාරම් කිරීමේ අධිචෝදනා නීතිපතිවරයා විසින් විත්තිකාරියට එරෙහිව ඉදිරිපත් කර තිබුණු අතර නඩු විභාගයෙන් අනතුරුව විත්තිකාරිය අධිචෝදනාවන්ට වරදකරු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=r1108021</link>
    <topic>කෑගල්ල ග්‍රාමීය රෝහල් 13කටහදිසි අනතුරු ඒකක</topic>
    <author>කෑගල්ල සමූහ පී. එම්. පොල්වත්ත</author>
    <content>කෑගල්ල දිස්ත්‍රික්කයේ ග්‍රාමීය රෝහල් දහතුනක හදිසි අනතුරු ඒකක පිහිටුවීමේ වැඩපිළිවෙළක් ක්‍රියාත්මක කර ඇති බව කෑගල්ල දිස්ත්‍රික් සෞඛ්‍ය අධ්‍යක්‍ෂ ගාමිණී සෙනෙවිරත්න මහතා පැවැසීය.මේ සඳහා රුපියල් මිලියන හතළිහක් වැය කිරීමට නියමිත ය.මේ යටතේ ගිලන්රථ නොමැති ග්‍රාමීය රෝහල්වලට අවශ්‍ය ගිලන්රථ ලබාදීමට පියවර ගෙන ඇත.දැනට හදිසි අනතුරු ඒකක නොමැති ගංතුන, දේදුගල, සපුමල් කන්ද ග්‍රාමීය රෝහල්වලට මාස දෙකක් ඇතුළත හදිසි ඒකක පිහිටුවීමට නියමිතය.ග්‍රාමීය රෝහල්වල හදිසි ඒකක පිහිටුවීමට බලාපොරොත්තු වන්නේ එම රෝහල් පිහිටා ඇත්තේ දුෂ්කර ගම්මානවල නිසා එම ප්‍රදේශවල ජීවත් වන ජනතාවට හදිසි අනතුරක් සිදුවූ විට කඩිනමින් අවශ්‍ය ප්‍රතිකාර ලබාදීමට බව අධ්‍යක්‍ෂවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=r1108022</link>
    <topic>පොකුණුවිට කනේවලඓතිහාසික නා වෘක්‍ෂය රැක දෙන්න</topic>
    <author>හොරණ සමූහ ඉංගිරිය සමූහ</author>
    <content>පොකුණුවිට කනේවල ඓතිහාසික නා වෘක්‍ෂය පෞරාණික සම්පතක් වශයෙන් ආරක්ෂා කළ යුතු වුවත් එහි පැවැත්ම සඳහා විවිධාකාර ගැටලු පැන නැගී ඇතැයි ප්‍රදේශවාසීහු පවසති.ජයසිරි අලුත්ගේ මහතා නා ගස ගැන මෙසේ කීවේය.කෝට්ටේ යුගයේ රයිගම් රාජධානිය හිමි වූ රයිගම් බණ්ඩාර යුව රජතුමන් ප්‍රදේශවාසීන්ගේ ගැටලු සාකච්ඡා කිරීමට ජන සභාව පවත්වා තිබෙන්නේ මේ ඓතිහාසික නා ගස් සෙවණේදී බැව් ජනප්‍රවාදයන්හි සඳහන් වෙනවා. සාමාන්‍යයෙන් මේ වෘක්ෂයට අවුරුදු 500 කට වඩා ගත වන බැව් පේරාදෙණිය රාජකීය උද්භිද උද්‍යානයේ සමීක්ෂණ අනුව සඳහන් වෙනවා.නා ගසේ පැතිරී ඇති නුග පිළිලය ඉවත් කිරීම දිරා ගිය කොටස් හා බෙන පිරිසිදු කර රසායනික ද්‍රව්‍ය ආලේප කිරීම ගස පැත්තකට බරවී ඇති හෙයින් එය වැළකීම සඳහා ආධාරක සවි කිරීම, ඉහළම ඇති ලොකු අතු කපා ගස සැහැල්ලු කිරීම, නා වෘක්ෂය වටා ඇති වැටී ඇති අනෙක් කුඩා ගස් ඉවත් කිරීම ආදී යෝජනා උද්‍යාන සංරක්ෂණ මහත්වරු ඉදිරිපත් කළහ. එහෙත් ඒ කිසිවක් ක්‍රියාත්මක වූයේ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=r1108023</link>
    <topic>රඹුක්කන සතිපොළ භූමියේකාණුවල ඩෙංගු කීටයෝ</topic>
    <author>රඹුක්කන උතුර සමුහ විපුල එස්. කුමාරතුංග</author>
    <content>රඹුක්කන නගර මධ්‍යයේ පිහිටි සතිපොළ භූමියේ කාණු පද්ධතිය ඩෙංගු මදුරු වාසස්ථානයක් බවට පත්ව තිබේ. නිසි පවිත්‍රතාවක් කලකින් සිදුනොවීම මෙම තත්ත්වයට හේතුවේ.රඹුක්කන ප්‍රාදේශීය සභාව මගින් පාලනය කෙරන මෙම සතිපොළ සතියේ සඳුදා සහ බ්‍රහස්පතින්දා පැවැත්වෙන්නකි.සතිපොළ භූමිය ආසන්නයේ තිබෙන වැසිකිලියෙන් පවා පිටාර ගලන ජලය ඒකරාශී වන්නේ මෙම කාණු පද්ධතියටය.සතියේ දින දෙකක් පැවැත්වෙන පොළ සඳහා පැමිණෙන වෙළෙඳුන් ඊට පෙර දින සිට පොළ භූමියේ රැය පහන් කිරීම සිදු කරන අයුරු දක්නට ලැබිණි.එසේම සතියේ අකෙතුත් දිනයන්හි නගරයේ ඇතැම් ව්‍යාපාරිකයන් රියැදුරන් මෙන්ම නගරයට පැමිණි උදවිය මත්පැන් පානය සඳහාද සතිපොළ භූමිය ප්‍රයෝජනයට ගනු ලබයි.සති පොළ භූමියේ දින දෙකේ එකතුවෙන කැළි කසල නිසි තැනක බැහැර කිරීමක් නොකිරීම හේතුවෙන් ඒවාද කාණු පද්ධතියේ රැඳී ජලය ඒකරාශීව තිබේ.වෙළෙඳුන් උදෙසා අපද්‍රව්‍ය එකතු කිරීම සඳහා බැරැල් ලබාදෙන ලෙසට ඉල්ලීම් කළද එය ඉටු නොවූ බව සතිපොළ සංගමයේ සාමාජිකයෙක් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=r1108024</link>
    <topic>කොළඹ අඩු ආදායම්ලාභීන්ගේ උත්සව නොමිලේ පැවැත්වීමට ප්‍රජා ශාලාවක්</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ අඩු ආදායම්ලාභීන්ට තම පවුල්වල මගුල්තුලාවන් ඇතුළු උත්සව නොමිලයේ පවත්වා ගැනීමට අවස්ථාව සැලසෙන තවත් ප්‍රජා ශාලාවක් මරදාන සුදුවැල්ල කොට්ඨාසයේදී පසුගියදා විවෘත විය.කොළඹ ජනතාවට විශේෂයෙන් දිළිදු ජනතාවට සත්කාර සේවයක් වශයෙන් කොළඹ මහ නගර සභාව පවත්වාගෙන යන උත්සව ශාලා ගොන්නට සුදුවැල්ල කොට්ඨාසයෙන් එක්වූ මෙයත් සමග 10ක් වෙයි.කොළඹ මහ නගර සභාවේ හිටපු නාගරික මන්ත්‍රීවරුන් දෙදෙනකු වන ටී. එස්. අල්මේදා සහ සමන් අබේගුණරත්න මහත්වරුන්ගේ විශේෂ ඉල්ලීම හා එහි විශේෂ කොමසාරිස් ඔමාර් කාමිල් මහතාගේ මැදිහත්වීමෙන් මෙය ඉදි කෙරිණි. විශේෂ කොමසාරිස්වරයාගේ ආරාධනයෙන් නාගරික කටයුතු පිළිබඳ ජ්‍යෙෂ්ඨ ඇමැති අල්හාජ් ඒ. එච්. එම්. ෆවුසි මහතා අතින් විවෘත වූ මෙම උත්සව ශාලාව තුළ තරුණ තරුණියන්ට විවිධ ක්‍රීඩා පුහුණුවට හා ගෘහස්ථ ක්‍රීඩා තරග පැවැත්වීමටද ඉඩ සැලසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=r1108025</link>
    <topic>බියගම සිංහ සමාජයේප්‍රජා සත්කාරක වැඩසටහන</topic>
    <author>මල්වාන සමූහ මහානාම විතානගේ</author>
    <content>බියගම සිංහ සමාජය මගින් සංවිධානය කරනු ලැබූ ප්‍රජා සත්කාර සේවා වැඩසටහනක් පසුගියදා පහළ දොම්පේ විහාරස්ථානයේදී පැවැත්විණි.මෙහිදී කායික රෝග සායනයක් අක්ෂි සායනයක් ඇස් පෙනීම දුර්වල වූ 300 දෙනකුට ඇස් කණ්නාඩි ප්‍රදානය කිරීම ඇසේ සුද ඉවත් කිරිම හා ජාතික හැදුනුම්පත් ලබාගැනීමට අවශ්‍ය වන ලියකියවිලි සකස් කිරීම ආදි ප්‍රජා සත්කාර සේවාවන් රැසක්ම සිදු කෙරිණි.තවද මීට සමගාමීව ස්විස්ටෙක් ඇලුමිනියම් ආයතනයේ අනුග්‍රහයෙන් විහාරස්ථ ශ්‍රී අරියවංශ ධර්ම විද්‍යාලයට ඩෙස් බංකු 25 ක් ප්‍රදානය කොට විහාරස්ථ විපුල ශ්‍රී ළමා නිවාසයට ළමා උයනක් ද ඉදි කර ළමා අයිතියට පවරා දීම සිදු කෙරිණි.මෙහිදී කතා කළ පහළ දොම්පේ විහාරාධිපති හා විපුල ශ්‍රී ළමා නිවාසයේ අධ්‍යක්ෂ දෙනගම විපුලසාර හිමියෝමවුපියන් අහිමිවීමෙන් හෝ අසරණ තත්ත්වයට පත්වන කිසිම දරුවකු සමාජයෙන් කොන් කරන්නට හොද නැහැ. එම දරුවන් ද සමාජයේ ඉදිරියට ගෙන යහපත් තැනකට ගෙන ඒමට අපි කටයුතු කරන්නට ඕනෑ. ඒකයි මෙවැනි ළමා නිවාසයක් අපි ආරම්භ කළේ. මෙය සාර්ථකව පවත්වාගෙන යෑම සඳහා විවිධ ආයතන මගින් ලබා දෙන දායකත්වය අපි ඉතාමත්ම අගය කරනවා.මේ අවස්ථාවට බියගම සිංහ සමාජයේ සභාපති අබ්දුල් කාසිම්, දිස්ත්‍රික් සභාපති අජිත් කෝරාල ලේඛිකා ලේඛා කෝරාල අරියවංශ ධර්ම විද්‍යාලයේ විදුහල්පතිනි ශ්‍රියානි රම්‍යලතා හා ළමා නිවාසයේ කළමනාකරු ඩබ්ලිව්. එච්. විතානගේ යන මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=s1108021</link>
    <topic>පාසල් නෙට්බෝල් ආධිපත්‍ය සිවුවැනි වරටත් කුරුණෑගල ශුද්ධවූ පවුලේ කන්‍යාරාමයට</topic>
    <author>පි‍්‍රන්ස් ගුණසේකරමාතර මහජන ක්‍රීඩාංගණයේ සිට</author>
    <content>පාසල් නෙට්බෝල් ආධිපත්‍ය අභියෝගයකින් තොරව සිවුවැනි වරටත් රැකගැනීමට කුරුණෑගල ශුද්ධවූ පවුලේ කන්‍යාරාම ක්‍රීඩිකාවෝ සමත් වූහ. ශුද්ධවූ පවුලේ කන්‍යාරාමය සමස්ත ලංකා පාසල් නෙට්බෝල් කිරුළ වසර 2008 සිට මේ දක්වා අඛණ්ඩව රැකගැනීම සුවිශේෂී සිදුවීමකි.මාතර මහජන ක්‍රීඩාංගණයේ ඊයේ (01) නිමාවූ සමස්ත ලංකා මයිලෝ පාසල් නෙට්බෝල් තරගාවලියේ සූරතා 3 ක් හා අනුසූරතා 2 ක් කුරුණෑගල ශුද්ධවූ පවුලේ කන්‍යාරාමය දිනාගැනීමට සමත් විය.ඊට අමතරව මේ තරගාවලියේ තවත් විශේෂත්වයක් වන්නේ ‘බී’ කාණ්ඩය යටතේ 12 න් පහළ හා 16 න් පහළ සූරතා 2 ම එප්පාවල සිද්ධාර්ථ මධ්‍ය මහා විද්‍යාලය දිනාගැනීමය.‘ඒ’ කාණ්ඩයේ වයස් කාණ්ඩ 4 ක් යටතේ පැවැති තරගවල දී තරග අංශ 3 කම සූරතාව ශුද්ධ වූ පවුලේ කන්‍යාරාමයට හිමිවිය. 14 න් පහළ සූරතාව කුරුණෑගල මලියදේව බාලිකා විද්‍යාලය දිනා ගත්තේය.18 න් පහළ අවසන් මහා තරගයේ දී කුරුණෑගල ශුද්ධ වූ පවුලේ කන්‍යාරාමය විසින් කොළඹ විශාඛා විදුහල ලකුණු 39 – 35 කින් පරාජයට පත් කරනු ලැබීය. එහි 3 වැනි ස්ථානය කළුතර බාලිකා විද්‍යාලයට හිමිවිය. 16 න් පහළ අවසන් තරගයේ දී ශුද්ධ වූ පවුලේ කන්‍යාරාමය වෙතින් ලකුණු 24 – 16 ක් ලෙස කළුතර බාලිකා විද්‍යාලය පරාජයට පත්විය.14 න් පහළ අවසන් මහා තරගයේ දී කුරුණෑගල මලියදේව බාලිකා විද්‍යාලය ලකුණු 15 – 12 ක් ලෙස කුරුණෑගල ශුද්ධ වූ පවුලේ කන්‍යාරාමය පරාජයට පත් කළේය. එහි තෙවැනි ස්ථානය මහනුවර උසස් බාලිකා විද්‍යාලය දිනා ගත්තේය.12 න් පහළ අවසන් තරගයේ දී කුරුණෑගල ශුද්ධ වූ පවුලේ කන්‍යාරාමයේ ‘ඒ’ සහ ‘බී’ කණ්ඩායම් 2 අවසන් මහා තරගයට සුදුසුකම් ලැබූ අතර එහිදී ‘ඒ’ කණ්ඩායම ලකුණු 11 – 5 ක ජයක් අත්කර ගත්තේය.දින 3 ක් පුරා පැවැති අවසන් තරගවල 12 න් පහළ දක්ෂතම ක්‍රීඩිකාව අරීනා තිළිනි (කුරුණෑගල ශුද්ධ වූ පවුලේ කන්‍යාරාමය) 14 න් පහළ දක්ෂතම ක්‍රීඩිකාව සුගන්දිරා තෙන්නකෝන් (කුරුණෑගල මලියදේව) 16 න් පහළ දක්ෂතම ක්‍රීඩිකාව සචිනි හිරුනිකා (කළුතර බාලිකා විද්‍යාලය) 17 න් පහළ දක්ෂතම ක්‍රීඩිකාව ඩී. වන්නිතිලක (ශුද්ධ වූ පවුලේ කන්‍යාරාමය)’බී’ අංශයේ තරග ප්‍රතිඵල12 න් පහළ සූරතාව -එප්පාවල සිද්ධාර්ථ මධ්‍ය මහා විද්‍යාලයඅනු සූරතාව -මීගමුව ආවේ මරියා මහ විදුහල3 වැනි ස්ථානය - මාරවිල ශුද්ධ වූ පවුලේ කන්‍යාරාමය14න් පහළ සූරතාව -වාරියපොල මහකෙලිය මහා විද්‍යාලයඅනූ සූරතාව - මතුගම ආනන්ද ශාස්ත්‍රාලය3 වැනි ස්ථානය - හෝමාගම මධ්‍ය මහා විද්‍යාලය16න් පහළ සූරතාව - එප්පාවල සිද්ධාර්ථ මධ්‍ය මහා විද්‍යාලයඅනු සූරතාව - පන්නල ජාතික පාසල3 වැනි ස්ථානය - යාපනය සන්දිලිපායි හින්දු විද්‍යාලය17න් පහළ සුූරතාව - මතුගම ආනන්ද ශාස්ත්‍රාලයඅනු සූරතාව - කොළඹ ආනන්ද බාලිකා විද්‍යාලය3 වැනි ස්ථානය – ඉබ්බාගමුව මධ්‍ය මහා විද්‍යාලය.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=s1108022</link>
    <topic>ශ්‍රී ලංකා පාසල් රගර් සංගමයටඅතුරු තහනම් නියෝගයක්</topic>
    <author>රෝෂන් තුෂාර</author>
    <content>2010 සමස්ත ලංකා අන්තර් පාසල් ජනාධිපති රගර් ලීග් තරඟාවලියේ පළමුවන අවසන් පූර්ව තරඟය පැවැත්වීම තහනම් කරමින් ශ්‍රි ලංකා පාසල් රගර් පාපන්දු සංගමයට අතුරු තහනම් නියෝගයක් කොළඹ දිසා අධිකරණය පසුගියදා (29) නිකුත් කළේය.කොළඹ ඉසිපතන විද්‍යාලය හා ශාන්ත පීතර විද්‍යාලය අතර 2010 ජූලි 14 දින සී.ආර්.ඇන්ඩ්.එෆ්.සී ක්‍රීඩාපිටියේ පැවැති අවසන් රගර් පූර්ව තරඟය මෙසේ තහනමට ලක්කෙරිණි.ඉසිපතන විද්‍යාලයේ 20න් පහළ රගර් කණ්ඩායමේ සාමාජිකයින් විසිදෙනකු, පාසල් රගර් පාපන්දු සංගමයේ සභාපති ආචාර්ය කේ. ඒ. පුන්‍යදාස මහතා ඇතුළු නිලධාරින් 13 කට පැවරු නඩුවක් විභාග කිරීමෙන් අනතුරුව කොළඹ ප්‍රධාන දිසා විනිසුරු රංජිත් එන් වතුපොළ මහතා මෙම තහනම නිකුත් කළේය.තරඟය පැවති අවස්ථාවේ නරඹන්නන් පිරිසකගෙන් එල්ල වු විරෝධතා හේතුවෙන් අතර මඟ නවතා දැමු තරඟය නැවත නවතා දැමු අවස්ථාවේ සිට ආරම්භ කිරීමට රගර් සංගමය ගත් තීරණයට විරුද්ධව නඩුව පැවරීය.රගර් සංගමයේ ව්‍යවස්ථාවට අනුකුලව පළමු තරඟ වටයේදි අතරමඟ නවතා දැමු තරගයක් නැවත නවතා දැමු වේලාවේ සිට ආරම්භ කිරීම නීති විරෝධි බව තීරණය කළ දිසා අධිකරණය එම තරඟය මුල පටන් පැවැත්වීමට තහනම් නියෝගය බාධාවක් නොවන බව සඳහන් කළේය.තරඟය නවතා දැමීමට හේතු වී ඇත්තේ ක්‍රීඩකයින්ගේ වරදක් නොවන බව පෙන්වා දුන් අධිකරණය ප්‍රේක්ෂකයින්ගෙන් එල්ල වන බාධා වළක්වා ගැනීම තරඟ සංවිධායකයන්ගේ වගකීමක් බවද සඳහන් කළේය.නඩුවේ වැඩිදුර විභාගය ඔක්තොම්බර් 07 දින සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=s1108023</link>
    <topic>ලෝක විශ්වවිද්‍යාලයීය ක්‍රීඩා උළෙල නියෝජනය කරන කැලණිය විශ්වවිද්‍යාලයේ ෂර්මන්</topic>
    <author/>
    <content>චීනයේ පැවැත්වෙන ලෝක විශ්වවිද්‍යාලයීය ක්‍රීඩා උළෙල නියෝජනය කරන කැලණිය විශ්වවිද්‍යාලයේ ෂර්මන් අසන්ත ප්‍රනාන්දුට සුබ පැතීමේ උත්සවයක් පසුගියදා දළුගම නුවණ යොවුන් හවුලේ මෙහෙයවීමෙන් එම විද්‍යායතනයේදී පැවැත්විණි. එහිදී ශ්‍රී ලංකාව නියෝජනය කළ ඔලිම්පික් ක්‍රීඩක ආර්.ඒ.විමලසේන මහතා විසින් ෂර්මන් අසන්ත ප්‍රනාන්දුට පදක්කමක් පළඳවන අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=s1108024</link>
    <topic>ජගත් එක්දින ලැයිස්තුවේදෙවැනි තැන ශ්‍රී ලංකාවට</topic>
    <author/>
    <content>නවතම ජාත්‍යන්තර එක්දින ශ්‍රේණිගත කිරීම් අනුව ශ්‍රී ලංකාව දෙවැනි ස්ථානයට පත්ව සිටියි. මීට පෙර ප්‍රසාද ලකුණු 116 ක් ලබා තෙවැනි ස්ථානයේ පසුවූ ශ්‍රී ලංකාව ලකුණු 118 ක් ලබා දෙවැනි ස්ථානය හිමිකර ගනු ලැබුවේ මෙතෙක් ප්‍රසාද ලකුණු සටහනේ දෙවැනි ස්ථානයේ පසුවූ ලෝක සූරයන් වන ඉන්දියාව තුන්වැනි ස්ථානය දක්වා පහළ වැටුණු බැවිනි.එක්දින ප්‍රසාද ලකුණු සටහනේ ලකුණු 119 ක් ලබා සිටි ඉන්දියාව නවතම ශ්‍රේණිගත කිරීම් අනුව ලකුණු 117 ක් ලබා තෙවැනි ස්ථානයේ පසුවන අතර ඕස්ට්‍රේලියාව තවමත් පෙරමුණේ රැඳී සිටියි. ඕස්ට්‍රේලියාව ලැබූ ප්‍රසාද ලකුණු සංඛ්‍යාව 130 කි.දකුණු අපි‍්‍රකාව ප්‍රසාද ලකුණු 116 ක් ලබමින් සිවුවැනි ස්ථානයේ පසුවන අතර ලකුණු 106 ක් ලැබූ එංගලන්තය පස්වැනි ස්ථානයේ රැඳී සිටියි.පාකිස්තානය ප්‍රසාද ලකුණු 100 ක් ලබමින් හයවැනි ස්ථානයේත්, නවසීලන්තය (ප්‍රසාද ලකුණු 90) හත්වැනි ස්ථානයේත් පසුවන අතර බටහිර ඉන්දීය කොදෙව් පිල ප්‍රසාද ලකුණු 78 ක් ලබා 8 වැනි ස්ථානයේ රැඳී සිටියි.ප්‍රසාද ලකුණු 70 ක් ලැබූ බංග්ලාදේශය 9 වැනි ස්ථානයේ පසුවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=s1108025</link>
    <topic>ජගත් ක්‍රිකට් ලොක්කන්ගෙන් ඉන්දියාවට ප්‍රශංසා</topic>
    <author>නොටිංහැම් (ඒ. එෆ්. පී.)</author>
    <content>මේ දිනවල ට්‍රෙන්ට් බ්‍රිජ් හි පැවැත්වෙන එංගලන්ත – ඉන්දියා දෙවැනි ටෙස්ට් තරගයේ තෙවැනි දිනයේ ඇති වූ අපූර්ව සිදුවීමකින් පසුව එංගලන්ත ශතක ලාභී ඉයන් බෙල් ට නැවත පන්දුවට පහර දීමට අවස්ථාව ලබා දුන් ඉන්දියාවට ලොව ප්‍රධාන පෙළේ ක්‍රිකට් නිළධාරීන් ප්‍රශංසාව පළකර තිබේ.තරගයේ තෙවැනි දිනයේ සවස තේ පානයට පෙර අවසන් පන්දුවේදී බෙල් දුවද්දී දැවී යන විට ඔහු ලකුණු 137ක් ලබා ගෙන සිටියේය.එම පන්දුවට මුහුණ දුන් ඔයින් මෝගන් ‘ෆයින් ලෙග්’ කලාපයට පහරක් එල්ල කොට එය හතරේ පහරක් නිසා පන්දුව දැන් ‘අප්‍රාණික’ බව සිතීමට පෙර ලකුණු 3ක් කරා දිව ගියේය. එවිට බෙල්, තේ පානය සඳහා ක්‍රීඩාගාරයට යාම පිණිස ඔහුගේ සීමාවෙන් ඉවත් විය.කෙසේ වෙතත්, පන්දුව හතරේ සීමාව පසු කිරීමට පෙර එය අල්ලා ගත් ප්‍රවීන් කුමාර් පන්දුව අභිනව් මුකුන්ඩ් ට ලබා දුන් අතර මුකුන්ඩ් බේල්ස් ගලවා දැමුවේය.ඉන්දීය ක්‍රීඩකයන් විසින් කරන ලද දැවී යාමේ ඉල්ලීම තෙවැනි විනිසුරු බිලී බව්ඩන් වෙත යොමු කෙරුණු අතර ඔහු එය දැවී යාමක් බවට තීරණය කළේය. මෙයින් අන්දුන්කුන්දුන් වූ බෙල්, තරග විනිසුරු “ඕවර්” කියා කියූ බවත් එයින් තේරුම් යන්නේ තමා නොදැවී සිටින බවත් යැයි කියා සිටියේය.බෙල් දැවී ගිය බවට කරන ලද ඉල්ලීම එලෙසින්ම තබා ගැනීමට වුවමනාදැයි පුහුණුකරු ඩන්කන් ෆ්ලෙචර් (ඔහු හිටපු එංගලන්ත පුහුණුකරුය) යටතේ සිටින ඉන්දියා කණ්ඩායමෙන් ඇසීම පිණිස තේ පානය සඳහා වෙන්ව තිබූ කාලයේ එංගලන්ත පුහුණුකරු ඇන්ඩි ෆ්ලවර් හා නායක ඇන්ඩෲ ස්ට්‍රාවුස් ඉන්දියා ක්‍රීඩකයන්ගේ විවේක කාමරයට ගියහ.ඊට මිනිත්තු කිහිපයකට පසුව ඉන්දියා නායක මහේන්ද්‍ර සිං දෝනි බෙල්ගේ චස යාමේ ඉල්ලීම ඉල්ලා අස්කර ගත්තේය. යළි පන්දුවට පහර දුන් බෙල් අවසානයේ දැවී ගියේ ලකුණු 159ක් රැස්කර ගෙනය.මේ ක්‍රියාව පිළිබඳව එංගලන්ත හා වේල්ස් ක්‍රිකට් මණ්ඩලයේ ප්‍රධාන විධායක ඩේවිඩ් කොලියර් මෙසේ කියමින් ඉන්දියාවට ගෙෘරව දැක්වීය: “ වලංගු ඉල්ලීමක්, තේ පානය කාලය තුල ඉන්දියාව විසින් නැවත ඉල්ලා අස්කර ගත්තේ ක්‍රිකට් ක්‍රීඩාවේ ජීවයේ නාමයෙනුයි. ක්‍රිකට් තරගයක් ක්‍රීඩා කළ යුතු නියම ජීවය එයින් ප්‍රදර්ශනය වෙනවා. එංගලන්ත හා වේල්ස් ක්‍රිකට් මණ්ඩලය වෙනුවෙන් එම මණ්ඩලයේ කෘතඥතාව හා ස්තූතිය මා ඉන්දියා ක්‍රිකට් පාලක මණ්ඩලය හා ඉන්දියා කණ්ඩායමට පිරිනමනවා.”තත්ත්වය නිරාකරණය කර ගත් ආකාරය පිළිබඳව ජගත් ක්‍රිකට් කවුන්සලයේ ප්‍රධාන විධායක හරූන් ලොගාට් මහත් ප්‍රීතියට පත්ව සිටියේය.ඉන්දියා කණ්ඩායමට, එංගලන්ත කණ්ඩායමට, තරග විනිසුරුවන්ට හා තරග තීරක රන්ජන් මඩුගල්ල ට මෙහි සම්පූර්ණ නම්බුව හිමි විය යුතයි. ඔවුන් සියළු දෙනා මේ දුෂ්කර තත්ත්වය විශිෂ්ට අයුරින් පාලනය කළා.”“නීතියට අනුව, මූලික ඉල්ලීම හා තරග විනිසුරුගේ තීරණය පිළිගැනීමේ හැකියාව තිබෙනවා. එසේ තිබියදී, එම ඉල්ලීම ඉල්ලා අස්කර ගැනීමට ඉන්දියා නායක මහේන්ද්‍ර සිං දෝනි හා ඔහුගේ කණ්ඩායමත්, ඉන්දියා පුහුණු කාර්ය මණ්ඩලයත් ගත් තීරණයෙන් ශ්‍රේෂ්ට පරිණතභාවයක් පෙන්නුම් කෙරෙනවා” යැයිද ලොගාට් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=s1108026</link>
    <topic>වොලි බැස්ටියන් අනුස්මරණ ක්‍රිකට් 13-14දා</topic>
    <author/>
    <content>ශ්‍රී ලංකාවේ බයිල කලාවේ පුරෝගාමියා වූ බයිලා සූරී වොලී බැස්ටියන් ගුණ සැමරීම සඳහා වැල්ලම්පිටිය හිරු ක්‍රිකට් කණ්ඩායම විසින් සංවිධානය කරන දීපව්‍යාප්ත සය සාමාජික සැහැල්ලු පන්දුක්‍රිකට් තරගාවලිය මේ මස 13, 14 දෙදින සේදවත්ත සද්ධාර්ථ විදුහල් ක්‍රීඩාංගනයේදී පැවැත්වේ. එහි සූරයන් සඳහා මුදලින් රු.75,000 හා වොලි බැස්ටියන් අනුස්මරණ කුසලානය පිරි නැමේ. අනුසූරතාව සඳහා මුදලින් රු.50,000 ක් සමඟ වොලි බැස්ටියන් අනුස්මරණ කුසලානයද දස්කම් දක්වන ක්‍රීඩකයන් සඳහා මුදල් ත්‍යාග ද පිරි නැමේ. එදින සවස 2.00 සිට ශ්‍රී ලංකාවේ සුප්‍රසිද්ධ වාද බයිලා ගායකයන් සහභාගි වන වාද බයිලා ප්‍රසංගයක් ද පැවැත්වේ.සහභාගි වන සියළුම කණ්ඩායම් මේ මස 10 වැනි දිනට පෙර අයදුම්පත් එවිය යුතු බවත් සියළු විමසීිම් අකලංක බැස්ටියන්0757387255, ලක්සිරි 0714406904 යන දුරකතන අංක මගින් විමසන ලෙසත් සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=s1108027</link>
    <topic>රාජන්ස් පාපන්දු තරගාවලියට අයැදුම්පත් කැඳවයි</topic>
    <author>මහනුවර ක්‍රීඩා විශේෂ</author>
    <content>මහනුවර ධර්මරාජ විදුහලේ 125 වැනි සංවත්සරය වෙනුවෙන් දීප ව්‍යාප්ත පාසල් සත් සාමාජික පාපන්දු තරගාවලියක් සංවිධානය කර ඇත.අයදුම්පත්, සංවිධායක ලේකම්, රාජන්ස් පාපන්දු සැණකෙළිය, ධර්මරාජ විදුහල, මහනුවර යන ලිපිනයට ඉල්ලුම්පත් එවිය යුතු බවත්, අයදුම්පත් භාරගන්නා අවසන් දිනය අගෝස්තු 8 වැනිදා බවත් සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=s1108028</link>
    <topic>ලෝක ආබාධිතවූවන්ගේ වොලිබෝල් සූරතාවලියේදී ලෝකඩ පදක්කම වොලිබෝල් කණ්ඩායම</topic>
    <author/>
    <content>කාම්බෝජියාවේ පැවැති ලෝක ආබාධිතවූවන්ගේ වොලිබෝල් සූරතාවලියේදී ලෝකඩ පදක්කම දිනා ගත් ශ්‍රී ලංකා ආබාධිතවූවන්ගේ වොලිබෝල් කණ්ඩායම පෙරළා දිවයිනට පැමිණි අවස්ථාවේදී ක්‍රීඩා ඇමැති මහින්දානන්ද අළුත්ගමගේ මහතා විසින් කටුනායක ජාත්‍යන්තර ගුවන් තොටුපළේදී එම කණ්ඩායම උණුසුම් අයුරින් පිළිගන්නා ලදී. ශ්‍රී ලංකා ආබාධිතවූවන්ගේ වොලිබෝල් සම්මේලනයේ සභාපති මේජර් ජනරාල් පියල් අබේසේකර, යුද හමුදාවේ ජ්‍යෙෂ්ඨ නිලධාරීන් හා ශ්‍රී ලංකා වොලිබෝල් සංගමයේ සාමාජිකයන්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=s1108029</link>
    <topic>ආදි මොරටු විදුහල් පිලට පළමු ඉනිමේ ජයක්</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>අවුරුදු 23 න් පහළ අන්තර් සමාජීය දෙවැනි පෙළ ක්‍රිකට් තරගාවලි යටතේ පැවැති තරගයකින් ආදි මොරටු විදුහල් කී‍්‍රඩා සමාජය ශ්‍රී ලංකා පොලිස් කණ්ඩායම පරදවා පළමු ඉනිමේ ජයක් වාර්තා කිරීමට සමත් විය.ආදි මොරටු විදුහල් ක්‍රීඩා සමාජය 218 - ජනිඳු මුදලිගේ 83, කල්හාර පීරිස් 62, සොවියා විජේසූරිය 2/18, තරිඳු ඩිල්ශාන් 2/32, මලින් සිල්වා 2/56, රුක්ශාන් බණ්ඩාර 2/46, සහ දෙවැනි ඉනිම 119/5 - ලසිත මෙන්ඩිස් 23, ජනිඳු මුදලිගේ 25, අසංක සිල්වා 28, සාවියා විජේසූරිය 2/16ශ්‍රී ලංකා පොලිසිය 212 - දිමිත්‍රි චතුරංග 42, මලින් සිල්වා 78, සුජාන් මයුර 20, ජනිඳු මුදලිගේ 5/88, චතුර විතාන 3/27.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>02</day>
    </date>
    <link>http://www.dinamina.lk/2011/08/02/_art.asp?fn=f1108021</link>
    <topic>‘ඔවා දෙනු පරහට තමා සම්මතෙහි පිහිටා සිට’සුද්දා උගත යුතු පාඩමයි</topic>
    <author>සාකච්ඡා කෙළේ උදිත ගුණවර්ධන</author>
    <content>* ඔබවහන්සේ දිගු කලක් විදේශගතව වැඩවසන හෙයින් කෙටි නිවාඩු සඳහා තමයි ශ්‍රී ලංකාවට වැඩමවන්නේ. මේ තත්ත්වය තුළ ශ්‍රී ලංකාව තුළ වන ආර්ථික, සමාජීය හා දේශපාලන වෙනස්කම් පිළිබඳ ඔබවහන්සේගේ අදහස පැහැදිලි කළ හැකිද?යුද්ධය නිමාවට පත්වුණේ 2009 දී. එතැන් සිට මෙරට තුළ තිබුණේ සාමකාමී වාතාවරණයක්. මා දකින විදිහට පසුගිය අවුරුදු දෙක තුළ සමාජීය, ආර්ථික දියුණුවක් ලැබුවා. මෙය ශ්‍රී ලංකාව තුළ ඉඳලා බලන කෙනෙකුට නොපෙනී යන්න පුළුවන්. ඒත් මා දීර්ඝකාලීනව ශ්‍රී ලංකාව තුළ රැඳී සිටින්නේ නැහැ. කලින් කලට පැමිණෙන මට හොඳින් තේරෙනවා මේ වෙනස. ඉස්සර යුද්ධය නිසා මිනිස්සු ඉතාමත් කනගාටුවෙන්, වේදනාවෙන් සිටියේ. ඒත් අද මා දකින්නේ ඒ විදිහේ කනගාටුදායක මුහුණු, වේදනාබර මුහුණු දක්නට නැහැ. සතුටු මුහුණු හැම තැනම පිරිලා. අලුත් සිතුවිලි, අලුත් ඇඳුම්, අලුත් වාහන හැම තැනම. මෙය රටක ආර්ථික සාමාජීය දියුණුව පෙන්වන මූලික ලකුණක් විදිහටයි මා දකින්නේ.මෙතෙක් කාලයක් අප තිබූ වරායෙන් ප්‍රයෝජන ගත්තා. ගුවන් තොටුපොළෙන් ප්‍රයෝජන ගත්තා. ඒත් අලුත් වරායක්, අලුත් ගුවන් තොටුපළක් පිළිබඳව අපිට තිබුණේ සිහිනයක් පමණයි. ඒත් එතෙක් කල් මේ සිහිනය සැබෑ කර ගැනීමට කිසිදු නායකයෙකුට හැකියාවක් ලැබුණේ නැහැ. ඒ සිහිනය සැබෑ කළේ ජනාධිපති මහින්ද රාජපක්‍ෂ මහතා විසිනුයි. මෙය ශ්‍රී ලංකාව ආර්ථික, සමාජීය වර්ධනය සඳහා යන ගමනකට යහපත් ප්‍රවේශයක් විදිහටයි මා දකින්නේ.ආසියාවේ ආශ්චර්යය වෙත ශ්‍රී ලංකාව ගමන් කරද්දී මේ විදිහේ සංවර්ධන ව්‍යාපෘති අවශ්‍ය කරනවා. අප දූපත් මානසිකත්වයෙන් මිදී ජාත්‍යන්තරය දෙස විමසා බලද්දී දියුණු රටවල් බොහොමයක මේ විදිහේ දැවැන්ත ව්‍යාපෘති රාශියක් ක්‍රියාත්මක වුණා. එහි ප්‍රතිඵලයක් විදිහට තමයි ඒ රටවල් දියුණු වුණේ.මීට පෙර තිබූ රජයන් අනුගමනය කළ ප්‍රතිපත්තිය වූයේ සියල්ල කොළඹට කරන අතර ගමට කිසිවක් නොකිරීමයි. එහි ප්‍රතිඵලය වුණේ ගමට කැකිරි, කොළඹට කිරි යන අදහසක් ඉස්මතු වීමයි. එය හොඳ දෙයක් නොවෙයි. මා දකින විදිහට මේ වැරැදි සංකල්පය නිවැරැදි කළේ ජනාධිපති මහින්ද රාජපක්‍ෂ මහතාගේ ආණ්ඩුව විසිනුයි.අප උතුරු නැඟෙනහිර පළාත්වල සංචාරය කරද්දී එම පළාත්වල මහා දියුණුවක් දකිනවා පමණක් නොවෙයි යුද්ධය නිසා විපතට පත්වූවන්ට අවශ්‍ය සහන හා පහසුකම් විශාල ප්‍රමාණයක් ලැබිලා තිබෙනවා. මේ සියල්ල යහපත් ප්‍රවේශයක් විදිහට තමයි මා දකින්නේ.* එදා සහ අද ශ්‍රී ලංකාව තුළ සිදුවූ සමාජ පරිවර්තනය පිළිබඳව ඔබවහන්සේගේ අදහස මොකක්ද?ජනාධිපතිතුමා සමාජයේ විශාල පරිවර්තනයකට මඟපෙන්වූවා. යුද්ධය නිමවෙයි කියලා රට තුළ සාමය, සමඟිය වර්ධනය වෙයි කියලා කිසිවෙකු සිහිනෙන්වත් සිතුවේ නැහැ. ඒත් ජනාධිපතිතුමාට හැකියාව ලැබුණා මේ සියල්ල නිමා කරන්න. වර්තමානයේ බිහිවූ දියසේන කුමාරයා විදිහට ජනාධිපතිතුමා හඳුන්වන්න පුළුවන්. මා සිතන විදිහට ජන විශ්වාසය තුළ බිහිවන බවට විශ්වාස කළ දියසේන කුමාරයා තමයි මහින්ද රාජපක්‍ෂ නමින් බිහිව ඇත්තේ. අප ගතකරන මේ යුගය තුළ දියසේන කුමාරයා බිහිවන බවට චිත්ත ගුප්ත නම් මහරහත් හිමිනමක් සඳහන් කර තිබුණා. මේ පිළිබඳව තොටගමුවේ ශ්‍රී රාහුල හිමියෝ සටහන් කර තිබෙනවා.මහින්ද රාජපක්‍ෂ මහතා නායකත්වයට පැමිණීමට සැලැසුම් කළේ නැහැ. පෙර සූදානම් වූ ගමනක් නොවෙයි මහින්ද රාජපක්‍ෂ මහතා පැමිණියේ. එතුමා ජනාධිපති ධූරය වෙත පැමිණියේ දෛවය විසින් යැයි කිව්වත් එහි වරදක් නැහැ. ජනාධිපතිතුමාට දෛවය විසින් භාර දුන් වගකීම වන්නේ රට, ජාතිය බේරාගැනීම කියන වගකීමයි. එතුමා අද වන විට ඒ ජාතික වගකීම ඉතාමත් ඉහළින් ඉටුකර තිබෙනවා.* ජාත්‍යන්තරය තුළ ශ්‍රී ලංකාව පිළිබඳව විවිධ මත පළවෙනවා. එයින් සමහරක් ශ්‍රී ලංකාවට වාසිදායක මතවාද නොවෙයි මේ තත්ත්වය ජය ගැනීමට ශ්‍රී ලංකාවට හැකියාවක් තිබෙනවාද?මේ චෝදනාවලින් බහුතරයක් එල්ල වන්නේ එක් එක් අයගේ ඉල්ලීම් මතයි. එල්. ටී. ටී. ඊ. ත්‍රස්තවාදය මෙරට තුළ විනාශව තිබුණත් ජාත්‍යන්තරය තුළ තවමත් විවිධ මුහුණුවරයන්ගෙන් ක්‍රියාත්මකව තිබෙනවා. දෙමළ ඩයස්පෝරාව තුළ සිටින අය තමන්ගේ දරුවන්ට සුර සැප ලබා දෙමින් ජාත්‍යන්තර අධ්‍යාපනය ලබා දෙමින් කටයුතු කරනවා. ඒත් ඔවුන් ශ්‍රී ලංකාව තුළ සිටින අහිංසක දෙමළ දරුවන්ව ත්‍රස්තවාදයට යොමු කළා.ඒ වගේම එල්. ටී. ටී. ඊ. හිතවාදී කොටස් ජාත්‍යන්තරය තුළ වැදගත් ස්ථානවලට යොමුකර තිබෙනවා. සමහර රටවල මෙවැනි අය පාර්ලිමේන්තුව දක්වා ගමන් කර තිබෙනවා. මේ විදිහේ දුෂ්ට බලවේග ජාත්‍යන්තරය තුළ ප්‍රචාරය කරන්නේ, සිංහලයන් කියන්නේ මස් කන, ලේ බොන ම්ලේච්ඡයන් කියලා. ඒත් අප මේවා බොරු ඇත්ත ඒක නොවෙයි කියලා තහවුරු කර පෙන්වා දිය යුතුයි. අපට මානව අයිතීන් ගැන මානව අයිතීන් සුරැකීම ගැන කතා උගන්වන බටහිර ජාතීන් සිදුකරන හා සිදුකළ අපරාධ අති විශාලයි. අප රට ම්ලේච්ඡ රටක් යැයි කියන මේ අය දන්නේ නැහැ අප සතා සීපාවාට පවා ආදරය කළ ජාතියක් කියලා. එදා ගොවිතැනට එන කෘමියා පවා පළවා හැරියේ ඔවුන්ව විනාශ කර නොවෙයි අනතුරක් නොකර පළවා හැරීමෙනුයි.මෙය එහෙමයි කියලා අප ඇස් කන් පියාගෙන සිටීමෙන් ප්‍රතිඵලයක් ගන්න බැහැ. ඒ නිසා මා තීරණය කර තිබෙනවා ජාත්‍යන්තරය තුළ මට පුළුවන් ශක්ති ප්‍රමාණයෙන් මේ ඇත්ත පහදා දීමට.අද අපට යුද අපරාධ පිළිබඳව චෝදනා එල්ල කරන අය එල්. ටී. ටී. ඊ. සංවිධානය සිදුකළ යුද අපරාධ මහා ඝාතන පිළිබඳව කතා කරන්නේ නැහැ. දළදා මාලිගාවට පහර දුන්නේ, කැබිතිගොල්ලෑවේ මහා ඝාතන සිදුකළේ, අරන්තලාවේදී භික්ෂූන් වහන්සේලා ඝාතනය කළේ එල්. ටී. ටී. ඊ. සංවිධානය විසිනුයි. මේවා යුද අපරාධ නොවෙයිද මේවා ගැන ජාත්‍යන්තරය කතා නොකරන්නේ ඇයි අප මේ ගැන අවධානය යොමුකළ යුතුයි.දෙමළ ඩයස්පෝරාව සහ ජාත්‍යන්තර කණ්ඩායම් මෙවැනි විදිහේ අදහස් ඉදිරිපත් කළත් උතුරේ සිටින අහිංසක දෙමළ ජනතාව ජනාධිපතිතුමාව අප දකින්නේ දෙවියෙකු විදිහටයි. තමන්ට පහර දුන්නේ, තමන්ගේ දූ පුතුන් පැහැරගෙන ගියේ එල්. ටී. ටී. ඊ. සංවිධානය කියලා කියනවා. මෙරට සිටින දෙමළ ජනතාව ඇත්ත යුක්තිය මොකක්ද කියලා තේරුම් අරගෙන සිටින්නේ.* රටේ ප්‍රතිරූපය ජාත්‍යන්තරය තුළ ආරක්‍ෂා කර ගැනීමේ වගකීම පැවරී තිබෙන්නේ තානාපති සේවයට. මේ වගකීම ඉටුකිරීම පිළිබඳව ඔබවහන්සේගේ අදහස මොන වගේද?තානාපති සේවය පිළිබඳව නම් මට පැහැදීමක් නැහැ. බොහෝ තැන්වල තානාපති සේවය තවමත් සම්ප්‍රදායික සීමාවෙන් එළියට ඇවිත් නැහැ. ඔවුන් පොතේ හැටියටයි වැඩ කරන්නේ. ඒත් තානාපති සේවය වගේ සේවාවක් මීට වඩා නිර්මාණශීලීව කටයුතු කළ යුතුයි. අපට මතකයි චැනල් 4 සිදුවීමේදී එක්සත් ජාතීන්ගේ සංවිධානය තුළ ශ්‍රී ලංකාව නියෝජනය කරන ශවේන්ද්‍ර සිල්වා මහතා කටයුතු කළ ආකාරය. ඔහු එතැනදී ස්ථානයට සුදුසු විදිහට කටයුතු කරමින් මෙරටේ කීර්තිය ආරක්‍ෂා කර දුන්නා. සියලු තානාපති නිලධාරීන්ට ආදර්ශයක් විදිහටයි ශවේන්ද්‍ර සිල්වා මහතා හඳුන්වා දීමට හැකියාව තිබෙන්නේ. ඒත් අදත් සමහරු ජනාධිපතිතුමාගේ නියෝගය එනතුරු තමන්ගේ කටයුතු රාජකාරි ඉටුකරන්නේ නැහැ.* විපක්‍ෂය නඟන ප්‍රබල චෝදනාවක් බවට පත්ව තිබෙන්නේ මෙරට තුළ පවුල් පාලනයක් ක්‍රියාත්මක වන බවයි. ඔබවහන්සේ මේ චෝදනාව පිළිබඳ දක්වන්නේ කුමන අදහසක්ද?මා නම් මේ දේ දකින්නේ වෙනත් විදිහකටයි. රාජපක්‍ෂ ජනාධිපතිතුමාගේ පවුල විශාල ආදර්ශයක් ලබා දෙනවා. මේ පවුලේ සියල්ල රට වෙනුවෙන් රටේ දියුණුව වෙනුවෙන් විශාල වැඩ ප්‍රමාණයක් ඉෂ්ට කරනවා. ජනාධිපතිතුමාගේ පවුලේ සමඟිය මුළු ලොවටම ආදර්ශයක් විදිහට පෙන්වා දෙන්න පුළුවන්. යුද්ධය ජය ගැනීම සංවර්ධන මෙහෙයුම මේ හැම දෙයක් පසුපසම තිබුණේ මේ පවුලේ සමඟිය පිළිබඳ වූ සාධකයයි. අනෙක ආසියාව තුළ පවුල් සමඟිය වැනි දේවල් අතිශය වැදගත් දේ විදිහටයි සලකන්නේ. මේ තත්ත්වය තුළ ජනාධිපතිතුමාගේ පවුලේ සමඟිය පිළිබඳව වෛරයෙන් කතා කරන්නේ, අපහාසාත්මකව කතා කරන්නේ තමන්ගේ පවුල්වල සමඟිය නැති ආරවුල් ඇති අය විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080311</link>
    <topic>ජාතික රෝහලට එන වාහන තදබදයට විසඳුම්</topic>
    <author>සුභාෂිනි සේනානායක</author>
    <content>කොළඹ ජාතික රෝහලට ප්‍රවිෂ්ට මාර්ගවල පැවැති වාහන තදබදය අඩුකරලීමට ආරක්ෂක ලේකම් ගෝඨාභය රාජපක්ෂ මහතා වහාම පියවර ගෙන තිබේ.විවිධ පළාත්වල සිට අසාධ්‍ය රෝගීන් රැගෙන කොළඹ ජාතික රෝහලට එන ගිලන් රථ කීපයක් අතරමඟ හිරවී තිබෙනු දුටු කොළඹ ජාතික රෝහලේ වැඩබලන අධ්‍යක්ෂිකා සුජාතා සේනාරත්න මහත්මිය ආරක්ෂක ලේකම්වරයාට දුරකථනයෙන් මේ බව දැනුම් දී තිබේ.මෙම දුරකථන ඇමතුමෙන් පසුව ආරක්ෂක ලේකම්වරයා කොළඹ දිසාව භාර නියෝජ්‍ය පොලිස්පති අනුර සේනානායක මහතාට කතා කොට වාහන තදබදය මඟහැරවීමට විශේෂ වැඩපිළිවෙළක් යෙදීමට කමිටුවක් පත්කර තිබේ. ඒ අනුව රෝහලට ඇතුළු වන ප්‍රවේශ මාර්ග, ගිලන් රථ සහ රෝගීන් රැගෙන එන අවසරලත් වාහනවලට වෙන්කර දී තිබේ.එමෙන්ම රෝගීන් රැගෙන එන ත්‍රිරෝද රථවලටත් වෛද්‍යවරුන්ගේ වාහනවලටත් වෙනම රථ ගාලක් වෙන්කර දී තිබේ.ඒ සමඟම සෞඛ්‍ය අමාත්‍යාංශ ජීව වෛද්‍ය ඉංජිනේරු කාර්යාලය සහ වෛද්‍ය සැපයීම් අංශයට ඉක්මනින් වාහන ගමන් කිරීමට හැකිවන සේ නොරිස් කැනල් පාරේ රථගාල ඉවත්කොට ඉඩකඩ ලබාදී තිබේ.එම මාර්ගය මංතීරු දෙකකින් සමන්විත වන ලෙසද සකස් කර දී ඇත. ජාතික රෝහලේ වැඩබලන අධ්‍යක්ෂිකා සුජාතා සේනාරත්න මහත්මියගේ දුරකථන පණිවිඩයට අනුව නව වාහන මාර්ග පහසුකම් සැලසීම සඳහා ආරක්ෂක ලේකම්වරයා පත්කළ කමිටුවට පහත සඳහන් අය ඇතුළත් වේ.කොළඹ දිසාව භාර නියෝජ්‍ය පොලිස්පති අනුර සේනානායක, කොළඹ මහ නගර සභාවේ නාගරික කොමසාරිස් භද්‍රානි ජයවර්ධන, කොළඹ මහනගර සභාවේ ඉංජිනේරු තංගමයිල්, පරීසර කොට්ඨාස අධ්‍යක්ෂ කුවින්ටස් පෙරේරා, කර්නල් අමිත් ජයසුන්දර, පරිසර කොට්ඨාස ස්ථානාධිපති අමිත් පෙරේරා, කොළඹ දිසා භාර පොලිස් අධිකාරි එම්. කේ. දයානන්ද, මරදාන පොලිස් ස්ථානාධිපති අමල් එදිරිමාන්න, බොරැල්ල පොලිස් ස්ථානාධිපති අනුරුද්ධ බණ්ඩාරනායක, රෝහල් පොලිස් ස්ථානාධිපති ඩී. විජේසූරිය, පරිසර අංශයේ ස්ථානාධිපති ජී. ආර්. අබේවර්ධන, දිස්ත්‍රික් ඉංජිනේරු ඉරේෂා මහත්ම මහත්මීන්ගෙන් යුත් කමිටුවක් ජාතික රෝහලේ බාහිර රෝගී අංශයේ වැඩබලන අධ්‍යක්ෂ වෛද්‍ය සිරිල් ද සිල්වා, විශේෂඥ වෛද්‍ය නොයෙල් සෝමසුන්දරම්, උගුර, කන, නාසය පිළිබඳ විශේෂඥ වෛද්‍ය රවී දයාසේන, රජයේ වෛද්‍ය නිලධාරින්ගේ සංගමයේ ලේකම් උපුල් ගුණසේකර, එම සංගමයේ නිලධාරින්, ප්‍රධාන සෞඛ්‍ය කළමනාකාර සහකාර කේ. ඒ. ඒ. ගමගේ මහත්ම මහත්මීන්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080312</link>
    <topic>වහාම වී මිලදී ගන්නැයි ජනපතිගෙන් නියෝග</topic>
    <author/>
    <content>බොහෝ ප්‍රදේශවල ගොවීහු වී අස්වනු නෙලා ඇති බැවින්, එහි ප්‍රතිඵල ගොවීන් වෙත ලබාදීමේ අරමුණින් එම අස්වනු මිලදී ගන්නා ලෙස ජනාධිපති මහින්ද රාජපක්ෂ මහතා අදාළ ආයතන වෙත නියෝග කෙළේය.ඊයේ (2) පස්වරුවේ අරලියගහ මන්දිරයේදී ව්‍යසන කළමනාකරණය සඳහා වු ජාතික සභාව රැස් වූ අවස්ථාවේදී ඇමැතිවරුන් ඉදිරිපත් කළ කරුණු සැලකිල්ලට ගත් ජනාධිපතිවරයා වී මිලදී ගැනීමට අවශ්‍ය පියවර ගන්නා ලෙස පාරිභෝගික කටයුතු ඇමැති ජොන්ස්ටන් ප්‍රනාන්දු මහතා වෙත දැනුම් දුන්නේ ය.තෛ‍්‍රමාසිකව අරලියගහ මන්දිරයේ දී රැස්වන මේ ව්‍යසන කළමනාකරණය සඳහා වූ ජාතික සභාව ඊයේ රැස්වූයේ හයවැනි වතාවටය. මෙහිදී රට තුළ සිදුවන ආපදාවන් කළමනාකරණය කිරීම උදෙසා ක්‍රියාවට නංවා ඇති ව්‍යාපෘතිවල ප්‍රගතිය ජනාධිපතිවරයා වෙත ඉදිරිපත් කළ අතර, ඇමැතිවරුන් හා නිලධාරින් ඉදිරිපත් කළ අදහස් හා යෝජනාවන් සඳහා අවශ්‍ය පියවර ගැනීමට අදාළ බලධාරින් වෙත ජනාධිපතිවරයා උපදෙස් ලබා දුන්නේ ය.වැලිගොඩ දැමීමේ හේතුවෙන් ගංගා ආශ්‍රිතව සිදුවන්නා වූ පාරිසරික හානිය අවම කිරීමට වැඩපිළිවෙළක් ඉක්මනින් ක්‍රියාත්මක කළ යුතු බවත්, ඉදිකිරීම් සඳහා අවශ්‍ය ගංගා වැලි වෙනුවට මුහුදු වැලි ආදේශ කිරීමේ ඇති වැදගත්කම පෙන්වා දුන් ජනාධිපතිවරයා ඒ සඳහා අවශ්‍ය ව්‍යාපෘතීන් හැකි ඉක්මනින් ක්‍රියාවට නංවාලීමට පියවර ගන්නා ලෙස ඇමැතිවරුන්ට හා නිලධාරින් වෙත දැනුම් දුන්නේ ය.ආපදා අවස්ථාවලදී රජය මගින් පිරිනමනු ලබන ආධාර නිසිලෙස ප්‍රයෝජනයට ගෙන ඇද්දැයි පසුවිපරම් කිරීම නිලධාරින්ගේ වගකීමක් බැව් වැඩිදුරටත් අදහස් දැක් වූ ජනාධිපතිවරයා පෙන්වා දුන්නේය.මේ අවස්ථාව සඳහා ඇමැතිවරුන් වන බැසිල් රාජපක්ෂ, මහින්ද අමරවීර, ෆීලික්ස් පෙරේරා, නිමල් සිරිපාල ද සිල්වා, අනුර ප්‍රියදර්ශන යාපා, විමල් වීරවංශ සහ සබරගමුව පළාත් ඇමැති මහීපාල හේරත් අමාත්‍යවරු හා අමාත්‍යාංශ කිහිපයක නිලධාරිහු පිරිසක් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080313</link>
    <topic>නාම්පමුණුව නඩුවෙන්කත්‍රිආරච්චිමුදාහැරෙයි</topic>
    <author>රෝෂන් තුෂාර</author>
    <content>හිටපු නියෝජ්‍ය ඇමැතිවරයකු වු චන්දන කත්‍රිආරච්චි මහතා නාම්පමුණුව ඝාතන නඩුවෙන් මුදා හැරීමට කොළඹ මහාධිකරණ විනිසුරු කුමුදිනි වික්‍රමසිංහ මහත්මිය ඊයේ (2) නියෝග කළාය.1996 අගෝස්තු 24 දින නාම්පමුණුව සල්ගස් හන්දියේ පැවැති සමූපකාර ඡන්දය අවස්ථාවේ වෙඩි වැදී මියගිය සී. චන්ද්‍රසේන මහතා වෙනුවෙන් මහාධිකරණය නියම කළ වන්දි මුදල් හා උසාවි දඩ මුදල් ඊයේ (02) දිනයේ දී ගෙවීම හේතුවෙන් මෙසේ නඩුවෙන් මුදාහැරියේය.නඩුවේ සෙසු විත්තිකරුවන් වන සුනිල් පෙරේරා, රුවන් චන්දන ප්‍රනාන්දු හා මහේෂ් පීරිස් ඊයේ දිනයේ දී රුපියල් එක් ලක්ෂ විසි පන්දහස බැගින් වන්දි මුදල් අගතියට පත් පාර්ශ්වයට අධිකරණය ඉදිරියේදී ගෙවීය. රුපියල් ලක්ෂය බැගින් වු ඉතිරි වන්දි මුදල සැප්තැම්බර් 14 දින ගෙවන ලෙසට නියෝග කළ මහාධිකරණ විනිසුරුවරිය නඩුව එදිනට කැඳවන බව නියෝග කළාය.මෙම නඩුව විභාගවන සෑම අවස්ථාවකදීම අධිකරණය මඟහැර සිටි හතරවන විත්තිකරු වූ නිහාල් සුරේෂ් මහතාගේ බිරිය චන්ද්‍රිකා ලක්මාලී ප්‍රියංගනී මහත්මිය ඊයේ (02) අධිකරණය ඉදිරියේ සාක්ෂි ඉදිරිපත් කළාය. 2011 මැයි 26 දින රිය අනතුරකට ලක්ව මියගිය තම ස්වාමි පුරුෂයා සමඟ නුවර හන්තානේ ප්‍රදේශයේ ජීවත් වූ බව සඳහන් කළ සාක්ෂිකාරිය අධිකරණය ඉදිරියේ මෙසේ ද පැවැසුවාය.වාහන අලවි ව්‍යාපාරයක් පවත්වාගෙන ගිය සැමියා මිනීමැරුම් නඩුවක චුදිතයකු බව දන්නේ නෑ. දේශපාලන නඩුවක් තිබෙන බව දැනගෙන හිටියා. 2001 දී විවාහ වුණා. මිනීමැරුම් නඩුවක් ගැන කවදාකවත් කියලා නෑ. ඔහුට දෙහිවල ගෙයක් තිබුණා. ව්‍යාපාර කටයුතු කරලා සුමානයකට සැරයක් ගෙදර ආවා. සැමියා රිය අනතුරකට ලක්ව සිටින බව පුස්සැල්ලාව පොලිසියෙන් දැන ගත්තා. පසුව මළසිරුර හඳුනා ගත්තා. ඔහුට කුමාර රාජපක්ෂ නමින් තවත් හැඳුනුම්පතක් තිබුණා.ආදායම් බදුවලින් බේරෙන්න එය පාවිච්චි කරනවා කියලා ඔහු කිව්වා. ගෙදර අය අකමැත්තෙන් විවාහ වූ නිසා නෑදෑයින් එක්ක සම්බන්ධකම් පැවැත්වූවේ නෑ. ඔහු කිසි දවසක පත්තර ගෙදරට ගෙනාවේ නෑ.මෙහිදී සාක්ෂිකාරිය ඇමතූ විනිසුරුවරිය අධිකරණය හමුවේ සත්‍යය පවසන ලෙසට දන්වා සිටියාය.සිය ස්වාමි පුරුෂයා සතුව එකම පිංතූරය ඇතුළත් හැඳුනුම්පත් දෙකක් තිබීම, විශේෂ පොලිස් කණ්ඩායමක් මගින් පරීක්ෂණ මෙහෙයවීම ඇතුළු කරුණු පෙන්වා දුන් විනිසුරුවරිය පුරුද්දට බොරු නොකියන ලෙස දන්වමින් අවවාද කළාය.පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ නීතිඥ දිලීප පීරිස් මහතා අධිකරණය අමතමින් හතරවන විත්තිකරු මියගොස් ඇති බව සාක්ෂි මගින් සනාථ වී ඇති බැවින් නඩුව ඉදිරියට පවත්වාගෙන යෑමට අදහස් නොකරන බව දන්වා සිටියේය.පුස්සැල්ලෑව පොලිස් ස්ථානාධිපතිවරයාගේ, ගම්පොල සහකාර පොලිස් අධිකාරිවරයාගේ හා පිළියන්දල පොලිසියේ වාර්තා සළකා බැලූ විනිසුරුවරිය, පවුලේ උදවිය සමඟ සැඟව සිටි කේ. නිහාල් සුරේෂ් හතරවන විත්තිකරු රිය අනතුරකින් මියගිය බවට තීන්දු කළාය.චන්දන කත්‍රිආරච්චි මහතා ඇතුළු විත්තිකරුවන් සිව් දෙනාට එරෙහි මෙම නඩුව නීතිපතිවරයා විසින් චෝදනා තුනක් යටතේ ගොනුකර තිබිණි.නීතිවිරෝධී කල්ලියක සාමාජිකයන් ලෙස කටයුතු කරමින් පුද්ගලයකු ඝාතනයට ලක්කිරීම හා ගිනි අවි භාවිතය අධි චෝදනා යටතේ නඩු පවරා තිබු අතර අධිකරණයේ අවසරය පරිදි ගිනි අවි භාවිතා කිරීමේ චෝදනාව හා මිනීමැරුම් චෝදනාව නීතිපතිවරයා විසින් මීට පෙර ඉල්ලා අස්කරගෙන තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080314</link>
    <topic>පාසල් වෑන්-බස් රථ ළමා ආරක්‍ෂණ අධිකාරියේලියාපදිංචිය අනිවාර්ය කිරීමට යයි</topic>
    <author>බුද්ධිකා ඉඹුලාන</author>
    <content>පාසල් ළමයින් ප්‍රවාහනය කරන සියලුම පෞද්ගලික වෑන් රථ සහ බස් රථ ජාතික ළමා ආරක්‍ෂක අධිකාරියේ ලියාපදිංචි කිරීම අනිවාර්ය කිරීමට යයි.මේ සඳහා වූ අමාත්‍ය මණ්ඩල සංදේශය ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පසුගියදා ඉදිරිපත් කර ඇත. මේ වන විට පාසල් ළමයින් ප්‍රවාහනය කරන බස්නාහිර පළාතේ වෑන් රථ/ බස් රථ ලියාපදිංචිය සිදුකෙරෙන අතර මේ වන විට 5000 ක් වෑන් රථ සඳහා ජාතික ළමා ආරක්‍ෂක අධිකාරිය ලියාපදිංචි සහතික නිකුත් කර තිබේ.ඒ සඳහා දැනට බස්නාහිර පළාතෙන් පාසල් වෑන් රථ ලියාපදිංචි අයදුම්පත් 8200 ක් ද ලැබී තිබේ. පාසල් ළමයින් ප්‍රවාහනය කරන වෑන් රථ තුළ එම දරුවන්ගේ ආරක්‍ෂාව සහතික වී තිබේද යන්න තහවුරු කිරීමට එම රියැදුරන් මෙයට පෙර යම් අපරාධයකට අධිකරණය ඉදිරියේ වරදකරුවන් වී තිබේද, ළමා අපයෝජන, අපචාරවලට ඔවුන් වරදකරුවන් වී තිබේද යන තොරතුරු අනාවරණය කර ගැනීමෙන් පසු එසේ නොමැතිවූවන් බවට එම රියැදුරන් පදිංචි ප්‍රදේශයේ පොලිස් ස්ථාන මගින් ලබා දෙන පොලිස් නිශ්කාශන සහිතක පිරික්සීමෙන් අනතුරුව ජාතික ළමා ආරක්‍ෂක අධිකාරිය මෙම ලියාපදිංචි සහතිකය නිකුත් කරයි.මෙම ලියාපදිංචි සහතික නිකුත් කිරීම හරහා දරුවන්ගේ අනාගතය සුරක්‍ෂිත කිරීමට ජාතික ළමා ආරක්‍ෂක අධිකාරිය දරන වෑයමට අකුල් හෙළන පිරිස් මෙම වැඩපිළිවෙළ කඩාකප්පල් කිරීමට වෑයම් කරන බවත්, එක්තරා පාසල් ප්‍රවාහන වෑන් රථ සංගමයක් මේ පිළිබඳව අසත්‍ය ප්‍රචාර නිකුත් කරමින් බාධා කරන බවත්, ජාතික ළමා ආරක්‍ෂක අධිකාරියේ සභාපතිනී නීතිඥ අනෝමා දිසානායක මහත්මිය කියයි. මෙම අසත්‍ය ප්‍රචාරවලට නොරැවටෙන ලෙසත්, විනයගරුක, සත්‍ය ගරුක විනීත රියැදුරකු ලෙස මෙම වැඩසටහනට එක්වී ජාතික ළමා ආරක්‍ෂක අධිකාරියේ ලියාපදිංචි සහතිකය ලබාගන්නා ලෙස ද දිසානායක මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080324</link>
    <topic>ශ්‍රී ලාංකික කත කුවේට්හිදී බිහි කළ මරියම් ට ළමා ආරක්ෂණ අධිකාරියේ පිහිට</topic>
    <author>බුද්ධිකා ඉඹුලාන</author>
    <content>ශ්‍රීලාංකික කතකට කුවේට් හිදී බිහිවූ තුන් හැවිරිදි දැරිය මෙරටට පැමිණීමෙන් පසු ඇයගේ රැකවරණය හා භාරකාරත්වය ජාතික ළමා ආරක්ෂණ අධිකාරිය භාරගන්නා බව එම අධිකාරියේ සභාපතිනි නීතිඥ අමෝමා දිසානායක මහත්මිය පැවැසුවාය.මෙම සතිය අන්තයේ දී ඇය ශ්‍රී ලංකාවට ගෙන්වා ගැනීමට කුවේට්හි ශ්‍රී ලංකා තානාපති කාර්යාලය කටයුතු යොදා ඇති බවත්, ඇය ශ්‍රී ලංකාවට පැමිණ අධිකරණයට ඉදිරිපත් කිරීමෙන් පසු පරිවාස භාරයට යොමු කෙරෙන බවත් සභාපතිනිය කීවාය.පියකු අහිමි මවද මියගිය ‘මරියම්’ නමැති මෙම දැරියගේ ඥාතීන් පිළිබඳ කිසිදු තොරතුරක් සනාථ වී නැත. පසුගිය අවුරුදු දෙකක කාල සීමාව තුළ කුවේටයේMubaral Al-Kabeer රෝහලේ හැදී වැඩුණ මෙම දැරියට එම රෝහලේ කාර්ය මණ්ඩලය සියලුම සුව පහසුකම් සපයා ඇත.මෙම දැරිය ශ්‍රී ලංකාවට ගෙන්වා ගැනීමේ කටයුතු සඳහා කුවේට් හි ශ්‍රී ලංකා තානාපති සී. ඒ. එච්. එම්. විජේරත්න මහතා ප්‍රමුඛ නිලධාරි මණ්ඩලය කැපවී කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080325</link>
    <topic>අනියම් සැමියා සමඟ එක්වූ මවහත් හැවිරිදි දියණියගේ දිව කපලා</topic>
    <author>මහරගම විශේෂ වේහැල්ලේ පියතිලක</author>
    <content>තම අනියම් සැමියා සමඟ එකතු වී තම ලෙයින් උපන් 7 හැවිරිදි දුවගේ දිව නියපොතු කපන කටරයකින් කපා දෙපා පුළුස්සා වධ හිංසා කළ ඇරැව්වල ප්‍රදේශයේ පදිංචි කාන්තාවක් පිළිබඳ පුවතක් මහරගම පොලිසියෙන් වාර්තාවේ.මෙම කාන්තාව විදෙස් රැකියාවකට ගොස් ඉන්දියානු ජාතිකයෙක් සමඟ විවාහ වී කලකට පෙර ශ්‍රී ලංකාවට පැමිණ ඇත. පසුව එම කාන්තාව සහ දියණිය හැර දමා ඉන්දියානු සැමියා ආපසු විදෙස්ගතව ඇත.නීති විරෝධී මත්පැන් විකිණීම ජීවනෝපාය කරගෙන ඇති ඇය අනියම් සැමියෙකුගේ ද ඇසුරට වැටී ඇත. ඇයගේ දුව මේ පිළිබඳව ඇගේ ආච්චිට (කාන්තාවගේ මවට) එළිදරව් කිරීම නිසා උරණ වූ කාන්තාව සහ අනියම් සැමියා මේ දැරියට නිතර වධ හිංසා පැමිණ වූ බව ආච්චි විසින් මහරගම පොලිසියට කරන ලද පැමිණිල්ලක් අනුව කාන්තාව පොලිස් භාරයට ගෙන ඇත. මෙයට සම්බන්ධ කාන්තාවගේ අනියම් සැමියා අත්අඩංගුවට ගැනීමට මහරගම පොලිසිය මෙහෙයුමක් අරඹා ඇත.මහරගම පොලිසියේ ස්ථානාධිපති අනුරාධ මහින්දසිරි මහතාගේ උපදෙස් පරිදි සුළු පැමිණිලි අංශයේ ස්ථානාධිපති සුජීව සොයිසා සහ කාන්තා පොලිස් කොස්තාපල් (2019) ශාන්ති යන අය මෙහෙයුම සිදුකළහ.සැකකාරිය අද (2) දින අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n1108031</link>
    <topic>ශ්‍රී ලංකාවේ දුප්පත්කම7.5% දක්වා පහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ දිළිඳුකම සියයට 7.5 දක්වා පහත වැටී ඇතැයි රජය සඳහන් කරයි. පසුගිය 2000 වර්ෂයේ සිට මේ දක්වා කාලයේ මෙවැනි අගයක් කරා ගමන් කිරීමට රජයට හැකි වී තිබෙන බවත් 2000 වර්ෂයේදී ශ්‍රී ලංකාවේ දිළිඳුකම සියයට 24 ක අගයක් ගත් බවත් දැන් එම අගය 7.5 ක් වන බවත් ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා සඳහන් කරයි.ඒ මහතා මේ බව සඳහන් කළේ රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ පැවැති මාධ්‍ය හමුවකට සහභාගි වෙමිනි.ශ්‍රී ලංකාවේ දිළිඳුකම තුරන් කිරීම සඳහා ජනාධිපති මහින්ද රාජපක්ෂ මහතාගේ නායකත්වය යටතේ වැඩ සටහන් රැසක් ක්‍රියාවට නංවා තිබෙන බවත් ඒවායේ සාර්ථකත්වය මත මෙවැනි තත්ත්වයක් කරා ළඟා වීමට හැකි වී තිබෙන බවත් නියෝජ්‍ය ඇමැතිවරයා කීවේ ය.පසුගිය 2005 වර්ෂය අවසන් වන විට ශ්‍රී ලංකාවේ දිළිඳුකම සියයට 15ක්ව පැවැති බව සිහිපත් කළ ලක්ෂ්මන් යාපා අබේවර්ධන මහතා අද වන විට එම අගය ඉතාම පහළ මට්ටමක් කරා රැගෙන ඒමට හැකි වීම ජයග්‍රහණයක් බවද සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n1108032</link>
    <topic>තමිල්නාඩු විරෝධය පටු දේශපාලන තැතක්</topic>
    <author>අනූෂා ගුරුසිංහ</author>
    <content>ශ්‍රී ලංකා කථානායක ඇතුළු නියෝජිත පිරිස ඉන්දීය පාර්ලිමේන්තුව නැරඹීමට ගිය අවස්ථාවේ තමිල්නාඩු මන්ත්‍රීවරුන් කීපදෙනෙකු විරෝධතා දැක්වූයේ පටු දේශපාලන වාසි තකා බව නියෝජ්‍ය කථානායක චන්දිම වීරක්කොඩි මහතා කියයි.මෙසේ විරෝධය දැක්වීමෙන් ඔවුන් බලාපොරොත්තු වූයේ ඔවුන් නියෝජනය කරන තමිල්නාඩු ප්‍රදේශයේ ඡන්දදායකයන්ගේ සිත් තාවකාලිකව සතුටු කිරීම බව ද ඒ මහතා කියයි.කොතරම් සුබදායක වැදගත් කටයුත්තකදී පවා ශ්‍රී ලංකා පාර්ලිමේන්තුව බෝඩ් ප්‍රදර්ශනය කරමින් විරෝධතා දක්වන ඉතා සුළු පිරිසක් දකින්නට ලැබෙන බව ද වීරක්කොඩි මහතා කීය.පටු දේශපාලන වාසි ලබා ගැනීමට ඉතා සුළුතරයක් මෙවැනි විරෝධතා දැක් වුව ද ශ්‍රී ලංකාවත් ඉන්දියාවත් අතර පවතින මිත්‍රත්වයට හා අන්‍යෝන්‍ය සුහදතාවයට කිසිදු ආකාරයක බලපෑමක් සිදු නොවන බව ද නියෝජ්‍ය කථානායක මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n1108033</link>
    <topic>ශ්‍රී ලාංකිකයන් හෙළන දහඩිය කඳුළින්පිටරැටියන්ට සැප විඳීමට ඉඩ නොදෙමු</topic>
    <author>නුවන් කොඩිකාර සහ බන්දුල සෙනවිරත්න වව්නියාව සිට</author>
    <content>අනේක දුක් ගැහැට විදිමින් ශ්‍රී ලාංකිකයා හෙළන ලේ දහඩිය හා කඳුළින් සැප විදින්නේ විදේශිකයන් බව අගමැති දි. මු. ජයරත්න මහතා පැවැසීය.ඒ පරම සත්‍ය ශ්‍රී ලාංකිකයා අවබෝ්ධ කර ගත යුතු බව පවසන හෙතෙම එයින් සමස්ත රටත්, වැසියාත් ගලවා ගැනීමට සියලුදෙනා පෙළ ගැසිය යුතු බවද කීවේය. වවුනියාව බීජ ගොවිපොළ භූමියේ පැවැත්වෙන ජාතික ගොවි සතිය හා කෘෂිකර්ම ප්‍රදර්ශනය නිල වශයෙන් ජනතාව සඳහා විවෘත කිරීමේ සමාරම්භක අවස්්ථාවට පෙරේදා (1) එක් වෙමින් අගමැති දි. මු. ජයරත්න මහතා එසේ ප්‍රකාශ කළේය.සාම්ප්‍රදායික ක්‍රම මෙන්ම නවීන තාක්ෂණය ද යොදා ගනිමින් කෘෂිකර්මාන්තය දියුණු කළහොත් ස්වයං පෝෂිත රටක් කරා පහසුවෙන් ළඟා විය හැකි බවද ඒ මහතා සඳහන් කළේය.අතීතයේ විසූ අපේ මුතුන් මිත්තන් කෘෂිකර්මාන්තයේ නියලෙද්දී ජාති, ආගම්, කුල භේද අතහැර එකාමෙන් වැඩ කළ බවත්, එයින් මෙරට සහලින් ස්වයං පෝෂිත කර ගැනීමට හැකිවුණ බවද ජයරත්න මහතා අවධාරණය කළේ ය.මෙරට වගා කළ හැකි කිසිදු ආහාරයක් විදේශිකයන්ගෙන් ගෙන්වීම පිළිබඳව තමන් දැඩි සේ විරුද්ධ වන බව පැවසූ අගමැතිවරයා, අනුන් මත යැපුනොත් කිසිදා රටකට දියුණු විය නොහැකියි අගමැතිවරයා කීය.රටත් ජාතියත් විනාශය කරා ඇදගෙන යාමට මාන බලමින් සිටින පිරිස් දේශීය ආහාර නිෂ්පාදනය අඩාල කරවීමට ආසනික් යුද්ධයක් ඇති කල බව පෙන්වා දුන් අගමැතිවරයා, එවැනි පිරිස් උත්සහ කළේ විදේශ බලවේග අවශ්‍යතා ඉටුකර රට අගාධයට ඇදගෙන යාමේ ආසනික් යුද්ධයක් බවද කියා සිටියේය.කෘෂිකර්ම ඇමැති මහින්ද යාපා අබේවර්ධන, ගොවිජන සේවා හා වනජීවි ඇමැති එස්. එම්. චන්ද්‍රසේන, මධ්‍යම පළාත් ප්‍රධාන ඇමැති සරත් ඒකනායක, පාර්ලිමේන්තු මන්ත්‍රී ඒ. එච්. එම්. අස්වර්, අමාත්‍යාංශ ලේකම් කේ. ඊ. කරුණාතිලක යන මහත්වරුන්, ප්‍රදේ්ශයේ දේශපාලන නායකයන්, නිලධාරීන් ඇතුළු විශාල පිරිසක් මේ අවස්ථාවට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n1108034</link>
    <topic>චැනල් 4ට විරෝධය - මාධ්‍යවේදීහු වීදි බසිති</topic>
    <author>සුභාෂිනී සේනානායක</author>
    <content>බිල්ලන් පෙන්වමින් සාක්කි සාධක නැතිව විද්‍යුත් මාධ්‍ය තාක්ෂණය භාවිතා කරමින් සිදු කරන ප්‍රෝඩාවන් ප්‍රතික්‍ෂේප කරන බව අටපට්ටම සංස්කාරක මාධ්‍යවේදී හසන්ත හෙට්ටිආරච්චි මහතා පවසයි.තමන් නිවැරැදි නම් චැනල් 4 නාලිකාවට සම්බන්ධ මිනිසුන් නොපෙන්වන්නේ ඇයිදැයි ප්‍රශ්න කරන හෙට්ටිආරච්චි මහතා ඒ සඳහා ඉදිරිපත් වූවන්ගේ නම් නොකියන්නේ ඇයිදැයි විමසා සිටී.රටක් හෝ පුද්ගලයකුට එරෙහිව මෙවැනි මඩ ව්‍යාපාර ගෙනයන්නේ නම් මාධ්‍යවේදීන් ලෙස ඊට විරුද්ධත්වය පළ කළ යුතුයැයි පවසන ඒ මහතා දේශපාලන, පක්ෂ, පාට, ජාති බේදයකින් තොරව එවැනි සිද්ධීන් පිළිකුලෙන් හෙළා දකින බවද කියයි.හසන්ත හෙට්ටිආරච්චි මහතා මේ බව පැවසුවේ ඊයේ (02) චැනල් 4 නාලිකාව ශ්‍රී ලංකාවට එරෙහිව ඉදිරිපත් කළ වීඩියෝ පටයට එරෙහිව මාධ්‍යවේදීන්, කලාකරුවන් ඇතුලු පිරිසක් කොළඹ කොටුව දුම්රියපල ඉදිරිපිට සිදු කළ උද්ඝෝෂණයට සහභාගී වෙමිනි.  රටට නිදහස උදාකළ රාජපක්ෂවරුනි රට සංවර්ධනය කරා ගෙන යන වෑයම ඉවසිය නොහැකි පිරිස් මෙවන් පහත් ක්‍රියා සිදුකරන බව රංගන ශිල්පී අර්ජුන් කමලනාත් මහතා පැවසීය.මෙම අවස්ථාවට සහභාගි වූ ගලගම ධම්මරංසි හිමියෝ පැවසුවේ ශ්‍රී ලංකාවට සාමය උදාවීමත් සමඟ ආවේශයෙන් සිත් පුරවාගත් අය එල්ල කරන චෝදනාවලට පිළිතුරු දීමට සමස්ත ශ්‍රී ලාංකිකයන්ම එක්විය යුතු බවය. ඒ සඳහා භික්‍ෂුන් වහන්සේලාද පෙරමුණ ගෙන සිටින බවද උන්වහන්සේ පැවසූහ. චැනල් 4 ප්‍රෝඩාවට එරෙහිව ජාත්‍යන්තරයට යාමට පවා සූදානමින් සිටින බව එම අවස්ථාවට එක්වූ සරත් හෙට්ටිආරච්චි පියතුමා පැවසූහ. මෙවැනි යහපත් ක්‍රියා ජාති, ආගම්, කුල භේදයකින් තොරව හෙළා දකින බවද පියතුමා සඳහන් කළහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n1108035</link>
    <topic>ප්‍රවීණ මාධ්‍යවේදී විමල් ප්‍රේමරත්නඅභාවප්‍රාප්ත වේ</topic>
    <author/>
    <content>ප්‍රවීණ මාධ්‍යවේදී විමල් ප්‍රේමරත්න මහතා (68) අභාවප්‍රාප්ත විය.“ජනදින” පුවත්පතින් මාධ්‍ය ජීවිතය ඇරැඹි ප්‍රේමරත්න මහතා, සුමති පුවත්පත් ආයතනයේ “ලක්බිම” සහ එක්සත් ප්‍රවෘත්ති පත්‍ර සමාගමේ “දිනමිණ” පුවත්පත්හි සේවය කෙළේ ය. දේශපාලන, සමාජ , ආර්ථික අංශ ගණනාවක තොරතුරු වඩා නිරවුල් හා සරලව පාඨක ජනතාවට සිය මාධ්‍ය මඟින් ඉදිරිපත් කළ ප්‍රේමරත්න මහතා පාර්ලිමේන්තු සහ ජනාධිපති මාධ්‍ය ආවරණයන්ද සිදු කෙළේ ය.විමල් ප්‍රේමරත්න මහතාගේ දයාබර බිරිඳ ශි‍්‍රයාණි මංගලික මහත්මියයි. මාර්ග සංවර්ධන අධිකාරියේ සේවය කරන ධම්මික ප්‍රේමරත්න මහතා පුතුණුවන්ය. දියණිය මධුදේශීකා ප්‍රේමරත්න මහත්මියයි.ජනමාධ්‍යකරණයේ නියැලි සියලුම සහෘද මාධ්‍යවේදීන් සමඟ විමල් ප්‍රේමරත්න මහතා ඉතා සුහදව හා කුළුපඟව කටයුතු කෙළේ ය. ඒ මහතාගේ දේහය දැනට අංක 137/4 ප්‍රගති මාවත, අංගොඩ ලිපිනයේ තැන්පත්කොට ඇත.දේහය පිළිබඳව අවසාන කටයුතු බ්‍රහස්පතින්දා (04) සවස 4.00 ට උඩුමුල්ල කනත්තේදී සිදු කැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n1108036</link>
    <topic>මහනුවර ඇසළ උළෙල</topic>
    <author>අසේල කුරුළුවංශ</author>
    <content/>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n1108037</link>
    <topic>මෙරට නියෝජිත පිරිසගෙන් ඉන්දියාව සමාව අයදියි</topic>
    <author/>
    <content>ශ්‍රී ලංකා පාර්ලිමේන්තු නියෝජිත පිරිස ඉන්දිය පාර්ලිමේන්තුවට පැමිණි අවස්ථාවේ එරට මන්ත්‍රීවරුන් නව දෙනකු විසින් කරන ලද විරෝධතාව සම්බන්ධයෙන් ඉන්දියා කථානායිකා ශ්‍රීමති මීරා කුමාර් මහත්මිය ශ්‍රී ලංකා නියෝජිත පිරිසගෙන් සමාව අයැද සිටියාය.ඉන්දීය පාර්ලිමේන්තුවේ කථානායිකාවගේ ඇරියුමෙන් ඉන්දියාවේ සංචාරයක නියුතු ශ්‍රී ලංකා පාර්ලිමේන්තුවේ කථානායක චමල් රාජපක්ෂ මහතා ප්‍රමුඛ නියෝජිත පිරිස එරට පාර්ලිමේන්තුවට පෙරේදා (01) පැමිණි අවස්ථාවේ දෙමළ ජනයා ඝාතනය කළ යුද අපරාධකාරයන් යැයි හඳුන්වමින් අන්නා ද්‍රවිඩ මුන්නේත්‍ර කලහම් පක්ෂයේ හා මාක්ස්වාදී කොමියුනිස්ට් පක්ෂයේ මන්ත්‍රීවරු නව දෙනකු මේ විරෝධතාව දැක්වීමේ සිද්ධිය සම්බන්ධයෙන් ඉන්දිය කථානායකවරිය මෙසේ සමාව ඉල්ලා තිබේ.තම ආරාධනාවකට අනුව පැමිණි නියෝජිත පිරිසකට මෙසේ විරෝධතා දැක්වීම හෙළා දැකිය යුතු බව මීරා කුමාර් මහත්මිය එහිදී ප්‍රකාශ කළාය. මේ සුළු පිරිසගේ හුදෙකලා විරෝධය දෙරට අතර මිත්‍රත්වයට හා අන්‍යෝන්‍ය සුහදතාවයට කිසිදු බාධාවක් නොවන බවත් ඇය වැඩිදුරටත් සඳහන් කළාය. කථානායක චමල් රාජපක්ෂ මහතාගේ ප්‍රධානත්වයෙන් යුතු මේ නියෝජිත පිරිසට දිනේෂ් ගුණවර්ධන, ඩබ්ලිව්. ඩී. ජේ. සෙනෙවිරත්න, රිෂාඩ් බදුර්දීන්, මුත්තු සිවලිංගම්, මහාචාර්ය රජීව විජේසිංහ, එස්. අඩෛකලනාදන්, ඩී. එම්. ස්වාමිනාදන්, සහ මාලනී පොන්සේකා යන මැති ඇමැතිවරු ඇතුළත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n1108038</link>
    <topic>A/L වංචා මඬින්නවිශේෂ වැඩපිළිවෙළක්</topic>
    <author>දයා පෙරේරා</author>
    <content>වංචනික ලෙස ජංගම දුරකථන හා ඒ ආශි‍්‍රත උපකරණ (බ්ලූටූත්) පාවිච්චි කරන විභාග අපේක්‍ෂකයන් සහ ශ්‍රවණ උපකරණ සැබෑ ලෙසම පාවිච්චි කරන අපේක්‍ෂකයන් වෙන්කර හඳුනාගැනීම සඳහා මෙවර අධ්‍යාපන පොදු සහතිකපත්‍ර (උසස් පෙළ) විභාගයේදී විශේෂ ක්‍රමයක් අනුගමනය කරන බව විභාග දෙපාර්තමේන්තුව කියයි.ශ්‍රව්‍යාබාධ නිසා ශ්‍රවණ උපකරණ සහිතව විභාග ශාලාවට පැමිණෙන අයදුම්කරුවන්ට තමා එවැනි උපකරණයක් පාවිච්චි කළ යුතු බවට රජයේ වෛද්‍ය නිලධරයකුගෙන් සහතිකයක් ලබාගැනීමට නියම කිරීම එම විශේෂිත ක්‍රමය බවත් විභාග කොමසාරිස් ජනරාල් අනුර එදිරිසිංහ මහතා කීය.එසේ රජයේ වෛද්‍යවරයකුගේ සහතිකයක් නොමැති අයදුම්කරුවන්ට විභාගයට පිළිතුරු සැපයීම සඳහා ඉඩ ලබා නොදෙන බවද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n1108039</link>
    <topic>සරසවි අනධ්‍යයන සේවකයන්ගේ හිඟ වැටුපෙන් 50%ක්ගෙවීමට පියවර</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල අනධ්‍යයන කාර්යමණ්ඩලයට හිඟ වැටුප්වලින් සියයට 50ක් ගෙවීම සඳහා කඩිනමින් කටයුතු කරන බව උසස් අධ්‍යාපන ඇමැති එස්. බී. දිසානායක මහතා පවසයි.ඒ සඳහා කැබිනට් පත්‍රිකාවක් අමාත්‍ය මණ්ඩලයට ඉදිරිපත් කර අනුමැතිය ලබා ගැනීමට කටයුතු කරන බවට ඇමැතිවරයා වෘත්තීය සමිති නියෝජිතයින් හමුවේ පොරොන්දු වී ඇත.අනධ්‍යයන සේවකයන්ට බලපාන විවිධ ගැටලු සම්බන්ධයෙන් සාධාරණ විසඳුම් ලබා දෙන බවටද ඇමැතිවරයා මේ නියෝජිතයින් හමු වූ අවස්ථාවේ දී ප්‍රකාශ කර ඇත.මේ සාකච්ඡාවට ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර, රාජ්‍ය සංස්ථා අංශයේ ලේකම් රංජිත් හෙට්ටිආරච්චි, විශ්වවිද්‍යාල ශ්‍රී ලංකා නිදහස් සේවක සංගමයේ සභාපති ඩී.පී.ආර්. තඹවිට හා උසස් අධ්‍යාපන අමාත්‍යංශයේ ලේකම් ආචාර්ය සුනිල් ජයන්ත නවරත්න, අධ්‍යක්ෂ ජනරාල් කීර්ති මාවැල්ලගේ මහත්වරු සහභාගී වූහ.නව වැටුප් ක්‍රමයේ ඇති විෂමතාවන් වෙනස් කිරීම සඳහා විශ්වවිද්‍යාල ප්‍රතිපාදන කොමිසන් සභාව ඉදිරිපත් කර ඇති වාර්තාව අධ්‍යයනය කර කඩිනමින් නිර්දේශ ඉදිරිපත් කරන ලෙස වැටුප් හා සේවක කොමිසන් සභාවේ සභාපතිවරයාට ඇමැතිවරයා මෙහිදී උපදෙස් දී තිබේ.වැටුප් කොමිසන් සභාවෙන් ලබා දෙන නිර්දේශයන් ද කඩිනමින් ක්‍රියාවට නැංවීමට මෙම සාකච්ඡාවේ දී එකඟතාවයකට පැමිණ ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080316</link>
    <topic>උ.පෙ. විභාගයට පෙනී සිටිනසිසුන් 5කට පොලිසියෙන් පහරදීලා</topic>
    <author>කළුතර මධ්‍යම සමූහ</author>
    <content>අපොස උසස් පෙළ විභාගයට මෙවර පෙනී සිටීමට සූදානමින් සිටින පාසල් සිසුන් පස් දෙනකුට හා තවත් කීප දෙනකුට පහර දුන් බව කියන උතුරු කළුතර පොලිසියේ පොලිස් නිලධාරීන් දෙදෙනකු අධිකරණයට ඉදිරිපත් කරන ලෙස කළුතර ප්‍රධාන මහේස්ත්‍රාත් කණිෂ්ක විජේරත්න මහතා පෙරේදා (01) රාත්‍රී උතුරු කළුතර පොලිසියට නියෝග කෙළේය.දෙපිරිසක් අතර ඇතිවූ වචන හුවමාරුවක් දුරදිග යාමෙන් පසුව තුවාල ලැබූ පාසල් සිසුන් පස් දෙනා කළුතර නාගොඩ මහ රෝහලට ඇතුළත් කර ඇති බවත් පොලිස් නිලධාරීන් රාජකාරි වේලාවෙන් පසුව මෙම සිද්ධියට සම්බන්ධ වී ඇති බවත් උතුරු කළුතර පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්ෂක පද්මසිරි මහතා පෙරේදා (01) කළුතර මහේස්ත්‍රාත් අධිකරණයට වාර්තා කර තිබුණි.ඉකුත් 28 වනදා සිදුවූ මෙම ගැටුම සම්බන්ධයෙන් තුවාලකරුවන් පොලිස් මූලස්ථානයට වාර්තා කිරීමෙන් පසුව මේ පිළිබඳ පරීක්ෂණ පවත්වන ලෙස පොලිස් මූලස්ථානය කළුතර පොලිස් අධිකාරිවරයාට දන්වා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080315</link>
    <topic>වයඹ ජ්‍යෙෂ්ඨ නියෝජ්‍යපොලිස්පති පූජිත් ජයසුන්දර</topic>
    <author>ඉන්දික පොල්කොටුව</author>
    <content>ජ්‍යෙෂ්ඨ නියෝජ්‍ය පොලිස්පති පූජිත් ජයසුන්දර මහතා වයඹ පළාත් භාර ජ්‍යෙෂ්ඨ නියෝජ්‍ය පොලිස්පතිවරයා ලෙස පොලිස් මූලස්ථානය මඟින් පත්කරනු ලැබ ඇත.ඒ අනුව කුරුණෑගල පිහිටි වයඹ ජ්‍යෙෂ්ඨ නියෝජ්‍ය පොලිස්පති කාර්යාලයේදී අද පෙරවරුවේ ඒ මහතා වැඩ භාර ගැනීමට නියමිතය.මෙරට පොලිස් ක්ෂේත්‍රයේ සිටින ඉතා දක්ෂ ජනපි‍්‍රය නිලධාරියකු වන ඒ මහතා 1985 වසරේදී සහකාර පොලිස් අධිකාරිවරයකු ලෙස සේවයට එක්ව ඇත. නිකවැරටිය, කෑගල්ල, නුවරඑළිය කොට්ඨාස භාර ජ්‍යෙෂ්ඨ පොලිස් අධිකාරි ලෙස කටයුතු කළ ඒ මහතා මත්ද්‍රව්‍ය නාශක අංශයේ අධ්‍යක්ෂ ලෙස සේවය කරමින් සුවිශේෂි සේවාවක නිරත විය.වසර විසිපහකට වඩා පොලිස් ක්ෂේත්‍රයේ අත්දැකීම් ඇති ජයසුන්දර මහතා කොළඹ, වයඹ , උතුර හා මධ්‍යම පළාත්හි නියෝජ්‍ය පොලිස්පතිවරයා මෙන්ම ඌව පළාත භාර ජ්‍යෙෂ්ඨ නියෝජ්‍ය පොලිස්පතිවරයා ලෙස ද ක්‍රියා කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080317</link>
    <topic>ව්‍යාපාරික පුතුගෙන් මුදල්සොරා ගත් 3ක් අත්අඩංගුවට</topic>
    <author>බණ්ඩාරගම සමූහ – විමල් එස්. ජයසිංහ</author>
    <content>පාණදුර මුහුදු වෙරළේ විනෝද වීමට ආ පානදුර ව්‍යාපාරික පුතුගෙන් මුදල් ඉල්ලා තර්ජනය කළ තරුණයන් තිදෙනකු පැය දෙකක් තුළදී අත්අඩංගුවට ගත් බව පානදුර පොලිසිය කියයි.පෙරේදා (01) සවස ව්‍යාපාරික පුතු මිතුරන් කිහිපදෙනකු සමඟ විනෝද වීම සඳහා මෝටර් රථයෙන් මුහුදු වෙරළට පැමිණි අවස්ථාවේ සැකකාර තරුණයින් තිදෙනා බලහත්කාරයෙන් මෝටර් රථයට ගොඩවී ව්‍යාපාරික පුතුගේ මුදල් පසුම්බිය හා ජංගම දුරකථනය පැහැරගෙන මුදල් පසුම්බියේ තිබූ විදේශ මුදල් නෝට්ටු හා බැංකු කාඩ්පත් ඔවුන් බාරයට ගෙන ඇත.අනතුරුව සැකකරුවන් ව්‍යාපාරික පුතුට කාඩ්පත යොදා බැංකුවෙන් මුදල් ලබා දෙන ලෙස තර්ජනය කරමින් ව්‍යාපාරික පුතුව පාණදුර නගරයේ පුද්ගලික බැංකුවක් අසලට ගෙන යමින් සිටියදී නිවැසියන්ට ලද හෝඩුවාවක් අනුව බැංකුව අසල සිටියදී සැකකරුවන් ව්‍යාපාරික පුතු අතහැර පලා ගොස් තිබූ බව පොලිසිය කියයි.අත්අඩංගුවට ගත් සැකකරුවන් වයස අවුරුදු 17, 18 හා 20 පසුවන්නන් බව පොලිසිය කියයි.සැකකරුවන් වාද්දුව හා පාණදුර පදිංචිකරුවන් බව පොලිසිය කියයි.පාණදුර කොට්ඨාස භාර පොලිස් අධිකාරි දේශබන්දු තෙන්නකෝන්, පාණදුර මූලස්ථාන ප්‍රධාන පොලිස් පරීක්‍ෂක කුමාරදාස හෙට්ටිආරච්චි, අපරාධ අංශයේ ස්ථානාධිපති ප්‍රධාන පොලිස් පරීක්‍ෂක අබේකෝන්, පොලිස් පරීක්‍ෂක එම්. කේ. රූපරත්න මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080318</link>
    <topic>රජයේ කෘෂි ව්‍යාපෘති නිලධාරියෙක්නිවසේ වහලය මත ගංජා වවලා</topic>
    <author>මාවනැල්ල සමූහ</author>
    <content>ගංජා වගා කැර ගෙන කසිප්පු ව්‍යාපාරයද සිය නිවස තුළ සරුවට කැරගෙන යමින් සිටි රජයේ කෘෂිකර්ම ව්‍යාපෘති නිලධාරිවරයකු අදාළ චෝදනාවලට මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතා ඉදිරියේ වරද පිළිගැනීම මත රුපියල් විසිහත් දහසක දඩයක් ගෙවීමට නියම කරන ලදී.අරණායක පොලිස් ස්ථානයේ අපරාධ මෙහෙයුම් ඒකකයේ පොලිස් පරීක්ෂක වෝල්ටර් මහතා ඇතුළු නිලධාරි පිරිසක් විසින් සිදුකරන ලද වැටලීමකදී සිය නිවසේ වහලය මත ගංජා පැළ වවා නිවස අසල තැනෙක කසිප්පු ව්‍යාපාරයද ගෙනයමින් සිටියදී මෙම සැකකරු සහ ගංජා පැළ ද කසිප්පු ද අත්අඩංගුවට ගෙන අරණායක පොලිස් ස්ථානාධිපති පාදෙනිය බණ්ඩාර මහතාගේ අපරාධ වාර්තාවකින් මෙම නිලධාරිවරයා අධිකරණය හමුවට පමුණුවනු ලැබ සිටියේය.මෙහිදී අදාළ චූදිත ඇමතූ විනිසුරුවරයා පොලිසිය විසින් තමා වෙත නගන ලද චෝදනා කියවා දී ඊට වරද කරුද නැද්ද යන්න විමසූ විට වරද පිළිගත් නිසා මෙම දඩ මුදල ගෙවන්නට ඔහුට විනිසුරුවරයා විසින් නියම කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080319</link>
    <topic>තරුණයෝ 2ක් සයිප්‍රසයේදීමුහුදේ ගිලී නසිති</topic>
    <author/>
    <content>දියේ ගිලීම නිසා ශ්‍රී ලාංකික තරුණයන් දෙදෙනකු සයිප්‍රසයේදී මියගොස් ඇත. සයිප්‍රස්හි දිකෙලියා වෙරළට ඔබ්බෙන් වූ මුහුදේදී මේ තරුණයන් දෙදෙනා මියගොස් ඇත්තේ පසුගිය 7 වෙනිදා රාත්‍රියේදී බව වාර්තා වෙයි.තවත් මිතුරන් තිදෙනකු සමඟ දිය නෑමට ගොස් තිබෙන මේ ශ්‍රී ලාංකිකයන් දෙදෙනා නිකොෂියා නැමැති තුරඟ තරග පිටියේ සේවය කර තිබෙන බවත්, දෙදෙනාටම පිහිනීමට නොහැකි බවත් මූලික පරීක්‍ෂණවලදී අනාවරණය කරගෙන තිබේ.වයස අවුරුදු 21 හා 26 පසුවූ මේ දෙදෙනා සම්බන්ධයෙන් පශ්චාත් මරණ පරීක්‍ෂණ පවත්වා තිබෙන අතර මරණය පිළිබඳ සයිප්‍රස් පොලිසිය පරීක්‍ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080320</link>
    <topic>දියණිය කෙලෙසීමට තැත්කළැයි පියා රක්ෂිත බන්ධනාගාරයට</topic>
    <author>මාවනැල්ල සමූහ – පී. සෙනෙවිරත්න</author>
    <content>සිය බිරිය විදේශ රැකියාවක් සඳහා පිටත් කළ තැනැත්තෙකු තම නිවසේ සිටි 15 හැවිරිදි දියණියට බලහත්කාරයෙන් කාමුක අපරාධයක් සිදුකරන්නට තැත්කළ බවට චෝදනා නඟා මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතා හමුවට ඉදිරිපත් කළ අයෙක් රක්ෂිත බන්ධනාගාරයේ තබන්නට නියෝග කෙළේය.මෙම දැරිය විසින් තම පියා සිදුකරන්නට තැත්කරන අපරාධය පිළිබඳව අසල්වැසියන්ට දන්වා ඔහුගෙන් බේරී සිටීම සඳහා අසල නිවෙස්වල රාත්‍රී කාලය ගත කැර තිබේ. පසුව එම අසල්වැසි නිවෙස්වල පිරිස් විසින් අපරාධ මෙහෙයුම් අංශයේ දුරකථනයට මෙම සිද්ධිය දන්වා සිටීමෙන් පසුව එම මධ්‍යස්ථානයෙන් අරණායක පොලිසියට දෙන ලද නියෝගයක් මත මෙම දියණියට කාමුක අපරාධ සිදු කරන්නට තැත්කළ බව කියන තැනැත්තා අත්අඩංගුවට ගෙන තිබේ.පසුව කරන ලද පරීක්ෂණ පිළිබඳව අරණායක පොලිස් ස්ථානාධිපති පාදෙනිය බණ්ඩාර මහතා විසින් සැකකරුද සමග අපරාධ බී වාර්තාවකින් සිද්ධිය අධිකරණයට වාර්තා කැර තිබිණි.මෙම සැකකරු අරණායක පොලිස් බල ප්‍රදේශයේ පොල් අඹේගොඩ නගරයට ආසන්න ගම්මානයක පදිංචි අයකු බව ද පොලිස් පරීක්ෂණ මෙහෙයවන අරණායක පොලිසියේ අපරාධ අංශයේ පො.ප. වෝල්ටර් මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080321</link>
    <topic>දුම්රියේ හොරෙන් ගිය957ක් මාට්ටු වෙලා</topic>
    <author>ශීලා උඩුවර</author>
    <content>ප්‍රවේශපත් නොමැතිව හා තුන්වැනි පන්තියේ ප්‍රවේශපත්වලින් දෙවැනි පන්තියේ මැදිරිවල ගමන් ගත් දුම්රිය මගින් 957 දෙනකු ඉකුත් ජූලි මාසය තුළදී දුම්රිය ආරක්‍ෂක හමුදාව මගින් අල්ලාගෙන තිබේ. මෙම පිරිසෙන් දුම්රිය දෙපාර්තමේන්තුවට දඩ මුදල් වශයෙන් රුපියල් 8,63,940 ක් ලැබී තිබේ.කොළඹ කොටුවේ සිට මීරිගම හා කොළඹ කොටුවේ සිට කළුතර දක්වා කරන ලද වැටලීම්වලදී මොවුන් අසුවී තිබේ.දුම්රිය ආරක්‍ෂක හමුදා සහකාර අධිකාරි අනුර ප්‍රේමරත්න මහතාගේ ප්‍රධානත්වයෙන් පරීක්‍ෂකවරුන් වන එස්. කේ. එන්. කරුණානායක, ඕ. කේ. ලලිත් කුමාර හා කේ. එස්. චන්ද්‍රපාල මහත්වරු මෙම වැටලීම් කළහ.දුම්රියෙන් ගමන් කිරීමේදී අනිවාර්යයෙන්ම ප්‍රවේශ පත්‍රයක් ලබාගන්නා ලෙස ඉල්ලා සිටින දුම්රිය දෙපාර්තමේන්තුව වැටලීම් දිගටම සිදුකරන බව ද සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080322</link>
    <topic>අනේ ගැමුණුමෙහෙම හොඳද</topic>
    <author>ශීලා උඩුවර</author>
    <content>උසස් පෙළ විභාගයට පෙනී සිටින අඩු ආදායම් ලාභී සිසුන්ට පමණක් පුද්ගලික බස් රථවලින් යාමේදී සහනයක් ලබාදිය හැකි නමුත් සියලුම සිසුන්ට සහනයක් ලබාදීමට එකඟ වී නැතැයි ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා පවසයි.අඩු ආදායම් ලාභී සිසුන් ග්‍රාම නිලධාරී හා විදුහල්පති සහතික ඉදිරිපත් කර අධ්‍යාපන අමාත්‍යාංශය හරහා ඉදිරිපත් වූ විට ඔවුන්ට නොමිලයේ යාමට හැකි මගක් සැලසිය හැකි බව විජේරත්න මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=n11080323</link>
    <topic>චෝදනාවක් නොමැතිව වසර තුනක් බන්ධනාගාරයේ සිටි අයකු නිදහස් කිරීමට ඊයේ තීරණයක්</topic>
    <author>නෙල්කා මැදගෙදර</author>
    <content>කිසිදු චෝදනා ගොනු කිරීමකින් තොරව වසර තුනකට අධික කාලයක් රිමාන්ඩ් බන්ධනාගාරයේ රඳවා සිටින පුද්ගලයකු නිදහස් කිරීමට නීතිපතිවරයා තීරණය කර ඇතැයි රජයේ නීතිඥ රජිත පෙරේරා මහතා ශ්‍රේෂ්ඨාධිකරණයට ඊයේ (02 )දන්වා සිටියේය.දුම්මලසූරිය ප්‍රදේශයේ පදිංචිකරුවකු වන එම්. ජී. කරුණාරත්න නැමැති එම පුද්ගලයා නිදහස් කිරීමට අවශ්‍ය ලේඛණ සතියකදී මීගමුව බන්ධනාගාරය වෙත යැවීමට ද රජයේ නීතිඥවරයා එකඟ විය.මෙලෙස තමා බන්ධනාගාර ගත කිරීමට එරෙහිව එම පුද්ගලයා ගොනු කළ මූලික අයිතිවාසිකම් පෙත්සමක් කැඳවූ අවස්ථාවේ දී රජයේ නීතිඥවරයා මේ බව සඳහන් කෙළේය.අගවිනිසුරු ආචාර්ය ශිරාණී බණ්ඩාරනායක , චන්දා ඒකනායක, ප්‍රියසාත් ඩෙප් යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම කැඳවන ලදී. කොටදෙනියාව පොලිස්ථානාධිපතිවරයා, පොලිස්පතිවරයා, නීතිපතිවරයා මෙම පෙත්සමෙහි වග උත්තරකරුවෝ වෙති.පෙත්සම්කරු වෙනුවෙන් පෙනී සිටි නීතිඥවරයා සඳහන් කළ අන්දමට මිනීමැරුමකට සැකපිට පෙත්සම්කරු කොටදෙණියාව පොලිසිය මගින් අත්අඩංගුවට ගෙන ඇත්තේ දෙදහස් අට වසරේ මාර්තු මස දොළොස් වැනිදාය.ඒ සම්බන්ධ ලඝු නොවන නඩු විභාගය 2010 මාර්තු මස දහ අටවැනිදා අවසන් කර ඇත. ඇප අයදුම්පතක් ඉදිරිපත් කිරීමට තරම් වත්කමක් තමන්ට නැතැයි පෙත්සම් කරු පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=r1108031</link>
    <topic>නිලගම පුරාණ විහාරයේඉපැරැණි සිතුවම් රැකගනිමු</topic>
    <author>ගලේවෙල මධ්‍යම සමූහ</author>
    <content>දෙවන පෑතිස් රජදවසේ ඉදිකළ බවට සැලකෙන නිලගම පුරාණ රජ මහා විහාරස්ථානයේ බිතු සිතුවම් දිනෙන් දින විනාශයට ලංවෙමින් පවතී. එසේම එහි ඇති නිධන් වස්තු සොරුන්ගේ ග්‍රහණයට ලක්වී ඇත.මෙහි විහාර ගල්ලෙන අඩි 60ක් පමණ දිගය. උස අඩි 12ක් පමණ වේ. අඩි 10ක පළලින් යුත් මේ ලෙනේ ගඩොල් බිත්තිය අඩි දෙකක් පමණ ඝනකම්ය.මේ ලෙන ඇතුලේ ඇති බිත්තිවල සත්සතිය, සූවිසිවිවරණ අසූ මහා ශ්‍රාවක රූප සිතුවම් කර ඇත. විහාර ගලේ උඩුවියනේ බුදුන් වහන්සේ පස් වග මහණුන්ට ධර්මය දේශනා කරන අයුරුද දැක්වේ.මීට අමතර පුරාණ මකර තොරණ දෙකක් ද තිබේ. පැරැණි බුද්ධ ප්‍රතිමාවට ඉහළින් ඇති මකර තොරණ ලංකාවේ පැරැණි දස්කම් මොනවට කියාපාන්නේය.මෙවැනි ඓතිහාසික වටිනා චිත්‍රවලින් සමන්විත මේ විහාරයේ වහල දිරාපත්වීම නිසා වැසිජලය කාන්දුවී සිවිලිමද වේයන් කා දිරාපත් වී ගොස් ඇත. චිත්‍ර දුර්වර්ණ වෙමින් පවතී. එහි බිත්තිපුපුරා ගොස් ඇති අතර චිත්‍රවලටද බලවත් හානි සිදුවී ඇත. ඇතැම් චිත්‍ර හඳුනාගත නොහැකි අයුරින් කලුපැහැ ගැන්වී ඇත. විහාරයේ පුරාණ දොරපියන් දෙක ද අබලන් වී තිබේ.මෙහි පුරාණ චිත්‍ර විනාශවීම ගැන පුරාවිද්‍යා බලධාරීන්ට කීප විටක්ම දැනුම් දුන්නද මේ වනතුරු ඊට පිළියමක් යොදා නැතැයි විහාරාධිපති හිමියෝ කීහ.ප්‍රධාන ගල්බැම්මේ සිට අඩි 60ක් ඇතුළත කිසිම ඉදිකිරීමක් හෝ වෙනස්කිරීමක් නොකළ යුතු බවට බලධාරීන් තමන්ට දන්වා ඇති නිසා නිලගම විහාරස්ථානයේ ඇති පුරාවස්තුවලට සිදුවන විනාශය දැක දැක හූල්ලමින් සිටිනවා හැර කළයුතු යමක් නැතැයි ද විහාරාධිපති මඩගපොල ගුණරත්න හිමියෝ කීහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=r1108032</link>
    <topic>උකුවෙල - හාරිස්පත්තුව මාර්ගයසංවර්ධනයට කාලය ඇවිත්</topic>
    <author>උකුවෙල සමූහ සි. ති. ගමගේ</author>
    <content>අවුරුදු සිය දහස් ගණනක් තිස්සේ උකුවෙල සිට ගම්මාන රැසක් හරහා කටුගස්තොට දක්වා පා ගමනින් ජනතාව ආගිය හාරිස්පත්තුව පාර අදත් බොහෝ මගී ජනතාවගේ ගමන් බිමන් සඳහා මහත් ප්‍රයොජනයක් සලසන මාර්ගයක් බවට පත්ව තිබේ.කඳු, පියගැට, ඇළදොළ ගල්මුල් තරණය කරමින් එදා අපේ පැරැන්නන් මෙහි ආ ගියා සේම අදත් පා ගමනින් ප්‍රදේශවාසිහු මේ දුෂ්කර මාර්ගයේ ගමන් කරති.උකුවෙල, ගුරලවෙල, මල්ගමන්දෙණිය, කොනකලගල, කටුගස්තොට දක්වා කිලෝමීටර් දහයක් පමණ දුරක් හාරිස්පත්තුව, පාරට අයත් වේ.එදා ගමන් ගිය මගීන්ට ගිමන් නිවා ගැනීම සඳහා අම්බලම් හතක් තිබී ඇත. අද එයින් අම්බලම් හතරක් ඉතිරිව තිබේ.මේ අති දුෂ්කර මාර්ගය සංවර්ධනයට බලධාරීන්ගේ අවධානය යොමු වී නැත. ගම්වැසියන්ගේ ශ්‍රමදායකත්වයෙන් විටින් විට මාර්ගය පිළිසකර කිරිම් සිදු වේ.උකුවෙල ප්‍රාදේශීය සභා බල ප්‍රදේශයට මෙම මාර්ගයේ වැඩිපුර කොටසක් අයත්ව තිබේ.ගුරලවෙල උතුර පදිංචි ඒ. ජී. පියසේන මහතාමෙසේ කීය. අවුරුදු දහස් ගණනක් පැරැණි මාර්ගයකි ‘ හාරිස්පත්තුව පාර’ මාතලේ සිට පා ගමනින් මහනුවර දක්වා ආගිය අපේ පැරැණි නෑදෑ හිතවතුන් මේ මාර්ගය ප්‍රයෝජනයට ගත්තා. තැනින් තැන ඉදිකර ඇති ගල්පඩි එදා අපේ මිනිසුන්ගේ හයිය පෙන්වන නිදසුන්.කෝලිත ඒකනායක මහතා අප රටේ වේගවත් සංවර්ධනයක් වෙනවා. හාරිස්පත්තුව පාර සංවර්ධනය කළ යුතුයි. අපේ මුතුන් මිත්තන් ආගිය මාර්ගයක් අද එලෙසම දකින්න ලැබීම වාසනාවක්.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=r1108033</link>
    <topic>ගම්පහ විනෝද වීමට සුදුසුස්ථාන පිහිටුවයි</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ දිස්ත්‍රික්කයේ නගරබද, ජනාකීර්ණ හා සංකීර්ණ සමාජ පරිසරයන් තුළ ජීවත්වන ජනතාවට, විනෝදය, ව්‍යායාමය සහ මානසික සුවය ලබා ගැනීමට සුදුුසු ස්ථාන සකස් කර දීමේ අරමුණින් ගොඩනැගිලි ඉදිකිරීමෙන් තොර වූ නිස්කලංක ජලාශ්‍රිත ප්‍රදේශයන්ට සමීපව නව මං තීරු සැකසීම සඳහා නව ව්‍යාපෘතියක් කඩිනමින් ක්‍රියාත්මක කිරීමට ජාතික ආර්ථික සංවර්ධන අමාත්‍යාංශය සැලැසුම් සකස් කර ඇති බව ගම්පහ දිස්ත්‍රික් ලේකම් ජේ. ජේ. රත්නසිරි මහතා පැවසීය.ජාතික ආර්ථික සංවර්ධන ඇමැති බැසිල් රාජපක්‍ෂ මහතාගේ සංකල්පයක් අනුව සක්‍රීය කිරීමට යෝජිත මෙම නව ව්‍යාපෘතියේ සම්පත් දායකයන් ලෙස පහත්බිම් සංවර්ධන අමාත්‍යාංශය, ඉදිකිරීම් හා ඉංජිනේරු අමාත්‍යාංශය හා නාගරික සංවර්ධන සැලැසුම් අමාත්‍යාංශය කටයුතු කරන අතර, මූලික ප්‍රතිපාදන ලබාදීම ජාතික ආර්ථික සංවර්ධන අමාත්‍යාංශය මගින් සිදු කැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=r1108034</link>
    <topic>වටරැක දුම්රිය ස්ථානයටසනීපාරක්ෂක පහසුකම් ඕනෑ</topic>
    <author>මීගොඩ සමූහ - ඩබ්ලිව්.ඩී. ජයතිස්ස</author>
    <content>හෝමාගම ප්‍රාදේශීය ලේකම් කොට්ඨාසයේ, වටරැක දුම්රිය ස්ථානයට සනීපාරක්ෂක පහසුකම් නොමැතිව, දුම්රිය මගීන් හා කාර්ය මණ්ඩලය දැඩි අපහසුතාවයට පත් වී සිටිති.කැලණිවැලි දුම්රිය මාර්ගයේ පිහිටි මෙම දුම්රිය ස්ථානයට දිනපතා මගීන් තුන්සියයක් පමණ දෙනා පැමිණෙති. මෙම ස්ථානයට සනීපාරක්ෂක පහසුකම් ලබාදෙන ලෙස ජනතාව අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=r1108035</link>
    <topic>ඉඹුල්ගස්දෙණිය නව පුස්තකාලගොඩනැඟිල්ලේ වැඩ අරඹන්න</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රඹුක්කන ප්‍රාදේශීය සභාව මඟින් පාලනය කෙරෙන ඉඹුල්ගස්දෙණිය මහජන පුස්තකාලය සඳහා 2005 වර්ෂයේ ආරම්භ කළ නව ගොඩනැගිල්ලේ ඉදිකිරීම් අතරමග ඇන හිට තිබේ. වසර හයක් යනතෙක් කිසිවකුගේ අවධානයට ලක් නොවී කැලෑ වැවී ඇත.අඩි හැටක් දිගින් සහ අඩි පහළවකින් පළලින් යුත් මේ නව ගොඩනැගිල්ල ඉකුත් එ.ජා.ප පාලන කාලයේ ආරම්භ කළ එකකි. එවකට ප්‍රාදේශීය සභා සභාපතිව සිටි ජී. ජී. ජයසිංහ මහතා සහ එවකට කෑගල්ල දිස්ත්‍රික් මන්ත්‍රීවරයාව සිටි ඒ. ඩී. ප්‍රේමදාස චම්පිකා මහතාගේද ප්‍රතිපාදන ලබාදෙමින් ආරම්භ කළ ව්‍යාපෘතියකි.99 වර්ෂයේ කෑගල්ල දිසාවේ හොඳම පුස්තකාලය ලෙසත්, 2000 වර්ෂයේ පියකරු පුස්තකාලය ලෙසත් 2009 වර්ෂයේ හොඳම පුස්තකාල අතරින් තුන් වැනි ස්ථානයට පත්ව ඇති මෙම පුස්තකාලය සඳහා අංග සම්පූර්ණ ගොඩනැගිල්ලක අවශ්‍යතාවය පවතී.ඉදිකිරීම් වැඩ අත්හිටුවා ඇති මෙම ගොඩනැගිල්ල අද මානා, ඉලුක් පඳුරුවලින් වැසී ගොස් තිබේ.කැලෑවට ඇර ඇති මේ ගොඩනැගිල්ලේ වැඩ ආරම්භ කිරීමට පියවර ගන්නේ නම් අර්ථවත් ක්‍රියාවකට භාවිත කළ හැකි බව පාඨකයෝ පෙන්වා දෙති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=r1108036</link>
    <topic>මතුගම හල්කඳවිල - මතුගම බසයයළි ධාවනය කරවන්න</topic>
    <author>කටුකුරුන්ද සමූහ</author>
    <content>හල්කඳවිල සිට මතුගම දක්වා ධාවනය වූ මතුගම ඩිපෝවට අයත් බස් රථය යළි ලබා දෙන්නැයි ප්‍රදේශවාසීහු ඉල්ලා සිටිති.දැනට වසර දෙකකට පමණ ඉහත සිට නවතා දමා ඇති මෙම බස් රථය නොමැති වීමෙන් පාසල් ළමයින් හා රැකියා ස්ථාන කරා ගමන් ගන්නා බොහෝ දෙනෙක් දැඩි අසීරුතාවකට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=s1108038</link>
    <topic>සුපුරුදු දස්කම් අතරට පිවිසීමට විස්සයි20 තරගාවලිය ඉවහල් වේවි</topic>
    <author>වර්නන් ගුණසේකර</author>
    <content>ඔස්ට්‍රේලියාවට එරෙහි ක්‍රිකට් තරගමාලව විස්සයි 20 තරගාවලියෙන් ආරම්භ වීම පිළිබඳව තමා ඉතාමත් සතුටුවන බවත්, එම තරගවලින් පසුව එන ජාත්‍යන්තර එක්දින හා ටෙස්ට් තරගවලට පෙර යළි තමාගේ සුපුරුදු දස්කම් අතරට පිවිසීමට විස්සයි 20 තරගාවලියෙන් පිටිවහලක් වනු ඇතැයි තමා විශ්වාස කරන බවත්, ශ්‍රී ලංකා ක්‍රිකට් නායක තිලකරත්න ඩිල්ෂාන් ඊයේ පැවැසීය.එංගලන්තයේදී තමාගේ ඇඟිල්ලට සිදුවූ ආබාධය දැන් සම්පූර්ණයෙන්ම සුව වී ඇතැයි ද කීවේය.L.G. අබාන්ස් ආයතනය අනුග්‍රහයෙන් ලබන 6 වැනිදා ඇරැඹෙන ශ්‍රී ලංකා - ඔස්ට්‍රේලියා ක්‍රිකට් තරග සම්බන්ධයෙන් කොළඹ සිනමන් ග්‍රෑන්ඩ් හෝටලයේ ඊයේ සන්ධ්‍යාවේ පැවැති මාධ්‍ය හමුවේදී ඩිල්ෂාන් එසේ කියා සිටියේය.ලසිත් මාලිංග විස්සයි 20 කණ්ඩායමේ නැති අඩුව හොඳින් දැනුණත් ඒ වෙනුවට නවක ක්‍රීඩකයකුට ඔහුගේ දස්කම් ප්‍රදර්ශනය කිරීමට මේ තරගමාලාව මහගු අවස්ථාවක් වනු ඇති බව ඩිල්ෂාන් කීය.විස්සයි 20 කණ්ඩායමට ඇතුළත්ව සිටින දඟ පන්දු යවන්නන් සිව්දෙනාගෙන් සෑහෙන සේවයක් ලබාගැනීම තම අරමුණ බවත්, තණ තිල්ලේ ස්වභාවය අනුව ඔවුන් යොදවා ගන්නා බවත් ශ්‍රී ලංකා ක්‍රිකට් නායකයා පවසා සිටියේය. නායකත්වය කිසිසේම තමාගේ සුපුරුදු පිතිකරණයට බලපාන්නේ නැති බව කී ඩිල්ෂාන්, තමා දිනයේ අවශ්‍යතාව වන්නේ ‘ඩිල්-ස්කූප්’ පහරක් නම් තමා නොබියව එම පහර එල්ල කරන බව ද, ඩිල්ෂාන් දැඩි අදිටනින් කියා සිටියේය.“රුමේෂ් රත්නායක ශ්‍රී ලංකා පුහුණුකරු ලෙස පත්වීම ගැන මම ඉතාමත් සතුටුවෙනවා. පුහුණු කටයුතුවලට අපේම අය පත්වීම ඉතා හොඳයි. එය විශේෂයෙන් තරුණ ක්‍රීඩකයන්ට ලොකු අස්වැසිල්ලක්. රත්නායකගෙන් අපි මේ ටික දවසට ගොඩාක් අලුත් දේවල් ඉගෙන ගත්තා”නවක ක්‍රීඩකයන් සිටියත් ඔස්ට්‍රේලියානු විස්සයි 20 පිල දක්ෂ කණ්ඩායමක් බවත්, කෙසේ වෙතත් පසුගිය දෙසතිය තිස්සේ හොඳින් පුහුණු වූ තම කණ්ඩායමට ඔස්ට්‍රේලියාව අභිභවා යාමේ ශක්තිය තිබෙන බව තමා තරයේ විශ්වාස කරන බවත් ඩිල්ෂාන් කීවේය.ශ්‍රී ලංකා කණ්ඩායම ප්‍රබල ජ්‍යෙෂ්ඨ ක්‍රීඩකයන්ගෙන් සමන්විත ඉතාමත් ශක්තිමත් කණ්ඩායමක් බවත්, ඔවුන් සමග තම කණ්ඩායමට හොඳ කල්පනාවෙන් ක්‍රීඩා කිරීමට සිදුව ඇති බවත් ඔස්ටේ‍්‍රලියානු විස්සයි 20 නායක කැමරන් වයිට් කියා සිටියේය.ඔස්ට්‍රේලියාවේ ජාතික ක්‍රිකට් නායකයකු ලෙස තමා මේ සංචාරයේදී සතුට ඉහළින්ම භුක්ති විඳීන බව ද කී වයිට් ශ්‍රී ලංකාවට පැමිණීමට පෙර තම කණ්ඩායම ඔස්ට්‍රේලියාවේදී මනාව පුහුණු වූ බව ද හෙළි කළේය.ශ්‍රී ලංකා ක්‍රිකට් අතුරු පාලක කමිටුවේ සභාපති උපාලි ධර්මදාස මහතා මෙහිදී කතා කරමින්, ඉදිරියේදී ශ්‍රී ලංකා ක්‍රිකට් කණ්ඩායමේ පුහුණුකරු ලෙස විදේශිකයකු පත් කරනවාද එහෙමත් නැතිනම් දේශීය කෙනෙකුම පත්කර ගන්නවාද යන්න තව මාස තුනකට පසුව තීරණයකට එළැඹෙන බව කියා සිටියේය.“අපි මේ සම්බන්ධයෙන් මාධ්‍යවල දැන්වීම් පලකර තියෙනවා. අනෙකුත් රටවලින් උපදෙස් ඉල්ලා තිබෙනවා. නමුත් ඩිල්ෂාන් කී පරිදි අපේ කණ්ඩායම විශේෂයෙන් තරුණ ක්‍රීඩකයන් රුමේෂ් රත්නායකට කැමැතියි” ධර්මදාස මහතා වැඩිදුරටත් කියා සිටියේය.2011 ලෝක කුසලානය මෙන්ම ලබන වසරේ ශ්‍රී ලංකාවේ පැවැත්වෙන විස්සයි20 ලෝක කුසලානයටද තම ආයතනය අනුග්‍රහය දක්වන බව ඹ්. ට්. ඉලෙක්ට්‍රොනික්ස් ආයතනයේ සභාපති ජේම්ස් පාක් මහතා මෙහිදී ප්‍රකාශ කර සිටියේය.ශ්‍රී ලංකා අතුරු පාලක කමිටුවේ ලේකම් ප්‍රකාශ් සාෆ්ටර් මහතා ද මෙහිදී අදහස් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=s1108031</link>
    <topic>සංවිධානයේ දුර්වලතාවයෙන් දකුණේ ක්‍රීඩා අභිමානය බිඳ වැටෙයි</topic>
    <author>ජයසිරි පේදුරුආරච්චි ගන්දර සමූහ</author>
    <content>දකුණු පළාත් ක්‍රීඩා අමාත්‍යාංශයේ මෙහෙයවීමෙන් පසුගියදා පැවැති දකුණු පළාත් ක්‍රීඩා උළෙලේ අවසන් දින ජය සංකේත ප්‍රදාන උත්සවයේ සංවිධාන කටයුතුවල තිබූ දුරවලතාව නිසා ආරාධිත අමුත්තන් සේම ක්‍රීඩක ක්‍රීඩිකාවන් ද දැඩි අපහසුතාවලට ලක්වන අයුරු දැක ගත හැකිවිය.තරග ඉසවවක් සඳහා පදක්කම් හා සහතික පිරිනැමීමට නිවේදකයා ආරාධිත අමුත්තෙකුට ආරාධනා කර එතැන් සිට ක්‍රීඩක ක්‍රීඩිකාවන්ගේ නම් කියවූ විට ක්‍රීඩක ක්‍රීඩිකාවන් පැමිණුන ද සහතික තෝරා දෙන තෙක් විනාඩි කීපයක් රැදීසිටින්නට සිදුවීමත්, වියදමක් දරා අලංකාර ලෙස සූදානම් කර තිබූ බාලිකාවන් සහතික ගෙන ආපසු පළමුවැන්නා, දෙවැන්නා කවුද යන්න ක්‍රීඩක ක්‍රීඩිකාවන්ගෙන් නැවත විමසා සහතික ලබා දීමට සිදුවීමත් නිසා දකුණේ ක්‍රීඩාවට වෙන්න යන්නේ කුමක්දැයි සිතමින් සිටින්නට ප්‍රේක්ෂකයන්ට සිදුවිය.ඇතැම් ආරාධිතයින්ට තමන්ට වෙන්කළ කොටසේ සහකික ලබා දීම සඳහා දිගුවේලාවක් රැඳී සිටීමට සිදු විය.ජය සංකේත ප්‍රදානය කිරීමේ අවස්ථාව සූදානම් කිරීම සඳහා දකුණු පළාත් ප්‍රධාන පුහුණුකරු ඇතුළු පිරිසක් ජැන්ඩි පහට ටයිකෝට් වලින් සැරසී ඊට නොදෙවෙනි ලෙසට හැඳ පැළැඳ සිටි නිලධාරිනියන් හා එක්වී සිටිය ද සංවිධාන කටයුතුවලනම් ඇඳුමට හෝ තනතුරට සරිලන බවක් පෙනෙන්න තිබුණේම නැත.ජාතික තලයට ක්‍රීඩක ක්‍රීඩිකාවන් තේරීම සඳහා ග්‍රාම නිලධාරි කොට්ඨාස මට්ටමින්, ප්‍රාදේශීය ලේකම් කොට්ඨාස මට්ටමින් දිස්ත්‍රික් මට්ටමින් තරග පවත්වා ඉන් තේරුණ පිරිස සඳහා පළාත් මට්ටමින් පැවැති මේ ක්‍රීඩා උළෙල රටේ පවත්වන ජාතික මට්ටමේ ප්‍රධාන අවස්ථාවකි.පළාතේ ප්‍රධාන පුරවැසියා වූ පළාත් ප්‍රධාන අමාත්‍යවරයා ප්‍රමුඛ පළාත් සභා මන්ත්‍රීවරු පළාත් ක්‍රීඩා අමාත්‍යාංශයේ ලේකම්, හමුදා නිලධාරීන්, බන්ධනාගාර නිලධාරීන් ක්‍රීඩා අධ්‍යක්ෂවරුන් ඉදිරියේ මෙවන් තත්ත්වයක් යටතේ උත්සව කටයුතු කරගෙන යාම කනගාටුවට කරුණකි.පළාත් ප්‍රධාන අමාත්‍යවරයා ප්‍රථම ආරාධිතයන් උත්සවය අමතන අවස්ථාවේ ක්‍රීඩා පිටියේ බිම වාඩිවී සිටියේ ක්‍රීඩක ක්‍රීඩිකාවන් අතලොස්සකි. ඔවුන්ද එකිනෙකාට අවශ්‍ය කථා දමාගෙන සිටියා විනා උත්සව සභාව කෙරෙහි වැඩි උනන්දුවක් තිබුණේ නැත. ජයසංකේත ප්‍රදානය කරන අවස්ථවේදී අදාළ ක්‍රීඩකයා හෝ ක්‍රීඩිකාව කොතනැක හෝ සිට පැමිණෙන තෙක් බලා සිටින්නට සිදු වූ අවස්ථා ද විය.ජාතික මට්ටමේ මෙවැනි ක්‍රීඩා උළෙලක් වත් හරිහැටි සංවිධානය කර ගැනීමට නොහැකි මෙවැනි ක්‍රීඩා බලධාරීන් මගින් කෙතරම් මහජන මුදල් වියදම් කළද ඵලදායි ක්‍රීඩක ක්‍රීඩිකාවන් පිරිසක් තෝරා ජාතික තලයට ගෙන ආ හැකි ද යන්න සැක සහිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=s1108032</link>
    <topic>කාන්තා ක්‍රිකට් දෙවැනි කොටසේඅවසන් පූර්ව තරග අද ඇරුඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය විසින් සංවිධානය කරනු ලබන අන්තර් සමාජ කාන්තා ක්‍රිකට් දෙවැනි කොටසේ පළමු අවසන් පූර්ව තරගය අද (3) නාවික හමුදා පිල සහ මහනුවර කාන්තා පිල (කැන්ඩි ලේඩිස්) අතර කටුනායක නිදහස් වෙළෙඳ කලාපීය ක්‍රීඩාංගණයේදී පැවැත්වේ. ඒ,බී,සී සහ ඩී යන කාණ්ඩා 4න් කණ්ඩායම් 16ක් තරග වැදුණු මේ තරගාවලියේ අවසන් පූර්ව වටයට සුදුසුකම් ලැබීමට නාවිකා හමුදා පිල, මහනුවර කාන්තා පිල, ගුවන් හමුදා ක්‍රීඩා සමාජ ‘ඒ’ පිල සහ යුද හමුදාව සමත්විය.යුද හමුදාව සහ ගුවන් හමුදාව අතර දෙවැනි අවසන් පූර්ව තරගය අනිද්දා (5) තර්ස්ටන් පිටියේදී පැවැත්වේ.සීනිගම, මාතර, මහනුවර කාන්තා සහ පුෂ්පදාන යන කණ්ඩායම් ‘ඒ’ කාණ්ඩය යටතේ ද යුද, ගෝතමි, ශක්ති හා ලියෝෆීල්ඩ් යන කණ්ඩායම් ‘බී’ කාණ්ඩයෙන් ද නාවික, බදුල්ල මෙරූන්ස්, කලුතර ටවුන් ක්ලබ් සහ රිතිර යන කණ්ඩායම් ‘සී’ කාණ්ඩායෙන් සහ ගුවන් හමුදා ‘ඒ’ පිල, මාතලේ, නිට්ටඹුව කාන්තා සහ සීදුව යන කණ්ඩායම් ‘ඩී’ කොටසෙන් ද මේ තරගාවලියට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=s1108033</link>
    <topic>‘ජාතික ගොවි සතිය’ විවෘත මාර්ග ධාවනයසූරයා නවදීපන්සූරිය විමලකවී</topic>
    <author>නුවන් කොඩිකාර වවුනියාවේ සිට</author>
    <content>ජාතික ගොවි සතිය හා ප්‍රදර්ශනයට සමගාමිව නෙස්ලේ ලංකා ආයතනයේ අනුග්‍රහයෙන් කාන්තා, පිරිමි පාසල් හා විවෘත මාර්ග ධාවන තරග ඊයේ (2) උදෑසන වවුනියාව බීජ ගොවිපොළ පරිශ්‍රයෙන් ආරම්භ වී එම ස්ථානයෙන්ම අවසන් විය.විවෘත තරගය කිලෝ මීටර් 12කින් හා පාසල් තරගය කිලෝ මීටර් 8කින් සමන්විත වූ අතර තරගය සඳහා ක්‍රීඩක ක්‍රීඩිකාවන් 400කට අධික පිරිසක් සහභාගී වී සිටියහ. පාසල් පිරිමි මාර්ග ධාවන තරගයේ ජය හිමිකර ගනු ලැබුවේ නෙළුම් කුලම මහා විද්‍යාලයේ එන්. ශාන්ත රූබන්ය. සුන්දරපුරම් ජී.ටී.එම්. විද්‍යාලයේ ආර්. ගාන්ධන් දෙවැනි ස්ථානය ද, කල්මඩු මහා විද්‍යාලයේ එස්. කේදීෂ්වරම් තෙවැනි ස්ථානය ද හිමිකර ගැනීමට සමත් වූහ.පාසල් බාලිකා මාර්ග ධාවන තරගයේ ජය පුදකුලම් මහා විද්‍යාලයේ ආර්. ශලිනි ද දෙවැනි ස්ථානය පුලියන්දකුලම් හින්දු විද්‍යාලයේ ආර්. රජිධා ද තෙවැනි ස්ථානය පුබුමානී කන්නි මහා විද්‍යාලයේ ආර්. සුදේචලෝනි ද හිමිකර ගත්හ.කේ. නවදීපන්, ටී. කජේන්ද්‍රන් හා එස්. අජන්ත විවෘත මාර්ග ධාවන තරගයේ පළමු, දෙවැනි හා තෙවැනි අනුපිළිවෙළට ජය හිමිකර ගැනීමට සමත්වූහ. විවෘත කාන්තා මාර්ග ධාවන තරගයේ පළමු ස්ථානය පී. විමලකවී ද දෙවැනි ස්ථානය එම්. විනෝදනී ද හිමි කර ගනු ලැබූහ.මේ අතර කිලෝ මීටර් 140ක දුරකින් සමන්විත විවෘත පිරිමි පාපැදි තරගය අද (3) උදෑසන වවුනියාව බීජ ගොවිපොළ අසලින් ආරම්භ වීමට නියමිතය. කිලෝ මීටර් 60ක දුරකින් යුතු විවෘත කාන්තා පාපැදි තරගය ද එම ස්ථානයෙන්ම ආරම්භ වීමට නියමිතය.ඊට අමතරව ගොවි සතියට සමගාමීව ප්‍රදර්ශනාත්මක කබඩි තරගයක් ද පැවැත්වීමට කටයුතු යොදා ඇති අතර එම තරගද අද (3) පස්වරුවේ බීජ ගොවිපොල භූමියේදී කෘෂිකර්ම ඇමැති මහින්ද යාපා අබේවර්ධන මහතාගේ හා පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් ආරම්භ වීමට නියමිත අතර එහිදි යාපන දිස්ත්‍රික් කබඩි කණ්ඩායම හා වවුනියාව දිස්ත්‍රික් කබඩි කණ්ඩායම තරග වදිනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=s1108034</link>
    <topic>ප්‍රවීණයන්ගේ පාපැදි මුල් පුටුවලොකුබණ්ඩාරට</topic>
    <author/>
    <content>ප්‍රවීණයන්ගේ පාපැදි සංගමයේ නව සභාපති ලෙස බදුල්ල දිස්ත්‍රික් පාර්ලිමේන්තු මන්ත්‍රී උදිත් සංජය ලොකුබණ්ඩාර මහතා පත්වී ඇත. පසුගියදා පැවැති මේ නිලවරණයේදී උප සභාපතිවරුන් ලෙස විල්මන් පෙරේරා, සිඩින් සපුතන්ති, එස්.එම්.හසන්, වසන්තා කහපොලආරච්චි, ඇන්ටන් ඇලෙක්සැන්ඩර්, පැට්‍්‍ර    ක් හපුආරච්චි, ජේ.එල්.දුල්ලෑව, ජෝර්ජ් රුද්‍රිගු යන මහත්ම මහත්මීහු තේරි පත්වූහ.සංගමයේ නව ලේකම් ලෙස පී.ඇන්තනි සිමන්ස් මහතා ද උප ලේකම් ලෙස ලෙස්ලි රූපසිංහ මහතා ද තේරි පත්වූහ. නිහාල් කුලසේකර මහතා භාණ්ඩාගාරික ලෙස ද ජයන්ති වික්‍රමසිංහ මහත්මිය උප භාණ්ඩාගාරික ලෙස ද තේරී පත්වූහ. .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=s1108035</link>
    <topic>පිහිනුම් ක්‍රීඩාවජෝෂප් විදුහලේ දී උගන්වයි</topic>
    <author/>
    <content>වයස අවුරුදු දහයට වැඩි නුපුහුණු අයට ලබන 8 සිට 19 දක්වා සතියේ දිනවල මරදාන සාන්ත ජෝසප් විද්‍යාල පිහිනුම් තටාකයේදී පිහිනීමට උගන්වයි. දුරකථන අංක 0112679823 හෝ 0719163212 මගින් තොරතුරු ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=s1108036</link>
    <topic>අන්තර් පළාත් හොකී කාන්තා සහ පිරිමිසූරතා මධ්‍යම පළාතට</topic>
    <author>අසෝක හිඳගොඩ මාතලේ දිසා විශේෂ</author>
    <content>37 වැනි ජාතික මහා ක්‍රීඩා උළෙලේ අන්තර් පළාත් හොකී තරගාවලියේ පිරිමි හා කාන්තා සූරතා ද්විත්වයම දිනා ගැනීමට මධ්‍යම පළාත් කණ්ඩායම් සමත්වූහ. මේ තරගාවලියේ දක්‍ෂතම හොකී ක්‍රීඩකයා සහ ක්‍රීඩිකාව ලෙස මධ්‍යම පළාතේ යූ. ජී. සී. කීර්ති කුමාර සහ මධුෂාණි ජයනෙත්ති සම්මාන ලැබූහ. පිරිමි අනු සූරතාවය දකුණු පළාතට ද, කාන්තා අනු සූරතාවය බස්නාහිර පළාතට ද හිමිවූහ. මාතලේ නන්දිමිත්‍ර ඒකනායක අන්තර් ජාතික කෘත්‍රීම හොකී ක්‍රීඩාංගණයේ පැවැති මෙම තරගාවලියේ සමාරම්භක උළෙල මධ්‍යම පළාත් ප්‍රධාන ඇමාත්‍ය සරත් ඒකනායක මහතාගේ සහ ප්‍රවාහන නියෝජ්‍ය අමාත්‍ය රෝහණ දිසානායක මහතාගේ සහභාගීත්වයෙන්ද, සමාප්ති උළෙල සහ ජය සංකේත ප්‍රදානය උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතාගේ ප්‍රධානත්වයෙන් ද සිදුවිය.මේ අවස්ථාවට විශේෂ ආරාධිතයන් ලෙස මධ්‍යම පළාත් ක්‍රීඩා ඇමතිනී අනුශියා සිවරාජා, ක්‍රීඩා අධ්‍යක්‍ෂ ජනරාල් රංජනි ජයකොඩි, ශ්‍රී ලංකා හොකී සම්මේලනයේ සභාපති සුමිත් එදිරිසිංහ සහ මධ්‍යම පළාත් ක්‍රීඩා අධ්‍යක්‍ෂ වයි. එම්. වයි. යාපා බණ්ඩාර යන මහත්ම මහත්මීන්ද එක්වූහ.ක්‍රීඩා අමාත්‍යංශය සහ ක්‍රීඩා සංවර්ධන දෙපාර්තමේන්තුව මගින් සංවිධානය කළ මෙම තරගාවලියේ සම්බන්ධීකරණ නිලධාරී ලෙස ක්‍රීඩා සංවර්ධන දෙපාර්තමේන්තුවේ හොකී ව්‍යාපෘති නිලධාරී ආර්. එම්. පී. රණතුංග මහතා කටයුතු කළේ ය.තරගාවලියේ පිරිමි අවසන් තරගයේදී දකුණු පළාත පරදා ගෝල් 4 – 0ක ජයක් ලැබීමට මධ්‍යම පළාත සමත් විය. සූරතාව දිනාගත් මධ්‍යම පළාත් පිල යූ. ජී. සී. කීර්ති කුමාර විසින්ද, අනුසූරතාව දිනූ දකුණු පළාත් පිල කාවින්ද අතුරලිය විසින් ද මෙහෙයවූහ.පිරිමි තෙවැනි ස්ථානය සඳහා පැවති තරගයේදී බස්නාහිර පිල පරදා ගෝල් 1 – 0ක ජයක් ලැබීමට ඌව පළාත් පිල සමත් විය. දුෂාන්ත විපුල කුමාර විසින් ඌව පිල මෙහෙයවනු ලැබීය.කාන්තා අවසන් මහා තරගයේදී බස්නාහිර පළාත පරදා ගෝල් 6 – 0ක විශිෂ්ට ජයක් ලැබීමට මධ්‍යම පළාත සමත්විය. සූරතාව දිනාගත් මධ්‍යම පළාත් පිල චතුරිකා විජේසූරිය විසින් මෙහෙයවූවාය.අඛණ්ඩව 19 වන වරටත් මධ්‍යම පළාත් කාන්තා හොකී පිල පළාතේ සූරතාව දිනා ගැනීම විශේෂත්වයකි. කාන්තා තෙවැනි ස්ථානය සඳහා පැවැති තරගයේදී ඌව පළාත් පිල පරදා ගෝල් 2 – 0ක ජයක් ලැබීමට දකුණු පළාත් පිල සමත් විය. තෙවැනි ස්ථානය දිනූ දකුණු පළාත් කාන්තා හොකී පිල ශානිකා ප්‍රභාෂිණී විසින් මෙහෙයවූවාය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=s1108037</link>
    <topic>ශුද්ධ වූ පවුලේ කන්‍යාරාම ක්‍රීඩිකාවෝදුෂ්කරතා මැද ජය ගමනක් යති</topic>
    <author>ප්‍රින්ස් ගුණසේකර</author>
    <content>සමස්ත ලංකා මයිලෝ පාසල් නෙට්බෝල් තරගාවලියේ සූරතාව දිනාගත් කුරුණෑගල ශුද්ධ වූ පවුලේ කන්‍යාරාම ක්‍රීඩිකාවෝ අසීරුතා රැසකට මුහුණදී සිටිති.පුහුණුවීමට ක්‍රීඩාංගණයක් නොමැති හෙයින් කිලෝමීටරයක් පමණ දුරක් ඇවිද ගොස් පොදු ක්‍රීඩාංගණයක පුහුණු කටයුතු කිරීමට ඔවුනට සිදුව ඇත. මාලිගාපිටිය ක්‍රීඩාංගණයේ බොහෝවිට උත්සව පැවැත්වෙන හෙයින් දුෂ්කර මගක් ගෙවා උඩවල්පොල පොදු ක්‍රීඩාංගණයට ගොස් පුහුණුවීම් කරන බව ශුද්ධවූ පවුලේ කන්‍යාරාමයේ ශාරිරික අභ්‍යාස උපදේශිකා අමල්කා ගුණතිලක මහත්මිය පවසයි.වසර 2008 සිට මේ දක්වා සිවුවතාවක් පාසල් නෙට්බෝල් සමස්ත සූරතාව දිනාගත්තද පාසල් නෙට්බෝල් කණ්ඩායම නියෝජනය කිරීමට ශුද්ධවූ පවුලේ කන්‍යාරාමයෙන් ක්‍රීඩිකාවක් හෝ තෝරා නොගැනීම විස්මයට හේතුවී තිබේ.අවම වශයෙන් ශ්‍රී ලංකා පාසල් නෙට්බෝල් කණ්ඩායම තේරීමේදී ශුද්ධවූ පවුලේ කන්‍යාරාමයේ ක්‍රීඩිකාවක් සංචිතයට හෝ එක්කර නොගැනීම කනගාටුවට කරුණක් බව නෙට්බෝල් සහාය පුහුණුකරු ලෙස කටයුතු කරන ආනන්ද වන්නිතිලක මහතා ‘දිනමිණ’ට පැවැසීය. ඒ මහතා හිටපු ජාතික වොලිබෝල් නායකයා වන අතර ඔහුගේ සේවය ශුද්ධ වූ පවුලේ කන්‍යාරාමයේ නෙට්බෝල් දියුණුව උදෙසා නොමිලේ ලබාදීම අගය කළ යුතු වේ.මාතරදී නිමා වූ මයිලෝ පාසල් නෙට්බෝල් තරගාවලියේදී සමස්ත සූරතාව හා තවත් වයස් කාණ්ඩ සූරතා 3ක් හා අනුසූරතා 5ක් කුරුණෑගල ශුද්ධවූ පවුලේ කන්‍යාරාම ක්‍රීඩිකාවෝ දිනා ගත්හ. මේ වෙනුවෙන් ක්‍රීඩිකාවෝ 76ක් මාතරට පැමිණ සිටියහ. දින තුනක් පැවැති තරගාවලියේ එම ගමනට රුපියල් ලක්ෂ 2ක පමණ මුදලක් වැයවූ බවද වන්නිතිලක මහතා පැවැසීය.“අපට අනුග්‍රාහකයෙක් නෑ. විදුහලෙන් මුදල් ගැනීමත් අසීරුයි. මව්පියන්ගේ මුදල් එකතු කර ගැනීම නිරන්තරව කිරීමත් අපහසුයි. ඉදිරි ගමනක් යන්ත ශක්තියක් ලැබුණොත් ක්‍රීඩාවේ විශාල දියුණුවක් පෙන්විය හැකියි” වන්නිතිලක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=f1108031</link>
    <topic>කවුරු ආවත් ආණ්ඩුව හොල්ලන්න බෑ</topic>
    <author>සාකච්ඡා කෙළේ උදිත ගුණවර්ධන</author>
    <content>පසුගිය පළාත් පාලන මැතිවරණයේ ප්‍රතිඵලය මෙරට දේශපාලනයටත් එහි ඉදිරි ගමන් මඟට බලපාන ආකාරය, රටේ ඉදිරි සංවර්ධන කටයුතු හා රාජ්‍ය ස්ථාවරත්වය සඳහා ගත යුතු ක්‍රියා මාර්ග හා තවත් කාලීන හා සමාජීය කරුණු පිළිබඳ අගමැති දි. මු. ජයරත්න මහතා සමඟ සිදුකළ සංවාදයකි මේ.* පසුගිය පළාත් පාලන මැතිවරණයේ දී එක්සත් ජනතා නිදහස් සන්ධානය ලැබූ ජයග්‍රහණය පිළිබඳ ඔබේ තක්සේරුව පැහැදිලි කළ හැකි ද?පසුගිය පළාත් පාලන මැතිවරණයේ දී ආයතන හතළිස් පහක් අප ජයග්‍රහණය කළා. දෙමළ ජාතික සන්ධානය ආසන දහසයක් ජයග්‍රහණය කළා. මේ විදිහට බැලුවහ ම නිදහස් සන්ධානය අතිවිශිෂ්ට ජයග්‍රහණයක් වාර්තා කර තිබෙනවා. මෙම ප්‍රතිඵලය ගැඹුරින් විග්‍රහ කර බැලීමේ දී මුලු රට පුරා විශිෂ්ට ලෙස මහින්ද චින්තනය ජයග්‍රහණය කර තිබෙනවා. උතුරු ප්‍රදේ්ශය තුළ පවා නිදහස් සන්ධානයේ ඡන්ද ප්‍රතිශතය වර්ධනය වී තිබෙනවා. මේ සියල්ල තීරණය කළ විට මුළු ඡන්ද ප්‍රතිශතය පිළිබඳ සතුටු වීමට හැකියාව තිබෙනවා.එජාපයේ ඡන්ද ප්‍රතිශතය පළාත් පාලන මැතිවරණයේ දී 34% දක්වා වැඩිවීමක් තිබුණා. ඔවුන් මහ මැතිවරණයේ දී ලබා ගත්තේ 29% පමණයි. ඒත් අද වන විට එජාපයේ ඡන්ද ප්‍රතිශතය 22% දක්වා පහළ ගොස් තිබෙනවා.මෙය එජාපයේ ඡන්ද පදනමේ වේගවත් පහළ යාමක් විදිහටයි හඳුන්වා දීමට පුළුවන්කම තිබෙන්නේ. ජවිපෙ ඡන්ද ප්‍රතිශතය සම්පූර්ණයෙන් ම සෝදා පාලුවකට ලක් වුණා යැයි කියතොත් එම අර්ථකථනයේ වරදක් මා දකින්නේ නැහැ. මේ වෙද්දී එජාපයත් ජවිපෙත් යන දේ්ශපාලන පක්‍ෂ දියවී යන දේ්ශපාලන පක්‍ෂ බවට පත්වෙලා යැයි කිව්වත් එහි වරදක් මා දකින්නේ නැහැ. මේ වෙද්දි ජනාධිපතිතුමාට ආණ්ඩුවට අභියෝගයක් එල්ල කළ හැකි දේශපාලන පක්‍ෂයක් පුද්ගලයෙක් නැහැ.අද ආණ්ඩුවේ පරම බලය ශක්තිය බවට පත්වෙලා තිබෙන්නේ අන් කිසිවක් නෙවෙයි මහජන බලය, මහජන කැමැත්ත පමණයි. ඒ නිසා තමයි ආණ්ඩුව අවුරුදු හයක් ගතවෙලත් මෙතරම් ශක්තිමත් හා බලවත් ස්ථානයක සිටින්නේ.* එහෙත් ඔබ සඳහන් කරන ජන බලය හා ජනතා කැමැත්ත උතුරු නැගෙනහිර දෙමළ බහුතරයක් සිටින පළාත් පාලන ආයතනවල දී තහවුරු වුණේ නැහැ. එම ස්්ථානවල දී දෙමළ ජාතික සන්ධානය බහුතර ජයග්‍රහණයක් අත්කර ගත්තා. මේ පිළිබඳ ආණ්ඩුවේ දෙවන නායකයා විදියට ඔබගේ විග්‍රහය මොන වගේ ද?ඔබේ ප්‍රශ්නය තුළ අර්ථයන් දෙකක් ගැබ්ව තිබෙනවා. ඒත් මා නම් උතුරේ ඡන්ද ප්‍රතිශතය හොඳ ප්‍රවේශයකට වූ ආරම්භයක් විදිහට යි දකින්නේ. පසුගිය මැතිවරණයේ දී යාපනය දිස්ත්‍රික්කය තුළ 50% පමණ ප්‍රමාණයක් ඡන්ද ප්‍රකාශ කිරීමට ඡන්ද පොළට පැමිණියා. එය කිලිනොච්චිය දිස්ත්‍රික්කයේ දී 65% තරම් වූ ඉහළ ප්‍රතිශතයක් දක්වා වර්ධනය වූවා. මේ ප්‍රදේශවල අවුරුදු තිහක් පුරාම තිබුණේ ෆැසිස්ට්වාදී ත්‍රස්තවාදීන් ගේ පාලනයක්. ඔවුන්තුළ ප්‍රජාතන්ත්‍රවා දී ලක්‍ෂණ තිබුණේ නැහැ. එහෙත් අද සාමකාමි වාතාවරණයක් තුළ ජනතාව නිදහසේ ඡන්දය පාවිච්චි කරනවා. මෙය අප පොදුවේ ප්‍රජාතන්ත්‍රවාදී සමාජයක් විදියට ලැබූ ජයග්‍රහණයක්.එදා මේ ප්‍රදේශවල තිබුණේ එල්.ටී.ටී.ඊ හිතවාදීන්ට පමණක් ක්‍රියාත්මක විය හැකි තත්ත්වයක්. අද එහෙම නොවෙයි නිදහස් සන්ධානය, එජාපය, ජවිපෙ, දෙමළ සන්ධානය යන දේශපාලන පක්‍ෂ මේ ප්‍රදේශවල ක්‍රියාත්මක වෙනවා.මා දකින අනෙක් කාරණය වන්නේ උතුරු ප්‍රදේශය තුළ නිදහස් සන්ධානයත් තමන් ගේ ඡන්ද ප්‍රමාණය ස්ථාවර කර ගැනීමට හැකියාව ලැබීම යි.දෙමළ සන්ධාන 2/3 ඡන්ද ප්‍රමාණයක් ලබා ගනිද්දී නිදහස් සන්ධානයට 1/3 ඡන්ද ප්‍රමාණයක් හිමි වෙනවා.මේ ප්‍රතිඵලය මඟින් තහවුරු වන මූලික දේ වන්නේ ජාතික දේශපාලන පක්‍ෂයක් වූ එජාපය උතුරේ දී හතරවෙනි තැනට, පස්වෙනි තැනට ඡන්ද ලබා පසුබාද්දි නිදහස් සන්ධානයට උතුරේ ප්‍රබල බිමෙහි දේශපාලන කණ්ඩායම බවට පත්වීමටත් ස්ථාවර ඡන්ද ප්‍රමාණයක් ඇති කර ගැනීමටත් හැකි වීමයි.ඒ නිසා මා උතුරේ ඡන්ද ප්‍රතිඵලය නිදහස් සන්ධානය ලැබූ සියුම් ජයග්‍රහණයක් විදිහටයි හඳුනා ගැනීමට පුළුවන් කම තිබෙන්නේ.දෙමළ ජාතික සන්ධානය මේ ජයග්‍රහණය ලබා ගැනීමට ඉතාමත් නරක විදිහට දෙමළ ජාතිවාදය පෝෂණය කළා. දෙමළ ජනතාව මුලා කිරීමට උත්සාහ කළා. අවස්ථාවාදී දේ්ශපාලනය මඟින් තමන්ගේ න්‍යාය පත්‍රය ශක්තිමත් කර ගැනීමට උත්සහ කළා. මේ සියල්ල ම නිසා තමයි දෙමළ සන්ධානය මේ තාවකාලික ජයග්‍රහණය ලබා ගත්තේ* ආණ්ඩුව උතුරු ප්‍රදේ්ශය වෙනුවෙන් විශාල සංවර්ධන මෙහෙයුමක් ක්‍රියාත්මක කර තිබෙනවා. එහෙත් ආණ්ඩු පක්‍ෂයට උතුරේ ජනතාව ප්‍රතිචාර දැක්වූයේ නැහැ. මෙමඟින් තහවුරු වන්නේ උතුරට සිදුකළ සංවර්ධන ව්‍යාපෘති අසාර්ථක ඒවා බව ද?අප උතුර, දකුණ, නැගෙනහිර හෝ බස්නාහිර කියලා භේදයක් වෙනසක් නැහැ. අද අප මුළු රටේ ම වගකීම භාර ගත් ආණ්ඩුව. ඒ නිසා මුළු රට ම සංවර්ධනය කිරීම සහෝදර ජනතාවට පහසුකම් සැපයීම අපේ වගකීමක් හා යුතුකමක්.එහෙම නැතිව අප පටු දේශපාලන අරමුණු මුල්කර ගෙන දේශපාලන න්‍යාය පත්‍ර ඉදිරියට අරගෙන වැඩ කරන්නේ නැහැ. උතුර සංවර්ධනය කිරීම සහ උතුරේ දේ්ශපාලනය කිරීම කියන්නේ එකක් නොවෙයි දෙකක්. ඒ නිසා යුද්ධයෙන් පීඩාවට පත් ජන ජීවිතය ගොඩනැගීමට සිදු කරන සංවර්ධන ව්‍යාපෘති නවත්වන්නේ නැහැ.* පසුගිය පළාත් පාලන මැතිවරණයේ දී ආණ්ඩු පක්‍ෂය, රාජ්‍ය සම්පත් හා රාජ්‍ය බලය යෙදවීම ගැන විපක්‍ෂය චෝදනාවක් එල්ල කරනවා මේ ගැන ඔබේ අදහස කුමක් ද?මැතිවරණ දෙපාර්තමේන්තුව වගේ ම ස්වාධීන නිරීක්‍ෂකයන් පවා මේ මැතිවරණය සාධාරණ ලෙස ජන මතය ප්‍රකාශ කිරීමට අවස්ථාව ලබා දුන් මැතිවරණයක් විදියට හඳුන්වා තිබුණා. රටේ සාමාන්‍ය මිනිසුන් පවා පිළිගන්නවා මේ මැතිවරණය සාධාරණව තිබුණ බවට. මේ ප්‍රතිඵලය මගින් තහවුරුව තිබෙන්නේ එජාපය සහ ජවිපෙ ජනතාව අතර පිළිගැනීමට ලක්ව නැති බවයි. මේ යථාර්ථයි ඔවුන්ට තවමත් වටහා ගැනීමට නොහැකි වී තිබෙන්නේ.අනෙක් දේ තමයි මැතිවරණයකින් පරාජය වන ඕනෑ ම විපක්‍ෂයක් හැමදාම කියන දෙයක් තමයි මැතිවරණය සාධාරණ නැහැ, හොර ඡන්ද දැම්මා වගේ තර්කය ඉදිරිපත් කිරීම. මැතිවරණය කෙතරම් නීත්‍යානුකූලව හා සාධාරණව පැවැත් වුවත් ඔය විදිහේ චෝදනා එල්ල වෙනවා.මෙහිදී උතුර ගැනත් සමහරු විවිධ කතා කියනවා. උතුරේ දී ආණ්ඩුව වැරැදි විදිහට වැඩ කළා නම් කොහොමද දෙමළ සන්ධානය බහුතර ප්‍රමාණයක් ජයග්‍රහණය කරන්නේ උතුරේ භීෂණයක් තිබුණා නම් ආණ්ඩුව ට පුළුවන්කම තිබෙන්න ඕනෑ සියලු ආයතන ජය ගැනීමට.* එජාපයේ නායකත්ව වෙනසක් පිළිබඳ යළිත් ආරංචි පැතිරෙනවා මෙවැනි තත්ත්වයක් තුළ එජාපයේ නායකත්ව වෙනසක් සිදුව එම පක්‍ෂය ප්‍රතිසංවිධානයක් ඇති වුවහොත් එමඟින් ආණ්ඩුවට අභියෝගයක් එල්ල විය නොහැකි ද?පැහැදිලිවම මට කියන්න තිබෙන්නේ කවුරුන් නායකයා වුවත් එජාපය තුළ මොන විදිහේ ප්‍රතිසංවිධානයක් වුණත් ආණ්ඩුවට අභියෝගයක් නැහැ. අද වෙද්දි මහින්ද රාජපක්‍ෂ කියන දේශපාලන චරිතය බිඳ දැමිය නොහැකි ජාතික ප්‍රතිරූපයක් වෙලා තිබෙන්නේ. එවැනි ජාතික ප්‍රතිරූපයක් සහිත නායකයෙකුට අභියෝගයක් කළ හැකි නායකත්වයක ලකුණක්වත් විපක්‍ෂය තුළ දක්නට නැහැ. එනිසා එජාපය තුළ සිදුවන දේවල් ගැන අප අවධානය යොමු කරන්නේ නැහැ.* රටේ අග්‍රාමාත්‍යවරයා විදිහට ඔබට ජනතාවට ලබා දීමට ඇත්තේ මොන විදිහේ පණිවුඩයක් ද?අප දැන් සියලු බෙදීම්, වෙන්වීම් අත්හැර දැමිය යුතුයි. මැතිවරණය ඉවරයි. දැන් සියලු දෙනා ගේ අරමුණ විය යුත්තේ රට සංවර්ධනය කිරීමයි. ඒ සඳහා හොඳ නායකත්වයක් ලැබී තිබෙනවා. ජනාධිපති මහින්ද රාජපක්‍ෂ මහතාට රට පිළිබඳ විශාල හැඟීමක් වගේ ම රට නැංවීම පිළිබඳ විශාල අවශ්‍යතාවක් තිබෙනවා. ඒ නිසා අප රටක් වශයෙන් ඉදිරියට යාමට අවශ්‍ය නම් සියලු දෙනා සමගි සම්පන්න විය යුතුයි.අද අප සිදු කළ යුතු තවත් ප්‍රමුඛ කාරණයක් වන්නේ ජාතීන් අතර සමගිය තහවුරු කර ගැනීම යි. අප සැවොම මිත්‍රශීලි විය යුතුයි. මිත්‍රශීලිත්වය හා ජාතීන් අතර සමගිය තමයි රටක සංවර්ධනයට මූලික අඩිතාලම බවට පත්කර ගත යුත්තේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>03</day>
    </date>
    <link>http://www.dinamina.lk/2011/08/03/_art.asp?fn=f1108032</link>
    <topic/>
    <author>ශ්‍යාමා සමරසිංහ ඡායාරූප - සමන්ත වීරසිරි</author>
    <content>කෘෂිකාර්මික සංවර්ධන අධිකාරියේ සහකාර අධ්‍යක්‍ෂවරයකු වශයෙන් රාජ්‍ය සේවයේ නියැලී සිටි ඔහු නමින් ආනන්ද පී. විජේසිංහ ය. නිර්මාණාත්මක සාහිත්‍යකරණයට මහත් ඇල්මක් දැක් වූ ඔහු අතින් ලියවුණු පළමු නවකතාවයි මහේෂිකා. එය මහේෂිකා 01, 02 වශයෙන් නොබෝදා දොරට වැඩී ය. මහේෂිකා ලියූ ආනන්ද පී. විජේසිංහ මහතා සමඟ කළ සාකච්ඡාවයි මේ.* ඔබ නවකතාකරණයට ප්‍රවිෂ්ට වූයේ කෙසේ ද? ඒ ඇයි?මම ඉස්කෝලේ යන කාලේ ඉඳන්ම ලියන්න හරිම කැමති යි. කෙටි කතාවලට වඩා නවකතා ලියන්නයි වැඩි කැමැත්තක් දැක් වූයේ. ඒ කාලේ නන්දනී වාකිෂ්ට කියලා ගුරු මාතාවක් හිටියා. එයා මං කතාවක් ලිව්වොත් එය උදේ රැස්වීමේ දී අගය කරන්න පටන් ගත්තා. මාව ආදර්ශයට ගන්න කියලා අනෙක් ළමයින්ටත් කිව්වා. ඒ කතා තුළින් මම දිරිමත් වුණා. මට හිතුණා දිගින් දිගට ම ලියන්න ඕනේ කියලා.මම ඉඩම් ප්‍රතිසංස්කරණ කොමිෂන් සභාවේ, බෙලිඅත්තේ රැකියාව කරනකොට අතිවිශාල අත්දැකීම් සම්භාරයක් ලැබුවා.ඒ, අහිංසක ගැමි ජනතාව වඩා ළෙන්ගතුව ඔවුන්ගේ සිතුවිලි, හැඟීම්, පැතුම් සමඟ ගනුදෙනු කරන්න ලැබුණා ඒවා මගේ සාහිත්‍යකරණයට ලොකු තල්ලුවක් වුණා.ඒ වගේ ම ‘කුමාරි’ කියලා ජීවිතයේ නොයෙක් හැල හැප්පීම්වලට ලක් වුණු අසරණ කාන්තාවක් මුණ ගැසුණා. එයාගේ කතාව අහලා මම ‘කුමාරිලාගේ කතාන්දරේ’ කියලා ප්‍රාදේශීය පුවත්පතකට ලිව්වා. ඒක කියවපු බොහෝ අය මට එය මුද්‍රණය කර පොතක් ලෙස ඉදිරිපත් කරන්න කියලා ඉල්ලීම් කළා. මම පුවත්පත්වලට ලිව්වා. වරින්වර ඒවා පළ කළා. මගේ ලේඛන හැකියාව දුටු විශ්‍රාමලත් පාර්ලිමේන්තු මහ ලේකම් අධිනීතීඥ සෑම් විජේසිංහ මහතා මට නිරන්තරයෙන් අනුබල දුන්නා. ඒකේ ප්‍රතිඵලය තමයි මේ.* මහේෂිකා’ ගැන යමක් කතා කරමු.මම බෙලිඅත්තේ රැකියාව කරන කාලේ දේශපාලන කටයුතුවලට නියැලිලයි හිටියේ. ඒකෙන් විශාල වශයෙන් මම ආර්ථික පරිහානියකට පත් වුණා. මගේ බිරිඳ ළමයි දෙන්නත් එක්ක කොළඹ ආවා. එයා ගුරුවරියක්. ශත 5ක වත්කමක් නැතිව කොළඹට ආ ඇය ළමයි දෙන්නටත් උගන්නලා කොළඹ ගෙයකුත් හදලා ජීවිතේ ගොඩ නඟා ගන්න නියම දිරිය කාන්තාවක් විදිහට කටයුතු කළා. එයාගේ ධෛර්යය ගැන අවබෝධ කර ගත් මට එයා ගැන ලොකු ගෞරවයක් වගේම සමස්ත කාන්තා සංහතිය ගැනම පෙර නොවූ ගෞරවයක් ඇති වුණා. මං කැමැති නෑ ඒ අය දෙවැනි තැනට වැටෙනවාට. ඒ නිසා පෞරුෂයකින් යුතු චරිතයක් නිර්මාණය කළා.ඒ තමයි මහේෂිකා. කාන්තාවන්ට බොහෝ විට සීමා මායිම්වලට කොටු වෙන්න සිදු වෙනවා. ඒත්, මහේෂිකාට පිරිමි 5 දෙනෙක් එක්ක වුණත් සටන් කරන්න පුළුවන්. මහේෂිකා සිතින් ශක්තිමත් තරුණියක්. එයා කාන්තා පොලිස් ස්ථානාධිපතිනියක්. අමනෝඥ දේශපාලනඥයන්, පාතාල මැරයන් හා පුරුෂාධිපත්‍ය ඉහවහා ගිය තම ආයතනික සඟයන් සමඟ ද එයාට ගැටෙන්න සිදු වෙනවා. ඒ වගේ ම ඇගේ සාමාන්‍ය ලලනා හදවත එක්තරා ආදර හදවතක් මඟින් ස්පර්ශ කරනවා. නොසිතූ ආකාරයට තවත් තරුණයකු ගේ සුන්දර ආක්‍රමනයකට ද නතු වෙනවා.* මහේෂිකා හුදු ප්‍රේමාලාපයක් පමණක් ද?මහේෂිකා ත්‍රිකෝණාකාර පෙම් පුවතක් තමයි. බොහෝ කතාවල කෙල්ල බොළඳයි. කොල්ලා පොහොසත්. මට ඕන වුණේ සතුටුදායක අවසානයක් වගේම සමාජයට පූර්වාදර්ශමත් චරිතයක් ගොඩ නැඟීමටයි. බොහෝ පෙම්වතුන් තමාට ප්‍රේමය අහිමිය කියලා දැන ගත්තාම කෙල්ල මරන්න උත්සාහ කරනවා. ඒ අය ආදරේ කරන්නේ තමන් ට. නියම ආදරේ නම් ආදරේ කරන අයට ද්වේෂ කරන්නේ නෑ. පරිත්‍යාග කරනවා. ආදරේ සුන්දර වෙන්නේ එතකොටයි. ආදරේ සුන්දරයි බොළඳයි තමා. ඒත්, මම එතනින් එහාට ගිහින් අහිමි ප්‍රේමය සුන්දරත්වයකින්, වින්දනයකින්, ගැඹුරු දර්ශනයකින්, අවබෝධයකින් විය යුතු බවටයි පෙන්වා දෙන්න උත්සාහ කරන්නේ.* ග්‍රන්ථකරණය එක්තරා වාණිජ ප්‍රයත්නයක් නේ දැයි මා විමසුවහොත් ඔබේ පිළිතුර කුමක් ද?අද සෑම දෙයක්ම වාණිජ ලෝකයට හසු වෙලා. පොත්වලටත් ඒ දේ එහෙමයි. වෙළෙඳපොළ ඉලක්ක තියා ගත්තාට කමක් නෑ. ඒත් ඊට යටින් සමාජයට අර්ථ සාධනයකුත් තිබිය යුතුයි. අද ඉතා දක්‍ෂ අලුත් විදිහට සිතන පතන කටයුතු කරන තරුණ පරපුරක් ඉන්නවා. ඒ අයගේ හැකියාවනුත් එක්ක ඉදිරියට ගන්න ඒ අය අගය කරලා අත හිත දෙන්නත් පිරිසක් ඉන්නවා නම් ඉතා හොඳයි. එවිට අලුත් නිර්මාණ බිහිවේවි. වෙළෙඳපොළ ඉලක්ක කර ගත් ග්‍රන්ථ සහ සමාජ යථාර්ථය පිළිඹිබු කරන ග්‍රන්ථ කියලා දෙවර්ගයක් තියෙනවා. සමහර ඒවා සරලයි. සමහර ඒවා ගැඹුරු යි. සරල ඒවාට ඉල්ලුම වැඩියි හොඳට විකිණෙනවා. ගැඹුරු ඒවා පොත් රාක්කවල ගොඩ ගැහෙනවා. මේ දෙකම තේරුම් අරගෙන සරලව රසවත්ව අර්ථවත්ව ලියන්න ඕනෑ. විජයබා කොල්ලය, හඳපාන, කැලෑ හඳ, දෛවයෝගය වගේ පොත් වයස් භේදයකින් තොරව පාඨකයන් අතට ගියේත් ඒ හින්දයි.* පාසලේ දරුවන් සාහිත්‍යකරණයෙන් දුරස් වීමට පාලකයන් ඍජු ලෙසම වග කිව යුතුයැයි ඇතැම් අය චෝදනා කරනවා. මේ පිළිබඳ ඔබේ අදහස කුමක් ද?බොහෝ පාසල් සහ දරුවන් සාහිත්‍යකරණයෙන් ඈත් වෙලා. සාහිත්‍ය පිළිබඳ ඒ අයගේ දැනුම අල්පයි. අපි ඉගෙන ගන්නා කාලයේ වෙහෙසකර විෂයයන් ගෙන් හෙම්බත් වෙලා පීඩනයෙන් ඉන්න කොට අපි සාහිත්‍ය ගුරුවරයා එනකම් මඟ බලාගෙනයි හිටියේ’ සාහිත්‍ය ඉගෙනගෙන ගන්න පුළුවන් රස්සාව මොකක් ද කියලා කියපු පාලකයෝ අපේ රටේ හිටියා. ඒ අය දැනගෙන හිටියේ නෑ ළමයි ජීවය ගන්නේ ඒ විෂයයෙන් කියලා. පාසල් විෂයයෙන් සාහිත්‍යය ඉවත් කළාම ළමයින්ට හිතන්න බෑ. නිර්මාණාත්මක සිතුවිලි ගොඩ නැගුණේ නෑ. රොබෝ වගේ ළමා පරපුරක් බිහි වුණා. අපචාරවත්, ගුණවත් කමක්, මිනිසත්කමක්, නැති අසංවේදී පරපුරක් නිර්මාණය වුණා. ඒකේ ප්‍රතිඵලය තමයි මෙතරම් අපරාධ රැල්ලක් රටේ බිහිවුණු එක. සිත් දූෂණයට, අපරාධවලට යොමු වුණා. අපි ඒ කාලයේ ප්‍රේමය, ආදරය ගැන හිතුවේ හරිම පහන් හැඟීමෙන්. ලියුමක් දෙනවා. පිළිතුරු ලිපිය එනකම් මාස ගණනාවක් බලා ඉන්නවා. ඒත්, අද තරුණ ළමයි ප්‍රේමය කියලා වටහාගෙන ඉන්නේ ලිංගිකත්වයයි.ඒ නිසයි දෙන්නෙක් හඳුනා ගත්ත ගමන්ම හෝටල් කාමර වලට යන්නේ. එදා අපට ප්‍රේමවන්තිය ගැන ඒ විදිහේ මේ ලොකේ හැඟීමක් තිබුණේ නෑ. ඒ ප්‍රේමය අව්‍යාජයි. අවංකයි. ඒ නිසා අධ්‍යාත්මිකව බැදුණා. ඒ වගේම පැවතුණා. අපේ ඔළු ඒ තරම්ම සාහිත්‍යයෙන් සරල කරලයි තිබුණේ.සාහිත්‍ය කන්න පුළුවන් ද කියලා අහපු පාලකයන් හින්දා සමස්ත පරම්පරාවක් විනාශ වෙලා. පව්. ඒ ළමයි ඒවට වරදකරුවෝ නෙවෙයි. ඒවට මඟ සලසපු තීන්දු තීරණ ගත්ත අය තමයි ඒ සියල්ලට ම වග කිව යුත්තේ.සාහිත්‍යයක්, නිර්මාණයක්, කලාවක් දන්නේ නැති අයට සිනා පහළ වෙන්නේ නෑ. ඒ අය වේළුණු හිත් ඇත්තන් බවට පත් වෙලා. මේ අය හින්දා තමයි රට තුළ උභතෝකෝටික ප්‍රශ්න මතු වෙන්නේ. උද්ඝෝෂණ, විප්ලව, මත් භාවිතයන්ට ගොදුරු වෙලා තමන් විතරක් නොවෙයි සමස්ත සමාජයක් ම, රටක් ම අගාධයකට ඇද දමන්නත් එය ඍජු සාධකයක් වෙනවා.සාහිත්‍යයට, කලාවට මීට වඩා ඉඩකඩ ලබා දිය යුතුයි. සදාචාරවත් මිනිස් පරපුරක් නිර්මාණය කරන්න සාහිත්‍යයට, කලාවට පුළුවන්. මටසිළුටු, සංවේදී හිත් ඇත්තන් බිහි වුවහොත් සමාජයක්, රටක් යහපත් අතට ගලාගෙන යනවා. එතකොට මිනිස් ජීවිත මීට වඩා සුන්දර වේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n1108041</link>
    <topic>ඉන්දු-ශ්‍රී ලංකා මිතුදම බිඳින්නතමිල්නාඩු දේශපාලකයන්ට බෑ</topic>
    <author>මහින්ද අලුත්ගෙදර</author>
    <content>ඉන්දු - ශ්‍රී ලංකා සබඳතාව පළුදු කිරීමට තමිල්නාඩු දේශපාලන පක්ෂවලට නොහැකි බව ඉන්දීය අගමැති ආචාර්ය මන් මෝහන් සිං මහතා සඳහන් කරයි.විශේෂයෙන්ම එම දේශපාලන පක්ෂවලට අවශ්‍ය පරිදි ශ්‍රී ලංකාව හා ඉන්දියාව අතර තිබෙන ආර්ථික සබඳතා කිසිසේත්ම බිඳ නොදමන බවද ඒ මහතා අවධාරණය කරයි.ඉන්දීය අගමැතිවරයා මේ බව ප්‍රකාශ කර ඇත්තේ එම්.ඩී.එම්.කේ පක්ෂයේ නායක වයිකෝ එරට පාර්ලිමේන්තුවේදී පෙරේදා (2) පැවැසූ අදහස්වලට පිළිතුරු දෙමිනි.ශ්‍රී ලංකා දෙමළ ජනතාවගේ සුබසිද්ධිය වෙනුවෙන් යැයි පවසමින් තමිල්නාඩු දේශපාලන පක්ෂවලට ශ්‍රී ලංකා රජයට බලපෑම් කළ නොහැකි බව පෙන්වා දී තිබෙන ඉන්දීය අගමැතිවරයා ශ්‍රී ලංකාව සමඟ පවතින රාජ්‍යතාන්ත්‍රික සබඳතා අවම කර ගැනීමට හෝ පාලනය කිරීමට තම රට කිසිසේත්ම කටයුතු නොකරන බවද ප්‍රකාශ කර ඇත. මෙහිදී ආචාර්ය මන් මෝහන් සිං මහතා සඳහන් කර ඇත්තේ ශ්‍රී ලංකාව හා ඉන්දියාව අතර පවතින මිතුදම ඉදිරියටත් පවත්වාගෙන යාමට සූදානමින් සිටින බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n1108042</link>
    <topic>ළමා අපයෝජන නඩු මාස පහෙන් අවසන්</topic>
    <author>චන්ද්‍රිකා පෙරේරා</author>
    <content>ළමා අපයෝජන පිළිබඳ නඩු මාස පහක දී විභාග කර අවසන් කිරීමට තීරණය කරයි.මේ පිළිබඳ පළමු ව්‍යාපෘතිය කොළඹ හා පොළොන්නරුව දිස්ත්‍රික්ක දෙකෙන් ආරම්භ කරන බව නියෝජ්‍ය සොලිසිටර් ජෙනරාල් ජනාධිපති නීතිඥ පාලිත ප්‍රනාන්දු මහතා ‘දිනමිණ’ ට පැවසීය.ලබන මස 01 දා සිට එය ආරම්භ කෙරේ. මේ දක්වා ළමා අපචාර පිළිබඳ පැවැති සමහර නඩු වසර දහය දොළහ තරම් දීර්ඝ කාලයක් විභාග කළ බව හෙතෙම පෙන්වා දෙයි.කඩිනමින් ළමා අපචාර නඩු විභාග කර අවසන් කිරීම සඳහා අධිකරණ අමාත්‍යාංශය, සෞඛ්‍ය දෙපාර්තමේන්තුව හා නීතිපති දෙපාර්තමේන්තුව එක්ව ක්‍රියා කරයි. මේ සඳහා සෑම පළාතක් ම නියෝජනය වන පරිදි නියෝජ්‍ය සොලිසිටර් ජෙනරාල්වරයෙක් පත් කෙරේ. ජ්‍යෙෂ්ඨ නියෝජ්‍ය පොලිස්පතිවරයකු යටතේ අධිකරණ කටයුතු සඳහා පොලිස් නිලධාරීන් ක්‍රියාත්මක වෙයි.පරීක්ෂණ කටයුතු හා සාක්ෂි ලබා ගැනීමේ දී පොලිසිය මුහුණපාන ගැටලු සම්බන්ධයෙන් පළාත් නියෝජ්‍ය සොලිසිටර් ජෙනරාල්වරයා උපදෙස් ලබාදීම කඩිනමින් සිදු කිරීම මෙහි දී වැදගත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n1108043</link>
    <topic>උදයන් මාධ්‍යවේදියාට පහරදීම මූලික වාර්තාවජනපතිට බාර දෙයි</topic>
    <author>ධනුෂ්ක ගොඩකුඹුර හා භක්ති මෙන්ඩිස්</author>
    <content>උදයන්’ පුවත්පතේ ප්‍රවෘත්ති කර්තෘවරයාට පහර දීම සම්බන්ධයෙන් සැකසූ මූලික වාර්තාව මහින්ද රාජපක්ෂ මහතා වෙත බාර දී තිබේ.පොලිස්පති එන්. කේ ඉලංගකෝන් මහතා ජනාධිපතිවරයා වෙත මේ වාර්තාව බාර දුන් බව ජනාධිපති මාධ්‍ය අධ්‍යක්ෂ ජෙනරාල් බන්දුල ජයසේකර මහතා පැවැසීය.සේවය නිමා කර නිවස බලා පැමිණෙමින් සිටියදී අදාළ මාධ්‍යවේදියා ඉකුත් 29 වැනිදා ප්‍රහාරයකට ලක් වීම සම්බන්ධයෙන් කඩිනම් වාර්තාවක් ලබා දෙන ලෙස ජනාධිපතිවරයා පොලිස්පතිවරයාට නියෝග කර තිබිණ. සිද්ධිය සම්බන්ධ වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n1108044</link>
    <topic>සබරගමු ගුරු හිඟ වැටුප් ගෙවීමටජනපතිතුමා කෝටි 47ක් දුන්නා</topic>
    <author>ජයසිරි මුණසිංහ සහ වෙල්ලස්සේ බණ්ඩාර</author>
    <content>සබරගමුව පළාත් සභා බල ප්‍රදේශයේ පාසල්වල සේවය කරන ගුරුවරුන්ගේ හිඟ වැටුප් සම්පූර්ණයෙන්ම ගෙවා දැමීම සඳහා අවශ්‍ය රුපියල් කෝටි 47 ක මුදල ජනාධිපති මහින්ද රාජපක්ෂ මහතා වහාම ලබාදුන් බව මහ ඇමැති මහීපාල හේරත් මහතා ප්‍රකාශ කෙළේය.තම පළාතේ අධ්‍යාපන කලාප හතේ විසි එක් දහසක් තරම් වන ගුරුභවතුන්ට 2006 සිට පවතින සියලුම හිඟ වැටුප් ලබාදීමට මේ අනුව හැකිවන බව මහ ඇමැතිවරයා කීය.සබරගමුව පළාත් සභාවේ රත්නපුරය පිහිටි ප්‍රධාන අමාත්‍ය කාර්යාලයේ ඊයේ (3) දහවල් පැවැති විශේෂ මාධ්‍ය හමුවේදී හේරත් මහතා මේ කරුණු අනාවරණය කෙළේය. සබරගමුව පළාතේ පාසල් 1107 ක ගුරුවරු විසි එක් දහසක් සේවය කරන අතර, දූදරුවෝ තුන් ලක්ෂ හැටපන් දහසක් (3,65,000) දෙනා ඉගෙනුම ලබති. මේ සියලු පිරිසගේ අනාගත සුබසිද්ධිය සැලැසීමට ඉවහල් වන මේ මුදල් ප්‍රදානය තමා සලකනුයේ ජනාධිපතිතුමාගෙන් පළාතේ මහජනතාවට ලැබුණු තිළිණයක් ලෙස යැයිද මහ ඇමැතිවරයා කීය.මෙලෙස ලැබුණු රුපියල් කෝටි 47 ක මුදල මාස දෙකක් ගතවීමට මත්තෙන් ගෙවා දැමීමට පියවර ගන්නැයි තමා වැඩබලන ප්‍රධාන ලේකම් හා පළාත් අධ්‍යාපන අමාත්‍ය ලේකම් හේරත් පී. කුලරත්න මහතාට උපදෙස් ලබාදුන් බවද මහ ඇමැතිවරයා කියා සිටියේය.කෑගල්ල හා රත්නපුරය දිස්ත්‍රික්ක දෙකෙහි කලාප අධ්‍යාපන කාර්යාල හත කෑගල්ල, මාවනැල්ල, දෙහිඕවිට, රත්නපුරය, බලංගොඩ, ඇඹිලිපිටිය හා කලවාන වේ.මේ හිඟ වැටුප් ලබා ගැනීම සඳහා තමා ප්‍රධාන අධ්‍යාපන බලධාරින් ජනාධිපතිතුමාට කරුණු කී අවස්ථාවේ, වහාම ඒ මුදල් ලබාදීමට එතුමා ක්‍රියා කළ බව මහ ඇමැතිවරයා කෘතවේදීව සිහිපත් කෙළේය.සබරගමුව පළාතේ අධ්‍යාපන අමාත්‍යාංශය, අධ්‍යාපන දෙපාර්තමේන්තුව, ගණකාධිකාරි අංශ හා විශේෂයෙන් වෘත්තීය සමිති අංශ මේ පිළිබඳව ඉතා සැලකිලිමත් හා ප්‍රවේශම්කාරී ලෙස සාකච්ඡා වට ගණනාවක් පැවැත් වූ බව සිහිපත් කළ මහ ඇමැතිවරයා, අද පටන් මේ දිනා ගනුයේ, එම වගකීම් සහගත සාකච්ඡා වැඩපිළිවෙළෙ එක් ප්‍රතිඵලයක් බවද සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n1108045</link>
    <topic>සෞදියේ ශ්‍රී ලාංකික වෛද්‍යවරියක්රිසානාගේ මවුපියන් හමුවේ</topic>
    <author/>
    <content>සෞදි අරාබියේ රියාද් නුවර අල් - අබීර් වෛද්‍ය මධ්‍යස්ථානයේ සේවය කරන ශ්‍රී ලාංකික දන්ත වෛද්‍ය කිපායා ඉස්තිකාර් මහත්මිය පසුගියදා මෙරටට පැමිණ රිසානා නෆීක්ගේ මවුපියන් හමු වූවාය.සෞදි අරාබියේ මරණ දඬුවම නියම වී සිටින ශ්‍රී ලාංකික ගෘහ සේවිකාව පිළිබඳව මේ වෛද්‍යවරිය නිරන්තරයෙන් සොයා බලන අතර, ඇයගේ තත්ත්වය පිළිබඳව මෙහිදී දෙමවුපියන් වෙත කරුණු දැක්වූවාය.රිසානා සිරගත කර සිටින සෞදි අරාබියේ බන්ධනාගාරය වෙත ඇය අතින් මරණයට පත් බිලිඳාගේ පියා අවස්ථා කිහිපයකදීම පැමිණෙනු තමා දුටු බව ද කිපායා ඉස්තිකාර් මහත්මිය රිසානාගේ මවුපියන් වෙත ප්‍රකාශ කර ඇත.මේ අතර ඒ මහත්මිය ප්‍රකාශ කළේ ඉතා ඉක්මනින්ම රිසානා නෆීක් ට නිදහස ලබා ගැනීමට හැකි වනු ඇති බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n1108046</link>
    <topic>ආසියාවේ දිගම දළ ඇතාමිල්ලන්ගොඩ රාජා අවසන් ගමන් යයි</topic>
    <author>රඹුක්කන විශේෂ ඔස්වල්ඩ් ගොඩකුඹුර සහ ගල්ගමුව සජිත් තුෂාර ප්‍රේමදාස</author>
    <content>ආසියාවේ දිගම දළ ඇතා වශයෙන් පිළිගැනෙන ‘මිල්ලන්ගොඩ රාජා’ ඊයේ (3) පස්වරු 12.25 ට පමණ මිය ගියේ ය. වසර විසිපහකට අධික කාලයක් මහනුවර ශ්‍රී දළදා මාළිගාවේ දළදා කරඬුව වැඩම කිරීමේ භාග්‍යලත් “මිල්ලන්ගොඩ රාජා” වෙනත් විහාර හා දේවාලවල පෙරහර මංගල්‍යයන්හිදී සධාතුක කරඬුව වැඩම කරවීය.කෑගල්ල, මොලගොඩ පදිංචි මේ ඇතාගේ හිමිකරු වන එස්.ආර්.ඒ.මිල්ලන්ගොඩ මහතා කලක් රෝගාතුරව පසුවූ හස්තියාට පිං පැමිණවීම පිණිස පසුගිය ජුනි මස 28 වැනි දින පරිත්‍රාණධර්ම දේශනයක් පවත්වා අටපිරිකර පූජා කළේ ය. දැනට වසරක පමණ කාලයක සිට මුඛයේ දත් හැළීයාම නිසා ආහාර ගැනීමේ අපහසුතාවෙන් පසුවූ හස්තියා පිළිබඳව සබරගමුව පළාත් සභා මන්ත්‍රී ආනන්ද මිල්ලන්ගොඩ මහතා ජනාධිපතිවරයාට දැනුම්දීමෙන් පසු ඇතාගේ සෞඛ්‍ය තත්ත්වය පිළිබඳ පරීක්ෂා කළ වනජීවී දෙපාර්තමේන්තුව ජනපති උපදෙසින් ඌට පෝෂණීය ආහාර ලබාදුනි.මිය යන විට වසර හැත්තෑ දෙකක් පමණ වූ “මිල්ලන්ගොඩ රාජා” හස්තියා 1945 වර්ෂයේදී ආනමඩුව නවගත්තේගම ප්‍රදේශයෙන් අල්ලාගත් බව එස්.ආර්.ඒ.මිල්ලන්ගොඩ මහතා පවසයි.ආසියාවේ දිගම දළ ඇතා වශයෙන් ප්‍රකට ‘මිල්ලන්ගොඩ රාජා’ හස්තියාගේ අවසන් කටයුතු මොලගොඩදී අද (03) පස්වරුවේ සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n1108047</link>
    <topic>කඹුරුගමුව මුහුදු තීරයටතල්මස් සිරුරක් ගොඩ ගසයි</topic>
    <author>මාතර විශේෂ ජයාවික්‍රම සුරේන්ද්‍ර</author>
    <content>මාතර - ගාල්ල ප්‍රධාන මාර්ගයේ කඹුරුගමුව තුංමං හන්දිය ආශි‍්‍රත මුහුදු තීරයට පසුගිය 3 වැනිදා පෙරවරුවේ යෝධ තල්මසෙකු ගොඩගසා තිබිණ. මිය ගොස් තිබෙන මේ තල්මසා මුහුදු තීරයේ විශාල ගල්පර දොබොක්කාවක හිරවී සිටි අතර දැඩි මුහුදු රළ පහරට වරින් වර ශරීරය දිය මතු පිටට දර්ශනය වෙමින් පැවතිණ.තල්මසාගේ වල්ගය මුහුදු දිය මතුපිටට නෙරා තිබිණ. මුහුදු වතුරට වරින්වර තල්මසාගේ ශරීරයෙන් ඉහිරෙන රුධිරය මිශ්‍රවන බවද පැහැදිලිව දක්නට ලැබිණ.ඈත මුහුදේ නැවකට අසුවී තුවාලවීමෙන් පසු මියගොස් ඇතැයි විශ්වාස කළ හැකි තල්මසා අනුක්‍රමයෙන් මුහුදු තීරයට පාවෙන්නට ඇතැයි පැහැදිලිව පෙනේ. පාසැල් සිසුන් , භික්‍ෂූන් වහන්සේලා, විදේශිකයෝ ඇතුළු විශාල පිරිසක් මුහුදු වෙරළට එක්රොක් වී තල්මස් සිරුර නැරඹුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080423</link>
    <topic>මාධ්‍යවේදීන්ගේ ප්‍රථම සමුප සකසුරුවම් සමිතිය පත්තර මහගෙදරින් ඇරඹෙයි</topic>
    <author>අනූෂා ගුරුසිංහ</author>
    <content>ජනමාධ්‍යවේදීන් වෙනුවෙන් ආරම්භ කළ ප්‍රථම සකසුරුවම් හා සුබසාධක සමුපකාර සමිතිය ලේක්හවුස් ආයතනයේ ආරම්භ කර තිබේ.පත්තර මහ ගෙදර මාධ්‍යවේදීන් සඳහා පිහිට වූ මෙම සමුපකාර සමිතියේ සාමාජිකත්වය ප්‍රවෘත්ති දෙපාර්තමේන්තුවේ නිල මාධ්‍ය හැඳුනුම්පත හිමි සියලු මාධ්‍යවේදීන්ට ලබා ගත හැකි බව සමුපකාර සහකාර කොමසාරිස් සෙනරත් බණ්ඩාර මහතා පවසයි.මාධ්‍යවේදීන් සඳහා විවිධ ණය පහසුකම්, වෙනත් සුබසාධක සේවා මෙම සමුපකාර සමිතියෙන් ලබා ගත හැකි බව බණ්ඩාර මහතා පැහැදිලි කළේ ය.සමුපකාර ව්‍යාපාරයට වසර සියයක් පිරීම නිමිත්තෙන් පිහිටුවා ගත් මෙම සමුපකාර සමිතිය සමුපකාර දෙපාර්තමේන්තුවේ ලියාපදිංචි කර තිබේ.මෙහිදී අදහස් දැක් වූ ලේක්හවුස් සභාපති බන්දුල පද්මකුමාර මහතා සමුපකාර සමිතිය ක්‍රියාත්මක කර ගැනීමට හැකි වන සේ සියලු පහසුකම් සලසා දීමට පොරොන්දු විය.මෙහිදී අදහස් දැක් වූ ලේක්හවුස් කර්‍තෘ මණ්ඩල අධ්‍යක්ෂ සීලරත්න සෙනරත් මහතා මෙම සමුපකාර සමිතියට සහභාගි වී සිටින නිලධාරීන් දිවයිනේ පිළිගත් මාධ්‍යවේදීන් වීම විශේෂත්වයක් බව කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n1108048</link>
    <topic>මහනුවර ඇසළ උළෙල</topic>
    <author>අසේල කුරුළුවංශ</author>
    <content/>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080411</link>
    <topic>ගමන් පහසුව-රක්ෂණ-කෑම බීම සමඟ නුවර යන සංචාරකයන්ට විශේෂ පැකේජයක්</topic>
    <author>අනූෂා ගුරුසිංහ</author>
    <content>මහනුවර ඇසළ පෙරහර නැරඹීමට දෙස් විදෙස් සංචාරකයින්ට විශේෂ පහසුකම් සහිත පැකේජයක් ලබාදීමට ශ්‍රී දළදා මාලිගාව සහ ශ්‍රී ලංකා සංචාරක ප්‍රවර්ධන කාර්යාංශය පියවරගෙන තිබේ. විශේෂ රන්දෝලි පෙරහර අගෝස්තු 4 (අද) සිට 14 දක්වා පැවැත්වේ.එම දිනවල දිවා ආහාරයෙන් පසු වායුසමීකරණය කළ සුඛෝපභෝගී බස් රථවලින් සංචාරකයන් කොළඹ සිට මහනුවර දක්වා ගෙන යනු ඇත.එසේ ගෙන යන සංචාරකයින්ට පෙරහර දැකබලා ගැනීමේ පහසුකම්, රක්ෂණ ආවරණ, රසකැවිලි සහ කෙටි ආහාර ලබා දීමද පෙරහර අවසානයේ යළි කොළඹට ගෙන ඒමද මෙම පැකේජයට අයත්ය.මේ පිළිබඳ වැඩි විස්තර 0777599963 සහ 0112814700 යන දුරකථන මගින් ලබාගත හැකි අතර ගාලුමුවදොර හෝටලයට ගොස් ටිකට් වෙන්කරගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080412</link>
    <topic>ශ්‍රී ලංකා නීති කොමිෂන් සභාව ජනපති නියමයෙන් සක්‍රීය වේ</topic>
    <author>රෝෂන් තුෂාර</author>
    <content>වසර කීපයක් අක්‍රීයව පැවැති ශ්‍රී ලංකා නීති කොමිෂන් සභාවේ කටයුතු ජනපතිතුමාගේ නියමයෙන් ආරම්භ කෙරේ.1969 අංක 03 දරන නීති කොමිෂන් සභා පනතේ ස්ථාපිත කර ඇති ශ්‍රී ලංකා නීති කොමිෂන් සභාවට ජනාධිපතිතුමා විසින් සාමාජික මඬුල්ලක් පත්කිරීමත් සමඟ සභාවේ කටයුතු ආරම්භ කළ බව එහි නිලධාරියෙක් පැවැසීය.ජනාධිපති නීතිඥ නිහාල් ජයමාන්න මහතාගේ සභාපතිත්වයෙන් යුත්  නීති ක්ෂේත්‍රයේ ප්‍රවිණයන් පහළොස් දෙනෙකුගේ සමන්විත නීතිඥ මඬුල්ලක් කොමිෂන් සභාවේ සාමාජිකයින් ලෙස පත්කර ඇත.එම සභාවේ ලේකම් ලෙස අධිකරණ අමාත්‍යාංශයේ නීති කොමිෂන් සභා දෙපාර්තමේන්තු ප්‍රධානී ලක්ෂ්මි ගුණසේකර මහත්මිය කටයුතු කරයි. ශ්‍රී ලංකාවේ නීති පද්ධතිය යාවත්කාලීන කිරීමේ අරමුණින් ස්ථාපිත කර ඇති මෙම කොමිෂන් සභාව මගින් නව නීති සම්පාදනය, නීති ප්‍රතිසංස්කරණය කිරීම, යල් පැනගිය නීති, නීති පද්ධතියෙන් ඉවත් කිරීම ඇතුළු කාර්යභාරයන් සම්පාදනය කිරීම හා යෝජනා ඉදිරිපත් කිරීම සිදුකරයි.අධිකරණ අමාත්‍යාංශය ඇතුළු අනෙකුත් අමාත්‍යාංශ සඳහා අධිකරණ කටයුතු සම්බන්ධව පත්කර ඇති පාර්ලිමේන්තු උපදේශක කාරක සභාව සමඟ කටයුතු කිරීමේ බලය ශ්‍රී ලංකා නීති කොමිෂන් සභාව සතුවේ.නව නීති සම්පාදනය හා නීති ප්‍රතිසංස්කරණයට නව යෝජනා රැසක් ඉදිරිපත් කිරීමට බලාපොරොත්තු වන කොමිෂන් සභාව මගින් මෑතකදී කතා බහට ලක් වු මේ තොරතුරු ලබා ගැනීමේ අයිතිය පිළිබඳ නව පනත පිළිබඳ යෝජනාවද ඉදිරිපත් කිරීමට නියමිත බව එහි ප්‍රකාශකයෙක් පැවැසීය.සත්ව සුබසාධන පනත දික්කසාද නීතිය, මෝටර් රථ ආඥාපනත, සිවිල් නඩු ප්‍රමාදය ඇතුළු නීති ප්‍රතිසංස්කරණය හා නව නීති සම්පාදන කිරීමේ යෝජනා සභාව මගින් ඉදිරියේදී ඉදිරිපත් කිරීමට නියමිතය.ජනාධිපති නීතිඥවරුන් වන සිබ්ලි අසිස් මහතා, තෙරිස් පෙරේරා මහත්මිය, ආචාර්ය හර්ෂ කබ්රාල් මහතා, මනෝහර ද සිල්වා මහතා, පාලිත ප්‍රනාන්දු මහතා, ආචාර්ය ලක්ෂ්මන් මාරසිංහ මහතා, නීතිඥ ධාරණි විජේතිලක මහත්මිය, ආචාර්ය මාරියෝ ගෝමස්, නීතිඥ කේ. නීලකන්දන් මහතා, නීතිඥ කුෂාන් ඩී. අල්විස් මහතා, නීතිඥ පී. එල්. ඒ. නානායක්කාර, ආචාර්ය සී. ගුණරත්න, නීතිඥ එම්. යූ. ඩබ්. අලිසබ්රි මහත්වරුන් කොමිෂන් සභාවේ සෙසු සාමාජිකයින් ලෙස පත්කර තිබිණි. මෙම පත් කිරීම් කොමිෂන් සභා පනත අනුව වසර පහකට වලංගු වේ.මෙම කොමිෂන් සභාව අධිකරණ ඇමැති රවුෆ් හකීම්, අමාත්‍යාංශ ලේකම් සුහද කේ ගම්ලත් මහත්වරුන්ගේ සහභාගිත්වයෙන් හෙට (05) රැස්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080413</link>
    <topic>‘ඊ’ රාජ්‍ය ප්‍රතිපත්තියහඳුන්වා දෙයි</topic>
    <author>චන්දිමා එදිරිමාන්න</author>
    <content>මහින්ද චින්තන ඉදිරි දැක්ම ප්‍රතිපත්ති ප්‍රකාශනයට අනුව සියලුම රාජ්‍ය ආයතනවලට “ඊ රාජ්‍ය ප්‍රතිපත්තිය” හඳුන්වා දීමට රජය තීරණය කර ඇත.ඒ යටතේ ආදර්ශ අමාත්‍යාංශයක් ලෙස ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශය හඳුන්වා දීමට කටයුතු යොදා ඇත. ඒ අනුව ඊ රාජ්‍ය ප්‍රතිපත්තිය හඳුන්වා දීම අද () පෙ. ව. 9.00 ට කොළඹ විජේරාම මාවතේ පිහිටි සව්සිරිපාය ශ්‍රවණාගාරයේදී ඇමැති විමල් වීරවංශ මහතාගේ ප්‍රධානත්වයෙන් පැවැත්වේ. මෙහි විශේෂ දේශනයක් ජනාධිපති ලේකම් ලලිත් වීරතුංග මහතා විසින් සිදු කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080414</link>
    <topic>සරසවි බොහොමයකකටයුතු සාමාන්‍යයි</topic>
    <author>සමන්මලී පි‍්‍රයශාන්ති</author>
    <content>විශ්වවිද්‍යාල රැසක අධ්‍යාපන කටයුතු සාමාන්‍ය පරිදි සිදුවන බව විශ්වවිද්‍යාල ආචාර්යවරුන්ගේ සමිති සම්මේලනය කියයි.අංශ ප්‍රධානීන් නොමැතිවීම නිසා ඇතිවන බාධා අවම කර ගනිමින් මේ තත්ත්වය විශ්වවිද්‍යාල පත්ව තිබෙන බව සම්මේලනයේ සභාපති ආචාර්ය නිර්මාල් රංජිත් දේවසිරි මහතා කියයි.අත්හළ තනතුරු සඳහා නව පත්වීම් අවශ්‍ය නැති බව උප කුලපතිවරුන් පෙන්වාදීම නිසා විශ්වවිද්‍යාල රැසක වැඩකටයුතු සාමාන්‍ය පරිදි පවත්වාගෙන යාමට හැකිවී තිබේ.තනතුරු අත්හැරීමේ ලිපි බාර නොගන්නා ලෙස ඉල්ලමින් විශ්වවිද්‍යාල කිහිපයක සිසුන් අභියාචනාධිකරණයට යොමු කර ඇති නඩුවේ තීන්දුව ලැබුණු පසු අත්හළ තනතුරු නැවත බාර ගැනීම පිළිබඳව තීන්දුවක් ගැනීමට මේ අතර විශ්වවිද්‍යාල ආචාර්යවරුන්ගේ වෘත්තීය සමිති සම්මේලනය තීරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080415</link>
    <topic>18ට අඩු නම් විවාහ වීමට නීතියෙන් ඉඩ නෑ</topic>
    <author>පණ්ඩුක සමරසේකර</author>
    <content>විවාහ වීමේ වයස් සීමාව අවුරුදු 15 දක්වා අඩුකර නැතැයි රාජ්‍ය පරිපලන ඇමැති ඩබ්ලිව්. ඩී. ජේ. සෙනවිරත්න මහතා පවසයි.එසේම වයස අවුරුදු 18ට අඩුවෙන් විවාහ ලියාපදිංචි කරන රෙජිස්ටාර්වරුන්ගේ සේවය අත්හිටුවන බවද අමාත්‍යවරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n1108049</link>
    <topic>රාජ්‍ය කළමනාකරණ සහකාර සේවයට අලුතින් 1313ක්</topic>
    <author>උදුලා පීරිස්</author>
    <content>රාජ්‍ය කළමනාකරණ සහකාර සේවයට එක්දහස් තුන්සිය දහතුන් දෙනකු (1313) බඳවා ගැනීමට රජය තීරණය කර ඇත.ජනාධිපති මහින්ද රාජපක්ෂ මහතාගේ උපදෙස් පරිදි රාජ්‍ය පරිපාලන ඇමැති ඩබ්ලිව්. ඩී. ජේ. සෙනවිරත්න මහතාගේ අධීක්ෂණය යටතේ මේ බඳවා ගැනීම් කටයුතු සිදු කෙරේ. මේ අනුව රාජ්‍ය කළමනාකරණ සහකාර සේවය සඳහා 1007 දෙනෙකුද, කනිෂ්ඨ සේවයට (කා. කා. ස.) 306 දෙනකුද බඳවා ගනු ඇත.වසර 2009 දී පැවැති රාජ්‍ය කළමනාකරණ සහකාර සේවය සමත් වූවන්ගෙන් මේ වන විට 2500 දෙනකු බඳවා ගෙන ඇති අතර, එම විභාගය සමත් සෙසු පිරිසෙන් ලබාගත් ලකුණු අනුපිළිවෙළ අනුව නව බඳවා ගැනීම් සිදු කෙරෙන අතර ඊට අමතරව විවෘත තරග විභාගය සමත්වූවන්ගෙන් 306 දෙනෙකු බඳවා ගැනීමට රාජ්‍ය පරිපාලන අමාත්‍යාංශය කටයුතු යොදා ඇත.මේ විභාග සමත් වූවන් සඳහා මේ මස 12, 19, 20 දිනවල සම්මුඛ පරික්ෂණ පැවැත්වෙනු ඇති බව සඳහන් කරන රාජ්‍ය පරිපාලන අමාත්‍යාංශය ඊට අමතරව රියදුරන් බඳවා ගැනීමේ සම්මුඛ පරීක්ෂණ පැවැත්වීමට නියමිත බවද කීය.රාජ්‍ය පරිපාලන අමාත්‍යාංශයේ ඉංජිනේරු සේවය මගින් ඉදිරියේදී තාක්ෂණික නිලධාරීන් බඳවා ගැනීමේ ප්‍රතිපත්තියක් සකස් කරමින් පවතින බවද එම අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080410</link>
    <topic>පෙරළුණු ත්‍රිරෝද රථයට යටවීමාස 11ක බිලිඳා මරු දකී</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>මහ මඟ ධාවනය වූ ත්‍රීරෝද රථය පෙරළී එහි සිටි මාස 11ක් වයසැති බිලිඳෙකු ඊටම යටවීමෙන් මියගොස් ඇතැයි හලාවත පොලිසිය පවසයි.ඉකුත් 2 වැනි දින සවස හලාවත මානුවන්ගම ප්‍රදේශයේදී සිදුවී ඇති මේ අනතුරෙන් මිය ගොස් ඇත්තේ මුඟුණුවටවන උඩයන්දම්භ ප්‍රදේශයේ පදිංචි පවුලක නෙක්මි විස්මිත (මාස 11 ) නමැති දරුවෙකි.මිය ගිය දරුවාගේ මව දරුවාද වඩාගෙන තවත් අයකු සමඟ ත්‍රීරෝදරථයෙන් යමින් සිටින විට ඊට ඉදිරියෙන් යමින් තිබූ ට්‍රැක්ටරයකට මේ ත්‍රීරෝදරථය ඉස්සර කිරීමට යාම්දී ත්‍රීරෝද රථය පෙරලී, ඒ සමඟම එහි සිටියවුන් ඉවතට විසිවී ඇති බවත් මේ අවස්ථාවේ මවගේ ඇකයෙන් ගිලිහී විසිවුණු දරුවා ත්‍රීරෝද රථයට යටවී තුවාල සිදුවී ඇත ,වහාම දරුවා හලාවත රෝහලට ඇතුළු කළ නමුත් දරුවා මිය ගොස් ඇති බවත්, හලාවත පොලිසිය මේ මරණය පිළිබඳව පවත්වන ලද මූලික පරීක්‍ෂණවලදී හෙළිවී ඇත.හලාවත පොලිසිය අනතුර පිළිබඳ වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080416</link>
    <topic>අයිස්ක්‍රීම් අනුභවයෙන් පසු උගුර වේදනාවපාචනය තිබේ නම් වහාම දන්වන්න</topic>
    <author>ජීවනී පතිරණ</author>
    <content>අයිස් ක්‍රීම් අනුභවයෙන් පසු උගුර වේදනාව, පාචනය වැනි රෝග ලක්ෂණ ඇති වන්නේ නම් වහාම කොළඹ මහා නගර සභාවේ ජන සෞඛ්‍ය දෙපාර්තමේන්තුවට දන්වන ලෙස ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා පාරිභෝගිකයින්ගෙන් ඉල්ලා සිටී.අයිස් ක්‍රීම් අසුරා තබන ප්ලාස්ටික් ඇසුරුමේ පියන ලිහිල්ව පැවතීම හෝ අයිස් ක්‍රීම් මෙලෙක් තත්ත්වයෙන් පවතින බවට ඇතැම් පාරිභෝගිකයින් පැමිණිලි කර ඇති බව පෙන්වා දෙන ඒ මහතා, වහාම එම අයිස් ක්‍රීම් සාම්පල්ද තම දෙපාර්තමේන්තුවට ලැබීමට සලස්වන ලෙස ද දන්වා සිටී.රාත්‍රී කාලයේ ඇතැම් වෙළඳසැල්වල අධිශීතකරණ අක්‍රීය කොට තබන බැවින් වහාම එම වෙළඳසැල් රාත්‍රී කාලයේ සෝදිසි කිරීමට පියවර ගෙන ඇතැයිද හෙතෙම සඳහන් කරයි.යම් හෙයකින් නිසි ප්‍රමිතියකින් තොරව අයිස්ක්‍රීම් අලවියට තබා ඇති බව සනාථ වුවහොත් එම වෙළඳසල් හිමියන්ට එරෙහිව නීතිමය පියවර ගන්නා බවද කාරියවසම් මහතා අවධාරණය කරයි. අයිස් ක්‍රීම් සම්බන්ධ පාරිභෝගික පැමිණිළි 0112676161/ 0112696594 යන දුරකථන අංකවලට දන්වන ලෙස වෛද්‍ය කාරියවසම් මහතා ජනතාවගෙන් වැඩිදුරටත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080417</link>
    <topic>ශිෂ්‍යත්ව ප්‍රවේශපත්‍රලැබුණේ නැද්ද?</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාගයේ ප්‍රවේශපත්‍ර හා පැමිණීමේ ලේඛන ලබන සඳුදා (8) වනවිට නොලැබුණු විදුහල්පතිවරුන්ට වහාම විභාග දෙපාර්තමේන්තුව අමතන්නැයි විභාග කොමසාරිස් ජනරාල් අනුර එදිරිසිංහ මහතා දැනුම් දෙයි.ශිෂ්‍යත්ව විභාගය ලබන 21 වැනිදා ඉරිදා මධ්‍යස්ථාන 2772 කදී පැවැත්වේ. සිසුන් 321427 ක් විභාගයට පෙනී සිටිති.දැනටමත් පැමිණීමේ ලේඛන ලැබී ඇති විදුහල්පතිවරුන් නියමිත වයස සම්පුර්ණ කර ඇති දරුවන්ගේ නම් ඇතුළත් වී තිබේදැයි පරීක්ෂා කර එසේ නැත්නම් ඒ බව ද දෙපාර්තමේන්තුවට දැන්වීමට පියවර ගන්නා ලෙස කොමසාරිස් ජනරාල්වරයා කියයි.විභාගයට පෙනී සිටින දරුවන්ගේ නම් බරපතළ ලෙස වෙනස්වී ඇත්නම් ඒ බවත් දැනුම්දිය යුතු යැයිද ඒ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080418</link>
    <topic>පාසල් නිවාඩුවඅද සිට</topic>
    <author>දයා පෙරේරා</author>
    <content>රජයේ පාසල්හි දෙවැනිවාරයේ නිවාඩුව අද (04) ලබා දෙන බව අධ්‍යාපන අමාත්‍යාංශය කියයි. දෙවැනි වාරය සඳහා එම පාසල් සැප්තැම්බර් 05 වැනිදා විවෘත කැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080419</link>
    <topic>කොළඹ-වවුනියාව සුපිරි බසයටිපර් රථයක ගැටී දෙදෙනෙක් මරුට</topic>
    <author>අනුරාධපුර - මධ්‍යම විශේෂ, අමිල ප්‍රභාත් වනසිංහ</author>
    <content>කොළඹ කොටුවේ සිට වව්නියාව දක්වා ධාවනය වන නගරාන්තර ශීඝ්‍රගාමී සුඛෝපභෝගි බස්රථයක් මැදවච්චිය ඉසින් බැස්සගල කඳුපාමුල ආසන්නයේ මාර්ගය අයිනේ නවතා තිබූ ට්‍රිපර් රථයක ගැටීමෙන් දෙදෙනකු ජීවිතක්ෂයට පත්වී ඇත. තවත් දෙදෙනකු බරපතළ තුවාල ලැබූ බව මැදවච්චිය පොලිසිය පවසයි.අනතුරෙන් ජීවිතක්ෂයට පත්ව ඇත්තේ මරදන්මඩුව සෙට්ටිකුලම පදිංචිව සිටි යුද හමුදා සෙබළකු වන හේරත් බණ්ඩාරගේ රත්නායක දෙදරු පියෙක් හා බස් රථයේ කොන්දොස්තරවරයා වූ ඌරපොල නිට්ටඹුව පදිංචිව සිටි බේරුවලගේ නුවන් දේශප්‍රිය (29) දෙදරු පියායි.මේ අනතුර ඊයේ (03) උදෑසන 5.10 ට පමණ සිදුවී ඇත. බස් රථයේ රියදුරාට නින්දයාම හේතුවෙන් අනතුර සිදුවන්නට ඇති බවට පොලිසිය සැකකරයි.වේගයෙන් පැමිණි බස් රථය රියදුරුගේ ග්‍රහණයෙන් මිදී කාර්මික දෝෂයක් හේතුවෙන් ඉසින් බැස්සගල කඳු පාමුල නවතා තිබූ විශාල ටිපර් රථයක පිටුපස හැපී ඇත. අනතුරෙන් බස් රථයේ ඉදිරිපසට හා කොන්දොස්තරවරයා සිටි දොර පෙදෙසට බරපතළ හානි සිදුවී ඇත.අනතුර සිදුවන අවස්ථාවේදී බස් රථයේ දහදෙනකු පමණ ගමන් කර ඇත. රියදුරා හා බරපතළ තුවාල ලැබූ අනෙක් පුද්ගලයාත් ප්‍රතිකාර සඳහා අනුරාධපුර ශික්ෂණ රෝහලට ඇතුළත් කර ඇත. අනෙක් දෙදෙනා රෝහල කරා රැගෙන යද්දී ජීවිතක්ෂයට පත්ව ඇත.බස් රථයේ සිටි මගියකු අප සමඟ කියා සිටියේ රියදුරා නිදිමත හේතුවෙන් මිහින්තලය ප්‍රදේශයේදී මුහුණ සෝදා ගෙන නැවත බස් රථය ධාවනය කළ බවයි. ඉසින් බැස්සගල කඳු පාමුල ආසන්නයේදී බස් රථය මාර්ගයෙන් ඉවතට පනිනු දුටු ගමන් කෑගසද්දි බස් රථය වේගයෙන් ගොස් ට්‍රිපර් රථයේ හැපී නතරවූ බව ද පැවසීය.මැදවච්චිය පොලිසියේ ස්ථානාධිපති බී. එම්. දිසානායක මහතාගේ උපදෙස් මත රථවාහන අංශයේ ස්ථානාධිපති පොලිස් පරීක්ෂක ගුණතිලක මහතා ඇතුළු කණ්ඩායමක් අනතුර සම්බන්ධව පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080420</link>
    <topic>ඉන්දීය ජාතිකයන්ගේ නැතිවූකැමරා පැය 3කින් සොයාගෙන</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>මෙරට සංචාරයකට ආ ඉන්දියන් ජාතිකයන් පිරිසක් වාද්දුව - මොල්ලිගොඩ තරු තුනේ හෝටලයක පෙරේදා (02) අමතකව දමා ගිය රුපියල් දෙලක්ෂ හතළිස් දහසක් වටිනා කැමරා දෙක සොරාගත් සැකකරුවන් පැය තුනක් තුළදී එම භාණ්ඩ සමඟ අත්අඩංගුවට ගත් බව වාද්දූව පොලීසිය කියයි.සැකකරුවන් අතර හෝටලයේ හිමිකරු හා සේවකයන් දෙදෙනකු වන බව පොලිසිය කියයි.කැමරා දෙක හෝටලය පිටුපස නළ ළිඳක් අසළ පොහොර උරයක සඟවා තිබිය දී පොලිසිය මගින් සොයාගෙන ඇත.අත්අඩංගුවට ගත් සැකකරුවන් අහංගම හා පොහොද්දරමුල්ල පදිංචිකරුවන් බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080421</link>
    <topic>සපුගස්කන්දේ ගෙවල් කඩාඋසාවියෙන් දඩ කයි</topic>
    <author>ගම්පහ සංචාරක</author>
    <content>සපුගස්කන්ද පොලිස් බලප්‍රදේශයේ හෙයියන්තුඩුව, මාකොළ සහ පිලපිටිය යන ප්‍රදේශවල නිවසක්, වෙළෙඳසලක්, පාසලක ක්‍රීඩාගාරයක් කඩා භාණ්ඩ සොරා ගත් පුද්ගලයකු ගම්පහ අධිකරණයට ඉදිරිපත් කර තිබුණි. සියලු චෝදනාවලට වරද පිළිගත් පුද්ගලයාට නඩු තුනක් සඳහා වෙන වෙනම දඩ හා සිර දඬුවම් නියම විය.පළමු නඩුවට රුපියල් 3000/- ක දඩයක් ද, මාස 24 ක සිර දඬුවමක් ද, දෙවන නඩුවට රුපියල් 4500/- ක දඩයක් ද, වසර 03 ක සිර දඬුවමක් ද, තුන්වන නඩුවට 4500/- ක දඩයක් ද, වසරක සිර දඬුවමක් ද නියම කළ ගම්පහ ප්‍රධාන මහේස්ත්‍රාත් මැකී මොහොමඩ් මහතා, සියලු සිර දඬුවම් වසර 10කට අත්හිටුවීමට ද නියෝග කෙළේය. පැමිණිල්ල සපුගස්කන්ද පොලිසියෙනි. දඬුවම් නියම වූයේ අබ්දුල් මොහොමඩ් නිකාස් නමැත්තෙකුටය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=n11080422</link>
    <topic>අසූ දහසක කංසා තොගයක්මාලිගාවත්තෙන් අත්අඩංගුවට</topic>
    <author>නිමල් රාජපක්ෂ</author>
    <content>රුපියල් අසූ දහසක් වටිනා කංසා තොගයක් රැගෙන යමින් සිටි සැකකරුවන් දෙදෙනකු මාලගාවත්ත ප්‍රදේශයේදී කොටුව පොලිසියේ දූෂණ මර්දන අංශයේ නිලධාරින් ඊයේ (03) අත්අඩංගුවට ගෙන ඇත.කංසා ජාවාරම්කරුවන් ඒකල ප්‍රදේශයේ පදිංචිකරුවන් බව පොලිසිය අනාවරණය කරගෙන ඇත.සැකකරුවන් ෂොපින් උරවල දමා ඉතා සූක්ෂම අයුරින් රැගෙන විත් විනෝද චාරිකාවක් යමින් සිටි තරුණයින් පිරිසකට කංසා තොගය අලෙවි කොට තිබේ.එසේ අලෙවි කිරීමත් සමඟ වෙස් වලාගෙන සිටි පොලිස් නිලධාරින් සැකකරුවන් අත්අඩංගුවට ගත් බව කොටුව පොලිසියේ දූෂණ මර්දන ඒකකයේ උප පරීක්ෂක ඩබ්ලිව්. එම්. ඩී. නාරමිපනාව මහතා පැවැසීය.පුරා රැයක් ඒකල හා යාගොඩ ඇතුළු ප්‍රදේශවල සෝදිසි මෙහෙයුම් ක්‍රියාත්මක කොට තිබේ.සැකකරුවන් දෙදෙනා සමඟ අත්අඩංගුවට ගත් කංසා තොගය අද (04) මාලිගාකන්ද මහේස්ත්‍රාත් අධිකරණය වෙත ඉදිරිපත් කිරීමට නියමිතය.කොටුව පොලිසියේ දූෂණ මර්දන ඒකකයේ වැඩබලන ස්ථානාධිථති කේ. පේ‍්‍රමරත්න මහතාගේ උපදෙස් මත, උප පරීක්ෂක ඩබ්ලිව්. එම්. ඩී. නාරම්පනාව, කොස්තාපල්වරුන්වන ගාමිනී, චින්තක, සංජීව, අනුරුද්ධ, කරුණාරත්න, දිමුණු, දර්ශන, කාන්තා කොස්තාපල් නිෂානි යන නිලධාරිහු මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r1108041</link>
    <topic>සබරගමුවේ ග්‍රාමීය මාර්ග 72ක් කාපට් කරන්න රුපියල් කෝටි 250ක්</topic>
    <author>සබරගමුව සංචාරක ගාමිණී ජයන්ත</author>
    <content>කෑගල්ල දිස්ත්‍රික්කයේ සබරගමුව පළාත් සභා බල ප්‍රදේ්ශය සතු ග්‍රාමීය මාර්ග 72ක් කාපට් කර සංවර්ධනය කිරීමට රජය පියවර ගෙන ඇත. කෑගල්ල මැතිවරණ කොට්ඨාසයේ ග්‍රාමීය මාර්ග 11ක්, මාවනැල්ල මාර්ග 9ක්, ගල්ගමුව මාර්ග 8 ක්, යටියන්තොට හා රුවන්වැල්ල මාර්ග 10 ක් සහ දැරණියගල මැතිවරණ කොට්ඨාසයේ ග්‍රාමීය මාර්ග 8ක් මෙසේ කාපට් කර සංවර්ධනය කිරීමට නියමිත ය. ආර්ථික කටයුතු සංවර්ධන අමාත්‍යාංශය මගින් මේ වෙනුවෙන් රුපියල් කෝටි දෙසිය පනහක මුදල් ප්‍රතිපාදනයක් සබරගමුව පළාත් සභාවට ලබා දී ඇතැයි ග්‍රාමීය කටයුතු ජ්‍යෙෂ්ඨ ඇමැති අතාවුද සෙනෙවිරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r1108046</link>
    <topic>වත්තල රෝමානු කතෝලික දෙමළ පාසලට ප්‍රමාණවත් ඉඩ පහසුකම් ලබාදෙන්න</topic>
    <author>හැදල විශේෂ – ජූලියන් කෝරාල</author>
    <content>වත්තල ශාන්ත ආනා දෙව් මැදුරු භූමියේ ඇති රෝමානු කතෝලික දමිළ විද්‍යාලය ප්‍රදේශයේ දෙමළ ජනතාවට ඇති එකම විද්‍යාලයයි.මේ විද්‍යාලයට ප්‍රමාණවත් ඉඩ පහසුකම් නොමැති නිසා දරුවන් අකුරු කළේ ඉතාමත් අසීරුවෙනි. අඳුරු මුල්ලක, ගස් යට ඉගෙන ගත් දරුවෝ ශිෂ්‍යත්ව විභාගයේ දී වත්තල කලාපයෙන් ඉහළම දක්‍ෂකම් පෑමට සමත් වූහ.හිටපු බස්නාහිර පළාත් සභා ප්‍රධාන ඇමැතිවරයාගේ අවධානය යොමුකර මේ පාසල් දරුවන්ට සාධාරණයක් ඉටු කිරීමට ප්‍රාදේශීය ජන සංනිවේදකයෝ සමත් වූහ.එහි ප්‍රතිඵලයක් ලෙස මෙම විද්‍යාලය සඳහා නව ගොඩනැඟිලි ලබාදීමටත් මේ විද්‍යාලය පල්ලිය වත්තෙන් ඉවත් කර අධ්‍යාපන කොට්ඨාස කාර්යාලය ඇති භූමියේ ස්ථාපිත කිරීමටත් තීරණය වුණි.එහි ප්‍රථම අදියර ලෙසට ඉහත කී ස්ථානයේ තෙමහල් ගොඩනැඟිල්ලක් මීට වසරකට ප්‍රථම සාදා නිම විය. එහෙත් පොරොන්දු වූ පරිදි සිවිල් ඉංජිනේරු කාර්යාලයත් වත්තල අධ්‍යාපන කාර්යාලයත් ඉවත් කර එම ගොඩනැඟිලි ද මේ විද්‍යාලයේ සිසුනට ලබා දීම සිදු වූයේ නැත.මේ අතර වත්තල සාන්ත ආනා දෙව්මැදුරේ අධ්‍යාපන කමිටුව මැදිහත් වී ඉහත කී භූමි භාගය මෙම විද්‍යාලය සඳහා වෙන්කර දුන්නේය.එහි වූ පැරණි ගොඩනැඟිලි දරුවන්ගේ අධ්‍යාපනය සඳහා පිළිසකර කර දීමේ ව්‍යාපෘතියක් ද යෝජනා කළේ ය. ඒ සඳහා මුදල් ලබා ගැනීමට වර්තමාන ප්‍රධාන ඇමැතිවරයා සමඟ පසුගිය පළාත් පාලන මැතිවරණයේ දී සාකච්ඡා කළේ ය. එහි ප්‍රතඵලය වූයේ ඒ සඳහා ලක්‍ෂ 20ක මුදලක් ලබාදීමට ප්‍රධාන ඇමතිවරයා එකඟ විය.ජා-ඇළ සිවිල් ඉංජිනේරු කාර්යාලයත් අධ්‍යාපන කලාප කාර්යාලයත් වෙනත් ස්ථානයක ස්ථාපිත කර හැකි ඉක්මනින් මේ දරුවන්ට අවශ්‍ය පාසල් ගොඩනැඟිලි පිළියෙල කර දීමට බලධාරීන් පියවර ගත යුතු යැයි මවුපියෝ කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r1108042</link>
    <topic>විදුහලේ තාප්පය හදන්න උදවු ඕනෑ</topic>
    <author>ඡායාරූපය නිට්ටඹුව සමූහ ජෙනට් ජයසිංහ</author>
    <content>ගම්පහ ප්‍රාදේශීය ලේකම් කොට්ඨාසයේ යක්කල අනුර කනිෂ්ඨ විද්‍යාලයේ අත්තනගලු ඔය මායිම් කොට ඉදිකර තිබූ ආරක්ෂිත තාප්පය ගංවතුරට හසුවී කැඩී ගොස් ඇත. ආචාර්ය මණ්ඩලයේ සහ මව්පියන්ගේ වියදමින් එම කැඩුණු තාප්පයේ කොටසක් අලුත්වැඩියා කර දී තිබේ. එහි ඉතිරි කොටස සාදා දීමට මැදිහත් වෙන්නැයි මව්පියෝ අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r1108043</link>
    <topic>බොරැල්ල මල අපද්‍රව්‍ය කාණුවලට එක්වෙලා</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>කොළඹ මැගසින් බන්ධනාගාර වැසිකිළි පද්ධතියේ මල අපද්‍රව්‍ය බොරැල්ල සීවලී පටුමග හරහා වැසි ජලය බැස යාමේ කාණු ඔස්සේ ගලා යාම නිසා ඒ අවට පදිංචිකරුවෝ දැඩි අසීරුවට පත්වී සිටිති.මෙම කාණු ඔස්සේ ගලායන මල අපද්‍රව්‍ය තමන්ගේ නිවෙස් අසළ ඇතැම් අවස්ථාවල රැඳී පැවතීමත් අධික ලෙස දුර්ගන්ධය පැවතීම නිසා ආහාර අනුභව කිරීමට පවා නොහැකි තත්ත්වයක් පැන නැගෙන බවද ඔවුහු කියති. මේවාට රොක්වන මැසි මදුරුවන් මගින් නොයෙකුත් ලෙඩ - රෝග බෝවෙන බවද ඔව්හු කියති.කොළඹ දිස්ත්‍රික් පාර්ලිමේන්තු මන්ත්‍රී තිංලග සුමතිපාල මහතා මේ පිළිබඳව කොළඹ මහ නගර සභාවටත් බන්ධනාගාර දෙපාර්තමේන්තුවටත් දන්වා ඇතත් මෙතෙක් කිසි ප්‍රතිචාරයක් ලැබී නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r1108044</link>
    <topic>සුළු අපනයන බෝග මිලවාර්තාගත ලෙස ඉහළ යයි</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>සුළු අපනයන බෝගවල මිල වාර්තාගත ලෙස ඉහළ යාමක් මේ දිනවල සිදුවීම නිසා එම ගොවියෝ දැඩි උනන්දුවකින් වගා කටයුතුවල නිරත වී සිටිති. වියළි කරාබු නැටි කිලෝව රුපියල් 1500 සිට 1600 දක්වාද, ගම්මිරිස් කිලෝව රුපියල් 700 සිට 850 දක්වාත් වියළි සාදික්කා කිලෝව රුපියල් 850 දක්වාත් වසාවාසි කිලෝව රුපියල් 3200 දක්වාත් ඉහළ ගොස් තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r1108045</link>
    <topic>ගණේමුල්ල වීර මාවතට විදුලි පහන් ඕනෑ</topic>
    <author>යක්කල විශේෂ - රුවන් සමන්ත</author>
    <content>ගම්පහ ප්‍රාදේශීය සභා බලප්‍රදේශයට අයත් ගණේමුල්ල, මාකිලංගමුව ප්‍රදේශයේ සිට යාගොඩ දුම්රිය ස්ථානයට ගමන් කිරීමට ඇති එකම මාර්ගය වන “වීර මාවත” ට විදුලිය පහසුකම් නැත.විවිධ රැකියාවල නියුතු කාන්තාවන් ඇතුළු විශාල පිරිසක් මේ මාර්ගයේ ගමන් කරති. මාර්ගය දෙපස විදුලි ආලෝකය නැති නිසා රාත්‍රී කාලයේදී මෙහි විවිධ අපචාර සිදුවේ. එබැවින් මගී ජනතාවගේ ආරක්ෂාව පතා මේ මාර්ගයට විදුලි පහන් සවිකර දෙන්නැයි ඔව්හු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r1108047</link>
    <topic>මීගොඩ කාර්ය මණ්ඩලය අඩුවීමෙන්ජනතාව අසීරුවේ</topic>
    <author>හෝමාගම විශේෂ ජිනදාස ගමගේ</author>
    <content>මීගොඩ ආයුර්වේද රෝහලේ කාර්ය මණ්ඩලය අඩුවීමෙන් දිනකට බෙහෙත් ගැනීමට එන දහස් ගණනක් ජනතාව අසීරුවට පත්වෙන බවට වාර්තාවේ.මේ සම්බන්ධයෙන් රෝහල් කමිටු සාමාජිකයකු පැවසුවේ සිටින සේවකයන් විවිධ සායනවලට යන බවත් ඔසු උයන සේවකයන් රෝහලේ වැඩට ගන්නා බවත් ය.වසරක පමණ සිට රෝහලට ලිපිකරුවකු නොමැති අතර උපස්ථායකයන්ද අඩුවක් ඇති බවත් ඔහු පැවසීය. මෙම රෝහලට විදුලි කාර්මිකයකු නොමැති වීමෙන් විදුලි ලාම්පු හරියාකාර නඩත්තු නොවන බවද පැවසූ කමිටු සාමාජිකයා මෙම රෝහලට ගෙනත් තිබෙන එක්ස්රේ යන්ත්‍රය ද සවි නොකොට තබා ඇති බව ද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r1108048</link>
    <topic>රාජකාරියට බාධා කළාට6කට දඩ</topic>
    <author>ගම්පහ සංචාරක</author>
    <content>මීරිගම දුම්රිය ස්ථානයේදී පොලිස් නිලධාරීන් හා ග්‍රාම ආරක්ෂක නිලධාරීන් දුම්රිය ස්ථානයේ රැඳී සිටි මඟීන්ගේ ගමන්මලු පරීක්ෂා කිරීමේදී, බීමත්ව හා අයුතු ජනරාශියක සාමාජිකයින්වී, පොලිස් නිලධාරීන්ගේ රාජකාරියට බාධා කිරීම සම්බන්ධව අධිචෝදනා ලැබූ පුද්ගලයන් 06 දෙනෙකු චෝදනාවට වරද පිළිගැනීම නිසා එක් අයකුට රුපියල් 1000 බැගින් දඩ මුදල් ගම්පහ මහාධිකරණ විනිසුරු විමල් නම්බුවසම් මහතා නියම කළේය.මීරිගම පොලිසිය විසින් ගොනුකොට තිබූ නඩුව නීතිපතිවරයා විසින් ගම්පහ මහාධිකරණයට යොමුකොට තිබූ අතර පැමිණිල්ල වෙනුවෙන් රජයේ නීතිඥ චතුරංගි මහවඩුගේ මහත්මිය පෙනී සිටියාය. දඩ නියම වූවේ එම්. සිල්වා, ශ්‍රීලාල් පෙරේරා, තිස්ස ආනන්ද, නිහාල් ෂෙල්ටන්, ඊ. නයනානන්ද, ඒ. සිරිසේන අයටය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r1108049</link>
    <topic>කඩුවෙල මංසන්ධියේ අධික වාහන තදබදයක්</topic>
    <author>ඡායාරූපය – කඩුවෙල සමූහ - සමන්ති මිරියගල්ල</author>
    <content>කඩුවෙල ප්‍රධාන මංසන්ධියේ අධික වාහන තදබදය හේතුවෙන් ජනතාව දැඩි අසීරුතාවට පත්ව සිටිති. කඩුවෙල ප්‍රධාන මංසන්ධිය සඳහා මාර්ග සංඥා පද්ධතියක අවශ්‍යතාව දැඩිව පවත්නා බැවින් එය ඉටුකරදෙන ලෙස ප්‍රදේශවාසී ජනතාව බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=r11080410</link>
    <topic>කළුතර ගොවිජන සේවා කාර්යාලවලට පරිගණක</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>කළුතර දිස්ත්‍රික්කයේ ගොවිජන සේවා කාර්යාල විස්ස අතර සේවාවන් විධිමත් හා ක්‍රමවත් කිරීම සඳහා පරිගණක පහසුකම් ලබාදීමට කළුතර දිස්ත්‍රික් මන්ත්‍රී විදුර වික්‍රමනායක මහතා පියවර ගෙන තිබේ. ප්‍රථම වටයේදී දිස්ත්‍රික්කයේ ගොවිජන සේවා කාර්යාල දහයකට පරිගණක කට්ටල් බෙදාහැරීම ආරම්භ කර ඇති අතර ඉදිරි සතිය තුළදී මතුගම, බදුරලිය හා අගලවත්ත යන මධ්‍යස්ථානවලට ලබාදෙනු ඇත. මේ සඳහා රු: ලක්ෂ 20 කට ආසන්න මුදලක් මන්ත්‍රී ප්‍රතිපාදන වලින් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=s1108041</link>
    <topic>ආසියානු සම්මේලන බොක්සිං සූරතාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>රටවල් 24කින් ක්‍රීඩකයන් 150කට අධික සංඛ්‍යාවක් තරග වදින 26වැනි ආසියානු සංම්මේලන බොක්සිං සූරතාවලිය හෙට (5) දකුණු කොරියාවේදී ඇරැඹේ. හෙට සිට 12වැනිද දක්වා පැවැත්වෙන මේ සූරතාවලියට බර පංති 10ක් යටතේ ක්‍රීඩකයෝ තරග වදිති.නාවික හමුදාවේ ආර්.ජී.එස්. කුමාරසිංහ, ස්ලිම්ලයින් බොක්සිං ක්‍රීඩා සමාජයේ ආර්.එම්.ටී. දක්ෂිලත් සහ ගුවන් හමුදාවේ ටී.ඩී.එන්.ටී. ජයකොඩි මේ සූරතාවලිය සඳහා ශ්‍රී ලංකා නියෝජනය කරති. කුමාරසිංහ කිලෝ ග්‍රෑම් 64 බර පන්තියෙන්ද, දක්ෂිලත් කිලෝ ග්‍රෑම් 52 බර පන්තියෙන් ද ජයකොඩි කිලෝ ග්‍රෑම් 54 බර පංතියෙන් ද තරග වදිති. ලයිට් වෙල්ටර්වේට් සූරයකු වන 26 හැවිරිදි කුමාරසිංහ ආරක්ෂක සේවා බොක්සිංහ සූරතාවලියේදී රන් පදක්කම්ලාභියකු ද වේ. හෙතෙම ජාතික බොක්සිංහ සූරතාවලිය, ලේටන් කුසලාන සහ ආධුනික බොක්සිංහ තරගාවලියේදී රන් පදක්කම් දිනා ගැනීමට සමත් වී ඇත.2002 වසරේ නේපාලයේ කත්මණ්ඩු නුවර පැවැති දකුණු ආසියානු කනිෂ්ඨ බොක්සිංහ තරගාවලියේ ලෝකඩ පදක්කම්ලාභී 25 හැවිරිදි දක්ෂිලත් මෙරට ප්‍රධාන පෙලේ තරගාවලි රැසකම හොඳම බොක්සිං ක්‍රීඩකයාට හිමි පදක්කම් දිනා ගැනීමට සමත් වී ඇත. බැන්ටම්වේට් සූරයකු වන 22 හැවිරිදි ජයකොඩි, ආරක්ෂක සේවා බොක්සිං තරගාවලියේ රන් පදක්කම්ලාභියෙකි. එමෙන්ම ජාතික බොක්සිං සූරතාවලියේ සහ ක්ලිෆර්ඩ් කුසලාන තරගාවලියේ හොඳම බොක්සිං ක්‍රීඩකයා ලෙස සම්මානයට පාත්‍ර විය.පසුගිය වසරේ අමෙරිකාවේ පැවැති ලෝක ආරක්ෂක සේවා ක්‍රීඩා උළෙලේ ලෝකඩ පදක්කමක් අත් කර ගැනීමට ද ජයකොඩි සමත් විය.චීනය, ඉන්දියාව, ඉරානය, කසකස්තානය, මොන්ගෝලියාව, උස්බෙකිස්තානය, සහ දකුණු කොරියාව වැනි ප්‍රබල රටවල් ගණනාවක් මෙවර ආසියානු සම්මේලන බොක්සිං සූරතාවලියට තරග වදිති.තරගාවලියට සහභාගි වන ශ්‍රී ලංකා කණ්ඩායමේ පුහුණුකරුවන් ලෙස ආර්. එස්. කුමාරප්පෙරුම ඩබ්ලිව්. වසන්ත කුමාර යන මහත්වරුන් කටයුතු කරන අතර ඕබ්‍රි පීරිස් මහතා කළමනාකරු ලෙස කටයුතු කරයි. වෛද්‍ය දයා අතුකෝරල මහතා සංචාරයට එක්වන්නේ කණ්ඩායමේ වෛද්‍යවරයා ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=s1108047</link>
    <topic>ක්ලබ් බෙන්තොට-එයිට්කන් ස්පෙන්ස්ට්‍රැවල් ට්‍රේඩ් ක්‍රිකට් සූරතා දිනති  </topic>
    <author/>
    <content>එයිට්කන් ස්පෙන්ස් ට්‍රැවල්ස් ආයතනය 14 වැනි වරටත් සංවිධානය කරනු ලැබූ 35 වැනි වාර්ෂික ට්‍රැවල් ටේ‍්‍රඩ්” කාන්තා සහ පිරිමි සැහැල්ලු පන්දු ක්‍රිකට් තරගාවලියේ පිරිමි සූරතාව හිමි කර ගැනීමට ක්ලබ් බෙන්තොට හෝටල් කණ්ඩායම සමත් විය. කාන්තා සූරතාව දිනාගනු ලැබුවේ එයිට්කන් ස්පෙන්ස් ට්‍රැවල්ස් ආයතනය විසිනි. තරගාවලියේ පිරිමි අනුසූරතාව ටැන්ජරින් බීච් හෝටලයට හිමිවූ අතර කාන්තා අනුසූරතාව සිනමන් ග්‍රෑන්ඩ් හෝටලයට හිමිවිය.පිරිමි තරග අංශයේ හොඳම පිතිකරු ලෙස ක්ලබ් බෙන්තොට හෝටලයේ රොෂාන් කුමාර සම්මාන දිනූ අතර එම හෝටල් කණ්ඩායමේ සුමිත් ලලන්ත හොඳම පන්දු යවන්නාට හිමි සම්මානයත්, අවසන් තරගයේ වීරයාට හිමි සම්මානයත් දිනා ගත්තේය. තරගාවලියේ වීරයාට හිමි සම්මානය දිනාගනු ලැබුවේ ක්ලබ් බෙන්තොට හෝටල් කණ්ඩායමේ සුපුන් පි‍්‍රයංක විසිනි. කාන්තා තරග අංශයේ හොඳම පිතිකාරිනිය ලෙස සිනමන් ග්‍රෑන්ඩ් හෝටල් කණ්ඩායමේ වත්සලා ද සිල්වා සම්මාන දිනා ගත්තාය.එම කණ්ඩායමේ කබීෂා කල්හාරි හොඳම පන්දු යවන්නිය ලෙස තේරී පත්වූවාය. අවසන් තරගයේ සහ තරගාවලියේ හොඳම ක්‍රීඩිකාව බවට පත්වූයේ එයිට්කන් ස්පෙන්ස් කණ්ඩායමේ ලෝචිනි පෙරේරා ය. එයිට්කන් ස්පෙන්ස් ට්‍රැවල්ස් ආයතනයේ ප්‍රධාන විධායක නිලධාරි රවී සුබ්‍රමනියම්, ට්‍රැවල්ට්‍රේඩ් ක්‍රීඩා සමාජයේ ජෙරාඩ් වික්ටෝරියා සහ සහකාර උප සභාපති ප්‍රසන්ජිත් පෙරේරා යන මහත්වරුන්ගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=s1108042</link>
    <topic>දුෂ්කරතා මධ්‍යයේ කඹ ඇදයුද හමුදාව සූරතා දිනයි</topic>
    <author>ප්‍රියාන් ද සිල්වා මාතර ක්‍රීඩා</author>
    <content>8 වැනි ජාතික කඹ ඇදීමේ සූරතාවලියේ කාන්තා හා පිරිමි සූරතා අත්කර ගැනීමට යුද හමුදාව සමත්විය.කණ්ඩායම් 12ක් තරග වැදුණු මේ සූරතාවලියේ කාන්තා සහ පිරිමි අනු සූරතා දිනා ගනු ලැබුවේද යුද හමුදාව විසිනි.ජාතික කඹ ඇදීමේ සංගමය මගින් සංවිධානය කළ මේ ජාතික සූරතාවලියේ සංවිධාන කටයුතුවල දුර්වලතා හේතුවෙන් සහභාගී වූ කණ්ඩායම් දැඩි අපහසුතාවට පත්ව සිටියහ.මීට පෙර මේ සූරතාවලිය පැවැත්වීමට නියමිතව තිබූ මාතර උයන්වත්ත ක්‍රීඩා පිටි දෙකම ජාතික පාසල් දැල්පන්දු සූරතාවලිය සඳහා වෙන්කර තිබූ බැවින් සනත් ජයසූරිය ක්‍රීඩාංගණය මේ සඳහා තෝරා ගැනීමට සිදුවිය.නමුත් එදින එම ක්‍රීඩාංගණයේ සාන්ත සර්වේශස් සහ කිරින්ද පුහුල්වැල්ල විදුහල අතර 15න් පහළ ක්‍රිකට් තරගයක් පැවැත්වීමට සූදානම් ව තිබිණි.පසුව සංවිධායකයන්ගේ බලවත් ඉල්ලීම මත එම ක්‍රිකට් තරගය එක් පිලකට ඕවර 31 බැගින් සීමා කර උදෑසන කාලය ජාතික කඹ ඇදීමේ සූරතාවලිය සඳහා ලබා දීමට දෙපිලම එකගවීම මත කඹ ඇදීමේ සූරතාවලිය පැවැත්වීමට අවස්ථාව ලැබිණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=s1108043</link>
    <topic>ශ්‍රී ලංකාව බංග්ලාදේශයට පරදී</topic>
    <author/>
    <content>නේපාලයේ කත්මණ්ඩු නුවර පැවැත්වෙන 16න් පහළ දකුණු ආසියාතික පාපන්දු තරගාවලියේ ශ්‍රී ලංකාව මුහුණ දුන් ප්‍රථම තරගයෙන් බංග්ලාදේශය හමුවේ ගෝල් 2-6ක් ලෙස පරාජයට පත්විය.‘ඒ’ කාණ්ඩය යටතේ ඉන්දියාව, පාකිස්තානය හා මාලදිවයින ද ‘බී’ කාණ්ඩය යටතේ ශ්‍රී ලංකාව, බංග්ලාදේශය හා නේපාලය මේ තරගාවලියට සහභාගී වී සිටිති.මේ තරගයට සමගාමීව පැවැති ‘ඒ’ කාණ්ඩයේ තරගයකින් ගෝල 1-0ක් ලෙස ඉන්දියාව පරාජය කිරීමට පාකිස්තානය සමත් විය.ශ්‍රී ලංකාව සහභාගි වන දෙවැනි තරගය අනිද්දා (6) නේපාලය සමග පැවැත්වේ. එදිනම ඉන්දියාව සහ මාලදිවයින ‘ඒ’ කාණ්ඩයෙන් තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=s1108044</link>
    <topic>ධර්මපාල විදුහලට කඩුලු 8ක ජය</topic>
    <author/>
    <content>හතරේ පහර 12ක් සහ හයේ පහර 6ක් සමග ලකුණු 118ක් රැස් කළ තාරක හොඳමුනිගේ ගේ විශිෂ්ට පිති හරඹය හේතුවෙන් කොළඹ නාලන්දා විදුහලට එරෙහිව කඩුලු 8 විශිෂ්ට ජයක් අත් කර ගැනීමට පන්නිපිටිය ධර්මපාල විදුහල සමත්විය.අන්තර් පාසල් 15න් පහළ ක්‍රිකට් තරගාවලිය යටතේ පසුගියදා පන්නිපිටිය ධර්මපාල විද්‍යාලයීය ක්‍රීඩාංගණයේ පැවැති මේ තරගයේ පළමුව පන්දුවට පහරදුන් නාලන්දා පිල ලකුණු 208ක් ලබා ගත්තේය.මේ ජයග්‍රහණයත් සමග තරගාවලියේ දෙවැනි වටයට පිවිසීමට ධර්මපාල විදුහල සමත්විය.නාලන්දා විදුහල – 208 – ඖෂික පෙරේරා 93 (අෂාන් කාවින්ද 22/2, හිමාෂ ලියනගේ 22/2)ධර්මපාල විදුහල – 209/2 (තාරක හොඳමුනිගේ 118).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=s1108045</link>
    <topic>වොනරීවා තුන්වැනි වටයට</topic>
    <author>කැලිෆෝනියා (ඒ.එෆ්.පී)</author>
    <content>අමෙරිකාවේ ජිල්ක්‍රේබස් ලකුණු 6-4ක් සහ 7-5ක් ලෙස පරාජයට පත්කළ රුසියාවේ වේරා වොනරීවා සැන්ඩියාගෝ විවෘත ටෙනිස් තරගාවලියේ තුන්වැනි වටයට සුදුසුකම් ලැබීමට සමත් වූවාය.ග්‍රෑන්ඩ් ස්ලෑම් තරගාවලි 2කදී අනුසූරිය වූ වොනරීවා තුන්වැනි වටයේදී ජර්මනියේ ඇන්ඩ්‍රියා පෙට්කොවික් හෝ පෝලන්තයේ ඇග්නීස්කා රඩ්බන්ස්කා සමග තරග වදිනු ඇත. වොනරීවා කැලිෆෝනියාවේ සැන් ඩියැගෝ තරගාවලියට පැමිණියේ පසුගිය ජූලි මස අසර්බයිජාන් හි දී සිය වෘත්තිය ටෙනිස් දිවියේ 12වැනි සූරතාව අත් කර ගැනීමෙන් අනතුරුවය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=s1108046</link>
    <topic>ද. ආසියාතික පාපන්දු තරගාවලියට තර්ස්ටන් විදුහලෙන් විශ්ව</topic>
    <author/>
    <content>කොළඹ තර්ස්ටන් විදුහලේ විශ්ව දෙනෙත් සංකල්ප අවුරුදු 16න් පහළ දකුණු ආසියාතික පාපන්දු තරගාවලිය සඳහා පිටත්ව ගිය ශ්‍රී ලංකා කණ්ඩායම නියෝජනය කිරීමට වරම් ලැබීය. තර්ස්ටන් විදුහලේ මෙවර 17න් පහළ පාපන්දු කණ්ඩායමේ නායකත්වය දරණ විශ්ව දෙනෙත් පසුගිය වසරේද ශ්‍රී ලංකා පාසල් කණ්ඩායම් නියෝජනය කරමින් විදේශ සංචාර 2කට සහභාගී වී ඇති දක්ෂ ක්‍රීඩකයෙකි.පළමු වරට ගියවසරේ අප්‍රේල් මස ඉරානයේ ටෙහෙරාන් නුවර පැවැති ආසියානු පාසැල් පාපන්දු තරගාවලියට සහභාගී වූ මොහු එම වසරේ දෙසැම්බර් මස ඉන්දුනීසියාවේ ජාකර්තා නුවර පැවැති 16න් පහළ ආසියානු පාසැල් සූරතා තරගාවලියේ ශ්‍රී ලංකා පාසැල් කණ්ඩායමේ උපනායකයාද විය. .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=s1108048</link>
    <topic>ලක් පොහොර පාපැදි සවාරියසනත්-නිලුකා ජය ගනිති  </topic>
    <author>නුවන් කොඩිකාර වවුනියාවේ සිට</author>
    <content>ජාතික ගොවි සතියට සමගාමීව වවුනියාවේදී ඊයේ පැවැති ලක් පොහොර පාපැදි සවාරියේදී යුද හමුදාවේ සනත් ප්‍රසන්න ජයසිංහ හා වාද්දූවේ ඊ.ඒ. නිලුකා ශ්‍යාමලී පිරිමි හා කාන්තා තරගවල ජය හිමි කර ගැනීමට සමත් වූහ.ක්‍රීඩක ක්‍රීඩිකාවෝ 150කට අධික සංඛ්‍යාවක් සහභාගී වූ මෙහි කිලෝ මීටර් 110ක දුරින් යුත් පිරිමි අංශයේ දෙවැනි ස්ථානය යුද හමුදාවේම ආර්.එම්.ඒ. සිසිර කුමාර ද ශ්‍රී ලංකා ගුවන් හමුදාවේ සමන්ත ලක්මාල් තෙවැනි ස්ථානය ද දිනා ගත්හ.කිලෝ මීටර් 60ක දුරින් යුත් කාන්තා අංශයේ දෙවැනි ස්ථානය අනුරාධපුරයේ ජී.ජී. මනෝරි කුමාරි බණ්ඩාර ද ශ්‍රී ලංකා ගුවන් හමුදාවේ ඒකල කඳවුරේ නිරෝෂනි පෙරේරා ද දිනා ගත්හ.පාපැදි තරගයේ ආරම්භක සංඥාව 56වැනි සේනාංකාධිපති බ්‍රිගේඩියර් පියන්ත නාපාගොඩ මහතා ලබා දුන් අතර වවුනියාව බීජ ගොවිපොල පරිශ්‍රයෙන් තරග ආරම්භ වී එම ස්ථානයෙන්ම තරගය අවසන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=f1108041</link>
    <topic>මානුෂීය මෙහෙයුමේසත්‍ය වාර්තාව</topic>
    <author>රාමන්</author>
    <content>මානුෂීය මෙහෙයුම් පිළිබඳ සත්‍ය තොරතුරු අඩංගු සවිස්තර වාර්තාවක් දැන් නිකුත් වී තිබෙනවා. එය හැඳින්වෙන්නේ මානුෂීය මෙහෙයුම් පිළිබඳ සත්‍ය ගවේෂණය නමින්. (Humani Torian Operation Factual Analysis) පසුගිය දා විදේශ අමාත්‍ය මහාචාර්ය ජී.එල්.පීරිස් මහතාට ආරක්ෂක ලේකම් ගෝඨාභය රාජපක්ෂ මහතා භාර දුන්නේ එම වාර්තාවයි.ප්‍රමාද වී හෝ මෙවන් වාර්තාවක් එළිදැක්වීම වැදගත්. එවැනි වාර්තාවක අඩු ව නිසා එල්.ටී.ටී.ඊ. විරෝධී යුද්ධයේ අවසානය සම්බන්ධයෙන් විවිධ මතවාදයන් ලොව පුරා පැතිරී ගියා. දෙමළ ඩයස් පෝරාව ඒ පිළිබඳ ප්‍රචාරක ජාලය මෙහෙය වනු ලැබුවා. ඔවුන් කොටියා , පූස් පැටියෙක්, ගානට පෙන්වමින් ජාත්‍යන්තර ප්‍රජාවට විවිධ බොරු ප්‍රචාර ගෙන යෑමට පටන් ගත්තා.සාමාන්‍යයෙන් මෙවන් බිහිසුණු සටනක් අවසානයේ එහි නිමාව සම්බන්ධයෙන් ජයග්‍රාහී කණ්ඩායම මඟින් ධවල පත්‍රිකාවක් සකස් කිරීමේ සිරිතක්ව පවතින බවයි යුධ විශේෂඥයෙකු වන මහාචාර්ය රොහාන් ගුණරත්න සඳහන් කරන්නේ. එවැන්නක් නිකුත් නොවීමේ අඩුව ඔහු දිගින් දිගටම රජයේ අවධානයට යොමු කළා. මේ නිසා එල්.ටී.ටී.ඊ.යේ ජාත්‍යන්තර ජාලයට යුද්ධයේ අවසානය සම්බන්ධයෙන් විවිධ මිත්‍යා කතා ගොඩ නඟා ගැනීමට පහසුවක් වුණ බවයි මහාචාර්ය රොහාන් ගුණරත්න ගේ මතය. මේ නිසා ශ්‍රී ලංකාවට රඟපෑමට සිදු වූයේ ඒවාට පිළිතුරු දෙන්නාගේ භූමිකාවයි. දරුස්මාන් වාර්තාව පවා සැකසෙන්නේ ශ්‍රී ලංකාව පැත්තේ යුද්ධයේ අවසානය සම්බන්ධයෙන් මෙවන් සවිස්තර වාර්තාවක් නොතිබූ නිසා බවයි පෙනෙන්නේ. ආරක්ෂක ලේකම්වරයා එම අඩුව සම්පූර්ණ කර දී තිබෙනවා.යුද්ධයට මැදිහත් වූ සන්නද්ධ හමුදාවන්ට යුද්ධ කිරීමට හා ඒ සම්බන්ධයෙන් වාර්තා පිළියෙළ කිරීමට අපහසුයි. ඊට අවශ්‍ය කාල වේලා සකස් කර ගැනීමට ද අපහසුයි. ඒ සඳහා වෙනත් පාර්ශ්වයක් ඔවුන්ගේ සහායෙන් එවැන්නක් පිළියෙළ කළ යුතුයි. මෙය හැඳින්වෙන්නේ යුධ ජයග්‍රහණයේ පූර්විකාව විදියට. දැන් ආරක්ෂක අමාත්‍යාංශය ඒ කාර්යය ඉටු කර දී තිබෙනවා. එය ධවල පත්‍රිකාවකටත් වඩා ඉදිරියට ගිය සවිස්තරාත්මක ලියවිල්ලක්.දැන් විදේශ අමාත්‍යාංශයට ජාත්‍යන්තරයට කතා කිරීම අංග සම්පූර්ණ ලේඛනයක් තිබෙනවා. මෙම වාර්තාවේ අඩංගු කරුණු එකින් එක ගෙන දෙමළ ඩයස්පෝරාවේ බොරු වාර්තාවලට පිළිතුරු සැපයිය හැකියි. ඕනෑම සන්නද්ධ නැඟීමක් මර්දනය කිරීමට යෑමේ දී යම් යම් අඩු පාඩු සිදු විය හැකියි. සිවිල් වැසියන් ද ඝාතනය විය හැකියි.යුද්ධයක් යනු ශීල ව්‍යාපාරයක් නොවෙයි. විශේෂයෙන් ම එල්.ටී.ටී.ඊ. ය වැනි ලෝකයේ දරුණුතම ත්‍රස්තවාදී සංවිධානයක් සමඟ සටන ලෙහෙසි පහසු කාර්යයක් වුණේ නැහැ. එහෙත් කිසිදු අහිංසක සිවිල් වැසියෙකුටවත් අනතුරක් කිරීමේ සූදානමක් හෝ චේතනාවක් රජයේ හමුදාවන්ට තිබුණේ නැහැ. වැදගත් වන්නේ එයයි.ඔවුන්ට අවශ්‍ය වූයේ එල්.ටී.ටී.ඊ.යෙන් සිවිල් වැසියන් බේරා ගැනීමටයි. එය මානුෂික මෙහෙයුමක් සේ හැඳින්වූයේ ද එම චේතනාවෙනුයි. එහෙත් යම් යම් අතපසු වීම් සිදු විය හැකියි. ලෝකයේ ඕනෑම තැනක සිදුවන සත්‍ය එයයි. ඉරාක යුද්ධයේ දී, සුඩානයේ දී, කොසොවෝ හි දී, කොරියාවේ දී ඇෆ්ගනිස්ථානයේ දී අපි මේ සත්‍යය අත්දුටුවා. ඒ වායේ මිය ගිය සිවිල් වැසියන් ගේ ගණන සටහන් වන්නේ දහස් ගණනින් සමහර තැනක ලක්ෂ ගණනින්.ඊට සාපේක්ෂව අපේ රටේ සිවිල් වැසියන්ට සිදු වූ හානිය අවමයි. ඒ සම්බන්ධයෙන් යුනිසෙෆ් වාර්තා හා පසුගිය දා නිකුත් වූ මානුෂීය මෙහෙයුම පිළිබඳ වාර්තාව සමාන කමක් දක්වනවා. එල්.ටී.ටී.ඊ. විරෝධී සටනේ සිවිල් වැසියන්ට සිදු වූ හානිය ගැන වුව ද දැන් අපට ඍජුව ජාත්‍යන්තරයට කතා කළ හැකියි. ජාත්‍යන්තරය ඇෆ්ගනිස්ථානයේ, ඉරාකයේ, ලිබියාවේ හා සිරියාවේ දැන් සිදු වෙමින් පවතින සිවිල් ජීවිතවල හානි ගැන නොසලකා අපේ රට ගැන කතා කලත් , ඒ සම්බන්ධයෙන් අපට ඔවුන්ට පිළිතුරු දිය හැකි සටහනක් තිබෙනවා. එහෙත් මේ කිසිදු හානියක් හිතාමතා සිදු කළ ඒවා නොවෙයි. මේ වාර්තාවට අනුව ගත යුතු වන්නේ මානුෂීය මෙහෙයුමේ දී ශ්‍රී ලංකාව සිවිල් වැසියන් බේරා ගැනීමට කළ දුෂ්කරක් ක්‍රියාවයි.අවසාන අදියරේ දී වුවද එවැන්නක් සිදු කිරීමට අවශ්‍ය වූයේ ඇයි. එල්.ටී.ටී.ඊ. ය ඔවුන් හිරකර ගෙන සිටි නිසා. එල්.ටී.ටී.ඊ. ය පලා යන සිවිල් වැසියන්ට වෙඩි තැබූ නිසා.පලා යන සිවිල් වැසියන්ට කොටි වෙඩි තැබූ හැටි අද ලොවට පවසන්නේ කොටි සංවිධානයේ දේශපාලන අංශ නායක තමිල් චෙල්වම්ගේ බිරිය හා මුහුදු කොටි බලකායේ නායක සුසෙයිගේ බිරිය යි. මේ දෙදෙනා තම හඬ අවදි කරමින් කරන ප්‍රකාශය කොටින්ට සුදු හුණු ගෑමට සූදානම් වන ජාත්‍යන්තරයට ශ්‍රී ලංකාව පැත්තෙන් පිළිතුරු දීමේදී වැදගත් වෙනවා. එම ප්‍රකාශ ආරක්ෂක ලේකම්වරයාගේ වාර්තාව මඟින් කරනු ලබන පැහැදිලි කිරීම හා සැසදෙනවා. භාර වූ 11000 පමණ එල්.ටී.ටී.ඊ. සාමාජිකයන් පුනරුත්ථාපනය කර ඉන් සුළු පිරිසක් හැරෙන්නට අන් අය සමාජගත කර ඇති ආකාරය මෙම වාර්තාව මඟින් සවිස්තරාත්මකව පෙන්වා දී තිබෙනවා. භාර වූ අය ඝාතනය කළා නම් 11000 ක් පමණ පුනරුත්ථාපනයට යොමු වූයේ කෙසේ ද? මේවා අපට අවලාද නඟන ජාත්‍යන්තරය හමුවේ ප්‍රශ්න කළ යුතුයි.විදේශ අමාත්‍යාංශය කළ යුත්තේ මේ කරුණු කාරණා නිසි ලෙස සම්පිණ්ඩනය කරමින් ජාත්‍යන්තරයට පිළිතුරු සැපයීමට සූදානම් වීමයි. දැන් ඔවුන්ට අවශ්‍ය කරුණු කාරණා පෙළ ගැසෙමින් පවතිනවා. තවදුරටත් ශ්‍රී ලංකාව පැත්තෙන් කරුණු නැතැයි ඔවුන්ට උදාසීන වීමට හේතුවක් නෑ. මේ කරුණු ජාත්‍යන්තරයේ නිසි ලෙස අලෙවි කළ හැකියි.මෙවර එල්.ටී.ටී.ඊ. ය සටන අරඹා තිබෙන්නේ ජාත්‍යන්තරවයි. ජාත්‍යන්තරව ජීවත් වන කොටි සාමාජිකයන්ට මානුෂික මෙහෙයුම් අවසානය අමානුෂිකව සැලකුවා යැයි මුසාවක් ගොතා ලොකු ශබ්දයක් නොදමන්නේ නම් ඔවුන්ට තවදුරටත් දේශපාලන රැකවලුන් මෙන් එම රටවල ජීවත් වීමට හැකි වන්නේ නැහැ. ඒ නිසා තම පැවැත්ම වෙනුවෙන් හෝ සටනක් දිය යුතු වෙනවා. මේ දිනවල සිදු වෙමින් පවතින්නේ ඊට අදාල මතවාදී අරගලයයි. එහෙත් දැන් ඊට ශ්‍රී ලංකාව පැත්තෙන් තර්කානුකූල පිළිතුරු සැකසෙමින් පවතිනවා.එම පිළිතුරු නිසි පරිදි අදාළ ආයතනවලට හා සංවාද මණ්ඩපවලට යොමු කිරීමේ පදනම සැකසිය යුත්තේ විදේශ අමාත්‍යාංශයයි. ඒ සඳහා ඔවුනට අපේ තානාපති ජාලය උපයෝගී කරගත හැකියි.මේ පැය 8 රාජකාරියක් සේ සලකා නම් කළ නොහැකිය. අදාළ කාලවකවානුව පසුවන තුරු හෝ රට වෙනුවෙන් පැය විසි හතරක කාර්යක් බවට පත් කර ගත යුතුයි. මේ වන විට ආරක්ෂක ලේකම්වරයාගේ වාර්තාව දෙමළ ඩයස්පෝරාව පෙරළන ගජබින්නාලංකාරයට එරෙහිව ඉදිරිපත් වන තර්කානුකූල සත්‍ය වාර්තාවක් වී තිබෙනවා. දැන් ජාත්‍යන්තරය සිය තර්කය හා මතවාදය ඉදිරිපත් කිරීමේ දී ශ්‍රී ලංකාවේ ආරක්ෂක ලේකම්වරයාගේ වාර්තාවේ අඩංගු කරුණු ගැන ද සැලකිලිමත් විය යුතුයි. මේ නිසා දරුස්මාන් වාර්තාව පිළිගෙන ශ්‍රී ලංකා ආරක්ෂක අංශ සකස් කළ මානුෂීය මෙහෙයුම් වාර්තාව ප්‍රතික්‍ෂේප කිරීමට ඔහුට නොහැකි වී තිබෙනවා. මේ වාර්තා දෙකම පදනම් කරගෙන යහපත් සංවාදයක් ඇති කර ගැනීමට ජාත්‍යන්තරයේ මධ්‍යස්ථ ප්‍රජාවට හැකි වේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=f1108042</link>
    <topic>ජනසෙත සලසන ගම්පහ මහගෙදර</topic>
    <author>ධර්මන් වික්‍රමරත්න</author>
    <content>බැසිල් රාජපක්‍ෂ අමාත්‍යතුමාගේ මෙහෙයවීමෙන් අංග සම්පූර්ණ පහසුකම් සහිතව ගම්පහ ඔරුතොට පාරේ ඉදිකරන ලද එක්සත් ජනතා නිදහස් සන්ධානයේ ගම්පහ දිස්ත්‍රික් ප්‍රධාන කාර්යාලය අගෝස්තු 04 වැනිදා එනම් අද පෙරවරු 9.30 ට මහින්ද රාජපක්‍ෂ ජනාධිපතිතුමා අතින් විවෘත වේ. මේ ලිපිය ඒ වෙනුවෙනි.ගම්පහ දිස්ත්‍රික්කය පුරාථනයේ මායා රටට අයත් වන්නකි. උතුරු දෙසින් මහ ඔය. දකුණින් කැළණි ගඟය. බටහිරින් මහ සමුදුරය. නැඟෙනහිරින් අඩි 1000 සමෝච්ච රේඛාවය. මේවා ගම්පහ දිස්ත්‍රික්කයේ මායිම් වේ. ගම්පහට උතුරින් ඇත්තේ පුත්තලම සහ කුරුණෑගල දිස්ත්‍රික්කයන්ය. දකුණින් කොළඹය. නැඟෙනහිරින් කෑගල්ලය. මේවාට මැදිව ගම්පහ පිහිටා ඇත. පුරාවෘත්තයන්ට අනුව ගම්පහ දිස්ත්‍රික්කය රාමායණයේ විස්තර කෙරෙන පුරාණ අවධිය තෙක් අතීතයට දිවයයි. ඒ සීතා දේවිය පැහැරගෙන ආ රාවනා නම් යක්ෂ ගෝත්‍රික රජුගේ සොහොයුරු විභීෂණගේ අගනුවරවූ කැලණිය, ගම්පහ දිස්ත්‍රික්කයේ කැලණිය යන විශ්වාසය නිසාය. රාමායණ කථා පුවතට ක්‍රි. පු. 1800 එහා යුගයක් පසුබිම්වී ඇතැයි පැවසේ. ගම්පහ දිස්ත්‍රික්කයට අනුරාධපුර යුගයේ මුල් වකවානුවේදී සහ කෝට්ටේ යුගයේදී දේශපාලන ක්‍රියාවලියේ ද වැගදත් ස්ථානයක් හිමිවිය.ගම්පහ දිස්ත්‍රික්කයේ විශාලත්වය වර්ග කිලෝමීටර් 1,387 කි. මැතිවරණ ආසන 13 කි. ප්‍රාදේශීය ලේකම් කොට්ඨාශ 13 ක් සහ ග්‍රාමසේවා වසම් 1,117කින් එය සමන්විත වේ. දිස්ත්‍රික්කයේ පිහිටි මුළු ගම් සංඛ්‍යාව 1,810 කි. මහ නගර සභා 02, නගර සභා 05 සහ ප්‍රාදේශීය සභා 12 ක් එයට අයත්ය. දිස්ත්‍රික්කයේ මුළු ජනගහනය 2,165,000කි. ඉන් සියයට 51.17ක් ස්ත්‍රීන් වේ. වර්ග කිලෝමීටරයකට ජනගනත්වය 1,614කි. දිස්ත්‍රික්කයේ මුළු ජනගහනයෙන් 1,774,008 ත් ජීවත්වන්නේ ග්‍රාමීය ප්‍රදේශවලය. සමෘද්ධි සහනාධාර ලබන පවුල් සංඛ්‍යාව 134,882ති’ දිස්ත්‍රික්කයේ ඇති රජයේ පාසැල් සංඛ්‍යාව 534 කි. ශිෂ්‍ය ජනගහනය 340,000කි. ගම්පහ දිස්ත්‍රික්කය විවිධ වාර්ගික ජනකොටස් වලින් සමන්විතය. කෘෂිකාර්මික අතින් වී ගොවිතැන, පොල්, රබර්, තේ සහ පළතුරු වගාවෙන් දිස්ත්‍රික්කය පෝෂිතය. කෘෂිකර්මයෙන් යැපෙන සංඛ්‍යාව සියයට 34 කි. ධීවර වෘත්තියේ නිරතවන පවුල් සංඛ්‍යාව 8,576 කි.සැවොම බලා සිටියාඉකුත් මහ මැතිවරණයෙන් බැසිල් රාජපක්‍ෂයන් දිනන තුරු බලා සිටියේ ගම්පහ ජනයාම පමණක් නොවේ. පාලම්, බෝක්කු, මහාමාර්ග, බස් නැවතුම්පොළවල්, ඇළ වේළි, මාතෘ සායන, පාසල්, ආගමික ස්ථාන ආදී සියල්ලද බැසිල් මහත්තයා එනතෙක් බලා සිටියහ. හැමදාම හිරු පායනු නමුදු ගම්පහ දිස්ත්‍රික් ජනතාවට ඉකුත් මහ මැතිවරණයෙන් පසු පෑයූ හිරු උදාවූයේ නැවුම් බලාපාරොත්තු සහගතවය.එයා ආපසු ගම්පහට එන්නේ ඊළඟ ඡන්දයට”යැයි විරුද්ධ පාක්‍ෂිකයෝ තැන තැන ප්‍රකාශ කළහ. එසේ නොවන බව කැලණි ගඟ කළු ඇලට කොඳුරා කීවේය. තමන් බලන්නට බැසිල් මහත්තයා පැමිණි බව දඬුගම් ඔයට කියා සිටියේ හේකිත් අමුණය. තමන් බැලීමට සෙරප්පුවක්වත් නොමැතිව ඔහු පැමිණි බව දුටු ජා - ඇලට සතුට දෝරේ ගලා ගියේය. දිවා රාත්‍රී නිලධාරීන් සමඟ සැලසුම් සකස්කරනු හීන් ඇළ සහ අත්තනගලු ඔය බලා සිටියේ නිම්හිම් නැති පී‍්‍රතියෙනි. එහි ප්‍රතිඵලය වූයේ ගම්පහ දිස්ත්‍රික්කයට වාර්ෂිකව ඇතිවන ගංවතුර තර්ජනය ඉතා අවමවීමය.තාවකාලික කාර්යාලයක සිටඋතුරු වසන්තය සහ නැඟෙනහිර නවෝදය මෙන් ගම්පහ උදානයද, ගම්බිම් සිසාරා ගියේය. මාර්ග පද්ධතීන් පමණක් නොව වාරිමාර්ග ද පිළිසකර විය. ගම්පහ දිස්ත්‍රික්කය ශ්‍රී ලංකාවේ ඕනෑම පුද්ගලයෙකුට ජීවත්වීමට ඉතාම හිතකර දිස්ත්‍රික්කය බවට වර්තමානයේ පත්වෙමින් තිබේ. එය තනි තනිව වැඩ කිරීමෙන් නොව කණ්ඩායම් හැඟීමෙන් යුතුව කැපවීමෙන් කරන ලද ව්‍යායාමයකි. ගම්පහ දියුණුකල හැක්කේ ද එම අරමුණ ජයගතහොත් පමණක් බව බැසිල් රාජපක්‍ෂයන්ගේ තිර අදිටන විය. ගම්පහ වසන්තය එහි ජනයාට පමණක් නොව රටටම අළුත් අත්දැකීමක් ගෙන ආහ. සාම්ප්‍රදායික කර්මාන්ත නව ජීවයකින් පිබිදෙමින් පවතී. රැකියා සොයා ගෙන කොළඹට යන ජනයා වෙනුවට රැකියා ඔවුහු සොයාගෙන පැමිණියහ. නීතීඥ පුෂ්පා රාජපක්‍ෂයන්ගේ සභාපතිත්වයෙන් ක්‍රියාත්මකවන ලිය අභිමන වැඩසටහනද එහිදී ඉටුකළේ සුවිශේෂ කාර්යභාරයකි.මේ සියළු කාර්යයන් මෙතෙක් ක්‍රියාත්මක කළේ ගම්පහ නගරයේ තාවකාලික කාර්යාලයකය. අද ඒ සඳහා එක්සත් ජනතා නිදහස් සන්ධානයේ ගම්පහ දිස්ත්‍රික් ප්‍රධාන කාර්යාලයක් ඉදිකර ඇත. අක්කරයකට ආසන්න භූමි භාගයක ඉදිවී ඇති එහි ගොඩනැඟිලිවල වර්ග ප්‍රමාණය වර්ග අඩි 9,826 කි. මෙහි මුල්ගල තබන ලද්දේ 2010 නොවැම්බර් 01 වැනිදාය. ඒ චමල් රාජපක්‍ෂ කතානායකතුමා ඇතුළු ආරාධිත ප්‍රභූවරුන්ගේ ප්‍රධානත්වයෙනි. සියළු ඉදිකිරීම් වරලත් වාස්තු විද්‍යාඥයින් විසින් සිදුකර ඇත්තේ පාරිසරික හිතකාමී අයුරෙනි. මෙහි ප්‍රධාන ශ්‍රවණාගාරයේ 180 ක් සඳහා ආසන පහසුකම් ඇත. එළිමහනේ පිහිටි විවෘත වේදිකාවේ රැස්වීම් සඳහා 900 කට පහසුකම් ඇත. ඉන් 200 ක් පුටුවලින් සමන්විතය. පහල තට්ටුවේ ප්‍රධාන කාර්යාල 02 ක් ඇතුළු කාර්යාල 08 කි. උඩ තට්ටුවේ ශ්‍රවණාගාරය ඇතුළු තවත් කාර්යාල 02කි.දිස්ත්‍රික් සැලසුමක්එළිමහනේ විශාල බෝග වගාවකි. එය දිවි නැඟුම සංකල්පය ක්‍රියාත්මක කරමින් වගා කරන ලද විශාල ගෙවත්තකි. කොළ සළාද, බටු, මිරිස්, එළබටු, පතෝල, සේර, ඉඟුරු, නිවිති, දඹල, කරවිල, බණ්ඩක්කා සහ බතල වැනිදෑ වලින් එය සමන්විතය. එම බෝග ඇතුළු භූමියේ සියළු ශාක වලට ජලය සපයනු ලබන්නේ විසිරි ජල බිංදු තාක්ෂණය මගිනි. ඒ සඳහා උපයෝගි කරගනු ලබන්නේ අහස් දියෙන් ගොඩනැඟිල්ලේ වහලට වැටෙන ජලයයි. වැසි ජලය ගබඩා කිරීම සඳහා ලීටර් 10,000ක් ගබඩා කල හැකි ජල ටැංකි දෙකක් සවිකර ඇත. අපතේ යානොදී එක් රැස්කරගත් වැසි ජලය කාර්්‍යක්ෂමතාවයකින් හෙබි විසිරි බිංදු තාක්ෂණය යටතේ පැය කිහිපයකට වරක් නිකුත් කෙරේ. මූලස්ථානයේ විදුලි බලය සහසම්බන්ධිකරණයෙන් සිදුකරනු ලබන්නේ සූර්ය බලශක්තියෙනි. එක් යන්ත්‍රයක් මගින් කිලෝවොට් 5, 6 ක් ශක්තියක් සපයනු ලබයි.ගම්පහ දිස්ත්‍රික්කය සඳහා අද ප්‍රධාන දිස්ත්‍රික් සැලසුමක් ක්‍රියාත්මක වේ. එය මොරටුව සරසවියේ විද්වතුන්ගේ අධීක්ෂණය යටතේ සැලසුම් සහගත වැඩසටහන් ලෙස ක්‍රියාවට නැගුනකි. අද විවෘත වන ගම්පහ කාර්යාලයේ නවීනතම තාක්ෂණය යටතේ පරිගණක කරන ලද තොරතුරු ජාලයක්ද ස්ථාපිත කර ඇත. ඒ අනුව ගම්පහ දිස්ත්‍රික් පුරවැසියෙකුගේ හැදුනුම්පත් අංකය යොමුකල සැනින් ඔහු පිළිබඳව පමණක් නොව එම ප්‍රදේශයේ නිවාස, මාර්ග, පාසැල් පිළිබඳව සංවර්ධන තොරතුරු මෙහිදී පෙන්නුම් කෙරේ. එය විධිමත් සංවර්ධනයකට බෙහෙවින් ඉවහල් වනු ඇත.ගොඩනැඟිල්ල අවට ඖෂධීය ගුණයෙන් යුත් ශාක ගණනාවකි. ඒ අතර කුරුඳු, මීගස්, අංකෙන්ද, ඇඹරැල්ල, කාමරංගා, ගොරකා, කරඳ, කැටකෑල, බෙලි, දෙළුම්, කටුආතා, වැලිආතා, කරමැල්ලුම්, වෙරළු, මාදං, රුක්අත්තන, පිහිඹිය, බිළිං, කජු, බෙහෙත් නෙල්ලි, කරපිංචා, අලිගැටපේර දක්නට ලැබේ. හල්මිල්ල, කොස්, සහ මහෝගනී ශාකයන් දසත පුරා දක්නට ඇත. භූමිය පුරා ඇති පොල්ගස්වල දක්නට ඇත්තේ ඕකිඩ් ගස්ය. දර්ශනීය මල්වලින් යුත් එම ඕකිඩ් ප්‍රභේද 20 කට අයත්ය. විවිධ වර්ගයන් 06 ට අයත් අඹ ගස් එහි දැකුම්කළු බව වැඩි කරයි. කොළ සහ රතුපාට වර්ණ ගෙඩිවලින් යුත් රඹුටන් ගස් මතුකර ඇත්තේ සිත්කළු දසුනකි. අඩි 08 ක් උසැති විවෘත වේදිකාව අවට ආවේනික නිල් පැහැති මල් සහ වැල් වලින් සමන්විතය. රථවාහන අංගනයේ වාහන 40 ක් නතර කිරීමේ පහසුකම් ඇත. එයට සෙවන ලැබුනුයේ කොහොඹ ගස් 14 කිනි.මෙම කාර්යාලය එක්සත් ජනතා නිදහස් සන්ධානයේ ප්‍රථම දිස්ත්‍රික් කාර්යාලයයි. ගම්පහ දිස්ත්‍රික්කයේ දේශපාලන කටයුතු පමණක් නොව සමාජ, සංස්කෘතික, අධ්‍යාපනික, ආගමික කටයුතු ප්‍රවර්ධනයෙහිලා මෙමගින් පුරෝගාමි සේවාවක් ඉටු කරනු ඇත. ගම්පහ කාර්යාලය සමාජ සංවර්ධනය, ලිය අභිමන්, පෞද්ගලික සහ දේශපාලනික සම්බන්ධතා වශයෙන් කෙටස් 04 කින් ක්‍රියාත්මක වේ. මහින්ද රාජපක්‍ෂ ජනාධිපතිතුමාගේ මහින්ද චින්තන ඉදිරි දැක්ම ගම්පහ දිස්ත්‍රික්කය තුළ සාර්ථක කරගැනීමට මෙම මූලස්ථානය සපයා ඇත්තේ මහඟු ආදර්ශයකි. එමෙන්ම එය ජාතික මට්ටමෙන් සියළු දේශපාලන ක්‍රියාකාරිකයින්ට මනා මගපෙන්වීමක් වනු නියතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=f1108043</link>
    <topic>යහපත් සමාජයකට කැපවෙමි</topic>
    <author>චතුරිකා ගමගේ</author>
    <content>නම – අනගාරික ධර්මසේකර පියා - ජී. අයි. ඩී. ඩේවිඩ් අප්පුහාමි මව - මැගි නෝනා සෙනෙවිරත්න උපන්දිනය – 1942. 02. 19 සහෝදර සහෝදරියන් – හයදෙනයිබේරුවල, මාලේවන ගමේ උපන් මම හෝඩිය පංතියේ සිට 5 පන්තිය දක්වා අධ්‍යාපනය හැදෑරුවේ මාලේවන ඥානිස්සර මහා විද්‍යාලයෙන්. එදා ඒ පාසල හැඳීන්වූයේ නාකන්දලගොඩ පාසල ලෙසයි. මධ්‍යම පාන්තික පවුලක ඉපදුණත් අපේ තාත්තාගේ තිබුණු නාස්තිකාර, දඩබ්බර ජීවිතය නිසා අපිට ඒ තරම් සැපවත් ජීවිතයක් ගතකරන්න ලැබුණේ නැහැ. නමුත් ගෙදර තිබුණු ආර්ථික අපහසුතා මගහරවාගෙන මටත් අනෙකුත් සහෝදර සහෝදරියන්ටත් හොඳ අධ්‍යාපනයක් ලබා දෙන්න අපේ අම්මා ගොඩක් දුක් වින්දා. ඇය උදේ පාන්දර තුනට විතර නැගිටලා පොල් අතු විව්වා. ඒ දවස්වල පොල් අත්තක් ශත හතයි. අපේ අම්මා උදේට පොල් අතු පනහක් විතර වියලා අපි ඉස්කෝලේ ගියාට පස්සේ බොරුපන්, තුන්හිරිය පන් වැනි පන් වර්ග ගෙනවිත් ඒ පන්වලින් පාන්දර එක විතර වෙනතුරු පැදුරු වියනවා.අම්මා මේ විදිහට මහන්සිවෙනවා දැක්කම මට තාත්තා ගැන තරහක් වගේම අම්මා ගැන අනුකම්පාවකුත් ඇතිවුණා.ඔය අතරෙදි ගමේ පාසලේ අධ්‍යාපනය හදාරමින් සිටි අපිට එදා කන්නන්ගර මහතාගේ අධ්‍යාපන පිළිවෙත අනුව සාමාන්‍ය ඉගැන්වීමට අමතරව වගා කටයුතුත් ඉගැන්නුවා. ඉස්කෝලෙ අපිට වෙන්කරපු පාත්ති තිබුණා. පාසල් යනවා වගේම මම දහම්පාසල් යන්නත් හරි උනන්දුයි. අපේ ගෙදර තිබුණු ආර්ථික අපහසුතා නිසා ගෙදර වත්තෙත් වගා කටයුතු කරන්න අපේ පන්සලේ හාමුදුරුවෝ, බෙල්ලන ශ්‍රී ඥානාලෝක හාමුදුරුවෝ මාව උනන්දු කළා. ඒවෙනකොට මට වයස අවුරුදු 11 මාස 6යි. නමුත් මම උස මහතට හිටපු නිසා හාමුදුරුවෝ හිතුවේ මට ඊට වඩා වයසයි කියලයි. හාමුදුරුවෝ මට පාත්ති 6ක් හදන්න කිව්වා. නමුත් මම දවස් 6ට පාත්ති 12ක් හැදුවා.මගේ අත් දෙකේම දියපට්ට ආවා. මම මහන්සි වෙනවා දැක්කම අපේ අම්මට දුකයි. අම්මා මගේ අත් දෙකේ කොහොඹ තෙල් ගාලා පොල්තෙල් පහනෙන් තැව්වා. මගේ වයසට ඔරොත්තු නොදෙන වැඩක් පැවරීම ගැන අම්මා හාමුදුරුවන්ට දොස් කිව්වා.  නමුත් මගේ උනන්දුව දැකලා හාමුදුරුවෝ ගොඩක් පැසසුණා. මගේ අත්දෙක දැකලා උන්වහන්සේගේ ඇස් දෙකටත් කඳුළු ආවා. කොහොම නමුත් මාස තුනක් විතර ගතවෙද්දි මම ගමටම එලවළු වික්කා. ඒත් අධ්‍යාපන කටයුතු අතහැර වගාකටයුතු පමණක් කරනවට අම්මා කැමති වුනේ නැහැ.අපේ අම්මා ගෙදරට වෙලා හිටියත් ඇය හොඳට ඉගෙනගෙන තිබුණා. ප්‍රාරම්භ සහ අවසාන ගුරු විභාග සමත්වෙලා තිබුණු නිසා ඇයට 1956 වස්කඩුව සුභූති බාලිකා විද්‍යාලයට ගුරු පත්වීමක් ලැබුණා. ගමේ හිටියොත් වගාකටයුතු නිසා මගේ අධ්‍යාපන කටයුතු අඩාලවන නිසා ඇය මාවත් ගමේ ඉස්කෝලෙන් අස්කර කළුතර තිස්ස මධ්‍ය මහා විද්‍යාලයට ඇතුළත් කළා.ඒත් මම පාසලේ ඉඳන් ගෙදර ඇවිල්ලත් වගා කටයුතු කළා. ඒ නිසා මම ඒ අවුරුද්දේ අසමත් වුණා. ගෙදර එන්න යන්න ගත්තොත් හරියට ඉගෙනගන්නේ නැති නිසා අම්මයි මමයි වස්කඩුවේ ගෙදරක නැවතුනා. ඒ නැවතුණේ ජෝන් ද සිල්වා කියන නැට්ටුවාගේ ගෙදරයි. එතනදී මම නැටුම් ඉගෙනගන්න උත්සහ කළා. ඊටපස්සේ අම්මා මාවත් එක්කගෙන කීර්ති මීගොඩගේ ගෙදර නැවතුණා. කොහොම නමුත් තිස්ස මධ්‍ය මහා විද්‍යාලයේ ඉගෙනගත්තේ අවුරුදු දෙකයි. එය තමයි මගේ ජීවිතේ අසාර්ථකම අවුරුදු දෙක. නගරය මට ගැලපුණේ නැහැ. ආපසු ගමේ ඉස්කෝලෙට යන එක මවුපියන්ට ලැජ්ජ නිසා මාව අළුත්ගම විද්‍යාලයට දැම්මා. ඉන්පසු විශ්වවිද්‍යාලයට යනතෙක් මම ඉගෙනගත්තේ අළුත්ගම විද්‍යාලයෙන්. විශ්වවිද්‍යාල අධ්‍යාපනයට සුදුසුකම් ලැබුවත් මම එස්. එස්. සී. පන්තියෙදිත් අසමත් වුණා. මම එස්. එස්. සී. පංතියේ ඉන්නකොට අපිට අලුත් ගුරුවරයෙක් ආවා ගණිතය විෂය උගන්නන්න. ඒ ගුරුවරයාගේ නම වේලාරත්න.පංතියේදී එතුමාට හදන්න අපහසු ගණන් පවා මම ඉතාමත් ඉක්මනින් හදනවා දැකලා එතුමා මට කිව්වා මම හරි දක්ෂ ළමයෙක්නෙ කියලා. නමුත් ඒ වෙලාවෙ අනිත් ළමයි හිනාවුණා. මම ගිය අවුරුද්දෙත් ඒ පංතියෙම හිටියා කියලා. නමුත් ඒ ගුරුතුමා මාව ඉගෙනගන්න උනන්දු කළා. පොත්පත් අරන් දුන්නා. මට මොළේ තියෙනව කියලා කිව්වේ ඒ ගුරුතුමා පමණයි. එතුමාගේ මගපෙන්වීම නිසා මම තුන්වන වාරය වනවිට පංතියේ පළවෙනියත් වුණා.ම කැලණිය විද්‍යාලංකාර විශ්වවිද්‍යාලයට ගිය පසු සම්පූර්ණයෙන් වෙනස් වුණා. ඒ කාළේ වාමාංශික ශිෂ්‍ය ව්‍යාපාරය ඉතා ප්‍රබලයි. අළුත්ගම විද්‍යාලයේ ඉගෙනගත්තු කාලෙත් මම වාමාංශික පක්ෂයට බරවුණා. අපේ පාසලේ ගුරුවරු සියලුදෙනාම පාහේ වාමාංශික අදහස් දැරීම ඒකට හේතු වුනා. ඒ නිසා මම විශ්වවිද්‍යාලයට ගියේ සමසමාජ මනසකින් යුතුවයි. විශ්ව විද්‍යාලයේදී කොමියුනිස්ට් පක්ෂයේ ශිෂ්‍ය සංගමයට එකතු වුණා. ඉන්පසු විශ්ව විද්‍යාලයේ මහා ශිෂ්‍ය සංගමයට තරග කළා. එදා ඒක පාර්ලිමේන්තුවට යනවා වගේ තරගකාරී දෙයක්.කොහොම නමුත් එදා මම ඡන්ද 986ක වැඩි ඡන්ද ප්‍රමාණයකින් ජය ගත්තා. ඒවගේම එදා මම විශ්ව විද්‍යාල ඒකාබද්ධ මණ්ඩලයේ සභාපතිවරයා ලෙසින් ශිෂ්‍ය අරගලවලට මුල්තැන දුන්නා. එදා අදමෙන් විශ්ව විද්‍යාල තුළ මාස ගණන් ස්ට්‍රයික් තිබුණේ නැහැ. මගේ මුළු විශ්ව විද්‍යාල ජීවිතයටම ස්ට්‍රයික් තිබුණේ දවස් තුනයි. ඒ දවස්වල මම පක්ෂය වෙනුවෙන් මහන්සි වෙලා වැඩකරන නිසා කොමියුනිස්ට් පක්ෂයෙන් මාව මාස එකහමාරක රුසියානු සංචාරයකට යැව්වා. ඒ සංචාරයෙන් පසු එදා සෝවියට් දේශය ලෙස හැදින්වුනු රුසියාව වගේ සමාජයක් අපේ රටෙත් නිර්මාණය කරන්න මට ලොකු ආශාවක් ආවා.විශ්ව විද්‍යාලය තුළදී මම ආර්ථික විද්‍යාව, සිංහල, ඉතිහාසය යන විෂයයන් තුළින් සාමාන්‍ය උපාධිය ලබාගත්තා. ගෙදර තිබුණු ආර්ථික අපහසුතා නිසා මම ගෞරව උපාධිය කළේ නැහැ. උපාධිය සමත් වුණත් එදා අපිට රැකියා තිබුණේ නැහැ. ඒ නිසා මම සමස්ත ලංකා උපාධිධාරී සංගමය නමින් සංවිධානයක් පිහිටුවා ගත්තා. මම එම සංවිධානයේ ලේකම් ලෙස කටයුතු කළා.එදා අපි රැකියාවන් ඉල්ලා ගාල්ල, මාතර, හොරණ සහ කොළඹ ප්‍රදේශවල පෙළපාලි ගියා. මාතලේ, හක්මන, අනුරාධපුරය, හලාවත, රත්නපුර, කුරුණෑගල යන ප්‍රදේශවල රැස්වීම් පවත්වා අපිට රැකියා ලබාදෙන ලෙස අපි රජයට බලකළා. විරෝධතා පෙළපාලි, රැස්වීම් සංවිධානය කරන අතරතුර මට පැපිලියාන සුනේත්‍රාදේවි පිරිවනේ ගුරුපත්වීමක් ලැබුණා. මට රැකියාවක් ලැබුණත් මගේ අනෙකුත් මිත්‍රයන්ට රැකියා ලබාදීමේ අරමුණින් උපාධිධාරී සංගමයේ ක්‍රියාකාරීව කටයුතු කළා.එම කටයුතු සිදුකරන අතරතුරදී මට විජේවීරව මුණගැසුණා. ඔහුත් මම වගේම අපේ රටේ විප්ලවීය වෙනසක් කරන්න ඕන කියන අදහස දැරුවා. මමත් ඒ අදහසට එකඟ වෙලා අපි අවුරුදු දෙකක් විතර එකට වැඩ කළා. රට තුළ විප්ලවීය වෙනසක් ඇති කළ යුතුයි යන මතය දරපු නිසා මම මගේ රැකියාවෙන් ඉවත් වුණා. පසුව මම විජේවීරත් සමඟ පූර්ණකාලීනව සංවිධාන කටයුතු සිදුකළා.ඒ දවස්වල සෝවියට් ලයින්, චීන ලයින් නමින් පක්ෂ තිබුණා. ඒ නිසා අපි අපේ පක්ෂය ලංකා ලයින් ලෙස නම් කළා. එදා විජේවීරගේ සංවිධානය හැදින්වූයේ චේගුවේරා සංවිධානය නමින්. එදා ජේවීපීය තිබුණේ නැහැ.1970 මහමැතිවරණයේදී අපි යූඑන්පී ආණ්ඩුව පෙරළලා සමඟි පෙරමුණ ආණ්ඩුව පිහිටුවන්න කටයුතු කළා. එම මැතිවරණයෙන් සමඟි පෙරමුණට 4/3ක බලයක් ලැබුණා. ආණ්ඩු ක්‍රමය වෙනස් කර සමූහාණ්ඩුවක් පිහිටුවන්න ඔවුන්ට හැකිවුණා. මැතිවරණයේදී අපි සමඟි පෙරමුණට සහයෝගය ලබාදුන් නිසා අපි අවස්ථාවාදීන් බව විජේවීර කිව්වා. ඒ නිසා අපි ඔවුන්ගෙන් ඈත්වෙලා මාතෘභූමි ආරක්ෂක සංගමය නමින් වෙනම සංවිධානයක් පිහිටුවා ගත්තා. ඔය අතරතුරදී විජේවීර ප්‍රමුඛ ජේ. වී. පීය සහ අපේ සංවිධානය අතර විවිධ අවස්ථාවලදී ගැටුම් ඇතිවුණා. එක් අවස්ථාවකදී කිරිඳීවැල, වේරහැර ප්‍රදේශයේදී අපිවත් අත්අඩංගුවට ගත්තා. දවස් 1 1/2 තියාගෙන ප්‍රශ්න කර නිදහස් කළා.වියට්නාම යුද්ධ කාලේ අමෙරිකාව ඇනෝයි නගරයටත්, කඳුකරයේ පිහිටි විදුලිබල මධ්‍යස්ථානවලටත් බෝම්බ දැම්මා. මේ නිසා මුළු ලෝකයේම අමෙරිකාවට විරුද්ධව විශාල විරෝධයක් ඇතිවුණා. අමෙරිකාවට විරුද්ධව ලෝකයේ අනෙකුත් රටවල් විරෝධතා දක්වන ආකාරය අපි පුවත්පත්වලින් දැක්කා. රටවල් 20ක පමණ අමෙරිකානු තානාපති කාර්යාලවලට ප්‍රහාර එල්ලකර තිබුණා. ඒ අවස්ථාවේදී සමඟි පෙරමුණ ආණ්ඩුවට සම්බන්ධ ශ්‍රී ලංකා, සමසමාජ සහ කොමියුනිස්ට් පක්ෂ 3 මෙරට අමෙරිකානු තානාපති කාර්යාලය ඉදිරිපිට පෙළපාලියක් සූදානම් කළා. නමුත් ඔවුන්ගේ පෙළපාලියට කලින් දිනයේ අපි දවල් 11ට පමණ පෙළපාලියකින් ගොස් අමෙරිකානු තානාපති කාර්යාලයට ගැහුවා. එදා අපේ 16 දෙනෙක් පොලිසිය අත්අඩංගුවට ගත්තා. නමුත් මම අවුරුදු දෙකක් පමණ සැඟවී සිටිමින් සංවිධාන කටයුතු සිදු කළා.ඒ සංවිධාන කටයුතු සිදුකරමින් සිටියදී මාවත් පොලිස් අත්අඩංගුවට ගත්තා. ඒවනවිට එම සිද්ධිය සම්බන්ධ නඩුව හයිකෝට් එකට ගිහින් තිබුණා. නඩුවක් හයිකෝට් එකට ගියපසු අලුතින් විත්තිකාරයෙක් ඇතුළත් නොකරන නිසා රඳවාගැනීමේ ආඥාව පනවලා මාව අවුරුදු 4ක් අත්අඩංගුවේ තැබුවා. මම නිදහස් වනවිට සමඟි පෙරමුණ බිඳවැටිලා.පසුව අලුත් වමේ පෙරමුණක් බිහිවුණා. වමේ පෙරමුණෙන් මම බේරුවලින් ඡන්දයට ඉදිරිපත් වුණා. එදා ජේ. වී. පිය මාව පරද්දන්න උත්සහ කළත් මම ඡන්ද 13,000ක් ලබාගත්තා. ජූලි වැඩවර්ජනය අවස්ථාවත් මගේ ජීවිතේ අමතක නොවන සිදුවීමක්. එම වැඩවර්ජනයේදී 40,000 පමණ කම්කරුවන් රැකියාවලින් ඉවත් කළා. ඊට විරුද්ධව ශ්‍රී ලංකා, කොමියුනිස්ට්, සමසමාජ පක්ෂ 3ම එකතුවෙලා සත්‍යග්‍රහයක් කළා. එහිදී මම ඇතුළු 12 දෙනෙක් අත්අඩංගුවට ගත්තා. සත්‍යග්‍රහය අවස්ථාවේ කිසියම් පුද්ගලයෙකු බෝම්බ ප්‍රහාරයක් එල්ල කළා. නමුත් එහි වැරදිකාරයා වුණේ මම. ඒ නිසා පුපුරණ ද්‍රව්‍ය ආඥාපනත යටතේ මට ඇප දෙන්න බැහැ කියලා මාව වසර 2ක් පමණ රිමාන්ඩ් බාරයේ රඳවාගත්තා.පසුව අභියාචනාධිකරණයට ඉදිරිපත් කරලා ඇප ලැබුණත් දිනපතා පොලිසියේ පෙනී සිටින්නට වුණා. අවුරුද්දක් ගතවූ පසු එය සතියට දවස් දෙකක් කළා. මේ විදිහට මම අවුරුදු 10ක් පොලිසියේ පෙනී සිටියා. ඒ අතරදීම මම කොබ්බෑකඩුව මහතාගේ ඡන්ද ව්‍යාපාරයටත් සහයෝගය දුන්නා. නමුත් එතුමා පරාජය වුණා. ඒ පරාජයත් සමඟ අපි නැවතත් විප්ලවකාරී ලෙස ක්‍රියා කළා. එදා අපි ජේ. වී. පී. මතය අනුමත කළේ නැහැ. 1989 භීෂණ සමයේ කිසියම් පිරිසක් මාවත් ඝාතනය කරන්න උත්සහ කළා. මට වෙඩි තැබුවා. නමුත් මගේ වාසනාවකට මම එදා බේරුණා. ඉන්පසුව මම මාස ගණනක් සැඟවී සිටියා. බෙංගමුවේ පන්සලේදී මම පැවිදි ජීවිතයට ඇතුළත් වුණා. භීෂණ සමය අවසන්වනතුරු මම පැවිදි ජීවිතයේ සිටියා. මාස 6ක් පමණ පැවිදි දිවියේ සිටි මම පසුව ඒ ජීවිතයෙන් ඉවත්වුණා. මම කුඩා කල සිට අනගාරික ධර්මපාලතුමාගේ චරිතයට, එතුමාගේ දර්ශනයට වඩාත් ඇල්මක් දැක්වූවා. අනගාරික ජීවිතයට යාමේ අරමුණින් තමයි මම සිවුරු අත්හැරියේ.අද මම අනගාරික ජීවිතයක් ගත කරමින් යහපත් සමාජයක් නිර්මාණය කිරීම උදෙසා රට පුරා දේශන පවත්වනවා. පොත්පත් රාශියක් මම රචනා කර තිබෙනවා. එදා විප්ලවකාරී ක්‍රියාකාරකම් තුළින් සාධාරණ සමාජයක් නිර්මාණය කිරීම උදෙසා කටයුතු කළා මෙන් අද මගේ දැනුමින් සහ බුද්ධියෙන් යහපත් සමාජයක් නිර්මාණය කිරීම උදෙසා කැපවී සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=f1108044</link>
    <topic>මගේ කතාව අසා සිටීම ගැන ඔබට ස්තූතියි</topic>
    <author>මහානාම ගලහිටියාව මහනුවර උතුර විශේෂ</author>
    <content>ශ්‍රී ලංකාවට නිදහස ලැබීමෙන් පසු පිහිටුවන ලද එක්සත් ජාතික පක්ෂ රජයේ සෞඛ්‍ය සහ පළාත් පාලන ඇමැති පදවිය දැරූ දිවංගත එස්. ඩබ්ලිව්. ආර්. ඩී. බණ්ඩාරනායක මහතා එම තනතුරින් ඉල්ලා අස්වී ජූලි මස 12 වෙනි දිනට පුරා වසර 60කි. එතුමා 1951 වසර ජූලි මස 12 වෙනි දින එම ඇමැති පදවියෙන් ඉල්ලා අස්වී නියෝජිත මන්ත්‍රී මණ්ඩලයේ විරුද්ධ පක්ෂයේ අසුන් ගත්තේ ය. එදින විරුද්ධ පාර්ශ්වයේ සිට අත්තනගල්ලේ මන්ත්‍රීවරයා වශයෙන් මන්ත්‍රී මණ්ඩලය ඇමතූ කථාවයි මේ.පසුගිය සතියෙන්...ඉදිරියට මට සැලකිය යුතුතරම් දුෂ්කරතා සහ කරදරවලට මුහුණ පාන්නට සිදුවන බව මම සම්පූර්ණයෙන් ම වටහාගෙන සිටිමි. එහෙත් මගේ හෘදය සාක්ෂියට අනුව මගේ රට වැසියා වෙනුවෙන් මගෙන් කෙරෙන්නට ඇති යුතුකම කරමි යැයි යන හැඟීම මට සැනසීමට තිබේ. එතරම් අවුරුදු ගණනක් කල් මා සමඟ එකට වැඩ කළ අයගෙන් මා වෙන්වනුයේ ඉතා දැඩි පෞද්ගලික ශෝකයකිනි. ඔවුන්ගෙන් බොහෝ දෙනෙක් මාගේ හිත මිතුරෝය. අතිගරු අගමැතිතුමාගෙන් (අතිගරු ඩී. ඇස්. සේනානායක) මට පුද්ගලික අනුග්‍රහය සහ කරුණාව බෙහෙවින් ලැබුණේ ය. එතුමා සමඟ අවුරුදු 25ක් මම එකට වැඩකොට ඇත්තෙමි. එතුමාට මා පෞද්ගලික වශයෙන් මහත්සේ ගෞරව කරන බව මෙහිලා කීමට මම කිසිසේත් නොපැකිළෙමි. එසේ ම විරුද්ධ පාර්ශ්වයේ ආසනවල සිටින මගේ හොඳ මිත්‍රයන් බෙහෝ දෙනෙකු ගැන මා තුළ ගෞරවයක් ඇත්තේ ය.එහෙත් මගේ රටට මගෙන් ඉටුවිය යුතු යැයි මා අදහස් කරන යුතුකමක්, මාත් අතරට කවර ආකාරයක හෝ පෞද්ගලික හැඟීමක් පැමිණීමට මා ඉඩ හැරියහොත් එයින් යම් පිරිසකගේ සේවයට මම ඇප කැපවී සිටිමිද, ඒ මගේ රටවැසියාට විරුද්ධව කරන අපරාධයකට මා වැරැදිකරු වනු ඇත.‘ඒබ්‍රහම් ලින්කන් කියූ පරිදි සිය මිත්‍රත්වයෙන් මා වෙත ගෞරවය දැක්වූවන් සම්බන්ධයෙන් පමණක් නොව ස්වකීය ශත්‍රැත්වයෙන් මට ගෞරවය දැක්වූවන් සම්බන්ධයෙන් ද පවා කිසිවෙකුටත් ද්වේෂ නොකර සැමදෙනා කෙරෙහි පරිත්‍යාග ශීලිව මම යමි’බොහෝවර උද්ධෘත කරනු ලබන බලයේ ඇති දූෂණ ක්‍රියාවලට පෙළඹවීමේ ශක්තිය ගැන ඇක්සන් සාමිගේ ප්‍රකාශයේ නියම තේරුම මෙසේ යයි මම බොහෝ විට සිතුවෙමි.එනම් ඇත්ත වශයෙන් අරමුණක් ජනතාවට අගනා සේවයක් සැලසීමේ අරමුණ ඉටුකර ගැනීමේ මාර්ගයක් විය යුතු බලය මුල් පරමාර්ථය ඉවත්ව ගොස්, ඉතිරි වී ඇති එකම දෙය බලය දරන්නන් අතෙහි එම බලය සුරක්ෂිත කර ගැනීම, තහවුරු කර ගැනීම හා පුළුල් කර ගැනීම වන්නේ ය. ඒ පිළිබඳ අභිලාශය වූ කලී නොබෝ කලකින් තමාම අරමුණු බවට පත්වීමට මාන බලන බවය. මගේ අදහසේ හැටියට අද මේ රටේ සිදු වෙමින් පවතින්නේ මෙය යැයි කීමට බෙහෙවින් කනගාටුවෙමි.මේ අප්‍රසන්න කර අවස්ථාවේ දී යටත් පිරිසෙයින් මා සකල ජයග්‍රහණයටම වඩා දුෂ්කර ජයග්‍රහණය කෙළෙමැයි එනම් මම මාම ජය ගතිමැයි’ යන සිතිවිල්ල මට සැනසීම ලබා දෙන්නේය.මිල්ටන් කියූ පරිදි ‘මානව උන්නතිකාමය මිනිස් නරයාගේ අවසාන දුබලකම වන්නේය’ මම අවුරුදු 20ක් මන්ත්‍රී මණ්ඩලයෙහි මන්ත්‍රීවරයෙකුව සිටියෙමි. අවුරුදු 15ක් ඇමැතිවරයෙකුව සිටියෙමි. මා අතින් බොහෝ වැරැදි සිදු වී තිබෙන්නට පුලුවන. එසේ වුව ද මේ රටේ මන්ත්‍රී මණ්ඩලවල මා දැරූ තනතුරුවලින් වටිනාකමක් ඇති යම්කිසි සුළු සේවයක් මට කිරීමට හැම විට ම පුළුවන් වූ බව මම සිතා සිටියෙමි.දැන් නිදහස්ව, ඉහතින් සඳහන් කළ අබල දුබලතාවයෙන් පවා නිදහස්ව, මගේ සේවය මගේ රටට පවරාදෙමි. මේ රටේ අගමැති වශයෙන් හෝ වේවා, මේ පාර්ලිමේන්තුවෙන් සම්පූර්ණයෙන් ම පිටත දී හෝ වේවා මට එය උසස් ම අන්දමින් ඉටුකළ හැකි කවර තරාතිරමක හෝ සිට මම මගේ යුතුකම ඉටු කරමි.මට විරුද්ධව පිළියෙළ කළ හැකි බලවේගයන් ගැන මම ඉඳුරාම දැන සිටිමි. මානය සහ බලය, අධිපතිත්වය, මුදල් පමණක් නොව කරුණු වරදවා පෙන්වීම හා විකෘති කිරීම මට විරුද්ධව යෙදිය හැකි ආයුධයි. මේවාට විරුද්ධව යෙදිය හැකි මා සතු ආයුධ නම් මගේ ජනතාවට සේවය කිරීම පිළිබඳ නිිහතමානිත්වය සහ අවංකභාවයත් මේ රටේ ජනතාවගේ විශ්වාසය ලබා ගැනීම සඳහා යටත් පහත් ලෙස මා අදහස් කරන සියලුම උසස් ප්‍රතිපත්තීනුත්ය.නිහතමානිත්වය සහ අවංකකම ප්‍රතිබද්ධ හැඟීමකින් යුක්තව ද හැකි පමණින් වචන මාත්‍රයකින් හෝ පුද්ගලයෙකුට රිදවීම සඳහා ම පමණක් අදහස් කෙරෙන පෞද්ගලික අපහාස, නින්දා, සහ වෛරය පිළිබඳ අදහසක් පහළ කරන කවර දෙයකින් හෝ හැකිතාක් දුරට වෙන්වද මා ඉදිරියේ ඇති යුතුකම ඉටු කිරීමට මම වෑයම් කරමි.අවසාන වශයෙන් කථානායකතුමනි! ඉතා කාරුණික ලෙසද, ඉවසිලිමත් ලෙස ද සාවධානව මගේ කථාව අසා සිටීම ගැන ඔබටත් මේ සභාවටත් මම ස්තූති කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>04</day>
    </date>
    <link>http://www.dinamina.lk/2011/08/04/_art.asp?fn=f1108045</link>
    <topic>මඟුල් දවස</topic>
    <author>සිරිසේන දේවපි‍්‍රය</author>
    <content>තමාගේ ලාභ ප්‍රයෝජන තකා හෝ බැඳෙන්නට යන දෙපක්ෂයේ යහපත පිණිස තරුණියක් හෝ තරුණයෙකු අඳුනන මහලු නෑයෙක්, පවුලේ මිත්‍රයෙක් හෝ මඟුල් කපුවෙක් මඟුල් තුලා කතා කරන්නට යුහුසුලු වේ.කපුවා වනාහී දෙපැත්තෙන්ම මුදල් උපයා ගැනීමට මාන බලන ව්‍යාපාරිකයෙකි. එබඳු පුද්ගලයෙක් දෙමවුපියන්ට හෝ තරුණයාට කියා සිටින්නේ අසවල් කාරණය සලකා බලන්ට වටිනා බවත්, අසවල් ළමයා හොඳනම් ඒ වැඩේ කරන්ට හොඳ බවත්ය. තරුණයා හොඳම ගතිගුණ ඇති වැදගත් සිංහලයකු හැටියටත්, තරුණිය රූප ලාවන්‍යයෙන් අතිශයින්ම විශිෂ්ඨ බවත් දක්වනු ලැබේ. ඔවුන්ගේ නැති ගුණ වනා මහත් වස්තු සම්පත් ඇති බව ඔහු බොරුවට පවසයි.තරුණයා යථා තත්ත්වය දන්නා අතර තරුණිය අන්තිම දක්වා කිසිවක් නොදනී. මනමාලයා පළමුවෙන්ම එන දවසේ ඇති තතු සඟවා අමුතු ඉසුරුමත් කමක් දැක්වීමට සෑම ප්‍රයත්නයක්ම දරයි. බාහිරාලංකාරයෙන් ඔහුගේ සිත් ගැනීමේ අදහසිනි. පිඟන් කෝප්ප, හැඳි ගෑරුප්පු, ඇඳුම් – පැළඳුම් ආදී සියල්ලම අභිනවයෙන් සූදානම් කර ඇත. රහස දන්නේ අසල්වැසියනුත්, බඩු කුලියට දෙන වෙළෙඳ සැලුත් පමණකි.සිරිත් පරිදි මනමාලයා ස්වකීය පියා, මාමාවරුන් හා සහෝදරාදීන් ද කැටුව පැමිණෙන්නේ, සවස් වරුවේදී ය. මනමාලියගේ ගෙදරට එළඹි කල්හි අමුත්තෝත්, ගෙයි සිටින අයත් බරාඳයේ වාඩිගෙන පුල-පුලා ඉන්නෝය. තරුණියගේ පැමිණීම ඉතා හෙමිහිටය. ඈ එන්ට කිට්ටුවන විට පිරිස සාලයට කැඳවාගෙන යනු ලැබේ.ගෙයි සිටින කාන්තාවෝ දොර කවුළු ආදියෙන් එබිකන් කරමින් මනමාලයා බලති. බොහෝ වේලාවක් ගත වූ පසු තරුණිය, පියා, මෑණියන් හෝ මාමා කෙනෙකු විසින් ගෙන එනු ලබන්නීය. ඈ මේ අමුත්තන් ඉදිරියේ ඉඳගන්නේ ආකූල වූ චිත්තයකින් මැලවුණ මුහුණක් ඇතිව අමුතුම හැඩයකිනි. එකද වචනයක් ඇගේ මුවින් නොගිළිහේ.තරුණිය තවමත් හිරිහැරයක් මෙන් අපහසුකමින් ඉඳී. සාලයට ගෙනවුත් අමුත්තන්ට රසකැවිලි - පෙවිලිවලින් සංග්‍රහ කරනු ලැබේ. නැතහොත් ඔවුහු තේ මේසයකට කැඳවනු ලැබෙති. තේ පානය අවසන් වූ විට පිරිස ඔවුනොවුන්ට ආචාර පවත්වා විසිරී යයි. දුෂ්කර සේ ඉඳගෙන වද වින්ඳ තරුණිය සැනසුම් සුසුමක් හෙළන්නීය.දෑවැද්ද ආදී ගනු දෙනු ප්‍රශ්න තීරණය කර ගන්නා තුරු මෙකී පක්ෂ අතරේ මේ කාරණය කෙළවර නොවේ. ප්‍රස්තාව කඩවී යන තරම් වාගේ නොයෙක් සාකච්ඡා ඇතිවෙයි. මේ සාකච්ඡාවන්හිදී තරුණියගේ සතුටු - අසතුටු කම ගැනවත්, ඇගේ අදහස් වත් කිසිකලෙක විමසනු නොලැබේ. ඈ අකමැති වුණත් මවුපියන් තෝරා ගත් තරුණයා සමඟ ඈ විවාහ විය යුතුයි.රුපියල් ලක්ෂගණන් හා අක්කර විශාල ගණන් දෙන බවට පොරොන්දු වන බොහෝ අවස්ථාවල දී අන්තිමට ලැබෙන්නේ තරුණිය පමණකි.ප්‍රාරම්භ කටයුතු ගැන අවසාන තීරණයකට පත්වූ පසු නම් ප්‍රසිද්ධ කිරීමට ජ්‍යෙතිෂ ශාස්ත්‍රඥයෙකුගෙන් අසා සුබ දවසක් නියම කර ගනිති.මේ දවසේ මනමාලියගේ නිවසේ දී කිට්ටු නෑදෑවරුන් ඉදිරියේ මුදු හුවමාරු කර ගැනීම පවතී. එදා සිට තුන් මසක් ඇතුළත දී විවාහය සිදු කළ යුතුයි. මඟුල් දවස ද ශුභ නැකැත් අනුවම නියම කරනු ලැබේ.මෙහි වැඩපිළිවෙළ නම් පළමුවෙනි ගමන, නම් ප්‍රසිද්ධිය, මඟුල් දවසේ පෝරුවට නැංවීම, මංගලෝත්සවය, විවාහය ලියාපදිංචි කිරීම, මනමාලිය කැඳවාගෙන යාම, හිසදියට යෑම, නෑදෑ මිත්‍රාදීන් බලන්න යාම ආදිය වේ.(ආචාර්ය නන්දදේව විජේසේකර මහතාගේ “ලංකා ජනතාව“ (ද පීපල් ඔෆ් සිලෝන් කෘතියේ සිංහල අනුවාදයකි.) නැමැති කෘතිය ආශ්‍රයෙනි.).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n1108051</link>
    <topic>පළාත් පාලන ආයතන විසිතුනේනාමයෝජනා 18 වැනිදා සිට</topic>
    <author>දයා පෙරේරා සහ රක්ෂණ ශි‍්‍රයන්ත</author>
    <content>පළාත් පාලන ආයතන විසිතුනක ඡන්ද විමසීම සඳහා නාමයෝජනා බාරගැනීම මේ මස 18 වැනිදා සිට 25 වැනිදා දහවල් 12.00 දක්වා සිදුකරන බව මැතිවරණ කොමසාරිස් මහින්ද දේශපි‍්‍රය මහතා ඊයේ (4) නිවේදනය කළේය.මේ ආයතන විසිතුනේ ඡන්ද විමසීම ඔක්තෝබර් 17 හෝ ඊට පෙර දිනක පැවැත්වෙනු ඇති බව මැතිවරණ කොමසාරිස්වරයා සඳහන් කරයි.බිම් බෝම්බ ඉවත් කිරීම අවසන් නොවූ බැවින් මීට ඉහතදී දෙවරක්ම කල්තැබූ පුදුකුඩිරිප්පු සහ වෙරළබඩපත්තු ප්‍රාදේශීය සභා දෙකේ ඡන්ද විමසීම් ද මේ පළාත් පාලන විසිතුනේ ඡන්දය පැවැත්වෙන දිනම හැකියාවක් ලදහොත් පැවැත්වීමට මැතිවරණ කොමසාරිස්වරයා අපේක්‍ෂා කරයි. මේ නාමයෝජනා කැඳවීමේ නිල නිවේදනය ඊයේ (04) නිකුත් කෙරිණි.දිස්ත්‍රික් ලේකම් කාර්යාලවලදී ස්වාධීන කණ්ඩායම් සඳහා ඇප මුදල් භාරගැනීම අද (05) සිට 24 වැනිදා මධ්‍යහ්න 12.00 දක්වා සිදුකෙරේ.තැපැල් ඡන්ද සඳහා අයැදුම් කිරීම ද අද (05) සිට සිදුකෙරේ. තැපැල් ඡන්දදායකයෙක් වශයෙන් ඉල්ලුම් කිරීමට සුදුසුකම් තිබෙන රාජ්‍ය නිලධාරීන් හැකි ඉක්මනින් සිය ඉල්ලුම් පත් ඉදිරිපත් කළ යුතු බව මැතිවරණ මහලේකම් කාර්යාලය කියයි.මේ පළාත් පාලන ආයතනවල ඡන්ද විමසීම් ලෝක කුසලාන ක්‍රිකට් තරගාවලිය හේතුකොටගෙන දින නියමයක් නොමැතිව කල් තබනු ලැබ තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n1108052</link>
    <topic>ජීවත්වීමට වඩාත්ම හිතකාමී ගම්පහසන්ධාන ප්‍රධාන කාර්යාලය විවෘතයි</topic>
    <author>ජයසිරි මුණසිංහ</author>
    <content>ප්‍රෞඪ ඉතිහාසයකට හිමිකම් කියන සියනෑවේ වාස්තු හා ගෘහ නිර්මාණ අනන්‍යතාවයන් එපරිද්දෙන්ම රැකගෙන ඊට නව තාක්ෂණය හා පරිසර හිතකාමී බව එක්කොට ඉදිකළ එක්සත් ජනතා නිදහස් සන්ධාන ගම්පහ දිස්ත්‍රික් ප්‍රධාන කාර්යාලය ජනාධිපති මහින්ද රාජපක්ෂ මහතා අතින් ඊයේ (4) උදේ සර්ව ආගමික ආශීර්වාද මැද විවෘත කෙළේය.‘’ජීවත්වීමට වඩාත්ම හිතකාමීම දිස්ත්‍රික්කය බවට ගම්පහ දිස්ත්‍රික්කය’’ - පත් කිරීමේ සුවිශේෂ බලාපොරොත්තුව සහිත ඉකුත් පාර්ලිමේන්තු මහා මැතිවරණයට එජනිස කණ්ඩායම් නායකයා ලෙස එක් වූ වත්මන් ආර්ථික සංවර්ධන ඇමැති බැසිල් රාජපක්ෂ මහතාගේ පූර්ණ අධීක්ෂණය හා උපදෙස් මත මේ කාර්යාල පරිශ්‍රය ඉදිකැරැ තිබේ.බැසිල් රාජපක්ෂ මහතාගේ උපදෙස් මත ගම්පහ ඔරුතොට මාර්ගය අභියස අක්කරයක භූමි භාගයක් තෝරා මෙවන් කාර්යාල පරිශ්‍රයක් ගොඩනැගීමට ඉකුත් වසරේ නොවැම්බර් මස 01 වැනිදා මුල්ගල තබනු ලැබුවේ තම වැඩිමහල් සොහොයුරු වත්මන් පාර්ලිමේන්තුවේ කතානායක චමල් රාජපක්ෂ මහතාගේ ප්‍රධානත්වයෙනි.පුරා මාස නවයක් (09) ගතවන තැන සියලු පහසුකම් වලින් සමන්විත ශ්‍රවණාගාරයක්, සංස්කෘතික කටයුතු නැංවීම උදෙසා ඉදිකළ එළිමහන් රංග පීඨයක්, නවීන අංගෝපාංගයන්ගෙන් සමන්විත රැස්වීම් ශාලාවක්, ප්‍රධාන මේ කාර්යාල පරිශ්‍රය මෙතරම් කෙටි කලකින් විවෘත කිරීමට හැකිවීම ගම්පහ ජනතාව ලැබූ ජයග්‍රහණයක් බව කිවයුතුම ය. සතියේ කාර්යාල දින පහේම (05) මහජන සේවාවන් සඳහා මෙය විවෘත ව පවතී.බලශක්ති අරපිරිමැස්ම කෙරෙහි දැඩිව අවධානය යොමු කොට සූර්ය කෝෂ මඟින් විදුලිබලය ලබා ගන්නා ආකාරයටත්, වැසි ජලය අපතේ නොයවා එක්රැස් කොට ඒවා ගෙවතු වගාව ඇතුළු ජල අවශ්‍යතාවයන්ට යොදා ගත හැකි අන්දමටත් මේ කාර්යාල පරිශ්‍රය නිර්මාණය කොට ඇත. කාර්යාල පරිශ්‍ර භූමියේ කොටසක ගෙවත්තක් ගොඩනඟා තිබේ.‘’මඟ නැඟුම’’, ‘’ගම නැඟුම’’ වැනි ගමේ යටිතල පහසුකම් නංවාලන ජාතික වැඩපිළිවෙළට අමතරව මේ වසරේ මාර්තු 12 වැනිදා ඇරඹි ‘’දිවි නැඟුම’’ ග්‍රාමීය ජනතාවගේ ජීවනෝපාය සංවර්ධන ජාතික වැඩසටහන අකුරටම ක්‍රියාත්මක කරන ගම්පහ දිසාවේ ආදර්ශ ගෙවත්තක් ලෙස ;මය නම් කළද වරදක් නොමැති තරම් ය.අහසින් වැටෙන ජලය අපතේ යා නොදී ලීටර් දසදහසක් ගබඩා කළ හැකි ජල ටැංකි දෙකක රඳවා ගෙන පසුව විසිරි බිංදු ජල තාක්ෂණය යටතේ ගෙවත්තේ වගාවන්ට යොදා ගනු ලැබීම මෙහි ඇති සුවිශේෂත්වයයි.ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස 13 ගම් නියම් ගම් සංවර්ධනය උදෙසා බැසිල් රාජපක්ෂ මහතාගේ ප්‍රධානත්වයෙන් සකස් කැරෙන සැලසුම් මෙහිදී සිදුකරනු ඇත.ඒ සඳහා ගම්පහ දිස්ත්‍රික්කයේ සෑම මැතිවරණ කොට්ඨාසයකම ආසන සංවිධායකවරු, මැති ඇමැතිවරු ප්‍රධාන සියලු දේශපාලන බලධාරීන්ගේ, රජයේ නිලධාරීන්ගේ සහය නිබඳව ලබාගනු ඇත.මහජනතාවගේ සුබසෙත උදෙසා සියලු ප්‍රමුඛතා ලබාදී සේවා සැපැයීම මෙමගින් සිදුකරනු ලැබේ. නව කාර්යාල පරිශ්‍රය විවෘත කළ ජනාධිපතිවරයා, එහි සෑම කටයුත්තක්ම නිරීක්ෂණය කෙළේය. මෙම කාර්යාල පරිශ්‍රය විවෘත කිරීමේ අවස්ථාවට සබරගමුව විශ්ව විද්‍යාලයේ උප කුලපති මහාචාර්ය කුඹුරුගමුවේ වජිර නාහිමි, කොළඹ-හලාවත දෙදිසාවේ ප්‍රධාන සංඝනායක පෑලියගොඩ විද්‍යාලංකාර මහ පිරිවෙනේ පරිවේනාධිපති ආචාර්ය වැලමිටියාවේ කුසලධම්ම නාහිමි ප්‍රධාන මහා සංඝරත්නය සපැමිණ සෙත් පිරිත් සජ්ඣායනා කොට ආශීර්වාද ලබා දුන්හ.අමාත්‍යවරුන් වන නිමල් සිරිපාල ද සිල්වා, අතාවුද සෙනෙවිරත්න, ෆීලික්ස් පෙරේරා, විමල් වීරවංශ, අනුර පි‍්‍රයදර්ශන යාපා, පණ්ඩු බණ්ඩාරනායක, ආචාර්ය මර්වින් සිල්වා, ගම්පහ දිසාවේ සියලුම මැති ඇමැතිවරු, පාර්ලිමේන්තු මන්ත්‍රීවරු, පළාත් සභා පළාත් පාලන ආයතනවල මහජන නියෝජිතයෝ, ජනාධිපති ලේකම් ලලිත් වීරතුංග, අතිරේක ලේකම් හා ජනාධිපති කාර්ය මණ්ඩල ප්‍රධාන ගාමිණි සේදර සෙනරත්, ආරක්ෂක ලේකම් ගෝඨාභය රාජපක්ෂ යන මහත්වරු ඇතුළු සම්භාවනීය අමුත්තෝ, මහජනතාව විශාල පිරිසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n1108053</link>
    <topic>යල කන්නයේ වී මිලදී ගන්නකෝටි පන්දහස් පන්සියයක්</topic>
    <author>සිතාරා සේනානි සහ ස්වර්ණා විජේකෝන්</author>
    <content>මෙවර යල කන්නයේ වී අස්වනු මිලදී ගැනීම සඳහා රුපියල් කෝටි පන්දහස් පන්සියයකට වැඩි මුදලක් රජය වෙන්කැර තිබේ.සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතාගේ යෝජනාවකට අනුව මේ මුදල මහා භාණ්ඩාගාරය මගින් වෙන්කැර දීමට ජනාධිපති මහින්ද රාජපක්‍ෂ මහතා පියවර ගෙන ඇති බව රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පැවැසීය. අමාත්‍ය මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (04) පැවැති මාධ්‍ය හමුවේදී ඇමැතිවරයා මේ බව පැවැසීය.වී අලෙවි මණ්ඩලය සතු වී තොග සහල් බවට පත්කොට, යල කන්නයේ වී මිල ස්ථාවර මට්ටමක පවත්වා ගැනීම මගින් ගොවියා ආරක්‍ෂා කැර ගැනීමටත්, පාරිභෝගිකයාට සහන මිලට සහල් මිලදී ගැනීමට හැකිවන පරිදි සහල් මිල ස්ථාවර මට්ටමක පවත්වාගෙන යාමටත්, මෙමඟින් රජය බලාපොරොත්තු වන බව ද ඇමැති කෙහෙලිය රඹුක්වැල්ල මහතා මෙහිදී පැවැසීය.පසුගිය වසරවලටත් වඩා සාර්ථක වී අස්වැන්නක් මෙවර ලැබී තිබෙන බව ද, උතුරු නැඟෙනහිර පළාත් ද ඇතුළුව සෑම ප්‍රදේශයකින්ම මෙසේ ඉහළ වී අස්වැන්නක් ලැබී තිබෙන බව ද කීවේය.පුරන් කුඹුරු අස්වැද්දීම මගින් වගා කරන කුඹුරු අක්කර ගණන වැඩි කර ගැනීම යනාදී වැඩපිළිවෙළ මගින් වී ගොවිතැන ලාබදායී බවට පත්කිරීමට රජය පියවර ගෙන ඇතැයි ද ඇමැතිවරයා වැඩිදුරටත් සඳහන් කළේය.රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල, ජාතික සංවර්ධන මාධ්‍ය මධ්‍යස්ථානයේ අධ්‍යක්‍ෂ ජනරාල් ආරිය රූබසිංහ, පොලිස් මාධ්‍ය ප්‍රකාශක පොලිස් අධිකාරි පි‍්‍රශාන්ත ජයකොඩි මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n1108054</link>
    <topic>සජිත්ට මහ පුටුවට එන්නකරු බිල්ලට දෙන්න හැදුවා</topic>
    <author>විජයානි එදිරිසිංහ</author>
    <content>රු ජයසූරිය මහතා පක්ෂ නායකත්වයට පත්කර ගැනීමට කටයුතු කිරීම පාකිස්තානයේ සිදු වූ ආකාරයේ කුමන්ත්‍රණයක් බව එම පක්ෂයේ මන්ත්‍රීවරු පවසති. එජාප නායක රනිල් වික්‍රමසිංහ මහතා විදේශගත වූ අවස්ථාවේදී සජිත් ප්‍රේමදාස විසින් මේ කුමන්ත්‍රණය දියත් කළ බවද ඔවුන් පවසා සිටිති.එපමණක් නොව කරු ජයසූරිය මහතා බිල්ලට දී ඒ හරහා සජිත් ට නායකත්වය වෙත ලඟා වීමට ඇති එකම බාධකය වූ රනිල් ඉවත් කර ගැනීමත්, රනිල් සහ කරු අතර විරසක බවක් ඇති කිරීමත් සජිත්ගේ සැලසුමේ අරමුණ බවද ඔවුහු පවසති.සජිත් ප්‍රේමදාස මහතා විසින් කරු ජයසූරිය මහතා නායකත්වයට පත් කිරීම සම්බන්ධයෙන් අදහස් විමසූ අවස්ථාවේ පක්ෂයේ ජේ්‍යෂ්ඨ මන්ත්‍රීවරු ගණනාවක්ම පැවැසූහ.සජිත්ගේ ගැටයට කරු හසුවූ බවත් සජිත්ට ඕනෑ කරු නායකයා කිරීමට නොව මොන ක්‍රමයෙන් හෝ තමාට නායකත්වය ලබාගත හැකි තැනකට යාම බවත් ඔවුන් ප්‍රකාශ කළහ.රනිල් පක්ෂ නායකත්වයෙන් ඉවත් කර ගැනීමට සජිත්ට හැකි වුවහොත් කරු අයින් කරගෙන එතැනට එන්න සජිත් එවැනිම ගේමක් දෙන බවද එම මන්තී‍්‍රවරු පැවැසූහ. සජිත් නිසා පක්ෂය තුළ විවිධ අවස්ථාවල අර්බුද ගණනාවක් ඇතිවුණා. දිනෙන් දින පක්ෂය පිරිහී ගියේ සජිත් නිසයි.අවසානයේ ඔහු රනිල් සහ කරු අතර භේදයක් ඇතිකර තම අරමුණු කරා යාමේ ප්ලෑනක් ගැහුවා. කරු හසුවුණා.කෙසේ වෙතත් මේ පක්ෂයේ නායකත්වයෙන් රනිල් වික්‍රමසිංහ මහතා ඉවත් කිරීමට නම් ඒ සඳහා අනුගමනය කළ යුතු ව්‍යවස්ථාමය ක්‍රියා පටිපාටියක් තිබෙනවා. හොර රහසේ නායකත්වය පවරන්න බැහැ.කෙසේ වෙතත් පක්ෂය තුළ ඇතිවෙන මෙම අර්බුදය විසඳා පක්ෂය තුළ සාමයක් ඇති කිරීමට ජ්‍යෙෂ්ඨ මන්ත්‍රිවරු එකතු වී කටයුතු කරගෙන යන බවද ජ්‍යෙෂ්ඨ මන්ත්‍රීවරු කිහිප දෙනෙකුම පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n1108055</link>
    <topic>ශ්‍රී ලංකාවට ත්‍රස්ත අවදානමක් නෑ</topic>
    <author>මහින්ද අලුත්ගෙදර</author>
    <content>ත්‍රස්ත ප්‍රහාරයක් එල්ලවීමේ අවම අවධානමක් සහිත රටක් ලෙස ශ්‍රී ලංකාව ඉදිරියෙන් සිටින බව බ්‍රිතාන්‍ය සිදුකළ සමීක්ෂණයකින් හෙළි වී තිබේ.බ්‍රිතාන්‍යයේ මාපල් ක්‍රොෆ්ට් සමීක්ෂණ ආයතනය මඟින් මේ සමීක්ෂණය සිදුකර තිබෙන අතර එහි දී ශ්‍රී ලංකාව අභිභවා ත්‍රස්ත අවධානමක් පවතින රටක් ලෙස බ්‍රිතාන්‍ය නම් කර ඇත. ඒ අනුව එම රටවල් අතර බ්‍රිතාන්‍යයට හිමිව තිබෙන්නේ 38 වැනි ස්ථානයයි.ඊට අමතරව චීනය, අමෙරිකා එක්සත් ජනපදය, ප්‍රංශය හා ස්පාඤ්ඤය ද ත්‍රස්ත අවධානම අතින් බ්‍රිතාන්‍යයට පිටුපසින් සිටින බව සමීක්ෂණයකින් අනාවරණය වී තිබේ.ත්‍රස්ත ප්‍රහාරයක් එල්ල වීමේ ඉහළම අවධානමක් සහිත රට ලෙස සෝමාලියාව නම්කර තිබෙන අතර පාකිස්තානය, ඇෆ්ගනිස්තානය, ඉරාකය හා දකුණු සුඩානය රටවල් ත්‍රස්ත අවධානමක් සහිත රටවල් අතර ඉදිරියෙන් සිටී.එල්.ටී.ටී.ඊ. ත්‍රස්තවාදය ශ්‍රී ලංකාව තුළ සම්පූර්ණයෙන්ම පරාජයට පත් කිරීමෙන් පසුව මේ දක්වා කිසිදු ත්‍රස්ත ක්‍රියාකාරකමක් වාර්තා නොවූ බවද බ්‍රිතාන්‍ය මාපල් ක්‍රොෆ්ට් සමීක්ෂණ ආයතනය සිදුකළ සමීක්ෂණය මඟින් පෙන්වා දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n1108056</link>
    <topic>දෙමළ ජාතික සන්ධාන නියෝජිතයෝජනපති සමඟ සාකච්ඡාවක්</topic>
    <author/>
    <content>ජනාධිපති මහින්ද රාජපක්ෂ මහතා සහ දෙමළ ජාතික සන්ධානයේ නියෝජිත කණ්ඩායම අතර ඊයේ පැවැති සාකච්ඡාවේදී ප්‍රධාන කරුණුු තුනක් පිළිබඳ අවධානය යොමු වී තිබේ.පරිපාලනමය ව්‍යුහයක් සකස් කර ගැනීම, මධ්‍යම රජය සහ ප්‍රාදේශීය ආයතන අතර බලතල විමධ්‍යගත කිරීම, ප්‍රාදේශීය සංවර්ධන ව්‍යාපෘති සඳහා මුදල් යෙදවීම යන කරුණු පිළිබඳ මෙහිදී සාකච්ඡා වී ඇත. මෙම කරුණු පිළිබඳ කරුණු සමාලෝචනය කිරීම සඳහා කමිටුවක් ද පත්කරගෙන ඇති අතර මෙම කමිටුව මගින් ඉහතින් සාකච්ඡා කළ කරුණු පිළිබඳ රජයේ ස්ථාවරය දින 10 ක් ඇතුළත දෙමළ ජාතික සන්ධානයට දැනුම් දීමටද එකඟතාව පළ වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n1108057</link>
    <topic>අධිකරණයෙන් පොලිස්පතිටදිනකට ලියුම් 40ක්</topic>
    <author>චන්ද්‍රිකා පෙරේරා</author>
    <content>අධිකරණ කටයුතුවලදී පොලිසියෙන් සිදුවන අඩුපාඩු දන්වා දිනකට ලිපි හතළිහක් පමණ අධිකරණය මඟින් පොලිස්පතිවරයාට නිකුත් කරයි.විවිධ නඩු සම්බන්ධයෙන් පොලිසිය අධිකරණය හමුවට ඉදිරිපත් කරන සාක්කිවල හා අත්‍යවශ්‍ය කරුණුවල පවතින අඩුපාඩු පිළිබඳ මෙසේ දැනුම් දෙන බව පොලිස් දෙපාර්තමේන්තු නීති අංශය දිනමිණ ට පැවැසීය.මේ අඩුපාඩු මඟහැර ගනිමින්නඩු කටයුතු නිසි පරිදි මෙහෙයවීම සඳහා නීතිපති දෙපාර්තමේන්තුව මඟින් සියලු පළාත් නියෝජනය වන පරිදි නියෝජ්‍ය සොලිසිටර් ජෙනරාල්වරු පත්කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n1108058</link>
    <topic>17කගෙන් සාක්කි සටහන් කරගෙන</topic>
    <author>සිතාරා සේනානි සහ ස්වර්ණා විජේකෝන්</author>
    <content>උදයන් පුවත්පතේ ප්‍රවෘත්ති කර්තෘ ඥානසුන්දරම් කුගනාදන් මහතාට පහරදීමේ සිද්ධිය සම්බන්ධයෙන් පුද්ගලයන් දාහත් දෙනකුගෙන් පොලිසිය මේ වන විට සාක්කි සටහන් කරගෙන ඇතැයි පොලිස් මාධ්‍ය ප්‍රකාශක, පොලිස් අධිකාරි පි‍්‍රශාන්ත ජයකොඩි මහතා පවසයි.සිද්ධිය සම්බන්ධයෙන් පුළුල් පරීක්‍ෂණයක් පැවැත්වීමට යාපනය ප්‍රදේශය භාර නියෝජ්‍ය පොලිස්පතිවරයාගේ ප්‍රධානත්වයෙන් විශේෂ පොලිස් කණ්ඩායමක් පත්කිරීමට ජනාධිපති මහින්ද රාජපක්‍ෂ මහතාගේ උපදෙස් පරිදි පොලිස්පති එන්. කේ. ඉලංගකෝන් මහතා පියවර ගෙන තිබෙන බව ද ඒ මහතා කීවේය.මෙම විශේෂ පොලිස් කණ්ඩායම සිද්ධිය සම්බන්ධයෙන් පරීක්‍ෂණ කටයුතු සිදුකරගෙන යන බව ද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n1108059</link>
    <topic>තඹුත්තේගම මූලික රෝහලේප්‍රථම සිසේරියන් සැත්කම සාර්ථකයි</topic>
    <author>උතුරුමැද පළාත් විශේෂ එස්. ටී. බී. සේනාරත්න</author>
    <content>තඹුත්තේගම තෙල්හිරියාව පදිංචි නෙරංජලා දමයන්ති නමැති විසි අට හැවිරිදි මව මේ සැත්කමට භාජනය කළ අතර එහිදී ඉතා නිරෝගිමත් පිරිමි දරුවකු බිහි කිරීමට ඇයට වාසනාව ලැබිණි.ප්‍රසව හා නාරිවේද විශේෂඥ වෛද්‍ය ආනන්ද විජේවර්ධන මහතා ප්‍රමුඛ වෛද්‍යවරු හා කාර්ය මණ්ඩලයක් විසින් මේ සිසේරියන් සැත්කම සිදුකරන ලදී. එම අවස්ථාව දැක බලා ගැනීමට උතුරු මැද පළාත් ප්‍රධාන ඇමැති බර්ටි පේ‍්‍රමලාල් දිසානායක, පළාත් සෞඛ්‍ය ඇමැති පේෂල ජයරත්න මහත්වරුන්ද ශල්‍යාගාරය වෙත පැමිණ සිටියහ.අනුරාධපුර ශික්ෂණ රෝහලෙහි පවතින තදබදය අවම කර ගැනීමත්, ග්‍රාමීය ජනතාවට උසස් සෞඛ්‍ය සේවාවක් ලබාදීමත් අරමුණු කොට ගනිමින් උතුරුමැද පළාත් මහ ඇමැති බර්ටි පේ‍්‍රමලාල් දිසානායක මහතාගේ අදහසකට අනුව තඹුත්තේගම රෝහල මූලික රෝහලක් බවට පත්කරමින් විශේෂඥ වෛද්‍යවරු ද ශල්‍යාගාරයක්, ලේ බැංකුවක්, එක්ස්රේ පහසුකම් ඇතුළු මූලික රෝහලකට අවශ්‍ය පහසුකම් ලබාදීමට පියවර ගැනිණි.එම රෝහල මූලික රෝහලක් බවට පත්කිරීමට පෙර මසකට සාමාන්‍ය දරු උපත් තිහක් පමණ සිදුවූ අතර මූලික රෝහලක් බවට පත්කිරීමෙන් පසු එම ප්‍රමාණය අනූව දක්වා ඉහළ ගොස් තිබේ.ශල්‍යාගාරයේ පහසුකම් තවදුරටත් පුළුල් කිරීම සඳහා රුපියල් මිලියන දෙකක මුදලක් කඩිනමින් ලබා දීමට පියවර ගන්නා බව මෙහිදී උතුරුමැද පළාත් අමාත්‍ය බර්ටි පේ‍්‍රමලාල් දිසානායක මහතා පැවැසීය.දැයට කිරුළ ජාතික සංවර්ධන වැඩසටහනට සමගාමීවද මේ වනවිට තඹුත්තේගම මූලික රෝහල තුළ සංවර්ධන කටයුතු රැසක් සිදුකෙරෙමින් පවතින අතර ඉදිරි වසර දෙකක කාලය තුළ රුපියල් මිලියන පනහක සංවර්ධනයක් රෝහල තුළ සිදුකිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080510</link>
    <topic>ආනයනික කෘමි නාශකවල සයනයිඩ්</topic>
    <author>- රතන හිමි</author>
    <content>සමන්මලී ප්‍රියශාන්ති සහ චන්දිමා එදිරිමාන්නවිවිධ බහුජාතික සමාගම් විසින් ශ්‍රී ලංකාවට ගෙන්වන පලිබෝධ නාශක, කෘමි නාශක හා දිලීර නාශකවල සයනයිඩ් අඩංගු බවට මැලේසියාවේ විද්‍යාගාරයකදී කරන ලද පරීක්ෂණයක් මඟින් තහවුරු කර ඇත.එම ද්‍රව්‍යයන්ගේ ආසනික් ඇත් දැයි පරීක්ෂා කිරීමට මේ පරීක්ෂණය සිදු කළ බවත්, ආසනික්වලටත් වඩා වැඩියෙන් සයනයිඩ් තිබෙන බවට එම පරීක්ෂණ වාර්තාවේ දැක්වෙන බවත් පාර්ලිමේන්තු මන්ත්‍රි අතුරලියේ රතන හිමියෝ ප්‍රකාශ කළහ.මෙරට භාවිත කරන පලිබෝධ, දිලීර හා කෘමි නාශක වර්ගවල ආසනික් ඇති බවට විද්‍යාඥයින් කණ්ඩායමක් හෙළි කළත් ඒ පිළිබඳව පිළිගත හැකි පර්යේෂණයක් මඟින් තහවුරු කර නැතැයි විවිධ පාර්ශවයන් ප්‍රකාශ කළ හෙයින් මැලේසියාවේ ක්වාලාලමිපූර් නගරයේ පිහිටි ලොව පිළිගත් ජාත්‍යන්තර තත්ත්ව සහතික ලත් විද්‍යාගාරයකදී මේ පරීක්ෂණය සිදු කළ බව උන්වහන්සේ සඳහන් කළහ. අදාළ වාර්තාවට අනුව මේ ද්‍රව්‍යවල සයනයිඩ්, ආසනික් හා රසදිය යන ශරීරයට අහිතකර සංඝටක තුනම අන්තර්ගත වන බව ඔප්පු වී ඇතැයි ද රතන හිමියෝ පැවැසූහ. උන්වහන්සේ මේ කරුණු අනාවරණය කළේ හෙක්ටර් කොබ්බෑකඩුව ගොවි කටයුතු හා පුහුණු කිරීමේ ආයතනයේ දී ඊයේ (04) පැවැති මාධ්‍ය හමුවකදීය.මේ පරීක්ෂණයට යවන ලද පොහොර සාම්පල් නීතිඥයකු ලවා සහතික කර සීල් තබා මැලේසියාවට ගෙන ගිය බවත් මේ නිසා මෙහිදී කිසිඳු වංචාවක් සිදු නොවූ බවත් රතන හිමියෝ වැඩිදුරටත් ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080511</link>
    <topic>රාජාගේ පුරාවත ගැන හාම්පුතු මිල්ලන්ගොඩ මෙසේ කියයි</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>“මේ අලි පැටවා සමගින් අලින් දහනවදෙනකු නවගත්තේගමින් අපි ඇල්ලුවා. ඒ 1945 අවුරුද්දේ. එතකොට මගේ වයස අවුරුදු විසි එකයි. සිංහල හා මුස්ලිම් අය විසිපහක් තිහක් විතර අලි අල්ලන්න ගිහින් හිටියා. අල්ලන අලි ආණමඩුව වැවේ ඉස්මත්තේ තබාගෙන අපි මාස හතරක් පහක් අලි අල්ලන්න කාලය ගත කළා.ඒ අලි රංචුවේ හිටි මේ අලි පැටවාගේ වයස අවුරුදු තුනක් හතරක් ඇති. වියදමට සල්ලි මදි නිසා තාත්තා මේ අලි පැටවා ආණමඩුවේදීම විකුණන්න තීරණය කළත් මම ඊට ඉඩ දුන්නේ නැහැ. පුංචි අලි පැටියාගේ හුරුබුහුටි බව දැක්කම මට ඌව විකුණන්න සිතුනේ නැහැ. අලි පැටවා ගමට ගෙනවිත් අවුරුදු දෙක තුනක් යනවිට ඌ ඇත් පැටවකු බව දැන ගත්තා. මේ ඇතා සමඟින් මගේ ජීවිතයට බොහෝ දේ එකතු වුණා.”ඇසළ මාසය උදාවී දින දෙකක් නික්මගිය තැන ශ්‍රී ලංකාවේ පමණක් නොව ජාත්‍යන්තරයේම ප්‍රසිද්ධියට පත් හස්තිරාජයකුගේ නික්මයාම සම්බන්ධයෙන් එම ඇත් රජුගේ හිමිකරු වන එස්.ආර්.ඒ.මිල්ලන්ගොඩ මහතා එසේ පැවසීය. ඒ මහතා තවදුරටත් මෙසේ පැවසීය.මම මත්පැන්, දුම් පානයෙන් වැළකුණු අයෙක්. හැම සතයක්ම හම්බ කළේ හොර බොරුවලින් වැළකිලා. මේ ඇතගෙන් මම මුදල් හම්බ කළේ නැහැ. දළදා මාලිගාවේ පෙරහරටත්, වෙනත් දේවාල හා විහාරවල පෙරහරවලටත් ඇතා සම්බන්ධ කළේ මුදල් අය කර නොවේ.මේ ඇතා දළදා කරඬුව අවුරුදු ගණනාවක් වැඩම කරන්න වාසනා කරලා තිබුණා. මේ ඇතාගේ ගමන් විලාශය වෙනත් කිසිම ඇතෙකුට තිබුණේ නැහැ. කරඬු පිටමත තබාගෙන, සීරුවට අඩි තබමින් ඇතා වටපිට බලමින් යන ගමන් ලතාව වෙනත් කිසිම ඇතකුගෙන් මා දැක නැහැ. පෙරහර අවස්ථාවල හකුරු හෝ ටොෆියක් කටේ තිබ්බාම එය රසබලමින් සංවරව ගමන් කරනවා.මේ ඇතා ගෙනා මුල් කාලයේ සිටම පෙරහරවල ගමන් කළා. මහනුවර දළදා මාලිගාවේ කරඬුව වඩමවන්න වෙලා අවුරුදු තිස්පහකට වැඩියි. බොහොමයක් අලි කරඬුව පිටමත තැබුවාම බිම බලාගෙන ගමන් කරනවා. මේ ඇතා පෙරහරේ යන්නේ වට පිට මෙන්ම රැජිණ හෝටලයේ උඩ තට්ටුවේ ඉන්න සංචාරකයන් දෙසත් බලමින්. එය හරිම ආඩම්බර ගමනක්.මම අලි ඇතුන් ගැන විස්තර පොත්පත්වලින් ඉගෙනගෙන තිබෙනවා. අලි පැටවෙක් කුඩා කාලයේදී මවුගෙන් කිරිබොනකොටම ඌ අලියෙක්ද ඇතෙක්ද කියලා හඳුනාගන්න පුළුවනි. අලි පැටවකු වසු පැටවකු වගේ අම්මාගේ තන පුඩුවලට ඇනලා කිරි බීවත්, ඇත් පැටවකු එහෙම නැහැ. ඒ වනවිට උගේ දළ ඇදිලා නොතිබූණ ඌ හිතන්නේ දළ වැදිලා අම්මට තුවාල වෙයි කියලා. ඒ නිසා ඇත් පැටවා හැම විටම තනපුඬුව එළියට ඇදලා කිරි බොනවා.ඇතාට මීට අවුරුද්දකට විතර කළින් කෑම ගැනීමේ අපහසුතාවයක් ඇති වුණා. ඒ ඇතාගේ දැත් හැලීයාමෙන්. ඒත් එක්කම ඇතා ගොඩාක් දුර්වල වුණා.මම ඇතා වෙනුවෙන් හාමුදුරුවන් විසි නමක් වඩම්මලා පිරිත් කියලා අටපිරිකර පූජා කළා. පිරිත් කියන විට ඇතා පිරිත් නූල හොඬෙන් අල්ලාගෙන සිටියා. මම අටපිරිකර පූජා කරන විට ඇතාත් පිරිකර හොඬෙන් ඇල්ලුවා. මේ ඇතා බොහොම වාසනාවන්තයි. ඒ වගේම කීකරුයි.ඇතාගේ ගජමුතු නොතිබුණත් එයා මට වාසනාව ගෙන ආවා.එස්.ආර්.ඒ.මිල්ලන්ගොඩ මහතාගේ ජ්‍යෙෂ්ඨ පුතු සබරගමුව පළාත් සභා මන්ත්‍රී ආනන්ද මිල්ලන්ගොඩ මහතා - ඇතා අපේ පවුලේම කෙනෙක් වගෙයි. පසුගිය දවස්වල ඇතා අසනීපයෙන් ඉන්න බව දැනගත් ජනාධිපතිතුමා වනජීවී දෙපාර්තමේන්තුවට නියෝග කරලා ඇතාට ශක්තිජනක ආහාර ලබා දුන්නා.ඇතා පුළුන් පුරවා අනාගත පරපුරට දැකගන්න සකස් කිරීමට අපි තීරණය කළා. මේ වගේ ඇතෙක් ඉදිරියට දකින්න ලැබෙන්නේ නැතිවෙන්න පුළුවන්.රාජා ඇතාගේ ඇත්ගොව්වා ලෙස කටයුතු කළ පී.ජී.ආර්. කිරිබණ්ඩා මහතා - අවුරුදු ගණනාවක් මිල්ලන්ගොඩ මහත්තයා ළඟ අලි බලනවා. මේ ඇත් ගාලේ අලි දහය දොළහ හිටියා. රාජා ඇතා මිනිස්සුන්ට කරදර කරන්නේ නැහැ. පෙරහරේ යනවිට හරිම උදාර විදිහට යනවා.ඇතා ගෙදර වත්තේ බැඳලා ඉන්න වෙලාවට ගස්වලට පොලුවලින් ගහනවා. බැඳලා ඉන්න පොල්ගහේ පොල් උනත් ඌට කඩන්න පුළුවන්. සමහර වෙලාවට අලියා බලමින් ඉඳලා අහක බැලුවොත් ළඟ තිබෙන කොළ අත්තක් දමලා ගහනවා.පොලුවලින් දමලා ගහන්න දක්ෂයි. වලව්වේ සිවිලිම හා වහලය කැඩෙන්න කිතුල් පොල්ලක් දමා ගැහුවා. මම සෝදිසියෙන් සිටි නිසා මට තුවාල කළේ නැහැ.කන්න බැරිව අසනීපයෙන් සිටි කාලයේදී අත්තික්කා, එරබඳු, දළු, කොස් අතු කන්න දුන්නා. බෝධිසත්වයෙක් වගේ දළදා කරඬුව වැඩමවූ ඇතා මියයාම දුකක්. ඒත් ඇතා පුළුන් පුරවලා හැඳුවාම අපි මියගියත් ඇතා ඉදිරි පරම්පරාවට දැකගන්න ලැබීම සතුටක්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080512</link>
    <topic>ආසියාවේ දිගම දළයාකෞතුක වස්තුවක් වෙයි</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>ඓතිහාසික ශ්‍රී දළදා මාලිගාවේ ඇසළ පෙරහරේ සධාතුක කරඬුව වැඩම කරවීමේ භාග්‍යයලත් ආසියාවේ දිගම දළ ඇතා ලෙස සැලකෙන මිල්ලන්ගොඩ රාජා හස්තියා ඉකුත් 3 දා මරණයට පත් විය.මිය යන විට 74 වන වියේ පසුවූ රාජා හස්තියා ඓතිහාසික දළදා මාලිගාවේ 97, 98, 99 වර්ෂයන්හි දළදා කරඬුව වැඩම වමින් පෙරහරේ වසර 24ක් නියෝජනය කර තිබේ.රජා හස්තියා ගේ අවසන් කටයුතු පෙරේදා සවස මිල්ලන්ගොඩ මහතාගේ නිවස ආසන්නයේ සිදු කළ අතර මතක වස්ත්‍ර පූජා කිරීම පැන් වැඩීම ආදිය සඳහා ප්‍රදේශයේ වෙහෙර විහාරස්ථානයන්හි මහා සංඝරත්නය 50 නමක් පමණ සහභාගි වූහ.මිය ගිය රාජා වෙනුවෙන් මතක වස්ත්‍ර පූජාව මොළගොඩ කුඹුල්දිවෙල රජමහා විහාරාධිපති සතර කෝරළ මහ දිසාවේ උප ප්‍රධාන සංඝනායක හෙට්ටිමුල්ලේ සිද්ධාර්ථ හිමිපාණන් සිදු කළ අතර රාජා පිළිබඳව ගුණානුස්මරණ අනුශාසනා කිරීම සතර කෝරළ මහ දිසාවේ ප්‍රධාන සංඝනායක සියඹලාපිටිය ශ්‍රී සුමංගල පිරිවෙන් අධ්‍යක්ෂ නවගමුවේ සුමනසාර සතර කෝරල මහ දිසාවේ ප්‍රධාන සංඝනායක කෑගල්ල වෑවලදෙණිය විහාරාධිපති හෙම්මාතගම සිද්ධාර්ථ, ශ්‍රී ලංකා රාමඤ්ඤ නිකායේ මහ ලේඛකාධිකාරී මහාචාර්ය වරාගොඩ ප්‍රේමරතන හිමිවරු සිදු කළහ.මෙහිදී අනුශාසනා සිදු කළ මහා සංඝරත්නය පවසා සිටියේ සිද්ධාර්ථ කුමරා මව්කුස පිළිසිඳ ගැනීම පෙන්නුම් කළේ නෙළුම් මලක් හොඬයෙන් ගත් සුදු ඇත් පැටවකු දකුණු ඇලයෙන් මහාමායා දේවියගේ කුසට ඇතුළුවන අයුරු සිහිනෙන් දැකීමෙන් බවයි. සිද්ධාර්ථ කුමාරෝත්පත්තියේ පටන්ම අලි ඇතුන්ගේ උතුම් බව පෙන්නුම් කිරීම සඳහා ඉතිහාස කථා රැසක ඇතුලත්ව තිබෙනවා.මිල්ලන්ගොඩ රාජා එවැනි වාසනාවන්ත ඇත් රජෙකු ලෙස හැඳින්වීමට පුළුවන්. එබැවින් මිල්ලන්ගොඩ රාජා මනුෂ්‍ය ආත්මයක ඉපිද නිවන් දැකීමට තරම් වාසනාව ඇති සත්වයකු බවද නායක හිමිවරු පෙන්වා දුන්හ.මිය ගිය රාජා හස්තියා කෞතුක වස්තුවක් වශයෙන් සංරක්ෂණය කිරීමට පියවර ගෙන ඇති බව මිල්ලන්ගොඩ මහතා කීය.ඒ සඳහා ජාතික උරුමයන් පිළිබඳ අමාත්‍යාංශය හරහා ජාතික කෞතුකාගාරයට දන්වලා සංරක්ෂණය කිරීමට පියවර ගැනේ. නිවස ඉදිරිපිට කුටියක තැන්පත් කර මහජනතාවට දැක බලා ගැනීමට ඉඩ ප්‍රස්ථාව සලසන බවද හෙතෙම වැඩිදුරටත් කීය.ජාතික කෞතුකාගාර අධ්‍යක්ෂ ආචාර්ය නන්දා වික්‍රමසිංහ මහත්මියගේ උපදෙස් මත ආදර්ශ භාණ්ඩ රැස් කර රවීන්ද්‍ර වික්‍රමනායක මහතාගේ ප්‍රධානත්වයෙන් යුතු දස දෙනකුගෙන් පමණ කණ්ඩායමක් රාජා සංරක්ෂණය කිරීමේ කාර්යයට යොදවා සිටින අතර ඇතාගේ සම සහ අවශ්‍ය අනෙකුත් අවයව ලබා ගැනීම සඳහා දින දෙකක පමණ කාලයක් ගත වනු ඇතැයි බලාපොරොත්තු වේ.පිටස්තර ආයතනවල සහායද මේ සංරක්ෂණ කාර්යයට ලබා ගැනීමට සිදුවන නිසා සංරක්ෂණ කටයුතු අවසන් කිරීමට කොතරම් කාලයක් ගත වනු ඇද්ද යන්න නිශ්චිතව පැවසිය නොහැකි බව රවින්ද්‍ර වික්‍රමනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080513</link>
    <topic>හොර අංක යෙදූ සුඛෝපභෝගී ජීප් රථ 2ක් අත්අඩංගුවට</topic>
    <author>චන්ද්‍රිකා පෙරේරා බණ්ඩාරගම සමූහ - බිමල් එස්. ශ්‍යාමන් ජයසිංහ</author>
    <content>ව්‍යාජ අංක තහඩු හා හොර ලිපි ලේඛණ සකස් කළ රුපියල් කෝටියකට අධි සුඛෝපභෝගී ජීප් රථ තුනක් පොලිස් විශේෂ කාර්ය බළකායේ නිලධාරීන් විසින් පාණදුර හිරණ ප්‍රදේශයේ නිවාස දෙකක තිබියදී පෙරේදා (03) සොයාගෙන පාණදුර විශේෂ අපරාධ මෙහෙයුම් ඒකකයට බාර දී ඇතැයි පාණදුර පොලිසියේ ජ්‍යෙෂ්ඨ නිලධාරියකු පැවසීය.ජීප් රථ තුන සමග සැකපිට කාන්තාවක් හා තවත් පුද්ගලයකු අත්අඩංගුවට ගෙන ඇත.පාණදුර හිරණ ප්‍රදේශයේ කාන්තාවක සතු සුඛෝපභෝගි ජීප් රථ දෙකක් හා පාණදුර හිරණ වටබාග ප්‍රදේශයේ පුද්ගලයකු ළඟ එක් ජීප් රථයක් තිබී සොයාගෙන ඇත.දැනට කර ඇති පරීක්ෂණ අනුව වාහන දෙකක චැසි අංක වෙනස් කර ඇති බවත් අත්අඩංගුවට ගත් අනෙක් ජීප් රථයේ චැසි අංකය පිළිබඳව සැකයක් මතුව ඇති බව පොලිසිය කියයි.මෙම සුඛෝපභෝගි ජීප් රථ ගැන මෙම සැකකරුවන්ට ලැබුණේ කෙසේද, ඒවා උපයෝගී කරගෙන අපරාධ සිදු කර ඇති ද යන්න පරීක්ෂණ පවත්වන බව පොලිසිය කියයි.පොලිස් විශේෂ කාර්ය බළකායේ බුද්ධි අංශයේ විශේෂ අවි හා උපක්‍රම කණ්ඩායම මෙම වැටලීම කර ඇත.පාණදුර කොට්ඨාස භාර පොලිස් අධිකාරි එච්. එම්. ධර්මසේන, සහකාර පොලිස් අධිකාරි අපරාධ (රංජිත් සිල්වා) මහත්වරුන්ගේ උපදෙස් මත පානදුර විශේෂ අපරාධ මෙහෙයුම් ඒකකයේ ස්ථානාධිපති පොලිස් පරීක්ෂක ඉන්දුල ගිනිගේ මහත්වරු ශික්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080514</link>
    <topic>අඩු ආදායම්ලාභී ආබාධිතයන්ට ලැබෙන දීමනා වෙනුවෙන් දස ලක්ෂ හාරසීයක්</topic>
    <author>බුද්ධිකා ඉඹුලාන සහ පණ්ඩුක සමරසේකර</author>
    <content>අඩු ආදායම් ලාභී පවුල්වල සිටින ආබාධ සහිත වූවන්ට සමාජ සේවා අමාත්‍යංශය මඟින් මාසිකව පිරිනමන රුපියල් 3000 ක දිමනාව ලබාදීමට මේ වසර සඳහා රුපියල් දස ලක්ෂ 404 වෙන්කර ඇතැයි සමාජ සේවා ඇමැති ෆීලික්ස් පෙරේරා මහතා කියයි.සියලු හිඟ වාරික ද සමගින් මේ අගෝස්තු මාසයේ සිට එම දීමනාව ඔවුන් වෙත ලබාදීමට නියමිතය.මේ සඳහා අරමුදල් රැස්කර ගැනීමට වෙන්වූ වාසනා සම්පත ලොතරැයියේ ආදායමෙන් 5% ක ප්‍රතිශතය 7.5% දක්වා වැඩිකිරීමට තමන් ඉදිරිපත් කළ ඇමැති මණ්ඩල සංදේශයටද අනුමැතිය ලැබී ඇතැයි ද ඇමැති ෆීලික්ස් පෙරේරා මහතා කියයි.මේ අනුව අඩු ආදායම් ලාභී පවුල්වල සිටින ආබාධිතයන්ට මාස්පතා ලැබෙන මේ දීමනාව හිඟ වාරික සහිතව පළමු වාරික ගෙවීම යටතේ රුපියල් 24,000ක මුදලක් මේ මාසයේදී හිමිවනු ඇත.මුල් අදියර යටතේ සෑම ප්‍රාදේශිය ලේකම් කොට්ඨාසයකම අඩුආදායම් ලාභී පවුල්වල ආබාධිත අය 34 දෙනෙක් මෙම රුපියල් 3000ක මාසික දීමනාව සඳහා හිමිකම් කියති.උතුරු නැඟෙනහිර පළාත්වලද ඇතුළුව සෑම ප්‍රාදේශීය ලේකම් කොට්ඨාසයකම මෙම වැඩපිළිවෙළ ක්‍රියාත්මක වනු ඇත.ලබන වසරේ සිට සෑම ප්‍රාදේශීය ලේකම් කොට්ඨාසයකින්ම අඩු ආදායම් ලාභී පවුල්වල සිටින ආබාධ සහිත වුවන් 50 දෙනකුට,මෙම දීමනාව ලබාදීමටත් එම දීමනාව රුපියල් 5000 දක්වා ඉහළ දැමීමටත් කටයුතු යොදා ඇති බව ද ඇමැති ෆීලික්ස් පෙරේරා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080515</link>
    <topic>කොළඹ ජාතික රෝහලේදන්තායතනයේ එක්ස්රේ පටල හිඟයක්</topic>
    <author>සන්ධ්‍යා කරුණාරත්න</author>
    <content>කොළඹ ජාතික දන්තායතනයේ එක්ස්-රේ ගැනීම සඳහා වන එක්ස්-රේ පටල නොමැතිකම නිසා වෛද්‍යවරු හා රෝගීහු දැඩි අපහසුතාවට පත්ව ඇති බව එහි ආරංචි මාර්ග සඳහන් කරයි.මුඛ රෝග හඳුනාගැනීම සඳහා රෝගීන්ගේ එක්ස්-රේ ගැනීමට නොහැකි වීම හේතුවෙන් රෝගී ප්‍රතිකාර සේවා දැනට මාස කිහිපයකට පෙර සිට අඩාල වී ඇත.ඒ අනුව දිනකට එක්ස්-රේ ගැනීම් සියයත්, එකසිය දහයත් අතර වූ ප්‍රමාණය වර්තමානය වන විට බින්දුව දක්වාම පහළ වැටී තිබේ.බස්නාහිර පළාතේ අසාධ්‍ය මුඛ රෝගවලින් පෙළෙන බොහෝ ජනතාවක් ජාතික දන්තායතනයෙන් ප්‍රතිකාර ලබා ගැනීමට පැමිණෙන බවත් එක්ස්-රේ පටල නොමැතිකම නිසා මේ රෝගීන්ට නැවත හැරී යාමට සිදු වන බවත් එම ආරංචි මාර්ග පවසයි.රෝහලට අවශ්‍ය එක්ස්-රේ පටල ලබාදීමට සෞඛ්‍ය බලධාරීහු පියවර ගන්නේ නම් රෝගීන් පත්ව සිටින මෙම අසීරු තත්ත්වයෙන් මුදා ගැනීමට හැකි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080516</link>
    <topic>ශ්‍රී ලාංකික පිරිසකට චෙන්නායිහිදීපහරදීමේ සිද්ධිය ගැන තානාපති මට්ටමින් සාකච්ඡා</topic>
    <author>සිතාරා සේනානි සහස්වර්ණා විජේකෝන්</author>
    <content>ඉන්දියාවේ චෙන්නායි නුවරදී ශ්‍රී ලාංකිකයන් පිරිසකට පහර දීමේ සිද්ධිය සම්බන්ධයෙන් දෙරටේ තානාපති කාර්යාල මට්ටමින් සාකච්ඡා පවත්වන බව රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.මේ සාකච්ඡාවලදී ප්‍රශ්නය සම්බන්ධයෙන් යහපත් හා සාධාරණ ප්‍රතිචාරයක් ලැබෙනු ඇතැයි රජය බලාපොරොත්තු වන බවද ඇමැතිවරයා කීවේය.ශ්‍රී ලංකා රජය හැමවිටම ගනු දෙනු කරන්නේ ඉන්දියානු මධ්‍යම රජය සමඟ මිස ප්‍රාන්ත රජයන් සමඟ නොවන බවද ඇමැතිවරයා අවධාරණය කළේය.ඇමැති කෙහෙලිය රඹුක්වැල්ල මහතා මේ බව පැවැසුවේ අමාත්‍ය මණ්ඩල තීරණ දැනුම් දීමේ මාධ්‍ය හමුවේදී මාධ්‍යවේදියකු මේ සම්බන්ධයෙන් මතු කළ ප්‍රශ්නයකට පිළිතුරු දෙමිනි.අමාත්‍ය මණ්ඩල තීරණ දැනුම් දීමේ මාධ්‍ය හමුව රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (04) පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080517</link>
    <topic>චෙන්නායිහිදී ශ්‍රී ලාංකිකයන්ටපහරදීම පිළිකුලෙන් හෙළා දකිනවා</topic>
    <author/>
    <content>දඹදිව වන්දනාවේ යෙදුණු ශ්‍රී ලාංකික වන්දනාකරුවන් පිරිසකට චෙන්නායි නුවරදී මැර පිරිසක් පහරදීම දැඩි පිළිකුලෙන් යුතුව හෙළා දකින බව, නිවේදනයක් නිකුත් කරමින් ජාතික නිදහස් පෙරමුණේ දේශපාලන මණ්ඩල සභික පියසිරි විජේනායක මහතා පවසයි.වන්දනා පිරිස චෙන්නායි නුවර නවාතැන් ගෙන සිටින හෝටලයකට කඩා වැදී සිදුකළ ප්‍රහාරය පිළිබඳව ඉන්දීය රජයේ බලධාරීන් ගේ අවධානය යොමු විය යුතු බවද ඒ මහතා කියයි.එල්.ටී.ටී.ඊ. අකුරු සහිත ටී ෂර්ට් ඇඳ සිටි කොටි සංවිධානයේ ලාංඡනය සහිත කොඩි රැගත් මැර පිරිසක් සිදුකළ මෙම ප්‍රහාරය පිළිබඳව සුළුවෙන් සලකා නොතකා හැරීමට කිසිදු ත්‍රස්තවාදයකට එරෙහි රටකට නොහැකි බවද පවසයි.මෙම තත්ත්වය උත්සන්න වීමට ප්‍රථම ඉන්දීය බලධාරීන් එය පාලනය කිරීමට පියවර ගත යුතු යැයි ද ඒ මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080518</link>
    <topic>නිවාස සංවර්ධන අධිකාරියේනව සාමාන්‍යාධිකාරි</topic>
    <author>චන්දිමා එදිරිමාන්න</author>
    <content>ජාතික නිවාස සංවර්ධන අධිකාරියේ නව සාමාන්‍යාධිකාරි ලෙස මේජර් ජෙනරාල් ඩබ්ලිව්. ආර්. වසන්ත කුමාර මහතා පත්කරනු ලැබ සිටී.ඉදිකිරීමේ, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාගේ නිර්දේශයකට අනුව මෙම පත්කිරීම සිදුකර තිබේ. ශ්‍රී ලංකා යුද හමුදාවේ වසර 31 ක් සේවය කර තිබෙන වසන්ත කුමාර මහතා උත්තම සේවා නාමධාරි සම්මානයෙන්ද පිදුම් ලැබූ නිලධාරියෙකි. ඒ මහතා ශ්‍රී ලංකා යුද හමුදාවේ ඉංජිනේරු සේවා බළකායේ අධ්‍යක්ෂ ජෙනරාල් වශයෙන්ද කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080519</link>
    <topic>දියවර දිරිය ණය යෝජනා ක්‍රමයට ලංකා බැංකුවෙන් රු. කෝටි 100ක්</topic>
    <author>බුද්ධිකා ඉඹුලාන</author>
    <content>ධීවර හා ජලජ සම්පත් සංවර්ධන අමාත්‍යාංශය සහ ලංකා බැංකුව එක්ව ක්‍රියාත්මක කරන දියවර දිරිය යටතේ රුපියල් කෝටි 100 ක් වටිනා ණයවර ලිපි 300 ක් නිකුත් කර ඇත.පසුගියදා ලංකා බැංකු මූලස්ථානයේ පැවැති උත්සවයක දී ‘දියවර දිරිය’ ධීවර ණය යෝජනා ක්‍රමයේ මෙම ණයවර ලිපි ලබාදීම ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න, ලංකා බැංකුවේ සභාපති ආචාර්ය ගාමිණී වික්‍රමසිංහ මහත්වරුන්ගේ ප්‍රධානත්වයෙන් පැවැත්විණි.අඩුම පොළියක් යටතේ වාසිදායකම ණය ක්‍රමයක් වන ‘දියවර දිරිය’ ණය යෝජනා ක්‍රමය ධීවර ජනතාවට සහන රැසක් සලසයි.රුපියල් ලක්ෂ 20 දක්වාත්, රුපියල් ලක්ෂ 20 කට වැඩි වශයෙනුත් අංශ දෙකක් යටතේ ක්‍රියාත්මක වන මෙම ණය යෝජනා ක්‍රමයේ දී රුපියල් ලක්ෂ 20 ට අඩුවෙන් ලබාගන්නා ණය සඳහා පොලිය අඩුවන අතර ධීවරයා වසරකට ගෙවිය යුතු වන්නේ 5.5% ක අවම පොළියකි. ඉතිරි 4% ධීවර අමාත්‍යාංශය මගින් ගෙවනු ලබයි.රුපියල් ලක්ෂ 20 ට වැඩියෙන් ධීවරයන් ලබාගන්නා ණය සඳහා වාර්ෂිකව 12% පොළිය අය කෙරෙන අතර ඉන් 8% ක් ධීවරයින් ගෙවිය යුතු අතර ඉතිරි 4% අමාත්‍යාංශය මගින් දරනු ලබයි. මේ ණය ක්‍රමය යටතේ ධීවර යාත්‍රා, එන්ජින් මිලදී ගැනීම, බෝට්ටු අලුත්වැඩියා කිරීම ඇතුළු අංශ කීපයක් සඳහා ණය නිකුත් කරයි.මෙම ණයවර ලිපි ලබාදීමේ අවස්ථාවේ දී අදහස් දැක්වූ ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ජනාධිපති මහින්ද රාජපක්ෂ මහතා ධීවර ඇමැතිවරයාව සිටි යුගයේ සිදුකෙරුණු සංවර්ධන කටයුතු ඉදිරියට ගෙනයාමට තමා සැලසුම් කර ඇති බව පැවසීය.ලංකාවේ ආර්ථික වර්ධනයෙන් ධීවර ක්ෂේත්‍රයට හිමිවන්නේ තුන්වන ස්ථානය බවත්, ධීවර ක්ෂේත්‍රය පෙර දෙවැනි තැනට සිටින සංචාරක කර්මාන්තය සඳහා කරට කර ගමන් කිරීමට තමන් සැලසුම් කර ඇති බවත් ඇමැතිවරයා අවධාරණය කළේය.මේ සඳහා ලබා දුන් ත්‍යාගයක් ලෙස, ජනාධිපතිතුමන් ධීවර කර්මාන්තය ආදායම් බද්දෙන් නිදහස් කළ බවත් එයින් උපරිම ප්‍රයෝජන ගෙන ධීවර ක්ෂේත්‍රයේ දියුණුවට කටයුතු කරන ලෙසත් ඇමැතිවරයා ඉල්ලා සිටියේය.ධීවරයින් වෙනුවෙන් රක්ෂණ ක්‍රමයක් සහ විශ්‍රාම වැටුප් ක්‍රමයක් හඳුන්වා දීමටද සැලසුම් කර ඇතැයි ද පැවැසූ ඇමැතිවරයා ලංකා බැංකුව ධීවරයාට ලබා දෙන්නා වූ අත්වැලට සිය ස්තුතිය පළ කරන බවද කීය.මෙම අවස්ථාවට ධීවර සහ ජලජ සම්පත් නියෝජ්‍ය ඇමැති සුසන්ත පුංචිනිලමේ, ධීවර අමාත්‍යාංශ ලේකම් ආචාර්ය දමිතා ද සොයිසා මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080520</link>
    <topic>මහජන බැංකුවට රු.බිලියන 62.5ක ආදායමක්</topic>
    <author>සිතාරා සේනානිස්වර්ණා විජේකෝන්</author>
    <content>මහජන බැංකුව පසුගිය වසරේ දී (2010) රුපියල් බිලියන 62.5ක ආදායමක් උපයා ඇති අතර තැම්පතු ප්‍රමාණය රුපියල් බිලියන 396 සිට 464 තෙක් වර්ධනය වීමෙන් සියයට දාහතක ප්‍රගතියක් අත්කරගෙන ඇත.එමෙන්ම මහජන බැංකුව අක්‍රීය ණය අනුපාතය සියයට පහක් පමණ වූ මට්ටමකින් පවත්වාගෙන යාමටත්, සංවර්ධනය සඳහා රුපියල් බිලියන 2.1ක මුදලක් මහා භාණ්ඩාගාරය වෙත ප්‍රේෂණය කිරීමටත් 2010 වසරේ දී සමත් වී ඇත.බදු ගෙවීමට පෙර පසුගිය වර්ෂයේ දී රුපියල් බිලියන 7.9ක ලාභය මෙම වර්ෂයේ දී රුපියල් බිලියන 11.4 දක්වා 44.5 කින් වර්ධනය වී ඇතැයි ද රජයේ මාධ්‍ය ප්‍රකාශක ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවසීය.පාඩු ලබන බව සඳහන් කරමින් පෞද්ගලීකරණය කළ යුතු යැයි යන ගොඩට දමා තිබූ මහජන බැංකුව ලාභ ලබන ආයතනයක් බවට පත් කිරීමට ජනාධිපති මහින්ද රාජපක්ෂ මහතාගේ රජයට හැකි වී ඇති බවත් ඇමැතිවරයා පැවසීය.පාඩු ලබමින් තිබූ ඇල්කඩුව වතු සමාගම ඇතුළු තවත් වතු සමාගම් කිහිපයක් අද වනවිට ප්‍රගතියක් අත්කරගෙන ඇති අතර මහින්ද රාජපක්ෂ රජය පෞද්ගලීකරණය සංකල්පය මුළුමනින්ම ප්‍රතික්ෂේප කරන බවද හෙතෙම කීය.මහජන බැංකුවේ 2010 වාර්ෂික වාර්තාව සහ ගිණුම් වාර්තාව පාර්ලිමේන්තුවෙහි සභාගත කිරීම සඳහා අමාත්‍ය මණ්ඩල අනුමැතිය හිමිව ඇති බවත් ඊට අදාළ යෝජනාව ජනාධිපති මහින්ද රාජපක්ෂ මහතා විසින් ඉදිරිපත් කළ බවත් අමාත්‍යවරයා කීය.අමාත්‍ය රඹුක්වැල්ල මහතා මේ බව සඳහන් කළේ අමාත්‍ය මණ්ඩල තීරණ දැනුම්දීම සඳහා පැවැති මාධ්‍ය සාකච්ඡාවේදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080521</link>
    <topic>ලංවිම වැඩ වර්ජනය පාරිභෝගිකයන්ගේ අයිතීන් උල්ලංඝනය කිරීමක්</topic>
    <author/>
    <content>ලංකා විදුලිබල මණ්ඩලයේ වෘත්තීය සමිති 19 ක් නියෝජනය කරන සේවක සේවිකාවන් විසින් මේ දිනවල සිදු කරන වැඩ වර්ජනය විදුලි පාරිභෝගිකයන්ගේ අයිතීන් උල්ලංඝනය කිරීමට තරම් ද්වේශ සහගත වී ඇතැයි විදුලිබල හා බලශක්ති අමාත්‍යාංශය පවසයි. එසේම මෙම වර්ජනය සිය වෘත්තීය අයිතිවාසිකම් ලබා ගැනීම ඉක්මවා ගොස් සිදු කරන ඒවා බවද අමාත්‍යාංශය පවසයි.කෑගල්ල හපුදුගල ප්‍රදේශයේ ට්‍රාන්ස්ෆෝමරයක ෆියුස් 05ක් ගලවා දමා ඇති අතර මේ සම්බන්ධයෙන් ප්‍රදේශවාසීන් කළ පැමිණිල්ලකට අනුව කෑගල්ල පොලිසිය පරීක්ෂණ අරඹා ඇත. මේ සිද්ධියෙන් ප්‍රදේශවාසීන්ට අඳුරේ සිටීමට සිදු වී ඇති අතර එම ප්‍රදේශය භාර ලං. වි. ම. විදුලි අධිකාරිවරයා පෙන්වා දෙන්නේ මෙය තාක්ෂණික දැනුමක් නොමැති කෙනකුට සිදු කළ නොහැකි බවය. ගම්වාසීන් මේ සම්බන්ධයෙන් චෝදනා කරන්නේ හපුදුගල ප්‍රදේශයේ ලං.වි.ම. කාර්යාලයේ සේවය කරන ජ.වි.පෙ. ආධාර කරුවකු වෙතය.නැවත වරක් 1988 – 1989 භීෂණ සමයේ දී මෙන් ලං.වි.ම. සතු ට්‍රාන්ස්ෆෝමර් විනාශ කරමින් ගම දුර්වල කොට රජය අපහසුතාවට පත් කිරීමේ උත්සාහයක් ක්‍රියාත්මක වන්නේදැයි ජනතාව ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=n11080522</link>
    <topic>පාසල් නිවාඩුවටසවාරි කෝච්චියක්</topic>
    <author>ශීලා උඩුවර</author>
    <content>පාසල් නිවාඩු සමයේ විනෝද චාරිකා යන මගීන්ගේ පහසුව සඳහා කොළඹ කොටුව - බණ්ඩාරවෙල අතර විශේෂ නගරාන්තර ශීඝ්‍රගාමී දුම්රියක් හෙට (6) සිට සැප්තැම්බර් 04 දා දක්වා ධාවනය කෙරේ.6, 12, 14, 16, 18, 20, 22, 24, 26, 28, 30 සැප්තැම්බර් 01 හා 3 දිනවල කොළඹ කොටුව දුම්රිය ස්ථානයෙන් පෙරවරු 8.35 ට පිටත්වන මේ ශීඝ්‍රගාමී නගරාන්තර දුම්රියට පස්වරු 4.10 ට බණ්ඩාරවෙල දුම්රිය ස්ථානයට ළඟාවේ.මේ දුම්රිය පේරාදෙණිය, ගම්පොළ, නාවලපිටිය, හැටන්, තාලවකැලේ, නානුඔය, අඹේවෙල, ඔහිය, හපුතලේ, දියතලාව දුම්රිය ස්ථානවල නවත්වා ධාවනය කරන බව දුම්රිය දෙපාර්තමේන්තුව කීය.මේ මස 7, 13, 15, 17, 19, 21, 23, 25, 27, 31 සැප්තැම්බර් 2 සහ 4 යන දිනවල පෙරවරු 6.40 ට බණ්ඩාරවෙල දුම්රිය ස්ථානයෙන් පිටත්ව පස්වරු 2.20 ට කොළඹ කොටුවට පැමිණේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=r1108051</link>
    <topic>බස්නාහිර පළාතේ ජනතාව වෙනුවෙන්‘කෘෂි තාක්ෂණ ප්‍රවර්ධන’ ව්‍යාපෘතියක්</topic>
    <author>හෝමාගම සංචාරක මංජුල හිරිපිටිය</author>
    <content>”දිවි නැගුම” වැඩසටහන යටතේ, බස්නාහිර පළාත් කෘෂිකර්ම අමාත්‍යාංශය කෘෂි තාක්ෂණික ප්‍රවර්ධන මැයෙන් නව වැඩසටහනක් ආරම්භ කර ඇත.මේ යටතේ ආරම්භ කළ ප්‍රථම වැඩසටහන එම පළාත් කෘෂිකර්ම ඇමැති උදය ගම්මන්පිල මහතාගේ ප්‍රධානත්වයෙන් හෝමාගම ගොවිජන සේවා මධ්‍යස්ථානයේදි පැවැත්විණ.මෙහිදී කෘෂිකර්ම නිලධාරීන් ගෙයින් ගෙට ගොස් කෘෂිකර්මාන්තය පිළිබඳව ජනතාවට පුළුල් දැනුමක් ලබා දී, කෘෂිකාර්මික කටයුතු සඳහා ජනතාව නැඹුරු කරවීම ප්‍රධාන අරමුණ වේ. මේ යටතේ ගෙවතුවල වගා කිරීම සඳහා එළවළු, පලතුරු වර්ගවල පැළ නොමිලේ ලබා දීම සිදු කෙරේ.පළාත් කෘෂිකර්ම ඇමැති උදය ගම්මන්පිල මහතා මෙසේ කීවේය.වර්තමාන ලෝකයේ ගොවියාට හිමි තැන ලැබෙමින් පවතිනවා. ලෝකයේ රටවල් අතරින් ගොවියාට හිමි තැන ප්‍රථමයෙන් ලබා දුන්නේ ජනාධිපති මහින්ද රාජපක්‍ෂ මහතා ප්‍රධාන සන්ධාන ආණ්ඩුවයි.මේ ආණ්ඩුව බලයට පත් වූ පසු පොහොර නොමිලේ සහ ඇතැම් පොහොර සහන මිල ගණන් යටතේ ලබා දෙනවා. තවත් අවස්ථාවලදී ගොවීන්ට අවශ්‍ය බිත්තර වී ලබාදීම සිදු කරනවා. ගොවීන්ට සරු අස්වැන්නක් ලබා ගැනීමට අවශ්‍ය කෘෂි තාක්‍ෂණ දැනුම හා බීජ වර්ග ද නොමිලේ ලබා දෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=r1108052</link>
    <topic>මීගමුව සෞඛ්‍ය වෛද්‍ය කාර්යාලයේ සුවනාරි සායනය සාර්ථකයි</topic>
    <author>මීගමුව විශේෂ - එම්. ප්‍රනාන්දු</author>
    <content>මාතෘ හා ළමා සෞඛ්‍ය වැඩ සටහන යටතේ සුවනාරි සායන පැවැත්වීම හා ගැබ්ගෙල පිළිකා හඳුනා ගැනීමේ පරීක්ෂණ පැවැත්වීම සම්බන්ධයෙන් ජාතික මට්ටමේ සම්මානයක් මීගමුව සෞඛ්‍ය වෛද්‍ය නිලධාරි කාර්යාලයට හිමි විය.බස්නාහිර පළාතෙන්ම ප්‍රථම ස්ථානය හිමිකර ගත් මීගමුව සෞඛ්‍ය වෛද්‍ය නිලධාරි කාර්යාලය පස්වෙනි ස්ථානය දිනාගෙන ඇත.මේ ජයග්‍රහණය ලබා ගැනීමට අතිරේක සෞඛ්‍ය වෛද්‍ය නිලධාරි වෛද්‍ය රුවන් අලුත්වීර, අතිරේක සෞඛ්‍ය වෛද්‍ය නිලධාරි අනුරාධ දිසානායක, මාතර සෞඛ්‍ය හෙදි නයනි දමයන්ති, මහජන සෞඛ්‍ය හෙදි දීප්ති කුමාරි, පවුල් සෞඛ්‍ය සේවා නිලධාරිනී ගර්ලි ගුණවර්ධන යන මහත්ම මහත්මීහු කැපවීමෙන් කටයුතු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=r1108053</link>
    <topic>හෝමාගම පාසල් සිසුන්ට‘ගණිත මේලා’ වැඩසටහන</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල</author>
    <content>පාසලේ පන්ති කාමරවලට කොටු වී අධ්‍යාපනය ලබන සිසු දරු දැරියන් එම සාම්ප්‍රදායික අධ්‍යාපන රාමුවෙන් ඔබ්බට රැගෙන යෑමේ අරමුණ ඇතිව ‘ගණිත මේලා’ වැඩසටහන පසුගියදා අංගමුව කනිටු විදුහලේ දී පැවැත්විණි.එළිමහනේ සිදු කරන විනෝදාත්මක බාහිර අධ්‍යාපනික ක්‍රියාකාරකම්වලට යොමු කරවීමත්, එමගින් දරුවන් තුළ වඩාත් ඵලදායී වූ අධ්‍යාපනික වර්ධනයක් ඇති කරලීම මෙහි බලාපොරොත්තුව ය. හෝමාගම කලාපයේ සහකාර අධ්‍යාපන අධ්‍යක්‍ෂිකා (ප්‍රාථමික) මාලනී මල්දෙනිය මහත්මිය විසින් මේ වැඩසටහන සැලසුම් කරන ලදී.හෝමාගම කලාපයේ කලාප අධ්‍යාපන අධ්‍යක්‍ෂ පාලිත දේශපි‍්‍රය වීරසූරිය මහතා සහ දුෂ්මන්ත රාජපක්‍ෂ මහතා විසින් මෙහෙය වන ලද මෙම වැඩසටහන, අංගමුව කනිෂ්ඨ විද්‍යාලයේ විදුහල්පතිනී කමනී ජයසිංහ මහත්මිය සහ ආචාර්ය මණ්ඩලය විසින් ක්‍රියාවට නංවන ලදී.අරුක්වත්ත – අමරසිරි පද්මපෙරුම කනිෂ්ඨ විද්‍යාලය ඇතුළුව හෝමාගම අධ්‍යාපන කලාපයට අයත් පාසල් කිහිපයකම ප්‍රාථමික ශ්‍රේණිවල දරු දැරියෝ විශාල පිරිසක් මීට සහභාගී වූහ.ගණිතය විෂයට අදාළ ගැටලු සහිත ස්ථාන විනෝදාත්මක ක්‍රියාකාරකම් ඇසුරින් විසඳමින් ඔවුන් තුළ ගණිතය විෂය කෙරෙහි ඇල්මක් ඇති කිරීම සඳහා විවිධ වූ බාහිර ක්‍රියාකාරකම් රාශියක්ම මේ වැඩසටහනට ඇතුළත් විය. ඒ අනුව සියලුම සිසුන් එම ක්‍රියාකාරකම් සඳහා යොමු කළ අතර එක් එක් සිසුවාගේ සාධන මට්ටම මැන බැලීමද මෙහිදී සිදුවිය.හෝමාගම, පිළියන්දල, හොරණ, කළුතර, ජයවර්ධන පුර ආදී අධ්‍යාපන කලාප රැසකින්ම සහභාගි වූ ගුරු උපදේශක මහත්ම මහත්මීන්ගේ අධීක්‍ෂණයට මේ බාහිර ක්‍රියාකාරකම් සියල්ල ලක්වූ අතර කොට්ඨාස අධ්‍යාපන අධ්‍යක්‍ෂිකා ධර්මා උඩුනුවරගේ, මානෙල් ගුණසිංහ මහත්මීහු ද, ආරාධිත පාසල් රැසකින් පැමිණි ගුරු මහත්ම මහත්මීහු ද මවුපියෝ ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=r1108054</link>
    <topic>නුගේගොඩ දුම්රිය ස්ථානයේඔරලෝසු අලුත්වැඩියා කරන්න</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>නුගේගොඩ දුම්රිය ස්ථානයේ ප්‍රධාන ගොඩනැඟිල්ලේ සවිකර ඇති ඔරලෝසු වසරක පමණ කාලයක සිට ක්‍රියා විරහිත වී ඇත.මේ ප්‍රධාන මාර්ගය හරහා බස් මාර්ග හතරකට අයත් බස් රථ විශාල ප්‍රමාණයක් එහා මෙහා ගමන් කරති.මේ බස් රථවල ගමන් කරන අය මෙන්ම, පාරේ පයින් ගමන් කරන අයට වේලාව දැනගැනීමට වූ විට නිතැතින්ම අවධානය යොමු වෙන්නේ මේ ඔරලෝසු දෙසට ය.මහජනතාවට වැරැදි වේලාවන් පෙන්වන මේ ඔර්ලෝසු ඉක්මනින් ඉවත් කළ යුතු බවත් එසේ නැතිනම් අලුත් ඔරලෝසු සවිකළ යුතු බවත් ජනතාව පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=r1108055</link>
    <topic>රාගම රණවිරු සෙවණේ ආබාධිත සෙබළුන් 45ක්අනුරාධපුර සුව සහන නිකේතනයට</topic>
    <author>ජාඇළ මධ්‍යම - ලෙස්ලි පෙරේරා</author>
    <content>30 වසරක් වැනි දීර්ඝ කාලයක් තිස්සේ පැවැති කුරිරු යුද්ධයෙන් පූර්ණකාලීන ආබාධිත තත්ත්වයට පත්වුණු රණවිරුවන් වෙනුවෙන් අනුරාධපුරයේ මිලියන 200ක අධික වියදමකින් ඉදිකරන ලද අති සුඛෝපභෝගි රණවිරු අබිමන් සුව සහන නිකේතනයට, රාගම ‘රණවිරු සෙවණේ’ ආබාධිත රණවිරුවන් 45 දෙනකු ගිලන් රථ දහයකින් හා වායු සමීකරණ සුඛෝපභෝගී බස් රථ දෙකකින් පසුගියදා රැගෙන ගියහ.ජනාධිපති මහින්ද රාජපක්‍ෂ මහතාගේ සංකල්පනාවක් අනුව ආරක්‍ෂක ලේකම් ගෝඨාභය රාජපක්‍ෂ මහතාගේ මෙහෙයුම යටතේ ක්‍රියාත්මක කෙරෙන රණවිරු සුබසාධන ව්‍යාපෘතියට අයත් රණවිරු සුවසහන නිකේතනය ශ්‍රී ලංකා යුද හමුදාපති ලුතිනන් ජනරාල් ජගත් ජයසූරිය මහතාගේ මෙහෙයුම මත යුද හමුදාව විසින් වසරක් වැනි ඉතාමත් කෙටි කාලයක් ඇතුළත මෙම “අභිමන්සල” ඉදිකර ඇති බැව් පැවසේ.පූර්ණ ආබාධිත රණවිරුවන් වෙනුවෙන් ඉදිවූ මෙම ඉතාමත් දර්ශනීය හා අතිශයින්ම සුඛෝපභෝගී සුව සහන නිකේතනයේ ආබාධිත රණවිරුවන් 50කට සියලුම පහසුකම් සලසා ඇති අතර ඔහුනට ජීවිතයෙන් සමුගන්නාතුරුම මෙම ස්ථානයේ ගත කිරීමට ඉඩකඩ සලසා ඇති බැව් රාගම රණවිරු සෙවණේ යුද හමුදා නිලධාරියෙක් “දිනමිණට” පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=r1108056</link>
    <topic>ලෝක ළමා දින සැමරුම් මුද්දරයටචිත්‍ර නිර්මාණ බාර ගනියි</topic>
    <author>ඉංගිරිය විශේෂ කේ. ටී. ඩී. දර්ශන</author>
    <content>2011 ලෝක ළමා දිනය තේමා කර ගනිමින් ළමා සංවර්ධන හා කාන්තා කටයුතු අමාත්‍යාංශය මඟින් පාසල් දරුවන් අතර ලෝක ළමා දින සැමරුම් මුද්දරය නිර්මාණය කිරීම සඳහා චිත්‍ර තරගයක් පැවැත්වීමට කටයුතු සංවිධාන කර ඇත.පාසලෙහි 6 ශ්‍රේණියේ සිට 13 වන ශ්‍රේණිය දක්වා අධ්‍යාපනය හදාරන පාසල් ශිෂ්‍ය ශිෂ්‍යාවන්ට පමණක් මීට සහභාගී විය හැකිවේ.ලැබෙන චිත්‍ර නිර්මාණ අතුරින් මුද්දර කාර්යාංශයේ අපේක්‍ෂිත මට්ටමෙහි පවතින හොඳ චිත්‍ර නිර්මාණය 2011 ලෝක ළමා දිනය වෙනුවෙන් නිකුත් කෙරෙන සමරු මුද්දරය සඳහා යොදා ගැනීමට අපේක්ෂා කෙරෙයි. “මේ දරු කාගේ, නුඹගේ අපගේ, සුරකිමු, රට දැය වාගේ” යන තේමාව යටතේ මෙම තරගාවලිය පැවැත්වෙයි.වැඩිදුර තොරතුරු ප්‍රාදේශීය ලේකම් කාර්යාල මඟින් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=s1108051</link>
    <topic>ශ්‍රී ලංකා ක්‍රිකට් සංවර්ධනයටතිසේරාගේ ප්‍රධානත්වයෙන් කමිටුවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් සංවර්ධනය උදෙසා පත්කළ කමිටුවේ ප්‍රධානත්වය හිටපු ප්‍රවීණ ක්‍රිකට් නායක මයිකල් තිසේරා මහතාට පවරා ඇත.එම කමිටුවේ සාමාජිකයන් ලෙස හිටපු ටෙස්ට් ක්‍රිකට් ක්‍රීඩකයන්වන සිදත් වෙත්තමුණි, අමල් සිල්වා හා කපිල විජේගුණවර්ධන යන මහත්වරු නම් කර තිබේ.මේ කමිටුව මගින් ශ්‍රී ලංකා ක්‍රිකට් පිලේ ඉදිරි දියුණුව උදෙසා තීරණ ගෙන කි‍්‍රකට් අතුරු කමිටුවට ඉදිරිපත් කළ යුතුය. ශ්‍රී ලංකා පිලේ පුහුණුකරු පිළිබඳ හා ක්‍රීඩකයන්ගේ සංවර්ධන කටයුතු ඇතුළු වැදගත් අංශ ගණනාවක් පිළිබඳ පූර්ණ අවධානය යොමු කළ යුතුවේ.ක්‍රිකට් කමිටු ප්‍රධානියා ලෙස පත් වූ මයිකල් තිසේරා මහතා 1975 දී ශ්‍රී ලංකා එක්දින කණ්ඩායමට එක් වූ අතර 1958 සිට පළමු පෙළ තරගවලට ක්‍රීඩා කළේය.වසර 2005 සිට ශ්‍රී ලංකා ක්‍රිකට් පිලේ කළමනාකරු වශයෙන් කටයුතු කළ තිසේරා මහතා 2007 ලෝක කුසලාන තරගාවලියේදී ද එම තනතුරේ කටයුතු කළේය.දැනට 72 වැනි වියෙහි පසුවන මයිකල් තිසේරා මහතා ඇතුළු ක්‍රිකට් කමිටුව ශ්‍රී ලංකා ක්‍රිකට් සංවර්ධනයට වැදගත් කාර්යභාරයක් ඉටුකරනු ඇතැයි බොහෝ දෙනාගේ විශ්වාසය වී ඇත.මේ අතර ශ්‍රී ලංකා ක්‍රිකට් විනය කමිටුවේ ප්‍රධානත්වය හිටපු ක්‍රිකට් ක්‍රීඩක ග්‍රෙහැම් ලැබ්රෝයිට පවරා ඇත. එහි සාමාජිකයන් ලෙස කැමිලස් අබේගුණවර්ධන, නිමල් රංචාගොඩ, දිනාල් පිලිප්ස් හා ශානික අමරසිංහ යන මහත්වරු නම් කොට තිබේ.මුදල් හා ගණකාධිකරණ කමිටු ප්‍රධානත්වය රියේස් මිහියුලර් මහතාට ද එහි සාමාජිකයන් ලෙස සංජීව පෙරේරා, නිමල් පෙරේරා, සංජීව සේනානායක හා දුමින්ද හුලංගමුව යන මහත්වරු පත්කොට ඇත. තරග සංවිධාන කමිටුවේ සභාපති ලෙස ඩන්ස්ටන් ගොළුහේවා මහතා ද, සාමාජිකයන් ලෙස නජීබ්ඩීන්, රවී අහංගම හා මොහාන් ගුණදාස යන මහත්වරු කටයුතු කරති.තරගාවලි කමිටුවට බැසිල් පෙරේරා (සභාපති) සුසිලෝ විජේරත්න, රොඩ්නි පෙරේරා, උපුල් ප්‍රියන්ත හා ගිහාන් වීරසිංහ යන මහත්වරු ද විනිසුරු කමිටුවට නලීන් ද අල්විස් (සභාපති) ඒ. ආර්. එම්. අරූන්, ලාල් රණසිංහ හා උවසුල් කරනයින් යන මහත්වරු පත්කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=s1108052</link>
    <topic>පොලිස්-ගුවන් රගර් තරගය අද</topic>
    <author>ෆවුස් මොහොමඩ්</author>
    <content>අන්තර් සමාජ කැල්ටෙක්ස් රගර් තරගාවලියේ ප්ලේට් සූරතාව සඳහා වන දෙවැනි වටයේ පොලිසීය සහ ගුවන් හමුදාව අතර තරගය අද (5) පොලිස් පිටියේදී පැවැත්වේ.පසුගිය වසරේ ප්ලේට් සූරතාව දිනු පොලිසිය දෙවැනි පළමු තරගයේදී ලකුණු 22-20ක් ලෙස සී.එච්. පිල පරාජය කිරීමට සමත් වූ අතර ගුවන් හමුදාව, යුද හමුදාව සමග තරග කරමින් ලකුණු 19-19ක් ලෙස තරගය ජය පරාජයෙන් තොරව නිමා කර ගත්තේය.පසුගිය සතියේ පරාජිත සී.එච්. කණ්ඩායම අද යුද හමුදා පිල සමග මෙට්ලන්ඩ් පෙදෙසේදී තරග වදියි. පසුගිය වසරේ ප්ලේට් අනුසූරයන් වූ යුද හමුදාව ලීග් තරග වටයේ අවසන් සතියේදී ලකුණු 22-15ක් ලෙස පොලීසිය පරාජය කිරීමට සමත්විය.මේ අතර කැල්ටෙක්ස් කුසලාන තරග වටයේ හැව්ලොක්ස් සහ නාවික හමුදාව අතර තරගය හෙට (6) හැවිලොක් පිටියේදී පැවැත්වේ. ප්‍රබල සී.ආර්. පිල ලකුණු 25-24ක් ලෙස පරාජය කිරීමට පසුගිය සතියේදී හැව්ලොක්ස11:31 ඒර්් පිල සමත්වූ අතර ලකුණු 29-25ක් ලෙස මහනුවර පිල පරාජය කිරීමට නාවික හමුදාව සමත් විය.පසුගිය සතියේ පරාජිත සී.ආර්. සහ මහනුවර ක්‍රීඩා සමාජය අතර තරගය ද හෙට නිත්තවෙල ක්‍රීඩා පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=s1108053</link>
    <topic>‘ඇසි දිසි’ ක්‍රිකට් අද සිට නාරාහේන්පිටදී</topic>
    <author/>
    <content>රාජ්‍ය හා පෞද්ගලික මාධ්‍ය අතර මිත්‍රත්වය හා සුහදතාව වර්ධනය කිරීමේ අරමුණින් වාර්ෂිකව සංවිධානය කරන ‘ඇසි දිසි ක්‍රිකට් තරගාවලිය’ අද සිට මේ මස 7වැනිදා දක්වා නාරාහේන්පිට ශාලිකා ක්‍රීඩාංගණයේදි පැවැත්වේ. ජනමාධ්‍ය හා ප්‍රවෘත්ති අමාත්‍යාංශය සංවිධාන කරන මේ තරගාවලියට මාධ්‍ය ක්ෂේත්‍රයේ ක්‍රිකට් කණ්ඩායම් 28ක් සහභාගීවීමට නියමිතය.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතාගේ ප්‍රධානත්වයෙන් පැවැත්වෙන මේ තරගාවලියේ ත්‍යාග ප්‍රදානය අමාත්‍යාංශ ලේකම් ඩබ්ලිව්.බී. ගනේගල මහතා අතින් සිදුවේ.ඇසි දිසි ක්‍රිකට් තරගාවලියට සහභාගීවන කණ්ඩායම් මෙසේය.ලේක්හවුස්, කාල්ටන් ක්‍රීඩා ජාලය, රජයේ මුද්‍රණ දෙපාර්තමේන්තුව, දෙරණ, රජයේ ප්‍රවෘත්ති දෙපාර්තමේන්තුව, ස්වාධීන රූපවාහිනි සේවය, ලක් එෆ්.එම්, ලක්බිම, මැක්ස් ටී.වී, ප්‍රවෘත්ති අමාත්‍යාංශය, චිත්‍රපට සංස්ථාව, නෙත්, රිදම්, රිවිර, සැලසිනේ, සියත, ශ්‍රී, රන්, ගුවන් විදුලි සංස්ථාව, රූපවාහිනි සංස්ථාව, ශ්‍රී ටී.වී, රාජ්‍ය මුද්‍රණ සංස්ථාව, සුඩර්ඔලි, උපාලි පුවත්පත්, වී. එෆ්.එම්, වීරකේසරි, විජය පුවත්පත්, යංග් ඒෂියා ටෙලිවිෂන්, යූත් රේඩියෝ.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=s1108054</link>
    <topic>දුමින්දගෙන් රාජසිංහ විදුහලට පුහුණු පැති විකට්</topic>
    <author/>
    <content>කුඩා බුත්ගමුව රාජසිංහ මහා විදුහලේ ක්‍රිකට් ක්‍රීඩාව නැංවීම උදෙසා කොළඹ දිස්ත්‍රික් පාර්ලිමේන්තු මන්ත්‍රි ආර්. දුමින්ද සිල්වා මහතාගේ මුදලින් පුහුණු පැති විකට් ඊයේ විවෘත විය.එම අවස්ථාවට එක්වූ පාර්ලිමේන්තු මන්ත්‍රී දුමින්ද සිල්වා මහතා පන්දුවට පහර එල්ල කරමින් එය විවෘත කළ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=s1108055</link>
    <topic>පාසල් නෙට්බෝල් තරගාවලියේදීසන්දිලිපායි විදුහලෙන් දස්කම්</topic>
    <author/>
    <content>සමස්ත ලංකා පාසල් නෙට්බෝල් තරගාවලියේදී යාපනය සන්දිලිපායි හින්දු විදුහල් ක්‍රීඩිකාවෝ අවසන් වටයේදී කැපීපෙනෙන දස්කම් දැක්වූහ.මාතරදී නිමාවූ මේ තරගාවලියේ ‘බී’ කොටසේ 16න් පහළ අර්ධ අවසන් වටයේදී රත්නපුර සාන්ත ඇග්නස් බාලිකා විදුහල පරදවා සන්දිලිපායි ක්‍රීඩිකාවෝ අවසන් පූර්ව වටයට පැමිණීමට සමත්විම විශේෂත්වයකි. වසර 30ක යුද්ධයෙන් පසුව සමස්ත ලංකා නෙට්බෝල් තරගයකදී යාපනය විදුහලක් මෙසේ දස්කම් දැක්වීම කාගේත් අවධානයට ලක්විය.16න් පහළ ‘ඒ’ කොටසේ තරගවලදී කොළඹ මියුසියස් විදුහල අර්ධ අවසන් පූර්ව වටයේදී නුගේගොඩ සමුද්‍රදේවී බාලිකා විදුහල පරදවා අවසන් පූර්ව වටයට පිවිසියේය.මියුසියස් ක්‍රීඩිකාවෝ එම අංශයෙන් තෙවැනි ස්ථානය දිනාගත්හ.සමස්ත ලංකා මයිලෝ නෙට්බෝල් තරගාවලියේ සූරතා - අනුසූරතා දිනාගත් කණ්ඩායම්වලට අමතරව කළුතර බාලිකාව, කළුතර ශුද්ධ වූ පවුලේ කන්‍යාරාමය, මහනුවර උසස් බාලිකා විදුහල, මහනුවර හිල්වුඩ් විදුහල, කුරුණෑගල මලියදේව බාලිකා විදුහල, කොළඹ ආනන්ද බාලිකා විදුහල, ඉබ්බාගමුව මධ්‍ය මහා විදුහල, හලාවත ආනන්ද ජාතික පාසල, මාරවිල ශුද්ධ වූ පවුලේ කන්‍යාරාමය, හෝමාගම මධ්‍ය මහා විදුහල, බදුල්ල වල්හපුතැන්න මහා විදුහල අවසන් තරගවලදී ජයග්‍රහණ අත් කර ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=s1108056</link>
    <topic>ඉන්දීය ක්‍රිකට් පිල පාසල් කණ්ඩායමක් - ගවස්කාර් කියයි</topic>
    <author>නවදිල්ලිය (ඒ. එෆ්.පී.)</author>
    <content>එංගලන්තයේ ටෙස්ට් තරගාවලියට සහභාගී වී සිටින ඉන්දීය පිලේ අසාර්ථකභාවය පිළිබඳ දෝෂාරෝපණය එල්ල කරන ඉන්දිය පිලේ හිටපු විශිෂ්ට පිතිකරු සුනිල් ගවස්කාර් ඉන්දීය පිල පාසල් කණ්ඩායම තත්ත්වයට ඇද වැටී ඇති බවය.“දෙවැනි ටෙස්ට් තරගයේදී ඉන්දීය පිල සම්පූර්ණයෙන්ම එංගලන්තය හමුවේ පසුබෑමට ලක්වුණා. එය හරියට වෘත්තීය කණ්ඩායමක් හා පාසල් ක්‍රිකට් කණ්ඩායමක් අතර තරගයක් වගෙයි”, හිටපු ආරම්භක පිතිකරු ගවස්කාර් හින්දු පුවත්පතට ලිපියක් ලියමින් ප්‍රකාශ කළේය.“ටෙස්ට් තරග දෙකෙහි ඉනිම් 4 දීම ලකුණු 300 සීමාව පසුකිරීමට ඉන්දීය පිල අසමත් වුණා” ගවස්කාර් පැවැසීය. තරග 4 කින් සමන්විත එංගලන්ත ඉන්දීය ටෙස්ට් තරගාවලිය 2-0ක් ලෙස එංගලන්තය ඉදිරියෙන් සිටියි. “ඉන්දීය පිලේ අවසන් පිතිකරුවන් තාක්ෂණික මට්ටමෙන් ඉතා අසාර්ථකයි. ඔවුන් ඒ පිළිබඳව වැඩිපුර අවධානය යොමු කිරීමෙන් මානසිකවත් ඇද වැටී ඇති බව පෙනෙනවා” ගවස්කාර් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=s1108057</link>
    <topic>බණ්ඩාරනායක විදුහල දෙවැනි වටයට</topic>
    <author/>
    <content>අන්තර් පාසල් 15න් පහළ ක්‍රිිකට් තරගාවලියේ තුන්වැනි කොටසේ මූලික වටයේ තරග 5කට සහභාගීවූ වේයන්ගොඩ බණ්ඩාරනායක මධ්‍ය මහා විද්‍යාලය එම තරග 5ම ජයගනිමින් දෙවැනි වටයට සුදුසුකම් ලැබීමට සමත්විය.පත්තලගෙදර විද්‍යාලෝක විද්‍යාලය සමග පැවැති තරගයෙන් කඩුලු 2ක ජයක් ද, එඬේරමුල්ල සාන්ත ජෝසප් විද්‍යාලය සමග පැවැති තරගයෙන් ලකුණු 108ක ජයක් ද, මිනුවන්ගොඩ නාලන්දා මධ්‍ය විද්‍යාලය සමග පැවැති තරගයෙන් ලකුණු 140ක ජයක් ද ලැබූ බණ්ඩාරනායක මධ්‍ය මහා විද්‍යාලය මිනුවන්ගොඩ ජනාධිපති විද්‍යාලය සමග පැවැති තරගය කඩුලු 7කින් ජයගත්තේය.නිට්ටඹුව සංඝබෝධි මධ්‍ය මහා විද්‍යාලයට එරෙහිව කඩුලු 8ක ජයක් අත් කරගැනීමට ද බණ්ඩාරනායක විද්‍යාලය සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=s1108058</link>
    <topic>ශ්‍රී පාලි විදුහලට ක්‍රිකට් ජයක්</topic>
    <author/>
    <content>අන්තර් පාසල් 15න් පහළ ක්‍රිකට් තරගමාලාවේ දෙවැනි කොටස යටතේ හොරණ ශ්‍රී පාලි විදුහල සහ බලංගොඩ බුද්ධ ජයන්ති විදුහල අතර පැවැති තරගයෙන් ලකුණු 309ක විශිෂ්ට ජයක් හිමිකර ගැනීමට ශ්‍රී පාලි විදුහල සමත්විය. පළමුව පන්දුවට පහරදුන් ශ්‍රී පාලි විදුහල ඕවර 50 අවසානයේ කඩුලු 5කට රැස්කළ ලකුණු 365ට පිළිතුරු වශයෙන් බුද්ධ ජයන්ති විදුහලට රැස් කරගත හැකිවූයේ ඕවර 12කදී ලකුණු 52ක් පමණි.ශ්‍රී පාලි විදුහල – 365/5 (ඕවර 50) හෂාන් විනෝද් 132, ශාන් එරංග 51, පසිඳු භාසිත 32 (අනුරාධ 55/2, විමන්ත 57/2)බුද්ධ ජයන්ති විදුහල – 52 (ඕවර 12) හර්ෂ 20 (දුමිඳු මහේෂ් 5/3, ශාන් එරංග 13/2, ටෙරන්ස් හේවාපුර 22/2).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=f1108051</link>
    <topic>චැනල් 4 මාධ්‍ය සදාචාරයත්උල්ලංඝනය කළා</topic>
    <author>සාකච්ඡා කළේ ධම්මික සෙනෙවිරත්න</author>
    <content>චැනල් - 4 නාලිකාව මඟින් දිගහරිමින් ඇති ශ්‍රී ලංකාව අපකීර්තියට ලක්කිරීමේ ක්‍රියාදාමය සහ ඊට එරෙහිව රටක් වශයෙන් ගත යුතු ක්‍රියාදමය පැහැදිළි කර ගනිමින්ද එහිදී විදේශගත ශ්‍රී ලාංකිකයන්ට ඉටු කළ හැකි කාර්යභාරය හඳුනාගනිමින් ද අධිනීතීඥ චානක බණ්ඩාරගේ මහතා සමඟ කළ සාකච්ඡාවකි. කැන්බරා - ශ්‍රී ලංකා සහයෝගිතා කණ්ඩායමේ සභාපති වශයෙන් ද ඒ මහතා කටයුතු කරයි.* ශ්‍රී ලංකාවට එරෙහිව යුද අපරාධ චෝදනා නඟමින්, රට අපකීර්තියට පත්කිරීම සඳහා වන ක්‍රියාදාමය චැනල් - 4 නාලිකාව හරහා දිගටම ක්‍රියාත්මක වෙමින් තිබෙනවා. මේ තත්ත්වය ඔබ තේරුම් කරන්නෙ කොහොමද?ශ්‍රී ලංකාවේ ත්‍රස්තවාදය පරාජය කරමින් සිදු වූ මානුෂීය මෙහෙයුමේදී ඇත්තටම සිදුනොවූ, නමුත් නිර්මාණය කරන ලද අසත්‍ය සිද්ධීන් රැගත් Sri Lanka Killing Fields නම් වාර්තා චිත්‍රපටයක් චැනල් - 4 නාලිකාව මඟින් විකාශනය කළා. එක්සත් රාජධානියේ බිඳ වැටුණු මාධ්‍ය ආයතනයක් ලෙස සැලකීමට හැකි මේ නාලිකාව ශ්‍රී ලංකාව අපකීර්තියට ලක්කිරීම සඳහා විශාල ප්‍රශ්නයක් ලෙස මතුකරමින් ඉන්නේ අසත්‍යයක්. මුලින් පෙන්වූ බොරුව සත්‍ය බවට ඒත්තු ගැන්වීම සඳහා දැන් දෙවන තෙවන වතාවට ඔවුන් තවත් විශාල බොරුවක් පෙන්වමින් සිටිනවා.මේ වැඩසටහන්වලදී ඔවුන් භාවිත කරන ඇතැම් දර්ශන මාධ්‍ය සම්ප්‍රදායන්ට අනුව ප්‍රසිද්ධියේ විකාශනය කළ හැකි ඒවාත් නොවෙයි. ඒත් ඔවුන් මාධ්‍ය සම්ප්‍රදායන්, සදාචාරාත්මක මූලධර්ම පවා උල්ලංඝනය කර තිබෙනවා.අනෙක ඔවුන් මේ ව්‍යාජ දර්ශන පාවිච්චි කරන්නේ රාජ්‍යයකට එරෙහිවයි. ස්වභාවික යුක්තිය Natural Justise  නම් ලොව පිළිගත් නීතිමය සිද්ධාන්තයට අනුව බැලුවත් චැනල් - 4 නාලිකාව කරන්නේ බරපතල වරදක්. අසත්‍යවුණත් ඔවුන් නඟන චෝදනාවලට පිළිතුරු දීමේ අයිතියක් මෙහිදී ශ්‍රී ලංකාවට ලබාදී නෑ. ඒ නිසා ශ්‍රී ලංකාවේ මතය මෙහි නියෝජනය වෙන්නෙමනෑ.මෙයින් ජනාධිපතිතුමා, ආරක්‍ෂක ලේකම්තුමා ඇතුළු රණවිරුවන්ට යුද අපරාධ චෝදනා එල්ල කරන අතර ශ්‍රී ලාංකිකයන් ම්ලේච්ඡයන් බව කියා පෑමටත් උත්සාහ දරනවා. 40,000 ක් විතර මිනිස්සු හා කුඩා දරුවන් පවා මරා දැම්මා. පවුල් පිටින් විනාශ කළා. කාන්තාවන් දූෂණය කළා වගේ අසත්‍ය පතුරවමින්. ඔවුන් කියන්න හදන්නෙ ඒකයි. මේක බලන කෙනෙකුට හිතන්න පුළුවන් ශ්‍රී ලංකා හමුදාව උතුරට ගිහින් කළේ මිනිස්සු මරණ එකද, නැත්නම් දූෂණය කරන එකද කියලා. ඇත්ත තත්ත්වය නම් අපේ හමුදාව ක්‍රියා කළේ ලොව කිසිම හමුදාවක් නොකළ අන්දමේ විනයානුකූල බවකින් යුතුව බවයි.* තාක්‍ෂණික වශයෙන් බැලුවාමත් මේවා අසත්‍ය, නිර්මාණ කළ රූප රාමු බව පෙන්වන්න පුළුවන්. එහිදී ඔබ නිරීක්‍ෂණය කළ කාරණා මොනවාද?ඇස් බැඳපු අයගේ ඔලුවට වෙඩි තියන දර්ශනවල ඒ වෙඩි වැදි වැටෙන අය දිහා බලන්න. ඔවුන්ගේ සම පවා සුදු / ඔලිව් පැහැයක් තියෙන්නෙ. ශ්‍රී ලංකාවේ ජනයාගේ සමේ වර්ණයට එය සමාන නෑ. එහි හමුදා ඇඳුම් ඇඳ සිටින අයගේ එම නිල ඇඳුම අපේ හමුදාවේ නිල ඇඳුමට සමානත් නෑ. අනෙක ඒ අය කොණ්ඩය පවා වවලා. අපේ හමුදාවේ අයට එහෙම කොණ්ඩය වවන්න අවසරයක් නෑ.මේ සිද්ධීන්ට අදාළ පරිසරයත් අපේ රටේ පරිසරයට වෙනස්. එය වෙන රටකදී ගත් දර්ශන වෙන්න පුළුවන්. වෙනත් රටක යුද ගැටුමකට අදාළ දර්ශන හෝ සංස්කරණය කරන ලද රූප රාමු විය හැකියි. මේ දර්ශනවලට අදාළ වීඩියෝ වල මුල් පිටපත් පවා නෑ. එහෙම තියෙනවා නම් ඒවා විශේෂඥයන්ට පරීක්‍ෂා කළ හැකියි. පසුව යම් වෙනසක් කර ඇත්නම් එවිට හඳුනා ගත හැකියි.* චැනල් - 4 මුළින් විකාශනය කළ වාර්තා චිත්‍රපටයට ශ්‍රී ලංකාව පැහැදිළිව විරෝධය පළ කර තිබියදී එය අසත්‍ය බවට අභියෝග කර තිබියදී ඔවුන් පසුගිය සතියේ නවතම වීඩියෝ පටයක් විකාශනය කළා. මේ දර්ශන තවත් මාධ්‍ය නාලිකාවලින් පසුව විකාශනය වුණා?ජුනි මාසයේ මුල් චිත්‍රපටය විකාශනය වුණේ. අනෙක ජූලි අගදී දෙවැන්නෙන් පැහැදිළිවම ඉලක්ක කරන්නේ. ආරක්ෂක ලේකම් තුමා සහ මේජර් ජනරාල් ෂවෙන්ද්‍ර සිල්වාට මුල් චිත්‍රපටයේ තිබූ දේවල් ඇත්ත බව කියන්න ප්‍රනාන්දු කියල කෙනෙකුයි සප්ශ්‍රාඩා කියල කෙනෙකුයි යොදාගන්නවා. සෙවණැලි රූප දෙකක පිටුපස තමයි පෙන්වන්නෙ. මේ දර්ශනත් විකාශනය කරන්නෙ ශ්‍රී ලංකා රජය තම නිර්දෝෂීභාවය පෙන්වීමට කලින්. මෙවැනි දෙදෙනෙක් අප දන්න තරමින් ඒ වකවානුවේ හමුදා සේවයේ ඉඳල නෑ. අනෙක තමයි චැනල් - 4 නාලිකාව මේ දර්ශන වෙනත් මාධ්‍යවලටත් විකුණනවා.ඔවුන් කරන්නෙ ව්‍යාපාරයක් ඕස්ට්‍රේලියාවේ ABC  නාලිකාවත් මේ දර්ශන මිලට අරන් පසුගිය දිනෙක විකාශනය කළා. ඒවා පෙන්නුවේ රූපවාහිනී ප්‍රේක්‍ෂකයන් වඩාත් රූපවාහිනී නරඹන කාර්ය බහුලම වෙලාවේදී.(Peak Time) අප දන්නා තරමින් මින් පෙර මෙවැනි දර්ශන පෙන්වා නෑ. අපේ රටට එරෙහි බොරුව දිගින් දිගටම වර්ධනය කරමින් ඉදිරියට ගෙනියන බවක් පෙනෙන්න තියෙනවා.ඕස්ට්‍රේලියාවේ සිටින ශ්‍රී ලාංකිකයන් විශාල වශයෙන් රැස්වී ABC නාලිකාව මේ අසත්‍ය විකාශනය කළාට එරෙහිව දැවැන්ත විරෝධතාවක් පැවැත්වූවා. ලන්ඩනයේදීත් චැනල් - 4 නාලිකාවට එරෙහිව ශ්‍රී ලාංකිකයන් එවැනි විරෝධතා පැවැත්වූවා. ඒ අතරම මේ අපවාදයන්ට එරෙහිව රටක් හැටියට අපි දැඩි පියවර ගත යුතුයි.එය නොපමාව කළ යුතුයි . මේවා ගොතන ලද බොරු. අධිකරණ ක්‍රියාමාර්ගයකින් මේවාට අභියෝග කළ හැකියි. විශාල ශ්‍රමයක් කාලයක්, මුදලක් වැය විය හැකි වුවත්, අපේ රට වෙනුවෙන් අප එය කළ යුතුයි. එහිදී මේ පිළිබඳ බුද්ධිමය හැකියාවන් ඇති අයගේ දායකත්වය රජයට ලැබෙන බව අපට විශ්වාසයි. ඕස්ටේ‍්‍රලියාව තුළ මේ ප්‍රචාරයන්ට එරෙහිව යම් නීතිමය ක්‍රියාමාර්ගයක් ගැනීමේ හැකියාව රජයට තිබෙනවා නම් අපට ඊට සහාය විය හැකියි. ඉක්මනින්ම රාජ්‍ය තාන්ත්‍රික වශයෙන් මේ අසත්‍ය හා අවලාදාත්මක ව්‍යාපාරය කඩා බිඳ දැමිය යුතුයි.* රටින් පිටත සිටින ඔබ වැනි ශ්‍රී ලාංකිකයන්ට මෙහිදී යම් කාර්යභාරයක් ඉටු කළ හැකියි නේද?විරෝධතා ව්‍යාපාරවලිනුත් ඔබ්බට අප යා යුතුයි. මෙහිදී අපේ දායකත්වය ලබාදෙන්න පළුවන්. මොන විදිහටද අප එය රට වෙනුවෙන් ලබාදීමට ලෑස්තියි. නීතිවේදියෙක් හැටියට මම නම් දකින්නේ අපට කරන්න පුළුවන් හොඳම දේ අධිකරණ ක්‍රියාමාර්ගයකට යොමුවීමයි. බටහිර නීති ක්‍රමය අනුව මේ පිළිබඳ අපට තීරණය කරන්න පුළුවන් . ඕස්ට්‍රේලියාව වගේ රටවල අපහාස නීතිය ප්‍රබලයි. අපේ රටට සිදුවන අපහාස ගැන අධිකරණයේදී කරුණු දැක්වීමට පුළුවන්. රට අපකීර්තියට ලක්කිරීම වහා නතර කර ගත යුතුයි.අපහාස නීතියට අමතරව මාධ්‍ය සදාචාරය, පාරිභෝගික නීති නොසැලකිළිමත් භාවය පිළිබඳ නීති වගේ ඒවාත් මෙහිදී අදාළයි. පේ‍්‍රක්‍ෂකයා නොමඟ යැවීම සහ අසත්‍ය විකාශනය කරමින් සිටීම ගැන නිතිමය පියවර ගන්න පුළුවන්. මේ කාරණා රජයේ අවධානයට ලක්වේයැයි අප විශ්වාස කරනවා.එවැනි දෙයක් වුණොත් මේ අසත්‍ය වීඩියෝ දර්ශන ගැන නීත්‍යානුකූලව ප්‍රශ්න කරන්න, අවශ්‍ය සාක්‍ෂි ඉල්ලා සිටින්න, විශේෂඥ විමර්ශන කරා යන්න අවස්ථාවක් ලැබෙනවා. රජයේත් සහයෝගය ඇතිව එවැනි ක්‍රියාමාර්ගයකට සහාය දැක්වීමට අප සූදානම්. දැනටමත් ඕස්ට්‍රේලියාවේ ශ්‍රී ලංකා තානාපති කාර්යාලයේ කෙරෙන කාර්යභාරය අප මෙහිදී අගය කළ යුතුයි.* දුරකතනවලට රහසේ සවන්දීම නිසා බ්‍රිතාන්‍යයේ පැරැණිම පුවත්පතක් වන News of the World  වසා දැමුණා. රුපට් මර්ඩොක්ගේ මාධ්‍ය අධිරාජ්‍ය සලිත වුණා. - චැනල් - 4 ක්‍රියාකලාපය ඊට වඩා දරුණුයි. මාධ්‍ය සදාචාරයට පටහැනියි. ඔබ මෙය පැහැදිළි කරන්නේ කෙසේද?චැනල් - 4 ක්‍රියා කලාපය ඊට වඩා බරපතලයි. ඔවුන් වුවමනාවෙන් ගොතන ලද අසත්‍ය චෝදනා නඟන්නෙ රටකට එරෙහිවයි. ඒ නිසා අපි බ්‍රිතාන්‍ය අගමැති ඩේවිඩ් කැමරන්ගෙන් ඉල්ලා සිටින්නේ News of the World ගැන පරීක්‍ෂණ කරනවා වගේ චැනල් – 4 ගැනත් පරීක්‍ෂණයක් කරන්න කියන එකයි. ඊට බ්‍රිතාන්‍ය රජයට නීත්‍යානුකූල බලයකුත් තියෙනවා. ශ්‍රී ලංකා ආණ්ඩුව මේ අසත්‍ය චෝදනා දිගින් දිගටම ප්‍රතික්ෂේප කර තිබියදී තමයි චැනල් – 4 මේ අවලාද නඟමින් ඉන්නෙ. සන්සන්දනාත්මකව ගත්තොත් චැනල් - 4 කරන වරද වඩා ප්‍රබලයි.ඕස්ට්‍රේලියාවේදී ABC නාලිකාව මේ දර්ශන පෙන්වන්න කලින් අපි ශ්‍රී ලාංකිකයෝ එය පෙන්වීමට එරෙහිව කරුණු කිව්වා. ලිපි ලිව්වා. පැමිණිලි සියගණනක් කළා. නමුත්, ඒවා නොසලකා හැර ඔවුන් ක්‍රියා කළා. අපේ තානාපති කාර්යාලය පවා මෙය නොපෙන්වන ලෙස ඉල්ලා තිබුණා. ඒ නිසා ABC නාලිකාවට එරෙහිවත් නීතිමය ක්‍රියාමාර්ගයක් ගැනීමේ හැකියාව තිබිය යුතුයි.* මේ ප්‍රයත්නයන් පරාජය කිරීම සඳහා විදේශගත, රටට ආදරය කරන ශ්‍රී ලාංකිකයන් හැටියට ඔබට යම් කාර්යභාරයක් කළ හැකි ද?අපි නොසැළී මේවාට මුහුණ දිය යුතුයි. උරෙනුර ගැටී ක්‍රියාකළ යුතුයි. අපවාද - අවලාද මැද වුණත් මේ අසත්‍ය බිඳ දැමිය යුතුයි. රටට එරෙහි බලවේග අපේ නිර්දෝශීභාවය සූක්‍ෂම ලෙස යටපත් කරමින් සිටින්නේ. ඒ නිසා අප හරියාකාරව ඊට ප්‍රතිචාර දැක්විය යුතුයි.මේ තත්ත්වය රජය නිවැරදිව අවබෝධකර ගෙන ඇතැයි අපි බලාපොරොත්තු වෙනවා. රජයේ මඟපෙන්වීම, මූලිකත්වය යටතේ විදේශගත ශ්‍රී ලාංකිකයන් හැටියට අපට රට වෙනුවෙන් කළ හැකි උපරිමය මේ තීරණාත්මක මොහොතේ ඉටු කිරීමට අපි සූදානම්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=f1108055</link>
    <topic/>
    <author/>
    <content>නිශ්නතගේ නිවෙසේ උදවියට 2010 – මැයි මස 31 වැනි දින අන් දිනයන්ට වඩා විශේෂ දිනයක් වුණා. නොසිතූ ලෙස කරදර ගොන්නකුත් අරගෙනම එදිනම උදෑසන 9.00 ට නිශ්නතගේ පියාට දුරකථන ඇමැතුමක් ආවා. ඒ පාණදුර දකුණ පොලිසියෙන්. දුරකථන ඇමතුම දුන් පාණදුර පොලිසියේ පොලිස් නිලධාරියෙක් පැවැසුවේ 2010 ජුනි මස 04 වැනිදා උදේ 9.00ට පැමිණිල්ලක් විභාග කිරීමට පාණදුර පොලිසියේ වංචා විමර්ශන අංශයේ ස්ථානභභාර නිලධාරීතුමා හමුවෙන ලෙසටයි.පැමිණිල්ලඒ දුරකථන ඇමතුමට අනුව නිශ්නත පාණදුර පොලිසියට ගියේ සිය බිරිය ද කැටුවයි. වංචා විමර්ශන අංශයේ ස්ථානභාර නිලධාරී හමුවට ඔවුන් ගිය විට එතැනින් ඔවුන්ට පවසන්නේ පැමිණිල්ල විභාග කරන්නේ ඔවුන් නොව පොලිස් අධිකාරී ලෙස්ලි හැමිල්ටන් ග්‍රෙගරි කුරේ නමැති උසස් නිලධාරියා බවයි. ඔවුන්ගේ විධානයට අනුව නිශ්නත සිය බිරියද කැටුව පොලිස් අධිකාරී ලෙස්ලි හැමිල්ටන් මහතා හමුවට ගියා. එවිටයි ඔවුන් දකින්නේ සිය ඥාතියකු වන ෂිරෝමි දේවිකා පීරිස් සහ ඇගේ මවද එතැන සිටින බව.ඒ අනුව ඔවුන් දැන ගන්නවා නිශ්නතට එරෙහිව පැමිණිලි කර ඇත්තේ වෙන කිසිවෙක් නොව සිය ඥාතියා වන ශිරෝමි දේවිකා බව. පසුව ඔවුන් සිව් දෙනාම පොලිස් අධිකාරීවරයාගේ කාමරයට කැඳවීමෙන් අනතුරුව ශිරෝමිටත් ඇගේ මවටත් හිඳ ගන්නා ලෙස දන්වන මේ පොලිස් අධිකාරීවරයා නිශ්නත සහ ඔහුගේ බිරිය සිටගෙන සිටියදීම පැමිණිල්ල විභාග කිරීමට පටන් ගත්තා.ලියැවිල්ලක්මේ අපූරු පොලිස් අධිකාරී ග්‍රෙගරි කුරේ පැමිණිල්ල විභාග කරන්න පටන් ගන්නේ නිශ්නතට අමු තිත්ත කුණුහරුපෙන් බැණවදිමින්. ඒ බැණ වදින අතරේම මේ නිලධාරියා ලියවිල්ලක් උස්සා පෙන්වමින් එය ඬශ්නත දුන් ලියවිල්ලක් බවට පිළිගන්නවාදැයි විමසා සිටියා. මේ අපූරු නාටකයේ ජවනිකා එකින් එක නිශ්නතට අවබෝධ වන්නට ගන්නේ ඉන් අනතුරුවයි.පැමිණිලිකාරිය වන ශිරෝමි පදිංචිව සිටින්නේ ඇගේ ස්වාමිපුරුෂයාගේ පරම්පරාවෙන් පැවත එන පර්චස් 84ක ඉඩමකයි. මේ ඉඩම කොටස් දෙකකට වෙන් කර තිබූ අතර ඉන් පර්චස් 21 ක් නිශ්නතගේ නමට ලියා තිබුණා. මීට වසර 15කට පෙර නිශ්නත එහි පදිංචිය අත්හැර වෙනත් ස්ථානයකට පදිංචිය සඳහා ගියා. පසුව ශිරෝමි නිශ්නතට පවසන්නේ තමන් එම ඉඩමගැනීමට කැමැති බවයි.නමුත් ඉඩම මිලදී ගැනීමට රාජ්‍ය උකස් හා ආයෝජන බැංකුවෙන් ණය මුදලක් ගැනීමට අවශ්‍ය බවත්, එම ණය මුදල ලබාගැනීම සඳහා බැංකුවට ලියවිල්ලක් අවශ්‍ය බැවින් එය ලබා දෙන ලෙසත් ඇය ඔහුගෙන් ඉල්ලා සිටියා. ඒ අනුව තමයි නිශ්නත රාජ්‍ය උකස් හා ආයෝජන බැංකුව තමා එම ඉඩම ශිරෝමි දේවිකා හට විකිණීමට කැමැති බවට ලියවිල්ලක් ලබා දෙන්නේ.තර්ජනය කිරීමනමුත් ශිරෝමි ඇය පැවසූ පරිදි රාජ්‍ය උකස් හා ආයෝජන බැංකුවෙන් ණය මුදල ලබා ගැනීම සිදුකරන්නේ නෑ. ඒ වෙනුවට ඇය වංචනික ලෙස නිශ්නත දුන් ලියවිල්ල වෙනස් කරන්නේ නිශ්නත රුපියල් ලක්ෂ 20ක් ලබා ගත් බවත්, ඉතිරි ලක්ෂ හයක මුදල රාජ්‍ය උකස් හා ආයෝජන බැංකුවේ ණය මුදලක් හරහා ලබා ගැනීමට කටයුතු කරන බවත් ව්‍යාජ සහටනක් එම ලියවිල්ලට ඇතුළත් කරමින්.මෙන්න මේ කියන ව්‍යාජ ලියවිල්ල තමයි අර පොලිස් අධිකාරීවරයා ඉහළට ඔසවා නිශ්නතට පෙන්වා සිටියේ. මුදල් සම්බන්ධ කිසිඳු ලියවිල්ලකට තමා අස්සන් නොකළ බවත්, සිය ඉඩම විකිණීමේ කැමැත්ත ප්‍රකාශ කර රාජ්‍ය උකස් හා ආයෝජන බැංකුවේ ණය ඉල්ලුම් පත්‍රයකට පමණක් තමා අස්සන් කළ බවත් මෙහිදී නිශ්නත පොලිස් අධිකාරී ග්‍රෙගරි කුරේට ප්‍රකාශ කර සිටියා.එවිට මේ අපූරු පොලිස් අධිකාරීවරයා නිශ්නතට බැණ තර්ජනය කරන්නේ මේ ලියවිල්ල මුදල් ගත් බවට දුන් ලියවිල්ලක් බවට පිළිගන්නා ලෙස තරයේම ප්‍රකාශ කරමිනුයි. එහෙත් තමා නොකළ දෙයක් මේ අසරණයා කෙසේ නම් පිළිගන්න දැයි මේ අධිකාරීවරයාට තේරුම් නොගියේ වානේ කුට්ටිවලින් සැකැසී ඇති සිය හදවතට මානුෂීය හැඟීම් ගලා ඒම නතර වී දැන් බොහෝ කලක් ගත වී ඇති නිසා වන්නට ඇත.උපාසක පොලිස් අධිකාරිමෙවැනි නිලධාරීන් අප මින් ඉදිරියට අහිංසක ශද්ධා සම්පන්න, සිල්වත්, උපාසක, සීලාචාර, හැදියාවන්ත නිලධාරීන් ලෙස හැඳින්වීමට කටයුතු කරන්නේ පොලිස් නිලධරයන්ට සැර වැඩි වදන් භාවිත කිරීමේදී දෙවරක් සිතා බලන ලෙස පොලිස් මාධ්‍ය ප්‍රකාශකවරයා අපෙන් කළ ලිඛිත ඉල්ලීම නිසාවෙනි.ඉතින් මේ උපාසක, සීලවන්ත පොලිස් අධිකාරීවරයාට සිය කරේ දවටාගෙන සිටි උතුරු සළුව ගැන මදකට අමතක වූයේ නිශ්නත තමා එවැනි ලියවිල්ලකට අස්සන් නොකළ බවට පැවැසීමත් සමඟිනුයි. නිශ්නතගේ බෙල්ල හිරවන සේ ෂර්ට් කොරලය මිරිකා ගනිමින් මේ උපාසක පොලිස් අධිකාරී උත්තමයා නිශ්නතගේ පපුවට වැරෙන් පහර දෙන්නේ එම ලියවිල්ල පිළිගන්නා ලෙසට තර්ජනය ද කරමින්. මෙලෙස අමානුෂික පහරකෑමට ලක්වන නිශ්නත දිහා බලාගෙන සිටින ඔහුගේ බිරිය හඬා වැලපෙමින් අධිකාරීවරයාගෙන් සිය සැමියාට පහර නොදෙන ලෙසට ඉල්ලා සිටිනවා.සැරයන් 55351 එවිට පොලිස් අධිකාරීවරයා ඇගේ උරෙන් අල්ලා ඇය කාමරයෙන් එළියට ඇද දමා අසල සිටින පොලිස් සැරයන් 55351 නිලධාරියාට කතා කොට නිශ්නත පෙන්වා පවසන්නේ “මූව බෙල්ලෙන් ඇදගෙන ගිහින් පොලිස් කූඩුවට දමපන්” කියායි. ඒ නියෝගයට අනුව ඒ පොලිස් සැරයන් ඔහු පොලිස් කූඩුවට ඇදගෙනගොස් දමනවා.ඉන් මද වේලාවකට පසු කූඩුව ඇර නිශ්නත එළියට ගත් පොලිස් නිලධාරියකු කට උත්තරයක් ලබා ගැනීමට අවශ්‍ය බව පවසා වංචා විමර්ශන අංශයේ ස්ථානභාර නිලධාරී වෙත යොමු කිරීමෙන් අනතුරුව නිශ්නතට පහරදීම සම්බන්ධව තුවාල තිබේදැයි පරීක්ෂාකර වාර්තාවක් ලබා දෙන ලෙස පවසා පාණදුර මූලික රෝහලේ JMO මහතා වෙත ඉදිරිපත් කරනු ලබනවා.එහි දී නිශ්නත JMO මහතාගේ කාමරය පිටත නතර කොට පොලිස් සැරයන් පමණක් කාර්යාලයට ඇතුළු වී දොර වසා යමක් කුටු කුටු ගෑමෙන් අනතුරුවයි නිශ්නත වෛද්‍යවරයා වෙතට ඉදිරිපත් කරන්නේ. නඩුත් හාමුදුරුවන්ගේ බඩුත් හාමුදුරුවන්ගේ කියන ඒ පැරැණි කියමනට පණදෙමින් මේ අපූරු JMO මහතා කරන්නේත් නිශ්නත කිසිදු පරීක්ෂණයකට ලක් නොකොටම කුමක් වූවාදැයි කියා පමණක් විමසා නම සහ සිද්ධිය වූ වේලාව පමණක් අසා දැනගෙන JMO වාර්තාවක් සැපයීමයි.පාණදුර මහේස්ත්‍රාත්එදින සවස 4.30 ට පමණ නිශ්නත පාණදුර මහේස්ත්‍රාත් හමුවට ඉදිරිපත් කිරීමෙන් අනතුරුව සිදු වූ සියල්ල මහේස්ත්‍රාත්වරයා හමුවේ නිශ්නත පවසා සිටියා. මේ ප්‍රකාශය සත්‍යයක් දැයි මහේස්ත්‍රාත් පොලිස් සැරයන් 33351 දරණ නිලධාරියාගෙන් විමසූ අවස්ථාවේ ඔහු පවසන්නේ පහරදීමක් සම්බන්ධව පාණදුර මූලික රෝහලේ JMO වාර්තාවක් ඉදිරිපත් කරන බවයි. එම වාර්තාව කිසිදු පරීක්ෂාවකින් තොරව ලබාදුන් එකක් බව නිශ්නත මහේස්ත්‍රාත්වරයා හමුවේ පවසා සිටියා. ඒ අනුව කළුබෝවිල රෝහලේ JMO මහතා වෙත නිශ්නත ඉදිරිපත් කොට වාර්තාවක් ලබා දෙන ලෙස පාණදුර මහේස්ත්‍රාත් නියෝග කරනවා.පසුව 2010. 06. 04 දින නැවත මේ නඩුව පාණදුර උසාවියේ විභාගයට ගත් අවස්ථාවේ දී පොලිස් සැරයන් 55351 දරණ නිලධාරියා පහරදීමක් සිදුවූ බවට පිළිගත් අතර කළුබෝවිල JMO වාර්තාවෙන් ද එය වැඩිදුරටත් සනාථ කර ගැනීමට හැකිවෙනවා.A වාර්තාවක්මේ උතුම් මහේස්ත්‍රාත්වරයා අනෙක් මහේස්ත්‍රාත්වරුන්, විනිසුරුවරුන්ට ද උතුම් වූ ආදර්ශයක් සපයමින් සිදු කරන්නේ පොලිස් සැරයන් 55351 සාක්කිකරුවකු ලෙස සටහන් කරගෙන පොලිස් පහරදීමට එරෙහිව වහා නඩුවක් ආරම්භ කිරීමට නියෝග කිරීමයි.සාමාන්‍යයෙන් මහේස්ත්‍රාත්වරුන් මෙවැනි පහරදීම් සම්බන්ධයෙන් නැවත නඩුවක් පටන් ගන්නා ලෙස නියෝග කරන්නේ ඉතාම අල්ප වශයෙනි. B වාර්තාවෙන් සැලකිල්ලට ගෙන නඩුවක් ඉදිරියට පවත්වාගෙන යනවා ෂනා උසාවියෙන් ම A වාර්තාවක් මඟින් වින්දිතයා වෙනුවෙන් පෙනී සිටින ලෙස නියෝග දීමක් නම් වර්තමාන උසාවියකින් සිදු වන්නේ නැති තරම්ය.දණ්ඩ නීති සංග්‍රහයකොන්ද කෙලින් තියාගෙන නීතිය අකුරටම ඉටුකරන පාණදුර මහේස්ත්‍රාත්වරයා වැනි උතුම් පුද්ගලයන් අතලොස්සකින් මේ ලක් දරණීය තලය සුන්දර දේශයක් කිරීමේ සිහිනය යථාර්ථයක් කර ගැනීමට හැකි වනු ඇතැයි අපි විශ්වාස කරන්නෙමු. මේ උතුම් මහේස්ත්‍රාත්වරයාට අපේ උත්තමාචාරය පුදකිරීමට අපි මෙය අවස්ථාවක් කර ගන්නෙමු. එතුමාට තවදුරටත් කොන්ද කෙලින් තබාගෙන නීතිය සුරැකීමටත් තවදුරටත් ශක්තිය ධෛර්යය ලැබේවායි කියා ද අපි ප්‍රාර්ථනා කරන්නෙමු.ඒ අනුව නිශ්නත ජයවර්ධනයට කැමැත්තෙන් තුවාල කිරීම, අසභ්‍යවචනයෙන් බැන වදිමින් තර්ජනය කිරීමෙන් සාපරාධී බිය ගැන්වීමෙන් ශ්‍රී ලංකා ආණ්ඩු නීති සංග්‍රහයේ 314, 343 සහ 486 වගන්ති යටතේ විත්තිකරු දඬුවම් ලැබිය හැකි වරදක් සිදු කර ඇතැයි චෝදනා පත්‍රයෙන් සඳහන් කෙරෙන අතර විත්තිකාර පාණදුර පොලිස් අධිකාරී ලෙස්ලි හැමිල්ටන් ග්‍රෙගරි කුරේ හට රුපියල් දෙලක්ෂයක ශරීර ඇපයක් නියම කිරීමට පාණදුර මහේස්ත්‍රාත්වරයා කටයුතු කළා.මානව හිමිකම් කොමිසන් සභාවමේ අතර නිශ්නතට එරෙහි නඩුවේ දී රාජ්‍ය උකස් හා අයෝජන බැංකු වාර්තාව මඟින් ද කියැවෙන්නේ එවැනි ගනුදෙනුවක් සිදු වී නොමැති බවයි.මේ අනුව එම නඩුව ඉදිරියට පවත්වාගෙන යාමට ප්‍රමාණවත් සාක්කි නොමැති බව පාණදුර පොලිසිය පැවැසීමෙන් අනතුරුව මහේස්ත්‍රාත් උසාවිය මඟින් නිශ්නත නිදහස් කිරීමට නියෝගයක් නිකුත් කරනවා.ඉන්පසු තමාට පහරදීම සම්බන්ධයෙන් නිශ්නත කරන්නේ මානව හිමිකම් කොමිසන් සභාව හමුවේ පැමිණිල්ලක් ගොනු කිරීමයි. ග්‍රෙගරි කුරේහට මානව හිමිකම් නඩුවක් දමා ඇති බව දැනගත් පාණදුර පොලිසිය වහා ක්‍රියාත්මක වී නැවතත් මහේස්ත්‍රාත් උසාවිය හමුවේ නඩුවක් ගොනු කිරීමට ලහිලහියේ කටයුතු කරන්නේ පොට වැරැදී ඇති බව දැන ගැනීමෙන් අනතුරුවයි.පොලිසියේ රාජකාරීවලට බාධාකිරීම චෝදනාව යටතේ ගොනු කළ එම නඩුව ද පාණදුර මහේස්ත්‍රාත්වරයා විභාගයට නොගෙනම නිශ්ප්‍රභ කර දමන්නේ මානව හිමිකම් ගියාට පසු පොලිසියට නඩුදමන්නට මතක් වී ඇති බව ඕනෑම පොඩි එකෙකුට තේරෙන නිසාත්, මේ උතුම් මහේස්ත්‍රාත්වරයාගේ අප පෙරදී සඳහන් කළා සේ ම කශේරුකාව කෙලින් තිබෙන නිසාත් වන්නට ඇත.පොලිස් මූලස්ථානයකෙසේවෙතත් මේ වන විට මේ උතුම්, සීලවන්ත, උපාසක පොලිස් අධිකාරී ලෙස්ලි හැමිල්ටන් ග්‍රෙගරි කුරේ නමැති නිලධාරියා කොළඹ පොලිස් මූලස්ථානයේ රාජකාරී කරන බව මේ පිළිබඳ වැඩිදුර තොරතුරු සොයා බැලීමේ දී අපට අනාවරණය විය. මෙවැනි නීතිය වල් වද්දන උපාසක නිලධාරීන්ට එරෙහි ව විනය ක්‍රියාමාර්ග ගැනීම වෙනුවට පොලිස් මූලස්ථානයට කැඳවා ඔවුන් පෝෂණය කිරීමට කටයුතු කිරීම ගැන අපට ඇත්තේ සැබවින් ම පිළිකුලකි.බොරු පැමිණිලි දමා උසාවිය නොමඟ යැවීමට කටයුතු කළ දේවිකාලාට එරෙහිව ද කිසිදු නීතිමය පියවරක් නොගෙන මුනිවත රැකීමෙන් සිදුවන්නේ තවත් අයකුට මෙවැනිම සාපරාධී ක්‍රියාවක් කිරීමට අනුබල දීමක් නොවේද? මේ ලිපිය සකසන අවස්ථාව වන විට ද නැවත වතාවක් දේවිකා පාණදුර කෙසෙල්වත්ත පොලිසියේ නිශ්නතට එරෙහි මෙවැනිම මූල්‍ය වංචාවක් සිදු කළැයි පවසා පැමිණිල්ලක් දමා ඇති බවට අපට තොරතුරු අනාවරණය විය.මෙලෙස දේවිකාලා නීතිය අතට ගනිද්දී ඇතැම් පොලිස් උත්තමයන් කරන්නේ ද ඒවාට තව තවත් රුකුල්දීමය. මෙය අධ්‍යතන සමාජය තුළ සිදුවන ඉතාම අයහපත් ප්‍රවනතාවකි.මේවාට විරුද්ධව කිසිවකුත් කිසිම හඬක් නඟන්නේ නම් නැත. එසේ වූවා නම් හැමිල්ටන්ලා පොලිස් මූලස්ථානයේ රාජකාරී කරන්නේ ද නැත. පිළිලයක්පාණදුර මහේස්ත්‍රාත් ආර්. එස්. ඒ දිසානායක වැනි උතුම් මිනිසුන් දහසක් බිහිවුණ ද හැමිල්ටන්ලා වැන්නවුන් පෝෂණය කිරීමට පොලිසියම කටයුතු කරද්දී එවැනි උතුම් මිනිසුන්ගේ සේවාව ද හෑල්ලුවකට ලක්වීම වත්මන් සමාජයේ උඩු දුවන පිළිලයක් වී හමාරය.නිල ඇඳුම ඇඟලා ගන්නේ අහිංසක ජනතාව තලා පෙලා දැමීමට නොව ඔවුන්ගේ යහපත වෙනුවෙන් කටයුතු කිරීමට බව යකඩින් පදම් වූ හදවත් ඇති එවැනි පොලිස් නිලධාරීන් මේ යකඩ පොදියෙන් ආවරණය වූ හදවත පාදාගෙන එක් මොහොතක් හෝ නැවත සිතීමට කටයුතු කළ හොත් අප මේ පෑනෙන් කළ හරඹය සැබවින් ම ප්‍රයෝජනවත් නුවූවායි කිව හැක්කේ කාහට ද?ඉතින් නීතියේ උතුම් වූ පුත්‍රයනි මේ ගැනත් දෙවතාවක් සිතන්න. ඉන් පසු මේ ලිපිය ද පෙර ලිපි සේම ඉරා කුණු බක්කියට විසි කළ ද අපට කම් නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=f1108052</link>
    <topic> </topic>
    <author>සටහන චන්දන ජයවීර ඡායාරූප- ලලිත් සී. ගමගේ</author>
    <content>ටෙලි නාට්‍ය කර්මාන්තය වඩාත්ම ප්‍රචලිත කලා මාධ්‍ය ලෙස මේ වන විට අවධීන් කිහිපයක් පසු කර ඇත. මෙම නව කලා මාධ්‍ය භාවිතා කළ යුත්තේ කෙසේ ද යන්න ගැන වරින් වර මතු වූ සංවාදය නැවත වරක් අලුත්ව ඇත්තේ ටෙලි නාට්‍ය විකාශ කාලය පිළිබඳව නාලිකාව සමඟ සම්මුතියක් ඇති කර ගන්නා ලෙස ජනාධිපතිතුමා මාධ්‍ය ඇමැතිවරයාගේ අවධානය යොමු කිරීමත් සමඟය. මේ ඒ ගැන ටෙලි නාට්‍යය ක්ෂේත්‍රයේ ප්‍රමුඛයන් කිහිප දෙනෙක් දැක්වූ අදහස්ය.හුදෙකලා උත්සාහයක් ලෙස ඇරැඹුණු දේශීය රූපවාහිනී කර්මාන්තය මේ වන විට රාජ්‍ය හා පෞද්ගලික අංශයේ දායකත්වය සහිතව නාලිකා රැසක් ලෙස අක්මුල් විහිදා ඇත. මෙරට රූපවාහිනී ටෙලි නාට්‍ය කලාවට ද දැන් දශක තුනක් ඉක්මවා ඇත. ගෙවී ගිය කාලය තුළ ජනතාවගේ වඩාත් ආකර්ෂණය දිනාගත් විනෝදාස්වාදන මාධ්‍යය බවට පත්ව ඇත්තේ ද ටෙලි නාට්‍ය කලාවය. ඒ නිසා ම මේ මාධ්‍යයෙන් ජන මනස්වලට කළ හැකි බලපෑම සුවිශාලය.ටෙලි නාට්‍ය කලාව සිය තෙවන දශකය පසු කරන විට එයින් ඉටුවන කාර්යභාරය ගැන සමාජයේ විවිධ ස්ථර වෙතින් විවේචන එල්ල වන්නට පටන් ගත්තේ ය. මේ විවේචනවල පදනම වූයේ පවුල් සංස්ථාව සංස්කෘතික හර පද්ධතීන් සහ භාෂාව යනාදියට අයහපත් ආකාරයට රූපවාහිනිය බලපාන බවය.ටෙලි නාට්‍යය කලාවේ දිශානතිය පිළිබඳ විවේචනයක් එහි ඇතුලතින්ම නැගේ. මෙලෙස ටෙලි කර්මාන්තයේ පැන නැඟෙන විවිධ ගැටලුන්ට මුහුණ දෙමින් ඒවා ඵලදායිව වෙනස් කර ගැනීමට වුවමනාවක් ක්ෂේත්‍රයේ නියුතු බොහෝ දෙනෙක් තුළද තිබෙන බව එම විවේචකයන්ට සවන්දීමේදී වැටහෙයි.පුළුල් සමාජ දේශපාලන දැක්මකින්ද, මනුෂ්‍ය ස්වභාවය පිළිබඳ සියුම් සංවේදනාවන් ග්‍රහණය කෙරෙන ආකරයෙන් ද නිර්මාණය විය යුතු ටෙලි නාට්‍ය අයාලේ යන්නට පටන් ගත් විට එය නිවැරැදි මාර්ගයට ගැනීමේ උත්සාහයක් කොතැනකින් හෝ ඇරැඹිය යුතුය.ජනාධිපති මහින්ද රාජපක්ෂ මහතා රූපවාහිනී ටෙලි නාට්‍යය ප්‍රදර්ශනය කිරීමේ ක්‍රමවේදය පිළිබඳ නාලිකා ප්‍රධානීන් සමඟ සම්මුතියක් ඇති කර ගන්නා ලෙස මාධ්‍ය විෂය භාර ඇමතිවරයාට දන්වා ඇතැයි පසුගිය සතියේ පුවත්පත් වාර්තා කළේ ය.බොහෝ සංවාද කවයන් තුළ මෙම ප්‍රවෘත්තිය මාතෘකාවක් බවට පත්වීමෙන් එයින් මතුවන කාලීන වැදගත්කම වඩාත් තහවුරු කරයි. ඒ ගැන අපි ප්‍රමුඛ නිර්මාණකරුවන් කිහිප දෙනෙකුගේ අදහස් විමසා සිටියෙමු.ප්‍රවීණ ටෙලි නාට්‍ය අධ්‍යක්ෂක නාලන් මෙන්දිස් ඒ ගැන අදහස් දැක්වූයේ මෙසේය.“ටෙලි නාට්‍යකරුවෙක් හැටියට මම විශ්වාස කරන්නේ ජනාධිපතිතුමාගෙන් විය යුතු දෙයක් ඉටුව තිබෙන බවයි. දවසකට එක නාලිකාවකින් ටෙලි නාට්‍යය හතරක් පමණ පෙන්වනවා. මේ ටෙලිනාට්‍ය සියල්ලම බලන්න මිනිස්සු ඇබ්බැහි වුණොත් වෙන වැඩක් කරන්න වෙලාවක් ඉතිරි වෙන්නේ නැහැ. ළමයින්ගේ අධ්‍යාපන කටයුතු සියල්ලම ඇන හිටිනවා”.ටෙලි නාට්‍යය කලාවේ ප්‍රමුඛයෙක් වන ඔහු අද ටෙලි නාට්‍ය ලෙස විකාශය වන නිර්මාණ ගැන ද විවේචනයක් ඉදිරිපත් කරයි.“ටෙලි නාට්‍යය කියලා හැඳින්වූවාට ඒවා ටෙලි නාට්‍යය නමින් පෙන්වන වෙන මොනවාදෝ ජාතියක්. හොඳ ටෙලි නාට්‍යය විකාශය වෙනවා නම් මේ විදිහෙ ප්‍රශ්නයක් ඇතිවෙයි කියලා මම විශ්වාස කරන්නේ නැහැ. ප්‍රශ්නය මතුවෙලා තිබෙන්නේ වැදගත් කාල වේලාව තුළ නොවැදගත් දේවල් රාශියක් පෙන්වීම නිසයි.”නාලන් මෙන්දිස් අප හා මේ ගැන කතා බහ කරන්නට වූයේ ටෙලි නාට්‍යය ක්ෂේත්‍රය පිළිබඳ ඔහුගේ අතීත අත්දැකීම්ද ගෙනහැර පාමිනි. “ඉස්සර පෙන්වපු ටෙලි නාට්‍යය වලින් මිනිස්සුන්ගේ ජීවිතවලට ආලෝකයක් ලැබුණා. දැන් පෙන්වන දේවල් වලින් අවැඩක් මිස හොඳක් වෙනවයි කියලා මම හිතන්නේ නැහැ. ඒකයි මම කියන්නේ ජනාධිපතිතුමා මැදිහත්වෙලා මේ ප්‍රශ්නයට විසඳුමක් ගෙන එන්න උත්සාහ කළ එක හොඳ දෙයක් කියලා”.ටෙලි නාට්‍ය කලාව තුළ මතුවී ඇති අවරගණයේ නිර්මාණ රැල්ලට එරෙහිව තීරණාත්මක මැදිහත්වීමක් සිදුවිය යුතු බව බොහෝ නිර්මාණකරුවන් පමණක් නොව අධ්‍යාපනවේදීන්, ගුරුවරුන් හා දෙමව්පියෝ ද විශ්වාස කරති.ප්‍රවීණ ටෙලි නාට්‍යය අධ්‍යක්ෂ සුදත් රෝහණ පවසන්නේ සියලුම නාලිකා ඔස්සේ විකාශය වන ටෙලි නාට්‍යය එක් ව්‍යූහයක් යටතේ අනුමත කර ගැනීමේ ක්‍රමයක් ඇති විය යුතු බවය.“වේදිකාව, සිනමාව, රූපවාහිනිය යන මාධ්‍ය තුනෙන් වඩාත්ම ප්‍රචලිත මාධ්‍ය රූපවාහිනියයි. ලංකාවේ කුමන ස්ථානයක ප්‍රදර්ශනය කළත් ඒ සෑම වේදිකා හෝ සිනමා නිර්මාණයක්ම රැඟුම් පාලක මණ්ඩලයේ අවසරය මත ප්‍රදර්ශනය කළ යුතුයි. නමුත් වඩාත්ම ප්‍රචලිත හා බලපෑම් සහගතම මාධ්‍යය වන රූපවාහිනිය සඳහා එවැනි ක්‍රමවේදයක් නොතිබීම මේ බිඳවැටීමට බලපෑ ප්‍රධානම හේතුවයි.”සුදත් රෝහණ පවසන පරිදි ඉතාම ප්‍රාථමික ගණයේ නිර්මාණ බිහි වන්නේ එවැනි ආයතනික ව්‍යූහයක පරිපාලනයට මෙම ටෙලි නිර්මාණ ඇතුළත් නොවීම නිසා ය. එම චෝදනාවට පිළිතුරු ලෙස රූපවාහිනි නාලිකා තමන්ටම අනන්‍යය තේරීමේ ක්‍රමවේදයක් පවත්වාගෙන යනවා ය යන පිළිතුර පිළිගන්නට ඔහු සූදානම් නැත. ඔහු පවසන්නේ එම පිළිතුර මුළුමනින්ම අසත්‍යය බවය. ඕනෑම අවස්ථාවක තමන් එයට එරෙහිව සාක්ෂි සහිතව කරුණු දැක්වීමට සූදානම් බව හෙතෙම තවදුරටත් පවසයි.අනෙකුත් නිර්මාණකරුවන් මෙන්ම සුදත් රෝහණ ද ටෙලි කර්මාන්තයේ ඇතිව ඇති අර්බුදය විසඳීමට ජනාධිපතිතුමා දක්වන සුවිශේෂී දායකත්වය අගය කරයි.“ජනාධිපතිතුමාව මේ ප්‍රශ්නය ගැන හොඳ අවබෝධයක් තිබෙනවා. ඒ වගේම එතුමා අවස්ථා ගණනාවකදී ඒ සඳහා ගතයුතු ක්‍රියාමාර්ග ගැන අදාළ බලධාරීන්ට උපදෙස් දුන්නා. හැම ප්‍රශ්නයක් සඳහාම අවසානයේ ජනාධිපතිතුමාට මැදිහත්වීමට සිදුවීම ගැටලුවක් තමයි. නමුත් එතුමා මහේෂාක්‍ය දේශපාලන ප්‍රශ්න ගැන වගේම ඉතාම සියුම් ප්‍රශ්න ගැනත් අවධානය යොමු කිරීම ගැන කලාකරුවන් හැටියට අප අගය කරනවා.”මහින්ද රාජපක්ෂ මහතා කලාව හා සංස්කෘතිය ගැන විශේෂ උනන්දුවකින් ක්‍රියා කරන ජනනායකයෙක් බව තහවුරු කරන්නට අවස්ථා ගණනාවකදී ඔහු ගත් ක්‍රියාමාර්ග ගැන නිදර්ශන ටෙලි නාට්‍ය අධ්‍යක්ෂක සුදත් රෝහණ ඉදිරිපත් කරයි.අවර ගණයේ ඉන්දියානු ටෙලි නාට්‍යය වසංගතයක් මෙන් ප්‍රදර්ශනය වන්නට පටන් ගත්විට ජනාධිපතිතුමාගේ උපදෙස් පරිදි එම ආනයනික චිත්‍රපට හා ටෙලි නාට්‍ය සඳහා බද්දක් හඳුන්වා දීමේ උත්සාහය හා එහි ප්‍රතිලාභය නැවත වරක් දේශීය සිනමා හා ටෙලි කර්මාන්තයට ලබාදීමේ උත්සාහය ඔහු අගය කරයි. එසේම මහින්ද රාජපක්ෂ මහතා උසස් ගණයේ ටෙලි නිර්මාණ සඳහා අනිවාර්ය විකාශන කාලයක් වෙන් කරන ලෙස රාජ්‍ය මාධ්‍ය වෙත ලබාදුන් උපදෙස් නිසා හරවත් නිර්මාණ රැසකට රූපවාහිනියේ ඉඩ වෙන්වූ බව නිදර්ශන ලෙස දක්වයි.ටෙලි නාට්‍යය විකාශය පිළිබඳ පොදු සම්මුතියක් ඇති කිරීමේ ජනාධිපතිතුමාගේ යෝජනාවට පුද්ගලික මාධ්‍යයන්ද අදාළ කර ගැනීමෙන් මාධ්‍යයට කිසියම් බලපෑමක් වන්නේදැයි විමසා සිටි අවස්ථාවේ අදහස් දැක්වූ සෑම කලාකරුවෙකුගේම පාහේ අදහස වූයේ එවැනි සම්ප්‍රදායක් රාජ්‍ය මාධ්‍යය සඳහා පමණක් ඇති කිරීම කිසිසේත්ම ප්‍රමාණවත් නොවන බවයි.නව කලා මාධ්‍යයක් ලෙසත්, ජනමාධ්‍යයක් ලෙසත් රූපවාහිනියේ ප්‍රබලම මාධ්‍යය වන ටෙලි නාට්‍යය අයාලේ යන්නට ඉඩ නොදී හරි පාරට ගන්නට රාජ්‍ය තන්ත්‍රය වෙතින් මාර්ගෝපදේශ සැපයීම අගය කළ යුත්තකි.තොරතුරු තාක්ෂණය හා සන්නිවේදන තාක්ෂණය ඉදිරියට යන ලෝකයක නිසි කාල කළමනාකරණයකින් තොරව මනස්ගාත ප්‍රදර්ශනය කිරීම නිසා ව්‍යසනයට පත් වන්නේ අනාගත පරපුරය. ‘ටෙලි’ මාධ්‍යය ප්‍රයෝජනවත් ලෙස යොදාගත හැකි නම් සහ එම අවකාශය වෙනත් හරවත් නිර්මාණ සඳහා ද වෙන් කළ හැකිනම් වඩා ඵලදායී රූපවාහිනී ක්ෂේත්‍රයක් ගොඩනඟා ගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=f1108053</link>
    <topic>රියලිටි සංකල්පය මායාවක්ද? යථාර්ථයක්ද?</topic>
    <author>පණ්ඩුක සමරසේකර</author>
    <content>ගෙවෙන හෝරාවක් පාසා සමාජයේ සිදුවන විවිධ වෙනස්කම් දෙස නිරතුරුව අවධියෙන් සිට ලේඛන හා නිර්මාණකරණයේ යෙදෙන දිලීප අබේසේකර නම් ප්‍රවීණ නිර්මාණකරුවාන්ගේ පිටපතකට අනුව කාලානුරූපීව ලාංකීය ජන විඥානය හා චලන රිද්මය මනාව හඳුනාගත් මහේන්ද්‍ර පෙරේරා නම් රංගධරයා විසින් නිර්මාණ අධ්‍යක්‍ෂණයෙන් එළි දකින සිය කුළුඳුල් ටෙලි වෘතාන්තය ‘‘Star Sri Lanka  හිස්තැනක් මෙම ජූලි 29 වන දින සිට සෑම සිකුරාදාවකම රාත්‍රී 8.30 ට ජාතික රූපවාහිනිය ඔස්සේ විකාශය කෙරේ.සමාජය වෙලාගත් රියලිටි සංකල්පය මායාවක්ද යථාර්ථයක්ද යන්න සිතාගත නොහැකි යුගයක, ඒ පිළිබඳ යළි යළි කතා කරමින් අතරමංව ඇති ජන මනසට යථාර්ථය පිළිබඳ අවබෝධ කිරීමේ අරමුණින් නිර්මාණකරුවා නිරන්තර උත්සාහයක යෙදී ඇති සිටියක් ‘‘Star Sri Lanka  හිස් තැනක්’ ටෙලි වෘතාන්තයෙන් ගම්‍ය වෙයි.රියැලිටි සම්ප්‍රදාය ලෝකයෙන් කෙමෙන් යල් පැන යන මෙහොතක සංවර්ධනය උදෙසා නිරන්තර ගැටුමක යෙදෙන අප වැනි රටවල් යල් පැන ගිය සංකල්ප මතම එල්බ සිටී. ඉඳින් මෙවන් පසුබිමකදී ජනයා වෙත පෙන්වන සිහින ලෝකය කොතරම් කලක් සඳහා ද? නිර්මාණකරුවා ‘‘Star Sri Lanka  හිස්තැනක් හරහා’ රට ඉදිරියේ ප්‍රශ්නාර්ථයක් සටහන් කරයි.ගී අඹරට තරු බිහිකරන බව කියන රියැලිටි වැඩසටහන් පසුපස හඹායන කෙළිලොල් තාරුණ්‍යයට අමතරව එවන් රියැලිටි වැඩසටහන් නරඹන අපූරු ප්‍රේක්ෂක ජාලයක් අපරට පුරා විහිදී සිටී. තරු වේදිකා මත දිගහැරෙන විසූක දස්සන මායාවන් ඔවුන් අනුමත නොකළද එම වේදිකා මත ගැයෙන අපගේ ශ්‍රේෂ්ඨ ගායන ශිල්පීන්ගේ ගී රස විඳීමට බොහෝ කැමැත්තක් දක්වති. ඔවුන්ගේ ගී ශ්‍රවණයට රිසි වූ එම සුවිශේෂී ප්‍රේක්ෂක ගොන්නට පිදෙන විශේෂ වූ ප්‍රදානයක් ලෙස ද ‘‘Star Sri Lanka  හිස්තැනක්’ හැඳීන්විය හැකිය.ශ්‍රව්‍ය දෘෂ්‍ය රස මනස කළඹූ සුවිශේෂී ගී රාශියකින් සමන්විත වූ මෙම ටෙලි වෘතාන්තයෙහි අඩංගු විරල ගී රැසක් අධ්‍යක්ෂ මහේන්ද්‍ර පෙරේරා හා පිටපත් රචක දිලීප අබේසේකරයන් සතු සිය ගීත ගොන්නේ ඒවාය. එම ගීත බොහොමයක හිමිකාරත්වය දිලීප අබේසේකරයන්ගේ පියා වන නැසී ගිය කරුණාරත්න අබේසේකර යන්ගේ ය.ප්‍රේක්ෂක විඥානය චමත්කාරයට පත්කරවන අංග රාශියකින් මෙම නිර්මාණය සමන්විත වීම පේ‍්‍රක්ෂකයින් ලබන ආනන්දජනක වූ අත්දැකීමකි. ගීතයෙන් මුසපත් වන්නටද ප්‍රේමයෙන් ඇලලෙන්නටද නිර්මාණය හරහා අවස්ථාව ලැබේ. සමාජයේ විවිධ වූ වංචාකාරයින් හා අවංක පුද්ගලයන් අතර දෝලනය වන්නා වූ යථාර්ථය නිර්මාණය හරහා සජීවී කොට ඇත.ලේඛනයෙහි ජ්‍යෙෂ්ඨයකු හා රංගන යේ ප්‍රවීණයකු මුසු වීමෙන් නිම වූ ‘‘Star Sri Lanka  හිස් තැනක්’ තාරුකා ටෙලි සිත්තම යථාර්ථයක් බවට පත්වන්නේ ජයලත් පීරිස් ගේ මූල්‍යමය දායකත්වයෙනි. ඔහු මේ වන විට ශ්‍රව්‍ය දෘෂ්‍ය නිර්මාණ කිහිපයකට තම මූල්‍යමය දායකත්වය සපයා ඇත.ශ්‍රව්‍ය දෘෂ්‍ය නිර්මාණ තරඟයේදී ප්‍රේක්ෂකයින් වෙත මෙවන් වූ නැවුම් අත්දැකීමක් සමීප කරවන්නට එයට එක්වූ සෑම ශිල්පියකුම බොහෝ වෙහෙසක් දැරූ බවත් ඒ පිළිබඳ සටහන් තැනීමේදී රන්මිනිතැන්න ටෙලි ගම්මානයේ බිහි වූ ප්‍රථම ටෙලි වෘත්තාන්තය මෙය බවත් නොකියාම බැරි බව අධ්‍යක්‍ෂ මහේන්ද්‍ර පෙරේරා පවසන අතර ගැමි දිවියේ කඨෝර බව අපූර්ව ලෙස කාච ගත කිරීමට රන්මිණිතැන්න තෝතැන්නක් වූ බව ද මහේන්ද්‍ර පෙරේරා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>05</day>
    </date>
    <link>http://www.dinamina.lk/2011/08/05/_art.asp?fn=f1108054</link>
    <topic>කූඩාරම</topic>
    <author>රුවන් බන්ධුජීව</author>
    <content>කූඩාරම කොයි තරම් හොඳ තත්ත්වයේ තිබ්බ එකක් වුණත් ඒක අටවගන්න තරම් හොඳ තැනක් හොයාගන්න අපි දෙන්නට ම බැරි වුණා. අපි ගියපු හැම තැනක ම භූමියේ පිහිටීම කූඩාරමක් අටවන්න තරම් සුදුසු තත්ත්වයේ තිබුණෙ නෑ. අපි දිගින් දිගට ම හොඳ තැනක් හොය හොයා ඇවිද්දා. කොයි වෙලාවේ හරි සමතලා භූමියක් අපි ඉස්සරහ මතුවෙයි කියල හිත, හිත අපි දෙන්න කූඩාරම කරේ තියාගෙන අවුරුදු තුනක් විතර මේ විදිහට ඇවිද්දා.භූමියේ පිහිටීම විෂම වුනත් ටිකක් මහන්සි වෙලා බිම සකස් කළොත් ඒ වගේ තැනක වුනත් කූඩාරමක් අටවන්න පුලුවන් කියන එක අපි දෙන්නගෙම ඔලුවලට ආවෙ ම නෑ. කෝම කෝම හරි අන්තිමට අපි හිතාගෙන හිටපු විදිහෙ භූමි ප්‍රදේශයකට අපි දෙන්න සේන්දු වුණා. එක පැත්තකින් ප්‍රපාතාකාර බෑවුමක් තිබුණත් කූඩාරමක් අටවන්න එතැන කියාපු තැනක්. එතෙන්ට ටිකක් නුදුරින් දොළ පාරක් ගලාගෙන යන සද්දෙ හිටන් ඇහෙනවා.මෙච්චරකල් බරට බරේ කරේ තියාගෙන ආපු කූඩාරම අපි දෙන්න බිමින් තිබ්බා. මං අකුලල තිබ්බ කූඩාරම අටවන්න කියල හිතාගෙන ඒකෙ කෑලි වෙන වෙන ම ඇදල ගත්තා. අන්න එතකොට තමයි මට තේරුනේ කූඩාරමේ ඇලුමිනියම් බට ඇතුළු ප්‍රධාන අවයව ටික අපේ කර උඩම කාලයත් එක්ක ම ගෙවිල ගිහින් කියලා. කූඩාරම් රෙද්ද වුණත් භාවිතයට නුසුදුසු තත්ත්වයට පත් වෙලා තිබුණා.ආපහු හිටපු තැනට ම ගිහින් අලුතින් හොඳ තත්ත්වයේ කූඩාරමක් අරගෙන එන්න ගියොත් වෙන කෙනෙක්ට ඒ භූමිය අයිති වෙන්න පුලුවන් කියල එයා කිව්වා. අර කලින් කිව්ව ප්‍රපාතාකාර බෑවුම දිගේ පහළට බැස්සනම් ලේසියෙන් වගේ ම ඉක්මණින් ආපහු නුවරට ගිහින් අලුත් කූඩාරමක් අරන් එන්න පුලුවන් නේද කියල මගෙ ඔලුවට ආවා. මං ඒක එයාට කිව්වා. එයත් ටිකක් වෙලා කල්පනා කරල ඒකට කැමති වුණා.ඒ වෙනකොට හොඳට ම හවස් වෙලත් තිබුණා. මං ඉණේ ගහගෙන හිටපු දඩයම් පිහිය ඇදල අරගෙන ඒකෙ තුඩෙන් එයා වටේට රවුමක් ඇන්දා. ඊට පස්සෙ ඒ පිහිය එයාගෙ අතටම දුන්නා. දැන් එයා ආරක්ෂිතයි කියන හැඟීම මට ඇතිවුණා. පස්සෙ මම උරහිසේ එල්ලගෙන ආපු හයිය තියෙන කඹේ අරගෙන ඒකෙ එක කොණක් එයාට අල්ලගන්න දුන්නා. ඒකෙ අනිත් කොණ අරගෙන එයා මගෙ ඉණ වටේ ගැට ගැහුවා.මං දිගින් දිගට ම ප්‍රපාතයෙන් පහළට බහින්න පටන් ගත්තා. ඒක කොහොමටවත් ලේසි වැඩක් වුණේ නෑ. මීදුමෙන් මුළු පැත්ත පළාත ම වැහිල තිබ්බ නිසා මට පල්ලෙහා කිසි දෙයක් පෙනුනෙත් නෑ. ප්‍රපාතයෙන් බිමට බැහැගන්න මට මාස පහක් විතර ගියා. අලුතින් ම කියල කූඩාරමක් ගන්න තරම් වත්කමක් මේ වෙනකොට මට ඉතුරුවෙලා තිබුණෙ නෑ. ඒ හින්දම මං ප්‍රපාතයෙන් බහින ගමන් නිතරම මගෙ ජීව දත්ත කැටිකරපු ඉල්ලුම් පත්‍ර බර ගාණක් ම සැරින් සැරේ ප්‍රපාතයෙන් පහළට විසි කළා.ඒවගෙන් එකක් පල්ලෙහා තිබ්බ කොන්ත්‍රාත් සමාගමක වැඩ බිමට වැටිල තිබිල කවුරුහරි ඇහිඳගෙන ගිහින් ඒකෙ ලොක්කට දිල තියෙනව. මං එතැන මාස හයක් විතර එක දිගට වැඩ කළා. අලුත් කූඩාරමක් ගන්න තරම් වත්කමක් එකතු කරගත්තට පස්සෙ දවසක මං නුවර වීදියකට ගිහින් ඉස්තරම් වර්ගයේ කූඩාරමකුයි තව එයාට පුංචි ලා දම් පාට ගල් අල්ලපු කරාබු දෙකකුයි අර ගත්තා. මේ ගතවුණු මුලු කාලෙ පුරාවට ම අර මගේ ඉණේ ගැටගහල තිබ්බ කඹේ එහෙම්මම තිබුණා.දවසක් හුඟක් දීප්තිමත්ව ඉර පායල තිබ්බ උදේ වරුවක මං ඒ අකුලල තිබ්බ කූඩාරම අරගෙන මගෙ පිටේ එල්ලගෙන ආපහු අර ප්‍රපාතෙ දිගේ ඉහළට නගින්න පටන් ගත්තා. කාලයක් ගතවෙලා තිබුණත් කඹේ හොඳ හයියට තිබුණා. කූඩාරමේ බරත් එල්ලගෙන ප්‍රපාතය නගින්න කොයිතරම් අමාරුද කියල මට ඉක්මණට ම තේරුනා. කීප වතාවක් ම මං ලිස්සල වැටෙන්නම ගියා. එක පාරක් වැටෙන්න ගියපු වෙලාවක මං එයාට ගත්ත කරාබු ජෝඩුවෙන් එකක මැද්දෙ අල්ලල තිබ්බ ලා දම් පාට ගලක් ගැලවිලා ප්‍රපාතෙට වැටිල මීදුම මැද්දෙන් අතුරුදන් වුණා.ඝන මීදුම් ගුලි අත්වලින් අයින් කර කර මාස කීපයක් ම මං මේ විදිහට ප්‍රපාතෙ දිගේ ඉහළට බඩ ගෑවා. මුදුනට කිට්ටු වෙනකොට මං ප්‍රපාතෙ පැත්තක පිපිල තිබ්බ පුංචි කහ පාට කැළෑ මල් ටිකක් කඩාගෙන පොඩි මල් පොකුරකුත් හදා ගත්තා.කෝමහරි මං ආපහු අපි අර හිටපු භූමිය මතුපිටට ආවා. ඒකත් මට මතක විදිහට එක්තරා සැන්දෑවක්. මං උඩට ආපු ගමන් ම හිතාගෙන හිටියෙ එයාව දකින්න වුණත් මං මුලින් ම දැක්කෙ භූමියෙ එක පැත්තකට වෙන්න තට්ටු දෙකට හදල තිබ්බ හුරුබුහුටි ගෙයක්. සිද්ධ වෙලා තියෙන්න පුලුවන් හුඟක් දේවල් මං ඒ තට්ටු දෙකෙන් තේරුම් ගත්තා. ඒත් මගෙ ඉණේ ගැටගහල තිබ්බ කඹේ ඒ ගෙදර උඩ තට්ටුවෙ කවුළුවකින් ඇතුළට විහිදිල තියෙන එක හරියට ම තේරුම් ගන්න මට බැරි වුණා. ඒ හින්ද ම මං ඒ ගෙදර වහලෙට යවල තිබ්බ මල් වැලක් දිගේ උඩට නැගල අර කවුළුවෙන් ඇතුළට ඔලුව දැම්මා.එතකොටයි මං දැක්කෙ අපි දෙන්නගෙ නම් දෙකේ මුල් අකුරු කොටපු මිටක් හයිකරල තිබ්බ දඩයම් පිහියෙන් එයා මොනවද එළවළු වගයක් කපන හැටි. ඒ පිහිය දැක්ක ගමන් ම මං ඒක අදුන ගත්තා. ඒත් මං හිතන්නෙ එයා ඒකට අලුත් තලයක් හයි කරලා. ඒ තලේ වෙන කාගෙද පිරිමි නමක වාසගමක් කොටල තියෙනව මම දැක්කා. එයාගෙ අතේ අර කඹේ අනිත් කොණ තාමත් තියෙන හැටිත් මං දැක්කා. ඒ කියන්නෙ එයා කඹේ අත අරලත් නෑ. මං හිතන්නෙ කඹේ එයාගෙ අල්ලෙ මස් විදගෙන ගිහින් අල්ලට ම ඇලිල වෙන්න ඇති. හැමදේම බොහොම ස්වාභාවික විදිහට සිද්ධ වෙල තිබුණා.ඒ හැන්දෑව මට තාමත් හොඳට මතකයි. ප්‍රපාතෙ තිබ්බ මීදුම කපාගෙන හඳ එක පැත්තකින් උඩට මතු වුණා. මං අර කවුළුවෙන් හුඟක් වෙලා එයා දිහා දිගට ම බලාගෙන ම හිටියා. කාර් එකක් ඇවිත් හෝන් පාරක් ගහනකම් ම බලාගෙන හිටියා. එයා උඩ තට්ටුවෙන් පහළට තරප්පු පේලිය බහින සද්දෙ ප්‍රපාතෙන් අනිත් පැත්තෙ තිබ්බ කඳුවල හැප්පි හැප්පි දෝංකාර දුන්න හැටි මට තාමත් ඇහෙනවා.මං අර පුංචි කරාබු කුට්ටමයි කහ පාට පොඩි මල් පොකුරයි කවුළුව ළඟ තියල වහලෙන් බිමට බැහැගත්තා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n1108061</link>
    <topic>සියලු පාර්ශ්වයන් පිළිගන්නා ස්ථිර විසඳුමක් ගෙන එනවා</topic>
    <author/>
    <content>සමස්ත ශ්‍රී ලංකාවාසීන්ටම එකඟ විය හැකි විසඳුමකට එළැඹීම රජයේ ස්ථාවරය බව උතුරු නැඟෙනහිර ප්‍රශ්නය සම්බන්ධයෙන් ප්‍රතිචාර දක්වන සභානායක නිමල් සිරිපාල ද සිල්වා මහතා ප්‍රකාශ කරයි.දෙමළ ජාතික සන්ධානයත් රජයත් අතර පෙරේදා (04) පැවැති නවවැනි සාකච්ඡා වටයේ දී දෙමළ ජාතික සන්ධානය මතු කළ ප්‍රශ්නයක් සම්බන්ධයෙන් පිළිතුරු දෙන සභානායක වරයා බලය බෙදීම සම්බන්ධ කාරණා ගැන ලිඛිත ප්‍රතිචාර අවශ්‍ය බවට කරන ඉල්ලීම රජය ප්‍රතිකිෂේප කරන බවද පැවැසීය.උතුරේ ජනතා ප්‍රශ්න විසඳීමට රජය සැබෑ ලෙසම මැදිහත් වී ඇත. එබැවින් රජයත් දෙමළ ජාතික සන්ධානයත් අතර සාකච්ඡා ඉදිරියට ගෙනයාමේ වැදගත්කම රජය මෙහිදී පෙන්වා දේ.උතුරට හා නැඟෙනහිරට පමණක් සීමා නොවී ශ්‍රී ලංකාවේ සියලු පාරිශ්වයන්ට එකඟ විය හැකි තීරණකට එකඟ වීම අනිවාර්ය බව ඇමැති නිමල් සිරිපාල ද සිල්වා මහතා පැවැසීය.පාර්ලිමේන්තු තේරීම් කාරක සභාවක් පත්කොට අදහස් ලබා ගත යුතුයි. එමඟින් දකුණටද බලපාන පරිදි විසඳුමකට එලැඹිය යුතු ය.මේ මගින් සියලු ජාතීන්ගේ අනන්‍යතාවත් භෞමික අඛණ්ඩතාවත් ආරක්ෂා විය යුතුය. මේ සාකච්ඡා මඟින් ලබාගන්නා මතිමතාන්තර ගැඹුරින් අධ්‍යයනය කොට ඒවාට එකඟවිය හැකිද නොහැකිද යන්න සළකා බලා තීරණයකට එළැඹිය යුතුය යන්න ඇමැතිවරයා අවධාරණය කළේය.මේ ප්‍රශ්නය විසඳාගැනීම සඳහා ගන්නා ප්‍රයත්නය රජය කිසිවිටකත් අත්හැරදමා නැතැයිද ඔහු වැඩිදුරටත් ප්‍රකාශ කළේය.ආණ්ඩුවේ නියෝජිත පිරිසත්, දෙමළ ජාතික සන්ධානයේ කණ්ඩායමත් අතර මේ වන විට බලය බෙදීම ගැන සාකච්ඡා වට නමයක් පවත්වා තිබේ.මෙම සාකච්ඡා අතරතුර පාර්ලිමේන්තුව , නියෝජනය කරන සියලු පක්ෂ නියෝජනය වන සේ ජාතික ගැටලුවට විසඳුම් ඉදිරිපත් කිරීමට පාර්ලිමේන්තු කාරක සභාවක් ජනාධිපතිතුමාගේ උපදෙස් පරිදි පත්කෙරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n1108062</link>
    <topic>භාණ්ඩ හිඟයට ප්‍රමිති සහතිකය හරස් වෙයි</topic>
    <author>විජයානි එදිරිසිංහ</author>
    <content>වෙළෙඳ පොළේ අත්‍යවශ්‍ය භාණ්ඩ හිඟයක් ඇතිවීමට ශ්‍රී ලංකා ප්‍රමිති ආයතනයේ අක්‍රමිකතා බලපා ඇති බවට සමුපකාර හා අභ්‍යන්තර වෙළෙඳ කටයුතු ඇමැති චෝදනා කරයි.ප්‍රමිති සහතිකය ලබාදීම සඳහා ව්‍යාපාරිකයන්ගෙන් ඇතැම් නිලධාරීන් අතයට මුදල් බලාපොරොත්තුවීම ප්‍රමිති සහතිකය ලබාදීමට ප්‍රමාදයට හේතුව බව ව්‍යාපාරිකයෝ පවසති.ආහාර වර්ග සහ තවත් භාණ්ඩ රැසක් ප්‍රමිති සහතිකය ලබා ගැනීමට නොහැකිව ගොඩගැසී ඇතැයිද පවසති.ශ්‍රී ලංකා ප්‍රමිති ආයතනයේ ඇතැම් නිලධාරීන් සිදු කරන දූෂණ අක්‍රමිකතා නිසා භාණ්ඩ ආනයනය කරන දේශීය ව්‍යාපාරිකයෝ ගැටලු රැසකට මුහුණ දී සිටිති.ප්‍රමිති සහතිකය නිකුත් කිරීමේ ප්‍රමාදය නිසා එක් සිමෙන්ති ආනයන සමාගමක් සිය ආනයන කටයුතු නවතා දමා තිබේ.විදේශ රටවල ඕනෑ තරම් සිමෙන්ති තිබේ. ප්‍රමිති ආයතනය මතුකරන ගැටලු නිසා ව්‍යාපාරික ප්‍රජාව සිමෙන්ති හා වෙනත් භාණ්ඩ ආනයනය නැවතීම රටේ සංවර්ධන කටයුතුවලට බෙහෙවින් බලපාන බව ඇමැති ජොන්ස්ටන් ප්‍රනාන්දු මහතා කියයි.ප්‍රමිති ආයතනයේ ඇතැම් නිලධාරීන් සමග හිතවත්කම් පවත්වන සමහර සමාගම් තමන් ආනයනය කරන භාණ්ඩවලට ප්‍රමිති සහතිකය ඉක්මනින් ලබා ගැනීමට ක්‍රියා කරන බවද වාර්තා වේ.මේ බරපතළ ගැටලුව සම්බන්ධයෙන් ජනාධිපති මහින්ද රාජපක්ෂ මහතා දැනුවත් කිරීමටත් විෂය භාර ඇමැතිනී පවිත්‍රා වන්නිආරච්චි මහත්මිය සමග සාකච්ඡා කිරීමටත් ජොන්ස්ටන් ප්‍රනාන්දු මහතා බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n1108063</link>
    <topic>උසස් අධ්‍යාපන සිසුන්ටත්නායකත්ව පුහුණුව</topic>
    <author>සමන්මලී ප්‍රියශාන්ති</author>
    <content>උසස් තාක්ෂණ අධ්‍යාපන ආයතන සඳහා බඳවා ගන්නා නවක සිසුන්ට ද ලබන වසරේ සිට නායකත්ව පුහුණුව ලබා දීමට උසස් අධ්‍යාපන අමාත්‍යාංශය සැලසුම් කර තිබේ.මේ වන විට උසස් අධ්‍යාපන අමාත්‍යාංශය යටතේ උසස් තාක්ෂණ අධ්‍යාපන ආයතන 16ක් පාලනය වන අතර ඒ සඳහා වාර්ෂිකව සිසුන් 3500ක් පමණ බදවා ගනී. එම සිසුන් 3500 මේ වසරේ දී 4000ක් දක්වා වැඩි කිරීමට නියමිත බවත්, සිසුන් සියලු දෙනා හමුදා කඳවුරුවලට යොමු කර සති තුනක නායකත්ව පුහුණුව ලබා දෙන බවත් උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා ප්‍රකාශ කළේය.සරසවි සිසුන්ට මෙන්ම උසස් අධ්‍යාපන ආයතනවල සිසුන්ටද නායකත්ව පුහුණුවෙන් පසු ඉංග්‍රීසි හා තොරතුරු තාක්ෂණ පාඨමාලාවක් හඳුන්වා දෙන බව ද පැවැසූ ලේකම්වරයා ඉතා අඩු මිලට මේ සිසුන්ටත් පරිගණක ලබා ගැනීමට අවස්ථාව දෙන බව ද කීවේය.සරසවි සිසුන්ට නායකත්ව පුහුණුව දුන් පසු උසස් අධ්‍යාපන ආයතනවලට ද මෙය අනිවාර්ය කරන ලෙස එහි සිසුන්ගෙන් හා ඒ සිසුන්ගේ මවුපියන්ගෙන් ඉල්ලීමක් තිබූ බව කී නවරත්න මහතා ඒ අනුව අමාත්‍යාංශය මේ තීරණය ගනු ලැබූ බව ද පැවැසීය.උසස් අධ්‍යාපන ආයතනවල පූර්ණ කාලීන හා අර්ධ කාලීන පාඨමාලා තිබෙන බැවින් පූර්ණ කාලීන පාඨමාලා හදාරණ සිසුන් සඳහා පමණක් නායකත්ව පුහුණුව දෙන බවද ලේකම්වරයා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n1108064</link>
    <topic>සෝනියා ගාන්ධිටඅමෙරිකාවේදී සැත්කමක්</topic>
    <author>නවදිල්ලියේ දී –ඒ.එෆ්.පී.</author>
    <content>ඉන්දීය පාලක කොන්ග්‍රස් පක්ෂයේ නායිකා සෝනියා ගාන්ධි පෙරේදා එක්සත් ජනපදයේ දී සැත්කමකට භාජනය වුණු බව වාර්තාවී තිබේ. ආරංචි මාර්ගයක් උපුටා නොදක්වමින් ඉන්දීය පීටීඅයි පුවත් සේවයෙන් පැවසී ඇත්තේ ඇය එක්සත් ජනපදයේදී සාර්ථක සැත්කමකට මුහුණ දී ඇතිබවය. 64 හැවිරිදි ඇයගේ සෞඛ්‍ය තත්ත්වය පිළිබඳ පවුලේ අය ඊයේ ප්‍රකාශයක් කරනු ඇතැයිද ඉන් කියැවී තිබිණ.පක්ෂයේ ප්‍රකාශක ජනාර්ධන් කියා ඇත්තේ වෛද්‍ය උපදෙස් මත ඇය විදේශගතව සිටින අතර සති දෙකතුනක කාලයක් මවු රටෙන් බැහැරව සිටිනු ඇති බවය.ඉන්දීය ටෙහෙල්කා පුවත් සඟරාව වෙබ්අඩවියක් උපුටමින් පවසා ඇත්තේ ඇය නිව්යෝර්ක් හි ස්ලොවාන් -කෙටරින් අනුස්මරණ පිළිකා රෝහලට ඇතුල් ව ඇති බවය. එය ලෝකයේ විශාලම පෞද්ගලික පිළිකා මධ්‍යස්ථානය ලෙස සැලකෙන්නකි.ඇය නොමැති කාලය තුළ කොන්ග්‍රස් පක්ෂ කටයුතු ගෙනයාම සඳහා සෝනියා ගාන්ධි විසින් සිය පුත් රාහුල් ගාන්ධි ඇතුළු සිවුදෙනකුගෙන් යුත් කණ්ඩායමක් පත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n1108065</link>
    <topic>මහනුවර ඇසළ උළෙල</topic>
    <author>අසේල කුරුළුවංශ</author>
    <content/>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n1108066</link>
    <topic>ජල පෝෂිත ප්‍රදේශවලඅනවසර ඉදිකිරීම් වහා නවතන්න</topic>
    <author>ධනුෂ්ක ගොඩකුඹුර</author>
    <content>ජල පෝෂිත ප්‍රදේශවල සිදුකෙරෙන අනවසර ඉදි කිරීම් වහාම නතර කළ යුතු බවට ජනාධිපති මහින්ද රාජපක්ෂ මහතා අදාළ බලධාරීන්ට නියෝග කළේය. එමෙන්ම නාගරික ප්‍රදේශවල අපද්‍රව්‍ය බැහැර කිරීමේ පවතින ගැටලු විසැඳීමටත් පියවර ගන්නා ලෙස ජනාධිපතිවරයා උපදෙස් දුන්නේය.ජනාධිපතිවරයා විසින් මෙලෙස උපදෙස් දෙනු ලැබුවේ අරලියගහ මන්දිරියේ දී පෙරේදා (4) පැවැති කෘෂිකර්ම, පශු සම්පත්, පරිසර, ගොවිජන සේවා, වන ජීවි, වාරිමාර්ග හා ජල කළමනාකරණ, ආර්ථික සංවර්ධන අමාත්‍යාංශවල ප්‍රගති සමාලෝචන රැස්වීමට එක් වෙමිනි.වෙළෙඳ පොළ ඉල්ලුමට නොගැලපෙන වී වගා කිරීම නිසා ගොවීන් විවිධ අපහසුතාවන්ට පත්වෙන බව සඳහන් කළ ජනාධිපතිවරයා වෙළෙඳ පොළ අවශ්‍යතාවන්ට ගැලපෙන වී වර්ග ගොවීන්ට හඳුන්වා දීමේ වැදගත්කම ද පෙන්වා දුන්නේය.සංවර්ධනයට බාධා කෙරෙන ආයතනමය බලතල ගැටලු විසඳාගැනීමට සරළ ක්‍රම භාවිත කළ යුතු බවත් ජනාධිපතිවරයා සඳහන් කළේය.ඇමැතිවරුන් වන නිමල් සිරිපාල ද සිල්වා, බැසිල් රාජපක්ෂ, එස්. එම් චන්ද්‍රසේන, අනුර පි‍්‍රයදර්ශන යාපා, මහින්ද යාපා අබේවර්ධන, ආරුමුගම් තොණ්ඩාමාන්, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී ජයසුන්දර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n1108067</link>
    <topic>මෙහෙකාරියගේ රහස් පෙමනාන කාමරයෙන් මතුවෙයි</topic>
    <author>ජීවනී පතිරණ</author>
    <content>තම ස්වාමිපුරෂයාගෙන් වෙන්විය යුතු බවට ඉල්ලා පොලිසියට පැමිණි කාන්තාවක් හා පුරුෂයකු සම්මන්ධයෙන් ඵලදායී ක්‍රියාමාර්ගයක් ගැනීමට මහියංගන පොලිසියේ නිලධාරීහු සමත් වෙති.මහියංගනය ප්‍රදේශයේ පදිංචි යුවළක් තම නිවෙසේ සේවය සඳහා රූමත් කාන්තාවක් සේවයට ගෙන ඇති අතර, කාලයාගේ ඇවෑමෙන් මේ කාන්තාව එම නිවෙසේ විවාහක පුද්ගලයා සමඟ රහස් ආදර සබඳතාවක් පවත්වාගෙන ගොස් තිබේ.මේ නිවෙසේ සේවය කරන කාන්තාව සෑම දිනකම උදෑසන නාන කාමරයට යාම සිරිතක් වුවද, සැමියා රැකියාවට පිටව ගිය සැනින් නැවතත් නාන කාමරයට වැදීම බිරියගේ සැකයට හේතු වී තිබේ.නාන කාමරය තුළදී මේ සේවිකාවගේ නිහඬබව ඇයට තවදුරටත් සැකයට හේතු විය. මේ පිළිබඳව සොයා බැලූ ගෙහිමි කාන්තාව නාන කාමරයට වී තම ස්වාමිපුරුෂයා දුන් පෙම් හසුන් කියවමින් සිටි සේවිකාව අතටම අල්ලාගෙන තිබේ.සැමියා පිළිබඳව අධික කෝපයෙන් පසු වූ බිරිය වහාම මහියංගන පොලිසියට ගොස් ඔහුගෙන් වෙන්විය යුතු බව පවසා පැමිණිල්ලක් කර තිබේ.සිද්ධිය කුමක්දැයි අවබෝධ කරගත් මහියංගනය පොලිසියේ නිලධාරීන් සැමියා හා නිවසේ සේවිකාව පොලිසියට ගෙන්වීමට කටයුතු කර ඇති අතර, සේවිකාවට දැඩි ලෙස අවවාද කර ඒ මොහොතේදීම තමාගේ නිවෙස බලා වහාම පිටත්වන ලෙස දන්වා ඇත. නියෝගය පිළිගත් කාන්තාව පොලිසියෙන් පිටව යනු බලා සිටියදී අනෙක් පසෙන් අඹු සැමි යුවළ දෙඅත් පටලවාගෙන පොලිසියෙන් නික්මෙන අයුරු එදින මහියංගන පොලිසියේ නිලධාරීන්ට සුබ දසුනක් වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n1108068</link>
    <topic>මහේන්ද්‍ර පවුලෙන්නිර්මාණ පහක්</topic>
    <author/>
    <content>මහේන්ද්‍ර පවුලේ නිර්මාණ පහක් දොරට වැඩීමේ සුවිශේෂී අවස්ථාවක් ලබන 10 වෙනිදා උදාවෙයි.මහාචාර්ය සුනන්ද මහේන්ද්‍ර පවුලේ පස්දෙනකු විසින් ලියන ලද ග්‍රන්ථ පහක් මෙදින පස්වරු 4 සිට 6 දක්වා මහවැලි කේන්ද්‍රයේදී එළිදකී.සුනන්ද ලියූ දඟර තරප්පුව නවකතාව , සීතා මහේන්ද්‍ර ලියූ සමුගත් සුහදිනිය කෙටිකතා, විදුර මහේන්ද්‍රගේ ඉංග්‍රිසි කවි එකතුව, රවිඳු මහේන්ද්‍රගේ දිවි ඉමි නිම්නය කෙටිකතා, සචිත්‍ර මහේනද්‍රගේ දිදුලන දුහුවිල්ල නවකතාව එම නිර්මාණ පහය.ආචාර්ය ප්‍රණීත් අභයසුන්දර සහ වෛද්‍ය චන්දිමා විජේගුණවර්ධන එදින වැඩසටහන මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n1108069</link>
    <topic>‘විනිවිද’ 28 දා සිට</topic>
    <author>චින්තා රණසිංහ</author>
    <content>රජයට අයත් ජාතික රක්ෂණ භාර අරමුදල මගින් මාධ්‍යවේදීන් වෙනුවෙන් හඳුන්වාදෙන නවතම ‘විනිවිද රක්ෂණය’ එළඹෙන 28 වැනි දින නිල වශයෙන් ආරම්භ කරන බව ජාතික රක්ෂණ භාර අරමුදලේ සභාපති සේනක අබේගුණසේකර මහතා පවසයි.මාසකව රුපියල් සියයක වාරිකයක් ගෙවීමෙන් මාධ්‍යවේදීන්ට මේ රක්ෂණයට දායක විය හැකි වන අතර අදාළ මාධ්‍යවේදියා මෙන්ම ඔහුගේ/ඇයගේ සහකාරිය හෝ සහකරුද වයස අවුරුදු 21ට අඩු දරුවන්ද ආවරණය කෙරෙන බවත් ඒ මහතා කීය.ජනමාධ්‍යවේදීන් සඳහා ජනමාධ්‍ය රක්ෂණාවරණයෙන් වසරකට රුපියල් 1200ක් වැනි සුළු මුදලකට ප්‍රතිලාභ රැසක් ලබා දීමට රජය කටයුතු කර ඇති අතර ආසියාවේ කිසිදු රක්ෂණ සමාගමකට ලබා දිය නොහැකිවූ එම ප්‍රතිලාභ රාජ්‍ය සේවකයන්, රණවිරුවන්, විදේශ ශ්‍රමිකයන්, පෞද්ගලික රක්ෂණ සමාගම් වෙනුවෙන් මෙතෙක් ලබා දුන් බවත් මාධ්‍යවේදීන් වෙනුවෙන් උපහාරයක් ලෙස එය ලබාදීමට ජනාධිපති මහින්ද රාජපක්ෂ මහතා උපදෙස් දුන් බවත් ඒ මහතා කීය.පෞද්ගලික රෝහලක නේවාසික ගාස්තු සඳහා දිනකට රුපියල් 1500ක් බැගින් උපරිමයෙන් දින 21කට ගෙවීම් මේ හරහා සිදු කරන අතර වසරකට උපරිමයෙන් රුපියල් ලක්ෂයක මුදලක් ලබා දෙන බවත් රජයේ රෝහල් සඳහා දිනකට රුපියල් 500 බැගින් වරකට උපරිම රුපියල් 10,500ක මුදලක් ලබා දීමට සැලසුම් කර ඇති බවත් හෙතෙම කීය. දරු උපතකදී පෞද්ගලික රෝහලක සිසේරියන් සැත්කමක් සඳහා රුපියල් 20,000ක මුදලක්ද සාමාන්‍ය දරු උපතකදී රුපියල් 10,000ක මුදලක්ද ලබා දෙන අතර රජයේ රෝහලක දරු උපතක් වෙනුවෙන් රුපියල් පන්දහසක්ද මේ යටතේ හිමි වේ.පිළිකා ඖෂධ සඳහා වාර්ෂිකව රුපියල් ලක්ෂයක් රක්ෂණ වන්දි ‘විනිවිද රක්ෂණය’ යටතේ ලබා දෙන අතර අමතර මුදලක් ගෙවීමෙන් වැඩි රක්ෂණ ආවරණ ලබා දීමට කටයුතු සලසා ඇත.හෘද සැත්කම් සඳහා මාධ්‍යවේදීන්ට රුපියල් ලක්ෂ තුනක මුදලක්ද අනෙකුත් සැත්කම් සඳහා රුපියල් ලක්ෂයක මුදලක්ද මේ රක්ෂණාවරණය හරහා ලබා දීමට නියමිතය.හදිසි අනතුරු හා මරණ සඳහා රුපියල් ලක්ෂ දහයක්ද සාමාන්‍ය/ස්වභාවික මරණයක් වෙනුවෙන් රුපියල් 25,000ක්ද වශයෙන් ප්‍රතිලාභ ලබා දීමට ජාතික රක්ෂණ භාර අරමුදල කටයුතු කර ඇත.මේ අතර මාධ්‍යවේදීන් සඳහා ඇස් කණ්ණාඩි දීමනාව අවුරුදු තුනකට වරක් රුපියල් තුන්දහස් පන්සිය බැගින් ලබා දීමටද නියමිතය.එම සෞඛ්‍ය ප්‍රතිලාභයන්ට අමතරව ‘විනිවිද රක්ෂණය’ යටතේ මාධ්‍යවේදීන්ගේ කැමරා, ලැප්ටොප් සඳහා අමතර සුළු මුදලක් ගෙවීමෙන් රුපියල් ලක්ෂ 02 දක්වා වන්දි ලබාගත හැකිය. විනිවිද රක්ෂණය හිමි මාධ්‍යවේදීන්ගේ වාහන සඳහා රථවාහන රක්ෂණයේදී සියයට තිහක වට්ටමක් හිමිවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n11080610</link>
    <topic>උසස් පෙළ ලියන්නහැඳුනුම්පත අද ගන්න</topic>
    <author/>
    <content>මෙවර අපොස උසස් පෙළ විභාගය සඳහා ජාතික හැඳුනුම්පත අනිවාර්ය කර ඇති බැවින්, ඒ සම්බන්ධයෙන් කටයුතු කිරීම සඳහා පුද්ගලයන් ලියාපදිංචි කිරීමේ දෙපාර්තමේන්තුව විශේෂ එක් දින සේවාවක් සඳහා අද දින (6) විවෘතව තැබේ. හැඳුනුම්පත් සම්බන්ධයෙන් යම් ගැටලුවක් පවතී නම් අද දිනයේ දෙපාර්තමේන්තුව වෙත පැමිණ විසඳා ගත හැකිය.එසේම මේ වන තෙක් හැඳුනුම්පත ලබා නොගත් අයදුම්කරුවන් සිටී නම් අද පෙරවරු 8.30ට එක් දින සේවා කවුළුව වෙත පැමිණ සාමාන්‍ය එක් දින සේවා ගාස්තුව වන රුපියල් 500ක මුදල ගෙවා එය ලබා ගත හැකිය. මේ පිළිබඳ වැඩිදුර විස්තර 0112583122 දුරකථන අංකය ඇමතීමෙන් ලබා ගත හැකි බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ලක්ෂ්මන් හුළුගල්ලේ මහතා නිවේදනයක් නිකුත් කරමින් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n11080611</link>
    <topic>ගැමුණු විජේරත්නඅසත්පුරුෂ ක්‍රියාවක</topic>
    <author>නිමල් රාජපක්‍ෂ, රක්‍ෂණ ශි‍්‍රයන්ත</author>
    <content>උසස්පෙළ විභාගය සඳහා පෙනී සිටින පාසල් දරුවන්ට නොමිලයේ පෞද්ගලික බස් රථවල ගමන් කිරීමට පෞද්ගලික බස්රථ හිමියන්ගේ සංගමයේ සභාපති ගැමුණු විජේරත්න මහතා ඉඩ නොදීම අසත්පුරුෂ ක්‍රියාවක් යැයි බස්නාහිර පළාත් මාර්ගස්ථ මගී ප්‍රවාහන අධිකාරිය පවසයි.පාසල් දරුවන් නොමිලයේ රැගෙනයාම පුන්‍යකර්මයක් බවත්, අනික් බස් සංගම් කැමැත්ත ප්‍රකාශ කර තිබියදී පෞද්ගලික බස්රථ හිමියන්ගේ සංගමය පමණක් මේ පුන්‍යකර්මයට විරෝධයපා ඇතැයිද බස්නාහිර පළාත් මාර්ගස්ථ මගී ප්‍රවාහන අධිකාරියේ සභාපති පියසේන දිසානායක පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n11080612</link>
    <topic>ජනපතිට - අධ්‍යාපන ඇමැතිට බැන වදිමින් කැට එකතු කළ උසස් තාක්ෂණ සිසු පිරිසක් අත්අඩංගුවට</topic>
    <author>සමන්මලී ප්‍රියශාන්ති</author>
    <content>ජනාධිපතිවරයාට සහ උසස් අධ්‍යාපන ඇමැතිවරයාට ප්‍රසිද්ධියේ බැන වදිමින් කොළඹ ස්ථාන කිහිපයක කැටවලට මුදල් රැස් කරමින් සිටි සිසුන් හා සිසුවියන් 12 දෙනකු කොම්පඤ්ඤවීදිය පොලීසියේ අපරාධ අංශයේ නිලධාරීන් අත්අඩංගුවට ගෙන ඇත.මේ සිසුන් හා සිසුවියන් දෙහිවල උසස් තාක්ෂණ අධ්‍යාපන ආයතනයේ පළමු වසර අධ්‍යාපනය හදාරණ අය වෙති. මොවුන් ජ්‍යෙෂ්ඨ සිසුන්ගේ අණ පරිදි කැටවලට මුදල් එක් රැස් කර තිබේ.මින් පෙරද මේ ආයතනයේ සිසුන් කැට ව්‍යාපාරයේ යෙදී එම මුදල්වලින් මධු සාද පවත්වා ඇති බවට තොරතුරු ලැබී ඇතැයි උසස් අධ්‍යාපන අමාත්‍යංශයේ ශිෂ්‍ය කටයුතු අධ්‍යක්ෂ ජනරාල් කීර්ති මාවැල්ලගේ මහතා පැවසීය. ජ්‍යෙෂ්ඨ සිසුන් තමන්ගේ සුඛ විහරණය සදහා නවක සිසුන් බලහත්කාරයෙන් මෙවැනි දේ සඳහා යොදා ගන්නා බවත් ජ්‍යෙෂ්ඨ සිසුන්ට ඇති බිය නිසා නවක සිසුන් මෙවැනි නීති විරෝධි ක්‍රියාවන්ගේ යෙදෙන බවත් හෙතෙම කීවේය. කැට එකතු කිරීම තහනම් කර තිබියදී මේ අයුරින් විනය විරෝධී ක්‍රියාවේ යෙදීම නිසා මේ සිසුන්ට අනිවාර්යයෙන් දඩුවම් විදීමට සිදු වන බව ද අධ්‍යක්ෂවරයා වැඩි දුරටත් ප්‍රකාශ කළේය.මේ ආයතනයේ ජ්‍යෙෂ්ඨ සිසුන් මෙලෙස මුදල් උපයා මධු සාද පවත්වන බව දැනගත් වහාම උසස් අධ්‍යාපන ඇමැති එස්. බී. දිසානායක මහතා එහි ගොස් සිසුන්ට අවවාද කර ආයතනයේ අධ්‍යක්ෂකවරයා ලෙස මහාචාර්ය ඩබ්ලිව්. පී. ඩී. ඒ වීරකෝන් මහතා පත් කළ බව ද මාවැල්ලගේ මහතා පැවසීය. අයිතිවාසිකම් පිළිබද හෝ සුබසාධනය පිළිබද ගැටලුවක් තිබේ නම් සෘජුව දන්වන්නැයි කියා තමන්ගේ දුරකතන අංකය ද මේ සිසුන්ට තමා විිසින් ලබා දුන් බවත් ඒ මහතා සදහන් කළේය. මේ සිද්ධිය පිළිබඳව කොම්පඤ්ඤවීදිය පොලිසියේ අපරාධ අංශයේ අධ්‍යක්ෂ (කොළඹ/දකුණ) ලලින්ද රණවීර මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n11080613</link>
    <topic>මහනුවර ඇසළ උලෙළටබීමතින් ආවොත් වැඩ වරදී</topic>
    <author/>
    <content>මහනුවර ඇසළ පෙරහැර මංගල්‍ය නැරඹීමට බීමතින් පැමිණෙන පුද්ගලයන් අත්අඩංගුවට ගෙන දැඩි නීති ක්‍රියාත්මක කිරීමට පියවර ගන්නා බව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එම්. බී. අඹන්වල මහතා පවසයි.පෙරහර පැවැත්වෙන වීදි සීමාවට බීමතින් අශෝභන ලෙස හැසිරෙමින් ඇතුළුවීමට උත්සාහ කළ පුද්ගලයින් අට දෙනකු පෙරේදා (03 දා) අත්අඩංගුවට ගත් බවද ඒ මහතා කීය.ඇසළ පෙරහර මංගල්‍ය පැවැත්වෙන කාලය තුළ මහනුවර නගරය ආසන්න ප්‍රදේශවල මත්පැන් අලෙවිසැල් වසා දමා ඇති බවද, බීමතින් හැසිරෙන පුද්ගලයන් පිළිබඳ සොයා බැලීමට සිවිල් ඇඳුමින් සැරසුන නිලධාරීන් රැසක් යොදවා ඇති බවද අඹන්වල මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n11080614</link>
    <topic>චෙන්නායිහි දී ප්‍රහාරයට ලක්වූ වන්දනා නඩය මෙරටට පැමිණෙයි</topic>
    <author/>
    <content>චෙන්නායි නුවරදී ප්‍රහාරයකට ලක්වීමෙන් පසු ආපසු දිවයිනට පැමිණි පිරිස දිනමිණට අදහස් දක්වමින් මෙසේ පැවසීය.ගොළුවාමුල්ලේ විමලසේන මහතා - පසුගිය 17 වෙනිදා අපි ලංකාවේ 84 දෙනකුගෙන් යුත් නඩයක් දඹදිව වන්දනාවේ ගියා. ඒ ගිහින් සිටියදී අපි මුලින්ම ගියේ ඉන්දියාවේ චෙන්නායි වලට. අපි එහෙ ඉන්න කොට අපි හිටි හෝටලයට කළු කමිස ඇඳගත් පිරිසක් කඩාගෙන පැන්නා.අපේ ඇඳුම් ගලවලා ගිනි තැබුවා. අපේ පිරිසේ සිටි කාන්තාවන් අඬන්න පටන් ගත්තා. ඒ කළු ඇඳගත් පිරිස අපට පහර දුන්නා. හෙට උදේ 8 න් ඉස්සෙල්ලා හෝටලයෙන් පිට නොවුණොත් හෝටලය ගිනි තියනවා කිව්වා. අපට අපහාසාත්මකව කතා කළා.සරත් ජයවර්ධන මහතා - අපි චෙන්නායි නුවරට ආපු වේලාවෙ අපට ඉඩකඩ මදි නිසා වෙනත් හෝටලයකට යන්න සිදු වුණා. අපි කෑම කන්න හදන කොට අපිට කළු ඇඳුම් ඇඳගත් අය පහර දුන්නා.විමලා ලියනගේ මිය - අපි චෙන්නායි නුවර හෝටලයක ආහාර ගනිමින් සිටියදී කඩා පැන්න කළු ඇඳගත් පිරිසක් අපේ නඩයේ අයට තර්ජනය කළා. අපි ඊට පස්සේ අසරණ වුණා. අපිට ආපසු ලංකාවට එන්න උදව් කළ ජනාධිපතිතුමාට හා මැති ඇමැතිවරුන්ට හා එරට තානාපතිවරුන්ට තුති පුද කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=n11080615</link>
    <topic>මඩකළපුවේ කපුටන් සියගණනින් මැරිලා</topic>
    <author>මඩකළපු සමූහ වාර්තාකරු - ජවුෆර්කාන්</author>
    <content>මඩකළපුව දිස්ත්‍රික්කයේ යුද්ධය හේතුවෙන් අවතැන් වී නැවත පදිංචි වූ කෝවිල් ෆෝරතීවු ගම්මානයේ ඊයේ හා පෙරේදා කපුටන් විශාල සංඛ්‍යාවක් මැරී ඇති බව වාර්තා වේ.මෙම කපුටන්ගේ මරණයට හේතුව සොයා ගැනීමට සෞඛ්‍ය කණ්ඩායමක් එම ප්‍රදේශයට යවා ඇති බව දිස්ත්‍රිත් නියෝජ්‍ය සෞඛ්‍ය සේවා අධ්‍යක්ෂක දොස්තර එච්.සදුර්මාගම් පැවසීය.කපුටන්ගේ හදිසි මරණය ප්‍රදේශවාසීන්ගේ බියට හේතුවක් වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=r1108067</link>
    <topic>මීරිගම පුපුරණ ද්‍රව්‍ය ළඟ තබා ගත්තාට දඩ සහ අත්හිටවූ සිර දඬුවම්</topic>
    <author>ගම්පහ සංචාරක</author>
    <content>මීරිගම පොලිස් බල ප්‍රදේශයේදී පුද්ගලයකු නීත්‍යානුකූල අවසරයකින් තොරව පුපුරණ ද්‍රව්‍ය සන්තකයේ තබා ගැනීමේ චෝදනාව මත මීරිගම පොලිසිය මගින් අත් අඩංගුවට ගෙන නඩු පවරා තිබුණි. එම නඩුව නීතිපතිවරයා විසින් අධිචෝදනා යටතේ ගම්පහ මහාධිකරණයට යොමු කර තිබුණි. චෝදනාවට වසර 2 ක බරපතළ වැඩ සහිත සිර දඬුවමක්ද රුපියල් 5000 /- දඩයක්ද නියම කළ ගම්පහ මහාධිකරණ විනිසුරු විමල් නම්බුවසම් මහතා සිර දඬුවම වසර 07 කට අත්හිටුවීමටද නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=r1108068</link>
    <topic>‘ජන සෙතට ජන හවුල’ ජංගම සේවයමාකොළ සපුගස්කන්ද විශාඛා විද්‍යාලයේදී</topic>
    <author>බියගම විශේෂ රංජිත් අම්පිටියාවත්ත කැලණිය විශේෂ ලයනල් පී. පෙරේරා</author>
    <content>යුරෝපාකරයේ සුද්දන්ටයි ආසියාකරයේ කොටින්ටයි පක්‍ෂව, හිතවත්ව කථා කරන ක්‍රියා කරන ලංකාවේ උපන් කවුරු හරි සිටිනවා නම් ඔවුන් ජාති දෝහීන් - දේශද්‍රෝහීන් යැයි මහජන සම්බන්ධතා ඇමැති ආචාර්ය මර්වින් සිල්වා මහතා පැවසීය.ඒ මහතා එසේ පැවැසුවේ පසුගියදා මාකොළ, සපුගස්කන්ද, විශාඛා බාලිකා විද්‍යාලයේ පැවති “ජන සෙතට ජන හවුල” ලෙස නම් කළ ජංගම සේවාව උත්සව ආරම්භයේ පැවති රැස්වීමේදීය.මර්වින් සිල්වා මහතා මෙසේද පැවැසීය.වසර දහස් ගණනක් මේ රට පාලනය කළේ අපේ දුටුගැමුණු වැනි ජාතිමාමක විරෝධාර සිංහල රජවරුයි. වසර 450ක් පමණ විදේශීය කුමන්ත්‍රණකරුවන් රට පාලනය කර තිබෙනවා. මෙම ඉතිහාසයේ පැහැදිලි වෙන විශේෂතම වෙනස නම් සිංහල රාජවංශය මතකයට නංවන රාජපක්‍ෂවරු දේශීයත්වය තහවුරු කරන පාලන රටාවක් අනුගමනය කරමින් දේශමාමකව කටයුතු කරද්දී, විදේශීය කුමන්ත්‍රණකරුවන්ගේ ක්‍රියා කලාප තහවුරු කරන්නට දඟලන යුරෝපාකරයේ සුද්දන්ටත් ආසියාකරයේ කොටින්ටත් පක්‍ෂව කථා කරන කටයුතු කරන මේ රටේම උපන් මේ රටේම පාලනයටත් සම්බන්ධ වූ සමහර පිරිසක් දේශද්‍රෝහීව ජාතිද්‍රෝහීව සිටීමය.අපේ රටේ ජනතාවගේ ජිවිත බිලිගන්නා ත්‍රස්තයන්ටයි ඩෙංගු මදුරවන්ටයි වැඩෙන්න පසුබිම හදන අය ගැන තරාතිරම නොබලා දඬුවම් කළ යුතුයි. ඩෙංගු මදුරු උවදුරෙන් අපේ වැසියන් මිය යනවා නම් ඒ ඒ ප්‍රදේශවල වගකිවයුතු ග්‍රාම සේවා, සමෘද්ධි සේවා, පොලිස් සේවා, සෞඛ්‍ය ක්‍ෂේත්‍රවල නිලධාරීන් මන්ත්‍රීවරුන් තම වගකීම හරියට ඉටු නොකළ නිසා ඉල්ලා අස්වෙන්න ඕනෑ. මේ සම්බන්ධව දඬුවම් පැනවීමට නීති සැකසීමට පාර්ලිමේන්තුවට පනතක් ඉදිරිපත් කරන්න බලාපොරොත්තු වෙනවා.ආපදා කළමනාකරණ නියෝජ්‍ය ඇමැති දුලිප් විජේසේකර මහතා - ජනතාවගේ දුක්ගැනවිලිවලට කඩිනමින් සහනයක් සැලැසීම ජංගම සේවයේ අරමුණයි. ජනතා ජංගම සේවයක් ක්‍රියාත්මක කරන්න මහජන සම්බන්ධතා අමාත්‍යාංශය තමයි සුදුසුම අංශය. මහජනතාවගේ දුක දැනෙන විට දුක ඛ්ඹ්තෙනවානම් එවැනි නිලධාරීන් තමයි අපට ඉන්න ඕනෑ. දුක දැනෙන ඇමැතිවරයකු සිටීම ගැන අපි ඉතා සතුටට පත් වෙනවා. අපි හැම වේලාවෙම මහජන ඉල්ලීමකදී පුළුවන් දේ කරන්න ඕනෑ.රෝගීන් කීපදෙනකුට රෝද පුටු, පාසල් සිසුනට පොල් පැළ බෙදාදීමද ඇමැති මර්වින් සිල්වා මහතා අතින් සිදු කෙරිණි.බියගම ප්‍රාදේශීය සභා සභාපති ආනන්ද ගනේපොළ මහතා ඇතුළු පිරිසක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=r1108061</link>
    <topic>නාගොඩ මලල්වෙල ඇළ ප්‍රතිසංස්කරණය කරයි</topic>
    <author>එන්. විජේරත්න නාගොඩ විශේෂ</author>
    <content>නාගොඩ ගොවිජන සේවා බල ප්‍රදේශයට අයත් තේක්කවත්ත වසමේ මෙතෙක් අක්‍රීයව පැවැති මලල්වෙල ඇළ ප්‍රතිසංස්කරණය ආරම්භ කර තිබේ.කළුතර දිස්ත්‍රික් සහකාර ගොවිජන සංවර්ධන කොමසාරිස් ඒ. එම්. ආරිෆ් මහතාගේ අධීක්ෂණය යටතේ ක්‍රියාත්මක වන මෙම ව්‍යාපෘතිය සඳහා පුරන් කුඹුරු අස්වැද්දීමේ වැඩසටහන යටතේ ගොවිජන සංවර්ධන දෙපාර්තමේන්තුව රුපියල් ලක්ෂ හතරක මුදලක් වැය කරනු ලබයි.තේක්කවත්ත වසමේ කෘෂිකර්ම පර්යේෂණ හා නිෂ්පාදන සහකාර නිලධාරී කමල් ශාන්ත ජීව මහතා මේ සම්බන්ධයෙන් මෙසේ අදහස් දැක්වීය. මෙම මලල්වෙල ඇළ මාර්ගය ප්‍රතිසංස්කරණයවීම නිසා ලබන මහ කන්නයේ සිට මෙතෙක් පුරා වසර 30කට වැඩි කාලයක් තිස්සේ පුරන්ව තිබූ කුඹුරු අක්කර 75කින් යුත් මලල්වෙල යාය අස්වැද්දීමට හැකි වෙනවා.මින් ගොවි පවුල් 60කට පමණ ඉමහත් සෙතක් සැලසෙනවා. මෙම අවශ්‍යතාව පෙන්වාදීම පිළිබඳව දිනමිණ පුවත්පතට මේ ප්‍රදේශයේ ගොවි ජනතාවගේ ස්තූතිය හිමිවෙනවා. ඒ වගේම ගොවි සංවිධාන නිලධාරීන්ගේ හා ගොවීන්ගේ ස්තූතිය මේ සමඟ ගොවිජන සංවර්ධන දෙපාර්තමේන්තුවටද හිමි වන බව ප්‍රකාශ කරන්න කැමැතියි යනුවෙන් ද හෙතෙම වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=r1108062</link>
    <topic>ආවරණය නොකළ ආහාර විකිණුවාට දඩ</topic>
    <author>වාද්දුව සමූහ එස්. ආර්. පියදාස</author>
    <content>දූවිලි බැඳීමට සහ මැස්සන්ට වසා සිටිය හැකි පරිදි ආවරණ කිරීමෙන් තොරව කෑම වර්ග අලෙවි කළ පාණදුර හේනමුල්ලේ භෝජන ශාලාවක් පවත්වාගෙන ගිය පුද්ගලයකුට පාණදුර මහේස්ත්‍රාත් රංග දිසානායක මහතා විසින් රුපියල් තුන් දහසක දඩයක් නියම කරන ලදී.කෙසෙල්වත්ත මහජන සෞඛ්‍ය පරීක්ෂක මහේෂ් මහතා කෙසෙල්වත්ත නගරයේ හෝටල් පරීක්ෂා කිරීමේ මෙහෙයුමකදී මේ පුද්ගලයා අත්අඩංගුවට ගෙන පාණදුර අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=r1108063</link>
    <topic>පාදුක්ක නගර මධ්‍යයේ ඇළ මාර්ගයේ කුණු කසළ</topic>
    <author>ලබුගම සමූහ</author>
    <content>පාදුක්ක නගර මධ්‍යයේ පිහිටි කුඩා ඇළ මාර්ගය අපද්‍රව්‍යවලින් පිරී කසළ ගොඩක් බවට පත්ව තිබේ.මේ වන විට මෙම ඇළ තුළ ජලයට වඩා කැළි කසළ ගොඩ වී ඇති අයුරු දැක ගත හැකිය.සීතාවක ප්‍රාදේශීය සභාව මෙම ඇළ මාර්ගය නිසි පරිදි නඩත්තු නොකිරීමත් අඟහරුවාදා සහ සෙනසුරාදා දිනවල පැවැත්වෙන සති පොළේ අපද්‍රව්‍ය මෙම ඇලට එකතු වීමත් නිසා මෙම තත්ත්වය උදාවී ඇතැයි නගරවාසීහු පෙන්වා දෙති.ඩෙංගු මදුරුවන් බෝවීම ද මෙමගින් ඉඩ ඇති බැවින් ඇළ මාර්ගය පිරිසුදු කරන ලෙසට ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=r1108064</link>
    <topic>ගනේමුල්ල ගුවන් පාලමක් ඉල්ලති</topic>
    <author>ගලහිටියාව සමූහ එච්. කේ. එස්. වික්‍රමනායක</author>
    <content>ගනේමුල්ල නගර මධ්‍යයේ කොළඹ – නුවර දුම්රිය මාර්ගය හරහා ඇති ගම්පහ – කඩවත මහා මාර්ගයේ වාහන ගමනාගමනය සඳහා ගුවන් පාලමක් ඉදි කරන්නැ ජනතාව ඉල්ලා සිටිති.විශේෂයෙන් උදේ කාලයේ සහ සවස් කාලයේදී නොකඩවා ගමන් කරන කාර්යාල දුම්රිය සේවාව හේතු කොට දුම්රිය මාර්ගයේ ගේට්ටුව වසා තැබීමෙන් මහා මාර්ගයේ කිලෝමීටර් එකහමාරක දෙකක පමණ දුරක් වාහන පෝලිම පවතී. මෙවන් අවස්ථාවල පවතින වාහන තදබදය හේතුවෙන් සිදුවන වාහනඅනතුරු මෙන්ම පා ගමනින් යන මගීන්ද වාහන අනතුරුවලට භාජනය වන අවස්ථා එමටය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=r1108065</link>
    <topic>වසා දැමූ හීනටියන්ගල විදුහලේ ගොඩනැඟිලි වලින් වැඩක් ගන්න</topic>
    <author>කළුතර සමූහ දිවාකර මොහොට්ටි</author>
    <content>කළුතර කලාප අධ්‍යාපන කොට්ඨාසයට අයත් හීනටියන්ගල විද්‍යාලය අක්කරයකට වැඩි වටිනා බිම් ප්‍රමාණයකින් යුක්තය. 20 ය 80 විශාල පාසල් ගොඩනැගිලි දෙක. අක්කර බාගයකට වැඩි දිග පළල සමතලා භූමිය ක්‍රීඩා පිටියකි.මෙම විද්‍යාලය අසූ ගණන් මුල භාගයේදී ත්‍රිකුණාමල ප්‍රදේශයේ පැවති ඉල්මනයිට් ආයතනය සඳහා වසා දැමීමට රජය ගත් තීරණයට අවට මවුපියන් දැඩි ලෙස විරෝධය පාමින් කියා සිටියේ තම දරුවන්ට නගරයේ පාසල්වලට යාමට තරම් නොවන බවත් පාසල වසා දැමීමෙන් දුප්පත් දරුවන් අමාරුවේ වැටෙන බැවින් එසේ නොකරන ලෙස අධ්‍යාපන දෙපාර්තමේන්තු නිලධාරීන්ට බෑගෑපත් වුවද රජය ගත් තීරණය අනුව වසා දමනු ලැබිණි.එකල මෙම විද්‍ය්‍යාලයේ විදුහල්පතිවරයා ලෙස සේවය කළ බී.ජයවර්ධන මහතා “දිනමිණ” ට මෙසේ පැවසීය.එකල රට වටේ පැවති ත්‍රස්තවාදී යුද්ධය නිසා ත්‍රිකුණාමලය ප්‍රදේශයේ පිහිටි ඉල්මනයිට් ආයතනය කළුතර හීනටියන්ගල විද්‍යාලයට මාරු කිරීමට තීරණය කළා.මාස ගණනාවක් ගතවූවාට පසු වඩු කර්මාන්තය පුහුණු කිරීමේ ආයතනයක් ලෙස විවෘත කර තිබිණි. එසේ වඩු කාර්මික පාසලක් ලෙස කෙටි කලක් පවත්වා ගෙන ගොස් නැවත වසා දමන ලදී.ආර්ථික අතින් දුර්වල පවුල්වල ශිෂ්‍ය ශිෂ්‍යාවන් පළමු ශ්‍රේණියේ සිට දහවෙනි ශ්‍රේණිය දක්වා අධ්‍යාපනය ලබද්දී එම සිසු පිරිස සිරිසීවලී විද්‍යාලය, කළුතර විද්‍යාලය , කළුතර බාලිකා විද්‍යාලය වැනි පාසල්වලට ඇතුළු වීමට අවසර ලැබුවද මවුපියන්ගේ නැති බැරිකම නිසා දරුවන්ගේ බලාපොරොත්තු ඇන හිටියේ ය.මෙම විද්‍යාලය විවෘත කිරීමෙන් අවට මවුපියන්ට තම දරුවන්ගේ අධ්‍යාපන කටයුතු පහසුවෙන් කරගත හැකි බව මවුපියෝ පවසති.දැනට පාසල් ගොඩනැගිලි දිරාපත් වී කඩා වැටී භූමිය වල් බිහි වී විනාශ වෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=r1108066</link>
    <topic>ගොතටුව සුසාන භූමිය වල් බිහි වෙලා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>පවුල් 20000 ක් පමණ උපයෝගී කරගන්නා ගොතටුව පොදු සුසාන භූමිය වල් බිහි වී භාවිතයට ගත නොහැකි කණගාටුදායක තත්ත්වයට පත්වී ඇති බව ප්‍රදේශවාසීහු පෙන්වා දෙති.ස්වභාවික කඳු වටයකින් තරමක් හෝ ආරක්ෂා වී තිබූ මෙම කනත්ත දැන් එම කන්ද කපා එහි පස් වෙනත් තැනකට ගෙන යාම නිසා වැසි දිනවලදී ගලා යන ජලයෙන් මුළු භූමියම සෝදාගෙන යන බවට ප්‍රදේශයේ මන්ත්‍රීවරුන් වන ප්‍රින්ස් ගුණසේකර, බර්නාඩ් සිරිපාල මහත්වරු කොටිකාවත්ත මුල්ලේරියාව ප්‍රාදේශීය සභාවට පැමිණිලි කර සිටිති. දැන් මෙම කනත්තේ සිරුරු මිහිදන් කිරීම පවා ජනතාව ප්‍රතික්ෂේප කරන බව ගුණසේකර මන්ත්‍රීවරයා කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=s1108061</link>
    <topic>ශ්‍රී ලංකාව අද ඔස්ට්‍රේලියාව සමග විස්සයි20 තරගයට</topic>
    <author>වර්නන් ගුණසේකර</author>
    <content>මාස එක හමාරක ක්‍රිකට් වසන්තයක් ආරම්භ කරමින් ශ්‍රී ලංකාව හා ඔස්ට්‍රේලියාව අතර පළමු විස්සයි20 තරගය අද පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ. තරගය පස්වරු 7.00ට ආරම්භ වෙයි.පල්ලෙකැලේ ක්‍රීඩාංගණයේ පැවැත්වෙන ප්‍රථම ජාත්‍යන්තර විස්සයි20 ක්‍රිකට් තරගය මෙය වෙයි. ශ්‍රී ලංකාව හා ඔස්ට්‍රේලියාව අතර පැවැත්වීමට නියමිත විස්සයි20 තරග 2න් මීළඟ තරගය අනිද්දා (8) මේ ක්‍රීඩාංගණයේදීම පැවැත්වේ.මේ දෙපිල මෙතෙක් විස්සයි20 තරග බිමේදී සිවු වතාවක් මුණගැසී තිබේ.එහිදී කණ්ඩායම් දෙක ම තරග දෙක බැගින් ජය ගෙන සිටිති.කණ්ඩායම් දෙක තෙවතාවක් ම මුණගැසී තිබෙන්නේ විස්සයි20 ලෝක කුසලාන තරග බිමේදීය. 2007 වසරේ දකුණු අප්‍රිකාවේ පැවැති මංගල ලෝක කුසලාන තරගාවලියේ කේප් ටවුන් හි පැවැති තරගයේදී ඔස්ට්‍රේලියාවට කඩුලු 10ක පහසු ජයක් අත්විය.2009 වසරේ එංගලන්තයේ පැවැති දෙවැනි ලෝක කුසලාන තරගාවලියේ නොටිංහැම් හි මුණගැසුණු තරගයේ ජයග්‍රාහකයින් වූයේ ශ්‍රී ලංකාවය. එම තරගය කඩුලු 6කින් ජය ගැනීමට ශ්‍රී ලංකා ක්‍රීඩකයෝ සමත් වූහ.අනතුරුව දෙපිල තරග වැදුනේ පසුගිය 2010 වසරේදීය. බටහිර ඉන්දීය කොදෙව් හි පැවැති තෙවැනි විස්සයි20 ලෝක කුසලාන තරගාවලියේ බ්‍රිජ් ටවුන් හි පැවැති තරගය ඔස්ට්‍රේලියාව ලකුණු 81කින් ජය ගත්තේය. ඉන්පසුව පැවැති ශ්‍රී ලංකා කණ්ඩායමේ ඔස්ට්‍රේලියානු කෙටි සංචාරය තුළදී පර්ත් හි දී මේ දෙපිල මුණගැසුණු අතර ශ්‍රී ලංකාව කඩුලු 7කින් තරගය ජය ගත්තේය.ශ්‍රී ලංකා විස්සයි20 සංචිතය : තිලකරත්න ඩිල්ෂාන් (නායක), ඇන්ජලෝ මැතිව්ස් (උප නායක), මහේල ජයවර්ධන, කුමාර් සංගක්කාර, දිනේෂ් චන්දිමාල්, ජීවන් මෙන්ඩිස්, දිල්රුවන් පෙරේරා, තිසර පෙරේරා, ධම්මික ප්‍රසාද්, සුරංග ලක්මාල්, අජන්ත මෙන්ඩිස්, නුවන් කුලසේකර, සුරාජ් රන්දීව්, රංගන හේරත්, චාමර සිල්වා, ශාමින්ද එරංග.ඔස්ට්‍රේලියා විස්සයි20 සංචිතය : කැමරන් වයිට් (නායක), බ්‍රැඩ් හැඩින්, ඩේවිඩ් හසී, බ්‍රෙට් ලී, ස්ටීව් ඕකීෆ්, ස්ටීවන් ස්මිත්, ෂේන් වොට්සන්, ඒරන් ෆින්ච්, ජෝන් හැස්ටින්ග්ස්, මිචල් ජොන්සන්, ෂෝන් මාෂ්, ජේම්ස් පැටින්සන්, ඩේවිඩ් වෝනර්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=s1108062</link>
    <topic>පල්ලෙකැලේ සුන්දරත්වයෙන්වයිට් වශී වෙයි</topic>
    <author>වර්නන් ගුණසේකර පල්ලෙකැලේ සිට</author>
    <content>සංචාරක ඔස්ට්‍රේලියා විස්සයි20 කණ්ඩායමේ නායක කැමරන් වයිට් පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ සුන්දරත්වයෙන් වශී වී සිටී. ක්‍රීඩාංගණය මෙන් ම එහි තණතිල්ලේ ස්වභාවය පිළිබඳවද ඔහු සෑහීමකට පත්ව සිටී. තමාගේ කල්පනාවට අනුව තණතිල්ලේ පන්දුව වේගයෙන් ඇදී යනු ඇති බවත් එහි ‘බවුන්ස්’ වීමක් බලාපොරොත්තු විය හැකි බවත් ඔහු පවසයි.“ශ්‍රී ලංකාව ශක්තිමත් කණ්ඩායමක්. ඔවුන්ගේ තරුණ ක්‍රීඩකයන් ගැන අපි තවම දන්නේ නැහැ. ප්‍රබල ශ්‍රී ලංකා පිලෙන් කුමක් බලාපොරොත්තු විය යුතුද කියා අපි දන්නවා. ඔවුන්ට එරෙහිව ක්‍රීඩා කිරීමේදී අප පරෙස්සම් විය යුතුයි. හොඳ තරගයකට අපිත් සූදානම්” වයිට් කියා සිටියේය.ලබන 2012 වසරේදී විස්සයි20 ලෝක කුසලාන තරගාවලිය පැවැත්වෙන්නේ ශ්‍රී ලංකාවේ බැවින් ඊට පෙර මෙහිදී සහභාගි වීමට ලැබෙන සෑම තරගයක්ම ඔස්ට්‍රේලියාවට වැදගත් බවද වයිට් පවසා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=s1108063</link>
    <topic>මව්බිමේදී පළමු විස්සයි20 ජයග්‍රහණය ලබා ගැනීම අරමුණයි</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකා විස්සයි20 ක්‍රිකට් කණ්ඩායමක් ශ්‍රී ලංකාවේදී මෙතෙක් තරගයක් ජයග්‍රහණය කර නැති බවත් ඒ ඓතිහාසික ජය අද දිනයේ ලබා ගැනීමට තම කණ්ඩායමට හැකි වනු ඇතැයි තමා විශ්වාස කරන බවත් ශ්‍රී ලංකා නායක තිලකරත්න ඩිල්ෂාන් ඊයේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවසීය.සිත් මාලිංග නැති අඩුව කැපී පෙනුනත් මෙය නවක ක්‍රීඩකයන්ට ලැබෙන මහඟු අවස්ථාවක් බවත් මාලිංග නොමැතිව තරග ජය ගැනීමට එම නවක වේග පන්දු යවන්නන් වගබලා ගත යුතු බවත් ඩිල්ෂාන් කීවේය.“මාලිංග නැති පාඩුව, මුරලි නැති පාඩුව, කණ්ඩායමට හොඳින් දැනෙනවා.නමුත් මෙය කණ්ඩායමේ සිටින ළාබාල ක්‍රීඩකයන්ට ඔවුන්ගේ දස්කම් ප්‍රදර්ශනය කිරීමට ලැබෙන අගනා අවස්ථාවක්. නවක ක්‍රීඩකයන්ට අත්දැකීම් ලබා දෙන්න ඉදිරි මාස හය ඇතුළත ඔවුන්ට වැඩි වැඩියෙන් අවස්ථාව ලබා දීම මගේ අරමුණයි.” අද තරගයේදී තමා, මහේල ජයවර්ධන සමග ශ්‍රී ලංකා ඉනිම ආරම්භ කරන බවත් දිනේෂ් චන්දිමාල් අංක 3 පිතිකරු ලෙස ක්‍රීඩා කරනු ඇති බවත් කී ඩිල්ෂාන් තමා සහ ජීවන් මෙන්ඩිස් ඇතුළුව දඟ පන්දු යවන්නන් සිවු දෙනෙක් අද කණ්ඩායමට ක්‍රීඩා කරනු ඇතැයි කියා සිටියේය. ඔස්ට්‍රේලියාවට එරෙහි පළමු ජාත්‍යන්තර එක්දින තරගයට මාලිංග ක්‍රීඩා කරනු ඇතැයි ශ්‍රී ලංකා නායකයා විශ්වාසය පළ කර සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=s1108064</link>
    <topic>ජනාධිපති ආරක්ෂක කොට්ඨාසයට කඩුලු 8ක ජයක්</topic>
    <author/>
    <content>රාජ්‍ය සේවා ක්‍රිකට් තරගාවලියේදී ජනාධිපති ආරක්ෂක කොට්ඨාසය හා රජරට විශ්ව විද්‍යාලය අතර පැවැති තරගයෙන් කඩුලු අටක විශිෂ්ට ජයග්‍රහණයක් ලැබීමට පොලිස් ‘බී’ කාණ්ඩය යටතේ තරග කළ ජනාධිපති ආරක්ෂක කොට්ඨාසයට හැකි විය.මිහින්තලේ, රජරට විශ්ව විද්‍යාලයීය ක්‍රීඩාංගණයේදී පසුගියදා පැවැති තරගයේ පළමුව පන්දුවට පහර දුන් රජරට විශ්ව විද්‍යාලයීය කණ්ඩායම සියලු දෙනා දැවී ලකුණු 141ක් රැස් කර ගත් අතර පිළිතුරු ඉනිම ක්‍රීඩා කළ ජනාධිපති ආරක්ෂක කොට්ඨාසය කඩුලු දෙකක් පමණක් දැවී ඉලක්කය සම්පූර්ණ කර ගත්තේය.රජරට විශ්ව විද්‍යාලය සියලුදෙනා දැවී (ඕවර 35.4) 141පෙරේරා 39, කුමාර 19 (සම්පත් බින්දුසිරි 33/4, නුවන් 30/3)ජනාධිපති ආරක්ෂක කොට්ඨාසය කඩුලු දෙකක් දැවී (ඕවර 20.5) 142දුම්න්ද 66, ලියනගේ 26 (පුෂ්පකුමාර 33/1).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=s1108065</link>
    <topic>රජයේ මුද්‍රණ නීතිගත සංස්ථාවටවාර්තාගත ජයක්</topic>
    <author/>
    <content>රාජ්‍ය හා පෞද්ගලික මාධ්‍ය අතර මිත්‍රත්වය හා සුහදතාව වර්ධනය කිරීමේ අරමුණින් වාර්ෂිකව සංවිධානය කරන ‘ඇසි දිසි ක්‍රිකට් තරගාවලිමේ මූලික වටයේ තරග ඊයේ නාරාහේන්පිට ශාලිකා ක්‍රීඩාංගණයේදි පැවැත්විණි. එහිදි රජයේ මුද්‍රණ නීතිගත සංස්ථා කණ්ඩායම ඊයේ දිනයේ වාර්තා කළ වැඩිම ලකුණු සංඛ්‍යාව වාර්තා කරමින් සැලසිනේ ආයතන කණ්ඩායමට එරෙහිව ලකුණු 118 දැවැන්ත ජයක් වාර්තා කළේය.පළමුව පන්දුවට පහර දුන් රජයේ මුද්‍රණ නීතිගත සංස්ථා කණ්ඩායම ඕවර 10 තුළදි කඩුලු 5ක් දැවී ලකුණු 135ක් රැස් කළ අතර සැලසිනේ ආයතන කණ්ඩායමට සියලු දෙනා දැවී රැස් කර ගත හැකි වූයේ ලකුණු 17ක් පමණි.ඊයේ දිනයේදී ලේක්හවුස්, රිවිර, කාල්ටන් ස්පෝට්ස්, ලක් එෆ්.එම්, ජනමාධ්‍ය හා ප්‍රවෘත්ති අමාත්‍යාංශය, විජය පුවත්පත් සමාගම, ශ්‍රී ලංකා රූපවාහිනි සංස්ථාව, රජයේ ප්‍රවෘත්ති දෙපාර්තමේන්තුව, ජාතික චිත්‍රපට සංස්ථාව, ශ්‍රී එෆ්.එම්, දෙරණ, උපාලි පුවත් පත් සමාගම, මැක්ස් රේඩියෝ, සුඩර් ඔලි, යංග් ඒෂියා ටී.වී, සියත එෆ්.එම්, ශ්‍රී ලංකා ගුවන් විදුලිය ජයග්‍රහණ ලබා ගත්හ.ජනමාධ්‍ය හා ප්‍රවෘත්ති අමාත්‍යාංශය සංවිධාන කරන මාධ්‍ය කේෂ්ත්‍රයේ ක්‍රිකට් කණ්ඩායම් සහභාගීවන මේ තරගාවලියේ මූලික වටයේ අනෙක් අතර අද පැවැත්වේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=s1108066</link>
    <topic>ජාතික සංචිතවලට උසස්වීම් ලබනමලල ක්‍රීඩා ජාතික සූරතාවලිය අද සිට</topic>
    <author>ප්‍රින්ස් ගුණසේකර</author>
    <content>මලල ක්‍රීඩා ජාතික සංචිතවලට ක්‍රීඩක ක්‍රීඩිකාවන් වර්ගීකරණය සිදු කෙරෙන මලල ක්‍රීඩා ජාතික සූරතාව අද සිට 7දා දක්වා දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ. ශ්‍රී ලංකාවේ දැනට සිටින දක්ෂතම මලල ක්‍රීඩක ක්‍රීඩිකාවන් හා නැගී එන ක්‍රීඩක ක්‍රීඩිකාවන් එකම තැනකදී තම දක්ෂතාවන් උරගා බැලෙන මේ තරගාවලියට මැලේසියානු මලල ක්‍රීඩා කණ්ඩායමක් ද සහභාගී වෙයි. ශ්‍රී ලංකාවේ මලල ක්‍රීඩා සංචිත වර්ගීකරණයේදී දැනට ‘සී’ හා ‘ඩී’ කාණ්ඩවලට අයත් ක්‍රීඩක ක්‍රීඩිකාවන් මේ තරගාවලියේ දක්වන දක්ෂතා අනුව ‘ඒ’ හා ‘බී’ කාණ්ඩවලට තෝරාගැනීමට මලල ක්‍රීඩා සම්මේලනය අපේක්ෂා කරයි.මේ වන විට ‘ඒ’ හා ‘බී’ ශ්‍රේණිගත කිරීම්වලට ක්‍රීඩක ක්‍රීඩිකාවන් නොමැති අතර ‘සී’ සංචිතයේ ක්‍රීඩක ක්‍රීඩිකාවන් 6ක් හා ‘ඩී’ සංචිතයේ ක්‍රීඩක ක්‍රීඩිකාවන් 24ක් සිටිති. මේ අය මලල ක්‍රීඩා ජාතික සූරතාවලියේදී දක්වන දස්කම් අනුව උසස්වීම් ලැබීමට අවස්ථාව උදා කරගනු ඇත. අද ආරම්භවන මලල ක්‍රීඩා ජාතික සූරතාවලියට ක්‍රීඩක ක්‍රීඩිකාවෝ 900ක් පමණ අයැදුම්පත් ඉදිරිපත් කර ඇතැයි ශ්‍රී ලංකා මලල ක්‍රීඩා සංගමයේ ලේකම් ජී.එස්.එස්. පෙරේරා මහතා පැවැසීය. මෙයින් වැඩි පිරිසක් මීටර් 5000 හා මීටර් 3000 බාධක දිවීමේ ඉසව් සඳහා ඉදිරිපත් වී ඇත.තරග ඉසව් 38කින් සමන්විත ජාතික සූරතාවලියට එක්වන මැලේසියානු මලල ක්‍රීඩක ක්‍රීඩිකාවෝ 8ක් මීටර් 100, 200, 400, 800, 1500 හා 3000 ඉසව්වලට සහභාගීවීමට සූදානමින් සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=s1108067</link>
    <topic>ගම්පහ දිස්ත්‍රික් එල්ලේ අවසන් තරගය 14දා</topic>
    <author/>
    <content>ගම්පහ දිස්ත්‍රික් එල්ලේ සූරයින් තේරීමේ අවසන් තරගය මේ මස 14 වැනි දින කැලණිය නවලෝක කැලණිවැලි ක්‍රීඩාංගණයේදී පැවැත්වේ. ‘කෙරවලපිටිය මුදිත’ සහ ‘මුදුන්ගොඩ හංස’ කණ්ඩායම් අතර අවසන් තරගය මේ මස 7වැනි දින පැවැත්වීමට කටයුතු යොදා තිබූ අතර නොවැළැක්විය හැකි කරුණක් නිසා තරගය මේ මස 14 දිනට කල් දැමූ බව ගම්පහ දිස්ත්‍රික් එල්ලේ සංගමය සඳහන් කර සිටි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=s1108068</link>
    <topic>දියගම මහින්ද රාජපක්ෂ ක්‍රීඩාංගණය ක්‍රීඩා අමාත්‍යවරයාගේ නිරීක්ෂණයට.</topic>
    <author/>
    <content>37 වන ජාතික ක්‍රීඩා උළෙල දියගම මහින්ද රාජපක්ෂ ක්‍රීඩාංගණයේදී සැප්තැම්බර් මස 7, 8 හා 9 දිනවල පැවැත්වෙන අතර එහි මූලික කටයුතු සොයා බැලීම සඳහා ක්‍රීඩා අමාත්‍ය මහින්දානන්ද අළුත්ගමගේ මහතා පසුගිය දා ක්‍රීඩාංගණයේ නිරීක්ෂණ චාරිකාවට එක්විය. එහිදී අමාත්‍යවරයා ක්‍රීඩා උළෙල පිළිබඳ නිලධාරීන්ට උපදෙස් දෙන අයුරු. මේ අවස්ථාවට ක්‍රීඩා අමාත්‍යාංශයේ ලේකම් උදය සෙනවිරත්න, මලල ක්‍රීඩා සංගමයේ සභාපති පාලිත ප්‍රනාන්දු, ක්‍රීඩා අධ්‍යක්ෂ ජනරාල් රංජනි ජයකොඩි යන මහත්ම මහත්මීන් ද එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=f1108061</link>
    <topic>දැයට කිරුළ අනුරපුර දැවැන්ත සංවර්ධනයක ආරම්භයයි</topic>
    <author>සටහන – චුල බණ්ඩාර කුලසේකර ඡායාරූප – කිත්සිරි වනසිංහ</author>
    <content>දසක තුනකට ආසන්න කාලයක් පැවැති යුද්ධයේ වෙඩි හඬට හැකිලී සිටි අනුරාධපුර දිසාවේ ජනතාවට නිදහසේ කටයුතු කරගෙන යාමට දැන් අවස්ථාව ලැබී තිබේ. ඔවුන්ගේ ජීවිතවලට නව ආලෝකයක් ලබාදීමට, රුපියල් මිලියන විසි දහසක් වැයකර සංවර්ධනයේ නව මංපෙත් විවර කරන 2012 දැයට කිරුළ ජාතික සංවර්ධන ප්‍රදර්ශනය සහ සංවර්ධන වැඩසටහන අනුරාධපුරයේ ක්‍රියාත්මක කිරීමට රජය පියවරගෙන ඇත. මේ සංවර්ධන ව්‍යාපෘතියේ අනුරාධපුර දිස්ත්‍රික් සම්බන්ධීකාරකවරයා මෙන්ම මෙහෙයවන්නා වන, අනුරාධපුර මහ දිසාපති (දිස්ත්‍රික් ලේකම්) මහින්ද සෙනෙවිරත්න මහතා සමඟ කළ සාකච්ඡාවකි.* අනුරාධපුරයේ පැවැත්වෙන දැයට කිරුළ ජාතික සංවර්ධන ප්‍රදර්ශනය සහ සංවර්ධන වැඩසටහනේ සූදානම කෙබඳුද?උතුරුමැද පළාතේ අනුරාධපුර දිස්ත්‍රික්කයේ දැයට කිරුළ පැවැත්වීමට කටයුතු කිරීම පිළිබඳ ජනාධිපතිතුමාට අනුරාධපුර මහ දිසාපතිවරයා වශයෙන් ස්තුතිය පුද කර සිටිනවා. ඒ වගේම දැයට කිරුළ කමිටු සභාපති සහ විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය මහතා ප්‍රමුඛ මධ්‍යම රජයේ මැති ඇමැතිවරුන් පළාත් සභාවේ මැති ඇමැතිවරුන් හා සියලු රාජ්‍ය නිලධාරින් එක්ව මේ ප්‍රදර්ශනය සාර්ථකව පැවැත්වීම සඳහා සංවිධාන කටයුතු මේ දිනවල සිදුකරනවා.අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස විසි තුනක ජනගහනය අට ලක්ෂ විසි දහසක් ජීවත් වෙනවා. මේ සියලු ජනතාවට බෙදී යන සංවර්ධනයක් මේ හරහා සිදුවෙනවා. සති සංවර්ධන වැඩසටහන හරහා මේ සංවර්ධන වැඩසටහන් ප්‍රාදේශීය ලේකම් කොට්ඨාස මට්ටමින් සිදු කෙරෙනවා.* සති සංවර්ධන වැඩසටහන මගින් ජනතාවට සිදුවන සේවාව පිළිබඳ පැහැදිලි කිරීමක් කරන්න පුළුවන්ද?සති සංවර්ධන වැඩසටහන යටතේ කෙරෙන්නේ තෝරාගත් එක් ප්‍රාදේශීය ලේකම් කොට්ඨාසයක් තුළ ඇති සියලුම වසම්වල ග්‍රාමීය මට්ටමින් නිලධාරින් සහ ග්‍රාමීය නායකයන් සංවිධානය කරගෙන, ඔවුන් සමඟ ගම සමීක්ෂණයකට භාජනය කිරීමයි. ඒ අනුව ගමේ ප්‍රශ්න හඳුනාගෙන එය පෙළගැස්වීමක් කරනවා. ඉන් අනතුරුව මධ්‍යම රජයේ සහ පළාත් සභාවේ අවධානයට යොමුකර, අදාළ ගැටලුවලට විසැඳුම් ලබාදෙනවා. මධ්‍යම රජයේ අමාත්‍යංශ පනස් හතේ සෑම ක්ෂේත්‍රයක්ම මේ හරහා ආවරණය කරනවා.දැයට කිරුළ පැවැත්වෙන කාලසීමාව පුරාවටම, ගැටලු ප්‍රමුඛතා ලේඛනයකට අරන්, ජනතාවට විසැඳුම් ලබාදීමට පියවර අරගෙන තිබෙනවා. මේ සඳහා රාජ්‍ය අංශයේ මෙන්ම, රාජ්‍ය නොවන අංශයේද බහුවිධ සංවිධානවලද සහයෝගය ලබාගැනීමයි මේ වැඩසටහනේ අරමුණ.* සති සංවර්ධන වැඩසටහන දැනට ක්‍රියාත්මකද?පදවිය, කැබිතිගොල්ලෑව, මැදවච්චිය ප්‍රාදේශීය ලේකම් කොට්ඨාසවල සති සංවර්ධන වැඩසටහන ක්‍රියාත්මක කර තිබෙනවා. මේ වැඩසටහන දෙසැම්බර් මාසය දක්වා අනුරාධපුර දිස්ත්‍රික්කයේ සියලුම ප්‍රාදේශීය ලේකම් කොට්ඨාස වල ක්‍රියාත්මක වෙනවා.දැයට කිරුළ ආරම්භ වෙනකොට, දිස්ත්‍රික්කයේ සියලු ප්‍රශ්න හඳුනාගෙන ඉවරයි. එපමණක් නෙවෙයි, මුළු දිස්ත්‍රික්කයම ආවරණය වන පරිදි සංවර්ධන කටයුතු සිදුවෙලත් අවසන්. දැයට කිරුළ ව්‍යාපෘතියට වෙන්කළ මුදලට අමතරව විශාල මුදලක් මගින් සංවර්ධනය කිරීම නිසා දිස්ත්‍රික්කයේ දැවැන්ත සංවර්ධන ප්‍රබෝධයක් ලබන වසර වනවිට අපට දැකගන්නට පුළුවන්.* දැයට කිරුළ ව්‍යාපෘතියට පරිභාහිරව ප්‍රදේශයේ අඩුපාඩු සම්පුර්ණ කිරීම ප්‍රායෝගිකව හැකිවෙයි කියා ඔබ විශ්වාස කරනවාද?මේ ව්‍යාපෘතියේ පොදුවේ සෑම ආගමික ස්ථානයකම සංවර්ධනයට මුල් තැනක් දෙනවා. මිහින්තලය රජමහා විහාරයේ අඩුපාඩු සම්පූර්ණ කරන්න ජනාධිපතිතුමා උපදෙස් දුන්නා. එතුමා මිහින්තලය රජමහා විහාරයට හදිසියේ ගොස් එහි අඩුපාඩු දුටුවිට එය මේ ව්‍යාපෘතියට සමගාමීව අවසන් කරන ලෙසට උපදෙස් දුන්නේ ප්‍රායෝගිකව අවශ්‍යතාව මත සිදුකළ දෙයක් නිසයි. ප්‍රදේශයේ අපි දකින අත්‍යවශ්‍යම අඩුපාඩු මේ හා සමගාමීව සංවර්ධනය වෙනවා. ව්‍යාපෘතියට වෙන් කළ මුදලට අමතරව රුපියල් මිලියන ගණනාවක් අදාළ අමාත්‍යංශ මගින් සංවර්ධනය කරනවා. දැයට කිරුළ හරහා අනුරාධපුර ඉතිහාසයේ නොවු විරූ දැවැන්තම සංවර්ධනය සිදුවෙනවා.* දැයට කිරුළ හරහා ගොවි ජනතාවට හොඳ කලදසාවක් ඇති වෙනවා කියා ඔබ විශ්වාස කරන්නේ කුමන පදනමකින්ද?ග්‍රාමීය මාර්ග, ජලය, විදුලිය ආදී යටිතල පහසුකම් ලැබෙන කොට විශේෂයෙන් ඔවුන්ගේ කෘෂි නිෂ්පාදනවලට හොඳ මිලක් ලබා ගන්න පුළුවන්. මාර්ග හැදෙනවා කියන්නේ ගම හා නගරය බද්ධ වෙනවා. වෙනදා මාර්ගවල දුර්වලතාව නිසා නගරය හා සම්බන්ධ වන ගොවි ජනතාවගේ ප්‍රමාණය අඩුයි. ඒත් මේ හරහා ගමත් නගරයත් ඉතා පහසුවෙන් ලංවීම නිසා, අතරමැදි ගසාකෑමකින් තොරව වෙළෙඳ පොළේ තත්ත්වය වටහාගෙන ඔවුන්ට වෙළෙඳ පොළට අවතීර්ණ වන්න හැකියාව ලැබෙනවා. වෙළෙඳ පොළ මොකක්ද කියා ගොවි ජනතාවට අවබෝධ කරගන්න පුළුවන් වෙනවා කියන්නේ, ඔවුන්ගේ නිෂ්පාදනයට හොඳ මිලක් ඇති වී, හොඳ ආර්ථිකයක් ඇතිවෙනවා කියන එකයි. මේ ප්‍රදේශයේ ජනතාවට මුලිකව අවශ්‍ය වන්නේ තම ගොවි ජනතාවට අවශ්‍ය පොහොර ටික, බීජ ටික අපහසුවකින් තොරව ලබාගැනීමේ හැකියාව ඇත්නම්, ඔවුන්ට හොඳ නිෂ්පාදනයක් ලබාදීමේ හැකියාවක් තිබෙනවා.ඔවුන්ගේ නිෂ්පාදනවලට හොඳ මිලක් ඇතිවෙනවා නම් ඔවුන් කිසි පුද්ගලයකු මත යැපීමට බලාපොරොත්තු වෙන්නේ නෑ. ඒ තරම් අභිමානවත් ජනතාවක් මේ ප්‍රදේශයේ ජීවත් වෙන්නේ. ජනාධිපතිතුමා පොහොර සහනාධාරය ලබාදීම නිසා මේ ප්‍රදේශයේ ජනතාව අදටත් එතුමාට කෘතවේදීත්වය පළ කරනවා. අනුරාධපුරයේ ඓතිහාසික උරුමයන් අනාගතය වෙනුවෙන් සංරක්ෂණය කිරීම දැයට කිරුළ හරහා සිදුවීම සමස්ත ජනතාවගේ භාග්‍යයක්. ඒ විතරක් නෙමෙයි, ජාතික නිෂ්පාදනයට විශාල දායකත්වයක් දෙන දිස්ත්‍රික්කයක් වන අනුරාධපුරයේ නිෂ්පාදන ක්‍රියාවලිය සුරක්ෂිත කිරීමට වෙළෙඳ ආර්ථික මධ්‍යස්ථාන, ඔයාමඩුව ප්‍රදේශ කිහිපයක ඇති කිරීම පිළිබඳ අවධානය යොමුකොට තිබෙනවා.* ඔයාමඩුව ප්‍රදර්ශන භූමිය මේ වනවිට කුමන අයුරකින් ක්‍රියාත්මක වෙනවාද?ඔයාමඩුව ගොවිපළ කේන්ද්‍ර කරගෙන අක්කර හයසියයක (600) ජාතික සංවර්ධන ප්‍රදර්ශන භූමිය, දැනට සකස් කරගෙන යනවා.* දැයට කිරුළ හරහා සෘජු හෝ වක්‍ර රැකියා මේ ප්‍රදේශයේ ජනතාවට ඇති වෙනවාද?සති සංවර්ධන වැඩසටහන හරහා ලබාගන්නා දත්තවලට අනුව, අනුරාධපුර දිස්ත්‍රික්කයේ තරුණ තරුණියන්ගේ දත්ත ගබඩාවක් සකස් කරනවා. එම සමීක්ෂණයන්ට අනුව අධ්‍යාපනික ඇතුළු අනෙකුත් හැකියා අනුව වර්ගීකරණයක් ඇති කරනවා. එහිදී ඔවුන්ගේ හැකියා හඳුනාගෙන, කාර්මික හා වෘත්තීය පුහුණු අධ්‍යාපනය සඳහා යොමු කරනවා. ඒ හරහා ඒ දරුවන් මධ්‍යම රජය, පළාත් සභාව හා පුද්ගලික අංශයේද සහයෝගය ලබාගෙන ඔවුන්ට රැකියා උත්පාදනය කර දෙන්න බලාපොරොත්තු වෙනවා.* මේ හරහා යම් යම් පුද්ගලයෝ අයුතු ප්‍රයෝජන ලබාගන්න උත්සාහ කළොත්, ඒ සඳහා මහ දිසාපතිවරයා වශයෙන් ඔබ ගන්නා ක්‍රියාමාර්ගය කුමක්ද?වෙන්වෙන සෑම ප්‍රතිපාදන හා සියලුම සම්පත් පිළිබඳ දැඩි අවධානයකින් හා අධීක්ෂණයකින් කටයුතු කෙරෙනවා. ජනාධිපතිතුමා, සියඹලාපිටිය ඇමැතිතුමාගේද පුර්ණ ආශිර්වාදය ඒ සඳහා මට ලැබී තිබෙනවා. සියලු සංරචකයන් සඳහා මා විසින් දැඩිව අධීක්ෂණයක් කෙරෙනවා. මොනම ආකාරයකින්වත් නාස්තියක් ඇති නොවීමට කටයුතු මේ වනවිටත් සකස් කර අවසන්. යම් පුද්ගලයකු වරදක් සිදුකළොත් ඒ සම්බන්ධයෙන් තරාතිරම නොබලා දැඩි දඬුවම් දීමට අවශ්‍ය කටයුතු කරන බව දන්වනවා.යම් යම් අංශ කෙරේ දැනටමත් මම දැඩි අවධානයෙන් සිටිනවා.* ශී‍්‍ර ලංකාවේ විශාලම දිස්ත්‍රික්කය වන අනුරාධපුරයේ, තවමත් විදුලිය, ජලය, මාර්ග ආදී පහසුකම්වල විශාල අඩුපාඩු පවතිනවා. මේ ගැටලුවලට විසැඳුම් ලැබෙයිද?අනුරාධපුර දිස්ත්‍රික්කයේ විදුලි ප්‍රශ්නය ලබන වසරේදී සියයට සියයකින් විසඳනවා. මාර්ග ප්‍රශ්න සියයට අසුවකින් විසඳනවා. ලංකා ඉතිහාසයේ ඓතිහාසික පුරවරයක් වන වැව්වලින් පිරී ඇති මේ ප්‍රදේශයේ ජල ප්‍රශ්නයට විසඳුම් ලබාදෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=f1108062</link>
    <topic>තලවිල මංගල්‍යයට රන් අරුණලු</topic>
    <author>ධර්මන් වික්‍රමරත්න</author>
    <content>පුත්තලම පාලකුඩාව මංසන්ධියේ සිට තලවිල සාන්ත ආනා ජාතික දේවස්ථානය දක්වා රුපියල් ලක්ෂ 634ක වියදමින් තනා නිමකරන ලද නවීනතම කාපට් මාර්ගය අගෝස්තු 06 වැනිදා ආර්ථික සංවර්ධන අමාත්‍ය බැසිල් රාජපක්ෂයන් අතින් විවෘත වේ. එම දේවස්ථානයේ අගෝස්තු මහා මංගල්‍යය ජුලි 31 වැනිදා ඇරඹුනු අතර එය අගෝස්තු 07 වැනිදා නිමාවට පත්වීමට නියමිතය. මේ ලිපිය ඒ නිමිත්තෙනි.දහඅටවන සියවස අවසානයේ ඉන්දියන් සාගරයේ බලය බ්‍රිතාන්‍යයන් අතට පත්වෙමින් තිබුණු අතර ලන්දේසි බලය පිරිහෙමින් තිබිණි. වසර 1795 නොවැම්බර් මස නාගපට්ටම්හි සිට පැමිණි බ්‍රිතාන්‍ය හමුදා කල්පිටිය අසළ රැකවල්ලූ අතර කල්පිටියේ ලන්දේසි සේනා කොළඹට කැඳවීය. එවකට ලන්දේසි ආණ්ඩුකාර වෑන් ඇංගල්බෙක්ගේ උපදෙස් පරිදි කල්පිටිය පාලන භාරකාර සයිමන්ද රොසයිලෝ විසින් බලකොටුව අල්ලා ගැනීමට පැමිණ සිටි බ්‍රිතාන්‍ය හමුදා නිලධාරීන් ශ්‍රීමත් ජෝන් බවුන්සර් වෙත බාරදෙන ලදී. කල්පිටිය නගරයට සැතපුම් 16ක් පමණ දුරින් තලවිල සාන්ත ආනා ජාතික දෙවි මැදුර පිහිටා ඇත.පෘතුගීසි සමයේ ඉදිකරනු ලැබූ මෙය රෝමානු කතෝලික බැතිමතුන්ගේ අති පූජනීය ස්ථානයකි.තලවිල සාන්ත ආනා ජාතික සිද්ධස්ථානය ශ්‍රී ලංකාවේ පැරණිතම කතෝලික දේවස්ථානයකි. එහි ඉතිහාසය පිළිබඳව කථාවස්තු 02කි. එක් කථාවස්තුවක් වනුයේ 14වන ශත වර්ෂයේදී වෙළෙඳාමේ යන වෙළෙන්දෙකු කල්පිටියේ රාත්‍රි දුටු හීනයක් අනුව මෙම ස්ථානයේ දේව ප්‍රතිමාවක් දිස්වී තිබුණු බවය. අනතුරුව එය දේවස්ථානයක් ලෙස ගොඩනගන ලදී. අනික් කථාවස්තුව වන්නේ 18 වන ශත වර්ෂයේ යුරෝපීය නෞකාවක් මුහුදු යද්දී නැවේ ප්‍රතිමාවක් තිබී ගොඩගසා එය නුග ගසක තැන්පත් වූ බවය.එම ස්ථානය අනතුරුව දේවස්ථානය බවට පත්වී තිබේ. තලවිල දේවස්ථානයට වසර 400කට ආසන්න ඉතිහාසයක් තිබේ. කලක් පොල්අතු දේවස්ථානයක් ලෙස තිබූ එය 1762දී ස්ථිර ගොඩනැගිල්ලක් බවට පත්විය. වර්තමාන දේවස්ථානය ගොඩනගනු ලැබුයේ 1843 දී ය.ශ්‍රී ලංකාවේ ඇති ජාතික කතෝලික දේවස්ථාන 5කි. මඩු, තලවිල, රාගම තේවත්ත, මාතර රුහුණු මෑණියන්, වහකෝට්ටේ සාන්ත අන්තෝනි මුනිදුන් ඒ අතර වේ. තලවිල ප්‍රධාන මංගල්‍යයන් 02කි. එකක් වනුයේ මාර්තු දෙවන සතියේ පැවැත්වෙන බෝට්ටු මංගල්‍යයයි. අනෙක රජයේද පූර්ණ අනුග්‍රහය යටතේ සිදුකරන අගෝස්තු මහා මංගල්‍යයයි.ජුලි 31 වැනිදා සිට අගෝස්තු 07 වැනිදා දක්වා පැවැත්වෙන මෙම මංගල්‍යයට වාර්ෂිකව ලක්ෂ 2ක පමණක් පිරිසක් වාඩි ගසාගෙන නේවාසිකව සහභාගි වේ. තලවිල දේවස්ථානයට අක්කර 300ක් අයත්වන අතර ඉන් අක්කර 250ක ප්‍රමාණයක උත්සවයට සහභාගිවන පිරිස් දින 10ක පමණ කාලයක් වාඩි ගසාගෙන සිය දේව මෙහෙයන් සිදු කරති. පාරම්පරික උරුමය මත මෙම වාඩි ගැසීමේ භූමි වෙන්කර ගනී. අප ඊයේ එහි යන විටද එම පිරිස් දක්නට ලැබුණු අතර ඔවුහු බහුතරයම මීගමුව, ජා-ඇල , හලාවත ප්‍රදේශ නියෝජනය කළහ. යාපනය, ත්‍රි’මලය සහ වන්නියෙන් පැමිණි කිහිපදෙනෙක්ද ඒ අතර වූහ. වාර්ෂිකව තලවිල සිද්ධස්ථානයට පැමිණෙන පිරිස ලක්ෂ 15ක් පමණ වන අතර ඉන් අගෝස්තු මස මංගල්‍යයට පැමිණෙන පිරිස පමණක් ලක්ෂ 06ක් පමණ වේ. මෙවර මංගල්‍යයේ විශේෂ සිදුවීමක් වන්නේ වසර 250 ජුබිලි සංවත්සරය ලෙස ඉදිරි 2012 වසර ලෙස ප්‍රකාශයට පත්කිරීමය.කාපට් පාරක්තලවිල මංගල්‍යයට පැමිණෙන පිරිසට පාලකුඩාවේ සිට පැමිණීමට මෙතෙක් තිබුණේ අබලන් මාර්ගයකි. මේ දක්වා භාවිතා කළ මාර්ගය සාදනු ලැබුවේ 1940 දී පමණ සර් ජෝන් කොතලාවලයන්ය. ගල් පාරක් වූ එය ශ්‍රී ලංකාවේ ප්‍රථම රදගුරු එඩ්වඩ් පීරිස් පියතුමාගේ ඉල්ලීමක ප්‍රතිඵලයකි. මුල් කාලයේ පයින්ද පසුව අත් කරත්ත මගින් තලවිලට පැමිණි ජනයා ගොනුන් බැඳී කරත්ත අනතුරුව භාවිතා කළහ. දුර කිලෝමීටර් 05කට ආසන්නය. කලෙක එහි ඩෙකර් බස් සේවයක්ද ක්‍රියාත්මක විය. සිද්ධස්ථානයට පැමිණෙන මාර්ගය බොහෝ අබලන්වී තිබිණි. සාන්ත ආනා ජාතික සිද්ධස්ථානයේ වර්තමාන පාලක ලුක් නෙල්සන් පියතුමා සහ බැතිමතුන්ගේ ඉල්ලීම මත ආර්ථික සංවර්ධන අමාත්‍ය බැසිල් රාජපක්ෂයන් විසින් අද එය කාපට් පාරක් බවට පත්කර ඇත.මහින්ද චින්තන ඉදිරි දැක්ම 2011 අයවැය යෝජනා යටතේ පළාත් මාර්ග සංවර්ධනය කිරීමේ ව්‍යාපෘතිය මගින් මෙය ඉදිකළ බව බස්නාහිර පළාත් මාර්ග අමාත්‍ය නිමල් ලංසා අප සමග පැවසීය. පුත්තලම දිස්ත්‍රික් පාර්ලිමේන්තු මන්ත්‍රී වික්ටර් ඇන්තනිගේ අධික්ෂණය මත ඉදිකළ මෙම කාපට් මාර්ගය සඳහා වැයකළ මුදල රුපියල් ලක්ෂ 634 කි. දුර කිලෝමීටර් 04 කි. පළල මීටර් 06කි. මෙය ඉදිකිරීමට ගතවූ කාලය දින 20 කි.පුත්තලම දිස්ත්‍රික් ව්‍යාපෘති ඉංජිනේරු ශාන්ත ජයනෙත්ති පවසන පරිදි පුත්තලම ආසනයේ පළාත් මාර්ග ගණනාවක් සපිරි ගමක් සුපිරි රටක් ව්‍යාපෘතිය යටතේ සංවර්ධනය කරමින් පවති. කරඹ සිට උඩුප්පුව දක්වා මාර්ගයද, කන්දයාය මංසන්ධියේ සිට පෙරියගොඩුව මාර්ගයද, මුත්තුතුඩුවාව සිට කන්දතුඩුවාව මාර්ගයද මේ අතර වේ.එම මාර්ග සඳහා වැයකරන මුළු මුදල රුපියල් ලක්ෂ 4620 කි. පුත්තලම දිස්ත්‍රික්කයේ වෙන්නප්පුව, ආණමඩුව, නාත්තන්ඩිය, හලාවත සහ පුත්තලම යන ආසන 05 සඳහා මෙම ව්‍යාපෘතිය යටතේ සංවර්ධනය කරන කාපට් මාර්ග සංඛ්‍යාව 29කි. එහි මුළු දුර ප්‍රමාණය කිලෝමීටර් 197කි. මේ සඳහා වැය කරන මුළු මුදල රුපියල් ලක්ෂ 27,580කි.සතුටට කරුණක්මීගමුව මුක්කරේ ඉන්ද්‍රානි ප්‍රනාන්දු (38) අපට හමුවූයේ සිය ඥාති පවුල් 03ක් සමඟ දේවස්ථාන භූමියේ පිහිටි වාඩියකදීය. එවැනි වාඩි 25,000කට ආසන්න ගණනක් එහි තිබිණි. සිය වැඩිමහල් සොහොයුරිය වන මරියකාන්ත (43) සමඟ අදහස් දැක්වූ ඉන්ද්‍රානි කියා සිටියේ වසර 21ක් පුරා මංගල්‍යය කාලයට මෙසේ වාඩි ගසා පැමිණ ඇති බවයි. තම ඥාති පවුල් 03ක 19 දෙනෙකු සමඟ දින 12ක් මෙහි ගත කරන ඉන්ද්‍රානි කියා සිටියේ දේවස්ථානයට පැමිණෙන පාර කාපට් කර ඇති බැවින් එය සැමගේ සතුටට හේතුවන බවය. ඇයගේ සොහොයුරාවන ජූඩ් ලක්ෂ්මන් (45) කියා සිටියේ තලවිල දේවස්ථානයට පැමිණෙන මාර්ගය කාපට් කිරීමෙන් පැමිණෙන පිරිසගේ වැඩිවීමක් මෙවර දක්නට ඇති බවය. එහි සතුට විඳගන්නට ඔවුහු රැගෙන ආ අග්ගලා, පැණිදෙල් සහ අලුවාද අප සමඟ බෙදාහදා ගත්හ.තලවිල දේවස්ථානය සංවර්ධනය කිරීමට රජය විශාල දායකත්වයක් ලබාදී ඇති බව එහි පාලක ලුක් නෙල්සන් පෙරේරා පියතුමා අප සමඟ කියා සිටියේ බලවත් සතුටකිනි. රජය මගින් නිවාස කිහිපයක්ද, තැපැල් කන්තෝරුවක්ද, මුහුදට ගල්වැටිද, වැසිකිලි පද්ධතියක්ද ඉදිකර ඇති බව පෙන්වා දුන් පාලක පියතුමා කාපට් මාර්ගයෙන් ලැබී ඇති ප්‍රතිඵල පිළිබඳව කථා කළේ ඉමහත් ලෙස අගය කරමිනි. එහෙත් එවැනි නවීනතම කාපට් මාර්ගයන්හි වටිනාකම නොදත් සංවිධානාත්මක පිරිසක් එයට එරෙහිව අවලාද නැගීම පිළිබඳව ප්‍රදේශවාසින් සහ සමස්ත කතෝලික ජනතාව වෙනුවෙන් තරයේ හෙලාදකින බව තලවිල සාන්ත ආනා ජාතික සිද්ධස්ථානයේ පාලක ලුක් නෙල්සන් පියතුමා අවධාරණය කරයි.අගෝස්තු 07 වැනිදා නිමාවට පත්වන මෙවර තලවිල මංගල්‍යය සඳහා කොළඹ අගරදගුරු අති උතුම් මැල්කම් කාදිනල් රංජිත් හිමිපාණෝ සහ හලාවත රදගුරු අතිඋතුම් වලන්ස් රදගුරු හිමිපාණෝද සහභාගිවීමට නියමිත බව කියාසිටි සිද්ධස්ථාන පාලක පියතුමා රජය මගින් තලවිල දේවස්ථානයට පැමිණෙන ගමන්මග කාපට් කිරීමෙන් ලක්ෂ සංඛ්‍යාවක බැතිමතුන්ගේ පහසුවට හේතුවී ඇතැයි පෙන්වා දුන්නේය.එපමණක් නොව නැවුම් පැතිකඩකින් නව මංපෙත් තව තවත් හෙළිපෙහෙළි කරමින් ආර්ථික සංවර්ධන අමාත්‍ය බැසිල් රාජපක්ෂයන් ගත් මෙම උත්සාහය කතෝලික ප්‍රජාවගේ ඉමහත් ඇගයීමකට ලක්වන බවද පාලක පියතුමා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>06</day>
    </date>
    <link>http://www.dinamina.lk/2011/08/06/_art.asp?fn=f1108063</link>
    <topic>සංගීතවේදී ගුණදාස කපුගේ</topic>
    <author>විජිත් කණුගල සංස්කෘතික කටයුතු අධ්‍යක්ෂ</author>
    <content>සංගීතවේදී ගුණදාස කපුගේ සූරීන්ගේ 66 වනඡන්ම දින සැමරුම් උළෙල වෙනුවෙනිරන් ස්වරෙන් යුග සවන් මන බැන්දු ඔබට හැකි අන් කවර කොවු ලින්දූක්‍රි.ව. 1945 අගෝස්තු මස 07 වැනි දින ගාලු දිස්ත්‍රික්කයේ මිරිස්වත්ත නම් වූ පිටිසර ගම් පියසේ ඡන්මලාභය ලත් ඇල්ලමුල්ල කපුගේ ගුණදාස නම් වූ කුඩා දරු සිඟිත්තාගේ සුරතල් බිළිඳු හඬ සවන් වැකුණු මොහොතේ .... එය කිසිදා මෙලොව හැර නොයන හඬක් වෙතැයි ඇල්ලමුල්ල කපුගේ ප්‍රැන්සිස් සහ දෝන සිරිබද්දන අලිස්නෝනා දෙමාපිය යුවළ නොසිතන්නට ඇත.මූලික අධ්‍යාපනය ගාල්ල ඒරමුල්ල කණිෂ්ඨ විද්‍යාලයෙන්ද අනතුරුව ද්විතීක අධ්‍යාපනය කරන්දෙණිය මධ්‍ය මහා විද්‍යාලයෙන්ද හදාළ ගුණදාස කපුගේ ශිෂ්‍යයාට සංගීත විෂයට අත්පොත් තැබුණේ ඩබ්ලිව්. චුලරත්න හා එන්. ඩී. ප්‍රේමසිරි යන ප්‍රවීණයන් වෙතිනි. මේ අතර විදුහල්පතිවරයකු හා දක්ෂ සංගීත ශිල්පියකු වූ එස්. එඩ්මන්ඩ් නම් වූ සිය මාමා සමඟ ප්‍රදේශ රැසක එකල පැවැත්වූ වේදිකා හා ටීටර් නාට්‍ය සඳහා ගායනයෙන් හා වාදනයෙන් දායක වීමේ දුර්ලභ අවස්ථාවද අප කථානායකයාණන්ට හිමි විය.ගාල්ල නාගොඩ විදුහල හා අම්බලන්ගොඩ ධර්මාශෝක යන විදුහල්වලින් අධ්‍යාපනය හදාරන අතරතුර සංගීත දිවියේ සුවිශේෂ ජයග්‍රහණ රැසක්ම හිමිකර ගැනීමට කපුගේ ශිෂ්‍යයා සමත් විය. ක්‍රි.ව. 1963 වසරේ රජයේ ලලිත කලායතනයටත් (හේවුඩ් ) ඉන් අනතුරුව 1965 වසරේ ලක්නව් භාත්කණ්ඩ සංගීත විද්‍යාලයටත් ඇතුලත්ව, සරසවි ඇල්ම බැල්ම එකසේ ලබමින් සංගීත අධ්‍යාපනයේ ගැඹුරු කඩඉම් සාර්ථකව අතික්‍රමණය කිරීමට සමත්වු එතුමා ඔස්තාද් ලේලේ, පණ්ඩිත් හරි ශංඛර් මිස්රා, ඔස්තාද් මක්ෂුඩ් අලි, පණ්ඩිත් රතන ජංකර්, සීතා ශිරන් සිං ආදී වු අති විශිෂ්ට ප්‍රවීණ සංගීතවේදීන්ගේ ගුරුහරුකම් යටතේ සිය සංගීත විශාරද උපාධිය හිමිකර ගැනීමට ද භාග්‍යවන්ත විය. නැවත 1969 වසරේ ලංකාවට පැමිණි විශාරද ගුණදාස කපුගේ නම් වූ ප්‍රවීණ සංගීතවේදියා ශ්‍රී ලංකා ගුවන් විදුලි සංස්ථාවේ ශබ්ද පරිපාලකවරයකු වශයෙන් සේවයට එක් විය.ශබ්ද පරිපාලකවරයකු මතු නොව සරළ ගී ගායන ශිල්පියකු වශයෙන් සුවහසක් රසික හදවත් ආනන්දයෙන් ඇද බැඳ තබාගන්නට සමත් කපුගේ නම් වූ සොඳුරු ගායන ශිල්පියා ද මේ යුගයේම පුනර්ජීවය ලද බව පැහැදිලිය. ඒ අනුව 1973 වසරේ “ දෑස නිලුපුල් තෙමා - කඳුළු මුතුවැල් සලා “ ගීතය ගායනා කරමින් ජනතා හදවත් තුළ ලැගුම් ගන්නට එතුමාට හැකි විය.තමා හා සමකාලීනව මෙරට සිටි රාගධාරී සංගීතය හැදෑරු සෙසු ශිල්පීන් අතරින් කපුගේ නම් වූ ගාන්ධර්වයාණන්ට සුවිශේෂි ස්ථානයක් හිමිවන්නේ තමා උගත් භාරතීය රාගධාරි සංගීතය ශ්‍රී ලංකාවට ගැලපෙන අයුරින් යොදා ගැනීමට නව අත්හදා බැලීම් රාශියක් සිදුකළ නිසාවෙනි.එපමණක් නොව ඔහු තුළ දක්නට තිබූ තවත් එක් සුවිශේෂත්වයක් වූයේ නිරන්තර පොතපත ගවේෂණයට දැක්වූ උනන්දුවයි. තමා නියැලි ක්ෂේත්‍රයට අදාළ පොතපත පමණක් නොව ලෝක දේශපාලනය, සාහිත්‍ය, දර්ශනය, ජන ජීවිතය , ජන ශ්‍රැති ආදි වශයෙන් විශාල පරාසයක විහිදී යන දැනුම් සම්භාරයක් එතුමා සතු විය.ඔහු සිය “ කම්පන “ නම් වූ සංගීත ප්‍රසංගය ඔස්සේ සමස්ත සමාජ දේහයම කම්පිත වූ යුගයක බිඳුණු හදවත් නිවාලන්නට දැරූ වෑයමට අපි සදා ණයගැති වෙමු.  තමා සහජයෙන් උරුම කරගත් ශඛ්‍යතාවන් වඩ වඩාත් ඔපවත් කර ගැනීමට අභ්‍යාසයන් පමණක් නොව ලෙයින් කඳුලින් ද කැප කිරීම් කළ මේ අපූර්ව ගාන්ධර්වයාණන් සංගීත ක්ෂේත්‍රයේ නව අත්හදා බැලීම් සිදු කරමින් ද භවදුක, භවකර්ම චිත්‍රපට වලත්, සඳා , ගිගිරි වළලු, ආයම්මාවරු වැනි ටෙලි නාට්‍ය වලත් “ තාරාවෝ ඉගිලෙති” වැනි යුගයක් වර්ණවත් කළ අග්‍රගණ්‍ය වේදිකා නාට්‍ය කිහිපයකම සංගීත අධ්‍යක්ෂණයට දායක වෙමින්ද ශබ්ද පරිපාලකවරයකු , වැඩසටහන් නිෂ්පාදකවරයකු, වැඩබලන අධ්‍යක්ෂවරයකු වශයෙන්ද තමා සතු යුග මෙහෙවර ඉටු කරන්නට දිවි හිමියෙන් කැප විය.එමතු ද නොව නවක ගී පද රචකයන්, ගායක ගායිකාවන් ඇතුළු සංගීත ක්ෂේත්‍රයේ විවිධ දක්ෂතා දැක්වූ මෙරට ප්‍රත්‍යන්ත ප්‍රදේශවල සිටි නවක ශිල්පීන් ජාතික තලයට ඔසවා තැබීමේ අරමුණින් විවිධ වැඩසටහන් ගණනාවක්ම හඳුන්වා දීමේ ගෞරවය එතුමාට හිමිවේ.කරුණාරත්න දිවුල්ගනේ, පුජ්‍ය පල්ලේගම හේමරතන හිමි, ජානකී සුමිත්‍රා දිසානායක, ජයතිලක බණ්ඩාර, මහින්ද දිසානායක, මහින්ද චන්ද්‍රසේකර, නාලක අංජන කුමාර, ක්‍රිෂාන්ත එරන්දක .... ආදී ප්‍රවීණ කලා ශිල්පීන් කපුගේ නම් වූ කප්රුක සෙවණේ රෝපණය වී ඉඳු අරටු පීදුණු මහා වෘක්ෂයෝ වෙත්, එමෙන්ම කපුගේ නාමය රජරට ගුවන් විදුලි වංශ කථාවේද රන් අකුරින් සනිටුහන් වන්නේ එහි අභිවෘද්ධිය වෙනුවෙන් එතුමන් විසින් ඉටු කරන ලද මෙහෙවර සදානුස්මරණීය වන නිසාමය.කපුගේ චරිතාපදානයෙන් දැකගත හැකි තවත් එක් සුවිශේෂි ගුණාංගයක් වන්නේ හෙතෙම ජාතික ජාත්‍යන්තර කීර්තිමත් පුද්ගලයෙකු වුවත්, කිසිදා තමන් මතු වූ ජන සමාජය අමතක නොකිරීමයි. ශාස්ත්‍රීය වශයෙන් ලෝකය අධ්‍යයනය කිරීමෙනුත්, ඡන්ම දායාදයක් වශයෙන් උරුම කරගත් උතුම් මානව දයාවත් හේතුකොට ගෙන ගායකයකු, සංගීත අධ්‍යක්ෂවරයකු වශයෙන් නොව පීඩිත මිනිසුන්ට හෙතෙම සැබෑම වීරයෙක් විය.උපන් ගෙයිම හිත හොඳ උතුම් මිනිසෙකු වූ අප කථානායකයාණන් අතිධාවනකාරී, බද්ධසාරි අගනුවර ජීවිතය තුළ ඒ “ හොඳ” දියකර හැරියේ නැත. ඒ හේතුවෙන්ම සිය වෘත්තීය හා පෞද්ගලික ජීවිතයේ ඉතා අමිහිරි අත්දැකීම් රාශියකට මුහුණ දීමට ඔහුට සිදු විය.ලෝකය වඩාත් යහපත් තැනක් කිරීමේ අරමුණින් තමා එල්බ ගත් මතවාදයන්ට දැඩිසේ පහර එල්ල වන අවස්ථාවන්හිදී බොහෝ මිනිසුන් වෙතින් දක්නට ලැබෙන්නේ තමාගේ මතවාදය වෙනස් කර ගැනීම හෝ ඉවත් කර ගැනීමයි. එසේ වුව කපුගේ නම් වූ සොදුරු කලාකරුවාණන් බාධා හේතුවෙන් කිසිම විටෙක තම යහපත් අරමුණු පසෙකින් තැබුවෙකු නොවිය. කලාවට සාහිත්‍යයට, සංගීතයට පමණක් නොව මියෙන තෙක්ම මිනිසුන්ටද ආදරය කළ මේ සොඳුරු මිනිසා වෙනුවෙන් හෙට ලියැවෙන මහා වංශයේ පරිච්ඡේද ගණනාවක් වෙන්වෙනු ඇත.එවන් ශ්‍රේෂ්ඨ චරිතාපදානයක ගුණසුවඳ මතින් තව තවත් සැබෑ කලාකරුවන්ට නිදහසේ ආධීනව විකසිත වීමට ඉඩහසර සැලසීම “ කපුගේ “ නාමයට කළ හැකි ශ්‍රේෂ්ඨතම උපහාරය වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n1108081</link>
    <topic>වියළි මිරිස්-ලූනු මුං-උඳු-කව්පි ආනයනය අත්හිටුවයි</topic>
    <author>නුවන් කොඩිකාර</author>
    <content>දේශීය ගොවියා දිරිමත් කිරීමේ අරමුණින් වියළි මිරිස්, ලූනු, මුං, උඳු, කව්පි ඇතුළු භෝග රැසක් මෙරටට ආනයනය කිරීම වසර දෙකක් තුළ නතර කිරීමට රජය තීරණය කර තිබේ. දැනට ආනයනය කරනු ලබන එම ආහාර ද්‍රව්‍ය මෙරටදී නිපදවීමේ කඩිනම් වැඩ පිළිවෙළක් රජය ආරම්භ කර ඇත.එසේම ගොවියාට අවශ්‍ය සියලුම බීජ වර්ග ඉදිරි දෙවසර තුළදී මෙරටදී නිපදවීමත්, එම බීජ ආනයනය කිරීම ද සම්පූර්ණයෙන් නවතා දැමීමටත් රජය තීරණය කර තිබේ.ආහාර බෝග නිෂ්පාදනය කිරීම සඳහා අවශ්‍ය සියලුම පහසුකම් ගොවියාට ලබා දීමට රජය පියවර ගන්නා බව ආර්ථික සංවර්ධන ඇමැති බැසිල් රාජපක්ෂ මහතා පැවැසීය.ඒ අනුව ඉදිරි දෙවසර තුළ එම ආහාර භෝගවලින් රට ස්වයංපෝෂිත කිරීම රජයේ අපේක්ෂාව බවද රාජපක්ෂ මහතා පැවැසීය. එම දෙවසර තුළ ඉලක්ක සහගත වැඩ පිළිවෙළ යටතේ නිෂ්පාදනය කරනු ලබන අතිරික්ත බීජ සියල්ල අපනයනය කර විදේශ විනිමය ඉපයීමට කටයුතු කරන බවද ඇමැතිවරයා ප්‍රකාශ කළේය.ලබාගත් නිදහස භුක්ති විඳීමට නම් විදේශයන්ගෙන් යැපීම නවතා දමා යැපුම් ආර්ථික ක්‍රමයක් සකස් කර ගත යුතු බවත්, එසේ නොමැතිව භුක්ති විඳීන නිදහසින් පලක් නොමැති බවත් ආර්ථික සංවර්ධන ඇමැතිවරයා පැවැසීය.වව්නියාවේ බීජ ගොවිපොළ පරිශ්‍රයේ ඉකුත්දා පැවැති 2011 ජාතික ගොවි සතිය හා ප්‍රදර්ශනයට එක්වෙමින් බැසිල් රාජපක්ෂ මහතා එසේ පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n1108082</link>
    <topic>පාකිස්තානයෙන් ගෙනා සිමෙන්ති කොට්ට ලක්‍ෂයකට ප්‍රමිති සහතිකය නෑ</topic>
    <author>විජයානි එදිරිසිංහ</author>
    <content>සමුපකාර මණ්ඩලය පාකිස්තානයෙන් ආනයනය කළ කෝප් සිමෙන්ති කොට්ට ලක්ෂයකට ප්‍රමිති සහතිකය නොලැබීම නිසා වරායේ හිරවී තිබේ.මීට මාස හයකට පෙර මේ සිමෙන්ති තොගය සඳහා ප්‍රමිති සහතිකය අයදුම් කර තිබිණි. එහෙත් ඊයේ (7) වන තෙක් එම සහතිකය ලබා දීමට ශ්‍රී ලංකා ප්‍රමිති ආයතනය කටයුතු කර තිබුණේ නැත. මේ නිසා පසුගිය සතියේ වෙළෙඳ පොළට බෙදා හැරීමට නියමිතව තිබූ සිමෙන්ති තොගය බෙදා හැරීමට නොහැකි වූ බව ජාතික සමුපකාර මණ්ඩලයේ සභාපති බන්ධු රණවක මහතා පැවැසීය. කෝප් සිමෙන්ති මෙරටට ගෙන්වූ ප්‍රථම අවස්ථාව මෙය නොවේ. මීට පෙරද සිමෙන්ති තොග මෙරටට ගෙන්වා ඇත.එහෙත් මෑතක සිට රාජ්‍ය අංශවලින් ගෙන්වන ලද සිමෙන්ති සහ ඇතැම් භාණ්ඩ සඳහා ප්‍රමිති සහතික ලබාදීම ශ්‍රී ලංකා ප්‍රමිති ආයතනය ප්‍රමාද කරමින් සිටී. එහෙත් පෞද්ගලිකව සිමෙන්ති ආනයනය කරන ඇතැම් ව්‍යාපාරික ආයතනවලට ශ්‍රී ලංකා ප්‍රමිති ආයතනය නියමිත වේලාවට ප්‍රමිති සහතිකය ලබා දෙන බවට තොරතුරු හෙළි වී තිබේ.මේ නිසා එම පෞද්ගලික ව්‍යාපාරික ආයතනවලට නියමිත වේලාවට වරායෙන් බඩු නිදහස් කර ගැනීමට අවස්ථාව සැලසේ. එපමණක් නොව ඔවුන් වැඩි මිලට එම භාණ්ඩ විකිණීම ද සිදු කරයි. කෝප් සිමෙන්ති ආනයනය කර වෙළෙඳ පොළට නිකුත් කරන්නේ සිමෙන්ති කොට්ටය රුපියල් හයසිය තිස් පහටය. එය පෞද්ගලික ව්‍යාපාරිකයන්ගේ මිලට වඩා බෙහෙවින් අඩු මිලකට අලෙවි කෙරේ.ශ්‍රී ලංකා ප්‍රමිති ආයතනයේ මෙම අක්‍රමිකතාවය නිසා රට තුළ ඇතිවන භාණ්ඩ හිඟය තුළින් ඇතැම් පෞද්ගලික ව්‍යාපාරිකයන්ට වැඩි මිලට භාණ්ඩ අලෙවි කිරීමේ අවස්ථාව සලසා දීමේ සැලසුමක් ඇතැයි විශ්වාස කෙරේ. දැනට වරායේ සිරවී තිබෙන මෙම සිමෙන්ති තොගයට අදාළ ප්‍රමිති සහතිකය අද (08) ලබා ගැනීම සඳහා සෑම උත්සාහයක්ම ගන්නා බව බන්දු රණවක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n1108083</link>
    <topic>බිය සැක නැතිව දඹදිව එන්න</topic>
    <author>මහින්ද අලුත්ගෙදර</author>
    <content>දඹදිව වන්දනාව සඳහා පැමිණෙන ශ්‍රී ලාංකිකයන්ගේ ආරක්ෂාව තහවුරු කර ඇතැයි ඉන්දීය තමිල්නාඩු ප්‍රාන්ත රජය සඳහන් කර ඇත.මේ සඳහා අවශ්‍ය පියවර දැනටමත් ගෙන තිබෙන බවට තමිල්නාඩු රජය ප්‍රකාශ කර තිබෙන බව ඉන්දියාවේ ශ්‍රී ලංකා නියෝජ්‍ය තානාපති වඩිවෙල් ක්‍රිෂ්ණමූර්ති මහතා ‘දිනමිණ’ට පැවැසීය.දඹදිව වන්දනාවේ ගිය ?ශ්‍රී ලාංකිකයින් පිරිසකට කොටි හිතවාදී පිරිසක් චෙන්නායි නුවරදී පසුගියදා පහර දී තිබෙන අතර එම ප්‍රහාර හේතුවෙන් කිහිප දෙනකු තුවාල ලැබීය.මහාබෝධිය පිහිටි ප්‍රදේශය තුළ මෙන්ම ?ශ්‍රී ලාංකික සංචාරකයන් වැඩි වශයෙන් සංචාරයේ යෙදෙන ටී නගර් වැනි ප්‍රදේශවල ආරක්ෂාව තවදුරටත් තර කිරීම සඳහා මෙලෙස පියවර ගෙන තිබෙන බවද වාර්තා වෙයි.මේ අතර එම ප්‍රහාරය සම්බන්ධයෙන් දැඩි අප්‍රසාදය පළ කරන බවත් තම රටට පැමිණෙන සංචාරකයන්ට මෙවැනි ප්‍රහාරයක් එල්ලවීම කිසිසේත් අනුමත නොකරන බවත් ඉන්දීය විදේශ කටයුතු අමාත්‍යාංශය ප්‍රකාශ කර තිබේ. සිද්ධියට සම්බන්ධ බවට සැකකෙරෙන පුද්ගලයන් තිදෙනකු මේ වන විටත් අත්අඩංගුවට ගෙන තිබෙන අතර අදාළ සිද්ධිය සම්බන්ධයෙන් විශේෂ පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080826</link>
    <topic>උසස් පෙළ විභාගයට පෙනී සිටින සිසුන්ට නාමල් සුබ පතයි</topic>
    <author/>
    <content>අද (8) දින ඇරැඹෙන අ. පො. ස. උසස් පෙළ විභාගයට පෙනී සිටින සියලු ශිෂ්‍ය ශිෂ්‍යාවන්ට තාරුණ්‍යයට හෙටන් සංවිධානයේ සභාපති පාර්ලිමේන්තු මන්ත්‍රී නාමල් රාජපක්‍ෂ මහතා සුබ ප්‍රාර්ථනා කරයි.‘පාසල් ජීවිතයේ ඉතා වටිනාම කඩඉම වන අ. පො. ස. උසස් පෙළ විභාග කඩඉම ජය ගැනීමට මෙවර උසස් පෙළ විභාගයට පෙනී සිටින සියලු සොයුරු සොයුරියන්ට ශක්තිය ධෛර්යය ලැබේවා’ යි නාමල් රාජපක්‍ෂ මහතා ප්‍රාර්ථනා කරයි. උතුරු නැඟෙනහිර පවතින සාමකාමී වාතාවරණය හේතුවෙන් මෙවර එම ප්‍රදේ්ශවල ශිෂ්‍ය ශිෂ්‍යාවන් ද උනන්දුවෙන් අ.පො.ස උසස් පෙළ විභාගයට සූදානම් වූ අතර රට පුරා 2,95,000 ක පමණ ශිෂ්‍ය ශිෂ්‍යාවන් පිරිසක් මෙවර උසස් පෙළ විභාගයට පෙනී සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n1108084</link>
    <topic>අනුරපුරේ පවුල්වලට නිවාස ලබා දීමේ වැඩපිළිවෙළක්</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>අනුරාධපුර දිස්ත්‍රික්කයේ ස්ථිර නිවාස නොමැති පවුල් සඳහා නිවාස ලබාදීමේ වැඩපිළිවෙළක් ආරම්භ කරන බව මුදල් අමාත්‍යාංශ ලේකම් පී. බී. ජයසුන්දර අවධාරණය කරයි.පෙරේදා (6) ඔයාමඩුව දැයට කිරුළ ප්‍රදර්ශන භූමියේ පැවැති සාකච්ඡාවක දී ලේකම් වරයා එම අදහස ප්‍රකාශ කළේය. ඒ අනුව ලබන පෙබරවාරි මාසය වනවිට නිවාස නොමැති සියලුම පවුල් සඳහා ස්ථිර නිවාස ඉදිකර ගැනීමට සියලු පහසුකම් දැයට කිරුළට සමගාමීව ලබාදෙන බවද පැවසීය.නිවාස සංවර්ධන අධිකාරිය හරහා මේ කටයුතු ක්‍රියාත්මක කරන බවද කීය.මේ අවස්ථාවට උතුරු මැද පළාත් ආණ්ඩුකාර කරුණාරත්න දිවුල්ගනේ, විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය, උතුරු මැද ප්‍රධාන ඇමැති බර්ටි ප්‍රේමලාල් දිසානායක, රජයේ අමාත්‍යවරුන්වන එස්. එම්. චන්ද්‍රසේන, තිස්ස කරල්ලියද්ද, නියෝජ්‍ය ඇමැතිවරුන් වන දුමින්ද දිසානායක, ඩබ්ලිව්. බී. ඒකනායක මහත්වරු ඇතුළු දිස්ත්‍රික් මන්ත්‍රීවරු ද අනුරාධපුර මහ දිසාපති මහින්ද සෙනෙවිරත්න මහතා ප්‍රධාන රාජ්‍ය නිලධාරීන් ද රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n1108085</link>
    <topic>අවසන් කුඹල් පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ අවසන් කුඹල් පෙරහර අද (8) වීදි සංචාරය කරයි.කුඹල් පෙරහර නිමවීමෙන් පසු හෙට (9) සිට පෙරහරේ විචිත්‍රත්වය ඔප්නංවන රන්දෝලි පෙරහර ආරම්භ වෙයි.ශ්‍රී දළදා මාලිගාව අබියසින් රාත්‍රි 6.50 ට ඊසාන දිසාභිමුඛව අවසන් කුඹල් පෙරහර අද (8) ආරම්භ වන අතර, එය දළදා වීදිය, යටිනුවර වීදිය ඔස්සේ රජ වීදියෙන් ඉහළට විත් ගෙවැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n1108086</link>
    <topic>හලාවත මුහුද ගොඩ ගලයි</topic>
    <author>පුත්තලම දිසා සමූහ ප්‍රසාද් පූර්ණමාල්</author>
    <content>හලාවත මුහුදු තීරය රළු වීම නිසා නිවාස කීපයකට හානි වී තිබේ. පෙරේදා (06) පස්වරුවේ සිට හලාවත අඹකඳවිල, ඉරණවිල හා තොඩුවාව මුහුදු තීරය රළු වී ඇති අතර, රළ පහර මීටර් 250ක් පමණ රට අභ්‍යන්තරයට ගලාවිත් තිබේ.මේ වාරකන් සමය වන අතර, සාමාන්‍යයෙන් මුහුද රළු ස්වභාවයක් ගනී. ප්‍රදේශවාසීන් කියා සිටියේ වෙනත් වසරවල වාරකන් සමයේ මුහුද රළු වීමට වඩා මේ දින දෙකේ මුහුද රළු ස්වභාවයක් ගන්නා බවයි.නිවාස රැසක ජනතාව නිවාස අතහැර ගිය අතර, තවත් නිවාස රැසක බිත්ති පුපුරා අලාභ හානි සිදුව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n1108087</link>
    <topic>කදිරගාමර් ගුණ සැමරුමට ජනපති එක්වෙයි</topic>
    <author>ධනුෂ්ක ගොඩකුඹුර</author>
    <content>රුදුරු කොටි ත්‍රස්තවාදීන්ගේ වෙඩි උණ්ඩයට බිලිව ජීවිතයෙන් සමු ගත් අභීත ලංකා පුත්‍රයකු වන හිටපු විදේශ ඇමැති ලක්ෂමන් කදිරගාමර් මහතාගේ පස් වැනි ගුණ සමරුව නිමිත්තෙන් පැවැති පින්කමට ජනාධිපති මහින්ද රාජපක්ෂ මහතා පෙරේදා (6) සහභාගී විය.කීර්තිමත් රාජ්‍ය තාන්ත්‍රිකයකු ලෙස දෙස් විදෙස් පිළිගැනීමට ලක් වූ කදිරගාමර් මහතා මිය ගොස් වසර පහක් පිරීම නිමිත්තෙන් ඒ මහතාගේ ආදරණීය බිරිය වන සුගන්ධි කදිරගාමර් මහත්මිය ඇතුළු ඥාතී හිතමිත්‍රාදීහු මේ පින්කම් සංවිධානය කළහ.බුලර්ස් පටුමෙඟ් පිහිටි කදිරගාමර් මහතාගේ නිවෙසට ගිය ජනාධිපතිවරයා පැය එකහමාරකට ආසන්න කාලයක් නිවෙසේ රැඳී සිටිමින් කදිරගාමර් මහතාට පින් පිණිස පැවැත්වුණු ධර්ම දේශනාවට හා දානමය පින්කමට එක්විය. ජනාධිපතිවරයා මහා සංඝරත්නය වෙත අටපිරිකර පූජා කරන්නට එක් විය.කදිරගාමර් මහතාගේ බිරිය ඇතුළු හිතවතුන් සමඟ සුහද කතා බහක නියැළුණු ජනාධිපතිවරයා ත්‍රස්තවාදීන්ගේ වෙඩි ප්‍රහාරයකින් කදිරගාමර් මහතා මිය ගිය ස්ථානයද නිරීක්ෂණය කළේය.විදේශ අමාත්‍යාංශ ලේකම් කරුණාතිලක අමුණුගම මහතා ඇතුළු අමාත්‍යාංශ නිලධාරීහු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n1108088</link>
    <topic>උතුරේ නැවත පදිංචිවූවන්ට ජපානයෙන් කෝටි 12ක්</topic>
    <author>ජයසිරි මුණසිංහ</author>
    <content>උතුරේ නැවත පදිංචියට ආ ජනතාවගේ ජීවන තත්ත්වය ඉහළ නැංවීම සඳහා ජපාන රජය රුපියල් කෝටි දොළහකට අධික මුදලක් ප්‍රදානය කොට තිබේ.උතුරේ නැවත පදිංචියට ආ ජනතාවට නිවාස ඉදිකිරීමට මෙමඟින් මුදල් ආධාර ලබාදීමට නියමිතය. කොටි ත්‍රස්තවාදය පරාජයට පත් කිරීමෙන් අනතුරුව උතුරු පළාතේ සිදුවන දැවැන්ත සංවර්ධනය වඩාත් වේගවත් කිරීම උදෙසා මීට ප්‍රථමත් විශාල මුදල් සම්භාරයක් ජපාන රජය මෙරටට ලබා දී තිබේ.එක්සත් ජාතීන්ගේ මහ කොමසාරිස් කාර්යාලය වෙත මේ මුදල ලබා දුන් බව ජපාන තානාපති කාර්යාලයේ ආර්ථික සහයෝගිතා අංශයේ ප්‍රධානියෙකු “දිනමිණ”ට ප්‍රකාශ කෙළේය.යාපනය, වව්නියාව, කිළිනොච්චිය, මන්නාරම හා මුලතිව් හි ජනතාවගේ සෞඛ්‍ය, විදුලිබල, ජීවනෝපාය වැඩිදියුණු කිරීම සඳහා මේ ආධාර යොදාගෙන තිබේ.ජපන් ආධාර යොදා ගනිමින් දැනට උතුරු පළාතේ ක්‍රියාත්මක සංවර්ධන ව්‍යාපෘති අතුරින් යාපනය මූලික රෝහලේ මූුලිකාංග වැඩිදියුණු කිරීම, වව්නියාව - කිළිනොච්චිය විදුලි සම්ප්‍රේෂණ පද්ධතිය ඉදිකිරීම, බිම් බෝම්බ ඉවත් කිරීමට ආධාර සැපයීම, ජීවමෝපාය වැඩිදියුණු කිරීමට උදව් කිරීම ප්‍රධාන වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n1108089</link>
    <topic>මේජර් ජනරාල් ජගත් ඩයස්ගේ රාජතාන්ත්‍රිකභාවයට බලපෑමක් නෑ</topic>
    <author>මහින්ද අලුත්ගෙදර</author>
    <content>යුද අපරාධ චෝදනා එල්ල කළ පමණින් ජර්මනියේ ශ්‍රී ලංකා නියෝජ්‍ය තානාපති මේජර් ජනරාල් ජගත් ඩයස් මහතාගේ රාජ්‍ය තාන්ත්‍රිකභාවයට කිසිදු බලපෑමක් නැතැයි විදේශ කටයුතු අමාත්‍යාංශය අවධාරණය කරයි.යුද අපරාධ චෝදනා එල්ල කරමින් ජර්මනියේ ශ්‍රී ලංකා නියෝජ්‍ය තානාපති මේජර් ජනරාල් ජගත් ඩයස් මහතාට එරෙහිව ස්විස්ටර්ලන්තයේ මානව හිමිකම් ආයතන දෙකක් චෝදනා ගොනුකර ඇති අතර එම ආයතනයන්හි චෝදනාවල සත්‍ය අසත්‍යතාව මේ දක්වා තහවුරු කර නොමැති බව විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවැසීය.ස්විස්ටර්ලන්තයේ අධිකරණය විසින් එම චෝදනා සම්බන්ධයෙන් මේ දක්වා සලකාබලා නොමැති බවට වාර්තා වන අතර මේ පිළිබඳව ස්විස්ටර්ලන්ත රජයෙන් ප්‍රකාශයක් කර නොමැති බවද, එවැනි චෝදනා එල්ල කරන්නේ ශ්‍රී ලංකාව අපහසුතාවට පත් කිරීමට බවද හෙතෙම සඳහන් කළේය.මීට පෙර අවස්ථාවකදී මේ ආකාරයෙන්ම ජර්මනියේ ශ්‍රී ලංකා නියෝජ්‍ය තානාපති මේජර් ජනරාල් ජගත් ඩයස් මහතාට යුද අපරාධ චෝදනා එල්ල කර තිබෙන බව පෙන්වාදුන් සරත් දිසානායක මහතා ඒ අවස්ථාවේදී ඔහුට එරෙහිව පියවර ගැනීමට නොහැකි බවට ජර්මන් රජය පිළිගත් බවද සිහිපත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080810</link>
    <topic>උසස් පෙළ විභාගය අද</topic>
    <author/>
    <content>දයා පෙරේරා සහ රක්‍ෂණ ශ්‍රියන්තඅධ්‍යයන පොදු සහතිකපත්‍ර උසස් පෙළ විභාගය මධ්‍යස්ථාන දෙදහස් හාරසිය හතකදී අද (08) ඇරැඹේ.මෙවර විභාගය නව හා පැරැණි නිර්දේශ දෙක යටතේ පැවැත්වෙන බවත්, මේ සඳහා අයැදුම්කරුවෝ දෙලක්‍ෂ අනූ හතර දහස් අටසිය හැට එකක් පෙනී සිටින බවත් විභාග කොමසාරිස් ජනරාල් අනුර එදිරිසිංහ මහතා පවසයි. පැරැණි නිර්දේශය යටතේ අයැදුම්කරුවන් එක් ලක්ෂ හතලිස් හත් දහස් එකසීයක් ද, නව නිර්දේශය යටතේ අයැදුම්කරුවන් එක් ලක්ෂ හතලිස් හත්දහස් හත්සිය හැට එකක් ද පෙනී සිටින බවත් ඒ මහතා පැවැසීය.විභාග සම්බන්ධීකරණ මධ්‍යස්ථාන සංඛ්‍යාව දෙසිය අසූ නමයකි. සැප්තැම්බර් මස 03 දක්වා විභාගය පැවැත්වේ.විභාගයේ ඇගයීම් කටයුතු මේ මස 3 වැනිදා ආරම්භ කිරීමට නියමිත අතර, අදියර තුනකින් පැවැත්වෙන ඇගයීම් කටයුතු අවසන් වන්නේ සැප්තැම්බර් 30 වැනිදා බව විභාග කොමසාරිස් ජනරාල් වරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080811</link>
    <topic>විභාග මධ්‍යස්ථානවලට විශේෂ ආරක්‍ෂාවක්</topic>
    <author>රක්‍ෂණ ශ්‍රියන්ත</author>
    <content>අද (8) පැවැත්වෙන උසස් පෙළ විභාගයේ පිළිතුරු පත්‍ර රැගෙන යාමට හා ඒවා ගබඩා කරන මධ්‍යස්ථාන වෙත ආරක්‍ෂාවට පොලිසිය විශේෂ ආරක්‍ෂක වැඩපිළිවෙළක් යොදා තිබේ.රට පුරා සියලුම විභාග මධ්‍යස්ථානවලින් පිළිතුරු පත්‍ර ප්‍රවාහනය කිරීමේදී හා විභාගය අවසන් වන තෙක් ආරක්‍ෂාව ලබා දීමට කටයුතු යොදා ඇති බව පොලිස් මාධ්‍ය ප්‍රකාශක පොලිස් අධිකාරි පි‍්‍රශාන්ත ජයකොඩි මහතා ‘දිනමිණ’ ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080812</link>
    <topic>තල්මස් සිරුර බෙදාගන්න කඹුරුගමුවේ මහ වලියක්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>කුණුවූ තල්මස් සිරුරේ “මස්තාම්බර” සොයා ජනතාව පොරකෑම නිසා තල්මස් සිරුර මිහිදන් කිරීමට මහත් වෙහෙසක් ගැනීමට ආරක්‍ෂක අංශවලට සිදුවීමේ අපූරු පුවතක් කඹුරුගමුවෙන් වාර්තාවේ.පසුගිය දින කඹුරුගමුව වෙරළට ගොඩගැසූ අඩි 70 ක් පමණ දිග තල්මස් සිරුර කුණුවීමත් සමඟම එය මිහිදන් කිරීමට වැලිගම ප්‍රාදේශීය සභාව සහ ආරක්‍ෂක අංශ පියවර ගෙන තිබුණි.බැකෝ යන්ත්‍ර සහ දොඹකර යොදා තල්මස් සිරුර කොටස් 4කට කඩා මිහිදන් කිරීමට යාමේදී එහි රැස්ව සිටි පිරිස් “මස්තාම්බර” සොයමින් තල්මස් සිරුරෙන් මුහුදට වැටෙන බඩවැල් පරීක්‍ෂා කිරීමට සහ තල්මසාගේ කට ඇතුළත පරීක්‍ෂා කිරීමට පොරකෑම නිසා යන්ත්‍රෝපකරණ හැසිරවීමට මහත් බාධාවක් ඇතිවී තිබේ.මේ තත්ත්වය පාලනය කිරීමට හමුදාවට සහ පොලිසියට මහත් වෙහෙසක් දැරීමට සිදුවී ඇති අතර, මේ නිසා තල්මස් සිරුර මිහිදන් කිරීමට රාත්‍රි 1.00 ත් පසුවූ බව ආරක්‍ෂක අංශවල බලධාරීන් පවසයි. කැබලිවලට කැඩූ තල්මස් සිරුර මුහුදු වෙරළේ සුළු ප්‍රමාණයෙන් හාරා තිබූ වළක දමා ඊට උඩින් අඩි 20 ක පමණ උසින් යුක්ත වැලි තට්ටුවකින් වසා මිහිදන් කටයුතු අවසන් කැර ඇත.තල්මස් සිරුරේ “මස්තාම්බර” ඇති බවට තිබෙන ජනතාවගේ විශ්වාසය සම්බන්ධයෙන් සාගර විශ්වවිද්‍යාලයේ ජ්‍යෙෂ්ඨ කථිකාචාර්ය එන්. පී. ජී. පුෂ්පික මහතා අදහස් පවසමින් - මේ මස්තාම්බර හැම තල්මසකු තුළම නැහැ. “පර්ම්” නමැති තල්මසුන්ගේ සිරුරේ මෙය සෑදෙනවා. මේ මස්තාම්බර තල්මසා විසින් කටින් හෝ මළපහ මගින් දියට එක් කරන විට කහපාට ගුලි මෙන් මුහුදේ පාවෙනවා.මෙය වේලුනාම හරි සුවඳයි. මෙය සුවඳ විලවුන් සෑදීමට භාවිත කරනවා. සමහරුන් රෝග සුව කර ගැනීමේ අදහසින් කෑමට ගන්නවා. එංගලන්තයේ රජවරු මේ සුපිරි ගනයේ සුවඳ විලවුන්වලට දැඩි කැමැත්තක් දක්වනවා. මේ අම්බර කිලෝ 1 ක් රුපියල් ලක්‍ෂ ගණනක් වටිනවා.මෙම මස්තාම්බර සම්බන්ධයෙන් ධීවර ජනතාවගේ අදහස වන්නේ හිමාලයේ වෙසෙන ඇත්කඳ ලිහිණින් මළ පහ කළ විට එය මස්තාම්බර බවත් එය තල්මසා ගිල වමාරා දැමීමෙන් හෝ මළපහ මගින් මුහුදට එක් කළ විට එය “මීනාම්බර” වශයෙන් අලෙවි කිරීමට හැකි බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080827</link>
    <topic>දෙවිනුවර පෙරහරේ අලි කුලප්පුවක්</topic>
    <author>මාතර විශේෂ ජයා වික්‍රමසුරේන්ද්‍ර</author>
    <content>දෙවිනුවර පේලි පෙරහරේ ගමන් ගත් අලි දෙදෙනෙක් විදුලි ආලෝකයෙන් කලබල වී ඊයේ කුලප්පු වූහ.මෙයින් කලබළයට පත්වූ පිරිස් සීසීකඩ දිවයාමෙන් කීපදෙනකුට සුළු තුවාල සිදුවිය.ඊයේ (7) පස්වරු 4ට පෙරහැර දේවාල වාහල්කඩින් ආරම්භ වී පැය එකහමාරකට පසු මෙසේ අලි දෙන්නා කුලප්පු වී ඇත.අලි ගොව්වන් දෙදෙනා එක්වී මෙල්ල කළ අලින් දෙන්නා ගස් බැඳ තිබේ. බස්නායක නිලමේ ඩිශාන් වික්‍රමරත්න ගුණසේකර මහතාගේ සහභාගිත්වය ඇතිව යළි පෙරහර ආරම්භ විය.පසුගිය වසරේ පෙරහරට කලින් අලියකු කුලප්පු වී පාසල් ශිෂ්‍යයෙක් මියගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080824</link>
    <topic>මීරිගම රංජිත් පණපිටින් වැළලෙයි</topic>
    <author>කොටදෙනියාව සමූහ එම්.පී. කුමාර</author>
    <content>මීරිගම පල්ලෙවෙල වල්බෝලාන විදර්ශනා පිරිවෙන් විහාර භූමියේදී මහ පොලොවේ වැළලී ඒ මත ගිනි මැලයක් දල්වා පැය තුනකට වැඩි වේලාවක් ගත කර පෙරේදා (6) රාත්‍රි නිරුපද්‍රිතව ගොඩට ආ පල්ලෙවෙල මිහිඳුපුරයේ ජේ.ඒ. රංජිත් කුමාර ජයසිංහ මහතා ත්‍රාස ජනක ක්‍රීඩාවක යෙදී ශී‍්‍ර ලාංකික වාර්තාවක් පිහිටුවා ඇත.පැය තුනකුත් විනාඩි 39යි තත්පර 12ක් ගත කිරීමෙන් ඒ මහතා ත්‍රාසජනක ක්‍රීඩාවක යෙදීමේ ශී‍්‍ර ලාංකික වාර්තාවක් පිහිටුවන ලද බවත්, මීට ඉහත මෙවන් ත්‍රාසජනක ක්‍රීඩාවක යෙදීමේ වාර්තාවක් කිසිවකු විසින් පිහිටුවා නැති බවද ක්‍රීඩා අමාත්‍යාංශයේ ක්‍රීඩා වෛද්‍ය ආයතනයේ ක්‍රීඩා කටයුතු පිළිබද අධීක්ෂණ නිලධාරි දිනේෂ් අර්ජුන ද ජයරාජ් මහතා සදහන් කළේය.මහා සංඝරත්නය සෙත්පිරිත් දේශනා කරද්දී කුමාර ජයසිංහ මහතා අඩි හයයි අගල් දෙකක් දිග සහ අඩි තුන බැගින් දිග හා ගැඹුරුවූ වළට බැසීමෙන් පසු ඒ මත ලෑලි දමා පස් දමා වසනු ලැබීය. ඒ වනවිට එම වළ මත අට්ටාලයක පොලොව මට්ටමින් අඩි දෙකක් පමණ උසවන සේ සකසා තිබූ දර යාර දෙක හමාරක් ඇතිරූ දර සෑය ගිනි තබනු ලැබීය.පැය තුන හමාරකට අධික කාලයක් ගිනි මැලය දැල්වෙමින් පැවති අතර ක්‍රීඩා වෛද්‍ය අංශයේ අධ්‍යක්ෂවරයාගේ උපදෙස් මත ජයසිංහ මහතා අත තිබූ ජංගම දුරකතනයෙන් වරින් වර අදහස් හුවමාරු කර ගැනීමද එම ඒකකයේ නිලධාරින් විසින් සිදු කරන ලදී. ගිනි මැලය නිවීමෙන් පසු රාත්‍රී 10.40 ට වළ වසා තිබූ පස් ඉවත් කිරීමෙන් පසු ජයසිංහ මහතා නිරුපද්‍රිතව පිටතට පැමිණි අතර ඔහුගේ සිරුරේ දහඩිය බිඳකුදු හෝ දක්නට නොවීය.වළෙන් ඉවතට ආ ජයසිංහ මහතා උණුසුම් ජලය පානය කරනු ලැබීය. ශ්‍රී ලංකාවේ වාර්තාවක් තැබීම සදහා මම ගත් උත්සාහය සාර්ථකවීම පිළිබඳ සතුටුයි. මේ අනුව ලෝක වාර්තාවක් තැබීමට අදහස් කරන අතර මෙසේ පැය දොළහක් පහළොවක් පමණ වේලාවක් වුවද සිටීමට හැකි බවට තමන් විශ්වාස කරන බවද ඒ මහතා පැවැසීය.ගිලන් රථයක් හා වෛද්‍යවරයකු ඇතුළු කණ්ඩායමක්ද සූදානම් කර තිබූ අතර දස දහසක පමණ ජනතාවක් පස්වරු 4.00 සිට මේ ක්‍රියාව අවසන් වනතුරුම රැදී සිටිනු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080813</link>
    <topic>තොරතුරු තාක්ෂණය වැඩි වැඩියෙන් බැංකු සේවයට යොදා ගන්නවා</topic>
    <author>ජයසිරි මුණසිංහ</author>
    <content>ගනුදෙනුකරුවන්ට උපරිම පහසුකම් සැපැයීම ඉලක්ක කොට තොරතුරු තාක්ෂණය වැඩි වැඩියෙන් බැංකු සේවාවලට ලබා ගැනීමට පියවර ගන්නා බව මහජන බැංකුවේ වැඩ බලන ප්‍රධාන විධායක නිලධාරි සහ සාමාන්‍යාධිකාරී කේ. යූ. පුෂ්පකුමාර මහතා ප්‍රකාශ කරයි.මහජන බැංකුවේ ප්‍රධාන කාර්යාල පරිශ්‍රයේ බිම් මහලෙහි පිහිටි බැංකු ශාඛාවේ නව ස්වයංක්‍රීය ටෙලර් යන්ත්‍රය (ඒඊර්) විවෘත කිරීමේ අවස්ථාවට සහභාගි වෙමින් පුෂ්පකුමාර මහතා එසේ කීය.නව ඒ.ටී.එම්. යන්ත්‍රය විවෘත කිරීමේ අවස්ථාවට සිරස, ඉම්ෆෝමැටික් (පෞද්ගලික) ආයතනයේ කළමනාකාර අධ්‍යක්ෂ හසිත් වික්‍රමසිංහ, ප්‍රධාන විධායක නිලධාරි තුෂා වීරසූරිය, මහජන බැංකුවේ ජ්‍යෙෂ්ඨ නියෝජ්‍ය සාමාන්‍යාධිකාරී සබ්රි ඉබ්‍රාහිම්, නියෝජ්‍ය සාමාන්‍යාධිකාරී ටී. ඒ. ආරියපාල, බටහිර ප්‍රාදේශිකයේ සහකාර සාමාන්‍යාධිකාරී බොනිපස් සිල්වා, කොළඹ දකුණු ප්‍රාදේශිකයේ ප්‍රධාන කළමනාකාර ගාමිනී සමරක්කොඩි, ශාඛා භාර සහකාර ප්‍රදේශීය කළමනාකාරිනී ශීලා වික්‍රමසිංහ, ශාඛා කළමනාකාර කේ. ඒ. ඒ. ලක්ෂ්මන් යන මහත්ම මහත්මීහු ඇතුළු සම්භාවනීය අමුත්තන් විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080814</link>
    <topic>යුද හමුදා රථය විදේශිකයන් ගමන් ගත් ජිප් රථයේ ගැටෙයි</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>වරකාපොළදී යුද හමුදා ට්‍රක් රථයක විදේශිකයන් ගමන් ගත් ප්‍රාඩෝ ජිප් රථයක් ගැටීමෙන් ජිප් රථය පැදවූ රියැදුරු මියගොස් විදේශිකයින් හතර දෙනකු සහ මගපෙන්වන්නා ද තුවාල ලැබ කැගල්ල මූල්ක රෝහලට ඇතුළත් කර ඇත.මෙසේ මියගොස් ඇත්තේ පානදුර වලාන පදිංචි කේ. ඩී. අජිත් දේශප්‍රිය රුද්‍රිගු නමැති තරුණයෙකි. ජීප් රථයේ ගමන් ගත් ජපන් ජාතික පියකු සහ ඔහුගේ බාල පුතුන් දෙදෙනා සහ තවත් අයකු තුªවාල ලබා ඇත. ජීප් රථය හෝමාගම සිට යාපනය දක්වා ගමන් කරමින් තිබියදී දුම්මලදෙනියේ දී ඉදිරියෙන් පැමිණි කාරයක ගැටී ඇති අතර එම අනතුර වලක්වාලීමට උත්සාහ කරද්දී ඉදිරියෙන් පැමිණි ට්‍රක් රථයේ ගැටී ජිප් රථය ඇළ මාර්ගයට පෙරළී තිබේ. පසුව පොලිස් නිලධාරීන් විසින් යන්ත්‍රෝපකරණ යොදා රථ දෙකම ගොඩ ගෙන ඇත. ප්‍රාඩෝ රථයේ සිරවී සිටි තුවාලකරුවන් ද මහත් පරිශ්‍රමයක් දරා එළියට ගෙන ඇත.මෙම අනතුර නිසා පැය දෙකක පමණ කාලයක් වාහන තදබදයක් ද ඇති විය. හමුදා ට්‍රක් රථය පැදවූ රියැදුරා පොලිසිය විසින් අත්අඩංගුවට ගෙන තිබේ. සිද්ධිය පිළිබඳව පරීක්‍ෂණ වරකාපොළ පොලිස් ස්ථානාධිපති නිහාල් කුලතුංග මහතාගේ උපදෙස් පරිදි සිදුවෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080815</link>
    <topic>‘ජාතිකත්වයෙන් පාසල් නම් කිරීමෙන් කුඩා කල සිටම ළමයින් වෙන්වෙනවා’</topic>
    <author/>
    <content>ජාතීන් වශයෙන් වෙන්ව සිංහල, දෙමළ, මුස්ලිම් ආදී වශයෙන් පාසල්වල බෝඩ් ගසාගෙන දරුවන්ට අධ්‍යාපනය ලබාදීමෙන් කුඩා කල සිටම දරුවන් වෙන්කිරීමක් සිදුවන බව ජනාධිපති මහින්ද රාජපක්‍ෂ මහතා විසින් කොළඹ තර්ස්ටන් විද්‍යාලයේදී කරන ලද ප්‍රකාශය ධර්ම ශක්ති සංවිධානය විසින් පැසසුමට ලක් කර ඇත.නිකුත් කර ඇති නිවේදනයේ මෙසේද දැක්වේ.ධර්මශක්ති සංවිධානයේ අධ්‍යක්‍ෂ මාදම්පාගම අස්සජී හිමියන්ගේ අස්සනින් නිකුත් කර ඇති එම නිවේදනයේ මෙසේද දැක්වේ.ජනාධිපති මහින්ද රාජපක්‍ෂ මහතා පසුගිය දා තමන් අධ්‍යාපනය ලැබූ කොළඹ තර්ස්ටන් විදුහලේ පැවැති උත්සව සභාවේ දී කරන ලද ප්‍රකාශයක් මාධ්‍ය මගින් ප්‍රචාරය විණි.සිංහල, දෙමළ, මුස්ලිම් ආදී වශයෙන් විදුහල්වල බෝඩ් ගසාගෙන ජාතීන් වශයෙන් බෙදා වෙන්කරගෙන දරුවන්ට අධ්‍යාපනය ලබාදීම කුඩා කාලයේ සිට දරුවන් ජාතීන් වශයෙන් වෙන් කර තැබීමකැයි එහි දී ජනාධිපතිතුමා කළ ප්‍රකාශය අධ්‍යාපන බලධාරීන් ගේ හා මේ රටේ උගතුන්ගේ අවධානය වහා යොමු විය යුතු වැදගත් මෙන්ම කාලීන ප්‍රකාශයක් වශයෙන් අපි දකිමු.ශිෂ්ට සම්පන්න ලෝකය අද උත්සාහ කරන්නේ බෙදා වෙන්වී ජීවත්වීමට වඩා එකමුතු වී ජීවත් වීමටය. එදා අපේ අධ්‍යාපන ආයතන සිංහල, දෙමළ, මුස්ලිම් වශයෙන් ජාතීන් අනුව පමණක් නොව බෞද්ධ, කිතුණු , හින්දු, ඉස්ලාම් ආදී ආගමික වශයෙන් බෙදා වෙන් කරගෙන බෝඩ් ලෑලි ගසාගෙන අධ්‍යාපනය ලබාදීම කොතරම් ශිෂ්ට සම්පන්න නොවන කි‍්‍රයාවක් ද යන්න පිළිබඳ වසර 20 ක පමණ කාලයක සිට අපි පෙන්වා දුනිමු. ඊට සමහරු ප්‍රතිචාර දැක්වූයේ අප ජාතිද්‍රෝහීන් හා ආගම් විරෝධීන් වශයෙනි.කුඩා කාලයේ සිට දරුවන්ගේ මනසට අප ඇතුලත් කළ යුත්තේ ආගම් හා ජාතීන් වශයෙන් බෙදී වෙන්වීමේ පරිසරයක් නොව සහජීවනයෙන් හා එකමුතුව ජීවත්වීමේ ඇති වැදගත්කම පිළිබඳ සිතුවිලි ය. අපේ ආගමට හා ජාතියට ඇති ගරු සැලකිලි බව පෙන්වා දිය යුත්තේ ක්‍රියාවෙන් මිස බෝඩ් ලෑල්ලෙන් හෝ උද්දච්ච ප්‍රකාශවලින් නොවේ. ඒවායෙහි අනිසි ප්‍රතිඵල අද ද අපි අත්විඳිමින් සිටිමු.මේ රටේ ප්‍රධාන පුරවැසියා වූ ජනාධිපතිතුමාගේ මේ ප්‍රකාශය පිළිබඳ අප බලවත් ප්‍රශංසාව පළකරන අතර, අදහස මුදුන්පත්කරවීම මේ රටේ සාමකාමී සහජීවන රටක් ගොඩනැඟීමට උපකාරී වනු ඇත යන්න අපගේ විශ්වාසයයි. එහෙත් ජනාධිපතිතුමාගේ පරමාර්ථය ඉටුකරලීමට අධ්‍යාපන බලධාරීන්ගේ අවධානය නොපමාව යොමුකොට ක්‍රියාවට නංවන මෙන් අපි ආරාධනා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080816</link>
    <topic>වරායන් පිළිබඳ ජාතික සංවිධානයේ ආසියා-ඕෂනියානු සැසිය අද සිට</topic>
    <author>සුභාෂිනී සේනානායක</author>
    <content>වරායන් පිළිබඳ ජගත් සංවිධානයේ 12 වැනි ආසියානු හා ඕෂනියානු කලාපීය සැසිය හා මහසමුළුව ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අද (08) හෙට (09) දෙදින කොළඹ බණ්ඩාරනායක සම්මන්ත්‍රණ ශාලාවේ දී පැවැත්වේ.ප්‍රථමවරට වරායන් පිළිබඳ අන්තර්ජාතික සැසිවාරයක් ශ්‍රී ලංකාවේදී පැවැත්වෙන ප්‍රථම අවස්ථාව ද මෙය වන අතර ශ්‍රී ලංකාව වරාය ක්‍ෂේත්‍රයේ මේ වන විට ලබා ඇති ප්‍රගතිය ජාත්‍යන්තර තලය වෙත ගෙන යාමත් ඒ සම්බන්ධයෙන් ජගත් ප්‍රජාව දැනුම්වත් කර එහි වරප්‍රසාද ලබාගැනීමටත් මේ සම්මන්ත්‍රණය මගින් බලාපොරොත්තු වන බව වරාය හා මහා මාර්ග නියෝජ්‍ය ඇමැති රෝහිත අබේගුණවර්ධන මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080817</link>
    <topic>කොතැනක ඉපදුනත් හැකියාව ඇත්නම් ඕනෑම ක්‍ෂේත්‍රයක ඉහළටම යා හැකියි</topic>
    <author>රත්නපුර දිසා විශේෂ – නිරෝෂන පෙරේරා සහ බලන්ගොඩ සමූහ</author>
    <content>ශ්‍රී ලංකාවේ මහා විද්‍යාලයකින් බිහිවූ ප්‍රථම පොලිස්පතිවරයා වන එන්. බී. ඉලංගකෝන් මහතාට උපහාර දැක්වීමට අභිමානවත් එමෙන්ම උත්කර්ෂවත් උත්සවයක් පොලිස්පතිවරයා ඉගෙනුම ලැබූ පාසලෙන් සංවිධානය කර තිබුණි.ආරක්‍ෂක ලේකම් ගෝඨාභය රාජපක්‍ෂ මහතා ද මේ අවස්ථාවට සහභාගි විය.බලන්ගොඩ නගරයේ සිට කිලෝ මීටර් 14ක් දුරින් ග්‍රාමීය ප්‍රදේශයක පිහිටි පින්නවල උඩගම මහා විදුහලේ දී මේ උපහාර උළෙල පැවැත්විණි.උඩගම මහ විදුහලේ විදුහල්පති ගුරුවරුන් සහ ශිෂ්‍ය ශිෂ්‍යාවෝ ආරාධිතයින් පිළිගත්හ.උඩගම ගමේ ඉපිද ප්‍රාථමික පන්තියේ සිට උසස් පෙළ දක්වාම ගමේ පාසලේ ඉගෙනුම ලබා විශ්වවිද්‍යාල වරම් ලැබ වර්තමාන පොලිස්පති ධුරයට පත් තම ඥාතියා, අසල්වැසියා මෙන්ම ගමෙන් බිහිවූ සුවිශේෂ පුද්ගලයාට උපහාර දැක්වීමට දහස් ගණන් ජනතාව එක්ව සිටියහ.ආරක්‍ෂක ලේකම් ගෝඨාභය රාජපක්‍ෂ මහතා මෙහිදී පැවසුවේ උඩගම ගමෙන් බිහිවූ ඉලංගකෝන් මහතා රටට ම ආදර්ශයක් බව යි. රටේ කොතැනක ඉපදුනත් හැකියාව දක්‍ෂකම ඇත්නම් ඕනෑම ක්ෂේත්‍රයක ඉහළටම යා හැකි බව ආරක්‍ෂක ලේකම්වරයා කීවේය.තමා ඉගෙනුම ලද කොළඹ ආනන්ද විද්‍යාලයෙන් ද බිහිවී ඇත්තේ එක් පොලිස්පතිවරයෙකු පමණක් බව ගෝඨාභය රාජපක්‍ෂ මහතා පැවසීය.හැගුම්බර කතාවක් කළ පොලිස්පතිවරයා තම අතීතය සිහිපත් කළේ ය. මීට වසර 37 කට පෙර උඩගම පාසල නොදියුණු තත්ත්වයක තිබුණත් අද වඩාත් පහසුකම් ඇති පාසලක් බවට පත්ව ඇතැයි ඔහු පැවසීය.මම එදා මේ පාසලේ ගත කල ජීවිතය මැවී පෙනෙනවා. මට මේ තනතුර ලැබීම පිටිසර දුෂ්කර ප්‍රදේශවල දරුවන්ට ආදර්ශයක්. ධෛර්යමත්ව කැපවීමෙන් මහන්සියෙන් වැඩ කළහොත් ඕනෑම ඉහළ තැනකට යන්න පුලුවන් බවද පොලිස්පතිවරයා කීවේය.බලන්ගොඩ ශ්‍රී.ල.නි.ප ප්‍රධාන සංවිධායක සබරගමුව පළාත් සෞඛ්‍ය ඇමැති භානු මුණිපි‍්‍රය මහතා උත්සවය සංවිධානය කිරීමට දායක විය. තාක්‍ෂණ හා පර්යේෂණ ඇමතිනි පවිත්‍රා වන්නිආරච්චි මහත්මිය ද සබරගමුව මහ ඇමති මහීපාල හේරත් මහතා ඇතුළු පිරිසක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080818</link>
    <topic>අලුත උපන් තුන් නිවුන් දැරියෝ හිඳීන්නට නිවහනක් නැතිව අසරණ වෙති</topic>
    <author>ගාමිණී ඔබේසේකර පොළොන්නරුව විශේෂ</author>
    <content>මේ දරු පවුල ජීවත්වන්නේ මින්නේරිය ගොවිජනපදයේ කුඩා පැල්පතකය. ලසිනි මල්කාන්ති ඔවුනගේ පවුලෙ වැඩිමහල් දියණියයි. ඇගේ වයස අවුරුදු 10කි. පසුගියදා මේ පවුලට තවත් සාමාජිකාවෝ තිදෙනෙක් එක්වුණහ. දමයන්ති දිසානායක මැණිකේට ලැබුණු මේ තුන් නිවුන් දැරියන් සමඟ ඔවුන්ගේ කැදැල්ලට එන්නට තවමත් හැකිවී නැත. දමයන්තිගේත් මේ කිරිසප්පයන්ගේත් දුක්බර කථාව ඔබට මෙසේ ගෙනහැර දක්වමු.මින්නේරියේ පාසියාවැව ගම්මානයේ පදිංචි ආරියසිංහ ගුණවර්ධන දමයන්ති දිසානායක මැණිකේ සමඟ විවාහ වී දැනට වසර 10කි. මේ පවුලේ ගෘහමූලිකයා ආරියසිංහය. හරිහැටි රැකියාවක් නොමැති නිසා කුලී වැඩකරමින් තම දරු පවුල රැකබලාගන්නට ඔහු කරන මෙහෙය අපමණය. ඔවුන් පදිංචිව සිටින්නේ කුඩා පැල්පතකය. කුලීවැඩෙන් දිවිරැකගන්නා ආරියසිංහගේ අලුතින් ඉදිවන කාමර දෙකකට අත්තිවාරම් දමා කලක් ගතවී ඇතත් එය ඉදිකරගැනීම ඔහුට සිහිනයක් පමණක් බවට පත්ව ඇත්තේ දැරිය නොහැකි ලෙස ජීවන බර ඔහු කරමතට වැටී ඇති නිසාය. ඔහුගේ අසරණකම මෙසේ වචනවලට පෙරළුණි.පසුගිය ජූනි මාසේ 23 වැනිදා තමයි දමයන්තිට පොළොන්නරුව මහ රෝහලේදී තුන් නිවුන් දරු උපත සිදුවුණේ. තිදෙනාම ගැහැනු දරුවන්. දුල්මි පැහැසරා, දිලිනි නිසංසලා, දුලානි හිරුෂිකා නම් කළා.දරුවන්ගේ සෞඛ්‍ය තත්ත්වය අනුව පරණ ගෙදරට රැගෙන යන්න හොඳ මදියි කියා දොස්තර මහත්වරු කීවා. කාරණය ඇත්ත. වර්ෂාවක් වැටුණොත් ගේ හොඳටෝම තෙමෙනවා. පොල් අතු දිරාපු තැන් වහන්න දමා තිබෙන ඉටිරෙද්දත් දැන් දිරාපත්ව ගොසිනි. දරුවන්ට නිදාගන්න හරිහැටි ඇඳක් හෝ ඇතිරිලි කිසිවක් එහි නැත. දරුවන් මේ ගෙදරට එක්ක එන්න බැරි නිසා අපේ ඥාති ගෙදරක් තිබෙනවා මැදිරිගිරියේ, සැතපුම් 25 ක් විතර දුර වුණත් ඒ ගෙදර දරුවන් සමඟ ගොස් නතර කළා.දැන් එහෙ මාසයකට වැඩිය ගතකළා. දරුවන්ට දැන් කිරි ලබාදීම අමාරුයි. මාසෙකට වරක් සායනයට රැගෙන යන්න වාහනයට රුපියල් 3000ක් වියදම් වෙනවා. අපේ පරණ ගේ ටිකක් අලුත්වැඩියා කරගත්තොත් දරුවන් තුන්දෙනා ගෙදරට එක්ක එන්න පුවන් වෙයි. මම ගඩොල් වැලි දැන් ගෙනත් තිබෙනවා. වහලය සෙවිලිකරගන්නත් අනෙක් වැඩවලටත් කවුරු හරි පරිත්‍යාගශීලි කෙනෙක් උදවුකරනවා නම් මහඟු පිංකමක්. ආරියසිංහ කීවේය.ගැහැනු නිවුන්දරුවන් තිදෙනාට සහ අනෙක් දියණියට ජීවත්විය හැකි ලෙස ස්ථිර නිවහනක් හෝ ආරියසිංහට ස්ථිර ආදායම් මාර්ගයක් හෝ සලසා දිය හැකි පින්වත් අයෙකු වේ නම් ඒ මහඟු සද්කාර්යයෙන් ඔහුට හෝ ඇයට දෙලොවටම යහපතක් සැලසේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080819</link>
    <topic>සිමෙන්ති හිඟයක් නෑ සංස්ථාව කියයි</topic>
    <author>සිතාරා සේනානි</author>
    <content>ශ්‍රී ලංකා සිමෙන්ති සංස්ථාවේ ලංකා සිමෙන්ති සහ කන්කේෂන් සිමෙන්ති හිඟයකින් තොරව පාරිභෝගිකයන්ට සැපයීමට පියවර ගෙන තිබෙන බව එම සංස්ථාවේ සභාපති එස්. පරණගම මහතා පවසයි.කිලෝ පනහේ සිමෙන්ති කොට්ටයක් රුපියල් 645ක මිලකට සංස්ථාවට අයත් කොළඹ පිහිටි ගබඩාවෙන් මිල දී ගැනීමට හැකි බවත්, රටපුරා දිස්ත්‍රික් අලෙවි නියෝජිතයන් වෙතින් ඊට ආසන්න මිල ගණන් යටතේ ලබා ගත හැකි බවද සභාපතිවරයා පැවැසීය. ලංකා සිමෙන්ති හා කන්කේෂන් සිමෙන්ති වැඩි මිලට විකුණන අලෙවි නියෝජිතයන්ගේ අලෙවි බලපත්‍රය අහෝසි කිරීමට පියවර ගන්නේ යයිද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080820</link>
    <topic>පාර්ලිමේන්තුව බලන්න එන සිසුනට පොත් පත්</topic>
    <author/>
    <content>ශ්‍රී ලංකා පාර්ලිමේන්තුව නැරඹීමට පැමිණෙන පාසල් දරුවන්ගේ පාසල් පුස්තකාල සඳහා පොත්පත් පරිත්‍යාග කිරීම රූම් ටූ රීඩ් ආයතනය මගින් සිදු කිරීම පසුගියදා සිදුකෙරිණි.පාර්ලිමේන්තු කටයුතු ඇමැතිනි සුමේධා ජී ජයසේන මහත්මියගේ ඉල්ලීම මත මේ ආයතනය පොත් පරිත්‍යාගය කර තිබේ.මේ සඳහා 12 දින සිට පාර්ලිමේන්තු සැසිවාර පවත්වන දිනවලදී පාර්ලිමේන්තුව නැරඹීමට එන දරුවන්ගේ පාසල්වල ප්‍රයෝජනය සඳහා මේ පොත්පත් පරිත්‍යාග කෙරෙන බව පාර්ලිමේන්තු කටයුතු ඇමැතිනී සුමේධා ජී. ජයසේන මහත්මිය පැවැසුවාය.මේ ආයතනය දැක්වූ අනුග්‍රහය පිළිබඳව සිය ස්තුතිය පළ කළ ජයසේන මහත්මිය රූම් ටූ රීඩ් ආයතනය, මොනරාගල දිස්ත්‍රික්කයේ පසුගිය දෙවසර තුළ අංගසම්පූර්ණ පෙර පාසල් 18, ප්‍රාථමික පාසල්වල පුස්තකාල කාමර සහ පොත්පත් ගැහුණු දරුවන් සඳහා අධ්‍යාපනික උපකාරක පන්ති, පාපැදි ආදිය ප්‍රදානය කිරීම ද අගය කළාය.රූම් ටු රීඩ් ආයතනය ඉහත ව්‍යාපෘති සඳහා මේ වසර සඳහා රුපියල් දශලක්ෂ 575, ලබන වසර සඳහා රුපියල් දසලක්ෂ 632 ක්ද වෙන්කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080821</link>
    <topic>බන්ධනාගාර නියාමකයන් දහසක් බඳවා ගැනීමට කටයුතු කරනවා</topic>
    <author>බුද්ධිකා ඉඹුලාන සහසුභාෂිනි සේනානායක</author>
    <content>ඉදිරි මාසය තුළ බන්ධනාගාර නියාමකයන් දහසක් බඳවා ගැනීමට සියලු කටයුතු සූදානම් කර ඇතැයි පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ ලේකම් අනුර දිසානායක මහතා ‘දිනමිණ’ ට ප්‍රකාශ කළේය.මහර සහ වටරැක බන්ධනාගාර පුළුල් කිරීමෙන් අනතුරුව වැලිකඩ බන්ධනාගාරයේ රැඳවියන් එම බන්ධනාගාරවලට අනුයුක්ත කිරීමට සූදානම්ව ඇතැයි ද ඒ මහතා කීය.මේ සඳහා කැබිනට් මණ්ඩල අනුමැතිය ලබා ගැනීමට කටයුතු යොදා ඇතැයි කී ලේකම්වරයා බන්ධනාගාරය තුළට රැගෙන එන භාණ්ඩ නවීන තාක්‍ෂණය උපයෝගී කර ගනිමින් පරීක්‍ෂා කිරීමට කටයුතු යොදන බවද හෙතෙම ප්‍රකාශ කළේ ය.වැලිකඩ බන්ධනාගාරයේ සිදුවන විෂමාචාර ක්‍රියා සම්බන්ධයෙන් බුද්ධි අංශය අනාවරණය කරගෙන ඇතැයි කී ඒ මහතා, ප්‍රමාණවත් බන්ධනාගාර නියාමකයන් නොමැති වීම හේතුවෙන් මෙම ක්‍රියා සිදුවන බවද කී අතර පරිගණක ආශි‍්‍රතව පරීක්‍ෂණ පැවැත්වීමට සහ නියාමකයන් දහසක් බඳවා ගැනීම තුළින් පහසුකම් ලබා දීමට ක්‍රියා කරන බවත් වැලිකඩ බන්ධනාගාරය එම ස්ථානයෙන් ඉවත් කිරීම තුළින් බන්ධනාගාරයට තාප්ප තුළින් ඇතුළට භාණ්ඩ ගලාඒම වලකින බව ද කීය.බන්ධනාගාර නියාමකයන්ට උසස්වීම් ලබා දෙමින් ඕවර්සියර්වරුන් 300 ක් බඳවා ගැනීමට ද සූදානම් කර ඇතැයි ද ඒ මහතා කීය.බන්ධනාගාර රැඳවුම්කරුවන් වෙත පිටතින් රැගෙන එන මත්කුඩු, සිම් කාඩ් සහ ජංගම දුරකථන වැනි ද්‍රව්‍ය කකුළුවන්ගේ අඬු ඇතුළේ, කෙසෙල් ගෙඩි සහ පාන් ගෙඩි තුළ සූක්‍ෂම අයුරින් රැගෙන ඒමේ සිද්ධීන් බන්ධනාගාර බුද්ධි අංශය සොයා ගෙන ඇතැයි ද එවැනි ක්‍රියා මැඩපැවැත්වීම හේතුවෙන් කඩිනමින් මෙම පිළියම් යොදන බවද අනුර දිසානායක මහතා අවධාරණය කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080822</link>
    <topic>ශ්‍රී ලංකාව හා යුක්රේනය අතර ගුවන් ගමන් අරඹයි</topic>
    <author>සුභාෂිනී සේනානායක</author>
    <content>ශ්‍රී ලංකාව සහ යුක්රේන රාජ්‍යය අතර ඍජු ගුවන් ගමන් ආරම්භ කිරීමට පියවර ගනී.මේ අනුව යුක්රේනයේ ‘කිව්’ දක්වා සතියකට ශ්‍රී ලන්කන් ගුවන් සේවය ගුවන් ගමන් වාර 03ක් ක්‍රියාත්මක කෙරේ.යුක්රේන ජාතිකයන් ශ්‍රී ලංකාව කෙරෙහි දක්වන ආකර්ෂණය අනුව මෙම පියවර ගත් බවත් ඉදිරියේ දී ගුවන් ගමන් වාර සතිය පුරා ක්‍රියාත්මක කිරීමට සූදානම් බවත් පසුගියදා යුක්රේනයේ සිදුකළ සංචාරයකින් අනතුරුව සිවිල් ගුවන් සේවා අමාත්‍ය පියංකර ජයරත්න මහතා පැවසීය.2016 වසර වන විට සංචාරකයන් මිලියන 02 ක් ශ්‍රී ලංකාවට ගෙන්වා ගැනීමේ ඉලක්කයට අනුව මෙම පියවර ගත් බවත්, යුරෝපය වෙත සමගාමී ගුවන් සේවාවක් ඇරඹීමටත් යුක්රේනයේ එරොස්පිටි ගුවන් සේවාව එකඟතාවය පළකර තිබේ.සතියකට ගුවන් ගමන් වාර 02 ක් පැවැත්වීමට එකඟව පැවතියත් අමාත්‍ය පියංකර මහතා සමඟ පැවැත් වූ සාකච්ඡා වලින් අනතුරුව ගුවන් ගමන් වාර 03 ක් ලබා දීමටත් එකඟව ඇති අතර අන්තර්ජාතික බරිස්පෝල් ගුවන් තොටුපළේ සහාය ලබාදීමටත් එකඟ වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=n11080823</link>
    <topic>ඇසළ පෙරහරේ ගරුත්වය ආරක්‍ෂා වන පරිදි හැසිරෙන්න</topic>
    <author>මහානාම ගලහිටියාවමහනුවර උතුර විශේෂ</author>
    <content>මහනුවර ඇසළ පෙරහර මංගල්‍යය ශ්‍රී දළදා වහන්සේ වෙනුවෙන් පැවැත්වෙන පුද පූජාවක් බැවින් එහි ගරුත්වය ආරක්‍ෂා වන පරිදි ඉතාමත් සංවරශීලීව, විනීතව හා ආගමික භක්තියෙන් යුතුව කටයුතු කරන ලෙස ඇසළ පෙරහර නැරඹීම සඳහා දිවයිනේ නන් දෙසින් මහනුවර නගරයට එක් රොක් වන ලක්ෂ සංඛ්‍යාත බැතිමතුන් වෙත ශ්‍රී දළදා මාලිගාවේ දියවඩන නිලමේ ප්‍රදීප් නිලංග දෑල මහතා දන්වා සිටියි.අපේ සංස්කෘතියේ ජාතික සංකේතයක් හැටියට පැවැත්වෙන ඇසළ පෙරහර මංගල්‍යයෙන් රටට සෞභාග්‍ය හා සශ්‍රීකත්වය උදාකරවීමට ඉවහල් වන වර්ෂාව ලබා ගැනීම සඳහා පූජාවක් වශයෙන් දිය කැපීමේ මංගල්‍යය ද පවත්වන අතර, සාම්ප්‍රදායික චාරිත්‍ර වාරිත්‍ර අනුව සිදු කෙරෙන මෙම සියලු කටයුතු වලදී ජනතාවගේ ශ්‍රද්ධා භක්තිය හා ගෞරවය පෙරහර මංගල්‍යය සඳහා නොඅඩුව ලැබිය යුතු බවත් දියවඩන නිලමේ අවධාරණය කරයි.පෙරහරට සහභාගි වීමට හා නැරඹීමට පැමිණෙන සියලු දෙනාම ශ්‍රී දළදා මාලිගාව, සතර දේවාල හා පෙරහරේ ආරක්ෂාව පිළිබඳ සැලකිලිමත් විය යුතු අතර, පෙරහර සමයේ නිවෙස්වල, ව්‍යාපාරික ස්ථාන හා රාජ්‍ය ආයතනවල බෞද්ධ කොඩියක් ඔසවා තැබීමටත්, මත්පැන් පානයෙන්, ප්‍රාණඝාතයෙන් හා සත්ත්ව හිංසාවෙන් වැළකී, පොලිතීන් මලු වලින් නගරයේ පරිසරය ආරක්‍ෂා කර ගැනීමට කටයුතු කරන ලෙසත්, මෙම කරුණු සැලකිල්ලට ගෙන මේ උතුම් ආගමික හා සංස්කෘතික පෙරහර මංගල්‍යය ගෞරවනීය ආකාරයෙන් සාර්ථකව නිම කිරීමට සැමගේ සහාය ලබාදෙන ලෙසත් දියවඩන නිලමේ ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=r1108081</link>
    <topic>මාතර දිසාවේ කලාප හතරක පාසල්වලට සනීපාරක්‍ෂක පහසුකම්</topic>
    <author>මාතර දිස්ත්‍රික් සමූහ - ඩබලිව්. කේ. උඋපසේන</author>
    <content>ආර්ථික සංවර්ධන අමාත්‍යාංශය මගින් 2011 වර්ෂයේ , ජාතිකසවිය - ගම නැගුම වැඩසටහන යටතේ, ප්‍රමාණවත් පහසුකම් නොමැති, රජයේ පාසල්වලට , වැසිකිළි හා කැසිකිළි පහසුකම් ලබා දීමට, තීරණයකර ඇත.මාතර, මුලටියන, අකුරැස්ස සහ දෙණියාය අධ්‍යාපන කලාප මීට ඇතුළත් වේ. ඒ අනුව අවශ්‍යතාව ඉල්ලුම් කර ඇති පාසල් සංඛ්‍යාව 141කි.ඒ අනුව එම අධ්‍යාපන කලාප හතර තුළ අවශ්‍ය වැසිකිළි සංඛ්‍යාව 278 ක් වන අතර, කැසිකිළි සංඛ්‍යාව 156 කි.මාතර අධ්‍යාපන කලාපයට , දළ ඇස්තමේන්තුව රුපියල් 19,070,000ක්ද , ( වැසිකිළි හා කැසිකිළි වෙනුවෙන් ) මුලටියන කලාපයට රුපියල් 15,285,000ක් ද, අකුරැස්ස කලාපයට , රුපියල් 7,785,000 ක්ද , දෙණියාය කලාපයට රුපියල් 29,925,000ක් ද ලෙස සකස් කර ඇත.මේ අනුව මාතර දිස්ත්‍රික්කයේ අධ්‍යාපන කලාප වෙනුවෙන් ආර්ථික සංවර්ධන අමාත්‍යාංශයේ රුපියල් 72,065,000ක් වැය කිරීමට බලාපොරොත්තු වන බව, මාතර ක්‍රමසම්පාදන අධ්‍යක්‍ෂ , එස්. ජී. විදුර ප්‍රසන්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=r1108082</link>
    <topic>මාවනැල්ලේ ගම් රැසක පානීය ජල හිඟයට විසඳුම් ඕනෑ</topic>
    <author>සබරගමුව සංචාරක ගාමිණි ජයන්ත</author>
    <content>මාවනැල්ල මැතිවරණ කොට්ඨාසයේ උඩුමහන, කරපනේ, නැපලාන, රන්දිවල, ඕවත්ත, ප්‍රදේශවල ජනතාවගේ ජානීය ජල ප්‍රශ්නයට වසර විස්සකට අධික කාලයක් ගතවී ඇතත් මෙතෙක් විසඳුමක් ලැබී නැත.මැතිවරණ වේදිකාවේ ජනතා පොරොන්දුව වී ඇත්තේ අරනායක අසුපිනි ඇල්ල පානීය ජල ව්‍යාපෘතියෙන් හෝ මාවනැල්ල වෑගන්තලේ පානීය ජල ව්‍යාපෘතියෙන් පානීය ජලය ලබා දෙන බවයි.වෑගන්තලේ පානීය ජල ව්‍යාපෘතිය ජනතා අයිතියට පත්කර මාස කීපයක් ගතවී ඇතත් ජල ප්‍රශ්නයට කඩිනමින් විසඳුමක් ලබා දෙන ලෙස ප්‍රදේශවාසී ජනතාව රජයෙන් ඉල්ලා සිටිති.මේ පිළිබඳ අදහස් දැක්වූ මාවනැල්ල ප්‍රදේශීය සභාවේ සභාපති ඉඳුනිල් ශාන්ත ගුණසේන මහතා උඩුමහන කරපනේ නෑපලාන රන්දිවල ඕවත්ත ගම් ප්‍රදේශයේ ජනතාවගේ පානීය ජල ප්‍රශ්නයට කඩිනමින් විසඳුමක් ලබාදීම සඳහා වෑගන්තලේ පානීය ජල ව්‍යාපෘතිය යටතේ දිනාගම හරහා රඹුක්කන ප්‍රධාන මාර්ගයට ජල නළයක් ඒකාබද්ධකර පානීය ජලය ලබා දීමට කටයුතු කරනවා.මාවනැල්ල ප්‍රාදේශීය සභාවේ මන්ත්‍රි කීර්ති වඩුකොටුව මහතා සබරගමු පළාත් සභා ප්‍රධාන ඇමැතිවරයා දැනුවත්කර පානීය ජලය ලබා ගැනීමේ ජනතා ඉල්ලීම් ලිපියක් ලබා දී තිබෙනවා. මේ ප්‍රශ්නයට කඩිනමින් විසඳුමක් ලබාදීමට කැපවී කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=r1108083</link>
    <topic>ගැමිදිරිය සංවර්ධන ව්‍යාපෘති 187න් 69ක ඉදිකිරීම් සාර්ථකව නිමවෙයි</topic>
    <author>මොනරාගල සමූහ - කේ. බී. රත්නායක</author>
    <content>ආර්ථික සංවර්ධන අමාත්‍යාංශය යටතේ ක්‍රියාත්මක කරන ගැමිදිරිය වැඩසටහන මගින් මොනරාගල හා මඩුල්ල ප්‍රාදේශීය ලේකම් කොට්ඨඨාස තුළ සංවර්ධන ව්‍යාපෘති 187ක් ක්‍රියාත්මක කැරේ.එයින් සංවර්ධන ව්‍යාපෘති 69ක ඉදිකිරීම් සම්පූර්ණයෙන්ම නිමකර ජනතා අයිතියට පවරා දී ඇතැයි ගැමිදිරිය මොනරාගල දිස්ත්‍රික් නියමු චන්දන ලියනාරච්චි මහතා පැවැසීය.නිම කළ ව්‍යාපෘති සඳහා වැය කර ඇති සම්පුර්ණ මුදල රුපියල් පන්කෝටි හැත්තෑ හත් දහස් අටසිය තිස් තුනකි.එයින් රුපියල් තුන් කෝටි තිස් හයලක්‍ෂ හැත්තෑ නවදහස් දෙසිය හැත්තෑ හතරක මුදලක් වැය කර ඇත්තේ ආර්ථික සංවර්ධන අමාත්‍යාංශය මගිනි. සෙසු රුපියල් එක්කෝටි හතළිස් නවලක්‍ෂ හතළිස් නවදහස් හත්සිය පනස් එකක මුදලක් වැය කර ඇත්තේ ගැමිදිරි සමාගම්වල ශ්‍රමදායකත්වය මගිනි.මඩුල්ල හා මොනරාගල ප්‍රාදේශීය ලේකම් කොට්ඨාසවල ජලසම්පාදන යොජනා ක්‍රම 19ක් ගම්බද මාර්ග 34ක්, ගොඩනැඟිලි 11ක්, කෝසු 3 ක් හා වෙනත් ව්‍යාපෘති 2ක් වශයෙන් මෙසේ ඉදිකිරීම් නිමකර ජනතා අයිතියට පවරා තිබේ.තවත් සංවර්ධන ව්‍යාපෘති 118ක ඉදිකිරීම් ලහි ලහියේ කරගෙන යන බව ද මේ ව්‍යාපෘති තුළින් මොනරාගල මඩුල්ල කොට්ඨාසවල ගොවි පවුල් 5774කට සෙත සැලැසෙන බවත් චන්දන ලියනාරච්චි මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=r1108084</link>
    <topic>කොළඹ දිසාවේ ප්‍රථම කාබනික පොහොර ව්‍යාපෘතිය හෝමාගම දී අරඹයි</topic>
    <author>හෝමාගම සංචාරක – මංජුල හිරිපිටිය</author>
    <content>වී වගාව සඳහා කාබනික පොහොර භාවිතා කිරීමට නැඹුරු කරවීමේ නව ව්‍යාපෘතියක් ආරම්භ කෙරේ.ඒ අනුව කෘෂිකර්ම දෙපාර්තමේන්තුව මගින් ආරම්භ කරන ලද මෙම ව්‍යාපෘතියේ කොළඹ දිස්ත්‍රික් ප්‍රථම ව්‍යාපෘතිය පසුගියදා හෝමාගම ගොවිජන මධ්‍යස්ථානයේදී ආරම්භ කෙරිණි.වර්තමානයේ සිදුකරන බොහෝ වගාවන් සඳහා රසායනික ද්‍රව්‍ය යොදා ගැනීම සිදුකිරීමෙන් මනුෂ්‍ය ශරීරයටත්, පරිසරයට (විශේෂයෙන් පොළොවට) විශාල හානියක් වී ඇත. මෙරට ඈත අතීතයේදී ගොවීන් රසායනික පොහොර දමා වී වගාව ඇතුළු වගාවන් සිදුනොකළ නිසා අදට වඩා එදා කෘෂිකර්ම ක්ෂේත්‍රයේ විශාල දියුණුවක් සමඟ ඉහළ අස්වැන්නක් ලබාගෙන ඇති බව කෘෂිකර්ම දෙපාර්තමේන්තුව සිදුකරන ලද පරීක්ෂණවලදී හෙළි වී ඇත.මෙය පදනම් කර ගනිමින් නව ව්‍යාපෘතිය යටතේ ප්‍රථමයෙන් වී වගාව සඳහා කාබනික පොහොර පමණක් භාවිතා කරවීමට නැඹුරු කෙරේ.මේ ව්‍යාපෘතිය යටතේ හෝමාගම ගොවිජන බල ප්‍රදේශයේ ගොවීන් තුන්සියකට කාබනික පොහොර සකසා ගැනීමට රුපියල් තුන් දහසකට අධික මිලක් වටිනා කෘෂි උපකරණ කට්ටල භාරදීම සිදුකෙළේය.මෙහිදී අදහස් දැක් වූ කොළඹ දිස්ත්‍රික් සහකාර කෘෂිකර්ම කොමසාරිස් ප්‍රභාත් අමරතුංග මහතා,මෙරටින් ගලා යන විදේශ විනිමයෙන් 25% ක් වැය කරන්නේ රසායනික ද්‍රව්‍ය සඳහායි. කාබනික පොහොර දමා වගා කිරීමෙන් ජනතාවට වස විස නැති නැවුම් ආහාර ගැනීමට අවස්ථාව උදා වෙන අතර විදෙස්වලට වැයවන මුදල ද අඩුවේ.මේ අවස්ථාවට අධ්‍යාපන ඇමැති බන්දුල ගුණවර්ධන මහතාගේ පාර්ලිමේන්තු කටයුතු ලේකම් සිරිපාල දේවමුල්ල, හෝමාගම ගොවිජන සංවර්ධන නිලධාරි ඩී. කේ. පී. උඩවත්ත මහත්වරු ඇතුළු පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=r1108085</link>
    <topic>දොම්පේ ප්‍රා. සභාවෙන් අසරණ පවුලකට නව නිවෙසක්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>සැමියා නොමැතිව වසර දහයක් තිස්සේ රෝගී දරුවන් දෙදෙනකු ඇතුළු දරුවන් තිදෙනකු නඩත්තු කරමින් අතු පැලක දිවි ගෙවන (40) හැවිරිදි මවක් වෙනුවෙන් නිවසක් තනා දීමට දොම්පේ ප්‍රාදේශීය සභාවේ සභාපති මිලාන් ජයතිලක මහතා ප්‍රමුඛ දානපතියන් පිරිසක් කටයුතු කර තිබේ. ඒ අනුව ඉදි කරන ලද නිවෙස ළඟදීම ඔවුන්ට බාරදීමටද නියමිතය.රුපියල් ලක්ෂ 12 ක පමණ වියදමින් මන්ඩාවල නැදුන්ගාල්ල ගම්මානයේදී නව නිවෙස ඉදි කෙරේ.මන්ඩාවල නාදුන්ගොල්ල ගම්මානයේ අතුපැලක දිවි ගෙවන සුමිත්‍රා හේමලතා (40) මහත්මියගේ දරුවන් තිදෙනාගෙන් වැඩිමහල් දියණිය සමන්තිකා පුෂ්කුමාරි (21) ඇවිදීමට නොහැකි රෝගී තරුණියකි’ තිළිණ සුසන්ත කුමාර (16) පිරිමි දරුවා සිහිමද ගතියෙන් පීඩා විඳියි.සමිර සම්පත් කුමාර (10) පිරිමි දරුවා ගැටකන්ද කනිෂ්ඨ විද්‍යාලයේ හතර වසරේ ඉගෙනුම ලබමින් සිටී.මේ ගැන අදහස් දැක්වූ සුමිත්‍රා හේමලතා මහත්මියමගේ මහත්තයා රෝගීවී දැනට වසර 10 කට පමණ පෙර මිය ගියා. ඉන් පසුව අපි අසරණ තත්ත්වයකට පත් වුණා.නව සභාපතිවරයා අපේ දුකට කන් දීලා නව නිවෙසක් ඉදි කර දුන්නා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=r1108086</link>
    <topic>කටුනායක හීනටියන හොර මත්පැන් හලක් වටලයි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>හීනටියන කුරුවිට ප්‍රදේශයේ කලක් සිට පවත්වාගෙන යනු ලබන නීති විරෝධී මත්පැන් පෙරන ස්ථානයක් වටලා මත් පැන් තොගයක් සමඟ එක් සැකකරුවකු අත්අඩංගුවට ගැනීමට කටුනායක පොලිසිය සමත් විය.බැරල් 30 ක් සමග එහි අඩංගු ගෝඩා ඩ්‍රෑම්ස් 57000 ක් අත්අඩංගුවට ගෙන තිබුණි.මෙම මත් ද්‍රව්‍යවල ‘මෙෆොනින්’ නැමැති විෂ ද්‍රව්‍ය අඩංගුව තිබෙන බව පරීක්ෂණ වලදී අනාවරණය වී ඇතැයි කටුනායක පොලිසිය කියයි.මීගමුව පොලිස් කොට්ඨාසයේ පොලිස් අධිකාරී චන්දන ගලප්පත්ති මහතාගේ උපදෙස් පිට කටුනායක පොලිසියේ ප්‍රධාන පොලිස් පරීක්ෂක කමල් කිරිඇල්ල, උප පොලිස් පරීක්ෂක කුමාර, නාමල්, රත්නායක, සැරයන්වරුද ගාල්ලගේ, වන්නිනායක, සිල්වා, කොස්තාපල්වරු ද මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=r1108087</link>
    <topic>මීගමුවේ ජල මීටර් සොරාගෙන කුඩු ගැසූ සැකකරුවන් රක්ෂිතයට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව ජලය සැපයුමේ ජල මීටර් සොරකම් කළ සැකකරුවෝ තමන්ට එරෙහිව ඇති චෝදනාවන්ට මීගමුව මහේස්ත්‍රත් අධිකරණයේදී පසුගියදා වරද පිළිගත්හ.මීගමුව නගරයේ වැසියෝ ජල සම්පාදන මණ්ඩලයෙන් සපයන ජලය මඟින් තම අවශ්‍යතා ඉටුකර ගනිති. පසුගිය කාලයේ ව්‍යාපාරික ස්ථානවලට හා නිවැසියන්ට ජලය සපයා තිබූ ජල නළවල “ජල මීටර්” ගලවා සොරකම් කළ තිදෙනකුගෙන් යුත් තරුණ කොල්ල කල්ලියක් සොරකම් කළ ජල මීටර් සමඟ මීගමුව පොලිසිය මඟින් අත්අඩංගුවට ගන්නා ලදී.පිත්තල බරට එම ජල මීටර් විකුණා ලැබෙන මුදලින් මෙම සැකකරුවෝ මත්කුඩු පානය කර ඇතැයි පොලිස් පරීක්ෂණවලදී අනාවරණය වී ඇත.රක්ෂිත බන්ධනාගාර ගතව සිටින අධිකරණයේ දී වරද පිළිගත් සැකකරුවන්ට දඬුවම් නියම කිරීම අනිද්දා (10) ට කල් තැබූ මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා එම සැකකරුවන් එදින දක්වා යළි රක්ෂිත බන්ධනාගාර ගත කිරීමට නියෝග කළේය. මීගමුව පොලිසියේ උප පොලිස් පරීක්ෂක රංජිත් මහතා පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=r1108088</link>
    <topic>හොරණ කොට්ඨාස ඉංගී‍්‍රසි භාෂා තරගයෙන් ගුරුගොඩ කනිටු විදුහලට ජයග්‍රහණ රැසක්</topic>
    <author>ඉංගිරිසි මධ්‍යම සමූහ පි‍්‍රයදර්ශනී නුගවෙල</author>
    <content>හොරණ දොන් පේද්‍රික් විද්‍යාලයේ දී පැවැති “2011 - හොරණ කොට්ඨාස තරගාවලියේ” ඉංගී‍්‍රසි භාෂා දින තරගයේ ජයග්‍රහණ රැසක් හිමිකර ගැනීමට හොරණ – ගුරුගොඩ කනිටු විදුහලේ සිසුවියන් සමත්ව ඇත.වැසීයෑමේ අවදානමක් ඇති පාසල්වල නාම ලේඛනයට කලක් ඇතුළත්ව සිටි ගුරුගොඩ කනිටු විදුහල හොරණ නගරයේ අනෙකුත් සුපිරි පාසල් පරදා මෙලෙස ඉදිරියට පැමිණීම පිළිබඳ තමන් මහත් සතුටට පත්වන බවත් මෙම ජයග්‍රහණ තම පාසලට මහත් අභිමානයක් බවත්, මෙම විදුහල මෙවන් දියුණු තත්ත්වයකට රැගෙන ඒමට මුල්වි කටයුතු කළ විදුහල්පති එම්. ඒ. අජිත් ප්‍රේමකුමාර මහතා පැවසීය.කොට්ඨාස තරගයේ පද්‍ය ගායනා අංශයෙන් එච්. ඒ. අයේෂා උදේශිකා, කේ. ඒ. දිල්ශානි මධුවන්ති, කසුන් පි‍්‍රයදර්ශනී ලියනගේ සිසුන් ද, අත් අකුරු අංශයෙන් වී. හෂානි සඳරුවනී, ජී. ටී. ශානිකා පි‍්‍රයදර්ශනී, නිශාමා ජයමිණි එදිරිසිංහ සිසුවියන් මෙසේ ජයග්‍රහණ ලබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=s1108081</link>
    <topic>ශ්‍රී ලංකාවට මව්බිමේදී පළමු විස්සයි-20 ජය</topic>
    <author>වර්නන් ගුණසේකර පල්ලෙකැලේ සිට...</author>
    <content>පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පෙරේදා පැවැති ප්‍රථම ජාත්‍යන්තර විස්සයි20 තරගය නැරඹීමට පැමිණ සිටි දහස් සංඛ්‍යාත ක්‍රිකට් ක්‍රීඩා ලෝලීන් ප්‍රීතියෙන් උන්මාදයට පත් කරවමින් මනරම් පිතිහරඹයක නියැළුනු ශ්‍රී ලංකා නායක තිලකරත්න ඩිල්ෂාන් ඔස්ට්‍රේලියාවට එරෙහිව පන්දු 57කින් නොදැවී ලකුණු 104ක් රැස් කරමින්, ශ්‍රී ලංකාව ලකුණු 35ක විශිෂ්ට ජයග්‍රහණයක් කරා මෙහෙයවීය.නරඹන්නන් මන්මත් කරවූ මේ අති විශිෂ්ට පිතිකරණයෙන්, ඩිල්ෂාන් තරගයට පෙර දිනයේ කී පරිද්දෙන්ම, ශ්‍රී ලංකාව මව්බිමේදී ඔවුන්ගේ ප්‍රථම ජාත්‍යන්තර විස්සයි20 ක්‍රිකට් ජයග්‍රහණය පෙරේදා අත්කර ගත්තේය.වේගවත් මෙන්ම ඉතාමත් ආක්‍රමණශීලී ලෙසින් සිය පිත්ත හැසිරවූ ඩිල්ෂාන් වාර්තා කළ ඔහුගේ ප්‍රථම ජාත්‍යන්තර විස්සයි20 ශතකයට දැවැන්ත හයේ පහර 5ක් හා හතරේ පහර 12ක් ඇතුළත් විය.ඩිල්ෂාන් ට ම ආවේණික වූ ‘ඩිල් ස්කූප්’ පහර මේ තරගයේදී කිහිප අවස්ථාවකදීම මනාව ප්‍රදර්ශනය විණි. ඔහු, හතරේ පහර බොහොමයක් එල්ල කළේ පිට පිට ය. ඩිල්ෂාන් ශතකය ලබා ගත්තේ ශ්‍රී ලංකා ඉනිමේ අවසන් ඕවරයේදීය. ඒ, මිචල් ජොන්සන් ට ‘ස්කූප්’ ක්‍රමයට හතරේ පහරකින් සංග්‍රහ කරමිණි.ඒ අවසාන ඕවරයේදී ඩිල්ෂාන් පිට පිට හතරේ පහර 2ක් හා හයේ පහර 2ක් එල්ල කළේය.ලකුණු 199ක ජයග්‍රාහී ඉලක්කයක් හඹා ගිය ‘කැන්ගරුවෝ’ (කඩුලු 8ක් දැවී) ලකුණු 163කට දැවී ගියහ. 2008 වසරේ පෙබරවාරියෙන් පසුව ප්‍රථම වතාවට පෙරේදා ජාත්‍යන්තර තරග බිමට පිවිසි පිට දඟ පන්දු යවන ක්‍රීඩක ඩිල්රුවන් පෙරේරා ලකුණු 26කට කඩුලු 3ක් ලබා ගත්තේය. නුවන් කුලසේකර ලකුණු 39කට කඩුලු 2ක් බිඳ හෙලීය.ඔස්ට්‍රේලියානු ඉනිමේ වැඩිම ලකුණු ලබා ගත් පිතිකරුවා වූයේ ආරම්භක පිතිකරු ඩේවිඩ් වෝනර් ය. සෙසු පිතිකරුවන් අනෙක් අන්තයෙන් දැවී යද්දී හුදෙකලා ඉනිමක නිරත වූ ඔහු 7 වැනි කඩුල්ල ලෙසින් දැවී යාමට පෙර ලකුණු 53ක් රැස් කළේය. ඒ, පන්දු 31කිණි.හතරේ පහර 6ක් හා හයේ පහර 2ක් එල්ල කළ වෝනර්, නුවන් කුලසේකරගේ පන්දුවකට ඩිල්ෂාන් අතට උඩ පන්දුවක් දෙමින් දැවී ගියේය. ෂෝන් මාෂ් (4), ඩේවිඩ් හසී (6) හා නායක කැමරන් වයිට් (7), ඩිල්රුවන් පෙරේරාගේ ‘ගොදුරු’ බවට පත්වූහ.කාසියේ වාසිය දිනා ගත් ඔස්ට්‍රේලියානු පිලේ ආරාධනාව අනුව ප්‍රථමයෙන් පන්දුවට පහර දුන් ශ්‍රී ලංකා පිලේ පළමු කඩුල්ල මුළු ලකුණු 12 දී බිඳ වැටිණි. දැවී ගියේ මහේල ජයවර්ධන ය. හතරේ පහර 2ක් සමග පන්දු 11කින් ලකුණු11ක් ලබා ගත් ඔහු තරගයේ තෙවැනි ඕවරයේ බ්‍රෙට් ලී එවූ පළමු පන්දුවට දැවී ගියේය.‘යෝකර්’ පන්දුවක් වූ එය මහේලගේ පිත්තේ වැදී පිට ඉන්නේ ගැටුනේය. මහේල එසේ දැවී ගියද, ඔහුගේ ‘කෙටි’ ඉනිම ශ්‍රී ලංකා ‘ලොකු’ ඉනිමක පෙර නිමිති පහළ කළේය.ඩිල්ෂාන් හා දිනේෂ් චන්දිමාල් එක්ව මුළු ලකුණු සංඛ්‍යාව 42 දක්වා ඉහළ නංවමින් සිටියදී චන්දිමාල් අවාසනාවන්ත ලෙස දැවී ගියේය.මිචල් ජොන්සන් ට එරෙහිව පිට පිට හතරේ පහර 2ක් එල්ල කළ චන්දිමාල්, ජොන්සන්ගේ ම පන්දුවකට සමබරතාව අහිමි කර ගනිමින් පාදයක් වැදී ‘හිට් විකට්’ ලෙසින් දැවී ගියේය. මහේල මෙන්ම චන්දිමාල්ද ලබා ගත්තේ පන්දු 11කින් ලකුණු 11කි. තරගයේ 13 වැනි ඕවරයේ සංගක්කාරගේ දැවී යාමෙන් පසුව පිටියේ එක්වූ ඩිල්ෂාන් හා ජීවන් මෙන්ඩිස් ඕවර 20 අවසානයේ ශ්‍රී ලංකාව 198ක මුළු ලකුණු ප්‍රමාණයක් කරා ගෙන ගියහ. මෙන්ඩිස් හතරේ පහර 4ක් සමගින් පන්දු 19කින් නොදැවී ලකුණු 29ක් රැස් කළේය. සාර්ථක ඉනිමක් ක්‍රීඩා කළ මෙන්ඩිස්, සිය නායකයාට රිසි සේ දැවැන්ත පහර කරා යාම සඳහා කදිම අත්වැලක් විය.තිලකරත්න ඩිල්ෂාන් ‘තරගයේ වීරයා’ ලෙස නම් කෙරිණි.ශ්‍රී ලංකාව කඩුලු 3ක් දැවී (ඕවර 20) 198 - තිලකරත්න ඩිල්ෂාන් (නොදැවී) 104, කුමාර් සංගක්කාර 30, ජීවන් මෙන්ඩිස් (නොදැවී) 29 (බ්‍රෙට් ලී 38/1, මිචෙල් ජොන්සන් 47/1, ෂේන් වොට්සන් 41/1)ඔස්ට්‍රේලියාව කඩුලු 8ක් දැවී (ඕවර 20) 163 - ඩේවිඩ් වෝනර් 53, මිචෙල් ජොන්සන් (නොදැවී 22, ස්ටීව් ඕකීෆ් 22 (ඩිල්රුවන් පෙරේරා 26/3, නුවන් කුලසේකර 39/2).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=s1108082</link>
    <topic>අප්‍රිකානු - කැරිබියන් රටවල් 15කින් නියෝජිත පිරිසක් අද ශ්‍රී ලංකාවට</topic>
    <author>ප්‍රින්ස් ගුණසේකර</author>
    <content>වසර 2018 දී පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය වෙනුවෙන් ඡන්දය ප්‍රකාශ කරන අප්‍රිකානු කලාපයේ රටවල් 14ක හා කැරිබියන් දූපතක නියෝජිතයෝ පිරිසක් අද පෙරවරුවේ ශ්‍රී ලංකාවට පැමිණෙති.ගුවන් යානා කිහිපයකින් පැමිණෙන මේ නියෝජිත පිරිසෙන් කොටසක් ඊයේ රාත්‍රියේ පැමිණියේය.පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වයට තරග කරන හම්බන්තොට නගරය හා සූරියවැව ක්‍රීඩාංගණය දැක බලා ගැනීමට ශ්‍රී ලංකා ගුවන් හමුදාවට අයත් ‘වයි -12’ යානයෙන් මේ නියෝජිත පිරිස අද හවස පිටත් වේ.අනතුරුව හෙට (10) මහනුවර ශ්‍රී දළදා මාලිගාව ඇතුළු විශේෂ ස්ථාන කිහිපයකට දුම්රියෙන් ගමන් ගැනීමට නියමිතය. අප්‍රිකානු හා කැරිබියන් දූපත්වලින් පැමිණෙන මේ පිරිස ශ්‍රී ලංකාවේ පොදු රාජ්‍ය මණ්ඩලීය සත්කාරකත්වය ලබාගැනීමේ සංවිධාන කමිටුවෙන් පිලිගෙන ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා ඇතුළු විශේෂ කණ්ඩායමක සම්බන්ධීකරණය යටතේ නිරීක්ෂණ චාරිකාවට එක්වේ.මේ නියෝජිත පිරිසට ඔලිම්පික් කමිටු සභාපතිවරයාගේ නිවසේදී පෞද්ගලික රාත්‍රී භෝජන සංග්‍රහයක් ද අද පැවැත්වීමට කටයුතු යොදා ඇත.2018 පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය තීරණය කෙරෙන ඡන්ද විමසීම මේ වසරේ නොවැම්බර් 11දා කැරිබියන් දූපතක් වන සාන්ත කිට්ස් හිදී පැවැත්වේ.එයට රටවල් 71ක නියෝජිතයෝ ඇතුළත්වන අතර එම පිරිස ක්‍රීඩා උළෙලේ සත්කාරකත්වයට තරග කරන හම්බන්තොට හා ඔස්ට්‍රේලියාවේ ගෝල්ඩ් කොස්ට් නගරවල නිරීක්ෂණ චාරිකාවල මේ දිනවල නිරතවීමට නියමිතය. මෙයට පෙර කැරිබියන් දූපත් 10ක නියෝජිතයෝ ශ්‍රී ලංකාවේ සංචාරයක යෙදුනාහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=s1108083</link>
    <topic>මහනුවර මෝටර් රථ තරගයේ ජය ප්‍රශාන්ත වීරසිංහට</topic>
    <author/>
    <content>මහනුවර ධර්මරාජ විදුහලේ 91 කණ්ඩායම දෙවන වරට සංවිධානය කළ මෝටර් කාර් රැළියේ පළමු ස්ථානය ප්‍රශාන්ත වීරසිංහ විසින් දිනාගන්නා ලදී. කිලෝ මීටර් 62ක දුරැති මේ මෝටර් රැළිය පසුගියදා පැවැති අතර ඒ සඳහා තරග කරුවන් 50ක් සහභාගී වූහ. ප්‍රථම ස්ථාන 5 දිනාගත් ක්‍රීඩකයන් මෙසේය.1. ප්‍රශාන්ත වීරසිංහ (සහායක රියැදුරු ඩී. පතිරණ)2. චාමික හේමසිරි (සහායක රියැදුරු අයි. රණසිංහ)3. එම්. පෙරේරා (සහායක රියැදුරු පී.වී. ජයතිලක)4. ධම්මික බඹරදෙනිය (සහායක රියැදුරු ඒ. රණසිංහ)5. තුසිත සමතැන්න (සහායක රියැදුරු එස්. විජේරත්න).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=s1108084</link>
    <topic>මගේ ‘ස්කූප්’ පහර ක්‍රීඩා ලෝලීන්ට වැඩි වැඩියෙන් දැක ගන්න ලැබේවි</topic>
    <author>වර්නන් ගුණසේකර පල්ලෙකැලේ සිට...</author>
    <content>කඩුලු රකින්නාට ඉහළින් පන්දුව යන ‘ස්කූප්’ පහර තමා වසර එකහමාරක් තිස්සේ අත්හදා නොබැලූ බවත් එහෙත් ඉදිරියේදී ඒ ඉස්තරම් පිතිහරඹය ආදරණීය ක්‍රිකට්ලෝලීන්ට වැඩි වැඩියෙන් දැක ගන්නට අවස්ථාව උදාවනු ඇති බවත් ශ්‍රී ලංකා නායක තිලකරත්න ඩිල්ෂාන් පෙරේදා පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ඔස්ට්‍රේලියාවට එරෙහිව ශ්‍රී ලංකාව ලබා ගත් විශිෂ්ට ජයග්‍රහණයෙන් පසුව කියා සිටියේය.ඔස්ට්‍රේලියාවට එරෙහිව අද පල්ලේකැලේ ක්‍රීඩාංගනයේදී පැවැත්වෙන දෙවැනි විස්සයි20 තරගයත් ජය ගෙන එම තරගමාලාව ජයග්‍රහණය කිරීම තම කණ්ඩායමේ ඒකායන අරමුණ බවද පළමු තරගයේ වීරයා ප්‍රකාශ කර සිටියේය.කණ්ඩායමක් ලෙසින් සියලුම ක්‍රීඩකයෝ ඉතා හොඳින් ක්‍රීඩා කළ බවත් ජීවන් මෙන්ඩිස් (නොදැවී 29) නිසා ප්‍රතිවාදී පන්දු යවන්නන් දැඩි පීඩනයට ලක්වීම තමාගේ ආක්‍රමණශීලී පිතිහරඹයට පහසුවක් වූ බවත් ඩිල්ෂාන් කීවේය. මහේල කලින් ම දැවී ගියද ඔහු ආරම්භක ඕවරවලදී ක්‍රීඩා කළ විලාශයද ඔස්ට්‍රේලියානු පන්දු යවන්නන්ට පීඩනයක් එක් කළ බවද ඩිල්ෂාන් කියා සිටියේය.“මගෙ හිත බොහොම ශක්තිමත්. ලකුණු විස්සක් තිහක් ගත්තොත් මගෙ සුපුරුදු ක්‍රීඩාවට ආයෙත් එන්න පුළුවන් බව මම හොඳින් දැන සිටියා” ඩිල්ෂාන් කීවේය. “ඒත්, ශතකයකට වඩා මට ඕන කළේ කණ්ඩායම වෙනුවෙන් උපරිම සේවයක් ඉටු කිරීමටයි.” “ඩිල්රුවන් (පෙරේරා) දේශීය විස්සයි20 තරග බිමේ හොඳින් දස්කම් පෑ කෙනෙක්. කලකට පස්සේ ඇවිත් වුනත් ඔහු චකිතයක් නැතිව ක්‍රීඩා කරමින් හපන්කම් පෑවා.”මේ ජයග්‍රහණයෙන් කණ්ඩායම ලබා ගත් ජයග්‍රහණය අද තරගයේත් ජය ටැඹ කරා යාමට මනා පිටිවහලක් වනු ඇතැයිද ශ්‍රී ලංකා නායකයා වැඩි දුරටත් කියා සිටියේය.ශ්‍රී ලංකා ක්‍රිකට් කණ්ඩායමේ නව පුහුණුකරු රුමේෂ් රත්නායක තරම් ප්‍රීතිමත් තවත් පුද්ගලයෙක් පෙරේදා පල්ලෙකැලේ සිටියේ නැත. මේ, ඔහු ශ්‍රී ලංකා ක්‍රිකට් කණ්ඩායමේ ප්‍රධාන පුහුණුකරු තනතුර බාර ගත් සැනිණ් ලබා ගත් ප්‍රථම ජයග්‍රහණය විය. “මීට වඩා හොඳ වෙනත් ආරම්භයක් මට ඉල්ලන්න බැහැ. ඩිල්ෂාන්ගේ ඉනිම ඇදහිය නොහැකි අන්දමේ එකක්. මට හරිම සතුටුයි” රත්නායක සිනාමුසුව පවසා සිටියේය. “මීටත් වඩා හොඳින් ක්‍රීඩා කළ හැකි බවට අපි අපේ ක්‍රීඩකයන් තුළ විශ්වාසය ඇති කළ යුතුයි. එවිට අපට ඔවුන්ගෙන් මීට වඩා දෙයක් උකහා ගත හැකියි.”කුමාර් සංගක්කාර 13 වැනි ඕවරයේ මුළු ලකුණු 94දී දැවී ගිය පසුව නායක ඩිල්ෂාන් ශ්‍රී ලංකා ක්‍රීඩකයන් රැඳී සිටි කුටිය දෙසට සංඥා කරමින් වමත් පිතිකරුවකු එවන ලෙසට ඉල්ලා සිටියේය. ඒ වන විට පිටියට පැමිණීමට සූදානම්ව සිටියේ දකුණතින් පිත්ත හසුරුවන උප නායක ඇන්ජලෝ මැතිව්ස් ය. එහෙත් ඩිල්ෂාන්ගේ සංඥාව තේරුම් ගත් ශ්‍රී ලංකා පිතිකරුවන්ගේ පුහුණුකරු මාවන් අතපත්තු, ඩිල්ෂාන්ගේ කැමැත්ත පරිදි මැතිව්ස් වෙනුවට ජීවන් මෙන්ඩිස් පිටියට යැවීය. ඩිල්ෂාන් ට වුවමනා කළේ දකුණත් හා වමත් පිතිකරු යුගලයකගෙන් ඔස්ට්‍රේලියානු පන්දු යවන්නන් හා රකින්නන් තව තවත් අපහසුවට ලක් කිරීමටය.“අවස්ථානුකූලව හරි තීරණ ගැනීම ඉතාමත් වැදගත්” රුමේෂ් රත්නායක කියා සිටියේය.පෙරේදා තරගයෙන් පසුව පැවැති මාධ්‍ය හමුවේදී රත්නායක මේ බව හෙළි කළ විට නායක ඩිල්ෂාන්ද වැදගත් කරුණක් අනාවරණය කර සිටියේය; “ඔස්ට්‍රේලියාව කාසියේ වාසිය දිනා ගැනීමෙන් පසුව පළමුව පන්දු යැවීමට තීරණය කළා.මම ‘ටොස්’ එක දින්නා නම් කරන්නෙත් ඒ දෙයමයි. මොකද, තණතිල්ල පන්දු යවන්නන්ට වාසිදායක වේවිද යන දෙගිඩියාව මට තිබුණා. බලාගෙන ගියාම මම ‘ටොස්’ එක පැරදුන එක හොඳට හිටියා” හතරේ පහර 12කින් හා හයේ පහර 5කින් ‘කැන්ගරු’ දේශයේ පන්දු යවන්නන්ට හොඳ හැටි සත්කාර සංග්‍රහ කළ ශ්‍රී ලංකා ක්‍රිකට් නායකයා පවසා සිටියේය.මේ අතර සංචාරක ඔස්ට්‍රේලියා කණ්ඩායමේ නායක කැමරන් වයිට් කියා සිටියේ මේ තරගයෙන් ලත් පරාජයෙන් තම කණ්ඩායම කිසිසේත් ම පසුබට නොවන බවයි.“අපි පැරදුනත් අපේ කණ්ඩායම හොඳින් සෙල්ලම් කළා. මීළඟ තරගය ජය ගෙන විස්සයි20 තරගමාලාව සම කර ගන්න අපට පුළුවනි” වයිට් විශ්වාසයෙන් ප්‍රකාශ කර සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=s1108085</link>
    <topic>රොදර්හැම් ධාවකයා ජානක</topic>
    <author>ෆවුස් මොහොමඩ් කටුකුරුන්ද සිට...</author>
    <content>ප්‍රබල මෝටර් රථ ධාවන සූරයන් සමග දැඩි තරගයක නිරත වූ ජානක ඩයස් ඊයේ (7) කටුකුරුන්ද ගුවන් හමුදා කඳවුරු ධාවන පථයේ පැවැති රොදර්හැම් මෝටර් රථ හා යතුරු පැදි ධාවන තරගාවලියේ විශිෂ්ටතම මෝටර් රථ ධාවන සූරයාට හිමි ගුවන් හමුදා අභියෝගතා සම්මානය දිනා ගැනීමට සමත්විය.ප්‍රබල ධාවන සූරයන් තරගවැදුණු මේ තරගාවලියේ හොඳම යතුරු පැදි ධාවන සූරයා ලෙස දෙවැනි වරටත් යූ.ඩී. ජිනදාස අභියෝගතා සූරතාව අත්කර ගැනීමට මධුරංග කල්දේරා සමත්විය. දෙවැනි ලෝක යුද සමයේ කටුකුරුන්ද රාජකීය නාවික ගුවන් හමුදා කඳවුරේ ප්‍රථම අණදෙන නිලධාරි වශයෙන් සේවය කළ කපිතාන් හෑන්ක් රොදර්හැම් අනුස්මරණය කිරීම සඳහා 2007 වසරේදී මේ තරගාවලිය පළමු වරට ආරම්භ කෙරිණි.වසර අවසානයේ ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ (SLARDAR) වාර්ෂික සූරතාවලිය සඳහා ඇතුළත් වන රොදර්හැම් සර්කිට් ධාවන තරගාවලියේ ප්‍රධාන ආරාධිතයා ලෙස ගුවන් හමුදාපති එයාර් මාර්ෂල් හර්ෂ අබේවික්‍රම මහතා සහභාගී විය. ලංකා බැංකුව මේ තරගාවලියේ ප්‍රධාන අනුග්‍රාහක වශයෙන් කටයුතු කළ අතර මුද්‍රිත මාධ්‍ය අනුග්‍රහය සීමාසහිත එක්සත් ප්‍රවෘත්ති පත්‍ර සමාගම (ලේක් හවුස්) විසින් දරනු ලැබීය.එහිදීි ප්‍රබල ධාවන සූරයන් වන පසිඳු පීරිස්, අරවින්ද ප්‍රේමදාස, දිනේෂ් දෙහෙරගොඩ අතර අවස්ථා කිහිපයකම දැඩි තරගයක් පැවැතිණි.මේ තරගවලදී විශේෂ සිදුවීමක් වූයේ ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ සභාපති යෝගා පෙරේරා මහතා ද තරග ඉසව් 2කදීම ප්‍රථම ස්ථාන අත්කර ගැනීමය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=s1108086</link>
    <topic>ඇසි දිසි ක්‍රිකට් තරගාවලියේ වීරයා දිනේෂ් කුමාර</topic>
    <author/>
    <content>විජය පුවත්පත් සමාගමේ දිනේෂ් කුමාර තරගාවලියේ වීරයා ලෙස සම්මානයට පාත්‍රවෙමින් ජනමාධ්‍ය හා ප්‍රවෘත්ති අමාත්‍යාංශය සිව්වන වරටත් සංවිධානය කළ ‘ඇසි දිසි’ ක්‍රිකට් තරගාවලිය ඊයේ නිමාවට පත්විය.නාරාහේන්පිට ශාලිකා ක්‍රීඩාංගණයේදී නිමාව දුටු මේ තරගාවලියේදී අවසන් තරගයෙන් ජාතික රූපාවාහිනි සංස්ථා පිල ලකුණු 6කින් පරදවා තියුණු ජයක් ලැබීමට විජය පුවත්පත් සමාගමට හැකිවිය.පළමුව පන්දුවට පහරදුන් විජය පුවත්පත් කණ්ඩායම ඕවර 10 තුළදී කඩුලු 9ක් දැවී රැස් කළ ලකුණු 69ට පිළිතුරු ලෙස ජාතික රූපවාහිනි සංස්ථා කණ්ඩායමට ලබා ගත හැකි වූයේ ඕවර 10 තුළදී කඩුලු 5ක් දැවී ලකුණු 63ක් පමණි.තරගාවලියේ තුන්වැනි ස්ථානය කාල්ටන් ස්පොර්ස්ට් නෙට්වර්ක් කණ්ඩායම පරාජය කළ ශ්‍රී එෆ්. එම්. කණ්ඩායමට හිමිවිය. අවසන් තරගයේ වීරයා සම්මානය ඩබ්ලිව්.ඒ. විජේරත්න (විජය පුවත්පත් සමාගම), හොඳම පන්දු රකින්නා ලසිත් ගුණසේකර (කාල්ටන් ස්පොර්ස්ට් නෙට්වර්ක්), හොඳම පිතිකරු මධුෂංක හෙට්ටආරච්චි (ශ්‍රී එෆ්.එම්.) හොඳම පන්දු යවන්නා තුෂාර කන්නන්ගර (ජාතික රූපවාහිනි සංස්ථාව) ලෙසින් සම්මාන ලබා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=s1108087</link>
    <topic>කාන්තා පාපන්දු සූරතාව ශ්‍රී ලංකා යුද හමුදාවට</topic>
    <author/>
    <content>ශ්‍රී ලංකා පාපන්දු සම්මේලනය සංවිධානය කළ අන්තර් ක්‍රීඩා සමාජ කාන්තා පාපන්දු තරගාවලියේ සූරතාව ශ්‍රී ලංකා යුද හමුදා ක්‍රීඩිකාවෝ සතු කර ගත්හ. පසුගියදා බම්බලපිටිය පොලිස් ක්‍රීඩාගංණයේදී නිමා වූ මේ තරගාවලියේ අවසන් තරගය යුද හමුදාව හා ගුවන් හමුදාව අතර පැවැත්වුණි. එහිදී යුද හමුදාවට ගෝල් 4-1ක ජයක් හිමිවිය.ජයග්‍රාහි යුද හමුදා පිල වෙනුවෙන් ටී.ජී.ඩී.කේ. සමරසිංහ ගෝල් 2ක්, නන්දා කුමාරි හා කාන්ති මල්ලිකා ගෝලය බැගින් වාර්තා කළහ. දක්ෂතම ගෝල් රකින්නිය ලෙස යුද හමුදාවේ ඒ.එම්.ඒ.එස්. විජේරත්න, වටිනාම ක්‍රීඩිකාව ලෙස එච්.එස්.ඩී. ප්‍රනාන්දු සම්මාන දිනාගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=s1108088</link>
    <topic>නාවික හමුදාව අපරාජිතව ඉදිරියට</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගාවලියේ පෙරළිකාර කණ්ඩායම බවට පත්වෙමින් කුසලානය සඳහා වන දෙවැනි වටයට පිවිසි හැව්ලොක්ස් ක්‍රීඩා සමාජය ලකුණු 35-19ක් ලෙස පරාජයට පත් කළ නාවික හමුදාව කුසලාන වටයේ එකම අපරාජිත කණ්ඩායම බවට පත්වෙමින් පෙරමුණ ගැනීමට සමත්විය.තරගයේ පළමු භාගය නිමාවන විට ලකුණු 21-9ක් ලෙස පෙරමුණේ සිටි නාවික හමුදාව ගෝල් 3ක්, දඬුවම් පහර 3ක් සහ උත්සාහක දිනුමක් සිය ලකුණු 35ට ඇතුළත් කර ගත්තේය.ගුවන් හමුදාව සහ පොලිසිය අතර කැල්ටෙක්ස් දෙවැනි වටයේ ප්ලේට් සූරතාව සඳහා පැවැති තරගයෙන් ලකුණු 40-18ක දැවැන්ත ජයක් වාර්තා කිරීමට ගුවන් හමුදාව සමත්විය.පසුගිය වසරේ ප්ලේට් සූරයන් වන පොලිසිය අබිබවා යමින් පළමු භාගයේදී ද ලකුණු 20-10ක් ලෙස පෙරමුණ ගත් ගුවන් හමුදාව ගෝල් 2ක්, උත්සාහක දිනුම් 4ක් සහ දඬුවම් පහර 2කින් ලකුණු 40 සම්පූර්ණ කළේය. පොලිසිය රැස් කළ ලකුණු 18ට ගෝලයක්, උත්සාහක දිනුමක් සහ දඬුවම් පහර 2ක් ඇතුළත් විය.පසුගිය වසරේ ප්ලේට් අනුසූරයන් වූ යුද හමුදාව සහ සී.එච්. පිල අතර ප්ලේට් සූරතාව සඳහා පැවැති තරගයෙන් ලකුණු 30-10ක විශිෂ්ට ජයක් අත් කර ගැනීමට යුද හමුදාව සමත්විය.පසුගිය සති අන්තයේදී ඇරැඹි ප්ලේට් සූරතාව සඳහා වන දෙවැනි වටයේදී ලකුණු 19-19ක් ලෙස ගුවන් හමුදාව සමග පැවැති තරගය ජය පරාජයෙන් තොරව නිමාවට පත්කර ගත් යුද හමුදාව මෙවර ප්ලේට් තරගාවලියේ මේ දක්වා සිය අපරාජිත භාවය රැක ගැනීමට සමත්ව සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=f1108081</link>
    <topic>නව යෞවනයන් අතර මත්ද්‍රව්‍ය භාවිතය අඩුයි</topic>
    <author/>
    <content>ප්‍රාථමික මත්ද්‍රව්‍යයක් විදිහට සැළකෙන දුම් වැටි හා මත්පැන්වල ව්‍යාප්තිය ගැන අවධානය යොමු කරනවාට අමතරව අනෙකුත් මත් ද්‍රව්‍ය වන හෙරොයින්, ගංජා වැනි අන්තරායකර ඖෂධවල දුර්භාවිතය ගැන මේ වාර්තාව මඟින් අවධානය යොමු කර තිබෙනවා.දුම්වැටි හා මත්ද්‍රව්‍ය භාවිතය ප්‍රවර්ධනය වීමේ අඩුවක් මෑතකදී ගනු ලැබූ නීතිමය ක්‍රියාමාර්ග නිසා දක්නට ලැබෙනවා. දුම්වැටි හා මධ්‍යසාර පිළිබඳ ජාතික අධිකාරිය පිහිටුවීමේ උත්සාහය මේ අතරින් සුවිශේෂයි.හෙරොයින්, ගංජා, හෂීස් වැනි භයානක මත්ද්‍රව්‍ය භාවිත කිරීමට යොමුවන්නන්ගෙන් 90%ක් පමණ දෙනා ආරම්භක මත්ද්‍රව්‍යයක් විදියට දුම්වැටි පානයට යොමුවූවන්. මේ නිසා දුම්වැටි පාලනය කිරීමට ගන්නා උත්සාහය වක්‍රාකාරයෙන් අනෙකුත් මත්ද්‍රව්‍ය පාලනය කිරීමටත් බලපාන බව කිව හැකියි.මත් ද්‍රව්‍ය භාවිතයට යොමු වත්ම එයින් මිදීමට උදවුවීමට වඩා ඔවුන් ලේබල් කිරීමක් අන්‍යයන් අතින් සිදු වෙනවා. මේ නිසා ප්‍රතිකාර ගෙන එයින් සැබෑවටම ඉවත් වූවන් පවා කොන් කිරීම තුළ නැවත භාවිතයට යොමුවන බවක් දකින්න ලැබෙනවා. මෙම ලේබල් කිරීමේ අහිතකර ප්‍රතිඵලයක් විදිහට ඔවුන්ට රැකියාවක් ලබා ගත නොහැකි තත්ත්වයක් මතු වෙනවා.මත්ද්‍රව්‍ය භාවිතය හා එහි ව්‍යාප්තිය ගැන විධිමත් හා ජාතික තලයේ පර්යේෂණ කෙරෙන එකම රජයේ ආයතනය වන්නේ අන්තරායකර ඖෂධ පාලක ජාතික මණ්ඩලයයි. අපි මේ සඳහා තොරතුරු ලබාගන්නේ පිළිගත හැකි මූලාශ්‍ර මගින්.2010 වර්ෂය තුළ මත්ද්‍රව්‍ය භාවිතය සම්බන්ධයෙන් අත්අඩංගුවට ගත් පුද්ගලයන්ගෙන් 60%ක් වයස අවු: 30ට වැඩි අය. වයස අවු: 19 – 24 ත් අතර අත්අඩංගුවට පත්වූවන්ගේ ප්‍රතිශතය 12%ක්. එය සංඛ්‍යාත්මකව ගත් විට 3461ක් වෙනවා. මත් ද්‍රව්‍ය භාවිතය ගැන අත්අඩංගුවට පත්වූවන්ගෙන් අවු 15 – 18 අතර වයස් කාණ්ඩවලට අයත් පුද්ගලයින් සිටින්නේ 116ක් (0.38%)ක් පමණයි. ඒ අනුව නව යෞවනයේ පසුවන්නන් අතර මත්ද්‍රව්‍ය භාවිතයේ අවම වීමක් දක්නට ලැබෙනවා. මේකත් හොඳ ප්‍රවණතාවක්.මත්ද්‍රව්‍යවලට ඇබ්බැහිවූවන් ප්‍රතිකාර හා පුනරුත්ථාපන ක්‍රියාවලියට රාජ්‍ය හා රාජ්‍ය නොවන සංවිධාන රැසක් සම්බන්ධ වෙනවා. ප්‍රතිකාර සඳහා යොමුවන්නන්ගෙන් 80%ක් පමණ දෙනා ප්‍රතිකාර ලබාගන්නේ අන්තරායකර ඖෂධ පාලක ජාතික මණ්ඩලයේ ප්‍රතිකාර මධ්‍යස්ථානවලින්.පසුගිය වසරේදී අප ආයතනය විසින් පවත්වාගෙන යන ප්‍රතිකාර මධ්‍යස්ථාන හතර අවු: 5 අඩු ඇබ්බැහිවූවන්, අවු: 5 – 10 අතර හා අවු 10 – 15 ලෙස හා අවු: 15ට වැඩි ඇබ්බැහිවූවන් ලෙස වර්ගීකරණයකට ලක් කළා. මෙලෙස ඇබ්බැහි වූ කාලය අනුව වර්ගීකරණය කර ප්‍රතිකාර සඳහා යොමු කිරීමෙන් වඩාත් සාර්ථක ප්‍රතිඵල ලබා ගැනීමට හැකිව තිබෙනවා. මෙම මධ්‍යස්ථානයක වරකට 50 දෙනෙකුට එකවර ප්‍රතිකාර ලබා දිය හැකි වුවත් මෑත කාලයේ සිට ඒ සඳහා යොමු වන්නන්ගේ සාමාන්‍ය අගය 30 දක්වා පහත බැස තිබෙනවා.මෙලෙස හෙරොයින් භාවිත කරන්නවුන්ගේ සංඛ්‍යාව අඩුවීම කෙරෙහි හෙරොයින් ආනයනය වැලැක්වීමට ගෙන ඇති ක්‍රියාමාර්ග හේතුව තිබෙනවා. ඒවගේම මත්ද්‍රව්‍ය ආනයනය කරන වෙළෙඳුන් අත්අඩංගුවට ගැනීමේ ශක්තිමත් යාන්ත්‍රණයක් තිබීම නිසා මත් ද්‍රව්‍ය ආනයනය සීමා වී තිබෙනවා. දේශීය වශයෙන් පාසල්, තරුණ කව හා ආගමික ආයතන ඉලක්ක කරගෙන මණ්ඩලය ගෙන යන ප්‍රචාරණය නිසාත් අලුතින් මත්ද්‍රව්‍ය භාවිතයට යොමුවන පිරිස අඩුව තිබෙනවා.අපේ ප්‍රතිකාර ක්‍රමය පදනම්වෙලා තිබෙන්නෙ මනෝ විද්‍යාත්මක හා ඖෂධ මත යි. මොන විදිහකින් වත් ශාරීරික අඩත්තේට්ටම් කරන්නේ නැහැ. මනස වෙනස් කිරීම තුළින් මතින් ඈත්වීමට අපි දරුවන් පුහුණු කරනවා. ඒ සඳහා විධිමත් පුහුණුවක් ලැබූ විශේෂඥ පිරිසක් අපිට සිටිනවා.ප්‍රතිකාර සඳහා මධ්‍යස්්ථාන වලට යොමු කෙරෙන්නේ ඇබ්බැහි වූ කාලය අනුවයි. ඔවුන් සියලු දෙනාටම මාස 3 ක අනිවාර්ය නේවාසික ප්‍රතිකාරයක් ලබා දෙනවා. ප්‍රතිකාර නිමකර නිවසට ගිය පසුත් ඔවුන්ගේ ප්‍රගතිය ගැන අපි පසු විපරමක් කරනවා.ප්‍රතිකාර කිරීමේ දී ඖෂධ ලබාදීමට අමතරව විනෝදාත්මක ක්‍රියාකාරකම් සඳහාත් යොමු කරනවා.සමාජය මත් ද්‍රව්‍යය භාවිත කරන්නන් පිළිබඳ ප්‍රශ්නය දකින්නේ ඔවුන්ගේ පුද්ගලික අනර්ථකාරී චර්යාවන් නිසා ඇතිවන තත්ත්වයක් ලෙස යි. ඒ නිසා මතට ඇබ්බැහි වූවන්ට ඒ තත්ත්වයෙන් මිදෙන්න සමාජය හා පවුල් පරිසරය තුළින් කෙරෙන පෙළඹවීම අඩු යි.ඒ වගේම මත් ද්‍රව්‍ය භාවිතයට යොමු වත්ම එයින් මිදීමට උදවුවීමට වඩා ඔවුන් ලේබල් කිරීමක් අන්‍යයන් අතින් සිදු වෙනවා. මේ නිසා ප්‍රතිකාර ගෙන එයින් සැබෑවටම ඉවත් වූවන් පවා කොන් කිරීම තුළ නැවත භාවිතයට යොමුවන බවක් දකින්න ලැබෙනවා.මෙම ලේබල් කිරීමේ අහිතකර ප්‍රතිඵලයක් විදිහට ඔවුන්ට රැකියාවක් ලබා ගත නොහැකි තත්ත්වයක් මතු වෙනවා. ඒ නිසා ප්‍රතිකාරයට යොමු වූවන් වෙනුවෙන් අපි සහතිකයක් ලබා දීමට කටයුතු කර තිබෙනවා. ඒ තුළින් ඔවුන්ට විශ්වාසදායී පදනමක් බාහිර සමාජය තුළ ගොඩනැඟීමට අප උත්සාහ කරනවා.ඔවුන් වෙනුවෙන් සෑම පළාතක්ම නියෝජනය වන පරිදි බාහිර උපදේශන සේවා මධ්‍යස්ථාන පවත්වාගෙන යනවා. මේ මධ්‍යස්ථාන ප්‍රාදේ්ශීය ලේකම් කාර්යාල හෝ පුන්‍යායතන තුළ පිහිටුවා තිබෙනවා.බාහිර සේවා නිලධාරීන්ගේ කාර්ය වන්නේ මත් ද්‍රව්‍යය භාවිත කරන්නන් හඳුනා ගැනීම හා ඔවුන් ප්‍රතිකාර මධ්‍යස්ථාන වෙත යොමු කිරීම යි. ඊට අමතරව ප්‍රදේශයේ ළමා, යෞවන සමාජ හා පාසල්, පොලිසි යනාදිය සමඟ සබඳතා ජාලාවක් ගොඩනඟා ගනිමින් මත් ද්‍රව්‍යය නිවාරණය පිළිබඳ ජනතාව දැනුවත් කිරීම ඔවුන් වෙත පැවරෙනවා. බාහිර සේවා නිලධාරීන් ආයතන සමඟ වගේම ප්‍රජාව සමඟත් සමීප සම්බන්දයක් ගොඩ නඟා ගත යුතු යි.හෙරොයින් සහ ගංජා භාවිතය සම්බන්ධයෙන් අත්අඩංගුවට ගන්නන් ගෙන් 80% ක් වාසය කරන්නේ බස්නාහිර පළාතේ. ඔවුන් ගෙන් 66% ක් ජීවත් වන්නේ කොළඹ දිස්ත්‍රික්කයේ. මේ නිසා අපි කොළඹ දිස්ත්‍රික්කයේ භාවිතය වැඩි නගර තෝරාගෙන එය අවම කිරීම සඳහා වෙනම සැලැස්මක් ක්‍රියාත්මක කරනවා.මත් ද්‍රව්‍යය ප්‍රචාරණය කරන්නන් ඔවුන්ගේ වෙළෙඳපොළ කොටස වර්ධනය කර ගැනීම සඳහා දියුණු වෙළඳ ප්‍රචාරක ක්‍රම භාවිතා කරනවා. ඊට සාපේක්‍ෂකව නිවාරණ ක්‍රමවේදයන්ගේ ද වර්ධනයක් ඇති විය යුතු යි.අපි පාසල් ඉලක්ක කරගෙන මත්ද්‍රව්‍යවල අනිටු ප්‍රතිවිපාක ගැන කරන ප්‍රචාරයට දිරි ගන්වන සුළු ප්‍රතිචාර ලැබෙනවා. ඒ වගේම එවැනි දේවල් ගැන දැනුම් දීමට ආරම්භ කළ 1984 හදිසි ඇමතුම් අංකයටත් වැදගත් තොරතුරු ලැබෙනවා.තොරතුරු ලැබෙන අවස්ථාවල අපි ඒවා ගැන සොයා බැලීම් සිදු කෙරෙනවා. බොහෝ විට දරුවන් මත්ද්‍රව්‍ය භාවිතයට යොමු වන්නේ සම වයස් කාණ්ඩවල බලපෑම නිසා.මවුපියන් දරුවන්ගේ වගකීම වෙනත් ආයතන වෙත බාර දී අත පිහදාගෙන ඉන්නවා නම් ඔවුන් නොමඟට යොමු වීමට තිබෙන ඉඩ ප්‍රස්ථාව වැඩියි. දරුවන්ගේ අධ්‍යාපනය ගැන වගේම ඔවුන් යන එන තැන් ගැන දෙමව්පියන් සොයා බැලිය යුතු යි. මවක් හැටියට මම සිතන්නෙ දරුවන් බිහි කිරීමට වඩා දුෂ්කර වගකීමක් ඔවුන් යහ මඟට යොමු කිරීමට මාපියන්ට තිබෙන බව යි.මත්ද්‍රව්‍ය නිවාරණය වෙනුවෙන් කැප වුණු රාජ්‍ය ආයතනයක් හැටියට අපි උපරිම දායකත්වයක් ඒ වෙනුවෙන් දක්වනවා. නමුත් අපි සමාජයෙන් මෙන්ම පවුල් සංස්ථාවෙනුත් එවැනිම දායක වීමක් බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=f1108082</link>
    <topic/>
    <author/>
    <content>මේ එළඹිලා තියෙන්නේ කඩඉම් විභාග මොහොතක්. දරුවෙකුගේ ඉදිරි අනාගතය තීරණය කරන, රටටම සුවිශේෂී වූ අවස්ථාවක්. තමන් උපාධිධාරියකු, වෘත්තිකයකු, හෝ වෙනත් ක්ෂේත්‍රයකට ඇතුළත් වෙනවාද යන සියල්ල ඒ තුළ අන්තර්ගත වෙනවා. ඒ වගේම මව්පියන්, ගුරුවරුන් ගේ බලාපොරොත්තු ඉහළ නැංවුණු මොහොතක් මේ සමඟ ආරම්භ වෙනවා. සමාජයක පැවැත්ම තීරණය කරනු ලබන්නේ එරට සිටින මානව සම්පත් මිස වෙන දෙයක් නෙමෙයි. කොතරම් ප්‍රමාණාත්මකව මානව සම්පත වැයවුණත් රටකට ප්‍රයෝජනවත් වෙන්නේ ඵලදායී මානව සම්පත විතරයි.ඵලදායී මානව සම්පතට රටක පවතින විවිධ ක්ෂේත්‍ර ඇතුළත් වෙනවා. අධ්‍යාපන, කාර්මික වෛද්‍ය. තොරතුරු තාක්ෂණය, කාර්මික අංශය, වැනි සියලු ක්ෂේත්‍රයන්ට අවශ්‍ය කුසලතා වලින් පරිපූර්ණ, දැනුමෙන් යුක්ත මානව සම්පතක් පමණයි. ඒ සියල්ල නිශ්චය වන්නේ පවතින අධ්‍යාපන රටාව තුළදී විභාග මතයි.සාමාන්‍යපෙළ විභාගයට වඩා උසස්පෙළ විභාගය අතිශය තීරණාත්මක වන්නේ ඒ නිසයි.මේ ගැන අංශ දෙකක් යටතේ සාකච්ඡා කළ හැකියි. පූර්ව ළමා වියේ සිට ජ්‍යෙෂ්ඨ අංශය දක්වා අධ්‍යාපන රටාවෙහි යම් ආකාරයක වෙනසක් වර්තමානයේදී සිදුවෙමින් පවතිනවා. ශ්‍රී ලංකාව නිදහස් අධ්‍යාපනයේ ප්‍රතිඵල අත්විඳින රටක් වගේම සිංහල භාෂාව රාජ්‍ය භාෂාව බවට පත්වූ රටක්. ඒ නිසා අප රටේ විශාල පාසල් පද්ධතියක් දක්නට ලැබෙනවා. මෙම පාසල් පද්ධතිය හරහා ජනප්‍රිය පාසල් සංස්කෘතියක් අද බිහිවෙලා තියෙනවා.ජනප්‍රිය පාසල්වලට සිසු සිසුවියන් ඇතුළත් කර ගැනීමේ දැඩි අවශ්‍යතාවක් නිර්මාණය කරවීම තුළ ඒ හරහා දැඩි තරඟකාරී රටාවක් බිහි වුණා. ඒ නිසා ගම්බද පාසල් සඳහා අවම පහසුකම් රටාවක් දක්නට ලැබීමත් සමඟ ඒ පාසල් වැසීයනවා. ඒ නිසා පාසලක් තුළදී අවශ්‍ය විෂය නිර්දේශයට අදාළව ලබා දිය යුතු දැනුම ගම්බද පාසල් තුළදී අවම වශයෙන් ලැබෙන අවස්ථාවක් දක්නට ලැබෙනවා.ජනප්‍රිය පාසල් තුළ අධ්‍යාපනය ලබන ධනවත්, පාංතික දරුවන් සමඟ තරගකරන්න ගම්බද පාසල්වල දරුවන්ට සිදුවෙනවා. ඒ තුළයි උපකාරක පංති සංකල්පය අපේ සමාජය තුළ ව්‍යාප්ත වෙලා තියෙන්නේ. නමුත්, නිදහස් අධ්‍යාපනයක් ක්‍රියාත්මක වන රටකට එය සුබදායී තත්ත්වයක් නම් නෙවෙයි. මම දකින විදිහට මේ ජනප්‍රිය පාසල් කියන සංකල්පය සමාජයෙන් ඉවත් විය යුතුයි. ගම්බද පාසල් සංවර්ධනය වීම එහිදී අත්‍යාවශයයි. ශිෂ්‍යත්වය හෝ කඩඉම් විභාගයකින් සමත්වෙලා එහි උපරිම ලකුණු ලබාගන්නා දරුවෙකුට ඉහළම පාසල් වලට ඇතුළත් විය හැකි ක්‍රමවේදයක් අනිවාරයයෙන්ම සකස් වෙන්න ඕනේ.උපකාරක පංති තුළ සදාචාර විරෝධී ක්‍රියාකලාපයක් නිරතුරු සිදුවනවා. ඒ උපකාරක පංති තුළ පවතින අසීමිත නිදහස නිසයි. පාසලක තියෙන විනය හෝ ශික්ෂනය එතන නැහැ. උදාහරණක් විදිහට ගම්බද පාසලක දක්ෂ ලෙස උගත් දරුවෙක්, උපකාරක පංතියට ගිහින් ලබන්නේ තමන්ගේ ජීවිතයේ අසාර්ථකම ප්‍රතිඵලයි. ඊට හේතුව ඔහුට හෝ ඇයට ඒ සමාජ පරිසරය තුළදී හිමිවන අසීමිත නිදහසයි. මව්පියන්ට අසීමිත වේදනාවක් ඇතිකරමින්, සමාජයට අනිසි ආකාරයකට බරක් වෙන්න ඔවුනට සිදුවන්නේ නිසිමග යන්නට නොහැකි වූ නිසයි.අනෙක් අංශයට සලකා බලද්දී එහි සුබදායි තත්ත්වයකුත් තියෙනවා. පාසලක් තුළ විෂය නිර්දේශය හරි ආකාරව ක්‍රියාත්මක කරවන්නේ නැත්නම්, විෂයානුබද්ධ දැනුම ලැබෙන්නේ අවම වශයෙන් නම්, අවශ්‍ය දැනුම සොයා සිසුවාට උපකාරක පංතියකට යොමුවෙන්න සිදුවෙනවා. ඒ නිසා මේ පවතින ගැටලු මගහරවා ගන්නට නම් ජාතික වශයෙන් ප්‍රතිපත්තියක් ක්‍රියාත්මක විය යුතුයි.අපේ දරුවන් බොහෝ වෙලාවට හුරුවෙලා ඉන්නේ කියවන විට ලිවීමකටයි. හරි අවබෝධයක් ඔවුන් තුළ නැහැ. සමහර ශිෂ්‍යයන් දිවා රෑ දෙකේ අධික ලෙස මහන්සි වෙලා පාඩම් කරනවා. සමහර ළමයි වතුර බේසම් වල කකුල තියාගෙන කට පාඩම් කරනවා. ඒ නිසා දරුවෙක් විභාගයක් ළංවෙද්දි විශාල විදිහට කායික සහ මානසික වෙහෙසකට ලක්වෙනවා. ඒක එතරම්ම ඔහුට හෝ ඇයට හිතකර වන්නේ නම් නැහැ.ඒ වගේම මව්පියන් සහ වැඩිහිටියන් විසින් දරුවාට අනවශ්‍ය පීඩනයක් එල්ල කරනු ලබනවා. “මේ ආකාරයක ප්‍රතිඵල ලබාගත යුතුයි.” “මේ ක්‍රමවලට අනුව පාඩම් කරන්න ඕනේ”, “රෑ එලිවෙනකන් හරි පාඩම් කරලා මතක තියාගන්න ඕනේ” කියලා අණ දීම් කරනවා. බලපෑම් කරනවා. ඒ තුළ දරුවා මානසිකව තවත් පහළ තත්ත්වයකට වැටෙනවා.මව්පියන්, දරුවාගේ ප්‍රතිඵල පිළිබඳ අසීමිතව බලාපොරොත්තු ඇති කර ගන්න හොඳ නැහැ. ඒ වගේම දරුවාව කායික හෝ මානසික වශයෙන් අනවශ්‍ය පීඩනයකට ලක් කිරීමක් සුදුසු නැහැ. ඔහුට හෝ ඇයට සාමාන්‍ය පරිදි තමන්ගේ කටයුතු කරගෙන යන්න ඉඩ දෙන්න.ඊළඟට මව්පියන් කරන බරපතලම වැරැද්දක් පිළිබඳව සාකච්ඡා කළ යුතුමයි. දරුවා අකමැති ක්ෂේත්‍රයකට ඔවුන්ව මව්පියන් යොමුකරන්නේ තම අරමුණ වෙනුවෙන්. කලා ක්ෂේත්‍රයේ දස්කම් දක්වන දරුවෙකුට, මව්පියන් කිව්වොත් විද්‍යා ක්ෂේත්‍රයේ ඉහළට යන්න කියලා, ඒක ඔහුට අනවශ්‍ය බරක්, අකැමැති දේකට ඔහුව යොමුකළාම අධ්‍යාපන කටයුතු ආරම්භයේදීම ඔහුට දැඩි පීඩනයක් එල්ල වෙනවා. ඔහුගේ සිත අභ්‍යන්තරය ක්‍රියාත්මක වන්නේ. මම මේ විෂයට දක්ෂ නැහැ “කියන සිතිවිල්ලයි. එතනදී තමන් දක්ෂතා දක්වපු ක්ෂේත්‍රයෙන් වත් මව්පියන් බල කරලා යවපු ක්ෂේත්‍රයෙන් වත් ඔහුට සාර්ථක ප්‍රතිඵල ලැබෙන්නේ නැහැ. දරුවාගේ අනාගතය මුළුමනින්ම කඩා වැටීමක් විතරයි සිදුවන්නේ.දරුවෙක් උසස් පෙළ විභාගයට සූදානම් වෙන්න ඕනේ සාමාන්‍ය පෙළ විභාගයත් සමඟමයි. එහිදී මව්පියන් තමන්ගේ දරුවාට උපරිම නිදහස ලබා දෙන්න ඕනේ. දරුවා තෝරාගත් විෂය ක්ෂේත්‍රයෙන් ඉදිරියට යන්න ධෛර්ය, ශක්තිය ඔහුට ලබාදිය යුතුයි. මානසික වශයෙන් ඔහුව ඉහළ තලයකට ගෙන එන්නට, මව්පියන් සතුව විශාල වගකීමක් තිබෙනවා. ඒ වගකීම ඔවුන් තේරුම්ගත යුතුයි.ඒ වගේම භෞතික වශයෙන් ඔහුට අවශ්‍ය සම්පත් සපයාදීමත් මව්පියන්ගේ වගකීමක්. නිවස සහ අවට වටපිටාව තුළ දරුවාට ඉගෙනීමට සුදුසු පරිසරයක් නිර්මාණය කර දීම ඉතා වැදගත්. ඒ සියල්ල දරුවාගේ අධ්‍යාපනයට බලපානවා. වැඩිහිටියන් විසින් දරුවාගේ ඉගනීමට අවශ්‍ය පරිසරය නිසි ලෙස සක්සකරදීම තුළ ඔවුන්ගේ වගකීමක් ඉටුකළා වෙනවා. වගකීම් ඉටුකිරීම තුළ තමයි මව්පියන්ට, දරුවන්ගෙන් බලාපොරොත්තු ඉටුකරගත හැකි වෙන්නේ.මව්පියන් කළයුත්තේ දරුවා තුළ හැගවිලා තිබෙන දක්ෂතාවයන් මතුකරගැනීම මිස බලෙන් හැකියාවන් ඇතිකරන්නට යාම නොවෙයි. ඒක කවදාවත් සාර්ථකව කරන්න බැහැ.ඒ වගේම නිවැරැදි ලේඛන ශෛලියක් සෑම අයෙකුටම තියෙන්න ඕනේ. සමහර දරුවන්ට විෂයානුබද්ධ දැනුම හොඳට තියෙනවා. ඒත්, පෙළස්සවා ගන්න බැහැ. වරද තියෙන්නේ එතැනයි. බොහෝ දරුවන් විභාග අසමත් වෙන්නේ ඒ නිසා. සමහර වෙලාවට තමන් අදහස් කරන අර්ථය වචන තුළින් ප්‍රකාශවන්නේ නැහැ. ඒ නිසා හැම සිසුවෙක්ම නිවැරැදිව ලේඛන කලාවක් ප්‍රගුණකර ගන්න ඕනේ.මව්පියන්, හෝ දරුවන් ඒ පිළිබඳව මානසිකත්වයක් ඇතිකරගෙන ඉන්නවා නම් ඒක තමයි ඔහු හෝ ඇය කරගනු ලබන ලොකුම වරද, බෝධි පූජා, පූජා ක්‍රම අනවශ්‍යයි කියලා මම කියන්නේ නැහැ. ඒවා ඇත්තෙන්ම අවශ්‍යයි. මනෝ විද්‍යාත්මක ඇසකින් බැලුවාම ඒවායේ කිසියම් උපයෝගීතාවයක් තියෙනවා. කෙනෙකුගේ මනස එක අරමුනකට ගෙන එමින්, මනස ශක්තිමත් කරවන්නට මානසික ශක්තිය ලබාදීමේදී, මෙවැනි ක්‍රියාකාරකම් අතිශය ප්‍රායෝගිකයි.එවිට මම විභාගය සමත් වනවා කියන අධිෂ්ඨානය ඔහු තුළ ඇතිවෙනවා. මවක් හෝ පියෙක් තමන්ගේ දරුවාව විෂය කරුණු වලින් ඉදිරියට ගෙන යන්න උදව් කරනවා වගේම, අනිවාර්යයෙන්ම යහපත් මානසිකත්වයක් ඔහුට ලබාදිය යුතුයි. එතැනදී ආගමික පුද පූජා කළ යුතුයි. නමුත්, පාඩම් නොකළත් බෝධි පූජා, බාරවලින් සමත් වෙන්න පුළුවන් කියන සිතිවිල්ල දරුවාගේ සිතිවිලි අතරට එන්න ඉඩ දීම සුදුසු නැහැ.ඇත්තටම, බාර වුණ පමණින් විභාග සමත්වෙන්න බැහැ. දරුවාගේ උත්සාහය මතයි සමත්වීම රඳාපවතින්නේ. පාඩම් නොකර බෝධිපූජාවක් කළා කියලා අලුතින් ඥාන ශක්තියක් ඇතිවෙන්නේ නැහැ. මොළයේ ක්‍රියාකාරිත්වයේ සුවිශේෂී වර්ධනයක් සිදුවෙන්නෙත් නැහැ. එතනදී සිදුවන්නේ දරුවා තුළ පවතින බිය, සැක යම්තාක් දුරකට දුරුවීම විතරයි. මට හැමෝගෙම ආශිර්වාදය තියෙනවා කියන හැගීම ඔහුගේ සිතට දැනීම තුළ මානසික ශක්තිය ප්‍රබල වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=f1108083</link>
    <topic>නිර්මාණකරණයේ ශක්තිමත් සෙවණැල්ල තාත්තාගේ ශාස්ත්‍රීය ආභාෂයයි</topic>
    <author/>
    <content>මගේ තාත්තා සුනන්ද මහේන්ද්‍ර කොහොමත් ලේඛනයේ නිරතවන කෙනෙක්. අම්මා සීතා මහේන්ද්‍ර කුඩා කාලයේ සිටම ලේඛනයට යොමු වූ කෙනෙක්. පසු කාලයේදී තාත්තා අම්මව තව තවත් ලේඛනයට දිරිමත් කළා.අම්මාගේ තිබෙන විශේෂත්වයක් වන්නේ ඇය කුඩා කාලයේ ඉගෙන ගත් ජනකවි අදටත් හොඳ මතකයකින් ගායනා කිරීමයි. අම්මා ගොඩක් යෙදිලා හිටියෙ පරිවර්තනවලට. පසු කාලයේ පරිවර්තනවලින් ටිකක් බැහැර වෙලා ස්ව තන්ත්‍ර නිර්මාණකරණයට යොමු වුණා.අපේ ලොකු අයියා විදුර මහේන්ද්‍ර ගණිතයට දක්ෂයි. ඒ නිසාම 1980 ගණන්වල බිංදු පත්තරේ පළවූ ‘ගණිත මැජික්” නම් තීරුවට ඔහු ලියන්න පටන් ගත්තා. එසේ ලේඛනයට යොමුවූ ඔහුගේ කෘති ප්‍රකාශන වශයෙන් නිකුත් කර නෑ.අපේ දෙවෙනි අයියා රවිඳු මහේන්ද්‍ර අවුරුදු දහයේදී හෝ පහළොවේදී නන්දා මාලනියට ගීත තහනමක් පැනවූ වෙලාවේ ඊට විරුද්ධව පාසල් සිසුවෙකු හැටියට පත්තරේට ලිපි ලියුවා. එයා ගොඩක් නැඹුරු වුණේ කවි රචනයට පසුව ‘දියවත‘ නමින් කෘතියක් ඔහු ප්‍රකාශයට පත් කළා. ඔන්න ඔය ආකාරයට තමා අපේ පවුලෙ අය ලේඛනයට යොමු වුණේ.මුලින් ම මම සන්ඩේ ටයිම්ස් පත්තරේ නිදහස් මාධ්‍යවේදියෙකු හැටියට කටයුතු කළා. පසුව එතරම් ප්‍රසිද්ධියක් නැති මාධ්‍ය ආයතනයක සහ මාධ්‍ය නොවන ආයතනයක සේවයට බැඳුණා. ඊට පසුව ලේක්හවුස් ආයතනයට සම්බන්ධ වුණා. ඒ ඩේලි නිවුස් මාධ්‍යවේදියෙකු හැටියටයි. මුලින්ම මම අනුයුක්ත කළේ විශේෂාංග අංශයට .එහිදී නිහාල් රත්නායක මහතා තීරු රචනාවක් පටන් ගන්න ලෙස මට කීවා. එහිදී මම ලියූ විශේෂාංග ලිපි බොහෝ දෙනෙකුගේ ඇගයීමට ලක්වුණා. ඒ ඇගයීම මාව තව තවත් දිරිමත් කළා.එහිදී නිර්මාණාත්මක පැත්තට මගේ නැඹුරුව වැඩි වුණා. එහි ප්‍රතිඵලයක් ලෙස ඩේලි නිවුස් පත්තරේට කෙටි කතා රචනා කළා. පසුව පත්තරේ පළවූ කෙටි කතා ටික එකතු කර So It Happened නමින් කෙටි කතා සංග්‍රහයක් ප්‍රකාශයට පත් කළා. මෙය ඉංගී‍්‍රසියෙන් පළ කළේ. නමුත් පසුව මට හිතුණා ඉංගී‍්‍රසියෙන් පොතක් ලියුවාම කියවන පාඨක පිරිසට වඩා සිංහලෙන් පොතක් ලියුවොත් කියවන පාඨක පිරිස වැඩියි කියලා.ඒ නිසා සිංහලෙන් ‘දිදුලන දුහුවිල්ල’ නමින් නවකතාවක් ලියන්න ගත්තා. මුලින්ම මම Dazzling Dust  නමින් ඉංගී‍්‍රසි අත් පිටපතක් රචනා කළා. පසුව එය ‘දිදුලන දුහුවිල්ල’ නමින් සිංහලයට පරිවර්තනය කළා. මේ නවකතාවට දැනට ධනාත්මක ප්‍රතිචාර තියෙනවා.තාත්තා නිතරම කියන දෙයක් තමා පොතක් ලියන්න කියන එක. පසුව මම කෙටි කතා සංග්‍රහයක් කළා. එහිදී තාත්තා නැවතත් කිව්වෙ කෙටි කතා සංග්‍රහයක් කළාට මදි නවකතාවකුත් ලියන්න උත්සාහ කරන්න කියලා. පසුව මම මීට අවුරුදු හයකට පමණ පෙර තමා මේ නවකතාව ලියන්න පටන්ගත්තෙ. ඒ අවුරුදු හය පුරාවටම මට ලැබු අත්දැකීම්ද සමඟ ‘දිදුලන දුහුවිල්ල’ නවකතාව සම්පූර්ණ කළා. තාත්තා ගොඩක් වෙලාවට අපිත් එක්ක කතා කරන්නෙ පෞද්ගලික දේවල්වලට වඩා ශාස්ත්‍රීය දේවල්. ඒ ආභාෂයත් මේ නව කතාව රචනයේදී ගොඩක් බලපෑවා.අද සමාජයේ භික්ෂූන් වහන්සේට මුහුණදීමට සිදුවන ඛේදවාචකය තමා මේ නවකතාවෙන් කියැවෙන්නේ. අපේ රටේ සිටි භික්ෂූන් වහන්සේ නමකගේ චරිතය අලළායි. එයට මම මගේ අත්දැකීම්ද එකතු කර මෙම නවකතාව රචනා කළා. මෙහිදී එම භික්ෂූන් වහන්සේ පැවිදිවීමට පෙර ගත කළ ගිහි ජීවිතය, පැවිදි වූවාට පසුව උන් වහන්සේට මුහුණ දීමට සිදුවූ අභියෝග, අවසානයේ දෛවයට ඉඩ දී කැමැත්තෙන් මරණය භාරගැනීම ආදී ක්ෂේත්‍ර කිහිපයක් ඔස්සේ මෙම නව කතාව ලියැවෙනවා.තාත්තාගෙ, අම්මගෙ, ලොකු අයියාගෙ, පොඩි අයියාගෙ සහ මගේ යන අපි පස් දෙනාගේම පොත් පහක් එකම දිනකදී දොරට වැඩීමට මුල් වූ හේතුවක් තිබෙනවා. ඒ කියන්නෙ 2005 අවරුද්දේ අපේ ආච්චි (අම්මාගේ අම්මා) නැති වුණ වෙලාවෙ අපි පස්දෙනාම එකතුවෙලා පොඩි පොතක් ලියුවා. ඒ ආච්චිගේ ගුණ සමරුවක් ලෙස. ආච්චි පිළිබඳ අපි පස්දෙනා තුළම තිබෙන මතක සටහන් මෙයට එක් කළා. එය අපේ පෞද්ගලික දෙයක් නිසා ප්‍රසිද්ධියට පත් කළේ නෑ. නමුත් අපේ පවුලෙ පස්දෙනා එකතු වී කළ පළමු කෘතිය ඒ.ඉන් අනතුරුව තමා අපි පස්දෙනා එකතු වී පොත්පහක් එකවිට එළිදක්වමු කියා පොඩි අයියා (රවිඳු) සහ මම යෝජනා කළේ. ඒ අනුව මේ කටයුත්ත සිදු කෙරෙනවා.තාත්තාගේ අලුත්ම පොත ‘දඟර තරප්පුව‘, ගිය අවුරුද්දෙ මේ පොත පිටවුණා. මේ පොතේ කතා නායකයා අතීතයට ගොස් අතීතය ගැන ඔහු කතා කරනවා. එය නිර්මාණාත්මකව මෙම පොතෙන් විග්‍රහ කෙරෙනවා.අම්මාගේ අලුත්ම පොත ‘සමුගත් සුහදිනිය’. එහි තිබෙන්නේ ස්ව තන්ත්‍ර කෙටිකතා කිහිපයක්. ලොකු අයියාගේ අලුත්ම පොත ‘ඊඩඥ අඪඵඥ ධට බඩඥ එඪබඩඥපඥඤ ජ්තධඹඥප’ මෙහි විවිධ ක්ෂේත්‍ර ඔස්සේ ලියැවුණු කවි අන්තර්ගත වෙනවා. දෙවෙනි අයියාගේ අලුත්ම පොත ‘දිවි ඉම් නිම්නය’ එය කෙටි කතා සමූහයක්. රුසියාව, එංගලන්තය සහ ශ්‍රී ලංකාව යන රටවල් වලදී ඔහු ලැබූ අත්දැකීම් මේ කෙටිකතාවලට පාදකවී තිබෙනවා.මෙම පොත් පහ මේ මස 10 වෙනි බදාදා සවස 4ට කොළඹ 07, ආනන්ද කුමාරස්වාමි මාවතේ, මහවැලි කේන්ද්‍ර ශ්‍රවණාගාරයේ දී දොරට වැඩීමට නියමිතයි. මෙහි ප්‍රධාන කථිකයෝ පස් දෙනයි. ඒ අපේ පවුලෙ පස් දෙනා. නමුත් ලොකු අයියා ලංකාවට පැමිණ නැති නිසා අපි හතරදෙනා මේ කටයුත්තට සහභාගී වෙනවා. මෙය සිදු කෙරෙන්නේ කතිකාවතක් ආකාරයට. එහිදී කතා කරන්නෙ නිර්මාණය ජීවන දායාදයක්ද? යන්නයි.ඉදිරියේදී මගේ පොත් දෙකක් එන්න තියෙනවා. ඉන් එකක් ‘අජාන් චා’ මහතෙරුන්ගේ ආපදානය’ අනෙක පෝය ගැන ලියවුණු ඉංගී‍්‍රසි පොතක් ර්‍ථධරච නමින්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=f1108084</link>
    <topic>මාධ්‍ය නිදහස හා ජනතා අයිතිය</topic>
    <author/>
    <content>අදහස් දැරීමේ හා පළ කිරීමේ නිදහස පිළිබඳ අයිතිය හැම කෙනකුම සතු වන අයිතියක් බව මානව හිමිකම් පිළිබඳ විශ්ව ප්‍රකාශනය මඟින්ද, සිවිල් හා දේශපාලන හිමිකම් පිළිබඳ එක්සත් ජාතීන්ගේ ප්‍රඥප්තිය මඟින් ද, මානව හිමිකම් පිළිබඳ යුරෝපා සම්මුතිය මඟින් මෙන්ම අපේ ආණ්ඩුක්‍රම ව්‍යවස්ථාව මඟින් ද, ඉතා පැහැදිලිව ම සඳහන් කර තිබේ.මේ මාධ්‍ය නිදහස භුක්ති විඳින වෘත්තිය ජනමාධ්‍යවේදීන් නිදහස සමඟ වගකීමද දැරීමට බැඳී සිටිය යුතුය. ඒ සඳහා ආචාර ධර්ම හා සදාචාර ධර්ම අවශ්‍ය වේ.මේ ආචාර ධර්ම හා සදාචාර ධර්ම කතා කිරීමේ හා අදහස් පළ කිරීමේ නිදහස ක්‍රියාත්මකවීමේදී ඒ හා බැඳුන සමාජමය වගකීම පිළිබිඹු කරනු ලැබේ.සන්නිවේදන හැකියාව ස්වභාවයෙන්ම සමාජමය වූවකි. එබැවින් මාධ්‍යවේදියා සමාජයට පවසන දෑ සම්බන්ධව සමාජයට වගකිව යුතුය. එසේම අන්‍යයන්ගේ හොඳ නම හා කීර්තිය පිළිබඳ ඔවුනට ඇති අයිතිය ඇතුළු මනුස්ස අයිතිවාසිකම්වලට ගරු කිරීමට තරම් ආචාරශීලි විය යුතුය.ජනමාධ්‍යවේදියා පක්ෂග්‍රාහි වාර්තාකරණයට, පණිවිඩ සාවද්‍ය ලෙස ඉදිරිපත් කිරීමට, තොරතුරු විකෘති කරණයට හෝ භාවාතිෂවාදයට ගොදුරුවීම මඟින් ජනමාධ්‍ය ආචාරධර්ම බිඳ වැටේ. එමනිසා මාධ්‍යවේදියා ඉහත දෝෂයන්ගෙන් වැළකී සිටීම ආචාර ධර්ම සුරකීමකි.එබැවින් රටවල් ගණනාවක ජනමාධ්‍යවේදීන් හා ජනමාධ්‍ය සංවිධාන ආචාරධර්ම පද්ධතියකින් හෝ වෘත්තිය මූලධර්ම පද්ධතියකින් පොදුවේ බැඳී සිටී.සංදේශයේ නිරවද්‍යතාව රැක ගැනීමට දරන දායකත්වය විශ්වසනීයත්වයට උපකාරී වේ. පුවත්පතක විශ්වසනීයත්වය නැතිව ගියහොත් එහි පැවැත්ම පිළිබඳ පදනමද විනාශ වේ. ඒ මන්දයත් ඉදිරිපත් කරන පුවත විශ්වාස කළ නොහැකි සාවද්‍ය තොරතුරක් වන බැවිනි. මේ අයුරින් සාවද්‍ය තොරතුරක් තමා අතින් ප්‍රකාශ වූයේ නම් එය වහාම නිවැරැදි කිරීම මඟින් පුවත්පතේ මෙන්ම තමාගේ ගෞරවයත්, ජනමාධ්‍ය ආචාරශීලිත්වයත් සුරැකේ.වෘත්තිය ජනමාධ්‍යවේදියාගේ යුතුකම වන්නේ තමන් පළ කරන දෙයෙහි සත්‍යතාව ගැන මැනවින් පරීක්‍ෂා බැලීමය. එය සුවිශේෂී ජනමාධ්‍ය ආචාර ධර්මයකි. සත්‍ය හා සමබර තොරතුරු දැන ගැනීමේ අයිතිය ජනතාවට තිබේ. මේ සඳහා මාධ්‍යවේදියා විසින් විෂය මූලික යථාර්ථයට අවංකවම කැපවීම තුළින් කරුණු විකෘති නොකොට නියමාකාරයෙන් හෘදය සාක්‍ෂියට එකඟව වාර්තා කිරීම ඔහුගේ යුතුකමකි.එසේම අදහස්වල සමබරතාවක් හටගන්නා පරිදි ප්‍රවෘත්තියේ විවිධ පැති විග්‍රහ කළ යුතුය. එය ජනතාවට වැඩදායි අයුරින් සිදුවිය යුතුය.යම් කිසි ප්‍රවෘත්තියක් නිසා නීතිවිරෝධී ක්‍රියාකාරිත්වයක් සඳහා ජනතාව පෙළඹෙන්නේ නම් එවැනි ප්‍රවෘත්ති ඉදිරිපත් නොකර සිටීම වඩාත් ආචාරශීලිය. එසේම මාධ්‍යවේදියා භාවිතා කරන භාෂාව පිළිබඳවද සැලකිලිමත් විය යුතුය. එනම් භාවිතා කරන භාෂා විලාශය නිසා සාමය හා විනය කඩවීමක් හෝ අපහාස උපහාසයක් හෝ අසභ්‍යභාවයක් සිදුවන්නේ නම් එවැනි පුවත් පළ කිරීමෙන් වැළකී සිටිය යුතුය. එනම් මාධ්‍යවේදියා සමාජයේ සදාචාරාත්මක ප්‍රමිති හා වටිනාකම් සුරක්ෂිත කළ යුතුය.ශ්‍රී ලංකා නීතියට අනුව නොසරුප් දෑ පළ කිරීම හා දේව අපහාසය හා දේව අවමානයද තහනම් කොට තිබේ. ඒ මන්දයත් සමාජ ප්‍රජාවෙහි ආගමික නැඹුරුතාවන්ට හානි පැමිණවීමට එවැනි ප්‍රකාශ හේතුවීමට පුළුවන. නමුත් ආගමික මති මතාන්තර හා විශ්වාස ගැන තර්කානුකූල සාධාරණ විවේචනයක් කළ හැකිය.කෙනෙකුගේ පෞද්ගලික ජීවිතය ඔහුගේ අයිතිවාසිකමකි. ඒ පිළිබඳ මිත්‍යාපවාදය, හෙළාදැකීම හා අපහාස උපහාස කරමින් කෙනෙකුගේ කීර්තියට හා අයිතීන්ට හානි කිරීමෙන්ද ජනමාධ්‍යවේදියා වැළකිය යුතුය. මහජන අයිතින්ට ගරු කිරීම ජනමාධ්‍යවේදියාගේ වෘත්තිය ආචාරධර්මවල අවියෝජනීය අංගයකි. ජනමාධ්‍යවේදියා ඉතාමත් ඉහළ මට්ටමේ අවංකභාවයකින් යුත් පුද්ගලයෙකු විය යුතුය. ඔහුට ලැබුණු රහසිගත තොරතුරු ලබාගත් මූලාශ්‍රයක් හෙළි කිරීමෙන් වැළකී සිටිය යුතු අතර, කවර ආකාරයක හෝ අල්ලසක්, තුටු පඬුරක් ඉල්ලා සිටීමෙන් හෝ පිළිගැනීමෙන්ද, පොදු යහපතට පටහැනිව සිය පෞද්ගලික වාසිය සලකා ගැනීමෙන්ද වැලකී සිටීම ආචාරශීලි අංගයකි. එසේම මාධ්‍යවේදියා බුද්ධිමය දේපළවලට ගරු කළ යුතුය. එසේම අන්‍යයන්ගේ රචනා අදහස් සොරා ගැනීමෙන් හා ප්‍රකාශ කිරීමෙන් වැළකී සිටීමටද ආචාර ධර්ම සුරැකීමකි.එමෙන්ම නඩු විභාගයකදී ඊට පෙර ගන්නා ලද පොලිස් කටඋත්තර, පාපොච්චාරණ එසේම චූදිතයාගේ හෝ වගඋත්තරකරුගේ අතීත තොරතුරු, පෞද්ගලික තොරතුරු, නෑ සබඳතා, එසේම සාධාරණ විනිශ්චයකට අගතිගාමී ලෙස බලපෑ හැකි තොරතුරු විනිශ්චයට පෙර ප්‍රසිද්ධ කිරීමෙන් වැලකී සිටීමද මාධ්‍යවේදියා අනුගමනය කළ යුතු සුවිශේෂී වගකීමකි.කතාකිරීමේ හා අදහස් පළ කිරීමේ නිදහසත්, ප්‍රකාශන නිදහසත් පුද්ගලයා සතුය. මේ නිදහස නිසි ලෙස ක්‍රියාත්මක වෙන්නට නම් සමාජමය වශයෙන් අදාළ වන තොරතුරු වෙත පිවිසීමේ නිදහසද ඔහු සතුවිය යුතුය.තොරතුරු සමාජ අයිතියක් බව විදහා දක්වන ප්‍රකාශයක් 1976 දී ජාත්‍යන්තර අධ්‍යයනය පිළිබඳ ලතින් ඇමෙරිකානු ආයතනයේ මෙහෙයවීමෙන් මෙක්ෂිකෝවේ පැවැත්වුණු “තොරතුරු පරිහරණය පිළිබඳ” ජාත්‍යන්තර සම්මන්ත්‍රණයේ අවසන් වාර්තාවේ දැක්වේ. එනම්, “තොරතුරු යනු සමාජ අයිතියකි. වෙළෙඳ භාණ්ඩයක් නොවේ. එහි අරමුණ වන්නේ ජනතාව වඩ වඩා දැනුවත් කිරීමයි. ජාතික හා ජාත්‍යන්තර වශයෙන් ඔවුන්ගේ ප්‍රශ්නවලට අදාළ සමාජ හා දේශපාලනීක තත්ත්වයන් ගැන ඔවුනට පූර්ණ අවබෝධයක් ලබාදීමයි. තීරණ ගැනීමේ ක්‍රියාවලියේලා සහභාගිවීමට ඔවුනට හැකියාව මුළුමනින්ම වටහාදීමයි. තොරතුරු සමාජ අවශ්‍යතාවක් වේ. මානව අයිතිවාසිකම් පිළිබඳ පූර්ණ ක්‍රියාකාරිත්වයට එය අවශ්‍ය සාධකයකි. තොරතුරු වූ කලී විමුක්තිය ලබා ගැනීමේ මෙවලමක් විය යුතුය. එසේම එය කාර්මික රටවලදී, ඒවායේ පවත්නා ජන වාර්ගික ප්‍රගතීන් දුරු කරලන මාර්ගයක් විය යුතුය.”ඉහත ප්‍රකාශයට අනුව තොරතුරු සමාජ අවශ්‍යතාවක් මෙන්ම අයිතියක් බවද අවධාරණය කෙරේ.මේ අනුව බලනවිට ප්‍රකාශන නිදහස පූර්ණ ලෙස භුක්ති විඳීමට ඉඩකඩ තිබිය යුතුය. ජනමාධ්‍යවේදියා ප්‍රකාශන නිදහස සිය අවිය බවට පත්කර ගත්තද එහි වගකීමද, දැරීමට ඉදිරිපත් විය යුතුය. ජනමාධ්‍යවේදියා ප්‍රකාශන නිදහස දැඩි වගකීමකින් යුතුව භුක්ති විඳින්නේ නම්, ඊට සීමාවක් තිබිය යුතු නැත. එසේම ඔහුගේ සීමාවන් දැනගෙන මහජන යහපත උදෙසාම ස්වයං වාරණයකින් යුතුව, සමාජයට හිතකර පරිදි ප්‍රකාශන නිදහස භුක්ති විඳීමට වගබලාගන්නේ නම් ඊට සීමා පැනවීම අවැඩදායකය. නමුත් අදහස් පළකිරීමේ හා ප්‍රකාශනයේ නිදහස ඇතැම් පාලන සීමාවන්ට යටත්වී ඇති බව පෙනේ. ඊට හේතු වී තිබෙන්නේ ජනමාධ්‍යවේදීන් සමහරෙකුගේ වගකීමෙන් තොර ක්‍රියාදාමයන් බව පැහැදිලිය.මේ පිළිබඳව මෙරට පාඨක, ශ්‍රාවක, පේ‍්‍රක්‍ෂක, නැරඹුම් යන නම්වලින් හැඳින්වෙන, ජනමාධ්‍ය ග්‍රහණයට හසුව සිටින සමස්ත ග්‍රාහක ජනතාව යළි යළිත් සිතාබැලිය යුතු කාලය හා ඊට එරෙහිව නැගී සිට සත්‍ය - සමබර – නිවැරදි තොරතුරු දැනගැනීමේ තම අයිතිය සුරක්‍ෂිත කර ගැනීමට සංවිධානගත විය යුතු කාලය එළඹ තිබේ.“තොරතුරු යනු මහජනතාව සතු සමාජමය අයිතියකි. (සංවාදයකට විවෘතය).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=f1108087</link>
    <topic>රුදුරු ත්‍රස්තවාදයෙන් අපට අහිමි වූ සොඳුරු සෙන්පතියා...</topic>
    <author/>
    <content>කඳුවැටි අතරින් හිරු නැඟ එයි. අවට පරිසරයට ලා හිරු වැටී බැබළෙද්දී සිතට දැනෙන්නේ අමුතුම සුන්දර හැඟීමකි. සැනසුමකි. සිත ඇතුළත කිසිදු බියක් සාංකාවක් දුකක් දරදරයක් නොමැත. සැනසුම සතුට සිත තුළ සැඟවී තිබේ.මේ නිදහස සතුට විඳින අපේ හිත් තුළට අදින් වසර 19කට ඉහත දී සිදුවූ ඒ ඛේදනීය සිදුවීමේ මතකයන් පලා ආවේ අපේ සිත් යළි යළිත් සසල කරවමිනි. දශක තුනක් තිස්සේ මේ රට වෙළාගෙන සිටි කුරිරු ත්‍රස්තවාදයේ අඳුරු සෙවනැලි වලින් මුදා ගැනීමේ මෙහෙයුමේ පුරෝගාමී මෙහෙයක් එදා ඉටු කළ උතුම් පුරවැසියකු සහ ඔහුගේ සගයන් සිය ජීවිත පරිත්‍යාග කළ ඒ අඳුරු සිදුවීම අපේ සිත් සතන් සලිත කරමින් මතකයට නැඟ එන්නේ රටට වටිනා පුතෙකු අහිමි වීමේ වේදනාවද පෙරදැරි කර ගනිමිනි. අන් කවරෙකුත් නොව අදටත් අපේ සිත් සතන් තුළ ජීවමානව සිටින දස දහස් සංඛ්‍යාත රණවිරුවන් අතර අභීත රණවිරුවකු වූ ලුතිනන් ජෙනරාල් ඩෙන්සිල් කොබ්බෑකඩුව රණවිරුවා ඇතුළු පිරිස මෙරටට අහිමි වී අදට වසර 19ක් සපිරෙයි.1992 අගෝස්තු 8 වැනිදා පෙරවරු 10.00 ට පමණ යාපනය අරාලි තුඩුවේදී ම්ලේච්ඡ ත්‍රස්තවාදීන්ගේ කුරිරු බිම් බෝම්බයකට හසුව ඒ අභීත සෙන්පතියා ඇතුලු පිරිස රට වෙනුවෙන් ජීවිත පූජා කළහ.එදා මෙරට ජනතාවගේ සිත් සතන් හඬා වැළපුනේ ඒ අභීත රණවිරුවා මේ රට ත්‍රස්තවාදයෙන් මුදා ගැනීමට කරගෙන ගිය මහා දැවැන්ත කර්තව්‍යයත් සමඟ ඔහුද අපට අහිමිවීම නිසාය.ත්‍රස්තවාදීන්ගෙන් මේ රට මුදා ගැනීමට එදා ඒ රණවිරුවාණන් මනා සැලසුමක් සකස් කරමින් සිටි බව රටේ ජනතාව දැනගෙන සිටියහ. එතුමාගේ ඒ සැලසුම තුළින් ත්‍රස්තවාදියා පරාජය කර රටට නිදහස උදාකර ගැනීමට හැකිවේය යන බලාපොරොත්තුව සෑම සියලු කෙනකු තුළම විය.ඒ වනවිට ඒ අභීත රණවිරුවාගේ ප්‍රධානත්වයෙන් ත්‍රස්තවාදයට එරෙහිව මෙහෙයුම් ගණනාවක් සිදුවෙමින් පැවතුණි. ඒවායේ ප්‍රතිඵලයක් වශයෙන් නැඟෙනහිර පළාතේ කොටි බල බිඳ භූමිය අපට අත්පත් කර ගැනීමට හැකිවී තිබුණි.ඒ වනවිට රටේ ජනතාව රටපුරා පෝස්ටර් ගැසුවේ ඩෙන්සිල් කොබ්බෑකඩුව පෙරටු කොටගත් ආරක්ෂක බලසේනාවලට ආශිර්වාද කරමින්ය.සැබෑ රණවිරුවකු සෙන්පතියකු තුළ වූ ඉවසීම කැපවීම ආත්ම ශක්තිය නිර්භීතකම ඩෙන්සිල් කොබ්බෑකඩුව සෙන්පතියාගේ ජීවය පුරාම වසාගෙන තිබුණි. ඔහුගේ ඒ නිර්භීත බව සමස්ත යුද හමුදාවේම ආත්ම ශක්තිය ධෛර්යය වැඩි කිරීමට හේතුවිය. රණවිරුවන්ගේ දෑතට හිරවූ ගිනි අවියට විරාමයක් දී යුද පිටියෙන් මඳකට නෙත් ඉවත් වීමට රණවිරුවන්ට අවශ්‍ය වූයේ නැත.නැඟෙනහිර ජයග්‍රහණය කිරීමට සටන් වදිමින් තිබියදී එතුමා වචන කිහිපයකින් දිනමිණ ට කළ ප්‍රකාශය අද මේ වනවිටත් මාගේ දෙසවන් වලට ඇසෙන්නා වගේය.එදා එතුමා සිටියේ වැලිඔය යුද හමුදා කඳවුරක සාකච්ඡාවකට සහභාගි වෙමින්ය. බොහෝ වේලාවක් එතුමා සම¼ඟ වචන කීපයක් කතා කිරීමේ බලාපොරොත්තුවෙන් දුරකතනයේ රැඳී සිටියෙමි. ඉතා නිහතමානි ගති පැවතුම් ඇති ඒ සෙන්පතියා මා වැනි පුංචි මාධ්‍යවේදිනියකගේ දුරකතන ඇමතුමට පිළිතුරු නොදී ගියේ නැත. එතුමා මා ඇමතුවේය.“මොකක්ද දරුවෝ අහන්න තියෙන්නේ” ඒ කොබ්බෑකඩුව අභීත සෙන්පතියාය.“සමාවෙන්න සර් මේ වෙලාවේ කරදර කළාට. අපට එක වචන කීපයකින් හෝ කියන්න නැඟෙනහිර තත්ත්වය මොකක්ද කියලා.“බය වෙන්න දෙයක් නෑ. අපි නැඟෙනහිර ජයග්‍රහණය කරනවා. නැඟෙනහිර පමණක් නොවේ මේ මුළු රටෙන්ම ත්‍රස්තවාදීන් පන්නා දමනවා” එතුමාගේ හඬ ස්ථීරය. ඒ වචන කීපය රටේ ජනතාව ජීවත් කරවීමට සමත් වෙන්නක් විය.පසුදින “දිනමිණ” පුවත් පතේ ප්‍රධාන සිරස්තලය බවට පත්වූයේ එතුමා කළ ප්‍රකාශයයි.නැඟෙනහිර එසේ ජයග්‍රහණය කරමින් සිටිය දී උතුරු පළාතෙන්ද කොටි බල බිඳ දැමීමේ මහා මෙහෙයුමක් ආරම්භ කිරීමේ සැලසුමක් ජෙනරාල් කොබ්බෑකඩුව විරුවාගේ මනස තුළ ඇඳී තිබුණි. එය ක්‍රියාත්මක කිරීමට අවශ්‍ය තොරතුරු සොයා බැලීම සඳහා 1992 අගෝස්තු 7 වැනිදා එතුමා ඇතුළු පිරිස උතුර බලා ගියහ. එදින ඔවුන් එහි නැවතුනහ. සාකච්ඡා කිහිපයක්ම පැවැත්වූහ. පසුදින තවත් ප්‍රදේශයක් වෙත යාමට තීරණය කර එදින එහි නැවතුනහ.උදෑසන ආහාරය ගත් මේ පිරිස දස දෙනකුගෙන් සමන්විත විය. මේ පිරිස වාහන දෙකක ගමන් කළහ. ලඳු කැලෑ මැදින් ඒ වාහන දෙක ගමන් ගනිද්දී පළමු වාහන දෙකේ ගමන් නොකොට එක් වාහනයකට ගොඩ වූහ.ජෙනරාල් කොබ්බෑකඩුව, මේජර් ජෙනරාල් විජය විමලරත්න, රියර් අද්මිරාල් මොහාන් ජයමහ, ලුතිනන් කර්නල් වයි. එන්. පලීපාන, ලුතිනන් කර්නල් එච්. ආර්. ස්ටීවන්, ලුතිනන් කර්නල් ජී. එච්. ආරියරත්න, ලුතිනන් කමාන්ඩර් බී. විජේපුර, ලුතිනන් කමාන්ඩර් අසංග ලංකාතිලක, මේජර් නලින් ද අල්විස් සහ සෙබල ඩබ්ලිව්. ජේ. වික්‍රමසිංහ එම ගමනට එක්වූ නිලධාරින්ය.ජීප් රථය තුළ ඉඩ මදි නිසා ජනරාල් කොබ්බෑකඩුවගේ බඩියා වූ උපාලි ජීප් රථයේ පටුපස එල්ලී සිටියේය.මේ වනවිට කොටි නායකයන්ගේ සාකච්ඡා මේසයේ ප්‍රධාන මාතෘකාවක් විය. ඒ ජෙනරාල් කොබ්බෑකඩුවයි. ඔහුගේ ඉදිරි සැලසුම් තුළින් ඔවුන්ට මහා විනාශයකට මුහුණදීමට සිදුවන බව දැන සිටියහ. එබැවින් ඔහු ඝාතනය කිරීමට සැළසුම් කීපයක් ක්‍රියාත්මක වෙමින් පැවතිණි. එතුමා යන එන තැන් සෙවීමට කොටි ඔත්තුකරුවන් සිය ගණනක් යොදා තිබුණි.තමාට කොටි තර්ජනයක් ඇති බව කොබ්බෑකඩුව සෙන්පතියාණන් දැන සිටියේය. එහෙත් එම තර්ජනවලට බියෙන් ආපස්සට යාමේ අරමුණක් අපේ සිංහල හමුදාවන් තුළ නොමැත. කොබ්බෑකඩුව සෙන්පතියා තම ගෙවල් දොරවල්, බිරිය, දරුවන්, ඥාතින් පවා අමතක කර දමා රට වෙනුවෙන්ම කැපවුණේය.කෙසේ හෝ වේවා මේ සෙන්පතියා ඇතුළු පිරිස උතුරට පැමිණ සිටින බවට කොටි ත්‍රස්තවාදීන්ගේ ඔත්තු සේවාවලට දැන ගැනීමට ලැබිණි. එය ඔවුන් විසින්ම සොයා ගත්තාද? නැතහොත් යම් පාවාදීමක් වූවාද යන්න අප තවමත් දන්නේ නැත.කොබ්බෑකඩුව සෙන්පතියා ඇතුළු පිරිස රැගත් ජීප් රථය ඒ අවශ්‍ය ස්ථානය වෙත යන අතරතුර හමුදා මුරපොළවල් ලඟ නතර කර එහි සිටි හමුදා භටයන් සමඟ කතා කිරීමටත් සුව දුක් ඇසීමටත් ඔහු අමතක කළේ නැත. මොවුන් ඒ අවශ්‍ය ස්ථානයට ගොස් ආපසු එමින් සිටියහ. ඔවුන් ගිය පාරෙන් ආපසු යනු වෙනුවට වෙනත් මාර්ගයක් ඔස්සේ පැමිණියහ. ඔවුන් එසේ පැමිණියේ ඔවුන්ට ලැබුණ උපදෙසක් මතද නැතහොත් ඔවුන්ගේම තීරණයක් නිසාද යන්න ගැනත් තවම දැනගත හැකිවූයේ නම් නැත.ක්‍රමක් ක්‍රමයෙන් ඒ අවාසනාවන්ත මොහොත ලඟාවෙමින් තිබුණි. හරියටම ජීප් රථය අරාලි තුඩුව ආසන්නයෙන් ගමන් ගනිද්දී මහා හෙණ හඬක් නංවමින් වළ දමා තිබූ බිම් බෝම්බයක් පුපුරා ගියේය. ජෙනරාල් කොබ්බෑකඩුව ඇතුළු පිරිස රැගත් ජීප් රථය ඉලක්ක කොට වළලා තිබූ ඒ භයානක බෝම්බයට මේ රණවිරුවන් රැගත් ජීප් රථය හසුවිය. මහා හෙණ හඬත් සමඟ ජීප් රථය පුපුරා ගියේය. ජෙනරාල්වරයා ඇතුළු පිරිස රැගත් ජීප් රථය හමුදා කඳවුර සමඟ වරින් වර හුවමාරු වූ පණිවුඩ නැවතී ගියේය. මේ මහා පිපුරුම මුළු උතුරු පළාතම දෙදරවා ගියාක් මෙන් දුර ඈත හමුදා කඳවුරුවල සිටි හමුදා භටයන් පවා එම ස්ථානයට දිව ආහ.පිරිසෙන් කිහිප දෙනකුම ඒ වනවිටත් ජීවිතයට සමුදී තිබුණි. ජෙනරාල්වරයාගේ සිරුර ඈතට විසිවී තිබුණි. ඒ වනවිටත් එතුමා ජීවත්ව සිටියේය. විනාඩි කීපයක් තුළ හෙලිකොප්ටර් යානයක් එතැනට ලඟාවිය. ජෙනරාල්වරයා එක් යානයක ද සෙසු පිරිස තවත් යානයකින් ද පලාලි වෙත ගෙන යනු ලැබිණි.පලාලිහිදී එතුමාට වහ වහා කඩිනම් ප්‍රතිකාර දී අනතුරුව වහාම කොළඹට ගෙනඑනු ලැබිණි.කොබ්බෑකඩුව සෙන්පතියා ඇතුළු පිරිස ත්‍රස්තවාදී බෝම්බයකට හසුවී ඇති ආරංචිය රටපුරා පැතිර යාමට ගතවූයේ විනාඩි කීපයකි.මේ රටේ ජනතාවගේ ජීවිත එතැනම නැවතුනා සේ දැනෙන්නට ඇත. ඔවුන් හඬා වැළපුනහ. තවත් නම් ඔවුන් වෙනුවෙන් කවුරුන් පෙරමුණ ගන්නදැයි ඔවුන්ට සිතෙන්නට ඇත.කොළඹ මහ රෝහලේ දී මේ සෙන්පතියාගේ ජීවිතය බේරා ගැනීමට වෛද්‍යවරු නොගත් උත්සාහයක් නොමැත. සෑම සියලු වෛද්‍යවරයෙක්ම එතුමා වෙනුවෙන් කැපවූහ. එහෙත් ඒ සියලුදෙනා සෝ සයුරක ගිල්වා එදින දහවල් එකට පමණ කොබ්බෑකඩුව සෙන්පතියා මේ රටෙන්, සමස්ත ජාතියෙන්ම සමුගත්තේය. එතුමා ඇතුළු දසදෙනකු එසේ දිවි පිදූ අතර දිවි බේරුණේ ජෙනරාල්ගේ බඩියා වූ උපාලිගේ පමණි.එම සෙන්පතියාගේ අභාවයෙන් පසු මෙරට ජනතාවට තවත් නම් නිදහසක් ගැන සිතුණේ නැත. ආරක්ෂක බළසේනා පෙරටු කොටගෙන ඔවුනට සැබෑ නායකයකු වූ ත්‍රස්තවාදීන්ව සමූල ඝාතනය කර මේ රටට නිදහස යළි කවදාවත් උදාවේ යැයි මේ රටේ ජනතාව නොසිතූහ.ඔවුන්ගේ සිත් අධෛර්යට පත්වී තිබුණි. රටේ ජනතාව පමණක් නොව ආරක්ෂක හමුදාවන්ගේ ද ආත්ම ශක්තිය ද පිරිහී යන්නට විණි.1992න් පසු ත්‍රස්තවාදීන්ට මහා ශක්තියක් ලැබුණි. ඔවුන් උතුරු නැඟෙනහිර අප සතු භූමිය වරින් වර අත්පත් කර ගත්හ. දහස් ගණනින් ජීවිත පරිත්‍යාග කරමින් සතුරන් සමඟ සටන් වැදුණි. සටන් විරාම ගණනාවක් යෙදුනි. එහෙත් යුද්ධයේ අවසානයක් නොමැත. ආරක්ෂක හමුදා භට පිරිස් පමණක් නොවේ අහිංසක මිනිසුන්ද කොටියාගේ බිම් බෝම්බයට, පැති බෝම්බයට, කැත්තට, පිහියට, ගිනි අවියට බිලිවූහ. ජීවිත අහිමිවීමේ අවසානයක් නොමැතිව තිබූ අතර යුද්ධයේ ද අවසානයක් නොවීය.මේ ආකාරයෙන් තවත් දශකයකට වැඩි කාලයක් විසඳුමක් අවසානයක් නොමැති යුද්ධයක් සිදුවෙමින් තිබියදී 2005 වසරේ දී මහින්ද රාජපක්ෂ මහතා ජනාධිපති ධුරයට පත්විය. එතුමා බලයට පැමිණෙන විටම එතුමාගේ මනෝමය සැලසුමක් වූයේ ත්‍රස්තවාදය අවසන් කර රටට සාමය උදාකර දීමයි.2007 දී එතුමා ඒ මනෝමය සැලසුම සජීවීව ක්‍රියාත්මක කිරීමට රටේ නායකයා සේනාධිනායකයා වශයෙන් ත්‍රිවිධ හමුදාව මෙහෙයවූයේය. ත්‍රිවිධ හමුදාවන්ට උපදෙස් දුන්නේය.නිවැරැදි නායකත්වය, ස්ථීර අධිෂ්ඨානය, අවංක කැපවීම, නොබිඳෙන ආත්ම විශ්වාසය තුළින් ජනාධිපතිතුමා ලබා දුන් උපදෙස්ම ත්‍රිවිධ හමුදාව යළි පණගැන්වුණි. එතුමාගේ වචනය හමුදා විරුවන්ගේ ආත්ම ශක්තිය වඩා නංවාලීමටත්, නොබිඳී පවත්වාගෙන යාමටත් හේතුවිය.ඒ අනුව මාවිල්ආරුවෙන් පටන් ගත් මානුෂීය මෙහෙයුම නැඟෙනහිර කොටි බළමුළු බිඳ දමමින් උතුරට ද ගොස් අවසානයේ 2009 මැයි 19 වැනිදා නන්දිකඩාල් කළපුවෙන් අවසන් වූයේ එතෙක් කාලයක් මේ රට විනාශ කළ දසදහස් ගණන් මිනිස් ජීවිත බිල්ලට ගත් ත්‍රස්තවාදී නායක ප්‍රභාකරන් ඇතුළු සියලුම නායකයන් සමූල ඝාතනය කරමින්ය.එදා 1992 ජනරාල් කොබ්බෑකඩුව සෙන්පතියා ඇතුළු පිරිසගේ ඛේදවාචකයෙන් හඬා වැටී තිබූ මිනිස් සිත් සතන් යළි පණ ගැන්වූ නායකයා මහින්ද රාජපක්ෂ මහතාය. එතුමා ඒ හඬා වැටුණු මිනිස් ජීවිතවලට ආලෝකයක් විය. රටට අහිමිව තිබූ නිදහස සම්පූර්ණයෙන්ම හිමිකර දීමට එතුමා කැපවුනේය.කොබ්බෑකඩුව සෙන්පතියා ඇතුළු පිරිස රට වෙනුවෙන් ත්‍රස්තවාදයට බිළි වූවා සේම තවත් සෙන්පතියන්, රණවිරුවන් දසදහස් ගණනක් ජීවිත පරිත්‍යාග කළහ. ඒ එකින් එක සිද්ධීන් මතකයට ගෙන ඔවුන් සැමරීම කළ නොහැකි වූවත් ඔවුන් සෑම සියලු කෙනකුම අපේ ජීවිත තුළ සදා ජීවත් වෙති.දශක තුන තුළම ඔවුන් හෙළූ රුධිරය තුළින් උතුරු නැඟෙනහිර පොළව තෙත් වූ බව අප දනිමු. කෑලි කැපිය හැකි ගන අඳුරේ දෑතට සිර කර ගත් ගිනි අවියද අත දරාගෙන සෙමින් සෙමින් පා තබමින් සතුරා සොයා ඉදිරියට ඇදුන ඒ අභීත රණවිරුවන් අපට අමතක නැත. ඔවුන් අහිමිව හඬා වැලපුන අදටත් වැළපෙන ඔවුන්ගේ ජීවිතවල කොටස්කරුවන් ද අපට අමතක නැත. ඔවුන් අවසන් හුස්ම පොද හෙළනවිට මේ රටට කවදා හෝ නිදහසක් උරුම වේවායි පතන්නට ඇත. ඔවුන්ගේ ඒ පැතුම සුසුම එදා අවසන් සටනට සහභාගි වී ජයග්‍රහණය කළ රණවිරුවන්ට ශක්තියක් ආශිර්වාදයක් වෙන්නට ඇතැයි සිතේ.එදා 1985 තින්නවේලි හිදී කොටි ත්‍රස්තවාදියාගේ ගිනි අවියට බිලිවූ ප්‍රථම හමුදා භට පිරිසේ සිට 2009 මැයි 19 දක්වා නන්දිකඩාල් අවසන් සටන දක්වා ජීවිතය කැප කළ සෑම සියලු රණවිරුවකුම ඉතාමත් ගෞරවයෙන් භක්තියෙන් අද අපි සිහිපත් කරන්නෙමු.සෙන්පති ජෙනරාල් කොබ්බෑකඩුව ඇතුළු විරුවන් ජීවිතය පූජා කළ දින සිට අදට වසර 19 ක් යනතෙක්ම “දිනමිණ” ඒ දිනය සිහිපත් කර ඔවුන් වෙනුවෙන් ලිපියක් පළ කිරීමට අමතක කළේ නැත. රටක් වෙනුවෙන් කැපවූ රණවිරුවන් වෙනුවෙන් කළ හැකි දේ බොහෝය. ඒ අතරින් ඔවුන් සිහිපත් කිරීමද අප වෙනුවෙන් ඔවුන් කළ අභීත සේවයට කෘතගුණ සැලකීමකි.අදින් අවසන් නොවී ඉදිරි මතු දරු පරම්පරාවන්ටත් රණවිරු නාමය අමතක නොවනු ඇත. එය මේ රටේ ජනතාව රණවිරුවන් වෙනුවෙන් කරන කෘතගුණ සැලකීමකි.කොබ්බෑකඩුව අභීත සෙන්පතියාණනි, ඔබතුමා ඇතුළු රට වෙනුවෙන් දිවි දුන් සෑම රණවිරුවකුම අපට උරුම කර දෙන්නට කැපවූ ඒ නිදහස දැන් මේ රටට උදාවී තිබේ. එය සිහිනයක් යැයි කලෙක අපිට සිතුනි. එහෙත් එය සැබෑ වූ සිහිනයකි. ඒ සඳහා ඔබ සැම කොහේ හෝ සිට ආශිර්වාද කරන්නට ඇත. අප වෙනුවෙන් කැප වූ ඔබ, අප සැම යළි සමරන්නෙමු. කෘතගුණ සළකන්නෙමු.ඔබ සැමට නිවන් සුව ලැබේවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=f1108085</link>
    <topic>වෙළෙඳ දැන්වීම්වලට නුසුදුසු යි !</topic>
    <author/>
    <content>බුදුරජාණන් වහන්සේ ජීවමාන සමයෙහි අන්‍ය ආගමික පරිබ්‍රාජක, තීර්ථක, නිඝණ්ටක අයගෙන් උන් වහන්සේට හා ශ්‍රාවක පිරිසට එල්ල වුණු තර්ජන, ගර්ජන අපමණය. බුදුරජාණන් වහන්සේගේ සෘද්ධි ප්‍රාතිහාර්ය ගැන සැක පළ කළ ඔවුහු අහසට පැන නැගුණු උස කණුවක මුදුණේ රැඳවූ පාත්‍රයක් සෘද්ධි ප්‍රාතිහාර්යයෙන් රැගෙන එන්නැයි අභියෝග කළ විට බුදු සව්වෙක් වන පිණ්ඩෝල භාරද්වාජ නම් වූ එක්තරා භික්ෂුවක් රැස්ව සිටි බොහෝ පිරිස් මවිත කරමින් සෘද්ධියෙන් ඊට ළඟා වී පාත්‍රය ගෙන බිම පෙනී සිටියේය.මෙම පුවත ශ්‍රවණය කළ බුදු හිමි සියලාභ ප්‍රයෝජන සඳහා භික්ෂුව එසේ ප්‍රාතිහාර්ය පෑම නුසුදුසු බව පැහැදිලි කැර මෙබඳු දේවල් තහනම් කැර විනය නීතියක් ද පැනැවූ හ.මෙම කථා ප්‍රවෘත්තිය ඉදිරිපත් කළේ වර්තමානයේ භික්ෂූන් වහන්සේලා මුද්‍රිත හා විද්්‍යුත් මාධ්‍ය ඔස්සේ පෙනී සිටිමින් විවිධ වෙළෙඳ ව්‍යාපාරිකයන්ගේ නිෂ්පාදන භාණ්ඩ අලෙවිය උදෙසා විවිධ ප්‍රකාශ කරමින් ඉදිරිපත්වීම කොපමණ යෝග්‍යදැයි ප්‍රශ්න කිරීම සඳහා ය.බුදුන් වහන්සේ පැනැ වූ විනය නීතියකුත් තිබියදී අපේ ඉපැරණි සාරධර්මවලට එළි පිට ම උපහාස අපහාස ගෙන දෙන අපමණ වෙළෙඳ දැන්වීම් ජයටම පවතිද්දී ජනතාව භික්ෂූන් වහන්සේලාටත් මෙකී වෙළෙඳ ග්‍රහණයට හසුවීම ගැන ඉමහත් සංවේගයට හා කලකිරීමට පත්ව බලා සිටිති.උන් වහන්සේලාත් මේ ගැන සිතා බැලිය යුතුය. වෙළෙඳ දැන්වීම් වෙනුවෙන් මෙලෙස භික්ෂූන් වහන්සේලා ඉදිරිපත්වීම ථෙරවාදී බෞද්ධ උරුමයක් පවතින අප රටට නොගැලපේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>08</day>
    </date>
    <link>http://www.dinamina.lk/2011/08/08/_art.asp?fn=f1108086</link>
    <topic>සසුන් කෙත සරු කළ අපවත් වී වදාළ කරඬුපණේ ප්‍රේමසිරි නාහිමි</topic>
    <author/>
    <content>ශ්‍රී සම්බුද්ධ ශාසනයේ චිරස්තිථිය රඳා පවත්නේ ව්‍යක්ත, විශාරද බහුශ්‍රැත, සංඝශෝභන ගුණයෙන් අනූන සංඝ පීතෘන් වහන්සේලා නිසාය. ශ්‍රී ලංකාවේ බුද්ධ ශාසනය පරිහානියට පත්වූ හැමකල්හිම රටේ සමාජ ආර්ථික පරිහානියද සිදු වී තිබේ. මේ කුඩා දිවයින සමස්ත ලෝකයේ මහා අධිරාජ්‍යයන් අතර පවා ගෞරවාදරයට පාත්‍ර වන්නේ ශ්‍රේෂ්ඨ බුදු දහමත් ඒ හා බැඳුණු විශිෂ්ට චාරිත්‍ර පද්ධතියත් සජීවී ලෙස නිරූපණය වන අයුරින් අඛණ්ඩව පවත්වාගෙන යන නිසාය.උසස් සංස්කෘතියකින් පරිපෝෂණය වූ ශ්‍රී ලංකා සමාජයේ අභිමානයත්, පෞරුෂයත් සුරක්ෂිත කිරීමෙහි ලාංකීය භික්ෂූන් වහන්සේ විසින් ඉටුකරන ලද මහා මහිමවත් ජාතික, ආගමික හා සාමාජීය සේවා අතිමහත්ය. උන්වහන්සේලාගේ එම කැපවීම පරපුරෙන් පරපුරට දායාදයක් ලෙස සුරක්ෂිත කොට ගෙන පවත්වාගෙන යාම ශ්‍රී ලාංකේය ජනතාවට ආශිර්වාදයක් වී තිබේ.ස්වකීය ශාසන ප්‍රතිපදාවන් ද, සුරක්ෂිතව පවත්වාගෙන යමින් 85 වසරකට අධික කාලයක් ශාස්ත්‍රධාරීන් බිහි කිරීම උදෙසා බුද්ධිය, ශ්‍රමය හා කාලය වැය කළ කරඬුපණේ ප්‍රේමසිරි නාහිමිපාණන් වහන්සේගේ අපවත්වීම පිරිමැසිය නොහැකි පාඩුවකි.නිකතැන්නේ විදානලාගේ ඩිංගිරිබණ්ඩා සහ කලුආරච්චිලාගේ කරුණාවතී දම්පතීන්ගේ ආදර සෙනෙහස ලබමින් වාකිරිගල රජයේ පාසලේ පස්වැනි වසරේ ඉගෙනීම ලබමින් සිටි ආදරණීය පුත්‍රරත්නය 1949 දී කලුගල්ලේ ශ්‍රී විජයසුන්දරාරාමවාසී උඩුනුවර පියතිස්ස කොත්තන්නාගොඩ ශ්‍රී ධර්මෝදයාරාමාධිපති උඩුනුවර ධර්මසාර, මංගලගම ශ්‍රී බෝධිමාලකාරාමාධිපති, හබ්බුන්කඩුවේ පඤ්ඤාජෝති මාහිමිපාණන් වහන්සේලාගේ ආචාර්යත්වයෙන් සසුන් ගත කෙරිණි.කෑගල්ලේ පුස්සැල්ලේ ධම්මතිලක මහා ස්වාමීන්ද්‍රයන් වහන්සේ වෙතින් හා අනතුරුව එල්ලක්කල ශ්‍රී සුමංගල විද්‍යාලයාධිපතිව වැඩ විසූ ශ්‍රී ලංකා රාමඤ්ඤ මහා නිකායේ අධිකරණ ලේඛක අමිතිරිගල පඤ්ඤාවංශ ස්වාමීන්ද්‍රයන් වහන්සේ වෙතින් සිංහල, පාලි, සංස්කෘත ආදී භාෂා ශාස්ත්‍ර මෙන්ම ත්‍රිපිටක ධර්මය ද මැනවින් උගත්හ. 1960 දී උපසම්පදාව ලබා කැලණිය විද්‍යාලංකාර විශ්වවිද්‍යාලයට ඇතුළත් වූ ප්‍රේමසිරි ස්වාමීන් වහන්සේ එහිදී ශ්‍රාස්ත්‍රවේදී උපාධිය ලබා ගත්හ. ඉන්පසු ගම්පහ බණ්ඩාරවත්තේ ෂද්‍යාවංශ පිරිවෙනේ ආචාර්ය මණ්ඩලයට එක්වූහ. 1966 දී රඹුක්කන පුවක්මොටේ මහා විද්‍යාලයේ මීපිටිය කනිෂ්ඨ විද්‍යාලය, මංගලගම කනිෂ්ඨ විද්‍යාලය පාසල්වල වසර 13කට අධික කාලයක් සේවය කළහ.අනතුරුව මංගලගම විද්‍යාමංගල මහ පිරිවනේ පරිවෙණාධිපති පදවියට පත්වීමෙන් වසර කීපයකට පසු එම විධ්‍යාස්ථානය කෑගල්ල දිස්ත්‍රික්කයේ විශිෂ්ටතම භික්ෂු අධ්‍යාපන ආයතනය බවට පත්විය. මංගලගම ශ්‍රී බෝධිමාලකාරාමයෙහි සංවර්ධනය උදෙසා ප්‍රේමසිරි මාහිමිපාණන්ගෙන් ඉටු වූ සේවය විශේෂයෙන් අප මෙහිදී අගය කළ යුතුය. අද වනවිට මංගලගම පිරිවෙන ප්‍රදේශයේ විහාරස්ථානයේ 80කට අධික සංඛ්‍යාවක ආගමික අවශ්‍යතා සපුරාලන භික්ෂු කේන්ද්‍රස්ථානයක් බවට පත්ව තිබේ.ආදාහන පූජෝත්සවය අද (8) සඳුදා දින ප.ව. 2.30ට විහාරස්ථ ආදාහන මන්දිරයේ දී සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n1108091</link>
    <topic>තරුණයන් 15000ක් කොරියාවට</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතාගේ උපදෙස් පරිදි 2012 වසරට 15,000 ක තරුණ පිරිසක් කොරියාවට යැවීම සඳහා දැන් අයදුම්පත් නිකුත් කිරීම ආරම්භ කර තිබේ. පසුගිය 2006 සිට 2010 දක්වා කාලය තුළ 27100 ක් කොරියාවේ රැකියා සඳහා ගොස් තිබෙන බව විදේශ සේවා නියුක්ති කාර්යාංශය කියයි.කොරියාවේ රැකියා බලාපොරොත්තුවෙන් දොළොස් දහසකට අධික තරුණ පිරිසක් පෙරේදා (07) රාති‍්‍රයේ බම්බලපිටිය පොලිස් ක්‍රීඩාංගණයට භාෂා ප්‍රවීණතා විභාගයේ අයදුම්පත් ලබා ගැනීම සඳහා එක්රොක් වී සිටියහ.කොරියානු භාෂා ප්‍රවීණතා විභාගයේ අයදුම්පත් ලබාගැනීමට පැමිණි මේ පිරිස විශාල වූ හෙයින් තරමක උණුසුම් තත්ත්වයක් උද්ගත වී තිබුණි.අම්පාර, මඩකලපුව, නුවරඑළිය සහ මාතර වැනි ප්‍රදේශවලින් ද විශාල පිරිසක් පැමිණීම නිසා පාලනය කරගත නොහැකි තත්ත්වයක් උද්ගත විය.කෙසේ හෝ අයදුම්පත් නිකුත් කිරීම ඊයේ (08) ආරම්භ කළ අතර, එය 11 වැනිදා දක්වා ක්‍රියාත්මක වෙයි.ඊයේ (08) නිකුත් කළ අයදුම්පත් සංඛ්‍යාව 3500 ක් බව ශ්‍රී ලංකා විදේශ සේවා නියුක්ති කාර්යාංශය සඳහන් කරයි.බම්බලපිටියේ පොලිස් ක්‍රීඩාංගණයට අමතරව දිවයින පුරා පිහිටි මධ්‍යස්ථාන 27 ක දී මෙම අයදුම්පත් ලබා ගැනීමේ පහසුකම් සලසා තිබේ.ඊයේ (08) අයදුම්පත් නිකුත් කිරීමේ දී උණුසුම් තත්ත්වයක් හටගත්තේ පිට පළාත්වල අය ද කොළඹට පැමිණි නිසා ය. කෙසේ හෝ තත්ත්වය පාලනය කර ගැනීමට පොලිසියට හැකි වී තිබේ.මඩකලපුව සහ යාපනයේ පිහිටි මධ්‍යස්ථානවලට බලාපොරොත්තු වූ තරම් පිරිසක් පැමිණ නොසිටිය හ.අම්පාර, මඩකලපුව, රත්මලාන, මීගොඩ, ගාල්ල, කඩවත, මීරිගම, තංගල්ල, යාපනය, කළුතර, මහනුවර, කෑගල්ල, කුරුණෑගල, දඹුල්ල, හලාවත, ත්‍රිකුණාමලය හා වව්නියාව යන පුහුණු මධ්‍යස්ථානවලින් මේ සඳහා අයදුම්පත් ලබාගත හැක.මීට අමතරව තිස්ස, පන්නල, මන්නාරම, මොණරාගල, නුවරඑළිය, තමංකඩුව ප්‍රාදේශීය ලේකම් කාර්යාලවලින් ද, අනුරාධපුර, බදුල්ල, මාතර, රත්නපුර යන පළාත් කාර්යාලවලින් අයදුම්පත් ලබාගත හැකිය.දකුණු කොරියාවේ රැකියා සඳහා විදේශ ශ්‍රමිකයන් ලබාගන්නා රටවල් අතර ශ්‍රී ලංකාව මීට පෙර 13 වැනි ස්ථානයේ පසුවිය. අද වන විට ශ්‍රී ලංකාව පළමු ස්ථාන තුන අතරට පැමිණ සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n1108092</link>
    <topic>රුවන්වැලි සෑය වඳින්නටජනපති පා ගමනින් එයි</topic>
    <author>තෙන්නකෝන් කුලසේකර</author>
    <content>අනුරාධපුර ජනාධිපති මැදුරේ සිට බසවක්කුලම වැව දිගේ පා ගමනින් ආරක්ෂක නිලධාරින් නොමැතිව පැමිණි ජනාධිපතිතුමා ඊයේ (8) උදෑසන 6.30 ට පමණ රුවන්වැලි සෑය වන්දනා කළේය.රුවන්වැලි සෑ මළුවේ මල් පහන් පූජා කරමින් සිටි වන්දනාකරුවන්ගේ සාදු හඬ මැද්දේ රුවන්වැලි සෑය පැදකුණු කළ ජනාධිපතිතුමා බැතිමතුන් සමඟ කතා බස් කරමින් ඔවුන්ගේ සුව දුක් විමසීමට අමතක නොකළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n1108093</link>
    <topic>රන්දෝලි පෙරහර අද ඇරඹෙයි</topic>
    <author/>
    <content>මහනුවර ඇසළ පෙරහර මංගල්‍යයේ විචිත්‍රත්වය ඔප්නංවන රන්දෝලි පෙරහර අද (09) ආරම්භ වෙයි.ප්‍රථම රන්දෝලි පෙරහර නැඟෙනහිර දිශාභිමුඛව ශ්‍රී දළදා මාලිගාව අභියසින් පිටත්ව දළදා වීදිය, ඩී. එස්. සේනානායක වීදිය, පන්සල පාර, දේව වීදිය, කොළඹ වීදිය, ඊ. එල්. සේනානායක වීදිය, හරස් වීදිය, ඩී. එස්. සේනානායක වීදිය ඔස්සේ ගමන්ගෙන රජ වීදියෙන් ඔස්සේ ගමන්ගෙන රජ වීදියෙන් ඉහළට විත් ගෙවදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n1108094</link>
    <topic>ජනපති අද චීනයට</topic>
    <author/>
    <content>මහජන චීන සමූහාණ්ඩුවේ ජනාධිපති හූ ජින්තාවෝ [Hu Jintao]  මහතාගේ ආරාධනයෙන් අතිගරු ජනාධිපති මහින්ද රාජපක්‍ෂ මැතිතුමා චීනයේ සිව් දින සංචාරයක් සඳහා අද පිටත්වීමට නියමිත ය.පසුගිය ජුනි මාසයේ දී රුසියාවේ ශාන්ත පීටර්ස්බර්ග් නගරයේ දී පවත්වන ලද ශාන්ත පීටර්ස්බර්ග් ආර්ථික සමුළුවේ ද්විපාර්ශ්වික සාකච්ඡා අතරවාරයේ දී ජනාධිපති හූ ජින්තාවෝ මහතා විසින් ජනාධිපති මහින්ද රාජපක්‍ෂ මැතිතුමා වෙත මෙම ආරාධනය කරන ලදී.මෙම සංචාරයේ දී ජනාධිපති මහින්ද රාජපක්‍ෂ මැතිතුමා, චීන ජනාධිපති හූ ජින්තාවෝ මහතා සහ අග්‍රාමාත්‍ය වෙන් ජියාබාවෝ [Wen Jiabao] මහතා හමුවන අතර, ෂෙන්ෂෙන් හි යුනිවර්සියෙඩ්  [Universiade in Shenzhen] උත්සවයේ සමාරම්භක උත්සවයට සහභාගි වීමට ද නියමිත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n1108095</link>
    <topic>මහනුවර පෙරහර මඟපුටු ජාවාරමක්</topic>
    <author>අසේල කුරුළුවංශ</author>
    <content>විදේශිකයකු වාඩිවූ විට රුපියල් 2000/- සිට 7000/- තෙක් මිල ගණන් නියම වන හිමිකරුවකු නොමැති ප්ලාස්ටික් පුටු 42 ක් ඇසළ පෙරහර ගමන් මාර්ගයේ වෙළඳ සැල් ඉදිරිපිට තිබී මහනුවර කොට්ඨාස දූෂණ මර්දන අංශය මගින් ඔවුන්ගේ බාරයට ගෙන ඇත.පෙරහර නැරඹීමට පැමිණෙන ජනතාවට අවහිර වන සේ වෙළෙඳසැල් ඉදිරිපිට පදික වේදිකාවේ මෙම පුටු දමා ඉතා ඉහළ මිල ගණන්වලට ඒවා අලෙවි කරන බවට පොලිසියට ලැබුණු තොරතුරු මත ඊයේ (09) සිදුකළ වැටලීමකදී මෙම පුටු අත්අඩංගුවට ගෙන තිබේ.විදේශිකයකු මුදල් ගෙවා ආසන වෙන්කර ගන්නා අවස්ථාවේ මෙම පුටු වලට හිමිකරුවන් සිටින නමුත් පොලිසිය එම ස්ථාන වටලන අවස්ථාවේ හිමිකරුවන් ඉදිරිපත් නොවන බවත් පොලිසිය පවසති.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ විශේෂ උපදෙස් මත මහනුනර කොට්ඨාස දූෂණ මර්දන අංශයේ ස්ථානාධිපති පොලිස් පරීක්‍ෂක රංජිත් ජයසේන මහතා ඇතුළු කණ්ඩායමක් මෙම පුටු අත්අඩංගුවට ගෙන ඇත. හිමිකරුවන් නොමැති පුටු අධිකරණයට ඉදිරිපත් කර රාජසන්තක කරන බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n1108096</link>
    <topic>ආදිවාසීහු අද ශ්‍රී දළදාවටමී පැණි පූජා කරති</topic>
    <author>අසේල කුරුළුවංශ</author>
    <content>ආදිවාසීන් විසින් ඈත අතීතයේ සිට සිදුකරගෙන එනු ලබන මී පැණි පූජාව සඳහා වැදිනායක ඌරුවරිගේ වන්නියලෑ ඇත්තෝ ප්‍රමුඛ ආදිවාසීහු කණ්ඩායමක් අද (9) ශ්‍රී දළදා මාලිගාවට පැමිණෙති.සෑම වර්ෂයකම ඇසළ පෙරහර සමයේ ප්‍රථම රන්දෝලි පෙරහර දින ආදිවාසීහු මී පැණි පූජාව දළදා සමිඳුන් උදෙසා පවත්වති.මී පැණි පූජා කිරීමෙන් අනතුරුව වැදිනායක ඇතුළු ආදිවාසීන් ශ්‍රී දළදා මාලිගාවේ ඓතිහාසික මහමළුවේ සිට අද (09) රාත්‍රියේ පෙරහර නැරැඹීමට ද නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n1108097</link>
    <topic>මීගමුව පොලිසියේ 3ක් අත්අඩංගුවට</topic>
    <author>නුවන් කොඩිකාර සහ පණ්ඩුක සමරසේකර</author>
    <content>පොලිස් අත්අඩංගුවට ගත් කොල්ලකන ලද මැණික් සහ රන් ආභරණ තොගයක් වංචා කිරීමේ සිද්ධියක් සම්බන්ධයෙන් මීගමුව පොලීසියේ කොස්තාපල්වරයකු හා සැරයන්වරු දෙදෙනකු පොලිස් මූලස්ථානය මගින් ඊයේ (8) අත්අඩංගුවට ගෙන ඇත.මීගමුව මුලස්ථාන පොලිස් පරික්‍ෂකවරයා ද මේ වංචාවට හවුල් වී ඇති බවට සැක කෙරේ. ඔහු ද අත්අඩංගුවට ගැනීම සඳහා පොලිස් මූලස්ථානය කටයුතු කරමින් සිටී. ඔහු සැඟවී සිටින බවත් වාර්තා විය.මේ පොලිස් නිලධාරීන් වංචා කළ මැණික් සහ රත්රන්වල වටිනාකම රුපියල් ලක්ෂ 12 කට ආසන්න යැයි කොල්කරුවන්ගෙන් ලබා ගත් තොරතුරු අනුව අනාවරණය වන බව පොලිස් මූලස්ථානයේ ආරංචිමාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n1108098</link>
    <topic>මාරාන්තික ගව වසංගතයලොවින් තුරන්වෙයි</topic>
    <author>ඉන්දික පොල්කොටුව</author>
    <content>මාරාන්තික ව්‍යසනයක් බවට පත්ව තිබූ ගව වසංගතය හෙවත් රින්ඩර් පෙස්ට් රෝගය ලෝකයෙන් සම්පූර්ණයෙන් තුරන්වූ බව පසුගියදා මෙරටදී නිල වශයෙන් නිවේදනය කරනු ලැබිණි.ශ්‍රී ලංකාව හැර ලොව අනෙකුත් රටවලින් මෙය තුරන් වූ බවට නිල වශයෙන් නිවේදනය කැර තිබූ අතර ඒ අනුව ශ්‍රී ලංකාවෙන් මෙම රෝගය තුරන් වීමත් සමඟ සමස්ත ලෝකයෙන්ම මේ රෝගය තුරන් වූ බවට මෙහිදී අනාවරණය කෙරිණි.සත්ත්ව නිෂ්පාදන හා සෞඛ්‍ය දෙපාර්තමේන්තුව ලෝක ආහාර හා කෘෂිකර්ම සංවිධානයේ එකමුතුවෙන් මහනුවර මහවැලි රීච් හෝටලයේ පැවැති උත්සවයකදී මෙම නිවේදනය නිකුත් කරනු ලැබීය. ලොව පුරා රටවල් 16ක මෙම මාරාන්තික වසංගතය පැතිර ගොස් තිබූ අතර එය ගවයන් මෙන්ම එළුවන් බැටළුවන් වැනි සතුන් අතරද පැතිර ගොස් තිබිණි.මෙයට පෙර මෙම රෝගය මෙරටින් තුරන්ව තිබූ බවත් අනතුරුව යළි මෙරට ව්‍යාප්ත වූ මෙම රෝගය 1997 සිට සිදුකළ පරීක්‍ෂණවලින් පසු මේ වන විට මුළුමනින්ම තුරන්වූ බවට තහවුරු වූ බවත් පශු සම්පත් හා ග්‍රාමීය ප්‍රජා සංවර්ධන නියෝජ්‍ය අමාත්‍ය එච්. ආර්. මිත්‍රපාල මහතා පැවසීය.විශේෂයෙන් ත්‍රිකුණාමලය ඇතුළු නැඟෙනහිර පළාතේ මෙම රෝගය දරුණු ලෙස ව්‍යාප්තව තිබූ බැව් සත්ත්ව නිෂ්පාදන හා සෞඛ්‍ය දෙපාර්තමේන්තුවේ අධ්‍යක්‍ෂ ජෙනරාල් ආචාර්ය ඩබ්ලිව්. කුමාර ද සිල්වා මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n1108099</link>
    <topic>සැකකරු අල්ලන්නවිශේෂ පොලිස් කණ්ඩායමක්</topic>
    <author>චන්ද්‍රිකා පෙරේරා</author>
    <content>දිනමිණ සම කර්තෘ සම්පත් දිප්පිටිගොඩ මහතාට පහරදුන් සැකකරු අත්අඩංගුවට ගැනීම සඳහා බස්නාහිර ජ්‍යෙෂ්ඨ නියෝජ්‍ය පොලිස්පතිවරයාගේ උපදෙස් මත විශේෂ පොලිස් කණ්ඩායමක් යොදවා තිබේ.පහරදී දැනට සැඟ වී ඇති බව කියන සැකකරු වයස අවුරුදු විස්සක පමණ තරුණයෙක් බවට හෙළිව තිබේ.ඉතා ඉක්මනින් සැකකරු අත්අඩංගුªවට ගෙන අධිකරණය හමුවට පමුණුවන බව ජ්‍යෙෂ්ඨ නියෝජ්‍ය පොලිස්පති අශෝක විජේතිලක මහතා දිනමිණට පැවැසීය.ඉකුත් 06 වැනිදා මඟ රැක සිටි සැකකරු දිප්පිටිගොඩ මහතාට හා ඔහුගේ මෝටර් රථයට පහරදී බරපතළ ලෙස හානිකර පැනගොස් තිබේ.සැකකරුගේ යතුරුපැදියට දිප්පිටිගොඩ මහතාගේ රථය මගින් ඉස්සරවීමට ඉඩ ලබා නොදුන් බව කියමින් මේ ප්‍රහාරය එල්ල කර ඇති බව හෙළිව තිබේ. පහරකෑමට ලක් වූ සම කර්තෘවරයා රාගම රෝහලේ නේවාසිකව ප්‍රතිකාර ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n11080914</link>
    <topic>උසස් පෙළ සිසුහු ගැටලුවකින් තොරවනොමිලයේ පෞද්ගලික බස්වල යති</topic>
    <author>ශිලා උඩුවර</author>
    <content>අපොස උසස් පෙළ සිසුන්ට විභාගයට පෙනී සිටීමට යාම සඳහා ඊයේ (8) කිසිදු ගැටලුවකින් තොරව පුද්ගලික බස්රථවලින් නොමිලයේ ප්‍රවාහන පහසුකම් සලසා ගැනීමට හැකි වූ බව බස්නාහිර මාර්ගස්ථ මගී ප්‍රවාහන අධිකාරියේ සභාපති පියසේන දිසානායක මහතා පැවසීය.තමා ඊයේ (8) අලුයම 4.30 සිට අවිස්සාවේල්ල, බියගම, ගම්පහ, තංගල්ල, නුගේගොඩ, මහරගම, මීරිගම ඇතුළු ප්‍රදේශ කිහිපයක සංචාරය කරමින් සොයා බැලූ බවත් ඉතා සාර්ථකව එම වැඩපිළිවෙළ ක්‍රියාත්මක වූ බවත් කිසිදු බස් රථයක විරුද්ධත්වයක් නොතිබූ බවත් දිසානායක මහතා කීය.සිසුන්ට නොමිළයේ ප්‍රවාහන පහසුකම් සැලසීමේ වැඩපිළිවෙළ ඉතා සාර්ථකව සිදු කෙරුණු බවත් ඊට සහාය දුන් රියදුරු කොන්දොන්තරවරුන්ට තමා ස්තුතිවන්ත වන බවත් සමස්ත ලංකා පෞද්ගලික බස් හිමියන්ගේ සමිති සම්මේලනයේ සභාපති ස්ටැන්ලි ප්‍රනාන්දු මහතා සඳහන් කළේය.මේ පිළිබඳව තමා බස් හිමියන්ටත් රියදුරු කොන්දොස්තරවරුන්ටත් උපදෙස් දුන් බවත් එයට කිසිදු බස් හිමියෙක් විරුද්ධ නොවූ බවත් ප්‍රනාන්දු මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n11080915</link>
    <topic>යුද හමුදා නව මාධ්‍ය ප්‍රකාශකබ්‍රිගේඩියර් නිහාල් හපුආරච්චි</topic>
    <author/>
    <content>යුද හමුදා නව මාධ්‍ය ප්‍රකශකවරයා ලෙස බ්‍රිගේඩියර් නිහාල් හපුආරච්චි මහතා පත් කොට ඇත.ඒ මහතා පත්කොට ඇත්තේ හිටපු යුද හමුදා මාධ්‍ය ප්‍රකාශක මේජර් ජනරාල් උභය මැදවල මහතා විශේෂ විදෙස් පුහුණුවකට යෑම නිසා ඇතිවූ පුරප්පාඩුව සඳහාය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n11080916</link>
    <topic>ජයවර්ධනපුර රෝහලේ වකුගඩු බද්ධ කිරීම් 101ක් සාර්ථකව සිදුකරති</topic>
    <author>සුභාෂිනි සේනානායක</author>
    <content>ගත වූ වසර 20 තුළ ශ්‍රී ජයවර්ධනපුර රෝහලේ වකුගඩු සැත්කම් 101 ක් සාර්ථක ලෙස සිදුකර ඇත.1990 වසරේදී ආරම්භ කළ වකුගඩු ඒකකය මගින් පසුගිය 3 වනදා සාර්ථක 101ක් වන වකුගඩු බද්ධ කිරීම සිදුකළ බව ශ්‍රී ජයවර්ධනපුර රෝහලේ අධ්‍යක්ෂ වෛද්‍ය එස්. ඒ. කේ. ගමගේ මහතා “දිනමිණ’’ ට කීය. වසරකට රුධිර කාන්දු පෙරණ සිදුකිරීම් 5600 ක් පමණ සිදුකරන බව කී ඒ මහතා රෝහලේ සුබසාධන අරමුදලක් ආරම්භ කර ඒ මගින් මුදල් නොමැති රෝගීන් දෙදෙනෙකුට පමණ නොමිලේ සැත්කම්ද සිදුකරන බවද කීය.විදෙස් ගත වීමට මුදල් නොමැති රෝගීන් ශ්‍රී ජයවර්ධනපුර රෝහලේ සාර්ථකව සැත්කම් සිදුකර ගන්නා බව කී ඒ මහතා සැත්කමට පෙර සහ සැත්කමින් පසුව රෝගියාගේ සහ දායකයාගේ පසු විපරමක් සිදුකරන බවද කීය.හෙපටයිටිස් තිබෙන රෝගීන්ට වෙනම රුධිර කාන්දු පෙරණ යන්ත්‍ර භාවිතා කරන බව කී අධ්‍යක්ෂවරයා ලංකාව පුරා පිහිටි රෝහල්වල වෛද්‍යවරුන් සහ හෙදියන් පුහුණු කිරීම සිදුකරන බවද කී අතර මේ දිනවල යුද හමුදා රෝහලේ හෙදියන් පුහුණුව ලබන බවද කීය.රුධිර කාන්දු පෙරණ ඒකකය භාර විශේෂඥ වෛද්‍ය චූලා හේරත් මහතා ක්‍රියාකරන අතර වකුගඩු සැත්කම් විශේෂඥ වෛද්‍ය ඩී. එල්. පියරිසි මහතා සිදුකරයි.මේ රෝහලේ වකුගඩු ඒකකය ලන්ඩන් රාජකීය රෝහලේ වෛද්‍ය ඩී. එන්. ප්‍රනාන්දු මහතාගේ මූලිකත්වයෙන් ආරම්භ කර ඇති අතර පළමු සැත්කම ඒ මහතාගේ අධීක්ෂණය යටතේ සිදුකළ බව ප්‍රධාන හෙද පාලිකා ඒ. එන්. සපුතන්ත්‍රි මහත්මිය පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n11080917</link>
    <topic>වරායේ රඳවා ඇති සිමෙන්ති ගෙන්වා ඇත්තේප්‍රමිති සහතිකය අත්හිටුවා ඇති ආයතනයක්</topic>
    <author/>
    <content>දැනට ජනමාධ්‍යයන් මගින් ප්‍රචාරයට භාජනය වී ඇති කොළඹ වරායේ ගොඩගැසී ඇති සිමෙන්ති තොගය ගෙන්වා ඇත්තේ එස්. එල්. එස්. ප්‍රමිති සහතිකය තාවකාලිකව අත්හිටුවා ඇති ආයතනයක් බව ශ්‍රී ලංකා ප්‍රමිති ආයතනය ප්‍රකාශ කරයි.ප්‍රමිති ආයතනයේ අධ්‍යක්ෂ ජනරාල් ආචාර්ය එල්. එන්. සේනවීර මහතා ප්‍රකාශ කරනුයේ ශ්‍රී ලංකාවට විවිධ රටවලින් කිලෝ පනහේ සිමෙන්ති බෑග් වශයෙන් ආනයනය කර බෙදා හැරීමට සහ විකිණීමට එස්. එල්. එස්. ලාංඡනය අනිවාර්ය කර ඇති බැවින් එම සිමෙන්ති ශ්‍රී ලංකා ප්‍රමිති ආයතනයේ පරීක්ෂාවට නිරන්තරයෙන් භාජනය කළයුතු බවයි. සිමෙන්තිවල තත්ත්වය අදාළ ශ්‍රී ලංකා ප්‍රමිති පිරිවිතරය වන ශ්‍රී ලංකා ප්‍රමිති 107:2007 ට අනුකූලදැයි පරීක්ෂාවට ලක් කරන අතරම එස්. එල්. එස්. ලාංඡනය ලබාගෙන ඇති වෙළෙඳ නාමයට අදාළ සමාගමෙන් ප්‍රශස්ත ක්‍රියාවලියද ඇගයීමට ලක් කරන බවද ඒ මහතා පැවසීය.ප්‍රමිති ආයතනය සෑමවිටම අදාළ ක්‍රමවේදයන්ට අනුව එස්. එල්. එස්. ලාංඡන ක්‍රමය විනිවිද භාවයකින් යුතුව ක්‍රියාවට නංවන බව මෙහිලා සඳහන් කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n11080910</link>
    <topic>රිසානා ළඟදීම නිදහස්</topic>
    <author>සටහන හා ඡායාරූප – ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>සෞදි අරාබියේ මරණ දඬුවමට නියම ව සිටින ශ්‍රී ලාංකික ගෘහ සේවිකා රිසානා නෆීක් ඉදිරි දින කිහිපයේදී නිදහස් කර ගැනීමට හැකිවනු ඇතැයි විශ්වාසය පළ කෙරේ.පසුගිය ඔක්තෝම්බර් මාසයේ මරණ දඬුවම් තීන්දුව දුන් සෞදි රජය, තීන්දුව මෙතෙක් ක්‍රියාත්මක නොකීරීමෙන් එම විශ්වාසය වඩාත් තහවුරු වේ.සෞදි රජය විසින් මරණ දඬුවම දුන් කිසිම අයකු වැඩි කාලයක් සිරගත කර නොතබන බවටත් සෞදියේ මරණ දඬුවම ලැබී වැඩි කාලයක් සිරගතව සිට ඇත්තේ රිසානා බවටත් තොරතුරු හෙළි වේ.මරණ දඬුවම ක්‍රියාත්මක නොකර රිසානා මෙසේ සිරගත ව තබා ඇත්තේ ශ්‍රී ලංකා රජය ඇය නිදහස් කර ගැනීමට මැදිහත් ව කටයුතු කරන නිසා බව නොරහසකි.සෞදි අරාබියේ රියාද් නුවර රෝහලක සේවය කරන ශ්‍රී ලාංකික වෛද්‍යවරියක් රිසානා නිදහස් කර ගැනීම සඳහා ඇය සේවය කළ නිවසේ හාම්පුතුන් සමඟ සාකච්ඡා කර තිබේ.රිසානා බේරා ගැනීමේ තවත් උත්සහයක් සඳහා විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ඇතුළු දූත පිරිසක් ද පසුගිය දා සෞදි අරාබිය බලා පිටත් ව ගොස් ඇත.රිසානා සෞදි අරාබියේ සේවයට ගියේ පවුලේ ආර්ථික අපහසුතා නිසාමය. ඒ බව ඇගේ පවුල් වටපිටාව මනාවට පැහැදිලි කරයි.අඟහිඟකමෙන් පිරි පවුලක වගකීම කරට ගැනීමට එඩිතර පියවරක් ගත් රිසානා නිදහස් වනු දැක්ම ශ්‍රී ලාංකික සැමගේ ප්‍රාර්ථනයයි.දිනමිණ මේ ලිපිය පළ කරන්නේ රිසානා වෙනුවෙනි.බොහෝ දෙනකු මැදපෙරදිග රැකියාවට යන්නේ නැති බැරිකම නිසාය. මුතූර් හී සාපි නගරයේ පදිංචි රිසානා නෆීක් මැදපෙරදිග ගියේ ද පවුලේ ආර්ථික අපහසුතා මඟහරවා ගනිමින් නව නිවසක් තනා ගැනීමේ හා තමන්ට අහිමි වූ අධ්‍යාපනය තම නංගිලාට හා මල්ලිට ලබා දීමේ අරමුණෙනි.රිසානා සෞදි අරාබියේ සේවයට යද්දී ඇගේ වයස අවුරුදු 16ක් වුවත් ඇගේ ගමන් බලපත්‍රයේ වයස අවුරුදු 17ක් ලෙස වෙනස් කර ඇත්තේ පිටරටක සේවයට යාමට වයස බලපාන නිසාය.මව පියා හැරුණු කොට රිසානාට තවත් සහෝදරයකු සහ සහෝදරියෝ දෙදෙනෙක් ද සිටිති. මේ සියලු දෙනා තවමත් පාසල් යන අතර පියාගේ දර පැලීමේ රැකියාවට ද උදව් වෙති. ජීවත්වීමට හරිහැටි නිවසක් නොමැති රිසානාගේ පවුලේ උදවිය දිරාගිය පොල් අතුවලින් නොතෙමී සිටීමට ඉටිකොළවලින් ආවරණය කරන ලද කුඩා පැලක දිවි ගෙවති.සිය දියණිය පිළිබඳව සොවින් තැවෙන සෙයියදු අහමදු පරීනා මහත්මිය ඇතුළු පවුලේ උදවිය මුණගැසීමට අපි මුතූර් බලා ගිය අවස්ථාවේ මේ සියල්ල සත්‍යයක් බව අපට වැටහිණි.හැඬූ කදුළින් යුතුව සෙයියදු අහමදු පරීනා මහත්මිය අප සමඟ ප්‍රකාශ කළේ දුව අඩු වයසෙන් රට ගියේ අපේ දුප්පත්කමට සහනයක් බලාපොරොත්තුවෙන් බවයි.දුව රට ගිහින් මාස හතරකින් පස්සේ ඇය සේවය කළ නිවසේ දරුවකු මිය ගොස් ඇති බවත් ඒ සිද්ධියට දුව අසු වී ඇති බවත් කී ඇය තමාගේ දියණිය කිසි කළෙක එවැන්නක් නොකරන බව අවධාරණය කර සිටියාය. සිරගතව සිටි දියණිය බැලීමට 2007 දී රජයේ අනුග්‍රහයෙන් තමා ගිය අවස්ථාවේ තමන් එවැන්නක් නොකළ බව දියණිය වැලපෙමින් පවසා සිටි බවත් පරීනා මහත්මිය සදහන් කළාය.“අපිට මොනවත් ම ඕනේ නැහැ. දුව ගෙනැවිත් දෙන්න. අපි හැමෝගෙන් ම ඉල්ලා සිටින්නේ එපමණ” යි ද ඇය වැඩිදුරටත් කියා සිටියාය.රිසානාගේ පියා මොහොමඩ් සුල්තාන් නෆීක් මහතා,දුවට අත් වූ ඉරණම අහලා බොහෝ දෙනා මෙහේ ඇවිත් ගියා. සල්ලී දෙන්න ඇහුවා. ගෙයක් හදලා දෙන්න අහුවා. අපිට වියදමට සල්ලි දෙන්න ඇහුවා. අපිට ඒ මොනාත් එපා . අපිට අපේ දුව බේරලා දෙන්න කියලා අපි ඉල්ලුවා. අපිට දුව බේරලා දෙන තරම් දෙයක් තවත් නැහැ. දුව අපි අතරට ගෙන එන එක අල්ලා දෙවියන් තීරණය කරයි.රිසානා බැලීමට සෞදි අරාබියේ සේවය කරන ශ්‍රී ලාංකික වෛද්‍යවරිය නිතර යන එන අතර ඇගේ ජංගම දුරකතනයෙන් රිසානාට තම මව්පියන් සමඟ කතා කිරීමට අවස්ථාව සලසා දෙයි. එහිදි රිසානා තම නැඟණියන් හා මලණුවන් සමඟ ද කතා කරන අතර හොඳීන් ඉගෙන ගන්නා ලෙස ඉල්ලීම් කරයි. මේ අතර කිෆීයා ඉස්තිකාර් නම් මේ වෛද්‍යවරිය ශ්‍රී ලංකාවට පැමිණ ඉකුත් දා රිසානාගේ මව්පියන් හා සහෝදර සහෝදරියන් හමු වූවාය. රිසානාට නුදුරේදීම මරණ දඬුවමින් නිදහස් වීමට හැකිවනු ඇතැයි ඇය එහිදී රිසානාගේ මව්පියන්ට පවසා තිබේ. මේ පුවත අසා රිසානාගේ මව සහ පියා දුව දැකගැනීමේ බලාපොරොත්තුවෙන් සිටිති. රිසානාගේ සහෝදර සහෝදරියන් සිය අක්කා නැවත දැක ගැනීමේ අටියෙන් පෙරමඟ බලා සිටිති.මේ දිනවල සෞදියේ රාමසාන් උළෙල පැවැත්වෙන බැවින් එය නිමා වූ පසු රිසානා නිදහස් කිරීම සම්බන්ධයෙන් යහපත් පිළිතුරක් ලැබෙනු ඇතැයි වෛද්‍යවරිය පවසා ඇති නිසා රිසානාගේ මුළු පවුලම රිසානා නැවත පැමිණිමේ සතුට භුක්ති විඳීමට සැදී පැහැදී සිටිති.රිසානාගේ පවුලේ අය පමණක් නොව රිසානා එනතුරු මුළු ශ්‍රී ලංකාවම පෙර මඟ බලා සිටියි. ශ්‍රී ලාංකිකයන්ගේ පැතුම රිසානාට මව්බිමට නැවත පැමිණීමට අවස්ථාව ලැබේවා ! යන්නයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n11080911</link>
    <topic>ලක්‍ෂ 30ක තවත් හොර වාහනයක් පිළියන්දලින් හමුවෙයි</topic>
    <author>බණ්ඩාරගම සමූහ – බිමල් ශ්‍යාමන් ජයසිංහ</author>
    <content>මීට දින පහකට පමණ පෙර පානදුර ප්‍රදේශ දෙකකදී රුපියල් කෝටියකට අධික සුඛෝපභෝගී ජීප් රථ තුනක් සමඟ අත්අඩංගුවට ගත් සැකකාරියක් හා සැකකරුවකුගෙන් ප්‍රශ්න කිරීමේදී රුපියල් ලක්‍ෂ තිහක් පමණ වටිනා තවත් සුඛෝපභෝගී ජීප් රථයක් පිළියන්දල වෑවල ප්‍රදේශයේ නිවසක සඟවා තිබියදී සොයා ගත් බව පානදුර විශේෂ අපරාධ මෙහෙයුම් ඒකකය කියයි.එම ජීප් රථය සමඟ නිවෙස් හිමිකරු ද අත්අඩංගුවට ගත් බව පොලිසිය කියයි.පොලිස් විශේෂ කාර්ය බළකායේ බුද්ධි අංශයට ලද රහසිගත තොරතුරක් මත ඉකුත් 03 වැනිදා පාණදුර හිරණ ප්‍රදේශයේ නිවසක සඟවා තිබූ සුඛෝපභෝගී මෝටර් රථ දෙකක් සැකකාරියක් සමඟ හා පානදුර වටභාගය – කුරුඳුවත්ත ප්‍රදේශයේ තවත් සුඛෝපභෝගී ජීප් රථයක් සමඟ සැකකරුවකු අත්අඩංගුවට ගෙන පානදුර විශේෂ අපරාධ මෙහෙයුම් ඒකකයට බාර දී තිබිණි.පොලිස් විශේෂ කාර්ය බළකායේ විශේෂ අවි හා උපක්‍රම කණ්ඩායමේ උප පොලිස් පරීක්‍ෂක එච්. එන්. පී. චතුරංග මහතා ඇතුළු නිලධාරි කණ්ඩායමක් මෙම වැටලීම සිදුකළහ. පැරණි වාහනවල පොත් උපයෝගි කර ගනිමින් වාහනල චැසි අංක හා එන්ජින් අංක වෙනස් කරමින් මෙම වාහන විකුණා ඇති බව මෙතෙක් කළ පරීක්‍ෂණවලදී අනාවරණය වී යැයි පොලිසිය කියයි. අත්අඩංගුවට ගත් සැකකරු පානදුර අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n11080912</link>
    <topic>මැද හරියේ නට නටා හිටි අලිපැටියා එක පාරටම මිනිස්සු ඉන්න පැත්තට ආවා</topic>
    <author>ජයසිරි පේදුරුආරච්චි - ගන්දර සමූහ - මාතර සමූහ සහ මාතර විශේෂ</author>
    <content>පෙරහැරේ මැද හරියේ නට නටා ආ අලි පැටියා එක පාරටම පෙරහර බලන මිනිස්සු හිටි පැත්තට වේගයෙන් ආවා. එතකොටම ඔක්කොම කලබලවෙලා දිව්වා. අලියා තවත් කලබල වෙල තව තවත් ඉස්සරහට එනවිට උගේ ඔළුවේ වැදී පාර අයිනේ තිබූ ආප්ප කඩයක ඉස්සරහ වීදුරු කැඩුනා. කලබලය තව තවත් වැඩිවෙද්දී ඇත්ගොව්වෝ ඇවිත් බෙල්ලේ දම්වැල් වලින් හා වලිගයෙන් ඇදගෙන අලි පැටියා අතුරු පාරකට ගත්තා. ‘ යැයි හත්වැනිදා (07) පස්වරුවේදී දෙවිනුවර ශ්‍රී විෂ්ණු දේවාලයේ පළමු පේලි පෙරහැරේ දී අලියකු කලබලවීමේ සිද්ධිය ඇසින් දුටු තලල්ල දකුණ මහා විද්‍යාලයේ ප්‍රධාන ශිෂ්‍ය නායක හර්ෂ ලක්මාල් කීවේ ය.පස්වරු 3.24ට යෙදුණු සුබ මොහොතින් පෙරහර දේවාලයෙන් ගමන් අරඹා වීදි සංචාරය කරමින් තිබියදී මේ සිදුවීම වූයේ පස්වරු පහයි තිහට (5.30) පමණය. දක්‍ෂිණාභිමුඛව ගමන් අරඹා පෙරහර තංගල්ල මාතර ප්‍රධාන මර්ගයට පිවිසෙමින් සිටින අතර තුර පූජා භූමියේ අලුතින් ඉදිකළ මල්කඩ ඉදිරිපිටදී මේ කලබලකාරී තත්ත්වය ඇතිවී තිබේ. ඒ සිදුවීමට මුහුණ දුන් පීරිස් මෙසේ ද කීහ.චාමර ශ්‍රීනාත් මහතා මම ගෙදර අය සමඟ පෙරහර බලමින් සිටියා. එකවර වරායට යන පාර අයිනේ තිබූ බුදු පිළිමය දෙසින් අලියකු කෑ ගසනවා ඇහුණා. ඒ එක්කම ඒ දෙස සිට මිනිසුන් අපි සිටින දෙසට දුවගෙන ආවා. අලි කුලප්පු වෙලා කියමින් තමයි දිව්වේ. ඉදිරියට ගිය ඇත්ගොව්වන් නැවත එනවා දැක්කා. මම දරුවෝ දෙන්නා බීරළු වැටෙන් එහා තබනවාත් සමඟ අපේ නෝනා ඇදගෙන වැටුණා. අලියකු දරුවන් සිටිනා ආසන්නයට එනවා දුටු මම දරුවන් දෙදෙනා උත්සාගෙන නැවත දිව්වා. නෝනා කාගේදෝ හැපී නැවත ඇදගෙන වැටුණා.පී. ඒ. ඒෂාන් (09) බාප්පා මම උස්සලා උඩින් තියනකොටම මිනිස්සු මගේ ඇඟේ හැපී බිම පෙරළාගෙන දිව්වා. මම නැගිටින කොටම බාප්පා මමයි මල්ලියි උස්සගෙන දිව්වා. මල්ලි ඇඩූ සද්දෙට මමත් බයවුණා.වීරසිංහ පියසීලි මාතාව : අපි හිටිය තැන සිට අඩි සීයක් විතර දුරින් තමයි කලබලය ඇතිවුනේ. ලෙඩගානෙ ඉන්න නිසා මම පුදුම විදියට බයවුණා. ඉස්සරවෙලාම ඇහුනේ අලියෙක් කෑගසන හඬයි. ඒ එක්කකම කලබලය ඇතිවුණා. අලියෙක් වේගයෙන් ඉස්සරහට අරගෙන ගියා. අපිටත් වඩා වයසක ගෑණුකෙනෙක් බිම වැටී සිටියදී අනෙක් අය එයා පාගාගෙන දිව්වා. දෙවියන්ගෙ පිහිටෙන් ලොකු කරදරයක් නොවී බේරුණා.ඩබ්ලිව්. නිරෝෂා මහත්මිය මගේ අතේ දරුවා සිටින නිසා මම පුදුම විදියට බයවුණා. කෑගැසීම ඇහෙන කොටම මොකක්ද වුණේ කියල බැලුවෙ නැතිව ඔක්කොම දුවන්න පටන් ගත්තා. අපිත් දිව්වා. කිසි කෙනෙකුට වෙන කරදරයක් නොවුණු එක ලොකු දෙයක්. පෙරහරට එක්කර සිටි කතරගම කුඩා අලි පැටියා දඟ කිරීමත් සමඟ ඇතිවූ කලබලය හේතුවෙන් ඇත් ගොව්වන් අලින් පෙරහරෙන් ඉවත් කිරීමට ක්‍රියා කළ නිසා මිනිසුන්ගේ කලබලය වැඩිවී ඇති අතර, වහ වහා ක්‍රියාත්මක වූ ඇත්ගොව්වන් විලංගු කෙටිකර මෙල්ල කරගත් අලින් පන්සල් භූමියට රැගෙන ගොස් තිබේ.සුළු සිද්ධියක් මත ජනතාව අනවශ්‍ය ලෙස කලබලවීම නිසා මෙය ඇතිවූ බවත්, ඇතිවිය හැකි ඕනෑම තත්ත්වයක් වහා පාලනය කිරීම සඳහා ගන්දර පොලිසියේ නිලධාරීන් හා නිර්වින්දන වෛද්‍ය කණ්ඩායමක් සෑම මොහොතකම සූදානම්ව සිටින බවත් ගන්දර පොලිස් ස්ථානාධිපති ජගත් විජයගුණරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=n11080913</link>
    <topic>දින තුනක දැරියක්මහ මඟ දමා ගිහින්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>දින 3 ක් වයසැති ගැහැණු දැරියක මහ මඟ දමා තිබියදී මීගමුව පොලිසියට හමුවී මීගමුව දිසා මහ රෝහලට බාරදී ඇත.මීගමුව පොලිසියට මුහුණලා පිහිටි 5 වැනි හරස් විදියේ නිවසක් ඉදිරිපිට 7 වැනිදා සවස 3.00 ට පමණ දැරියක බිම දමා තිබෙන බව මීගමුව පොලිසියට දුරකථන ඇමතුමක් ලැබී ඇත. මීගමුව පොලිසිය එම ස්ථානයට යන විට දැරියව ඇඳ ඇතිරිල්ලකින් ඔතා තිබුණ බවත්, දැරිය හඬමින් සිටි බවත් පොලිස් නිලධාරිනියෝ පැවැසූහ.මීගමුව දිසා මහ රෝහලේ විශේෂ ළදරු ඒකකයට භාරදී සිටි දැරිය නිරෝගී සුවයෙන් සිටින බව එහි වෛද්‍යවරු පැවසූහ.“පන්ජාබ්” ඇඳුමෙන් සැරසුණු කාන්තාවක් ත්‍රිවීලයකින් බැස මොනවාදෝ යමක් එම නිවස ඉදිරිපිට තබා ගිය බවට මීගමුව පොලිසියට තොරතුරක් ලැබී තිබුණි.දැරිය පාණදුර ප්‍රජාපතී ළමා නිවාසයට භාර දෙන ලෙස මීගමුව වැඩබලන මහේස්ත්‍රාත් සුවර්ණා පෙරේරා මහත්මිය මීගමු‍්‍රව පොලිසියට (8) නියෝග කර දැරියගේ භාරකරුවන් සොයා හැකි ඉක්මණින් අධිකරණයට ඉදිරිපත් කරන ලෙස ද නියම කෙළේය.මීගමුව පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=r1108091</link>
    <topic>යතුරුපැදි යොදා ගෙන රන්මාලකොල්ල කෑ අයියා මලෝ රිමාන්ඩ්</topic>
    <author>රාවතාවත්ත සමූහ රෝහන ද සිල්වා</author>
    <content>යතුරු පැදි උපයෝගී කර ගනිමින් රුපියල් එක් ලක්‍ෂ හැටදාහක් වටිනා රන් මාල පහක් පැහැරගන්නා ලද එකම පවුලක අයියා මලෝ දෙදෙනෙක් මොරටුව පොලිසියේ අපරාධ විමර්ෂණ අංශය මගින් අත්අඩංගුවට ගන්නා ලදී.පසුගිය 03 වනදා මොරටුව පොලිසිය මඟින් ක්‍රියාත්මක කරන ලද අපරාධ වැළැක්වීමේ මෙහෙයුමක නිරතව සිටි පොලිස් නිලධාරීන් හට කටුබැද්ද, මෝල පාර දන්දෙනිය වත්තේ දී මේ සහෝදරයන් දෙදෙනා කොටුවී ඇත. අත්අඩංගුවට පත් මේ සැකකරුවන් ගෙන් ප්‍රශ්න කිරීමේ දී ඔවුන් දරුණු ගණයේ අපරාධ වලට සම්බන්ධ පුද්ගලයන් බව හෙළිවී ඇත. පාරේ ගමන් කරන කාන්තාවන් පසුපස පාපැදි වලින් හඹා යමින්, කාන්තාවන් ගෙල බැඳි රන් ආභරණ පැහැරගෙන එම ආභරණ මොරටුව පාණදුර හා මරදාන ප්‍රදේශයන් හි ස්ථාන වලට උගස් කොට තිබිය දී පොලිසිය විසින් එම රන් භාණ්ඩ සොයා ගෙන ඇත.මේ මංකොල්ලකෑම් සඳහා උපයෝගී කරගන්නා ලද යතුරු පැදි දෙකක් ද පොලිසිය විසින් අත්අඩංගුවට ගෙන තිබේ. පාණදුර මෝදරවිල සුනාමි නිවාස වල පදිංචි කේ. එම්. නිශාන්ත ලක්සිරි (31) හා ඔහුගේ බාල සොයුරු රත්මලාන ජයසුමනාරාම පාරේ පදිංචි කේ. එම්. නිසංචල කුමාර (28) දෙදෙනා වේ. මෙයින් වැඩිමලා වන නිශාන්ත ලක්සිරි නැමැත්තා මනුෂ්‍ය ඝාතනයක් සම්බන්ධයෙන් බන්ධනාගාර ගතවී සිට ඇප මත මුදාහැර ඇති අයෙකි.සැකකරුවන් මොරටුව දිසා විනිසුරු හා ප්‍රධාන මහේස්ත්‍රාත් නාමල් බණ්ඩාර බලල්ලේ මහතා වෙත ඉදිරිපත් කිරීමෙන් අනතුරුව මේ මස 14 වන දින දක්වා රක්‍ෂිත බන්ධනාගාර ගත කරන ලදී.මොරටුව සහකාර පොලිස් අධිකාරී විජිත රණබාහු කරුණාකලගේ මහතාගේ උපදෙස් මත මොරටුව මූලස්ථාන පොලිස් පරීක්‍ෂක උපුල සෙනවිරත්න මහතාගේ අධීක්‍ෂණයෙන් අපරාධ විමර්ශන අංශයේ ස්ථානාධිපති පොලිස් පරීක්‍ෂක සම්පත් හෙට්ටිආරච්චි මහතාගේ මෙහෙයවීමෙන් සැරයන් 19093 ප්‍රසන්න, පොලිස් කොස්තාපල් 8979 තිලක්, 60673 ලියනආරච්චි 70653 මාරපන, 81769 ජූඩ්, 83933 මධුශංක සමග කාන්තා පොලිස් කොස්තාපල් 8375 ලක්මාලි යන අය පරීක්‍ෂණ කටයුතු මෙහෙය වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=r1108092</link>
    <topic>කන්ටේනරය නොසැලකිල්ලෙන් පදවා ආයෝජන කලාපයේ තරුණියන්ට තුවාල සිදුකරලා</topic>
    <author>ගම්පහ සංචාරක</author>
    <content>බියගම ආයෝජන කලාපය තුළ සේවය කරන තරුණියන් පිරිසක් වැඩ නිමවී එමින් සිටියදී කලාපය තුළ ධාවනය වෙමින් තිබූ කන්ටේනරයක් අපරීක්‍ෂාකාරීව, නොසැලකිල්ලෙන් ධාවනය කොට තරුණියන් කිහිපදෙනෙකුට සුළු තුවාල සිදු කිරීම, කිහිප දෙනෙකුට බරපතළ තුවාල සිදු කිරීම, අනතුරක් වළකා නොගැනීම යන චෝදනා මත ගම්පහ අධිකරණයට ඉදිරිපත් කර තිබූ කන්ටේනරය පැදවූ රියැදුරු චෝදනාවට වරද පිළිගත්තේ ය.තුවාල ලත් තරුණියන් 9 දෙනා වෙනුවෙන් අධිකරණයට කරුණු දැක්වූ නීතිඥවරයා පැවසුවේ තුවාලලත් අය වෙනුවෙන් මෙම අධිකරණයෙන් වන්දි නොඉල්ලන බවත්, ඒ සඳහා ඉදිරියේ දී රක්‍ෂණයෙන් වන්දි අයකර ගැනීමට කටයුතු යොදන බවය. මේ අධිකරණයෙන් වන්දි ඉල්ලුම් නොකරන බවට එම තරුණියෝ අධිකරණයේ දී සටහන් තබා සනාථ කළහ.චෝදනාවට වරද පිළිගත් රියැදුරුට රුපියල් 13000/= දඩයක් නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා දඩ නොගෙවන්නේ නම් මාස 03 ක සිරදඬුවම් නියම වන වගද දැන්විය.පැමිණිල්ල බියගම පොලිසියේ රථවාහන අංශය ඉදිරිපත් කර තිබිණි. දඩ නියම වූවේ ඩී. කේ. චාමර පද්ම නැමැත්තෙකුට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=r1108093</link>
    <topic>කළුගලින් විස්මිත නිමැවුම් කරන කලාකරුවෙක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කළුගලින් විස්මිත නිර්මාණ මවන තරුණ කලාකරුවකු රඹුක්කන, ඉඹුල්ගස්දෙණිය ප්‍රදේශයේ සිටී. සහජයෙන්ම ලද කුසලතාව මත මෙම විස්කම් නිර්මාණ මවන ඔහු නිශාන්ත පතිරණය.ඉඹුල්ගස්දෙණිය, කුරුඳුවත්ත ප්‍රදේශයේ පදිංචි ඔහු ගල්කැටයම් හා මුර්ති නිර්මාණ ආයතනයක් පවත්වාගෙන යයි. නාරම්මල මයුරපාද මධ්‍ය මහා විද්‍යාලයේ උසස් පෙළ සමත් වූ නිශාන්ත පතිරණ මහතා ඉන්දියාවේ දිල්ලි විශ්වවිද්‍යාලයේදී චිත්‍ර හා මුර්ති පිළිබඳ උපාධිය ලබා ඇත.ඉන්දියාවේ අධ්‍යාපනය ලබන සමයේ දී එරට පැවැති බුද්ධාගම ලෝක උරුමයක් බවට පත් කිරීමේ ජාත්‍යන්තර උළෙලේ වේදිකා නිර්මාණයට දායකවීමටද ඔහුට භාග්‍ය ලැබිණි. ඔහු ඉන්දියාවේ දී නිර්මාණ ප්‍රදර්ශන පහක් පමණ පවත්වා තිබේ.2005 වර්ෂයේදී ආපසු ශ්‍රී ලංකාවට පැමිණි නිශාන්ත පතිරණ මහතා ඉන් අනතුරුව ශ්‍රී ලංකාවේ විවිධ නිර්මාණ කාර්යයන්ට දායක වූ බව පවසයි. මා ලංකාවට පැමිණි පසු ප්‍රසිද්ධ සංචාරක හෝටල කීපයකම නිර්මාණයන්ට දායක වුණා. 2005 වර්ෂයේ නොවැම්බර් මාසයේ දී එච්. සී. ලීලානන්ද වික්‍රමසිංහ මහතා හමුවීම මගේ දිවියේ ස්වර්ණමය අවස්ථාවක්.ඒ මහතා අනුරාධපුර ජයශ්‍රී මහා බෝධියේ බෝධි ප්‍රාකාරය හා පියගැට පෙළ නිර්මාණයට මට ආරාධනා කළා. ඊට අමතරව හම්බන්තොට, මහරගම හා කතරගම ඉදිකළ සම්බුද්ධ ජයන්ති ස්ථම්භ නිර්මාණය කළා. අඩි 3, 4, 5, 6 හා 7 ප්‍රමාණයේ බුදුපිළිම නෙළා තිබෙනවා. අනුරාධපුර ජයන්ති විහාරයේ බුද්ධ මන්දිරය, කොරවක්ගල්, බුදුපිළිමය, සඳකඩ පහණ, මුරගල, මකර තොරණ සම්පූර්ණයෙන්ම අපි කළුගලින් නිර්මාණය කළා. දැන් මම මගේම ආයතනයක් පවත්වාගෙන යනවා.එහි ස්ථිරව කැටයම් ශිල්පීන් දෙදෙනෙකු සේවයේ යෙදී සිටිනවා. වැඩිදුර අධ්‍යාපනය හදාරන මුර්ති ශිල්පීන් පුහුණුව සඳහා පැමිණෙනවා. ප්‍රතිමා නෙළීම පිළිබඳ උසස් අධ්‍යාපනය හදාරණ සිසුන්ට නොමිලේ පුහුණුව ලබාදීමට මම හැමවිටම සූදානම්. කුඩා කර්මාන්ත අමාත්‍යාංශය කොළඹ බණ්ඩාරනායක සම්මන්ත්‍රණ ශාලාවේ පැවැත් වූ ශිල්ප 2010 ප්‍රදර්ශනයේ දී ස්වයං රැකියා කර්මාන්ත අංශයේ සබරගමුව පළාත් ප්‍රථම ස්ථානය මට හිමිවුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=r1108094</link>
    <topic>මත් පැන් බී රිය පැදවූචීවරධාරියකුට විසිපන් දාහක් දඩ</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>මද්‍යසාර පානය කර වෑන් රථයක් පදවා අනතුරක් සිදු කිරීමට වරද පිළිගත් චීවරධාරියකුට කුරුණෑගල ප්‍රධාන මහේස්ත්‍රාත් බුද්ධික ශ්‍රී රාගල මහතා රුපියල් විසිහත් දහස් පන්සීයක දඩයක් නියම කළ අතර, සැකකාර හිමි පිළිබඳව බෞද්ධ කටයුතු කොමසාරිස්වරයා වෙත දන්වා යවන ලෙස අධිකරණ රෙජිස්ට්‍රාර්වරයාට නියෝග කළේ ය.කුරුණෑගල නගරයේ වැව පාරේ වෑන්රථයක් ධාවනය කරමින් තවත් වෑන් රථයක ගැටී අනතුරක් සිදු කිරීම සම්බන්ධයේ පොලිස් අත්අඩංගුවට ගත් හිමියන් ගෙන් මද්‍යසාර ගඳ වාහනය වීම නිසා, කුරුණෑගල ශික්ෂණ රෝහලේ වෛද්‍යවරයකුට ඉදිරිපත් කිරීමෙන් පසු එය තහවුරු වූ බවත්, කුරුණෑගල පොලිසියේ රථවාහන අංශයේ උප පොලිස් පරීක්‍ෂක ඩබ්ලිව්. එම්. නවරත්න මහතා අධිකරණයට පැවැසීය. රක්‍ෂණ සහතිකය – ආදායම් බලපත්‍රය හා රියැදුරු බලපත්‍ර නොමැතිව රිය ධාවනය කර අනතුරක් සිදුකර ඇති බව උප පොලිස් පරීක්ෂක නවරත්න මහතා වැඩිදුරටත් අධිකරණයට පැවැසීය.විත්තිකාර චීවර ධාරියා වෙනුවෙන් අධිකරණයට කරුණු දැක්වූ නීතිඥ පි‍්‍රයංකර ඩයස් මහතා, සිය සේවාදායකයා දියවැඩියාව රෝගියෙක් බැවින්, අරිෂ්ඨ හා කසාය සිංහල බෙහෙත් පාවිච්චි කරමින් සිටින නිසා මද්‍යසාර ශරීරගතව ඇති බව පැවැසීය.රියැදුරු හදිසියකට රථයෙන් බැස ගිය පසු වෑන් රථය පාරෙන් ඉවත් කිරීමට උත්සාහ දැරීමේ දී අනතුර සිදු වූ බවත් නීතිඥ ඩයස් මහතා පැවැසීය. කුරුණෑගල නගරයට ආසන්න විහාරස්ථ ානයක වැඩ වසන හිමි නමක් බවද නීතිඥ මහතා වැඩි දුරටත් අධිකරණයට පැවැසීය. නීතිඥ මහතාගේ හා උප පොලිස් පරීක්ෂක නවරත්න මහතාගේ කරුණු වලට සවන් දුන් මහෙස්ත්‍රාත් රාගල මහතා, විත්තිකරුට දඩ නියම කරමින් දැඩි ලෙස අවවාද කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=r1108095</link>
    <topic>මැද පෙරදිග සිට පැමිණි කතකටඅතවර කළ සිද්ධියේ සැකකරුවන් මහාධිකරණයට</topic>
    <author>ගම්පහ සංචාරක නිමල් ජයසිංහ</author>
    <content>මැද පෙරදිග රටක රැකියාවකට ගිය කාන්තාවක් සේවා කාලය නිමවීමට පෙර අසනීපවීම නිසා මාස කිහිපයකින් එම රැකියාව අහිමිව ශ්‍රී ලංකාවට එවා ඇත.ඇය විදේශ රැකියාවට යැවීමට උදව් කළ පුද්ගලයා සහ තවත් අයකු ඇය ශ්‍රී ලංකාවට පැමිණි අවස්්ථාවේ ඇයව නිවෙසට රැගෙන යෑමට කියා ගෙන යද්දී, යක්කල ලැගුම් හලකට ගෙන ගොස් ඇයට පානය කරන්නට දුන් සිසිල් බීමත් සමඟ මත්වන යමක් කලවම් කර ඇයට අතවර කර ඇත. මෙසේ අතවර කිරීමට පුද්ගලයන් දෙදෙනකු එක්වී ඇත. එයට සහාය දීමට ද කාන්තාවක් එක්වී ඇත.මේ සිද්ධිය පිළිබඳ ගම්පහ අතිරේක මහේස්ත්‍රාත් අධිකරණයේ දී පැවති ලඝු නොවන නඩුව විමසීමේ දී අතවරයට ලක්වූ කාන්තාව ගම්පහ පොලිසියට ලබා දුන් කටඋත්තරය අධිකරණය ඉදිරියේ දී කියවා දෙනු ලදුව එය සත්‍ය බවට පිළිගත්තාය. එසේම විත්තිකූඩුවේ සිටි තමාට අතවර කළ පුද්ගලයන් දෙදෙනාවද හඳුනා ගත්තා ය.එසේම ඇයට අතවර කරද්දී එයට සහාය දුන් කාන්තාව ද ඇය විත්තිකූඩුවේ සිටියදී හඳුනා ගත්තා ය. ලැගුම් හලේ කළමනාකරු සහ සේවකයෙකු ද සාක්කි දුන්හ.පැමිණිල්ල වෙනුවෙන් ගම්පහ පොලිසියේ සහකාර පොලිස් අධිකාරී එල්. එදිරිසූරිය මහතා ඇතුළු නිලධාරීන් කරුණු ඉදිරිපත් කළහ. චෝදනාව සම්බන්ධයෙන් සැකකරුවන් නිවැරදිකරුවන් බවට ඔවුන් ගෙන් විමසීමේ දී, සැකකරුවන් වෙනුවෙන් පෙනී සිටි නීතිඥවරිය දැන්වූවාය.ඉදිරිපත්වී ඇති සාක්කි හා කරුණු මත මෙම නඩුව මහාධිකරණයට ඉදිරිපත් කිරීමට කරුණු ප්‍රමාණවත් බැවින් මෙම නඩුව මහාධිකරණයට යොමු කිරීමට නීතිපතිවරයාට යොමුකරන බවත්, මෙම සැකකරුවන්ට මහාධිකරණයෙන් කැඳවීමක් ලත් විට එහි පෙනී සිටින ලෙසත් ගම්පහ අතිරේක මහේස්ත්‍රාත් ඉන්දික අත්තනායක මහතා නියෝග කළේ ය. එසේම පෙර ඇප මත මුදා හරින බවත් ප්‍රකාශ විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=s1108091</link>
    <topic>ශ්‍රී ලංකාවට ලකුණු 8ක තියුණු ජයක්</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකාවේ විස්මිත දඟ පන්දු යවන්නා වන අජන්ත මෙන්ඩිස් ලකුණු 16කට බිඳ හෙලූ කඩුලු 6 මත ශ්‍රී ලංකාව ඊයේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ඔස්ට්‍රේලියාවට එරෙහිව ලකුණු 8ක තියුණු ජයක් වාර්තා කරමින් දෙරට අතර පැවැති විස්සයි20 තරගමාලාව 2–0ක් ලෙසින් ජයග්‍රහණය කිරීමට සමත් විය.ඔස්ට්‍රේලියානු පිතිකරුවන් අන්දමන්ද කළ ‘තරගයේ වීරයා’ අජන්ත මෙන්ඩිස් ඊයේ යැවූ ඕවර හතරෙන් එකක් නොඉඳුල් ඕවරයක් වීමද විශේෂත්වයක් විය. අජන්ත ඔහුගේ පළමු කඩුලු 5 ලබා ගත්තේ පන්දු 14කිනි.ශ්‍රී ලංකාවේ කඩුලු 9ට ලකුණු 157ක ඉලක්කය හඹා ගිය ඔස්ට්‍රේලියාවේ ඉනිම කඩුලු 9කට ලකුණු 149කින් අවසන් විය. ඔවුන් සිය පිළිතුරු ඉනිම ආරම්භ කළේ දැඩි ආක්‍රමණශීලී විලාශයකිනි. ආරම්භක පිතිකරු ෂේන් වොට්සන් වේගවත් පිතිහරඹයක නියැලෙමින් අගනා ලකුණු 57ක් රැස් කළේය. ඒ, පන්දු 24කිනි. හතරේ පහර 6ක් හා හයේ පහර 5ක් එම ඉනිමට ඇතුළත්ව තිබිණි. වොට්සන් ඔස්ට්‍රේලියානු ඉනිමේ සිවුවැනි ඕවරයේදී ඩිල්රුවන් පෙරේරාගේ පන්දුවලට පිට පිට හයේ පහර 2ක්ද, ඊළඟ ඕවරයේදී රංගන හේරත් ට පිට පිට හයේ පහර 2ක්ද එල්ල කිරීමට සමත් විය. වොට්සන් හා ඩේවිඩ් වෝනර් ආරම්භක කඩුල්ල වෙනුවෙන් පන්දු 35කින් ලකුණු 71ක් එක් කළහ.දෙවැනි කඩුල්ල ලෙසින් ඩේවිඩ් වෝනර් දැවී ගියේ ක්‍රිකට් ක්‍රීඩාවේ කලාතුරකින් දක්නට ලැබෙන උඩ පන්දු රැකීමකිනි. එම දැවී යාම ‘වෝනර් ඇ. මහේල ජයවර්ධන ප. අජන්ත මෙන්ඩිස් 57’ ලෙසින් ලකුණු සටහන් පොතේ වාර්තා වූවත් එය සිදුවූයේ මේ අයුරිනි: වෝනර් එල්ල කළ පහරින් ආ උඩ පන්දුව ‘මිඩ් විකට්’ හතරේ සීමාව අද්දරදී ඇන්ජලෝ මැතිව්ස් අල්ලා ගත්තේය.එහෙත් එම උඩ පන්දුව රැක ගැනීමට දිව ආ වේගයෙන් ම මැතිව්ස් හතරේ සීමාවෙන් ඔබ්බට යාමේදී ඔහු පන්දුව පිටිය ඇතුළට වීසි කළේය. ඒ වන විට මැතිව්ස්ගේ පාද දෙකම තිබුනේ ගුවනේය. ඔහු අල්ලා ගෙන පිටිය තුළට වීසි කළ පන්දුව ඊට මීටර 30ක් පමණ ඈතින් සිටි මහේල අල්ලා ගත්තේය. මෙය අදහා ගත නොහැකි වූ වෝනර් එම දැවී යාම තෙවැනි විනිසුරු වෙත යොමු කරන ලෙස ඉල්ලා සිටියේය. නමුත් රූපවාහිනිය බොරු කරන්නේ නැත. එය මැතිව්ස් හා මහේලගේ බුද්ධිය මනාව ප්‍රදර්ශනය කෙරුණු අතිවිශිෂ්ට ගණයේ ක්‍රීඩා සබඳතාවක් විය.ඔස්ට්‍රේලියාවේ මුළු ලකුණු 73දී හා 113දී කඩුළු 2 බැගින් බිඳ වැටිණි. වොට්සන් දැවී යාමෙන් පසුව ඔවුන්ගේ ඉනිමේ කඩුලු 8 ලකුණු 78කට බිඳ වැටිණි.ඔස්ට්‍රේලියාව, පළමු විස්සයි20 තරගයට සහභාගි වූ කණ්ඩායම ම ඊයේ දෙවැනි තරගය සඳහාත් නම් කර තිබූ අතර ශ්‍රී ලංකාව වෙනස්කම් දෙකක් සිදුකර තිබිණි. ඔවුන්, ධම්මික ප්‍රසාද් හා සුරංග ලක්මාල් වෙනුවට තිසර පෙරේරා හා අජන්ත මෙන්ඩිස් කැඳවා තිබිණි.කාසියේ වාසිය දිනාගෙන පළමුව පන්දුවට පහර දුන් ශ්‍රී ලංකා කණ්ඩායමේ පළමු කඩුල්ල මුළු ලකුණු 23දී බිඳ වැටිණි. බ්‍රෙට් ලී යැවූ තරගයේ දෙවැනි ඕවරයේ අවසාන පන්දුවට කඩුල්ල මුවා කිරීමේ වරදට හසුව දැවී ගියේ නායක තිලකරත්න ඩිල්ෂාන් ය. පළමු තරගයේ අතිවිශිෂ්ට පිතිහරඹයක නියැලෙමින් නොදැවී ශතකයක් ලබා ගත් ඩිල්ෂාන් ට ඊයේ රැස්කර ගත හැකිවූයේ ලකුණු 4ක් පමණි. ඔහු මුහුණ දුන්නේ පන්දු 6කට පමණි.අනෙක් ආරම්භක පිතිකරු මහේල ජයවර්ධන හා දිනේෂ් චන්දිමාල් දෙවැනි කඩුල්ල වෙනුවෙන් පන්දු 29කින් ලකුණු 43ක් එක් කරමින් සිටියදී චන්දිමාල් දැවී ගියේය. ඔහු දැවී ගියේ ස්ටීවන් ස්මිත්ගේ පළමු ඕවරයේ පා දඟ පන්දුවකට ඔහු අතට ම උඩ පන්දුවක් ලබා දෙමිණි. පන්දු 11කට මුහුණ දුන් චන්දිමාල් හතරේ පහර 2ක් සමග ලකුණු 13ක් ලබා ගත්තේය.තිසර පෙරේරා අංක 4 පිතිකරු ලෙසින් පිටියට පිවිසියද ඔහුට ලබා ගත හැකිවූයේ ලකුණු 9ක් පමණි. එක් හතරේ පහරක් එල්ල කළ ඔහු පන්දු 6කට පමණක් මුහුණ දී මිචල් ජොන්සන්ගේ පන්දුවකට ‘තර්ඩ් මෑන්’හි ෂේන් වොට්සන් අතට උඩ පන්දුවක් දෙමින් දැවී ගියේය. ශ්‍රී ලංකා ඉනිමේ හරි අඩක් නිමාවන විට ඔවුන්ගේ කඩුලු 3ක් මුළු ලකුණු 89කට බිඳ වැටී තිබිණි.හිටපු නායකයන් වන කුමාර් සංගක්කාර හා මහේල ජයවර්ධන එක්ව සිවුවැනි කඩුල්ල වෙනුවෙන් පන්දු 32කින් ලකුණු 46ක සබඳතාවක් ගොඩනගමින් සිටියදී සංගක්කාර දැවී ගියේය. ජෝන් හැස්ටින්ග්ස්ගේ පන්දුවකට ‘මිඩ් විකට්’හි පන්දු රකිමින් සිටි කැමරන් වයිට් අතට උඩ පන්දුවක් දෙමින් ‘සංගා’ දැවී යන විට ලබා ගෙන සිටියේ ලකුණු 24ක් පමණි. පන්දු 16කට මුහුණ දුන් ඔහු හතරේ පහරක් හා හයේ පහරක් එල්ල කළේය.සංගක්කාරගේ දැවී යාමෙන් පසුව ශ්‍රී ලංකා පිලේ ඉතිරි කඩුලු 6 ලකුණු 36කට බිඳ වැටිණි. සාර්ථක ඉනිමක් ක්‍රීඩා කළේ මහේල ජයවර්ධන පමණි. 20 වැනි ඕවරයේ බ්‍රෙට් ලී ගේ පන්දුවකට ‘ඩීප් මිඩ් විකට්’හි ඩේවිඩ් හසී වෙත උඩ පන්දුවක් දෙමින් දැවී යන විට මහේල ලකුණු 86ක් රැස්කර ගෙන සිටියේය. පන්දු 63ක ඔහුගේ ඉනිමට හතරේ පහර 12ක් හා එක් හයේ පහරක් ඇතුළත්ව තිබිණි.මහේලගෙන් වැඩියෙන්ම බැට කෑ ඔස්ට්‍රේලියානු පන්දු යවන්නා වූයේ මිචල් ජොන්සන්ය. ඔහු යැවූ තරගයේ 6 වැනි ඕවරයේදී මහේල පිට පිට හතරේ පහර 3ක් එල්ල කළේය. ශ්‍රී ලංකාව ඕවර 20 අවසානයේ කඩුලු 9ක් දැවී ලකුණු 157ක් වාර්තා කළේය.ඔස්ට්‍රේලියාව වෙනුවෙන් සාර්ථක පන්දු යැවීමක නිරත වූ බ්‍රෙට් ලී ලකුණු 39කට කඩුලු 3ක්ද, ජෝන් හැස්ටින්ග්ස් ලකුණු 14කට කඩුලු 3ක්ද ලබා ගැනීමට සමත් වූහ.ශ්‍රී ලංකාව කඩුලු 9ක් දැවී (ඕවර 20) 157මහේල ජයවර්ධන 86, කුමාර සංගක්කාර 24 (ජෝන් හැස්ටින්ග්ස් 14/3, බ්‍රෙට් ලී 39/3)ඔස්ට්‍රේලියාව කඩුලු 9ක් දැවී (ඕවර 20) 149ෂේන් වොට්සන් 57, කැමරන් වයිට් 39 (අජන්ත මෙන්ඩිස් 16/6).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=s1108092</link>
    <topic>කඹ ඇදීමේ සූරතාව ගම්පහටසූරියෝ කොළඹ නාගරිකයෙන්</topic>
    <author>ඡායාරූප සහ සටහන- මහරගම විශේෂ - වේහැල්ලේ පියතිලක</author>
    <content>ජාතික තරුණ සේවා සභාවේ 23 වන ජාතික යෞවන ක්‍රීඩා උළෙලේ කඹ ඇදීමේ ඉසව්වෙන් පිරිමි සූරතාව ගම්පහ දිස්ත්‍රික් කණ්ඩායම හිමිකර ගත් අතර කාන්තා සූරතාව කොළඹ නාගරික තරුණ කණ්ඩායමට හිමිවිය. එළඹෙන ඔලිම්පික් තරගාවලියට කඹ ඇදීම නව ඉසව්වක් ලෙස ක්‍රීඩා ලේඛනයට ඇතුළත් කිරීමට නියමිත හෙයින් ශ්‍රී ලංකා ක්‍රීඩා තරග ඉතිහාසයේ ප්‍රථම වරට ජාතික මට්ටමේ තරගාවලියකට කඹ ඇදීමේ ඉසව්ව යෞවන ක්‍රීඩා උළෙලට ඇතුළත් කර ඇත.තරගාවලිය පෙරේදා කොළඹ හයිඩ් පාක් පිටියේදී පැවැත්විණි.ජාතික තරුණ සේවා සභාව ප්‍රාදේශීය ලේකම් කොට්ඨාස මට්ටමින් සංවිධානය කර ඇති කඹ ඇදීමේ ක්‍රීඩා සංචිත නිසා තරුණ පරපුර තුළ කඹ ඇදීමේ ක්‍රීඩාව ප්‍රබෝධයක් ලබා ඇත.ප්‍රාදේශීය ලේකම් කොට්ඨාස දිස්ත්‍රික් මට්ටමින් මූලික තරග පැවැති අතර අවසන් මහා තරග (කාන්තා/ පිරිමි) තරග දෙක සඳහා උතුර නැඟෙනහිර පවා නියෝජනය කරමින් පිරිමි කණ්ඩායම් 13 ක් සහ කාන්තා කණ්ඩායම් 12 ක් තරගාවලියට සහභාගි වූහ.තරගාවලියේ අධීක්‍ෂණය හා විනිශ්චය කටයුතු භාරව ක්‍රියාත්මක වූයේ ශ්‍රී ලංකා කඹ ඇදීමේ සම්මේලනයයි. පිරිමි තරගාවලියේ අනුසූරතාව ගාල්ල දිස්ත්‍රික් කණ්ඩායමට හිමිවූ අතර කාන්තා අනුසූරතාව රත්නපුර කණ්ඩායමට හිමිවිය. පිරිමි තෙවන ස්ථානය කුරුණෑගලට සහ කාන්තා තෙවන ස්ථානය ගම්පහට හිමිවිය. ජයග්‍රාහක ජයග්‍රාහිකාවන්ට ජය සංකේත ප්‍රදානය සැප්තැම්බර් මාසයේ මාතර උයන්වත්ත ක්‍රීඩාංගණයේ පැවැත්වෙන 23 වන ජාතික යෞවන ක්‍රීඩා උළෙලේ දී සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=s1108093</link>
    <topic>සහීර් ඛාන්ටශල්‍යකර්මයක්</topic>
    <author>ලන්ඩන් (ඒ. එෆ්. පී.)</author>
    <content>ආබාධයකට ලක්ව විළුඹේ ශල්‍යකර්මයක් සිදුකිරීමට නියමිත බැවින් ඉන්දීය පිලේ වේග පන්දු යවන කී‍්‍රඩක සහීර් ඛාන්ට එංගලන්ත සංචාරයේ ඉදිරි තරගවලින් ඉවත් වීමට සිදුවී ඇත.මේ ශල්‍යකර්මය හේතුවෙන් ලබන නොවැම්බර් මාසය දක්වා ඔහුට ක්‍රීඩාවේ නිරතවීමට ඉඩ නොලැබෙන බැව් පැවැසේ.ඉන්දීය ක්‍රිකට් පාලක මණ්ඩලය විසින් නිකුත් කරනු ලැබූ නිවේදනයක ඒ බැව් සඳහන් වී ඇත.ඉන්දීය පිලේ තීරණාත්මක තරගවලදී උපරිම දස්කම් දක්වන 32 හැවිරිදි සහීර් ඛාන් එංගලන්තය සමඟ ලෝඩ්ස් පිටියේ පැවැති පළමුවැනි ටෙස්ට් තරගය අතරතුරදී ආබාධයකට ලක්විය.ඒ හේතුවෙන් ඔහුට ටෙ‍්‍රන්ට්බ්‍රිජ් හි පැවැති දෙවැනි ටෙස්ට් තරගයට සහභාගි වීමට නොහැකි විය.කෙසේ නමුත් නොදම්ප්ටන්ෂයර් ප්‍රාන්ත පිල සමඟ පැවැති පුහුණු තරගයේදී සහීර් ඛාන්ට ඕවර 3 ක් පමණ පන්දු යැවීමට හැකි විය. එහෙත් ඉන් අනතුරුව ප්‍රතිකාර සඳහා ඔහු පිටියෙන් ඉවත් විය.සංචාරයේ ඉදිරි තරගවලට සහීර් ඛාන්ගේ සහභාගිත්වය නොලැබෙන බව කණ්ඩායම් කළමනාකරු අනිරුද් චව්ද්රි ප්‍රකාශ කළේය.එජ්බැස්ටන්හිදී හෙට ඇරැඹෙන එංගලන්ත – ඉන්දීය තෙවැනි ටෙස්ට් තරගය ඇතුළු ඉදිරි තරග සඳහා වමත් වේග පන්දු යවන ආර්. පී. සිං කණ්ඩායමට කැඳවා තිබේ.25 හැවිරිදි සිං අවසන් වරට ටෙස්ට් තරගයකට ක්‍රීඩා කළේ 2008 වසරේදීය. 2009 වසරේ සැප්තැම්බර් මස ඔහු අවසන් වරට ඉන්දීය එක්දින පිල නියෝජනය කළේය. සහීර් ඛාන්ට අමතරව දඟ පන්දු යවන ක්‍රීඩක හර්බජන් සිං සහ තුන් ඉරියව් ක්‍රීඩක යුවරාජ් සිං ද ආබාධවලට ගොදුරු වීමේ හේතුවෙන් ඉන්දීය පිලේ ඉදිරි තරගවලින් ඉවත් වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=s1108094</link>
    <topic>බස්නාහිරට ක්‍රීඩා සංසදයක්</topic>
    <author>වයිමන් හෙට්ටිආරච්චි</author>
    <content>ඉදිරියේ පැවැත්වෙන ජාත්‍යන්තර පාසල් තරඟ උදෙසා ක්‍රීඩා කිරීම පිණිස බස්නාහිර පළාත් පාසල් ක්‍රීඩා සංසදයක් ඇති කිරීමට පළාත් ක්‍රීඩා සමූපකාර හා සංස්කෘතික කටයුතු ඇමති උපාලි කොඩිකාර මහතා ක්‍රියා කරගෙන යයි.පළාතේ නැගී එන පාසල් ක්‍රිකට් හපනුන්ට තැනක් ලබා දීම සඳහා මෙම වැඩපිළිවෙල ක්‍රියාත්මක කරන බව කී කොඩිකාර ඇමැතිවරයා ක්‍රීඩා බලමණ්ඩලයක් පිහිටුවා අරමුදලක්ද ඇති කරන බවද පළාතේ පාසල්වල ක්‍රීඩා අංශභාර ආචාර්යවරු මේ පිළිබඳව දැනුවත් කිරීම සිදු කරන බවද කීය.මෙයට සමගාමීව පොල්වත්ත ක්‍රීඩා පාසලද වැඩි දියුණු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=s1108095</link>
    <topic>වෙන්ඩර්කෝන් හා චාලි යටතේවොලිබෝල් සංචිත පුහුණුව අරඹයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවේ දක්ෂතම වොලිබෝල් පුහුණුකරුවන් දදෙනෙකු වන කුමාර් වෙන්ඩර්කෝන් හා චාල්ස් තිලකරත්න යන මහත්වරුන් යටතේ ආසියානු වොලිබෝල් සූරතාවලියට යන පිරිමි හා කාන්තා වොලිබෝල් කණ්ඩායම් පුහුණුව ලබමින් සිටිති.පිරිමි හා කාන්තා වොලිබෝල් සංචිත දෙකට ක්‍රීඩකයන් 18ක් හා ක්‍රීඩිකාවන් 18ක් ඇතුලත්ව සිටින අතර මෙයින් 12ක් බැගින් සැප්තැම්බර් මුල සතියේ දී අවසන් සංචිතයට තෝරා ගැණේ.ආසියානු වොලිබෝල් සූරතාවලියේ පිරිමි අංශයේ තරග සැප්තැම්බර් 19 සිට 29 දක්වා ඉරානයේ ටෙහෙරාන් නුවර දීත් කාන්තා අංශයේ තරග සැප්තැම්බර් 15 සිට 23 දක්වා චීන තායිපේ හිදී පැවැත්වෙනු ඇත.මේ සංචිත තෝරා ගැනීමේ දී විවිධ අසාධාරණකම් සිදුවූ බවට චෝදනා එල්ලවීමෙන් පසු ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා හා ලේකම් සුසිල් රණසිංහ යන මහත්වරුන්ගේ විශේෂ අවධානය යොමුවූ බවද වාර්තා වේ.පසුව ශ්‍රී ලංකා වොලිබෝල් තේරීම් කමිටුව මගින් නැවැත සලකා බැලීම් සිදුකොට නවක ක්‍රීඩකයන් තෝරා ගැනීමට ක්‍රියා කර තිබුණි. මේ සංචිත දෙක මහරගම දී හා මීගමුවේ දී පුහුණු කටයුතුවල නිරත වේ.පිරිමි සංචිතයසමීර දිසානායක, දීප්ති රොමේෂ්, ජනිත සුරත්, දිනු ද සිල්වා, ගයාන් මධුසංඛ, ෂාමිල් මලින්ද, ප්‍රමේෂ් ප්‍රසන්න, ප්‍රදීප් ප්‍රනාන්දු, චානක මධුසංඛ, තාරක අබේකෝන්, රොමේෂ් දිසානායක, චමින්ද පුෂ්පකුමාර, එම්. එම්. රිෆ්කි, නිලංක සංජය, මොරිස් චාමින්ද, වසන්ත ලක්මාල්, ජී. ඩබ්ලිව්. ලක්මාල්, ලසන්ත අබේරත්න. පුහුණුකරු:- කුමාර් වෙන්ඩර්කෝන්, සහය පුහුණුකරු:– ජී. එල්. ජී. සුමිත්, අභ්‍යාසක:- කාලික වසන්තපි‍්‍රය.කාන්තා සංචිතයලීනා සඳමාලී, දිනේෂා ප්‍රසාදිනී, ජේ. ඩබ්ලිව්. පී. තුෂාරි, ඉරේෂා උමයංගනී, බී. ඩබ්ලිව්. දිව්නියනි, වාසනා මධුමාලී, ඉරේෂා පෙරේරා, ටී. එම්. රත්නසිරි, ජී. සී. එම්. රණසිංහ, ආර්. කේ. දිල්හානී, ජී. එම්. පී. සංජීවනී, ප්‍රසානී චාමරිකා, ෂෂිකලා රංගනී, එන්. තිලක්ෂි, ජේ. ජී. කේ. ජිනාදරී, තේජකා පන්චලී, එච්. එල්. සෙනෙවිරත්න, විරාජි චාමරිකා. පුහුණුකරු:– චාල්ස් තිලකරත්න, සහාය පුහුණුකරු:- අජන්ත දහනායක, අභ්‍යාසක:- එල්. සී. ඒකනායක.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=f1108091</link>
    <topic>අද මුස්ලිම් බහුතරය එජාපයට නොවේ</topic>
    <author>සාකච්ඡා කෙළේ උදිත ගුණවර්ධන</author>
    <content>* චැනල් 4 නාලිකාව වැනි නාලිකා ශ්‍රී ලංකා රජය පිළිබද යුද අපරාධ චෝදනා එල්ල කරනවා. මේ තත්ත්වය කළමනාකරණය කර ගැනීමට මොන විදිහේ පියවරක් ද ගෙන තිබෙන්නේ?මේ නාලිකාව ද්වේෂසහගතව මෙරට ගැන වෛරයෙන් තමයි මෙවැනි ප්‍රචාරයන් සිදු කරන්නේ. ඒ නිසා මේ ද්වේෂ සහගත පදනම් විරහිත චෝදනා පරාජය කිරීමට රාජ්‍යතාන්ත්‍රික ලෙස මැදහත්ව කටයුතු කළ යුතුයි. මා දකින විදිහට ආණ්ඩුව ඒ පිළිබඳ ඉතාමත් මනා ලෙස ක්‍රියාත්මක වෙමින් තිබෙනවා. ලෝකයට යථාර්ථය පෙන්වා දීමට ප්‍රතිඋත්තරදීමේ වැඩපිළිවෙළක් ජාත්‍යන්තරයට සත්‍ය පහදාදීමේ වැඩපිළිවෙළක් ආරම්භ කර තිබීම සතුටට කාරණයක්. ඒ නිසා දැන් දැන් ජාත්‍යන්තරයට සත්‍ය වැටහී යමින් තිබෙනවා. ඒ ගැන අපට සතුටු විය හැකියි.* දැන් යළිත් මැතිවරණ සමයකට අපට මුහුණදීමට සිදු වී තිබෙනවා. මෙවර පළාත් පාලන මැතිවරණයට කොළඹ මහ නගර සභාව, දෙහිවල ගල්කිස්ස වැනි එජාපයට වාසිදායක පළාත් පාලන ආයනත් ඇතුළත්. මේ තත්ත්වය තුළ මේ මැතිවරණය ආණ්ඩු පක්ෂයට අභියෝගයක් නොවෙයි ද?මේ මැතිවරණයේ දී අපට පෙර තරම්වත් අභියෝගයක් නැහැ. අද එජාපය කියා දේශපාලන පක්ෂයක් නැති තරම්. එය නායකත්වය සඳහා වූ මාරාන්තික අරගලයක පැටළිලයි සිටින්නේ. ජවිපෙන් කිසිදු අභියෝගයක් නැහැ. මේ සියලු තත්ත්වයන් නිරීක්ෂණය කරද්දී එක්සත් ජනතා නිදහස් සන්ධානයට අති විශාල ජයග්‍රහණයකට අවශ්‍ය පසුබිම නිර්මාණය වී තිබෙනවා. ඒ නිසා මට ස්ථිරවම කියන්න පුළුවන් ඉදිරි පළාත් පාලන මැතිවරණයේදීත් අපට දිනන්න පුළුවන් කියලා.* පළාත් සභාවලට අදාළ දහතුන් වෙනි සංශෝධනය පූර්ණ ලෙස ක්‍රියාත්මක කළ යුතු බවට යෝජනාවක් ඉදිරිපත්ව තිබෙනවා. මේ පිළිබඳව රජය නියෝජනය කරන නියෝජිතයකු විදිහට ඔබේ මතය කුමක් ද?මේ ආණ්ඩුක්‍රම, ව්‍යවස්ථා සංශෝධනය නිසි විදිහට ක්‍රියාත්මක කිරීම නීතිවිරෝධි දෙයක් හෝ අලුත් දෙයක් නොවෙයි. ඒ නිසා මේ ගැන කිසිවෙකු කලබලයට පත්විය යුතු නැහැ. අද වෙද්දී සිංහල දෙමළ සහ මුස්ලිම් භේදයකින් තොරව සියලු ජන කොටස් අතර සමඟිය සහයෝගීතාවය ඇති වෙමින් තිබෙනවා. එවැනි තත්ත්වයක් තුළ මේ සමඟිය සහයෝගීතාවය ඉහළ යන විදිහට අප කටයුතු කළ යුතුයි. ජනාධිපතිතුමාගේ සංකල්පය බවට පත්වෙලා තිබෙන්නේ අප හැමෝම ශ්‍රී ලාංකිකයෝ කියන සංකල්පයයි. අද අප කළ යුත්තේ මේ සංකල්පය ඔස්සේ පෙරට ගමන් කිරීමයි.ඒ අතර ජාතික විසඳුමකට අවශ්‍ය මඟ විවෘත කිරීමත් ඒ පිළිබඳව සෙසු පාර්ශ්ව සමඟ අදහස් හුවමාරු කර ගැනීමටත් කටයුතු කර තිබෙනවා. එහි එක් පියවරක් විදිහට තමයි දෙමළ ජාතික සන්ධානය සමඟ සාකච්ඡා වටයක් ආරම්භ කර තිබෙන්නේ. මෙය අවසන් ජාතික විසැඳුමකට නිසි ප්‍රවේශයක් විදිහට පෙන්වා දීමට පුළුවන්.* මේ පිළිබඳව වැඩිදුර පැහැදිලි කිරීමක් කළ හැකි ද?ඉතාමත් පැහැදිලි ලෙස කියනවානම් මේ රටට සාමය උදාකළ ජනාධිපතිතුමාට පමණයි රටට ස්ථිරසාර සාමයකට අවශ්‍ය පසුබිමක් නිර්මාණය කර ගැනීමට පුළුවන්කම ලැබෙන්නේ. ඒ ගැන තමයි ජනාධිපති රාජපක්ෂ මහතා අවශ්‍ය විසැඳුම් ප්‍රවේශය ලබා ගනිමින් ඉන්නේ. අද එල්. ටී. ටී. ඊ. සංවිධානය නොමැති පසුබිම තුළ ජාතික විසැඳුමකට අවශ්‍ය ප්‍රවේශය ලබා ගැනීම පහසුවක් බවට පත්වෙලා තිබෙන්නේ.* එතකොට පාර්ලිමේන්තු කමිටුවක් පත් කිරීමේ අරමුණ මොනවගේ දෙයක් ද? ඒ ගැන පැහැදිලි කිරීමක් කළ හැකි ද?මෙතෙක් සිටි රාජ්‍ය නායකයන් අවසන් විසැඳුමක් පිළිබඳව කිසිවෙකු සමඟ සාකච්ඡා කළේ නැහැ. ඔවුනට ඕනෑ විදිහට ඔවුන්ගේ හිතූ මතයට සකස්කර ගත් න්‍යාය පත්‍ර අනුව තමයි ඔවුන් කටයුතු කළේ. එම රාජ්‍ය නායකයන් සෙසු දේශපාලන පක්ෂ සමඟ පමණක් නොවෙයි තමන්ගේ පක්ෂයේ අය සමඟ හෝ සාකච්ඡා කළේ නැහැ. එහි ප්‍රතිඵලය විදිහට තමයි දිගින් දිගට ම එම ප්‍රවේශයත් අසාර්ථක උත්සාහයක් බවට පත්වුණේ. එහෙත් ජනාධිපති මහින්ද රාජපක්ෂ මහතා ඒ විදිහට නොවෙයි ජාතික විසැඳුමක් පිළිබඳව අවධානය යොමුකරන්නේ. එතුමා සැලැසුම් කරන්නේ සියලු දේශපාලන පක්ෂවලට සියලු ජාතීන්ට එකඟතාවකට පැමිණිය හැකි විසැඳුමක් පිළිබඳව අවධානය යොමු කිරීමයි. එවැනි පොදු සම්මුතියක් මඟින් පමණයි රටට ස්ථිරසාර සාමයක් සමඟියක් හා සංවර්ධනයක් ඇති කර ගැනීමට හැකියාව ලැබෙන්නේ.* ඒත් විපක්ෂය නියෝජනය කරන ප්‍රධාන දේශපාලන පක්ෂවලින් මේ පාර්ලිමේන්තු කමිටුව පිළිබඳව ප්‍රසාදයක් හෝ සහයෝගයක් ලැබී නැහැ. මේ පිළිබඳව ඔබේ අදහස කුමක් ද?තමන්ගේ කාර්යභාරය තමන්ගේ වගකීම නිසි විදිහට තේරුම් නොගැනීම තමයි අපේ විපක්ෂයේ තිබෙන ප්‍රධානතම දුර්වලතාවය විදිහට හඳුන්වන්න පුළුවන්කම තිබෙන්නේ. එවැනි විපක්ෂයකින් ඔවුන්ට හෝ රටට යහපතක් වෙන්නේ නැහැ.පටු පරමාර්ථ කරපින්නාගෙන කටයුතු කිරීම මඟින් රටට අයහපතක් මිස යහපතක් උදාකර ගැනීමට බැහැ. අපට මතකයි එදා එජාපය, ජවිපෙ වැනි දේශපාලන පක්ෂ යුද සමයේ කටයුතු කළ විදිහ මුළු රටම දන්නවා. මානුෂීය මෙහෙයුමේ දී බාධා කළ ඔවුන් රටට ස්ථිර සාමයක් ඇති කිරීමට උත්සාහ කරන මේ මොහොතේදීත් කටයුතු කරන්නේ ඉතාමත් අවස්ථාවාදී හා නරක විදිහටයි. මෙය වගකිවයුතු විදිහට කටයුතු කිරීමක් නොවෙයි. වැදගත් දේශපාලන ක්‍රමවේදයක් තුළ එකට එක කිරීම, පටු අරමුණු අනුව කටයුතු කිරීම සුදුසු නැහැ. රට සංවර්ධනය වෙත ගෙනයන ගමනේ දී අවශ්‍ය වන්නේ සියල්ලන්ගේ සහයෝගය පමණයි.විපක්ෂය මේ දේ තේරුම් නොගැනීම නිසා තමයි පසු ගිය කාලය තුළ විපක්ෂය නියෝජනය කළ ප්‍රබලයන් ඇතුළු විශාල පිරිසක් ඔවුන් අතහැර ආණ්ඩු පක්ෂයටත් ජනාධිපතිතුමාගේ දෙඅත් ශක්තිමත් කිරීමට එක්වුණේ.* සම්ප්‍රදායිකව මුස්ලිම් ඡන්ද ප්‍රමාණයෙන් බහුතර ප්‍රමාණයක් එජාපයට හිතවාදී විදිහටයි වැටුණේ. අද වෙද්දී මේ තත්ත්වය වෙනස් ව ඇතැයි ඔබ සිතනවාද?එදා එවැනි තත්ත්වයක් තිබුණා. ඒත් අද වෙද්දී මේ වාතාවරණය හාත්පසින් ම වෙනස් වෙලයි තිබෙන්නේ. මා, මේදේ කියන්නේ නිකම්ම නොවෙයි හේතු සාධක ඇතිවයි. අප ආසන්න උදාහරණයක් ගෙන පෙන්වන්නම් පසු ගිය පළාත් පාලන ඡන්දයේ ප්‍රතිඵලය. එහි දී එජාපය හැමදාම ජයග්‍රහණය කළ මුස්ලිම් බහුතරයක් සිටින පළාත් පාලන ආයතන සියල්ලම ජයග්‍රහණය කළේ නිදහස් සන්ධානය විසිනුයි. බේරුවල නගර සභාව, පුත්තලම, වත්තල, මාබෝල වැනි ස්ථාන මෙයට ආසන්න හොඳම උදාහරණයි. ඒ වගේ ම ජනාධිපතිතුමා දිගු කාලයක සිට මුස්ලිම් ප්‍රජාවගේ මිත්‍රයකු විදිහටයි සැලකිය හැක්කේ. අපට මතකයි ලෝක මුස්ලිම් ප්‍රජාව අපහසුතාවය දුකට පත් වූ හැම මොහොතකදීම ඔහු මුස්ලිම් ප්‍රජාවගේ කල්‍යාණ මිත්‍රයකු විදිහට කටයුතු කළ ආකාරය. එවැනි මිත්‍රශීලි නායකයකු වෙනුවෙන් කළගුණ සැලකීමට මුස්ලිම් ප්‍රජාවගෙන් බහුතරය අවංකවම ඉදිරිපත්වයි සිටින්නේ.මුස්ලිම් ප්‍රජාව පමණක් නොවෙයි සිංහල දෙමළ බහුතරයක් මේ මොහොතේ දී පවා ජනාධිපතිතුමාගේ නායකත්වය හා ප්‍රතිපත්තිමය මඟ පෙන්වීම අනුගමනය කිරීමට පිළිගැනීමට සුදානමින් සිටින්නේ.මහනුවර දිස්ත්‍රික්කය ශ්‍රිලනිපය නියෝජනය කරමින් මෙතෙක් කාලයකට මුස්ලිම් මන්ත්‍රීවරයකු පත්වුණේ නැහැ. මා තමයි මහනුවරින් ශ්‍රීලනිපය නියෝජනය කරමින් පත් වූ මුල්ම මුස්ලිම් නියෝජිතයා. මේ ප්‍රතිඵලය අනුව කියන්න පුළුවන් අද ජාතීන් අතර භේදයක් නැහැ. සහයෝගයක් සහයෝගිතාවයක් පමණයි අවශ්‍ය කියලා.* විපක්ෂය අද රජය වෙත එල්ල කරන ප්‍රබල තර්කයක් බවට පත්ව තිබෙන්නේ ආණ්ඩුව සියලු පාර්ශ්වයන්ගෙන් අසමත් ව අසාර්ථක වැඩපිළිවෙළක් ඇති ආයතනයක් බවට පත්ව ඇති බවයි. විපක්ෂයේ මේ චෝදනා කොතරම්දුරට සාධාරණ ද?විපක්ෂයට චෝදනා එල්ල කරන්න පුළුවන්. විවේන එල්ල කරන්න පුළුවන්. ඒත් ඒ චෝදනාවල පදනමක් සාධාරණත්වයක් තිබිය යුතුයි. මා නම් මේ චෝදනාවල සාධාරණයක් හෝ යුක්ති සහගතභාවයක් දකින්නේ නැහැ. ලංකා ඉතිහාසය තුළ සමත්කම සාර්ථකත්වය අතින් මුල්තැනට පත් වූ රජයක් තිබෙනවානම් එක්සත් ජනතා නිදහස් සන්ධාන රජය පමණයි. රටේ වැදගත් අදහස් ඇති ඕනෑම කෙනෙක්ට පැහැදිලියි මේ ආණ්ඩුව රටට ගම් මට්ටමට විශාල සේවයක් කළා කියලා.ඉස්සර රටේ සංවර්ධනය බලන්නනම් මහවැලියට යන්න ඕනෑ නැතිනම් බස්නාහිර පළාතට යන්න ඕනෑ. ඒත් අද ගෙදර ඉඳලා ගමේ හන්දියට ගියාම පෙනෙනවා ගම සංවර්ධනය වන හැටි. රට සංවර්ධනය වන හැටි. ඒ නිසා මේ ආණ්ඩුව වැඩක් කළේ නැහැ කියලා කාටවත් කියන්න බැහැ. කිව්වත් ඒ කාරණා පොදු ජනතාව තේරුම් ගෙන අවසානයි.එපමණක් නොවෙයි. අප රටට දියුණුව වෙත ගමන් කිරීමට ප්‍රබල බාධාවක් විදිහට තිබුණේ යුද්ධය. ඒ යුද්ධය තිස් අවුරුද්දක් තුළ කිසිදු රාජ්‍ය නායකයකුට බැරි වුණා නිමා කරන්නට. එහෙත් ජනාධිපතිතුමාට හැකියාව ලැබුණා. ඒ යුදමය වාතාවරණය ශාපලත් බෙදුම්වාදය පරාජය කරන්නට එවැනි විශිෂ්ට සේවයක් ඉටුකළ රාජ්‍ය නායකයකුට කිසිවක් නොකළ නායකයකු බවට චෝදනාවක් එල්ල කරනවා නම් එය ඉතාමත් නිහීන හා පදනම් විරහිත චෝදනාවක් විදිහටයි හඳුන්වන්නට හැකියාව තිබෙන්නේ. එහෙත් විපක්ෂයේ චෝදනාවල ප්‍රබල චෝදනාවක්ව තිබෙන්නේ තෙල් අර්බුදය, විදුලි අර්බුදය වැනි දේයි. තෙල් අර්බුදයට හේතුවෙලා තිබෙන්නේ නිලධාරීන්ගේ ආකාර්යක්ෂමතාවය වැනි දේයි. මෙවැනි එක් සංසිද්ධියක් මුල් කරගෙන ආණ්ඩුවේ හැම අංශයක්ම අසාර්ථකයි කියලා කිසිවකුට තර්කයක් ගොඩනැඟීමට පුළුවන්කමක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=f1108092</link>
    <topic>මහ වනයේඅසිරිමත් වෙහෙර</topic>
    <author>සටහන සහ සේයාරූ එස්. පී. එස්. වීරසිංහ</author>
    <content>ඓතිහාසික අගයෙන් හෙබි මහා විහාර කර්මාන්තයකින් කුරුණෑගල දිසාවට ආඩම්බර විය හැක්කේ නම් ඒ එම දිස්ත්‍රික්කයේ උතුරු සීමාන්තයේ පිහිටි රැස්වෙහෙරුව හෙවත් රැස්වෙහෙර නිසාවෙනි. ශ්‍රේෂ්ඨ කලා කෘති හේතුකොටගෙන මේ පුංචි දිවයිනට ලෝකයා ඉදිරියේ පෞඪව නැගී සිටින්නට ඉඩ සලසා දෙන ශෛලමය නිමැවුම් අතරේ රැස් වෙහෙර ඉදිරියෙන් ම සිටී.වයඹ පළාතේ කුරුණෑගල දිස්ත්‍රික්කයේ ගල්ගමුව ආසනයේ පිහිටි මේ වනගත කඳුකර ලෙන් වෙහෙර පෙර කල වූයේ වන්නි හත්පත්තුවේ හතළිස් පහ කෝරළයේ ය.ඒකපුද්ගල චාරිකාවකුරුණෑගල සිට පාදෙණිය, ගල්ගමුව හරහා අනුරාධපුර දක්වා දිවෙන ශීඝ්‍රගාමී බසයකින් ගල්ගමුව නගරය දක්වා දිවෙන ගමන් පටන් ගත්තෙමි. ගල්ගමුවේ සිට ඇහැටුවැව හරහා රැස්වෙහෙර දක්වා දිවෙන ලංගම බසය දර්ශනීය, සාර සුන්දර කෙත්වතු හා මහ වනය මැදින් මා ද රැගෙන රැස්වෙහෙර බලා පිටත් විය. කුරුණෑගල දිස්ත්‍රික්කයට අයත් කඳු වැටි කීපය අතුරින් දිග ම කඳු වැටිය වන්නේ ගල්ගිරියාගම කඳු වැටියයි.නිල්ල වෙලාගත් ඒ සුන්දර කඳුවැටියට සමාන්තරව කුඩා කන්තෝරුව හා මහ කන්තෝරුව පසුකරමින් බසය එහි ගමනාන්තය වූ රැස් වෙහෙරු පුදබිමට ළඟා විය. මේ මාර්ගයට අමතරව මේ වනගත වෙහෙරට ළඟාවිය හැකි මාර්ග දෙකකි.ඉන් එකක් ඉබ්බාගමුව, මඩගල්ල සාලියගම, ඇහැටුවැව හරහා වැටී ඇති අතර මේ මගේ එන අයට අරංකැලේ පුදබිම ද, කසාගල වෙහෙර ද හක්වටුනා ඔය ජලාශය ද, නවින්දනාව රජමහා විහාරය ද, කබල්ලෑලෙන රජමහා විහාරය ද ඇතුළු තවත් බොහෝ පුදබිම් දැකබලා ගත හැකි ය. අනුරාධපුර දෙස සිට පැමිණෙන අයට එප්පාවල, හෙළඹෑව හා නෑගම්පහ හරහා පැමිණිය හැකි ය. මේ මාර්ගයේ එන අයට අවුකන, කලාවැව හා විජිතපුරය පසු කරමින් ද පැමිණිය හැකි ය.වැව අභියස වෙහෙරඅලි ඇතුන් ළගින මහ වනයෙන් මැදිව පිහිටන රැස්වෙහෙරු පුද බිමට සුන්දරත්වය මුසු කරන්නට සමත් රත් නෙළුමින් බර වැව් පැංචෙක් දාගැබ අසල වේ. දුටුවන් නෙත් සිත් බැතියෙන් බර වන ඒ කිරි සුදු දාගැබ බුබ්බුලාකාර හැඩයෙන් යුත් වන අතර උසින් අඩි තිහක් පමණ වේ. සිරිලක මා දුටු බොහෝ දාගැබ්වලට වඩා මා සිත් ගත් රැස් වෙහෙරු දාගැබ වෙනත් දාගැබ් මෙන් අච්චුවකින් සෑදු ආකාරයක් නොගනී. මේ හේතුකොටගෙන සමතුලිත සමාකාර හැඩයක් නොගන්නා මේ දාගැබ ස්වාභාවිකත්වයට බොහෝ ළංව පෙනේ.ඈත අතීතයබුද්ධ වර්ෂ 287 දී දේවානම්පියතිස්ස නරෝත්තමයන් විසින් අනුරපුර ශ්‍රී මහා බෝ සමිඳුන්ගෙන් ගත් ඵලරුහ බෝධි සතළිහෙන් එකක් අනුරාධපුර නගරයට දිගින් කි.මී. තිහක් පමණ දුරින් වර්තමාන ග්‍රාම නාමයන්ගෙන් ඔපවත් වුණු එප්පාවෙල, ඉපලෝගම, අවුකන, උල්පත්ගම, මොරගොල්ලාගම, ඇහැටුවැව, ගල්ගමුව හා මීගලෑව යන ගම්මාන අතරේ වූ කන්දක සිටුවා ඇත. සම්බුද්ධ ශාසනයේ චිරස්තිථිය උදෙසා කරන ලද්දා වූ ඒ ශාසන කර්මාන්තයෙහි පසුකලෙක දැවැන්ත කලුගලක් රහිමින් කළ පිළිමයක් හේතුකොටගෙන එය රැස්ස වෙහෙර වී ඇතැයි සැලැකේ. තව ද ඒ දැවැන්ත සෙල්මුවා පිළිමයෙන් බුදු රැස් විහිදී තිබෙන බවට ජනප්‍රවාදයේ එයි. එනිසා රැස් වෙහෙර වී ඇතැයි සැලැකේ.යුග කීපයක්වර්තමාන රැස්වෙහෙරුව ඔබ දකින්නේ අතීත යුග කිහිපයක සංකලනයෙනි. ඉන් පළමුව සඳහන් කළ හැක්කේ බෝධි රෝපිත යුගයයි. කටාරම් කොටා බ්‍රාහ්මී අකුරෙන් සෙල් ලිපි ලියන ලද්දේ මෙම කාලයේ දී ය. බුදුන් ගේ රුව පිළිමයකට නගන්නට බිය වූ බොදුනුවන් සිරිපතුල් ගල් නෙළා පුදබිම් සරසන ලද්දේ ද මේ යුගයේ දී ය. එවන් සිරිපතුල් ගල් රැස්වෙහෙරේ වේ.බෝධි රෝපිත යුගයෙන් පසුව ඇත්තේ මහාසේන යුගයයි. මහාසේන රජ දරුවන් සිරිලක ප්‍රථම දැවැන්ත හිටි පිළිමය මෙහි නොකරන්නට රැස්වෙහෙරුව සුවිශේෂී වන්නේ කෙසේද? ඒ ක්‍රි.වර්ෂ 455 – 473 ත් අතර කාලයයි. අවසාන වශයෙන් නුවර යුගයේ දී පුනර්ජීවය ලද මේ වෙහෙරේ ඇති චිත්‍ර කලාව හා ද්වාර මණ්ඩප මගින් ද, ගල්කණු මඟින් ද කියැවෙනුයේ ඒ යුග පරිණාමය යි.සත් පිළිම ගෙයරැස්වෙහෙරේ ලෙන් විහාර දෙකකි. ඉන් එකක් කුඩා ලෙනක් තුළ කර ඇති අතර එය ප්‍රධාන සෝපාන පද්ධතියට ආසන්නව වම් පසින් බෝධියට අභිමුඛව වේ. නමින් එය සත් පිළිම ගෙය වේ. මනරම් පිළිම කර්මාන්තයත්, විචිත්‍ර චිත්‍ර කර්මාන්තයත් නිසා ඔපවත් වුණු මේ ලෙන් වෙහෙර තුළ ම දකුණු පසින් දේවාලය ද දැකගත හැකි ය. මාර පරාජය, මණිචෝර ජාතකය සහ ස්වර්ණ කක්කට ජාතකය මේ ලෙන් බිත්තියේ චිත්‍රයට නගා ඇත්තේ බොදුනුවන් ගේ සිත් සතන් දහම් ආලෝකයෙන් පුබුදුවාලන්නට ය.මහරජ මහ වෙහෙරසත් පිළිමගෙයට පිටුපසින් ඇත්තේ සුවිශාල ලෙනකි. එම ලෙන ආශ්‍රිතව ඇති විහාර ගෙයට මහරජ මහ වෙහෙර යැයි කියනු ලැබේ. මෙහි අඩි 36 ක් දිගින් යුත් සුවිශාල සැතපෙන පිළිමයකි. මේ පිළිමය සුවිශේෂී වන්නේ හේතු කීපයකිනි. බොහෝ සැතැපෙන පිළිමයන් මෙන් මෙය ද විහාර ගෙය බිත්තියට හේත්තු කර ඉදිකර නැත. එය ලෙන මැද ඉදිකර ඇති හෙයින් පිළිමය පැදකුණු කිරීමේ භාග්‍යය බැතිමතුන් සතු වේ. මේ සුවිශාල පිළිමය ගඩොලින් කරවා ඒ මත සිවුරක් පොරවා සිවුර මත බදාම ගල්වා ඇති අතර සිවුරේ රැළි මතුකර ගෙන ඇත්තේ ලොකු කපු නූලක ආධාරයෙනි.රැස්වෙහෙරේ මහ පිළිමයරැස් වෙහෙරු පුදබිමේ වූ දළ බෑවුමකින් යුත් උස් කලු ගලෙක කරන ලද අඩි 39’5” උස වූ අභය මුද්‍රාවෙන් යුත් ඒ මනරම් හිටි පිළිමය සිරිලක ශාසන වංශ කථාවට එක්වූ ප්‍රථම මහා ප්‍රතිමාව ලෙස ගැනේ. එහෙයින් කලා වැව නම් මහා මිරිදිය තඩාගය අභියස කරන ලද අවුකන ප්‍රතිමා කර්මාන්තයේ දී මෙය පූර්වා දර්ශයට ගන්නට ඇත. එහෙයින් අවුකන පිළිමයේ කිසියම් සාර්ථකත්වයක් වී ද ඒ පසුපස ගුරුවරයෙක් මෙන් සිටින්නේ රැස්වෙහෙරුව ය.බුදුරජාණන්ගේ අපිරිමිත ගුණ සමුදායන් ද දෙතිස් මහා පුරුෂ ලක්ෂණයන් ද එක්කර පිළිම නෙළන්නට මිනිසා බිය වූ ක්‍රිස්තුª වර්ෂ මුල් යුගවල දී මේ දැවැන්ත පිළිමය කරවන්නට සිතට දිරිගත් මහාසේන රජ දරුවන්ට ද ග්‍රැනයිට් නම් වූ ඒ දළ කලුගල රහිමින් මනෝරම්‍ය වූ ද අයස්කාන්ත වූ ද දුටුවන් නෙත් සිත් බැතියෙන් බරවන කලා කෘතියක් කරන්නට මනස හා දහදිය වැය කළ ඒ ගල්වඩුවාට ද ඔහු ගේ සහායකයින්ට ද ජාතියේ ප්‍රණාමය හිමි විය යුතුව ඇත.ඇතැම් විද්වතුන් ගේ අදහස වන්නේ රැස්වෙහෙර හිටි පිළිමයත් අවුකන පිළිමයත් අතරේ නිර්මාණාත්ම බවේ හා උසෙහි වවිධ වෙනස්කම් ඇති බව ය. එහෙයින් නූතන තාක්ෂණික උපකරණ භාවිත කරමින් පිළිමයේ සමීප ඡායාරූප ගැනීමෙන් හා උස මැනීමෙන් ඒ මතවාද සංශෝධනය කිරීමට දැන් කාලය එළඹ ඇතැයි සිතේ. තවද මේ පිළිමය ඉදිරිපිට උඩමළුව පුරා විසිරී ඇති ගල්කණුවල දිග, හැඩය, කුඩුම්බි හා කෙවෙණි ද සුවිශාල පාදස්ථ ගල් ද, සැලකිල්ලට ගත් කළ මෙහි පිළිම ගෘහයක් තිබෙන්නට ඇතැයි විශ්වාස කළ හැකි ය.මහවනයේ සෞන්දර්යයරැස්වෙහෙරේ උඩමළුවට පසුපසින් ඇත්තේ මහ වනයෙන් වැසී ගත් උස් කන්දයි. රැස් වෙහෙරු වන්දනාව කළ බොහෝ අය ඒ කඳුමුදුනට නැඟ අවට පෙනෙන රජරට සිරිය විඳින්නට ආශා සිත් ඇත්තෝහු ය. මේ පුදබිමේ ඇති ලෙන් අතිවිශාල සංඛ්‍යාවෙන් වැඩි ප්‍රමාණයක් ඇත්තේ මේ මහ වනය තුළ ය. පලු, වීර, කලුවර, කලුමැදිරිය, වෑවරණ, කොලොං වැනි උස් ගස් යට නාලිය, ගල් සියඹලා, කැංකාල, කොරකහ ගස් පසු කරමින් ගල් කුලක් මහකන්දක් බඩගාමින් උඩට නැගගත් විට කුල්ලක හැඩය ගත් ගල් තලාවෙකි. එයට කුල්ලගල කියා ද, ඒ කුල්ලගල කෙළවරේ ඇති දැඩි බෑවුමට මාර හෙළ කියා ද කියන්නට මේ අවට ගම්මුන් පසුබට නොවේ. මාර හෙළ දැකගන්නට රිසි අය හෝර්ටන්තැන්නේ ලෝකාන්තය නරඹන්නට මෙන් ද ත්‍රිකුණාමලයේ ලවර්ස්ලීප් නරඹන්නට මෙන් ද බිම දිගා විය යුතු ය.මේ පුදබිමේ දී ද, මහවනයේ දී ද දැඩි යදමින් අප ගේ කය හා බැඳි සිතට ඒ යදමින් ගිලිහී පාවී යන්නට හැර කය වෙන්කර ගත හැකි බව මම දුටුවෙමි. හීලෑ කර ගන්නට අසීරු සිතට මෙවන් සොඳුරු පුදබිම්වල දී ලැබෙනුයේ අන්ත පරාජයක් ම ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>09</day>
    </date>
    <link>http://www.dinamina.lk/2011/08/09/_art.asp?fn=f1108093</link>
    <topic>එකට අත් අල්ලා හිනැහෙනලලිතවත් දිය ඇළි</topic>
    <author>සිරිසේන දේවප්‍රිය</author>
    <content>ගලාබසින දිය දහරාවක සිසිලස විඳ ගන්න. දිය දහර නඟන හඬ මතුකරන සංගීතයට සවන් දෙන්න, ගල්පර අස්සෙන් රිංගා යමින්, ප්‍රපාතයන්ට ඇද හැළෙමින් යන දඟකාර ගමන දැක ගන්න නම් අපේ රටේ සුන්දර කඳුකරයට ම එන්න ඕනා.සුදු පෙණ පිඬු නඟමින්, රිදී කඳක් වන්ව ඇදහැළෙමින් ගලන දිය දහරාවේ ගලක් මත වාඩි වී දෙපා දියේ ඔබාගෙන එහි සුව - සිසිලස විඳගන්න ඇත්නම් මොනතරම් වාසනාවක්ද ?කුරුලු කූජනයේ මිහිරි නාදයට සවන් දෙමින්, හරිත වර්ණ තුරු - ලතාවන්ගෙන් පිරි වනාන්තර මැදින් ඇදහැලෙන දිය දහරාවන් හි සොබා සොඳුරු බව ජීවිතයේ කිසිම දාකවත් අමතකව යන්නෙ නෑ. ඒ මතක නැවත නැවත අලුත් කර ගනිමින් හිතට සුවයක් සහනයක් උදා කරගන්න පුළුවන් නම් ඒ හිත හැමදාම නවමු හැඟුමින් කිතිකවනවට සැකයක් නෑ.කොන්ක්‍රීට් වනාන්තරවල අව්වෙන් පිච්චි, පිච්චි ජීවත් වෙන නාගරික ප්‍රදේශවල ජනතාවට හිතට විවේකයක් ගන්න, නෙතට රසඳුනක් වන් නිල්ලෙන් පිරි වනාන්තර අතර සැරි සරන්න, ඒ අතරින් ගලන දිය දහරාවන්හි රඟ සොබාව විඳගන්න පුංචි මඟ පෙන්වීමක් කරන්නයි මේ සූදානම.මහනුවර රන්දෙනිගල හරහා වලපනේ - නිල්දණ්ඩාහින්න පසුකොට සුන්දර ගම් - බිම් අතරින් වැටුණ මඟ දිගේ පිටිසර සිරියෙන් ඔපවත් වූ අඹලියද්ද ගම්මානයට පැමිණිය හැකි යි. නැත්නම් නුවරඑළිය, රාගල හරහා රූපහ මාර්ගයේ පැමිණ අඹලියද්දට පැමිණිය හැකි යි.මේ කුමන මාර්ගයකින් පැමිණියත් ඔබේ රසවින්දනය දෙගුණ තෙගුණව වැඩිවෙනවා මිස මානසික තෙහෙට්ටුවකට නම් පත් වන්නේ නෑ. අනන්තය කරාම ඇදෙන තේ වතු මැද්දෙන් පැමිණ පිටිසර ගමේ සිරියාව විඳ ගනිමින් ඔබට නැරඹිය හැකි දිය දහරාවන් ගණනාවක් මෙන්ම දිය ඇලි ගණනාවකුත් තිබෙනවා.වර්ග කිලෝමීටර් එකක් තරම් කුඩා බිම් කඩක් ඇතුළත කඩාහැලෙන දිය ඇලි ගණනාවක් නරඹමින් ජීවිතයේ විවේකය, විනෝදයෙන්, ඉමිහිරියාවෙන් යුතුව ගතකොට අමන්දානන්දයට පත් විය හැකි සවාරියක් සූදානම් කර ගන්නයි මේ මඟ පෙන්වීම.අඹලියද්ද ඔබට නිතැතින්ම සිහියට නැඟේවි ඉඳුණු අඹ ගෙඩි, ඔව්, බැලූ බැලූ අත වලු බර අඹ තියෙනව නම් තමයි. ඒත් අඹ තියෙන නිසාම නෙවෙයි අඹලියද්ද වුණේ. පාළියෙන් ජලයට කියන්නෙ “අඹ” කියල. ඒ නිසා ජලයෙන් පිරි ලියද්ද වැනි පෙදෙසයි අඹලියද්ද වුණේ. ඒ තරමට ම මේ ගමේ වන රොද අතරින් උල්පතින් මතුවන සිසිල් දිය දහරාවන් දසතින් ම ගලා බසිනවා.හතර වටේට ම පිහිටි ගල් පර්වත රිදී පැහැයෙන් දිළිසෙන්නෙ ඒවා ජලයෙන් තෙමී දිය සීරාව සහිත වන නිසාත්, ඒ මතට හිරු රශ්මිය පතිත වීමත් නිසයි.අඹලියද්ද සිට ඉදිරිපසින් පෙනෙන නිල්වන් කඳු වැටිය දිහා බලන්න. ඒ කඳු වැටිය තියෙන්නෙ ඔබ ඉන්න තැන ඉඳන් කිලෝමීටරයකට වැඩි දුරකින්. එහි දිගට විහිදී ගල් ප්‍රාකාරයක් දිගේ දෙපොළකින් ඇදහැලෙන දිය ඇලි දෙක සිහින්ව පෙනුණත් ඒව උසින් නම් අඩුවක් නෑ. ඒ දෙකම මීටර් 60 බැගින් උසයි. අහසෙ ඉඳන් රිදී කඳන් දෙකක් පොළොවට පතිත වෙනව වාගෙයි.දිය ඇලි දෙක ම හඳුන්වන්නේ “අලකොළ ඇලි” කියලයි. අලකොළ කියන්නෙ පිටිසිරබද ගම්මානවල ගැමියන් ගේ රසවත් - ගුණවත් කෑමක්. මං යන වෙලාවෙ මේ දිය ඇලි දෙකට ම ඉර මුවාව. ටිකක් අඳුරු ගතියට පෙනෙන්නෙ ඒකයි. දුර සිට නරඹනව විනා ළඟට යන්න ක්‍රමයක් නම් ඇත්තෙම නෑ.මහපාර අද්දරින් ම ඇද හැළෙන තවත් දිය ඇල්ලක්. මැදවත්ත ඔයේ “අඹගහ කඳුර” කියලයි ඒක නම් කරල තියෙන්නෙ. දිය ඇල්ලෙ හිරිකඩ මහපාර පුරාවට ම විසිවෙලා. පාර තෙත් වෙලා. ඇල්ල පාමුල ප්‍රසිද්ධ දිය නාන ස්ථානයක්.අඹලියද්දේ සිට අඩිපාරක් දිගේ කිලෝමීටරයක් විතර යනකොට හමුවෙන්නෙ ඕබඩ ඔය. අඹලියද්දෙන් අඩි පාරට අඩිය තියනවත් එක්ක ම දකුණු අත පැත්තෙන් “මුල්හේන කඳුර” කඩා හැලෙනවා. උස ගැන හරියට ම කියන්න බැරි වුණත් හරි ම සුන්දර දිය ඇල්ලක්.ඕබඩ ඔය කියන්නෙ උමා ඔයේ ප්‍රධාන ශාඛාවක්. මහවැලි ගඟ සරුසාර කරන්නෙ උමා ඔය. ඕබඩ ඔය අඹලියද්දට ඇතුළු වෙන්නෙ පුංචි දිය ඇල්ලකුත් එක්ක. ඒක තමයි “කෝවිල කඳුර” කියල හඳුන්වන්නෙ. වනාන්තරයේ සැඟවී ගලා බසින මේ දිය ඇලි හරිම චමත්කාරයි.හැබැයි එතනින් පහළට ඕබඩ ඔය ගලා බසින්නෙ දැඩිම දැඩි අගාධයක් මැද්දෙන්. කිසි ම ආකාරයකින් ඔයට ළඟා වෙන්න බෑ. ඒත් ඔයේ සුන්දර ම, විශාල ම දිය ඇලි තියෙන්නෙ මේ කොටසෙ. දුර ඉඳල ඒවයෙ උඩ කොටස බලන්න පුළුවන්. ඒවයෙ පහළ කොටස් නම් පෙනෙන්නෙම නෑ.දඟකාරව, හෝගාගෙන ඇදහැලෙන දිය ඇලිවල පුදුමාකාර ලස්සනක් තියෙන්නෙ. විශේෂයෙන් ම මේ දිය ඇලි පෝෂණය වෙන්නෙ ඊසාන දිග මෝසම් වැස්සත් එක්කයි.දිය ඇලි බලන්න යන අතරෙ රුපහ ගමේදි නීල ගරුඬ පාෂාණය බලන්නත් ඔබට පුළුවන්. අග්නිදිග ආසියාවට ම තියෙන එක ම එක නීල ගරුඬ පාෂාණය එයයි. ඇතුළත කොළ පැහැයෙන් බබලන මේ විශ්මිත පාෂණය බලන්න ලස්සනයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n1108102</link>
    <topic>ජනපතිට චීනයේදීඋණුසුම් පිළිගැනීමක්</topic>
    <author>ඡායාරූපය - සුදත් සිල්වා</author>
    <content>සිවු දින නිල සංචාරයක් සඳහා චීනය බලා ගිය ජනාධිපති මහින්ද රාජපක්ෂ මහතා ඇතුළු ශ්‍රී ලංකා නියෝජිත කණ්ඩායම බීජිං කැපිටල් ජාත්‍යන්තර ගුවන් තොටුපළ වෙත ඊයේ (9) පෙරවරුවේ ළඟා විණි. එහිදී චීනයේ නියෝජ්‍ය විදේශ කටයුතු ඇමැති ෂැන්ග් සිජුන් මහතා විසින් ජනාධිපතිවරයා උණුසුම් ලෙස පිළිගනු ලැබිණි. විදේශ කටයුතු ඇමැති මහාචාර්ය ජී. එල්. පීරිස්, උසස් අධ්‍යාපන ඇමැති එස්. බී. දිසානායක, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, චීනයේ ශ්‍රී ලංකා තානාපති රංජිත් උයංගොඩ, ශ්‍රී ලංකාවේ චීන තානාපතිනි යැංග් ෂියුපි ගේ මහත්ම මහත්මීහු ද මේ අවස්ථාවට එක්ව සිටියහ.පසුගිය ජූනි මාසයේ රුසියාවේ ශාන්ත පීටස් බර්ග් නුවර පැවැති ආර්ථික සමුළුවට සහභාගි වූ අතරවාරයේ දී ජනාධිපති මහින්ද රාජපක්ෂ මහතා වෙත චීන ජනාධිපති හු ජින්තාවෝ මහතා කළ ආරාධනයකට අනුව මේ සංචාරයේ නිරත විය.ඒ මහතා චීනයේ රැඳී සිටින කාලය තුළ ජනාධිපති හු ජින්තාවෝ, අගමැති වෙන් ජියාබාවෝ මහත්වරු සමඟ ද්විපාර්ශවික සාකච්ඡාවල නිරත වීමට නියමිත අතර, ෂෙන්සෙන් හි යුනිවර්සියෙඩ් උළෙලේ සමාරම්භය සඳහා ද සහභාගි වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n1108103</link>
    <topic>මාස් පඩි ලාභීන්ටජන සෙවණින් නිවාස ණය</topic>
    <author>චන්දිමා එදිරිමාන්න</author>
    <content>ජන සෙවණ උපහාර නිවාස ණය” වැඩසටහන යටතේ ණය ලබාදීම යළි ආරම්භ කිරීමට ජාතික නිවාස සංවර්ධන අධිකාරිය කටයුතු යොදා තිබේ.ණය ලබා දීමට බැංකු හයක දායකත්වය ලැබී ඇති අතර ඒ සඳහා රුපියල් මිලියන දෙදහස් එකසීයක මුදලක් ජාතික නිවාස සංවර්ධන අධිකාරියට ලබා දී තිබේ. ලංකා බැංකුව, මහජන බැංකුව, ජාතික ඉතිරි කිරීමේ බැංකුව, නිවාස සංවර්ධන මූල්‍ය සංස්ථාව, රාජ්‍ය උකස් හා ආයෝජන බැංකුව, ප්‍රාදේශීය සංවර්ධන බැංකුව මේ සඳහා දායක වී සිටියි.රාජ්‍ය සේවකයන් ඇතුළු මාසික වැටුප් ලබන පිරිස් සඳහා මේ යටතේ නව නිවාස ඉදි කිරීමටත්, පවතින නිවාස අලුත් වැඩියා කිරීමටත් ණය මුදල් ලබා දෙයි.ලක්ෂ දෙකේ සිට ලක්ෂ පහ දක්වා ණය මුදල් ලබාදෙන අතර සෑම දිස්ත්‍රික්කයකම පවතින ජාතික නිවාස සංවර්ධන අධිකාරියේ දිස්ත්‍රික් කාර්යාල හරහා මේ වැඩසටහන ක්‍රියාත්මක කෙරෙන බව, ජාතික නිවාස සංවර්ධන අධිකාරියේ නියෝජ්‍ය සාමාන්‍යාධිකාරී ධර්ම ශ්‍රී කාරියවසම් මහතා “දිනමිණ” ට පැවසීය.ජාතික නිවාස පද්ධතියට නව නිවාස ඉදි කිරීම රජයේ අරමුණ වන බැවින් නිකුත් කරන ණය මුදල්වලින් සියයට හැටක්ම නිකුත් කළ යුත්තේ අලුත් නිවාස ඉදිකරන ජනතාව වෙනුවෙන් බවට ඉදිකිරීම් ඉංජිනේරුසේවා නිවාස හා පොදු පහසුකම් ඇමැති විමල් වීරවංශ මහතා උපදෙස් ලබා දී ඇතැයිද කාරියවසම් මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n1108104</link>
    <topic>සැමටම විදුලිය දෙන්නට්‍රාන්ස්ෆෝමර් 4000ක්</topic>
    <author>රක්‍ෂණ ශි‍්‍රයන්ත</author>
    <content>රටේ සෑම නිවෙසකටම විදුලිය ලබාදීම සඳහා රට පුරා ට්‍රාන්ස්ෆෝමර්ස් හාරදහස් පන්සීයක් ස්ථාපිත කිරීමටත්, ලබන වසර තුළ විදුලි බල පද්ධතියට සුනිත්‍ය බලශක්තිය මඟින් මෙගාවොට් දෙසීයක් එක් කිරීමටත් විදුලි බල හා බල ශක්ති අමාත්‍යාංශය සැලසුම් කර තිබේ. ඒ සඳහා සුනිත්‍ය බල ශක්ති අධිකාරියේ සහාය ද ලබා ගන්නා බව විදුලිබල හා බලශක්ති ඇමැති පාඨලී චම්පක රණවක මහතා පවසයි. දැනටමත් මෙගාවොට් තිහක සුළං විදුලි බලාගාරයක් ඉදිකර තිබෙන අතර කුඩා ජල විදුලි බලාගාර අසූතුනක් ඉදිකිරීමට ද අනුමැතිය දී ඇත.ඉරානයේ ට්‍රාන්ස් පෝර්මර්ස් දහසක් ද ලැබී තිබේ.මේ අතර මෙරට ප්‍රථම සූර්ය ශක්ති විදුලි බලාගාරය ද ජාතික විදුලි බල පද්ධතියට එකතු කිරීමට තීරණය වී ඇත.මහින්ද චින්තන ඉදිරි දැක්ම තුළ දක්වා ඇති පරිදි බල ශක්ති කේන්ද්‍රයක් ගොඩනැඟීමේ දී පුනර් ජනනීය බලශක්තිය ප්‍රවර්ධනය කිරීම අත්‍යවශ්‍ය බවද ඇමැති පාඨලී චම්පක රණවක මහතා පැවැසීය.විදුලිබල අමාත්‍යාංශයේ ඊයේ (9) පැවැති මාධ්‍ය සාකච්ඡාවක දී ඇමැතිවරයා මේ තොරතුරු හෙළි කළේය.වතුකරය, හේන් දූපත් ආදී ස්ථාන සඳහා සූර්ය බල ශක්තියෙන් විදුලිය ලබා දීමට මේ යටතේ තීරණය කර ඇත. ඒ සඳහා “විදුල්කා” වැඩසටහන ද ක්‍රියාත්මක කිරීමට අදහස් කර ඇති බව ඇමැතිවරයා සඳහන් කළේ ය.තවද “විදුල්කා 2011” ජාතික බලශක්ති සතිය මේ මස 11 සිට 14 දක්වා ප්‍රකාශයට පත් කර තිබෙන අතර එම වැඩසටහන බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වීමට තීරණය කර තිබේ.මේ අවස්ථාවට සුනිත්‍ය බලශක්ති අධිකාරියේ සභාපති කිත්සිරි දිසානායක මහතා ඇතුළු පිරිසක් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081011</link>
    <topic>පුද්ගලයන් 13461කට නඩු පවරා අයකරගත් ඩෙංගු දඩය කෝටි 3 පනී</topic>
    <author>සන්ධ්‍යා කරුණාරත්න</author>
    <content>ඩෙංගු රෝගය ව්‍යාප්ත කළ පුද්ගලයන්ට එරෙහිව නඩු පවරා රුපියල් තුන් කෝටි නව ලක්ෂ පහළොස් දහසක දඩ මුදලක් අයකරගෙන තිබේ.මේ දඩ මුදල අයකරගෙන ඇත්තේ පසුගිය මාස හත තුළ පුද්ගලයන් 13461 දෙනෙකුට එරෙහිව නඩු පැවැරීමෙනි.රත්නපුර, ගම්පහ, පොළොන්නරුව, කුරුණෑගල දිස්ත්‍රික්කවල පුද්ගලයන් වැඩිදෙනෙකුට මෙසේ නඩු පැවරූ බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් සෙනරත් බණ්ඩාර මහතා පවසයි.මේ වසරේ මුල සිට ඩෙංගු රෝගීන් 15,024 ක් වාර්තා වී තිබේ. ඉන් 114 ක් දෙනෙකු මියගිය බව වංසගත රෝග විද්‍යා අංශය කියයි.රෝගීන් 5826 ක් කොළඹ දිස්ත්‍රික්කයෙන් ද, 2222 ක් ගම්පහින් ද 817 ක් කළුතරින් ද වාර්තා වී තිබේ. මදුරුවන් බෝනොවන ස්ථාන ලෙස තම ගෙවත්ත පවත්වාගෙන යාමටත්, නිසි වේලාවට කසළ බැහැර කරලීමට ජනතාව අනුගත කිරීමටත් කටයුතු කිරීමෙන් ඩෙංගු රෝගය අවම කළ හැකි බව ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081012</link>
    <topic>සැකකරු දින තුනකට පසුපොලීසියට භාර වෙයි</topic>
    <author>චන්ද්‍රිකා පෙරේරා</author>
    <content>දිනමිණ සම කර්තෘ සම්පත් දිප්පිටිගොඩ මහතාට හා ඔහුගේ මෝටර් රථයට පහර දී දින තුනක් සැඟවී සිටි සැකකරු ඊයේ (09) දහවල් පෑලියගොඩ පොලිසිය මගින් අත්අඩංගුවට ගෙන තිබේ. පහරකෑමට ලක් වූ දිප්පිටිගොඩ මහතා තවමත් උතුරු කොළඹ ශික්‍ෂණ රෝහලේ නේවාසිකව ප්‍රතිකාර ලබමින් සිටී.සැකකරු ඊයේ අලුත්කඩේ මහේස්ත්‍රාත් අධිකරණය වෙත ඉදිරිපත් කිරීමෙන් පසු රුපියල් 50,000ක මුදල් ඇප මත මුදා හැර ඇති බව පොලිසිය කියයි. මෙසේ ඇප මත මුදා හල සැකකරු ඉකුත් 06දා සවස මඟ රැක සිට පහරදීම සිදුකර තිබිණි. දිප්පිටිගොඩ මහතගේ මෝටර් රථය සැකකරුගේ යතුරුපැදියට ඉස්සර කිරීමට ඉඩ නොදුන් බව පවසා මේ ප්‍රහාරය එල්ල කර තිබේ. ප්‍රහාරයෙන් පසු සැකකරු ප්‍රදේශයේ පලා ගොස් තිබිණි.බස්නාහිර පළාත් ජ්‍යෙෂ්ඨ නියෝජ්‍ය පොලිස්පති අශෝක විජේතිලක මහතා ඔහු අත්අඩංගුවට ගැනීම සඳහා විශේෂ කණ්ඩායමක් යොදවනු ලැබීය. ඊයේ (09) පෙරවරුවේ සැකකරු නීතිඥ මහතකුගේ මාර්ගයෙන් කැලණිය ජ්‍යෙෂ්ඨ පොලිස් අධිකාරිවරයා වෙත බාර වීමෙන් පසු කට උත්තර ලබාගෙන පෑලියගොඩ පොලිසිය මඟින් අත්අඩංගුවට ගෙන තිබේ. ජ්‍යෙෂ්ඨ නියෝජ්‍ය පොලිස්පති අශෝක විජේතිලක මහතාගේ උපදෙස් මත පෑලියගොඩ පොලිසියේ ස්ථානාධිපති ප්‍රධාන පොලිස් පරීක්‍ෂක මංගල දෙහිදෙනිය මහතා ඇතුලු නිලධාරීහු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081013</link>
    <topic>හදිසි නීතිය සම්මතයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>හදිසි නීතිය තවත් මාසයකින් දීර්ඝ කිරීමේ යෝජනාව වැඩි ඡන්ද 80කින් පාර්ලිමේන්තුවේදී ඊයේ (9) සම්මත විය. යෝජනාවට පක්‍ෂව ඡන්ද 110 ක් ද යෝජනාවට විපක්‍ෂව ඡන්ද 30 ක් ද ලැබිණි. එක්සත් ජාතික පක්‍ෂය දෙමළ ජාතික සන්ධානය සහ ප්‍රජාතන්ත්‍රවාදී ජාතික සන්ධානය යෝජනාවට විරුද්ධව ඡන්දය පාවිච්චි කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081019</link>
    <topic>අන් සතු දෑහිමිකරුවන්ට දෙන අයටතෑගි හා සහතිකපත්</topic>
    <author>විජයානි එදිරිසිංහ</author>
    <content>අන් සතු දේපල අහුලා හිමිකරුවන්ට භාරදෙන අයට වටිනා තෑගි සහ සහතිකපත් පිරිනැමේ.එවැනි පුද්ගලයන් අගය කිරීමේ මෙම වැඩපිළිවෙළ පොලිස්පති ටී. ඩී. කේ. ඉලංගකෝන් මහතා ආරම්භ කර ඇත.එසේ අවංක සේවයක් කළ හත් දෙනකුට ඊයේ (9) පොලිස්පති අතින් ත්‍යාග හිමි විය. මෙම හත් දෙනාගෙන් හය දෙනෙක්ම මුදල් පසුම්බි අහුලා අයිතිකරුට භාර දුන් අය වෙති.මෙම පුද්ගලයන් පිළිබඳ තොරතුරු පත්‍රවල පළවූ වාර්තා ඇසුරින් ලබාගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081020</link>
    <topic>හදිසි නීති රෙගුලාසි අහෝසියටරජය කටයුතු කරමින් සිටිනවා</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>හදිසි නීති රෙගුලාසි අහෝසි කිරීමට රජය කටයුතු කරමින් සිටින බව අග්‍රාමාත්‍ය දි. මු. ජයරත්න මහතා පාර්ලිමේන්තුවේ දී ඊයේ (9) ප්‍රකාශ කළේ ය.හදිසි නීති රෙගුලාසි අහෝසි කිරීම සඳහා ආරක්‍ෂක මණ්ඩලයේ ද උපදෙස් ඇතිව රජය දැනටමත් කටයුතු සූදානම් කරමින් පවතින බව ද ඉතා නුදුරේදීම මෙම යෝජනා පාර්ලිමේන්තුවේ සභාගත කිරීමට කටයුතු කරන බව ද අග්‍රාමාත්‍යවරයා කීය. අග්‍රාමාත්‍ය දි. මු. ජයරත්න මහතා මේ බව ප්‍රකාශ කළේ හදිසි නීති යෝජනාව පාර්ලිමේන්තුවට ඉදිරිපත් කරමින් කරුණු දක්වමිණි.මෙරට ආර්ථිකය කෙරෙහි ඉඳුරාම බලපාන්නා වූ ආර්ථික මර්මස්ථාන ලෙස හඳුන්වා ඇති කොළඹ සහ තදාසන්න ප්‍රදේශවල ස්ථානගතව ඇති අධි ආරක්‍ෂිත කළාප වශයෙන් නම් කර ඇති ස්ථානවල ආරක්‍ෂාව වෙනුවෙන් හදිසි නීති රෙගුලාසිවල යම් යම් ඡේදයන් උපයෝගී කර ගන්නා බව ද අගමැතිවරයා මෙහිදී කීය. දැනට එල්.ටී.ටී.ඊ සංවිධානය මෙරට තුළ ක්‍රියාත්මක නොවූවත් එල්.ටී.ටී.ඊ ය යළි නගා සිටුවීම සඳහා විදේශ බලවේග රැසක් වර්තමානයේ ක්‍රියාත්මක වන බව පෙන්වා දුන් අගමැතිවරයා, ශ්‍රී ලංකා රජය අපකීර්තියට පත් කිරීම මෙම එල්.ටී.ටී.ඊ හිතවාදී බලවේගවල අභිප්‍රාය වන බව ද කීවේය.සමහර යුරෝපා රටවල් මෙන්ම එම රටවල ක්‍රියාත්මක වන ශ්‍රී ලංකා විරෝධී රාජ්‍ය නොවන සංවිධාන මෙහි ප්‍රමුඛත්වය ගෙන ක්‍රියා කරන බව ද අගමැතිවරයා කීවේය. ජාත්‍යන්තරව ශ්‍රී ලංකා රජය සමග වෛරයෙන් පසුවන විදේශීය බලවේග රජයේ ප්‍රතිරූපය විනාශ කිරීම සඳහා චැනල් 4 නාලිකාව යොදා ගනිමින් විදේශීය රටවල සහ එම රටවල නායකයන්ට සත්‍ය විකෘති කරමින් අසත්‍ය තොරතුªරු ඇතුළත් වාර්තා ඉදිරිපත් කරමින් එම රාජ්‍ය නායකයින් නොමග යවමින් සිටින බව ද මෙලෙස චැනල් 4 අසත්‍ය තොරතුරු ඇතුළත් වාර්තා විග්‍රහය සඳහා රාජ්‍ය ආරක්‍ෂක අමාත්‍යාංශය මගින් පසුගිය දා පැහැදිලි පිළිතුරක් ලබා දුන් බව ද අගමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081021</link>
    <topic>දේශපාලන යෝජනාවලියක් සැකසීමටතේරීම් කාරක සභාවක් පත්කරන්න</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ජාතික සමගිය හා සහජීවනය ඇති කිරීම වෙනුවෙන් දේශපාලන යෝජනාවලියේ සකස්කිරීම සඳහා විශේෂ පාර්ලිමේන්තු තේරීම් කාරක සභාවක් පත්කරන ලෙස ඉල්ලා ආණ්ඩු පක්‍ෂය කතානායක චමල් රාජපක්‍ෂ මහතාට ඊයේ (9) යෝජනාවක් භාර දී තිබේ.ආණ්ඩු පක්‍ෂයේ ප්‍රධාන සංවිධායක දිනේෂ් ගුණවර්ධන මහතා ඇතුළු මෛත්‍රීපාල සිරිසේන, ඩග්ලස් දේවානන්ද, සුසිල් ප්‍රේමජයන්ත රවුෆ් හකීම්, තිස්ස විතාරණ , ඩිව් ගුණසේකර ඩලස් අලහප්පෙරුම යන ඇමැතිවරුන් ඇතුළු ආණ්ඩු පක්‍ෂයේ මන්ත්‍රීවරුන් දහසය දෙනකු මේ යෝජනාව බාරදී තිබේ. යෝජනාව මෙසේය.ජාතියේ සහ එහි පුරවැසියන්ගේ ආර්ථිකය, සාමාජීය සහ දේශපාලන සංවර්ධන සඳහා ජාතියක් ලෙස එකමුතු වීමට සහ කටයුතු කිරීමට ශ්‍රී ලාංකික ජනතාවට අද්විතීය අවස්ථාවක් උදාවී ඇති හෙයින්ද;මෙම කාර්යය සඳහා ශ්‍රී ලංකාවේ ජනතාවගේ සමගිය ප්‍රවර්ධන කිරීමට සහ ඔවුන්ගේ ආර්ථික , සාමාජීය සහ දේශපාලන සංවර්ධනය සඳහා තීරණ ගැනීමට ඔවුන් සවිබල ගැන්වීම සඳහා පියවර ගැනීම් කාලෝචිත හෙයින්ද;පූර්වෝක්ත කරුණු සඳහා හැකියාව ලබා දීමට ගතයුතු පියවර වල ස්වභාවය හා විෂය පථය නිර්ණය කිරීම සඳහා වඩාත් සුදුසුකම් ඇත්තේ ජනතාවගෙන් තේරී පත් වූ නියෝජිතයන්ගේ කමිටුවක් වන පාර්ලිමේන්තු මන්ත්‍රීවරුන්ගේ විශේෂ කාරක සභාවකට හෙයින්ද ;(1) (අ) ශ්‍රී ලංකාවේ ජනතාවගේ සමගිය ප්‍රවර්ධනය කිරීම සඳහාත්,(ආ) එකම දේශයක ජනතාවක් ලෙස ඔවුන් තවදුරටත් සවිබල ගැන්වීම සඳහාත්, සහ(ඇ) ඔවුනගේ ආර්ථික, සමාජීය සහ දේශපාලන සංවර්ධන සඳහා තීරණ ගැනීම සහ ක්‍රියාමාර්ග වල නියැළීමට ඔවුනට හැකියාව ලබා දීම සඳහාත්, වූශ්‍රී ලංකාවේ ජනතාවට යෝග්‍ය හා පිළිගත හැකි විසඳුමක් සඳහා වූ දේශපාලන හා ව්‍යවස්ථාමය ක්‍රියාමාර්ග මෙම ගරු සභාවට මාස 06ක් ඇතුළත නිර්දේශ කිරීමට පාර්ලිමේන්තු විශේෂ කාරක සභාවක් පත් කළ යුතු යැයි මෙම පාර්ලිමේන්තුව යෝජනා සම්මත කරයි.(2) (අ) එම කාරක සභාව සහ එහි සභාපති, කථානායකතුමා විසින් නම් කළ යුතු වන්නේය.(ආ) ස්ථාවර නියෝග 95 හි විධවිධානවල කුමක් සඳහන්ව තිබුණද, කාරක සභාව සාමාජිකයන් තිස් එක් (31) දෙනෙකුට නොවැඩි සංඛ්‍යාවකින් සමන්විත විය යුතුය.(3) එකී කාරක සභාවට(අ) සිය ගණපූරණය නියම කර ගැනීමටත්,(ආ) එය අවශ්‍ය යැයි සලකන ඕනෑම, පුද්ගලයෙකු හෝ ලේඛනයක් කැඳවීමටත්,(ඇ) එසේ කැඳවනු ලබන ඕනෑම පුද්ගලයෙකු දිවුරුම් හෝ ප්‍රතිඥා මත ප්‍රශ්න කිරීමටත්(ඈ) කලින් කල පාර්ලිමේන්තුව කල් තබන ලද්දේ වුවද, සිය කටයුතු අඛණ්ඩව පවත්වාගෙන යාමටත්,(ඉ) කලින් කල අන්තර්වාර වාර්තා ඉදිරිපත් කිරීමටත්, බලය තිබිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081022</link>
    <topic>ලන්ඩනයේ ගැටුම්වලින්ශ්‍රී ලාංකිකයන්ට අනතුරක් නෑ</topic>
    <author>මහින්ද අලුත්ගෙදර</author>
    <content>බ්‍රිතාන්‍යයේ ලන්ඩන් නුවර ගැටුම්කාරී තත්ත්වයක් පැවතිය ද ශ්‍රී ලාංකිකයන් කිසිවෙකුට අනතුරක් සිදුවූ බවට මේ දක්වා වාර්තා වී නැතැයි විදේශ කටයුතු අමාත්‍යාංශය අවධාරණය කරයි.ලන්ඩන් නුවර පිහිටි ශ්‍රී ලංකා මහ කොමසාරිස් කාර්යාලයේ නිලධාරීන් මේ සම්බන්ධයෙන් කඩිනමින් ක්‍රියාත්මක වෙමින් එහි වෙසෙන ශ්‍රී ලාංකිකයන් පිළිබඳ නිරන්තරයෙන් සොයා බලන බව විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා පැවසී ය.බ්‍රිතාන්‍යයේ තරුණයෙක් පොලිස් වෙඩි පහරින් මරුමුවට පත්වීමත් සමඟ ලන්ඩන් හා ඒ අවට නගර රාශියක ගැටුම්කාරී තත්ත්වය උත්සන්න වී තිබෙන අතර බර්මින්හැම්, ලිවර්පුල්, මැන්චෙස්ටර් නගර දක්වා එය වර්ධනය වී තිබෙන බව වාර්තා වේ.පසුගිය 06 වෙනිදා මේ තත්ත්වය ආරම්භ වී තිබෙන බවද මේ වන විට වෙළඳසැල් කොල්ලකෑම්, වාහන ගිනි තැබීම්, හා වෙඩි තැබීම් ආදිය සිදුවන බව ද තානාපති ආරංචි මාර්ග සඳහන් කරයි.ක්‍රමයෙන් වර්ධනය වෙමින් තිබෙන තත්ත්වය පාලනය කිරීම සඳහා 1700 ක අතිරේක පොලිස් කණ්ඩායමක් ලන්ඩන් නුවරට කැඳවා තිබෙන අතර මේ වනවිට පුද්ගලයින් 334 දෙනෙකු පොලිස් අත්අඩංගුවට ගෙන තිබෙන බවද වාර්තාවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n1108105</link>
    <topic>අපේ එළවළුවලටපිටරටින් දැඩි ඉල්ලුමක්</topic>
    <author>නුවන් කොඩිකාර</author>
    <content>කරවිල, වට්ටක්කා, වැටකොළු, කව්පි මෙන්ම දේශීය ආහාර වර්ග රැසක් සඳහා ඩුබායි ඇතුළු බටහිර රටවල්වලින් දැඩි ඉල්ලුමක් පවතින බව ශ්‍රී ලංකා හදබිම අධිකාරියේ සභාපති නන්දසේන හේරත් මහතා පැවැසීය.මෙරට කෘෂි නිෂ්පාදන වස විසෙන් තොරවීම සහ ඉහළ ගුණත්වයෙන් යුතු වීම ඉල්ලුම ඉහළ යෑමට ප්‍රධාන හේතුව බව හෙතෙම ‘දිනමිණට’ ඊයේ (09) කීවේය.මීට අමතරව මෙරට පාරම්පරික බීජ සඳහා ද හොඳ ඉල්ලුමක් පවතින බව පැවැසු ඒ මහතා එම බීජ සැපයීමට කඩිනම් වැඩපිළිවෙළක් කෘෂිකර්ම අමාත්‍යාංශය යටතේ ඇති හදබිම අධිකාරිය මඟින් ක්‍රියාත්මක කරමින් සිටින බවද ප්‍රකාශ කළේය.කෘෂි බීජ නිෂ්පාදන ව්‍යාපෘතිය සඳහා යුද හමුදාව මඟින් සුවිශේෂී සහායක් ලැබෙන බවත්, වැඩි බීජ ප්‍රමාණයක් නිෂ්පාදනය කර එහි අතිරික්තය අපනයනය කර විදේශ විනිමය ඉපැයීමට හැකියාව ලැබෙනු ඇති බවත් හේරත් මහතා සඳහන් කළේය.මේ ව්‍යාපෘතියට සමඟාමිව පාරම්පරික දේශීය ධාන්‍ය වර්ග රැක ගැනීමේ වැඩපිළිවළක් ද ආරම්භ කර ඇති බව සභාපතිවරයා අවධාරණය කළේය.මෙමඟින් දේශීය ධාන්‍ය වර්ග ප්‍රචලිත කිරීමටත්, දේශීය ගොවියා දිරි ගැන්වීමටත් අවස්ථාව උදාවෙන බවද නන්දසේන හේරත් මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n1108106</link>
    <topic>කොරියන් විභාග ප්‍රවේශපත්‍රඉල්ලුම් කළ සැමටම තමාගේ ප්‍රදේශයෙන්ම අද-හෙට</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගය සඳහා ඉල්ලුම් කළ සියලු දෙනාටම අයදුම්පත් නිකුත් කිරීමට පියවර ගෙන තිබෙන බව ශ්‍රී ලංකා විදේශ සේවා නියුක්ති කාර්යාංශය අවධාරණය කරයි.මේ සඳහා අයදුම්පත් 45,000ක් කොරියාවෙන් ගෙන්වා තිබෙන බවද එම සංඛ්‍යාව ප්‍රමාණවත් නොවන හෙයින් කොරියානු අනුමැතිය මත අලුතින් අයදුම්පත් මුද්‍රණය කිරීමට තීරණය කළ බවද විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා “දිනමිණ”ට පැවැසීය.ිවයිනේ එක් එක් ප්‍රදේශයන්හි මධ්‍යස්ථාන 28කදී මෙම අයදුම්පත් නිකුත් කිරීම සිදු කෙරෙන බව සඳහන් කළ ඒ මහතා මේ හේතුවෙන් කොළඹට පැමිණිය යුතු නැති බවත් අයදුම්පත් ලබා ගැනීම හෙට (11) තෙක් විවෘත බවත් සඳහන් කළේය.කොරියානු භාෂා ප්‍රවීණතා විභාගය සඳහා අයදුම්පත්‍ර නිකුත් කිරීම පෙරේදා (08) ආරම්භ කළ බව සිහිපත් කළ නියෝජ්‍ය සාමාන්‍යාධිකාරීවරයා කොළඹ බම්බලපිටිය පොලිස් ක්‍රීඩාංගණයේදී උණුසුම් තත්ත්වයක් ඇතිවුවද මේ වනවිට කිසිඳු බාධාවකින් තොරව අයදුම්පත් බෙදාදීම සිදුවන බවද ප්‍රකාශ කළේය.අම්පාර, මඩකළපුව, රත්මලාන, මීගොඩ, ගාල්ල, කඩවත, මීරිගම, තංගල්ල, යාපනය, කලුතර, මහනුවර, කෑගල්ල, කුරුණෑගල, දඹුල්ල, හලාවත, ත්‍රිකුණාමලය, වවුනියාව පුහුණු මධ්‍යස්ථානවලින්ද අනුරාධපුර, බදුල්ල, මාතර, රත්නපුර යන පළාත් කාර්යාලවලින්ද මේ අයදුම්පත් ලබාගත හැකි බව හෙතෙම කීවේය.ඊට අමතරව තිස්සමහාරාමය, පන්නල, මන්නාරම, මොණරාගල, නුවරඑළිය, තමන්කඩුව ප්‍රාදේශීය ලේකම් කාර්යාලවලින්ද අයදුම්පත් ලබා ගැනීමේ පහසුව සලසා තිබෙන බව මංගල රන්දෙනිය මහතා වැඩිදුරටත් පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n1108107</link>
    <topic>මහනුවර ඇසළ උළෙලදෙවැනි රන්දෝලිපෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යය දෙවැනි රන්දෝලි පෙරහර අද (10) වීදි සංචාරය කරයි. නැගෙනහිර දිශාභිමුඛව රාත්‍රි 8.35 ට ශ්‍රී දළදා මාලිගාව අභියසින් පිටත්වන පෙරහර දළදා වීදිය, ඩී. එස්. සේනානායක වීදිය, කොළඹ වීදිය, යටිනුවර වීදිය ඔස්සේ ගමන් ගෙන රජ වීදියෙන් ඉහළට විත් ගෙවැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n1108108</link>
    <topic>ශ්‍රී ලාංකිකයන්ගේරාමලාන් තෑග්ග රිසානා?</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>රාමලාන් උපවාස කාලය තුළ තම දියණිය නිදහස් කිරීමට යන බවට පළවූ මාධ්‍ය වාර්තා නිසා තමන් ඉමහත් සතුටට පත්වී සිටින බව සෞදි අරාබියේ මරණ දඬුවමට කැපවී සිටින රිසානා නෂික් ගේ මව සෙයියදු අහමදු ෆරීනා (39) මහත්මිය පැවැසුවාය.තම දියණිය නිදහස් කරගෙන ඒමට ඩිලාන් පෙරේරා ඇමැතිවරයා ගිය බවට පළවී ඇති වාර්තා නිසා තමන්ගේ විශ්වාසය දැඩිවී ඇති බවත්, ඇය ඉක්මණින් නැවත එනු දැකීම තරම් දෙයක් තම ජීවිතයේ ඉතිරිවී නොමැති බවත් ඈ පෙන්වා දුන්නාය.තවදුරටත් අදහස් දැක්වූ ෆරීනා මහත්මිය පැවැසුවේ රාමලාන් උපවාස කාලය තුළ තමා දුව නිදහස් කර දෙන ලෙස ප්‍රාර්ථනා කරමින් සිටින බවත්, රිසානා සම්බන්ධයෙන් බොහෝ දෙනකු ජාති බේදයෙන් තොරව උදව් කළ බවත් ය. අපේ දියණිය අනිවාර්යයෙන්ම අප අතරට එන බවට ඇයට දැඩි විශ්වාසයක් පවතින බව ද ඇය කීවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n1108109</link>
    <topic>උතුරේ පුරාවිද්‍යාකැනීම් ඇරැඹේ</topic>
    <author>ති‍්‍රකුණාමලය විශේෂ ඒ. ටී. එම්. ගුණානන්ද</author>
    <content>උතුරේ පුරා විද්‍යා ස්ථානවල වැඩ බිම් ආරම්භ කිරීමට මැනුම් කටයුතු මේ දිනවල සිදු කෙරෙන බව පුරා විද්‍යා දෙපාර්තමේන්තුව පවසයි.යුද ගැටුම් හේතුවෙන් වැඩබිම් ආරම්භ කිරීමට පසුගිය කාලයේ නොහැකි වු බැවින් ත්‍රිකුණාමලයේ කුච්චවේලි පුරා විද්‍යා ස්ථානයේ හා තිරියාය ගිරිහඩුසෑයේ පුරා විද්‍යා ස්ථානයේ වැඩ ආරම්භ කිරීමට කටයුතු යොදා ඇතැයි ද ඒ සඳහා මැනුම් කටයුතු සිදු කර ඇතැයි ද පුරා විද්‍යා නිලධාරි එල්. ඩී. රංජිත් සැම්සන් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081010</link>
    <topic>කල්පිටියේ ධීවරයන්ටරජයෙන් ස්ථිර නිවාස</topic>
    <author>අනුෂා ගුරුසිංහ</author>
    <content>කල්පිටිය සංචාරක කළාපය ආශි‍්‍රත දූපත්වල ජීවත් වන ධීවර ජනතාව ට ස්ථිර නිවාස තනා දීමට රජය පියවර ගෙන තිබේ.ඒ අනුව කල්පිටිය ප්‍රදේශයේ දැනට සංචාරක ව්‍යාපෘති ආරම්භ කර තිබෙන දුපත්වල ජීවත් වන ස්ථිර පදිංචිකරුවන් සඳහා පර්චස් 15ක ඉඩමක එක් නිවස බැගින් තනා දීම සඳහා මූලික හඳුනා ගැනීමේ පරීක්‍ෂණ කටයුතු ළඟදීම ආරම්භ කරන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා ‘දිනමිණ’ ට පැවැසීය.ප්‍රදේශයේ පරිසර පද්ධතියට හා එහි තිබෙන සංචාරකම ය වටිනාකම් ආරක්‍ෂා වන ලෙසින් ආයෝජකයන් දූපත් තුළ තම හෝටල් ඉඳිකිරීම් සිදු කරන බව තමා පෙරේදා (08) එම දූපත්වල කළ නිරීක්‍ෂණයෙන් පැහැදිලි වූ බව ද නියෝජ්‍ය ඇමැතිවරයා පෙන්වා දුන්නේ ය.ඉප්පන්තිව් හා වෙල්ලෙ දූපත් ආශි‍්‍රත ධීවර ජනතාවගේ නිවාස ගැටලුවට මෙසේ ස්ථිර විසඳුමක් ලබා දීම තුළින් එහි ආයෝජකයන් හා ධීවර ජනතාව අතර පවතින ගැටලුකාරී වාතාවරණය නිරාකරණය වනු ඇතැයි ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081014</link>
    <topic>දස හැවිරිදි සිසුවාගේ බුද්ධියෙන්මහා දුම්රිය අනතුරක් නවතී</topic>
    <author>මුන්නේශ්වරම සමූහ - ඊ. සී. ප්‍රනාන්දු පුත්තලම දිසා සමූහ ප්‍රසාද් පූර්ණමාල්</author>
    <content>ගේට්ටුකරු ගේට්ටුව වසා නොදැමීම නිසා බංගදෙනිය ආණමඩුව දුම්රිය හරස් මාර්ගයේ දී පෙරේදා (8 දා) රාත්‍රී සිදුවීමට ගිය මහ අනතුරක් දස හැවිරිදි පාසල් සිසුවකු හා තවත් දරුවකු බුද්ධිමත්ව ගත් පියවර නිසා වැලකී ඇත.මේ වික්‍රමය කර ඇත්තේ බංගදෙණිය ආණමඩුව මාර්ගයේ පදිංචි සඳුනිල් සංකල්ප (10) සිසුවායි.ඔහු රාත්‍රි 7.30 ට පමණ යමක් මිලදී ගැනීමට නිවස අසල කඩේට ගොස් ඇත. ඒ යන අතර දුම්රිය හරස් පාරේ ගේට්ටුව වසා නොතිබූ බවත් ඈතින් හලාවත දෙසට දුම්රියක් එනු දැක ඇත.ගේට්ටුකරු ද පෙනෙන්නට නොසිටි අතර මහා මාර්ගයේ වාහන රැසක් ද පැමිණ ඇති බව දැක ඇත. සිසුවා වහා ඉදිරිපත්වී ඇරදමා තිබු ගේට්ටුව වසා දැමීය. මේ නිසා කිසිදු අනතුරකින් තොරව දුම්රිය ගොස් ඇත. එම දුම්රිය පාලවියේ සිට කොළඹට පැමිණ ඇත.ඉකුත් 08 දින රාත්‍රී 7.00 ත් 7.30 ත් අතර කාලය තුල ඇතිවූ මෙම සිද්ධිය නිසා තමන් බලවත් ලෙස අපහසුතාවයට පත්වූ බව එම මාර්ගයේ සිටි වාහන රියැදුරෝ පවසති.තලවිල මංගල්‍යයට සහභාගිවූ බැතිමතුන්ගේ ගමන් පහසුව උදෙසා 08 වැනි දින සන්ධ්‍යාවේ පාලවියෙන් ගමන් ඇරඹු විශේෂ දුම්රියක් රාත්‍රී 7.00 ට පමණ බංගදෙනිය දුම්රිය ස්ථානය පසු කර යද්දී දුම්රිය ගේට්ටුව ඇර තිබීමෙන් විශාල අනතුරකට මෙසේ මග පෑදී තිබුණි.සාමාන්‍යයෙන් වෙන දිනවල මෙම වේලාවට මෙම මාර්ගයේ දුම්රියක් ධාවනය නොවුවත් මෙම අවස්ථාවේ දුම්රියක් හදිසියේ පැමිණෙනු දුටු ඒ අසල සිටි කුඩා දරුවා දුම්රිය ගේට්ටුව වසා දමා ඇත.මෙම අවස්ථාවේ ත්‍රිරෝද රථයක් එම දුම්රියේ හැපීමට ගොස් බේරී ඇත්තේ ද දරුවන්ගේ එම ක්‍රියාව නිසාවෙන් බව සිද්ධිය දුටු අය පවසති.ඒ සමග අසල්වාසීන් එම ස්ථානයට රොක්වී වසා දමා තිබූ දුම්රිය ගේට්ටුව යළි විවෘත කිරීමට ඉඩ නොදීම නිසා පැය 1/2 ක පමණ වේලාවක් බංගදෙනිය ආණමඩුව පාරේ වාහන ධාවනය ඇනහිට ඇත.පසුව හලාවත පොලිසියේ නිලධාරීන් කීපදෙනෙක් පැමිණ දුම්රිය ගේට්ටුව අසල රොක්ව සිටි ජනතාවට කරුණු පැහැදිලි කරදී දුම්රිය ගේට්ටුව විවෘත කරදී ඇත.මේ අතර දුම්රිය ගේට්ටුකරු හදිසියේ අතුරුදන්වීම නිසා හලාවත පොලිසියේ නිලධාරීන් දෙදෙනකු දුම්රිය ගේට්ටුකරුගේ රාජකාරිය හෙවත් දුම්රිය ගේට්ටුව වැසීම සහ ඇරීම සිදුකර ඇත.තමන්ට මාසයකට ලැබෙන්නේ රුපියල් 3000 ක දීමනාවක් පමණක් බැවින් මෙම වෘත්තිය කෙරෙහි ඇතිවූ කලකිරීම නිසාම රාජකාරියෙන් බැහැර ගිය බව එම දුම්රිය ගේට්ටුකරු පොලිසියේ නිලධාරීන්ට පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081015</link>
    <topic>දෙවියන්ට කිරි බාරය පුදද්දීඅහසින් සල්ලි කඩා වැටිලා</topic>
    <author>තෙන්නකෝන් කුලසේකර</author>
    <content>බාරයක් ඔප්පු කිරීමට නුග ගසක් සෙවනේ ගැමියන් කිරි උතුරවමින් සිටිය දී අහසින් “සල්ලි වැස්සක්” ඇද හැලීමේ පුවතක් අනුරාධපුරයට නුදුරු ගම්මානයකින් වාර්තාවේ.සිද්ධිය මෙසේය.සිය බිරිය අසනීප වූ විට කඩිනම් සුවය පතා සැමියා තමන් අදහන දෙවියන්ට කිරි ඉතිරි වීමේ බාරයක් විය. බිරිය සුවපත් වූ පසු බාරය ඔප්පු කිරීමට සැමියා හිතවතුන් හත් අට දෙනකු සමඟ එක්වී නුග ගසක් මුල ශුද්ධ පවිත්‍ර කොට කළමනා සූදානම් කරමින් සිටියදී හමා ආ මඳ සුළෙඟ් ලෙල දෙමින් නිල් කොළයක් බිම වැටින. පිරිසේ සිටි අයකු වහා පැන එය අසුලා ගත්තේය. එය රුපියල් දහසේ නෝට්ටුවකි. සියල්ලෝම මවිත වූහ. තමන් කෙරෙහි පැහැදුන දෙවියන් මෙය තමන්ට දුන් තෑග්ගක් ලෙස සැලකූ ගෙහිමියා රුපියල් දහස අසුලා ගත් අයගෙන් එය ඉල්ලා සිටියත් තමන්ට ලැබුන රුපියල් දහස දීම තරයේ ප්‍රතික්ෂේප කැර එතනින් ඉවත් විය.තවත් මොහොතක දී තවත් රුපියල් දහසක නෝට්ටුවක් සුළඟේ කැර කැවින. සියල්ලගේ දෑස් අහසට යොමු වෙද්දී බිම වැටුන රුපියල් දහස අසුලා ගැනීමට තුන් හතර දෙනකු පොර බදද්දි එම රුපියල් දහස දෙකට ඉරීගියේය. මෙයින් කෝප වූ සැමියා කිරි ඉතිර වීම සඳහා පොල් බිඳීමට ගෙන ආ කැත්ත අතට ගෙන තම ඉඩමෙන් වහාම පිටවී යන ලෙස හිතුවතුන්ට “අණ” කරද්දී තවත් රුපියල් දහසක් ඇඳ වැටින. එය ගෙහිමියා අතට පත් විය. අරුම පුදුම මුදල් වැස්සට මවිත වී සිටියකු දුන් පා පහරින් ඉඩම් හිමියා බිම ඇද වැටින.දැන් කිරි උතුරන උපකරණ සී සී කඩ විසිරී ඇත. සහල්, කෙසෙල්, පළතුරු, හකුරු සීනි මොවුන්ගේ පයට පෑගී දස අතේ වැටී තිබිණ.සුලඟ නතර වෙද්දී එම ඉඩමේම තිබූ පලු ගසක් මුලට තවත් දහසේ නෝට්ටුවක් පතිත වෙද්දී හත් අට දෙනාම එහි දිව ගියහ. එම දහස තවත් අයකු සතුවිය. මිනිසුන් උඩ බලද්දී දුටුවේ පපුවට මුදල් පසුම්බියක් තද කැර ගෙන දාහේ කොළ අඳින රිලවෙකි. මිනිසුන්ගේ කෑකෝ ගැසීම මැද්දේ පොකැට්ටුව බිම දැමූ රිලවා තවත් ගසකට පැන ගනිද්දී ගෙහිමියා අතට මුදල් පසුම්බිය පත්විය. එය උදුරා ගැනීමට මිතුරන් පොර බදද්දී සුවය ලබා සිටි ගෙහිමියාගේ බිරියගේ දොර පොලු පහර කීප දෙනකුටම වැදින. ඒ අතර සැමියා නිවසට පැන දොර වසා ගත්තේය.පොකැට්ටුවේ තවත් රුපියල් තුන් දහසක් ද දහසේ විස්සේ පනහේ නෝට්ටු රැසක් ද විය.දෙවියන් දුන් මුදල් නෝට්ටු වැස්සේ බාරය ඔප්පු කිරීමේ කිරි ඉතිරවීම අහෝසි වූ අතර රිලවා අතට පත් වූ මුදල් පසුම්බිය කාගේ දැයි මෙතෙක් අනාවරණය වී නැත. දැන් මිතුන් ද හතුරන් ද බවට පත් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081016</link>
    <topic>138 මාර්ගයේ කාන්තාවන්ට පමණක්බස් සේවාවක් ඇරැඹේ</topic>
    <author>ශීලා උඩුවර</author>
    <content>කාන්තාවන් සඳහා වෙන්වූ විශේෂ බස් සේවාවක් මාර්ග අංක 138 කොට්ටාව - පිටකොටුව දක්වා අද (10) පෙරවරුවේ ආරම්භ කෙරේ. උදේ 7 ට කොට්ටාවෙන් පිටත්ව කොළඹට පැමිණෙන අතර නැවත පස්වරු 4.45 ට පිටකොටුවෙන් පිටත්ව කොට්ටාවට යයි.මෙම බස් රථ පහසුවෙන් හඳුනා ගැනීමට “කාන්තාවන් සඳහා පමණක්” යන පුවරුවක් මෙම බස් රථවල යොදවනු ලැබේ. ජනාධිපතිතුමාගේ යෝජනාවක් මත ප්‍රවාහන ඇමැති කුමාර වෙල්ගම මහතාගේ අධීක්‍ෂණය යටතේ ශ්‍රී ලංගම සභාපති ඇම්. ඩී. බන්දුසේන මහතාගේ උපදෙස් මත මෙම බස් සේවාව ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081017</link>
    <topic>තිලාපියා නුවර වැවට තර්ජනයක්</topic>
    <author>ඉන්ද්‍රාණි තෝරදෙනිය</author>
    <content>තිලාපියා නැමැති මත්ස්‍ය වර්ගයාගේ ආක්‍රමණශීලිත්වය නිසා මහනුවර වැවට දැඩි තර්ජනයක් එල්ලවී තිබේ.මහනුවර වැව පිළිබඳව ඊයේ (09) පෙරවරුවේ මධ්‍යම පළාත් ආණ්ඩුකාර කාර්යාලයේ ආණ්ඩුකාර ටිකිරි කොබ්බෑකඩුව මහතාගේ ප්‍රධානත්වයෙන් පැවති සාකච්ඡාවේ දී මේ පිළිබඳව අනාවරණය විය. මහනුවර වැව හා සම්බන්ධ සියලුම ආයතන ප්‍රධානීන්ගේ සහභාගිත්වයෙන් මේ රැස්වීම පැවැත්විණි.මහනුවර වැවේ මත්ස්‍ය ගහනයෙන් 95% ක්ම මේ මත්ස්‍යයා විසින් අත්පත් කරගෙන ඇති අතර මේ හේතුව දේශීය මත්ස්‍ය ගහනයේ දැඩි පරිහානියට හේතු වී ඇති බව ද එහිදී සඳහන් විය.මාස තුන හතරක් තුළ මෙම මසුන්ගේ පැටවුන් බෝවීමත් සමඟ ඉදිරියේ දී වැවට සහ ස්වභාවික පරිසරයට මින් දැඩි හානියක් එල්ලවිය හැකි බවට ද මෙහිදී අනතුරු ඇඟවිණි.මහනුවර වැවේ මත්ස්‍යයන් සම්බන්ධව බලය පවතින්නේ ‘නාරා’ නැමති ආයතනයට බවද මාළුවන් ඉවත් කිරීම සම්බන්ධව රුපියල් මිලියනයකට ආසන්න මුදලක් ඇස්තමේන්තු ගතව ඇතැයි ද එහිදී සඳහන් විය. නුවර වැව සම්බන්ධව ඇති සියලුම ආයතන සමඟ සාකච්ඡා කොට මේ සඳහා වහා තීරණයක් ගත යුතු බවට මධ්‍යම පළාත් ආණ්ඩුකාරවරයාගේ දැඩි අවධානය එහිදී මේ සදහා යොමු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=n11081018</link>
    <topic>හොරණ රෝහලේ රෝගී තදබදය වැඩිවී කාර්ය මණ්ඩලය හා රෝගීන් අසීරුතාවයක</topic>
    <author>සන්ධ්‍යා කරුණාරත්න</author>
    <content>හොරණ මූලික රෝහලෙන් ප්‍රතිකාර ලබා ගැනීමට පැමිණෙන රෝගීන්ගේ සංඛ්‍යාව වැඩිවීම නිසා රෝහලේ කාර්ය මණ්ඩලය හා රෝගීන් අපහසුතාවට පත්ව ඇති බව ප්‍රදේශවාසීහු පවසති.රෝහලේ සම්පත් හා කාර්ය මණ්ඩල හිඟය නිසා රෝහලට පැමිණෙන රෝගීන් හා කාර්ය මණ්ඩලය මෙසේ දැඩි අපහසුතාවට පත්ව ඇතැයි ඔවුහු චෝදනා කරති.දිනකට බාහිර රෝගී අංශයට රෝගීන් දහසක් පමණ ද, සායනවලට හත්සියයක් පමණ ද, නේවාසිකව හාරසියයක් පමණ ද රෝහලෙන් ප්‍රතිකාර ලබාගන්නා බව රෝහල් ආරංචි මාර්ග සඳහන් කරයි.වසර 2009 දී හොරණ මූලික රෝහලට ඵලදායිතා සම්මානය ද හිමි වී තිබේ.මෙම රෝහල වාට්ටු පහළොවකින් සමන්විතය. රෝහලේ දී දිනකට දරු උපත් දහයත් විස්සත් අතර ප්‍රමාණයක් ද, මසකට සැත්කම් නවසියයක් පමණ ප්‍රමාණයක් ද සිදුකෙරේ.ගොඩනැඟිලි, සායන හා ශල්‍යාගාර පහසුකම්, කාර්ය මණ්ඩලය යනාදි භෞතික හා මානව සම්පත් සංවර්ධනය කිරීමෙන් රෝහලට පැමිණෙන රෝගීන් හා කාර්ය මණ්ඩලය මුහුණදෙන මෙම ගැටලුවට විසඳුමක් ලබාදිය හැකි බවද ප්‍රදේශවාසීහු සෞඛ්‍ය බලධාරින්ට දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r1108101</link>
    <topic>වදුරඹ ගලබඩ ඇළ ලෑලි පාලමේ ගමන අසීරුයි</topic>
    <author>වඳුරඹ සමූහ – වින්සර් මුණුගොඩ</author>
    <content>බද්දේගම ප්‍රා. සභා බල ප්‍රදේ්ශයේ වඳුරඹ පහළ ලේල්වල සිට පොල්ගහවිල දක්වා වැටී ඇති මාර්ගයේ පොල්ගහවිල ඇතුළු ගම්මාන කීපයකට යාමට ගලබඩ ඇළ හරහා වැටී ඇති ලෑලි පාලම අබලන් වී තිබේ. එබැවින් ස්ථිර පාලමක් ඉදිකර දෙන්නැයි ගම්වැසියෝ බලධාරීන්ගෙන් ඉල්ලා සිටිති.1978 වසරේ දී ගිංඟග යෝජනා ක්‍රමය ක්‍රියාත්මක වීමේ දී ගලබඩ ඇළ ඉඳිගස්කැටිය දක්වා පුළුල් කිරීම සිදු කරන ලදී එහිදී පොල්ගහවිල ඇතුළු ගම්මාන කීපයක පදිංචිකරුවන්ට වඳුරඹ බද්දේගම ප්‍රධාන මාර්ගයට යාමට ගලබඩ ඇළ හරහා පැරැණි ගම්සභා මාර්ගය ඉදිවුණි.මුත් එහි කිසිඳු ප්‍රතිසංස්කරණයක් සිදු නොවූ නිසාත් මාර්ගය වල්වැදුණු වේල්ලක් බවට පත්ව තිබේ. එබැවින් ගලබඩ ඇළ හරහා ගමන් කිරීමට ලෑලි හා මුක්කු ගසා ඉදිකර ගත් පාලම අද වන විට ඉතා දුෂ්කර අනාරක්‍ෂිත තත්ත්වයෙන් පවතී. ගම්වැසියන් එකතු වී විටින් විට මෙය පිළිසකර කළත් එහි ස්ථිර පැවැත්මක් නැත. මේ පාලමෙන් නිතරම විශාල පිරිසක් එහා - මෙහා යති. ඒ අතර පාසල් දරුවන් ද සිටිති.පොල්ගහවිල මහගොඩවත්ත පදිංචි බෞද්ධ සමිතියේ සභාපති කේ. එච්. ප්‍රන්සිස් මහතා - මා දන්නා කාලයේ සිට මේ පාලම හා මාර්ගය එදා තත්ත්වයෙන්ම තිබෙනවා. ගම්මු එකතු වී පාලම හදා ගත්තෙ බද්දේගම ප්‍රධාන පාරට පහසුවෙන් ගමන් කරන්න. අපට බිය නැතිව එගොඩ මෙගොඩ යන්න අලුතින් ශක්තිමත් පාලමක් ඉදිකර දෙන ලෙස වගකිවයුතු අයගෙන් ඉල්ලා සිටියා. නමුත් අද වනතුරු එය ඉටුවුණේ නෑ.පී. සූරියආරච්චි මහතා - අපි මේ පාලමෙන් ගමන් කරන්නෙ පුදුම බයකින්. කොයි මොහොතේ කඩා වැටෙයි ද දන්නේ නැහැ. පාලමේ දෙපැත්තෙම ඇදි නෑ. ලෑලි දිරාපත් වෙලා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r1108102</link>
    <topic>වත්තේගම දිසා රෝහලට පහසුකම් දෙන්න</topic>
    <author>වත්තේගම සමූහ කේ. එම්. එස්. බණ්ඩාර</author>
    <content>වත්තේගම දිසා රෝහල පාතදුම්බර ප්‍රාදේශීය ලේකම් කොට්ඨාසයේ පිහිටි ප්‍රධානතම රෝහල වේ.ගම්මාන 52ක විශාල පිරිසක් වෛද්‍ය ප්‍රතිකාර සඳහා දිනපතා මෙහි පැමිණෙති. වරින් වර මෙහි සේවය සඳහා පැමිණි වෛද්‍යවරුන්ගේ උපදෙස් අනුව ගිලානෝපස්ථානයට ළැදි අසල්වාසීන් රෝහලේ පැවැත්මට අතහිත දුන්නද තවමත් අඩුපාඩු රැසක් පවතී.ඉකුත් වැසි දිනවලදී රෝහලේ ගොඩනැඟිලි අසලට පස් කඳු කඩා වැටී තිබේ.ගල්, මුල් සහිත ඒ පස් මෙතෙක් ඉවත් කර නැත. රෝහලේ දෛනික සේවාවන්වලට එය විශාල බාධකයක් බව රෝහල් සංවර්ධන කමිටුව සඳහන් කරයි. අඩි 100ක් පමණ උස් භූමියක සිට ඇද හැලී දැනට රෝහලේ බිත්ති කීපයකට හිරවී ඇති මෙම පස් කඳු වැසි කාලයකදී තවත් ව්‍යසනයකට අත වැනීමක් බව ප්‍රදේශවාසීහු කියති.මේ රෝහලේ අභ්‍යන්තර මාර්ග මුළුමනින්ම අබලන්ව පවතී. භික්‍ෂු, ළමා, පිරිමි, ගැහැණු සහ අනෙකුත් කාර්යාලවලට පිවිසීමට ඇති සියලුම මාර්ගවල ගල්, තාර ගැලවී සෝදාපාළුවට ලක්ව ඇත. මේ නිසා රෝද පුටුවක් හෝ ගෙන යාම ඉතාමත් අසීරු බව සේවකයෝ කියති. මේ අඩුපාඩු සම්බන්ධයෙන් අදාළ බලධාරීන් සැලකිල්ලක් නොදැක්වීම ප්‍රදේශවාසීන්ගේ කනස්සල්ලට හේතු වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r1108103</link>
    <topic>මහව වී අස්වැන්න සරුයිඅක්කරයකින් බුසල් 100ක්  </topic>
    <author>මහව සමූහ එස්. එම්. සිරිවර්ධන</author>
    <content>කුරුණෑගල දිස්ත්‍රික්කයේ මහව ප්‍රාදේශීය ලේකම් බලප්‍රදේශයේ යල්කන්නයේ වී අස්වනු රැස්කිරීම මේ දිනවල සිදුකෙරේ. කුරුණෑගල දිස්ත්‍රික්කයේ වෙනත් වර්ෂවලට වඩා මෙවර වැඩි බිම්ප්‍රමාණයක වී වගාකර තිබේ. එයින් දෙකක සුළුප්‍රමාණයක් පමණක් නියඟයෙන් විනාශවිය. අක්කර හතළිස් දහසක් පමණ ප්‍රමාණයක මෙවර යල් කන්නයේදී වී වගාකර ඇති අතර අක්කරයක වී වගාවකින් වී බුසල් 100ක පමණ අස්වැන්නක් ලැබී ඇත.පසුගිය වසර 10ක කාලපරිච්ඡේදයක් ඇතුළත මෙවැනි වාර්තාගත වී අස්වැන්නක් ලැබී ඇත්තේ මේ යල්කන්නයේ දීය. තම වී අස්වැන්න සාධාරණ සහ කඩිනමින් අලෙවි කර ගැනීමට තවම විධිමත් වැඩපිළිවෙළක් ගොඩනැගී නැති බැවින් ඒ සඳහා අදාළ වගකිවයුතු බලධාරීන්ගේ අවධානය යොමුවිය යුතු යැයි ගොවීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r1108104</link>
    <topic>කාගේත් පුදසත්කාරවලට ලක්වූ කොස්ගම රන්දෙවි දෙවොල</topic>
    <author>ඇහැලියගොඩ විශේෂ නිමල් විජයතුංග</author>
    <content>කොළඹ – අවිස්සාවේල්ල මහා මාර්ගයේ කොස්ගමට නුදුරු “රන්දෙවි දෙවොල” සහ “රන්දෙවි දහම් පාසල” බෙහෙවින් ම ජනාදරයට - භක්තියට ලක්වූ පිවිතුරු පුද බිමක් ලෙස ප්‍රකට ය. මෙම ස්ථානය පසුකැර යනෙන බොහොමයක් රියැදුරන් පුද පඬුරු දැමීම කාලාන්තරයක් තිස්සේ ම සිදු වෙයි.කොස්ගම රන්දෙවියන් ලෙස ප්‍රකට වී ඇත්තේ කලෙකට පෙර ගම මැදින් ගලන ගඟේ මගීන් එගොඩ - මෙගොඩ කිරීමෙහි යෙදී සිටි කුළුණුබර තොටියෙකැ යි ද කියැ වේ.එම තොටියා, මියගිය පසුව ප්‍රදේශවාසීන් “අළු පුහුල් පහන් වැටක්” ගං ඉවුරේ පිහිටුවා තොටියාට ගෞරව කළ බව ද, ගඟෙහි නෑම, ගෙඟන් එතෙර වීම සහ මාළු ඇල්ලීම වැනි කටයුතු වලදී ආරක්ෂාව පතා තොටියාගේ ආත්මයට පුද පූජා පැවැත්වීම තුළින් තොටියා දේවත්වයට පත් වූ බව ද විශ්වාස කැරේ.එම ස්ථානය එන්න එන්නම දියුණු වන බවක් ද පෙනෙන්නට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r1108105</link>
    <topic>හොරට විදුලිය ගෙන ලී ඉරූ කතකගෙන් මණ්ඩලයට ලක්‍ෂ 21/2ක්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>උඩුවර, අඟුරුවාතොට ප්‍රදේශයේ පවත්වාගෙන ගිය ලී මෝලකට වංචනික ලෙස විදුලිය ලබා ගනු ලැබීමේ චෝදනාව පිට කොළඹ විශේෂ විදුලි බල විමර්ශන අංශයේ නිලධාරීන් විසින් අත්අඩංගුවට ගෙන අධිකරණය හමුවට ඉදිරිපත් කරනු ලැබූ කාන්තාවක් හට හොරණ මහේස්ත්‍රාත් මහින්ද රණසිංහ මහතා විසින් රුපියල් 10,000ක දඩ මුදලක් නියම කරන ලදී.ඊට අමතරව විදුලි බල මණ්ඩලයට සිදුවූ අලාභය වශයෙන් රුපියල් 2,52,242ක මුදලක් ගෙවන ලෙසටද මහේස්ත්‍රාත්වරයා විසින් ඇයට නියම කරනු ලැබීය.මෙසේ දඩ නියම වූයේ අඟුරුවාතොට ප්‍රදේශයේ පදිංචිකාරියකටය.විදුලි බල මණ්ඩලයේ කොළඹ විශේෂ විමර්ශන අංශයේ විමර්ශන නිලධාරි පී. ඩී. අජිත්, එස්. චන්දන, එන්. එල්. ප්‍රේමසිරි සහ සිසිර කුමාර මහත්වරුන් විසින් අඟුරුවාතොට පොලිසියේද සහාය ඇතුව මේ වැටලීම සිදු කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r1108106</link>
    <topic>හෝමාගම ජල බිල්පත් ගෙවන්නමහරගමට යන්න වෙලා</topic>
    <author>හෝමාගම විශේෂ ජිනදාස ගමගේ</author>
    <content>ජල සම්පාදන හා ජලපවාහන අමාත්‍යාංශයේ කාර්යාලයක් හෝමාගම තිබියදීත් ජල බිල්පත් ගෙවීම සඳහා හෝමාගම ජනතාවට මහරගමට යන්න සිදුවීම ගැන ජනතා අප්‍රසාදය පළ කෙරෙති. හෝමාගම ජනතාවට මහරගමට ගොස් ජල බිල්පත් ගෙවීමේදී ජල බිල්පතේ සඳහන් මුදලටත් වඩා වැඩි මුදලක් හා කාලයක් වැය වන බව පවසන ඔවුහු හෝමාගම කාර්යාලයටත් බිල්පත් ගෙවීමේ පහසුකම් ලබා දෙන මෙන් බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r1108107</link>
    <topic>බුලත්සිංහල අතුර බස් නැවතුම්පළටපහසුකම් ලබා දෙන්න</topic>
    <author>පාලින්ද නුවර විශේෂ – මාකෙලියේ සේන</author>
    <content>බුලත්සිංහල අතුර බස් නැවතුම්පොළ මිහිපිට අපායක් බවට පත්ව තිබේ. බස් නැවතුම්පළ ගොඩනැගිල්ල රාත්‍රියට පරෙවියන්ගේ රජදහනක්ව ඇති බව කියාපාමින් පරෙවියන් පහරන ලද කුණු කන්දල් සියල්ල එසේමය.බස් නැවතුමේ පවතින වැසිකිළිය ඉබි යතුරු දමා වසා දමා තිබේ. වැසිකිළිවල උතුරා දෝරෙ ගලන බවට ප්‍රදේශවාසීහු චෝදනා නඟති. එහි පවතින දුර්ගන්ධයෙන් ජනතාව නිරන්තරයෙන් පීඩා විඳිති.බස්නාහිර පළාත් මාර්ගස්ථ මගී ප්‍රවාහන අධිකාරියට අයත් බස් රථවල වෙලා සටහන්කරුවන්ට ඉදිකර ඇති කුටිය ලංගමට අයත් භූමියේම කොනක තාමත් විවෘත නොකර පවතින බව වේලා සටහන්කරුවෝ කියති. බුලත්සිංහල අතුර බස් නැවතුම්පොළ වැසිකිළිය වසා ඉබි යතුරු දමා පැවැතීම පිළිබඳව කරුණු දැක් වු ඩබ්ලිව්. ඩී. තිලකරත්න මහතා (50), මම මේ වැසිකිළිය පවිත්‍රතා කටයුතු බාරව සිටිනවා.වැසිකිළිවල බැහැලාවල උතුරන්න පටන් ගත්තා. ඉදිකිරීම් කටයුතු සිදුකරන තුරු මාස (03) කට පමණයි වහල තියෙන්නේ. අදාළ ඉදිකිරීම් කඩිනමින් සිදුකර යථා තත්ත්වයට පත්කරන්න වැඩිකල් ගත වන්නේ නෑ.ඇතැමෙකු පැවැසුවේ මේ භූමියේ හිමිකම් ලංගමට අයත් නිසා මේ වගකීම පැවරී ඇත්තේ ලංගමට බවයි. කවුරු වගකීමට බැඳී ඇතත් මහජනතාව මේ දුෂ්කරතාවයට මුහුණ පා සිටින බව නම් නොරහසකි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r1108108</link>
    <topic>කටාන හිඟ වරිපනම් බදු අය කර ගැනීමට ජංගම සේවා</topic>
    <author>කටාන සමූහ රන්ජිත් ලොකුපෝතාගම</author>
    <content>කටාන ප්‍රාදේශීය සභාවට අයවිය යුතු වරිපනම් බදු හිඟ මුදල වන රුපියල් 170000 ක් අය කර ගැනීම සඳහා ‘ජංගම සේවා’ පැවැත්වීමේ වැඩසටහනක් ක්‍රියාත්මක කර ඇත. ඒ අනුව මේ මාසය තුළ උදම්මිට, කොටුගොඩ, රද්දොලුව, ගලිගන්එළිය, කුස්වල, මුතුවාඩිය, මහහුණුපිටිය, දෙමන්හන්දිය, අක්කර පනහ, කිඹුලාපිටිය, කඳවල, පරගහමුල, වලාතෙගොඩ, ආඬිඅම්බලම, රාහුල මාවත, වැලිහේන, ඇත්ගාල, මුරුතාන, මාතමේරිය, සහ අශෝකාරාම මාවත යන ස්ථානවලදී හිඟ වරිපනම් අය කර ගැනීමේ ජංගම සේවාවන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r1108109</link>
    <topic>අඩවි වන නිල නිවෙසපලක් ඇති වැඩකට යොදන්න</topic>
    <author>පාලින්දනුවර විශේෂ මාකෙළියේ සේන</author>
    <content>බුලත්සිංහල මෝල්කාව ප්‍රදේශයේ අඩවි වන නිලධාරීන් වෙනුවෙන් ඉදිකර ඇති නිල නිවෙස දිරාපත් වන්නට ඉඩ හැර වසා දමා වසර ගණනාවක් ගතවන බව ප්‍රදේශවාසීහු කියති.වන රොදින් යටව දිරාපත් වෙමින් කලක් තිස්සේම පවතින මේ අඩවි වන නිලධාරී නිල නිවස මීට වර්ෂ තිහකට පමණ පෙර ඉදි කළ බව කියන ප්‍රදේශවාසීහු මෙසේ දිරාපත් වන්නට ඉඩ හැර ඇත.මෙය රජයේ විශාල ධනස්කන්ධයක් විනාශ මුඛයට ඇද දැමීමකි. මෙහි වටිනාකම රුපියල් ලක්ෂ පනහකි. දැනට පෞද්ගලික ගොඩනැගිල්ලක පවත්වාගෙන යන මෝල්කාව උප තැපැල් කාර්යාලය මෙතැනට ගෙන ඒමෙන් එහි පහසුවටත් ජනතා පහසුවටත් වඩාත් සෙතක් වන බවද ඔවුහු අදාළ බලධාරීන්ට පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r11081010</link>
    <topic>අගලවත්ත පිඹුර මූලික රෝහලේ තෙමහල් ගොඩනැඟිල්ලේඉදිකිරීම් අතරමඟ</topic>
    <author>මතුගම සංචාරක</author>
    <content>කළුතර දිස්ත්‍රික්කයේ ඇති ඉතාමත් පැරැණි විශාල ගොඩනැගිලි සහිත අගලවත්ත පිඹුර මූලික රෝහලේ පවතින අඩුපාඩු රාශියක් නිසා ප්‍රදේශයේ ජනතාව මහත් අපහසුතාවයන්ට මුහුණ පා සිටිති.2008 වසරේ ඉදිකිරීම් ආරම්භ කළ තෙමහල් ගොඩනැගිල්ලේ ඉදිකිරීම් අතරමඟ ඇනහිට ඇත. මෙයට රුපියල් ලක්ෂ හතළිහක මුදලක් වැය කෙරිණි.මුදල් නොලැබීම නිසා එය දිරාපත්වෙමින් නටඹුන් වෙමින් පවතී. වැය කළ මුදල් විනාශ වීමට ඉඩ හැර තිබීම ජාතික අපරාධයකි.මෙම රෝහලට අක්කර විස්සක විශාල භූමි භාගයක් ඇත. ස්වාභාවික වෘක්ෂලතාදියෙන් හෙබි මෙම භූමි භාගය රෝගීන්ගේ මානසික සුවයට උද්‍යාන රෝහලක් ලෙස වැඩිදියුණු කිරීමට හැකියාවද ඇත.අගලවත්ත නගරය ආසන්නයේ පිහිටා ඇති නිසා ජනතාවට ඉතාමත් පහසුවෙන් පැමිණීමේ හැකියාවද ඇත.මෙම රෝහලට පසුගිය මාසයේ ප්‍රධාන වෛද්‍ය අධිකාරිවරයෙක්ද පත්කර එවා ඇත. රෝහල් සංවර්ධනයට එය පමණක් ප්‍රමාණවත් නොවන බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r11081011</link>
    <topic>පාණදුර වෙරළට පැමිණෙන පෙම්වතුන් බියවද්දනකප්පම් කල්ලිය රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>පාණදුර වෙරළ උද්‍යානයේ විනෝදවීමට පැමිණෙන පෙම්වතුන් සහ වෙනත් පවුල්වල සාමාජික සාමාජිකාවන් බිය වද්දා මරණ තර්ජන එල්ලකර කප්පම් මුදල් හෝ රන් අභරණ ලබා ගන්නා කල්ලියේ තිදෙනකු පාණදුර පොලිසිය අත්අඩංගුවට ගෙන පරීක්ෂණ අරඹා ඇත.මෙම සැකකරුවන් තිදෙනා අත්අඩංගුවට ගැනුණේ පාණදුරේ ධනවත් තරුණයකුගෙන් මුදල් පසුම්බිය සහ ජංගම දුරකථනයද බලයෙන් උදුරා ගෙන පළා යද්දීය.සැකකරුවන් පාණදුර මහේස්ත්‍රාත් අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=r11081012</link>
    <topic>මන්ත්‍රීගෙ ගෙදරත් මීයො කාපු බඩු</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>එක් සිල්ලර බඩු අලෙවි සැලකින් මීයන් කා දැමූ ආහාර පැකට් හා කාලය ඉකුත් වූ ආහාර ද්‍රව්‍ය අලෙවි කරන බවට නගර සභා සෞඛ්‍ය අංශය වෙත පැමිණිලි ලැබී තිබුණි.ඒ පිළිබඳ සෞඛ්‍ය පරීක්‍ෂකවරුන් හා නාගරික මන්ත්‍රීවරුන් දැඩි විමසිල්ලෙන් සිටියත් අදාළ වෙළෙඳ සැලින් හෝ නගරයේ වෙනත් වෙළෙඳසැලකින් ඒවැන්නක් සොයා ගන්න නොහැකි වී ය.එක් නාගරික මන්ත්‍රීවරයෙක් නිවෙසට අවශ්‍ය බඩු ලැයිස්තුවක් වෙළෙඳ සැලකට පෙරවරුවේ භාරදී තම කටයුතු සඳහා පිටවගොස් සවස වෙළෙඳ සැලට පැමිණ තම බඩු ටික රැගෙන නිවෙසට ගියේය. බිරිය තම සැමියා නිවෙසට ගෙන ආ බඩු ගැන බැලුවේ තමා දුන්න බඩු ලැයිස්තුවද සමඟ ද සසඳමින්ය. ආහාර ද්‍රව්‍ය පැකට් දෙකක ඇත්තේ අඩු බරකි. එය එහාට මෙහාට සොලවා බැලූවිට ඉතිරි ටික ද කුස්සිය පුරා විසිරි ගියේ එක් තැනකින් නොව කිහිප තැනකින්මය.ඒ ගැන සොයා බැලීමේදී ආහාර ද්‍රව්‍ය පැකට් මීයන් කා දමා ඇති බව දැනගත්තේය. ඒ ගැන දොස් කීවේ බැන වැදුනේ වෙළෙඳ සල් හිමියාට නොව බඩු ගෙදරට ගෙන ආ සෞඛ්‍ය කාරක සභාවේ වූ නාගරික මන්ත්‍රීවරයාටය.එම ආහාර ද්‍රව්‍ය නැවත වෙළෙඳ සැල වෙත භාර දෙන්න, මෝටර් රථයට දැම්මත් එය නැවත වෙළෙඳ සැලට නම් අද වන තුරු භාරදුන්නේ නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=s1108102</link>
    <topic>ලෝක වාර්තාව අමතක නොවේ</topic>
    <author>වර්නන් ගුණසේකර පල්ලෙකැලේ සිට...</author>
    <content>පල්ලෙකැලේ ජාත්‍යන්තර ක්‍රිකට් තණතීරුව තමාට පාරාදීසයක් වූ බවත් තමා එයින් උපරිම ඵල නෙලා ගත් බවත් ලකුණු 16කට කඩුලු 6ක් ලබා ගනිමින් විස්සයි20 ලෝක වාර්තාවක් පිහිටුවූ අජන්ත මෙන්ඩිස් කියා සිටියේය.එම තණතීරුව තමාට ඉතාමත් ගැලපෙන එකක් වූ බවත් විවිධ ආකාරයේ පන්දු තමා අත්හදා බැලූ බවත් කී මෙන්ඩිස්, ඒවායින් ජයග්‍රාහී ප්‍රතිඵල ලැබීම සතුටට කරුණක් බවද පවසා සිටියේය. මේ තරගය තම ක්‍රීඩා දිවියේ කිසි දිනෙක අමතක නොවන තරගයක් වනු ඇතැයි ‘අභිරහස් පන්දු යවන්නා’ ලෙසින් ප්‍රකට අජන්ත මෙන්ඩිස් වැඩි දුරටත් ප්‍රකාශ කළේය.වයිට් කලකිරෙයිශ්‍රී ලංකාවෙන් පිටත්ව තමා යළි ඔස්ට්‍රේලියාව බලා යන්නේ කලකිරුණු නායකයෙකු ලෙසින් බව ඔස්ට්‍රේලියා විස්සයි20 නායක කැමරන් වයිට් පෙරේදා පල්ලෙකැලේදී ලත් පරාජයෙන් පසුව ප්‍රකාශ කළේ.විස්සයි20 තරගයක් ජයග්‍රහණය කිරීමට බොහෝ විට ක්‍රීඩකයන් දෙදෙනෙකුගේ දක්ෂතා පමණක් ප්‍රමාණවත් බවත් මහේල ජයවර්ධන (86) හා අජන්ත මෙන්ඩිස් (16 ට 6) ඔස්ට්‍රේලියාවේ වාසියට යමින් තිබූ තරගය වෙනස් කළ බවත් වයිට් කීවේය.“ෂේන් වොට්සන් තරගයට අවතීර්ණ වූ ආකාරය අපූරුයි. ඔහුගේ පිතිහරඹය මත ඔස්ට්‍රේලියාව පළමු ඕවර 5 ඇතුළත ලකුණු 60ක් අභිබවා ගියා. ඒ අවස්ථාවේ ලකුණු 158ක ජයග්‍රාහී ඉලක්කය අපට පහසු වන බවක් පෙනුණා. වයිට් පවසා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=s1108103</link>
    <topic>මැතිව්ස් හා මහේල ගත් උඩ පන්දුවෙන් තරගය හැරවුණා</topic>
    <author>වර්නන් ගුණසේකර පල්ලෙකැලේ සිට...</author>
    <content>ඔස්ට්‍රේලියාවට එරෙහිව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ශ්‍රී ලංකාව පෙරේදා ලැබූ විස්සයි20 දෙවැනි ජයග්‍රහණයේ තීරණාත්මක අවස්ථාව වූයේ ඇන්ජලෝ මැතිව්ස් හා මහේල ජයවර්ධනගේ බුද්ධිමත් සබඳතාවෙන් ආරම්භක පිතිකරු ඩේවිඩ් වෝනර්ගේ දැවී යාම බව ශ්‍රී ලංකා ක්‍රිකට් නායක තිලකරත්න ඩිල්ෂාන් පැවසීය.වෝනර්, 8 වැනි ඕවරයේ අජන්ත මෙන්ඩිස්ගේ පළමු පන්දුවට හතරේ සීමාවට ඉහළින් යන සේ එල්ල කළ උඩ පන්දුව මලල ක්‍රීඩකයෙකුගේ දස්කම් දක්වමින් ‘මිඩ් විකට්’ කලාපය අද්දරදී ඇන්ජලෝ මැතිව්ස්  රැක ගන්නා විට ඔහුගේ පාද දෙක ම තිබුනේ ගුවනේය.පන්දුව රැක ගැනීම පිණිස මැතිව්ස් දිව ආ වේගවත් ගැම්ම නිසා ඔහු ඒ වන විට හතරේ සීමාවෙන් ඔබ්බට විසිව යමින් සිටියේය. සිය පාදයක් සීමාවෙන් එපිට තැබුනොත් එය දැවී යාමක් නොවන බව දත් මැතිව්ස් වහාම පන්දුව එතැනින් මීටර 30ක් පමණ ඈතින් පිටිය තුළ සිටි මහේල ජයවර්ධන වෙත වීසි කළ අතර ජයවර්ධන එය අල්ලා ගත්තේය. මේ අසාමාන්‍ය දක්ෂතාව ඔස්ට්‍රේලියානුවන් මවිතයට පත් කිරීමට සමත් වූහ.ඒ වන විට ඔස්ට්‍රේලියාව, අනෙක් ආරම්භක පිතිකරු ෂේන් වොට්සන්ගේ ආක්‍රමණශීලී පිතිහරඹය මත එක් කඩුල්ලක් පමණක් දැවී ලකුණු 73ක් ලබා ගෙන තරගයේ ජයග්‍රහණය කරා යන නියාවක් පෙන්නුම් කරමින් සිටියේය.ශ්‍රී ලංකාවේ ලකුණු 157 අභිබවා යාමට ඔවුන්ට තවත් අවශ්‍යව තිබුණේ තවත් ලකුණු 85ක් පමණි. ඒ සඳහා තවත් ඕවර 12යි පන්දු 5ක් හා කඩුලු 9ක් ඉතිරිව තිබිණි. එහෙත්, මැතිව්ස් හා ජයවර්ධනගේ මේ අති අගනා උඩ පන්දු රැකීමෙන් තම කණ්ඩායම තුළ යළිත් ජයග්‍රහණයේ සේයා මතුවෙමින් ක්‍රීඩකයන් ප්‍රාණවත් වූ බව තිලකරත්න ඩිල්ෂාන් පෙරේදා තරගයෙන් පසුව කියා සිටියේය. එම කඩුල්ල ලබා ගැනීමෙන් පසුව අජන්ත මෙන්ඩිස්ගේ පන්දු යැවීම තවත් දියුණු වූ බවද ඩිල්ෂාන් කීවේය.මෙන්ඩිස්, ඔහුට සීමිත ඕවර හතරේදී ලකුණු 16ක් පමණක් ලබා දෙමින් කඩුලු 6ක් ලබා ගත් අතර ඔහුගේ එක් ඕවරයක් කිසිම ලකුණක් හෝ ලබා නොදුන් එකක් විය. මෙය ජාත්‍යන්තර විස්සයි20 තරග ඉතිහාසයේ මෙතෙක් වාර්තා වූ ලෝක වාර්තාගත පන්දු යැවීම විය.පන්දු යවන්නන් සියළු දෙනාම කණ්ඩායම කලින් කතිකා කර ගත් සැලසුමට අනුව ම පන්දු යැවූ බවත් පන්දු රැකීමද ඉහළ අඩියක තිබූ බවත් ශ්‍රී ලංකා නායකයා පවසා සිටියේය. මහේල ජයවර්ධනගේ ඉනිම (ලකුණු 86යි: පන්දු 63යි: හතරේ 12යි: හයේ 1යි) බොහෝ සේ අගය කළ ඩිල්ෂාන්, ඔහු හොඳින් ගණන් බලා ලකුණු රැස් කළ බව පැවසීය. “මහේල විකට් එකේ ඉන්නකම් අපිට ලකුණු 160–165 ඉලක්කයකට යා හැකි බව අපි දැන සිටියා” ඩිල්ෂාන් කීවේය.තිසර පෙරේරා හා අජන්ත මෙන්ඩිස් මේ තරගයට කැඳවීමේ හේතුද ඩිල්ෂාන් අනාවරණය කළේය. “ඒ විකට් එකේ පන්දුව ඉක්මනින් එනවා. ඒක තමයි අජන්තට වඩාත්ම ගැලපෙන විකට්ටුව. තිසරව ක්‍රීඩා කෙරෙව්වේ එයාට ‘ස්ලෝ බෝල්’ කරන්න පුළුවන් නිසාත් එයා ගැන ඔස්ට්‍රේලියානු ක්‍රීඩකයන් එච්චර දන්නේ නැති නිසායි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=s1108104</link>
    <topic>ඩ්‍රාවිඩ් එක්දින පිටියෙන් සමුගනී</topic>
    <author/>
    <content>එංගලන්තය සමඟ පැවැත්වෙන එක්දින ක්‍රිකට් තරගාවලිය පසු ජාත්‍යන්තර එක්දින පිටියෙන් සමුගන්නා බව ඉන්දීය පිලේ ප්‍රවීන පිතිකරු රාහුල් ඩ්‍රාවිඩ් නිවේදනය කළේය.38 හැවිරිදි ඩ්‍රාවිඩ් එංගලන්තය සමඟ පැවැත්වෙන එක්දින තරගාවලියේ ඉන්දීය සංචිතයට කැඳවූයේ වසර 2ක කාලයකට පසුවය. “ඉන්දීය එක්දින පිලට යළි එක්වීමට අවස්ථාව උදාවීම මට විශාල ගෞරවයක්.” එක්දින තරග 339 කට සහභාගිවී ශතක 12ක් සමඟ ලකුණු 10,765 ක් රැස් කළ ඩ්‍රාවිඩ් ප්‍රකාශ කළේය.එංගලන්තය සමඟ පැවැත්වෙන එක්දින තරගාවලියෙන් පසුව මම එක්දින ක්‍රීඩාවෙන් හා ඕවර විස්සයි 20 ක්‍රීඩාවෙන් සමුගෙන ටෙස්ට් ක්‍රීඩාවට පමණක් සැළකිල්ල යොමු කරනවා” ඩ්‍රාවිඩ් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=s1108105</link>
    <topic>වසර 6කට පසු සිම්බාබ්වේ ටෙස්ට් පිටියේ හිස ඔසවයි</topic>
    <author/>
    <content>පුරා වසර 6ක් ටෙස්ට් පිටියෙන් ඉවත්ව සිටි සිම්බාබ්වේ ක්‍රිකට් පිල බංග්ලාදේශය සමග හරාරේ ක්‍රීඩාංගණයේ පැවැති ටෙස්ට් තරගයෙන් ලකුණු 130ක විශිෂ්ට ජයක් අත්කරගනිමින් යළි ටෙස්ට් ක්‍රීඩාවට අවතීර්ණ විය.සිම්බාබ්වේ පිල ලබා දුන් ලකුණු 375ක ඉලක්කය හඹා ගිය බංග්ලාදේශය ලකුණු 244කට දවා ගනිමින් සිය කණ්ඩායමට මේ ජයග්‍රහණය අත්කර දීමට කයි ජාවිස් ප්‍රමුඛ සිම්බාබ්වේ පන්දු යවන්නෝ සමත් වූහ.2005 වසරේ ජනවාරි මාසයේ සිට ටෙස්ට් ක්‍රීඩාවෙන් ඉවත් වීමට සිම්බාබ්වේ ක්‍රීඩකයන්ට සිදුවූයේ එකල එරට පැවැති අර්බුදකාරි දේශපාලන වාතාවරණය හේතුවෙනි.තරගයේ පළමුව පන්දුවට පහරදුන් සිම්බාබ්වේ පිල සිය පළමු ඉනිමට ලකුණු 370ක් රැස් කළේය. හැමිල්ටන් මැසකඩ්සා ලකුණු 104 ක් රැස් කළ අතර නායක බ්‍රෙන්ඩන් ටේලර් ලකුණු 71ක් ද, වුසි සිබන්දා ලකුණු 78ක් ද ලබා ගත්හ.පන්දු යැවීමේදී ශකිබ් අල් හසන් සහ රුබෙල් හොසෙන් කඩුලු 3 බැගින් දවාලූහ.බංග්ලාදේශය සිය පළමු ඉනිමේදී රැස්කළ ලකුණු සංඛ්‍යාව 287කි. මොහොමඩ් අශ්රාෆුල් ලකුණු 73ක් ද ශකීබ් අල් හසන් ලකුණු 68ක් ද ශහ්රියර් නෆීස් ලකුණු 50ක් ද ලබා ගත්හ. පන්දු යැවීමේදී බ්‍රයන් විටෝරි කඩුලු 4ක් බිඳ හෙළීය.සිම්බාබ්වේ පිල දෙවැනි ඉනිමේදී කඩුලු 5කට ලකුණු 291ක් රැස් කරමින් ඉනිම අත්හිටුවා පන්දුවට පහර දීමේ වාරය බංග්ලාදේශ කණ්ඩායමට ලබා දුන්නේය. එහිදි බ්‍රෙන්ඩන් ටේලර් නොදැවී ලකුණු 105ක් ලබා ගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=s1108106</link>
    <topic>මීටර් 80ක් හෙල්ල විසි කිරීම අනාගත බලාපොරොත්තුවයි</topic>
    <author>ප්‍රින්ස් ගුණසේකර</author>
    <content>මීටර් 80ක් දුරට හෙල්ල විසිකිරීම තමාගේ අනාගත බලාපොරොත්තුව බව නව ශ්‍රී ලංකා වාර්තාවක් බිහි කළ යුද හමුදාවේ සචිත් මධුරංග ප්‍රකාශ කළේය.නිමාවට පත්වූ 89වැනි ජාතික මලල ක්‍රීඩා සූරතාවලියේදී පිරිමි හෙල්ල විසිකිරීමේ ඉසව්වේදී මීටර් 77.29ක දක්ෂතාවක් දැක්වූ සචිත් මධුරංග ශ්‍රී ලංකා වාර්තාවක් බිහි කළේය. එහි පැරණි වාර්තාව මීටර් 75.41ක් වන අතර එය ලක්ෂාන් දයාරත්න තබා තිබුණි. ඒ.ජේ. රොද්‍රිගු මහතා යටතේ පුහුණුව ලබන සචිත් මධුරංග පසුගිය කාලයේ සුළු ආබාධ තත්ත්වයන්ට ලක්ව තිබුණි.සචිත් ශ්‍රී ලංකා වාර්තාව පිහිටුවූයේ තරගයේ පළමු උත්සාහයේ දී වීමද විශේෂත්වයකි. ඔහු දෙවැනි උත්සාහයේ සිට මීටර් 70.67, 65.80 ක් හා 68.89ක දක්ෂතාවක් දැක්වීය.ජාතික මලල ක්‍රීඩා සූරතාවලියේදී මීටර් 2.24ක දක්ෂතාවක් දැක්වූ මංජුල කුමාර කලකට පසු කාගේත් අවධානයට ලක්විය. මංජුල මේ තරගාවලියේ දක්ෂතම මලල ක්‍රීඩකයාට හිමි සම්මානය දිනා ගත්තේය.ජාතික මලල ක්‍රීඩා සූරතාවලියේ දක්ෂතම ක්‍රීඩක ක්‍රීඩිකාවෝ එච්.පී.වයි. අජිත් – යුද හමුදාව (මීටර් 400 කඩුලු තත්පර 52.87) සචිත් මධුරංග - යුද හමුදාව (හෙල්ල විසිකිරීම මීටර් 77.29 නව ශ්‍රී ලංකා වාර්තාවකි)මංජුල කුමාර – ගුවන් හමුදාව (උස පැනීම මීටර් 2.24) ෂෙහාන් අබේපිටිය – නාවික හමුදාව (මීටර් 200 තත්පර 21.20) චන්ද්‍රිකා සුභාෂිනි – ගුවන් හමුදාව (මීටර් 400 තත්පර 52.94) ඩබ්ලිව්.කේ.එල්.ඒ. නිමාලි - ගුවන් හමුදාව (මීටර් 1500 විනාඩි 4:26.25) (නව තරග වාර්තාවකි.)ඩී.ඩී.ඒ. අබේරත්න – නාවික හමුදාව (මීටර් 5000 විනාඩි 17:48.51) සොනාලි මෙරිල් - ලංකා ලයන්ස් (මීටර් 400 කඩුලු තත්පර 57.90)එන්.ඩී.ඩී. ප්‍රියදර්ශනී – නාවික හමුදාව (දුර පැනීම මීටර් 6.15) බී.එල්. නදීකා ලක්මාලි - යුද හමුදාව (හෙල්ල විසි කිරීම මීටර් 55.03)චමින්ද විජේකෝන් – යුද හමුදාව (මීටර් 1500 විනාඩි 3:45.01) දක්ෂතම ක්‍රීඩිකාව - චන්ද්‍රිකා සුභාෂිනි (ගුවන් හමුදාව) දක්ෂතම ක්‍රීඩකයා හා තරගාවලියේ ක්‍රීඩකයා - මංජුල කුමාර (ගුවන් හමුදාව).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=s1108107</link>
    <topic>තුන් ප්‍රයාම ක්‍රීඩකයා මියයයි</topic>
    <author/>
    <content>නිව්යෝර්ක් නුවර පැවැති තුන් ප්‍රයාම තරගයක පිහිනුම් ඉසව්ව අතරතුර දී ක්‍රීඩකයෙකු මිය ගොස් තවත් ක්‍රීඩිකාවක් රෝහල් ගත කර තිබේ. නිව් ජර්සි ප්‍රාන්තයේ 64 හැවිරිදි මයිකල් තුඩ්රික් තුන් ප්‍රයාම තරගයේ පිහිනුම් ඉසව්ව අතරතුරදී හෘදයාබාධයක් වැළඳීමෙන් මෙසේ මිය ගොස් ඇත.මේ පිහිනුම් ඉසව්ව අතරතුර දී 40 හැවිරිදි කාන්තාවක් ද හෘදයාබාධයක් වැළඳීමෙන් රෝහල් ගත කළ බව පොලසිය ප්‍රකාශ කළේ ය. 3000 කට අධික සංඛ්‍යාවක් සහභාගි වූ මේ තුන් ප්‍රයාම තරගයට සැතපුමක පිහිනුම් තරගයක්, සැතපුම් 25 ක පාපැදි තරගයක් සහ සැතපුම් 6ක මැරතන් තරගයක් ඇතුළත් වී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=s1108108</link>
    <topic>ලිබරෝ පාඨමාලාවට අයදුම්පත්</topic>
    <author/>
    <content>ඔක්තෝබර් මාසයේ දී ඉන්දියාවේ දී පැවැත්වීමට නියමිත ලිබරෝ ක්‍රීඩකයන් සඳහා වන පුහුණු පාඨමාලාවට අයදුම්පත් කැඳවන බව ශ්‍රී ලංකා වොලිබෝල් සම්මේලනය නිවේදනය කර සිටී. නිසි සුදුසුකම් සපුරා ඇති වොලිබෝල් පුහුණුකරුවන්ට සහ ක්‍රීඩකයින්ට මේ සඳහා අයදුම් කළ හැකි අතර, වියදම් පෞද්ගලිකව දැරිය යුතු වේ. අයදුම්පත් 2011 අගෝස්තු 22 ට පෙර ලේකම් ශ්‍රී ලංකා වොලිබෝල් සම්මේලනය කොළඹ 07 යන ලිපිනයට ඉදිරිපත් කළයුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=f1108101</link>
    <topic>පූර්ව නම්නීකරණ වැඩසටහන හොඳ අවස්ථාවක්;මඟහරින්න එපා</topic>
    <author>සාකච්ඡා කළේ සමන්මලී ප්‍රියශාන්ති</author>
    <content>විශ්වීය අධ්‍යාපනය ලැබීම සඳහා සුදුසුකම් ලබා සිටින සිසුන් විසිදෙදහස් පන්සිය දෙනකුට විධිමත් ඉංග්‍රීසි අධ්‍යාපනයක් හා තොරතුරු තාක්ෂණ දැනුමක් ලබා දීමේ අරමුණින් මෙරට විශ්වවිද්‍යාල ඉතිහාසයේ පළමුවරට ආරම්භ කරනු ලැබූ පූර්ව නම්නීකරණ වැඩසටහන මේ දිනවල ඉතා සාර්ථකව ක්‍රියාත්මක වේ. මේ වැඩසටහන උපාධිධාරියකු ලෙස තරගකාරී වෙළෙඳ පොළ පහසුවෙන් ග්‍රහණය කර ගැනීමට මෙන්ම උපාධිධාරියාගේ උසස් අධ්‍යාපන කටයුතු සාර්ථකව නිම කර ගැනීම සඳහා ද ප්‍රයෝජනවත් වේ. එහෙත් මේ වැඩසටහන පිළිබඳ ඇති බිය හා නොදැනුවත්කම හේතුවෙන් සිසුන් මේ වැඩසටහනට සහභාගී වී ඇත්තේ ඉතාමත් අවම වශයෙනි. එම සිසුන් දැනුවත් කිරීමේ අරමුණෙන් කොළඹ විශ්වවිද්‍යාලයේ ජ්‍යෙෂ්ඨ කථිකාචාර්ය, පූර්ව නම්නීකරණ වැඩසටහනේ ජාතික සම්බන්ධීකාරක ආචාර්ය නිහාල් දයාවංශ මහතා මෙසේ අදහස් දැක්වීය.විශ්වවිද්‍යාල ප්‍රවේශයට වරම් ලබන අතළොස්සක් වූ සිසුන් වෙනුවෙන් මෙවර ආරම්භ කරන පූර්ව නම්නීකරණ වැඩසටහන ඔවුන්ට ඉතා වැදගත් වනු නොඅනුමානයි. මේ වැඩසටහන විශ්වවිද්‍යාලයට ඇතුළත් වන සිසුවාගේ ඉංග්‍රීසි හා තොරතුරු තාක්ෂණ දැනුම වැඩිදියුණු කිරීමේ අරමුණෙන් ආරම්භ වූවකි.දැනට මේ වැඩසටහන ක්‍රියාත්මක වන්නේ නායකත්ව පුහුණුවේ පළමු අදියර හා දෙවන අදියර නිම කළ සිසුන් වෙනුවෙනුයි. මෙය පාඨමාලාවක් ලෙස ක්‍රියාත්මක කරන අතර පාඨමාලාවට සිසුන් බඳවා ගනු ලබන්නේ ඔන් ලයින් ඔස්සේ පවත්වන විභාගයකින් අනතුරුවයි. මේ ඔන් ලයින් විභාගය පවත්වන්නේ නෝඩ්ස් මධ්‍යස්ථාන (ජාතික මාර්ගගත දුරස්ථ අධ්‍යාපන ආයතන) වලයි. දිවයින පුරා මේ මධ්‍යස්ථාන 26 ක් දැන් සිසුන් වෙනුවෙන් විවෘතව තිබෙනවා.සිසුන්ට මේ මධ්‍යස්ථානවලට ගොස් එහි උපදේශකවරුන්ගේ සහය ඇතිව ඉතා සරල විභාගයකට පෙනී සිටින්නට සිදු වෙනවා. මේ විභාගයේ ප්‍රතිඵල නිකුත් වන්නේ ද ඔන් ලයින් ඔස්සේ යි. www.pop.mohe.gov.lk වෙබ් ලිපිනයෙන් සිසුන්ට ප්‍රතිඵල දැන ගත හැකියි. මෙහිදී enternal ලෙස ප්‍රතිඵල ලැබුණු සිසුන් විභාගය අසමත් වූවන් වෙනවා. මේ අය අනිවාර්යයෙන් ඉංග්‍රිසී හා තොරතුරු තාක්ෂණ පාඨමාලාව හැදෑරිය යුතුයි. මේ පාඨමාලාව මාස 2 1/2 ක් වැනි කාලයක් පුරා පැවැත්වෙනවා. දිවයින පුරා පිහිටි විවෘත විශ්වවිද්‍යාල ශාඛාවල, තෝරා ගත් පාසල් කිහිපයක, පරිගණක මධ්‍යස්ථාන ඇතුළු ස්ථාන 250 කදී මේ පාඨමාලාව පවත්වනවා. සිසුවාට අයත් මධ්‍යස්ථානය දැන ගත හැකි වන්නේ ද ඉහත වෙබ් ලිපිනයෙන්මයි.ඉංග්‍රීසි පාඨමාලාව සිසුවකු පැය 48 ක් ඉගෙන ගත යුතුයි. ඒ සඳහා උදේ වරුවේ පැය හතරකුත් සවස් වරුවේ පැය හතරකුත් සිසුන්ට ගත කළ හැකියි.මේ පාඨමාලාව ඉගැන්වීම සඳහා මෙන්ම “ඔන් ලයින්” පරීක්ෂණයේ ප්‍රතිඵල අධීක්ෂණය සඳහා ද, බුද්ධිමත් ආචාර්ය මණ්ඩලයක් සිටිනවා. මේ පාඨමාලාව අවසානයේදී පාඨමාලාව හදෑරූ පිරිසට හා අනෙක් පිරිසට පශ්චාත් විභාගයකට පෙනී සිටින්නට සිදු වෙනවා. මේ විභාගය පාස් වුණොත් ඉංග්‍රීසි හා තොරතුරු තාක්ෂණය පිළිබඳ දැනුමක් තිබෙන බවට අප සහතික වෙනවා. විභාගය අසමත් වන අයගේ නම් ලැයිස්තුව අප විශ්වවිද්‍යාලවලට යොමු කරනවා. ඒ අනුව ඒ ඒ විශ්වවිද්‍යාලවල ඉංග්‍රීසි පාඨමාලා සඳහා මේ සිසුන් යොමු කරනවා.සිසුන්ගේ ඉංග්‍රීසි හා තොරතුරු දැනුමේ සාක්ෂරතාවය වර්ධනය කිරීම, සිසුවාගේ පෞරුෂ වර්ධනය, ගැටුම් කළමනාකරණය මෙම පාඨමාලාවෙන් අපි බලාපොරොත්තු වෙනවා. මේ පාඨමාලාව ස්වභාව අධ්‍යයනය හා ගැටුම් කළමනාකරණය හා සමාජ සුසංයමය යන එක් දින කඳවුරකින් සමන්විත පාඩම් මාලාවක් ද ඇතුළත් වෙනවා.සරසවි සිසුන්ගේ ඉංග්‍රීසි හා තොරතුරු තාක්ෂණ දැනුම මෙපමණ කාලයක් මැන බලා නැහැ. මේ වැඩසටහන අප ක්‍රියාත්මක කරන්නේ පළමුවැනි වරටයි. සරසවි සිසුවා ඉංග්‍රීසි හා තොරතුරු තාක්ෂණ දැනුමෙන් පරිපූර්ණ උපාධිධාරියකු කිරීම රජයේ අරමුණ බැවින් මේ වැඩපිළිවෙළ ක්‍රියාවට නංවනවා.මේ පාඨමාලාවන් ඉගැන්වීමට අප ව්‍යපෘති කථිකාචාර්යවරු සිය දෙනකු තෝරා ගත්තා. මේ පිරිස බ්‍රිටිෂ් කවුන්සිලයට යොමු කර ළමයින්ට ඉගැන්වීම් කරන ආකාරය පිළිබඳ පුහුණුවක් ලබා දුන්නා. මේ අය සිසුන්ට උගන්වන්නේ ප්‍රායෝගික පුහුණුවත් සමඟයි. සරල පහසු ක්‍රම යටතේ මොවුන් සිසුන්ට ඉගැන්වීම් කරනවා. මේ නිසා මේ කාල සීමව සිසුන්ට නීරස වන්නේ නැහැ. ගුරුවරයකුට එක් දිනක් හෝ පැමිණීමට නොහැකි වුවහොත් අපි කඩිනමින් වෙනත් ගුරුවරයකු එදිනට යොමු කරනවා. මේ නිසා සිසුන් අතරමං වන්නේ නැහැ.මේ ගුරුවරුන් අධික්ෂණය සඳහා අපි පළාත් වශයෙන් ව්‍යාපෘති අධ්‍යක්ෂවරුන් පත් කර තිබෙනවා.මේ ගුරුවරු තමන් ඊළඟ සතියේ ඉදිරිපත් කරන දේශනය කුමක් ද? එය ඉදිරිපත් කරන්නේ කෙසේද? යන්න පිළිබඳ සති දෙකකට කළින් වාර්තාවක් පළාත් අධ්‍යක්ෂවරුන්ට ලබා දෙන්න ඕනේ.මේ වන විට මේ විභාගයට මුහුණ දී තිබෙන්නේ 15000 වැනි පිරිසක්. සිසුන් මේ පිළිබඳ ව දැනුවත් නැහැ. ඒ නිසා විභාගයට මුහුණ දෙන්න එන්නේ නැහැ. ඔන් ලයින් වලට සිසුන් බයයි. ඒ නොදැනුවත්කම නිසයි. මේ විභාගයට බිය නොවී වාඩි වෙන්න. තමන්ගේ ඉංග්‍රීසි දැනුම මැන ගන්න මේ හොඳම අවස්ථාවක්. ඒ අවස්ථාව මඟ හරින්න එපා. තමන්ට ඉංග්‍රීසි ඉගෙන ගන්න තිබෙන හොඳම අවස්ථාවක් මෙය.මෙහි අදහස උසස් අධ්‍යාපන ඇමැති එස්. බී. දිසානායක මහතාගෙයි. උපදේශිකා ආචාර්ය යසන්තා මාපටුනගේ මහත්මිය නැතිනම් මේ වැඩසටහන ක්‍රියාත්මක නොවෙන්න තිබුණා.මෙරට උසස් අධ්‍යාපන ක්ෂේත්‍රයේ ඉතා වැදගත් සංධිස්ථානයක් ලෙස මෙය හැඳීන්විය හැකි අතර උපාධි අපේක්ෂකයාගේ කුසලතා වැඩි දියුණු කිරීමට, ඔවුන්ගේ දැනුම, චර්යාවන් මෙන්ම ජීවන තත්ත්වය උසස් කිරීමට ද මෙම පූර්ව නම්නීකරණ වැඩපිළිවෙළ උපකාරී වනු නොඅනුමානයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=f1108102</link>
    <topic>පාසල් පද්ධතිය විගණනය කිරීමේ අවශ්‍යතාව</topic>
    <author>ටී.එම්.රංජිත් තෙන්නකෝන් සී/ස අධ්‍යාපන සේවකයන්ගේසමූපකාර ණය දෙන සමිතියේහිටපු මහසභා නියෝජිත</author>
    <content>අතීතයේදී අධ්‍යාපනය සඳහා රාජ්‍යයන් කළ වියදම පරිභෝජනය සඳහා රාජ්‍යයන් කළ වියදම පරිභෝජන වියදමක් ලෙස දැක්වුවත් වත්මනයේ අධ්‍යාපන ආර්ථික විද්‍යාවට අනුව එය ආයෝජනයකි. මෙම සංදර්භය තුළ අධ්‍යාපනයේ ඵලදායිතාවය ගණනය කිරීමට බොහෝ සංවර්ධිත රාජ්‍යයන් යොමුවී ඇත. අප රටේ මාසිකව රුපියල් මිලියන ගණනක් ගුරුභවතුන්ගේ වැටුප් සඳහා රජය වැය කරනු ලබයි. එයට අමතරව වාර්ෂිකව පාසලේ භෞතික සම්පත් වර්ධනය සඳහා ද විශාල මුදලක් වියදම් කෙරේ. නමුත් ගැටළුව වන්නේ අධ්‍යාපනයේ සමස්ත ප්‍රතිඵළ වාර්ෂිකව හීනවන ප්‍රවණතාවක් වත්මනයේ දක්නට ලැබීමයි.ප්‍රධාන නගර සහ පාසල් අවට බිහිවන අධ්‍යාපන කඩ හෙවත් පෞද්ගලික ටියුෂන් පංති ප්‍රමාණය බැලූ විට වර්තමානයේ ශ්‍රී ලංකාව තුළ නිදහස් අධ්‍යාපනයක් ක්‍රියාත්මක වේද යන්න සැක සහිත වේ.අධ්‍යාපන තරගය කෙතරම් ප්‍රබලද යන්න උසස් පෙළ අධ්‍යාපනය දෙස බැලීමෙන් සනාථවේ. එක විෂයක් සඳහා ගුරුවරු තිදෙනෙක් කරා ටියුෂන් පංති යාමේ ප්‍රවණතාවක් දක්නට ලැබේ. විද්‍යා අංශයෙන් උසස් පෙළ ඉගෙනුම ලබන සිසුවකු සඳහා මාසිකව රුපියල් පහළොස් දහසක් වැනි විශාල මුදලක් වැයවේ. ඉහළ ධනවත් පංතියට මෙය ගැටළුවක් නොවුනත් එයට පහළ සමාජ ස්ථරවලට මෙය දරාගත නොහැක.ශ්‍රී ලංකාවේ උසස් පෙළ 12 හා 13 ශ්‍රේණිවල විෂය නිර්දේශ නියමිත ආකාරයට නිමනොවන බවත් ප්‍රායෝගිකව දක්නට ලැබේ. එයට ප්‍රධාන හේතුව 13වන ශ්‍රේණියේ 2 හා 3 වාර වල ළමයි සිසුන් පාසලට නොපැමිණීමයි. රටේ සමස්ත අය වැය ලේඛනය මඟින් විශාල මුදලක් අධ්‍යාපනය සඳහා වෙන් කළද 13 වන ශ්‍රේණියේ 2 හා 3 වාරවල උසස් පෙළ පංති ශිෂ්‍ය ශිෂ්‍යාවන්ගෙන් හිස්ව පවතී. මෙය අධ්‍යාපනය සඳහා යොදවන මුදල් අපතේ යාමකි. මෙම තත්ත්ව විගණනයට භාජනය කළයුතු අතර එමගින් එය මඟහරවා ගැනීමට පියවර ගත යුතුය.අධ්‍යාපනයේ සමස්ත ප්‍රතිඵල හීන වීම කෙරෙහි බලපාන ප්‍රධාන සාධකයක් වන්නේ වත්මනයේ බොහෝ ගුරුභවතුන් විෂය නිර්දේශයට ප්‍රමාණවත් පරිදි අවශ්‍ය විෂය කරුණු නියමිත කාලපරිච්ඡේදය තුළ උගන්වා අමතර දැනුම ලබාදීම සඳහා වෙනත් විකල්ප ක්‍රමෝපාය භාවිතා කරනු ලබයි. එහි දී මුල්‍ය ශක්තිය ඇති මවුපියන්ගේ දරුවන් මුදල් ගෙවා එම විකල්ප පංතිවලට සම්බන්ධවේ. නමුත් ගැටළුව වන්නේ මුදල් ගෙවා පංති වලට යා නොහැකි දරුවන් අධ්‍යාපන තරගයෙන් ඉවත් වීමයි. සංවර්ධනය වන රටක් වන ශ්‍රී ලංකාව තුළ බහුතර ශිෂය ප්‍රජාවකට එම පංතිවලට සහභාගිවීමට හැකියාවක් නැත. මේ නිසා අධ්‍යාපනයේ සමස්තත ප්‍රතිඵළය පහළ යමින් පවතී. මය අධ්‍යාපනය තුළින් සමස්ත සමාජයටම විය යුතු කාර්යසාධනය ඉටුනොවීමකි. මේ නිසා සමස්ත ශිෂ්‍ය ප්‍රජාවට අධ්‍යාපනයේ සමස්ත ප්‍රතිඵළ භුක්ති විඳීමට අවශ්‍ය පරිසරයක් ඇතිකළ යුතුයි.1960 – 1970 දශකය ගත්විට ගුරුවරයා සමාජයේ ගෞරවණීය තත්ත්වයක සිටි අතර එකල අද මෙන් අධ්‍යාපන කඩ හෙවත් පෞද්ගලික ටියුෂන් පංති නොතිබුණි.මාසික වැටුප තම අවශ්‍යතා සඳහා ප්‍රමාණවත් විය. ආර්ථික විද්‍යාවට අනුව පුද්ගලයෙකුගේ විවේකය මිල කළ නොහැක. අවිවේකීභාවය නිසා විවිධාකාර රෝගවලට මිනිසා භාජනය වේ. වර්තමාන ගුරු භවතුන්වෙත විවේකයක් නැත. පාසල නිම වූ පසු බොහොමයක් ගුරු භූවතුන් පෞද්ගලික ටියුෂන් පංතිවල ඉගැන්වීම් කරනු ලබයි. ටියුෂන් පංති අවසන් වී ගෙදරට පැමිණෙන්නේ සවස හයට පමණ වේ. තවත් සමහර ගුරුභවතුන් පස්වරු 4 සිට රාත්‍රී 9 පමණ වනතෙක් ටියුෂන් පංතිවල ඉගැන්වීමේ කටයුතු කරනු ලබයි. මෙම තත්ත්වය ඇති වී තිබෙන්නේ කාලයට අනුව එයට සරිලන වැටුපක් ගුරුභවතුන්ට නොලැබීමයි. මෙසේ ලැබෙන වැටුප මඟින් මාසික වියදම පියවා ගැනීමට නොහැකිවීමේ ප්‍රතිවිපාකයක් ලෙස එයට විකල්පයක් ලෙස ටියුෂන් පංති වල සේවය සඳහා ගුරුභවතුන් යොමුවේ. මේ නිසා මුදල් ශක්තිය නැති දරුවන් එම පංතිවලට සහභාගි නොවීමේ ප්‍රතිඵලයක් ලෙස අධ්‍යාපනයේ සමස්ත විභාග ප්‍රතිඵළවල හීනවීමක් ඇතිවේ.එය රටක සංවර්ධනය මැනීමේදී අවාසිදායක වේ. මෙම තත්ත්වයට පිළියම් නොකලහොත් 1970 – 1980 දශකයේ ආසියාවේ අධ්‍යාපන මට්ටම අනුව ජපානයට දෙවැනි වූ අපේ රට වර්තමානයේ අධ්‍යාපනය අතින් තරමක් දුර්වල වී ඇත. ඕනෑම රාජ්‍ය හෝ පෞද්ගලික ව්‍යවසායන් වාර්ෂික ව විගණනය සිදු නොකරන්නේ නම් එහි ප්‍රතිඵල ශෝචනීය විය හැක. විගණනය තුළින් ආයතනයේ දිශාව දැනගත හැක. පාසල් ගත්විට එහි සෑම අංශයක්ම වාර්ෂිකව විගණනය කරන්නේ නම් එඑහි පවතින දුබලතා හා ප්‍රබලතා හඳුනාගත හැක. දුබලතා ඇත්නම් ඒවාට පිළියම් යෝජනා කළ හැක. ප්‍රබලතා ඇත්නම් එය තවදුරටත් සංවර්ධනය කළ යුතුය. එසේ කළහොත් එය රජයේ බදු ආදායම නිසිලෙස කළමනාකරණය කිරීමක් වේ. එසේ නොවුනහොත් අධ්‍යාපනය සඳහා වෙන්කරන මුල්‍ය සම්පත් අපතේ යාහැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=f1108103</link>
    <topic/>
    <author>ගාමිණී ජයලත්</author>
    <content>අර්නස්ට් වඩුගේ අපට සිටින ප්‍රවීණතම සිනමා පත්තර කර්තෘවරයෙක්. ඒ වාගේම ඔහු ජනප්‍රියම නවකතාකරුවෙක්. ඒ වගේම තරුණ හදවත්වලට ආමන්ත්‍රණය කළ හැකි ප්‍රවීන ලේඛකයෙක්.ඔහුගේ අලුත්ම නවකතාව ඔහු නම් කර ඇත්තේ ‘සංකලනී’ නමිනි. මෙම අලුත්ම නවකතාවේ විශේෂත්වයක් ඇත. ඔහු මෙයට පෙර සහෘද පාඨකයා අතට පත් කළ ‘මගේ මැණික’ නවකතාවේ දෙවන කොටස ලෙස එළි දැක්වෙන ‘සංකලනී’ ඔහු සිනමා නවකතාවක් ලෙසද නම් කර ඇත. ඒ අනුව බලන කළ මෙරට නවකතා පාඨකයන්ට තිළිණ කෙරෙන ප්‍රථම සිනමා නවකතාවද ‘සංකලනී’ වේ. එය මේ මස 12 වැනිදා සුබමොහොතින් එළි දැක්වෙනු ඇත. මේ කතාබහ ඔහු සමඟ කෙරෙනුයේ ‘සංකලනී’ ගැනයි.* ‘සංකලනී’ ඔබේ අලුත්ම සිනමා නවකතාව ‘මගේ මැණික – 2’ නව කතාවේ දිගුවක් ලෙස ඉදිරිපත් කරන්න සිතුවේ... ?“මා ලියන නවකතා කොටස් වශයෙන් මා එළි දක්වනවා. මගේ බෑනනුවන් වන සුජීව ප්‍රසන්න ආරච්චිගේ නවකතාත් ඒ ආකාරයට කොටස් වශයෙන් එළිදක්වනවා. ‘සංකලනී’ මගේ අලුත්ම නවකතාව. පිටු 500 ක් පමණ වෙනවා. එහෙම පිටු විශාල ගණනක් එක නවකතාවකින් එළිදැක්වීම ආර්ථික වශයෙන් නවකතාකරුවාට විශාල පාඩුවක්. නමුත් ඒ පාඩුව මම විඳගෙන ‘මගේ මැණික’ නව කතාවේ ප්‍රධාන කාන්තා චරිතය ‘රුවනි’ සමඟ මම ‘සංකලනී’ පාඨකයා හමුවට ගෙන එනවා. එහි අලුත්ම චරිතය තමා සංකලනී....”* ඔබ ‘සංකලනී’ සිනමා නවකතාවක් ලෙස හඳුන්වන්නේ ඇයි.... ?“මෙය සිනමා පටයක මුහුරත් උළෙලේ සිට චිත්‍රපටයේ මංගල දර්ශනය දක්වා සිද්ධි මත ලියැවෙන චිත්‍රපට නළුවකුත්, චිත්‍රපට නිෂ්පාදිකාවකුත් අතර ඇති වන සංවේදී ආදර කතාවක් පාදක කරගෙන ලියැවුණු නවකතාවක්. චිත්‍රපටයක් ආරම්භයේ පටන් නිෂ්පාදන කාර්යය තුළ සිදුවන්නේ සුළුපටු සිද්ධි ටිකක් නෙමෙයි. ඒ සිද්ධි බහුතරයක් පාඨකයා දන්නේ නෑ. මම ‘සංකලනී’ ඔස්සේ ඒ සිද්ධි නවකතාවට අනුකූලව ඒ ඒ චරිත හරහා පාඨකයාට ගෙන එනවා.* ආදර කතාවලට අදත් නවකතා ක්ෂේත්‍රයේ වෙළෙඳ පොළක් තියෙනවා කියා ඔබ හිතනවද....?“අද බොහෝ නවකතාකරුවෝ විශේෂයෙන් තරුණ අය හිතනවා නවකතා ලිවිය යුත්තේ මාකට් (වෙළෙඳ පොළට) එකට කියා. මම නම් නවකතා ලියන්නේ මාකට් එකට නෙමෙයි මගේ තෘප්තියට. ‘සංකලනී’ නවකතාව ලියනකොට මම සුරාජ්ගේ චරිතයේ ජීවත් වුණා. ‘සංකලනී’ ගැන ලියන කොට සංකලනී තුළ ජීවත් වුණා. අද බොහෝ දේවල් තීන්දු තීරණය වන්නේ මුදල් මත. බුදුන් පුදන්න නෙළුම් මලක් ගන්න අද මුදල් වියදම් කරන්න ඕනෑ. අද කර්තෘ ප්‍රකාශනයක් කරනවා කියන්නේ සම්මානයක් දිය යුතු වැඩක්. මොකද අද පොතක් මුද්‍රණයට විශාල මුදලක් වැය වෙනවා.අනෙක අද විශාල විනෝද මාධ්‍යයන් තියෙනවා. විවිධ මාධ්‍ය තුළින් ජනතාව ඒ විනෝදය ලබනවා. නවකතා ලියනතුරු දැන් පාඨකයා බලන් ඉන්නේ නැහැ. අපිට තියෙන වාසිය පුවත්පත්වලින් අපි ගොඩ නගා ගත්ත නමයි. ඒ නාමය නිසා අපේ නිර්මාණ සමඟ අපට ජනතාව අතරට යන්න පුළුවන් වෙලා තියෙනවා. විශේෂයෙන් මැදපෙරදිග පාඨකයන් රැසක් මට ඉන්නවා. ඒ ‘බිරිඳ’ ‘සුවඳ’ පත්තරවලින් අප දැන කියා ගත් සහෘද පාඨකයන්. ඔවුන්ගෙන් මගේ නිර්මාණ කාර්යයට ලැබෙනුයේ සුළුපටු සහයක් නෙමෙයි. ඒ නිසා මාකට් බලාගෙන මම නිර්මාණ කරන්නේ නෑ...”“අනෙක් කාරණය තමයි ‘ආදරය’ කවදාවත් පරණ වෙන්නේ නෑ. ආදර නවකතාත් කවදාවත් පරණ වෙන්නේ නෑ. අපි කවුරුත් ආදරය අත්දැක තියෙනවා. අපි ජීවත් වන්නේ කාගේ හෝ ආදරයක් නිසා. එහෙම කවුරු හරි නැහැයි කියනවා නම් ඒක අමූලික බොරවැක්. මේ කාලය තමයි හැම හදවතකටම ආදරය දිය යුතු කාලයක්. ඒක ඔක්සිජන්වලට වඩා අද වටිනවා. මොකද මම එහෙම කියන්නේ අම්මාගේ ඇකයේ ඉන්න දරුවාව අම්මා කළු ගඟට විසි කරනවා. එතැන දරුවාත් මවත් අතර ආදර බැඳීමක් තියෙනවද? අන්න ඒ ආදරයේ ඔක්සිජන්’ හැම හදවතකටම අද දිය යුතු වෙනවා....”* ආදර නවකතා අතර අර්නස්ට් වඩුගේ ලියන ආදර නවකතාවලට ඇති තැන ගැන මම විමසුවොත්...?ආදරයක් ගැන ලියන්න පුළුවන් ආදරණීය හදකට පමණයි. ‘ගම්පෙරළිය’ සම්පූර්ණයෙන් ආදර කතාවක්නේ. ‘රොමියෝ ජුලියට්’ ආදර කතාවක්නේ. ලෝකයේ බිහිවූ ශ්‍රේෂ්ඨ කෘතිවලට පාදක වුණේ ආදර කතා. ආදර කතා සරලයි. මේ සරල දේ සාමාන්‍ය ජනතාවට රස විඳින්න ලේසියි. මම නවකතා ලියන්නේ සරල භාෂාවෙන්. මම සරල භාෂාවෙන් ලියන ඒ දේ සාමාන්‍ය ජනතාවට තේරෙනවා, දැනෙනවා හැඟෙනවා. ඒ නිසා මගේ නවකතාවලට එදා වගේම අදත් පාඨකයන් ඉන්නවා. අනෙක අසහනයෙන් ඉන්න මිනිසෙකුට මගේ නවකතාවකින් සහනයක් දෙන්න පුළුවන් නම් මම ලබන ලොකුම සතුට, තෘප්තිය එයයි. මගේ ‘සංකලනී’ නවකතාවට මේ මොහොත වනවිට විශාල ඉල්ලුමක් තියෙනවා.පත්තර කලාවේදී ඒ සුන්දර දේ දුන්න හදවතම තමයි මට තාමත් තියෙන්නේ. අර්නස්ට් වඩුගේගේ හදවත තවම තරුණයි. මතක තියා ගන්න පිටපත් ලක්ෂය ඉක්මවා අලෙවි වූ ‘සුවඳ’ පුවත්පතේ කර්තෘවරයා මමයි. ඒ වෙනකොට මට වයස අවුරුදු 50 ක් ඇති. හැබැයි ඒ පුවත්පත කියෙව්වේ වයස අවුරුදු 17 – 18 තරුණ තරුණියන්...”“සිනමාව තුළ වූවත් එදා අපි පත්තරකාරයොත්, නළු නිළියොත් ජීවත් වුණෙ එක පවුලක් විදියටයි. ඕනෑම කෙනෙකුගේ දුකකදී, සතුටකදී අපි හිටියේ එකට. දෙනවක හාමිනේද නෙහාරා පීරිස්ද කියලා වෙනසක් කරන්නේ නැතුව සියලුම දෙනා ළඟ ඒ සමඟිය, බැඳීම තිබුණා. කනගාටුව අද එවැනි තත්ත්වයක් නොතිබෙන එකයි....”* විවිධ අය පවසන්නේ ඔබලා පාඨකයන්ට ඔය ආදර නවකතාවලින් දෙන්නේ සීනි බෝල කියලා....?“නවකතාවකින් නිරූපණය වෙන්නේ අප ජීවත්වන සමාජය. මම නම් විවිධ අය අවතක්සේරුවකට ලක් කරනවා නෙමෙයි. එහෙනම් මමත් විරුද්ධයි. මොකද මම පත්තර කර්තෘවරයෙක්. නමුත් ඒ විදග්ධයන් කියෙන අය තම පෙම්වතියව සිප වැළඳ ගන්නේ නැද්ද? ඔය කියන විදියට ඒක හරි බොළඳ දෙයක්නේ. ඔය විදග්ධයෝම පෙම්වතියට ‘බබෝ’, ‘මගේ පැටියෝ’ කියන්නේ නැද්ද....? මම කියනවා ඔය කියන අයට ශ්‍රාස්තීය විදියට ආදරය කරන හැටි ලියලා පෙන්වන්න කියා. කොටින්ම කිව්වොත් ඔය විදග්ධ යැයි කියන අය තම පෙම්වතිය ඉදිරියේ පොඩි දරුවෙක් වගේ හැසිරෙනවා. ඒක ඔය විදග්ධයන්ට නෙමෙයි ‘හිට්ලර්ලාටත්’, ‘නැපෝලියන්ලාටත්’ පොදු දෙයක්. ඔවුන් පවා පෙම්වතිය ඉදිරියේ දණ ගැසුවා. ඔය කියන අයට ‘ආදරය’ අමුතුවෙන් අර්ථ දක්වන්න බෑ. ‘මලකට’, ගලක් කියන්න පුළුවන්ද? බෑ. මල මලමයි. මල පොරවෙන් කපන්න බෑ. රහස තියෙන්නේ තමන් මුහුණදෙන අවස්ථාවේ හැටියට අප හැසිරෙන විදියයි. ඒක අප සැබෑ ලෙස තේරුම්ගත යුතුයි....”.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>10</day>
    </date>
    <link>http://www.dinamina.lk/2011/08/10/_art.asp?fn=f1108104</link>
    <topic>පුපුරන්නට පෙරමෙතනින් මාරුවෙනු !</topic>
    <author>රන්ජන් අමරරත්න</author>
    <content>ගරු කටයුතු අනෝමා ජනාදරී මැතිනිය බොහෝ කොට කෝප ගැන් වී පුපුරන්නට ආසන්න ව සිටින්නී ය. ඩයිනමයිටයක් මුහුණට ළං කළහොත් සියල්ල ඉබේ පුපුරා යනු ඇත. ආවේග ඒ තරමට උත්සන්න ය. සංයමයක් ඇත්තේ ම නැති තරම් ය. හැසිරීමට අනුව එක්කෝ ඇය ළිඳ ළඟ සංගමයේ ය. නැතහොත් පයිප්පය අසල කාන්තා සමිතියේ ය. මේ කුලක දෙක හා ගනුදෙනු කිරීමේ ගතිකයක් මට නැත. හතේ වත්තේ මාර්තා සමඟ මොන සංවාදයක් ද? කිතුලම්පිටියේ මැගිලින් සමඟ මොන කතිකාවක් ද?“සොකරී එන්නී සබයෙන් අවසර ගන්නී නැටුම් නටන්නී තාලෙට රාග කියන්නී පද අල්ලන්නී පියයුරු ළැම සොලවන්නී කැඩපත ගන්නී සුරතින් මූණ බලන්නී” (සොකරි නාටක පුරාණය)මේ ලියැවිල්ල සොකරි නටන අනෝමා ජනාදරී මැතිනිය උදෙසා නො ව අපගේ පත්තර සහෘදයන් උදෙසා ය. රාජකාරි බහුල වූයෙන් මගේ පිළිතුර පමා වූ බව ද කියනු කැමැත්තෙමි.අනෝමා විසින් පොතක් ලෙස ද අප විසින් කැලෑ පත්තරයක් ලෙස ද හඳුන්වන ලද “පුනරුක්ති” නම් ප්‍රකාශනය ගැන විවේචනයක් ලියා තැබුවේ හේතු දෙකක් මත ය. එකක්; අපගේ සාම්ප්‍රදායික පවුල් සංස්ථාවේ ගෞරවනීය චරිතවලට හා එහි ම පුරුෂා’ර්ථවලට කැලෑ පත්තරය මඟින් අහේතුක නිර්දය ප්‍රහාරයක් එල්ල වී තිබීම ය. අනෙක චිත්‍රපට අධ්‍යක්‍ෂ අශෝක හඳගම මහතාගේ නිර්මාණ ක්‍රියාවලියට ද ඔහුගේ පැවැත්මට ද බාධා කිරීමේ කුමන්ත්‍රණයක මුල් පියවර මේ කැලෑ පත්තරය තුළ තිබීම ය. ඉහත දුෂ් - ප්‍රයෝග දෙකට ම විරුද්ධ වීම මගේ අභිප්‍රාය වේ.පළමු කරුණට අදාළ සැලකිය යුතු විග්‍රහයක් මගේ මුල් විවේචනයෙහි අඩංගු විය. අනෝමා එය තේරුම් නො ගෙන අනම් – මනම් බයිලා ගයන්නට පටන්ගෙන තිබේ.මෙරට පාරම්පරික සංස්කෘතිය හා අපේ සාරධර්ම ගැන හැඟීමක් – වැටහීමක් ඇයට නැත. එහෙත් අපි සියලු දෙනා ශිෂ්ටාචාරයක් මත දෙපා තබා ජීවන ක්‍රියාවන්හි යෙදෙන මිනිස්සු වෙමු. එම ශිෂ්ටාචාරයෙහි පද්ධති එකිනෙකට සම්බන්ධ ය. පද්ධතියක් විකෘති වූ කල්හි අපගේ ජීවන රටාවන් බිඳ වැටී සමාජය නන්නත්තාර වනු ඇත. අම්මා, තාත්තා, බාප්පා ඇතුළු ඥාති පිරිස කුටුම්භයේ වැදගත් පද්ධතියෙකි. ඒ පද්ධතිය විවිධ සංස්කෘතික රැහැන්වලින් බැඳී තිබේ. රැහැන් බිඳිය යුතු නම් එය කළ යුත්තේ; හේතු - සාධක ඇති ව, යුක්ති සහගත ව හා පුළුල් සමාජ දැක්මක් ඇතිව ය.“ඒයි වරෙල්ලා! උඹලගෙ අම්මලා - තාත්තලා එකට ඉන්න හැටි ජනෙල් අස්සෙන් බලන්ට වරෙල්ලා! බලල හිට උන්ට හූ කියාපල්ලා! හූ කියල හිට හැම තැන ම කැලෑ පත්තර ගහපල්ලා! ඉං පස්සෙ උන්ට වෛර කරපල්ලා! ....හුරේ!”අනෝමාගේ කැලෑ පත්තරයෙන් මතු කරන එක් පෙළැඹවීමක් එසේ සටහන් කළ හැකි ය.සියල්ලන්ගේ ම ඔළු ගෙඩි අනෝමාගේ ඔළු ගෙඩියට සමාන වුවහොත් මුළු ශ්‍රී ලංකාව ම එක ම කුණුහරපයක් වනු ඇත. ඊට එකඟ කවු ද? ඔවුන් අනෝමා ද; ඇයගේ කැලෑ පත්තරය ද අනුමත කරනු ඇත.අනෝමා සිය පියා, මව, බාප්පා ඇතුළු ඥාති පිරිසට පහර දෙන්නට පටන් ගන්නේ හඳගමගෙන් වෙන්වූවාට පසු ය. එහි දෙවන කොටස අශෝකගේත් අනෝමාගේත් කුටුම්භය යි. කැලෑ පත්තරයේ පළමු කොටස සමාජගත කර අවසන් ය. ඇය මේ සඳහා ඉහළ ම ප්‍රසිද්ධියක් අපේක්‍ෂා කරයි. ඒ දෙවන කොටස මීටත් වඩා ඉහළින් ඉදිරිපත් කිරීමට ය. දෙවන කොටසින් හඳගම පුපුරුවා හැර ඔහුගේ නිර්මාණ ජීවිතය බංකොලොත් කළ හැකි ය. ඊට අදාළ ඉඟි – බිඟි අනෝමා විසින් ඕනෑ තරම් ඉදිරිපත් කර තිබේ. මේ කුමන්ත්‍රණය පිටුපස අනෝමා පමණක් නො ව තවත් පුද්ගලයන් කිහිප දෙනකු සිටින බව ද ඉතා පැහැදිලි ය. ඔය ටික තේරුම් ගැනීමට අමුතු තර්ක ශාස්ත්‍රයක් හෝ අලුත් රසායන විද්‍යාවක් හෝ අවශ්‍ය නැත.“ගොනා හැරෙන්නේ කෙසෙල් පැළයට ද, පොල් පැළයට ද නැත්නම්; තණ බිස්සටදැ’යි හඳුනාගැනීමේ ඉවක් ගැමියාට තිබේ.”පත්තරකාරයන් වන අපට ද එබඳු ඉවක් තිබේ. එම ඉවට අනුව අනෝමා තව ම අශෝක හඳගම විකුණයි. හඳගමගේ නමට පොත් කීයක් අලෙවි කළා ද? නාට්‍ය ප්‍රවේශ පත්‍ර කීයක් අලෙවි කළා ද? කී දෙනකුගෙන් ණයට ගත්තා ද? හඳගමගේ නම විකුණමින් තව කොපමණ වාසි ලබාගත්තා ද? මේවාට පිළිතුරු අනෝමාගේ හෘද සාක්‍ෂියෙහි සටහන් ව ඇත.ලෝක ප්‍රකට ඩයනා කුමරිය මා සිහියට නැඟේ. කීර්තිය, ආකර්ෂණය, පිළිගැනීම ඇතුළු ඇය සතු සියලු සමාජ ප්‍රාග්ධනය ඩයනාට ලැබුණේ චාර්ල්ස් කුමාරයා නිසා ය. 1961 ජූලි 01 දා උපන් ඩයනා අද ජීවත් වූයේ නම්; අවුරුදු පනහයි, මාසයයි දවස් ගණනකින් වයස්ගත තළතුනා ගැහැනියෙකි. චාර්ල්ස් සමඟ ඇතිකරගත් විරසකයක් මත අයාලේ ගිය ඩයනා අරාබිකාරයකුට දාව පුත්‍රයකු බිහි කිරීමට සූදානම් ව සිටිය දී රිය අනතුරකට ලක් ව මිය ගියා ය. ඒ ධන කුවේරයන් සල්ලාල ජීවිතය සඳහා තෝරාගනු ලබන ප්‍රංශයේ පැරිස් නුවරදී ය. ඩයනා අයාලේ ගියේ ද, අරාබිකාරයකුට දාව දරුවකු බිහි කිරීමට සූදානම් ව සිටියේ ද නිත්‍යානුකූල පුරුෂයා වූ චාර්ල්ස්ගෙන් පළිගැනීම සඳහා ය.එහෙත් පරාජයට පත්වූයේ ද අවසානයේ විනාශ වූයේ ද ඩයනා ය. ඩයනා කුමරිය යනු අනෝමාට වඩා ආලෝක වර්ෂ ගණනාවකින් ඉදිරියට ගිය ගැහැනියෙකි. එහෙත් අවශ්‍ය නම්; අනෝමාට ඩයනාගෙන් පාඩමක් - දෙකක් උගත හැකි ය.සමාජය යනු ගනුදෙනු සම්භාරයෙකි. මේ ගනුදෙනුවලදී පිරිමියකුට වුව ගැහැනියකට වුව යම්බඳු අසාධාරණකම් සිදුවන්නට පුළුවන. ඒවා පියවාගත හැකි ශිෂ්ට ක්‍රමෝපායන් තිබේ. එකක් නම්; නෛතික ප්‍රතිපාදනවල පිහිට පැතීම ය. අනෝමාට ද එසේ කරන්නට ඉඩ තිබිණි. ඇය එම ක්‍රමෝපායන් අතහැර මෝඩ හා දුෂ්ට ප්‍රතිපත්තියක සිට තම ඥාතීන්ගෙන් ද සමාජයෙන් ද පළිගැනීමට යයි. එහි ප්‍රතිඵලය භයානක ය.මට තවත් පරණ කතාවක් සිහියට නැඟේ. බැග්ඩෑඩ් අගනුවරට මයිල සියයක් පමණ දුරින් උත්තර ඉරාකයේ; සලාබ්දාන් පළාතේ “ටික්රිට්” නම් වෙළෙඳ නගරයට සැතපුම් අටක් උතුරට වන්නට, ටයිගී‍්‍රස් නදියේ විශාල නැම්මක් ළඟ “අල්අයුණ” නම් දුප්පත් ගම්මානයක් පිහිටා තිබිණි. එය ඉරාකයේ සදාම් හුසේන් මහතාගේ උපන්ගම බැවින් ලෝක ප්‍රකට විය.මේ ගම්මානය සෑම අප්‍රේල් මාසයක ම දෙගොඩ තලා යන මහා ගංවතුරකින් යට විය. සැඩ පහර කෙතරම් දරුණු ද යත්; එම ගම්මානයේ දිළිඳු මිනිසුන්ගේ වටිනා ම වස්තුව වූ බැටළුවෝ දියෙහි ගසාගෙන ගියහ.  බැටළුවන් දිය රකුසාට බිලිවෙත් දී දුෂ්ට ගැහැනුන් ද ඊට ම බිලි විය යුතු බව ගම්මු දෙවියන්ට කියා සිටියහ.දුෂ්ට ගැහැනියට කුමන සමාජයක වුව පිළිගැනීමක් නැත. අනුකම්පාවක් නැත. සදාම් හුසේන් මහතාගේ මව වූ සුබා තුල්ෆා අල් මුසාලේ ද එම අකරතැබ්බයට මුහුණ දුන්නා ය. ඇය ගංවතුරේ ගසාගෙන යා යුතු යැයි ගම්මු දෙවියන්ට කන්නලව් කළහ. සුබා, ගැමියන්ගේ ශාපයට හසුවූයේ හේතු දෙකක් නිසා ය. පළමු හේතුව සැමියා හැර ගිය පසු දරුවකු ප්‍රසූත කිරීම ය. දෙවන හේතුව ඇය මිනිසුනට ශාප කරමින් සිප්පි කටු සහිත පොකැට්ටුවක් පාවිච්චි කිරීම ය. මිනිසුන්ගේ ගැරහුම් ඉවසා ගත නො හැකි වූ සුබා ගඟට පැන දිවි නසා ගැනීමට ද තැත් කළා ය.ඊජිප්තු ලේඛක ආචාර්ය නයිම් අත්‍යයා දුෂ්ට ගැහැනියගේ ස්වාභාවය නිරූපණය කරමින් “The Ascent and the Decent” කෙටිකතාව ලියා තිබේ.එම කතාවේදී ගැහැනියක් ගංවතුරේ ගසාගෙන යයි. හුදෙකලා පුරුෂයෙක් ඇය බේරාගෙන තම කුලී නිවසට තල්ලු කරයි. ඒ ඇසිල්ලෙහි වූ අත්වැරැද්දකින් පුරුෂයා ගංවතුරට වැටී ගසාගෙන යන්නට පටන් ගනී. ඔහු උදව් ඉල්ලා කෑගැසුව ද ගැහැනිය එය ගණනකට ගන්නේ නැත. ඈ පුරුෂයාට අත දෙනු වෙනුවට රූපලාවන්‍ය කටයුත්තක් ආරම්භ කරයි. දියේ ගිලී ඈත ගසාගෙන යන පුරුෂයා දකින ස්ත්‍රිය කියනුයේ “උන් මැරෙන එකමයි කාරිය!” යන්න ය.මගේ අවබෝධයේ හැටියට අනෝමා ද එබඳු ගැහැනියෙකි. එහෙත් ශ්‍රී ලංකාවේ පොදු ස්ත්‍රිය හා අනෝමා අතර බරපතළ වෙනසක් පවතී. (මින් අදහස් කරනුයේ අනෝමා පොදු ගැහැනියක විය යුතු බව නොවේ) පොදු ගැහැනිය යනු යුතුකම් වෙනුවෙන් අනන්ත – අප්‍රමාණ කැපකිරීම් හා දරාගැනීම් කරන ගැහැනියක මිස දරුවන්ගෙන්, පුරුෂයාගෙන් හා සමාජයෙන් පළිගන්නා ගැහැනියක නො වේ. බැලූ බැල්මට; අනෝමා කුදු මහත් ස්ත්‍රී වර්ගයා වෙනුවෙන් පෙනී සිටින බවක් පෙන්වයි. එය අමූලික බොරුවකි. රෙදි ගලවා දමා කරන රඟපෑමකි. කිසිවකු ඊට මුළා විය යුතු නැත.(සංවාදය මෙතැනින් නිමයි).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n1108111</link>
    <topic>පරාක්‍රමබාහු රජතුමාගේසීත මාලිගයට ගිනි තියලා</topic>
    <author>පොළොන්නරුව විශේෂ ගාමිණී ඔබේසේකර</author>
    <content>මහා පරාක්‍රමබාහු රජතුමා විසින් ගී‍්‍රෂ්ම සෘතුවේදී වාසය කරන ලද බැව් සැලකෙන පරාක්‍රම සමුද්‍රය මධ්‍යයේ ඉදිකොට ඇති සීත මාලිගය කිසියම් පිරිසක් (9) මධ්‍යම රාත්‍රියේ ගිනි තබා විනාශයට පත්කොට තිබේ.පැය හතරකට අධික කාලයක් පුරා පැවැති මේ ගින්නෙන් මාලිගයේ ඉපැරැණි දෑ විනාශයට පත්ව ඇති අතර ගඩොල් බැමි බිමට සමතලා වී ඇත.පරාක්‍රමබාහු රජතුමා වාසය කරන ලද මේ මාලිගයේ කාමරවල බිත්ති පුපුරා කළුගල් විසිවී ඇති අතර ඉපැරැණි සංකේත සියල්ලක් ම වැනසී තිබේ. මේ ගිනි තැබීමෙන් මාලිගයේ පිහිටි ප්‍රදේශයේ තිබූ ගස් සහ සියලුම තෘණ වර්ගද ගිනිගෙන ඇත.ගින්න නිවා දැමීම සඳහා පුරාවිද්‍යා කාර්යාලයේ නිලධාරීන් හා මධ්‍යම සංස්කෘතික අරමුදලේ කාර්යාල සේවකයන් වගකිවයුතු අංශවලට දැනුම් දී ඇති නමුත් කිසිවකු ගින්න නිවීම සඳහා සහාය පළනොකළ බැව් ඔව්හු සඳහන් කළහ.පුරාවිද්‍යා දෙපාර්තමේන්තුවෙන් මේ රජ මාලිගයේ ආරක්‍ෂාව පිණිස මුරකරුවෙකු මෙතෙක් පත්කර නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n1108112</link>
    <topic>උතුරට දෙන දේශපාලන විසඳුමලියවිල්ලකට සීමාවන්නේ නෑ</topic>
    <author>ධනුෂ්ක ගොඩකුඹුර</author>
    <content>උතුරේ ජනතාව වෙනුවෙන් ලබා දෙන දේශපාලන විසැඳුම හුදෙක් ලියවිල්ලක් නොව සියලු ගැටලු විසැඳෙන ප්‍රායෝගික විසඳුමක් බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය.කුමක් හෝ විසැඳුමක් උතුරේ ජනතාවගේ කරපිට පැටවීමට රජයට අවශ්‍යතාවක් නැති බව සඳහන් කළ ඇමැතිවරයා කාලාන්තරයක් පවතින ස්ථිරසාර විසැඳුමක් ලබා දීම අරමුණ බවත් අවධාරණය කළේය.විසැඳුමක් ලබා දීමේදී රජය කල් මරන බවට නැඟෙන චෝදනා තරයේ ප්‍රතික්ෂේප කළ ඇමැතිවරයා මාස 6ක් තුළ දේශපාලන විසැඳුම සම්බන්ධ යෝජනා දිය යුතුයැයි යෝජිත පාර්ලිමේන්තු තේරීම් කාරක සභාවට කාල වකවානු නියම කර ඇති බවත් වසර තිහක් තිබූ ගැටලුවකට මාස 6 කින් විසැඳුම් දීමත් ජයග්‍රහණයක් බවත් පැවැසීය.ඇමැතිවරයා මේ අදහස් පළ කළේ උතුර ඇතුළුව රට පුරා දෙමළ භාෂාවෙන් පළ කෙරෙන පුවත්පත් කර්තෘවරුන් හා ගුවන්විදුලි ප්‍රධානීන් ඊයේ (10) හමු වූ අවස්ථාවේදීය.තිනකරන්, උදයන්, සුඩර්ඔලි, වීරකේසරී, නවමිණි පුවත්පත්වල කර්තෘවරුන් හා නියෝජිතයන් ඇතුළු පිරිසක් සමඟ ආර්ථික සංවර්ධන අමාත්‍යාංශයේදී පැවැති මේ සාකච්ඡාවේදී පැය දෙකකට කාලයක් නැඟුණු ප්‍රශ්නවලට ඇමැතිවරයා පිළිතුරු දුන්නේය. නැවත පදිංචි කිරීම්, දේශපාලන විසඳුම, චැනල් 4 සිද්ධිය ආදී කරුණු සම්බන්ධයෙන් මෙහිදී ප්‍රශ්න කෙරිණ.උතුරේ දේශපාලන විසැඳුම කඩිනමින් ලබා දීම රජයේ බලාපොරොත්තුව බව සඳහන් කළ ඇමැතිවරයා ඒ පිළිබඳ විශ්වාසයෙන් සිටින ලෙස දෙමළ ජනතාවගෙන් ඉල්ලා සිටියේය.කිසිදු ජාතියකට අසාධාරණයක් කරන්නට රජයට අවශ්‍ය නැති බවත් සියලු දෙනාම එකඟ වන විසැඳුමක් සැකසීම විශාල අභියෝගයක් බවත් ඇමැතිවරයා කීවේය. එක පාර්ශවයක් හෝ එකඟ නොවන විසැඳුමකින් නැති ප්‍රශ්න ඇති වන්නට ඉඩ ඇති බවත් ඇමැතිවරයා පෙන්වා දුන්නේය. එවැනි විසැඳුමක් දෙන්නට හොඳම ස්ථානය වන්නේ ව්‍යවස්ථාදායක බලය ඇති පාර්ලිමේන්තුවෙන් පත් කෙරෙන සභාවක් මඟින් බව පැහැදිලි කළ ඇමැතිවරයා සියලු ජනතාවට සමව සලකන, ගැටලු විසඳන, මානව අයිතීන් සුරකින අපේ ව්‍යවස්ථාව ලෝකයේ හොඳම ව්‍යවස්ථාව බව ද පැවැසීය.ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී ගනේගල, පොල් සංවර්ධන අමාත්‍යාංශයේ ලේකම් අනුර සිරිවර්ධන, උතුරු පළාත් ආණ්ඩුකාර ජී. ඒ චන්ද්‍රසිරි, රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n1108113</link>
    <topic>බීජිං-ශ්‍රී ලංකා අධ්‍යයන කේන්ද්‍රයජනපති විවෘත කරයි</topic>
    <author/>
    <content>බීජිං විදේශ අධ්‍යයන විශ්වවිද්‍යාලයේ අභිනවයෙන් ඉදි කරන ලද ශ්‍රී ලංකා අධ්‍යයන කේන්ද්‍රය ජනාධිපති මහින්ද රාජපක්ෂ මහතාගේ මූලිකත්වයෙන් අද (11) පෙරවරුවේ විවෘත කිරීමට නියමිත ය. බීජිං විදේශ අධ්‍යයන විශ්වවිද්‍යාලය පිහිටුවා වසර 70ක් ද එහි ආසියානු - අප්‍රිකානු පාසල යටතේ පිහිටුවා ඇති සිංහල භාෂා අධ්‍යයන ඒකකයට වසර 50ක් ද පිරීම නිමිත්තෙන් හෙට පැවැත්වෙන උත්සවයේ ප්‍රධාන ආරාධිත අමුත්තා වන්නේ ද ජනාධිපතිවරයාය.බීජිං විදේශ අධ්‍යයන විශ්වවිද්‍යාලයේ ආසියානු - අප්‍රිකානු පාසල යටතේ භාෂා 17ක් ඉගැන්වෙන අතර, සිංහල භාෂාව ද ඊට ඇතුළත් ය. චීන සිසු සිසුවියන් 14 දෙනකු එහි සිංහල භාෂාව පිළිබඳ ප්‍රථම උපාධිය හදාරන අතර තිදෙනෙක් ශාස්ත්‍රපති උපාධිය හදාරති.අද දින අලුතින් ආරම්භ වන ශ්‍රී ලංකා අධ්‍යයන කේන්ද්‍රය යටතේ සිංහල භාෂාව හා සංස්කෘතිය පිළිබඳ හැදෑරීමටත්, එහි ප්‍රගමනය සඳහා පර්යේෂණයන්හි නියැලීමටත් චීන සිසු සිසුවියන්ට ඉඩකඩ සැලසෙනු ඇත.මේ උත්සවය සඳහා ජනාධිපතිවරයා සමඟ මේ සංචාරයට එක්ව සිටින විදේශ කටයුතු ඇමැති මහාචාර්ය ජී. එල්. පීරිස්, උසස් අධ්‍යාපන ඇමැති එස්. බී. දිසානායක, ජනාධිපති ලේකම් ලලිත් වීරතුංග, පා. ම. සජින් වාස් ගුණවර්ධන මහත්වරු ද සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n1108114</link>
    <topic>තෙවැනි රන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ තෙවන රන්දෝලි පෙරහර අද (11) වීදි සංචාරය කරයි.ශ්‍රී දළදා මාලිගාව අභියසින් නැඟෙනහිර දිශාභිමුඛව රාත්‍රි 8.22 ට පිටත්වන පෙරහර දළදා වීදිය, ඊ. එල්. සේනානායක වීදිය, කොළඹ වීදිය, යටිනුවර වීදිය, කුමාර වීදිය, ඊ. එල්. සේනානායක වීදිය, හරස් වීදිය සහ ඩී. එස්. සේනානායක වීදිය ඔස්සේ රජ වීදියෙන් ඉහළට විත් ගෙවදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n1108115</link>
    <topic>නවලෝක අධිපතිකලුරිය කරයි</topic>
    <author/>
    <content>නවලෝක සමූහ ව්‍යාපාර අධිපති දේශමාන්‍ය එච්. කේ. ධර්මදාස මහතා නවලෝක රෝහලේ දී ඊයේ (10 දා) අභාවප්‍රාප්ත විය.අභාවප්‍රාප්ත වූ මිලින් ධර්මදාස මහත්මියගේ ස්වාමිපුරුෂයා වූ ධර්මදාස මහතා මාලනී, රුක්මණී, පුෂ්පා, ප්‍රියානි, ජයන්ත සහ උපාලි දරුවන් සයදෙනාගේ පියා ය. මාතර, සුල්තානාගොඩ උපත ලද ඔහු අගනුවරට පැමිණ ස්වෝත්සාහයෙන් ජීවිතය ජය ගෙන මෙරට කීර්තිමත් ව්‍යාපාරිකයකු හා මහා දානපතියකු ලෙස ප්‍රසිද්ධියට පත්ව සිටියේය.රාජ්‍ය, ආගමික සහ විවිධ සංවිධානවලින් ගෞරව සම්මානයට පාත්‍ර වූ ධර්මදාස මහතා මිය යන විට අනූ දෙහැවිරිදි වියේ පසු විය. මහජන ගෞරවය සඳහා දේහය කොළඹ – 07, ඇලෙක්සැන්ඩ්‍රා පෙදෙසේ අංක 65 දරන නිවෙසේ තැන්පත් කර තිබේ. අවමඟුල් පෙරහර අනිද්දා (13 දා) සවස 4ට නිවෙසින් පිටත්වන අතර අවසන් කටයුතු බොරැල්ල කනත්තේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n1108116</link>
    <topic>අලි සංගණනයඇරැඹෙයි</topic>
    <author>අමිල ප්‍රභාත් වනසිංහ</author>
    <content>දිවයිනේ උතුරු නැඟෙනහිර ඇතුළු ස්ථාන එක්දහස් පන්සියයක (1500) සිදුකරන වන අලි සංගණනය අද (11) ගිරිතලේ ජාතික වන උද්‍යානයෙන් ආරම්භ කෙරේ.වසර ගණනකට පසු මේ මාස 11, 12, 13 තෙදින තුළ පැවැත්වෙන වන අලි සංගණනය වනජීවී හා ගොවිජන සේවා ඇමැති එස්. එම්. චන්ද්‍රසේන මහතාගේ ප්‍රධානත්වයෙන් ආරම්භ වේ. මේ තෙදින තුළ රාත්‍රි කාලයේදී වන අලි සංගණනය සිදුකිරීමට නියමිතය.සංගණනයේදී රටේ කොපමණ අලින් සංඛ්‍යාවක් සිටීද, ඇතුන් ගණන, වයස් කාණ්ඩවලට අයත් අලි ඇතුන් සංඛ්‍යාව, ගැහැණු පිරිමි අලි ඇතුන් සංඛ්‍යාව ආදිය පිළිබඳ තොරතුරු දැන ගැනීමට හැකි වන බව වන ජීවී හා ගොවිජන සේවා ඇමැති එස්. එම්. චන්ද්‍රසේක මහතා සඳහන් කරයි.සේම වන අලි වැඩි වශයෙන් ගැවසෙන ප්‍රදේශ හා ප්‍රාදේශීය ලේකම් කොට්ඨාස හඳුනාගැනීමටත් අලි - මිනිස් ගැටුම නවතාලීමට ගත හැකි ක්‍රියාමාර්ග හඳුනාගැනීමට හැකි වනු ඇති බවත් හෙතෙම සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n1108117</link>
    <topic>කාන්තාවන්ටශ්‍රී ලංගමයේරියැදුරු රැකියා</topic>
    <author>ශීලා උඩුවර</author>
    <content>ශ්‍රී ලංකා ගමනා ගමන මණ්ඩලයට රියදුරුවරියන් හා කොන්දොස්තරවරියන් බඳවා ගැනීමට තීරණයකොට ඇත.කොට්ටාවේ සිට පිටකොටුව දක්වා කාන්තාවන්ට පමණක් සීමා වූ ලංගම බස් සේවාවක් ආරම්භ කළ අවස්ථාවේ ප්‍රවාහන ඇමැති කුමාර වෙල්ගම මහතා මේ බැව් හෙළි කළේ ය. කාන්තාවන්ට පමණක් ගමන් කළ හැකි බස් සේවාව දිවයින පුරාම ක්‍රියාත්මක කිරීමටද ඉදිරියේදී පියවර ගැනේ. කාන්තාවන්ගේ ආරක්ෂාව මෙන්ම සුව පහසුව ඇති කිරීමට මේ තීරණය ගෙන තිබේ.මාතර - කොළඹ අධිවේගී මාර්ගය විවෘත කළ පසු ගමනා ගමන මණ්ඩලය මඟින් සුඛෝපභෝගි බස් සේවාවක් ආරම්භ කරන අතර එම බස් සඳහා රියදුරුවරියන් හා කොන්දොස්තරවරියන් යොදවන බව ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n1108118</link>
    <topic>සමුපකාරය අධිකරණයට යයි</topic>
    <author>විජයානි එදිරිසිංහ</author>
    <content>මෙරටට අපනයනය කරන ලද සිමෙන්ති කොට්ට ලක්‍ෂයට ප්‍රමිති සහතිකය ලබා නොදීම හේතුවෙන් ශ්‍රී ලංකා ප්‍රමිති ආයතනයට එරෙහිව අධිකරණය වෙත යාමට ජාතික සමුපකාර මණ්ඩලය තීරණය කරයි.ඊයේ (10) වනවිටත් එම සිමෙන්ති තොගයට ප්‍රමිති සහතිකය ලබා දීම සඳහා ශ්‍රී ලංකා ප්‍රමිති ආයතනය කිසිදු පියවරක් ගෙන නොතිබුණි.මේ සිමෙන්ති ගෙන්වූ පාකිස්ථානයේ ලකී සිමෙන්ති සමාගමට එක්සත් රාජධානියෙන්ද ((UK) ප්‍රමිති සහතික ලබා දී තිබේ.ජාතික සමුපකාර මණ්ඩලය ගෙන් වූ සිමෙන්ති තොගයට පමණක් ප්‍රමිති සහතිකය නොලැබීම පිළිබඳව අධිකරණයට කරුණු ඉදිරිපත් කිරීම ජාතික සමුපකාර මණ්ඩලයේ ඉදිරි සැළසුම වෙයි.මේ සිමෙන්ති සඳහා ප්‍රමිති සහතිකය ලබා නොදීමට හේතු කිසිවක් පැහැදිලි කිරීම ශ්‍රී ලංකා ප්‍රමිති ආයතනයේ බලධාරීන් විසින් සිදු කර නොමැත.සමුපකාර මණ්ඩලයේ සිමෙන්ති තොග වෙළෙඳ පොළට දැමීමට එස්. එල්. එස්. සහතිකය හරස්ව තිබියදී පෞද්ගලික වෙළෙඳ සමාගම් ආනයනය කළ සිමෙන්ති රට පුරා වැඩි මිලට විකුණමින් තිබේ.මේ වනවිට සිමෙන්ති කොට්ට ලක්‍ෂයෙන් දාහතර දහසක් පමණ වරායෙන් පිටතට ගෙන තිබේ. ඒවා ගබඩාකර තැබීම ඇතුළු ගැටලු රාශියකට මුහුණ දීමට සිදුවී තිබේ. එම නිසා අධිකරණය වෙත ගොස් කඩිනමින් ඊට විසඳුමක් ලබා ගැනීමට සමුපකාර මණ්ඩලය කටයුතු කරයි.මේ ගැටලුව සම්බන්ධයෙන් ලකී සමාගමේ නියෝජිතයකු ශ්‍රී ලංකා ප්‍රමිති ආයතනය සමඟ සාකච්ඡා කර තිබේ. එහෙත් ප්‍රමිති ආයතනය ඔවුන්ටද නිසි පිළිතුරක් ලබා දී නැති බව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n1108119</link>
    <topic>මුල් මාස පහේ රාජ්‍ය ආදායම නගී</topic>
    <author>ජයසිරි මුණසිංහ</author>
    <content>මේ වසරේ මුල් මාස පහේ රජයේ ආදායම රුපියල් කෝටි තිස්පන්දහස් අටසීයයකින් වැඩිවී ඇත.වසර 2010 මුල් මාස පහට වඩා මේ වසරේ මුල් මාස පහේ රජයේ ආදායම සියයට 19.8කින් ඉහළ ගොස් ඇතැයි වැඩබලන මුදල් හා ක්‍රම සම්පාදන ඇමැති සහ විදුලිසංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.දේශීය ආර්ථික කටයුතුවල වැඩිදියුණුවීම සහ පිටරටින් ගෙන්වන භාණ්ඩ වලට අයකළ ආනයනික බදු ආදායම් වැඩිවීම මේ රාජ්‍ය ආදායමේ ඉහළයෑමට බලපෑ හේතු බවද ඇමැතිවරයා පෙන්වා දුන්නේය.සමස්ත දේශීය ආර්ථික කටයුතු වල වැඩි දියුණු වීම සහ ආනයන වැඩිවීම තුළ රාජ්‍ය ආදායම ඉහළ යාමට හේතුවක්.ආනයන වර්ධනය හේතුවෙන් ආනයන බදු වරාය හා ගුවන්තොටුපළ සංවර්ධන බදු හා එකතු කළ අගය මත පැනවෙන බදු වැනි වූ ජාත්‍යන්තර වෙළඳාම මත පැනවෙන බදුවල වර්ධනයන් 2011 වසරේ පළමු මාස කීපය තුළ දැකිය හැකිය.මෝටර් රථ වාහන සඳහා අදාළ බදු අඩුකිරීමේ ප්‍රතිඵලයක් ලෙස මෝටර් රථ වාහන ආනයන ඉහළයාමක් මත උපයාගත් නිෂ්පාදන බදුවල සැළකිය යුතු වැඩිවීමක් සිදු වූ අතර ආදායම් බදු ද එහි උපරිම අංශයන්ගෙ දායකත්වය සහිතව ඉහළ අනුපාතයකින් වර්ධනය වීම මුල් කාර්තුවේදී රාජ්‍ය ආදායම වැඩිවීමට හේතු වූ බව අමාත්‍යවරයා වැඩිදුරටත් පෙන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081115</link>
    <topic>සරසවි ඇදුරන්ගේ වැටුප් වැඩිවේ</topic>
    <author>සමන්මලී ප්‍රියශාන්ති</author>
    <content>ජූලි මාසයේ සිට බල පැවැත්වෙන පරිදි ආචාර්යවරුන්ගේ වැටුප් වැඩි කිරීමට රජය තීරණය කරයි.ආචාර්යවරුන්ගේ වැටුප් වැඩිකිරීමේ චක්‍රලේඛය විශ්වවිද්‍යාල ප්‍රතිපාදන කොමිසන් සභාව විසින් සියලු විශ්වවිද්‍යාලවලට මේ වන විටත් නිකුත් කර තිබේ. ඒ අනුව ආචාර්යවරුන්ගේ ජූලි මාසයට අදාළ වැටුප හිඟ මුදල් ද සමඟ අගෝස්තු මාසයේ වැටුපට ගෙවීමට නියමිතය.විශ්වවිද්‍යාල ප්‍රතිපාදන කොමිසන් සභාව නිකුත් කර ඇති 961 දරන මෙම චක්‍රලේඛයට අනුව ජ්‍යෙෂ්ඨ මහාචාර්යවරයකුගේ වැටුප රුපියල් එක් ලක්ෂ දහසය දහස් එකසිය හැට දෙකකි. මහාචාර්යවරයකුගේ වැටුප වැඩි වී ඇත්තේ එක් ලක්ෂ පන්දහස් හයසිය විසිතුනක් වශයෙනි.සහය මහාචාර්යවරයකුගේ වැටුප රුපියල් අනූපන් දහස් හත්සිය දාසයකි. පළමු ශ්‍රේණියේ ජ්‍යෙෂ්ඨ කථිකාචාර්යවරයකුට රුපියල් 88591 ක් වශයෙනුත් දෙවැනි ශ්‍රේණියේ කථිකාචාර්යවරයකුට රුපියල් 78891 ක් වශයෙනුත් වැටුප් වැඩි වී තිබේ.මීට අමතරව කථිකාචාර්යවරයකුට රුපියල් 68736 ක් ලෙස වැටුප් වැඩි කර ඇත. පරිවාස කාලයට යටත් ව සිටින කථිකාචාර්යවරයකුට රුපියල් 51512 ක් ලෙස වැටුප් වැඩි වී තිබේ.වැටුප් වැඩි කරන ලෙස ඉල්ලමින් විශ්වවිද්‍යාල ආචාර්යවරු මාස හයක පමණ කාලයක් වෘත්තීය අරගලවල යෙදුණු අතර රජය සමඟ එකඟතාවයකට පැමිණ වෘත්තීය අරගලය අත්හිටුවීමට ආචාර්යවරු පියවර ගත්හ. එහිදී ඇති වූ එකඟතාවයන්ට අනුව මෙම වැටුප් වැඩි වීම් සකස් කිිරීමට රජය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081116</link>
    <topic>කප්පම් ගන්න පැහැරගත්දස හැවිරිදි දරුවා බේරා ගනී</topic>
    <author>ඉන්දික පොල්කොටුව</author>
    <content>කප්පම් මුදලක් ලබාගැනීම සඳහා පැහැරගෙන ගොස් රංගල බොඩෝගොල්ල රක්ෂිතයේ සඟවා තබාගෙන සිටි බවට සැකකරන තෙල්දෙණිය අළුත්වත්ත ප්‍රදේශයේ දස හැවිරිදි දරුවකු එම රක්ෂිතයේ හඬමින් සිටියදී රංගල පොලිසිය හා ප්‍රදේශවාසීහු එක්ව සොයාගෙන ඇත.මේ අතර දරුවා පැහැරගත් බවට සැකකරන ඔහුගේ ඥාතියකු ද රංගල පොලිසිය මගින් මෙහිදී අත්අඩංගුවට ගෙන තිබේ. අදාළ දරුවාගේ මව සහ පුංචි අම්මා විදේශගතව සිටින බවත්, සැකකරු දරුවා පැහැර ගැනීමෙන් පසු විදේශගතව සිටින දරුවාගේ පුංචි අම්මාගෙන් රුපියල් ලක්‍ෂ හතරක කප්පම් මුදලක් ඉල්ලා ඇති බවත්, පොලිස් පරීක්‍ෂණවලින් අනාවරණය වී ඇත.මේ අතර දරුවාගේ පුංචිඅම්මා බව කියන කාන්තාව සමඟ සැකකරු අනියම් ප්‍රේම සබඳතාවක් පවත්වා ඇති බවටත්, පොලිසියට තොරතුරු ලැබී තිබේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතාගේ උපදෙස් මත රංගල පොලිස් ස්ථානාධිපති පොලිස් පරීක්‍ෂක කපිල බණ්ඩාර මහතාගේ මෙහෙයවීමෙන් පොලිස් කොස්තාපල්වරුන් වන සී. නන්දික (86092), වී. කුලතුංග (72529), ඩී. මේඝසූරිය යන මහත්වරු මෙහි පරීක්‍ෂණ පැවැත්වූ අතර සිද්ධිය පිළිබඳ වැඩිදුර පරීක්‍ෂණ තෙල්දෙණිය මූලස්ථාන පොලිසිය වෙත භාර දෙනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081117</link>
    <topic>දෙහිවල සතුන්වත්තේසීබ්‍රා පැටවකුඋපත ලබයි</topic>
    <author>මානෙල් පුෂ්පකුමාරි</author>
    <content>දෙහිවල ජාතික සත්ත්වෝද්‍යානයේදී ඊයේ (10) අලුයම 2.00 ට පමණ සීබ්‍රා පැටවෙකු උපත ලබා ඇත.ගැහැණු සතෙකු වන මෙම සීබ්‍රා පැටවා හොඳ සෞඛ්‍ය තත්ත්වයෙන් පසුවෙයි.පැටවාගේ මව සහ පියා චීනයේ සියැං ජියැං ෂෆාරි සත්ත්වෝද්‍යානයෙන් 2008 වසරේදී මෙරටට ගෙන්වා ඇත.මෙරටට ඔවුන් ගෙනෙන විට වයස අවුරුදු එකහමාරක් වන බවත් සඳහන් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081118</link>
    <topic>දක්ෂ පොලිස් නිලධාරීන්ටඋසස්වීම් එවේලේම</topic>
    <author>විජයානි එදිරිසිංහ</author>
    <content>රාජකාරියේදී දක්වන දක්ෂතා සහ යහපත් කටයුතු වෙනුවෙන් පොලිස් නිලධාරින් වෙත ලබාදෙන ත්‍යාග සහ උසස්වීම් එම සිද්ධිය වූ වහාම ලබාදීමට පොලිස්පති එන්. කේ. ඉලංගකෝන් මහතා තීරණය කර තිබේ.එසේම දූෂණ, වංචා, කොල්ලකෑම්, මුදල් අයැදීම් ඇතුළු අපරාධවලට සම්බන්ධ වන පොලිස් නිලධාරින්ට ඒ අවස්ථාවේම දඬුවම් ලබාදීමද සිදුකෙරේ.මේ සඳහා ආරක්ෂක ලේකම් ගෝඨාභය රාජපක්ෂ මහතාගේ අනුමැතිය ලැබී ඇත.මීට පෙර යම් දක්ෂතා පෙන් වූ නිලධාරින්ට ත්‍යාග සහ උසස්වීම් ලබාදීම සිදුකෙරුනේ සිද්ධිය වී වසර දෙක තුනකට පසුවය.නව වැඩසටහන යටතේ අයදුම්පත් පිරවීමකින් තොරව දක්ෂතාව පෙන්වා පැය ගණනක් ඇතුළත ත්‍යාග පිරිනැමීම මින් ඉදිරියට සිදුකෙරේ.නව වැඩපිළිවෙළ අනුව පසුගිය මාසය තුළ දක්ෂතා පෙන්වූ පොලිස් නිලධාරින්ට ත්‍යාග සහ ඇගයීම් පිරිනැමීම පෙරේදා (09) පොලිස්පතිවරයාගේ ප්‍රධානත්වයෙන් පොලිස් මූලස්ථානයේදී සිදුකෙරුණි. එහිදී මෑතක සිදුවූ කහවත්තේ භූතයා කොටුකර ගැනීමේ සාර්ථක මෙහෙයුම සිදුකළ රහස් පොලිසියේ 12 දෙනෙකුට ත්‍යාග හිමිවිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081119</link>
    <topic>පොලිස් ගරාජයේ ප්‍රධාන පොලිස් පරික්‍ෂකවරයකුඅත්අඩංගුවට</topic>
    <author>විජයානී එදිරිසිංහ</author>
    <content>ග්‍රෑන්ඩ්පාස් ප්‍රදේශයේ දී ව්‍යාපාරික ආයතනයකින් රුපියල් ලක්‍ෂ 35ක් කොල්ලකෑමේ සිද්ධිය සම්බන්‍ධයෙන් නාරාහේන්පිට පොලිස් ගරාජයේ ප්‍රධාන පොලිස් පරීක්‍ෂකවරයකු අත්අඩංගුවට ගෙන තිබේ.පිටකොටුවේ ව්‍යාපාරිකයකුගෙන් ලක්‍ෂ 77ක් කොල්ල කෑමේ සිද්ධිය සම්බන්‍ධව අත්අඩංගුවට ගත් සැකකරුවන්ගෙන් ප්‍රශ්න කිරීමේදී එම ප්‍රධාන පොලිස් පරීක්‍ෂකවරයා ගැන තොරතුරු හෙළිව් තිබුණි.මොහු තවත් පිරිසක් සමඟ එම ව්‍යාපාරික ස්ථානයට ගොස් එම ස්ථානය පරීක්‍ෂා කිරීමට අවශ්‍ය බව පවසා ලක්‍ෂ තිස්පහක මුදල් කොල්ලකා ව්‍යාපාරිකයාද පැහැරගෙන ගොස් තිබිණි.පසුගිය මාර්තු මාසයේ වු මෙම සිදුවීම අභිරහසක්ව පැවතුණි.ප්‍රධාන පොලිස් පරීක්‍ෂකවරයා සමඟ හමුදාවේ දෙදෙනකු සහ සිවිල් පුද්ගලයන් දෙදෙනකුද එම කොල්ලයට හවුල් වී ඇතැයි කියති.පිටකොටුව පොලීසියෙන් කණ්ඩායමක් මේ කොල්ලයේ සියලු තොරතුරු මේ වනවිට හෙළිකරගෙන තිබේ.එම පොලීසියේ ස්ථානාධිපති ප්‍රධාන පොලිස් පරීක්‍ෂක හේමන්ත මිරිගම අපරාධ අංශයේ ස්ථානාධිපති පොලිස් පරීක්‍ෂක විජේරත්න පොලිස් පරීක්‍ෂක ජයරත්න ඇතුලු කණ්ඩායම පරීක්‍ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081110</link>
    <topic>ලක්ෂ තුනක මැණික් තොගයක්හොරෙන් ගෙන ගොස් දැලේ</topic>
    <author>සුභාෂිනී සේනානායක</author>
    <content>මිහින් ලංකා ගුවන් යානයක් මගින් ඉන්දියාවේ ට්‍රිචී නුවරට රැගෙන යාමට තැත් කළ මැණික් තොගයක් සමඟ සැකකරුවකු පෙරේදා (09) අල්ලා ගැනීමට ගුවන් තොටුපල ආරක්ෂක අංශ සමත් වී තිබේ.ඉන්දියාවේ ට්‍රිචී නුවරට රැගෙන යාමට තැත් කළ එම මැණික් තොගයේ වටිනාකම රුපියල් තුන්ලක්ෂ විසිදහසක ට අධිකය.සැකකරු පිළිබඳව සැක සිතූ ආරක්ෂක අංශයේ නිලධාරීන් ඔහුව සෝදිසි කිරීමේදී සපත්තු හා දන්තාලේප අසුරන තුළ සඟවා තිබූ මැණික් තොගය සොයා ගැනීමට හැකිවී තිබේ.පරීක්ෂණයෙන් අනතුරුව මැණික් තොගය ඊයේ (10) රාජසන්තක කර ඇති අතර සැකකරු අවවාද කර නිදහස් කර තිබේ. නියෝජ්‍ය රේගු අධ්‍යක්ෂ රාජ්කුමාර් මහතා යටතේ පරීක්ෂණ සිදු කෙරුණු අතර රේගු අධිකාරී ජගත් අබේසේකර, සහකාර රේගු අධිකාරී අල්ටින් පෂ්රි යන මහත්වරු විමර්ශන කටයුතු සිදු කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081111</link>
    <topic>දළදා වීදියේ වීඩියෝ හලකින් කාම චිත්‍රපට 8ක් සොයා ගෙන</topic>
    <author>අසේල කුරුළුවංශ</author>
    <content>මහනුවර දළදා වීදියේ පවත්වාගෙන යන වීඩියෝ චිත්‍රපට අලෙවි සැලක් වැටලූ මහනුවර කොට්ඨාස දූෂණ මර්දන අංශයේ නිලධාරීන් කණ්ඩායමක් එහි තිබී විදේශීය කාම චිත්‍රපට 08ක් පෙරේදා (09) අත්අඩංගුවට ගෙන තිබේ.මහනුවර ඇසළ පෙරහර නිමිත්තෙන් මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත මහනුවර කොට්ඨාස දූෂණ මර්දන අංශය මගින් වැටලීම් කණ්ඩායම් තුනක් යොදවා ඇති අතර එම කණ්ඩායමක් විසින් මෙම සංයුක්ත තැටි අත්අඩංගුවට ගෙන ඇත.පෙරහර වීදි සංචාරය කළ දින 07 තුළ අදාළ අංශය මගින් පෙරහර සීමාව තුළ කළ වැටලීම් මගින් කාම චිත්‍රපට අලෙවි කිරීම, බීමතින් හැසිරීම, පෙරහර මාර්ගය අවහිර වනසේ කටයුතු කිරීම ඇතුළු සිද්ධීන් සම්බන්ධයෙන් පුද්ගලයන් 38 දෙනෙකු අත්අඩංගුවට ගෙන තිබේ.මහනුවර කොට්ඨාස දූෂණ මර්දන අංශයේ ස්ථානාධිපති පොලිස් පරීක්ෂක රංජිත් ජයසේන මහතාගේ මෙහෙයවීමෙන් මෙම වැටලීම් සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081112</link>
    <topic>පින්නවලට සුරතලෙක් එද්දීතවත් සුරතලෙක් යයි</topic>
    <author>රඹුක්කන විශේෂ - ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේදී ඊයේ (10) අලුයම 1.10 ට පමණ තවත් අලි පැටවකු උපත ලැබීය.පසුගිය වසරේ ජනාධිපතිවරයා විසින් මහනුවර ශ්‍රී දළදා මාලිගාවට පූජා කළ ‘සින්දු’ නමැති ඇත් පැටවාගේ නැගණිය ලෙස උපත ලද මේ අලි පැටවා පින්නවල අලි අනාථාගාරයේ උපත ලද හැට හත්වැනි පැටවා වේ. අලි අනාථාගාරයට 1990 වසරේදී ගෙන ආ ‘ශාන්ති’ නමැති ඇතින්න විසින් බිහිකළ මේ පැටවා ඇගේ දෙවැනි පැටවා වේ. මීට පෙර 2006 වසරේ නොවැම්බර් 09 වැනි දින ‘ශාන්ති’ විසින් ‘සින්දු’ නමැති ඇත් පැටවා බිහි කළා ය.‘ශාන්ති’ ට මෙවර උපන් අලි පැටවා ගැහැණු සතෙකි. ඇගේ බර කිලෝ ග්‍රෑම් 110ක් පමණ වන අතර, උස අඩි තුනකුත් අඟල් හයකි. අලිමවත්, පැටවාත් යහපත් සෞඛ්‍ය තත්ත්වයෙන් පසුවන බව අලි අනාථාගාරයේ නිලධාරීහු පවසති. අලුත උපන් අලි පැටවාගේ පියා අලි අනාථාගාරයේ වෙසෙන ‘වසභ’ යැයි සැලකේ. මෙසේ එම උපත් සිදුවන විට එහිඳීම ප්‍රථිකාර ලබමින් සිටි ‘ළසඳා’ ඇතින්නගේ මාස හතක් වයසැති අලි පැටවා ඊයේ (10) පෙරවරුවේ මිය ගියේ ය.‘ළසඳා’ විසින් මේ පැටවා බිහිකිරීමෙන් පසු මව්කිරි ලබාදීම ප්‍රතික්‍ෂේප කිරීම හේතුවෙන් පැටවා දැඩි ලෙස රෝගාතුරව මාස කීපයක්ම ප්‍රතිකාර ලැබීය. මව්කිරි නොලැබීම හා බර ආහාර නොගැනීම මත දිනෙන් දින දුර්වල වූ මේ අලි පැටවාගේ ජීවිතය බේරාගැනීම සඳහා අලි අනාථාගාරයේ බලධාරින් බලවත් පරිශ්‍රමයක් දැරූහ. එම පරිශ්‍රමය ව්‍යර්ථ කරමින් අද (10) අලුයම 1.30 ට පමණ මේ අලි පැටවා මිය ගියේ ය.මියගිය අලිපැටවාගේ සිරුර පශ්චාත් මරණ පරීක්ෂණය සඳහා පේරාදෙණිය පශු වෛද්‍ය පීඨයට යවා ඇත.මේ වර්ෂයේ තවත් අලි පැටවකු ජුනි මස 04 වැනි දින ද පින්නවල අලි අනාථාගාරයේදී මිය ගියේ ය. ඒ ‘කාන්ති’ නම් ඇතින්නගේ පැටවා මා ඔයේ ගිලීමෙන් සිදුවූ මරණයයි. එම අලි පැටවා මිය යන විට වයස මාස දෙකක් වූ අතර, අලි පැටවාගේ මරණය සම්බන්ධයෙන් ජාතික සත්ත්වෝද්‍යානයේ අධ්‍යක්ෂ ජනරාල් විසින් ඇත්ගොවුවකුගේ සේවය අත්හිටුවන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081113</link>
    <topic>දිනක මත්ද්‍රව්‍ය වැටලීම්වලින් රු.1,50,000ක දඩ මුදලක්</topic>
    <author>නිමල් රාජපක්‍ෂ</author>
    <content>මත්කුඩු හා මත්පැන් අලෙවි කළ සැකකරුවන් විසි දෙනකු එක් දිනක දී අත්අඩංගුවට ගෙන මහේස්ත්‍රාත් අධිකරණයට ඉදිරිපත් කොට රුපියල් එක් ලක්ෂ පනස් දහස් පන්සියයක දඩ මුදලක් රජයට ලබා දීමට ජාඇළ සුරාබදු නිලධාරීන් සමත්වී ඇත.කඳාන, රාගම, බටගම, නිවන්දම යන ප්‍රදේශවලින් මෙම සැකකරුවන් කොටුකරගෙන තිබේ. මෙහිදී කංසා හා හෙරොයින් ජාවාරමේ යෙදුණු සැකකරුවන් වැඩි පිරිසක් රාගම ප්‍රදේශයෙන් අත්අඩංගුවට ගත් බව ජාඇළ සුරාබදු ස්ථානාධිපති ආර්. ඒ. ඩී. ඉන්ද්‍රනාත් මහතා පැවැසීය.කසිප්පු ස්ප්‍රීතු ලීටර් 15 ක්, කංසා මිලිග්‍රෑම් 1950 ක්, හෙරොයින් මිලිග්‍රෑම් 1500 ක්, සුරාබදු නිලධාරීන් අත්අඩංගුවට ගෙන ඇත.සෝදිසි මෙහෙයුමෙන් අත්අඩංගුවට ගත් සැකකරුවන් විසි දෙනා ගම්පහ හා කනුවන මහේස්ත්‍රාත් අධිකරණ වෙත ඉදිරිපත් කිරීමෙන් පසු මහේස්ත්‍රාත්වරු සැකකරුවනට රුපියල් එක්ලක්ෂ පනස් දහස් පන්සියයක දඩ මුදලක් ගෙවන ලෙස නියම කළේය.ජාඇළ සුරාබදු අධිකාරි කීර්ති පෙරේරා, සුරාබදු ස්ථානාධිපති ආර්. ඒ. ඩී. ඉන්ද්‍රනාත් යන මහත්වරුන්ගේ උපදෙස් මත පරීක්‍ෂකවරුන් වන එස්. කේ. රාජපක්‍ෂ, සැරයන් මේජර් ඩයස් කුලසිංහ, නියාමකවරුන් වන සම්පත් වරකාගොඩ බණ්ඩාර, හේරත්, රියැදුරු කුරේ යන මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=n11081114</link>
    <topic>ග්‍රාම සේවකට පහර දුන් සැකකරු අත්අඩංගුවට ගන්නැයි උද්ඝෝෂණයක්</topic>
    <author>බණ්ඩාරගම බිමල් එස්. ජයසිංහ</author>
    <content>මහබෙල්ලන ග්‍රාම නිලධාරි විමල් ශාන්ත තඹවිට මහතා රාජකාරියේ නිරත වෙමින් සිටියදී පොල්ලකින් පහර දී බරපතල තුවාල සිදු කර සැඟවී සිටින “ළමයා” නමැති සැකකරු අත්අඩංගුවට ගන්නා ලෙස පවසමින් ඊයේ (10) බණ්ඩාරගම ප්‍රාදේශීය ලේකම් කාර්යාලය ඉදිරිපිට උද්ඝෝෂණයක් පැවැත්විණි.බණ්ඩාරගම ප්‍රාදේශීය ලේකම් කාර්යාලයේ සියලුම නිලධාරින්, සමෘද්ධි අංශයේ නිලධාරීන් හා ග්‍රාම සේවා නිලධාරීන් මේ උද්ඝෝෂණයට එක් විය.මේ පිළිබඳව පාණදුර මූලස්ථාන ප්‍රධාන පොලිස් පරීක්‍ෂක කුමාරදාස හෙට්ටිආරච්චි මහතාගෙන් විමසීමේදී මෙසේ පැවැසීය.සැකකරු හා නිවෙසේ අය ප්‍රදේශය හැර ගොස් තියෙනවා. බුද්ධි අංශයේ නිලධාරීන් හා විශේෂ පොලිස් කණ්ඩායම් දෙකක් පත්කර තිබෙනවා. සැකකරු ඉක්මනින් අත්අඩංගුවට ගන්නවා.පාණදුර කොට්ඨාස භාර පොලිස් අධිකාරි එච්. එම්. ධර්මසේන මහතාගේ උපදෙස් මත පානදුර මූලස්ථාන ප්‍රධාන පොලිස් පරීක්‍ෂක කුමාරදාස හෙට්ටිආරච්චි මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=r1108111</link>
    <topic>මතුගම කප්පම් සිද්ධියේසැකකරුවන් යළි රිමාන්ඩ්</topic>
    <author>මතුගම සංචාරක</author>
    <content>මතුගම රුපියල් ලක්ෂ පහක කප්පම් සිද්ධියේ සැකකාරිය හා සැකකරුවන් තිදෙනා මතුගම මහේස්ත්‍රාත් අතිරේක දිසා විනිසුරු දමින්ද රාමනායක වැලිගොඩපිටිය මහතා වෙත ඉදිරිපත් කළ පසු අගෝස්තු 18 දක්වා යළි රිමාන්ඩ් භාරයේ තැබීමට නියෝග කළේය.මෙම කප්පම් සිද්ධියේ පාසල් ශිෂ්‍යයා සැකකරුවන් තිදෙනාම අධිකරණයේ පැවැති පෙරට්ටුවේදී හඳුනා ගත්තේය.සිද්ධියට අදාළ මිගහතැන්නේ පදිංචි කාන්තාව තම දරුවා කැටුව ඒමට මතුගමට ගිය අවස්ථාවේ පන්තිය අවසන්ව නිවෙස බලා එමින් සිටියදී ත්‍රීරෝද රථයකින් පැමිණි පිරිසක් පැහැර ගෙන ගොස් මහියංගනය ප්‍රදේශයේ ලැගුම්හලක සිරකර ගෙන නිදහස් කිරීමට රුපියල් ලක්ෂ පහක මුදලක් ඉල්ලන බව ඇගේ සැමියාට දුරකතනයෙන් දිගින් දිගටම දැනුම් දුන්නේය.ඇගේ සැමියා කළ පැමිණිල්ල අනුව ක්‍රියාත්මක වූ පොලිසිය මහියංගනයට ගොස් කළ පරීක්ෂණ වලින් පසු කාන්තාව අත්අඩංගුවට ගත්තේය. අනියම් සැමියාගේ මුදල් අවශ්‍යතා ඉටු කිරීමට තම සැමියාගෙන් මුදල් ලබා ගැනීමට කරන ලද සැලසුමක් බව පොලිසිය අනාවරණය කර ගත්තේය.මතුගම මහේස්ත්‍රාත්වරයාගේ උපදෙස් පරිදි වැඩබලන මහේස්ත්‍රාත් ඩේවිඩ් ජයසිංහ මහතා විසින් හඳුනා ගැනීමේ පෙරෙට්ටුව ගත්තේය. එහිදී බුද්ධි දක්ෂිණ සිසුවා විසින් සැකකරුවන් තිදෙනාම හඳුනා ගත්තේය.නීතිඥ පුෂ්පකුමාර අමුගොඩ මහතා සැකකරුවන්ට ඇප ලබාදෙන ලෙස ඉල්ලීමක් කළේය.උප පොලිස් පරීක්ෂක එස්. සෙනෙවිරත්න මහතා කියා සිටියේ නඩුවේ විමර්ශන කටයුතු අවසන් නැති බවත් සාක්කි සටහන් කර ගැනීමට තිබෙන බවත්ය. මහේස්ත්‍රාත්වරයා ඇප ඉල්ලීම ප්‍රතික්ෂේප කළේය.නීතිඥ පුෂ්පකුමාර අමුගොඩ හා තිස්ස විජේසිංහ යන මහත්වරු සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=r1108112</link>
    <topic>අබුඩාබියේ අතරමංව සිටිශ්‍රී ලාංකික කතුන් දෙදෙනෙක්යළි මෙරටට ගෙන්වයි</topic>
    <author>හෙනරත්ගොඩ සමූහ</author>
    <content>මැදපෙරදිග සේවයට ගොස් අබුඩාබි හි අතරමංව සිටි ශ්‍රී ලාංකික කතුන් දෙදෙනෙක් අබුඩාබි හි ශ්‍රී ලංකා තානාපති කාර්යාලයේ නිලධාරී පිරිසකගේ කාරුණික අනුග්‍රහය නිසා පසුගිය දා යළි ශ්‍රී ලංකාවට පැමිණියහ.වැල්ලම්පිටියේ ස්වර්ණලතා කුරේ සහ පොලොන්නරුවේ එච්.ප්‍රේමවතී යන දෙපළ මෙසේ යළි මෙරටට පැමිණියහ. පොලොන්නරුවේ පහළ ඇල්ලේවැව පදිංචි එච්. ප්‍රේමවතී මහත්මිය තිදරු මවකි. සැමියා ද අහිමි ඇය 2010 අප්‍රේල් 02 දින විදේශ ගතවුණේ තම දරුවන්ගේ අනාගතය සැපවත් කිරීමටත් නිවසක් තනා ගැනීමේ අරමුණක් ඇතිවය.අබුඩාබි හි “අජමානි” නගරයේ නිවෙසක ගෘහ සේවිකාවක් ලෙස කටයුතු කරමින් සිටියදී ප්‍රේමවතී මහත්මියට එම නිවැසියන් සැලකුවේ සතුරකුට මෙනි. ඇණුම්, බැණුම් පමණක් නොව ගුටිබැටද ඇයට අඩු නොවීය. නිවෙසේ සිටි දරුවකු දුරකථනයක් ඔසවා ඇගේ හිසට පහර දුන් අතර එය අතින් වැළකීමට ගොස් ඇගේ මැණික් කටුව ළඟ අස්ථියක්ද බිඳී ගියේය. මේ කරදර ඉවසාගත නොහැකිව ඇය එරට තමාගේ රැකියා නියෝජිත ආයතන යට පලාගියත්, එහිදීද ඇයට ගුටිකන්නට සිදුවූයේ ශ්‍රී ලාංකික කතුන්ගෙනි. “නැවත ඒජන්සියට ආවොත් උඹව මරණවා” කියා ඇයට පහරදී ඇති එහි කාන්තාවක් නැවත බලහත්කාරයෙන් එම නිවෙසටම රැගෙන ගොස් ඇත.පසුව ඇය අබුඩාබි තානාපති කාර්යාලයට පැනගොස් එහි නිලධාරීන්ට සිද්ධිය පවසා ඇති අතර එහි සිටි එම්. ඊ.ජී. සමරවීර හා නිශාන්ත ලියනගේ යන මහත්වරු තමාට උපකාර කර මෙරටට එවීමට කටයුතු කළ බවද ඇය කීවාය. ඇගේ අස්ථියක් බිඳීගොස් ඇති අතර තවමත් ප්‍රතිකාර කරයි.අබුඩාබිහි නිවෙසක සේවයේ යෙදී සිටි වැල්ලම්පිටියේ ස්වර්ණලතා කුරේ මහත්මිය ද විදේශගත වූයේ 2006 නොවැම්බර් 17 දිනය. “එලේන්” නගරය ආශ්‍රිතව නිවෙසක සේවය කරමින් සිටියදී වසර දෙකක් වන කොන්ත්‍රාත් කාලය අවසන් විය. නමුත් ස්වර්ණලතා මහත්මිය ට නැවත ආපසු ඒමට ඔවුන් ඉඩ නොදුන්හ. ඇගේ ගමන් බලපත්‍රය නිවැසියන් සඟවා තිබිණි.ගමන් බලපත්‍රය ලබා නොදී විවිධ හේතු කියමින් පුරා වසර 05කට ආසන්න කාලයක් ඇයව එම නිවෙසේ රඳවා තැබූ අතර පසුව ඇය පැනගොස් අබුඩාබිහි ශ්‍රී ලංකා තානාපති කාර්යාලයට බාර වූවාය.ඇයට ද පිහිට වී ඇත්තේ ඉහත නම් සඳහන් කළ නිලධාරීන් පිරිසයි. සමරවීර, නිශාන්ත හා කුමාර යන මහත්වරු ඇයගේ තත්වය සළකා බලා මෙරටට පැමිණීමට තාවකාලික ගමන් බලපත්‍රයක් ඇයට සූදානම් කර දුන්නේය. ඇයද පසුගියදා යළි මෙරටට පැමිණියාය.විදේශ රටවල ගෘහසේවිකාවන් වශයෙන් යන කාන්තාවන් රැසකට විවිධ කරදර මුහුණපෑමට සිදුවන අතර රැකියා ඒජන්සිවලට ඒවා දැනුම් දුන්නත් ඔවුන් ඒ පිළිබඳව කිසිදු තැකීමක් නොකරන බව ඔවුහු කියා සිටිති. විශේෂයෙන් ශ්‍රී ලාංකික කාන්තාවන්ගෙන් විවිධ කරදර එල්ලවන බවත් ඔවුහු පවසති.ඒ අතුරින් අබුඩාබිහි තානාපති කාර්යාලයේ ඉහත නිලධාරීන් ඉතා උසස් මනුෂ්‍යයන් බවද ඔවුහු පවසා සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=r1108113</link>
    <topic>කුප්පි ලාම්පු එළියෙන් පාඩම් කරන්න අමාරුයි</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පරිගණකයෙන් අන්තර්ජාලයේ සැරිසරමින් දැනුම සොයන දරුවන් සිටින රටක, තම මිතුරන්ට මෙන් උළු සෙවිළි කළ වහළයක් යට හිඳ විදුලි එළියෙන් අකුරු කිරීමට වරම් නොලද ටකරන් මඩුවක කුප්පි ලාම්පු එළියෙන් ජීවිතය ජය ගන්නට වෙරදරණ පියා අහිමි වූ දරුවන් තිදෙනෙකුගේ තොරතුරු සොයා අපි පසුගිය දිනක හපුවිට උඩගමට ගියෙමු.පාසල් නිවාඩුවත් සමඟ ලද විරාමයෙන් නිවසේ කටයුතුවලට මවට උරදෙන අතර, තම මළණුවන් දෙදෙනාටද රැකවලකු වූ මෙම දිරිය දියණිය අපට එහිදී මුලින්ම හමුවිය.මීදෙණිය මහා විද්‍යාලයේ එකොළහ වසරේ ඉගෙනුම ලබන ඇය මල්ෂා ජයනී විතානගේය. තවමත් දහසය හැවිරිදි වියේ පසුවන ඇය අප හා මෙසේ කීවාය.අපේ තාත්තාගේ ගම මතුගම. අම්මා කෑගල්ලේ. නමුත් අපිටම කියලා ඉඩමක් නැහැ. අඩි දහයක් පමණ පළල අඩි පහළොවක් පමණ දිග මේ කටුමැටි නිවසේ මමත්, අම්මාත්, මල්ලිලා දෙදෙනාත් ජීවත් වෙනවා.මේ ඉඩම සරත් මහත්තයලා අපිට ඉන්න දීලා. තාත්තා රැකියාවක් කළේ නැහැ. කුලී වැඩ කරලා එදිනෙදා ලැබෙන මුදලකින් අපිට කන්න බොන්න දුන්නා. අම්මා බීඩි ඔතලා තව සුළු මුදලක් උපයනවා.මේ අවුරුද්දේ මම සාමාන්‍ය පෙළ විභාගයට පෙනී සිටිනවා. ඒත් අමතර පංති යන්නේ නැහැ. ඒවාට වැය කරන්න සල්ලි නැති නිසා. රෑට පාඩම් වැඩ කරන්න කුප්පි ලාම්පු එළියෙන් අමාරුයි. වටේටම ගෙවල්වලට විදුලිබලය තිබුණත් අපිට නැහැ. තාත්තා මියගියාට පස්සේ බීඩි ඔතලා අම්මා හොයන මුදල අපිට උගන්වන්න මදි. අපි අම්මාට කරදර කරන්නේ නැහැ. ලොකු මල්ලීට අවුරුදු දොළහයි. බාල මල්ලීට අවුරුදු අටයි.මෙම දරුවන්ගේ මව වන පි‍්‍රයානි රත්නායක මහත්මිය - මගේ ලොකු දුව මේ පාර සාමාන්‍ය පෙළ විභාගයට පෙනී සිටිනවා. හරිහමන් ආදායම් මාර්ගයක් නැතිව එදිනෙදා වේල සොයා ගන්නා නිසා ඇයට පොත්පත් අරන් දෙන එකක් අපට ගැටලුවක්. පිරිමි දරුවන් දෙදෙනාත් ඉගෙන ගන්නේ මීදෙණිය මහා විද්‍යාලයේ. බාල පුතා චිත්‍ර අඳින්න දක්ෂයි. දරුවෝ ඉගෙන ගන්න උනන්දුයි.මේ නිවෙසට ඉදිරිපසින් තවත් කුඩා කොටසක් හදලා තිබුණා. ඒක වැස්සට කඩාගෙන වැටුණා. වහළයේ ටකරන් තහඩු තැනින් තැන දිරලා. වැස්සට මුළුගේම තෙමෙනවා. මේ වත්ත උඩහ සිට ගලාගෙන එන වතුර පාර එන්නේ අපේ ගෙපල ළඟටයි. අපිට සමෘද්ධි මුද්දර තිබෙනවා. මේ ගෙපළ හදාගන්න කවුරුන් හෝ උදව් කරනවා නම් ලොකු දෙයක්. මගේ දරුවන්ගේ අධ්‍යාපනයටත් උදවු කරනවා නම් පින් සිදුවෙනවා. මගේ මහත්තයා අංශභාගය හැදිලා ටික කලකින් හෘදයාබාධයකින් මියගියා. ඊට පස්සේ අපි හොඳටම අසරණ වුණා. වැඩවිය පැමිණි දුවත් එක්ක අපි අනාරක්ෂිත පසුබිමකයි ජීවත් වෙන්නේ.කෘෂිකර්ම පර්යේෂණ හා නිෂ්පාදන සහකාර ප්‍රසන්න පතිරණ මහතා - නාගරික සංවර්ධන නියෝජ්‍ය ඇමැති ලෙස ජගත් බාලසූරිය මැතිතුමා කටයුතුකල කාලයේදී දිළිඳු නිවාස සඳහා ටකරන් ලබාදීමේ වැඩසටනක් ක්‍රියාත්මක කළා. ග්‍රාම නිලධාරි, සමෘද්ධි සංවර්ධන නිලධාරි සහ කෘෂිකර්ම පර්යේෂණ හා නිෂ්පාදන සහකාර නිලධාරීන් වසම් මට්ටමින් තෝරාගත් නිවාසවලට එම තහඩු ලබාදුන්නා. එවකට මම සේවය කළේ මෙම වසමේ. මේ නිවසට මම සෙවිළි තහඩු 22 ක් ලබාදුන්නා. ඒ වෙන කොට මේ නිවස තිබුණේ ඉටිරෙදි හා පොල්අතු වහළ. අද වන විට අපි ලබාදුන් සෙවිළි තහඩු දිරාපත් වෙමින් තිබෙනවා. මේ අසරණ පවුලට කවුරුන් හෝ යම් අතදීමක් සිදුකරනවා නම් එය විශාල සේවයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=r1108114</link>
    <topic>ලොක්කාගේ සැලකිලි දෙවිදියකට...</topic>
    <author>හොරණ සමුහ - බන්ධුල ආර් ගුලවත්ත</author>
    <content>කුසුමලතා වැඩ කරන්නේ කොළඹ ආණ්ඩුවේ කන්තෝරුවක. කුසුමලතා හැමදාමත් උදෙන් ම වැඩට එනවා. උදේ පාන්දරින්ම පොත අස්සන් කරන කට්ටියෙ මුල කුසුමලතාට.මේ ළඟදී කුසුමලතාට මාර වැඩක් වුණා. එදා බස් හෝල්ට් එක ළඟට එනකොටම මිනිත්තු තුනක් විතර පරක්කු වෙලා. කොටන් පටවපු ප්‍රයිවට් බස් එක අදිනවා ඉස්සරහට. කුසුමලතා හෑන් බෑග් එකත් උස්සගෙන රිය පසුපසට දිව්වා. බසය ඇතුළෙ හිටි කවුද බුලත් කාපු මිනිහෙක් ජනෙල් කවුළුවෙන් හිස දොට්ට දාලා ‘චිස්’ ගාල බුලත් කෙළ පහරක් විද්දා. අනේ දෙයියනේ කුසුමලතාගෙ මල් මල් සාරියෙයි තිත් ඉරි හැට්ටෙයි පුරාම බුලත් කෙළ. රතු පාටෙන් බතික් කළා වගේ.මොනවා කරන්නද? බස් එක ගියා. කුසුමලතා අර මිනිහට හිතෙන් බැන බැන ගෙදර ගිහින් වෙනින් සාරියක් ඇඳගෙන ආයිත් පිටත් වුණා. ඒ යනකොට පැයක් විතර පරක්කු වෙලා. කුසුමලතා හෙමින් සැරේම පොත අස්සන් කළා.”මොකෝ කුසුම් ලේට් වුණේ...” එහෙම ඇහුවේ දිස්නා.කුසුමලතා ටේප් එක දැම්මා. මිනිත්තුවක් වත් ගියේ නෑ.”මිස් ලොකු මහත්තයා කතා කරනවා” පියුන් ළමයා කුසුමලතා ළඟ.”දැන් බලනවා වෙලාව කීයද කියල. මිස්ලට හිතෙන හිතෙන වෙලාවට මෙතනට එන්නෙපා. මේක ආණ්ඩුවෙ කන්තෝරුවක්. සෙකට්රි දැනගත්තොත් රිපෝට් එන්නෙ මට. මං කැමති නෑ බ්ලැක් මාක් දාගන්න මගෙ පර්සනල් ෆයිල් එකේ ...” අධිවේගී මාර්ගයෙහි ගමන් කරන සුපිරි වාහනයක් මෙන් ලොක්කා කියාගෙනම ගියේය.කුසුමලතාට සිදු වූ සංගෙඩිය කියන්නට ඕනෑ වුණත් ඒ සඳහා දිව නැමෙන්නේ නැත. ඈ හිස පහත් කරගෙන සිය අසුනට පිටත්ව ගියාය.”සර් කුසුමලතා මිස් හැමදාම උදෙන්ම එන කට්ටියෙ කෙනෙක්. අද මොකක් හරි ප්‍රශ්නයක් වෙන්න ඇති.” අංශ ප්‍රධානියෙක් ලිපි ගොනුවත් රැගෙන එමින් කීවේ අනුකම්පාවෙනි.”පිස්සුද, ඕන තරම් ඉන්නෙ උදෙන් එන කට්ටිය. දැන් පුරුද්දට ගිහින්. ....” ලොකු මහත්තයගෙ මුහුණ දෙබරයක් මෙන් කෝපය ඇවිස්සී ඇත.කුසුමලතා ගොනුවක් පෙරළා ගත්තාය. එහෙත් ඇගේ සිත බොසාට බැන වැදුණාය.”අරය එන්නෙ හැමදාම දවල් වෙලා. එයාට මොකුත් නෑ. මේ අවුරුද්දටම අද විතරයි මං පරක්කු වෙලා ආවෙ.”තත්පර ගණනක් ගතවී ගියේය. ප්‍රීතිලතා මල් පොකුරක් ද රැගෙන හනි හනික ආවාය. මල් පොකුර බොස්ගේ මේසය මත තැබුවාය. බොස්ගේ හද මඬල සතුටින් පිරී ගියේය. ප්‍රීතිලතා බාත් රූම් එකට ගොස් මුහුණ සෝදාගෙන විත් පොත අස්සන් කරන්නට සුදානම් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=r1108115</link>
    <topic>චැසි අංක වෙනස් කර වාහන ළඟ තබාගත්සැකකරුවන්ට ඇප</topic>
    <author>පාණදුර සමූහ – කපිල සෝමරත්න</author>
    <content>රුපියල් එක්කෝටි අසූ ලක්‍ෂයක් පමණ වටිනා සුඛෝපභෝගි වාහන තුනක් ඒවායේ චැසි අංක ව්‍යාජ ලෙස වෙනස් කර ළඟ තබා ගෙන සිටි කාන්තාවක් සහ පුද්ගලයෙක් පොලිස් විශේෂ කාර්ය බළකායේ නිලධාරීන් විසින් අත්අඩංගුවට ගන්නා ලදී.වැඩිදුර පරීක්ෂණ පැවැත්වීම සඳහා පාණදුර පොලිසියේ විශේෂ අපරාධ සහ වංචා විමර්ශන අංශය වෙත බාර දෙන ලදී.මේ සැකකාරිය සහ සැකකරු ද වාහන සමඟ අත්අඩංගුවට ගනු ලැබුවේ පාණදුර හිරණ වට රවුම පාරේ නිවාස දෙකක ගරාජ වටලා පරීක්‍ෂා කිරීමෙන් පසුව ය.සැකකාරිය හිටපු රේගු නිලධාරියකුගේ බිරිය යි. ඇගේ සැමියා මිය ගිය බවත් වාහන දෙකක් ඔහුට අයිති ඒවා බවත් ඇය පොලිසියට කියා සිටියා ය.සැකකරු ඇගේ නිවස ඉදිරිපිට නිවසේ පදිංචිකරුවෙකි. ඔහු ළඟ තිබුණේ ඩිපෙන්ඩර් වර්ගයේ රථයකි.මේ සැකකාරිය සහ සැකකරු ද පාණදුර මහේස්ත්‍රාත් අධිකරණය වෙත ඉදිරිපත කළ පාණදුර පොලිසියේ විශේෂ වංචා සහ අපරාධ අංශයේ ස්ථානාධිපති පොලිස් පරීක්‍ෂක ගීකියනගේ මහතා පරීක්‍ෂණ වාර්තාව ද අධිකරණය වෙත ඉදිරිපත් කළේය.එම වාර්තාව සලකා බැලූ මහේස්ත්‍රාත් ආර්. එස්. ඒ. දිසානායක මහතා රුපියල් ලක්‍ෂ 20 බැගින් ශරීර ඇප නියම කර සැකකාරිය සහ සැකකරු මුදා හැරියේ ය. මෙසේ මුදා හැරුනේ හිරණ වට රවුම පාරේ පදිංචි සුමනා මලලසේකර සහ සමරවීර මුදලිගේ දොන් නිරෝෂන් සමරවීර යන දෙදෙනා ය.වාහන තුනම රජයේ රස පරීක්‍ෂකවරයා සහ මෝටර් රථ කොමසාරිස්වරයා ලවා පරීක්‍ෂා කර වාර්තාවක් ඉදිරිපත් කරන ලෙසට ද මහේස්ත්‍රාත්වරයා පොලිස්ථානාධිපති ගීකියනගේ මහතාට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=s1108111</link>
    <topic>ජොන්සන් හා වොට්සන් ඔස්ට්‍රේලියාවට ජය ගෙන දෙති</topic>
    <author>වර්නන් ගුණසේකරපල්ලෙකැලේ සිට</author>
    <content>මිචෙල් ජොන්සන්ගේ විශිෂ්ට වේග පන්දු යැවීම හා ෂේන් වොට්සන්ගේ ප්‍රහාරාත්මක පිතිහරඹයත් මත, ශ්‍රී ලංකාවට එරෙහිව පළමු ජාත්‍යන්තර එක්දින තරගයේ කඩුලු 7ක ජයක් අත්කර ගැනීමට සංචාරක ඔස්ට්‍රේලියානු පිල ඊයේ පල්ලෙකැලේ ක්‍රිකට් ක්‍රීඩාංගණයේදී සමත් විය.ලකුණු 192ක ජයග්‍රාහී ඉලක්කයක් හඹා ගිය ඔස්ට්‍රේලියාව තරගයේ තවත් ඕවර 11යි පන්දු 5ක් ඉතිරිව තිබියදී කඩුලු 3ක් පමණක් දැවී ලකුණු 192ක් රැස්කරගෙන ජය වාර්තා කළේය. ෂේන් වොට්සන් හා බ්‍රැඩ් හැඩින් ඔස්ට්‍රේලියානු ආරම්භක කඩුල්ල වෙනුවෙන් ලකුණු 59ක් රැස් කළහ.මේ දෙදෙනාගෙන් හැඩින් මුලින් ම දැවී ගියේ අජන්ත මෙන්ඩිස්ගේ පන්දුවක් කෙළින් ම කඩුල්ලේ වැදීමෙනි. ඔහුට ලබා ගත හැකිවූයේ ලකුණු 12ක් පමණි.වොට්සන් ඊයේ ක්‍රීඩා කළේද ඉතාමත් ආක්‍රමණශීලීවය. හතරේ පහර 5ක් හා හයේ පහර 6ක් එල්ල කළ ඔහු පන්දු 51කින් ලකුණු 69ක් රැස් කළේය. 12 වැනි ඕවරයේ ප්‍රථම වතාවට පන්දු යැවීමට පැමිණි සුරාජ් රන්දීව්ගේ දඟ පන්දුවලට පිට පිට හයේ පහර 2ක් එල්ල කළ වොට්සන් ඒ ඕවරයේදීම දැවී ගියේය. රන්දීව්ගේ 6 වැනි පන්දුවට ‘ස්වීප්’ පහරක් එල්ල කිරීමට තැත් කිරීමේදී පිත්තේ ඉහළ නැගි පන්දුව මහේල ජයවර්ධන ‘ෂෝට් ෆයින් ලෙග්’ හි සිට පිටුපසට දිව යමින් රැක ගත්තේය. වොට්සන් ලකුණු 46ක් ලබා ගෙන සිටියදී දැවී යාමෙන් බේරිණි. මෙන්ඩිස්ගේ පන්දුවකට ඔහු දුන් උඩ පන්දුව ‘බැක්වර්ඩ් පොයින්ට්’හි දී සුරංග ලක්මාල් අත හැරියේය.මුළු ලකුණු 81දී වොට්සන් දැවි යාමෙන් පසුව පිටියේ එක්වූ පළපුරුදු පිතිකරු රිකී පොන්ටිං හිටපු නායකයා සහ වර්තමාන නායක මයිකල් ක්ලාක් ඉනිම ගොඩනගන්නට වූ අතර ඕවර 25 අවසානයේ ඔස්ට්‍රේලියාව කඩුලු 2ක් දැවි ලකුණු 136ක් ලබා ගෙන සිටියේය.ඕවර 23ක් පන්දුවට මුහුණ දුන් පොන්ටිං හා ක්ලාක් තෙවැනි කඩුල්ල වෙනුවෙන් ලකුණු 101ක සබඳතාවක් පිහිටවූහ. 35 වැනි ඕවරයේ රන්දීව් එවූ අවසාන පන්දුවට ‘ස්වීප්’ පහරක් එල්ල කිරීමට පොන්ටිං ගත් අසාර්ථක උත්සාහයේදී ඔහුගේ පා ආවරණයේ වැදුනු පන්දුව කඩුල්ලේ ගැටීමෙන් පොන්ටිං දැවී යන විට ලකුණු 53ක් ලබා ගෙන සිටියේය. පන්දු 71කට මුහුණ දුන් හිටපු ඔස්ට්‍රේලියානු නායකයා හතරේ පහර 5ක් එල්ල කළේය.මයිකල් ක්ලාක් පන්දු 78කට මුහුණ දෙමින් හතරේ පහරක් සමග නොදැවී ලකුණු 53ක් රැස් කළේය. මයිකල් හසී නොදැවී ලකුණු 2යි.ශ්‍රී ලංකාව වෙනුවෙන් පන්දු යැවීමේදී සුරාජ් රන්දීව් ලකුණු 44කට කඩුලු 2ක්ද, අජන්ත මෙන්ඩිස් ලකුණු 32කට එක් කඩුල්ලක්ද ලබා ගත්හ.කාසියේ වාසිය දිනා ගෙන පළමුව පන්දුවට පහර දුන් ශ්‍රී ලංකා කණ්ඩායම පළමු ඕවර 5 අවසන් වන විට ඕවරයකට ලකුණු 6කට වැඩි වේගයක් රඳවා ගෙන කිසිවෙකු නොදැවී ලකුණු 32ක් රැස්කර ගෙන සිටියේය.ශ්‍රී ලංකා පිලේ පළමු කඩුල්ල බිඳ වැටුණේ මුළු ලකුණු 54දී තරගයේ 10 වැනි ඕවරයේදීය. වමතින් පා දඟ පන්දු යවන සේවියර් ඩොහර්ටිගේ පන්දුවක් කෙළින්ම කඩුල්ලේ වැදීමෙන් උපුල් තරංග දැවී ගියේය. තෙමසක තරග තහනමකින් පසුව ඊයේ යළි ජාත්‍යන්තර තරග බිමට පිවිසි තරංග පන්දු 28කට මුහුණ දෙමින් හතරේ පහර 7ක් සමග ලකුණු 34ක් ලබා ගත්තේය.ඩිල්ෂාන් ඊළඟට දැවී ගියේය. 13 වැනි ඕවරයේදී ඔහු දැවී ගියේ ඩේවිඩ් හසීගේ පන්දුවකට ‘මිඩ් ඕෆ්’හි පන්දු රකිමින් සිටි ඩග් බොලින්ගර් වෙතට කෙළින් ම උඩ පන්දුවක් ලබා දෙමිණි. හතරේ පහර 4ක් එල්ල කළ ඩිල්ෂාන් පන්දු 41කින් ලකුණු 29ක් රැස් කළේය. ඩිල්ෂාන් ඊයේ ජාත්‍යන්තර එක්දින ක්‍රිකට් ලකුණු 5500ක් සම්පූර්ණ කළේය.හිටපු නායකයින් වන මහේල ජයවර්ධන හා කුමාර් සංගක්කාර ඊයේ පන්දුවට පහර දීමේදී අසාර්ථක වූහ. මේ කඩුලු දෙක ම ලබා ගත්තේ මිචල් ජොන්සන් ය. ජයවර්ධන(3)ගේ පිත්තේ අග දැවටී පිටුපසට ගිය උඩ පන්දුව කඩුලු රකින බ්‍රැඩ් හැඩින් අල්ලා ගත්තේ පන්දුව බිම ගෑවීමට ඔන්න මෙන්න කියා තිබියදීය. එය මේ තරගයේ ජොන්සන්ගේ පළමු ඕවරය විය. පන්දු 19කට මුහුණ දෙමින් හතරේ පහර 3ක් සමග ලකුණු 16ක් ලබා ගත් සංගක්කාර ‘ෂෝට් එක්ස්ට්‍රා කවර්’හි ස්ටීවන් ස්මිත් අතට උඩ පන්දුවක් දෙමින් 17 වැනි ඕවරයේදී දැවී ගියේය.අංක 5 පිතිකරු දිනේෂ් චන්දිමාල් ට ලබා ගත හැකිවූයේ ලකුණු 12ක් පමණි. පන්දු 13කට පමණක් මුහුණ දුන් ඔහු දැවී ගියේ නායක මයිකල් ක්ලාක්ගේ විශිෂ්ට උඩ පන්දු රැක ගැනීමකිණි. චන්දිමාල්ගේ පිත්තේ අග වැදී ආ පන්දුව ‘වයිඩ් ස්ලිප්’හි පන්දු රකිමින් සිටි ක්ලාක් ඔහුගේ වම් පැත්තට ‘ඉගිල්ලෙමින්’ තනි අතින් අල්ලා ගත්තේය. පන්දු යවන්නා වූයේ ඩග් බොලින්ගර් ය.ජීවන් මෙන්ඩිස් ලකුණු 2කටත්, ඇන්ජලෝ මැතිව්ස් ලකුණු 15කටත් දැවී ගිය අතර මේ කඩුලු ද්විත්වය ලබා ගත්තේද ජොන්සන් ය.ඔහුගේ ‘යෝකර්’ පන්දුවක් කෙළින් ම කඩුල්ලේ වැදීමෙන් මෙන්ඩිස් දැවී ගිය අතර මැතිව්ස් ‘මිඩ් ඕෆ්’හි ෂේන් වොට්සන් අතට පහසු උඩ පන්දුවක් ;දමින් දැවී ගියේය.පන්දු 18කට මුහුණ දුන් මැතිව්ස් හතරේ පහර 3ක් සමග ලකුණු 15ක් ලබා ගත්තේය. මේ අනුව ශ්‍රී ලංකා ඉනිමේ පළමු ඕවර 25 අවසන් වන විට කඩුලු 7ක් මුළු ලකුණු 120කට බිඳ වැටී තිබිණි.තමන්ට පෙර අපරික්ෂාකාරීව ක්‍රීඩා කිරීම නිසා දැවී ගිය ක්‍රීඩකයන්ට කදිම පාඩමක් කියා දෙන ගමන් ම ශ්‍රී ලංකා ඉනිම ‘අගාධයෙන්’ ගොඩගත්තේ සුරාජ් රන්දීව් හා නුවන් කුලසේකර ය. ඕවර 15.1ක් පුරා තම කඩුලු ආරක්ෂා කර ගත් මේ දෙදෙන 8 වැනි කඩුල්ල වෙනුවෙන් ලකුණු 60ක වටිනා සබඳතාවක් ගොඩනැගීමට සමත් වූහ.39 වැනි ඕවරයේදී මේ සබඳතාව බිඳ දැමුවේද ජොන්සන් ය. ඔහුගේ පන්දුවකට රන්දීව් ‘ලෝන්ග් ඕෆ්’හි පන්දු රකිමින් සිටි ඩොහර්ට් අතට උඩ පන්දුවක් දෙමින් ලකුණු 41කට දැවී ගියේය. පන්දු 50කට මුහුණ දුන් රන්දීව් හතරේ පහර 4ක් සමග ලකුණු 41ක් රැස් කළේය.අජන්ත මෙන්ඩිස් (0) ජොන්සන්ගේ 6 වැනි කඩුල්ල විය. ජොන්සන් ඊයේ ලකුණු 31කට කඩුලු 6ක් ලබා ගත් අතර එය ඔහුගේ ජාත්‍යන්තර එක්දින ක්‍රිකට් දිවියේ හොඳම පන්දු යැවීම විය.නුවන් කුලසේකර හතරේ පහර 2ක් හයේ පහර 2ක් එල්ල කරමින් පන්දු 57කින් අගනා ලකුණු 34ක් ශ්‍රී ලංකා ඉනිමට එක් කළේය.බ්‍රෙට් ලී ගේ පන්දුවකට ඔහු දුන් උඩ පන්දුව ‘ඩීප් මිඩ් විකට්’ හි දී මයිකල් හසී විසින් දර්ශනීය අයුරින් රැක ගැනීමත් සමග ඕවර 41.1කදී ලකුණු 191කට ශ්‍රී ලංකා ඉනිම කෙළවර විය. කුලසේකරගේ කඩුල්ල බ්‍රෙට් ලී ගේ 350 වැනි ජාත්‍යන්තර එක්දින කඩුල්ල විය.ලසිත් මාලිංග ඊයේ තරගය සඳහා විවේක ගන්වා තිබිණි.ශ්‍රී ලංකා ක්‍රිකට් අතුරු කමිටුවේ සභාපති උපාලි ධර්මදාස මහතාගේ පියා ඊයේ අභාවප්‍රාප්ත වූ බැවින් එයට ශෝකය පල කිරීමක් ලෙසින් ශ්‍රී ලංකා ක්‍රීඩකයෝ කළු පටි පැළඳ ක්‍රීඩා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=s1108112</link>
    <topic>පිස්ටෝරියස්ගේ සිහිනය සැබෑවෙයි</topic>
    <author>ජොහැනස්බර්ග් (ඒ. එෆ්. පී.)</author>
    <content>ලබන මස කොරියාවේ පැවැත්වෙන ලෝක සූරතා මලල ක්‍රීඩා තරගාවලියට නම් කළ දකුණු අපි‍්‍රකානු කණ්ඩායමට ඇතුළත් වෙමින් සිට සිහිනය සැබෑ කර ගැනීමට කෘත්‍රිම පාද හිමි ක්‍රීඩක ඔස්කාර් පිස්ටෝරියස් සමත් විය.”බ්ලේඩ් රනර්” ලෙස විරුදාවලිය ලත් පිස්ටෝරියස් මීටර් 400 ඉසව්ව සහ මීටර් 400 සහය දිවීමේ ඉසව්ව නියෝජනය කරමින් ලෝක මලල ක්‍රීඩා සූරතාවලියට සහභාගි වීමට නියමිතය.”මගේ රට වෙනුවෙන් මෙවැනි ප්‍රධානතම තරගාවලියකට සහභාගි වන දවස උදාවනතුරු මම හීන මැව්වා. මේක මගේ ජීවිතයේ ආඩම්බර මොහොතක්. රට වෙනුවෙන් මගේ උපරිම දක්‍ෂතාවය පෙන්වීමට මම බලාපොරොත්තු වෙනවා.ඒ සඳහා දැඩි කැපවීමකින් හා වෙහෙසකින් යුතුව මම පුහුණුවීම්වල නිරත වෙනවා” පිස්ටෝරියස් පැවැසීය.පසුගියදා ඉතාලියේ පැවැති මලල ක්‍රීඩා තරගාවලියකදී මීටර් 400 ඉසව්ව තත්පර 45.07 කින් නිමාකොට ලෝක සූරතාවලියට සුදුසුකම් ලැබීමට ඔහු සමත් විය.පැරා ඔලිම්පික් තරගාවලියේ සිවු වරකදීම රන් පදක්කම් දිනූ පිස්ටෝරියස් දෙපා අහිමි වේගවත්ම මිනිසා ලෙස ද හඳුන්වනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=s1108113</link>
    <topic>ලසිත් ලක්ෂාන්ගෙන් ශතකයක්</topic>
    <author>පි‍්‍රයාන් ද සිල්වා - මාතර ක්‍රීඩා</author>
    <content>මාතර සාන්ත තෝමස් විදුහලේ නායක ලසිත් ලක්ෂාන් වයස 15 පහළ පළමු පෙළ තරගාවලියේ සිය තෙවැනි ශතකය වාර්තා කළේ ය. රාහුල විදුහල සමඟ පැවැති තරගයේ පන්දු 85 කදී හතරේ පහර 12 ක් සහ හයේ පහරක් සමඟ ඔහු ලකුණු 116 ක් රැස්කර ගත්තේ ය.මින් පෙර පැවති තරගවලදී මීපාවල අමරසූරිය විදුහලට එරෙහිව ලකුණු 210 ක් ද ගාල්ල සාන්ත ඇලෝසියස් විදුහලට එරෙහිව ලකුණු 107 ක් ද ඔහු රැස් කර ගෙන ඇත. වර්ෂාවෙන් බාධා පැමිණිනු මේ තරගයේ දී පැරබෝලා සූත්‍රයට අනුව සාන්ත තෝමස් පිළ ට ලකුණු 103 ක ජයක් හිමි විය.සාන්ත තෝමස් 254 (ඕවර 49.3) ලසිත් ලක්ෂාන් 116, විදත් ජයනිදු 48 (කේ. හසංග 64/4, තිලිණ මානගේ 43/2)රාහුල විදුහල 106/8 (ඕවර 33.5) යසිරු හේවානාදුගල 21, තිළිණ මානගේ 20( ලසිත් ලක්ෂාන් 17/2, විදත් ජයනිදු 27/2).</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=s1108114</link>
    <topic>දෙවැනි කොටසේ කාන්තා ක්‍රිකට්සූරතාව නාවික හමුදාවට</topic>
    <author/>
    <content>ශෂිකලා සිරිවර්ධනගේ විශිෂ්ට පන්දු යැවීමේ හේතුවෙන් අන්තර් සමාජ දෙවැනි කොටසේ කාන්තා ක්‍රිකට් සූරතාව අත්කර ගැනීමට නාවික හමුදාව සමත්විය.කෝල්ට්ස් පිටියේ පැවැති මෙම තරගයේදී පළමුව පන්දුවට පහරදුන් ගුවන් හමුදා “ඒ” කණ්ඩායම ලකුණු 53 කට සීමා කරමින් ලකුණු 10 කට කඩුලු 4 ක් බිඳ හෙලීමට ශෂිකලා සමත් වූවාය. කඩුලු 2 ක් පමණක් දැවී ජයග්‍රාහී ඉලක්කය සපුරා ගත් නාවික හමුදාවට කඩුලු 8 ක ජයක් හිමිවිය.ඕවර 30 කට සීමා වු අන්තර් සමාජ දෙවැනි කොටසේ කාන්තා තරගාවලියට කාණ්ඩ 4 කින් කණ්ඩායම් 16 ක් තරග වැදුනි.ගුවන් හමුදා “ඒ” පිල - 53 (ඕවර 23) අනුෂා සංජීවනී 16 (ශෂිකලා සිරිවර්ධන 10/4 සඳමාලි දොලවත්ත 1/2)නාවික හමුදාව - 54/2 (ඕවර 13)දේදුණු ද සිල්වා නොදැවී 21.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=s1108115</link>
    <topic>ගජබා සුපර්ක්‍රොස් 28 දා අනුරාධපුරයේදී</topic>
    <author>ෆවුස් මොහොමඩ්</author>
    <content>ශ්‍රී ලංකා යුද හමුදා ගජබා රෙජිමේන්තුව සහ ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය එක්ව සංවිධානය කරනු ලබන “ගජබා සුපර්ක්‍රොස් 2011” මෝටර් රථ සහ යතුරු පැදි ධාවන තරගාවලිය 10 වැනි වරටත් අනුරාධපුර සාලියපුර ගජබා රෙජිමේන්තු මධ්‍යස්ථාන සුපර්ක්‍රොස් ධාවන පථයේදී මේ මස 28 වැනිදා පැවැත්වේ.ෆොක්ස්හිල් ධාවන තරගාවලිය හැරුණු විට යුද හමුදාව විසින් සංවිධානය කරනු ලබන පැරැණිතම මෝටර් රථ හා යතුරු පැදි ධාවන තරගාවලිය වන ගජබා සුපර්ක්‍රොස් තරගාවලිය ශ්‍රී ලංකා මෝටර් රථ හා යතුරු පැදි ධායකයන්ගේ සංගමයේ වාර්ෂික සූරතාවලියේ 6 වැනි තරග ඉසව්වද වේ.අවුරුදැ 10, 13 හා 16 න් පහළ වයස් කාණ්ඩයන්හි තරගකරුවන් සඳහා වෙන්වූ ධාවන ඉසව් 4 ක්ද ඇතුළුව මෝටර් රථ තරග ඉසව් 13 කින් සහ යතුරු පැදි තරග ඉසව් 13 කින් සමන්විත මෙවර ගජබා සුපර් ක්‍රොස් තරගාවලියට දේශීය විදේශීය තරග කරුවෝ 200 කට ආසන්න සංඛ්‍යාවක් තරග වදිති.තරගාවලියෙන් ලැබෙන සියලු ආදායම් යුද්ධයේදී දිවි පිදූ හා ඇතුරුදන් වූ ගජබා රෙජිමේන්තු රණවිරුවන්ගේ පවුල්වල සාමාජික සාමාජිකාවන්ගේ මෙන්ම ආබාධිත රණවිරුන්ගේ සුභසාධන කටයුතු සඳහාත්, රෙජිමේන්තු මධ්‍යස්ථානයේ යටිතල පහසුකම් නංවාලීම සඳහාත් වෙන් කෙරේ.“ගජබා සුපර් ක්‍රොස් 2011” තරගාවලියේ ප්‍රධාන අනුග්‍රාහකත්වය එස්. ජී. පුත්‍රයෝ පුද්ගලික සමාගම විසින් දරුනු ලබන අතර සියැට් ආයතනය විශේෂ අනුග්‍රාහකයකු ලෙස කටයුතු කරයි.ගජබා රෙජිමේන්තුවේ වත්මන් අධිපති හා ආරක්ෂක සේනා ආඥාපති (වන්නි) මේජර් ජෙනරාල් සුමේධ පෙරේරා මහතාගේ උපදෙස් පරිදි සංවිධානය කෙරෙන මෙවර තරගාවලිය පිළිබඳ මාධ්‍ය දැනුවත් කිරීමේ හා අනුග්‍රාහකත්ව පිරිනැමීමේ හමුව පසුගියදා කොළඹ 7 ඔලිම්පික් නිවසේ දී පැවැත්විණි.ඒ අවස්ථාවට මේජර් ජෙනරාල් සුමේධ පෙරේරා, මේජර් ජෙනරාල් චාගී ගාල්ලගේ, ශ්‍රි ලංකා මෝටර් රථ හා යතුරු පැදි ධාවකයන්ගේ සංගමයේ සභාපති යෝගා පෙරේරා, ගජබා රෙජිමේන්තු සේනා විධායක කර්නල් එන්. ආර්. ලමාහේවගේ, එස්’. ජී. පුත්‍රයෝ ආයතනයේ සභාපති එම්. සිවරාජා සහ සියැට් ආයතනයේ රවී ඩැඩ්ලාන් යන මහත්වරු ඇතුළු පිරිසක් සහභාභි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=s1108116</link>
    <topic>චින්තන විදානගේට වසර 4ක තරග තහනමක්</topic>
    <author>ජගත් ගුණවර්ධන</author>
    <content>පොදු රාජ්‍ය මණ්ඩලීය රන් පදක්කම්ලාභී බර ඉසිලීමේ සූර චින්තන විදානගේට ජාත්‍යන්තර බර ඉසිලීමේ සම්මේලනය විසින් වසර 4ක ජාත්‍යන්තර තරග තහනමක් පනවා ඇත.පසුගිය අප්‍රියෙල් මාසයේදී නිමාවට පත් වූ ආසියානු බර ඉසිලීමේ සූරතාවලියේදී චින්තන විදානගේ තහනම් උත්තේජක භාවිතා කළ බවට චෝදනා එල්ල වූ අතර ඒ පිළිබඳ පරීක්ෂණයෙන් ඔහු වැරදිකරු බවට තීරණය කළ ජාත්‍යන්තර බර ඉසිලීමේ සම්මේලනය මේ තරග තහනම 2011 මැයි 13 වනදා සිට ක්‍රියාත්මක වන පරදි පනවා ඇත.මේ අනුව 2011 අගෝස්තු මස 09 වන දා සිට දින 10ක් ඇතුළත අභියාචනාවක් ඉදිරිපත් කිරීමෙන් මේ තරග තහනම් කාලය ලිහිල් කිරීමට උත්සාහ කළ හැකි බව ශ්‍රී ලංකා බරඉසිලීමේ සම්මේලනයේ උප සභාපති පූර්ණ කාහින්ගල මහතා පැවැසීය.මීතයිල්හෙක්සනීමයිම් (Methylhexaneamine) නැමැති තහනම් උත්තේජකය චින්තන විදානගේ ගේ ශරීරයේ අන්තර්ගත වූ බවත් එය 2010 වසරේදී ජාත්‍යන්තර බර ඉසිලීමේ සම්මේලනයේ තහනම් උත්තේජක ලැයිස්තුවේ ඇතුළත් නොවූවත් 2011 වසරේදී එම ලැයිස්තුවට ඇතුළත්ව ඇති බැවින් මෙවැනි බරපතල දඩුවමක් චින්තන විදානගේට ලැබෙතැයි කිසිසේත්ම බලාපොරොත්තු නොවූ බව පූර්ණ කාහින්ගල මහතා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=f1108111</link>
    <topic>චීන මිතුදමතවත් ශක්තිමත්කර ගැනීම...</topic>
    <author>රාමන්</author>
    <content>ඉන්දියාව අපේ කිට්ටුම අසල්වැසියායි. ඉන්දියාවේ පිහිටීමේ බලපෑම හා සම්බන්ධතාවන් අප දන්නා ඉතිහාසයටත් පෙර සිට පවතිනවා. මේ අසල්වැසියා කවදත් දකුණු ආසියාවේ බලවත්ම රාජ්‍යයක්ව පැවැති බව අමුතුවෙන් කිව යුතු නැහැ. එය වර්තමානය වන විට දකුණු ආසියාවේ පමණක් නොව මුළු ආසියාවේ ම බලවත් රාජ්‍යයක් බවට පරිවර්තනය වෙමින් පවතිනවා.මේ වන විට ආසියාවේ ලෝක මට්ටමේ යෝධයන් දෙදෙනෙක් බිහි වෙලා. ඉන් එක් යෝධයෙක් චීනය. අනෙකා ඉන්දියාවයි. චීනය පිළිබඳ අනාවැකි පළවන්නේ ඉදිරි දශකයේ දී එය ලොව බලවත්ම රාජ්‍යය විය හැකි බවයි. නැතිනම් අමෙරිකාව අභිබවා යා හැකි බවයි. එසේ ම ඉන්දියාව මේ වසර අවසන් වන විට එක්සත් ජාතීන්ගේ ආරක්‍ෂක මණ්ඩලයේ නිත්‍ය සාමාජිකත්වයට පත්වීමට බොහෝ දුරට ඉඩ තිබෙනවා. ඒ සඳහා ඉන්දියාවට සහාය දැක්වීමට අමෙරිකාව පවා සූදානමින් සිටියා. පසුගියදා අමෙරිකානු රාජ්‍ය ලේකම් හිලරි ක්ලින්ටන්ගේ ඉන්දියානු සංචාරය ඒ පිළිබඳ (එක්සත් ජාතීන්ගේ ආරක්‍ෂක මණ්ඩලයේ නිත්‍ය සාමාජිකත්වය පත්වීමේ) සතුට, ප්‍රචාරය හා සහයෝග දැක්වීමේ අරමුණ ද පෙරදැරි කරගෙන පැමිණියා වගෙයි. දේශපාලන ආරංචි මාර්ග සඳහන් කරන්නේ එහෙමයි.මේ රටවල් දෙකම ශ්‍රී ලංකාව සම්බන්ධයෙන් දක්වන්නේ බෙහෙවින් ම සමීප හිතෛෂී භාවයක්. විශේෂයෙන් ම ජනාධිපති මහින්ද රාජපක්‍ෂ බලයට පත් වීමත් සමඟ ම එම හිතෛෂී භාවය වැඩි වුණා වගෙයි. එක්තරා වකවානුවක ඉන්දු - ශ්‍රී ලංකා මිත්‍රත්වයේ සාධනීය නොවන පැත්තේ වර්ධනයක් දක්නට ලැබුණා. එය සිදුවූයේ ජනාධිපති ජේ. ආර්. ජයවර්ධන පාලන සමයේදීයි. එල්. ටී. ටී. ඊ. විරෝධී වඩමාරච්චි සටන අතරමඟ නතර වීම, ඉන්දියානු ගුවන් යානා මගින් ආහාර හෙලීම, ඉන්දු – ලංකා ගිවිසුම, පළාත් සභා ක්‍රමය යෝජනා වීම හා ඉන්දියානු හමුදා පැමිණීම ආදී සිදුවීම්වලින් පසුවයි යළි නොහොඳ නොක්කාඩු සමනය වන්නේ. සාමාන්‍යයෙන් ඉන්දියාව වැනි කිට්ටුම අසල්වැසියෙක් අමනාප කර ගැනීම නුවණට හුරු වන්නේ නැහැ. 1994 න් පසුව ක්‍රමයෙන් වර්ධනය වූ ඉන්දු - ශ්‍රී ලංකා මිතුදම 2005 පසු වෙන කවරදාටත් වඩා සමීප වුණා. එල්. ටී. ටී. ඊ. විරෝධී යුද ජයග්‍රහණයට එක් ප්‍රධාන හේතුවක් වූයේ ද මෙම මිත්‍රත්වයයි. ඒ සමඟ ම වර්ධනය වූ චීන මිත්‍රත්වය මේ වන විට රටට වාසියක් වී තිබෙනවා. වරක් ජනාධිපති මහින්ද රාජපක්‍ෂ මේ රටවල් දෙක අතර මිතුදමේ ප්‍රතිපත්තිය ප්‍රකාශයට පත් කළේ “ඉන්දියාව අපේ ළඟ නෑයාය. චීනය අපේ හිතවත් මිතුරාය” යන පාඨයෙන්.මේ දිනවල ජනාධිපති මහින්ද රාජපක්‍ෂ චීනයේ සංචාරයක නිරත වෙනවා. එමඟින් මිතුරාගේ මිතුදම තවත් ශක්තිමත් කර ගැනීම හා එය යහපත් ලෙස නඩත්තු කර ගැනීම ද මේ සංචාරයේ දී ශ්‍රී ලංකාව බලාපොරොත්තු වෙනවා. මේ නිසා ඉන්දියානු ඥාතියා සමඟ ඇති සබඳතාවයට නැත්නම් නෑකමට හානියක් වන්නේ නැහැ. නෑයෝ ඇතුවත් බැරි නැතුවත් බැරි පිරිසක් ය කියා කියමනක් තිබෙනවා. එහෙත් ඉන්දියානු නෑකම අපට අත්‍යවශ්‍යයි.විශේෂයෙන් ම තමිල්නාඩු ප්‍රාන්තයේ සමහර බලධාරීන්ගේ ප්‍රකාශ නිසා පසුගිය සමයේ මේ හිතවත්කම පළුදු වෙලාදෝ යන සැකයක් මතු වුණා. එහෙත් ඉන්දියානු මධ්‍යම රාජ්‍ය හා අගමැති මන් මෝහන් සිං එවන් දුර්මත ප්‍රතික්‍ෂේප කර අපේ මිත්‍රත්වය හා නෑකම තහවුරු කර තිබෙනවා.තමිල්නාඩු ප්‍රාන්තයේ අන්තවාදී නායකයෙකු වන වයිකෝ ශ්‍රී ලංකාව සමඟ ආර්ථික සබඳතා නොපවත්වන මෙන් ඉන්දියානු අගමැතිවරයාගෙන් කළ ඉල්ලීම ඔහු කෙළින්ම ප්‍රතික්‍ෂේප කළා. එසේ ප්‍රතික්‍ෂේප කළා පමණක් නොවෙයි ලෝකයටම ඇහෙන්න ඊට ලොකු ප්‍රචාරයක් ද ලබා දුන්නා. මෙය ශ්‍රී ලංකාවට එරෙහිව ආර්ථික සම්බාධක දමන්නැයි තමිල්නාඩු මහ ඇමැතිනී ජයලලිතා ජයරාම් කළ ඉල්ලීම ද අනියමින් ප්‍රතික්‍ෂේප කිරීමක්.පසුගියදා ද්‍රවිඩ සන්ධානය දින 10 ක් ඇතුළත තම ඉල්ලීම්වලට රජයේ ප්‍රතිචාරයක් නොලැබුණොත් රජය සමඟ පවත්වනු ලබන සාකච්ඡාවලින් ඉවත්ව යන බවට ඉඟි කළා. ඉන්දියාව එම යෝජනාව සම්බන්ධයෙන් ද දැක්වූ ප්‍රතිචාරය යහපත්. ඉන්දියාව ද්‍රවිඩ සන්ධානයෙන් ඉල්ලා සිටියේ ශ්‍රී ලංකා රජයට එවන් කොන්දේසි නොදමන ලෙසයි. රජය සමඟ සාකච්ඡාවේ දිගින් දිගටම රැඳී සිටිමින් දේශපාලන සාකච්ඡාව ඉදිරියට ගෙන යමින් විසැඳුමක් ලබා ගන්නා ලෙසයි.වෙන විදියකට ඉන්දියාව මැද තැනක සිටිමින් ද්‍රවිඩ සන්ධානයෙන් ඉල්ලා ඇත්තේ මෙවන් සංකීර්ණ ප්‍රශ්නයකට විසැඳුම් සෙවීමේදී නම්‍යශීලී වන ලෙසයි. වයිකෝ ගේ ඉල්ලීම තරයේ ප්‍රතික්‍ෂේප කිරීමෙන් හා ද්‍රවිඩ සන්ධානය දිගින් දිගටම සාකච්ඡාවේ රැඳී සිටීමට උපදෙස් දීම තුළින්. ශ්‍රී ලංකාව පිළිබඳ ඉන්දියානු ස්ථාවරය පැහැදිලියි. ඔවුන් දැවැන්ත රටක් වූව ද ශ්‍රී ලංකාවේ ස්වාධීනත්වයට හා ආත්ම ගෞරවයට ගරු කරමින් ඉහළ රාජ්‍ය තාන්ත්‍රික මට්ටමකින් ගනුදෙනු කිරීමට සූදානම් වන බවක් දක්නට ලැබෙනවා. එය මේ මොහොතේ අපට වාසිදායකයි.ඉන්දියාව හා චීනය අප වෙනුවෙන් සහෝදරත්වයෙන් හා මිත්‍රත්වයෙන් පෙනී සිටීම ජාත්‍යන්තර ක්ෂේත්‍රයේ දී අපට වාසියක්. විශේෂයෙන් ම ඉන්දියාවේ හැසිරීම ශ්‍රී ලංකාවට එරෙහිව බටහිර බලවතුන්ගේ බලපෑම අවම හා නිෂේධ කර ගැනීමට හේතුවෙනවා. ඉන්දියාව බටහිර බලවතුන්ගේ ගෞරවයට පාත්‍ර වූ රාජ්‍යයක්. එවන් රටක් අප වෙනුවෙන් පෙනී සිටීම බටහිර බලපෑම අවම කර ගැනීමට හේතුවක්. එසේ ම දකුණු ආසියානු රටවල ප්‍රශ්නවල දී ඉන්දියානු හඬට සවන් දී යහපත් ප්‍රතිචාරයක් දැක්වීමේ ප්‍රවණතාවක් ජාත්‍යන්තර ක්ෂේත්‍රයේ දී පමණක් නොව එක්සක් ජාතීන්ගේ සංවිධානයේ තීරණවල දී ද දක්නට ලැබෙනවා. එසේ ම චීනයේ නිෂේධ බලය ශ්‍රී ලංකාව වැනි කුඩා රටවලට ශක්තියක්.මේ සමඟ ම ශ්‍රී ලංකාව ඉන්දියාව අසලින් පිහිටීම අපට වෙනස් කරලන්න බැහැ. එසේ ම අප අසලින් ම පිහිටා තිබෙන තමිල්නාඩු ප්‍රාන්තයේ දෙමළ ජනතාව කෝටි ගණනින් ජීවත්වීම ද එම ප්‍රාන්තය ඉන්දියානු උප මහද්වීපයේ ශ්‍රී ලංකාවටත් වඩා කීප ගුණයකින් විශාල ලෙස පිහිටීම ද අපට වෙනස් කළ නොහැකියි. මේ සමඟ ම තමිල්නාඩු ප්‍රාන්තයේ මෑතක ඇති වූ දේශපාලන පෙරළිය නැතිනම් පාලක කොංග්‍රස් පක්‍ෂ රජයට එරෙහි කණ්ඩායමක් බලයට පත් වීම ද අපට පාලනය කළ නොහැකියි. මේ සියල්ල සිදු වී තිබෙන්නේ අපේ බලපෑමෙන් හා පාලනයෙන් තොරවයි. එහෙත් දේශපාලනය කිරීමේ දී හා ආණ්ඩු කිරීමේ දී මේ යථාර්ථය තේරුම් ගැනීමට සිදු වෙනවා. එසේ ම ඉන්දියානු හොඳ හිත පළුදු කරගෙන පරිප්පු කෑමේ අත්දැකීම් ද අපේ දේශපාලනඥයන් නොදන්නවා නොවෙයි. මේ නිසා ඉන්දියානු මිත්‍රත්වයේ වටිනාකම ජනාධිපති මහින්ද රාජපක්‍ෂ හොඳින් තේරුම් ගෙන සිටිනවා. එතුමාගේ කාලයේ එය වඩාත් හොඳින් වර්ධනය කර ගත්තේ ඒ නිසායි.මේ නිසා යුද ජයග්‍රහණයට මෙන් ම ශ්‍රී ලංකාවේ ඉදිරි ආර්ථික හා දේශපාලන ජයග්‍රහණවලදී ඉන්දියානු මෙන්ම චීන සාධකය අපට වැදගත්. විශේෂයෙන් ම උතුරු නැඟෙනහිරට දේශපාලන විසැඳුමක් ලබා දීමේ දී ඉන්දියානු සාධකය බෙහෙවින් වැදගත් වන බව අමුතුවෙන් කිව යුතු නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=f1108112</link>
    <topic>අප එදා කළ සටන්වල ප්‍රතිඵල අද පරපුරභුක්ති විඳිනවා</topic>
    <author>සකුන්ත ජයසිංහ ඡායාරූප –චිත්‍රරත්න කළුආරච්චි</author>
    <content>සම්පූර්ණ නම – අක්මීමන මද්දුම ආචාර්යගේ සෝමපාල විජේසුන්දරඋපන් දිනය – 1934. 03. 12උපන් ගම – මාතරවත්මන් පදිංචිය – අභයපුර, අනුරාධපුරපියා - අක්මීමන මද්දුම ආචාර්යගේ සුවනේරිස්හාමිමව - ලන්දබඩල්ගේ රොසලින් හාමිඉගෙනගත් පාසල් - මාතර මොටාගෙදර ම.වි.,මා/ කඩේ වීදිය ශ්‍රී ජිනරාජ බෞද්ධ මිශ්‍ර පාසල,මා/රාහුල ම.වි.අධ්‍යාපන සුදුසුකම් – චිත්‍ර කලා ඩිප්ලෝමාව, චිත්‍ර කලා ගුරුවරුන්ගේ ඩිප්ලෝමාව (ඉංග්‍රීසි මාධ්‍යය)වෘත්තීය – විශ්‍රාමික නියෝජ්‍ය අධ්‍යාපන අධ්‍යක්ෂ (චිත්‍රකලා)ලැබූ සම්මාන – කලා භූෂන සම්මානය (2002)කලා කීර්ති සම්මානය – (මාතර රාහුල විද්‍යාලය)සමස්ත ලංකා සම්මානය – ( සෝලියස් මැන්දිස් පදනම)ස්වර්ණ ලංකා සම්මානය – (අධ්‍යාපන අමාත්‍යාංශය)සමස්ත ලංකා සම්මානය – ( සමස්ත ලංකා චිත්‍ර කලා වෘත්තිකයන්ගේ සංගමය 2005)සාහිත්‍ය කලා ප්‍රසාදිනි (2001)‘මාතර නගරයේ එවකට යමක් කමක් තිබුණු පවුලක සාමාජිකයෙක් වුණු මම අම්මගෙත් තාත්තගෙත් දූ පුත්තු හත් දෙනාගෙන් හය වැන්නා වුණා. මගේ තාත්තා හොඳ සමාජ සේවකයෙක්. ඒ වගේ ම සැබෑම බෞද්ධයෙක්. මේ නිසාම අනගාරික ධර්මපාලතුමාගේ ජාතික ආගමික ප්‍රබෝධයට රුකුල් දුන් අය අතර අපේ තාත්තා ඉදිරියෙන් ම සිටියා.මට අවුරුදු තුන හමාරෙදි විතර මාතර නගරය අත්හැරලා අපිට මොටාගෙදර පිටිසරගමට යන්න සිදු වුණා. දෙවන ලෝක යුද්ධ කාලේ ජපන්නු නගරයට බෝම්බ දායි කියලා බයට අම්මත් තාත්තත් අපිව අරගෙන ගමට ගියා. නගරේ හිටිය ගොඩක් පවුල් නගරේ අත්හැරලා ගමට ගියේ කැමැත්තකින් නෙවෙයි.1939 වසරේ තාත්තා මාව මොටාගෙදර ඉස්කෝලෙට ඇතුළත් කළා. බෝම්බ බියත් එක්ක ඒ කාලේ ඉස්කෝලෙ අකුරු උගන්වනවට වඩා කියලා දුන්නේ බෝම්බ වලින් බේරෙන හැටියි. බිම දිගාවෙලා බෝම්බවලින් බේරෙන හැටි කම්පනයට දත් පූට්ටු වීම වළක්වන්න දත් ඇඳි අතරින් පැන්සලක් තියාගන්න හැටි ඔය වගෙ එව්වා තමයි අපි ඉගෙන ගත්තේ.1943 වසරේ නැවත අපි මාතරට ආවා. ඒ නිසා මොටාගෙදර ඉස්කෝලෙන් අස්වෙලා මාතර ජිනරාජ විද්‍යාලයට ඇතුළත් වුණා. නමුත් මම සාමාන්‍ය පෙළට වාඩි වුණේ මාතර රාහුලෙන්. ඉංගිරීසි මාධ්‍යයෙන් විභාගයට මුහුණදුන් මම ඉහළින් ම පාස් වුණා.ඉස්කෝලේ යන කාලේ ඉඳන් චිත්‍ර කලාවට මා තුළ ඇල්මක් පැවතුණා. එය උපතින් ම ලැබිච්ච උරුමයක්. මගේ මුල්ම ගුරුතුමා රාහුලෙ එච්. එල්. ධර්මදාස මහතා. එතුමා චිත්‍රවලට ඇලුම් කරපු ළමයි කණ්ඩායමක් හදාගෙන දකුණුලකේ හැම තැනකටම අපිව එක්කන් ගියා. අපේ වාහනය වුණේ දුප්පතාගේ වාහන වන පාපැදියයි.ඒත් චිත්‍ර අඳින්න වියදම් කරන්න අපේ තාත්තට සල්ලි තිබුණෙ නෑ. සමාජ සේවය කරන්න ගිහින් තාත්තා නට්ටං වෙලයි හිටියේ. නමුත් 1954 වසරේ දෛවෝපගත සිදුවීමකින් මම කොළඹ ලලිත කලා ආයතනයට සම්බන්ධ වුණා. එයින් චිත්‍රශිල්පයට මා තුළ වූ පිපාසය සංසිඳවා ගන්න මඟක් පෑදුණා.ලලිත කලා ඩිප්ලෝමාව අවුරුදු තුනයි. ඉංග්‍රිසි මාධ්‍යයෙන් සියල්ලම ඉගැන්වූයේ. ඒ අතරතුර විභාග දෙපාර්තමේන්තුවේ ඉංග්‍රිසි චිත්‍රකලා ගුරු විභාගයට වාඩි වුණු මම ඩිප්ලෝමාවේ පළමු අවුරුද්දෙම ඒ විභාගයත් ඉහළින් ම සමත් කර ගත්තා.ඉගෙනගැනීම් අතරතුරු තවත් බරපතළ කාර්යයකට උරදෙන්න අපට සිදුවුණා. ඒ එවකට කලායතනයේ පාලනාධිකාරියේ අක්‍රමිකතා වෙනුවෙන් අරගල කිරීමටයි. එවකට සිටි පරිපාලනය ගමේ දුප්පත් ළමයින්ගේ ශිෂ්‍යාධාරය කපලා කුරුඳුවත්තේ ළමයින්ට විතරක් වරප්‍රසාද දුන්නා. ගුරුවරු ගෝලයෝ අතර අයථා සබඳතා නිසා කලායතනයේ නමට කළුපැල්ලම් එකතු වුණා. චිත්‍ර, නැටුම්, සංගීත අංශ තුනේ ම ළමයි මේවාට එරෙහි ව පාරට බැස්සා. කලායතනය විශ්වවිද්‍යාලයක් කරන්න කියලත් අපි සටන් පාඨ කිව්වා. ළමයින්ගේ වඩාත් උදහසට ලක්වුණේ එවකට කලායතන විදුහල්පති වූ දක්ෂ කලාකරුවෙක් වූ ජේ. ඩී. ඒ. පෙරේරා මහත්තයා.අපේ අරගලය දුරදිග ගියා. දවසක් මට බොරැල්ල හන්දියේ දී නාඳුනන තුන්දෙනෙක් ඇවිත් පහර දුන්නා. චිත්‍ර කෙරුවට මොකද මමත් දන්න සටන් දාලා තුන් දෙනාටම ඇති පදමට සැළකුවා. කොහොම හරි පාලනාධිකාරිය අපේ පන්ති තහනම් කළා. මාව දෙවැනි වසරේ විභාගය අසමත් කළා.අවසානයේ අපි අගමැති බණ්ඩාරනායක මහත්තයට සංදේශයක් දෙන්න රොස්මිඩ් පෙදෙසට පෙළපාළියෙන් ගියා. පොලිස් රාළහාමිලා ගේට්ටුවෙන් මෙහාට ඇතුළු වීම තහනම් කීවා. ඒක දැකපු අගමැතිතුමා “ඔය ළමයින්ට මෙහෙට එන්ට දෙන්ඩ” කිව්වා. සිරිමාවෝ මැතිණිය ට්‍රොලියක් තල්ලුකරගෙන ඇවිත් අපිට තේ දුන්නා. සිද්ධිය හොයන්න අගමැතිතුමා කොමිසමක් පත් කළා.ගුරු මණ්ඩලයට එරෙහිව තවත් රැස්වීමක් ප්‍රවීණ නාට්‍ය ශිල්පී ප්‍රේමකුමාර එපිටවෙල සංවිධානය කළා. පාලනාධිකාරිය ළමයින්ට කීවා රැස්වීමට ගිහින් ‘හූ’ කියන්ඩ කියලා.මං නැග්ගා ස්ටේජ් එකට. ‘මේ විදුහල්පතිතුමා ඇතුළු ආචාර්ය මණ්ඩලය අපිව මේ රැස්වීමට එව්වේ ඔබතුමාලාට ‘හූ’ කියන්ඩයි.’ කියලා මම ඔවුන්ව පාවා දුන්නේ අසාධාරණයක් හමුවේ අතකොළු වීම නිවට කමක් හින්දයි. මම එහෙම කියද්දි තවත් පිරිසක් මට ‘හූ’ කියන්ඩ ගත්තා. ඒ මොහොතේ ස්ටේජ් එකේ හිටියා එවකට සංස්කෘතික නියෝජ්‍ය ඇමැතිව සිටි සෝමවීර චන්ද්‍රසිරි මහත්තයා. එතුමා ‘හූ’ වට හිටිවන කවියකින් ම උත්තර දුන්නා.1958 වසරේ දී මට මුල්ම චිත්‍ර ගුරු පත්වීම ලැබුණේ මාතර රාහුල විද්‍යාලයට. නමුත් ශ්‍රී ලංකා නිදහස් පාක්ෂිකයකු වූ බී. වයි. තුඩාවෙට වැඩ කළ නිසා යූ. එන්. පී. ආණ්ඩුව මාව දෙනියාය මහ විද්‍යාලයටත් එතැනින් පාලටුවාව විද්‍යාලයටත් මාරු කළා. මම පාලටුවාව විද්‍යාලයේ ජිම්නාස්ටික් සහ සරඹ ගුරුවරයෙක් ලෙස වැඩ කළා. ජපානයේ යුනෙස්කෝ ජාත්‍යන්තර චිත්‍ර ප්‍රදර්ශනයේ දී මගේ ළමයි රන් පදක්කමක්, රිදී පදක්කමක් හා ලෝකඩ පදක්කම් හතක් දිනුවා.මේ අතරේ මම චිත්‍ර කලා පරීක්ෂක තනතුර ඉල්ලුවා. මම දෙවැනි තැන ලැබුවත් පත්වීම දුන්නේ නෑ.ඒත් මම සැලුනේ නෑ. මගේ හැකියාවට ඉල්ලුමක් තිබුණා. 1964 වසරේ සඳ තරණය කළ යුරී ගගාරීන් ශ්‍රී ලංකාවට එද්දී ඔහුගේ රූපය සමඟ ස්ටේජ් එක හැදුවේ මම.1971 වසරේ දී සිරිමාවෝ මැතිණිය බලයට ආවට පසුව මම නැවතත් රාහුල විද්‍යාලයට මාරුවක් ලබාගෙන චිත්‍ර කළා පරීක්ෂක තනතුරක් ලැබුවා. ඒ වගේ ම 1975 වසරේ දී සෝවියට් දේශයේ චිත්‍ර ශිල්පය හා අධ්‍යාපනය ගැන අධ්‍යනය කිරීමට අධ්‍යාපන චාරිකාවකට සහභාගි වුණා. නියෝජ්‍ය අධ්‍යාපන ඇමැති බී. වයි. තුඩාවෙත් අපි සම¼ඟ ඒ ගමනට එක්වුණා.මම මගේ ජීවිතේ ලබපු බොහොමයක් කර්කෂ අත්දැකීම්වලින් තවත් පන්නරය ලැබුවේ මම අවංකව සේවය කළ නිසයි. 1978 වසරේ දේශපාලන හේතුමත මාව අනුරාධපුරයට මාරු කළා. මම කළකිරුණේ නෑ. මම අනුරාධපුරයේදීත් වැඩ කළා. මම චිත්‍ර උගන්වන්න පුළුවන් අය තෝරාගෙන පුහුණු කළා. එතැනින් නොනැවතී ප්‍රථමවතාවට උතුරුමැදට චිත්‍ර කලාව විෂයක් විදිහට හඳුන්වා දුන්නා. මැදවච්චිය, කුඩා නෙළුබෑව, නිවන්තක චේතිය විද්‍යාලවල විෂය පටන්ගත්තා. ලංකා ඉතිහාසයේ ප්‍රථම වතාවට චිත්‍රකලා ගුරු උපදේශකයෙක් පත් කළා. අද උතුරු මැදින් බිහි වූ සියලුම චිත්‍ර ගුරුවරුන්, විශ්වවිද්‍යාල විද්‍යාර්ථින් සියලු දෙනාම මගේ ගෝලයෝ. ඒ ගැන මට තියෙන්නේ නිහතමානි ආඩම්බරයක්.2001 වසරේ දී අධ්‍යාපනවේදී විභාගය සමත්ව ගිරාගම ගුරු විදුහලේ කථිකාචාර්යවරයකු ලෙස පත් වුණා.සාමාන්‍ය පෙළ සහ උසස් පෙළ චිත්‍ර විභාග ප්‍රශ්න පත්‍රය හැදුවේ මමයි. චිත්‍ර විෂය පිළිබඳ බාහිර දැනුම ලබාගැනීමට අපේ දරුවන්ට ඇති ඉඩ ප්‍රස්ථා අඩුයි. ‘ලලිත’ සහ ‘සුලලිත’ යන පුවත්පත්වලට ලිපි සැපයූ මම ‘ශ්‍රී ලංකාවේ නූතන සිත්තරු’ නමින් කෘතියක් පළකළෙත් ඒ නිසයි.සීගිරියේ සහ අජන්තා චිත්‍ර අධ්‍යයනය කිරීමට මට මහත් ආශාවක් තිබුණා. අජන්තාවට මම දෙවතාවක් ම ගියා. අපේ සීගිරි චිත්‍ර අජන්තා අනුකරණයක් නොවන බව සාක්කි ඇතිව මම මාධ්‍යවලින් හෙළි කළා. ඇල්ලෝරා, කාංචිපුරම්, අර්ජුන්, බෙඩ්රූම්, පංචරථ මම අධ්‍යයනය කළේ අලුත් අදහස් ඇතුළත් කරමින්. ඒ වගේ ම පත්තිරිප්පුව, සීගිරි බිතුසිතුවම් පොළොන්නරුවේ පුලතිසි ඍෂිවරයා පිළිබඳ ආන්දෝලනාත්මක තොරතුරු මම මාධ්‍ය මගින් හෙළි කළා.මගේ ජීවිතේ තවත් අමතක නොවන අත්දැකීමක් තමයි කාංචිපුරම් හි බුද්ධ ප්‍රතිමාවක් ප්‍රතිසංස්කරණය කිරීම. ඒ සඳහා මට ප්‍රවීණ ගීත රචක සුනිල් ආරියරත්නත් සහාය ලබාදුන්නා. එම ප්‍රතිමාව අලුත්වැඩියා කිරීම මා පෞද්ගලිකව ලැබූ අලුත් අත්දැකීමක්.විවිධ සමාජ හැලහැප්පීම් මධ්‍යයේ චිත්‍ර කලාව නැංවීම සඳහා මම අවංකව සේවය කර තිබෙනවා. මේ ගමනේ දී දෙවුන්දර ලියනවඩුගේ ඇඩ්ලින් මගේ ප්‍රිය බිරිය අත්වැලක් වුණා. ඉංග්‍රීසි ගුරුවරියක වූ ඈ 2006 වසරේ සදහටම අපෙන් සමුගත්තා. මගේ පුතුන් දෙදෙනාත්, දූවරු දෙදෙනාත් කලාවට සහජයෙන් ලැදියි. නමුත් මගේ ලොකු දුව දරු ප්‍රසූතියේ දී මිය ගියේ මගේ ජිවිතයට දැඩි කම්පනයක් ඇති කරමින්.එදා අපි සටන් කර රැකගත් රජයේ කලායතනය අද සෞන්දර්ය විශ්වවිද්‍යාලය බවට පත් වී තිබෙනවා. එදා දිවි හිමියෙන් අප කළ සටනේ ප්‍රතිඵලයක් එය. අපි හැමෝම මැරෙනවා ඉන්න ටික කාලයේ දී අයුක්තියට හිස නොනමා සාධාරණය වෙනුවෙන් පෙනී සිටීම මනුෂ්‍යයෙකුට කළ හැකි උත්තම කාර්යයක්. ගුරු වෘත්තියත් ඒ වගේමයි. තම දැනුම නොමසුරුව දරුවන්ට ලබාදීම තරම් ගුරුවරයකුට වෙනත් ආත්ම තෘප්තියක් කොයින් ද? මම ඒ ආත්ම තෘප්තිය උපරිමයෙන් ලැබූ කෙනෙක්..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=f1108113</link>
    <topic>සිරිමා ස්ටුඩියෝ-ඉංගිරියනිර්මාතෘගේ කතාව</topic>
    <author>බන්දුල ආර්. ගුලවත්ත ඡායාරූප -ඉංගිරිය කුමාරි ගමගේ</author>
    <content>මගෙ මතකයෙ තියෙන හොඳ සිද්ධියක් තමයි ඒ කාලෙ විපක්ෂ නායක ධුරය දරපු එ. ජා. ප. නායක ජේ. ආර්. ජයවර්ධන මහත්මයා ඉංගිරියට ආව. පිළිගැනීමෙ රැස්වීමක් පැවැත්වුණා. මමත් ගියා ඡායාරූප ගන්න. වේදාකාව හදල තිබුණෙ පුවක් කණු හිටවල ඒ උඩ ලෑලි ගහල. පොටෝ ගන්න කට්ටියක්ම හිටියා. ඉංගිරියෙ කැකුලලියෙ විජේරත්න කිසයල කෙනෙකුත් හිටියා පොටෝ ගන්ඩ. විජේරත්න ස්ටේජ් එකේ එහාට මෙහාටගියා කලබලයෙන් වගේ. ලෑලිත් හෙල්ලෙනවා. මම හිටියේ පහළ. ජේ. ආර්. ජයවර්ධන මහත්තයා ඒ කලබලේට කැමති නැති බව මට ඔහුගේ මුහුණේ ඉරියව්වෙන් පෙනුනා. ජයවර්ධන මහත්තයා වේදිකාවෙන් බැහැල යන ගමන් මගෙ පිටට තට්ටු කරලා ‘තමන්ගෙ හැසිරීම බෝම හොඳයි’ කියා ගෙන ගියා.තාත්තගෙ නම කෝන්වල බෙන්තරගේ සිරිමාන්න. අපේ තාත්තගෙ බේකරිය තමයි ඉංගිරියෙ මුල්ම පාන් බේකරිය. පාන් විස්කෝතු හදා ගෙන ඝනකම පෙට්ටියක දමා එය හිස මත තබා ගෙන එක් එක් පාරවල් දිගේ ගිහිං තමයි ව්‍යාපාරය දියුණු කර ගෙන තිබෙන්නේ. බේකරි රක්ෂාව කරන කාලෙ ඔහු ඉංගිරියෙන්ම විවාහයක් කර ගත්තා. අම්මා කන්දෙ ලේකම්ලාගේ ඩිංගිරි මැණිකා. ඒ නිවස මං පස්සෙ කාලෙක නවීකරණය කළා.මම මුලින්ම ඉගෙන ගත්තෙ ඉංගිරියේ බෞද්ධ මිශ්‍ර පාඨශාලාවෙන්. අද චිර ප්‍රසිද්ධ සුමනජෝති විදුහල. ඒක පොල් අතු මඩුවක්. අද පවතින ගාමිණි හෝටලය ළඟ අම්බලමක් තිබුණා. අම්බලම ළඟ ඉංග්‍රිසි පන්තියක් පැවැත්තුණා. එතැනින් ඉංග්‍රීසි ඉගෙන ගත්තා. 1944 දී ජයලත්ගම පැත්තට අම්බලම අරං ගියා. ඒ අතරේ ඉංගිරියේ ගාමිණි විදුහලත් පටන් ගත්තා. ශිෂ්‍යයින් 50 ක් 60 ක් පමණ හිටියා. විදුහල්පති එස්. පී. සුරියාරච්චි මහත්මයා ඉගැන්වූයේ ඉංග්‍රීසි විෂයයන් පමණයි. අපේ පවුල ව්‍යාපාරික පවුලක්. අපේ තාත්තා මාව කොළඹ ආනන්ද විදුහලේ සවස පන්තියකට දැම්මා. ඒ ඕල්කොට් විද්‍යාලය. කර්නල් ඕල්කොට් තුමා සිහිපත් කරමින් ඒ විදුහලේ පැවතුණේ. මෙම කාලෙදි තාත්තා අපගෙන් සදහටම වෙන් වුණා. ඒ කාලෙ ඉංගිරිය සිට කොළඹට බස් ගාස්තුව ශත 75 යි. අපේ පවුලේ පිරිමි පහයි. ගැහැණු තුනයි. දැන් ඉන්නෙ මං විතරයි.මේ කාලෙ ඉංගිරියේ පියතිස්ස මහත්මයා මංගල ස්ටෝර්ස් එක පටන් ගත්තා. උඩ තට්ටුවෙ මංගල ස්ටුඩියෝව පටන් ගත්තා. මට ඒ ස්ටුඩියෝව කර ගෙන ඉන්නට කීවා. ඒ 1954 දී. ඒ කාලෙ විදුලි බලය නෑ. හිරු එළියේ තාක්ෂණයෙන් පින්තූර ගත්තෙ. ඒ කාලෙ ඡායාරූප තාක්ෂණය හැඳින්වූයේ ඩේ ලයිට් පොටෝ ග්‍රැපික් වශයෙන්. (ච්ඒක ඹ්ධ්ට්ඩ්ඊ ර්‍ථඩ්ර්‍ණඊර්‍ණ ට්අඒජ්ධ්ඛ්) ටුවෙල් ටෙන් කැමරාවෙන් පොටෝ ගත්තෙ.පියතිස්ස මහත්මයාගෙ ව්‍යාපාරික ක්‍ෂේත්‍රය හොඳට දියුණු වුණා. ඔහුට අලි ඇතුන් පවා හිටියා. නමුත් ඔහුගේ යම් යම් පෞද්ගලික සිද්ධීන් නිසා ව්‍යාපාරය දවසින්දවස පරිහානියට පත් වුණා. මං ඡායාරූප ශිල්පය ගැන බොහෝ දේ ඉගෙන ගත්තා. මං කවදහරි මගේම ඡායාරූප ශාලාවක් පටන් ගන්නව කියල හිතාගෙන සිටියෙ. ඒ ප්‍රාර්ථනාව මත තමයි ඉංගිරිය – රත්නපුර මාර්ගයේ සිරිමා ස්ටුඩියෝව ආරම්භ කළේ. අද වගෙ ඡායාරූප ශිල්පයට සම්බන්ධ අය ඉංගිරියෙ හිටියෙ නෑ. හොරණ පැත්තේ හිටියා.ගොඩනැගිල්ල කුලියට ගත්තා. හිරු එළියේ තාක්ෂණයෙන් ඡායාරූප ගැනීමේ ක්‍රමවේදයට අවශ්‍ය ආකාරයට සකස් කළා. ඩිවෙලප්, ප්‍රින්ටිං, ඩාක් රූම් වැඩ ඔක්කොම කළේ මම. වැසි දිනවලට මට නිවාඩු. හිරු එළිය නැහැනෙ. පොටෝ ගන්න එන අය බොහොම අඩුයි. ඉංගිරියෙ පැත්තෙ කොම්පැණි වතුවල මහත්වරුන්ගෙ ඡායාරූප ගන්න යන්නෙ මම. සමූහ ඡායාරූප ගන්න ගියේ ලොකු කැමරාවක් උස්ස ගෙන. කණු තුනක් උඩ තබා ගෙන කැමරාව කළු පාට රෙද්දකින් වසාගෙන තමයි ඡායාරූප ගත්තෙ.ඒ කාලෙම හොරණ ජී. ඩී. එල්. ගුණවර්ධන මහත්මයා මංගල පොටෝ සාප්පුව පටන් ගත්තා. පාදුක්කේ ඩයස් මහත්මයා ඩයස් ස්ටුඩියෝව පටන් ගෙන තිබුණා. මංගල ඡායාරූප ඔක්කොම ගත්තෙ නෑ. ටික දෙනයි ඒවට ඉදිරිපත් වුණේ. නැකැත් දවස්වලට කලින් දින වෙන්කර ගන්නවා. මංගල ඡායාරූපයකට රු. 30 – 35 යි. පෝස්ට් කාර්ඩ් සයිස් 4.50 යි. ලයිසන් සයිස් රු. 3.00 යි 3.50 යි. ඒ පොටෝ වලට හොඳ ඉල්ලුමක් තිබුණා.මගේ ඡායාරූප ව්‍යාපාරය බොහෝම දියුණු වුණා. දොඹගස්කන්දේ එම්. ඩී. ජිනදාස යන අය සේවයට ගත්තා. එයා හොඳ ගෝලයෙක්. වැඩට හරි දක්ෂයි. ජිනදාසට මාසෙකට රු. 1 50 ක් 60 ක් ගෙව්වා. මේ කාලෙ රු. 20000 ක් ඉතර වියදම් කරලා අලුත් කැමරා ආම්පන්න ගත්තා. ගොඩනැගිල්ලත් නවීකරණය කළා. විදුලි බලයත් ඉංගිරියට ආවා. ඒ කාලෙ ස්ටුඩියෝ කැමරාවක් රු. 15000 ක් විතර ඇති.මේ කාලෙ මනාලියන් සඳහා ඇදුම් ආයිත්තම් කුලියට දීම පටන් ගත්තා. වේල් එකයි හෙඩ්ඩුස් එකයි තැල්ල තියෙන මාලෙයි අනෙක් ලට්ට ලොට්ටවලට අය කලේ රු. 30 ක් 35 ක් ඉතර මුදලක්. මනාලියන්ට ඇඳුම් කුලියට දීම නිසා මංගල ඡායාරූප ගන්නත් ලැබෙන්නේ අපටනෙ. මේ කාලෙත් තිබුණෙ රූප රැජිනියන් තෝරන තරග. පානදුරේ පවත්වපු තරගයකින් බණ්ඩාරගම පැත්තෙ යුවතියක් දිනුවා. ඒ රූප රාජිනියගේ පොටෝ ගත්තෙ මම. ඒ ඡායාරූපයෙන් අපේ සිරිමා ස්ටුඩියෝව මුළු පළාතෙම ජනප්‍රිය වුණා. මනාලියන්ට අන්දවන්න මහිලාල් කියන තරුණයෙක්ව කුලියට ගත්තා.හිටපු අගමැතිවරයෙකු වන බණ්ඩාරනායක මහත්මයා ඉංගිරියට ආපු අවස්ථාවක ඉංගිරියෙ බෝගහ මුලදී පිළිගැනීමේ රැස්වීමක් තිබුණා. මෙතනදී මං ඡායාරූපයක් ගත්තා. පානදුර මෝටර් ට්‍රාන්ස්පෝට් සමාගමේ ටයිම් කීපර් කෙනෙක් හිටියා. නම අමරසිංහ. ඒ කාලෙ හොඳ ජවසම්පන්න චණ්ඩියෙක්. එයා තමයි හන්දියේ බෝගහ සිටෙව්වේ.මගේ දෙ ඇස් පෙනීමත් කන් ඇසීමත් දුර්වලයි. මගේ බිරිය විශ්‍රාමික මාණ්ඩලික හෙදියක්. ඇය මගේ ජීවිතයේ යෝධ සෙවණැල්ලක්. ඇයගේ සෞඛ්‍ය උපදෙස් මත මම අද සතුටින් ප්‍රීතියෙන් ජීවත් වෙනවා. ඒ කාලේ ඡායාරූපකරණය සහ අද පවත්නා නව පන්නයේ තාක්ෂණයෙන් යුත් ඡායාරූප ශිල්පය අහසට පොළවට වගෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>11</day>
    </date>
    <link>http://www.dinamina.lk/2011/08/11/_art.asp?fn=f1108114</link>
    <topic>OLD ALBUM</topic>
    <author>- අසේල කුරුලුවංශ</author>
    <content>ප්‍රථම නිදහස් දිනය සිහිවනු පිණිස මෙරට ප්‍රථම අග්‍රාමාත්‍ය ඩී. එස්. සේනානායක මහතා 1948 පෙබරවාරි 04 දින පේරාදෙණිය උද්භිද උද්‍යානයේදී සිටුවන ලද සියඹලා පැළයේ වර්තමාන පෙනුම..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n1108121</link>
    <topic>ඕනෑම ගැටලුකාරී අවස්ථාවකදී චීනය ශ්‍රී ලංකාව සමඟයි</topic>
    <author/>
    <content>ජාත්‍යන්තර තලයේ ශ්‍රී ලංකාවට බලපාන ගැටලුවලදී ශ්‍රී ලංකාවේ භෞතික අඛණ්ඩතාව රැක දීම සඳහා අවශ්‍ය ඕනෑම අවස්ථාවක ශ්‍රී ලංකාවට සහාය ලබා දෙන බව චීන අගමැති චෙන් ජියාබාවෝ මහතා ශ්‍රී ලංකා ජනාධිපති මහින්ද රාජපක්‍ෂ මහතාට පවසා ඇත.බීජිං නුවර චීන අගමැති නිල නිවසේදී චීන අගමැතිවරයා ජනාධිපති මහින්ද රාජපක්‍ෂ මහතා ඊයේ (11) හමු වූ අවස්ථාවේදී මේ බව ප්‍රකාශ කර ඇත.චීනය හා ශ්‍රී ලංකාව අතර පවතින්නේ සදාතනික මිත්‍රත්වයක් බව පවසා ඇති චීන අගමැතිවරයා ශ්‍රී ලංකාවේ ස්ථාවරභාවය මේ වන විට ඉතා සතුටුදායක මට්ටමක පවතින බැවින් ජාත්‍යන්තර තලයේ ශ්‍රී ලංකාවට බලපාන ගැටලුවලදී චීනයේ සහාය ශ්‍රී ලංකාවට ලබා දෙන බව අවධාරණය කර ඇත.චීන ආධාර යටතේ ශ්‍රී ලංකාවේ ක්‍රියාත්මක වන දැවැන්ත සංවර්ධන ව්‍යාපෘතිවල ප්‍රගතිය පිළිබඳ මෙහිදී ජනාධිපතිතුමා චීන අගමැතිවරයා දැනුවත් කර ඇත.විශේෂයෙන් මානුෂීය මෙහෙයුමෙන් පසු ශ්‍රී ලංකාව ශීඝ්‍ර සංවර්ධනයක් අත්පත් කර ගැනීම සඳහා චීනයෙන් ලද සහයට ජනාධිපතිතුමා චීන රජයට ප්‍රශංසාව පුද කර ඇත.හම්බන්තොට ජාත්‍යන්තර වරායේ පළමු වන අදියරේ ඉදිකිරීම් කටයුතු සාර්ථක වීම පිළිබඳව ප්‍රසාදය පළ කළ චීන අග්‍රාමාත්‍යතුමා එහි දෙවන අදියරට මූල්‍යාධාර ලබා දීමට තම රජය කැමැත්තෙන් සිටින බව ද මෙහිදී ප්‍රකාශ කර ඇත.චීන ආධාර යටතේ ඉදි කෙරුණු නොරොච්චෝලේ තාප බලාගාරයේ වත්මන් තත්ත්වය පිළිබඳව ද මෙහිදී සාකච්ඡා වූ අතර, එමගින් ශ්‍රී ලංකා ආර්ථිකයට ශක්තියක් ලැබීම පිළිබඳව චීන අග්‍රාමාත්‍යතුමා සිය සතුට පළ කොට ඇත.තවද, මාතර - කතරගම දුම්රිය මාර්ගයේ ඉදිකිරීම් කටයුතු පිළිබඳව ද මෙහිදී සාකච්ඡා වූ අතර, ඒ සඳහා ද චීන රජයේ සහය පළ වී ඇත.ශ්‍රී ලංකාව හා චීන ජනතාව අතර අන්‍යෝන්‍ය සුහදතාවය සහ සංස්කෘතික සබඳතාවය තර කර ගැනීමේ අවශ්‍යතාවය පිළිබඳව ද මෙහිදී අවධාරණය කෙරිණි.මේ අනුව චීන ශ්‍රී ලංකා ශිෂ්‍යත්ව හුවමාරු වැඩසටහන යටතේ දෙරට අතර සංස්කෘතික කණ්ඩායම් හුවමාරු කර ගැනීම පිළිබඳව ද මෙහිදී නායක දෙපළගේ අවධානය යොමු කර ඇත.මෙම හමුව සඳහා විදේශ කටයුතු අමාත්‍ය මහාචාර්ය ජී. එල්. පීරිස්, උසස් අධ්‍යාපන අමාත්‍ය එස්. බී. දිසානායක, පා.ම. සජින් වාස් ගුණවර්ධන, ජනාධිපති ලේකම් ලලිත් වීරතුංග , විදේශ කටයුතු අමාත්‍යාංශයේ ලේකම් කරුණාතිලක අමුණුගම යන මහත්වරුන් ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n1108122</link>
    <topic>ජනපතිට චීනයෙන් ගෞරව ආචාර්ය උපාධියක්</topic>
    <author/>
    <content>ජනාධිපති මහින්ද රාජපක්ෂ මහතා චීනයේ බීජිං විදේශ භාෂා අධ්‍යයන විශ්වවිද්‍යාලයේ ගෞරව ආචාර්ය උපාධියකින් පිදුම් ලැබීය.රටේ හා ජාත්‍යන්තරයේ සාමය හා සංහිඳීයාව ඇති කිරීම, ත්‍රස්තවාදය නිමා කොට රටේ සියලු ජනකොටස්වලට හොඳීන් ජීවත් විය හැකි පරිසරයක් නිර්මාණය කිරීම සහ චීනය හා ලංකාව අතර මිත්‍රත්වය හා සංහිඳීයාව වඩාත් සමීප කිරීම ආදී කරුණු මේ ආචාර්ය උපාධිය පිරිනැමීමට හේතුපාදක වී තිබේ.බීජිං විදේශ භාෂා අධ්‍යයන විශ්ව විද්‍යාලයේදී ඊයේ (11) මේ උපාධි ප්‍රදානෝත්සවය පැවැත්විණි.අනතුරුව බීජිං විදේශ භාෂා අධ්‍යයන විශ්වවිද්‍යාලයේ ශ්‍රී ලංකා පර්යේෂණ කේන්ද්‍රය ජනාධිපතිවරයාගේ අතින් විවෘත කෙරිණ. ජනාධිපතිවරයා වෙත ශ්‍රී ලංකා අධ්‍යයන කේන්ද්‍රයේ ගෞරවනීය යාවජීව සභාපතිත්වය ද පිරිනැමිණි.මෙම අධ්‍යයන විශ්වවිද්‍යාලයේ සිංහල භාෂා අධ්‍යයන කේන්ද්‍රයේ සිංහල භාෂාව හදාරන චීන සිසු සිසුවියන් සමඟ සුහද කතාබහක නිරත වූ ජනාධිපතිතුමා, ශ්‍රී ලංකා චීන මිත්‍රත්වය සංකේතවත් කරමින් විශ්වවිද්‍යාල භූමිය තුළ පැළයක් ද රෝපණය කළේ ය.මේ අවස්ථාවට විදේශ කටයුතු ඇමැති මහාචාර්ය ජී.එල්. පීරිස්, උසස් අධ්‍යාපන ඇමැති එස්.බී. දිසානායක, පා.ම. සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, චීනයේ ශ්‍රී ලංකා තානාපති රංජිත් උයන්ගොඩ මහත්වරු ඇතුළු පිරිසක් ද එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n1108123</link>
    <topic>ස්වේච්ඡා සංවිධාන 15ක් සංගණනයෙන් ඉවත් වෙයි</topic>
    <author>නුවන් කොඩිකාර සහ පණ්ඩුක සමරසේකර</author>
    <content>අලි සමීක්ෂණයට සහය ලබාදීමට එකඟතාවය පළ කළ පරිසර වනජීවී හා ස්වේච්ඡා සංවිධාන 15 ක් සංගණන කටයුතු වලින් ඉවත් වෙති.සමීක්ෂණයෙන් පසු අලි 300 ක් බලපත්‍රලාභීන් වෙත ලබාදීමට සලකා බලන බවට විෂයභාර ඇමැතිවරයා කළ ප්‍රකාශයත් සමඟ සමීක්ෂණයෙන් ඉවත්වීමට මේ සංවිධාන තීරණය කර තිබේ.සමීක්ෂණය හරහා ඇමැතිවරයා වෙනත් අරමුණු ඉෂ්ඨ කර ගැනීමට උත්සාහයක යෙදී සිටින නිසා මේ තීරණය ගත් බව වන ජීවී සංරක්ෂණ සංසදයේ ලේකම් නයනක රන්වැල්ල මහතා ‘දිනමිණ’ ට පැවසීය.මෙවර සිදු කරන සමීක්ෂණයෙන් ලබා දෙන දත්ත පිළිගැනීමට නොහැකි බවත්, ඒ සඳහා පිළිගත් පිරිස් යොමු කර නොමැති බවද හෙතෙම කීවේය.අවශ්‍ය වාහන, ශ්‍රමය ලබාදීමට එකඟ වූයේ සද්භාවයෙන් සමීක්ෂණය සිදු කරනු ඇතැයි සිතා වුවද එහි යටි අරමුණ හෙළිවීමත් සමඟ විද්වත් සංගම් ඉවත් වීමට පියවර ගත් බවද ඒ මහතා පැවසීය.මේ සංගණනය සඳහා ඇස්තමේන්තුගත මුදල රුපියල් මිලියන 25 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n1108124</link>
    <topic>රිසානාට කතා කරන්න මවුපියන්ට අවස්ථාව</topic>
    <author>මහින්ද අලුත්ගෙදර</author>
    <content>සෞදි අරාබියේ මරණ දඬුවම නියම වී සිටින ශ්‍රී ලාංකික ගෘහ සේවිකා රිසානා නෆීක් වෙත දුරකථනයෙන් සිය මවුපියන් ඇමතීමට අවස්ථාව ලබා දී තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.රාමසාන් කාල සීමාව වෙනුවෙන් ඇයට මේ අවස්ථාව ලබාදී තිබෙන බවද එම කාර්යාංශයේ ජ්‍යෙෂ්ඨ ප්‍රකාශකයෙක් ‘දිනමිණ’ට පැවැසීය. තම මව්පියන් ඇමැතීමට අවස්ථාව ලබාදීම සම්බන්ධයෙන් ස්තුතිවන්ත වන බව දැනට සෞදි අරාබියේ දවාද්මි බන්ධනාගාරයේ රඳවා සිටින රිසානා නෆීක් එහි පැමිණි දන්ත වෛද්‍යවරියක වන කිෆායා ඉස්තිකාර් මහත්මියට පවසා ඇත. ඊට අමතරව තමන්ව බේරා ගැනීම වෙනුවෙන් හැකි දෙයක් කිරීමට පියවර ගන්නා ලෙසද ඇය තම මවුපියන්ගෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n1108125</link>
    <topic>පුරාවිද්‍යා නිලධාරිනියගේ වැඩ තහනම්</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුව පරාක්‍රම සමුද්‍රයේ මධ්‍යයේ පිහිටි සීත මාලිගයට ගිනි තැබීමේ සිද්ධිය සම්බන්ධයෙන් පුරාවිද්‍යා කොමසාරිස්වරයා විසින් විධිමත් පරීක්ෂණයක් ආරම්භ කර තිබේ.මේ සිද්ධිය වූ දින රාජකාරියේ නිරතව සිටි එම කලාපය භාර පුරාවිද්‍යා නිලධාරිනියගේ ඊයේ (11) සිට ක්‍රියාත්මක වන පරිදි වැඩ තහනම් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n1108126</link>
    <topic>ඛනිජ තෙල් කැනීම් ඇරැඹෙයි</topic>
    <author>කල්පිටිය සමූහ</author>
    <content>කල්පිටි වෙරළේ සිට කිලෝමීටර 20 ක් ගැඹුරු මුහුදේ, ඛනිජ තෙල් සඳහා මඩ කැණීම් කටයුතු ලබන 14 දින ආරම්භ කෙරේ. 2001,2005 සහ 2008 වසර වලදී කළ තෙල් ගවේශනයන්හී ඉහළම ප්‍රතිඵල නෙලීමේ පළමු අවස්ථාව මෙයයි.තෙල් කැණීම් භාර ආයතනය වන (Cains Lanka) කේන්ස් ලංකා ආයතනයේ නේවාසික කළමනාකරු ටෙරන්ස් සුන්දරම් මහතා මේ බැව් අණාවරණය කළේ පසුගියදා සන්ධ්‍යාවේ, කල්පිටිය ප්‍රාදේශීය ලේකම් කාර්යාලීය ශ්‍රවනාගාරයේ පැවැති, තෙල් කැනීම් කටයුතු පිළිබඳ දැනුවත් කිරීමේ ප්‍රජා හමුවේදීය. “මෙම කැණීම් කටයුතු සඳහා තාක්ෂණයෙන් ඉතා දියුණු යාත්‍රාවක් යොදා ගැනේ.පරිසරයට කිසිදු බලපෑමක් නොවන අයුරින්, මීටර 800 සිට මීටර 1400 ගැඹුරු මුහුදේ, මාස හතරක කාලයක් පුරා මේ කැනීම් කටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n1108127</link>
    <topic>සිවු වැනි රන්දෝලි පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ සිව්වැනි රන්දෝලි පෙරහර අද (12) වීදි සංචාරය කරයි.ශ්‍රී දළදා මාලිගාව අබියසින් නැඟෙනහිර දිශාභිමුඛව රාත්‍රි 8.30 ට පෙරහර පිටත්ව දළදා වීදිය, යටිනුවර වීදිය, හරස් වීදිය, කොටුගොඩැල්ල වීදිය, කන්දේ වීදිය, ඩී. එස්. සේනානායක වීදිය ඔස්සේ ගමන් ගෙන රජ වීදියෙන් ඉහළට විත් ගෙවදීමට නියමිත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n1108128</link>
    <topic>ටෙලිකොම් ආදායම මාස හයට බිලියන 24.85යි</topic>
    <author/>
    <content>මේ වසරේ ජුනි අවසන් වන විට ශ්‍රී ලංකා ටෙලිකොම් සමාගම් සමූහය රුපියල් බිලියන 24.85ක ආදායමක් උපයා තිබේ.මේ වසරේ මුල් මාස හය තුළදි ශ්‍රී ලංකා ටෙලිකොම් මව් ආයතනය පමණක් රුපියල් බිලියන 2.35ක බදුවලට පෙර ලාභයක් වාර්තා කර ඇත. එය ගිය වසර හා සැසඳීමේදී සියයට 70ක වර්ධනයකි.එම කාලපරිච්ඡේදය තුළ දී බදුවලට පසු ශුද්ධ ලාභය සියයට 106 කින් වැඩි වී තිබෙන අතර, එය රුපියල් බිලියන 1.76 දක්වා ඉහළ නැග ඇත.ශ්‍රී ලංකා ටෙලිකොම් පී. එල්. සී (SLT ) මව් සමාගම සහ සීමාසහිත මොබිටෙල් සමාගම ඇතුළු ආයතන හතකින් සමන්විත සමූහයේ ලාභයට ප්‍රධාන වශයෙන් දායක වී ඇත්තේ පුලුල්පත හා පියෝ ටී. වී. ( PEOTV ) අංශයන්හි ආදායමයි.මොබිටෙල් සමාගමේ ආදායම සියයට 12කින් වර්ධනය වී ඇති අතර, බදුවලට පෙර ලාභය රුපියල් මිලියන 778කි. ගිය වසර හා සැසඳීමේදී ශුද්ධ ලාභය සියයට 36 සිට 44 දක්වා වර්ධනය වී තිබේ. ස්ථාවර, ජංගම, ජාත්‍යන්තර, දත්ත, තොග සහ පුලුල්පත යන අංශවලදී ශ්‍රී ලංකා ටෙලිකොම් ආයතනය ප්‍රබල වෙළඳපොළ තත්ත්වයක් අත්කරගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n11081215</link>
    <topic>හදිසි අනතුරුවලින් ජනතාවට සිදුවන හානිය වැළැක්වීමට නව සැලැස්මක්</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>හදිසි අනතුරු හේතුවෙන් මෙරට ජනතාවට සිදුවන හානිය වැළැක්වීම සඳහා තුවාල වැළැක්වීමේ හා කළමනාකරණය කිරීමේ ජාතික ප්‍රතිපත්තිය හා ක්‍රමෝපාය සැලැස්මක් සකස් කිරීමට සෞඛ්‍ය අමාත්‍යංශය තීරණය කරයි.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි අමාත්‍යංශය මේ තීරණය ගෙන තිබේ.මෙම ජාතික ප්‍රතිපත්තිය සාර්ථක කැර ගැනීමට මෙන්ම එම ප්‍රතිපත්තිය වැඩි දියුණු කර ගැනීම සඳහා මහජනතාවගේ හා ඒ පිළිබඳ උනන්දුවක් දක්වන විිද්වතුන්ගේ අදහස් යෝජනා ලබා ගැනීමට සෞඛ්‍ය අමාත්‍යංශය අපේක්ෂා කරන බව සෞඛ්‍ය ලේකම් වෛද්‍ය රවීන්ද්‍ර රුබේරු මහතා පවසයි.හදිසි අනතුරු නිසා සිදුවන මරණ හා තුවාලවීම් දිනෙන් දින ඉහළ යමින් පවතී. මෙරට රෝහල්වල සිදුවන මරණවලින් දසවැනි ස්ථානයට වැඩිම මරණ සංඛ්‍යාවක් සිදු වන්නේ හදිසි අනතුරු හා එමඟින් සිදුවන තුවාල නිසා බව රෝහල් වාර්තා සනාථ කරයි. එසේම හදිසි අනතුරු නිසා සිදුවන තුවාලවලින් රටේ ශ්‍රම බළකායට අයත් තරුණ වයසේ පසුවන්නන් බොහෝවිට ආබාධිත බවට පත්වේ.රජයේ රෝහල්වලට 2007 වසරේදී රෝගීන් ඇතුළත් වීමට ප්‍රධානතම සාධකය වී ඇත්තේ හදිසි අනතුරු හේතුවෙන් ඇතිවූ ශාරීරික තුවාල හෙවත් ක්ෂතිය (ඊපචභථච) තුවාලයි. එම වර්ෂයේ ක්ෂතිය තුවාලවලට ප්‍රතිකාර ගැනීම සඳහා රෝහල් ගත වී ඇති සංඛ්‍යාව 669,052කි.ඉන් සිදුව ඇති මරණ ප්‍රමාණය 1389කි. එම වසරේදීම වස විෂ ශරීරගතවීම හේතු කොටගෙන රෝහල්ගතවූ සංඛ්‍යාව 62,721කි. මෙයට පළිබෝධ නාශක ශරීරගතවීම් 17,723ක්, මත්ද්‍රව්‍ය ඖෂධ වර්ග හා ජෛව ද්‍රව්‍ය හා ඖෂධ නොවන ද්‍රව්‍ය හේතුකොටගෙන 44,998ක් ද ප්‍රතිකාර සඳහා රෝහල්ගත වී ඇත.රජයේ රෝහල්වල සිදුවූ මරණවලින් සියයට 4.5ක් එනම් පුද්ගලයන් 1561ක් වස විෂ ශරීරගත වීම නිසාත්, 13,409ක් පිළිස්සුම් නිසාත් රෝහල් ගත වී ඇත.පිළිස්සුම් නිසා එම වසරේ මිය ගොස් ඇති පුද්ගලයන් සංඛ්‍යාව 292කි.පුද්ගලයන්ට චේතනාන්විත හා චේතනාන්විත නොවන යනුවෙන් දෙයාකාරයකට තුවාල සිදුවීම් වාර්තා වී තිබේ. චේතනාන්විත නොවන තුවාල අතුරින් බහුතරයක් සිදුවී තිබෙන්නේ මාර්ග අනතුරු නිසයි.2008 වසරේ හදිසි අනතුරු 31,872ක් වාර්තා වී තිබේ. ඒවායින් මාරක රිය අනතුරු 2176ක් වාර්තා වී ඇත. ඉන් සිදු වූ මරණ සංඛ්‍යාව 2328කි. ශ්‍රී ලංකාවේ සෑම පැය 4 1/2 කට වරක් මාර්ග අනතුරු නිසා අවම වශයෙන් එක් පුද්ගලයෙක් මිය යයි.දිනකට පුද්ගලයන් තිදෙනකුට තුවාල සිදුවිය හැකි වාහන ගැටුම් 6ක් පමණ වාර්තා වේ. හදිසි අනතුරු නිසා ශ්‍රී ලංකාවට අහිමි වන මිනිස් පැය ගණන ලක්ෂ 5කි.ගෘහස්ථව සිදුවන හදිසි අනතුරු ද ඉහළ ගොස් තිබේ. ඒවා පිළිබඳ සැබෑ තොරතුරු වාර්තා වන්නේ නැත.රට පුරා මනාව විසිරී ගිය සෞඛ්‍ය ආයතන ජාලයක් පැවතියද තුවාල කළමනාකරණය දැනට සිදු කරන්නේ ප්‍රධාන වශයෙන් ද්විතීයික හා තෘතියික මට්ටමේ සත්කාර ආයතනවලින් පමණි. වාර්ෂිකව තුවාල සිදුවීමෙන් මෙරට ආර්ථිකයට සැළකිය යුතු පාඩුවක් සිදුවේ. බරපතළ අනතුරකට පත්වන පුද්ගලයන්ට ප්‍රතිකාර ලබා දීමේදී ඇතැම් විට රජයට එක් පුද්ගලයකුට රුපියල් ලක්ෂ දහයේ සිට රුපියල් මිලියන දහය දක්වා පවා වැය කිරීමට සිදුවේ.මේ කරුණු හේතුවෙන් තුවාල වැළැක්වීම සහ කළමනාකරණය කිරීම අත්‍යවශ්‍යව ඇතැයිද, එය කාලීන වශයෙන් සිදුකළ යුතුව ඇතැයිද සෞඛ්‍ය ලේකම් විශේෂඥ වෛද්‍ය රවීන්ද්‍ර රුබේරු මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n11081216</link>
    <topic>අනුරපුර කතුන් හා දරුවන්ගේ සංවර්ධනයට වැඩසටහන් රැසක්</topic>
    <author>බුද්ධිකා ඉඹුලාන</author>
    <content>රුපියල් දසලක්ෂ 156 ක වියදමින් , අනුරාධපුර දිස්ත්‍රික්කයේ ළමයින්ගේ සහ කාන්තාවන්ගේ සංවර්ධනය වෙනුවෙන් වැඩසටහන් රැසක් ක්‍රියාත්මක කිරීමට ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පියවර ගෙන ඇත.ලබන වසරේ (2012) විලව්චිය පේමඩුවේදී පැවැත්වෙන දැයට කිරුල ජාතික ප්‍රදර්ශනයට සමගාමීව මෙම සංවර්ධන වැඩසටහන් ආරම්භ කර ඇත.මෙහිදී ශ්‍රී ලංකා කාන්තා කාර්යාංශය මගින්, කාන්තාවන්ගේ ආර්ථික තත්වය නංවාලීම වෙනුවෙන් ස්වයං රැකියා ආරම්භ කිරීමට අවස්ථා සැලසීම සහ කාන්තාවන් දැනට පවත්වාගෙන යනු ලබන ස්වයං රැකියා හා ව්‍යාපාර සඳහා මූල්‍ය ආධාර හා ණය ආධාර ලබා දීමද මේ යටතේ ක්‍රියාත්මක කෙරේ.සාම්ප්‍රදායික මැටි වළං කර්මාන්තයේ යෙදී සිටින කාන්තාවන්ට ඔවුනගේ කර්මාන්තය පහසුවෙන් කරගෙන යාම සඳහා අවශ්‍ය උපකරණ, නිෂ්පාදන උපකරණ ලබා දීමද සිදු කර ඇත.මෙහි ප්‍රථම පියවර ලෙස මිහින්තලේ ඇලප්පම්කුලම් සහ කටුපොත පාරම්පරික ගම්මානවල කාන්තාවන්ට සහ කහටගස්දිගිලිය ලූල්නෑව ගම්මානයේ මැටි භාණ්ඩ නිෂ්පාදනයේ නිරත කාන්තාවන්ට සකපෝරු ලබා දීම ඇමැති තිස්ස කරල්ලියද්ද මහතාගේ උපදේශකත්වයෙන් සිදු කෙරිණි. දැයට කිරුළ සංවර්ධන වැඩසටහනට සමගාමීව සෑම පවුලකටම නොමිලයේ මැටි වළං කට්ටලය බැගින් ලබා දීමටද ඇමැති තිස්ස කරල්ලියද්ද මහතා පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n11081217</link>
    <topic>භූගත හා මතුපිට ජලය පිළිබඳ තොරතුරු සිතියම් ගත කෙරේ</topic>
    <author>නුවන් කොඩිකාර</author>
    <content>භුගත හා මතු පිට ජලය පිළිබද තොරතුරු රැස්කර සිතියම් ගත කිරීමට වාරි මාර්ග හා ජල සම්පත් කළමනාකරණ අමාත්‍යාංශය තිරණය කර තිබේ.උතුරු-නැෙඟනහිර ඇතුළු සමස්ත දිවයිනම ආවරණය වන පරිදි මෙම සිතියම් ගත කිරීම සිදු කරන බව වාරි මාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය.මේ මඟින් ජලයේ ගුණත්වය හා ප්‍රමාණය මැන ගැනීමත්, ජලය නොමැති තැන්වලට ජලය යෙදීමත් මුලික අරමුණු කරගෙන ඇති බව ඇමැතිවරයා කීය.මීට අමතරව වැව් අමුණු, වේලි හා ජලාශවල තොරතුරු ඇතුළත් මධ්‍යස්ථාන 122 ක් දිවයින පුරා ස්ථාපිත කිරීමට සැළසුම් කර ඇති බවද ඒ මහතා කීවේය.මහවැලි කේන්ද්‍රයේ පැවැති වේලි ආරක්ෂණ හා ජල සම්පත් සැලසුම් කරන ව්‍යාපෘතිය පිළිබද මාධ්‍ය දැනුවත් කිරීමේ හමුවට පෙරේදා (10) එක් වෙමින් ඇමැතිවරයා එසේ ප්‍රකාශ කළේය.වැව්වල අවශ්‍යතාව අනුව ප්‍රවේශ මාර්ග, ව්දුලිය, සන්නිවේදන උපකරණ ලබාදීම සඳහා ආරම්භ කළ ව්‍යාපෘති අසූව ලබන වසරේදී අවසන් කරන බවද හෙතෙම සඳහන් කළේය. දැනට දුර්වල මට්ටමේ පවතින සියලුම ඇළ වේලි ශක්තිමත් කර දිර්ඝ කාලිනව පවත්වාගෙන යෑමට කටයුතු යොදා ඇති බවද සිල්වා මහතා පැවැසීය.මේ අවස්ථාවට අමාත්‍යාංශ ලේකම් අයිවන් ද සිල්වා මහතා ඇතුළු නිලධාරිහු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n11081218</link>
    <topic> වාරිමාර්ග ක්ෂේත්‍රයට ඉංජිනේරුවන් තාක්ෂණ නිලධාරීන් හිඟයක්</topic>
    <author>නුවන් කොඩිකාර</author>
    <content>වාරිමාර්ග කේෂ්ත්‍රයට අවශ්‍ය ඉංජිනේරුවරුන් සහ තාක්ෂණ නිලධාරීන්ගේ හිඟයක් පවතින බව වාරි මාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය.මීට හේතුව වෙනත් කේෂ්ත්‍රවල ඉංජිනේරුවරුන්ට වඩා වාරි කේෂ්ත්‍රයේ ඉංජිනේරුවරුන්ට අඩු වැටුපක් හිමි වීම බව ද, හෙතෙම ඉකුත්දා (10) කීවේය.මෙම තත්ත්වය නිසා බොහෝ ව්‍යාපෘතිවල ප්‍රමාදයන් සිදුවන බවත්, එය වලක්වා ගැනීමට අවශ්‍ය සැළසුම් සකස් කරමින් සිටින බවත් ඒ මහතා කීය.එන්. ඩී. ටී. පාඨමාලාව හදාරන සිසු සිසුවියන් වාරි කේෂ්ත්‍රයට බඳවා ගැනීමට අවශ්‍ය සාකච්ඡා සිදු කරමින් සිටින බව ද සිල්වා මහතා පැවැසීය. රටේ අවශ්‍යතාව තේරුම්ගෙන සිය සේවය නිසි ලෙස ඉටු කරන වාරි ඉංජිනේරුවන්ට සිය ස්තුතිය පිරිනමන බව ද ඇමැතිවරයා ප්‍රකාශ කළේය.වාරි ඉංජිනේරුවන්ට යම් යම් ගැටලු පවතින බවත්, එය කඩිනමින් විසඳීමට පියවර ගන්නා බවත් සිරිපාල ද සිල්වා මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n11081219</link>
    <topic>මහාචාර්ය ඇස්. බී. හෙට්ටිආරච්චි ‘මනේ’ සම්මානයෙන් අද පිදුම් ලබයි</topic>
    <author/>
    <content>ශ්‍රී ජයවර්ධනපුර විශ්ව විද්‍යාලයේ හිටපු උප කුලපතිවරයකු මෙන් ම ප්‍රංශයේ හිටපු තානාපතිවරයකු ද වන මහාචාර්ය ඇස්. බී. හෙට්ටිආරච්චි මහතා දකුණු කොරියාවේ දී මනේ සම්මානයෙන් අද දින (12) පුද ලබයි.වසර හතළිස් පහකට වැඩි කාලයක් ඉතිහාසය හා පුරාවිද්‍යා ක්ෂේත්‍රයට සිදු කළ විශිෂ්ට සේවාව අගය කරමින් දකුණු කොරියාවේ මනේ පදනම ඒ මහතා වෙත මේ සම්මානය පිරිනමනු ලැබේ.කොරියාවේදී ඉතිහාසය හා පුරාවිද්‍යා විෂය ක්ෂේත්‍රය දියුණු කිරීම හා දෙරට අතර අන්‍යෝන්‍ය සුහදත්වය වර්ධනය කිරීම සඳහා කැර ඇති සේවාව ද මෙහිදී සැලකිල්ලට ගෙන ඇත.ශ්‍රී ජයවර්ධනපුර විශ්ව විද්‍යාලයෙන් 2005 වසරේදී විශ්‍රාම ලැබූ හෙට්ටිආරච්චි මහතා එතැන් සිට මේ දක්වා කොරියාවේ ශාස්ත්‍රීය කටයුතුවල නිරතව සිටී.මනේ සම්මානය මීට පෙර හිමිකැර ගත් අය අතර නෙල්සන් මැන්ඩෙලා හා දලයි ලාමා ද වෙති.මනේ පදනම පිහිටුවා ඇත්තේ 19 වැනි සියවසේ අගභාගයේ හා 20 වැනි සියවසේ මුල් භාගයේ ජීවත් වූ කොරියානු දේශප්‍රේමී යතිවරයකු ව මනේ හිමිපාණන් අනුස්මරණය කිරීම සඳහාය. උන්වහන්සේගේ ශිෂ්‍යයකු වූ චෝ ඕ හ්‍යුන් හිමියෝ මනේ පදනමේ සභාපති ලෙස කටයුතු කරති.හ්‍යුන් හිමියන්ගේ කාව්‍ය ග්‍රන්ථයක් සිංහලයට පරිවර්තනය කරමින් සිංහල පාඨකයන්ට එම දර්ශනයෙන් බිඳක් දැනගැනීමට මහාචාර්ය හෙට්ටිආරච්චි මහතා පසුගිය වසරේ කටයුතු කෙළේය. මනක් ගාථා සරණිය නමැති එම සිංහලානුවාදය සන් භාවනා ක්‍රමය හා ඒ හා බැඳුණු දර්ශනය විග්‍රහ කරන්නකි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n11081210</link>
    <topic>සාමය ස්ථාපිත කළ පසු උතුරු නැඟෙනහිර අධ්‍යාපනය නැංවීමට ප්‍රමුඛත්වය ලබා දුන්නා</topic>
    <author/>
    <content>ශ්‍රී ලංකාවේ සාමය ස්ථාපිත කළ දා සිට උතුරු හා නැගෙනහිර ජනතාව අතර වඩා හොඳ අධ්‍යාපනයක් ව්‍යාප්ත කිරීමට තමන් සුවිශේෂි ප්‍රමුඛතාවක් දී ඇති බව ජනාධිපති මහින්ද රාජපක්ෂ මැතිතුමා ප්‍රකාශ කළේය.පුනරුත්ථාපනය කරන ලද එල්. ටී. ටී. ඊ. ත්‍රස්තවාදී සාමාජිකයන් දැනට පාසල් අධ්‍යාපනය ලබන බව සිහිපත් කළ ජනාධිපතිවරයා ඔවුන්ගෙන් සමහරුන් විශ්ව විද්‍යාලවලට ද ඇතුළත් වී ඇති බව කීවේය.ජනාධිපති මහින්ද රාජපක්ෂ මැතිතුමා මේ අදහස් පළ කළේ චීනයේ බීජිං විදේශ භාෂා අධ්‍යයන විශ්වවිද්‍යාලයේ ගෞරව ආචාර්ය උපාධියකින් පිදුම් ලැබීමේ අවස්ථාවට ඊයේ (11) එක් වෙමිනි.ජනාධිපතිවරයා එහි දී වැඩිදුරටත් මෙසේද ප්‍රකාශ කළේය.මෙම වැදගත් විශ්වවිද්‍යාලයේ අනුස්මරණීය අවස්ථාවන්ට සහභාගීවීමට මා හට ආරාධනා කිරීම ගැන බීජිං විදේශ අධ්‍යයන විශ්ව විද්‍යාලයේ මුලසුන හොබවන ංැච්ඤ් ෂදීව් මහතා සහ සභාපති ේච් ංලු’ි මහතාට පළමු කොටම මම ස්තූතිවන්ත වෙමි.බීජිං විදේශ අධ්‍යයන විශ්ව විද්‍යාල ඉතිහාසයේ මේ ඓතිහාසික අවස්ථාව සමරන මොහොතේදී මා වෙත පිරිනැමූ ගෞරවය පිළිබඳව මා හදපත්ලෙන්ම කෘතඥ වෙනවා. මෙය චීනය හා ශ්‍රී ලංකාව අතර පවත්නා දිගුකාලීන සහ සැබෑ මිත්‍රත්වය මනාව පිළිඹිබු කිරීමක් ලෙස මම සළකමි. එමෙන්ම මෙය අධ්‍යාපන හුවමාරු වැඩසටහන් ප්‍රවර්ධනය හරහා දෙරටේ තරුණ තරුණියන් අතර වඩා හොඳ අවබෝධයක් ඇති කිරීමට අප දෙරටේ ඇති කැපවීම සංකේතවත් කරන්නක් ද වෙනවා.භාෂා අධ්‍යනය තුළින් රටවල් සහ ජාතීන් අතර වඩා හොඳ සබන්ධතාවන් හා අවබෝධයන් වර්ධනය කිරීමට කැපවූ විශ්ව විද්‍යාලයකට වසර 70ක් පිරීම ප්‍රශංසනීය වාර්තාවකි. රටක් තුළ පමණක් නොව නොයෙක් සංස්කෘතීන් අතර පවා සන්නිවේදන ක්‍රමෝපායක් ලෙස භාෂාව ප්‍රමුඛ තැනක් ගන්නවා. අපේ වටිනාකම් සම්ප්‍රදායන් හා ඓතිහාසික සංවර්ධනාත්මක කටයුතු පිළිබිඹු වන්නේ අපේ සාහිත්‍යයෙන්. ඒවාගේම සාහිත්‍යයත් අපේ ආගමික සංස්කෘතියත් අතර සම්බන්ධතාව ගොඩනඟන්නේ භාෂාවයි. අපේ සමාජයේ අධ්‍යාපන කටයුතුවල මුලිකත්වය ගත්තේ පන්සලයි. අපට හිටපු ශ්‍රේෂ්ඨතම ලේඛකයන් කවියන් හා සමාජ මත ගොඩ නගන්නන් වුයේ බොහෝ උගත් බෞද්ධ භික්ෂුන් වහන්සේලායි.බුදු දහමේ තිබුණ වටිනා සංකල්ප වලිනුයි මේ භික්ෂුන් වහන්සේලා පෝෂණය වුණේ. ඒවාගේම අපේ ජනප්‍රවාද පෝෂණය වුයේත් ආගමික පදනමක් තුළයි. අද කාලයේ වගේ නෙවෙයි පැරැන්නන් මේ භාෂා පුහුණු කළේ පරම්පරාවෙන් පරම්පරාවට වාචික සම්ප්‍රදාය තුළින්. බොහෝ ඇසු පිරු තැන් ඇති අය අපි බහුශ්‍රැතයන් ලෙස හැ¼දින්වුවා.ඒවාගේම වෙනත් සංස්කෘතික අංගයන් වු නාට්‍ය සම්ප්‍රදාය සංගීතය සහ අනෙකුත් කලාවන් භාෂාවෙන් පෝෂණය වුණා පමණක් නොවෙයි භාෂාවේ සියලුම දේ තුළින් මේවා ඔප මට්ටම් වුණා. භාෂා දැනුම කියන්නේ යම් ජාතියක ජීවය පිළිබඳව හදුනා ගැනීමට වගේම ගැඹුරින් හැදැරීමට අවශ්‍ය වන මුලික අංගයක්.මෙම වසරේ 90 වැනි සංවත්සරය සමරන චීන මහා විප්ලවයෙන් 20 වසරකට පමණක් පසු මේ විශ්වවිද්‍යාලය පිහිටුවීම තුළින්ම චීනය විදේශ භාෂා අධ්‍යනයට ලබාදෙන වැදගත්කම පැහැදිලි වෙනවා.එමෙන්ම මෙම වැදගත් විශ්ව විද්‍යාලයේ සිංහල භාෂා අංශයේ 50 වන සංවත්සරය නොහොත් ස්වර්ණ ජයන්තිය අදට යෙදී තිබීම ද ඉතා වැදගත්.චීනය තුළ සිංහල භාෂාව අධ්‍යයනය සහ ප්‍රචලිත කිරීම වෙනුවෙන් මේ සිංහල අංශය දක්වන කැපවීම හා අධ්‍යාපන ක්ෂේත්‍රයේ ප්‍රෞඪ ඉතිහාසය වෙනුවෙන් මම මෙම විශ්වවිද්‍යාලයට සුභාශිංසන එක් කරනවා.චීනයේ විදේශ භාෂා වැඩසටහන් පවත්වන පළමු විශ්වවිද්‍යාලය මෙය වන අතර චීනයේ අනෙකුත් විශ්වවිද්‍යාලවලට වඩා විදේශ භාෂා වැඩසටහන් සංඛ්‍යාවක් මෙහි පැවැත්වීමත් සම්බන්ධයෙන් මම සතුටු වෙනවා.1961 වසරේ පිහිටුවනු ලැබූ මෙම සිංහල භාෂා අංශය ශ්‍රී ලාංකිකයන්ට චීනය පිළිබඳවත් චීන ජාතිකයින්ට ?ශ්‍රී ලාංකාව පිළිබඳවත් අවබෝධකර ගැනීමට මහඟු තෝතැන්නක්. එම නිසා මෙම විශ්වවිද්‍යාලයේ ශ්‍රී ලංකා කේන්ද්‍රය පිහිටුවීමට මෙම සංවත්සරය යොදා ගැනීම ඉතා උචිත යැයි අපද කල්පනා කරනවා. අනෙකුත් ජාතීන්ගේ සංස්කෘතීන් සහ සම්ප්‍රදායන් අවබෝධ කරගනිමින් පුළුල් ගෝලීය සබඳතා වර්ධනය කර ගැනීමේ කොටසක් ලෙස චීනය එහි වියතුන් සහ එහි අධ්‍යාපන ප්‍රතිපත්තිය තුළ සිංහල භාෂාව අධ්‍යයනය ලබාදීමට මේ දෙන්නා වූ ප්‍රමුඛත්වය මෙතුළින් තවදුරටත් පිළිඹිබු වෙනවා.ශ්‍රී ලංකාව සහ චීනය අතර පැවති ඉතා දිගු සබඳතාවන් පිළිබඳව ;මහිදී සඳහන් කිරීම යෝග්‍ය වන බව මම සිතමි. අප දෙරට අතර පැවති මෙම වෙළෙඳ සබඳතා පිළිබඳව රෝම ඉතිහාසඥයන් විසින් කරන වාර්තා හතරවන සියවස දක්වා දිව යයි.බුදු දහම හා බෞද්ධ ලේඛන පිළිබඳව දැනුම ලබා ගැනීමට 4 වැනි හා 5 වැනි සියවසේ ?ශ්‍රී ලංකාවට පැමිණි චීන ජාතික පාහියන් භික්ෂුවගේ පැමිණීම සමග මෙම සබඳතා වර්ධනය කිරීමට බුදු දහම ද ඉවහල් වුණා.මෙම සබඳතා ශත වර්ෂ කිහිපයක් පුරා අඛණ්ඩව පැවැති අතර ටෑං රාජවලිය සමයේ දී බුදු දහමේ ඉගැන්වීම් ගවේෂණයට චීන භික්ෂූන් කිහිප නමක් ශ්‍රී ලංකාවට ද වැඩම කර තිබෙනවා.මේ ගැන කථාකරද්දී බොහෝ දෙනාගේ අවධානයට පාත්‍ර වුණ සේද මාවත අපට අමතක කරන්න බෑ. චීනයේ තිබෙන ෂියාන් නගරයේ සිට තුර්කියේ තිබු කොන්ස්තන්තිනොපල් නගරය දක්වා තිබු සේද මාවත ?ශ්‍රී ලංකාව ද සම්බන්ධ කර ගෙන තිබුණා. ඒ නිසා පෙර අපරදිග වෙළඳාම ඉහළ මට්ටමකත් පැවතුණා. නොයෙකුත් භාෂා පිළිබඳ දැනුම ඒ කාලයේදීත් ඉතා වැදගත් වුණා.1952 අස්සන් කරන ලද රබර් සහල් ගිවිසුම අප දෙරටේ මෑතකාලීන සබඳතාවන්ට විශාල ජවයක් ලබාදුන් බව අප දන්නවා. ශ්‍රී ලංකාව මෙම ගිවිසුමට අස්සන් කලේ අධිරාජ්‍යවාදී පාලකයින් හා චීන ජනරජයට දැඩි ලෙස විරුද්ධ වූ බටහිර රටවල් වල විරෝධතා මධ්‍යයේ බව මතක් කිරීමට කැමැත්තෙමි. චීන ජනරජය සමාජවාදී පිලට සෘජුව අයත් නොවු රටක් සමඟ අස්සන් තබන ලද ප්‍රථම වෙළෙඳ ගිවිසුම ද මෙය වුණා.එතැන් පටන් වර්ධනය වූ අප සබඳතා 1957 දී දෙරට අතර තානාපති සබඳතා ඇති කර ගැනීම තුළින් තවත් ශක්තිමත් වුණා.සංවර්ධනයේ හා දියුණුවේ විවිධ ක්ෂේත්‍රයන් ආවරණය කරන මෙම දැඩි මිත්‍රත්වයේ සංතේකයන් අද අප රටේ පෙනෙන්නට තිබෙනවා. මේවා අතර ජාත්‍යන්තර සම්මන්ත්‍රණ වෙළෙඳපළට ශ්‍රී ලංකාව අවතීරණය කළ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව චීනයේ පරිත්‍යාගයක් ලෙස අපේ රටේ මුල් තැනක් ගන්නවා. අපගේ ශ්‍රේෂ්ඨාධිකරණය පිහිටා ඇත්තේ චීන රජයෙන් පරිත්‍යාග කරන ලද ගොඩනැගිල්ලක වන අතර නොබෝ දිනකින් විවෘත කිරීමට නියමිත කොළඹ ජාතික ප්‍රාසාංගික රඟහල, ශ්‍රී ලංකාවේ කලා ප්‍රකාශනයේ වර්ධනයට චීන රජයෙන් ලබාදුන් මහ¼ගු පරිත්‍යාගයක්.ත්‍රස්තවාදය සාර්ථකව පරාජය කිරීමෙන් පසු අප ළඟා කර ගැනීමට බලාපොරොත්තු වන ශීඝ්‍ර ආර්ථික සංවර්ධනයට දායකත්වය ලබාදෙන රටේ විවිධ පළාත්වල යටිතල පහසුකම් සංවර්ධනයට ද චීනය කැපී පෙනෙන ලෙස සහභාගි වූ බැව් මේ අවස්ථාවේදී මා කෘතඥතා පුර්වකව සදහක් කරනවා.සාර්ථකව නිමා කරන ලද ත්‍රස්තවාදයට එරෙහි සටනේ දී ශ්‍රී ලංකාවට සහායදීමට නොමසුරුව කැපවීම පිළිබඳව ශ්‍රී ලංකා ජනතාව චීනයට කෘතඥතාව පළකිරීම වැදගත්ය.එමෙන්ම අප රටේ ගැටුම් පැවැති ප්‍රදේශවල නැවත පදිංචි කිරීමට සහ ප්‍රතිසංකරණවලට ලබාදෙන්නා වූ සහාය ද සිහිපත් කළ යුතුයි.මෙම වැදගත් සිප්මැදුරේ දී මා සඳහන් කිරීමට කැමැති තවත් කරුණක් වන්නේ ශ්‍රී ලංකාවේ සාමය ස්ථාපිත කළ දා පටන් අපේ උතුරු හා නැගෙනහිර ජනතාව අතර වඩා හොඳ අධ්‍යාපනයක් ව්‍යාප්ත කිරීමට අපි සුවිශේෂි ප්‍රමුඛතාවක් දී ඇති බවයි.තවද පුනරුත්ථාපනය කරන ලද ත්‍රස්තවාදී සාමාජිකයන් දැනට පාසල් අධ්‍යාපනය ලබන අතර ඔවුන්ගෙන් සමහරෙක් විශ්වවිද්‍යාලවලට ද ඇතුළත් වී ඇත.ඔවුනට විවිධ භාෂා පාඨමාලා හැදැරීමට අවශ්‍ය පහසුකම් ද අප සලසා දී තිබෙනවා. චීනය අද වාණිජ්‍ය කටයුතුවල ගන්නේ ඉතා ඉහළ තැනක්. චීනයේ දියුණුව නිසා ?ශ්‍රී ලංකාව වගේම තවත් බොහෝ රටවල් ආර්ථික ප්‍රතිපත්ති තුළින් සංවර්ධනය වෙමින් පවතිනවා.ආර්ථික සංවර්ධනය හා සමාජ සමානාත්මතාව අතර ඇති සබඳතාවන් පිළිබදව සලකා බැලීමේදී ආර්ථික සංවර්ධනය ලබාගත යුතු වන්නේ රටක ජීවත් වන ජනතාවගේ සංස්කෘතිය වගේම ඔවුනගේ සම්ප්‍රදායන් හා අනාගත බලාපොරොත්තු අතර එකඟතාවයන් ඇති කර ගනිමිනුයි. ඒ පිළිබඳව අපට චීනයෙන් බොහෝ දේ ඉගෙන ගත හැකි යැයි මා කල්පනා කරනවා.වර්තමාන චීනයේ සිංහල භාෂාව හැදෑරූ පළමු චීන සිසුවා වන ෂ්න්ග් යුෂොන්ග් මහතා මෙහි සිටීම පිළිබඳව ද මම සතුටු වෙනවා. 1959 සිට කොළඹ පිහිටි චීන තානාපති කාර්යලයේ ඔහු සේවය කළ අතර 1964 දී චීන අගමැති චෞ එන්ලායිගේ ප්‍රථම ශ්‍රී ලංකා සංචාරයේ දී භාෂා පරිවර්තකයා වූයේ ද ඔහුයි. සිංහල භාෂාව පිළිබඳ ඔහු සතු වූ හසල දැනුම නිසාම මෙන්ම මෙම අගනා විශ්වවිද්‍යාලයේ සිංහල භාෂාව පිළිබඳ පළමු කථිකාචාර්යවරයා මෙන්ම සහාය මහාචාර්යවරයා වූයේ ද ඒ මහතාය. භාෂා අධ්‍යයනය හරහා සුහද සබඳතා වර්ධනය කිරීමේ කාර්යය ඉටු කළේ එතුමායි. එතුමාට මා දීර්ඝායුෂ ප්‍රාර්ථනා කරනවා.මෙම විශ්වවිද්‍යාලයේ සිංහල භාෂා අංශයක් පැවතීම අප දෙරට අතර මිත්‍රත්වය වර්ධනය හා ශක්තිමත් කිරීමට චීනය දක්වන උනන්දුව හො¼දින් සංකේතවත් කරන බැව් පැහැදිලියි. මේ අධ්‍යයන අංශයේ චීන ශිෂ්‍යයන් සියයකට වඩා සිංහල භාෂාව ප්‍රගුණකර ඇති බව දැන ගැනීම මා හට විශාල සතුටක් ගෙන දෙන්නක්.ඔබ දන්නවා භාෂාවක් හැදෑරීම තුළින් එම භාෂාව උපත ලැබූ රට හා එහි ජනයා පිළිබඳව දැඩි උනන්දුවක් ශිෂ්‍යයන් තුළ ඇති කරන බව. ශ්‍රී ලංකාව තුළ දී බොහෝ චීන රාජ්‍ය තාන්ත්‍රිකයන් හමුවී ඇති මට ඔවුන්ගේ සිංහල භාෂා දැනුම පිළිබඳ විශාල පැහැදීමක් තිබෙන අතර එය මෙම අධ්‍යයන අංශයේ සාර්ථකත්වය නිසා බැව් දැන් පැහැදිලි වනවා. චීන ජාතිකයන් අතර ශ්‍රී ලංකාව පිළිබඳව ගැඹුරු වැටහීමක් ඇති කිරීමට ශ්‍රී ලංකා කේන්ද්‍රය දායකත්වයක් සපයනු ඇති බව මා විශ්වාස කරනවා.මෙම වසරේ 70 වැනි සංවත්සරය සමරන චීන ජාත්‍යන්තර ගුවන් විදුලි සේවය මෙම අවබෝධය වර්ධනය කිරීමට ලබාදෙන දායකත්වය ද මම සඳහන් කිරීමට කැමැත්තෙමි.ශ්‍රී ලංකාව හා චීනය අතර යහපත් අවබෝධයක් ගොඩනැඟීමට මෙම ගුවන්විදුලියේ සිංහල භාෂා සේවය විශාල කාර්යභාරයක් ඉටු කර තිබෙනවා. මෙම විශ්ව විද්‍යාලයේ සිංහල භාෂා අංශය ද මෙම කාර්යයට දායකවී ඇති බව මාගේ විශ්වාසයයි.චීනය හා ශ්‍රී ලංකාව අතර ගුරු ශිෂ්‍ය හුවමාරු වැඩසටහන් ක්‍රියාත්මක වන බව සඳහන් කිරීම වැදගත්. වඩා ඵලදායී සිසු ගුරු හුවමාරු සඳහා මෙම විශ්වවිද්‍යාලය කැලණිය හා කොළඹ විශ්ව විද්‍යාලය සමඟ ගිවිසුම් දෙකකට එළැඹ තිබෙනවා.මගේ විශ්වාසය නම් සිංහල භාෂාව පමණක් නොවෙයි අනෙකුත් විෂයන් හැදැරීමට ද ?ශ්‍රී ලාංකික විශ්වවිද්‍යාල තුළ චීන සිසුන්ට අවස්ථාවක් ලබා දිය යුතුයි.අප දෙරට අතර එවන් අවස්ථාවන් අන්‍යෝන්‍ය වශයෙන් හුවමාරු කිරීමට හැකියාවක් ඇති බවට ද මගේ විශ්වාසයක් තිබෙනවා.සම්භාවනීය අමුත්තනි, අවසාන වශයෙන් මෙම විශ්වවිද්‍යාලයට මෙන්ම ශ්‍රී ලංකාවට ලබාදෙන අඛණ්ඩ සහායට චීන රජයට හා ජනතාවට නැවතවරක් මගේ හදපිරි ස්තූතිය ප්‍රකාශ කරමින් අනාගතයේ අප දෙරට අතර සබඳතා වැඩිදුරටත් වර්ධනය වනු දැකීම මගේ අපේක්ෂාව බව ද ප්‍රකාශ කරමින් ඔබ සියලු දෙනාට සුබ අනාගතයක් ප්‍රාර්ථනා කරනවා.මෙම අවස්ථාවට විදේශ කටයුතු ඇමැති මහාචාර්ය ජී.එල්. පීරිස්, උසස් අධ්‍යාපන ඇමැති එස්.බී. දිසානායක, පා.ම. සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම, චීනයේ ශ්‍රී ලංකා තානාපති රංජිත් උයන්ගොඩ මහත්වරු ඇතුළු පිරිසක් ද එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n11081211</link>
    <topic>ජනපතිට චීනයේදී දර්ශන විශාරද උපාධියක් පිරිනැමීම සතුටක්</topic>
    <author/>
    <content>චීනයේ විදේශ භාෂා අධ්‍යයන විශ්වවිද්‍යාලයේ විවෘත කළ ශ්‍රී ලංකා අධ්‍යයන කේන්ද්‍රයේ සභාපතිවරයා ලෙස ජනාධිපති මහින්ද රාජපක්ෂ මහතා පත්වීම අපේ රටට හිමි වූ විශාල ගෞරවයක් බව ශ්‍රී ලංකා - චීන සමාජ හා සංස්කෘතික සහයෝගිතා සංගමය කියයි.මේ අතර ඒ මහතාට එම විශ්වවිද්‍යාලයෙන් දර්ශන විශාරද ගෞරව උපාධියක් හිමි වීම සම්බන්ධයෙන් සතුටු වන බවද එම සංගමය සුබ පැතුම් පණිවුඩයක් නිකුත් කරමින් කියා සිටී. එම සුබ පැතුම් පණිවුඩයේ මෙසේද සඳහන් වෙයි.දර්ශන විශාරද ගෞරව උපාධියක් චීනයේ ප්‍රමුඛ පෙළේ විශ්වවිද්‍යාලයකින් අති ගරු ජනාධිපතිතුමන් වෙත පිළිගන්වනු ලැබීම ශ්‍රීී ලංකා - චීන මිත්‍ර ඉතිහාසයේ වාර්තාගත සිද්ධියක් වන අතර එය සමස්ත ශ්‍රී ලාංකික ජනතාව ලද ජයග්‍රහණයක් ලෙසද අපි සිතමු.70 වසරක ඉතිහාසයක් සහිත එම විශ්වවිද්‍යාලයේ දර්ශන විශාරද උපාධියක් පිළිගන්වනු ලැබූ ලෝකයේ සිව් වැනි දේශපාලඥයා අප රටේ ජනාධිපතිවරයා වීම අප රටට ඉමහත් ගෞරවයකි. මෙයින් චීන - ශ්‍රී ලංකා සමීප සබඳතාව තව තවත් ශක්තිමත් වනු ඇති අතර ශ්‍රී ලංකාව චීනයට දක්වන ලබැඳි මිත්‍රශීලීත්වයට පුද කෙරුණු ගෞරවයද සනිටුහන් වෙයි.එම ගෞරවය දැක්වීම වෙනුවෙන් චීනයේ බෙයිජිං විදේශ භාෂා විශ්වවිද්‍යාලයට අප සංගමයේ කෘතඥතාවද පළකරමු.එමෙන්ම ජනාධිපතිතුමන් අතින් විවෘත කෙරුණු ශ්‍රී ලංකා අධ්‍යයන කේන්ද්‍රයෙන් දෙරට අතර ශාස්ත්‍රීය සබඳතාව තර කෙරෙන පර්යේෂණ ඇතුළු ක්‍රියාකාරකම් ප්‍රගමනය වනු ඇතැයි ද අපි අපේක්ෂා කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=n11081213</link>
    <topic>සාංචි පුද බිමට බැංකු ශාඛාවක්</topic>
    <author/>
    <content>සාංචි පුදබිම වන්දනා කිරීමට පැමිණෙන ශ්‍රී ලාංකේය හා විදේශීය වන්දනාකරුවන්ගේ විදේශ මුදල් මාරු කරගැනීම සඳහා පහසුකම් සැලසීම මෙන්ම සාංචිය අවට ගොවි ජනතාවගේ වගා කටයුතු සඳහා ගොවි ණය ලබා දීම මූලික අරමුණු කර ගනිමින්, සාංචි නුවර ශ්‍රී ලංකා මහාබෝධි මධ්‍යස්ථාන පරිශ්‍රයේ ඉන්දීය රජයට අනුබද්ධ ඔරියන්ටල් බෑන්ක් ඔෆ් කොමර්ස් ශාඛාවක් පසුගිය සතියේ විවෘත කෙරිණි.විවෘත කිරීමේ අවස්ථාවට ඔරියන්ටල් බෑන්ක් ඔෆ් කොමර්ස් මහ කළමනාකරු එස්. සී. ෂර්මා, නියෝජ්‍ය මහ කළමනාකරු සමීර් මජුම්දාර් සහ රයිසන් දිස්ත්‍රික්කයේ අතිරේක ආදායම් පාලක එස්. සී. ශුක්ලා යන මහත්වරුද සහභාගී වූහ.සාංචි මහාබෝධි මධ්‍යස්ථානයේ මධ්‍යස්ථානාධිකාරි බානගල විමලතිස්ස හිමි සහ සාංචි මහාබෝධි මධ්‍යස්ථානවාසී නුගගොල්ලේ චන්දරතන හිමියෝ මෙහිදී ආගමික වතාවන් පැවත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=r1108121</link>
    <topic>නොකළ වරදක් මා පිට පටවා පොලිසිය මට පහර දුන්නා</topic>
    <author>පාණදුර සමූහ කපිල සෝමරත්න</author>
    <content>රන් පවුම් පහක් වටිනා රන් දම්වැලක් කොල්ලකෑම සහ ළඟ තබා ගැනීමේ චෝදනාවට අධිකරණය හමුවේ වරද පිළිගන්න යැයි පවසමින් පාණදුර පොලිසියේදී සැරයන්වරයකු සහ කොස්තාපල්වරයකු තමාට 17.07.11 දින පහරදී අධිකරණය හමුවට ඉදිරිපත් කළේ යැයි පාණදුර පින්වත්තේ ලහිරු ප්‍රදීප් සිල්වා පාණදුර මහේස්ත්‍රාත් ආර්. එස්. දිසානායක හමුවේ පැවැසීය.හෙතෙම එසේ පැවැසුවේ නීතිඥ සුගත් හඳුන්ගේ මහතා මගින් අධිකරණය වෙත පැමිණිලි කරමිනි. මෙම අවස්ථාවේදී මහේස්ත්‍රාත්වරයා විත්ති කූඩුවේ සිටි ප්‍රදීප් සිල්වා නැමැත්තාගෙන් කරුණු විමසීය.රන් පවුම් පහක් බර රන් දම්වැලක් කොල්ල කෑවේ යැයි කියා පාණදුර පොලිසියේ නිලධාරීන් මා අත්අඩංගුවට ගෙන 17.7.11 දින පොලිසියට ගෙනාවා. මා ළඟ පවුම් පහක රන් දම්වැලක් හෝ මාලයක් තිබුණේ නැහැ. එම රන් දම්වැල සොරකම් කළ බවට වරද අධිකරණයේදී පිළිගනින් යැයි කියමින් මට එම පොලිස් නිලධාරීන් පහර දුන්නා යැයි විත්තිකරු පැවැසීය.මා නොකළ වරදකට වරද පිළිගන්න බැහැ.ඔබ තුමා මගේ පැමිණිල්ල ගැන පරීක්ෂණයක් කරන්න යැයි විත්තිකරු අධිකරණයෙන් ඉල්ලා සිටියේය.තම සේවාදායකයා දකුණු කොළඹ රෝහලට යවා වෛද්‍ය පරීක්ෂණයකට ලක්කරන ලෙස නීතිඥ සුගත් හඳුන්ගේ මහතා අධිකරණයෙන් ඉල්ලා සිටියේය.මේ විත්තිකරුට රුපියල් ලක්ෂ දෙකක පුද්ගලික ඇපයක් නියම කළ මහේස්ත්‍රාත්වරයා දකුණු කොළඹ රෝහලේ අධිකරණ වෛද්‍යවරයා හමුවේ ශරීරය පරීක්ෂා කරගෙන වෛද්‍ය වාර්තාවක් ඉදිරිපත් කරන ලෙසට ද නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=r1108122</link>
    <topic>ඓතිහාසික කොරතොට කන්දේ වන අසිරිය රැක ගනිමු</topic>
    <author>කඩුවෙල සමූහ - සමන්ති මිරියගල්ල</author>
    <content>ඓතිහාසික වටිනාකම් රැසකින් යුතු, කඩුවෙල කොරතොට කන්ද සොබාදහමේ රමණීය දායාදයකි. බැලුන්ගල නමින් හැඳින්වෙන මෙම කන්ද කොළඹ දිස්ත්‍රික්කයේ පිහිටා ඇති උසම ස්වභාවික ස්ථානය වන අතර, උසින් අඩි 400ක් පමණ වේ. ඉතා පෞරාණික අගයන් දරන මෙහි බිතු සිතුවම් නැතත්, සීගිරියට දෙවැනි වන්නාවු ආශ්චර්යවත් ස්ථථානයක් බව කිව යුතුය.මේ කන්ද බැලුන්ගල ලෙස හැඳින්වෙනුයේ ධ්ධ් වැනි රාජසිංහ රජසමයේ රජතුමාගේ රාජපුරුෂයන් පෘතුගීසීන්ට විරුද්ධව ඔත්තු බැලු ස්ථානය වන බැවින් බව ඉතිහාසයේ සඳහන් වෙයි.සොබාදහම හා බැඳුණු සත්ව ගහනයක් වෙසෙන මෙහි වඳුරන්, රිලවුන් වර්ග 400ක් පමණ ද ඉත්තෑවන්, මීමින්නන්, කොළ දිවියන්, ඉබ්බන්, මුගටියන්, සර්පයන්, පිඹුරන් වැනි සතුන් විශාල ප්‍රමාණයක් ජීවත් වෙති. දුර්ලභ වර්ගයේ බෙහෙත් පැළැටි විශාල ප්‍රමාණයක්ද ඇත.කොරතොට කඳුයායේ එදා දුටු රමණීය බව හා ඓතිහාසික වටිනාකම රැකගැනීමේ බරපතළ ගැටලුවට අද දිනයේ ප්‍රදේශවාසීහු මුහුණ පා සිටිති.කලකට ඉහත කන්ද පාමුලින් ගලා ආ ජලපහරවල් හා ස්වභාවික පොකුණු සිඳී ගොසින් තිබේ.සත්ව ගහනය වැනසීයාම මෙන්ම ප්‍රදේශවාසී ජනතාවගේ ජීවත්වීමේ අයිතිය පවා අහිමිවන තත්ත්වයක් වර්තමානයේ උදා වී ඇත.වසර ගණනාවක සිට කන්දේ බිම් මට්ටමේ සිදුවු කළුගල් කැඩීම නිසා බොහෝ ජීවිත හා දේපළ හානි සිදුවී ඇත.කළුගල් ජාවාරමට එරෙහිව දහස් ගණන් දෑත් එක්වී ඇතිමුත් නිසි පිළිතුරක් නොලද ගම්වාසීන් සිටිනුයේ දැඩි කලකිරීමකිනි.මේ පිළිබඳව අදහස් දැක්වූ නිශ්ශංක පෙරේරා මහතාකොරතොට කන්දට සිදුව ඇති හානිය මෙතකැයි කියන්න බැහැ.මේ කන්ද වටේට ගල්ලෙන් හා ගල්පුටු රාශියක් තිබුණා. ජනවහරේ කියනවා දළදා වහන්සේ නුවරට වැඩම කරන්න කලින් මෙම ප්‍රදේශයේ සඟවා තැබුවා කියලා.කටාරං සහිත ගල්ලෙන් පවා තියෙනවා.ඒවාත් කඩලා විකුණගෙන . මෙහෙ මිනිස්සු ජීවත්වෙන්නේ හරිම බයෙන්.ගල්කුඩු නිසා හුස්ම ගන්න බෑ. ළමයෙකුට කිරි ටිකක් දෙන්න බැහැ. හුඟ දෙනෙකු උගුරේ ආබාධවලින් ;පළෙනවා.මේවන විට ගෙවල්වල අත්තිවාරම් පවා දෙදරලා තියෙනවා.ඉදිරියෙදි මේ භූගත පැලුම් නිසා විශාල නායයාම් පවා ඇතිවෙන්න පුළුවන්.මෙම ගැටලුවට ඉක්මන් විසඳුම් ලබාදෙන ලෙස ප්‍රදේශවාසී ජනතාව වෙනුවෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=r1108123</link>
    <topic>පරණ පෙම්වතිය හරස් වී කසාදෙත් කැඩිලා</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>විවාහ මංගල්‍යයකට පැමිණි මනාලයා ඇතුළු ඥාතිපිරිසකට මනාලයාගේ පරණ පෙම්වතිය මගරැක ඇතිවූ බහින්බස් වීමක් නිසා විවාහ මංගල්‍යය අතර මැද නැවතී කසාද සහතිකයේ අත්සන් කරනවා වෙනුවට පොලිස් පොතේ අත්සන් කර ආපසු නිවෙස්වලට යාමට සිදුව ඇත.කුරුණෑගල ප්‍රදේශයේ පදිංචි මේ තරුණයා එම ප්‍රදේශයේම පදිංචි මෙම තරුණිය සමග ප්‍රේම සබඳතාවයක් පවත්වාගෙන ගොස් ඇත. මෙම දෙදෙනාගේ හඳහන් බැලවූ තරුණියගේ මව එය නොගැලපෙන නිසා මෙම ප්‍රේම සම්බන්ධතාව නවත්වන ලෙසට තරුණියට පවසා ඇත. එහෙත් මෙම සබඳතාව හොර රහසේ පවත්වාගෙන ගොස් ඇත.පසුව මෙම තරුණයාගේ මව්පියන් තුංතොට ප්‍රදේශයේ තරුණියකට විවාහ කරදීමට තීරණය කර ඇත. ඒ අනුව මනාලයා ඇතුළු ඥාති පිරිසක් තුංතොට බලා වාහනයකින් පිටත්ව ඇත. ඒ අතරතුර පරණ පෙම්වතියට ඇයගේ යහළුවෙක් දුරකථන ඇමතුමක් දී මෙම විවාහය කරන බව පවසා ඇත. ඒ අනුව තරුණිය වෑන් එකක් රැගෙන තරුණයා ගිය වාහනය පසුපස හඹාගොස් දැදිගම කොටවෙහෙර අසල දී වාහනය හරස්කර මනාලයාගේ වාහනය නවතා ඇත. එහිදී දෙපාර්ශ්වය අතර බහින්බස් සිදුවේද්දී දැදිගම පොලිස් නිලධාරීන් දෙදෙනකු මේ සිද්ධිය දැක පාර්ශ්ව දෙකම දැදිගම පොලිසියට කැඳවාගෙන එන ලදී. පසුව තුංතොට මනාලියගේ නිවසේ ඥාතීන්ද පොලිසියට කැඳවාගෙන විත් පරීක්ෂණ පවත්වන ලදී.එහිදී තුංතොට මනාලියගේ ඥාතීන් විසින් මෙම විවාහ මංගල්‍යය ප්‍රතික්ෂේප කරන ලදී. තරුණයාට පරණ පෙම්වතිය විවාහ කරදීමටත් ඇයගේ මාපියන් එහිදී විරෝධය දක්වා ඇත. පසුව මෙ තරුණයා තරුණියන් දෙදෙනාම අහිමිවීම නිසා හැඬු කඳුළින් ඔහුගේ ඥාතීන් සමග පොලිසියෙන් පිටමන් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=r1108124</link>
    <topic>බිරිය රට යවා දියණියට හදි කළැයි රිමාන්ඩ් භාරයේ සිටි පියාට ඇප</topic>
    <author>මාවනැල්ල සමුහ පී.සෙනෙවිරත්න</author>
    <content>සිය බිරිඳ විදේශ රැකියාවක් සඳහා පිටත් කළ තැනැත්තකු එම නිවසේ සිටි 15 හැවිරිදි දියණියට අතවර කිරීමට තැත්කළ බවට චෝදනා කැර රක්ෂිත බන්ධනාගාර කළ තැනැත්තා අදාළ පොලිස් පරීක්‍ෂණවලින් පසුව ඉදිරිපත් කරන ලද අපරාධ වාර්තා සලකා බැලූ මාවනැල්ල මහේස්ත්‍රාත් හා දිසා විනිසුරු ශ්‍රීනිත් විජේසේකර මහතා විසින් පෞද්ගලික ඇපයක් මත මුදා හරින ලදී.අරණායක පොලිස් ස්ථානාධිපති පාදෙණිය බණ්ඩාර මහතා විසින් අරණායක මාවතගොඩ සංචාරක අධිකරණයේ විනිසුරුවරයා වෙත අදාළ සැකකරු ඉදිරිපත් කිරීමෙන් පසු මෙසේ ඇප මත මුදා හැරියේ ලිංගික අපරාධයකට ලක්වූ බවට තොරතුරු ලැබීමෙන් පසුව එම තරුණ දියණිය වෛද්‍ය පරීක්‍ෂණයකට ලක් කොට ඉදිරිපත් කළ තොරතුරු මතින් එවන් සිද්ධීන් තහවුරුව නොමැති නිසා බවද හෙළිවිය.මෙහිදී සැකකරු වෙනුවෙන් පෙනී සිටි නීතිඥ සරත් බණ්ඩාර මහතා අධිකරණය අමතමින් මෙම සැකකරු එවන් කාමුක අපරාධයක් තම දියණියට සිදුකර ඇති වග වෛද්‍ය වාර්තාවලින් තහවුරුව නොමැති නිසා සැකකරුට ඇපදිය හැකි බව අධිකරණයේදී සඳහන් කැර සිටියේය.එහිදී සැකකරුට අවවාද කැර මෙවන් චෝදනාවක් ඉදිරිපත්ව ඇතත් එය තහවුරුව නොමැති නිසා තමන් ඇප පිට මුදා හරිනු ලබන වග සැකකරුට දන්වා සිටියේය. පොලිස් පරීක්‍ෂණ මෙහෙයවන ලද අරණායක පොලිසියේ අපරාධ මෙහෙයුම් අංශයේ පො. ප. වෝල්ටර් මහතා ද මෙහිදී අධිකරණය අමතමින් 15 හැවිරිදි තරුණිය පිළිබඳව කරන ලද වෛද්‍ය පරීක්‍ෂණවලදී ඇයට ලිංගික අපරාධයක් සිදුව නැති වග හෙළිදරව් වන නිසා සැකකරු මුදා හැරීම පිළිබඳව පොලිසියේ විරුද්ධත්වයක් අධිකරණය වෙත ඉදිරිපත් නොකරන වගද කීය.මෙහිදී වයස අවු. 15ක දියණිය පියා වෙත බාර නොදී යුද හමුදා සේවයේ යෙදී සිටින බාල සහෝදරයා වෙත බාර දී ඊළඟ දිනට අධිකරණය හමුවට කැඳවාගෙන එන ලෙසට ද විනිසුරු ශ්‍රීනිත් විජේසේකර මහතා නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=r1108125</link>
    <topic>මවගේ අනියම් සැමියා දුවත් එක්ක පැටලිලා</topic>
    <author>පාණදුර සමූහ කපිල සෝමරත්න</author>
    <content>අවුරුදු කිහිපයක් තිස්සේ කාන්තාවන් හතර දෙනකු අනියම් බිරියන් වශයෙන් තබා ගෙන අනඟ රැඟුම් පෑ පුද්ගලයකු එක කාන්තාවකගේ දියණියක්ද අඹුකමට තබා ගැනීමේ සිද්ධියක් ගැන පාණදුර පොලිසියේ උප පොලිස් පරීක්‍ෂක එස්. අනවරත්න මහතා පරීක්‍ෂණ පැවත්විය.අත්අඩංගුවට ගත් පුද්ගලයා පාණදුර මහේස්ත්‍රාත් ආර්. එස්. ඒ. දිසානායක මහතා විසින් රක්‍ෂිත බන්ධනාගාරගත කරන ලදී.මෙම පුද්ගලයා අත්අඩංගුවට ගත්තේ ඔහු සමඟ ජීවත් වූ අනියම් බිරියක් විසින් පාණදුර පොලිසියට කරන ලද පැමිණිල්ලක් ගැන පරීක්‍ෂණ පැවැත්වීමෙන් පසුවය.පාණදුර පොලිස් ප්‍රදේශයේ නිවෙසක කාන්තාවක් පොලිසියට දන්වා සිටියේ ඇය පදිංචි නිවෙසින් ඇයව පන්නා දැමීමට අනියම් සැමියා සහ දියණිය උත්සාහ ගන්නා බවය.මෙම සිද්ධිය ගැන පරීක්‍ෂණ පවත්වන විට මෙම පුද්ගලයා දිවයිනේ ප්‍රදේශ කිහිපයකදී කාන්තාවන් අනියම් බිරිය වශයෙන් තබා ගෙන ඔවුන්ද දරුවන් ලබා දී ඇති බවය.බිරියන් හතර දෙනකුට අනියම් පෙම්සබඳතාවය නිසා දරුවන් පස් දෙනෙක් සිටිති. ඔවුන් මෙම පුද්ගලයාට එරෙහිව නඩත්තු නඩු මහේස්ත්‍රාත් අධිකරණවලදී පවරා ඇත.මෙම පුද්ගලයා අධිකරණය මඟ හරින නිසා අත්අඩංගුවට ගැනීමට වරෙන්තු නිකුත් කර ඇති බව උප පොලිස් පරීක්‍ෂක අනවරත්න මහතා පැවැත්වූ පරීක්‍ෂණයේදී අනාවරණය විය. සැකකරු අත්අඩංගුවට ගෙන අධිකරණයට ඉදිරිපත් කෙරුණි.ඔහු රක්‍ෂිත බන්ධනාගාර ගත කිරීමට පාණදුර මහේස්ත්‍රත්වරයා තීරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=r1108126</link>
    <topic>‘රසික මට අමාරුයි’ කී මධූ තවත් මොනවදෝ මුමුණන්න හැදුවා</topic>
    <author>හෝමාගම සංචාරක මංජුල හිරිපිටිය</author>
    <content>යුග දිවිය අරඹා සිය කුළුදුල් දරුවා ලැබීමට සිටි විසි දෙහැවිරිදි අටමස් ගැබිනි මවක් ඩෙංගු රකුසාට බිලිවීමෙන් ජීවිතයෙන් සමුගත් ශෝකජනක මරණයක් මහරගම පමුණුව පොල්වත්ත ප්‍රදේශයේ සිදු වී ඇත.මෙසේ මිය ගොස් ඇත්තේ පමුණුව පොල්වත්ත ප්‍රදේශයේ පදිංචිව සිටි බෙත්මගේ ජීවන්ති මදුශානි පෙරේරා (22) මහත්මියයි. සිය බිරියගේ හදිසි මරණ පිළිබඳව සැමියා වන රසික පුලස්ති (27) මෙසේ පවසන්නට විය.මමත් මදුත් යහළුවකුගේ මාර්ගයෙන් දැන හඳුනාගෙන 2010.09.09 දින විවාහ වුණා. ඒ වන විට මම ඕමන්ත පොලිසියේ සේවය කළා. පොලසියේ සේවය කරන විට නිතර නිවාඩු ලබා නිවෙසට ඒමට නොහැකි නිසා පොලිසියෙන් ඉවත් වුණා.අනතුරුව අපි දෙදෙනා රෙදි ව්‍යාපාරයක් පටන් ගත්තා. ව්‍යාපාරය සාර්ථක මට්ටමකට ඒමත් සමඟ මදූ ගැබිනියක් වුණා.අපට දරුවා ලැබෙන්න පෙර කෙහෙ හරි කුඩා ඉඩම් කැබැල්ලක් මිලදී ගෙන එහි කුඩාවට නිවෙසක් තනා ගෙන යාමට අපි දෙදෙනා සැලසුම් කරගෙන සිටියා. මඳ වේලාවක් නිහඬ බලා සිටි රසික , මිය ගිය මදුශානිගේ ඇති වූ රෝගී තත්ත්වය පිළිබඳව මෙසේ පවසන්නට විය.මදූට බබාව හම්බ වීමට වෛද්‍යවරු දින ලබා දී තිබුණේ මේ මස 27 දිනයි. මෙසේ සිටිය දී පසුගිය 25 දින සවස මදූට උණ ගතියක් සෑදී තිබූ නිසා පසු දින පොල්වත්ත ප්‍රදේශයේ බෙහෙත් ශාලාවකින් ප්‍රතිකාර ගත්තා.එහි වෛද්‍යවරයා කිව්වා පසුදාට උණ ගතිය අඩු වී තිබුණේ නැතිනම් ලේ එකක් අරගෙන බලමු කියලා.පසුදින උණ ගතිය වැඩි වුණා. ඒ නිසා ප්‍රතිකාර ගත් බෙහෙත් ශාලාවට ගොස් එහි වෛද්‍යවරයාට කිව්වා. එවිට වෛද්‍යවරයා කිව්වා දැම්ම රෝහලට රැගෙන යන්න කියලා. ඒ අනුව රෝහලට රැගෙන ගියා.එදින ප්‍රථමයෙන් බබා දැඟලුවේ නැහැ.පසුව බබා දඟලා තිබෙනවා. මදූ රෝහලේ නතර කළ දින සිටම සෑම දිනකම මම උදේ, දහවල් සහ සවස බලන්නට ගියා. මෙසේ රෝහලේ සිටියදී මදූට අමාරු වී රෝහලේ දැඩි සත්කාර ඒකකයට ඇතුළත් කළා.මදූ මිය යන්නට මොහොතකට පෙර කිව්වා, රසික මට ටිකක් අමාරුයි කියලා. මගේ මූණ දිහා බලාගෙන සිට තවත් මොනවද කියන්න හැදුවත් මගේ මූණ දිහා බලාගෙනම ඉඳ අවසන් ගමන් ගියා.මදූගෙත්, බබාගෙත් ජීවිතය බේරා ගැනීමට වෛද්‍යවරු ඇතුළු කාර්යමණ්ඩලය දැඩි උත්සාහයක් ගත්තත් ඒවා සියල්ල අසාර්ථක වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=s1108121</link>
    <topic>2018 පොදු රද මඩුලු ක්‍රීඩා උළෙල හම්බන්තොටදී පැවැත්විය හැකියි</topic>
    <author>ප්‍රින්ස් ගුණසේකර</author>
    <content>වසර 2018 දී පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවේ පැවැත්වීමට ඇති හැකියාව ඉහළ මට්ටමක තිබෙන බව ඔලිම්පික් රන් පදක්කම්ලාභි කෙන්යා ඔලිම්පික් කමිටු සභාපති ආචාර්ය කිප් කෙයිනෝ මහතා පවසයි.ශ්‍රී ලාංකිකයන් තුළ ඇති එකමුතුකම, හැකියාව හා උසස් සංස්කෘතික බැදීම් අනුව ඕනෑම අභියෝගයක් ජය ගැනීමේ තත්ත්වය ඇතැයි ඒ මහතාගේ අදහස විය.පොදු රාජ්‍ය මණ්ඩලීය ක්‍රීඩා උළෙල වසර 2018දී පැවැත්වීමට ඔස්ට්‍රේලියාවේ ගෝල්ඩ් කොස්ට් නගරය සමග ශ්‍රී ලංකාව තරග වැදීමට ලංසු තබා ඇති හෙයින් ශ්‍රී ලංකාවේ සුදානම ගැන සොයා බැලීමට අප්‍රිකානු කළාපයේ රටවල් 14ක නියෝජිතයෝ දින 4ක සංචාරයක නිරතවී ඊයේ රාත්‍රියේ පිටත්වූහ.හම්බන්තොට සූරියවැව ක්‍රීඩාංගණය හා ක්‍රීඩා ගම්මානය ඉදිකිරීමට යෝජිත ස්ථාන දැක බලාගත් අප්‍රිකානු නියෝජිතයෝ වාෂ්ප දුම්රියෙන් පින්නවල අලි අනාථාගාරය දැක ගැනීමට හා ශ්‍රී දළදා මාලිගාව වැඳ පුදා ගැනීමට ගියහ.“හම්බන්තොට දැකුම්කළු නගරයක්. වේගයෙන් ඉදිවෙන නව පහසුකම් රාශියක් තිබෙනවා. පොදු රාජ්‍ය මණ්ඩලීය ක්‍රීඩා උළෙල 2018දී පැවැත්වීමට හොඳම හැකියාවක් තිබෙනවා. හම්බන්තොට ඉදිවෙන ක්‍රීඩා ගම්මානයේ පහසුවෙන් තරගාවලිය පවත්වන්න පුළුවන්. ඔස්ට්‍රේලියාවේ ගෝල්ඩ් කොස්ට් නගරයටත් අපි ගියා. එහි ක්‍රීඩා තරග පවත්වන්න සූදානම් කොට ඇත්තේ තැනින් තැන. සංසන්දනය අතින් ශ්‍රී ලංකාව බොහෝ සෙයින් ඉදිරියෙන් සිටිනවා” කෙයිනෝ මහතා පැවැසීය.ඒ මහතා 1968 මෙක්සිකෝ ඔලිම්පික් උළෙලේදී මීටර් 1500න් හා 1972 මියුනිච් නගරයේ පැවැති ඔලිම්පික් උළෙලේදී මීටර් 3000 බාධක දිවීමේ තරගයෙන් රන් පදක්කම් දිනා ගත්තේය.ශ්‍රී ලංකාව 2018දී පොදු රාජ්‍ය මණ්ඩලීය ක්‍රීඩා උළෙල පැවැත්වීමට අවස්ථාව උදාවීම ඉදිරියේදී අප්‍රිකානු රටවලටත් එම ක්‍රීඩා උළෙල ලබා ගැනීමේ පහසුවක් වනු ඇතැයිද ඒ මහතා පැවැසීය.“අපේ සම්පූර්ණ සහාය හා සුබ පැතුම් පුදනවා. ශ්‍රී ලංකාවට මෙය ස්වර්ණමය අවස්ථාවක්. ඔලිම්පික් උළෙල ලබා ගැනීමට සටන් කළ චීනයට යන විට කිසිදු ඉදිකිරීමක් තිබුණේ නෑ. කොරියාවේ සෝල් නගරයේත් කිසිවක් තිබුණේ නෑ.නමුත් ඒ රටවල් දෙකම සාර්ථකව ක්‍රීඩා උළෙල පැවැත්වුවා. ශ්‍රී ලංකාවත් එවැනි රටක්. ඔබට ඉටු කළ හැකියි” ඔලිම්පික් සූර කෙයිනෝ මහතා පැවැසීය.ඒ මහතා සමඟ ඝානා ඔලිම්පික් කමිටු සභාපති ෆ්‍රෑන්ක් අප්පයියා මහතා ද ඊයේ අදහස් දැක්වීමට එක්විය.කොළඹ මැරතන් තරගය පිළිබඳ හෝටල් සංස්ථා පරිශ්‍රයේ පැවැති මාධ්‍ය හමුවේදී මෙම අදහස් ප්‍රකාශ කෙරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=s1108122</link>
    <topic> පාපන්දු නිලධාරීන් 6කට දැඩි තහංචි</topic>
    <author>සූරිච් (ඒ. එෆ්. පී.)</author>
    <content>පාපන්දු තරග නිලධාරීන් 6 දෙනෙකුට දේශීය හා ජාත්‍යන්තර මට්ටමේ පාපන්දු ක්‍රීඩාවට අදාළ සෑම ක්‍රියාකාරකමක්ම ජීවිතාන්තය දක්වා තහනම් කිරීමට ජාත්‍යන්තර පාපන්දු සම්මේලනය පියවර ගත්තේය.මේ නිලධාරීන් අතර බොස්නියාවේ නිලධාරීන් තිදෙනකු සහ හංගේරියාවේ නිලධාරීන් තිදෙනෙකු වෙති. තරග තීරණවලට බාධා කිරීමත් දූෂණ වංචා සිදුකිරීමත් හේතුවෙන් මේ තහනම් පනවා තිබේ.පසුගිය පෙබරවාරි මාසයේ පැවැති එස්ටෝනියා සහ බල්ගේරියාව අතර තරගයේදීත් බොලිවියා හා ලතිවියා අතර තරගයේදීත් ඉහත කී නිලධාරීහු තරග ප්‍රතිඵලවලට බාධා කොට තිබුණි. ඒ පිළිබඳව තරග වැදුණු කණ්ඩායම් 4 ජාත්‍යන්තර පාපන්දු සම්මේලනයට පැමිණිලි කිරීමෙන් අනතුරුව මේ පරීක්ෂණ කටයුතු අරඹා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=s1108123</link>
    <topic>යුද හමුදාවට පළමු ඉනිමේ ජයක්</topic>
    <author>ඩිල්වින් මෙන්ඩිස්-මොරටුව ක්‍රීඩා</author>
    <content>අවුරුදු 23 න් පහළ අන්තර් සමාජීය දෙවැනි පෙළ ක්‍රිකට් තරගයකදී ආදි මොරටු විදුහල් ක්‍රීඩා සමාජයට එරෙහිව පළමු ඉනිමේ ජයක් ලැබීමට යුද හමුදාව සමත් විය.පළමුවෙන් පන්දුවට මුහුණ දුන් ආදි මොරටු විදුහල් ක්‍රීඩා සමාජය ලකුණු 113 කට දැවී ගිය අතර, යුද හමුදාව කඩුලු තුනකට ලකුණු 201 ක් ලබා ගත්තේය.ආදි මොරටු විදුහල් පිල 113 - ලහිරු සුපුන් 24, කල්හාර පීරිස් 32, අනුෂ්ක සමරතුංග 5/27, රොෂාන් ජයතිස්ස 3/32, සහ දෙවැනි ඉනිම 70/4 - කල්හාර පීරිස් නොදැවී 34යුද හමුදාව 201/3 - මොහොමඩ් ෆෙශාල් 69, දුලාජ් විජිත කුමාර 65, නිපුන් චාමර නොදැවී 30, කල්හාර පීරිස් 2/54.</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=s1108124</link>
    <topic>කබඩි ජාතික සූරතාව නැගෙනහිර පළාතට</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>37 වන ජාතික ක්‍රීඩා තරගාවලියේ කබඩි (පිරිමි) ජාතික සූරතාව දිනාගැනීමට නැගෙනහිර පළාත සමත්විය.මෙහි අනුසූරතාව හිමි වූයේ උතුරු පළාත් කණ්ඩායමටය. ඉකුත් 6 හා 7 දෙදින තුළ ටොරින්ටන් ක්‍රීඩා සංවර්ධන දෙපාර්තමේන්තු ක්‍රීඩාංගණයේ තරග පැවැති අතර අවසන් තරගයේදී 27 - 24 ක් ලෙස නැගෙනහිර කණ්ඩායම උතුරු පළාත් කණ්ඩායම පරදා ජයග්‍රහණය අත්කර ගත්තේය.අනුසූරතාව දිනාගත් උතුරු පළාත් කණ්ඩායමේ පුහුණුකරු ලෙස ජේ. ඒ. ඩී. එල්. ජයසේකර හා සහාය පුහුණුකරු ලෙස එම්. ඩී. ඒ. එස්. ගුණසේකර යන මහත්වරු කටයුතු කරති.කෙටි කලකින් තරගාවලිය සඳහා ඉදිරිපත් වීමට අවශ්‍ය සියලු පහසුකම් ලබා දුන් උතුරු පළාත් ආණ්ඩුකාරතුමාට, වවුනියාව දිසාපතිනියට, උතුරු පළාත් ක්‍රීඩා අමාත්‍යංශ ලේකම්, පළාත් ක්‍රීඩා අමාත්‍ය හා වවුනියාව නගර සභාවට උතුරු පළාත් කබඩි කණ්ඩායම ස්තූතිය පළකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=s1108125</link>
    <topic>ඔස්ට්‍රේලියාව සමග තරගවදින්නේ එක්දින පිටියේ අංක එකට එන්නයි</topic>
    <author/>
    <content>“ඔස්ට්‍රේලියා එක්දින තරගාවලියේ තරග 4 ක් ජය ගැනීමට හැකි වුවහොත් ජාත්‍යන්තර එක්දින ශ්‍රේණිගත කිරීම්වල අංක එක ස්ථානය අත්කර ගැනීමට හැකිවන බව සිතෙහි තබාගෙන අපි මේ තරගාවලියට මුහුණ දී සිටින්නේ.”“නමුත් පළමු තරගයෙන් අපි පරාජයට පත්වුණා. මේ තණතීරුව ලකුණු 190 ක තණතීරුවක් නොවේ. අපි හොඳීන් පිත්ත හැසිරුවේ නැහැ. අපි පිති හරඹයේ යෙදුණේ පහරවල් තෝරා බේරාගෙන නොවේ.”පල්ලේකැලේ දී පළමු එක්දින තරගය පරාජයට පත්වීමෙන් අනතුරුව ශ්‍රී ලංකා පිලේ නායක තිලකරත්න ඩිල්ෂාන් ප්‍රකාශ කළේය.තරගයේ කාසියේ වාසිය දිනා පළමුව පන්දුවට පහර දුන් ශ්‍රී ලංකා පිල ඕවර 41.1 කදී ලකුණු 191 කට දැවී ගිය අතර ඔස්ටේ‍්‍රලියා පිල ඕවර 38.1 කදී කඩුලු 3 ක් පමණක් දැවී තරගයේ ජය හිමි කර ගත්තේය.ඔස්ට්‍රේලියානු ඉනිමේදී වේගවත් පිතිහරඹයක නිරත වූ ආරම්භක පිතිකරු ෂේන් වොට්සන් පන්දු 51 කදී ලකුණු 69 ක් රැස් කළේය. ඊට හයේ පහර 6 ක් සහ හතරේ පහර 5 ක් ඇතුළත් විය.“වොට්සන්ගේ ප්‍රවේගකාරී පිතිහරඹය ඔස්ට්‍රේලියානු පිලට මේ තරගයේ ජයග්‍රහණය පහසු කළා. ඉදිරි තරගවලට පෙර අපි හැමෝම එක්වී ඔහු මෙල්ල කර ගැනීමේ සැලසුම් ගැන සාකච්ඡා කරනවා”“අපේ දඟ පන්දු යවන්මෝ ඉතා හොඳින් පන්දු යැව්වා. නමුත් අපේ ඉනිමේ ලකුණු මදිකම නිසා එයාලට කරන්න දෙයක් ඉතිරිව තිබුණේ නැහැ” ඩිල්ෂාන් සඳහන් කළේය.වොට්සන්ගේ දැවී යාමෙන් අනතුරුව රිකී පොන්ටින් සමඟ එක්වූ නායක මයිකල් ක්ලාක් 3 වැනි කඩුල්ලට ලකුණු 101 ක සම්බන්ධතාවක් ගොඩනැඟීමට සමත් විය. පොන්ටින් ලකුණු 53 කට දැවී යාමෙන් අනතුරුව නොදැවී ලකුණු 53 ක් රැස්කරමින් ජයග්‍රහණය කරා කණ්ඩායම රැගෙන ගියේ ක්ලාක්ය.“තණතීරුව අති විශිෂ්ටයි. එය වියළියි. නමුත් මම බලාපොරොත්තු වූවාටත් වැඩිය හොඳ එකක්” ක්ලාක් පැවැසීය.ඕවර විස්සයි 20 තරගාවලිය පරාජය වීමෙන් යම් කිසි පීඩනයකට හසුවී සිටි ඔස්ට්‍රේලියානු පිලට පළමු එක්දින තරගයේ ජයග්‍රහණයත් සමඟ එම පීඩනයෙන් මිදීමට හැකි වී ඇතැයි ඔස්ට්‍රේලියානු පිලේ නායකයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=s1108126</link>
    <topic>ගම්පහ දිස්ත්‍රික් එල්ලේ අවසන් තරග 14දා</topic>
    <author/>
    <content>ශ්‍රී ලංකා එල්ලේ සම්මේලනය මෙහෙයවූ ගම්පහ දිස්ත්‍රික් එල්ලේ සූරයින් තේරීමේ තරගාවලියේ අවසන් මහ තරගය මේ මස 14 වැනි දින කැලණිය කැලණිතිලක නවලෝක ක්‍රීඩාංගණයේදී පැවැත්වේ. කණ්ඩායම් 47ක් සහභාගී වූ මේ තරගාවලියේ අවසන් පූර්ව තරග පසුගියදා වැලිසර නවලෝක ක්‍රීඩාංගණයේදී පැවැත්විණි. පළමු අවසන් පූර්ව තරගය වත්තල ‘කෙරවලපිටිය මුදිත’, ‘ගම්පහ කොස්ඕවිට පුංචි තරු’ පිල් අතර පැවැත්විණි. එම තරගයේදී ‘පුංචි තරු’ පිල ලකුණු 7ක් ලැබූ අතර පිළිතුරු ලෙසින් මුදිත ක්‍රීඩකයන් සිවුදෙනෙක් දැවී ලකුණු 8ක් ලබමින් අවසන් මහා තරගය සඳහා සුදුසුකම් ලබා ගත්හ.‘හැඳල එක්සත්’ සහ ‘මුදුන්ගොඩ හංස’ පිලත් අතර පැවැති අනෙක් අවසන් පූර්ව තරගයේදී ‘මුදුන්ගොඩ හංස’ පිල ලබා ගත් ලකුණු 14ට පිළිතුරු ලෙසින් ‘හැඳල එක්සත්’ පිල ලබා ගත්තේ ලකුණු 7ක් පමණි. මේ අනුව ගම්පහ දිස්ත්‍රික් සූරයින් තේරිමේ අවසන් මහා තරගයට ‘කෙරවලපිටිය මුදිත’ සහ ‘මුදුන්ගොඩ හංස’ පිල සුදුසුකම් ලබා ගත්තේය.මෙදින ශ්‍රී ලංකා එල්ලේ සම්මේලනය පවත්වනු ලබන 2011 ජාතික එල්ලේ සූරතාවයේ කුසපත් ඇදීම ද සිදු කිරීමට නියමිතය. මෙදින අවසන් තරගයේ සමාරම්භක උළෙල මහජන සේවා අමාත්‍ය ආචාර්ය මර්වින් සිල්වා මහතාගේ ප්‍රධානත්වයෙන් පැවැත්වෙන අතර කැලණිය ප්‍රාදේශීය සභා සභාපති ප්‍රසන්න රණවීර යන මහත්වරුන් ඇතුළුව ශ්‍රී ලංකා ක්‍රීඩා කේෂ්ත්‍රයේ සුවිශේෂ ක්‍රීඩක ක්‍රීඩිකාවන් කිහිපදෙනෙකුම සහභාගී වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=f1108121</link>
    <topic>ලන්ඩනයත් ගිනි ගත් වගයි!</topic>
    <author>ධම්මික සෙනෙවිරත්න</author>
    <content>නෝර්වේ බෝම්බ ප්‍රහාරයේ දෝංකාරය හා උතෝයා සංහාරයේ උණුසුම මැකෙන්නටත් පෙර ලන්ඩනය ගින්නෙන් වැසිණි. ලන්ඩනයෙන් ඇරැඹි කොල්ලකාරී හා ප්‍රචණ්ඩකාරී තරුණ හැසිරීම ඉක්මනින්ම බ්‍රිතාන්‍යයේ සෙසු පළාත්වලටත් ව්‍යාප්තවී තිබේ. උම්මත්තකයන් ලෙස වියරුවෙන් හැසිරුණ තරුණ කල්ලි පැය කිහිපයකට හෝ ලන්ඩනයේ පාලනය තමන්ට නතුකරගත් බවක් පෙනෙන්නට තිබුණේ බ්‍රිතාන්‍යය ලබන වසරේ පැවැත්වෙන ඔලිම්පික් උළෙල සඳහා සූදානමින් සිටියදී ය.මැදපෙරදිග හා ලිබියාවේ වීදිවල කැරැළි ඇතිවන විට ඒවාට ආශිර්වාද කළ සහ ඒ දෙස ආශ්වාදයෙන් බලා සිටි අය එවැනි තත්ත්වයකට මුහුණ දී සිටී. ඊට වෙනස් මුහුණුවරකින් ප්‍රකාශයට පත් වුවද වියරු කැරැලිකාරිත්වයකින් තමන්ද වෙළා ගනිමින් තිබීම ගැන ඔවුන් තුළ විමතියක් ඇති වී තිබෙන සෙයක් පෙනේ. ඉකුත් සති අන්තයේ ඇරැඹි දින කිහිපයක් පුරා ඇදී ගිය ප්‍රචණ්ඩකාරී සිදුවීම් නිසා සිදු වූ විනාශය පවුම් මිලියන 110 ඉක්මවා ඇතැයි ගණන් බලා තිබේ. අවසාන ගණනය කිරීම් සිදුවනවිට එය මීට ඉහළ අගයක් වනු ඇත. ප්‍රචණ්ඩ ලෙස හැසිරුණ තරුණ - තරුණියන් 1000 කට වැඩි පිරිසක් පොලිසිය විසින් අත්අඩංගුවට ගෙන තිබේ. අපරාධ චෝදනා යටතේ ඔවුන්ට එරෙහිව නඩු පවරා ඇති අතර අලුතෙන් උසාවි ඇති කිරීමටද බ්‍රිතාන්‍ය බලධාරීන්ට සිදුවී තිබේ.බ්‍රිතාන්‍යයේ කලබලකාරී සිදුවීම් ආරම්භ වුයේ උතුරු ලන්ඩනයේ ටොටන්හැම් ප්‍රදේශයේ මාර්ක් ඩුගෑන් නම් 29 හැවිරිදි තරුණයකු පොලිස් වෙඩි ප්‍රහාරයකින් මිය ගියේය යන ආරංචියෙන් පසුවය. ඩුගෑන් සිව් දරු පියෙකි. පොලිස් වෙඩි පහරකින් ඔහු මියගිය බව පවසමින් විශාල පිරිසක් එක්ව විරෝධතාවක් පැවැත්වූයේ ඉකුත් සෙනසුරාදා දහවල්ය. ඩුගැන්ගේ පපුවට ඇතුල් වූ උණ්ඩයකින් ඔහුගේ මරණය සිදුව තිබිණි. පොලිසිය පැවසුවේ වෙඩි හුවමාරුවක් ඇති වී ඇති බවයි.පොලිස් නිලධාරියකුගේ රේඩියෝ පණිවිඩ යන්ත්‍රයක ද වෙඩි පහරක් එල්ල වී තිබිණි. එහෙත් ඩුගැන් වෙඩි තැබූ බවට සැකයක් නැත. සිද්ධිය වූ ස්ථානයේ පොලිසියට අයත් නොවන ගිනි අවියක්ද තිබී හමු වී ඇතැයි සඳහන් ය. සිද්ධිය පිළිබඳ සහ ඩුගැන්ගේ මරණය පිළිබඳ වැඩිදුර පරීක්‍ෂණ පැවැත්වේ. කෙසේ වුවද මුලදී සාමකාමී ව ඇරැඹි විරෝධතාව ක්‍රමයෙන් ප්‍රචණ්ඩ අතට හැරිණි.ටොටස්නැව් ප්‍රදේශයේ ආරම්භ වූ ප්‍රචණ්ඩකාරී සිදුවීම් සෙසු ප්‍රදේශ කරා ද ඉක්මනින් ම පැතිර ගියේය. ඔලිම්පික් ක්‍රීඩා උළෙල පැවැත්වීමට නියමිත නැ‍ඟෙනහිර ලන්ඩනයේ හැක්නි ප්‍රදේශයේ වීදිවල ගිනිගන්නා මෝටර් රථ, කඩසාප්පු, නිවාස දැකගත හැකිවිය. වෙස් මුහුණුවලින් සැරැසී සිටි 50 - 100 වැනි සංඛ්‍යාවලින් කල්ලි ගැසුණු තරුණ කණ්ඩායම් වියරුවෙන් මෙන් හැසිරිණි. කඩසාප්පු කොල්ලකෑමෙන් නොනැවතුණු ඔවුහු ඒවා ගිනිබත් කළහ.මැන්චෙස්ටර්, බර්මින්හැම්, නොටින්හැම්, ලිවර්පුල්, බ්‍රිස්ටල්, ක්ලෝෂස්ටර ආදී නගර හා ප්‍රදේශ ගණනාවක ප්‍රචණ්ඩකාරී සිද්ධීන් නිසා විශාල හානියක් සිදුව තිබේ. ගැටුම් ඇති වූ ප්‍රදේශවල සාමාන්‍ය ජන ජීවිතය මුළුමනින්ම වාගේ බිඳ වැටිණි.සාමාන්‍ය ජනතාව බෙහෙවින් අසීරුවට හා අසරණභාවයට පත්ව සිටියේ ය. ඔවුන්ගෙන් ඇතැමෙක් ප්‍රචණ්ඩ ලෙස හැසිරුණ තරුණ පිරිස්වලට විවෘතව විරෝධය පළ කරන අයුරුද මාධ්‍ය මඟින් දැකගත හැකිවිය. එම ජනයා තරුණ කල්ලිවලට චෝදනා කළේ නුඹලා අප මහන්සියෙන් ගොඩනඟාගත් ගේ දොර මේ අන්දමින් වනසන්නේ ඇයි දැයි හඬ නඟා කෑගසමිනි. එහෙත් මේ තරුණ කණ්ඩායම් පොලිසියට හෝ ඔවුන්ගේම මවුපියන්ටත් අවනත නොවූ බව පෙනෙන්නට තිබිණි.ඔවුන් අතැති ජංගම දුරකථනවලින් කෙටි පණිවිඩ යවමින් සහ ඊඹඪබබඥප වැනි සමාජ ජාල වෙබ් අඩවි උපයෝගි කරගනිමින් ඔවුන් තවතවත් පිරිස් තම ව්‍යාපාරයට එකතුකරගත් බව වාර්තා වෙයි. ප්‍රචණ්ඩත්වය සඳහා තවත් අය පොළඹවමින් පණිවිඩ යවන අයට එරෙහිව පොලිසිය දැඩි ක්‍රියාමාර්ග ගන්නා බවට අවවාද කෙරිණි. එහෙත් ප්‍රචණ්ඩකාරී සිද්ධීන් සංවිධාන කරන ප්‍රධාන මාධ්‍ය බව පෙනෙන්නට තිබුණේ කෙටිපණිවිඩ හා අන්තර්ජාලයයි. මීට සමාන තත්ත්වයක් මැදපෙරදිග ආසන්න සිදුවීම්වලදී ද දැකිය හැකිවිය.මෙම විනාශකාරී සිදුවීම් නිසා භෞතික දේපළ විශාල ලෙස විනාශයට පත් වී ඇත. සියවස් ගණන් පැරැණි ඓතිහාසික වටිනාකමකින් යුතු ගොඩනැඟිලි පවා ගින්නෙන් වැනසී තිබේ.ඇතැම් අයට උන්හිටිතැන් අහිමි වී තිබියදී තවත් අයගේ ව්‍යාපාර වැනසී ගොසිනි. ප්‍රචණ්ඩත්වය ඇරැඹුණු මුල් අවස්ථාවේ පොලීසිය ප්‍රමාණවත් පියවර නොගත් බවට චෝදනා එල්ල වී ඇත. ලන්ඩන් පොලිස් ප්‍රධානීන් එය ප්‍රතික්ෂේප කරයි.එහෙත් මුලදී සිද්ධීන් පාලනය කිරීමට පොලිසියට අසීරු වූ බව පෙනෙන්නට තිබිණි. ගැටුම් උත්සන්නවීමත් සමඟ අතිරේක පොලිස් බල ඇණි යොදවනු ලැබිණි. ස්කොට්ලන්ඩ්යාඩ් හි බුද්ධි අංශ නිලධාරීන් ද ගැටුම් සහිත ප්‍රදේශවලට යොදවා ඇත. ලන්ඩනයේ කලබල කාරිත්වය තරමක් පහවීයාමත් සමඟ පොලිස් භට පිරිස් අඩු කිරීම නොකළ යුතු බවට නගරාධිපති බොරිස් ජොන්සන් ඉල්ලා තිබේ. BBC රූපවාහිනිය සමඟ සම්මුඛ සාකච්ඡාවකට එක්වෙමින් ඔලිම්පික් ක්‍රීඩා උළෙල පැවැත්වීම සඳහා ලන්ඩනය ආරක්ෂිත තැනක් බව පෙන්වීමේ වෑයමක ඔහු නිරත විය.හිටපු නගරාධිපති කෙන් ලෙවින්ග්ස්ටන් අවධාරණය කරන්නේ 1980 ගණන්වල ඇතිවූවාක් වැනි අර්බුදකාරී වකවානුවකට යළි බ්‍රිතාන්‍ය රැගෙනයාමට ඉඩ තැබිය යුතු නැතිබවයි. කැමරන්ගේ රජය ආර්ථික අර්බුදයට මුහුණදීම සඳහා අනුගමනය කර ඇති ඇතැම් කොන්දේසි සහිත කප්පාදු කිරීම් වැනි කරණා මේ ගැටුම්කාරිත්වය සමඟ සම්බන්ධ බව ඔහුගේ අදහසයි.වඩාත් විනාශකාරී අන්දමින් කලබල හටගත්තේ එංගලන්තයේ සෙසු ජනවර්ග බහුලව ජීවත්වන ප්‍රදේශවල වීමද අවධානයට ලක්විය යුතුය. කැමරන් රජයේ ආර්ථික ප්‍රතිපත්තිවලට අනුව තරුණයන්ට ටියුෂන් ගාස්තු ඉහළ ගොස් තිබීම, විරැකියාව ඉහළ යමින් තිබීම වැනි කාරණා නිසා ඔවුන් තුළ වර්ධනය වූ අසහනකාරිත්වය ප්‍රචණ්ඩ ලෙස පුපුරා ගොස් ඇතැයි පෙනෙන්නට ඇත. එහෙත්, මෙවැනි භීෂණකාරී වාතාවරණයක් නිර්මාණය වීම අනුමත කළ හැකි කාරණයක් නොවේ.ලන්ඩනයේ ගිනි ඇවිළෙනවිට අගමැති කැමරන් නිවාඩුවක් ගත කිරීම සදහා රටින් පිටව සිිටියේය. තත්ත්වය දරුණු අතට හැරීමත් සමඟ ඔහු වහා එය අවලංගු කර ආපසු පැමිණියේය. ගිම්හාන නිවාඩුව නිසා කල්දමා තිබූ පාර්ලිමේන්තුව වහා ආපසු කැඳවීමට පවා සිදුවිය. අගමැති කැමරන් ප්‍රචණ්ඩත්වය නිසා සිදු වූ විනාශය නිරීක්‍ෂණය කරන්නට ද ගියේය.ඒවාට සම්බන්ධ වූ අයට අනතුරු අඟවමින් ඔහු කීවේ මේ තරම් විනාශයක් කරන්නට ඔබ හවුල්වූවානම් නීතියට අනුව ලැබෙන දඬුවමද භාර ගැනීමට සූදානමින් සිටින්න යනුවෙනි. ලන්ඩන් පොලිස් ප්‍රධානීන්ද මේවාට සම්බන්ධ තරුණ පිරිස් වලට අනතුරු අඟවමින් අප ඔබ පසුපස එන බව නිවේදනය කර ඇත. ප්‍රචණ්ඩකාරී සිදුවීම් වඩාත් උග්‍ර අතට හැරුණොත් රබර් උණ්ඩ යොදා වෙඩිතබන බවද පොලිසිය ප්‍රකාශ කර ඇත.යම් හෙයකින් එවැන්නක් සිදු වුවහොත් එසේ වනු ඇත්තේ උතුරු අයර්ලන්තයේ දී එවැනි පියවර ගැනීමෙන් පසු පළමු වතාවටයි. දැනටමත් පොලිසිය හා තරුණ කල්ලි අතර ඇතිවූ ගැටුම් අතරතුර කිහිපදෙනෙකු ජීවිතක්‍ෂයට පත්වී ඇති බවද වාර්තාවී ඇත. එහෙත් ඒවා සිදු වී ඇති ආකාරය නිශ්චිතව පැහැදිළි කෙරී නැත. ලන්ඩනයේ ගිනිනිවීම් සේවා දෙපාර්තමේන්තුවට අනුව ටොටන්හැම් ප්‍රදේශයේ පමණක් ප්‍රබල තත්ත්වයේ නොවුණද ගිනි ගැනීමේ සිදුවීම් 49 ක් නිවාදැමීමට ඔවුන්ට සිදුවී ඇත. කෙසේවුවද ඩබල් ඩෙකර් බස් රථ, මෝටර් රථ මුලුමනින්ම විනාශයට පත්විය.පොලිස් ප්‍රධානී ක්‍රිස්ටීන් ජෝන්ස් තමන් පසුගිය දිනවල දුටු සිද්ධීන් සමාව දිය නොහැකි වරදවල් ලෙස හඳුන්වා ඇත. සාමාන්‍ය ජන ජීවිතය මේ අන්දමින් උඩු - යටිකුරු කිරීමට මැරකල්ලිවලට ඉඩ නොතැබිය යුතු බව ඇය අවධාරණය කර තිබිණි. ලන්ඩනයේ ජීවත්වන විවිධ ප්‍රජාවන් අතර වර්ධනය වෙමින් ඇති නොසන්සුන්තාවන් පිළිබඳ අවධානය යොමුව ඇති බව ලන්ඩනයේ වැඩ බලන පොලිස් කොමසාරිස් ටිම් ගොඩ්වින් පවසා තිබේ.මේ අර්බුදකාරිත්වය මැද අවධානය යොමුවිය යුතු පැති ගණනාවක්ව ඇත. ප්‍රචණ්ඩකාරී ලෙස හැසිරෙන කල්ලි පාලනය කිරීම වෙනම කාරණයකි. එහෙත් ඊට මුවාවී සාමකාමී ලෙස මතුවන විරෝධතාවන් මැඩලීමක් ද සිදුවන්නේ ද යන්න එකකි. ඉරාන ජනාධිපති මොහොමඩ් අහමදින්ජාඩ් බ්‍රිතාන්‍යයට චෝදනා කරන්නේ ජනතාවගේ සාමකාමී විරෝධතා ව්‍යාපාරයක් මර්දනය කර ඇති බවයි.මැදපෙරදිග ආසන්නයේ මතු වූ විරෝධතාවන්ට, අදාළ රාජ්‍යයන් ප්‍රතිචාර දක්වන විට බලවත් රටවල් චෝදනා කළේ ප්‍රජාතාන්තී‍්‍රය විරෝධතා මැඩලමින් ඇති බව කියමිනි. තවත් කාරණයක් නම් ඔලිම්පික් ක්‍රීඩා උළෙලට වසරකට අඩු කාලයක් තිබියදී බ්‍රිතාන්‍යයේ ආරක්ෂාව ගැන බලධාරීන් කියන්නේ කුමක්ද යන්නයි.ඉකුත් බෙයිජිං ඔලිම්පික් උළෙලට පෙර චීනයේ ආරක්ෂාව, පරිසරය ආදී කාරණා ගැන බටහිර බලවතුන්ට ප්‍රශ්න තිබිණි. ඒ බව සිහිපත් කරමින් චීනය ප්‍රශ්න කරන්නේ දැන් බ්‍රිතාන්‍යයේ ආරක්ෂාව ගැන එවැනි ප්‍රශ්නයක් නැතිද යන්නයි.ඊළඟ කාරණය මෙවැනි අර්බුදකාරී අවස්ථාවන්හිදි ඇතැම් බටහිර මාධ්‍ය හැසිරෙන ආකාරයයි. මැද පෙරදිග හා ලිබියාවේ කැරැළිගැන ආශ්වාදයෙන් වාර්තා කළ ඒවා තමන්ට එල්ල වී ඇති අභියෝගය වාර්තා කරන්නේ කෙසේද ? අගමැති කැමරන්ගේ පාලනය ව්ඥඹඵ ධට බඩඥ එධපතඤ සිද්ධිය නිසා අර්බුදයකට ගමන්කර තිබියදී තවත් බරපතළ අර්බුදයකට මුහුණ දී සිටීම තවත් කාරණයකි.මේ බොහෝ කාරණා ඔස්සේ බ්‍රිතාන්‍යයේ වීදිවල මේ දිනවල දිගහැරෙමින් තිබෙන්නේ බටහිර ප්‍රජාතන්ත්‍රවාදයේ හා බටහිර ශිෂ්ටාචාරයේ අර්බුදයක්ද විය හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=f1108122</link>
    <topic>අපි ඔබට හිස නමා ආචාර කරමු</topic>
    <author>ධම්මික සෙනෙවිරත්න</author>
    <content>හිටපු විදේශ අමාත්‍ය ලක්‍ෂ්මන් කදිර්ගාමර් මහතා එල්. ටී. ටී. ඊ. ත්‍රස්තවාදීන් විසින් ඝාතනය කර අගෝස්තු 12 වැනිදාට (අදට) වසර 6 කි.ලක්මව ලොවට දායාද කළ ලක්‍ෂ්මන් කදිර්ගාමර් නම් සුජාත පුත්‍රයා ෆැසිස්ට්වාදී එල්. ටී. ටී. ඊ. ම්ලේච්ඡයන් විසින් ඝාතනය කර වසර 6 කි. 2005 අගෝස්තු 12 වැනිදා උදා නොවිය යුතුව තිබූ ඒ කාලකණ්ණි රාත්‍රියේදී කදිර්ගාමර් අමාත්‍යවරයා ගේ නිවසට යාබද නිවසේ සැඟවී සිටිමින් ත්‍රස්තවාදීන් එල්ල කළ වෙඩි පහරින් ඒ කීර්තිමත් රාජ්‍ය තාන්ත්‍රිකයා නිහඬ කෙරිණි.ලක්‍ෂ්මන් කදිර්ගාමර් යනු බුද්ධිමතෙකි, බොහෝ කාරණා සම්බන්ධයෙන් නිවැරැදි දැක්මක් තිබූ විරල මිනිසෙකි, පරමාදර්ශී දේශපාලනඥයෙකි. ඒ සියල්ලට අමතරව උපන් බිමට අසීමිතව ආදරය කළ සැබෑ ශ්‍රී ලාංකිකයෙකි. ඔක්ස්ෆර්ඩ් බුද්ධිමතකු වුව ද ඔහු සෑම විට ම අවධාරණය කළේ, “මම නියම ශ්‍රී ලාංකික නිෂ්පාදනයක්” යනුවෙනි. වසර 73 ක ජීවිත කාලයෙන් ඔහු ක්‍රියාකාරී දේශපාලනයේ නියැළුණේ දසකයක තරම් කාලයකි. සාපේක්‍ෂව බලන විට කෙටි, එම කාලසීමාව තුළ ඔහු ගේ දේශපාලන ජීවිතය අදට සහ මතුවට ද ඕනෑ ම දේශපාලනඥයකුට ගැඹුරු ආදර්ශයකි. 1994 දී පොදුජන එක්සත් පෙරමුණු රජය බලයට පත් වීමෙන් පසු කදිර්ගාමර් මහතා දෙවතාවක් ම විදේශ කටයුතු පිළිබඳ අමාත්‍ය ධූරය දැරී ය. විදේශ කටයුතු පිළිබඳ ජනාධිපති උපදේශක ලෙස ද කටයුතු කළේ ය.විශේෂයෙන් අප වැනි රටක විදේශ අමාත්‍යවරයකුට තිබිය යුතු මනා පෞරුෂය ඔහුට ඉහළින් ම තිබිණි. ඔහු චතුර කථිකයෙකි. ත්‍රිත්ව විද්‍යාලයෙන් ඇරැඹී ඔක්ස්ෆර්ඩ් සංගමයෙන් ඔප මට්ටම් වූ එම කථිකත්වය ඕනෑ ම කාරණයක් නිරවුල්ව ගෙනහැර පෑමට මෙන් ම ඕනෑ ම අයකු ආකර්ෂණය කිරීමට ද සමත් විය. එමෙන් ම ව්‍යක්ත ලෙස ඉංගී‍්‍රසි භාෂාව හැසිරවීමේ හැකියාව ද ඔහුට තිබිණි. එක්සත් ජාතීන් ගේ වේදිකාවේ වේවා, විදේශ මාධ්‍ය සමඟ පැවැති සම්මුඛ සාකච්ඡාවල දී වේවා මේ කාරණා මැනවින් ප්‍රකට විය.විදේශ අමාත්‍යවරයා ලෙස ඔහු හමුවේ තිබූ විසල් අභියෝගය වූයේ එල්. ටී. ටී. ඊ. ප්‍රචාරක ජාලය විසින් විකෘති කර තිබූ ශ්‍රී ලංකාව පිළිබඳ සැබෑ චිත්‍රය ලෝකය ඉදිරිපිට යළි ස්වභාවික ලෙස වර්ණ ගැන්වීමයි. එකී අභියෝගය හැකිතාක් ජය ගැනීමට ඔහුට හැකි විණි. ඔහු සැම විට අවධාරණය කළේ ත්‍රස්තවාදය යනු ත්‍රස්තවාදයම බවයි. ඊට වෙනත් අර්ථකථන නැති බව ඔහු සාධක සහිතව පෙන්වා දුන්නේය.එල්. ටී. ටී. ඊ. යේ ම්ලේච්ඡත්වය පිළිබඳ ලෝකයට කියාපෑමේ දී තමා ගේ ජීවිතයට ඇති අනතුර දැක ඔහු මඳකුදු නොපැකිළිණ. යුරෝපා සංගමයත් ඇතුළුව රටවල් ගණනාවක එල්. ටී. ටී. ඊ. ය තහනම් ත්‍රස්තවාදී සංවිධානයක් ලෙස නම් කෙරුණේ කදිර්ගාමර් අමාත්‍යවරයා ගේ අප්‍රමාණ ධෛර්යය හේතුවෙනි.බෙදුම්වාදී වුවමනාවන් ඉටු කර දීම උදෙසා බෙදුම්වාදීන් හා ඊට කත් ඇදි දෙස් - විදෙස් බලවේග විසින් වියන ලද ව්‍යාජ සාම දැලෙහි කදිර්ගාමර් අමාත්‍යවරයා කිසි විටෙක පැටළුණේ නැත. තිරසාර සාමය උදාකර ගැනීම පිළිබඳ යථාර්ථවාදී දැක්මක් ඔහුට තිබිණි. මේ නිසා ම පහසුකම් සපයන්නා ගේ භූමිකාවට මුවා වී “සාම ක්‍රියාදාමය” යනුවෙන් හඳුන්වා ගත් ක්‍රියාවලියට රිංඟා ගත් නෝර්වේ හැසිරීම ඔහු ගේ බරපතළ විවේචනයට ලක් විය.ත්‍රස්තවාදයට එරෙහි වීම නිසා ත්‍රස්තවාදය විසින් බිලිගත් මේ විශිෂ්ට රාජ්‍ය තාන්ත්‍රිකයා එදා දැරූ ස්ථාවරය ඔහු ගේ අභාවයෙන් සය වසරකට පසු තම රට තුළ ම බෝම්බ පිපිරෙන විටවත් නෝර්වේ බලධාරීන්ට අවබෝධ වේදැයි අපි නොදනිමු.ලෝක ත්‍රස්තවාදය පරාජය කිරීම පිළිබඳ අරගලයේ දී ඔහු දැක් වූ දායකත්වය, ඔහු පෙන් වූ රණකාමීත්වය ත්‍රස්තවාදය සැබෑ ලෙස පිටු දකින ලෝක ජාතීන් විසින් සදා සමරනු ඇත. ඝාතනය වීමට මාසයකට පමණ පෙර ඔහු විසින් පාර්ලිමේන්තුවට ඉදිරිපත් කරන ලද අවසන් පනත ද ත්‍රස්තවාදයට එරෙහිව ම විය. එය ත්‍රස්තවාදී ක්‍රියා සඳහා මූල්‍යාධාර එකතු කිරීම වැළැක්වීමේ පනතයි. මේ පනත ගෙන ආ අවස්ථාවේ දී එදා එල්. ටී. ටී. ඊ. යේ දේශපාලන හඬ ලෙස පෙනී සිටි දෙමළ සන්ධානයේ මන්ත්‍රීවරු කදිර්ගාමර් අමාත්‍යවරයාට එල්ල කළේ ද්‍රෝහී චෝදනාවයි. එය එල්. ටී. ටී. ඊ. යේ චෝදනාවට මිස අනෙකක් නොවේ. එල්. ටී. ටී. ඊ. යට ද්‍රෝහියකු වූ, වාර්ගිකත්වයේ පටු සීමාවක් ඉක්මවා ගිය මේ විරල මිනිසා කිසි විටෙකත් මවුබිමට ද්‍රෝහියකු වූයේ නැත. වාර්ගිකත්වයේ සීමා පමණක් නොව පටු ආගම්වාදී සීමාවන් ද ඔහු ඉක්මවීය. වෙසක් පොහෝ දිනය ජාත්‍යන්තර නිවාඩු දිනයක් බවට පත්වූයේ උපතින් බොදුණුවකු නොවූ මේ ශ්‍රේෂ්ඨ මිනිසා එක්සත් ජාතීන් ගේ සංවිධානයට ඉදිරිපත් කළ යෝජනාවක් හේතුවෙනි.මහනුවර ත්‍රිත්ව විද්‍යාලයෙන් හා ලංකා විශ්වවිද්‍යාලයෙන් අධ්‍යාපනය ලබා ඔක්ස්ෆර්ඩ් සරසවියෙන් උසස් අධ්‍යාපනය සම්පූර්ණ කළ ලක්‍ෂ්මන් කදිර්ගාමර් මහතා බුද්ධිමය දේපළ නීතිය පිළිබඳ පුළුල් දැනුමක් තිබූ බුද්ධිමතෙකි. රාජ්‍ය තාන්ත්‍රික කටයුතු - ජාත්‍යන්තර සම්බන්ධතා වැනි ක්ෂේත්‍රයන්හි ද ඔහු ප්‍රවීණයකු විය. එමෙන් ම, ඔහු දක්‍ෂ ක්‍රීඩකයකු ලෙස ද ප්‍රකට ය. ඝාතනය වීමට මාස කිහිපයකට පෙර සිය කීර්තිමත් ආදි සිසුවාට සහ හිටපු සභාපතිවරයාට ඔක්ස්ෆර්ඩ් ශිෂ්‍ය සංගමය උපහාර දැක්වූයේ ඔහු ගේ අලේඛ්‍ය ඡායාරූපයක් එහි නිරාවරණය කරමිනි. පසුකාලීනව ඔක්ස්ෆර්ඩ් සංගමය ක්‍රියාකරමින් ඇති ආකාරය දකින විට අපට ඔහු වැනි විශිෂ්ටයන් නැති අඩුව හොඳින් ම දැනේ.හිටපු විදේශ අමාත්‍ය ලක්‍ෂ්මන් කදිර්ගාමර් මහතා ගේ සය වැනි ගුණානුස්මරණය සිදුකෙරෙන විට ඔහු ඝාතනය කළ එල්. ටී. ටී. ඊ. යේ ම්ලේච්ඡත්වය ද මේ රටින් අතුගා දමා අවසන් ය.ඔහුට උපහාර දක්වන අපි, යළි කිසි දිනෙක ත්‍රස්තවාදයට හිස එසවීමට ඉඩ නොදෙන බවට අධිෂ්ඨානශීලීව ප්‍රතිඥා දිය යුතු වෙමු. රටින් පිටත සිට හෝ බෙදුම්වාදී වුමනාවන් ඉටුකර ගැනීමට වෙර දරන එල්. ටී. ටී. ඊ. අවතාරවලට කිසිදු ඉඩක් නොතබන බවට සපථ කළ යුතු වෙමු. ඒ සමඟ ම, බෙදුම්වාදී ත්‍රස්තවාදයට සැම විට එරෙහි වෙමින් ගෞරවාන්විත සාමයක් ප්‍රාර්ථනා කළ ඒ විශිෂ්ට මිනිසාට කරන උත්තම උපහාරය ලෙස සිංහල - දෙමළ - මුස්ලිම් ආදී සියලු ජනයා ගේ අභිමානය රැකෙන සමාජ හා දේශපාලන ක්‍රමයක් නිර්මාණය කර ගැනීමට ද, සැබෑ ආර්ථික නිදහස දිනාගැනීමට ද, පවත්නා ස්ථාවරත්වය රැකගැනීමට ද කැපවිය යුතු ය.කදිර්ගාමර් ඝාතනය එල්. ටී. ටී. ඊ. ක්‍රියාවක් බව එදා අගමැති ලෙස රජය වෙනුවෙන් පළමුව කීවේ මහින්ද රාජපක්‍ෂ ජනාධිපතිතුමා බව ද අප සිහි කළ යුතු ය. ලක්‍ෂ්මන් කදිර්ගාමර් ඇතුළු මවුබිමේ ඒකීය භාවය වෙනුවෙන් දිවි දුන් සියලු විරුවන් ගේ රුධිරයෙන් තෙත් වූ, ත්‍රස්තවාදයෙන් නිදහස් කර ගත් මේ උතුම් පොළවේ දෙපයින් සිට ගනිමින් ඒ සියලු ජීවිත පූජාවන් මෙනෙහි කොට අගෝස්තු 12 වැනිදා සිහිකෙරෙන මේ විශිෂ්ට මිනිසාට අපි හිස නමා ආචාර කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=f1108123</link>
    <topic/>
    <author/>
    <content>ශ්‍රී ලංකාව තුළ ළමුන් වෙනුවෙන් පවතින නීති රීති පිළබඳව අපේ රටේ බොහෝ දෙනකු දන්නේ නැත. මොකද ඒ ගැන කියා දෙන්නවත් කවුරුත් ඉදිරිපත් නොවෙන නිසාය.ළමුන් පිළබඳ සම්මතවී තිබෙන නීතිරීති ගැන මෙරටේ ජනතාව අවබෝධයෙන් සිටින්නේ නම් ළමූන්ට වධ හිංසා පැමිණවීමේ සිද්ධීන් වාර්තා නොවන බවයි අපේ හැඟීම. නමුත් වධ හිංසා කිරීම පිළබඳව ඉදිරියෙන්ම සිටින්නේ නීතිය දන්නා පොලිස් නිලධාරීන් වීම කනගාටුවට කරුණක්. අද අප අකුණෙන් හෙළිදරව් කරන්නේ අසරණ ළමයකුට පොලිසියේ උතුම් නිලධාරීන් ගුටි බැට දුන් කතාවයි.මාතලේ ඉදලා කුමාරිහාමි මහත්මිය අප සොයාගෙන ලේක් හවුස් එකට ආවේ තම පුතාට සිදුවූ අසාධාරණය ගැන කියන්නයි. අද අකුණින් දිගහැරෙන්නේ කුමාරීහාමි කියන ඒ කතාවයි.‘මගේ පුතාගේ නම පුබුදු දිල්ෂාන් තිලකරත්නයි. මගේ පුතාට මාස තුනක් වෙද්දි පුතාගේ තාත්තා මාං දාල ගියා. ඊට පස්සේ පුතා මම බොහොම අමාරුවෙන් හදා ගත්තේ. දැන් පුතාගේ වයස අවුරුදු 15ක් වෙනවා. අපි උරුලෑවත්තෙ තමයි ජිවත්වුණේ. අපේ ඉඩමට මායිමේ ඉන්නෙ තිලකරත්න යන අයයි. ඉඩම් ආරවුලක් නිසා ඒගොල්ලත් එක්ක අපි අමනාපෙනුයි ඉන්නේ.2011 ජුනි 26 වෙනිදා තිලකරත්නගේ පුතා වන සහන් අපේ පුතාට සෙල්ලම් බඩු වගයකුයි කැඩුණු ෆෝන් එකකුයි ගෙනත් දුන්නා. ඒවා ඔක්කොම අපේ ගෙදර තියලා තිබුණේ. 2011 ජූනි 30 වැනිදා පුතා ඉස්කෝලේ ගිහින් ඇවිල්ලා ටිකවේලාවක් යන කොට යතුරු පැදි තුනකින් යටවත්ත පොලිසියේ නිලධාරීන් හය දෙනකු ආවා. ඔවුන් කිව්වා පුතාගෙන් කටඋත්තරයක් ගන්න පොලිසිය ගෙනියන්න ඕන කියලා. මම එතන හිටි නිලධාරීන්ට කිව්වා පුතා ගෙනියන්න එපා කියලා. ඒගොල්ල පුතාව යතුරු පැදියක දාගෙන ගියා. මාත් මගේ අම්මාත් පයින්ම යටවත්ත පොලිසියට ගියා.එතනට යනකොට පුතා බංකුවක වාඩි කරවලා තිබුණා. මම පුතා එක්ක කතා කරන්න යනකොට යටවත්ත පොලිසියේ ස්ථානාධිපති බණ්ඩාර නමැති නිලධාරියා ‘තෝ තොගේ ළමයා හදාගනින්’ කියලා කුණුහරුපෙන් බැන්නා මහත්තයෝ. මට ළමයා එක්ක කතා කරන්න දුන්නේ නෑ.එදා රෑවෙලා බණ්ඩාර මහත්තයා ගෙදර ගියා. අම්මයි මායි දෙන්නම රෑ එළිවෙනකම්ම පොලීසියෙ හිටියෙ. පහුවදා උදේ බණ්ඩාර මහත්තයා ඇවිල්ලා ගෙදර ගිහින් කාලා එන්න කියලා අපට කිව්වා. මම කිව්වා අපට බඩගිනි නැහැ. මගේ දරුවට ගහන්නා එපා කියලා. එතකොට බණ්ඩාර මහත්තයා” පලයන් ගෑනියේ අහකට, උඹ එනවද මට නීතිය උගන්වන්න” කියලා බැණ වැදුනා. ඊට ටික වේලාවකට පස්සේ පුතා ජීප් එකකට දාගෙන කොහෙද එක්කන් ගියා. අම්මයි මායි දෙන්නම ත්‍රී වීල් එකක් අරගෙන ඒ ජිප් එක පිටිපස්සෙන් ගියා. ඒ ජීප් එක ගියේ අපේ ගෙදරට. ගෙදර ගිහින් පුතා අර කියපු කැඩුණු ෆෝන් එකයි, සෙල්ලම් බඩුයි පොලිසියට පෙන්නුවා. ඒ කැඩුනු ෆෝන් එකයි, සෙල්ලම් බඩුයි බණ්ඩාර මහත්තයා අරගෙන මගේ පුතා මිදුලේ හදලා තිබුණු සෙල්ලම් බස්එකට පයින් ගහලා කැඩුවා. එතැන හිටපු එක නිලධාරියෙක් අද පුතා උසාවියට දානව කියලා පුතා ආපහු පොලිසියට එක්කරගෙන ගියා.පසුව මගේ මල්ලිගේ බිරිඳයි, මායි නීතීඥ මහතෙක් හොයලා ඔහුට මේ සිද්ධිය කිව්වා. එතුමා කිව්වා උසාවියට එන්න, මම උසාවි එනවා කියලා. පොලිසියෙන් මගේ පුතාට සෙල්ලම් බඩු හොරකම් කළා කියලා චෝදනා කරලා නඩු අංක 97789 යටතේ නඩු පවරලා තිබුණා. ඒ නඩුවෙදි මගේ අසරණ තත්ත්වය මත පුතා පරිවාසයට දාන්න උසාවිය නියෝග කළා. පුතා රුපියල් 25000ක ඇපයක් මත නිදහස් කළා. නමුත් මා උසාවියෙදි පුතා පරිවාසයට දැමීම ප්‍රතික්ෂේප කළා. ඒක නිසා පුතා පරිවාසෙ දැම්මෙ නෑ. ඊට පස්සේ පුතා හිටියේ මා ගාව. පුතා ජූලි 06, 07 දෙකේම ඉස්කෝලෙත් ගියා. නමුත් පුතා හැසිරුනේ ඉතා වේදනාකාරී විදිහටයි. ජූලි 08 වැනිදා මායි, මගේ මල්ලිගේ බිරිඳයි පුතාගෙන් මේ ගැන ඇහුවා.පුතා එතකොට කිව්වා “ජූනි 30 වැනිදා පොලිසියට ගිය ගමන් පොලිසියෙ නිලධාරීන් කිව්වා, ඇත්ත කියපන්, නැත්නම් බැටන් පොල්ල ගන්නවා කියලා. ඊට පස්සේ මාව පොලීසියේ උඩ තට්ටුවේ තිබුණ කාමරයකට එක්කන් ගියා. ඒ කාමරේ ඇඳක් තිබුණා. ඒ ඇඳඋඩ මාව වාඩිකෙරෙව්වා. එතන නිලධාරීන් දෙදෙනෙක් හිටියා. ඒ එක් නිලධාරියෙක් කිව්වා බඩු ටික දුන්නොත් ගෙදර යවනවා කියලා. මම කිව්වා මම කිසිදෙයක් ගත්තේ නෑ කියලා.ඊට පස්සේ ඒ නිලධාරියා මගේ බෙල්ලෙන් අල්ලලා බිත්තිය පැත්තට තල්ලු කළා. මම බිත්තියේ ගිහිල්ලා වැදුනා. ඊට පස්සේ ඒ නිලධාරියා බිත්තිය ළඟට ඇවිල්ලා මගේ බෙල්ලෙනුයි, “චූ” කරන තැනින් අල්ලලා බිත්තිය දිගේ ඉස්සුවා.ඒ වගේ දෙපාරක් ඉහළට පහළට ඉස්සුවා. මට මුකුත්ම කියාගන්න බැරිවුණා. “උඹ බඩු දුන්නේ නැත්නම් මැරෙනකම්ම මෙහෙම කරනවා” කියලා කිව්වා.මම මුකුත්ම කිව්වේ නැති නිසා ඒ නිලධාරියා තවත් නිලධාරියෙකුට කිව්වා මාංචු ගේන්න කියලා. එක මාංචුවක් මගේ අතට දාලා අනෙක් මාංචුවෙන් ඒ නිලධාරියා අල්ලගෙන මට කිව්වා මේ විදිහට ටවුන් එක පුරාම එක්කන් යනවා, ඇත්ත කිව්වෙ නැත්නම් කියලා. එතකොට මම කිව්වා මම සෙල්ලම් බඩු හොරකම් කළේ නෑ, සහන් මල්ලි ගෙනත් දුන්න කියලා.මට කටඋත්තරය දෙන්න කියපු නිලධාරියා සෙල්ලම් බඩු අරන් එන්න කියලා යතුරු පැදියක නැගලා ගියා.අපට මෙහිදී පොලීසිය මෙන්ම වැඩිහිටි සමාජයට මතක් කර දීමට දෙයක් තිබේ. එනම් ශ්‍රී ලංකාවේ නීතියට අනුව විශේෂයෙන් ළමුන්ට වධ හිංසා පැමිණවිය නොහැකිය යන කාරණාවයි. නමුත් මාතලේ යටවත්ත පොලීසියේ උතුම් නිලධාරීන් මේ ගැන දැන දැනත් වධ හිංසා කිරීම අප අනුමත කරන්නේ නැත. විනය ගරුක පොලිසියක තරම අපට අද පෙනෙන්නට තිබේ. ළමයෙකුගෙන්වත් නිසි ආකාරයෙන් ප්‍රශ්න කිරීමක් කරගත නොහැකි පොලිසිය විනය ගරුක කිරීම ගැන කතා කිරීම බාල්දියේ කිඹුලන් දැකීමකි. සෑම පොලිස් නිලධාරියෙකුම තමන්ගේ නිල ඇඳුම ලබා ගන්නා විට මේ රටේ නීතිය ආරක්ෂා කරන බවට පොරොන්දු දෙයි. නමුත් එය ආරක්ෂා කරන්නේ කීයෙන් කීදෙනාද? යන්න අපට ප්‍රශ්නයකි.පොලිස් මාධ්‍ය ප්‍රකාශක පසුගිය දිනෙක “අකුණ” ට කතා කළේය. ඔහු එහිදී කියා සිටියේ හොරු අල්ලාගත් විට ප්‍රශ්න කිරීම්වලදී පහරදීමට සිදු වනු ඇති බවයි. ඔහු කියන ආකාරයට යටවත්ත පොලිසියේ ස්ථානාධිපති බණ්ඩාර නම් නිලධාරියා පුබුදුට පහර දීම නිවැරැදි පොලිස් නිලධාරී ලක්ෂණයකි. අප දන්නා ආකාරයෙන් අපරාධ විද්‍යාවට අනුව පරීක්ෂණ කරන විධි ක්‍රම බොහොමයක් ඇත. එහිදී විවිධ ක්‍රම භාවිතා කරමින් තොරතුරු සොයාගැනීම සිදු කළ හැක. ඔය කියන පොලිස් උතුමන් පහර දී තිබෙන සෑම අවස්ථාවක්ම නැවත සිහිපත් කර බැලුවොත් ඒ පහර දී තිබෙන්නේ අන්ත අසරණ කෙනෙකුටය. ධනවත් බලවත් කෙනෙකුට පහරදීමක් ගැන අප අසා නැත. කොටින්ම කියතොත් මේ රටේ පාතාල කුඩු නායකයින් අත්අඩංගුවට ගැනීමට පවා පොලිස් නිලධාරීන් ඉදිරිපත් වන්නේ අතලොස්සකි.වැඩි යමක් අවශ්‍ය නැත. මහ මගදී මාර්ග නීති කඩකළා යැයි පොලිස් නිලධාරීන් උසාවියට ගෙන යන්නේ හෝ දඩ කොළ දෙන්නේ ත්‍රී රෝද රථ රියදුරන්ට හා යතුරුපැදිවලට පමණි. මාර්ග නීති කඩන ප්‍රාඩෝ මොන්ටේරෝ වැනි අධි සුඛෝපභෝගී වාහන උසාවි ගෙන යන බවක් හෝ දඩ කොළ දෙන බවක් අප නම් දැක නැත. සිද්ධිය ගැන අදහස් දැක් වූ පුබුදු ඒ සිද්ධියේ අඳුරු මතකයන් මේ අයුරින් ප සමඟ සිහිපත් කළා.ඊට පස්සේ ජූලි 01 වැනිදා බණ්ඩාර මහත්තයා මාව ජීප් එකට නග්ගාගෙන ගෙදර ගියා. යන අතරතුරේදී බණ්ඩාර නැමති නිලධාරියා මගේ ඔලුවට පිස්තෝලෙ තියලා ‘උඹට ගැහුවා කියලා කිව්වොත් උඹ ජීප් එකෙන් පැනලා යන්න හැදුවා කියලා වෙඩි තියලා මරලාදානවා’ කිව්වා. මම ගෙදර ගිහින් අර සෙල්ලම් බඩුයි, කැඩුණු ෆෝන් එකයි එයාලට පෙන්නුවා. ඊට පස්සේ මගෙන් සුදු කොළ දෙකකට අත්සන් ගත්තා.පසුගිය කාලයේදී නොයෙක් පොලිස් ස්ථානවලට හසුවූ සැකකරුවන් ආයුධ පෙන්වීමට ගොස් හෝ ජිප් රියෙන් පැනයන්නට තැත් කිරීමේදි පොලිස් වෙඩි පහරින් මිය ගිය සිද්ධි කිහිපයක් වාර්තා විය. ඒ සිදුවීම් වලට පොලිසිය කොතරම් දායක වූවාදැයි අද යටවත්ත පොලිස් ස්ථානාධිපතිගෙන් අපට දැන් ඉඟියක් ලැබී ඇත. මෙවැනි බණ්ඩාර නැමැත්තන් ඒ සිදුවීම්වලට පිටුපස්සේ සිටින බව අපට සැකය, කුඩා ළමයෙකුගෙන් ප්‍රශ්න කිරීමට වත් බැරි බණ්ඩාරලා වැනි නිලධාරින් පොලිසියක් පාලනය කරන්නේ කෙසේදැයි අපට ප්‍රශ්නයකි. පිස්තෝලෙන්, බැටන් පොල්ලෙන් ප්‍රශ්න විසඳන්නට පුළුවන් නම් හිට්ලර්ලා පොල්පොට්ලා අද දේවත්වයෙන් සැලකිය යුතුය.මේ සියලු දේ පුබුදු අම්මාට සහ පුංචීට පැවසු පසු ඔවුන් පුබුදු යටවත්ත බෙහෙත් ශාලාවට ඇතුළත් කර ඇති අතර, එම බෙහෙත් ශාලාවෙන් පුබුදු මාතලේ රජයේ රෝහලට අතුළත් කර තිබේ. එහිදී දින තුනක් පුබුදු නේවාසික ප්‍රතිකාර ලබා ගෙන ඇත.මේ පහරදීම් නිසා පුබුදු පොස්ට් ස්ට්‍රොමටික් ට්‍රෙස් ඩිසෝඩර් නමැති මානසික රෝගයකින් පෙළෙන බව මනෝ වෛද්‍යවරුන් පවසා ඇත. මෙම මානසික රෝගය වැළඳෙන ක්‍රම කිහිපයක් පවතී. ස්වභාවික විපත්, පහරදීම් අපයෝජන සිද්ධි වලට ගොදුරු වුවන්ට මෙම මානසික තත්ත්වය ඇතිවේ.මේ සිදුවීම තුළ යටවත්ත පොලිසියේ කාකි ලොක්කන්ගේ පුළුවන් කාරකම් අසරණ පුබුදුලාට පෙන්වා ඇත්තේ කාගේ උවමනාවටදැයි අපි නොදනිමු. අප දන්නා ආකාරයට පාසල් සිසුවකු අත්අඩංගුවට ගත් පසුව ඒ දරුවා අත්අඩංගුවට ගත් කාරණාව දෙමාපියන්ට දැනුම් දිය යුතුය. පසුව ඒ දරුවා අත්අඩංගුවේ රැයක් රඳවා ගන්නේ නම් භාරකාරයකු ළඟ තැබිය යුතුය. මේ කියන මූලික කාරණාවන් එකක්වත් සිදු නොකර යටවත්ත පොලිස් ලොක්කා පුබුදුට පහරදීම සමස්ථ පොලිසියේ නොහැකියාව පෙන්වන හොදම උදාහරණයයි.පොලිසියට බඳවා ගැනීමේදී මෙරටේ නීතිය පිළිබඳව දැනුමක් ලබා දෙන බව හිටපු පොලිස්පතිවරුන් සහ වත්මන් පොලිස්පතිතුමාත් පවසා ඇත. නමුත් යටවත්ත පොලිස් ස්ථානාධිපතිවරයා කුඩා ළමයකුටවත් ක්‍රීයාත්මක කළ යුතු නීතිය දන්නේ නැත. බණ්ඩාරලා වැන්නවුන් උසස් තනතුරුවලට පත් කරන පොලිසියේ ලොක්කන් පිළිබඳවද අපට එතරම් පැහැදිමක් නැත.මෙවැනි සිද්ධියක් වාර්තා කළවිට පොලිසිය රැක ගැනීම සඳහා කතා කරන පොලිස් මාධ්‍ය ප්‍රකාශක මහජනයාට සිහිපත් කළයුතු දෙයක් ඇත එනම්, බණ්ඩාරලා වැන්නවුන්ට පොලිස් මූලික නීතිය කියා දීමට වෙහෙසෙන්නේ නම් මේ රටේ තරුණ පරම්පරාව අභියස තිබෙන මානසික රෝග නමැති භීතිකාවෙන් අපේ රට බේරා ගැනීමට හැකිවනු ඇති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>12</day>
    </date>
    <link>http://www.dinamina.lk/2011/08/12/_art.asp?fn=f1108124</link>
    <topic>හෙට අවසන් ගමන් යන නවලෝක සමුහ ව්‍යාපාර අධිපති දේශමාන්‍ය එච්. කේ. ධර්‍මදාස</topic>
    <author/>
    <content>රටක හෝ ජාතියක නායකයන් කොතෙක් සිටියද ඔවුනතුරින් අනුගාමිකත්වයට සුදුසු වූ මහා පුරුෂයකු බිහිවන්නේ කලාතුරකිනි. එවන් විටෙකදී එම මහා පුරිස නාමය එතුමන්ගේ සේවාව සමගින් ඉතිහාසයට එක්ව පාරම්පරිකව ජීවත් වෙයි. විටෙකදී එවන් උතුමකුගේ නාමය රටක් හෝ ජාතියක් සංකේතවත් කිරීමට ද යෙදී තිබෙන බව මෑත ඉතිහාසය පිටු කීපයක් පෙරළා බැලීමෙන් වුවද ප්‍රත්‍යක්‍ෂ කරගත හැකිය.කිසියම් රටක ජනතාවක් කෙරෙන් මහා දානපතියකු පහළ වන්නේද මේ නියාමය අනුවමය. අපේ සමාජය තුළ කොතෙකුත් ධනවතුන් සිටියද උතුරා ගිය පරාර්ථ චර්යාවෙන් යුතුව තමන් ලද ධන සම්භාරයෙන් වැඩි කොටසක් පොදු මහජනතාව වෙනුවෙන් ප්‍රදානය කරන්නන් ද දුර්ලභය. වනස්පතියේ කොතෙක් මහා ගස් තිබියද වටිනා හර පද්ධතියෙන් යුතු තේක්ක, කළුවර, බුරුත වැනි වටිනා ගස් දුර්ලභ වූවාක් මෙනි.වෙනත් ගස් වැල් වර්ග ඉක්මනින් වගා වී පැතිර යන නමුදු මෙවන් අගනා ගස් වැඩෙන්නේ ද ක්‍රමානුකූලවය. බුදු පියාණන් වහන්සේගේ යුගයෙන් පසුව අනේපිඬු සිටාණන් බඳු අය ගැන අසන්නට ලැබුණේ කලාතුරකිනි.ඒ තත්ත්වයෙන් කටයුතු කළ මේ මෑත අතීතයේ දක්නට ලැබුණු අපේ මහා දානපතියා වූයේ ශ්‍රාවස්තියේ ඉසිවරයා නමින් ප්‍රකට වී සිටි දොස්තර ඩබ්ලිව්. ආතර් ද සිල්වා මහතාය. එතුමෝ තමන්ගේ හා තමනට දායාද වශයෙන් ලද එම මහත්මියගේ මහා ධනස්කන්ධය පවා සිය රටේ පොදු ජනතාවගේ සුඛ විහරණය සඳහා නොමසුරුව පරිත්‍යාග කළහ. එපමණක් ද නොව තමන්ගේ මහා ප්‍රාසාදය පවා බෞද්ධ කටයුතු උදෙසා බැංකුවට උකස් කර පසුව එය බැංකුවෙන් වෙන්දේසි කෙරෙන්නට යද්දී පවා තමන් පොදු මහජනතාව වෙනුවෙන් දුන් දේ ගැන සතුටට පත්ව ප්‍රීතියෙන් විසුවේය.වර්තමානයේ අනේපිඬු සිටුවරයා නමින් ප්‍රසිද්ධියට පත්ව සිටින්නේ දේශබන්දු දේශමාන්‍ය ශාසනාභිමානී මහා දානපති වැනි අප සමාජයේ ඉහළම තලයේ සම්මානයන්ගෙන් ගෞරව ලත් එච්. කේ. ධර්මදාස මහතාය.පොදු ජනයා අතර ප්‍රචලිත ලෙන්ගතු ප්‍රියමනාප නාමයෙන් කියතොත් නවලෝක මුදලාලිය. දකුණු සිරිලක ගැමි කුලගෙයක ඉපිද ගැටවර කාලයේදීම රටේ අගනුවර ගෙන්දගම් පොළවෙහි පය ගසා පෙර පින් හා තම අධිෂ්ඨාන ශක්තියෙන් මෙසේ දෙස් විදෙස් ධන හිමියන් අතර මුදුනටම පත්වීමේ වාසනාව ලද මෙතුමෝ තමන් ජන්මයෙන්ම ලද යහගුණ ගති පැවතුම් ඇතිව සමාජයෙන් ඛ්සිදු තාන්න මාන්නයක් වරප්‍රසාදයක් හෝ නව නම්බුවක් බලාපොරොත්තු නොවී හුදු සමාජ සේවයෙහිම යෙදෙති. අප කලින් සඳහන් කළ ගෞරවයන් පවා එතුමන් වෙත බලෙන්ම ආරෝපණය කළ ඒවා මිස ඉල්ලා සිටි ඒවා නම් නොවේ.මෙම මහා දානපතියාගේ මහා ධන සම්භාරයෙන් අසරණ පවුල් සඳහා නිවාස දහස් ගණන්, වැඩිහිටි නිවාස, ළමා නිවාස, රෝහල් මාතෘ නිවාස, ප්‍රජා ශාලා, උත්සව ශාලා, ක්‍රීඩා පිටි, උද්‍යාන ඉදිකර දීම, හෙළ රජ දරුවන් ඉදි කළ වැව් ප්‍රතිසංස්කරණය කිරීම ලක්ෂ සංඛ්‍යාත සිසු දරු දැරියනට ශිෂ්‍යත්ව ස්ථාවර බැංකු ගිණුම් නිල ඇඳුම් හා පාසල් උපකරණ ලබාදීම, රණවිරුවන් උදෙසා කෙරෙන විවිධ පරිත්‍යාග ආදී අනේක විධ පොදු ජන සේවාවන්වලට අමතරව ශාසන සේවාවක් නොලද විහාරස්ථානයක් සියලු සිරිලක පුරා සොයා ගැනීමට නොහැකි තරම්ය. ඒ අතින් එතුමෝ බුදුන් වහන්සේ දවස අනේපිඬු මහා සිටාණන් හා සමසුන් ගැනීමෙහි යෙදෙති. එහෙයින්ම එතුමෝ දානය නම් දීමෙහිම ප්‍රීතිය නිතරම මෙනෙහි කරමින් ඒ සතුට භුක්ති විඳිති.අර්ථයත් ධර්මයත් මූර්තිමත් වන අන්දමින් තම ජීවන රටාව හැඩ ගස්වා ගනිමින් සමාජයක් හමුවේ එක්තරා ක්‍රමයකට ‘යුග පුරුෂයකු වන්නට මෙතුමා පෑ අධිෂ්ඨාන ශක්තිය අපේ රටේ ජාතියේ ඉදිරි පරපුරේ මහා ප්‍රදීපස්ථම්භයක් වේවා යනු අපගේ පැතුමය ඔබතුමන්ට නිවන් සුව අත්වේවා.</content>
  </post></root>