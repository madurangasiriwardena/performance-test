<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n1309181</link>
    <topic>ශ්‍රේෂ්ඨාධිකරණයටවිශේෂ පෙත්සම් 4ක්</topic>
    <author> නෙල්කා මැදගෙදර</author>
    <content>උතුරු පළාත් සභා මැතිවරණය වෙනුවෙන් ඉලංකෙයි තමිල් අරසුකච්චි හෙවත් දෙමළ ජාතික සංධානය ඉදිරි පත් කළ ප්‍රතිපත්ති ප්‍රකාශයෙහි ශ්‍රී ලංකා භුමිය තුළ වෙනම රාජ්‍යයක් පිහිටු වීම පිළිබඳ සදහන් කර ඇති බැවින් එය ආණ්ඩු ක්‍රම ව්‍යවස්ථාවට පටහැනි ද යන්න සොයා බලන ලෙස ඉල්ලා ශ්‍රෙෂ්ඨාධිකරණයට තවත් විශේෂ පෙත්සම් 4ක් ඊයේ (17) ගොනු කරන ලදී.දේශප්‍රේමී භික්ෂු පෙරමුණෙහි ලේකම් බෙංගමුවේ නාලක හිමි, ස්වර්ණ හංස පදනමෙහි සභාපති පුණ්‍යවර්ධන අල්විස් ,බොදු මග සංවිධානයෙහි සභාපති නීතිඥ සතිස්චන්ද්‍ර ධර්මසිරි, යාපනය බෞද්ධ සංගමයෙහි සභාපති අරුල් බේත්‍රරත්නම්රවි කුමාර් යන අය විසිනු මෙම පෙත්සම ගොනු කර තිබේ.දෙමළ ජාතික සංධානයෙහි මහා ලේකම් මාවෙයි සේනාධිරාජා , එහි සභාපති ආර්ත සම්පන්දන් සහ මැතිවරණ කොමසාරිස්වරයා මෙම පෙත්සම්වල වග උත්තර කරුවෝ වෙති.මෙම සැප්තැම්බර් මස 21 දින පැවැත්විමට නියමිත උතුරු පළාත් සභාව මැතිවරණයට තරඟ කිරිම සඳහා දෙමළ ජාතික සංධානය ප්‍රතිපත්ති ප්‍රකාශයක් එළි දක්වා තිබේ.එමගින් ශ්‍රි ලංකා භූමිය තුළ වෙනම රාජ්‍යයක් පිහිටු වීම සඳහා වන ස්වයං පාලනයක් පිළිබඳව ද දක්වා ති‍බෙන බව මෙම පෙත්සම්වල සඳහන් වේ.ඒකීය රටක් වන ශ්‍රී ලංකාව තුළ වෙනම රාජ්‍යයක් පිහිටු වීමට උත්සහ කිරීම මෙරට ආණ්ඩුක්‍රම ව්‍යවස්ථාව උල්ලංඝනය කිරිමක් වන බවද දෙමළ සංධානයෙහි අරමුණ වෙනම රාජ්‍යයක් පිහිටු වීම සහ ඊට සහය දීම බව පෙත්සම්කරුවෝ පවසති.ඒ බව ප්‍රකාශ කරන ලෙස ද මෙම පෙත්සම විභාග කර අවසන් වන තෙක් උතුරු පළාත් සභාව වෙනුවෙන් මැතිවරණයක් පැවැත්වීම වළක්වන අතුරු නියොගයක් නිකුත් කරනලෙස ද පෙත්සම්කරුවෝ අධිකරණයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n1309182</link>
    <topic>උතුරේ සංවර්ධනයට ඇ.ඩො.බිලියන 3000ක් වැය කරලා</topic>
    <author>ස්වර්ණා විජේකෝන්</author>
    <content>උතුරු පළාතේ සංවර්ධන ක්‍රියාවලිය වෙනුවෙන් මේ වන විට අමෙරිකානු ඩොලර් බිලියන 3000ක මුදලක් වැය කර ඇතැයි ජනාධිපති කාර්ය සාධක බලකායේ ලේකම් එස් බී දිවාරත්න මහතා සඳහන් කරයි. උතුරු වසන්තය සංවර්ධන ක්‍රියාවලිය ජය ගැනීමට දැඩි වෙහෙසක් දැරීමට සිදු වු අතර විදෙස් රටවල්, රාජ්‍ය නොවන සංවිධාන ආදිය විසින් ලබා දුන් මුදල් නිවැරදිව යෙදවීම සඳහා විශේෂ වැඩපිළිවෙළක් සකස් කළ බවත් දිවාරත්න මහතා සඳහන් කළේය.උතුරු වසන්තය සඳහා ජනාධිපති කාර්ය සාධක බලකායක් පිහිටුවිමකින් තොරව ඒ ඒ අමාත්‍යාංශවලට සංවර්ධන ක්‍රියාවලිය භාර දුන්නේ නම් එය ඉටු කර ගැනීමට හැකියාව නොලැබෙන බවත් ඒ මහතා පැවසීය.දිවාරත්න මහතා මේ බව සදහන් කළේ උතුරු වසන්තය සංවර්ධන වැඩසටහන පිළිබදව මාධ්‍ය දැනුවත් කිරිම සඳහා ජනමාධ්‍ය හා ප්‍රවෘත්ති අමාත්‍යාංශයේදී පැවැති වැඩමුළුවකට සහභාගී වෙමිනි.එහිදී වැඩිදුරටත් අදහස් දක්වමින් උතුරු වසන්තය සංවර්ධන ක්‍රියාවලිය පහසු කාර්යයක් නොවු බවත් විවිධ අභියෝග මධ්‍යයේ නිවැරදි නායකත්වයක් සහ මග පෙන්වීමක් සිදු වු හෙයින් මෙය සාර්ථතක කර ගැනීමට හැකි වු බවත් ඒ මහතා සඳහන් කළේය.උතුරු වසන්තය සංවර්ධන ක්‍රියාවලිය යනු මෙරට ඉතිහාසය තුළ සිදුවු දැවැන්තම සංවර්ධන ක්‍රියාවලිය වන අතර අවතැන් ජනතාව නැවත පදිංචි කිරීම, ජාතික ආරක්ෂාව තහවුරු කිරීම, බිම්බෝම්බ ඉවත් කිරීම ආදි අභියෝග රැසක් ඇතිවු බවද හෙතෙම පැවසීය.මෙහිදී වර්ග කිලෝමීටර් 1417 ක් වු භූමි ප්‍රමාණයක පුරා තිබු බිම්බෝම්බ ඉවත් කළ බවත් වර්ග කිලෝමීටර් 65 ක බිම් බෝම්බ ඉවත් කිරීමට තවමත් ඉතිරිවී ඇති බවත්, හෙතෙම කියා සිටියේය. බිම් බෝම්බ ඉවත් කිරීමේ ගරුත්වය මුළුමනින්ම ආරක්ෂක හමුදාවට ලබා දිය යුතු බවද ඒ මහතා පෙන්වා දුන්නේය.උතුරු වසන්තය යටතේ ප්‍රධාන දිස්ත්‍රික්ක රෝහල් 7 ක්ද,ප්‍රදේශීය රෝහල් 37 ක්ද, මුලික රෝහල් 33 ද, ප්‍රධාන වෛද්‍ය නිලධාරී කාර්යාල 30ක් සහ වෛද්‍ය සායන මධ්‍යස්ථාන 381 ක් මුළුමනින්ම පිළිසකර කර ඇත. 2009 ට පෙර උතුරු පළාතේ පාසල් 1020 ක් පැවැති අතර ඒවා මුළුමනින්ම විනාශ වී තිබු බවත් පිළිසකර කිරිමෙන් පසු දැනට පාසල් 982 ක් ක්‍රියාත්මක බවත් දිවාරත්න මහතා සඳහන් කළේය.එම පාසල්වල ළමයින් 255106 ක් ද ගුරුවරුන් 14826 ක්ද සිටිති. විදුලි පාරිභෝජනය 0 ක්ව පැවැති යාපනයේ විදුලි පරිභෝජනය අද වන විට සියයට 40 කි. කිළිකෝච්චියේ සියයට 62 කි. මන්නාරම දිස්ත්‍රික්කයේ විදුලි සැපයුම සියයට 70 ක් වන අතර යාපනයේ සියයට 84 ක්ද වව්නියාවේ සියයට 82 ක් ද වේ.උතුරු වසන්තය යටතේ උතුරේ ජනතාවගේ පානීය ජල අවශ්‍යතාවය හා සනිපාරක්ෂක කටයුතු වෙනුවෙන් රුපියල් මිලියන 30 000 ක් වැය කර තිබේ.යුද්ධය අවසන් කිරීමෙන් පසුව බිම් බෝම්බ වැළිලිම ඇතුළු විවිධ හේතු නිසාවෙන් වගාකීරීමට නොහැකිව තිබු ඉඩම් අක්කර 183299 කින් අක්කර 167348 ක් මේ වන විට වගා කිරිමට හැකි වී තිබේ.මෙරට මත්ස්ය නිෂ්පාදනයට උතුරු පළාතේ දායකත්වය තිබුණේ සියයට 2 කි. නමුත් අද වන විට සියයට 11 දක්වාවර්ධනය වී ඇත . උතුරු වසන්තේ වැඩ සටහන යටතේ වාරිමාර්ග මාර්ග ධීවර අධ්‍යාපන සෞඛ්ය යටිතල පහසුකම් දුම්රිය ප්‍රවාහන ආදී සෑම අංශයකම මනා සංවර්ධනයක් සිදු වී තිබේ.මේ අවස්ථාවට ජනාමාධ්‍ය හා ප්‍රවෘත්තී අමාත්‍යාංශ ලේකම් චරිත හේරත් මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091814</link>
    <topic>ශ්‍රී ලංකා භූමිය තුළ ඉන්දියන්විරෝධී ක්‍රියාවකට ඉඩ දෙන්නේ නෑ</topic>
    <author/>
    <content>උතුරේ අහිංසක ජනතාවගේ හැඟීම් අවුස්සා ඡන්ද ගරාගැන්මේ සුපුරුදු ක්‍රියාවලියක නිරත ද්‍රවිඩ ජාතික සන්ධානය ඉදිරිපත් කර ඇති මැතිවරණ ප්‍රකාශනය පැහැදිලිවම රට බෙදීමේ ප්‍රයත්නයක් නමුත්, කිසිම රටක් ඊට අනුබල නොදෙනු ඇති අතර, ඉන්දියාවෙන් කිසිසේත්ම ඉඩක් නොලැබෙනු ඇතැයි ඉන්දියාවේ “හින්දුස්ථාන් ටයිම්ස් පුවත්පත” සමඟ පැවති සම්මුඛ සාකච්ඡාවක දී ශ්‍රී ලංකා ජනාධිපති මහින්ද රාජපක්‍ෂ මහතා පැවැසීය.එල්. ටී. ටී. ඊ. ය පැවති කාලයේ දෙමළ ජනතාවගේ සැබෑ නියෝජිතයා ලෙස ඔවුන් පිළිගන්නා ලෙස එම ජනතාවගෙන් ඉල්ලාසිටි ද්‍රවිඩ ජාතික සන්ධානය දැන් එම ඉල්ලීමම වෙනත් ආකාරයකින් ඉදිරිපත් කරන බවද ජනාධිපතිවරයා මෙහිදී ප්‍රකාශ කළේය.උතුරේ ඡන්ද දායකයින්ට හමුදා බලපෑම් එල්ලවන බවට නැඟෙන චෝදනා පිළිබඳව හා නිදහස් හා සාධාරණ මැතිවරණයක් තහවුරු කිරීම පිළිබඳ නැගුණු පැනයකට පිළිතුරු දෙමින් ජනාධිපතිවරයා කියා සිටියේ මැතිවරණ නිරීක්ෂණ කටයුතු සඳහා දකුණු ආසියාතික රටවලින් මෙන්ම පොදුරාජ්‍ය මණ්ඩලීය රටවලින්ද පැමිණෙන නිරීක්ෂකයන් විසින් මැතිවරණ ක්‍රියාවලිය නිරීක්ෂණය කෙරෙන අතර හමුදාවද ඒ සම්බන්ධයෙන් විමසිලිමත්ව සිටිනු ඇති බවය.හමුදාව කිසිසේත් මැතිවරණ ක්‍රියාවලියට එක් නොවන අතර ඔවුන්ගේ එකම කාර්ය වන්නේ ආරක්ෂාව සැපයීම බව පෙන්වාදුන් මහින්ද රාජපක්‍ෂ මහතා, හමුදා අරක්ෂාව නොමැතිව සැප්. 21 මැතිවරණය පැවැත්වීමේ පොරොන්දුව ඉටුකරන්නේ කෙසේදැයි ප්‍රශ්න කෙළේය.උතුරු මැතිවරණය ද්‍ර. ජා. සං. ජයගනු ඇති බවට පලව ඇති මතය සම්බන්ධයෙන් ජනාධිපතිවරයා පැවසුවේ මැතිවරණ පොරයට පිවිස සිටින ද්‍ර. ජා. සං. අපේක්ෂකයන් කීපදෙනකු තමාගේ මෑත යාපන සංචාරයේ දී රජය සමඟ එක්වූ බවත්, ඔවුන්ට කුලහීනයන් ලෙස සලකමින් වෙනස්කම් කරන ද්‍ර. ජා. සන්ධානයේ අපේක්ෂකයන්ගෙන් 80%ක් ම උසස් කුලවලට අයත් බවත්, මේ අපේක්ෂකයන් ප්‍රකාශ කළ බවය. ඔවුන් ද්‍ර. ජා. සං ප්‍රතිපත්ති ප්‍රසිද්ධියේ විවේචනය කළ බව පැවසූ ජනාධිපතිවරයා මැතිවරණයේදී දැඩි තරගයක් පවතිනු ඇති අතර, විශිෂ්ටතම පක්ෂය ජයගනු ඇතැයි ද කීවේය.ද්‍ර. ජා. සං. උතුරෙන් හමුදාව ඉවත් කළ යුතු බව කීවද ඒකීය රටක් වන ශ්‍රී ලංකාවේ, ඉන්දියාව හා වෙනත් රටවල මෙන්ම හමුදාවටද වෙන්වූ කොටස් රටේ විවිධ පළාත්වල තිබෙන බවත්, උතුරේ සිටින හමුදාව එහි සිටින ජනතාව වෙනුවෙන් විශාල කාර්යභාරයක් කරන අතර, ගොඩනැගිලි, වැසිකිළි වැනි ජනතාව අතගැසීමට පැකිළෙන කාර්යයන්හි පවා නියැලෙන බවත් ඔහු වැඩිදුරටත් කීවේය.තවද ශ්‍රී ලංකාව ඒකීය රටක් වන බැවින් හමුදාව හම්බන්තොට සිටියද යාපනයේ සිටියද වෙනසක් නැතිවා සේම උතුරේ යුද්ධය පැවති දිගුකාලය ගැන සැලකීමේදී උතුරෙන් මුළුමනින්ම හමුදාව ඉවත් කිරීම කිසිසේත්ම කළ නොහැක්කක් බව ඔහු කියාසිටියේ වෙනත් රටවලටද එය අදාළ බව පෙන්වා දෙමිනි.තමිල්නාඩු දේශපාලනඥයන්ගේ ඉල්ලීම් හේතුවෙන් ඉන්දු-ශ්‍රී ලංකා සබඳතා දුරස්ථව ඇත්දැයි නැගුන පැනයට පිළිතුරු දෙමින් ජනාධිපතිවරයා කීවේ ඉන්දු ශ්‍රී ලංකා සබඳතා තවමත් ඉතා යහපත් වන අතර දේශපාලනඥයින් අතර ඇති අවබෝධය මත කටයුතු කිරීමට ඉන්දියාවට ඉඩහැර ඇති බවය.චීන - ශ්‍රී ලංකා සබඳතා ගැනද මෙම සම්මුඛ සාකච්ඡාවේදී ප්‍රශ්න කෙරිණ. ශ්‍රී ලංකාවේ චන්ද්‍රිකා තාක්ෂණයට චීන සහාය ලැබීම ඉන්දියාවට එරෙහිව ඔත්තුබැලීමේ හෝ ඉන්දීය චන්ද්‍රිකා අවහිරකිරීමේ ක්‍රියාවලියකට මුලපිරීමක් බවට බියක් පවතින බවද කියැවිණ.ඊට පිළිතුරු වශයෙන් ජනාධිපතිවරයා කීවේ එය අනියත බියක් පමණක් වන අතර, ශ්‍රී ලංකා භූමියේ සිට ඉන්දියාවට එරෙහිව ක්‍රියාත්මක වීමට කිසිම රටකට කිසිදු ආකාරයකින් ඉඩ නොදෙන බවය. ඉන්දියාව හා චීනය අතර වෙනස්කම් තිබිය හැකි නමුදු එය ඉන්දු - ශ්‍රී ලංකා සබඳතාවන්ට බල නොපාන බව ඔහු කීවේ මෙරට ව්‍යාපාර අති බහුතරයක් ඉන්දියානුවන්ගේ පාලනයට නතුª බව පෙන්වා දෙමිනි. අනිත්අතට රට සංවර්ධනය කිරීම තම ඒකායන අරමුණ බැවින් ඒ සඳහා උපකාරීවන ඕනෑම රටක සහාය ලබාගන්නා බවද ඔහු කීවේය.තමිල්නාඩු සහාය ලබන බෙදුම්වාදයට උතුරුකරයේ සාමාන්‍ය ජනතාවගේ කැමැත්තක් නැති බවත්, ඔවුන්ට අවශ්‍ය වන්නේ සාමකාමී රටක තම ජීවනෝපායන් තහවුරු කරගනිමින් සතුටින් ජීවත්වීම පමණක් බවත් පෙන්වා දුන් ජනාධිපතිවරයා, තරුණ පරපුරට බෙදුම්වාදයේ විස පොවමින් රට බෙදීමට තැත්කරන්නේ එල්. ටී. ටී. ඊ. හිතවාදී දේශපාලනඥයින් පමණක් බව කියා සිටියේය.යුද්ධයේ අවසන් අදියර ගැන පමණක් අවධානය යොමු කරමින් ශ්‍රී ලංකාවට එරෙහිව කටයුතු කරන අන්තර් ජාතික ප්‍රජාව ගැනද සම්මුඛ සාකච්ඡාවේදී ප්‍රශ්න කෙරිණ.යුද්ධයේ අවසන් අදියර ගැන මිස එල්. ටී. ටී.ඊ.යේ කෲරත්වය පිළිබිඹු වන 30 අවුරුදු කාලය ගැන ඔවුන් අවධානය යොමු නොකරන්නේ මන්දැයි ප්‍රශ්න කළ ජනාධිපතිවරයා, අවසන් අදියරේ ත්‍රස්ත ග්‍රහණයෙන් මිදී හමුදාව වෙත ළඟාවීමට තැත් කළ දෙමළ ජනතාව එවන් ප්‍රයත්නයක යෙදුණේ මන්ද යන්න කිසිවකු සොයා නොබලන බව කීවේය.ජිනීවා සම්මුතිය සම්බන්ධයෙන් නැගුණු පැනයකදී ජනාධිපතිවරයා කීවේ සියලුම අන්තර් ජාතික නීති බලවත් රටවල් විසින් සකසන ලදුව අප වැනි දුබල රටවල් කෙරේ පමණක් බලපවත්වන බවය. ඔවුන් ඒවායින් ගැලවී සිටිමින් සාකච්ඡාව, තීරණගැනීම හා ක්‍රියාත්මක කිරීම මගින් දුබලයින් පෙළෙන බවත් එහෙයින්ම මෙවන් නීති සංශෝධනය වීමට කාලය එළඹ ඇති බවත් ඔහු කියා සිටියේය.මේ නිසා ශ්‍රී ලංකාවට එරෙහි මානව හිමිකම් උල්ලංඝන චෝදනා නගන අංශවලින් සාධාරණව, වගකීමෙන් ක්‍රියාකරන ලෙස හා ඒකපාර්ශ්වික සාක්ෂි මත පමණක් නිගමනවලට එළඹීමෙන් වලකින ලෙස ඉල්ලා සිටින බව පවසන ජනාධිපතිවරයා, ඊලාම්වාදීන්ට රැකවරණය ලබාදී ඇති රටවලටද යම් දිනක ඔවුන්ගෙන්ම පාඩම් උගෙනීමට සිදුවනු ඇතැයි අනතුරු ඇඟවීමක් ද කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n1309183</link>
    <topic>අවසන් ජන රැලිය ජනපති ප්‍රධානත්වයෙන් අද මහනුවරදී</topic>
    <author>අසේල කුරුළුවංශ</author>
    <content>එක්සත් ජනතා නිදහස් සන්ධාන අපේක්ෂකයින්ගේ ජය තහවුරු කෙරෙන විජයග්‍රාහී ජනරැලි මාලාවේ අවසන් ජන රැලිය අද (18) ජනපති මහින්ද රාජපක්ෂ මහතාගේ ප්‍රධානත්වයෙන් මහනුවර මධ්‍යම වෙළෙඳ පොළ ඉදිරිපිටදී පස්වරු 2.00ට පැවැත්වෙයි.මධ්‍යම පළාත් සභාවට මහනුවර දිස්ත්‍රික්කයෙන් තරඟ කරන සන්ධාන අපේක්ෂකයින්ට සහය පළකිරීම වෙනුවෙන් පැවැත්වෙන මෙම ජන රැලියට අගමැති දි.මු. ජයරත්න මහතා ඇතුළු මැති ඇමැතිවරු ගණනාවක් සහභාගී වීමට නියමිතය. සතුටයි නිදහසයි දිනවමු ජනපති ජන රැලි මාලාවේ අවසන් රැස්වීම මෙයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n1309184</link>
    <topic>ඡන්ද මධ්‍යස්ථාන 3712ක්</topic>
    <author>නිරූෂි විමලවීර</author>
    <content>මධ්‍යම වයඹ හා උතුරු පළාත් සභා මැතිවරණයේ ඡන්ද මධ්‍යස්ථාන 3712 මැතිවරණ රාජකාරී සඳහා හතළිස් දහසක රාජ්‍ය සේවක පිරිසක් යොදවන බව මැතිවරණ ‍මහ ලේකම් කාර්යාලය පවසයි. සෑම ඡන්ද ‍මධ්‍යස්ථානයකට ජ්‍යෙෂ්ඨ ඡන්ද ස්ථානාධිපතිවරයෙකුගේ ප්‍රධානත්වයෙන් යුතු නිලධාරීන් දස දෙනෙකු යොදවන බව නියෝජ්‍ය මැතිවරණ කොමසාරිස් එම්.එම්. මොහොමඩ් මහතා ප්‍රකාශ කළේය.උතුරු පළාතේ ඡන්ද මධ්‍යස්ථාන 837ක්ද මධ්‍යම පළාතේ ඡන්ද මධ්‍යස්ථාන 1571ක්ද වයඹ පළාතේ ඡන්ද මධ්‍යස්ථාන 1304ක්ද ක්‍රියාත්මක බව කී ඒ මහතා පළාත් තුනේ ඡන්දය සඳහා අපේක්ෂකයන් 3785 දෙනෙක් තරඟ කරන බව පැවැසීය.වයඹ මධ්‍යම හා උතුරු පළාත් සභා සඳහා බෝනස් මන්ත්‍රීධුර සහිතව සභිකයන් 148 දෙනෙක් ‍තෝරා පත් කෙරෙන බවත් මධ්‍යම පළාතට සභිකයන් 58 දෙනෙක්ද උතුරු පළාතට සභිකයන් 38ක්ද වයඹට සභිකයන් 52ක්ද බැගින් තෝරා පත් කෙරෙන බවත් කී නි. කොමසාරිස්වරයා ඒ අනුව අපේක්ෂකයන් 3637 දෙනෙක් ඡන්දයෙන් පරාජයට පත් වන බව කීවේය.පළාත් තුනේ ඡන්දය ගණන් කිරීමේ මධ්‍යස්ථාන 477 ක්‍රියාත්මක බව කී හෙතෙම උතුරු පළාතේ ගණන් කිරීමේ මධ්‍යස්ථාන 82ක්ද වයඹ පළාතේ මධ්‍යස්ථාන 197ක් හා මධ්‍යම පළාතේ මධ්‍යස්ථාන 198 ඒ අතර වන බව අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091815</link>
    <topic>කල් ඉකුත්වූ ආහාර ද්‍රව්‍යවලදින වෙනස් කරන ජාවාරමක් දැලේ</topic>
    <author>විජයානි එදිරිසිංහ</author>
    <content>කොටහේන ප්‍රදේශයේදී විශාල ගබඩාවක් තුළ කාලයක් තිස්සේ පවත්වාගෙන ගිය කල්ඉකුත්වූ ආහාර ද්‍රව්‍ය ඇතුළු වෙනත් පාරිභෝගික ද්‍රව්‍යවල කාලය, දිනය වැනි දෑ වෙනස්කර අලෙවි කිරීමේ මහා පරිමාණ ජාවාරමක් ඊයේ (17) සොයාගත් පාරිභෝගික අධිකාරිය රුපියල් කෝටි 10 වඩා වටිනාකමින් යුත් ආහාර ද්‍රව්‍ය ටොන් ගණනක්ද අත්අඩංගුවට ගෙන තිබේ.මෙම ජාවාරම පිළිබඳ තොරතුරු පාරිභෝගික අධිකාරියට ලැබී තිබූ අතර, ඊයේ (17) එම වැටලීම සිදුකරන අවස්ථාවේ සේවකයන් 25 දෙනෙක් පමණ ඉහත කී ද්‍රව්‍යවල ලේබල් වෙනස් කිරීමේ කටයුතුවල යෙදී සිටි බව පාරිභෝගික අධිකාරිය පවසයි.ඔලිව් තෙල්, මාගරින්, ඊස්ට්, වියළි ආහාර ද්‍රව්‍ය, ටින් කෑම, දුන්තෙල්, සහල්, පරිප්පු ඇතුළු පාරිභෝගික ද්‍රව්‍ය විශාල ප්‍රමාණයක් මෙම ගබඩාවේදී වෙනස් කිරීම්වලට ලක් කෙරෙන බව එම අවස්ථාවේ දැක ගැනීමට හැකිවී තිබේ.කොළඹ, පිටකොටුව, කොටුව පමණක් නොව ඊට ආසන්න ප්‍රදේශවලද දුරබැහැර ප්‍රදේශවලද තොග වෙළෙඳ සල්වලට අලෙවි කෙරෙන මෙම ද්‍රව්‍ය ඒ හරහා සිල්ලර වෙළෙඳ සල්වලට ද යවා කාලයක් තිස්සේ සිට පාරිභෝගිකයාට සෞඛ්‍යයට අහිතකර මෙම පරිභෝජනය ගැනීමට සළස්වා තිබේ.ප්‍රසිද්ධ ආහාර අලෙවි ආයතනයක නමකින් මෙසේ මෙම මහා පරිමාණ ජාවාරම කරගෙන ගොස් තිබේ.අද (18) සැකකරුවන් සමඟ ජාවාරමේ තොරතුරු අධිකරණය වෙත ඉදිරිපත් කිරීමට කටයුතු යොදා තිබේ. පාරිභෝගික අධිකාරියේ නියෝජ්‍ය අධ්‍යක්‍ෂ අසේල බණ්ඩාර, ස්ථානාධිපති, විශේෂ වැටලීම් ඒකකය ජයපූර්, විජේසිංහ, ජනත් ප්‍රසාද්, ඉසුරු, ගොඩගම සහ රාජපක්‍ෂ මහත්වරුන් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n1309185</link>
    <topic>ලෝකය දිනන්නට හැකි වන්නේ අපි දිනා ගත් දේ රැකගෙන මිස විනාශ කරගැනීමෙන් නොවේ</topic>
    <author>ධනුෂ්ක ගොඩකුඹුර ආණමඩුව සිට</author>
    <content>ලෝකය දිනන්නට හැකි වන්නේ අපි දිනා ගත් දේ රැකගෙන මිස විනාශ කරගැනීමෙන් නොවන බව ජනාධිපති මහින්ද රාජපක්ෂ මහතා පැවසීය. ලෝකයට ආදරය සහ කරුණාව ඉගැන්වූ ජාතියක් වන අපගේ අදීනත්වයට හේතු වී ඇත්තේ සතුරාටත් මෛත්‍රී කිරීම බව පෙන්වා දුන් ජනාධිපතිවරයා ශ්‍රී ලාංකිකයන් කිසිදිනෙක අනුන්ගේ දේ උදුරා ගත් ජාතියක් නොවන බවත් ප්‍රකාශ කළේය.අප ඝාතනය කරන්නට ආ ත්‍රස්තවාදීන්ටත් නිදහස දුන්නේ අපේ ආදී මුතුන් මිත්තන් වෛර කරන ජාතියක් නිසා නොවන බවත් සතුරාටත් කන්න බොන්නට දී සළකන හැටි අප උගත්තේ දුටුගැමුණු රජ සමයේ සිට බවත් ජනාධිපතිවරයා පැවසීය.ජනාධිපතිවරයා මෙසේ ප්‍රකාශ කළේ ද්විතීක පාසල් දහසක් සංවර්ධනය කිරීමේ වැඩපිළිවෙළ යටතේ ආණමඩුව, විල්පොත අනුර මහා විද්‍යාලයේ ඉදිකෙරුණු අභිනව මහින්දෝදය විද්‍යාගාරය සිසු අයිතියට පත් කිරීමේ අවස්ථාවට ඊයේ (17) එක්වෙමිනි.පරිගණක විද්‍යාගාරයක්, භාෂාගාරයක්, ගණිතාගාරයක්, පුස්තකාලයක් ඇතුළු නවීන පහසුකම්වලින් සමන්විත මේ තෙමහල් මහින්දෝදය විද්‍යාගාරය සඳහා වැය කර ඇති මුදල රුපියල් ලක්ෂ 650ක් වැය කර ඇත.තමන් උපන් බිමට ආදරය කිරීම සැමගේ යුතුකම බව ප්‍රකාශ කළ ජනාධිපතිවරයා උපන් බිමට ආදරය නොකරන කෙනකු රටේ නායකත්වයට පත් කිරීමට ජනතාව වුවත් කැමැති වන්නේ නැති බව පැවසීය.රට දෙස ආදරයෙන් බලන්නට සිතෙන්නේ රටේ ඉතිහාසය උගත්තොත් පමණක් බවත් රටේ ඉතිහාසය අමතක කොට ලෝක ඉතිහාසය උගැනීමෙන් ඵලක් නොවන බවත් ජනාධිපතිවරයා පැවසීය.රටට පැමිණෙන නවීන තාක්ෂණයෙන් අප ගත යුත්තේ නිවැරැදි දේ පමණක් ගත යුතු බව පැවසූ ජනාධිපතිවරයා නවීන තාක්ෂණය ඉගෙන ගන්නා අතර සෞන්දර්ය, ඉතිහාසය ද ඉගෙන ගත යුතු බව කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n1309186</link>
    <topic>කඳසුරි උපන් දිනයට බැතුමතුන් විශාල පිරිසක්</topic>
    <author>කතරගම සමූහ</author>
    <content>කතරගම දෙවියන්ගේ උපන් දිනය සැමරීම වස් අගහරුවාද (17) ලක්ෂ සංඛ්‍යාත බැතුමතුන් පිරිසක් කතරගම පුද බිමට පැමිණියහ.ලංකාවේ ප්‍රවීන ජෝතීෂ්‍ය වේදීන් කිප දෙනෙකුට අනුව මෙදින කතරගම දෙවියන් ජීවමානව පෙරවරු 6 සිට පෙරවරු 7 දක්වා කතරගම මහා දේවාලයේ වැඩ සිටින බවත් එදින තමන්ගෙන් පිහිට ඉල්ලා පැමිනෙන නරයන් හට පිහිටවන් බවත් මේ ජොතිෂ්‍ය වේදීන්ගේ මතය වී ඇත.ඔවුන් වැඩි දුරටත් පවසන අන්දමට මෙදින කතරගම දෙවියන්ට අයත් කුජ දින නොහොත් අගහරුවාදා උදා වන අතර කුජ ට අයත් දෙනට නැකත උදාවී ඇත.මෙදින් පාන්දර 3 පමණ වේලේ පටන් මහ දෙවාලයට යාමට බැතිමතුන් තෙල් මල් පහන් සහ පූජා වට්ටි ඇතිව පෙල ගැසී සිටි අතර පෙරවරු හය පමණ වන විට පෝලිම් කැඩී මහා ජන ගංගාවක් මහා දේවලය වෙත ඇදී යන්නට විය.විශේෂයෙන් කාන්තාවන්ට හා කුඩා ළමයින්ට මේ නිසා මහත් කරදර වලට මුහුණ පාන්නට සිදුවු අතර ඇතැම් දෙනා අත තිබු පුජා වට්ටි ඇතුළු පූජා භාණ්ඩ බිම වැටී ඒවා අහුලා ගැනීමට පවා නොහැකි විය.ජන ගංගාවේ තරම කෙසේද යත් බැතිමතුන් බොහෝ දෙනෙකුට තම පුජා වට්ටි මහ දේවාලයට ඔප්පු කිරීමට නොහැකිව පූජා භූමියේ පිහිටි වෙනත් දේවාල වලට පූජා කරනු දක්නට ලැබිණ.මේ අතර වන්දනා කරුවන් පවසන්නේ මේ මහා ජන සන්නිපාතය පාලනය කොට කාටත් තමන්ගේ පූජා කටයුතු පිළිවෙළකට කර ගැනීම සදහා බලධාරීන් විසින් කිසිම සංවිධානාත්මක වැඩ පිළිවෙළක් සකස් කොට නොතිබූ බවය.නගරයේ සිට පූජා භූමියට ඇතුළුවන ස්ථානයේ සිටම පෝලිම් ක්‍රමයක් සකස් කොට තිබුනේ නම් බැතිමතුන් හට ඉතා කලාතුරකින් උදාවන මේ අවස්ථාවෙන් ඉමහත් ප්‍රයෝජන ගැනීමට ඉඩ තිබූ බව ඔවුහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n1309187</link>
    <topic>අපේක්ෂක වත්කම් ප්‍රකාශ ඉදිරිපත් කිරීම</topic>
    <author>රක්ෂණ ශ්‍රියන්ත</author>
    <content>වයඹ, මධ්‍යඹ සහ උතුරු පළාත් සභා මැතිවරණය සදහා අපේක්ෂකයන් වත්කම් බැරකම් ප්‍රකාශ ඉදිරිපත් කිරීමේදී එක්සත් ජනතා නිදහස් සන්ධානය සියයට සියයක්ද එක්සත් ජාතික පක්ෂය සියයට අනූඅටක්ද වශයෙන් ඉදිරිපත් කර ඇතිබව ට්‍රාන්ස්පේරන්සි ඉන්ටනැෂනල් ශ්‍රී ලංකා ආයතනය පවසයි.පසුගිය පළාත් සභා මැතිවරණයට සාපේක්ෂව මෙවර වත්කම් බැරකම් ප්‍රකාශ ඉදිරිපත් කිරීමේදී ලොකු උනන්දුවක් ඇති බව එම ආයතනය පෙන්වාදෙයි. මේ තොරතුරු හෙළිදරව් වූයේ ඊයේ (17) කොළඹ ජාතික පුස්තකාල ප්‍රලේඛණ මණ්ඩල ශ්‍රවණාගාරයේ දී ට්‍රාන්ස්පේරන්සි ඉන්ටනැෂනල් ශ්‍රී ලංකා ආයතනය පැවැත්වූ මාධ්‍ය හමුවේදීය.මෙහිදී අදහස් දැක්වූ ට්‍රාන්ස්පේරන්සි ඉන්ටනැෂනල් ශ්‍රී ලංකා ආයතනයේ විධායක අධ්‍යක්ෂ එස්.රඹුක්ගේ මහතා අදහස් දක්වමින්.මෙවර වත්කම් බැරකම් ප්‍රකාශ ඉදිරිපත් කිරීම සියයට හැටක ප්‍රතිශතයක් ගන්නා අතර ප්‍රකාශ ඉදිරිපත් නොකර ඇත්තේ ස්වාධීන කණ්ඩායම් හා සුළු පක්ෂ කිහිපයක් පමණි.මැතිවරණ කොමසාරිස් වරයාගේ චක්‍රලේඛණ වලට අනුකූල නොවන ක්‍රියාවන් අපවෙත වාර්තා වී ඇති අතර ඒවා සොයාබලා තහවුරු කර අවශ්‍ය බලධාරීන් වෙත එම පැමිණිලි ඉදිරිපත් කර තිබෙනවා.මැතිවරණ කොමසාරිස්වරයාගේ ක්‍රියා කලාපය ඇගයීමට ලක්කල යුතුයි. නිදහස් සහ සාධාරණ මැතිවරණයක් සදහා මැතිවරණ කොමසාරිස් වරයා ගනු ලැබ ඇති ක්‍රියා මාර්ග නිසා බොහෝ අකටයුතු කම් වලකා ගත හැකිවී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n1309188</link>
    <topic>‘ආර්ථික සංවර්ධන අමාත්‍යාංශ නිලධාරීන් දේශපාලන කටයුතුවල නිරතවන්නේ නෑ’</topic>
    <author/>
    <content>ආර්ථික සංවර්ධන අමාත්‍යාංශය යටතේ සේවය කරන නිලධාරීන් ඡන්ද නීති උල්ලංඝනය කරමින් දේශපාලන කටයුතුවල නිරත වන බවට ගෙන යන ප්‍රචාරයන් අසත්‍ය බව, එම අමාත්‍යාංශය නිවේදනය කරයි.ආර්ථික සංවර්ධන අමාත්‍යාංශය යටතේ සේවය කරන උපාධිධාරීන්, අභ්‍යාසලාභීන්, ආර්ථික සංවර්ධන නිලධාරීන් සහ අමාත්‍යාංශයට අයත් ආයතනයක් වන සමෘද්ධි අධිකාරිය යටතේ සේවය කරනු ලබන සමෘද්ධි කළමනාකරුවන් සහ සමෘද්ධි සංවර්ධන නිලධාරින් යන පිරිසගේ කීර්තිනාමයට හානි වන ආකාරයෙන් ඔවුන් ඡන්ද නීති උල්ලංඝනය කරමින් දේශපාලන කටයුතුවල නිරත වන බවට අසත්‍ය ප්‍රචාරයන් දියත් වෙමින් පවතින බවද එම අමාත්‍යාංශය නිවේදනය කරයි.රට වෙනුවෙන්, ජනතාව වෙනුවෙන් සේවය කරන එම ක්ෂේත්‍ර නිලධාරීන් රාජකාරී කටයුතුවල යෙදවීමේදී ඔවුන්ගේ අධීක්‍ෂණ නිලධාරින් විසින් විධිමත් අධීක්‍ෂණයක් යටතේ ඔවුන්ට එම රාජකාරි කටයුතු පවරා ඇති බවත් තමන් අනුයුක්ත කොට ඇති වසම්වල මහජන සේවාවන් ඉටු කරන එම නිලධාරීන් කිසිදු ආකාරයේ දේශපාලන කටයුතුවල නිරත නොවන බවද ආර්ථික සංවර්ධන අමාත්‍යාංශය වැඩිදුරටත් අවධාරණය කර සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n1309189</link>
    <topic>පොදු රද මඩුලු සමුළුවෙන් මෙරටේසුරක්ෂිත බව ලොවටම පෙන්විය හැකියි</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුව සඳහා ලොව රටවල් 53ක රාජ්‍ය නායකයන් පැමිණීමෙන් අපේ රට ආරක්ෂිත මෙන්ම වඩා සුරක්ෂිත රටක් බවට ලොවටම පැහැදිලි යැයි සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක මහතා ප්‍රකාශ කරයි.ආරක්ෂාව සම්බන්ධයෙන් කිසියම් රටක ගැටලු පවතින්නේ නම් කිසිඳු රාජ්‍ය නායකයෙකු නොපැමිණෙන බව පෙන්වාදෙන ඒ මහතා යුද ගැටුම් පැවැති කාල වකවානුව පසුකල ශ්‍රී ලංකාව නිදහස් හා සාමකාමී වාතාවරණයක් යටතේ ජයග්‍රාහී ගමනක නිරතව සිටින බවද පෙන්වාදෙයි.මීට කලකට පෙර විදේශ රටවලින් ශ්‍රී ලංකාවට සංචාරකයන් පැමිණීම පවා තහනම් කළ බව සිහිපත් කරන ලේකම්වරයා එවැනි තත්ත්වයක් අද නොමැති බවද ලොව ඕනෑම රටක ඕනෑම පුද්ගලයෙකුට අපේ රටට පැමිණීමේ ඉඩකඩ තිබෙන බවද කියාසිටී.මෙවර ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව ව්‍යාපාරික, මහජන සහ තරුණ සමුළුද පැවැත්වෙන බව සදහන් කරන ඒ මහතා එවැනි සමුළුව සඳහා ජාත්‍යන්තර මට්ටමේ නියෝජිතයන් විශාල පිරිසක් සම්බන්ධ වන බවද මෙය අපේ රටට හොඳ අත්දැකීමක් බවද පවසයි.මේ අතර ඒ මහතා පෙන්වා දෙන්නේ ව්‍යාපාරික සමුළුව සඳහා විදේශීය නියෝජිතයන් මෙන්ම දේශීය නියෝජිතයන්ද සහභාගි වන බවත් මේ සමඟ ඇතිවන සබඳතාවය හේතුවෙන් දීර්ඝ කාලීන වාසි රැසක් අත්කරගත හැකි බවත්ය.මෙවැනි සමුළුවක් පැවැත්වීමෙන් අපේ රට ඉහළ තලයකට පැමිණෙන බව පෙන්වාදෙන සෞඛ්‍ය අමාත්‍යාංශයේ ලේකම්වරයා මෙවර සමුළුව පැවැත්වීමෙන් අනතුරුව ජනාධිපති මහින්ද රාජපක්ෂ මහතා එහි සභාපතිත්වයට පත්වන බවද සැබැවින්ම එය අපේ රටට දේශපාලන, ආර්ථික, වෙළෙඳ හා ව්‍යාපාරික ආදී සෑම ක්ෂේත්‍රයකින්ම වාසි රැසක් අත්කර ගතහැකි අවස්ථාවක් බවද කියාසිටී.යුද ගැටුම් අවසන් කිරීමත් සමඟ අපේ රට සම්බන්ධයෙන් ඇතැමුන් වැරැදි මත ප්‍රචාරය කළ අතර එවැනි දෑ හිතාමතාම සිදුකළ බවද මෙවැනි ජාත්‍යන්තර මට්ටමේ සමුළුවක් පැවැත්වීම හරහා රාජ්‍ය නායකයන් ඇතුළු සෙසු ඉහළ පෙළේ නියෝජිතයන් ශ්‍රී ලංකාවට ගෙන්වා ගැනීමෙන් රටේ වත්මන් යහපත් තත්ත්වය නිවැරැදිව දැක ගැනීමට හැකිවන බවද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091810</link>
    <topic>කිසිදු ජාත්‍යන්තර බලවේගයකට රට අවුල් කිරීමට ඉඩක් නැහැ</topic>
    <author>සිතාරා සේනානි,</author>
    <content>රටක් ලෙස අප ඉතා අසීරුවෙන් ලබා ගත් ජයග්‍රහණ ආරක්ෂා කර ගැනීම සඳහා රටේ ජනතාව රජය සමඟ නොසැලී සිටින බවට ජාත්‍යන්තරයට පණිවුඩයක් ලබා දීමට මෙවර මැතිවරණය හොඳ අවස්ථාවක් බව විදේශ කටයුතු ඇමැති මහාචාර්ය ජී.එල්. පීරිස් මහතා පවසයි. රජය සහ රටේ නායකයා වටා ජනතාව ඒකරාශීවී සිටින්නේ නම් කිසිදු ජාත්‍යන්තර බලවේගයකට රට අවුල් කිරීමට ඉඩක් නොලැබෙන බවත් මෙතෙම පැවැසීය.ශ්‍රී ලාංකික ජනතාව ජනාධිපතිතුමා වටා එක්රොක්වී සිටින බැවින් අපේ රටේ අවුල් ඇතිකිරීමට කිසිසේත් හැකියාවක් නොමැති බවත් සඳහන් කළේය. පළාත් සභා මැතිවරණය නිමිත්තෙන් ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (17) පැවැති මාධ්‍ය හමුවේදී ඇමැතිවරයා මේ බව පැවැසීය.ජාත්‍යන්තර බලපෑම් හේතුවෙන් ලෝකයේ බොහෝ රටවල අවුල් වියවුල් ඇතිවී බිඳවැටී තිබෙන බවත්, ඒ සඳහා පාවිච්චි කළ උපක්‍රමය වූයේ එම රටවල ජනතාව රජය වෙතින් ඈත් කර අභ්‍යන්තර වියවුල් ඇතිකිරීම බවත් පැවැසූ ඇමැතිවරයා, එවැනි බලවේග දෙස විමසිලිමත්ව සිටිමින් රට එවැනි තැනකට තල්ලු වීම වළක්වා ගැනීමට මෙරට ජනතාව කටයුතු කළ යුතු බවත් අවධාරණය කළේය.ලෝකයේ කිසිම රටකට ත්‍රස්තවාදය අවසන් කිරීමෙන් පසු ත්‍රස්තවාදී ක්‍රියා සිදුවීම සම්පූර්ණයෙන් අවසන් කිරීමට හැකියාව ලැබී නැතත්, තිස් වසරක යුද්ධය අවසන්වී වසර හතර හමාරක් ගතවීමෙන් පසුවත් ශ්‍රී ලංකාවේ එකම ත්‍රස්තවාදී ක්‍රියාවක් සිදු නොවීම කැපී පෙනෙන ලක්ෂණයක් බවත් ඇමැතිවරයා සඳහන් කළේය.ශ්‍රී ලංකාවේ ත්‍රස්තවාදය තවදුරටත් පැවතියේ නම් එයින් මුළු දකුණු ආසියානු කළාපයට මෙන්ම ඉන්දියානු සාගර කළාපයට බලපෑම් ඇති වන බවත්, එය අවසන් කිරීම නිසා අප රටට පමණක් නොව මුළු කළාපයට ම ප්‍රතිලාභ ලැබෙන බවත් ඩුබායිහිදී පසුගියදා අවසන් වූ එම කලාපීය රටවල විදේශ අමාත්‍යවරුන්ගේ සම්මේලනයේදී පිළිගැනුණු බවත් කීය.ඇමැතිවරයා මෙසේද පැවැසීය.මාස හයකට වරක් එක්සත් ජාතීන්ගේ මානව හිමිකම් කවුන්සිලයේදී ශ්‍රී ලංකාව සම්බන්ධයෙන් සාකච්ඡාවට ගැනෙනවා. මේ ලෝකයේ විශාලම ප්‍රශ්නය ශ්‍රී ලංකාව බව රටේ කාටවත් කියන්න පුළුවන්ද? ලංකාව සාමකාමී රටක්. යුද්ධය අවසන් වීමෙන් පසු ශිඝ්‍ර සංවර්ධනයක් සිදුවෙමින් පවතින රටක්.මෙවැනි තත්ත්වයක් තිබියදී අපේ රට පසුපස පමණක් ලුහුබැඳ යාමේ ප්‍රවණතාවක් ඇතිවී තිබෙන්නේ ත්‍රස්තවාදය අවසන් වීමෙන් පසුවත් දෙමළ ඩයස්පොරාව ක්‍රියාත්මක වීම ක්‍රියාත්මක වීමයි. යුද්ධයට මුදල් වැය කිරීමට අවශ්‍ය නොමැති නිසා දැන් ඔවුන් යුද සමයේ එක්රැස් කළ සියලු මුදල් තමන්ගේ බලය තහවුරු කර ගැනීම සඳහා වැය කරනවා.ශ්‍රී ලංකාවේ ප්‍රජාතන්ත්‍රවාදය නැති බවට සමහරු චෝදනා කළත් මාස හයකට වරක් මැතිවරණ පැවැත්වෙන වෙනත් රටක් මේ ලෝකයේ තවත් නෑ. ඒ මැතිවරණවල ප්‍රතිඵලයත් මෙහිදී සැළකිල්ලට ලක් කළ යුතුයි.ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම, ජ්‍යේෂ්ඨ උප සභාපති ‍ඩබ්ලිව්.ඩී.ජේ. සෙනෙවිරත්න මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091811</link>
    <topic>ත්‍රි රෝද රථ රියදුරෙකු ඝාතනය කළහිටපු පොලිස් කොස්තාපල් එල්ලුම් ගහට</topic>
    <author>අනුරාධපුර මධ්‍යම විශේෂ</author>
    <content>ත්‍රි රෝද රථ රියදුරෙකුට රිවෝල්වරයකින් වෙඩි තබා ඝාතනය කළ බවට අනුරාධපුර මහාධිකරණය හමුවේ අධි චෝදනා ලැබ සිටි හිටපු පොලිස් කොස්තාපල්වරයෙකු එම චෝදනාවට වරදකරු බව නිගමනය කරමින් උතුරු මැද පළාත් බද මහාධිකරණ විනිසුරු සුනන්ද කුමාර රත්නායක මහතා ඔහුට ඊයේ (17) මරණ දඬුවම නියම කළේය.මෙසේ මරණ දඬුවම නියම වූයේ හිටපු පොලිස් කොස්තාපල්වරයෙකු වන අනුරාධපුර පදිංචි වේරහැර අප්පුහාමිලාගේ නිර්මල පියතිස්ස නැමැත්තාටයි.විත්තිකරු විසින් 2005 වසරේ සැප්තැම්බර් මස 16 වන දින හෝ ඊට ආසන්න දිනක දී අනුරාධපුර පොලිස් වසමේ අනුරාධපුර පැරණි බස් නැවතුම්පළ ඉදිරිපිට දී චන්ද්‍ර කුමාරගේ සමන්තජිත් නයනපි‍්‍රය යන අයට රිවෝල්වරයකින් වෙඩිතබා මරා දැමූ බවට නීතිපතිවරයා විසින් ලංකා දණ්ඩ නීති සංග්‍රහයේ 296 වෙනි වගන්තිය යටතේ විත්තිකරුට එරෙහිව අනුරාධපුර මහාධිකරණය හමුවේ අධි චෝදනා ගොනුකර තිබුණි.විත්තිකරු විසින් 2009.09.16 වන දින අනුරාධපුර පැරණි නගරයට පැමිණ පැරණි නගරය ඉදිරිපිට ත්‍රිරෝද රථ ගාලේ ත්‍රීරෝද රථ රියදුරෙකු වශයෙන් සේවය කළ දක්‍ෂ කරාටේ ක්‍රිඩකයකු වූ මරණකරුට වෙඩි තබා ඝාතනය කර පලා ගොස් සිටිය දී අනුරාධපුර මුලස්ථාන පොලිසියේ අපරාධ විමර්ශන අංශය මඟින් අත්අඩංගුවට ගෙන තිබුණි.විත්තිකරු අනුරාධපුර මහාධිකරණය හමුවේ විභාග වන නඩු කිහිපයකම අධිචෝදනා ලැබ සිටින්නෙකු වන අතර, ඔහු දැනටත් අපරාධයක් සම්බන්ධයෙන් වරදකරු වී සිර දඩුවම් විදිමින් සිටින්නෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091825</link>
    <topic>දිවයිනේ බොහෝ ප්‍රදේශවලටතද වැසි සමඟ අකුණු</topic>
    <author>උදුලා පීරිස්</author>
    <content>නිරිතදිග මෝසම් තත්ත්වය සක්‍රීයවීමත් සමඟ දිවයිනේ බස්නාහිර, දකුණ, සබරගමුව හා මධ්‍යම පළාත්වල ධාරානිපාත වර්ෂාවක් අපේක්ෂා කරන බව කාලගුණ විද්‍යා දෙපාර්තමේන්තුව පවසයි.ඇතැම් අවස්ථාවල මේ වර්ෂාව මිලිලීටර් 100 ඉක්මවූ අධික වර්ෂාවක් දක්වා යා හැකි බවද කාර්යයේ නියුතු කාලගුණ විද්‍යාඥ පබෝධනී කරුණාපාල මහත්මිය පැවසුවාය.මේ තත්ත්වය මත අකුණු අවධානමක් පවතින හෙයින් ආරක්ෂිත පියවර අනුගමනය කරන ලෙසද ඇය මහජනතාවගෙන් ඉල්ලීමක් කළාය. එසේම මෙම දිනවල මුහුදු සුළඟේ වේගය පැයට කිලෝමීටර් 70 ඉක්මවන බැවින් ධීවර කටයුතුවල නිරත වන අයට මේ පිළිබඳ අවධානය යොමු කරන ලෙසද ඒ මහත්මිය ඉල්ලීමක් කළාය.වර්ෂාව පවතින පළාත් සහ සෙසු පළාත් හරහා හමායන සුළඟේ වේගය පැයට කිලෝමීටර් 30 - 40 වන බැවින් ඒ පිළිබඳ විමසිලිමත් වන ලෙසද ඇය වැඩිදුරටත් කීවාය. කොළඹ, ගාල්ල, මාතර හරහා හම්බන්තොට දක්වා වන මුහුදු ප්‍රදේශ විටින්විට වැසි හෝ ගිගුරුම් සහිත වැසි ඇති වන බවත්, සුළං බස්නාහිර දෙසින් හමන බවත් ඇය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091812</link>
    <topic>අනුරපුරේ අක්කර 5000කපාරම්පරික වී වගාවට පියවර</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>අනුරාධපුර දිස්ත්‍රික්කය දේශීය වී වගා ආදර්ශ දිස්ත්‍රික්කයක් බවට පත්කිරීමේ මෙහෙයුමක් කෘෂිකර්ම අමාත්‍යාංශයේ මෙහෙයවීමෙන් ආරම්භ කර ඇත.මෙම වැඩපිළිවෙළ යටතේ මෙවර මාස් කන්නය අලලා පදවිය, පරාක්‍රමපුර, ශ්‍රීපුර ඇතුළු යාබද ප්‍රදේශ කීපයක අක්කර 5000ක ඔසු ගුණ පිරි පාරම්පරික වී වර්ග වගාකිරීමට සැලසුම් කර ඇතැයි අනුරාධපුර දිස්ත්‍රික් කෘෂිකර්ම අධ්‍යක්ෂ එච්.ආර්.ජි.බී. එරබදුපිටිය මහතා දිනමිණට පැවැසීය.කෘෂිකර්ම අමාත්‍ය මහින්ද යාපා අභයවර්ධන සහ ලේකම් විජේරත්න සකලසූරිය යන මහත්වරුන්ගේ උපදෙස් මත මෙම දේශීය වී වගා ව්‍යාපෘතියට ඉහළ ප්‍රමුඛත්වය ලබාදී තිබේ.මෙම 2013 / 14 මහ කන්නය තුල පදවිය කලාපයේ අක්කර 5000ක හෝ එයට වැඩි කුඹුරු ඉඩම් ප්‍රමාණයක පච්ච පෙරුමාල්, කලු හීනටි, කුරුලුතුඩ, මඩතවාලු සුවඳල්, මා වී සහ පොක්කාලියන් නම් වූ දේශීය වී වගාව සඳහා කටයුතු යොදා තිබෙනවා. මේ සඳහා හෙළ ගොවි සංවිධානයේ සහ කෘෂිකර්ම අමාත්‍යාංශයේ ගොවි භාර අරමුදලේ පුර්ණ අනුග්‍රහය ලැබෙනවා. එරබදුපිටිය මහතා අධාරණය කළේය.පසුගිය කන්නයේ ගොවීන් විසින් සුළු වශයෙන් දේශීය වී වගා කර ඇති අතර ඔවුන්ගෙන් මාස් කන්නයේ වගාව සඳහා බිත්තර වී සපයාදීම පිණිස වී කිලෝ දෙලක්ෂයකට වැඩි ප්‍රමාණයක් සෘජුවම මිලදී ගැනීම සඳහා කෘෂිකර්ම අමාත්‍යාංශය විසින් අවශ්‍ය මූල්‍ය ප්‍රතිපාදන වෙන්කරදී තිබේ.දැනටමත් දේශීය වී කිලෝ 28000ක් මිලදී ගෙන ඇති අර වී මිලදී ගැනීම පිණිස ‍රුපියල් මිලියන එකොළහක් වෙන්කරදී ඇතැයි ද එරබදුපිටිය මහතා පැවැසීය.මෙම දේශීය වී වගාවේදී කිසිම රසායනික දියරයක් හෝ කෘත්‍රිම පොහොහර භාවිතයක් සිදුවන්නේ නැහැ. වී වගාවෙන් උපයාගත හැකි ලාබය සාමාන්‍ය වී වගාව මෙන් කීප ගුණයක් බවද ‍ගොවි ජනතාවට වටහාදී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091813</link>
    <topic>මගී ජනතාවට යාපනයෙන්ම දුම්රිය ප්‍රවේශපත්‍ර</topic>
    <author>ශීලා උඩුවර</author>
    <content>යාපනය ජනතාවට හා රජයේ සේවකයනට කිළිනොච්චිය සිට කොළඹට දුම්රියෙන් ඒම සඳහා අවශ්‍ය ප්‍රවේශපත්‍ර හා බලපත්‍ර යාපනය මොබිටෙල් මධ්‍යස්ථානය වෙතින් ලබාදීමට කටයුතු යොදා තිබේ.මෙම මධ්‍යස්ථානය යාපනය බස් නැවතුම්පළේ පිහිටුවා තිබේ.මේ නිසා එම ජනතාවට බලපත්‍ර හා ප්‍රවේශපත්‍ර ලබා ගැනීම සඳහා වව්නියාවට ඒමට අවශ්‍ය නොවන බව දුම්රිය වාණිජ අධිකාරි සිසිර කුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091816</link>
    <topic>මරාගෙන මැරෙන බෝම්බකරු ගැනතතු වසන් කළැයි විත්තිකරු හිරේට</topic>
    <author>කුමුදු හෙට්ටිආරච්චි</author>
    <content>ජා-ඇළ පැවැති මැතිවරණ ප්‍රචාරක රැලියකට මරාගෙන මැරෙන බෝම්බකරුවකු එවා මේජර් ජෙනරාල් ලකී අල්ගම මහතා ඇතුළු 12 දෙනකු ඝාතනය කිරීමට සැලසුම් කළ කොටි සාමාජිකයා ගැන තොරතුරු දැන පොලිසියට වසන් කළ බවට වසර 13කට පසු වරඳ පිළිගත් විත්තිකරුවකුට කොළඹ මහාධිකරණ විනිසුරු කුමුදුනී වික්‍රමසිංහ මහත්මිය විසින් බරපතළ වැඩ සහිත වසර පහක සිරදඩුවමක් ඊයේ(17) නියම කරන ලදී.මෙම සිද්ධිය සම්බන්ධයෙන් වසර 13ක් රක්ෂිත භාරයේ පසු වූ ආර්.ඒ. අජිත් නමැති නඩුවේ සිව් වැනි විත්තිකරුට එසේ දඩුවම් නියම වුණි.චූදිත අධිකරණය හමුවේ වරඳ පිළිගැනීම මත චූදිතට එරෙහි චෝදනා 18ක් ඉල්ලා අස්කරගන්නා බව ඊයේ නඩුව කැඳවූ අවස්ථාවේ ජ්‍යෙෂ්ඨ රජයේ අධිනීතීඥ ඒ.එම් නවාවි මහතා විනිසුරුවරියට දන්වා සිටියේය.ඒ අනුව 1999 ඔක්තෝබර් මස 1 වැනිදා හා දෙසැම්බර් මස 18 වැනිදා අතර කාලයේ දී කොටහේනේ දී පැමිණිල්ල නොදත් මියගිය ස්කන්ධරාජා යන අය සමඟ එක්ව ජා-ඇළ පැවැති මැතිවරණ ප්‍රචාරක රැලියට මරාගෙන මැරෙන බෝම්බකරුවකු යවා පුපුරවා හැරීමට අනුබල දීම හා පොලිස් නිළධාරීන්‍ට තොරතුරු වසන් කළ බවට නීතිපතිවරයා විසින් විත්තිකරුට එරෙහිව චෝදනා නගා තිබුණි.එම චෝදනාවන්ට විත්තිකරු වරඳකරු බවට පිළිගැනීමෙන් පසු විත්තිකරු වරඳකරු කළ විනිසුරුවරිය එසේ සිරදඩුවම් නියම කළාය.විත්තිකරු වසර 13ක සිට රක්ෂිත භාරයේ පසුවීම හා ඔහුට පෙර වැරදි නොමැති බව විත්තිකරුට දඩුවම් ලිහිල් කිරීම වෙනුවෙන් ඉදිරිපත් කළ කරුණු සලකා විත්තිකරුට එසේ පස් වසරක බරපතළ වැඩ සිහිත සිරදඩුවමක් නියම කෙරුණි.මෙම නඩුවෙන් චෝදනා ලැබ සිටින සෙසු විත්තිකරුවන් තිදෙනාට එරෙහි නඩුව ලබන නොවැම්බර් 25 වැනිදාට විභාගයට ගැනීමට විනිසුරුවරිය ඊයේ තීරණය කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091817</link>
    <topic>ටිකට් නොදුන් කොන්දොස්තරටරුපියල් දෙදහස් පන්සියයක් දඩ</topic>
    <author>ශිරෝමි අබයසිංහ</author>
    <content>නුගේගොඩ හෙට්ටියාවත්ත අතර දිවෙන අංක 176 දරන බස් මාර්ගයේ ධාවනය වන බස් රථයක මගීන්ගෙන් මුදල් ලබා ගෙන ටිකට් නොදුන්නේ යැයි අධිකරණය හමුවේ වරද පිළිගත් බස් කොන්දොස්තරවරයකුට නුගේගොඩ මහෙස්ත්‍රාත් අජිත් එම්.මාසිංහ මහතා රුපියල් දෙදහස් පන්සියයක දඩයක් නියම කළේය.එසේ දඩ නියම වූයේ ආර් .ජී . වීරරත්න යන අයටයි.මෙම බස් මාර්ගයේ දිවෙන බස් රථවල ටිකට් ලබා‍ නොදෙන බවට මගීන්ගෙන් ලැබුණු පැමිණිලි අනුව අහඹු ලෙස පරීක්ෂා කිරීමේ දී මෙම කොන්දොස්තරවරයා සේවය කළ බස් රථයේ ටිකට් ලබා දී නොමැති බව මිරිහාන පොලිසිය අධිකරණයට වාර්තා ක‍‍ළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091818</link>
    <topic>මිනුවන්ගොඩ ගෙවල් කැඩූ සැක 3ක් අත්අඩංගුවට</topic>
    <author>රක්ෂණ ශ්‍රියන්ත</author>
    <content>මිනුවන්ගොඩ-මීගමුව ප්‍රදේශවල ගෙවල් බිඳුම් රැසකට සම්බන්ධ සැක තිදෙනකු සොරාගත් දේපළ සමග පොලිසිය විසින් අත්අඩංගුවට ගෙන තිබේ.මීගමුව කොට්ඨාස අපරාධ විමර්ශන අංශයට ලද තොරතුරක් මත මෙම සැකකරුවන් පසුගිය 15 දා අත්අඩංගුවට ගෙන තිබේ.මිනුවන්ගොඩ ප්‍රදේශයේ රාත්‍රීකාලයේ සිදුකරන ලද ගෙවල් බිඳුමක දී සොරාගන්නා ලද රන්මාලයක් හා රන් කුරුසයක් ද, මීගමුව ප්‍රදේශයේ දවල් කා‍ලයේ දී ගෙවල් බිඳුමක දී සොරාගන්නා ලද දේපළවලින් ග්‍රෑම් එකයි මිලි ග්‍රෑම් 100 ක් බර කැරලි මාලයක් රන්පෙන්ඩන් දෙකක් හා ජංගම දුරකථනයක් සොයාගෙන ඇත.සැකකරුවන් 16 දා මීගමුව මහේස්ත්‍රාත් අධිකරණයට ඉදිරිපත් කිරීමෙන් අනතුරුව මෙම මස 30 දක්වා රක්ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091819</link>
    <topic>කොළඹ-බදුල්ල දුම්රියේඅලුත් සෙල්ලමක්</topic>
    <author>නිමල් රාජපක්ෂ</author>
    <content>කොළඹ සිට බදුල්ල බලා ධාවනය වන ශීඝ්‍රගාමී දුම්රියේ වායු සමීකරණය කළ මැදිරිවලට ප්‍රවේශ පත්‍ර ලබාගත් මගීන් සිය අසුනින් නැගිට ගිය සැණින් වෙනත් මගීන් වාඩිවෙන බවට මගීහූ මැසිවිලි නඟති.මෙවැනි සිදුවීම් බහුලව සිදුවන්නේ නුවර, නානුඹය, නාවලපිටිය යන දුම්රිය ස්ථානවල දී යැයි පැවසෙයි. පළමු පංතියේ වායු සමීකරණය කළ මැදිරිය දුම්රිය නියාමක වරයා බාරයේ පැවතිය ද එම මැදිරියේ අනික් පැත්තේ කොට කලිසමකින් සැරසුණු අයකු දුම්රියේ ගමන් කරන බවද මගීන් පවසයි.මොහු දුම්රිය සේවකයෙක්ද යන්න කිසිවකු නොදනී.රුපියල් 1200 ක මුදලක් ගෙවා පළමු පංතියේ ප්‍රවේශ පත්‍ර‍යක් ලබා ගන්නේ නිදහසේ දුම්රියේ ගමන් කිරීමටය. නමුත් මෙම පුද්ගලයා පළමු පංතියේ මගීන් අසුනින් නැගිට ගිය විට එම අසුන්වලට වෙනත් මගින් වාඩිකරවීමේ සිද්ධියක් පසුගියදා බදුල්ල දුම්රියෙන් වාර්තාවිය.දුම්රිය ආසන වෙන්කළ මගින් පළමු පංතියේ ගමන් කළද ඔවුන් අසුනින් නැගිට එලිපහලියට යයි. එවැනි අවස්ථාවක වෙනත් යුවළක් සිය අසුන්වල වාඩිවී සිටයි දී ප්‍රශ්න කළවිට අදාළ පුද්ගලයා වෙනත් මැදිරියකට එම යුවළ රැගෙන ගොස් ඇතැයිද මගීහූ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091820</link>
    <topic>වාද්දුව පොලිස්ථානාධිපතිගේවැඩ තහනම්</topic>
    <author>පානදුර සමූහ</author>
    <content>විනයානුකූල පරීක්‍ෂණයක් පැවැත්වීම සඳහා පොලිස්පති එන්. කේ. ඉලංගකෝන් මහතා වාද්දුව පොලිස්ථානාධිපති ප්‍රධාන පොලිස් පරීක්‍ෂක ලලිත් වීරසිංහ මහතාගේ වැඩ තහනම් කැර ඇත.බස්නාහිර පළාතේ ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාට ලැබුණු පැමිණිල්ලක් ගැන හොරණ සහකාර පොලිස් අධිකාරී දසනායක මහතා වාද්දුව පොලිස්ථානාධිපතිවරයාට එරෙහි පරීක්‍ෂණයක් පවත්වා ඇත.එම වාර්තාවේ සඳහන් වී ඇත්තේ වාද්දුවේ සංචාරක හෝටලයක් සම්බන්ධයෙන් පරීක්‍ෂණයක් පැවැත්වීමට ගිය පොලිස්ථානාධිපතිවරයා හෝටලයේ එක් පාර්ශ්වයක් සමඟ මත්පැන්බී ඇති බවයි. ඔහුව පානදුර රෝහලේ වෛද්‍යවරයා ලවා පරීක්‍ෂා කැර වෛද්‍ය වාර්තාවක් ද ලබාගෙන ඇත.එම වාර්තාව පොලිස්පතිවරයාට යොමු කිරීමෙන් පසු වාද්දුව පොලිස්ථානාධිපතිවරයාගේ සේවය වහාම ක්‍රියාත්මකවන පරිදි තහනම් කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091821</link>
    <topic>මාගේ ස්වාමිපුරුෂයා මරා දමන බවදුමින්ද සිල්වා රැස්වීම්වලදී පවා කිව්වා</topic>
    <author>සිරන්ජනි කුමාරි</author>
    <content>මැතිවරණ කටයුතු කළ මාගේ ස්වාමිපුරුෂයා මරා දමන බවට පාර්ලිමේන්තු මන්ත්‍රි දුමින්ද සිල්වා මහතා ප්‍රසිද්ධ රැස්වීම්වල පවා කියූ බවත්, ඔහු ඝාතනය කිරීමට දුන් කොන්ත්‍රාත්කරුවන් අත්අඩංගුවට ගෙන රහස් පොලිසිය පරීක්ෂණ පැවැත්වූයේ යැයි මුල්ලේරියා කොටිකාවත්ත ප්‍රදේශීය සභා සභාපති ප්‍රසන්න සෝලංගආරච්චි මහතාගේ බිරිය ඊයේ (17) කොළඹ අතිරේක මහේස්ත්‍රාත් පි‍්‍රයන්ත ලියනගේ මහතා හමුවේ සාක්කි දෙමින් පැවසුවාය.භාරත ලක්‍ෂමන් ඝාතන සිද්ධියේ ලඝු නොවන නඩු විභාගය හමුවේ සාක්කි දුන් මුල්ලේරියා කොටිකාවත්ත ප්‍රාදේශීය සභා සභාපති ප්‍රසන්න සෝලංගආරච්චිගේ බිරිය වන මධුශානි පතිරණ මහත්මිය එලෙස පැවසුවාය. 60 වැනි සාක්කිකාරිය වූ ඇයගේ සාක්කිය මෙම ඝාතන සිද්ධියට අදාළ නොවන බැවින් එම සාක්කිය ලබා ගැනීමට විත්ති පර්ශ්වය දැඩි විරෝධයක් එල්ල කළ අතර, අවසනදී මහේස්ත්‍රාත්වරයාගේ තීරණයට අනුව සාක්කිය කැඳවීමට පැමිණිල්ලට අවසර ලැබිණි.මහාධිකරණ ඇප මත සිටින විත්තිකරුවන් 13 දෙනා අධිකරණය හමුවේ පෙනී සිටි අතර පැමිණිල්ල වෙනුවෙන් රජයේ අධිනීතිඥ තුසිත මුදලිගේ රහස් පොලිසියේ සහකාර පොලිස් අධිකාරි ශානි අබේසේකර, පොලිස් පරීක්‍ෂක සුදත් කුමාර යන අය පෙනී සිටියහ.මධුශානි පතිරණ මහත්මිය රහස් පොලිසිය වෙත 2011.10.11 වැනි දින ලබා දුන් කටඋත්තරය මෙහිදී අධිකරණ භාෂා පරිවර්තක ඉන්දික මහතා සියලු පාර්ශවයන්ට ඇසෙන පරිදි කියවන්නට විය.1994.09.01 උපත ලද මා ප්‍රසන්න සෝලංගආරච්චි සමඟ 2011 මැයි මස විවාහ වුණා. ඔහු මුල්ලේරියා කොටිකාවත්ත ප්‍රාදේශීය සභාවේ භාරත ලක්‍ෂ්මන් ප්‍රේමචන්ද්‍ර මහතාගේ ආධාරකරුවකු ලෙස ක්‍රියා කළා.කොලොන්නාව ආසනයට සංවිධායක වශයෙන් දුමින්ද සිල්වා මහතා පැමිණියා. දුමින්ද සිල්වා මහතා කොලොන්නාව ප්‍රදේශයේ තමාගේ් පෝස්ටර් පමණක් අලවන ලෙසට මාගේ ස්වාමිපුරුෂයාට නියම කළා. ඔහු එයට එකඟ වූයේ නැහැ. ඊට ඉහත දී ශ්‍රී ලංකා නිදහස් පක්‍ෂ කාර්යාලයේදී ස්වාමිපුරුෂයාගේ වැලමිට දුමින්ද සිල්වා මහතාගේ් සිරුරේ දැවටීම නිසා ද ඔහුන් අතර ආරවුලක් පැවතුණා.ඔහු මේ සම්බන්ධයෙන් මානව හිමිකම් පවා ගොස් තිබෙනවා. ප්‍රසන්න ඝාතනය කිරීමට කොන්ත්‍රාත්තුවක් දුමින්ද සිල්වා මහතා දී තිබුණා. ඒ සම්බන්ධයෙන් සැකකරුවන් දෙදෙනකු රහස් පොලිසිය අත්අඩංගුවට ගෙන පරීක්‍ෂණ පවත්වනවා. 2011.10.08 අපේක්‍ෂිකාවක් ලෙස මා මැතිවරණ කටයුතු කළා. මාගේ ස්වාමිපුරුෂයාට සභාපතිකම නොදී ඔහු මරා දමන බවට දුමින්ද ප්‍රසිද්ධ රැස්වීම්වල පවා පැවසූවා. හිඹුටාන මුල්ලේරියාවේ තිබූ ඔහුගේ බැනරයකට පවා ටී. 56 වෙඩි 16ක් මැතිවරණ දිනවල තිබ්බා. ඒ පිළිබඳව ප්‍රසන්න පොලිසියට පැමිණිලි කළත් පොලිසිය ක්‍රියාත්මක වුණේ් නැහැ.2011.10.08 ස්වාධීන අපේක්ෂිකාවක් ලෙස වල්ගමුවට ප.ව 2.45ට මා ගියා. රාහුල ඡන්ද මධ්‍යස්ථානයේ පොලිස් විශේෂ බලකා නිලධාරීන් 5ක් පමණ සිටියා.එදින සවස 3ට පමණ දුමින්ද සිල්වා ආවා. කාටද ඡන්දේ දැම්මේ කියලා එතැන සිටි අයගෙන් විමසුවා. ප්‍රසන්නගේ කී ටැග් එකක් තිබූ අයකුට කම්මුලට පහරක් ගසා කාටද ඡන්ද දැම්මේයැයි ඇසුවා. මා ළඟට විත් කාටද ඡන්දය දැම්මේයැයි ඇසුවා. මගේ මහත්තයට ප්‍රසන්න කියලා කිව්වා.ඒ අවස්ථාවේදී ගහන්න ඇද්දා. මා හසුවුණේ නැහැ. පසුව අනුර කඩේ ගෙතුළට අප දිව ගියා... ප්‍රසන්න මරා සුමුදු සභාපති කරන බවට පවසා යන්නට ගියා. පසුව ලකී අයියට වෙඩි තබා ඇති බවට දැනගන්න ලැබුණා. එදින රාත්‍රි 8 – 9 අතර ප්‍රසන්න මරන්න සාකච්ඡාවක් පවත්වන බවට සුරංග නමින් දුරකථන ඇමතුමක් ප්‍රසන්නට ලැබුණා.ඇයගේ සාක්කිය කියවා දීමෙන් අනතුරුව එය සත්‍ය හා තමා කළ ප්‍රකාශයක් බවට අධිකරණය හමුවේ පතිරණ මහත්මිය පිළිගත් අතර ඇයගෙන් මෙහිදී රජයේ අධිනීතිඥ තුසිත මුදලිගේ මහතා ප්‍රශ්න කිහිපයක් විමසා සිටියේය.රජයේ අධිනීතිඥ තුසිත මුදලිගේ - දුමින්ද සිල්වා මෙහි ඉන්නවාද?සාක්කිකාරිය - ඔව්.රජයේ අධිනීතිඥ තුසිත මුදලිගේ - ලකී අයියාගේ නමසාක්කිකාරිය :- භාරත ලක්‍ෂමන් ප්‍රේමචන්ද්‍රඅනතුරුව විත්තිකරුවන් 13 දෙනා වෙනුවෙන් සාක්කිකාරියගෙන් හරස් ප්‍රශ්න විමසීමට මහේස්ත්‍රාත්වරයා මෙහිදී ඔවුන්ගේ නීතිඥයාට ඉඩ ලබා දුන්නේය. පළමු විත්තිකරු වූ අනුර තුෂාර ද මෙල් නැමැත්තා වෙනුවෙන් නීතිඥ අනුෂ් ප්‍රේමරත්න මහතා හරස් ප්‍රශ්න යොමු කළ අතර දෙවැනි, තෙවැනි, ඛ්තරවැනි, පස්වැනි, හයවැනි, හත්වැනි, අටවැනි, නවවැනි, දහවැනි විත්තිකරුවන් වෙනුවෙන් හරස් ප්‍රශ්න නොමැති බවට ඔවුන් වෙනුවෙන් පෙනී සිටි නීතිඥයන් අධිකරණයට දැන්වීය.පළමු සැකකරු වෙනුවෙන් නීතිඥ අනුජ ප්‍රේමරත්න සාක්කිකාරියාගෙන් හරස් ප්‍රශ්න මෙහිදී යොමු කෙළේය.නීතිඥ අනුජ ප්‍රේමරත්න - ඔබගේ කටඋත්තර ගත් දිනය මතක ද?සාක්කිකාරිය - දිනය මතක නැහැ. අප ඡන්දය වෙනුවෙන්ම කුලියට ගෙන තිබූ නිවසේදී කටඋත්තර ගත්තා.නීතිඥ අනුජ ප්‍රේමරත්න - භාරත ලක්‍ෂ්මන්ගේ ඝාතනය සම්බන්ධයෙන් ද කටඋත්තර ගත්තේ.සාක්කිකාරිය - මම මිනිමැරුම වූ ස්ථානයේ සිටියේ නැහැ. ඊට අදාළ සිදුවීම් පිළිබඳව මා ප්‍රකාශ ලබා දුන්නා.නීතිඥ අනුජ ප්‍රේමරත්න - තමුන්ගේ සිද්ධියට පස්සේ සිද්ධිය මොකක්ද?සාක්කිකාරිය - මගේ සිදුවීමෙන් පසු විනාඩි කිහිපයකට පසු මගේ සිදුවීමට පාදක වූ අයම මෙම සිදුවීම කළ බවට මා ප්‍රකාශ කරනවා.නීතිඥ අනුජ ප්‍රේමරත්න - එය ඔබ දුටුවාද. යම් 2011.10.08 සිද්ධියක් ඔබ සඳහන් කළා. තමුනුත් ඡන්ද අපේක්‍ෂිකාවක් ලෙස ඉදිරිපත් වුණා ද?සාක්කිකාරිය - ඔව්. ස්වාධීන අපේක්‍ෂිකාවක් ලෙස ඉදිරිපත් වුණා.නීතිඥ අනුජ ප්‍රේමරත්න - තමන් මුහුණ පෑ සිදුවීම සම්බන්ධ රහස් පොලිසියට පැමිණිල්ලක් ඉදිරිපත් කිරීමට පෙර වෙනත් පොලිසියකට පැමිණිලි කළා ද?සාක්කිකාරිය - මගේ කාර්යාලයේදී ප්‍රථමවරට පැමිණිලි කළා.නීතිඥ අනුජ ප්‍රේමරත්න - තමන්ගේ සිදුවීම හරියට සිදු වුණේ කොහේද?සාක්කිකාරිය - අනුර වෙළෙඳසල තුළ දී.නීතිඥ අනුජ ප්‍රේමරත්න - ඡන්ද මධ්‍යස්ථානයේ ලොග් පොත දන්නවාද?සාක්කිකාරිය - නැතනීතිඥ අනුජ ප්‍රේමරත්න - තමන් ඡන්දයට ඉදිරිපත් වුණාට අඩුතරමේ එයවත් දන් නැති බවට පිළිගන්නවා.සාක්කිකාරිය - මම ප්‍රථමවරට ඉදිරිපත් වූ නිසා ඒ පිළිබඳව දැනුමක් නැහැ.නීතිඥ අනුජ ප්‍රේමරත්න - අනුර කඩේ සිට මුල්ලේරියා ;පාලිසියට කොච්චර දුර ද. ඩිවිෂන් මහත්තයාගේ කාර්යාලය කෙහේද?සාක්කිකාරිය - නුගේගොඩනීතිඥ අනුජ ප්‍රේමරත්න - තමන්ගේ ප්‍රදේශයේ පොලිසියට සිද්ධිය පළමුව දැනුම් දිය යුතුව තිබුණා.සාක්කිකාරිය - දුරකථන අංක තිබුණත් මතක තිබුණේ නැත.නීතිඥ අනුඡ ප්‍රේමරත්න - තමුන්ගාව ජ්‍යෙෂ්ඨ පොලිස් අධිකාරිතුමාගේ නොම්බරය තියෙන්න ඇති. මීටර් 500 එහා පොලිසියට පැමිණිලි කරන්නේ් නැතිව ජ්‍යෙෂ්ඨ පොලිස් අධිකාරිට පැමිණිලි කළා.සාක්කිකාරිය - ඔව්නීතිඥ අනුජ ප්‍රේමරත්න - තමා විවාහයෙන් පසු සක්‍රිය දේශපාලනයට සම්බන්ධ වුණාද?සාක්කිකාරිය - ඔහුගේ දේශපාලන කටයුතුවලට උදව් කළා.නීතිඥ අනුජ ප්‍රේමරත්න - කොලොන්නාව ආසනය.සාක්කිකාරිය – ඔහුට අයත් මුල්ලේරියාව කොටිකාවත්ත වූවත් කොලොන්නාවටත් සේවය කළා.නීතිඥ අනුජ ප්‍රේමරත්න - තමුන්ලා දේශපාලනය කෙළේ කුමන පක්‍ෂයකට ද?සාක්කිකාරිය - එක්සත් ජනතා නිදහස් සන්ධානයට.නීතිඥ අනුජ ප්‍රේමරත්න - මම යෝජනා කරනවා නොවූ සිද්ධියක් පිළිබඳව කාගේ හෝ කීමට අසත්‍ය සාක්කියක් ලබා දෙනවා.සාක්කිකාරිය - මා පිළිගන්නේ නැහැ.නීතිඥ අනුජ ප්‍රේමරත්න - හෘද සාක්කියට අනුව තමා මීටර් 500 දුර පිහිටි පොලිසියට හෝ ඡන්ද මධ්‍යස්ථානයට පැමිණිලි නොකළේ මෙම සිද්ධිය ව්‍යාජ එකක් නිසා බවට මා යෝජනා කරනවා.සාක්කිකාරිය - චිත්ත පීඩනය නිසා අමතක වුණා.නීතිඥ අනුජ ප්‍රේමරත්න - කොලොන්නාව ආසනයේ සංවිධායක ලෙස භාරත ලක්‍ෂ්මන් කවදාවත් සිට නැහැ. ඔහු ආසන සංවිධායක වූයේ බොරැල්ලේ.සාක්කිකාරිය - මා දන්නා තරමින් ඔහු කොලොන්නාව ආසන සංවිධායක ලෙස සිටියා.නීතිඥ අනුජ ප්‍රේමරත්න - තමුන් නොදන්නා දෙයක් ගැන සාක්කි දෙන සාක්කිකාරියක් බවට මා යෝජනා කරනවා.මෙහිදී 11 වැනි විත්තිකරු වෙනුවෙන් ජනාධිපති නීතිඥ හේමන්ත වර්ණකුලසූරිය මහතා සාක්කිකාරියගෙන් හරස් ප්‍රශ්න යොමු කෙළේය.ජනාධිපති නීතිඥ හේමන්ත වර්ණකුලසූරිය - ඔබ විවාහවීමට පෙර ඩයලොග් ආයතනයේ සේවය කළා කිව්වා. තමන් ප්‍රසන්න සමඟ විවාහ වූවාට පසු දේශපාලන දැනුම පුළුල් වුණා.සාක්කිකාරිය - දේශපාලනය මේවගේ කියලා මට පුළුල් දැනුමක් තිබුණේ නැහැ.ජනාධිපති නීතිඥ හේමන්ත වර්ණකුලසූරිය - සාක්කිකාරිය මා කිව්වේ නැහැ. දේශපාලනය කෝලාහල කරන ස්ථානයක් බවට මා කිව්වේ නැහැ.සාක්කිකාරිය - මා එවැනි සිදුවීමකටයි සාක්කි දෙන්න ආවේ.ජනාධිපති නීතිඥ හේමන්ත වර්ණකුලසූරිය - භාරත ලක්‍ෂමන් ප්‍රේමචන්ද්‍රගේ් දේශපාලන පක්‍ෂය තමා දන්නේ් නැහැ.සාක්කිකාරිය - මා ප්‍රසන්න සමඟ විවාහ වන විට ඔහු හිටියේ එක්සත් ජනතා නිදහස් සන්ධානයේ.ජනාධිපති නීතිඥ හේමන්ත වර්ණකුලසූරිය - තමා අදටත් දන්නේ නැහැ. ස්වාමිපුරුෂයා කුමන පක්‍ෂයක් නියෝජනය කරනවද කියා දන්නේ නැහැ. තමා උගන්නපු දෙයක් මත සාක්කි දෙන අයෙක් මිසක් දැනුමකින් සාක්කි දෙන්නේ නැහැ.ජනාධිපති නීතිඥ හේමන්ත වර්ණකුලසූරිය - තමාගේ ප්‍රකාශ සිද්ධිය වී දින 3කට පසු කාර්යාලයේදී රහස් පොලිසියට ලබා දුන්නා. ඔවුන් තමාට පැවසුවේ භාරත ඝාතනය හා දුමින්ද සිල්වාට මරණීය තර්ජනය සිදුවීම පිළිබඳව ප්‍රකාශ ගන්නා බවට.සාක්කිකාරිය - සම්පුර්ණ තොරතුරු මතක නැහැ.ජනාධිපති නීතිඥ හේමන්ත වර්ණකුලසූරිය - ඇයි ඔබට දුමින්ද සිල්වා නම නොකිව්වේ ඇයිසාක්කිකාරිය - මට මතක නැහැ.ජනාධිපති නීතිඥ හේමන්ත වර්ණකුලසූරිය - මේ ප්‍රශ්න මතකෙන් නෙවෙයි අහන්නේ. ඔබ ලබා දුන් ප්‍රකාශය මතයි.මෙහිදී වැඩිදුර හරස් ප්‍රශ්න විමසීම මේ මස 27 වැනි දිනට කල් තැබීමට මහේස්ත්‍රාත් ලියනගේ මහතා නියම කෙළේය.විත්තිකරුවන් වෙනුවෙන් ජනාධිපති නීතිඥ හේමන්ත වර්ණකුලසූරිය, ජයන්ත වීරසිංහ, අනිල් සිල්වා හා නීතිඥ අනුර සෙනෙවිරත්න, හෙට්ටිආරච්චි, හංසදේව සමරදිවාකර, ගිත් ආටිගල, අනුජ ප්‍රේමරත්න පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091822</link>
    <topic>ආහාර සුරක්ෂිතතාව තහවුරු කිරීමේ පහසුකම් බොරැල්ල වෛද්‍ය පර්යේෂණායතනයට</topic>
    <author>සන්ධ්‍යා කරුණාරත්න</author>
    <content>නව තාක්ෂණය ඔස්සේ ආහාර සුරක්ෂිතතාව තහවුරු කිරීමේ පහසුකම් බොරැල්ල වෛද්‍ය පර්යේෂණායතනයේ ස්ථාපිත කිරීමට ආහාර උපදේශක කමිටුව තීරණය කරයි.ඕනෑම අවස්ථාවක ආහාර සුරක්ෂිතතාව පිළිබඳ කවර හෝ පර්යේෂණයක් සිදු කළ හැකි අයුරින් නව තාක්ෂණය මෙහි ස්ථාපිත කෙරේ.ඒ අනුව ආනයනික කිරිපිටිවල අඩංගු ඩයසයින්ඩමයිඩ් (DCD) රසායනික පරීක්ෂාව ඇතුළු ආහාරවල අඩංගු විස රසායනික වර්ග පරීක්ෂා කිරීමේ හැකියාව මෙමඟින් ලැබේ. ඩීසීඩී අන්තර්ගතව ඇති කිරිපිටි වර්ග හෝ කාණ්ඩ වෙළඳපොළෙන් ඉවත් කිරීමට ගත් තීරණය අනුව අඳාළ කිරිපිටි වර්ග වෙළඳපොළෙන් ඉවත් කර ඇත්ද යන්න සොයා බැලීමේ කටයුතු ද මේ මස 30 වැනිදාට පෙර අවසන් කළ යුතු බවට මේ කමිටුව තීරණය කර තිබේ.ආනයනික කිරිපිටිවල ඩයසයින්ඩමයිඩ් (DCD) රසායනිකය අඩංගු වී ඇත්ද යන්න පරීක්ෂා කිරීමට වරායේදී නියැදි ලබාගන්නා වැඩපිළිවෙළ අඛණ්ඩව ක්‍රියාත්මක කිරීමට ද පෙරේදා (16) රැස් වූ ආහාර උපදේශක කමිටුව තීරණය කර ඇත.ආනයනික කිරිපිටි සම්බන්ධයෙන් පත් කළ අමාත්‍ය අනුකමිටුවේ උපදෙස් පරිදි ආහාර උපදේශක කමිටුව ක්‍රියාත්මක කරන වැඩපිළවෙළේ ප්‍රගති සමාලෝචනය සඳහා සෞඛ්‍ය ඇමැතිවරයාගේ ප්‍රධානත්වයෙන් ආහාර උපදේශක කමිටුව රැස්ව එහිදී මේ තීරණ ගැනීම සිදුකෙ‍රිණ. ආනයනික කිරිපිටිවල ඩීසීඩී නමැති රසායනිකය අන්තර්ගත වීම සම්බන්ධයෙන් සහ මෙතෙක් ගත් ක්‍රියාමාර්ග පිළිබඳවත්, මහජන සෞඛ්‍ය ආරක්ෂණය උදෙසා ඉදිරියේදී ගනු ලබන ක්‍රියාමාර්ග පිළිබඳවත් මෙහිදී සාකච්ඡා කෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091823</link>
    <topic>පොදු රාජ්‍ය මණ්ඩලීය සමුළුවට සහභාගී වීමට ඉන්දියාව කොන්දේසි දැම්මේ නෑ</topic>
    <author>සිතාරා සේනානි,</author>
    <content>පොදු රාජ්‍ය මණ්ඩලීය සමුළුවට සහභාගී වීම සඳහා ඉන්දීය අගමැති මන්මෝහන් සිං මහතා ශ්‍රී ලංකාවට කිසිදු කොන්දේසියක් ඉදිරිපත් කැර නොමැති බවත්, එසේ කළ බවට පළවූ වාර්තා සියල්ල මනඃකල්පිත බවත්, විදේශ කටයුතු ඇමැති මහාචාර්ය ජී.එල්. පීරිස් මහතා පවසයි.ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (17) පැවැති මාධ්‍ය හමුවේදී මාධ්‍යවේදියකු මේ සම්බන්ධයෙන් මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය. ඉන්දියාව මෙම සමුළුට සහභාගී වන බවද හෙතෙම සඳහන් කළේය.කැනඩා රජයේ නියෝජිතයකු මෙයට පෙර ශ්‍රී ලංකාවට පැමිණි බව කී ඇමැතිවරයා, කැනඩා රජය සමුළුව නියෝජනය කරන බවත්, එහෙත් එයට සහභාගී වන්නේ කවුරුන්දැයි දැන්ම කිව නොහැකි බවත් ඔහු ප්‍රකාශ කළ බවත් සඳහන් ‍කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=n13091824</link>
    <topic>ජාතිවාදය හා ආගම්වාදය මැතිවරණ ව්‍යාපාරයට ඈඳා ගැනීමෙන් ලබන ප්‍රතිඵලය සැබෑ ජනමතය නොවේ</topic>
    <author>සිතාරා සේනානි,</author>
    <content>ජාතිවාදය හා ආගම්වාදය මැතිවරණ ව්‍යාපාරයට ඈඳා ගැනීමෙන් ලබන ප්‍රතිඵලය සැබෑ ජනමතය නොවන බව ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම මහතා පවසයි.ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (17) පැවැති මාධ්‍ය හමුවේදී ඒ මහතා මේ බව පැවැසීය.උතුරු පළාත් සභාවට තරග කරන දෙමළ ජාතික සන්ධානයේ ඇතැම් අපේක්ෂකයන් ඉතා දරුණු ලෙසත්, නිරුවත් ලෙසත් ජාතිවාදය මැතිවරණ ව්‍යාපාරයට ඈඳා ගැනීම කනගාටුවට කරුණක් බවත් ඒ මහතා පැවැසිය.ඒ මහතා මෙසේද කීවේය.උතුරේ ජනතාව සංවර්ධනයේ ප්‍රතිලාභ ලබන අතර නිදහසත් භුක්ති විඳිමින් සිටිනවා. එහි ගෞරවය ඔවුන් මේ මැතිවරණයේදී ආරක්ෂා කර ගනු ඇතැයි මා විශ්වාස කරනවා. උතුරු පළාත වෙනුවෙන් ඉතා නිරෝගී සෞඛ්‍ය සම්පන්න මැතිවරණයක් පැවැත්වීම මඟින් ජනාධිපතිතුමාත් රජයත් මූලික වටයේදීම විශාල ජයග්‍රහණයක් අත්කැර ගෙන තිබෙනවා.මේ මැතිවරණයේදී කාට ඡන්දය පාවිච්චි කළත් ඡන්දය කියන පරම ශුද්ධවූ අයිතිය කරුණාකර මේ මැතිවරණයේදී පාවිච්චි කරන මෙන් අපි ඡන්ද දායකයන්ගෙන් ඉල්ලා සිටිනවා.මේ වනවිට සන්ධානයේ මැතිවරණ ව්‍යාපාරය දින 37ක් ඉදිරියට ගොස් තිබෙනවා. ජනාධිපතිතුමා සහභාගී වන ප්‍රධාන රැස්වීම් 15න් 12ක් මේ වනවිට අවසන්. ජනාධිපතිතුමා රැස්වීම් 14කට සහභාගි වන බව මුලින් ප්‍රකාශ කළත් එතුමා යුද්ධය පැවැති වසර තිහ ඇතුළත යාපනයේ සිට අවතැන්ව පුත්තලමේ දැනට තාවකාලිකව පදිංචිවී සිටින මුස්ලිම් ජනතාව ඇමතීමට නියමිත නිසා රැස්වීම් ප්‍රමාණය 15 දක්වා වැඩිවී තිබෙනවා. මෙහි අවසන් රැස්වීම ජනාධිපතිතුමාගේ ප්‍රධානත්වයෙන් මහනුවර නගර මධ්‍යයේ අද (18) පැවැත්වෙනවා. උප ප්‍රධාන රැස්වීම් 54 පෙරේදා (16) මධ්‍යම රාත්‍රිය වනවිට අවසන්. පළාත් බල ප්‍රදේශ මට්මටින් පැවැත්වෙන රැස්වීම් 110න් 102ක් සහ ඡන්ද පොළ මට්ටමින් පැවැත්වෙන රැස්වීම් 3330න් 3112ක් ද මේ වනවිට අවසන්.මෙවර මැතිවරණයේදී අප්‍රසන්න අත්දැකීම් කිසිවක් ලබා නැහැ. මේ මැතිවරණයෙන් නියත ජයක් සන්ධානය ලබා ගන්නා බව අපට විශ්වාසයි.උතුරේ මැතිවරණය පැවැත්වෙන බව කියන විට එහි ජනතාව මුලින් රජය කෙරෙහි සැකයකින් කතා කළේ. හමුදාව යොදවා මැතිවරණය ජය ගැනීමට රජය කටයුතු කරන බවයි ඔවුන් පැවසුවේ. එහෙත් සාර්ක් කලාපයේ මැතිවරණ නිරීක්ෂකයන් මේ මැතිවරණය නිරීක්ෂණය කිරීමට පැමිණ තිබෙනවා. ජනාධිපතිතුමා කීවේ උතුරට වැදගත්කමක් ඇති ඡන්දයක් ලබා දෙන්න කියායි. සන්ධානය උතුරේ මැතිවරණයේදී කටයුතු කරන්නේ ඒ සඳහායි.කුරුණෑගලට වඩා උතුරේ සිදුවීම් වැඩි බව පෙන්වීමට ඇතැමුන් උත්සාහ කළත් එය සාර්ථක වූයේ නෑ. ලොව සතුටින් සිටින ජාතීන් නම් කරමින් කොලොම්බියා විශ්ව විද්‍යාලයේ විද්වතුන් පිරිසක් මුල්වී වාර්තාවක් නිකුත් කැර තිබෙනවා. මෙහි රටවල් 189ක් අතුරින් ශ්‍රී ලංකාව 137 වැනි තැනට නම් කැර තිබෙනවා. ඉරාකය, සියෙරාලියෝන්, ලයිබීරියාව වැනි රටවල් පවා මෙහි ශ්‍රී ලංකාවට වඩා ඉදිරියෙන් සිටිනවා. ග්ලෝබල් ෆයිනෑන්ෂන් ඉන්ඩෙක්ස් හි 2012 මෙවැනි වාර්තාවක ශ්‍රී ලංකාව සිටින්නේ 35වැනි තැනයි. එක්සත් ජාතීන්ගේ මානව සංවර්ධන වාර්තාවේත් ශ්‍රී ලංකාව 92වැනි ස්ථානයේ සිටින්නේ. ඉහත වාර්තාව සඳහා පාදක කරගත් නිර්ණායක හා දර්ශක මොනවාදැයි මා පුරවැසියකු ලෙස විමසා සිටින්න කැමතියි. සාක්ෂරතාව, ආයු අපේක්ෂාව, මාතෘ හා ළදරු මරණ අනුපාතිකය, එච්.අයි.වී. ආසාදිතයන්, විරැකියාව යනාදී දර්ශක සියල්ලෙන් ම ශ්‍රී ලංකාව සිටින්නේ ඉහත කී රටවලට වඩා බොහෝ ඉදිරියෙන්. මේ නිසා ඉහත වාර්තාවට පදනම් කැර ගත් දර්ශක කුමක්දැයි දැන ගන්න කැමතියි.ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති ‍ඩබ්ලිව්.ඩී.ජේ. සෙනෙවිරත්න මහතා- සන්ධාන මැතිවරණ ව්‍යාපාරය ආරම්භයේදී අපේක්ෂකයන් අතර යම් ගැටුම්කාරී තත්ත්වයක් දකින්න ලැබුණත් මේ වනවිට එය මැඩ පවත්වා තිබෙනවා. කුරුණෑගල, නුවරඑළියේ සිදුවීම්ද මැඩපවත්වා තිබෙනවා. මැතිවරණ ව්‍යාපාරයකට යම් උණුසුමක් තිබිය යුතුයි.එය ඡන්ද පොළට ජනතාව ගෙන්වා ගැනීමට අත්‍යවශ්‍යයි‍.මා මේ මැතිවරණයේදී නායකත්වය දරන මාතලේ ප්‍රදේශයේ නිශ්ශබ්දතාවක් තමයි දකින්න ලැබෙන්නේ. අපට බැලූ බැලූ අත පෙනෙන්න තිබෙන්නේ සන්ධානයේ මැතිවරණ වැඩපිළිවෙළ පමණයි. එයට ආධාර කිරීමටත් ආශිර්වාද කිරීමටත් සියලු දෙනා ඒකරාශී වී සිටිනවා.මේ මැතිවරණය තරම් වාර්තා කිරීමට කරුණු අඩු මැතිවරණයක් තවත් නැහැ. රජය කෙරෙහි ජනතාවගේ විශ්වාසයක් තිබෙනවා. මාතලේ කියන්නේ නොදියුණු ප්‍රදේශයක්. එහි පහසුකම් වැඩිදියුණු කිරීමට රජය කටයුතු කැර තිබෙන නිසා ජනතාව මේ මැතිවරණයේදී සන්ධානය වෙත අන් කවරදාවත් නොතිබූ අන්දමේ ශක්තියක්, උද්දීපනයක් ලබා දී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=r1309185</link>
    <topic>රටම දන්නා කළුතර මැංගුස්විකුණන පිරිසගේ අතමිට හිස්</topic>
    <author>කටුකුරුන්ද සමූහ කපිල සෝමරත්න</author>
    <content>මැංගුස් පිළිබඳ ඇසූ පමණින් සිහිපත් වන්නේ කළුතරය. ඒ කළුතර මැංගුස් සඳහා අතීතයේ සිට දැරූ සුවිසාල ප්‍රසිද්ධිය නිසාය. නැතහොත් කළුතර මැංගුස් බහුල ලෙස ඇති නිසාය. මැංගුස් වටා වෙළෙඳ පරපුරක් ද බිහි වූයේ එහි ප්‍රතිඵලයක් ලෙසිනි.කොළඹ ගාල්ල ප්‍රධාන මාර්ගයේ ගමන් ගන්නා බොහෝ පිරිස් කළුතරින් මැංගුස් ගෙන යාම සිරිතක්ව කරනු ලැබුවේ ද කළුතර මැංගුස් රසයෙන් අනූන ඒවා බැවිනි.එහෙත් ක්‍රමයෙන් කළුතරින් මැංගුස් ඉවත්ව යන ලකුණු පහළ වෙමින් පවතී. වසර ගණනාවක සිට මැංගුස් වෙළෙඳාමේ යෙදෙන වෙළෙඳුන් සිය අදහස් දිනමිණට කීවේ මෙලෙසිනි.කේ. ආර්. සිරියාවතීමම අපේ මහත්තය ඉන්න කාලේ ඉඳන් මැංගුස් විකුණන රස්සාව කරනවා. කළුතර මැංගුස් කිව්වම රටම දන්න නිසා මිනිස්සු මේවා ගන්න කැමතියි. එදා මේ පාරෙ යන එන අය වාහන නවත්තලා මැංගුස් අරගෙන යනවා. අද ඒ තත්ත්වය වෙනස්. අද දවසකට සුළු මුදලක්වත් හොයා ගන්න අමාරුයි. අධිවේගී මාර්ගයේ වාහන හුඟාක් යන නිසා අපිට ආදායමක් නැහැ. ඉතිං මැංගුස් අපිට දෙන්නෙත් වැඩි ගානට. මුදල වැඩි වුණහම මිනිස්සු ගන්නෙත් නැහැ.ජයසේන සිල්වාමැංගුස් හොඳ ගෙඩියක් රුපියල් සීයක් විතර වෙනවා. සමහර විට කොළඹ මීට අඩුවට තියෙනවා. මැංගුස් පලදාව අඩුයි. ගස් ගොඩාක් විනාශ වෙලා. ඉතිං තියෙන ටික මිල ඉහළයි. සුපිරි වෙළඳ සල්වල පවා දැන් තියෙනවා. ඒවායින් වැඩි මිලට ගත්තත් අපෙන් මිනිස්සු ගන්න අකමැතියි. කළුතර මැංගුස් කීවාම තව ටික කාලෙකින් ඒ කාතාවත් ඉවර වේවි.දැන් ඉන්න අය මේවා කරන්නෙ නැහැ. කොහොම උනත් අස්වැන්න නැති එකයි, මිල වැඩි එකයි නිසා කළුතරට තිබිච්චි අනන්‍යතාවය නැති වෙයිද කියලත් හිතෙනවා. කළුතර මැංගුස් නම රැක්කෙ අපේ පරණ වෙළෙන්දො ටික. අද ඒ අය අසරණයි.මැංගුස් බහුල ලෙස කළුතරින් පිටට ගෙනයාම නිසාත් අලෙවි කිරීමේ අපහසුතා නිසාත් කළුතර මැංගුස් නාමය අහිමි වී යාදෝයි වෙළෙන්දෝ සැක පහළ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=r1309181</link>
    <topic>පන් කර්මාන්තය අභාවයට:කළුතර වැසියන් දුකට</topic>
    <author>කටුකුරුන්ද සමූහ</author>
    <content>ගෘහස්ත ස්වයං රැකියා අතර ප්‍රධාන ස්ථානයක් ගත් වැටකෙයියා පන් කර්මාන්තය විනාශ වී යාමෙන් කළුතර අවට ප්‍රදේශවාසීහු කනගාටුදායක තත්ත්වයකට මුහුණපා සිටිති.පරිසර හිතකාමී කර්මාන්තයක් වන මෙයට බලධාරීන්ගේ අවධානය යොමු නොවීම මීට හේතු වී ඇතැයි පයාගල මැහිමුල්ලකන්ද ජනතාව පවසති.ප්ලාස්ටික් හා පොලිතින් උපකරණ වෙළඳපොළ ආක්‍රමණය කිරීමත්, වැටකෙයියා ශාකය සුනාමිය සමඟ යම් ප්‍රමාණයකින් විනාශ වීමත් මීට දැඩිව බලපා ඇත.කෙසේ වුවද කළුතර ගම්මාන රැසක සාර්ථකව පැවැතුණු මේ පරිසර හිතකාමී කර්මාන්තය නංවාලනු පිණිස බලධාරීන්ගේ අවධානය යොමු විය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=r1309182</link>
    <topic>සීතාවකපුර-පෙඩ්රික්වත්ත ජල යෝජන ක්‍රමයනමට පමණක් සීමාවෙලා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>රුපියල් මිලියන 169ක වියදමින් ඉදිකළ සීතාවක පුර නගර සභා බලප්‍රදේශයේ පෙඩ්රික් වත්ත ජලයෝජනා ක්‍රමයෙන් පවුල් 3000කට පමණ තවමත් ජලය නොලැබෙන බව සිවිල් ගුවන් සේවා නියෝජ්‍ය ඇමැති ගීතාංජන ගුණවර්ධන මහතා කොළඹ දිස්ත්‍රික් සම්බන්ධීකරණ කමිටුව ඉදිරියේ කියා සිටියේය.නියෝජ්‍ය ඇමැතිවරයා එසේ කියා සිටියත් එවැනි මුදලක් තමන්ට නොලැබුණු බව ජලසම්පාදන මණ්ඩලයේ නිලධාරීහු මෙහිදී දන්වා සිටියහ.එසේනම් වෙන්කළ මුදලට සිදුවී ඇත්තේ කුමක්ද? මුදල් නොලැබුණේ නම් ජලයෝජනා ක්‍රමයේ කටයුතු නිමවුයේ කෙසේද?වැඩ නිම නොවී විවෘත කළේ කෙසේද යන ප්‍රශ්න රැසක් මේමගින් මතුවන බව කොළඹ දිස්ත්‍රික් ලේකම් එච්. ටී. කමල් පද්මසිරි මහතා කී විට ජලසම්පාදන හා ජලාපවහන මණ්ඩලයේ අදාළ අමාත්‍යාංශයේ නිලධාරීහු නිරුත්තර වූහ.පවතින තත්ත්වය පිළිබඳ පරීක්‍ෂා කර නිවැරදි වාර්තාවක් ලබා දෙන ලෙස දැනුම් දුන් දිසා ලේකම්වරයා ඉන් පසු මේ විෂය පිළිබඳව වෙනමම සාකච්ඡාවක් පැවැත්වීමට කටයුතු යොදන බව ද දැන්වීය.සීතාවක ප්‍රාදේශීය ලේකම් කොට්ඨාසයේ 2011 - 2012 පළාත් සභා ප්‍රතිපාදන යටතේ ක්‍රියාත්මක කිරීමට ප්‍රතිපාදන ලබා දී ඇතත් ක්‍රියාත්මක නොවූ කොස්ගම ජල ව්‍යාපෘතිය සම්බන්ධයෙන්ද නියෝජ්‍ය ඇමැති ගීතාංජන ගුණවර්ධන මහතා විමසීමක් කළේය. ඒ පිළිබඳව සොයා බලා වාර්තා කරන බවට ජල සම්පාදන මණ්ඩලයේ නියෝජිතවරු පොරොන්දු වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=r1309183</link>
    <topic>යක්කල බෝමළුව ඇළ ගොඩවෙලාකුඹුරු රැසක් පුරන්</topic>
    <author>යක්කල විශේෂ – රුවන් සමන්ත අධිකාරි</author>
    <content>අත්තනගලු ඔයට අයත් කෙටවල අමුණ ජල ව්‍යාපාරයේ සිට ඉහළගම, විජයාරාම පාර යන ප්‍රදේශවල කුඹුරු අස්වැද්දීම සඳහා ජලය ලබාගත් ප්‍රධාන ඇළ මාර්ගය වන බෝමලුව ප්‍රධාන ඇළ මාර්ගය වල්බිහිවී ගොඩවී ඇති බැවින් දිගු කලක සිට තම කුඹුරු අස්වැද්දිය නොහැකි තත්ත්වයක් උදා වී ඇති බව එම කුඹුරු හිමියෝ පවසති.පොතුවිල් කුඹුරු යාය, කණුකැටිය කුඹුරු යාය යන ප්‍රදේශ ඉතාම සශ්‍රීක ලෙස අස්වැන්න ලැබූ කුඹුරු බව පෙන්වා දෙන එම ගොවීහු වර්තමානයේදී නිසි පරිදි ජලය ලබාගත නොහැකි වීමෙන් එම කුඹුරු යායවල් පුරන් වී ගොස් ඇති බව කියති. මේ ප්‍රධාන ඇළ මාර්ගය ගැඹුරු කර සංවර්ධනය කර දුනහොත් නැවත එම කුඹුරු අස්වැද්දිය හැකි බව ද ඔව්හු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=r1309184</link>
    <topic>බුලත්සිංහල පෙර පාසල් ගොඩනැල්ලවසරක්ම පාළුවට</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>අඟුරුවාතොට, මදුරාවල ප්‍රාදේශීය සභාවට ස්වීඩන් මිත්‍රත්ව සංවිධානයක් මගින් ඉදිකර දුන් රෙමුණ වැලිකැටැල්ල ළදරු පාසලට පරිත්‍යාග කළ ගොඩනැගිල්ල ඉදිකර වසරක් පමණ ගතවී ඇතත් එය මෙතෙක් විවෘත කර නැතැයි ප්‍රදේශවාසීහු කියති.මේ ගොඩනැගිල්ලේ අඩුපාඩු කීපයක් පවතින බැවින් එය විවෘත කිරීමට නොහැකි බව මදුරාවල ප්‍රා. සභාපති පුෂ්පජිත් ශිලවික්‍රම මහතා කීය. ස්වීඩන් මිත්‍රත්ව සංවිධානය මගින් තනා නොමිලයේ පරිත්‍යාග කර ඇති එම ගොඩනැගිල්ලේ අඩුපාඩු ඇත්නම් ඒවා සකස් කර ඉක්මනින් විවෘත කරන ලෙස ද ප්‍රදේශවාසීහු ඉල්ලා සිටිති.එසේ නොවුවහොත් ගොඩනැගිල්ල නිකරුණේ දිරාපත් වනු ඇතැයි ඔව්හු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=r1309186</link>
    <topic>එළදෙනගේ ලණුව පයේ පැටලීතිදරු මවකගේ දිවි අහිමි වෙයි</topic>
    <author>මිහින්තලේ සමූහ</author>
    <content>කිරි දොවමින් සිටි තිදරු මවක් එළදෙනගේ කරේ බැඳ තිබූ ලණුව පය පැටලීමෙන් අනතුරුව කලබලයට පත්වූ එළදෙන දිව යෑමත් සමඟ මීටර් කිහිපයක් ඇදී ගිය පනස් අටහැවිරිදි කාන්තාවක් බරපතළ තුවාල ලබා එම ස්ථානයේදීම මියයෑමේ පුවතක් මිහින්තලේ පොලිසියෙන් වාර්තා වේ.මේ අවාසනාවන්ත සිදුවීම සිදු වී ඇත්තේ ඉකුත් 16 වැනි දින උදෑසන කාලයේදී බව තොරතුරු අනාවරණය කෙරේ. මිහින්තලේ පොලිස් බල ප්‍රදේශයට අයත් කවරක්කුලම පදිංචි රණසිංහආරච්චිලාගේ කාන්තිමාලා නමැති තිදරු මවක් මෙසේ මියගොස් තිබේ.දරුවන් තිදෙනා විවාහ වී මෙම ප්‍රදේශයේ අවට ජීවත්වන අතර මෙම කාන්තාව තම නිවසේ තනියම ජීවත්ව සිට ඇත. මියගිය කාන්තාව විසින් නිවසේ කිරි එළදෙනුන් තිදෙනකු ඇතිකරමින් සිටි අතර දෛනිකව උදෑසන සිට දහවල් කාලය වනතුරුත් මෙම කාන්තාව කිරි එළදෙනුන්ගේ ආවතේව කටයුතු සිදුකරන බව ප්‍රදේශවාසීහු සඳහන් කර සිටිති.මෙම කාන්තාව ජීවත්වූ නිවෙසට මඳක් දුරකින් පිහිටි නිවෙසක ජීවත්වූ තම පුතා මව බැලීම සඳහා නිවෙසට පැමිණියද මව නිවෙසේ නොමැති හෙයින් නිවෙස අවට විපරම් කර බැලුවද පෙනෙන්නට නොමැති වූ බැවින් හරකුන් සිටින ස්ථානයට ගියද මව පිළිබඳ කිසිදු තොරතුරක් නොමැති විය.නිවෙස ආසන්නයේ පිහිටා ඇති කවරක්කුලම යුද හමුදා කඳවුරේ වෙල්යායේ කිරි එළදෙනුන් සිටිනු දැක එම ස්ථානයට ගිය විට නියරක් අසල බරපතළ තුවාල ලබා මියගිය තම මවගේ නිසල වූ සිරුර හමු වී ඇත. මෙම අවස්ථාවේ පුතා විසින් ප්‍රදේශවාසීන් දැනුවත් කිරීමෙන් අනතුරුව මිහින්තලේ පොලිසිය වෙත දැනුම් දී තිබේ.එළදෙනගේ ගෙල බැඳි ලණුව මියගිය කාන්තාවගේ පය පැටලීමේදී කලබල වූ එළදෙන දිව යෑමෙන් බොහෝ දුරක් වේගයෙන් ඇදී යෑමෙන් ගල්මුල්වල ගැටීමෙන් බරපතළ තුවාල ලබා මෙසේ මියගොස් ඇත.උලගල්ල කෝරළේ හදිසි මරණ පරීක්‍ෂක බී. එම්. බන්දුසේන දිසානායක මහතා විසින් පරීක්‍ෂණ කටයුතු මෙහෙයවූ අතර පශ්චාත් මරණ පරීක්‍ෂණය සිදුකිරීම සඳහා අනුරාධපුර ශික්ෂණ රෝහල වෙත සිරුර බාර දුන් අතර මේ පිළිබඳව මිහින්තලේ පොලිසිය පරීක්‍ෂණ කටයුතු මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=r1309187</link>
    <topic>ගාල්ලේ ‘කුඩ්ඩන්’ගෙන් පාසල් සිසුන්ට හිරිහැර</topic>
    <author>වඳුරඹ සමූහ වින්සර් මුණුගොඩ</author>
    <content>ගාල්ල බස් නැවතුම්පොළේ ඉහළ මහලේ නිකරුනේ ගැවසෙන කුඩ්ඩෝ නිසා පාසල් දරුවන් සතු මුදල් සහ වෙනත් උපකරණ ආරක්ෂා කර ගැනීමට නොහැකි තත්ත්වයක් උදාවී ඇතැයි අනාවරණය කරයි.පසුගියදා ගාල්ල විද්‍යාලෝක විදුහලේ 08 වසර ඉගෙනුම ලබන සිසුවකු අමතර පංති ගොස් නිවස කරා යෑමට බස් නැවතුම්පොළට ගිය අවස්ථාවේ දී නාඳුනන තරුණයන් දෙදෙනෙකු විසින් සිසුවා සතුව ජංගම දුරකථනයක් තිබෙනු දැක හදිසි ඇමතුමක් ගැනීමට යයි කියා ඉල්ලා තිබේ. එවිට සිසුවා එකවරම ප්‍රතික්ෂේප කර තිබේ.අනතුරුව ඔහුව තර්ජනයට ලක්කොට මරණ බව පවසා පහර දී දුරකථනය උදුරාගෙන ඔහු සතුව තිබූ පොකට් මනීද බලෙන් රැගෙන පලාගොස් ඇත.ජංගම දුරකථනයේ වටිනාකම රුපියල් 3900කි. එම සිද්ධිය වන විට එදින පස්වරු 4.00ට පමණ ඇති බව සිසුවා කියා සිටී. මෙම මංකොල්ලකෑම සිදුවන විට කිසිවෙකු දැක නැත.සිද්ධිය පිළිබඳව ගාල්ල පොලිසිය වෙත ගොස් පැමිණිලි කොට ඇත. සැකකරුවන් අත්අඩංගුවට ගැනීමට මෙතෙක් නොහැකි වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=r1309188</link>
    <topic>පාන් ගෙඩියේ “ආයා” කටුවක්</topic>
    <author>ඉඳුරුව සමූහ ඇම්. පී. මුනිදාස</author>
    <content>ඉඳුරුව, කයිකාවල ප්‍රදේශයේ කාන්තාවක විසින් මිල දී ගනු ලැබූ පාන් ගෙඩියක තිබී තදින් මළ කෑ ආයා කටුවක් හසු වී තිබේ.මෙම පාන් ගෙඩිය එම කාන්තාව මිල දී ගෙන ඇත්තේ පාන් අලෙවි කරන ජංගම ත්‍රිරෝද රියකිනි. එම කාන්තාව පාන් ගෙඩිය පෙති කපා තම කුඩා දරුවන්ට කෑමට දීමෙන් පසු ඇය කෑමට ගත් පාන් පෙත්තක අන්තිම කොටසේ මෙම ආයා කටුව තිබූ බව පවසයි.එම ආයා කටුව තදින්ම මළ කා ඇති බව පෙනෙන්නට තිබේ.මේ පිළිබඳව ඉඳුරුව, මහජන සෞඛ්‍ය පරීක්ෂක වරයා වෙතද දැනුම් දී ඇති අතර, වැඩිදුර පරීක්ෂණ පැවැත්වේ.ඡායාරූපයෙහි දැක්වෙන්නේ එම කාන්තාව කෑමට ගෙන ඉතිරි වූ පාන් පෙත්තේ කොටසක ඇති ආයා කටුවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=r1309189</link>
    <topic>බුත්තල සතිපොළකඩා ඉවත් කරලා</topic>
    <author>ඌව - වෙල්ලස්ස විශේෂ – ඩී. එස්. ගුණතිලක</author>
    <content>රුපියල් කෝටියකට අධික මුදලක් වැයකොට ඉදිකළ බුත්තල සතිපොළ කිසිදු ප්‍රයෝජනයක් නොගෙන මේ දිනවල කඩා ඉවත් කරමින් තිබේ.ජාතිය ගොඩනැගීමේ අමාත්‍යාංශය මගින් මීට වසර හයකට පමණ ඉහත දී ඉදිකිරීම් අවසන් කැර ඇති මෙම සතිපොළ විවෘත කඩ කාමර දෙසීයයකින් පමණ සමන්විතය.සමෘද්ධි බළකායන් කීපයකට ඉදිකිරීම් කොන්ත්‍රාත්තු ලබා දී ඇති අතර ඉදිකිරීම් කැර ඇත්තේ වැල්ලවාය ප්‍රදේශයේ පෞද්ගලික කොන්ත්‍රාත්කරුවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s1309181</link>
    <topic>සජිත් සාරංග යළි කැඳවයි</topic>
    <author>ෆවුස් මො‍හොමඩ්</author>
    <content>ආසියානු සත් සාමාජික රගර් තරගබිමේ කණ්ඩායම් ශ්‍රේණිගත කිරීමේ තරගමාලාවේ දෙවැන්න වන තායිලන්ත තරගාවලිය සඳහා ප්‍රවීණ ක්‍රීඩක සජිත් සාරංග ශ්‍රී ලංකා පිලට කැඳවා ඇත. නාවික හමුදාව නියෝජනය කරන සාරංග සත් සාමාජික රගර් පිටියේ විශිෂ්ටතම ක්‍රීඩකයකු වන අතර පසුගිය වසරේ තරගාවලියේ දී කැපී ‍පෙනෙන දස්කම් දැක්වීමට සමත්විය.එහෙත් පසුගිය දා මැලේසියාවේ පැවැති ආසියානු සත් සාමාජික රගර් තරගමාලාවේ පළමු අදියර සඳහා ඔහු කණ්ඩායමට ඇතුළත්ව සිටියේ නැත. සාරංගට අමතරව මහනුවර ක්‍රීඩා සමාජයේ ප්‍රවීණ ක්‍රීඩක රොෂාන් වීරරත්න ද කණ්ඩායමට කැඳවා තිබේ. මැලේසියානු තරගාවලියට එක්වූ නයිජල් රත්වත්ත හා සුදර්ශන් මුතුතන්ත්‍රී ආබාධවලට ලක්වී සිටීම හේතුවෙන් මෙවර තරගාවලියට ඇතුළත්වී නොමැත.මැලේසියානු තරගාවලියේ දී ශ්‍රී ලංකාව කුසලාන තරග ඉසව්වේ අවසන් පූර්ව වටයට සුදුසුකම් ලැබීමට සමත්වූ අතර තරගාවලියේ සිවුවැනි ස්ථානය අත්කර ගත්තේය. එම තරගාවලියේ දී ශ්‍රී ලංකා පිලේ ක්‍රීඩා රටාවේ සිදුවූ ඇතැම් දුර්වලතා අවබෝධ කරගනිමින් මෙවර තරගාවලිය සඳහා නම් කළ ශ්‍රී ලංකා කණ්ඩායමට අතිරේක ක්‍රීඩකයන් ලෙස සත් සාමාජික තරගබිමේ ප්‍රබලතම පසුපෙළ ආරක්ෂක ක්‍රීඩකයන් වන සී.ආර්.පිලේ විශ්වමිත්‍ර ජයසිංහ හා හැව්ලොක්ස් පිලේ චාමර දාබරේ ඇතුළත් කර ගැනීමට ජාතික රගර් තේරීම් කමිටුව තීරණය කර තිබේ.මීට අමතරව සී.ආර්.පිලේ ලසින්ත ද කොස්තා හා නාවික හමුදාවේ සාලිය හඳපාන්ගොඩ ද අතිරේක ක්‍රීඩකයන් ලෙස කණ්ඩායමට එක්වී සිටිති. මේ මස 21 හා 22 දෙදින තායිලන්තයේ බැංකොක් නුවර චොන්බුරි ක්‍රීඩාංගණයේ පැවැත්වෙන තායිලන්ත සෙවන්ස් රගර් තරගාවලිය නියෝජනය කරන ශ්‍රී ලංකා පිලේ නායකයා ලෙස කටයුතු කිරීමේ වගකීම නැවත වතාවක් මහනුවර ක්‍රීඩා සමාජයේ ෆසීල් මරිජාට පැවැරී ඇත.කණ්ඩායමේ පුහුණුකරු ලෙස නිලූෆර් ඉබ්‍රාහිම් මහතා කටයුතු කරන අතර කළමනාකරු ලෙස කර්නල් මොහාන් රත්නායක මහතා කටයුතු කරයි. රොහාන් චින්තක මහතා සහාය පුහුණුකරු ලෙසත්, අමිත් ජයසේකර මහතා භෞතචිකිත්සිකවේදි ලෙසත් කටයුතු කරති.ශ්‍රී ලංකා සංචිතය මෙසේය.ෆසීල් මරිජා (නායක), සාලිය කුමාර, ප්‍රදීප් ලියන‍ගේ, රොෂාන් වීරරත්න, දිනූෂ චතුරංග, චූල සුසන්ත, ජේසන් දිසානායක, සජිත් සාරංග, සඳුන් හේරත්, ශෙහාන් පතිරණ, මිතුන් හපුගොඩ, ශ්‍රීනාත් සූරියබණ්ඩාරඅතිරේක – විශ්වමිත්‍ර ජයසිංහ, සාලිය හඳපාන්ගොඩ, චාමර දාබරේ, ලසින්ත ද කොස්තා.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s1309189</link>
    <topic>නදීකා-නිමාලී නව තරග වාර්තා බිහි කරති</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ ඊයේ දෙවැනි දිනට පැවැති 91වැනි ජාතික මලල ක්‍රීඩා ශූරතාවලියේ දී හෙල්ල විසිකිරීමේ ජාතික ශූරී නදීකා ලක්මාලී හා මීටර් 800 ක්‍රීඩිකා ඩබ්ලිව්.කේ.එල්.ඒ.නිමාලී නව තරග වාර්තා බිහි කළහ.යුද හමුදාව නියෝජනය කරමින් තරග බිමට පිවිසි නදීකා ලක්මාලී මීටර් 59.12කින් නව තරග වාර්තාව බිහිකළ අතර එහි පැරණි වාර්තාව වුයේ මීටර් 55.76කින් දිල්හානී ලේකම්ගේ පසුගිය වසරේ දැක්වු දක්ෂතාවයයි.නදීකා ලක්මාලී මෙයට මාසයකට පෙර මොස්කව් ලෝක ශූරතාවලියේදී මීටර් 60.32ක දක්ෂතාවක් පෙන්වා ලොව හොඳම ක්‍රීඩිකාවන් දොලොස්දෙනා අතරට පත්වුවාය.මේ වසරේ ජුලි මාසයේ 18 වැනිදා පැවැති යුද හමුදා මලල ක්‍රීඩා ශූරතාවලියේදී ඇය මීටර් 60.64කින් හෙල්ල විසිකිරිමේ ශ්‍රී ලංකා වාර්තාව බිහිකළ අතර එයට දින කිහිපයකට උඩදී පූනේ ආසියානු මලල ක්‍රීඩා ශූරතාවලියේදී මීටර් 60.16ක දක්ෂතාවක් දැක්වුවාය.හෙල්ල විසිකිරීමේ කාන්තා ඉසව්වේ රිදී පදක්කම ඊයේ දිනාගනු ලැබුවේ ලංකා ලයන්ස් ක්‍රීඩා සමාජයේ ඈන් මහේෂී සිල්වා (මී.46.16)වු අතර ලෝකඩ පදක්කම ඩී.එම්.මධුවන්ති (මී.40.93) සතු වුවාය. මීටර් 800 කාන්තා ඉසව්වේ නව තරග වාර්තාව බිහිකළ ඩබ්ලිව්.කේ.එල්.ඒ.නිමාලී ගුවන් හමුදාව නියෝජනය කළ අතර විනාඩි 2:04.32ක දක්ෂතාවක් සටහන් කළාය.එහි පැරණි තරග වාර්තාව පසුගිය වසරේ දී යුද හමුදාවේ එන්.එම්.සී.දිල්රුක්ෂි (වි.2:04.97) පිහිටුවා තිබුණි. නව තරග වාර්තාව බිහිකළ ඩබ්ලිව්.කේ.එල්.ඒ.නිමාලී මෙයට මාස තුනකට පෙර පැවැති ආසියානු ග්‍රොන් ප්‍රී තරගාවලියේදී මේ ඉසව්වේ රන් පදක්කම දිනා ගත්තාය. ඊයේ දිනයේ මීටර් 800 කාන්තා රිදී පදක්කම නාවික හමුදාවේ ජී.ටී.ඒ.අබේරත්න (වි.2:04.91) හා ලෝකඩ පදක්කම ගුවන් හමුදාවේ වයි.එම්.අයි.සිල්වා (වි.2:10‍.55) දිනා ගත්හ.මීටර් 400 කාන්තා කඩුලු පැනීමේ ඉසව්වේදී ජ්‍යෙෂ්ඨ ක්‍රීඩිකාවක් වන එරංගා දුලක්ෂි දෙවැනි තැනට පත්කරමින් යුද හමුදාවේ නිලුකා වික්‍රමසිංහ (වි.1:00.29) රන් පදක්කම දිනා ගැනීම කැපී පෙනුණි. ගුවන් හමුදාවේ දුලක්ෂි වාර්තා කළ කාලය විනාඩි 1:00.88ක් වු අතර ලෝකඩ පදක්කම ශ්‍රී ලංකා පොලීසියේ කේ.එස්.සඳමාලි (වි.1:02.39) දිනා ගත්තාය.මීටර් 10000 පිරිමි තරගයේදී පසුගිය වසරේ ජාතික ශූරයා වු එන්.එම්.සී.සී.නවසිංහ (වි.31:24.39) සිවුවැනි ස්ථානයට පත්කරමින් යුද හමුදාවේ සමන් කුමාර විනාඩි 30:57.42කින් රන් පදක්කම දිනාගත්තේය. එහි රිදී පදක්කම යුද හමුදාවේ කේ.එම්.ජයතිලක (වි.31:02.54) හා ලෝකඩ පදක්කම ටී.එම්.ඊ.තෙන්නකෝන් (වි.31.10.04) සතු වුහ.තුම්පිම්ම කාන්තා තරගයේදී ද පසුගිය වසරේ ශූරිය වු එල්.ඩී.ඩී.ඊ.රත්නසිරි (මී.12.18) සිවුවැනි තැනට පත් කරමින් රන් පදක්කම ඒ.එස්.දුලාංජනී (මී.12.48) දිනා ගත්තාය. රිදී පදක්කම සී.එම්.තිලකරත්න (මී.12.23) හා ලෝකඩ පදක්කම කේ.හෂානී (මී.12.22) දිනාගත් අතර මේ සිවුදෙනාම ගුවන් හමුදාව නියෝජනය කළහ.ඊයේ පැවැති අනෙක් අවසන් තරගවල ප්‍රතිඵල මෙසේය.මී.800 පිරිමි-1.ඉදුනිල් මධුෂාන් වි.1:51.11 (යුද), 2.එච්.කේ.ටී.ෆොන්සේකා වි.1:51.40 (යුද), 3.ප්‍රසන්න සම්පත් වි.1:51.67 (යුද)උස පැනීම පිරිමි-1.මංජුල කුමාර මී.2.20 (ගුවන්), 2.එම්.එම්.දිසානායක මී‍.2.10 (යුද), 3.තිළිණ කරුණාරත්න මී.2.04 (පාසල්)මිටිය විසිකිරීම පිරිමි-1.එස්.ජේ.අබේවර්ධන මී.45.23 (ගුවන්), 2.කේ.නිලන්ත මී.43.17 (යුද), 3.ඩී.අලන්සන් මී.42.62 (යුද)යගුලිය පිරිමි-1.ඒ.ජේ.ඩී‍.පෙරේරා මී.15.07 (නාවික), 2.ඩී.එස්.සුමනවීර මී.14.19 (ගුවන්), 3.ආර්.නිමලේන්ද්‍ර මී.13.72 (ලංකා ලයන්ස්)මීටර් 100 කඩුලු කාන්තා-1.අමාලි හර්ෂනී තත්.14.51 (වෙළඳ සේවා), 2.ඩී.පී.මොහොට්ටාල තත්.15.36 (ගුවන්), 3.වත්සලා කුමාරි තත්.15.86 (රත්නපුර දි.ස)මීටර් 100 කඩුලු පිරිමි-1.කේ.ජී.එච්.නිර්මාල් තත්.14.41 (නාවික), ආර්.ඩබ්.ඉල්හාම් තත්.15.27 (යුද), ජී.ඩී.හසිත කුමාර තත්.15.37 (යුද)තුම්පිම්ම පිරිමි-1.එරන්ද ප්‍රනාන්දු මී.15.92 (යුද), 2.ඩී.එන්.ගමගේ මී.15.85 (යුද), 3.එස්.එස්.ජයසිංහ මී.15.83 (යුද)යගුලිය කාන්තා-1.ඩබ්.ටී.කේ.ප්‍රනාන්දු මී.14.26 (ගුවන්), එස්.ඩී.මුතුනායක මී.14.17 (නාවික), අමන්ති සිල්වා මී.12.52 (පාසල්)මී.5000 කාන්තා-1.ගීතානි රාජසේකර වි.16:8.31 (යුද), 2.ටී.සී.හේමමාලී වි.17:04.81 (පොලිස්), 3.එස්.ඒ.ළමාහේවගේ වි.17:30.71 (නාවික)සත්ප්‍රයාම කාන්තා-1.කේ.එන්.ඒ.ප්‍රනාන්දු (ගුවන්), 2.එස්.එච්.අයේෂා (පොලිස්), ඩබ්ලිව්.ඒ.එල්.සුගන්දි (යුද)මීටර් 3000 බාධක පිරිමි-1.ආර්.එම්.එස්.පුෂ්පකුමාර වි.9:01.09 (යුද), 2.ඩී.ජී.ජේ.විජේනායක වි.9:04.60 (යුද), ජී.සී.ප්‍රනාන්දු වි.9:12.84 (ගුවන්).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s13091812</link>
    <topic>සන්රයිසස්ට ජය</topic>
    <author/>
    <content>ඉන්දියාවේ මොහාලී හි පන්ජාබ් ක්‍රීඩාංගණයේ ඊයේ පැවැති චැම්පියන් ලීග් ශූරතාවලියේ දෙවැනි තරගයෙන් කඩුලු 8ක ජයක් හිමිකර ගැනීමට සන්රයිසස් හයිද්‍රබාද් පිල සමත්විය. කඳුරට මෙරූන්ස් පිල ලබාදුන් ලකුණු 169ක ඉලක්කය කඩුලු 2 පමණක් දැවී ඕවර 18.3කදී සපුරාලීමට හයිද්‍රබාද් පිලට හැකිවිණි.ජයග්‍රාහී ඉලක්කය හඹායෑමට පිටියට පිවිසි හයිද්‍රබාද් පිලේ පළමු කඩුල්ල සඳහා ලකුණු 121ක සබඳතාවක් පිහිටුවීමට නායක ශිකාර් ධාවන් හා පාර්තිව් පටෙල් සමත්වුහ. පළමු කඩුල්ල ලෙස පටෙල් දැවී ගියේ ලකුණු 52ක් ලබා සිටියදීය. ඊට හතරේ පහර 7ක් සමගින් පන්දු 42ක් ඇතුළත් විය.තරගයේ වීරයා ලෙස නම් කළ ධවාන් පන්දු 52 මුහුණ දෙමින් හතරේ පහර 11ක් සමගින් ලකුණු 71ක් රැස් කළේය. . වේගවත් පිතිහරඹයක නිරත වු තිසර පෙරේරා පන්දු 11කදී හතරේ පහර 4ක් හා හයේ පහර 2ක් සමගින් නොදැවී ලකුණු 32ක් එක් කළේය. හයිද්‍රබාද් පිලේ ආරාධනයෙන් පළමුව පන්දුවට පහරදුන් කඳුරට මෙරූන්ස් පිල ඕවර 20 අවසානයේ කඩුලු 3ක් දැවී ලකුණු 168ක් රැස් කළේය.මුළු ලකුණු 33දී තෙවැනි කඩුල්ල සඳහා කුමාර් සංගක්කාර සමග එක්වු නායක ලහිරු තිරිමාන්න ලකුණු 132ක දක්වා මුළු ලකුණු සංඛ්‍යාව ඉහළ දැමීය. ලකුණු 89කින් ගොඩනැගුනු සබඳතාව බිඳ දැමීමට ඉෂාන්ත් ශර්මා සමත්විය. ශර්මාගේ පන්දුවක් කෙළින්ම කඩුල්ලේ වැදීමෙන් තිරිමාන්න දැවී යනවිට පන්දු 39කදී හතරේ පහර 5ක් හා හයේ පහර 2ක් සමගින් ලකුණු 59ක් රැස් කරගෙන සිටියේය.කඳුරට ලකුණු පුවරුව ඉදිරියට ගෙන ගිය සංගක්කාර පන්දු 46කදී හතරේ පහර 7ක් සමගින් නොදැවී ලකුණු 61ක් රැස් කළේය. ඔටාගෝ පිලට ජයපාකිස්තානයේ ෆයිලාබාද් වොල්ව්ස් පිල සමග පැවැති චැම්පියන් ලීග් තරගාවලියේ ආරම්භක තරගයේ ජය හිමිකර ගැනීමට නවසීලන්තයේ ඔටාගෝ පිල සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s1309182</link>
    <topic>මගෙන් පාපොච්චාරණයක් ලබා ගත්තේ බලහත්කාරයෙන්</topic>
    <author/>
    <content>තරග පාවා දුන් බවට නැගුනු චෝදනා සම්බන්ධයෙන් පොලිසිය තමන්ගෙන් පාපොච්චාරණයක් ලබා ගත්තේ බලහත්කාරයෙන් බව ජීවිතාන්තය දක්වා තරග තහනමකට ලක්ව සිටින ඉන්දියාවේ වේග පන්දු යවන ක්‍රීඩක එස්.ශ්‍රීශාන්ත් පවසයි.“මගේ ළඟම ඥාතීන් අත්අඩංගුවට ගන්නා බවට තර්ජනය කරමින් පොලිසිය බලෙන් මගෙන් ප්‍රකාශයක් ලබා ගත්තා” ශ්‍රීශාන්ත් කියයි. “මා කැමැත්තෙන් පොලිසියට ලබා දුන් පාපොච්චාරණයක් නැහැ. පොලිසිය මට මානසිකව හා ශාරිරිකව හිරිහැර කර මගේ අත්සනින් යුත් ප්‍රකාශ ලබා ගත්තා” යැයි ශ්‍රීශාන්ත් වැඩි දුරටත් කියා සිටී.“විශේෂයෙන් අප්‍රේල්-මැයි කාලයේ මොහාලි වැනි තැනක සන්ධ්‍යා තරගවලදී තුවායක් පාවිච්චි කිරීම අසාමාන්‍ය දෙයක් නොවේ.” කළින් තමා ක්‍රීඩා කළ තරග බොහොමයක තමා සුදු පැහැති තුවායක් පාවිච්චි කළ බව දර්ශනය වන ඡායාරූප ඕනෑ තරම් තිබෙන බවද ශ්‍රීශාන්ත් ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s13091811</link>
    <topic>පාසල් පාපන්දු තරගාවලිය 21දා</topic>
    <author/>
    <content>පන්නිපිටිය ආදි ධර්මපාලයීය පාපන්දු සමාජය සංවිධාන කරන සත් සාමාජික ආරාධිත පාසල් පාපන්දු තරගාවලිය මේ මස 21 වැනිදා පෙ.ව.8.00සිට විදුහල් ක්‍රීඩාපිටියේදී පැවැත්වේ.කණ්ඩායම් 7ක් එක්වන තරගාවලියේ ප්‍රධාන ආරාධිතයා ලෙස ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s1309183</link>
    <topic>ශ්‍රී ලංකා ‘ඒ’ 115/3යි</topic>
    <author/>
    <content>මහනුවර පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී සංචාරක නවසීලන්ත 'ඒ' පිල සමගින් ඊයේ ආරම්භ වු නිලනොලත් ටෙස්ට් තරගයේදී දිනය නිමාවන විට කඩුලු තුනක් දැවී ලකුණු 115ක් ලබාගැනීමට ශ්‍රී ලංකා 'ඒ' පිල සමත්විය.නායක චන්දිමාල් ලකුණු 6කට දැවීගිය අතර දිමුත් කරුණාරත්නට ලබාගත හැකිවුයේ ලකුණු 29ක් පමණි. දිනය නිමාවනවිට නොදැවී කඩුල්ලේ රැදී සිටි කෞෂාල් සිල්වා ලකුණු 49ක් හා අශාන් ප්‍රියංජන ලකුණු 23ක් රැස්කරගෙන සිටියේය. වර්ෂාවෙන් බාධාවීම නිසා තරගය ආරම්භ කිරීමට ප්‍රමාද වු බැවින් ඊයේ දිනයේ ක්‍රියාත්මක කළ හැකිවුයේ ඕවර 40ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s1309188</link>
    <topic>ජාතික පාසල් ඔරු පැදීමේ තරගාවලියේසමස්ත බාලක ශූරතාව ආනන්දයට</topic>
    <author>ෆවුස් මො‍හොමඩ්</author>
    <content>අන්තර් පාසල් ජාතික ඔරු පැදීමේ වාර්ෂික තරගාවලියේ අවුරුදු 18න් පහළ තරග ඉසව් තුනක රන් පදක්කම් ද, අවුරුදු 20න් පහළ තරග ඉසව්‍ දෙකක රන් පදක්කම් ද දිනා ගනිමින් සමස්ත බාලක ශූරතාව අත්කර ගැනීමට ආනන්ද විදුහල සමත්විය.එහි බාලිකා සමස්ත ශූරතාව දිනාගනු ලැබුවේ අවුරුදු 14න් පහළ, 16න් පහළ හා 20න් පහළ තරග ඉසව්වන් හී රන් පදක්කම් පහක් අත්කර ගත් බිෂොප් බාලිකා විදුහල විසිනි.වයස් කාණ්ඩ යටතේ පසුගියදා කොළඹ ඔරුපැදීමේ ක්‍රීඩා සමාජයේ මෙහෙයවීමෙන් බේරේ වැවේ පවත්වනු ලැබූ මේ තරගාවලියේ බාලක ශූරතාව දිනූ ආනන්ද විදුහලේ අවුරුදු 20න් පහළ Coxed Fours තරග ඉසව්වට නායක බුද්ධිම වික්‍රමරත්න (Bow), උප නායක සචින්ත වික්‍රමසිංහ (Two), ශ්‍රීවන් කොතලාවල ( Three), අෂාන් පිටිආරච්චි ( Stroke) සහ සුබෝද් ගුණසේකර (Cox ) ඇතුළත් වූහ.සමස්ත බාලිකා ශූරතාව සඳහා බිෂොප් විදුහල සමග දැඩි සටනක නිරත වූ කාන්තා විදුහල අවුරුදු 20න් පහළ බාලිකා ශූරතාව අත්කරගත්තේය. චානිකා ගුණතිලක (Bow), දවීනා කොච් ( Two), ටරීයා කරුණාතිලක ( Three), අනුෂ්කා තිසේරා ( Stroke) සහ අෂ්මිතා ගුණරත්න (Cox) කාන්තා විදුහල වෙනුවෙන් බාලිකා අවුරුදු 20න් පහළ Coxed Fours තරග ඉසව්වට එක්වූහ.අවුරුදු 18න් පහළ බාලක Double Sculls තරග ඉසව්වේ පළමු ස්ථානය දිනූ ආනන්ද විදුහල් පිලට රවීන් කරුණාරත්න හා දේශාන් ගමගේ ඇතුළත් වූ අතර එහි තුන්වැනි ස්ථානය අත්කරගත් එම විදුහල් පිලට චමිත් ජයකොඩි හා නවීන් ජයමාන්න ඇතුළත් වූහ.තරග ප්‍රතිඵල මෙසේය.බාලිකා අංශය – 14න් පහළ – (කේවල ස්කල්ස් )1.මියුසියස්, 2.කාන්තා විදුහල, 3.බිෂොප්, (මිශ්‍ර ස්කල්ස්)1.බි‍ෂොප්,2.විශාඛා,3.බිෂොප්.16න් පහළ – (කේවල ස්කල්ස්)1.කාන්තා විදුහල, 2.විශාඛා, 3.බි‍ෂොප්, (මිශ්‍ර ස්කල්ස්)1.බිෂොප්, 2.කාන්තා විදුහල, 3.මියුසියස්, (කොක්ස්ලස් යුගල)1.විශාඛා, (කොක්ස්ඩ් ‍ෆෝර්ස්)1.බිෂොප්, 2.මියුසියස්, 3.කාන්තා විදුහල.18න් පහළ – (ඒකල ස්කල්ස්)1.විශාඛා, 2.කාන්තා විදුහල, 3.කාන්තා විදුහල, (මිශ්‍ර ස්කල්ස්)1.කාන්තා විදුහල, 2.මියුසියස්, 3.බිෂොප්, (කොක්ස්ලස් යුගල)1.කාන්තා විදුහල, 2.මියුසියස්, 3.කාන්තා විදුහල, (කොක්ස්ඩ් ෆෝර්ස්)1.කාන්තා විදුහල, 2.බිෂොප්, 3.මියුසියස්.20න් පහළ - ( ඒකල ස්කල්ස්)1.බිෂොප්, 2.විශාඛා, 3.කාන්තා විදුහල, ( මිශ්‍ර ස්කල්ස්)1.බිෂොප්, 2.කාන්තා විදුහල, (කොක්ස්ලස් යුගල)1.කාන්තා විදුහල, 2.බිෂොප්, (කොක්ස්ඩ් ෆෝර්ස්)1.කාන්තා විදුහල, 2.බිෂොප්.බාලක අංශය – 14න් පහළ – (කේවල ස්කල්ස් )1.ගේට්වේ, 2.වේල්ස් කුමර, 3.වේල්ස් කුමර, (මිශ්‍ර ස්කල්ස්)1.වේල්ස් කුමර, 2.රාජකීය,3.සා.ජෝශප්.16න් පහළ – (කේවල ස්කල්ස්)1.රාජකීය, 2.සා.තෝමස්, 3.වේල්ස් කුමර, (මිශ්‍ර ස්කල්ස්)1.රාජකීය, 2.සා.‍‍ජෝශප්, 3.රාජකීය, (කොක්ස්ලස් යුගල)1.රාජකීය, 2.සා.ජෝශප්, 3.වේල්ස් කුමර, (කොක්ස්ඩ් ‍ෆෝර්ස්)1.රාජකීය, 2.ආසියානු ජාත්‍යන්තර පාසල, 3.සා.තෝමස්.18න් පහළ – (ඒකල ස්කල්ස්)1.සා.තෝමස්, 2.සා.ජෝශප්, 3.රාජකීය, (මිශ්‍ර ස්කල්ස්)1.ආනන්ද, 2.සා.ජෝශප්, 3.ආනන්ද, (කොක්ස්ලස් යුගල)1.ආනන්ද, 2.සා.‍ජෝශප්, 3.රාජකීය, (කොක්ස්ඩ් ෆෝර්ස්)1.ආනන්ද, 2.සා.‍ජෝශප්, 3.රාජකීය.20න් පහළ - ( ඒකල ස්කල්ස්)1.ආනන්ද, 2.සා.ජෝශප්, 3.රාජකීය, ( මිශ්‍ර ස්කල්ස්)1.සා.ජෝශප්, 2.ආසියානු ජාත්‍යන්තර පාසල, 3. රාජකීය (කොක්ස්ලස් යුගල)1.ආසියානු ජාත්‍යන්තර පාසල, 2.සා.‍‍ජෝශප්, 3.ආසියානු ජාත්‍යන්තර පාසල, (කොක්ස්ඩ් ෆෝර්ස්)1.ආනන්ද, 2.සා.තෝමස්, 3.රාජකීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s1309184</link>
    <topic>පාපන්දු ක්‍රීඩාවට දක්ෂ ඉසුරු</topic>
    <author>බදුල්ල දිස්ත්‍රික් සමූහ</author>
    <content>බදුල්ල මධ්‍ය මහා විද්‍යාලයේ ඉගෙනුම ලබන ඉසුරු සදමාල් වීරසිංහ අධ්‍යාපනයට මෙන්ම පාපන්දු ක්‍රීඩාවට ද එකසේ දස්කම් දක්වන ශිෂ්‍යයෙකි.පාපන්දු ක්‍රීඩාවට ඔහු දක්වන උනන්දුව දුටු විදුහලේ ක්‍රීඩා අංශ භාර ගුරුවරයා වූ එන්.එස්.ඩී.දිසානායක මහතා ඔහු පාපන්දු ක්‍රීඩාවට යොමු කරවීමේ ප්‍රතිඵලයක් ලෙස වයස අවුරුදු 13, 15 හා 17 යන වයස් කාණ්ඩවලින් මැද පෙළ දක්ෂ ක්‍රීඩකයෙකු ලෙස ඔහුට විදුහලේ පාපන්දු කණ්ඩායම නියෝජනය කිරීමට අවස්ථාව උදාවිය.2010, 2011 සහ 2012 වසර වලදී පාසලේ පාපන්දු කණ්ඩායමේ නායකත්වය ද ඉසුරුට හිමිවිය. ඉසු‍රුගේ දක්ෂතාවයන් අධීක්ෂණය කළ ශ්‍රී ලංකා පාපන්දු සම්මේලනයේ පාපන්දු පුහුණූකරු වන නිමල් විජේසේකර මහතා ඔහුගේ පුහුණු වීම් කටයුතු ඉතා හොඳින් ප්‍රගුණ කරවමින් දක්ෂ ක්‍රීඩකයෙක් ලෙස පිටියට පිවිසීමට මඟ සලසා දුන්නේය.එහි ප්‍රතිඵලයක් ලෙස ඉසුරු දින 07 ක කනිෂ්ඨ පාපන්දු පුහුණු වැඩමුළුවක් සඳහා ජර්මනියට යාමට අවස්ථාව උදාකර ගත්තේය. දිවයිනේ පාසැල් පාපන්දු ක්‍රීඩකයන් 400 කගෙන් මේ අවස්ථාව උදාවී ඇත්තේ ක්‍රීඩකයින් දෙදෙනෙකුට පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s1309185</link>
    <topic>විනිසුරුට පහරදීමට යෑමෙන් අතරමග නවති</topic>
    <author>ප්‍රින්ස් ගුණසේකර</author>
    <content>ජාතික පාසල් ක්‍රීඩා 17න් පහළ දවිසමර-ජෝශප් වාස් වොලිබෝල් අවසන් තරගයේ නරඹන්නන් පිරිසක් විනිසුරුට පහරදීමට යෑමෙන් තරගය අතර මග නවතා දමයි. සීදුව දවිසමර ක්‍රීඩා පිටියේ පෙරේදා පැවැති මේ තරගයේ පළමු වටයේදී වෙන්නප්පුව ජෝශප් වාස් විදුහල ජයගෙන තිබු අතර දෙවැනි වටය පැවැත්වෙමින් තිබියදී විනිසුරු තීන්දුවක් පිළිබඳ භේදයක් හටගෙන ගාලගෝට්ටියක් ඇතිවු හෙයින් තරගය නවතා දැමුණි.මිනිත්තු 45කට පමණ පසුව තවත් පිරිසක් මැදිහත්ව විනිසුරුට ආරක්ෂාවදී තරගය ආරම්භ කළද වර්ෂාව හා ආලෝක තත්ත්වය මඳ වීමෙන් තරගය පැවැත්වීමට නොහැකි විය.මේ පිළිබඳ අධ්‍යාපන අමාත්‍යාංශයේ ක්‍රීඩා අධ්‍යක්ෂ බී.ඒ.අබේරත්න මහතාගෙන් කළ විමසීමකදී පැවැසුවේ මධ්‍යස්ථ ක්‍රීඩාංගණයකදී එම අවසන් තරග පැවැත්වීමට කටයුතු යොදන බවයි. බොහෝවිට එම අවසන් තරගය කොළඹ ප්‍රදේශයේ පැවැත්වෙනු ඇතැයි අබේරත්න මහතා සඳහන් කළේය.ජාතික පාසල් ක්‍රීඩා උළෙලට අදාළ වොලිබෝල් තරගාවලියේ 19න් පහළ බාලක-බාලිකා තරග ඉතා සාර්ථකව අවසන්ව තිබියදී 17න් පහළ අවසන් තරගයට යම් පිරිසක් බාධා කිරීමෙන් එදින පැවැත්වීමට තිබු 15න් පහළ අවසන් තරගවලටද බාධා වු බව මව්පියෝ පෙන්වා දෙති.ජාතික පාසල් 19න් පහළ බාලක ශූරතාව හුංගම විජයබා විදුහල දිනාගත් අතර අනුශූරතාව නාත්තන්ඩිය ධම්මිස්සර විදුහලට හිමිවිය. තෙවැනි ස්ථානය රුවන්වැල්ල රාජසිංහ විදුහල දිනා ගත්තේය. එහි බාලිකා ශූරතාව ආනමඩුව මධ්‍ය මහා විදුහලට හිමිවු අතර අනුශූරතාව තොඩුවාව සාන්ත අන්තෝනි විදුහල දිනා ගත්තේය. තෙවැනි ස්ථානයට අනුරාධපුර මධ්‍ය මහා විදුහල පත්විය.19න් පහළ වොලිබෝල් අවසන් තරගවලදී ජයගත් පාසල්වල ක්‍රීඩක ක්‍රීඩිකාවන්ට පදක්කම් හා සහතික ප්‍රදානය සිදු කිරීමටද සංවිධායක‍යෝ පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s1309186</link>
    <topic>එයාර් ටෙල් රයිසින් ස්ටාර්ස් දිස්ත්‍රික් 4ක මුල් වටය නිමාවෙයි</topic>
    <author/>
    <content>එයාර් ටෙල් සමාගම තරුණ පාපන්දු ක්‍රීඩකයන් සඳහා ක්‍රියාත්මක කරන එයාර් ටෙල් රයිසින් ස්ටාර්ස් වැඩසටහනේ පළමු වටය යටතේ යාපනය, මන්නාරම, අනුරාධපුර හා ත්‍රිකුණාමලය දිස්ත්‍රික්වල තේරීම් තරග පසුගියදා පැවැත්විණි.ආසියානු පාපන්දු සම්මේලනයේ පුහුණුකරුවන් සිවුදෙනකු විසින් කළ තේරීම් තරග වලින් මේ දිස්ත්‍රික්වලින් තිදෙනා බැගින් දෙවැනි අදියර සඳහා තෝරා ගැනිණි. යාපනය දිස්ත්‍රික්කයෙන් ඒ.ඇන්තනී ජෙනට්, ආර්.කෝවිලන් සහ ඇල්ෆ්‍රඩ් තනේෂ්, මන්නාරමෙන් ඒ.අනකිනිට්‍රාස්, ඒ.ජුලියන් ටිකිරාඩෝ, එස්.සහයරජා රොචේ සහ අනුරාධපුරින් ටී.වෙනුකරන්, එස්.පී.ඩිල්ෂාන් තරින්ද සහ ආර්.එම්.ප්‍රියදර්ශන දෙවැනි වටයට තෝරා ගත්හ.ජේ.එම්.ෆසීල්, යූ.ඉහම් හා එස්.එම්.වසීත් ත්‍රිකුණාමලය දිස්ත්‍රික්ක නියෝජනය කරමින් දෙවැනි අදියර සඳහා සුදුසුකම් ලබාගත්තේය. මේ ක්‍රීඩකයන් 12 දෙනා සඳහා දෙවැනි අදියර මේ මස අවසානයේ පැවැත්වෙන අතර ඉන් දක්ෂතමයින් සමගින් දිවයිනම ආවරණය වන ලෙසින් තෝරා ගන්නා දක්ෂත ක්‍රීඩකයන් 12 දෙනා හට එංගලන්තයේ මැන්චෙස්ටර් යුනයිටඩ් පාපන්දු ඇකඩමියේ පුහුණුවීමේ අවස්ථාව හිමිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s1309187</link>
    <topic>පාසල් පාපැදි ශූරියට උපහාර</topic>
    <author>ප්‍රියදර්ශනි කරුණාරත්න මිහින්තලේ සමුහ</author>
    <content>සමස්ත ලංකා පාපැදි පාසල් තරගාවලියේ කාන්තා අංශයේ ශූරතාව දිනාගැනිමට මිහින්තලේ මධ්‍ය මහා විද්‍යාලයේ උදේශනි නිරන්ජනි කුමාරසිංහ සමත් විය.ශූරතාව දිනාගත් ඇය මිහින්තලේ මධ්‍ය මහා විද්‍යාලයේ 11වසරේ අධ්‍යාපනය ලබන අතර කොට්ඨාස හා දිස්ත්‍රික් මට්ටමින් ජයග්‍රහණ හිමිකර ගෙන ඇත.පාපැදි පාසල් ශූරතාව දිනාගැනීමෙන් අනතුරුව ඇයට උපහාර පිදීමේ උත්සයක් පසුගියදා පාසලේදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=s13091810</link>
    <topic>පාපන්දු පරාජය සොයන තාක්ෂණික කමිටුවට පුහුණුකරුවන් 10ක්</topic>
    <author/>
    <content>ශ්‍රී ලංකා පාපන්දු පිලේ දරුණු පරාජය ගැන සෙවීම උදෙසා තාක්ෂණික කමිටු සභාපති රෝහිත ප්‍රනාන්දු මහතාට ආසියානු පාපන්දු සම්මේලනයේ 'ඒ' බලපත්‍රලාභී පුහුණුකරුවන් දහදෙනෙකුගෙන් සමන්විත කමිටුවක සහය ලබා ගැනීමට පාපන්දු විධායක කමිටුවේ අනුමැතිය ලැබී ඇත.ඒ අනුව පරාජය පිළිබඳ තාක්ෂණික කරුණු හැදෑරීමේ හැකියාව ලැබෙනු ඇතැයි විධායක කමිටුවේ විශ්වාසය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=f1309181</link>
    <topic>රට එක්සේසත් කළා පමණක් නොවෙයි සංවර්ධනයත් කළා</topic>
    <author/>
    <content>වර්තමාන දේශපාලන තත්ත්වය, විපක්ෂයේ ක්‍රියාකාරිත්වය හා පළාත් සභා මැතිවරණය පිළිබඳ උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා සමඟ කළ සාකච්ඡාවකි.* ශ්‍රී ලංකාවට මේ වනවිට ඇතිවී තිබෙන විදේශීය බලපෑම් පිළිබඳව ඔබගේ මතය කෙබඳුද ?විදේශීය බලපෑමක් නොවෙයි තිබෙන්නේ. ශ්‍රී ලංකාවට තිබෙන්නේ බෙදුම්වාදය නැවත ශ්‍රී ලංකාව තුළ වැඩිදියුණු කරන කණ්ඩායමකගේ බලපෑමක් විතරයි. ඒ සඳහා අපේ රටේ කණ්ඩායමකුත් විදේශික කණ්ඩායමකුත් එකතු වෙලා ඉන්නවා.ජනාධිපති මහින්ද රාජපක්‍ෂ මැතිතුමා මෙරට එක්සේසත් කළේ මේ රටේ මෙතෙක් පහළ වූ සෑම නායකයකුටම වඩා ඉහළ මට්ටමකින්.එතුමා රට එක්සේසත් කළා පමණක් නොවෙයි සියලු ජාතින්ට එක හා සමානව කටයුතු කරන්න පුලුවන් පරිසරයක් ගොඩනැඟුවා. මේ වනවිට වර්තමාන ලෝකයේ කිසිම නායකයෙක් නෑ මහින්ද රාජපක්‍ෂ වරිතයට සමාන කරන්න. එතුමාගේ වැඩපිළිවෙළ අද ලෝකයටම ආදර්ශයක්. මේ තරම් රටක් සමබරව පවත්වාගන්න කිසිම රජයකට බැරි වුණා. ශ්‍රී ලංකාවේ දේශපාලන පක්‍ෂවලට, ජාතිවලට, ආගම්වලට වර්ග කරපු කාලේ මහින්ද රාජපක්‍ෂ ජනාධිපතිතුමා නැති කරලා දැම්මා.සියලු ජන කොටස් වලට සමාන අයිතිය උරුම කරලා දීලා තිබෙනවා.මේක දරාගන්න බැරි පිරිසක් තමයි මේ රට ඉදිරියට යන ගමනට බාධා කරන්න මෙවැනි බලපෑම් කරනවා. ජනාධිපතිතුමා සමඟ මේ රටේ ජනතාව ඉන්නවා. ඒක ලෝකේ ඉන්නා කිසිම ජගතකුට බෑ වෙනස් කරන්න. ඒකයි මේ තරම් වෙන විදියකින් වෙනත් ආකාරයකින් මේ රටට බලපෑම් කරන්න උත්සාහ කරන්නේ. ශ්‍රී ලංකාවට තියෙන අභිමානය ඉදිරියේ සියල්ලෝ පරාද වෙලා හමාරයි.ජනාධිපතිතුමා සඳහා විවිධ ජාත්‍යන්තර මානව හිමිකම් චෝදනා එල්ල කරන්න හැදුවත් ඒවා සාර්ථක කරගන්න බැරි නිසයි මේ කණ්ඩායම් මේ ආකාරයට මේ රට අස්ථාවර කරන්න උත්සාහ කරන්නේ. කිසිම දිනක නොවූ සංවර්ධනයක් සිදු කෙරෙනවා. අද මිනිස්සු අපි ළඟට එන්නේ ප්‍රජා ශාලාව හදන්න රුපියල් පනස් දාහක් ඉල්ලගෙන නොවෙයි. ගමේ පාර කාපට් කරන්න. බහු කාර්ය ගොඩනැඟිල්ල හදන්න. පාසලට පරිගණකවලට එහා ගිය සම්පත් ලබා ගන්න. මේ සඳහා මුදල් ලබා දෙන්නේ මිලියන ගණන්වලින් මෙවැනි තත්ත්වයක් තුළ මේ රටේ පාලන බලය ලබා ගන්න බැරිව ලතවෙන මාන බලන කණ්ඩායම් රට හෝ උකසට තබා බලය ගන්නයි උත්සාහ කරන්නේ.නවනීදන්පිල්ලේ මහත්මිය උතුරේ සංචාරය කළා. ඇයට කිසිම තැනක් රජය වැහුවේ හැංගුවේ නෑ. රටේ ඕනෑම තැනකට යන්න අවස්ථාව දුන්නා. විපක්ෂයේ ඕනකෙනෙක් හමුවෙන්න අවස්ථාව දුන්නා. ඉතින් තවත් මොනවද රැකෙන්න තියෙන මානව හිමිකම්. ප්‍රජාතන්ත්‍රවාදය නිසි පරිදි ක්‍රියාත්මක වෙන මේ රටේ ප්‍රජාතන්ත්‍රවාදීව ඕනෙ කෙනෙකුට කථා කරන්න පුලුවන් අදහස් දක්වන්න පුලුවන්.* උතුරේ ඡන්දය පවත්වනවා. උතුරේ දෙමළ ජනතාව ජය ගත හැකිද?ජය ගන්න දෙයක් නෑ. ආණ්ඩුව දෙමළ ජනතාව ජයග්‍රහණය කරවලා ඉවරයි. අද ඒ දරුවන් නිදහසේ හුස්ම ගන්නවා. වැඩිහිටියෝ නිදහසේ කෘෂිකර්මාන්තයේ ධීවර කර්මාන්තයේ යෙදෙනවා. තවත් අපිට උතුර ජයගන්න දෙයක් නෑ. මේ රටේ ජනතාව ජයග්‍රහණය කරවලා තියෙනවා.බලන්න 95 ඉදලා තිබුණු මැතිවරණ ප්‍රතිඵල දිහා. ඒ මැතිවරණ අතරේ ප්‍රභාකරන්ගේ අවසානයෙන් පස්සේ දෙමළ ජනතාවගේ ආණ්ඩුවට තියෙන ප්‍රසාදය වැඩිවෙමින් තිබෙන්නේ. මේ මැතිවරණයේදීත් දෙමළ ජනතාව බහුතරයක් ආණ්ඩුවට ඡන්දය දෙනවා. ඒකයි ජයග්‍රහණය.අද ඒ මිනිසුන්ට තමන්ගේ පළාත් පාලනය සඳහා ආණ්ඩුව අවස්ථාව දීලා තියෙනවා. ඒ ජනතාවගේ නියෝජිතයෝ ඒ ජනතාව පත් කරගනියි. දවසෙන් දෙකෙන් ඒ ජනතාව තුළට කිඳා බස්සවා තිබෙන වැරැදි ආකල්ප වෙනස් කරන්න අමාරුයි. නමුත් දවසෙන් දවස ඒ ජනතාව මේ තත්ත්වය අවබෝධ කරගන්නවා. බැසිල් රාජපක්‍ෂ මහතා සහ ගෝඨාභය රාජපක්‍ෂ මහතාත් ඒ පළාතේ ජනතාව වෙනුවෙන් කරන අතිමහත් සේවය ඉදිරියේ තව වසර තුනක් යන්නට මත්තෙන් මේ ජනතාව ටී. එන්.ඒ කරන මුලාව සියයට සියයකින් හඳුනාගන්නවා. එදාට ඔය ජනතාව මුලා කරන පිරිස්වලට ඒ දෙමළ ජනතාවම ගල් ගසා එළවනවා.මේ රටේ දකුණේ බහුතර ජනතාවගේ ප්‍රසාදය සම්පූර්ණයෙන් මහින්ද රාජපක්‍ෂ රජය දිනාගෙන ඉවරයි. උතුරට සිදුවන භෞතික හා ආධ්‍යාත්මික සංවර්ධනයත් සමඟ ඒ ජනතාවත් ආණ්ඩුව දිනාගනිමින් ඉන්නවා. මෙහෙම ගියොත් පේදුරුතුඩුවේ සිට දෙවුන්දරතුඩුව දක්වා ජනතාවගේ පියා නායකයා මහින්ද රාජපක්‍ෂ වන බව මේ රටේත් බටහිරත් කුමන්ත්‍රණකරුවන් දන්නවා. ඒකට බය නිසයි දැන් ඉඳලම අපේ ජාතින් අතර ඇති වන සංහිඳීයාව බැඳීම නැති කරන්න උත්සාහ කරන්නේ. දෙමළ ජනතාව නිදහසේ ජීවත්වන්න උරුම කර දීපු දේ වැරැදි අවබෝධයක් දී ඔවුන් සිංහල මුස්ලිම් ජනතාවගෙන් ඈත් කරන්නයි කුමන්ත්‍රණකරුවන්ට අවශ්‍ය වී තියෙන්නේ.මේ ඡන්දයේදී උතුරේ අපිට විශාල ජයක් ලැබෙනවා. ඒ ඡන්දයෙන් පස්සේ කාටත් බලාගන්න පුලුවන්. එය වෙනස් කරන්න මොන දේ කරත් බෑ. ජනාධිපතිතුමා ඔය මොන බලපෑම් ආවත් මේ රටේ සිදුකරන යෝධ සංවර්ධනය නවත්වන්නෙ නෑ.*2014 දී එජාප ආණ්ඩුවක් පිහිටුවනවා කියලා සඳහන් කරනවා. විපක්‍ෂ නායකවරයා එසේ සඳහන් කරන්නේ කුමන පදනමක් මත කියාද ඔබ හිතන්නේ.ඕකට හොඳ පැරණි කථාවක් තිබෙනවා. කවදාවත් මේක වැටෙන්නේ නෑ. සජිත් ප්‍රේමදාස නායකත්වයට පොරකනකම් රනිල් වික්‍රමසිංහ එජාප නායකයා වෙලා ඉන්නකම් එජාපයට ආණ්ඩුවක් එන පේනතෙක් මානයක් ගැනවත් හිතන්න පුලුවන්ද? හැලීගෙන යන ඉතුරුවෙලා සිටින ස්වල්ප දෙනා රැකගන්න කරන වැඩක් තමයි ඔය කරන්නේ. එහෙම දෙයක් නැති නිසයි අද විපක්‍ෂයේ අය මේ ආණ්ඩුවට එකතු වෙන්නේ.රනිල් වික්‍රමසිංහ මහතා කියන 2014 ඕනෙ නෑ. ඔන්න දැන් ඡන්දයක් දීලා තියෙනවා. තව දවස් තුනයි තියෙන්නේ. රනිල් වික්‍රමසිංහ මහතාට අවස්ථාව ලැබිලා තියෙනවා අවස්ථාව උරගා බලන්න. මම අභියෝග කරනවා පුලුවන්නම් දිනලා පෙන්වන්න කියලා. 21 වෙනිදා සන්ධානය ලබන්නේ ජයක් නොවෙයි. විජයග්‍රහණයක්. එය ඉරහද පායනවාසේම සහතිකයි. එජාපයට 2034 දීත් ආණ්ඩුවක් ගන්න වෙන්නේ කියන එක මතක් කරන්න ඕනේ.* උතුරු මැද ප්‍රධාන අමාත්‍යවරයා වශයෙන් ඔබ ගත වූ කාලය තුළ එම පළාතේ සංවර්ධනය වෙනුවෙන් ඇරඹූ නව ප්‍රවේශය කෙබන්දක් ද?මෙහිදී මට විසඳීමට තිබූ ප්‍රධානතම ගැටලුව බවට පත්වී තිබුණේ පසුගිය කාලය පරිච්ඡේදය තුළ උතුරු මැද පළාත් සභාව පිළිබඳ ජනතාව තුළ මුල් බැසගෙන පැවැති ඍණ ආකල්පය වෙනස් කිරීමයි.ඒ සඳහා අපට විශාල කැප කිරීමක් කරන්න සිදුවුණා. කොටින්ම කියනවානම් එදා ජනතාව තුළ මුල් බැසගෙන තිබුණේ පළාත් සභාව එවකට සිටි දේශපාලනඥයන්ගේ ආයතනයක් බවයි.එහෙත් පළාත් සභාව කියන්නේ දේශපාලනය කරන අයගේ ආයතනයක් හෝ පුද්ගලික බූදලයක් නොව, ජනතාවගේ ආයතනයක් බව තහවුරු කිරීමට අප ක්‍රියා කළා.* මොන ආකාරයෙන්ද ඒ වෙනස ඇති කළේ?එතෙක් පැවැති පළාත් සභාව තුළ තිබූ තත්ත්වය වෙනස් කිරීමට, බදාදා දිනවල පාන්දර 5.00ට මට මගේ කාර්යාලය විවෘත කරන්න සිදුවුණා. අපගේ ජනතාව දිස්ත්‍රික්කයේ පළාතේ ඉතාම දුර බැහැර සිට ඔවුන්ගේ ගැටලු හා ප්‍රශ්න පොදි බැඳගෙන ඒවාට විසඳුම් සොයා ගෙන පැමිණියේ ඔවුන්ට කාලාන්තරයක් පුරාවට නොවිසඳුණු ප්‍රශ්න රාශියක් තිබුණා. ඒ ප්‍රශ්න විසඳීමට විධිමත් යාන්ත්‍රණයක් අප මුලින්ම ගොඩනගා ගත්තා. ඒ අනුව අප ජනතාවගේ පැත්තෙන් ඒ ගැටලු දෙස බලා ඒවා විසඳීමට සුදුසු පියවර ගැනීමට උත්සුක වුණා.* මෙහිදී ජනතා විශ්වාසය දිනා ගැනීමේ අභියෝගයට ඔබ මුහුණ දුන්නේ කෙසේද?උතුරු මැද පළාත් සභාවේ දූෂණය හා වංචාව පිළිබඳ ජනතාව තුළ පැවැති ආකල්පය වෙනස් කරන්න අප පියවර ගත්තා. පළාත් මාර්ග සංවර්ධන අධිකාරිය, පළාත් වාරිමාර්ග දෙපාර්තමේන්තුව, පළාත් යන්ත්‍රෝපකරණ අධිකාරිය (කේ. ටී. එස්.) ආයතනය වැනි ආයතනයන්හි සිදු වී තිබූ මහා පරිමාණ අක්‍රමිකතා පිළිබඳව පරීක්‍ෂණ පැවැත්වීම සඳහා ක්‍රියාකරන්න අපට සිදුවුණා. ඒ තුළින් කෝටි ගණනක මහජන මුදලක් අත යටින් සාක්කුවලට ගොස් ඇති බව අනාවරණය වුණා.එසේ වී ඇති බව අද ඔප්පු වෙමින් තිබෙනවා. ඒ සම්බන්ධයෙන් වගකිව යුතු නිලධාරීන් කීප දෙනෙකුගේම වැඩ තහනම් කිරීමටත් මට සිදුවුණා.උදාහරණයක් වශයෙන් කොටි ත්‍රස්තවාදීන් බස් බෝම්බ පුපුරුවා විශාල ජන ජීවිත සංඛ්‍යාවක් විනාශ කළ කැබිතිගොල්ලෑව, යකාවැව ප්‍රදේශයේ වැව් නවීකරණය සඳහා කියමින් කිසිම නිලධාරියෙකු ඒ පළාතකටවත් නොගොස් කෝටි ගණනක් මුදල් ගසා කා තිබෙනවා.*යන්ත්‍රෝපකරණ හා නිර්මාණ ආයතනය ගැන විශාල ලෙස ආන්දෝලනයක් පැවතුනා නේද?ඇත්තෙන්ම ඔව් රජරට ග්‍රාමීය සංවර්ධනය උදෙසාම ආරම්භ කළ එම ආයතනය එදා භාවිතා කර තිබුනේ මාර්ග සංවර්ධනයට කියමින් වැව් නවීකරණයට කියමින් ඒ යන්ත්‍ර සූත්‍ර හා සම්පත් යොදාගෙන කොන්ත්‍රාත් කරමින් මුදල් ඉපයීමටයි.මේවාට සම්බන්ධ බවට අනාවරණය වූ නිලධාරීන් කීප දෙනෙකුගේ වැඩ තහනම් කරන්න අපට සිදුවුණා. මේ වාගේ පළාත් සභාවක් තමයි පසු ගිය මාස කීපය තුළ දූෂණයෙන් හා වංචාවෙන් තොරව නව මාවතකට යොමු කරවන්න සිදු වුණේ. ඒ විශාල කාර්ය භාරයටයි මට කැප වීමට සිදුවුනේ.* පළාතේ මාර්ග සංවර්ධන අධිකාරිය සම්බන්ධයෙන් මතුවී ඇති ගැටලු සහගත තත්ත්වය පිළිබඳව ගත් පියවර කුමක්ද?රන්බිම අරුණළු තුළින් පසුගිය මාස කීපය ඇතුළත මහජනතාවගේ සුබ සිද්ධිය උදෙසා විශාල වැඩ කොටසක් ආරම්භ කර තිබෙනවා.උතුරු මැද පළාත් වැව් නවීකරණය උදෙසා කටයුතු අරඹා තිබෙනවා. පළාත් වැව් නවීකරණය කරන්න ප්‍රථම වතාවට යුද හමුදාවත් පළාත් සභාවත් ඒකාබද්ධවී වැව් ප්‍රතිසංස්කරණය දැන් ආරම්භ කර තිබෙනවා. ඒ තුළින් කොන්ත්‍රාත් ක්‍රමයෙන් බැහැරව එය මැනවින් සිදුවෙනවා.ඒ තුළින් අප ආධ්‍යාත්මික සංවර්ධනයටත් කටයුතු කරනවා සත්සරණ යාත්‍රා නමින් බෞද්ධ වෙහෙර විහාර, පන්සල් ප්‍රධාන කොට ඓතිහාසික සිද්ධස්ථාන, පල්ලි, කෝවිල් හා දේවාල සංවර්ධනය කිරීමට විශාල මුදල් ප්‍රතිපාදන වෙන් කොට ක්‍රියා කරනවා. එවැනි ස්ථාන 200කට පමණ ඒවායේ සංවර්ධනයට ප්‍රතිපාදන ලබා දුන්නා. දැනට රන්බිම අරුනළු තුළින් කැබිතිගොල්ලෑව, පදවිය හා මැදවච්චිය වැනි කොටි ත්‍රස්තවාදයෙන් පීඩාවන්ට ලක්වී පැවැති ප්‍රාදේශීය ලේකම් කොට්ඨාසවල සංවර්ධනයට පියවර ගෙන තිබෙනවා.මේ වනවිට මැදවච්චිය ආසන්නයේ ආසියානු සංවර්ධන බැංකුවේ ද අනුග්‍රහය ඇතිව ලක්ෂ 1600 ක් යොදවා කි. මී. 74ක ග්‍රාමීය මාර්ග කාපට් කිරීම දැන් සිදු කරගෙන යනවා.ඒවාගේම ප්‍රාදේශීය සභා බල ප්‍රදේශවල ග්‍රාමීය මාර්ග, නවීකරණය කිරීම, ස්වයං රැකියා වර්ධනයට ආධාර හා උපකරණ ලබාදීම, ක්‍රීඩා ක්‍ෂේත්‍රයේ ප්‍රවර්ධනයට අවශ්‍ය සකලාංග සම්පූර්ණ පහසුකම් ලබාදීම සඳහා විශාල ප්‍රතිපාදනයක් ලබාදුන්නා.මෙහි තුන්වැනි වැඩසටහන කලාවැව, ගල්නෑව, රාජංගණය හා තලාව ප්‍රාදේශීය ලේකම් කොට්ඨාසවල සැප් 27 - 30 දක්වා ක්‍රියාත්මක කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=f1309182</link>
    <topic/>
    <author>සටහන සමදරා ජයසිංහ</author>
    <content>1971 දී දොළොස් මහේ පහනින් ලේඛන කලාවට පිවිසීමට උර දුන් ඔහුගේ පන්හිඳට තවමත් නිදහසක් නොමැත. මහා සාගරයේ එකක් පරයා එකක් ඇදී එන මෙන් සිය මනසේ එක පෙළට මතුවන සිතුවිලි, එදා මෙන් ම අදත් පන්හිඳ තුඩින් වචන ලෙස ලියැවෙන සැටි අපූරු ය. සම්මානනීය කවියකු, කෙටිකතාකරුවකු, විචාරකයකු මෙන් ම තීරු ලිපි රචකයකු ද වන ඔහු, බුද්ධදාස ගලප්පත්ති නම් වෙයි. සිය සාහිත්‍ය දිවි මගේ තවත් එක් සොඳුරු නිමේෂයකට සූදානම් වන ඔහුගේ සොඳුරු වූ එදවස පිළිබඳ මතක සටහන් ගොනු කළ, ‘එ දවස සොඳුරුමය’ තීරු ලිපි සංග්‍රහය හා සහෘද සටහන් 4 කෘතිය එළි දැක්වීම, ජාත්‍යන්තර පොත් ප්‍රදර්ශනයට සමගාමීව, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ මිහිලක මැදුරේ දී අද (18) සවස 4.00ට සිදුවේ. මේ කතාබහ ඒ නිමිත්තෙනි.* සාහිත්‍යකරණයේ විවිධ ඉසව් නියෝජනය කළ ඔබ, තීරු ලිපි රචකයකු ලෙස ආගමනය වූයේ කෙසේද?තීරු ලිපි ලිවීම ආරම්භ කළේ 1972 වසරේදී. ඒ, සිනමා ක්ෂේත්‍රය පිළිබඳ ලියැවුණ උපහාසාත්මක තීරු ලිපි රචනා කිරීමෙන්. ඉන්පසු විවිධ පුවත්පත් සඳහා තීරු ලිපි රචනා කළා. සාහිත්‍ය, කලාව, ක්‍රීඩාව වැනි විවිධ විෂය අලළා එම තීරු ලිපි රචනා වුණා.මේ වන විට දිනමිණ හා දිවයින පුවත්පත් දෙකට තීරු ලිපි ලියනවා. එයින් දිනමිණ පුවත්පතේ ‘බද්දර මල්ල’ විශේෂාංගයට ලියන ‘එදවස සොඳුරුමය’ තීරු ලිපි එකතුව තමයි අද සවස පොතක් ලෙස එළිදක්වන්නේ.ඒත් එක්කම දැනට වසර 10කට පෙර ලිවීම ආරම්භ කළ සහෘද සටහන් තීරු ලිපි එකතුවත් දොරට වඩිනවා. ‘සහෘද සටහන් 4’ ලෙස. මෙහි මුල් පොත් තුනම පසුගිය වසරවලදී එළිදක්වනු ලැබුවා.* තීරු ලිපි එකතුවක් පොතක් ලෙස එළිදක්වන්න සිතුවේ ඇයි?තීරු ලිපියක් ලියනවා කියන්නේ සමාජ වගකීමක් ඉටු කිරීමක්. මම ලියු තීරු ලිපි සෑම එකක්ම සමාජයට වැදගත් වන, කාලීන තොරතුරු ඇතුළත්. ඒත් පුවත්පතේ මෙය කියවන පාඨකයාට මෙහි කරුණු නැවත නැවත භාවිත කිරීමට අවශ්‍ය වුවහොත්, මේ තීරු ලිපි එකතුව පොතක් වශයෙන් තිබෙන එක පහසුවක්. එවිට තමන්ට අවශ්‍ය යම් සිදුවීමක් පිළිබඳ හෝ පුද්ගලයකු පිළිබඳ දැනගන්න ඒ හරහා පුළුවන්. ඒ නිසයි තීරු ලිපි එකතුව පොතකට ගෙන එන්න හිතුවේ. විශේෂයෙන්ම මෙතෙක් මගේ තීරු ලිපිචවලට ලැබුණු ඉහළ පාඨක ප්‍රතිචාර, මෙයට ප්‍රබලම හේතුව වුණා.* තීරු ලිපියකින් සමාජයට යම් බලපෑමක් කළ හැකියි කියා ඔබ සිතනවාද?අනිවාර්යයෙන් ම පුළුවන්. සමාජයේ දුර්වල තැන් පිළිබඳ හෙළි කිරීමක් තීරු ලිපියකින් කළ හැකියි. එවිට ඒ දුර්වල තැන් වගකිව යුතු පුද්ගලයන්ගේ අවධානයට ලක් වෙනවා. එහිදී සිදුවන්නේ සමාජ වගකීමක් ඉටු කිරීමක්. මම ලියන තීරු ලිපිවලින් සමාජයේ ඇතැම් දුබලතා ඇති තැන්වලට පුංචි පහරක් ගසනවා. එහිදී ඇතැම් විට උපහාසය එකතු කර ගන්නවා. ඒත් අපහාසයක් කරන්නේ නැහැ.තීරු ලිපි විවිධ ආකාරයෙන් ලියන අවස්ථා තිබෙනවා. එහි ස්වරූපය අනුව, භාෂාව, ශෛලිය වෙනස් වෙනවා. මගේ සහෘද සටහන බොහෝ විට ලියැවුණේ ප්‍රහාරාත්මක ශෛලියකින් නෙමෙයි. ඒත් තීරු ලිපියකින් සමාජයේ වැරැදි අඩුපාඩු පෙන්වා දිය හැකිනම්, ඒ වැරැදි නිවැරැදි වෙනවා නම්, එහිදී රචකයා සාර්ථකයි. මගේ පොත් දොරට වැඩීමේ උත්සවවලදී පවත්වන දේශනවලදී පවා, මගේ පොත ගැන නෙමෙයි, සමාජයට වඩාත් හරවත් වැදගත් දේශන අසන්නට ලබාදීම තමයි මගේ අරමුණ.* අද විවිධ ස්වරූපයෙන් තීරු ලිපි ලියැවෙනවා. ඒ අතරින් ඔබ ලියන තීරු ලිපි වෙනස් වන්නේ කොහොමද?තව අයකුගේ තීරු ලිපි සමඟ මගේ තීරු ලිපි සංසන්දනය කිරීමට මා කැමැති නැහැ. මට ම අනන්‍ය වු රටාවක් තමයි මගේ තීරු ලිපිවල තියෙන්නෙ. මේ අද පුවත්පත් සෑම එකකම වගේ තීරු ලිපි පළ වෙනවා. ඒත් එහිදී විමසා බැලිය යුත්තේ, එය කොයිතරම් හරවත් ද, රසවත් ද කියලයි. මොනවා හෝ වැල්වටාරම් ටිකක් ලියන්න ඕනෑවට ලියන දේවල් තීරු ලිපියක් වන්නේ නැහැ. අපි ලියන තීරු ලිපිය පාඨකයාට වැදගත් හා රසවත් වෙන්න ඕනේ. පාඨකයාට කියවන්න රුචියක් ඇතිවන භාෂා රටාවක් අනුගමනය කරන්න ඕනෑ. මම තීරු ලිපියක් ලියන විට මේ හැම කරුණක් ගැනම සැලකිලිමත් වෙනවා.* ඔබේ තීරු ලිපිවලට පාදක කරගත් වස්තු විෂයයන් මොනවාද?සහෘද සටහන්වලට නම් බොහෝ විට, සාහිත්‍ය කරණා පිළිබඳවම තමයි ලියන්න වුණේ. මා ඇසුරු කළ විවිධ පුද්ගල චරිත පිළිබඳ මතක සටහන් ඒ අතරට ඇතුළත්. 2003 ලිවීම ආරම්භ කළ සහෘද සටහන් තීරු ලිපි එකතුව 2012 දී අවසන් කළා. ඒ තීරු ලිපි එකතුව සහෘද සටහන් 4ට ඇතුළත් වනවා. විශේෂයෙන් ම එදිරිවීර සරච්චන්ද්‍රයන්ගේ නාට්‍ය ත්‍රිත්වය පිළිබඳ තීරු ලිපි මෙහි ඇතුළත්.එදිරිවීර සරච්චන්ද්‍රයන් පිළිබඳ මගේ මතකයට එක් වුණ කරුණු බොහෝමයි. එතුමා සමඟ දීර්ඝ කාලයක් සමීපව කටයුතු කළ අයෙකු ලෙස, එතුමාගේ නාට්‍යවලට සම්බන්ධ වෙලා සිටි නාට්‍ය ශිල්පියකු විදිහට, එතුමාගේ නමට මේ පොත පිරිනැමීමටයි මම බලාපොරොත්තු වන්නේ. ලබන වසරේ එතුමාගේ සියවැනි ජන්ම ශතවර්ෂය සමරන නිසා, එතුමා වෙනුවෙන් ලලිතා සරච්චන්ද්‍ර මහත්මියට අද පළමු සහෘද සටහන් කෘතිය පිරිනමනවා.* එ දවස සොඳුරුමය තීරු ලිපි පෙළ පිළිබඳ සඳහන් කළහොත්?මෙය ලියවුණේ දිනමිණ පුවත්පතේ බද්දර මල්ලට. ඇත්තටම මෙය ලේක්හවුස් සභාපති ජ්‍යෙෂ්ඨ මාධ්‍යවේදී බන්ධුල පද්මකුමාර මහතාගේ සංකල්පයක්. විශේෂයෙන් ම එතුමාට ස්තුති කරන්න මම මෙය අවස්ථාවක් කර ගන්නවා. ඒ ආරාධනාව නිසා තමයි මම එදවස සොඳුරුමය ලියන්න පටන් ගත්තේ. මෙහි බොහෝවිට අඩංගු. එදිනෙදා ජීවිතයේදී අත්දකින සිදුවීම්. දේශපාලන, කලාව, සංස්කෘතික, ක්‍රීඩාව සහ නොයෙකුත් සමාජ අවස්ථා පිළිබඳ ලියූ සත්‍ය කරුණු මෙහි ඇතුළත්. කාලීන තොරතුරු ආශ්‍රය කරගෙන මේ තීරු ලිපි රචනා කළා. මේ තීරු ලිපි එකතුවේ ප්‍රධාන අයිතිකාරයා වන්නේ් බන්ධුල පද්මකුමාර මහතායි. ඒ නිසා එදවස සොඳුරුමය පළමුව පිරිනමන්නේ ඔහුටයි.* ප්‍රවීණ සාහිත්‍යධරයකු ලෙස භාෂාව පිළිබඳ ඔබට ඇත්තේ හසල දැනුමක්. ඒත් ඔබගේ නිර්මාණ සඳහා භාවිත කරන්නේ ඉතා සරල ආඛ්‍යාන විලාශයක්. ඒ ඇයි?නවකතාවක්, කෙටිකතාවක්, කවියක් ලියන විදිහට තීරු ලිපියක් ලියන්න බැහැ. ඒත් භාෂාව ඉතා ම වැදගත්. තීරු ලිපියක් ලියන්නත් විශේෂ නිර්මාණශීලී හැකියාවක් තිබිය යුතුයි. එය හරවත් මෙන් ම රසවත් විය යුතුයි. එවිටයි පාඨකයාට කියවන්න රුචියක් ඇතිච වන්නේ. අපි භාෂා විශාරදයෙක් ලෙස පාඨකයාට නොතේරෙන භාෂාවලින් ලිව්වාම වැඩක් නැහැ. ඒක පාඨකයාගේ මනසට වදයක්. මම ලියනා තීරු ලිපිවල ශෛලිය නිර්මාණශීලියි. සංවාද ඇතුළත්. කතන්දර ඇතුළත්. පාඨකයා ග්‍රහණය කරගත හැක්කේ එවිටයි. කවිය, ගීතය, චිත්‍රපට මේ හැම දේම රසවින්දනාත්මකව ගොනු කරන්න පුළුවන්.* ඉදිරි ලේඛන කටයුතු සහ ඔබේ කෘති ද්විත්වයේ කලඑළි උළෙල පිළිබඳ යමක් සඳහන් කළොත්?මගේ ලේඛන දිවියේ පළමු ස්ථානය ලැබෙන්නේ කවියට. වසර 7කින් පමණ මම කවි පොතක් එළි දක්වා නැහැ. ඒ නිසා කවි එකතුවක් කිරීමේ මතු බලාපොරොත්තුවක් තිබෙනවා.එදවස සොඳුරුමය සහ සහෘද සටහන් 4 එළිදැක්වීම මාධ්‍යවේදී තිලකරත්න කුරුවිට බණ්ඩාර මහතාගේ පළමු රස පිළිසඳරින්, දෙවන රස පිළිසඳර තීරු ලිපියෙහි සමාජ බලපෑම පිළිබඳ දේශනය සාහිත්‍යවේදී ගාමිණී වියන්ගොඩ හා මුලසුන රස විනිස මහැදුරු සෝමරත්න බාලසූරිය යන මහත්වරුන්ගේ සහභාගිත්වයෙන් සිදු කරනවා. එදවස සොඳුරුමය සුරස ප්‍රකාශනයක් වන අතර, සහෘද සටහන් 4 සරසවි ප්‍රකාශනයක් ලෙස පළ කරන්නේසරසවි ප්‍රකාශනයන් ලෙසයි. ඔවුන්ට මගේ හද පිරි බැතිය පුද කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=f1309183</link>
    <topic>තවත් රසවත් පොත්ගෙඩියක්</topic>
    <author>රන්ජන් අමරරත්න</author>
    <content>ගංගාව, මහා සාගරය හා සුවිශාල වනාන්තර ඇතැම් ප්‍රබන්ධ කථාකරුවන්ගේ පසුබිම් කථනය විචිත්‍ර කර තිබේ. සමහරු එය සංකේතයක් ලෙස භාවිත කරති. ජීවිතය, කාලය, පරිණාමය, සංසාරය, ආත්මය හා සමාජ චලන එම සංකේතා’ර්ථ අතර පවතී.බ්‍රසීලියානු ලේඛක ගිමාරංස් රෝසාගේ “තුන්වන ගං ඉවුර” කාලය, ජීවිතය හා මිනිසාගේ සැබෑ ස්වරූපය විස්තර කරන කෙටි කතාවකි. කතාකරුවා පියා හා පුත්‍රයා අතර සම්බන්ධය නිරූපණය කරමින් මිනිසාගේ සැබෑ ස්වරූපය ගැන ගැඹුරු අරුතක් දනවයි.පියා ගංගාවේ ඔරුවක නැගී හුදෙකලාව ජීවත් වෙයි. ඔහු කිසිකලෙක පුත්‍රයා මුණ ගැසෙන්නේ නැත කාලය ගෙවී ගොස් පුත්‍රයා වැඩිහිටියකු වූ කල නැවත ගංගාව දෙස බලා සිටින්නේ ගං ඉවුරේ සිටගෙන ය. ඔහුට එලොව සිට එන පියා අත වනා ආචාර කරනු පෙනෙයි. පුත්‍රයගේ අවසන් ඉල්ලීම වන්නේ “මාද ඔරුවක පාකර හරින්න!” යන්න ය.ගංගාව ද සංකේතයක් කර ගනිමින් ජීවිතය පිළිබඳ ගැඹුරු දැක්මක් ඇති කිරීමට කතුවරයා සමත් වෙයි. අමෙරිකානු නවකතාකරුවකු වන ඩෙනිස් ලෙහේන්ගේ “ගුප්ත ගංගාව“ සම්මාන ලැබූ ජනප්‍රිය නවකතාවෙකි. එහි ප්‍රධාන චරිත තුන විවිධ අකරතැබ්බවලට මුහුණ දෙන අතර ම අපරාධවලට ද සම්බන්ධ වෙති. මෙහි ගංගාව භාවිත වන්නේ ප්‍රබල සංකේතයක් ලෙස ය. ගංගාව සියලු අපරාධ දෙස බලා සිටින්නේ ස්වභාව ධර්මයේ නියමයක් ලෙස ය.නෝබට් අයගමගේ “කාල නදී ගලා බසී” නම් නවකතාවට පසුබිම් වන්නේ කළු ගඟ ය. සබරගමුව පළාතේ රූස්ස කඳුමුදුන්වල සිට ගලා එන දොළපහරවලින් පෝෂිත ව කළුතර දී මුහුද හා එක්වන මේ ජල ප්‍රවාහය ශ්‍රී ලංකාවේ වැඩිම ජල ධාරිතාව සහිත ගංගාව ලෙස ද සැලකේ. කලකට ඉහත මේ ගංගාව දිගේ පාරු ගමන් කළේ ය. පාරුකාරයකුගේ ජීවිතය මුල්කොට සමාජ චලන ගණනාවක් ද, කාල පරාස ගණනාවක් ද, විවිධාකාර ගති සිරිත් සහිත චරිත ගණනාවක් ද නවකතාකරුවාගේ නිරීක්ෂණයට හසුවේ.නවකතාකරුවාගේ සමාජ කාර්යය අංශ කිහිපයකින් විග්‍රහ කළ හැකි ය.(i) ඉංග්‍රීසි ආණ්ඩු සමයේ දේශපාලන ගැටලු නිරූපණය කිරීම.(ii) ප්‍රවාහන මාධ්‍යයක් ලෙස පාරු ජීවිතයේ ෙතාරතුරු දැක්වීම.(iii) 18 සියවස මුල් කාර්තුවේ පොදු පුරවැසියාගේ තත්ත්වය නිරූපණය කිරීම.(iv) වතු වැවිලි හා වෙළෙඳාම ආශ්‍රිත සමාජ ක්‍රියාකාරකම් දැක්වීම.(vi) උක්ත කාලයෙහි සමාජ පන්ති දෙකක මානුෂීය සම්බන්ධතා නිරීක්ෂණය කිරීම.කතුවරයා කළු ගඟ සංකේතවත් කොට කාල පරාස කිහිපයක ජීවන තොරතුරු හෙළි කරයි. වරෙක ඔහු තණ්ඩලේගේ කථාන්දර ඔස්සේ අතීතයට යයි. නැවත ඔහු සාදිරිස්ගේ චරිතය ඔස්සේ වර්තමානයට එයි. වඩාත් විචිත්‍ර වන්නේ පාරු ජීවිතය ඔස්සේ එකල සමාජ – ආර්ථික වෙනස්වීම් චිත්‍රණය කිරීම ය. පාරුව යනු එකල පැවැති ප්‍රධාන ප්‍රවාහන මාධ්‍යයෙකි. එය සබරගමුවත්, බස්නාහිරත් අතර ප්‍රධාන ගනුදෙනු මාර්ගයක් විය. කැලණි ගඟ දිගේ යාත්‍රා වූ මෙබඳුම පාරු සේවයක් ද පැවැතිණි.“කුඩා වියේ සිට ම කළු ගඟ මගේ සමීපතම අසල්වැසියකු වූයේ ය. මේ පෞරාණික අසල්වැසියා එදා මෙදා තුර ගෞරවණීය බියමුසු කුතුහලයක් ද ගැඹුරු ළෙන්ගතුකමක් ද මා තුළ ජනිත කළේය.“එක ම ගඟට දෙවරක් බැසිය නොහැකි යැයි කියමනක් තිබේ. එසේ ය. ගඟ සෑම නිමේෂයක් පාසාම වෙනස් වන්නේ ය. ගඟදිය අලුත් වන්නේ ය.”“ගඟ දිය මත යාත්‍රා කරන්නෝ ද එසේ මය. වරෙක කෝපයෙන් වියරු වැටෙති. වරෙක ප්‍රේමයෙන් ආතුර වෙති. තම සාම්ප්‍රදායික ජල යාත්‍රාව මත තම මුළු ජීවිත කාලයම ගෙවා දමන ඔව්හු හැමදාම අලුත් ගම්බිම් දකිති. අලුත් මිනිසුන් ඇසුරු කරති.”“ලෝකය වෙනස් වන අයුරු මුලින් ම දකින්නෝ ඔව්හු ය.” (“කාල නදී ගලා බසී” – ප්‍රවේශය)නෝබට් අයගම මහතා කියන ලෙස ම උක්ත කාල පරාසයන්හි සමාජ චලන කළු ගංගාව දැක ඇත්තේ ය. එම ගඟ ඊට මුහුණ දෙන්නේ ය. ඉංගී‍්‍රසි කාරයාට කත් ඇද රටත් – රාජ්‍යයත් පාවා දෙන්නට පිඹුරුපත් සකස් කළ ඇහෙලේපොළ අදිකාරම රත්නපුරයේ සිට කළුතරට පලාඑන්නේ ගඟ දිගේ පාරුවෙන් ය. ඔවුන්ගේ කුමන්ත්‍රණය කළු ගඟ දකී. අපරාධකරුවන් පාරු කොල්ල කන අයුරු ද, මෝඩයන් ජාතිවාදයට ගිනි තබන අයුරු ද, ගඟ දකී. පාරුකාරයන්ගේ අබිරහස් ජීවිත ද, ඔවුන්ගේ ලිංගික චර්යාවන් ද ගඟ දකී.සුද්දා මේ රට පාලනය කළ සැහැසි විලාසය ද උන් මේ රටේ ආර්ථිකය වෙනස් කළ ආකාරය ද මේ ගංගාව දුටුවේ ය. කළු ගඟ උපේක්ෂාවෙන් ඒ දෙස බලා සිටියේ වුව පාඨකයා මේ අත්දැකීම් විඳගන්නේ බරපතළ විවේචන ද සහිතව ය.“එහි දී වයෝවෘද්ධ තණ්ඩලේලාට කළ හැකි අන් දෙයක් නො වීය. වියපත් තණ්ඩලේ ගිරයකට හසු වූ කරුංකා ගෙඩියක් සේ අසරණ ව සිටියේ ය. ඇහැලේපොළ ඉංග්‍රීසීන්ට තුටු පඬුරු ලෙස දෙන්නට ගෙනා අති මහත් වස්තු සම්භාරය පාරුවෙන් ගොඩබාන විට වයෝවෘද්ධ තණ්ඩලේ ගේ දෑස් නළලට ගියේ ය. රට සින්නක්කරම සුද්දාට පවරා දීමේ කොන්ත්‍රාත්තුවට තමා ද යම් ආකාරයකින් සම්මාදම් වී ඇති බව හැඟෙනවිට ඔහුට තමා ගැන ම කෝපයක් හට ගත්තේ ය.” (කාල නදී ගලා බසී – පිටුව 154)එකල සමාජයේ පැවැති කුල භේදය ප්‍රභූවාදය හා පුංචි ම මිනිසුන්ගේ අසරණකම ද කතුවරයා වරින්-වර මතු කරයි. තමා තෝරාගත් සමාජ පසුබිම පිළිබඳ සියුම් නිරීක්ෂණයක් ද, වැටහීමක් ද මේ කතුවරයාට තිබේ.“කාල නදී ගලා බසී” නවකතාවේ දී පාඨකයාට අපූරු චරිත ගණනාවක් මුණගැසේ. තණ්ඩලේ හා සාදිරිස් ඒ අතර ප්‍රධාන වෙති. සාදිරිස් ප්‍රධාන චරිතය යි. ඔහුගේ ළමා කාලයේ පටන් මැදිවිය දක්වා ජීවිතය කතාවෙන් නිරූපිත ය. සාදිරිස් යනු බොහෝ ගැහැට විඳදරා ගනිමින් ජීවිතයට ධෛර්යය සම්පන්නව මුහුණ දෙන ඇට්ටර ළමයෙකි. ඔහු ජීවිතයේ විවිධ අර්බුදවලට මුහුණ දුන්න ද පසු බසින්නේ නැත. මාරක – අවස්ථාවල දී පවා සාදිරිස් ඇද වැටෙන්නේ නැත. ඔහු නිර්භීත ය. මේ චරිතය පරිණත මිනිසකු බවට පත් වන්නේ තණ්ඩලේ නිසා ය. තණ්ඩලේ යනු ජීවිතය පිළිබඳ බොහෝ අත්දැකීම් සහිත පරිණත මිනිසෙකි. ඔහු නිහඬ ය. එහෙත් බුද්ධිමත් ය.“පාරු රස්සාව හරියට කරපු මිනිහෙකුට ඕනෙම තැනක ජීවත්වෙන්න පුළුවන්. ආං ඒක මතක තියා ගනින්!” (තණ්ඩලේ - පිටුව–138)සාදිරිස් පාරුවට ගොඩවන්නේ ගඟෙහි රළ පහරට මැදිව ගසාගෙන යද්දී ය. තණ්ඩලේ මේ දරුවා කෙරෙහි ඇස ගසාගෙන සිටිනුයේ සියල්ල දත් පුද්ගලයකු සේ ය. මේ දෙදෙනාගේ හෘදයාංගම සම්බන්ධය ගොඩනඟා ඇත්තේ පිය-පුතු ස්නේහයක් පරිදි ය. අපූරු මානුෂීය සබඳතා රැසක් නවකතාව තුළ තිබේ.ලුවිස් මුදලාලිගේ දුව සිසිලියානා නිරූපණය වී ඇත්තේ නිදහස් හා සෙල්ලක්කාර ප්‍රේමවන්තියක ලෙසය. ඇයගේ ආදරය හිමි වන්නේ සාදිරිස්ටය. එහෙත් පන්ති පරතරය නිසා ඔවුනට විවාහ ජීවිතය අහිමිය. කුමක් වුව මේ දෙදෙනා ගේ සම්බන්ධය එලෙස ම පවතී. කතුවරයා එය මනරම් ලෙස නිරූපණය කරයි.කතුවරයාගේ දෘෂ්ටියෙහි විශේෂත්වයක් ද පවතී. ඔහු ජීවිතයේ ඇතැම් සිදුවීම් හාස්‍යයට ලක් කරයි. එය බටහිර නවකතාකරුවන් අතර පවත්නා එක්තරා ප්‍රවණතාවකි.“අඩි තිස් ගණනක් ඉහළ සිට මුලට පතබෑවුණු නයා දෙවරක් පෙරැළී අපේක්ෂිත ගොදුර පිළිබඳ සිහි කල්පනාවෙන් ම අභාවප්‍රාප්ත වූයේ ය.” (පිටුව - 38)“මෙතෙක් හීතලයකු, අපතයකු සේ ලී කොටය උඩ සෙල්රුවක් සේ තැන්පත් ව හුන් සිමියොන් අයියා දුන්නක් ගැස්සෙන්නාක් සේ එකවර නැඟී සිටියේ තමා ද තවමත් ප්‍රාණවාචී සත්වයකු බව අඟවමිනි”. (පිටුව - 41)සමස්තයක් ලෙස ගත් කළ මේ නවකතාවෙන් ජීවිතය පිළිබඳ බොහෝ දේ උගත හැකි ය. රසවත්භාවය හා කුතුහලය පොත පුරාම පවතී. පිටු හාරසිය ගණනක් පුරාවට කතාව ගෙතී ඇත්තේ ඇතැම් අනවශ්‍ය විස්තරත් සමඟ ය. එහෙත් ඔහු කතා - රචනයෙහි ශූරයෙකි. කථාන්දරයට මුල්තැන දීම ඔහුගේ උපාය මාර්ගය වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=f1309184</link>
    <topic>ජනතා සේවයෙන් මා ලද තෘප්තිය අපමණයි</topic>
    <author>සංවාද සටහන ඉන්දික පොල්කොටුව ඡායාරූප-ගාමිණී රණසිංහ</author>
    <content>යෞවන සමාජ ක්‍රියාකාරිකයකු ලෙස එහි ජාතික තලය නියෝජනය කරමින් සමාජ සේවාවේ විශිෂ්ටයකු ලෙස නමක් දිනූ ලින්ටන් විජේසිංහ මහතා 1991 ප්‍රාදේශීය සභා මැතිවරණය හරහා ක්‍රියාකාරී දේශපාලනයට පිවිස විසි දෙවසරක් අඛණ්ඩව දේශපාලනයේ නිරතව සිටින්නේය. 2009 වසරේ මධ්‍යම පළාත් සභාවට තේරීපත් වූ හෙතෙම ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතාගේ මහජන සම්බන්ධීකරණ නිලධාරියාය. එදා මෙදාතුර රඹුක්වැල්ල අමාත්‍යවරයාගේ සමීපතමයකු ලෙස ක්‍රියා කරන විජේසිංහ මහතා මෙවර මධ්‍යම පළාත් සභාව සඳහා මහනුවර දිස්ත්‍රික් එජනිස අපේක්ෂකයකු ලෙස තරග කරයි. ඒ මහතා සමඟ ‘දිනමිණ’ කළ සංවාදයයි මේ.* ඔබේ දේශපාලන ගමන කෙටියෙන් පැහැදිලි කළහොත්?පාසල් යන අවදියේම මං දේශපාලනයට සමාජ සේවයට බොහොම ආශා කළා. එහි ප්‍රතිඵලයක් ලෙස පාසල් අධ්‍යාපනය අවසන් වනවිටම මං යෞවන සමාජ, තරුණ සේවා හරහා සමාජ සේවයට එක්වුණා. යෞවන සමාජ ප්‍රාදේශීය දිස්ත්‍රික් බල මණ්ඩල පමණක් නොව එවකට ජාතික සම්මේලනයේ මහනුවර දිස්ත්‍රික් නියෝජිතයා පවා වන්නට මට හැකි වුණා.අනතුරුව 1991 ප්‍රාදේශීය සභා මැතිවරණය හරහා ක්‍රියාකාරි දේශපාලනයට එජාපයෙන් එක්වුණු මං 1997, 2002 මැතිවරණවලින්ද එම පක්ෂයෙන් කුණ්ඩසාල මන්ත්‍රීවරයකු ලෙස තේරීපත්විය.ඉන්පසු මගේ දේශපාලනයේ වැදගත් සන්ධිස්ථානයක් උදාවුණේ 2006 දීය. ඒ කෙහෙළිය රඹුක්වැල්ල ඇමැතිතුමා ආණ්ඩුවට එක්වීමත් සමඟය. මගේ දේශපාලන ගුරුවරයා උපදේශකවරයා, මෙන්ම පරමාදර්ශී චරිතය වන කෙහෙලිය ඇමැතිතුමා ගනු ලැබූ තීරණයත් සමඟ දෙවරක් නොසිතා මාද එතුමා සමඟ ආණ්ඩුවට එක්වුණා. ඊට මාස කිහිපයකට පසු ප්‍රාදේශීය සභා මැතිවරණය පැවැත්වුණා. ඒකට මං මුහුණ දුන්නේ එජනිසය හරහාය. ඒක මට අභියෝගයක් වුණා.වෙනත් පක්ෂයක සිට පැමිණ තවත් පක්ෂයකින් මාස කිහිපයක් තුළ තරග කිරීම බොහොම අසීරු කටයුත්තක් නමුත් මට ඒ අභියෝගය ඉහළින්ම ජය ගන්න හැකි වුණා.ඉන්පසු 2009 පළාත් සභා මැතිවරණය උදා වුණා. ඒ සඳහා මං එජනිසයෙන් අයදුම් කළා එහිදී මට තිබුණු ප්‍රශ්නය තමයි මං එවකට ප්‍රාදේශීය සභා සභාපති, උප සභාපති හෝ නොවේ මන්ත්‍රීවරයකු පමණයි. ඒ නිසා බොහෝ අය කීවේ නිකම්ම නිකම් ප්‍රාදේශීය සභා මන්ත්‍රීවරයකුට පළාත් සභාව ජයගැනීම අමාරුයි කියා. නමුත් මගේ දේශපාලන ගුරුවරයා වන කෙහෙලිය ඇමැතිතුමා මාව දිරිමත් කරමින් මා වෙනුවෙන්ම සිටියා.එනිසා මට නාම යෝජනා ලැබී එවර මැතිවරණයෙන් ජය ලබා මධ්‍යම පළාත් සභා මන්ත්‍රීවරයකු ලෙස තේරීපත්වීමට අවස්ථාව උදාවුණා. පළාත් සභා මන්ත්‍රීවරයකු ලෙස තේරීපත් වූ පසු මට කුණ්ඩසාල ප්‍රමුඛ මහනුවර දිස්ත්‍රික්කය පුරා ජනතාවට විශාල සේවාවක් පසුගිය කාලයේ සිදු කිරීමට හැකි වුණා.ජනතා සේවයෙන් මා ලද තෘප්තිය අපමණයි. විසි දෙවසරක දේශපාලන දිවියේ පොඩි මිනිසුන් වෙනුවෙන් වැඩ කළ මම ජනතා සේවයෙන් විශාල තෘප්තියක් ලබනවා. මගේ දේශපාලනය හැමදාමත් අහිංසක පොඩි මිනිසුන් වෙනුවෙන් සේවය කිරීමයි. රට දිනවන මහින්ද රාජපක්‍ෂ මහතාගේ වැඩපිළිවෙළ දිනවීමට අපි උපරිමයෙන් කැප වෙනවා.* ඔබ නියෝජනය කරන කුණ්ඩසාල මැතිවරණ කොට්ඨාසය වේගයෙන් ජනගහනය වැඩිවන කොට්ඨාසයකි. මේ හරහා වේගයෙන් කුණ්ඩසාලය සංවර්ධනය කිරීමේ අභියෝගය තියනවා.ඔව්, ඇත්තෙන්ම ඒ අභියෝගය තිබෙනවා.නමුත් කෙහෙළිය රඹුක්වැල්ල ඇමැතිතුමා මේ ආසනය භාර ගැනීමත් සමඟ අපට ඒ අභියෝගයට යන ගමන පහසු වුණා. එක්ලක්ෂ විසිපන් දහසක පමණ ජනතාවක් සිටින ඉන් ලක්ෂයක පමණ ඡන්ද දායකයන් ප්‍රමාණයක් සිටින කුණ්ඩසාලය සංවර්ධනය කිරීමේ අභියෝගය මේ වනවිටත් අපි ජයගෙන තිබෙනවා. මේ ආසනය තමයි පළාතේ වේගයෙන්ම සංවර්ධනය වන මැතිවරණ කොට්ඨාසය. එවකට කුණ්ඩසාලයේ ප්‍රදේශ කිහිපයකට පමණයි සංවර්ධනය ළඟාවී තිබුණේ. නමුත් අද ආසනය පුරා සංවර්ධනය ක්‍රියාත්මකයි.ජාත්‍යන්තර හා ජාතික මට්ටමේ සංවර්ධන ව්‍යාපෘති රැසක් ක්‍රියාත්මක වන්නේ මේ ආසනයේය. මධ්‍යම පළාත් සභා නව ගොඩනැලි සංකීර්ණය, බන්ධනාගාරය, හෝටල් පාසල, මාර්ග සංවර්ධන අධිකාරිය, මෙන්ම ජාත්‍යන්තර ක්‍රීඩාපිටි රැසක්ද පවතින්නේ කුණ්ඩසාලයේය. ඒ වගේම පසුගිය දැයට කිරුළ ප්‍රදර්ශනය හරහා මේ ආසනයේ සංවර්ධන කටයුතු රැසක් ක්‍රියාත්මක කිරීමට හැකි වුණා. 2009 වනවිට මේ ආසනයේ එකදු කිලෝමීටරයක් හෝ ප්‍රමිතියට කාපට් කර තිබුණේ නැහැ.නමුත් අද වනවිට මාර්ග කිලෝමීටර් සියයක් පමණ කාපට් කැර තිබෙනවා. රාජ්‍ය ආයතන විශාල ප්‍රමාණයක් මේ වනවිට ස්ථාපිත කර ඇත්තේ මේ ආසනයේය. කුණ්ඩසාලය කියන්නේ ජනතාව පදිංචිවීමට වඩාත්ම ආශා කරන ප්‍රදේශයකි. ඒ නිසා ජනගහනය මෙහි විශාල ලෙස වැඩි වෙනවා. ඒ සඳහා උපරිම යටිතල පහසුකම් සංවර්ධනය කෙරෙනවා. රට ආසියාවේ ආශ්චර්ය කරා ගෙන යන ගමනේදී කුණ්ඩසාල මැතිවරණ කොට්ඨාසය මධ්‍යම පළාතේ ආශ්චර්ය කරා ගෙන යාම අපේ වැඩපිළිවෙළයි.* පාරම්පරික කර්මාන්ත මෙන්ම විවිධ කර්මාන්ත විශාල ප්‍රමාණයක් ක්‍රියාත්මක ප්‍රදේශයකි කුණ්ඩසාල කොට්ඨාසය. මේ කර්මාන්ත නඟාසිටුවීමට කුමන ආකාරයේ වැඩපිළිවෙළක් ද ක්‍රියාත්මක?පිත්තල, මැටි, හණ සංගීත භාණ්ඩ ආදී කර්මාන්ත රැසක් මේ ප්‍රදේශයේ පාරම්පරිකව ක්‍රියාත්මකයි. අපි මේ පාරම්පරික කර්මාන්ත රැක ගත යුතුයි. ඒ සඳහා අපේ කෙහෙළිය අමාත්‍යතුමා අදාළ අමාත්‍යාංශය සමඟ සාකච්ඡා කැර වැඩපිළිවෙළ රැසක් සැලසුම් කර තිබෙනවා. ඔවුන්ට අවශ්‍ය පහසුකම් යටිතල පහසුකම් නංවාලීමටද අපි බලාපොරොත්තු වෙනවා.පාරම්පරික කර්මාන්තවලට අමතරව ඇඟලුම් කර්මාන්තය වැනි විවිධ කර්මාන්ත විශාල ප්‍රමාණයක් කුණ්ඩසාලයේ ක්‍රියාත්මකයි. කුණ්ඩසාල කර්මාන්තපුරය ද ඒ ඔස්සේ ක්‍රියාත්මකයි. අපි ඒ සඳහා විවිධ දිරිගැන්වීම් මෙන්ම ආයෝජකයන්ට අවශ්‍ය පහසුකම් උපරිමයෙන් සලසනවා. දෛනිකව දහස් ගණනක තරුණ තරුණියන් පිරිසක් කර්මාන්ත ක්ෂේත්‍රයේ රැකියා සඳහා කුණ්ඩසාලයට පැමිණෙනවා.* මෙවර මැතිවරණය හරහා ආණ්ඩුව පරාජය කිරීමේ ප්‍රථම වෙඩිමුරය තබන බවට විපක්ෂය පවසනවා ඒක අභියෝගයක් නේද?ඕක පුස්වෙඩිල්ලක් ඒ වගේම ඔවුන්ට තවත් අවුරුදු විසිපහක් තිහක් යනතුරු ආණ්ඩුවක් කියන්නේ හීනයක් විතරයි. අද කෙහෙද විපක්ෂයක් තියෙන්නේ. හරි විපක්ෂයක් නම් ආණ්ඩුවට අභියෝගයක් විය යුතුය. එහෙම එකක් අද ගෑවිලවත් නෑ අපිත් එජාපයේ හිටපු උදවිය. අපි දන්නවා එදා එජාපයයි අද එජාපයේයි තත්ත්වය. අද ඒ පක්ෂය ඇද වැටෙන්න පුළුවන් පහළම තත්ත්වයට ඇද වැටී අවසන්ය.ජනතා විමුක්ති පෙරමුණ ගැන කතා කිරීමවත් ඵලක් නෑ. එක යුගයක ඉහළම මනාප ලබා ගනිමින් පාර්ලිමේන්තුවට තේරීපත් වූ ජවිපෙ මන්ත්‍රීවරයා නියෝජනය කළේ කුණ්ඩසාලයයි. නමුත් අද ඒ අයට ඡන්ද දෙතුන් සීයක් අරන් ප්‍රාදේශීය සභාවටවත් එන්න බැරි තරමට පහළටම ඇද වැටිලයි ඉන්නේ. ඒ වගේම එදා හිටපු එජාප ප්‍රාදේශීය සභා මන්ත්‍රීවරයා අද සිටින්නේ අපි සමඟයි. අනෙක් පැත්තට රට පුරාම එජාපය ජවිපෙ ඇතුළු විපක්ෂයේ සෑම පක්ෂයක්ම බිඳ වැටී ත්‍රීවීල් පක්ෂ බවට පත්ව හමාරයි.* ඔබ එසේ ප්‍රකාශ කළද කුණ්ඩසාල එජාප සංවිධායකවරයා එම පක්ෂයේ මහලේකම්වරයා. ඒ නිසා මේ මැතිවරණය ඔබේ ආසනයට අභියෝගයක් නේද?ඕක විහිළුවක්. එජාප මහලේකම්වරයා කුණ්ඩසාල ආසනයේ පැත්ත පළාතට පසුගිය කාලයේ ආවේ නෑ. මේ මැතිවරණය නිසා පමණක් දවසක් දෙකක් ආවා. පසුගිය මැතිවරණයේ අපි මේ ආසනය වැඩි ඡන්ද විසි දහසකින් ජය ගත්තා. අපි මෙවර වැඩි ඡන්ද විසි පන්දහසකට වඩා ලබා ගනිමින් වාර්තාගත ජයක් ලබා ගන්නවා. පසුගිය ප්‍රාදේශීය සභා මැතිවරණයට එජාපයෙන් තරග කළ අපේක්ෂකයන් වැඩිදෙනෙක් මෙවර අපට සහය දෙනවා. මහලේකම්වරයා ශක්තිමත් නම් ඔවුන් එන්නේ නැහැ. 2005 න් පසු කුණ්ඩසාලය වෙනස් වුණා.ජනාධිපතිතුමන් මෙන්ම කෙහෙළිය අමාත්‍යතුමාට මේ ආසනයේ ජනතාව ගෞරව කරනවා පමණක් නොව දැඩි විශ්වාසයකින් කටයුතු කරනවා.මෙවර මැතිවරණයට කුණ්ඩසාලේ නියෝජනය කරන එක අපේක්ෂකයෙක් කුණ්ඩසාලේ හතර මායිමවත් දන්නේ නැහැ. කුණ්ඩසාලෙන් ප්‍රාදේශීය සභාව, පළාත් සභාව තියා මොන ආයතනයක්වත් නියෝජනය කරපු අය නොවේ අද එජාපයෙන් තරග වදින්නේ. මෙහෙම තත්ත්වයන් අපි එජාපයේ සිටියදී තිබුණේ නැහැ. ඒ කාලයේ කෙහෙළිය ඇමැතිතුමා නායකත්වය දිස්ත්‍රික්කයට ලබා දුන්නේ. අද කිසිම නායකත්වයක් වැඩපිළිවෙළක් ඉලක්කයක් එජාපයට නැහැ.අපි මෙවර මැතිවරණයෙන් තුනෙන් දෙක ඉක්මවා ගිය වාර්තාගත ජයකින් සරත් ඒකනායක මහතාගේ ප්‍රධානත්වයෙන් මධ්‍යම පළාත් සභාව පිිහිටුවනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>18</day>
    </date>
    <link>http://www.dinamina.lk/2013/09/18/_art.asp?fn=f1309185</link>
    <topic>අලින්ගෙන් දුක්විඳින ජනතාව බේරාගන්නඉතිහාසයේ ඉහළම මුදල දුන්නේ මමයි</topic>
    <author>සාකච්ඡාව හා ඡායාරූප ගන්දර සමූහ ජයසිරි පේදුරුආරච්චි</author>
    <content>පළාත් සභා ඡන්ද උණුසුම අද වන විට තීව්‍ර මට්ටමක පවතී. ප්‍රචාරක කටයුතු අද (18) මධ්‍යම රාත්‍රියෙන් අවසන් වුවද ලබන විසි එක (21) දක්වා ඡන්ද උණුසුම දිනෙන් දින වැඩිවනු ඇත. ඒ ඡන්ද උණුසුමත් සමඟ වයඹ පළාත් සභා මැතිවරණය සඳහා ජනතාවගේ ඉහළ අවධානයක් යොමුව ඇත්තේ සුවිශේෂී කරුණු කීපයක් නිසාය. දිනෙන් දින උණුසුම් වන වයඹ පළාත් සභා ඡන්දය පිළිබඳ එක්සත් ජනතා නිදහස් සන්ධාන අපේක්‍ෂක ආනන්ද චන්ද්‍රලාල් මහතා සමඟ කළ සාකච්ඡාවකි මේ.* ඔබ දේශපාලනයට පැමිණියේ කොහොමද?පාසල් ශිෂ්‍යයකු ලෙස උසස් පෙළ කරන අවදියේ ශ්‍රී ලංකා නිදහස් පක්ෂයේ “දිනකර” පුවත්පතේ වාර්තාකරුවෙකු ලෙසින් තමයි මා දේශපාලනයට යොමුවුණේ.ඉන්පසු 1980 වසරේදී යාපහුව ආසනයේ ශ්‍රී ලංකා නිදහස් පක්‍ෂ ශිෂ්‍ය සංවිධානයේ සංවිධායක ලෙස සම්බන්ධ වුණා. 83-84 වසර වන විට යාපහුව ආසනයේ ගංතිහ කෝරළයේ බලමණ්ඩල ලේකම් වුණා. එහෙම ආපු ගමන 1991 දී මහව ප්‍රාදේශීය සභා ඡන්ද අපේක්‍ෂකයකු දක්වා ආවා. 1991 දී ප්‍රාදේශීය සභාවට මම තරග කරන විට තරුණ සංවිධානයේ සභාපති ලෙස කටයුතු කළා.* ඔබ දේශපාලනයට අවතීර්ණ වූ කාලය අභියෝග පිරි කාලයක් නේද?අභියෝග කියන්නේ ජීවිතය පිළිබඳව තරුණයින්ට කිසිදු විශ්වාසයක් ඒ කාලයේ තිබුණේ් නැහැ. ඒ වාමවාදී දේශපාලනය කළ නිසයි. 88-89 යුගයේ කෙතරම් අභියෝග තිබුණත් ශ්‍රී ලංකා නිදහස් පක්‍ෂයෙන් දේශපාලනය කරන්න අප පසුබට වුණේ නැහැ. ඒ ශක්තිමත් පක්‍ෂයේ ආශීර්වාදය නිසාදෝ මරණ බිය තිබුණත් පසුබට වෙන්න හිතුණේම නැහැ. ඒ නිසයි 1991 දී මහව ප්‍රාදේශීය සභාවට තරග කර එහි විපක්‍ෂ නායකයා වශයෙන් පත්වුණේ.ඒ කියන්නේ කෙතරම් අභියෝග තිබුණත් ඔබ ජනතාව සමඟ සිටි නිසා පළමු ඡන්දයෙන්ම විපක්‍ෂ නායක වෙන්න හැකි වුණා.ඇත්ත වශයෙන්ම ඔව්. ඒ නිසයි මම කලිනුත් කීවේ මරණ බිය තිබුණත් අපි පක්‍ෂය ආරක්‍ෂා කරගෙන ජනතාව සමඟ සිටියා කියා. ඒ විශ්වාසය අද අපේ ජනතාව අතර තිබෙනවා. ජනතා විශ්වාසය මම කිසිදු දිනක කඩකරලත් නෑ. ඉදිරියේදී කඩකරන්නේත් නෑ. මහව ප්‍රාදේශීය සභාවේ විපක්‍ෂ නායක වෙමින් ප්‍රජාතන්ත්‍රවාදී ඡන්ද බලය කෙරෙහි විශ්වාසය තැබූ ඔබ මේ වන විට පළාත් සභාව දක්වා පියවර කීපයකින් ඉදිරියට ගොස් තිබෙනවා. ඒ ගමන ගැන කියන්න.1991 දී විපක්‍ෂ නායක වුණායින් පසුව මම ඊළඟ පියවර තැබුවේ 1997 දී ප්‍රාදේශීය සභාවේ උප සභාපති ලෙසයි. 1998 දී සභාපති ලෙසත් පත් වුණා. ඔහොම යන අතරේ යළි 2001 දී එක්සත් ජාතික පක්‍ෂය ප්‍රාදේශීය සභාවේ බලය ලබාගන්නා විට එහි විපක්‍ෂ නායක ලෙස යළිත් පත් වුණා. පසුව 2004 දී පැවති පළාත් සභා මැතිවරණයේදී තරග කර වයඹ පළාත් සභාවේ මන්ත්‍රීවරයකු ලෙස පත් වී එතැන් සිට අද දක්වා ජනතාව සමඟ සිටිනවා.* ඔබේ පවුල වාමාංශික අය නිසා විශාල වශයෙන් එක්සත් ජාතික පක්‍ෂ ආණ්ඩු පාලනයෙන් හිරිහැර විඳින්න සිදුවූ බව ආරංචියි.එක්සත් ජාතික පක්‍ෂ පාලනයන් යටතේ විපක්‍ෂ දේශපාලන පක්‍ෂවල අයට කරපු කරදර කාටත් අමතක නෑ. පාසල් ගුරුවරයෙකු වෙච්ච අපේ තාත්තව වාමවාදී දේශපාලනය කිරීමේ වරදට 1977 ආණ්ඩුව බලයට පත්වී දින දෙක තුනක් ඇතුළත මඩහපොළ කන්දේ ඇති දුෂ්කර පාසලකට පත්කළා. කොච්චර ඉගෙන ගත්තත් අපේ පවුලේ අයට රජයේ රස්සාවක් ගන්න අවස්ථාවක් දුන්නේ නෑ.* මාධ්‍යවේදියෙක් ලෙස කටයුතු කළ අතීතය පිළිබඳ සිහිපත් කළොත්?එය ඉතා තෘප්තිමත් කාලසීමාවක්. දිනකර යාපහුව වාර්තාකරු ලෙස ආරම්භ කළ මාධ්‍ය ගමන දිනරැස, සිරිලක, දිවයින, ලංකාදීප, ලක්බිම යාපහුව වාර්තාකරු මෙන්ම කර්තෘ මණ්ඩල මාණ්ඩලිකයකු ලෙසත්, තරණය පුවත්පතේ නියෝජ්‍ය කර්තෘ ලෙස මෙන්ම මනහර සඟරාවේ ප්‍රධාන සෝදුපත් කියවන්නා ලෙසත් කටයුතු කළා. 80 දශකයේ ප්‍රාදේශීය සභාවට තරග කළ නිසා ඉන් ඉවත් වුණා.* මාධ්‍ය ජීවිතය අතහැර ඇයි දේශපාලනයට පිවිසුණේ?සැබෑ ලෙසම මම මාධ්‍යයට ආදරෙයි. තෘප්තිමත්. මේ දෙකෙන්ම කරන්නේ ජනතාවට සේවය. ඒත් කටුමැටි පැලේ, අතු පැලේ ජීවත්වූ මට ජනතා අවශ්‍යතා හොඳින් අවබෝධ වී සිටියා. මගේ ජනතාවට සේවය කරන්න වගේම අපි සැමදා ආදරය කළ පක්‍ෂය රැකගන්න දේශපාලනයට ආවා.* දේශපාලන ගමන ගැන තෘප්තිමත් ද?තෘප්තිමත්. ඒත් කැපවීමට ඇගයීමක් නැති විට ලොකු වේදනාවක්, කලකිරීමක් ඇතිවෙනවා. ජනතාවට අපි කෙතරම් වැඩ කළත්, ඇතැම් අය පටු දේශපාලනය නිසා කෙණහිලිකම් කරනා විට ලොකු කලකිරීමක් තිබෙනවා.* පළාත් සභා මන්ත්‍රීවරයෙක් වශයෙන් කුරුණෑගලට කළ සේවය කුමක්ද?ජනතාවට අපි වැඩ කළා. ඒ අපිට ලැබෙන සුළු මුදලින්. පළාත් සභා මන්ත්‍රීවරයෙකුට වඩා ප්‍රාදේශීය සභා සභාපතිවරයෙකුට ජනතාව වෙනුවෙන් වැඩ කළ හැකියි. අපිට ලක්‍ෂ විස්සක් වැනි සුළු මුදලක් තමයි ලැබෙන්නේ. ඒත් අපි ජනතාවට වැඩ කළා. වයඹ පුබුදුව නිසා අපිට අතිගරු ජනාධිපතිතුමා දුන් සල්ලිවලින් ජනතාව වෙනුවෙන් ලොකු වැඩක් කරන්න හැකි වුණා.වයඹ අලි ප්‍රශ්නය විශාල ලෙස තිබුණත් අලියන් ගැවසෙන අනාරක්‍ෂිත මාර්ග සඳහා වීථි පහනක්වත් දාන්න බැහැ. එවැනි ඉල්ලීම් තිබුණත් නිලධාරීන් එය අනුමත කරන්නේ නෑ. ඒත් මම රුපියල් ලක්‍ෂ එකහමාරක් වැය කර අලි විශාල වශයෙන් ගැවසෙන අනාරක්‍ෂිත මාර්ග සඳහා වීථි පහන් සවිකළා.පළාත් සභාව හරහා වනජීවී අමාත්‍යතුමා, බැසිල් රාජපක්‍ෂ අමාත්‍යතුමා, ටී. බී. ඒකනායක ඇමැතිතුමා හා අතිගරු ජනාධිපතිතුමා ඇතුළු සැමගේ ආධාර ලබාගෙන වල් අලි උවදුර නැතිකරන්න ක්‍රියා කරනවා.* ඇයි අලි ප්‍රශ්නයට මේ තරම් උනන්දු?නෙළුම්පත්වැව ගමේ සිට සැතපුම් තුනහමාරක් හතරක් පයින් අඹන්පොළට, බළල්ලට අපි උසස් පෙළ කරන්න පයින් ආවා. එහිදී වන සතුන්ගෙන් නොයෙකුත් පීඩා විඳින්න සිදුවුණා. ඒ නිසා ජනතාව විඳින දුක, පත්වන අසරණතාවය මා දන්නවා. ඉඟිනිමිටියේ සිට මී ඔය දක්වා අලි වැටක් හදන්න මම රුපියල් ලක්‍ෂ පනහක් ලබාදීමට ක්‍රියා කළා. අලි උවදුරෙන් දුක්විඳින ජනතාව බේරාගන්න ඉතිහාසයේ ඉහළම මුදල ලබා දුන්නේ මම. වයඹ ජනතාවගේ ජීවිත රැකගැනීමට අපිට ලොකු වගකීමක් තිබෙනවා. අලි වැට ගහන්න රුපියල් ලක්‍ෂ පනහක් දුන්නා කියා මට අපේ ඇතැම් දේශපාලනඥයෝ දොස් කීවා. ඒ ඇයි කියා මඳක් හිතන්න ඕන. ජනතාවට වැඩක් කරන්න දෙන සල්ලිවලින් මට ගසාකන්න, කොමිස් ගන්න ඕනෑ නෑ. ඒ නිසා කවුරු මොනවා කීවත් මම ලක්‍ෂ පනහ වෙන්කළා.* ඉදිරි අපේක්‍ෂාවන් මොනවද?ජනාධිපතිතුමා තිස් අවුරුදු යුද්ධය නැතිකළා. අද ජනතාව බියෙන් සැකයෙන් තොරව කටයුතු කරනවා. ඒ අතර රට වේගවත් සංවර්ධනයකට යනවා. මගේ ප්‍රධානතම අපේක්‍ෂාවක් තමයි වල් අලි උවදුරෙන් වයඹ ජනතාව බේරාගැනීම. එමෙන්ම මේ වන විට අලි උවදුරෙන් පීඩා විඳි ජනතාවට කිසිදු හව්හරණක් නැතිව දුක් විඳිනවා. රණවිරුවන් රැකගන්න නම් ඕනෑතරම් සංවිධාන, ආයතන තිබෙනවා. රට යන අය රැකගන්න අගේ කරන්න රටවිරුවෝ කියා වැඩසටහන් ක්‍රියාත්මක කරනවා. එය ජාතික හා ජාත්‍යන්තර වශයෙන් තිබෙනවා. ඒත් ජාතියට බත සපයන, හොඳ එළවළු පලතුරු ටික සපයන වීරෝදාර ගොවීන් අලි ප්‍රහාරවලින් මිය ගියාම බලන්න හොයන්න කෙනෙක් නෑ.පවුල් පිටින් අසරණ වෙනවා. දරුවෝ පාසල් ගමන නවතා දමනවා. මේවා මා හොඳින් අත්දැක තිබෙනවා. ඒ නිසා අසරණ වෙන ගොවි පවුල් ආරක්‍ෂා කරගන්න වැඩසටහනක් ක්‍රියාත්මක කරන්නත්, අසරණ වන පවුල්වල දරුවන්ගේ අධ්‍යාපනය සුරක්‍ෂිත කරන්න ශිෂ්‍යත්ව වැඩසටහනක් ක්‍රියාත්මක කරන්න බලාපොරොත්තු වෙනවා. අලියන් මරනවාට මම විරුද්ධයි. ඒත් අලියෙක් මැරුවොත් ලොකු දඬුවම් දෙනවා. ඒත් අලියා ගසා මැරුණ ගොවියාගේ් පවුල ගැන බලන්නේ නැහැ. මෙන්න මේ තත්ත්වය වෙනස් කිරීම මගේ ලොකු අපේක්‍ෂාවක්.* මොනවද මේ මොහොතේ ඔබේ ජනතාවට කියන්නේ?මේ ඡන්දය අපිට ආවේ නියමිත කාලයට කලින්. ජනාධිපතිතුමා මේ රට වසර තිහකට පසු බේරාගත් රාජ්‍ය නායකයා යුද අධිකරණයකට යවන්න උත්සාහ කරන ඇතැමෙක් අපේ ජනාධිපතිතුමා යුද අධිකරණය හමුවට ගෙන යන තෙක් නින්ද නොයන බව පවසන මොහොතක මේ ඡන්දය එනවා. මේ සියලු ප්‍රශ්නවලට රටේ ජනමතයෙන් හොඳ පිළිතුරක් ජාතික හා ජාත්‍යන්තර කුමන්ත්‍රණ කරුවන්ට මෙන්ම මුළු ලෝකයාටම දෙන්න පුළුවන් මොහොතක් මේක.ඈත අතීතයේ සිට රටට එරෙහි විදේශීය මෙන්ම දේශීය කුමන්ත්‍රණ ක්‍රියාත්මක වන විට ඈත අතීතයේ සිට රට බේරාගැනීමට, රට වෙනුවෙන් නැඟී සිටීමට ක්‍රියා කළ අභිමානවත් පිරිසක් තමයි සත්කෝරළයේ සිටින්නේ. මේ තමයි සත්කෝරළයේ අභීත තීරණය ලොවට පෙන්වන්න වෙලාව. රට රැකි මුතුන්මිත්තන් ගිය මඟම ගොස් අපිත් කොටින්ගෙන් මුදාගත් මේ පින්වන්ත රට යළි යළිත් රැකගන්නවා කියා පෙන්වන අවස්ථාව.ඒ නිසා ජනාධිපතිතුමා වටා එක්රොක් වී කුමන්ත්‍රණ පැරදවීමට ක්‍රියාකරන ලෙස ආදරණීය ජනතාවගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n1309199</link>
    <topic>රට බෙදන්න හදන අයට කිසිදු සහායක් දෙන්න එපා</topic>
    <author>ජයසිරි මුණසිංහ, අසේල කුරුළුවංශ, ඉන්දික පොල්කොටුව මහනුවර සිට</author>
    <content>රට බෙදන්න මාන බලන විවිධ බලවේග ඇති බවත්; පක්ෂ ඇති බවත් කියා සිටි ජනාධිපති මහින්ද රාජපක්ෂ මහතා ඒ අයට කිසිදු ඉඩක් ලබා නොදිය යුතු යැයි ද පෙන්වා දෙමින් මෙවර මැතිවරණයේ දී ඒ සඳහා බුද්ධිමත් තීන්දුවක් ගන්නැ’යි ඓතිහාසික මහනුවර ජනතාවගෙන් ඉල්ලා සිටියේය.එක්සත් ජනතා නිදහස් සන්ධානයේ මධ්‍යම පළාතේ අවසන් මැතිවරණ ප්‍රචාරක රැලිය අමතමින් ඊයේ පස්වරුවේ ඓතිහාසික මහනුවර මධ්‍යම වෙළෙඳ පොළ ඉදිරියේ පැවැති ජනහමුවට එක් වෙමින් ජනාධිපතිවරයා එම අදහස් පළ කළේය.මධ්‍යම, වයඹ සහ උතුරු පළාත් සභා මැතිවරණ ඉලක්ක කොට එක්සත් ජනතා නිදහස් සන්ධානය සංවිධානය කළ විජයග්‍රාහී ජන රැලි මාලාවේ අවසාන මහා ජන රැලිය ඊයේ (18) සවස ඓතිහාසික කන්ද උඩරට මහනුවර නගරයේ පැවැති අවස්ථාවට සහභාගි වෙමින් ජනාධිපති මහින්ද රාජපක්‍ෂ මහතා මේ කරුණු අවධාරණය කෙළේය.එහිදී වැඩිදුරටත් අදහස් දැක්වූ ජනාධිපතිතුමා මෙසේද කීය. අද සමහරුන්ට ලෝකය ඉදිරියේ අප රට කොන් කරන්නට උවමනා වී තිබෙනවා. ඒ අය විවිධ බලවේග සමඟ එක්ව එය ජයගන්න කටයුතු කරනවා. අපිට ඒවා පෙනෙනවා. අපි කාටවත් අපේ රට කා ඉදිරියේ හෝ කොන්කරන්නට ඉඩ තබන්නට බැහැ. අපි ඒ සියලු වෑයම් පරාජයට පත් කරනවා යැයිද ජනාධිපතිතුමා දැඩිව අවධාරණය කෙළේය.එක්සත් ජනතා නිදහස් සන්ධානයේ අවසාන ප්‍රචාරක රැලි අති සාර්ථකව මහනුවර දී පැවැත්වීමට කටයුතු කළ සෑම දෙනාටම මාගේ ගෞරවය පුද කරන්න කැමැතියි. ඓතිහාසික කන්ද උඩරට තමයි අපගේ අසිරිමත් දන්ත ධාතූන් වහන්සේ වැඩහිඳින ශ්‍රී දළදා මාලිගාව තිබෙන්නේ. ඒනිසාම අපි අතිවිශාල ගරුත්වයක් මේ නගරයට දක්වනවා.මේ සුන්දර නගරයේ සියලු පහසුකම් වැඩිදියුණු කරන්න අපි කැපවෙනවා. කටයුතු කරනවා. මහනුවර දිස්ත්‍රික් විජයග්‍රාහී ජන රැලියට මහා සංඝරත්නය, හින්දු, ඉස්ලාම්, කතෝලික සර්ව ආගමික නායකයෝ පැමිණ ආශිර්වාද කළහ. ආණ්ඩුව නියෝජනය කරමින් මැති ඇමැතිවරු ප්‍රධානව මේ අවස්ථාවට මහනුවර දිස්ත්‍රික්කයේ සෑම මැතිවරණ කොට්ඨාසයකම අතිවිශාල ජනතාවක් පැමිණ සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091910</link>
    <topic>නිදහස ලබාගන්න ආණ්ඩුවට සහාය දෙන්න</topic>
    <author>වුනියාව උතුර සමූහ</author>
    <content>දෙමළ ජනතාවට නිදහස ලබාගැනීමට අැති එකම මාර්ගය මහින්ද රාජපක්‍ෂ ආණ්ඩුවට සහාය දැක්වීම බවත්, දෙමළ ජාතික සන්ධානය 1948 සිට කළේ දෙමළ වැසියන් රැවටීම බව ද ඔවුන් දෙමළ ජනතාවට දිනාදුන් දෙයක් නැති බව කුමරන් පද්මනාදන් මහතා හෙවත් (කේ.පී) ඊයේ (18) පැවැසීය.කිළිනොච්චිය සෙන්චොලේ ළමා නිවාසයේ ඊයේ පැවැති මාධ්‍ය හමුවක දී කුමරන් පද්මනාදන් මහතා මෙලෙස පැවසීය.වැඩිදුරටත් අදහස් දැක්වූ කුමරන් පද්මනාදන් මහතා මෙසේ ද කීය.දෙමළ ජාතික සන්ධානය තමන් කරපු වැරදි පිළිගන්නේ නැතිව එක එක්කෙනාගේ පිට වරද පටවලා දොස් කියන අතර මහ ඇමැති අපේක්ෂක විග්නේෂ්වරන් අධිකරණ රාජකාරි කටයුතු කරද්දි එල්. ටී. ටී. ඊ සාමාජිකයන්ට එරෙහිව දැඩි ලෙස බලය පාවිච්චි කරපු අයෙක්. දැන් එල්. ටී. ටී. ඊ. ය මහවිරුවන් කියා වර්ණනා කරන්නේ ඡන්දය ලබාගැනීමට බව ද පැවැසීය.සුරේෂ් කියන්නේ අහිංසක දෙමළ තරුණයන් විශාල පිරිසකගේ ජීවිතවලට වගකියන්න ඕනෑ කෙනෙක්. ඒ කාලයේ විරුද්ධවාදී කණ්ඩායම් හි තරුණයන්ගේ හිස ගසා දමා ළිංවලට දැමුව කෙනෙක්. යාපනය සුභාෂ් හෝටලයේ වදකාගාරයක් ඔහු නමින් පවත්වාගෙන ගියා. හිට්ලර් වගේ දඬුවම් කරපු කෙනෙක්.එල්.ටී.ටී.ඊ. ය විනාශ වුණාට පස්සේ කැනඩාවේ මා දන්නා අයකු පවසා සිටියා පක්ෂය විනාශ වී ඇති හෙයින් ඉතිරි පිරිසගෙන් ප්‍රතිසංවිධානය කරන ලෙස. මම ඔහුට කිව්වා සම්බන්ධන්, සුරේෂ් හා මාවේ සේනාධිරාජා හමුවී ඉතිරිව සිටින නායකයන්ගෙන් පක්ෂය ප්‍රතිසංවිධානය කරන්න කියා.ඔහු සේනාධිරාජා හා සුරේෂ් පේ‍්‍රමචන්ද්‍රන් හමුවූ පසු ඔවුන් දෙදෙනා ප්‍රකාශ කර ඇත්තේ අවුරුදු 30ක් තිස්සේ මොනවද කඩලා ගත්තේ ඉස්සරහට මොනවද කරන්නේ කියා ප්‍රශ්න කරනවා.දෙමළ ජාතික සන්ධානය පක්ෂයක් ලෙස ලියාපදිංචි කරන්නවත් එහි නායකයන් අතර එකමුතුවක් නෑ. සිද්ධාර්ථන්ටත් ආනන්ද සංගරේටත් පක්ෂය සඳහා අදහසක් ඉදිරිපත් කරන්න බෑ. විවිධ මත ධාරින් පක්ෂය විනාශකර දමනවා.දෙමළ ජාතික සන්ධානය තුළ පක්ෂය දැඩි බිඳවැටීමක් ඇති බැවින් ජනාධිපතිතුමන් සමඟ එක්ව උතුරේ ජනතාවට නිදහසේ ජීවත්වීම සඳහා උතුරු පළාත් සභාවේ සන්ධාන රජයක් යටතේ ජයග්‍රහණය කරදෙන මෙන් ඉල්ලා සිටිනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n1309191</link>
    <topic>නවකවදයට හවුල්සියලු දෙනාට දැඩි දඬුවම්</topic>
    <author>සමන්මලී ප්‍රියශාන්ති</author>
    <content>සබරගමුව විශ්වවිද්‍යලයේ නවකවද සිද්ධීන්ට සම්බන්ධ සියලු සිසුන්ට උපරිම දවම් ලබා දීමට පියවර ගන්නා බව උසස් අධ්‍යාපන ඇමැති එස්.බී.දිසානායක මහතා "දිනමිණ"ට පැවසීය.මේ වන විටත් නවකවදය ලබා දීම සම්බන්ධයෙන් වරදකරුවන් වු සිසුන් 11 දෙනකුට එරෙහිව දඩුවම් ලබාදී ඇති බව කී ඇමැතිවරයා තවත් සිද්ධීන් කිහිපයකට වරදකරුවන්වු සිසුන් පිරිසක් සම්බන්ධයෙන් තොරතුරු තිබෙන බවද කීවේය.ඔවුන් කිහිපදෙනාටද දඩුවම් ලබා දී සබරගමුව විශ්වවිද්‍යාලයෙන් සම්පුර්ණයෙන්ම නවකවදය ඉවත් කර දැමීමට කටයුතු කරන බවත් දිසානායක මහතා පැවසීය. ජ්‍යෙෂ්ඨ සිසුන් නවක සිසුන්ට දැඩි ලෙස නවකවදය ලබා දෙන බවට සිසුන් අවස්ථා ගණනාවකදීම දුරකතනය මඟින් තමන්ට හා උසස් අධ්‍යාපන අමාත්‍යාංශයට දැනුම් දුන් බව පැවසු ඇමැතිවරයා නවකවදය විශ්වවිද්‍යාලය තුළින් තුරන් කිරීමට ගත හැකි සෑම පියවරක්ම ගන්නා බවත් කීවේය.සබරගමුව විශ්වවිද්‍යලයේ සිසුන් මුලික අයිතිවාසිකම් පෙත්සමක් මානව හිමිකම් කොමිසමට බාර දී තිබෙන බව කී ඇමැතිවරයා එම පෙත්සමට සිසුන්ගෙන් බලහත්කාරයෙන් අත්සන් ගෙන තිබෙන බව අනාවරණය වී ඇති බවත් කීවේය. එම පෙත්සමට එරෙහිව මේ වන විටත් සිසුන් හා ආචාර්යවරුන්ද එක්ව තවත් පෙත්සමක් අත්සන් කරන බවද ඇමැතිවරයා වැඩිදුරටත් පැවසීය.සබරගමුව විශ්වවිද්‍යාලයේ නවක සිසුන් නිරුවත් කර ශාරීරික හා මානසික හිංසන සිදුකරමින් නවකවදය ලබාදීමේ හා වෙනත් නවකවද සිද්ධීන්ට සම්බන්ධ ජ්‍යෙෂ්ඨ සිසු සිසුවියන් 19 දෙනකු මේ වන විට හදුනා ගෙන තිබෙන අතර විශ්වවිද්‍යාලයේ ජ්‍යෙෂ්ඨ ශිෂ්‍ය අනුශාසකවරයා මේ සිසුන් පිළිබඳ විස්තර විශ්වවිද්‍යාලයේ උපකුලපතිවරයාට ලබා දී ඇති බවට තොරතුරු අනාවරණය වේ. මේ සිසුන් සියලු දෙනා භාෂා හා සමාජ විද්‍යා පීඨයේ සිසුන් වේ.පසුගිය සති කිහිපයක කාලය තුළ සබරගමුව විශ්වවිද්‍යාලයේ නවකවදය ඉතා දැඩි ලෙස ක්‍රියාත්මක වු අතර සිසුන් නිරුවත් කර ගොහුරු ම‍ඩේ හා නේවාසිකාගාර වැසිකිළිවල බඩ ගාන ලෙස බලකරමින් ඉතා නින්දිත ලෙස නවකවදයට ලක් කර ඇත්තේ පසුගිය 6 වැනිදායි. එදින සබරගමුව විශ්වවිද්‍යාලයේ උපාධි ප්‍රධානෝත්සවය පවත්වා ඇති අතර ඊට විදේශ කටයුතු ඇමැති ජී.එල්.පීරිස් මහතා සහභගී වී තිබිණි.එදින නවකවදයට ලක් වු සිසුන් මේ සම්බන්ධයෙන් වගකිව යුත්තන්ට පැමිණිලි කර ඇත්තේ සිය මව්පියන් මාර්ගයෙන් බව පැවසේ. තවත් සිසුන් උසස් අධ්‍යාපන ඇමැතිවරයාට, අමාත්‍යාංශයේ ශිෂ්‍ය කටයුතු පිළිබඳ උපදේශකවරයාට දුරකතන මඟින් දැනුම් දී තිබේ.මෙසේ නවකවද සිද්ධීන්ට සම්බන්ධ බවට හදුනා ගැනෙන සිසුන් සම්බන්ධයෙන් පරීක්ෂණ පැවැත්වීමේ පළමු පියවර වශයෙන් හඳනාගත් සියලු සිසුන්ට පන්ති තහනමක් පැනවීම සිදු කරන බව සබරගමුව විශ්වවිද්‍යාලයේ ජ්‍යෙෂ්ඨ ප්‍රකාශකයෙක් "දිනමිණ"ට පැවසීය.පසුව ඔවුන් සම්බන්ධයෙන් වැඩි දුර පරීක්ෂණයක් පැවැත්වෙන බවත් එහිදි වරදකරුවන් වන සිසුන්ගේ ශිෂ්‍ය භාවය අහෝසි කිරීම, විභාග තහනම් පැනවීම හෝ වසර කිහිපයක් සඳහා වන දඩුවම් හෝ නියම කරනු ලබන්නේ උපකුලපතිවරයා විසින් බවත් ඒ ප්‍රකාශකයා සඳහන් කළේය.මේ සම්බන්ධයෙන් අදහස් දක්වමින් උසස් අධ්‍යාපන අමාත්‍යාංශයේ ශිෂ්‍ය කටයුතු පිළිබද අධ්‍යක්ෂ ජනරාල් කීර්ති මාවැල්ලගේ මහතා කියා සිටියේ පසුගිය වසර තුන හතරකට පෙර විශ්විවද්‍යාලවල පැවැති අමානුෂික නවකවදය විශ්වවිද්‍යාල උපකුලපතිවරු, ආචාර්ය මහාචාර්යවරුන්ගේ ඇතුලු පාලනාධිකාරීයේ මැදිහත් වීම මත ඉතා ශීඝ්‍රයෙන් පහළ බැස ඇති බවයි.නමුත් පසුගිය සති දෙකක කාලයක් තුළ සබරගමුව විශ්වවිද්‍යාලයේ දෙවැනි වසර සිසුන් විසින් නවක සිසුන් ඉතා බරපතළ අන්දමේ නවකවදට ලක් කළ බවට එම සිසුන්ගෙන් හා මව්පියන්ගෙන් අමාත්‍යාංශයට, ඇමැතිවරයාට හා තමාට දුරකතන ඇමතුම්, එස්.එම්.එස් පණිවිඩ මගින් දැනුම් දුන් බව ද ඒ මහතා පැවසීය.ශිෂ්‍ය කටයුතු අංශයට ලැබුණු පැමිණිලි හා සිසුන්ගේ දුක් ගැනවිලි තමා විසින් උපකුලපතිවරයාටත් ජ්‍යෙෂ්ඨ ශිෂ්‍ය අනුශාසක මහාචාර්ය චන්දන උඩවත්ත මහතාටත් ලබා දී සොයා බලා විනයානුකූල පියවර ගන්නා ලෙස දැන් වු බවද මාවැල්ලගේ මහතා කීවේය.ජ්‍යෙෂ්ඨ ශිෂ්‍ය අනුශාසකවරයා මේ වන විට ඒ සම්බන්ධයෙන් පරීක්ෂා කර බලා පසුගිය කාලයේ සම්පුර්ණයෙන් නැවතී තිබු නවකවද තත්ත්වය පසුගිය සති දෙක තුළ උත්සන්නවීම වැළැක්වීමට ගත යුතු ක්‍රියාමාර්ග පිළිබඳව උපකුලපතිවරයා දැනුවත් කර ඇති බව දැනට තමාට දැන ගන්නට ලැබී තිබෙන බවද පැවසීය.ඒ සම්බන්ධයෙන් වරදකරුවන් වී ඇති සිසු සිසුවියන්ට උපකුලපතිවරයා දැඩි විනය පියවර ගනු ඇතැයි බලාපොරොත්තු වන බව ද හෙතෙම කීවේය.උසස් අධ්‍යාපන ඇමැති එස්.බී.දිසානායක මහතාගේ හා විශ්වවිද්‍යාල ප්‍රතිපාදන කොමිසන් සභාවේ සභාපතිනි ක්ෂණිකා හිරිඹුරේගම මහත්මියගේ උපදෙස් පරිදි මේ වන විට විශ්වවිද්‍යාලයේ බරපතල නවකවද තත්ත්වය සම්පුර්ණයෙන්ම පාලනය කිරීමට පාලනාධිකාරිය කටයුතු කර ඇති බැවින් බියක් නොමැතිව දේශනවලට සහභාගී වන්නැයි නවකවද තත්ත්වය නිසා අධ්‍යාපනය අතහැර දමා ඇති නවක සිසුන් තිදෙනාගෙන් මාවැල්ලගේ මහතා ඉල්ලීමක් කරයි. බිය නැතිව තමන්ගේ දරුවන් විශ්වවිද්‍යාලයට එවන්නැයිද ඒ මහතා මව්පියන්ගෙන් ද ඉල්ලීමක් කරයි.පසුගිය දා දිනමිණ පුවත්පතින් සබරගමුව විශ්වවිද්‍යාලයේ නවකවද සිද්ධීන් අනාවරණය වු පසු මාධ්‍යවලට ප්‍රවෘත්ති සපයන නවක සිසුන් සොයා බැලීම සඳහා නවක සිසුනගේ දුරකතන උදුරා ගෙන දෙවැනි වසර සිසුන් ඒවා පරීක්ෂා කර තිබෙන බවටද තොරතුරු හෙළි වේ.නවක සිසුන් නවකවදයට ලක් කිරිම තෙවැනි හා ‍සිව්වැනි වසරවල සිසුන් දැඩි සේ හෙළා දැක ඇති අතර එම සිසුන් මේ වන විට දෙවැනි වසර සිටින සිසුන් විශ්වවිද්‍යාලය පැමිණි විට මෙලෙස නවකවදයට ලක් කර නැති බව පැවසේ . එම නිසා දෙවැනි වසර සිසුන් ක්‍රියාත්මක කරන මේ නවකවදයට තෙවැනි හා සිව් වැනි වසර සිසුන් විරෝධය පළ කරන බවත් වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n1309192</link>
    <topic>ලිංගික අල්ලස් ඉල්ලූ කොට්ටාවේ විදුහල්පතිට ඇප</topic>
    <author>සිරන්ජනි කුමාරි</author>
    <content>තමා කර ඇත්තේ බරපතළ වරදක් , මාගේ අනුකම්පාවක් නැහැ‍. දුක් විදින තරුණ දියණියන් තිදෙනා ඇතුළු පවුලේ අය සලකා ඇප ලබා දෙන " බව පවසමින් පළමු වසර සදහා පාසලකට ළමයකු ඇතුළත් කිරීමට මවකගෙන් ලිංගික අල්ලස් ලබා ගැනීමට තැත් කළ කොට්ටාව ප්‍රදේශයේ විදුහලක විදුහල්පතිවරයා ඇප මත මුදා හැරීමට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (18) නියම කළේය.පාසලේ පළමු වසරට ළමයකු ඇතුළත් කිරිම සඳහා තුටු පඩුරක් වශයෙන් ලිංගිකව එක්වීමට ඉල්ලා සුදානම් වු අවස්ථාවේදී අල්ලස් කොමිසම විසින්  අත්අඩංගුවට ගෙන අධිකරණයට ඉදිරිපත් කොට රක්ෂිත බන්ධනාගාරගතව සිටි කොට්ටාව ප්‍රදේශයේ විදුහලක විදුහල්පති වූ මහානාම ගම්ගීගන ගමගේ ධර්මදාස නැමැත්තාට මෙසේ ඇප නියම විය.මුදලින් රුපියල් 15000ක් හා ලක්ෂ පහ බැගින් ශරීර ඇප දෙකක් නියම කළ මහේස්ත්‍රාත්වරයා විදුහල්පතිවරයාගේ විදේශ ගමන් තහනම් කළ අතර පැමිණිල්ලට තර්ජනය කළහොත් ඇප අවලංගු කොට නැවත රක්ෂිත බන්ධනාගාරගත කරන බව පැවසීය.සිද්ධිය සම්බන්ධයෙන් අත්අඩංගුවට ගත් බව කියන නඩු භාණ්ඩ වන තුවාය , සුවඳ විලවුන් බෝතලය හා බිස්කටි පැකට්ටුව අධිකරණයට ඉදිරිපත් කරන ලෙසට මහේස්ත්‍රාත්වරයා අල්ලස් කොමිසමට නියම කළේය. මෙහිදි අල්ලස් කොමිසම වෙනුවෙන් අධිකරණය හමුවේ පෙනී සිටි සැරයන් ජි. චන්ද්‍රසිරි මහතා පැවසුවේ සත්‍ය සිදුවීමක් මත මේ අත්අඩංගුවට ගැනීම සිදු කළ බවත් මෙය බරපතළ වරදක් බව ද පැවසීය.තවද මේ සිද්ධිය සම්බන්ධ විමර්ශන මෙතෙක් අවසන් නොමැති බවත් අධ්‍යාපන බලධාරීන් කිහිප දෙනෙකුගේ ප්‍රකාශ හා දුරකථන සබඳතා සම්බන්ධ දුරකථන ආයතන නියෝජිතයන්ගේ ප්‍රකාශ ද ලබා ගැනීමට නියමිත බව පැවසීය.2014 වසර සදහා පළමු වසරට ළමයකු ඇතුළත් කිරීමට පැමිණිලිකාරිය ඉල්ලුම් පත්‍රයක් යොමු කළ බවත් එහිදී තමාන්ට කැඳවිමක් නොලැබුණු නිසා විදුහල්පති හමුවීමට ගිය අතර ළමයා පාසලට ඇතුළත් කිරිමට ලකුණු 98ක් ලබා දිය හැකි බවත් ඒ සඳහා තමා සමඟ එක් දිනකට කාමරයකට යෑමට පැමිණෙන ලෙසට ඉල්ලීමක් කළ බවට පැමිණිල්ලේ සඳහන් වේ.තම දුරකථන අංකය ලබා ගත් සැකකරු 2013/8/23 දින සිට 2013/9/4 දක්වා නොකඩවා වාර කිහිපයකදී තමා සමඟ එන ලෙස ඉල්ලීම් කොට එසේ නැත්නම් ඉල්ලුම් පත්‍රය ඉරා විසිකරන බවට පවසා තිබේ.අනතුරුව පැමිණිලීකාරිය අල්ලස් කොමිසම වෙත පැමිණිලී කොට උපාය දුතයෙකු සමඟ සැකකරු හමුවිමට වේරහැර නවාතැන්පලකට ගිය අවස්ථාවේදී කොමිසම විසින් ඉකුත් 6 වන දින අත්අඩංගුවට ගෙන තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n1309193</link>
    <topic>නෝවුඩ්, කැනි­යොන් සහ ලක්ෂපාන වාන් දොරටු අරී</topic>
    <author>උදුලා පීරිස්</author>
    <content>නෝවුඩ්, කැනියොන් සහ ලක්ෂපාන ජලාශවල වාන් දොරටු විවෘත කර තිබේ. මධ්‍යම කඳුරකරයේ ජල පෝෂක ප්‍රදේශවලට ඇදහැලෙන වර්ෂාවත් සමඟ මේ ජලාශවල ජල මට්ටම ශීඝ්‍රයෙන් ඉහළ ගොස් ඇති බව වාර්තාවෙයි. මේ නිසා පහත් බිමි ප්‍රදේශවල වාසය කරන ජනතාව මේ පිළිබඳ අවධානයෙන් පසු වන ලෙස දිස්ත්‍රික් ලේකම්වරයා ජනතාවගෙන් ඉල්ලා සිටියි.මේ අතර නුවරඑළිය ප්‍රදේශය ආශ්‍රිත මාර්ගවල අධික මිදුම් තත්ත්වයක් පවතින බව ඒ මහතා පවසයි. විශේෂයෙන් නුවරඑළිය ගම්පොළ මාර්ගයේ දැඩි මීදුම් තත්ත්වයක් පවතින හෙයින් ඒ පිළිබඳ අවධානයෙන් පසුවන ලෙස දිස්ත්‍රික් ලේකම්වරයා එහි ගමන් ගන්නා රියදුරන්ගෙන් ඉල්ලා සිටියි.මේ අතර අද (18) දිනය තුළ ද බස්නාහිර, දකුණ , සබරගමුව, මධ්‍යම සහ වයඹ පළාත්වල වැසි ඇති වියහැකි බව කාලගුණ විද්‍යා දෙපාර්තමේන්තුව පවසයි. අද දිනයේ ද කොළඹ සිට ගාල්ල හරහා හම්බන්තොට දක්වා වූ වෙරළට ඔබ්බෙන් වූ මුහුදු ප්‍රදේශ තරමක රළු ස්භාවයක් ගන්නා බව එම දෙපාර්තමේන්තුව සඳහන් කරයි.ඇතැම් විට එම මුහුදු තීරයේ සුළගේ වේගය පැයට කිලෝමීටර් 70ක් දක්වා ඉහළ යාමේ හැකියාවක් පවතින බව කාලගුණ විද්‍යා දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n1309194</link>
    <topic>පොලිසියේ 24500ක්ඡන්දෙට වැඩ</topic>
    <author>විජයානි එදිරිසිංහ</author>
    <content>උතුර, වයඹ සහ මධ්‍යම පළාත් තුනේ පැවැත්වෙන පළාත් සභා ඡන්දයේ මැතිවරණ රාජකාරී සහ ආරක්ෂක කටයුතු සඳහා පොලිසියේ 24,500 පිරිසක් යොදවා තිබේ. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී බුද්ධික සිරිවර්ධන මහතා ප්‍රකාශ කළේ හෙට (19) සිටම මෙම නිලධාරීන් අදාළ ඡන්ද පැවැත්වෙන ප්‍රදේශවලට රාජකාරී කටයුතු සඳහා වාර්තා කිරීම හෙට (19) සිටම සිදු කෙරේ.ඡන්ද මධ්‍යස්ථානවල ආරක්ෂාව, ඡන්ද පෙට්ටි ප්‍රවාහනයේදී ආරක්ෂාව, ගණන් කිරීමේ මධ්‍යස්ථානවල ආරක්ෂාවට අමතරව කැරලි මර්දන, මාර්ග බාධක, පුරපොළ වල රාජකාරී සහ පොලිස් ජංගම රථ සේවාවකද මෙම නිලධාරීන් යොදවා තිබේ.ඡන්දයෙන් පසුවද සමස්තයක් වශයෙන් එම ප්‍රදේශවල ආරක්ෂක කටයුතු සඳහා විශේෂ පොලිස් ආරක්ෂක වැඩපිළිවෙළක් ක්‍රියාත්මක වන බවද බුද්ධික සිරිවර්ධන මහතා පැවසීය.තවද ඡන්දය පැවැත්වෙන කාලය තුළ ඡන්දය කඩාකප්පල් කිරීමේ සහ ප්‍රදේශයේ මහජනතාවගේ ආරක්ෂාවට බාධාවන පරිදි හැසිරෙන පුද්ගලයන් වෙතොත් තරාතිරම නොබලා ඔවුන් අත්අඩංගුවටත් ඔවුන්ට එරෙහිව නීතිය තදින්ම ක්‍රියාත්මක කිරීමටත් පියවර ගැනේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n1309195</link>
    <topic>අනුරපුරේ සක්විත්තෝ දෙදෙනෙක් කොටු වෙති</topic>
    <author>අනුරාධපුරමධ්‍යම විශේෂ</author>
    <content>ප්‍රසිද්ධ ව්‍යාපාරිකයන් රවටා ඔවුන්ගෙන් රුපියල් දෙකොටියකට වැඩි මුදලක් වංචා කර සැඟව සිටි සක්විති ව්‍යාපාරිකයකු සහ ඔහුගේ සහෝදරයා අනුරාධපුර මුලස්ථාන පොලීසියේ කොට්ඨාස අපරාධ විමර්ශන අංශ-යට භාරවීමෙන් අනතුරුව පෙරේදා (17) අත්අඩංගුවට ගෙන ඇත. අනුරාධපුර නගරයේ ප්‍රසිද්ධ ව්‍යාපාරිකයන් රැසකගෙන් මුදල් හා බෙහෙත් ද්‍රව්‍ය ලබාගෙන ඔවුන්ට අගරු වු චෙක්පත් ලබාදී මාස කිහිපයක් මොවුන් ප්‍රදේශයෙන් පළාගොස් කොළඹ ප්‍රදේශයේ සැඟවී සිට අනුරාධපුරයට පැමිණ නීතීඥවරු මගින් විශේෂ අපරාධ විමර්ශන අංශයට භාරවිය. මොවුන් ධනවත් ව්‍යාපාරිකයන් ලෙස පෙන්වීම හේතුවෙන් බොහෝ පිරිසක් රැවටී ඇති බවද පොලීසිය පවසයි.අනුරාධපුර නගරයේ කාන්තාවන් ඇතුලු ව්‍යාපාරිකයන් 9 දෙනෙකුගෙන් මොවුන් දෙදෙනා රුපියල් දෙකෝටි පහළොස් ලක්‍ෂ අසුදෙදහස් හත්සිය දහනවයයි ශත හැටක මුදලක් (21582719.60) වංචා කර ඇත.පොලීසිය පවසන අන්දමට සැකකරුවන් දෙදෙනා ඔවුන් ළඟ සේවය කළ පුද්ගලයන්ගෙන් පවා මුදල් ලබාගෙන වංචා කර තිබෙන බවත් ඔවුන්ගේ පෙම්වතියන් තිදෙනකුගෙන්ද මුදල් වංචා කර ඇති බවට තොරතුරු ලැබී ඇති බවද විශේෂ අපරාධ විමර්ශන අංශය පවසයි.මොවුන් විවිධ අවශ්‍යතා සඳහා ව්‍යාපාරිකයන්ගෙන් පොළියට මුදල් ලබාගෙන පොළි මුදල් ගෙවීමට නොහැකිවන අවස්ථාවලදී තවත් පිරිසකගෙන් චෙක්පත් ලබා දී රුපියල් ලක්‍ෂ ගණනින් බෙහෙත් ද්‍රව්‍ය ලබාගෙන ඒවා කරුණෑගල ප්‍රදේශයට අඩු මිලට විකූණා මුදල් ලබාගෙන ඉන් පොළී ගෙවමින් සුඛෝපභෝගී ජීවිත ගත කර ඇති බවත් කෝටි ගණන් විවිධ පුද්ගලයන්ට ණය වීමෙන් අනතුරුව අනුරාධපුර ප්‍රදේශය අතහැර දමා කොළඹට ගොස් සැඟවී සිටි බවත් පොලිසිය පවසයි.මොවුන්ට එරෙහිව කොළඹ පිහිටි අපරාධ පරීක්‍ෂණ දෙපාර්තුමේන්තුවටත් පිරිසක් පැමිණිලි කර තිබෙන බවත් අනුරාධපුර මුලස්ථාන පොලිසියේ අංශ කිහිපයකටම වංචා සම්බන්ධයෙන් පුද්ගලයන් පැමිණිලි කර තිබෙන බවද විශේෂ අපරාධ විමර්ශන අංශය පවසයි. දුරකථන විශ්ලේෂණ වාර්තා ඔස්සේ ඔවුන් පිළිබඳ තොරතුරු අනාවරණය කර ගැනීමෙන් අනතුරුව අත්අඩංගුවට ගැනීමට සියලු කටයුතු සුදානම් කරද්දී සැකකරුවන් පොලීසියට භාර වී ඇත.මේ පුද්ගලයන් වංචා කළ මුදල් බැංකු හෝ මුල්‍ය ආයතනවල තැන්පත් කර ඇත්ද යන්න සම්බන්ධයෙන් තොරතුරු අනාවරණය කර ගැනීම සඳහා පොලිසිය පරීක්‍ෂණ පවත්වන අතර අත්අඩංගුවට ගත් සැකකරුවන් අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.මෙසේ අත්අඩංගුවට පත්ව ඇත්තේ අනුරාධපුර වේලුවනාගම පදිංචිකරවන් දෙදෙනෙකි. මොවුන්ගේ වංචාවන්ට හසුවී සිටින අයෙකු වේ නම් වහාම අනුරාධපුර මුලස්ථාන පොලීසියේ කොට්ඨාස විශේෂ අපරාධ විමර්ශන අංශයේ දුරකථන අංක 025-2226014 අංකයට අමතන ලෙස එම අංශය ඉල්ලිමක් කරයි.අනුරාධපුර කොට්ඨාස භාර පොලිස් අධිකාරි මහේෂ් සේනාරත්න සහකාර පොලිස් අධිකාරි කැළුම් සී. තිලකරත්න මහත්වරුන්ගේ විශේෂ උපදෙස් මත අනුරාධපුර කොට්ඨාස විශේෂ අපරාධ විමර්ශන අංශයේ ස්ථානාධිපති පො.ප ඩී.එම්.ඩී.සී දිසානායක උ.පො.ප අභයරත්න සැරයන්වරුන් වන 31385 ගුණතිලක 23323 විජේබංඩාර 21375 අලහකෝන් 18573 විජේසිංහ පොලිස් කොස්තාප්ලවරුන් වන 36946 ජයවර්ධන 57309 පෙරේරා 74164 රාජමන්ත්‍රී යන නිලධාරීන් මේ සම්බන්ධයෙන් පුළුල් විමර්ශන කටයුතු සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n1309196</link>
    <topic>ආණ්ඩුක්‍රම ව්‍යවස්ථාවේ බලතල හැරකිසිවක් උතුරු පළාතට දෙන්නේ නෑ</topic>
    <author> සිතාරා සේනානි සහ නුවන් කොඩිකාර,</author>
    <content>ආණ්ඩුක්‍රම ව්‍යවස්ථාවට අනුකූලව අනෙකුත් පළාත් සභාවලට ලබා දී තිබෙන බලතල හැර ඉල්ලා සිටින වෙනත් බලතල කිසිවක් උතුරු පළාත් සභාවට ලබා දෙන්නේ නැතැයි ප්‍රජාතන්ත්‍රවාදී වාමාංශික පෙරමුණේ ප්‍රධාන ලේකම්, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා පවසයි.ආණ්ඩු ක්‍රම ව්‍යවස්ථාව අනුව ස්වෛරී බලය තිබිය හැක්කේ රජයට පමණක් බවත්, එම බලය ප්‍රාන්ත රාජ්‍යයකට බෙදිය යුතු බව පැවසීම වෙනම රාජ්‍යයකට මුල පිරීමක් බවත් පෙන්වා දුන් ඒ මහතා තමාගේ මතය වන්නේ උතුරට පළාත් සභා බලතල ලබා දිය යුතු බව පමණක් බවත් කීවේය. ඇමැති වාසුදේව නානායක්කාර මහතා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (17) පැවැති එක්සත් ජනතා නිදහස් සන්ධාන මාධ්‍ය හමුවේදී මාධ්‍යවේදීයකු ඒ සම්බන්ධයෙන් මතු කරන ලද ප්‍රශ්නයකට පිළිතුරු දෙමිනි.ආණ්ඩු ක්‍රම ව්‍යවස්ථා සංශෝධනයක් සිදු වන්නේ නම් එය පාර්ලිමේන්තුව මඟින් පමණක් සිදුවිය යුතු බව කීවේය.යුද්ධය අවසන් කර සාමය උදා කිරීම සම්බන්ධයෙන් උතුරේ ජනතාවගේ ප්‍රතිචාර රජය වෙත ලැබී තිබෙන නිසා දෙමළ ජාතික සන්ධානයට ජයග්‍රහණය පිළිබඳ සැකයක් මතුවී තිබෙන බවත්, තම ප්‍රතිපත්ති ප්‍රකාශනයට ජාතිවාදය හා බෙදුම්වාදය යොදාගෙන තිබෙන්නේ ඒ නිසා බවත් පැවැසීය.උතුරේ මැතිවරණයට හමුදා මැදිහත්වීම් සිදුවිය හැකි බවට දෙස් විදෙස් පාර්ශ්ව චෝදනා කළත් මැතිවරණයට කිසිම ආකාරයකින් බලපෑමක් සිදුනොවන ලෙස හමුදා මැදිහත්වීම් පාලනය කර ඇති බවත්, එම ප්‍රදේශයේ හමුදා ගැවසීම් සියයට 95කින් පමණ අඩු කැර ඇති බවත් කීවේය. තමන් උතුරට ගිය අවස්ථාවේ එහි මැතිවරණයට හමුදා මැදිහත්වීම් හෝ ගැවසීම් තිබෙන බවට කිසිම පාර්ශ්වයකින් චෝදනා එල්ල නොවූ බවද සඳහන් කළේය.‍උතුරේ මැතිවරණය තරම් විදෙස් මැතිවරණ නිරීක්ෂකයන්ගේ නිරීක්ෂණයට ලක්වූ මැතිවරණයක් මෙරට ඉතිහාසයේ නොතිබූ බව කී ඒ මහතා පොදු රාජ්‍ය මණ්ඩලය, සාර්ක් රටවල නිරීක්ෂකයන් ඇතුළු දෙස් විදෙස් නිරීක්ෂණ කණ්ඩායම් ගණනාවක් මැතිවරණ නිරීක්ෂණයේ යෙදී සිටින බවත් පෙන්වා දුන්නේය. මැතිවරණයේදී ආණ්ඩුව හොඳින් වැඩ කළාද යන්නත්, විපක්ෂය කරන චෝදනාවල වලංගු භාවය සම්බන්ධයෙනුත් ජනතා මතය ප්‍රකාශ කෙරෙන බව කී ඒ මහතා නිසරු විවේචනයක නිරතව සිටින විපක්ෂය දැන් කරන්නේ පරාජයට හේතු කාරණා එක්රැස් කිරීම බවත් කීවේය.පළාත් සභා තුනේ මැතිවරණය සම්බන්ධයෙන් කැර ඇති තක්සේරුව අනුව මධ්‍යම හා වයඹ පළාත් සභා දෙකෙන් සන්ධානයට ඉතා පහසු ජයග්‍රහණයක් සහ උතුරේ එතරම් පහසු නොවූ ජයග්‍රහණයක් ලැබෙන බව කිව හැකි බවද පැවැසීය.බස්නාහිර පළාත් ප්‍රධාන ඇමැති ප්‍රසන්න රණතුංග සහ ජාතික නිදහස් පෙරමුණේ කොළඹ නාගරික මන්ත්‍රී මොහොමඩ් මුසම්මීල් මහත්වරුද අදහස් දැක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n1309197</link>
    <topic>යාපනය - නාගදීපය අතර නව පාලම්පාරුවක්</topic>
    <author>සුභාෂීණී සේනානායක‍</author>
    <content>යාපනයේ සිට නාගදීපය දක්වා නව පාලම්පාරු සේවාවක් ආරම්භ කිරිමට වරාය හා මහාමාර්ග අමාත්‍යාංශය පියවර ගෙන තිබේ. ඉතිහාසයේ පළමුවරට මහින්ද චින්තන වැඩපිළිවෙළ මගින් ආරම්භ කළ මේ පාලම්පාරු සේවාව මගින් නාගදීප වන්දනා කරන ශ්‍රී ලාංකීය බැතිමතුන්ටත් පොදුවේ යාපනය ප්‍රදේශයේ ජනතාවටත් සෙත සැලසෙනු ඇත.වරාය හා මහාමාර්ග ව්‍යාපෘති ඇමැති නිර්මල කොතලාවල මහතාගේ ප්‍රධානත්වයෙන් පෙරේදා (17) මෙය ජනතා අයිතියට පත් කළේය. ජනාධිපති මහින්ද රාජපක්ෂ මහතාගේ උපදෙස් මත ආරම්භ කළ මේ පාලම්පාරුව මගින් ටොන් 80ක් ප්‍රවාහනය කළ හැකි අතර ජනතාවට අමතරව බස්රථ, ලොරි රථ ඇතුළු රථ වාහනද ප්‍රවාහනය කිරිමට හැකිවනු ඇත.මෙයට ඉහතදී කින්නියා සහ චීන වරාය අතර ප්‍රවාහන කටයුතු සඳහා පාලම්පාරු යොදා ගත් අතර රුපියල් මිලියන 61ක වියදමින් ප්‍රතිසංස්කරණය කර ඇත.මේ පාලම්පාරු සේවාව බෞද්ධ , හින්දු බැතිමතුන් ඇතුළු සමස්ත ජනතාවට නොමිලේ ප්‍රවාහන පහසුකම් ලබා ගැනිමට හැකිවන බව වරාය හා මහාමාර්ග ව්‍යාපෘති ඇමැති නිර්මල කොතලාවල මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n1309198</link>
    <topic>ධර්මයේ හැසිරෙන්නාදුෂ්චරිතයේ නොහැසිරෙයි</topic>
    <author>කොළඹ කොටුව ශ්‍රී සම්බුද්ධාලෝක විහාරවාසී ශාස්ත්‍රපති රාජකීය පණ්ඩිත විතාරන්දෙණියේ මේධානන්ද හිමි</author>
    <content>පින්වතුනි,අද බිනර පුරපසළොස්වක පොහොය දවසයි. අද වැනි දිනකයි කාන්තා විමුක්තිය ලොවට දායාද වුණේ. එනම් ලෝකයේ පූජණීයම කාන්තාව ලෙස ප්‍රජාපතී දේවිය පැවිදිව අරහත් භාවයට පත්වීම. එදා භාරතීය සමාජය තුළ 'ද්වංගුලපඤ්ඤා' හැඳිමිටේ නුවණ ඇති තැනැත්තිය යනුවෙන් කාන්තාව හැඳින්විය.සමාජයේ අධ්‍යාපනික, ආගමික, දේශපාලනික, ආර්ථිකමය කිසිදු වරප්‍රසාදයක් අහිමි වූ පිරිස කාන්තාවෝය. සමාජයේ ඇති සම්මතය කෙතරම් ප්‍රබලද යත් බුදුන් වහන්සේද කාන්තා පැවිද්ද එක වරම දෙන්න තීන්දු කළේ නැත. සුදුසු කාලය පැමිණෙන තෙක්ම කල් ගත කරන්නට විය. ප්‍රජාපතී ගෝතමී දේවියද මේ කාර්ය ඉෂ්ඨ වෙනතුරු සටන අත්හැරියේ නැත.තෙවැනිවතාවේදී පැවිදි වූ කුමරුවරුන්ගේ කුමාරිකාවන් පන්සියයක් හිස මුඩු කොට කසාවත්‍ පෙරවා යොදුන් පනස් එකක් වූ දුර කතර ගෙවා බුදුහිමියන්ගෙන් පැවිද්ද ඉල්ලූහ. එම අවස්ථාවේ ආනන්ද තෙරුන්ගේ බලවත් ඉල්ලීමටද අවධානය යොමු කළ බුදුන් වහන්සේ අෂ්ටගරුක ධර්ම පිළිගෙන පැවිදිවීමට අවසර ලබා දුන්සේක. ඒ අද වැනි බිනර පොහොය දිනකයි.මා මුලින් සඳහන් කළ ගාථා පාඨය 'ධම්මං චරේ සුචරිතං' බුදුරජාණන් වහන්සේ බුදු වී පළමු ගමනේදී පියාණන් මුණගැසීමට පැමිණි අවස්ථාවේ දේශනා කරන ලද්දකි. ධර්මයෙහි හැසිරෙන්නා දුෂ්චරිතයෙහි නොහැසිරෙන්නේය. ධර්මයෙහි හැසිරෙන්නා සුවපත් බවින් ජීවත්වෙයි.ඔහු මෙලොවත් පරලොවත් සුවෙන් සැපෙන් ජීවත් වේ. මෙම ගාථාව පිය රජුට දේශනා කිරීමෙන් පසු පියරජු සකෘදාගාමී වූ අතර ප්‍රජාපතී ගෝතමී දේවිය සෝවාන් ඵලයට පත් විය.අද කාන්තාවන් තම විමුක්තිය පිළිබඳ කතා කරන අවස්ථා සමාජය තුළ වැඩි වැඩියෙන් දක්නට ලැබේ. එහෙත් ඔවුන් කාන්තා විමුක්ති දායිකාව වූ ප්‍රජාපතීගෝතමී දේවිය පිළිබඳ සඳහන් නොකරයි. එයට හේතුව අද කාන්තාව සටන් කරන්නේ කාමුක ජීවිතවලට අවශ්‍ය සීමාවන් පිළිබඳයි.නමුත් ප්‍රජාපතී ගෝතමී දේවිය නිදහස ලබාදුන්නේ පූජණීය තත්ත්වයකිනි. අද කාන්තාව අතීතය දෙස හැරී බැලිය යුතුය. ගෙයි මුල්ලකට සීමා වූ කාන්තාව ජනතාව වැඳුම් පිදුම් කරන තත්ත්වයට පත්වූයේ බුද්ධ ශාසනය නිසාය. අද කෙලෙස් බරින් පිරි වාණිජ ලෝකයේ දැන්වීම් බවට කාන්තාව පත්වී ඇත.නික්ලේශී ජීවිතයක ඇති සුන්දර බව සියලු දෙනා අවබෝධ කරගත යුතුය. කෙලෙස් බරින් යුත් ජනතාවට කෙලෙස් වල (සියල්ල තුළ ඇලීම) ඇති ආශ්වාදයම පමණක් පෙනේ. එහි ආශ්වාදයද අදීනවයද නිස්සරණය කරා ගෙන ාමට විහාරස්ථානයද කටයුතු කළ යුතුය.සිත එක අරමුණක් කරා ගමන් කරවීමට සියලු සංස්කාරයන්ගේ පැවැත්ම පිළිබඳ වැඩි වැඩියෙන් අවධානය යොමු කළ යුතුය. ආමිෂ පූජා පමණක්ම නොව සැනසිලිමත් ජීවිතයකට ප්‍රතිපත්ති පූජාද එකතු කර ගත යුතුය.එබැවින් අප ප්‍රඥාව වැඩිය යුතුය. කාම තණ්හා, භව තණ්හා දුරු කළ යුතුය. උසස් ජීවිතයක් උදෙසා 'මම නිවැරැදි පුද්ගලයෙකි' යන්න සෑම අවස්ථාවකම සිතට ගන්න. වරදින් මිදෙන්න. ධර්මයෙහි හැසිරෙන්න. එවිට මෙලොව පරලොව සුවසේ ජීවත්විය හැක. එය බිනර පොහොය ප්‍රාර්ථනාව සේ සිතන්න. ඔබ සැමට තෙරුවන් සරණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091911</link>
    <topic>ද්‍රවිඩ ජාතික සන්ධානයේවිශාල පිරිසක් එජනිසයට</topic>
    <author>අමිල ප්‍රභාත් වනසිංහ</author>
    <content>වව්නියාව නගර සභාවේ ද්‍රවිඩ ජාතික සන්ධාන මන්ත්‍රී දේශමාන්‍ය එම්.එස්.කුමාරස්වාමි මහතා ඇතුළු එම සන්ධානයේ ආධාර කරුවන් විශාල පිරිසක් ඊයේ (17) සවස එක්සත් ජනතා නිදහස් සන්ධානයට එක්වීය.වවුනියාව පිහිටි එක්සත් ජනතා නිදහස් සන්ධාන ප්‍රධාන මෙහෙයුම් කාර්යාලයේ දී නාගරික මන්ත්‍රී කුමාරස්වාමි මහතා ඇතුළු පිරිස, ළමා සංවර්ධන හා කාන්තා කටයුතු අමාත්‍ය තිස්ස කරල්ලියද්ද මහතා අතින් ශ්‍රී ලංකා නිදහස් පක්ෂ සාමාජිකත්වය ලබා ගත්හ.ද්‍රවිඩ ජාතික සන්ධානයට පාලන බලය හිමි වව්නියාව නගර සභාවේ මන්ත්‍රීවරයකු ලෙස 2009 වසරේ සිට කටයුතු කළත්, මෙතෙක් ජනතාවට නිසි සේවයක් එම නගර සභාව මඟින් සිදු නොවූ නිසා, ජනාධිපති මහින්ද රාජපක්ෂ මහතා උතුරේ සිදුකරන දැවැන්ත සංවර්ධනයට එක්වෙමින් ජනතාවට වඩාත් ඵලදායි සේවයක් ඉටු කිරීමේ අරමුණින් තමන් ඇතුළු ආධාරකරුවන් මෙවර උතුරු පළාත්සභා මැතිවරණයේ දී රජයට සහය දීමට තීරණය කළ බව කුමාරස්වාමි මහතා පැවසීය.මෙම අවස්ථාවට පාර්ලිමේන්තු මන්ත්‍රී එස්.සී. මුතුකුමාරණ, වව්නියාව නගරසභා මන්ත්‍රී (එ.ජ.නි.ස) ලලිත් ජයසේකර යන මහත්වරුන් ඇතුළු විශාල පිිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091912</link>
    <topic>මේ වසරේ දෙවන ජාතික මදුරු මර්දන සතිය ඔක්තෝබර් 7දා සිට</topic>
    <author>සන්ධ්‍යා කරුණාරත්න</author>
    <content>මේ වසරේ දෙවන ජාතික මදුරු මර්දන සතිය ඔක්තෝබර් මස 07 වැනිදා සිට 13 දක්වා ක්‍රියාත්මක කෙරේ.නිරිත දිග මෝසම් වර්ෂාව ඉලක්ක කර ගනිමින් මේ දිනවල සක්‍රීයව පවතින වර්ෂාව හේතුවෙන් මදුරු ඝනත්වය ඉහළ යාමේ අවදානමක් පවතියි. එමඟින් මදුරුවන් ආශ්‍රිතව බෝ විය හැකි රෝග ව්‍යාප්ත වීමේ අවදානමක් ද පවතියි. මදුරු මර්දනය සම්බන්ධ වැඩපිළිවෙළ ක්‍රියාත්මක කිරීමට මහජනතාව තුළ උනන්දුවක් ඇති කිරීමටත්, මදුරුවන් බෝ විය හැකි ස්ථාන සොයා ඒවා විනාශ කිරීමට හා ඉවත් කිරීමට පියවර ගැනීම සඳහාත් ජාතික මදුරු මර්දන සති ප්‍රකාශයට පත්කෙරේ.ඊසාන දිග මෝසම සහ නිරිත දිග මෝසම ලෙස වාර්ෂිකව පවත්නා ප්‍රධාන මෝසම් වර්ෂාවන් දෙක ඉලක්ක කර ගනිමින් ජාතික මදුරු මර්දන සති ප්‍රකාශයට පත් කරන බව සෞඛ්‍ය අමාත්‍යාංශය පවසයි.මදුරු ඝනත්වය ඉහළ යන අවස්ථාවලදී මදුරු මර්දන විශේෂ සති ප්‍රකාශයට පත් කිරීමට ද සෞඛ්‍ය අමාත්‍යාංශය පියවර ගෙන ඇත. මේ වසරේ ගත වූ මාස නවයක කාලය තුළ රට පුරා ඩෙංගු රෝගීන් 23,569 ක් වාර්තා වී ඇත. ඉන් සියයට 47.67 ක්ම වාර්තා වී ඇත්තේ බස්නාහිර පළාතෙනි. එයිනුත් වැඩිම පිරිසක් කොළඹ දිස්ත්‍රික්කයෙන් වාර්තා වී තිබේ. ඩෙංගු මරණ සංඛ්‍යාව අඩු කර ගැනීමට හැකි වී තිබෙන අතර මේ වන විට ඩෙංගු මරණ අනුපාතිකය 0.3 ක් දක්වා අඩු කර ගැනීමට හැකි වී තිබේ.රෝහල්වල ඩෙංගු රෝගී සත්කාරක සේවා ඉහළ නැංවීමටත්, නිරන්තරයෙන්ම ජනතාව ප්‍රතිකාර සඳහා යොමු කරවා ගැනීම සඳහා ක්‍රියාත්මක කළ දැනුවත් කිරීමේ වැඩපිළිවෙළ නිසා මරණ සංඛ්‍යාව අඩු කර ගැනීමටත් හැකි වූ බව වසංගත රෝග විද්‍යා අංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091913</link>
    <topic>ශ්‍රී ලංකාවට විදෙස් සංචාරකයන්ගේ පැමිණීම 26%කින් ඉහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවට විදේශීය සංචාරකයන්ගේ පැමිණීම සියයට 26.1 කින් ඉහළ ගොස් ඇතැයි ශ්‍රී ලංකා සංචාරක ප්‍රවර්ධන කාර්යාංශය පවසයි. ඒ අනුව පසුගිය 2012 වසරේ අගෝස්තු මාසයේ මෙරටට පැමිණි විදේශ සංචාරකයන්ගේ සංඛ්‍යාව 79,456 ක් වන අතර ඊට සාපේක්ෂව මේ වසරේ අගෝස්තු මාසයේදී සංචාරකයන් 100,224 දෙනෙකු පැමිණ තිබෙන බවද එම කාර්යාංශය පෙන්වාදෙයි.එය සියයට 26.1 වර්ධනයකි. පසුගිය 2012 වසරට සාපේක්ෂව මේ වසරේ සෑම මාසයකදීම ඉහළ සංචාරක පැමිණීමක් පෙන්නුම් කරන අතර ඉන්දියාව, ජර්මනිය සහ චීනය යන රටවලින් පැමිණි සංචාරකයින්ගේ සංඛ්‍යාව කැපී පෙනෙන ලෙස ඉහළ යාම විශේෂත්වයක් බවද ශ්‍රී ලංකා සංචාරක ප්‍රවර්ධන කාර්යාංශය කියයි.පසුගිය වසරට සාපේක්ෂව මේ වසරේ එම කාලයේදී සංචාරකයන් 711,446 දෙනෙකු පැමිණ තිබෙන බවද එය පෙර වසරට සාපේක්ෂව සියයට 14.3 ක ඉහළ යාමක් බවද එම කාර්යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091914</link>
    <topic>පාසල්වලට සිසුන් ඇතුළත් කිරීමේ නව ක්‍රමවේදයක් සැකසේ</topic>
    <author>සුභාෂීණී සේනානායක</author>
    <content>දේශපාලන මැදිහත්වීමකින් තොරව පාසල් වලට සිසුන් ඇතුළත් කිරීමේ නව ක්‍රමවේදයක් අධ්‍යාපන අමාත්‍යාංශය සකස් කර ඇත.මේ අනුව සකස් කරන ලද නව චක්‍රලේඛය කැබිනට් අනුමැතිය ලබා ගැනිම සඳහා යොමු කර ඇතැයි අධ්‍යාපන ඇමති බන්දුල ගුණවර්ධන මහතා ප්‍රකාශ කළේය. මේ අනුව ඉදිරියේදී සිසුන් ඇතුලත් කිරීම සඳහා ඉසුරුපාය කිසි‍ම අයුරකින් මැදිහත් වීම සිදු නොකරන අතර සිසුන් ඇතුළත් කර ගැනිම නිසි ක්‍රමවේදයක් ඇතිව විනිවිදභාවයක් ඇතිව අදාල පාසල්වල විදුහල්පතිවරුන් ප්‍රමුඛ මණ්ඩලයක් විසින් සිදු කරනු ලබයි.ලබන වසරේ සිට කිසිදු පාසලක් සඳහා සිසුන් ඇතුලත් කිරිම සඳහා අධයාපන අමාත්‍යාංශය මැදිහත් නොවන අතර අතරමැදි පාසල්වලට සිසුන් ඇතුලත්කිරිමේදී පුරප්පාඩු ඇත්නම් පරීක්ෂනයකින් අනතුරුව බඳවා ගන්නා පටිපාටියට අනුව බඳවා ගැනීම් සිදුකරනු ලැබේ. අධ්‍යාපන අමාත්‍යාංශයේ ලේකම්වරුන් කිහිපදෙනෙකු වෙක පැමිණි චෝදනා වලට අනුව මෙම පියවර අධ්‍යාපන අමාත්‍යාංශය ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091915</link>
    <topic>පාරමී ධර්මායතනය සම්බන්ධ ප්‍රශ්නය නිරාකරණය වෙයි</topic>
    <author>බුලත්සිංහල විශේෂ</author>
    <content>බුලත්සිංහල, ඈගල්ඔය ශ්‍රී සුනන්දාරාම විහාරස්ථානය හා ඈගල්ඔය ඇන්ඩර්සන් වතුයායේ බෝධීන් වහන්සේ අසල පිහිටුවා තිබූ පාරමී ධර්මායතනය සම්බන්ධයෙන් සති කීපයක් තිස්සේ පැවති ප්‍රශ්නය පිළිබඳ ඊයේ (18) බුලත්සිංහල ප්‍රාදේශීය ලේකම් කාර්යාලයේ පැවැති විශේෂ සාකච්ඡාවකින් පසුව නිමාවට පත්විණි.මෙම සාකච්ඡාව සමස්තලංකා ශාසනාරක්‍ෂක මණ්ඩලයේ සභාපති ගෝනදූවේ ගුණානන්ද ස්වාමීන් වහන්සේගේ ප්‍රධානත්වයෙන් මහාමාර්ග නියෝජ්‍ය අමාත්‍ය නිර්මල කොතලාවල, බස්නාහිර පළාත් සභා මන්ත්‍රී ලලිත් වර්ණකුමාර, බුලත්සිංහල ප්‍රාදේශීය සභා සභාපති ඇතුළු ප්‍රාදේශීය සභා මන්ත්‍රීවරුන්, කළුතර දිස්ත්‍රික් මහ දිසාපති බුලත්සිංහල ප්‍රාදේශීය ලේකම් ප්‍රදේශයේ විහාරස්ථානවල අධිපති ස්වාමීන් වහන්සේලා, බෞද්ධ කටයුතු දෙපාර්තමේන්තුවේ උසස් නිලධාරීන්, බස්නාහිර පළාතේ ජ්‍යෙෂ්ඨ පොලිස් නිලධාරීන්, කළුතර, මතුගම ප්‍රදේශවල ජ්‍යෙෂ්ඨ පොලිස් නිලධාරීන් ඇතුළු රාජ්‍ය නිලධාරීන් පිරිසකගේ සහභාගිත්වයෙන් පැවැත්විණි.ෙමම නඩුවේ තීරණයක් ලැබෙන තුරු වෑවල ශීලරතන හිමියන්ට හා සාමනේර ස්වාමීන් වහන්සේලාට පාරමී ධර්මායතනයේ රැඳී සිටීමටත්, එම ස්වාමීන් වහන්සේලාට නඩු තීන්දුව පරිදි එම ස්ථානයෙන් ඉවත්වීමට සිදුවුවහොත් ඒ අය බුලත්සිංහල ඥානාලෝක පිරිවෙන් විහාරයට භාර ගැනීමටත් වෑවල ශීලරතන හිමියන්ට හොරණ ප්‍රදේශයේ විහාරස්ථානයක් ලබාදීමට අවශ්‍ය කටයුතු යොදන බවටත් සාකච්ඡා වූ බව බුලත්සිංහල ප්‍රාදේශීය ලේකම් අයිරාංගනී වීරසිංහ මහත්මිය ‘දිනමිණ’ට කීවාය.මෙම ප්‍රශ්නය සම්බන්ධයෙන් බුලත්සිංහල බොදු හඬ සංවිධානය මගින් ඈගල්ඔය ශ්‍රී සුනන්දාරාම විහාරස්ථානයේ ස්වාමින් වහන්සේලා තුන්නමකගේ සහභාගිත්වයෙන් ඉකුත් ඉරිදා උදේ සත්‍යග්‍රහයක් ආරම්භ කළ අතර දින හතරක් මුළුල්ලේ පැවැති එම සත්‍යග්‍රහ ප්‍රශ්නයට සතුටුදායක විසඳුමක් ලැබුන බැවින් ඊයේ දවල් (18) අවසන් කළ බව ශ්‍රී සුනන්දාරාම විහාරාධිපති පූජ්‍ය නවදගල චන්ද්‍රසිරි හිමියෝ පැවැසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091916</link>
    <topic>අනගාරික ධර්මපාලතුමා ජනතාවගේ සදාචාරයරැකගැනීමට අමද්‍යප ව්‍යාපාරය ආරම්භ කළා</topic>
    <author>සිරිසේන රාජපක්ෂ</author>
    <content>රට, ජාතිය, ආගම, වෙනුවෙන් සුවිශේෂී මෙහෙවරක් ඉටුකළ දිවංගත අනගාරික ධර්මපාල ශ්‍රීමතාණන් ශ්‍රී ලංකාවේ හා ජනතාවගේ සදාචාරය ආරක්ෂා කිරීම සඳහා අමද්‍යප ව්‍යාපාරය ආරම්භ කළා යයි ශ්‍රී ලංකාවේ අමද්‍යප මහ සභාවේ සභාපති සියම් මහ නිකායේ කෝට්ටේ පාර්ශ්වයේ වැඩබලන මහා නායක ඉත්තෑපානේ ධම්මාලංකාර නාහිමියෝ පැවැසූහ.කොළඹ ආනන්ද බාලිකා විද්‍යාලය සංවිධානය කළ දිවංගත අනගාරික ධර්මපාලතුමාගේ එකසිය හතලිස් නවවැනි ගුණානුස්මරණය සඳහා ආනන්ද විද්‍යාලයීය අනගාරික ධර්මපාල කෞතුකාගාරයේ පෙරේදා (17) පැවති උත්සවයේ දී උන්වහන්සේ එසේ පැවසූහ.එදින උදේ 8.30ට පමණ උත්සවයට සහභාගි වූ මහා සංඝරත්නය බුදුමැදුරට මල් පූජා කිරීමෙන් අනතුරුව ආරාධිත ගිහි පැවිදි ආචාර්ය මණ්ඩලය සිසුවියන් ධර්මපාල පිළිරුවට මල් පිදූහ.අනතුරුව ශ්‍රී ලංකා අමද්‍යප මහා සභාවේ ජාතික සංවිධායක ඩබ්ලිව්. චන්ද්‍රරත්න මහතා විසින් අනගාරික ධර්මපාල පිළිරුවට මල්මාලාවක් පැළඳවීය. ඉන්පසු ගිහි පැවිදි පිරිස ආනන්ද බාලිකා විද්‍යාලීය අනගාරික ධර්මපාල කෞතුකාගාරය නැරඹීමෙන් පසු ඉත්තෑපානේ ධම්මාලංකාර නාහිමිපාණන් විසින් රැස්ව සිටි පිරිස පංචශීලයෙහි පිහිටුවීම සිදුකෙරිණි.අනගාරික ධර්මපාලතුමා වැනි සත්පුරුෂයකු ගේ සේවයට කෘතගුණ සලකමින් සුළුවෙන් හෝ ආනන්ද බාලිකා විදුහල මඟින් සිදුකරණ ලද මේ පුණ්‍යක්‍රියාව අගේ කළ යුතු ආදර්ශවත් ක්‍රියාවක් බව කී ධම්මාලංකාර නාහිමියෝ මේ විදුහල මඟින් ආරම්භ කළ අනගාරික ධර්මපාල කෞතුකාගාරය ජාතික කෞතුකාගාරයක් ලෙසට පත්කිරීම ධර්මපාලතුමාට කරන ගෞරවයක් බවද පැවසීය.එහිදී වැඩිදුරටත් අදහස් දැක්වූ ධම්මාලංකාර නාහිමියෝ මෙසේ ද පැවසූහ.“ශ්‍රී ලංකාව පරාධීනත්වයේ අන්ධකාරයෙන් වැසී තිබුණු යුගයක ජාතික අනුරාගයේ එළිවැට දල්වා සිංහලයත් අවධිකරව් විසිවන සියවසේ මෙරටට පහළ වූ ශ්‍රේෂ්ඨතම සිංහල වීරවරයා දිවංගත අනගාරික ධර්මපාල ශ්‍රීමතාණන් බව අප කවුරුත් පිළිගන්නවා. අනගාරික ධර්මපාලතුමා බුදුදහම ජාත්‍යන්තර වශයෙන් පිළිගැනීමට කටයුතු කිරීමට සැලැස්වීම ඔහුගේ තවත් සුවිශේෂ කරුණකි. ශ්‍රී ලංකාවේ ජාතික, සාමාජයීය අධ්‍යාපනය හා සංස්කෘතිය යළි නගාසිටුවීමටත්, අතීත අයිතිවාසිකම් යළි දිනාගැන්මටත් අනගාරික ධර්මපාලතුමා ගත් වෙහෙස අපමණයි. එය අප ඉදිරියටත් අභිමානයෙන් ඒ සිහිපත් කළයුතු වෙනවා.ශ්‍රී ලංකා අමද්‍යප මහ සභාවේ ශත සංවත්සරය නිමිත්තෙන් පළකරන ලද “අමද්‍යප ශතක උදානය” නමැති ග්‍රන්ථය කෞතුකාගාරයට පිරිනැමීම එහි සංස්කාරක ශ්‍රී ලංකා අමද්‍යප මහ සභාවේ උප සභාපති ලීලානන්ද ගමාච්චි මහතා විසින් ආනන්ද බාලිකා විදුහලේ නියෝජ්‍ය විදුහල්පති ජයන්තා සෙනෙවිරත්න මහත්මියට පිළිගන්වන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091917</link>
    <topic>එජාප මන්ත්‍රීන් 3කට හා දයා ගමගේටදයාසිරි ජයසේකර නඩු දමයි</topic>
    <author>රෝෂන් තුෂාර</author>
    <content>සන්ධානයට එක්වීම අපහාසයට ලක්කරමින් ප්‍රකාශ නිකුත් කළ එක්සත් ජාතික පක්ෂ පාර්ලිමේන්තු මන්ත්‍රීවරුන් තිදෙනකුට හා එහි ජාතික සංවිධායකගෙන් රුපියල් මිලියන දෙදහසක වන්දියක් ඉල්ලා වයඹ පළාත් සභා අපේක්ෂක හිටපු පාර්ලිමේන්තු මන්ත්‍රී දයාසිරි ජයසේකර මහතා ඊයේ (18) කොළඹ දිසා අධිකරණයේ නඩු හතරක් පැවරීය.එක්සත් ජාතික පක්ෂ පාර්ලිමේන්තු මන්ත්‍රීවරුන් වන හරීන් ප්‍රනාන්දු, රන්ජන් රාමනායක, අකිල විරාජ් කාරියවසම් හා නැගෙනහිර පළාත් සභාවේ විපක්ෂ නායක දයා ගමගේ මහත්වරුන්ට විරුද්ධව මේ නඩු හතර පැවරීය.විත්තිකාර මන්ත්‍රීවරුන් රූපවාහිනි වැඩසටහන් මගින් හා මාධ්‍ය සාකච්ඡා පවත්වමින් සිය දේශපාලන ජීවිතයට හා අනාගතයට අපහාස කළ බවත් ඊට වන්දි ලෙස ඔවුන්ගෙන් මිලියන 500 බැගින් අයකර දෙන ලෙසත් පෙත්සම්වල සඳහන් වේ.එක්සත් ජාතික පක්ෂය අතහැර සන්ධානයට එක්වීම සම්බන්ධයෙන් අසත්‍ය හා ද්වේශ සහගත ප්‍රකාශ කරමින් ජනතාව ඉදිරියේ තමන්ට අපහාසය කර ඇති බවද පැමිණිලිවල සඳහන් කර ඇත.එජාප මන්ත්‍රී රන්ජන් රාමනායක හා අකිල විරාජ් කාරියවසම් මහත්වරු පෞද්ගලික රූපවාහිනී නාලිකා වැඩසටහනකට සහභාගී වෙමින් ද හරීන් ප්‍රනාන්දු හා දයා ගමගේ මහත්වරු එජාප මාධ්‍ය සාකච්ඡාවකදීද මේ අපහාස කර ඇත.සිදුකර ඇති අපහාසය සම්බන්ධයෙන් කරුණු දක්වන්නැයි මීට සති තුනකට පෙර එන්තරවාසි යවා ඇති අතර ඊට ප්‍රතිචාර නොදැක්වූ බැවින් මේ නඩු හතර පැවරීය.දේශපාලන පක්ෂ මාරුකිරීම මුල්‍යමය ගනුදෙනුවක් මත සිදු වී යැයි කියමින් පැමිණිලිකරුට අපහාස කර ඇති බව ද පෙත්සම්වල සඳහන් වේ.මෙවැනිම අපහාසයක් ජන රළ හා ලංකා පුවත්පත් මගින් සිදුකර ඇති බව සඳහන් කරන දයාසිරි ජයසේකර මහතා එම පුවත්පත් වලට හා කතුවරුන්ට එරෙහිව හෙට (20) දිනයේ දී නුගේගොඩ දිසා අධිකරණයේ නඩු පවරන බව ‘දිනමිණට’ පැවසීය.නීතිඥ සුදන්ත සෙනරත් බණ්ඩාර මහතා මගින් මේ නඩු ගොනු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091918</link>
    <topic>කළුබෝවිල රෝහලේ මිලේනියම් ගොඩනැඟිල්ලේවැඩ අවසන් නොකිරීමෙන් රෝගීහු අසිරුවේ</topic>
    <author>සන්ධ්‍යා කරුණාරත්න</author>
    <content>කළුබෝවිල ශික්ෂණ රෝහලේ ඉදිකරන මිලේනියම් ගොඩනැඟිල්ලේ වැඩ අවසන් නොකිරීම නිසා සෞඛ්‍ය කාර්ය මණ්ඩලය සහ රෝගීන් දැඩි අපහසුතාවලට මුහුණ දී සිටිති.වසර හයක් තිස්සේ එම ගොඩනැඟිල්ලේ වැඩ අවසන් නොකිරීම නිසා සෞඛ්‍ය සායන ඇතුළු බාහිර රෝගී අංශයට පැමිණෙන රෝගීන් දැඩි තදබදයකට ලක් වන බවත් රෝගීන් අතර බෝ වන රෝග පැති‍රීමේ අවදානමක් පවතින බවත් රෝහලේ ජ්‍යෙෂ්ඨ වෛද්‍යවරයෙක් ප්‍රකාශ කළේය.වසර 2006 දී මේ ‍ගොඩනැඟිල්ල ඉදි කිරීමට මුල් ගල තැබූ අතර එහි වැඩ අවසන් කිරීමට තිබුණේ 2007 වසරේදී ය. එහෙත් ගොඩනැඟිල්ල සෑදීමට බාර ගත් කොන්ත්‍රාත්කරුගේ ප්‍රමාදය හේතුවෙන් ගොඩනැඟිල්ලේ වැඩ තවමත් අවසන් කර නොමැති බව ද ඔහු පැවැසුවේය.මහල් නවයකින් යුක්ත ගොඩනැඟිල්ලක් වන මෙහි බාහිර රෝගී අංශය, ස්නායු ඒකකය, උගුර කන නාසය සම්බන්ධ ඒකකය, රසායනාගාර, හෘද ‍ඒකකය, දන්ත ඒකකය, සමේ රෝග සම්බන්ධ ඒකකය යනාදී ඒකක ගණනාවක් ස්ථාපිත කිරීමට නියමිත ය.වසර අටක් තිස්සේ කුඩා ස්ථානවල සායන පැවැත්වීමට යොදා ගෙන තිබෙන අතර නව ගොඩනැඟිල්ලේ වැඩ අවසන් කර ඇත්තේ සියයට 50 කිනි.බාහිර රෝගී අංශයෙන් ප්‍රතිකාර ලබා ගැනීම සඳහා දිනකට පුද්ගලයන් 3000 ක් පැමිණෙන බවත් කුඩා ස්ථානවල සායන පැවැත්වීම සිදු කිරීමෙන් රෝගීන්ගේ රහස්‍යභාවය සුරැකීම ගැටලුකාරී වන බවත් හෙතෙම කීය.මේ ගැටලුකාරී තත්ත්වය පිළිබඳ සෞඛ්‍ය අමාත්‍යෘංශයේ ඉහළ බලධාරින්ට දැනුම් දුන්න ද මෙතෙක් ක්‍රියාමාර්ගයක් ගැනීමට කටයුතු කර නොමැති බව ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091919</link>
    <topic>ශ්‍රී ලංකා මිරර් වෙබ් අඩවියට වාරණ නියෝගයක්</topic>
    <author>රෝෂන් තුෂාර</author>
    <content>කොහුබත්, පොල් ලෙලි ආශ්‍රිත නිෂ්පාදන කරන මීරිගම අපනයන සැකසුම් කලාපයේ පිහිටි නෝර්වේ සමාගමක් සම්බන්ධයෙන් අපහාසාත්මක ‍විද්‍යුත් පුවත් පිටු පළකිරීම වළක්වමින් . "ශ්‍රි ලංකා මිරර් වෙබ් අඩවියට" වාරණ නියෝගයක් කොළඹ දිසා අධිකරණය ඊයේ(18)නිකුත් කළේය.මීරිගම ජී‍‍‍ෆි ප්‍රොඩක්ට්ස් එස් එල් සමාගම පැවරූ නඩුවක් සළකා බැලු කොළඹ ප්‍රධාන දිසා විනිසුරු ප්‍රදීප් හෙට්ටිආරචිචි මහතා මේ වාරණය ඹක්තෝම්බර් 2 දින දක්වා බලපැවැත්වෙන පරිදි නිකුත් කළේය."පොල් ලෙලි සෝදන විස දැදුරු ඹයට " ශිර්ශය යටතේ 2013 ජුනි 27 දින පළකරන ලද ප්‍රවෘත්තිටය විරුද්දව මේ නඩුව, ද තික්ක් ටැන්ක් පුද්ගල්ක සමාගමට විරුද්ධව පැවරූ අතර මිරර් වෙබ් අඩවියෙන් සිදුවු අගතියට රුපියල් මිලියන 750ක වන්දියක් අයකර දෙන ලෙසඳ අධිකරණයෙන් ඉල්ලා තිබිණි.ජීෆී සමාගම 2003 වසරේ ආරම්භ කළ බවත් එතැන් සි‍ට අදාළ අමාත්‍යාංශවල අනුමැතිය පරිදි පාරිසරික බලපත්‍ර සහිතව සමාගමේ පොල් ලෙලි කොහුබත් ආශ්‍රිත නිෂ්පාදන කරන බවත් ඒ සඳහා බහුල වශයෙන් කැල්සියම් නයිට්රේට් භාවිත කරන බවත් ජනාධිපති නීතීඥ රෝමේෂ් ද සිල්වා මහතා අධිකරණයට පැවසීය. නිෂ්පාදන ක්‍රියාවලියෙන් පසු අපද්‍රව්‍ය තනුක කිරීමෙන් පසුව පරිසරයට මුදා හරින බව ද නීතීඥවරයා පැවැසීය.‍කොබෙයිගනේ නිෂ්පාදන කර්මාන්ත ශාලාව ඇතුළු කර්මාන්තශාලවල අප ජලය බැහැර කෙරෙන කියුබික් මිටර් 20000, 30000 ධාරිතාවයෙන් යුතු ටැංකි ඇති බවත්, සෑම අවස්ථාවකදීම පර්යේෂණය කරමින් අප ද්‍රව්‍ය පරිසරයට මුදා හරින බවත් පැවසු නීතීඥවරයා මෙය තරඟකාරි කර්මාන්ත ශාලාවක නියෝජිතයකුගේ අපහාසයක් බවද, සඳහන් කළේය.කරුණු සළකා බැලූ ප්‍රධාන දිසා විනිසුරුවරයා වගඋත්තරකරුවන්ට අතුරු තහනම් දැන්වීම් හා නොතිසි නිකුත් කරමිනු ඹක්තෝම්බර් 2 දින කරුණු දක්වන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091920</link>
    <topic>අනවශ්‍ය නඩු ඉදිරිපත්කර අධිකරණය හෑල්ලු කරන්න එපා</topic>
    <author>නෙල්කා මැදගෙදර</author>
    <content>අධිකරණයෙහි කාලය සහ මහජනතාවගේ මුදල් වැය වන පරිදි අනවශ්‍ය නඩු ඉදිරිපත් කර අධිකරණය හෑල්ලුවට ලක් නොකරන ලෙස ශ්‍රේෂ්ඨාධිකරණය ඊයේ (18) පුද්ගලයකුට තරයේ අවවාද කෙළේ ය.අධිකරණ විනිසුරුවරුන් ද විවේචනය කරමින් සිය නඩු වෙනත් විනිසුරු මඩුල්ලක් වෙත යොමු කරන ලෙස කිහිප අවස්ථාවක දීම ඉල්ලීම් කර ඇතැයි අධිකරණය සඳහන් කෙළේ ය. අනවශ්‍ය ලෙස අධිකරණයට නඩු ඉදිරි පත් කිරීම නිසා අධිකරණයෙහි කාලය මෙන්ම සම්පත් ද නිකරුනේ වැය වන බවට අගවිනිසුරු මොහාන් පීරිස් මහතා කරුණු පැහැදිලි කරමින් සිටි අවස්ථාවේ දී ඊට බාධාවන අන්දමින් රනින් කුමාර නමැති මේ පුද්ගලයා දිගින් දිගටම අදහස් ප්‍රකාශ කිරීමට උත්සහ කෙළේය.එම අවස්ථාවේ දී ඔහුට තරයේ අවවාද කළ අගවිනිසුරුවරයා නැවත එසේ ක්‍රියා කළ හොත් හෝ අධිකරණයට අනවශ්‍ය ලෙස ලිපි ගොනු හෝ පෙත්සම් ඉදිරි පත් කළ හොත් දඩ මුදල් හෝ සිර දඩුවම් නියම කරන බව සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091921</link>
    <topic>100%ක් සෞඛ්‍ය ආරක්ෂිතයි යෙඳුම භාවිත නොකර ෆොන්ටේරා කිරි පිටි දැන්වීම් පළ කිරීමට අවසර</topic>
    <author>නෙල්කා මැදගෙදර</author>
    <content>ඇන්කර් ඇතුළු ‍ෆොන්ටේරා බ්‍රෑන්ඩ්ස් ලංකා සමාගයෙහි කිරිපිටි නිෂ්පාදනය සියයට සියයක්(100%) සෞඛ්‍ය ආරක්ෂිත බවට සඳහන් යෙඳුම භාවිතා නොකර වෙළෙඳ දැන්වීම් පළ කිරීමට එම සමාගමට අභියාචනාධිකරණය ඊයේ(18) අවසර දුන්නේය.එම යෙඳුම සහිතව වෙළෙඳ දැන්වීම් පළ කිරීම වළක්වමින් මීට පෙර නිකුත් කර තිබූ අතුරු නියෝගය සංශෝධනය කරමින් අධිකරණය විසින් මෙම අවසරය දෙන ලදී‍.එම සංශෝධිත අතුරු නියෝගය ඔක්තෝබර් මස 15 වැනිදා තෙක් බල පැවැත්වෙයි.අතුරු නියෝගය සම්බන්ධ ඉදිරි පියවර ගැනීම සඳහා එම නියෝගයෙහි පිටපත් පාරිභෝගික සේවා අධිකාරියට යවන ලෙසද අභියාචනාධිකරණය සඳහන් කළේය.ඇන්කර් ඇතුළු ‍‍ෆොන්ටේරා සමාගමෙහි නිෂ්පාදන සියයට සියයක් සෞඛ්‍යාරක්ෂිත බවට දැන්වීම් පළ කිරීමට එරෙහිව ගොනු කළ පෙත්සම් කැදවූ අවස්ථාවේදී අභියාචනාධිකරණය මේ නියෝගය කළේය.අභියාචනාධිකරණ සභාපති ශ්‍රී ස්කන්ධරාජා මහතා හා අභියාචනාධිකරණ විනිසුරු මාලනී ගුණරත්න මහත්මිය ඉදිරියෙහි පෙත්සම කැඳවන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091922</link>
    <topic>මහරගම පිළිකා රෝහලේ අත් වැසුම් පෙට්ටි 10ක් මල්ශාලාවකට විකිණීම සම්බන්ධ අයට ඇප නෑ</topic>
    <author>ශිරෝමි අබයසිංහ</author>
    <content>මහරගම පිළිකා රෝහලේ රුපියල් ලක්ෂයක් වටිනා අත් වැසුම් පෙට්ටි දහයක් මහරගම මල් ශාලාවකට විකිණීම සම්බන්ධයෙන් රිමාන්ඩ් භාරයේ සිටි එම රෝහලේ සේවකයන් තිදෙනා සහ මල් ශාලා හිමියා‍ ඇප මත මුදා හරින ලෙස කෙරුණු ඉල්ලීම නුගේගොඩ මහෙස්ත්‍රාත් අජිත් එම්.මාසිංහ මහතා ඊයේ (18) ප්‍රතික්ෂේප කළේය.සැකකරුවන් වෙනුවෙන් පෙනී සිටි නීතීඥවරයා‍ ගොනු කර තිබූ මෝෂමක් මගින් ඇප ඉල්ලීම ඉදිරිපත් කෙරිණි. සැකකරුවන්ට පොදු දේපල පනත යටතේ චෝදනා ඉදිරිපත් කෙරෙන බැවින් ඇප මත මුදා හැරීම පිළිබඳව විරෝධය දක්වන බව මහරගම පොලිසිය අධිකරණයට දැන්වීය.ජගත් අසෝක ,ටිරෝන් දිසානායක,රොෂාන් ජයරත්න සහ පුෂ්ප කුමාර දිසානායක රිමාන්ඩ් භාරයේ පසු වේ. රාජ්‍ය ලාංඡනය සහිත ඇත් වැසුම් මල් ශාලාවක තිබෙනු දැක කිසියම් පුද්ගලයකු පොලිසියට කළ දැනුම් දීමක් මත සිදු කළ විමර්ශනයකින් පසු සැකකරුවන් අත් අඩංගුවට ගෙන තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091923</link>
    <topic>ග්‍රාම නිලධාරීන් බඳවා ගැනීමේ සම්මුඛ පරීක්ෂණය හෙට</topic>
    <author>උදුලා පීරිස්</author>
    <content>ග්‍රාම නිලධාරීන් බදවා ගැනීමේ සම්මුක පරීක්ෂණය මේ මස 20දා කොළඔ දිස්ත්‍රික් ලේකම් කාර්යාලයට අයත් ප්‍රාදේශීය ලේකම් කිර්යාල 13කදී ආරම්භ කෙරේ.සෙසු දිස්ත්‍රික්කවල මේ මස 26සිට 29දක්වා ග්‍රාම නිලධාරීන් බදවා ගැනීමේ සම්මුඛ පරීක්ෂණ පැවැත්වේ. ග්‍රාම නිලධාරී පුරප්පාඩු 4000ක් බදවා ගැනීම සඳහා ග්‍රාම නිලධාරී විභාගය සමතුන් 8000ක් මේ සම්මුඛ පරීක්ෂණ සදහා කැදවීම් කැර ඇතැයි රාජ්‍ය පරිපාලන හා ස්වදේශ කටයුතු අමාත්‍යාංශය පවසයි. .රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ සෙනවිරත්න මහතාගේ උපදෙස් මත සිදු කෙරෙන මේ බඳවා ගැනීම සඳහා කැදවීම් කරන නම් ලැයිස්තුව රාජ්‍ය පරිපාලන හා ස්වදේශ කටයුතු අමාත්‍යාංශයේ වෙබ් අඩවියට ඇතුළත් කර ඇතැයිද එම අමාත්‍යාංශය දන්වා සිටී. .අවසන් වරට 2008දි ග්‍රාම නිලධාරින් 2600ක් බඳවාගත් බවත් වැඩිම වාර ගණනක් බඳවා ගන්නා ප්‍රථම අවස්ථාව මෙය බවත් රාජ්‍ය පරිපාලන හා ස්වදේශ අමාත්‍යාංශ ලේකම් පී.බී. අබේකෝන් මහතා කියයි.එසේම මෙතෙක් ග්‍රාම නිලධාරීන් බඳවා ගැනීමේ අවම සුදුසුකම ලෙස අ.පො.ස. සා‍/පෙළ සමත්වීම අනිවාර්යය කළද මෙවර අවම සුදුසුකම ලෙස අ.පො.ස. උසස් පෙළ විභාගය සමත්විම අනිවාර්යයකර ඇතැයිද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091924</link>
    <topic>ජාතිවාදය හා ආගම්වාදය වපුරවා ඇතැම් බලවේග ජයගන්න හදනවා</topic>
    <author>ජයසිරි මුණසිංහ, අසේල කුරුළුවංශ, ඉන්දික පොල්කොටුව</author>
    <content>ජාතිවාදය හා ආගම්වාදය වපුරා මැතිවරණය දිනාගන්නට මාන බලන බලවේග ජාතික සමගිය බිඳදැමීමට කුමක් හෝ සිද්ධියක් ඇති කරන්න වෙර දරනවාදෝයි සිතෙනවා. අපි ආරක්‍ෂක අංශවලට මේ අය ගැන සොයා බලන්නැයි උපදෙස් ලබා දුන්නා යැයි ජනාධිපති මහින්ද රාජපක්‍ෂ මහතා ප්‍රකාශ කෙළේය.එක්සත් ජනතා නිදහස් සන්ධානයෙන් මධ්‍යම පළාත් සභාවට තරගවදින මහනුවර දිස්ත්‍රික් කණ්ඩායමේ විජයග්‍රහණය තහවුරු කිරීමේ සහ පළාත් සභා ඉලක්ක කළ සන්ධානයේ අවසාන ප්‍රචාරක ජනරැළිය ඊයේ (18) සවස මහනුවර පොදු වෙළෙඳ සංකීර්ණය අසල පැවැති අවස්ථාවට එක්වෙමින් ජනාධිපතිතුමා මෙසේ පැවැසීය.ජනාධිපතිතුමා මෙසේද කීය.අද මේ ජන ගඟ ගලලා තිබෙන්නේ සන්ධානයේ ජයග්‍රහණය තහවුරු කරන්නයි කියලා පැහැදිලි වෙනවා. මම පසුගිය දින ටිකේම මේ පළාත් සභා මැතිවරණ තිබෙන පළාතේ රැස්වීම්වලට සහභාගී වුණා. උතුරට ගියත්, වයඹට ගියත්, මධ්‍යමට ආවත් අපට පෙනෙන්නේ එකම ජන රැල්ලක් මේ බුලත් කොළය වටා රැස්වෙන බවයි.අද නොයෙක් බොරු ප්‍රචාර කරමින් ආගමික යුද්ධයක් ඇති කරන්න සමහරු උත්සාහ ගන්නවා. සමහරු ජාතිවාදය අවුස්සනවා. සමහරු ආගම්වාදය අවුස්සනවා. සමහරුන්ට මේ රට කොන් කරන්න ඕනෑ, සමහර නායකයන්ට ඕනෑ මේ ගැටුම ඇති කරන්න යම් යම් සිද්ධි ඇති කරන්න ඔබලා මේවායින් කලබල වෙන්න එපා.ඔබට අප කරලා තිබෙන දේවල් කියන්න යන්නේ නැහැ. එය ඔබේ ඇසට පෙනෙනවා. හැබැයි සමහරු අපි කරපු දෙයක් නෑ කියලා කියනවා. එදා කාපට් පාරවල් තිබුණේ කොළඹ කිට්ටුව විතරයි. එදා නගරයට තිබුණු පහසුකම් අද ගම්වලට තිබෙනවා. එදා නගරය මුල්කරගත්ත ආර්ථිකයක් තිබුණේ.කොළඹ වරාය, කටුනායක ගුවන් තොටුපළ, මේ සියල්ල කොළඹ හා ඒ දිස්ත්‍රික්ක වටා තමයි සංවර්ධනය වුණේ. ගමට ගියේ නැහැ. අපි ගමට සංවර්ධනය ගෙන ආවා. අපි පාරවල් හැදුවා. ඉදිරියට හදාගෙන යනවා. අද සමහරු අහනවා මොකටද අධිවේගී මාර්ග කියලා. නුවරට අධිවේගී මාර්ගයක් හදනවා කියලා දැන්ම ඉඳලා මේ ජනතාව කුලප්පු කරන්න හදනවා නුවරට ඕන නැහැ කියලා. ජනතා මතය හඳුනාගන්නේ නැතිව බොරුවට කෑ ගහනවා.ජනතාවගේ අවශ්‍යතාවය හඳුනාගන්න ඕනෑ. මේ ප්‍රදේශ දියුණු කරන්න ඕනෑ නම් මහාමාර්ග ඕනෑ කියන මතයේ මම ඉන්නවා. ඒ නිසා අද හැම ආසනයකම කි. මී. 25ක් කාපට් කරනවා. එම ප්‍රමාණය ක්‍රමානුකූලව වැඩි කරගෙන යනවා. එදා 2005දී මගෙන් ඉල්ලුවේ බොරළු පාරවල්. ඊට පස්සේ කොන්ක්‍රීට් පාරවල්, දැන් කොන්ක්‍රීට් ගල් පාරවලුත් නෙවෙයි ඉල්ලන්නේ කාපට් පාරවල්.මේ නගරයේ තදබදය අවසන් කරන්න ඕනෑ. මේ නගරය ගැන අපේ විශේෂ කැක්කුමක් තිබෙනවා. දළදා වහන්සේ මෙහේ වැඩ සිටින නිසා දළදා මාලිගාව තිබෙන නිසා මේ පළාතට අපේ විශේෂ වූ ගෞරවයක් තිබෙනවා. බොහෝ අය මට බනිත්දී මම මේ පයින් යන පාර වැසුවා.බොහෝ අය තේරුම් ගන්නේ නැහැ, ඒ ඇයි කියලා. මක්කමට යනකොට පයින් කි. මී. 3 - 4ක් පමණ යනවා. මමත් මාළිගාවට පයින් යනවා. එතකොට නිලධාරිනුත්, අනිත් අයත් පයින් ගමන් කරනවා. නමුත් අපි මේ පාර වෙනුවට වෙනත් විකල්ප වැඩපිළිවෙළක් සකස් කරනවා. මේ තදබදය නවතන්න කටයුතු කරනවා. මේ නගරය සුන්දර නගරයක් කරනවා. මේ අපේ ප්‍රධානතම නගරයක්. අවසාන රාජධානියේ නගරය, මෙය ගොඩනැගීම අපේ වගකීම.සමහර දේශපාලන නායකයෝ එය දැක්කේ නැහැ. අපි මෙහෙට හොඳ දෙයක් කරන්න යනකොට එදා මේ නගරයේ හිටපු නායකයෝ ඒවාට තහනම් නියෝග ගත්තා. අද උදෑසන මම දරුවන් වෙනුවෙන් ඊ. එල්. සේනානායක ළමා උද්‍යානය යළි විවෘත කළා.හිටපු නගරාධිපති ඊ. එල්. සේනානායක මහතා හදපු මේ උද්‍යානය දශමයකින් දියුණු කරන්න කලින් හිටපු කවුරුවත් උත්සාහ කළේ නැහැ. එතුමා හිටපු කතානායකවරයෙක්. එහෙම වුණත් එතුමාට ගරු කළේ නැහැ. එහෙම නොකළ අය තමයි අපි ගැන දැන් කතා කරන්නේ. ඒ වෙනුවට අපේ නගරාධිපතිතුමා ගිහින් ඉතා මනහර ළමා උද්‍යානයක් නිර්මාණය කළා. හැබැයි නම මැකුවේ නැහැ. ඒකයි සන්ධානයේ ගුණය. අපි කළගුණ දන්නවා. ගරු කළ යුතු කෙනාට ගරු කරන්න අපි දන්නවා. එහෙම නැතිව සමාජයක් ගැන අපට කතා කරන්න බැහැ.අනාගත පරපුරක් වෙනුවෙන් අපි වැඩ කරන්නේ. මෙය අදට නෙවෙයි හෙට වෙනුවෙන් වැඩ කරන්න අවශ්‍ය යුගයක්. මෙහෙට ගුවන් තොටුපළක් ගෙනෙන්න යනකොට එයට විරුද්ධව ජනතාව උසි ගන්වන්න හදනවා. ගෙවල් කඩනවා, ඉඩම් ගන්නවා කියලා බොරු ප්‍රචාර කරනවා ඒ ගැන. සංවර්ධනය සඳහා අවශ්‍ය ඉඩම් ලබාගන්න කියලා ඉඩමේ අයිතිකරුවා අපට කියනවා. අද ගැන පමණක් ;නාවෙයි හෙටක් ගැනත් හිතන්න. අපි හෙට ගැන හිතපු නිසා තමයි ජීවිත පරිත්‍යාග කරලා අවුරුදු තිහකට පස්සේ අපි මේ රට බේරලා දුන්නේ. ත්‍රස්තවාදීන් දකින කොට බයේ ගැසුණු අය ගෙවල්වලින් එළියට බැස්සේ නැහැ.දළදා මාළිගාවට පහර දුන්නා. ශ්‍රී මහා බෝධිය ළඟට පහර දුන්නා. විනාශ කළා. කොළඹට ගැහුවා. හෝටල්වලට ගැහුවා. ආර්ථික මධ්‍යස්ථානවලට ගැහුවා. ගාල්ල වරායට, මාතර අකුරැස්ස මුස්ලිම් දේවස්ථානයට ගැහුවා, අපේ අමාත්‍යවරු පවා ඒවාට ගොදුරු වුණා. අපි මේවා වින්දා.ඒ නිසා අපි මේ රට රැකගත්තා. ජීවිත පරදුවට තියලා ආරක්ෂා කළා. රට ආරක්ෂා කරලා රට සංවර්ධනය කරන්න අවශ්‍යයි. රට සංවර්ධනය කරන්න ණය දෙන්න එපා කියලා මේ දේශපාලනඥ නායකයෝ විදේශ බැංකුවක් ඉදිරිපිට පෙළපාලි ගියා. අපේ මිත්‍ර රටවල් ඒ වෙලාවේ අපි සමඟ වැඩ කළා. අපට සහයෝගය දුන්නා. එය අපිට ජයග්‍රහණය ලබාගැනීමට හේතු වුණා.ජනතාවගෙන් අපි ඉල්ලුවා අපට මේ වරම දෙන්න කියලා. අපි අපට දුන්න වරම හරියට අකුරට ඉටුකළා. අපි මේ සන්ධානයේ ඉන්න සියලු දෙනා කියන දේ කරනවා. කරන් නෑ කියන දේ කරන්නෙම නෑ. රට බෙදන්න දෙන්නේ නැහැ කිව්වා. එහෙම ඉඩ දුන්නේ නැහැ. දෙන්නෙත් නැහැ. එදා කරන්න දුන් නැති දේ අද වෙන කිසිවකුටත් කරන්න දෙන්නෙත් නැහැ.රට බෙදන්න මේ අය කතා කරනවා. ඔබට යුතුකමක් තිබෙනවා. විවිධ පුද්ගලයන් ඇවිත් ඔබෙන් විවිධ දේ අසනවා. 21 වෙනිදාට ඔබට යුතුකමක් තිබෙනවා ඒ සියලු දෙනාට පණිවුඩයක් යවන්න. මෙය තමයි කන්දඋඩරට තීන්දුව කියලා පැහැදිලිව කියන්න.ඔබ අපේක්ෂකයාගේ අංකය පමණක් නොවෙයි, මනාප ලකුණත් මතක තබාගන්න. බුලත් කොළය මතක තබාගන්න. ඔබේ මනාපය නිසි පරිදි භාවිතා කරන්න. ඔබ අප හා අත්වැල් බැඳගන්න. 21 වෙනිදාට සන්ධානයේ බුලත් කොළය දිනවන්න. ඔබේ මනාපය මගේත් මනාපයයි.අගමැති දි. මු. ජයරත්න මහතාපළාත් සභාව ආරක්ෂාකරගෙන ඊට යෝග්‍ය මන්ත්‍රීවරු පත්කර ගැනීම ඔබ සැමගේ වගකීමයි. රජය මේ රටේ මාර්ග පද්ධතිය විශාල සංවර්ධනයකට ලක්කළා. ජනාධිපතිතුමාට ශක්තිය ලබා දෙන්න බුලත්කොළේ ඉදිරියේ කතිරය ගහන්න. උතුරු නැෙඟනහිර වෙනම රාජ්‍යයක් ඇතිකරන්න ඇතැමුන් උත්සහ කරනවා. දේශපාලනඥයින් කිහිපදෙනකුට කොටි ඩයස් පෝරාවට ඒක අවශ්‍ය වුණත් මේ රටේ බහුතර දෙමළ ජනතාව ඊට විරුද්ධයි. අපේ ජීවිත ගියත් කවදාවත් මේ රටේ වෙනම රාජ්‍යයක් පිහිටුවන්න අපි ඉඩතබන්නේ නැහැ. අද එජාපයේ මන්ත්‍රීවරු කීදෙනෙක් අපි එක්ක එකතු වෙලාද? එජාපයේ ඉඳලා ජනතාවට වැඩක් කරන්න බැරි බව ඔවුන් දන්නවා. ඉතිහාසයේ කොයිම කාලෙකවත් වසර 04ක් වැනි කෙටි කාලයක් තුළ වත්මන් රජය කළ සේවාව හා සමාන සේවාවක් වෙනත් රජයක් සිදුකර නැහැ.පාර්ලිමේන්තුවේ සභානායක වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතා“එදා මේ රටේ ජනතාව ජනාධිපතිතුමන්ගෙන් ඉල්ලූ එකම ඉල්ලීම ත්‍රස්තවාදය පරාජය කිරීමයි. අද එම ඉල්ලීම ඉටු කැර රටට සාමය උදාකැර මතු පරපුරට නිදහස් රටක් බිහි කැර තිබෙනවා. එදා කවුරුත් දේශපාලනය කළේ වැඩ කැර දෙන්නම් කියා පොරොන්දු දේශපාලනයක් කළා. එදා දෙන්නම් කාසිවලට ඡන්දය ඉල්ලුවේ. නමුත් අද පඩි දීලයි ඡන්දය ඉල්ලන්නේ. අපි වැඩ කරලයි ජනතාව අතරට යන්නේ. අද තුනෙන් දෙකක ශක්තිමත් ස්ථාවර ආණ්ඩුවක් තියනවා. මනාප ක්‍රමය ගැන ගුණ අගුණ සාකච්ඡාවට ලක්වන වකවානුවක් මේක පළාත් පාලන ක්‍රමය තුළ මනාප ක්‍රමය නැතිකලා. ඉදිරි පළාත් සභා මැතිවරණයේදීවත් මනාප ක්‍රමයට තිත තබමු. ධනය බලය නොවේ ජනතා විශ්වාසය තමයි දේශපාලනයට අවශ්‍ය වන්නේ.මහජන එක්සත් පෙරමුණේ නායක ජලසම්පත් හා ජලාපවහන අමාත්‍ය දිනේෂ් ගුණවර්ධන මහතාමේ ඓතිහාසික ජන රැලිය ඉතිහාසයට විජයග්‍රහණයක් ගෙන දෙන ජන රැලියකි. කොටි ත්‍රස්තවාදය පරාජය කැර නවයුගයකට ගෙන යන්න හැකිවුණා. ජනතාවට ප්‍රජාතන්ත්‍රවාදය ඉහළින් භුක්ති විඳීය හැකි රටක් නිර්මාණය කළේ අතිගරු ජනාධිපතිතුමායි. ඒ සඳහා ශක්තිය දුන්නේ ජනතාවයි. ශක්තිමත් ස්ථාවර ආණ්ඩුවක් ඇති කිරීමට හැකිවුණා. ලොව පුරා රටවල සහය ඔස්සේ රට සංවර්ධනය කරා ගෙන යාමට අද හැකිව තිබෙනවා. මන්ත්‍රීවරුන් 163ක් සමග ශක්තිමත් පාර්ලිමේන්තුවක් අද නිර්මාණය කැර තිබෙනවා. අද කෑලි හැලි හැලී වත්මන් විපක්ෂය ඉතිහාසයේ අසාර්ථකම විපක්ෂය වෙලා. අලුත් ඡන්දයක් ආකර්ෂණයක් අලුත් දෙයක් කියන්නට නෑ. තම මවුබිමට එරෙහිව ජාත්‍යන්තර ගැක කේලම් කීමට පමණයි ඔවුන්ට පුළුවන් එකම දෙය වන්නේ.ජාතික නිදහස් පෙරමුණේ නායක ඉදිකිරීම් හා ඉංජිනේරු සේවා අමාත්‍ය විමල් වීරවංශ මහතාඅද මධ්‍යම පළාතේ ජනතාව විතරක් නොවේ. එ.ජා.ප යේ පාර්ලිමේන්තු මන්ත්‍රීවරු දෙන්න පුළුවන් හැම සහයක්ම දෙනවා. ඡන්දයත් දෙනවා. අනුරාධපුර පාර්ලිමේන්තු මන්ත්‍රිනී චන්ද්‍රානි බණ්ඩාර මන්ත්‍රීවරිය රනිල් වික්‍රමසිංහ ළඟ තියාගෙන සන්ධානයට ඡන්දය දෙන්න කියන විට වික්‍රමසිංහ මහතා අත්පුඩි ගහනවා. රංගේ බණ්ඩාර, අශෝක අබේසිංහ මහත්වරු ප්‍රසිද්ධියේ පුළුවන් නම් කියන්න අලියට ඡන්දය ගහන්න කියලා. ඒකීය මාතෘභූමිය තුළ අද සතුටයි නිදහසයි පිරිලා තියනවා.මළගිය බෙදුම්වාදී අවතාර වලට නැවත පණ දීමේ ව්‍යාපාරයක් අද ගෙන යනවා. මධ්‍යම, වයඹ, උතුරට කිසිදු ජාතික දේශපාලන පක්ෂයක් වෙන වෙනම මැතිවරණ ප්‍රකාශ නෑ. නමුත් ද්‍රවිඩ සන්ධානය උතුරේ තරුණයන්ට යළි සයනයිඩ් කරල් එල්ලන්න හදනවා.මිනීමරු කොටි ත්‍රස්තවාදය අවසන් කළා වගේ බෙදුම්වාදය හැම පුල්ලියක්ම අතුගා දමන්න ජනවරමින් ක්‍රියා කරමු ස්වයං පාලන මූලධර්මයට ලැබුණ ජනවරමින් තමයි වෛනම රාජ්‍යන් නිර්මාණය වුණේ. ඒ නිසා කොටියාගේ ඒ බෙදුම්වාදය පරාජය කරමු. ජනාධිපතිතුමා අවුරුදු සීයක් දෙසීයක් ජීවත් වේවායි ජනතාව ප්‍රාර්ථනා කරනවා. අලියට කතිරය ගැහුවත් වැඩක් නෑ. ඒ අය 21දායින් පස්සේ එකතුවන්නේ අපි එක්කයි ඒ නිසයි හරි පාරෙන් එන්න සන්ධානයටම කතිරය ගහන්න.නාගරික සංවර්ධන කටයුතු පිළිබඳව ජ්‍යෙෂ්ඨ ඇමැති ඒ.එච්.එම්. ෆවුසි මහතාමේමාසේ 21 වැනිදා පවත්වන මැතිවරණයෙන් අපි අතිවිශිෂ්ඨ ජයග්‍රහණයක් ලබනවා. අපි මේ ජයග්‍රහණයට මුස්ලිම් අය වශයෙන් දායක වෙන්න ඕනෑ. අතිගරු ජනාධිපතිතුමා ජාතිවාදී නායකයෙක් නොවෙයි. මුස්ලිම් ජනතාවට ආරක්ෂාව ලැබෙන්නේ අතිගරු ජනාධිපතිතුමා මඟින් පමණයි.රවුෆ් හකීම්, අසාද් සාලි මේ සැරේත් මහනුවරට ඇවිත් ජාතිවාදය අව්ලවා ඡන්ද ගන්න මාන බලනවා. අතිගරු ජනාධිපතිතුමාගේ පාලන කාලයේ මුස්ලිම් පල්ලි කඩනවා. ආගම කියන්න ඉඩ දෙන්නේ නැහැ කියනවා. නමුත්! මට කියන්න සන්තෝෂයි අතිගරු ජනාධිපතිතුමා තමයි රුපියල් මිලියන ගණන් වියදම් කරලා පල්ලි හදා දුන්නේ. අපිට ආගම කියන්න ඉඩ ලබා දුන්නා.අසාද් සාලිට එක තැනක ඉන්න බැහැ. හයාට තනතුරුතමයි ඕනෑ. තනතුරු ගන්න ඡන්දෙන් දිනන්න ඕනෑ. ඡන්දයෙන් දිනන්න ජාතිවාදය ඇති කරන්න හදනවා. මහනුවර මුස්ලිම් ජනතාව ලෙස එකට එකතු වී බුලත් කොළය දිනවන්න කටයුතු කරන්න.විදුලිබල අමාත්‍ය නීතිඥ පවිත්‍රාදේවි වන්නිආරච්චි මහත්මියමේ මවුබිමේ ගෞරවනීය අනුහස් නායකත්වය වන ජනාධිපති මහින්ද රාජපක්ෂ මහතාට ලැබෙන අති මහත් සහය මේ දෙගොඩතලා යනජන ගඟින් පෙන්නුම් කරනවා. අධිරාජ්‍යවාදීන්ට එරෙහිව සටන් කළ ගෞරවනීය ඉතිහාසයක් කන්ද උඩරට අභීත ජනතාවට තියනවා. රනිල් පරදින විට අපි දිනන්නේ 90%ක ප්‍රතිශතයකින්ය. යුද්ධය අපි ජයගත්තාට වඩා යුද්ධයකට මුහුණ දීමට අපිට ගත වූ වසර හතර තුළ සිද්ධ වුණා. යුද්දයට ඔක්ෂිජන් ගහපු විජාතික බලවේග එකතුවුණා. එන්.ජී.ඕ. කාක්කෝ එකතු වුණා. ජාත්‍යන්තරයට පිල්ලේ නෝනාට අපි පණිවුඩයක් කිය යුතුය. 90%ක් ඉන්නේ මහින්ද රාජපක්ෂ ජනාධිපතිතුමා සමග බව. මේක මවුබිම වෙනුවෙන් කළයුතු වගකීමක්. පසුගිය පළාත්සභා මැතිවරණයට එහා ගිය වගකීමක් අද තිබෙනවා.විදේශ කටයුතු සංවර්ධන ඇමැති ඩිලාන් පෙරේරා මහතාඅද ඓතිහාසික මහනුවර පුරවරයේ අපි ඓතිහාසික රැළියකටයි මේ සහභාගි වෙන්නේ. අපි මේ මැතිවරණය වෙනුවෙන් ගලගෙදර මැතිවරණ කොට්ඨාසයේ ප්‍රචාරක ජනරැළිවලට දායක වුණා. මේ මැතිවරණය අපිට තරගයක් නැහැ. මේක හාවාගෙයි, ඉබ්බාගේයි, ගොලුබෙල්ලාගෙයි තරගයක් වාගේ. අපේ අපේක්ෂක කණ්ඩායම ඉතාම හොඳට මනාපයට වඩා බුලත් කොළයේ ජයග්‍රහණය වටා ඒකරාශී වී සිටිනවා. මනාපය කළමනාකරණය කර තිබෙනවා.මේ සැරේ පළාත් සභා තුනක ඡන්දය පැවැත්වෙනවා. ඒ ඒ පළාත්වලට දිස්ත්‍රික්ක ගණනාවකින් අපේක්ෂකයෝ ඉදිරිපත් වී සිටිනවා. ඒ අය අතර මනාපයට පොඩි පොඩි ප්‍රශ්න ගැටලු ඇති. නමුත් මෙහේ එහේමදෙයක් නෑ. මෙය අපේක්ෂකයෝ අනිත් පළාත් සභාවල අයට ආදර්ශයක් සපයා දී තිබෙනවා.සැප්තැම්බර් 21 ඡන්දය, එදාට පස්සේ ඊළඟ මාසේ ඔක්කෝම්බර් , ඊළඟට නොවැම්බර් මාසේ අපේ රටට ලෝකයේ රටවල් 54 රාජ්‍ය නායකයෝ එනවා. ඒ එන්නේ පොදු රාජ්‍ය මණ්ඩලයීය නායක සමුළුවේ සභාපති කම අපේ රටේ ආදරණීය නායකයා අතිගරු ජනාධිපතිතුමාට පිරිනමන්න.මේ තනතුර අතිගරු ජනාධිපතිතුමාට පිරිනමන්න කලින් මධ්‍යම පළාතේ තමුන්නාන්සේලාට අතිගරු ජනාධිපතිතුමාට තෑග්ගක් දෙන්න පුළුවන්. ඒ මේ පළාත් සභාවේ ජයග්‍රහණයයි.වරාය හා මහාමාර්ග අමාත්‍ය රෝහිත අබේගුණවර්ධන මහතාමේ පෙළගැස්ම තුළින් 21දාට මධ්‍යම පළාත ලබන ඓතිහාසික ජයග්‍රහණය කිසිදු බලවේගයකට වළක්වන්න බැහැ. කුලියාපිටිය ජනරැලියේ කුරුණෑගල ජනගඟක් ගැලුවා. මේ වනවිට වික්‍රමසිංහ මහත්තයා එයාගේ ගෝලයෝ එක වැඩකට සූදානම්. 2005 සිට මහින්ද රාජපක්‍ෂ ජනාධිපතිතුමා තිබූ මැතිවරණ හැම එකක්ම දිනුවා. ජනාධිපතිවරණ දෙකක් මහා මැතිවරණ දිනපු ජනාධිපතිතුමාට මධ්‍යම වයඹ, උතුර මැතිවරණ කජ්ජක්නොවේ. හොෙඩ් දිග අලි දළ ඇතුන්, පෙරහරේ ගිය සිංදු කියපු අලි සියලු දෙනා මහින්ද රාජපක්ෂ ජනාධිපතිතුමාගේ වේදිකාවේ අද ඉන්නවා. මේ ඡන්දය අවසන් වූ පසු තවත් අලි රංචුවක් අපිත් සමඟ එනවා. මේ පණිවුඩය, ජාත්‍යන්තරයට වැදගත්ය. නැවත බෙදුම්වාදයට යන්නේ කොහොමද කියා උතුරේ විග්නේෂ්වරන් බලා ඉන්නවා.මධ්‍යම පළාත් හිටපු ප්‍රධාන අමාත්‍ය සරත් ඒකනායක මහතාමේ මැතිවරණයේ අපේ යුතුකම ජනාධිපතිතුමා වෙනුවෙන් රට වෙනුවෙන් බුලත් කොළය ජයග්‍රහණය කරවීමයි. කුඩා දරුවාගේ සිට මේ රටේ ජනතාවට ආදරය කළ නායකයෙක් තවත් නැහැ. අතිගරු ජනාධිපතිතුමා ජනතාවට ආදරය යම්සේද ජනතාව පෙරළා දක්වන ආදරය මේ මැතිවරණයෙන් පෙන්නුම් කරනවා. එදා වලවල් තිබූ පාරවල්වල අද සැප පහසුවට යන්න පුළුවන්ය. අපේ කණ්ඩායමේ ඉතා දක්ෂයන් ඉන්නේ.ක්‍රීඩා අමාත්‍ය මහින්දානන්ද අලුත්ගමගේ මහතා මධ්‍යම පළාත් සභාව විශිෂ්ට අයුරින් 21දා සන්ධානය දිනනවා. ජනාධිපතිතුමාට මේ රටේ ජනතාව කොයිතරම් ආදරේද කියලා උතුරු, වයඹ, මධ්‍යම පළාත් ජනරැලිවලදී අපි දැක්කා. මධ්‍යම පළාතට වැඩිම වැඩකළේ එජප, කියලා රනිල් කියනවා. අද මධ්‍යම පළාතේ ජනපති නායකත්වයෙන් දැවැන්ත සංවර්ධනයක් කරලා පාරවල් කාපට් කරලා. කොන්ක්‍රීට් කරලා. මහනුවර සුන්දර නගරයක් ලෙස ද ගොඩනැගීම දැන් ආරම්භ කළා. අධිවේගී මාර්ගය නුවර කොළඹ ළඟදීම අරඹනවා. මේ සියල්ල කරලත් රනිල් කියනවා මධ්‍යම පළාතට වැඩකළේ එජාපය කියලා. එජාපයට 63යි. ජය අතළඟය කියලා රනිල් පක්ෂ සම්මේලනයේදී කිව්වා. අප කියනවා යූ. එන්.පී. යට 63 යි. රනිල්ගේ විපක්ෂ නායකකමට තවත් වසර 37යි කියලා.ජනමාධ්‍ය හා ප්‍රවෘත්ති අමාත්‍ය කෙහෙලිය රඹුක්වැල්ල උසස් අධ්‍යාපන අමාත්‍ය එස්. බී. දිසානායක, විදේශ අමාත්‍ය මහාචාර්ය ජී. එල්. පීරිස්, ආයෝජන ප්‍රවර්ධන අමාත්‍ය ලක්‍ෂ්මන් යාපා අබේවර්ධන ජ්‍යෙෂ්ඨ අමාත්‍යවරුන් වන ආචාර්ය සරත් අමුණුගම, පියසේන ගමගේ, තිස්ස විතාරණ, නියෝජ්‍ය අමාත්‍යවරුන් වන අබ්දුල් කාදර්, අර්ල් ගුණසේකර යන මහත්වරුන් ඇතුළු මැති ඇමැතිවරුන් විශාල පිරිසක් මෙයට එක්ව සිටි අතර මහනුවර පුරපති මහේන්ද්‍ර රත්වත්තේ මහතා මෙහි පිළිගැනීමේ කතාව කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091925</link>
    <topic>රේගු සටහන් කිරිම සරල කරයි</topic>
    <author>සුභාෂීණී සේනානායක</author>
    <content>ආනයන කරුවන්ට පහසු වන ලෙස රේගු සටහන් කිරිම සරල කරමින් රේගු සටහන් කිරිම සරල කරමින් නව ක්‍රමවේදටයන් සකස් කිරිමට ශ්‍රි ලංකා රේගුව පියවර ගෙන තිබේ.මෙතෙක් පැවති ක්‍රමය මගින් ආනයනකරුවන් ර්ගු ප්‍රකාශන පත්‍රය සකස් කර රේගු නිලධාරින් කිහිප දෙනෙකු හමුවිය යුතු වන අතර මේ සඳහා දිනක් හෝ දින එකහමාරක් පමණ ගත වනු ලබන අතර මේ මගින් ආනයන කරුවන් පීඩාවට පත්වන බැවින් මේ සරල ක්‍රමය හදුන්වා දීමට රේගු අධ්‍යක්ස ජනරාල් විජේවීර මහතා උපදෙස් ලබා දී ඇත.රේගු නීතීන් හා ක්‍රියා පටිපාටියට අනුව ක්‍රියා කරන තෝරා ගන්නා ලද රේගු ආනයනකරුවන් තුන් දෙනෙකු නව ක්‍රමය සඳහා තෝරා ගත් බව රේගු මාධය ප්‍රකාශක ලෙස්ලි ගාමිණි මහතා දිනමිණට ප්‍රකාශ කළේය.මේ නව ක්‍රමය මගින් තම කාර්යාලයේ සිට සකස් කරගන්නා ලද රේගු ප්‍රකාශනය සකස් කර බැංකුවට මුදල් ගෙවා එක් නිලධාරියකු පමණක් හමුවීමෙන් තම අවශ්‍යතාවය ඉටුකර ගත හැකි වනු ඇත.මෙයට පෙර ඹන්ලයින් ක්‍රමයක් හදුනවා දුන් රේගුව එම ක්‍රමය වඩාත් පුළුල් කරමින් නව ක්‍රමය හදුන්වා දී ඇති අතර ඉදිරියේදී නිවැරදිව රේගුව සමහ ගනුදෙනු කරන තවත් ආනයනකරුවන් 100 දෙනෙකු සඳහා මේ ක්‍රමය හදුන්වා දෙන බවත් ගාමීණී මහතා සඳහන් කළේය.රේගුව සදග ‍නීත්‍යාණූකූ අයුරින් ගනුදෙනු කරමින් අනවසර ක්‍රියාකාරකම්වලින් මිදී කටයුතු කරන ආනයන කරුවන්ටමේ ක්‍රමය භුක්ති විදීමට ඉඩ ලැබෙන බවත් නීත්‍යානුකූලව කටයුතු කරමින් මේ වාසිය ලබා ගැනීමට කටයුතු කරන ලෙසත් මාධ්‍ය ප්‍රකාශකවරයා වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=n13091926</link>
    <topic>දෙමළ ජාතික සන්ධානයට එරෙහි පෙත්සමසම්පන්දන් ඇතුළු වග උත්තරකරුවන්ට නොතීසි</topic>
    <author>නෙල්කා මැදගෙදර</author>
    <content>ඒකීය රටක් වන ශ්‍රී ලංකාව තුළ වෙනම රාජ්‍යයක් පිහිටු වීමට උත්සහ කරන ප්‍රතිපත්ති ප්‍රකාශයක් උතුරු පළාත් සභා මැතිවරණය වෙනුවෙන් ඉලංකෙයි තමිලු අරසු කච්චි හෙවත්දෙමළ ජාතික සන්ධානය විසින් ඉදිරිපත් කර ඇති බවට චෝදනා කරමින් ගොනු කර ඇති පෙත්සම් වලට එරෙහිව කරුණු දැක්වීම සඳහා ලබන ඔක්තෝබර් මස 02 වැනිදි අධිකරණයෙහි පෙනී සිටින ලෙස එම පක්ෂයෙහි නායක ආර්.සම්පන්දන්, මහ ලේකම් මාවෙහි සේනාධිරාජා ඇතුළු වග උත්තරකරුවන්ට නියෝග කරමින් ශ්‍රේෂ්ඨාධිකරණය ඊයේ (18) නොතීසි නිකුත් කෙළේ ය.‍ශ්‍රී ලංකා භූමි ප්‍රදේශය තුළ වෙනම රාජ්‍යයක් පිහිටුවීම පිළිබඳව සඳහන් කරමින් ඉදිරිපත් කළ එම ප්‍රතිපත්ති ප්‍රකාශය මෙරට ආණ්ඩු ක්‍රම ව්‍යවස්ථාවට පටහැනි බවට එම පෙත්සම මඟින් පැමිණිලි කර තිබුණි.දේශ හිතෛෂී ජාතික පෙරමුණෙහි සභාපති ආචාර්ය ගුණදාස අමරසේකර, දේශප්‍රෙමී භික්ෂු පෙරමුණෙහි ලේකම් බෙංගමුවේ නාලක හිමි, ස්වර්ණ හංස පදනමෙහි සභාපති පුණ්‍යවර්ධන අල්විස්, බොදුමග සංවිධානයෙහි සභාපති නීතිඥ සතිස්චන්ද්‍ර ෂර්මසිරි යාපනය බෞද්ධ සංගමයෙහි සභාපති අරූල් නෙත්‍රරත්නම් රවි කුමාර් විසින් මෙම පෙත්සම් පහ ඉදිරිපත් කර තිබුණි.අගවිනිසුරු මොහාන් පීරිස්, කේ.ශ්‍රි පවන්, රෝහිනි මාරසිංහ යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම් කැඳවන ලදි.එහිදී නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් බිමිබා තිලකරත්න මහත්මිය , මෙම පෙත්සම් තුනක් සම්බන්ධයෙන් වන නොතීසි පමණක් තමාට ලැබි ඇති බව සඳහන් කෙළේ ය.පෙත්සමෙහි වගඋත්තරකරුවන් වන දෙමළ ජාතික සන්ධානයෙහි නායකවරයා, ලේකම්වරයා, සහ මැතිවරණ කොමසාරිස්වරයා වෙනුවෙන් නීතිඥවරයකු පෙනී සිටියේ නැත.කරුණු සැලකිල්ලට ගත් විනිසුරු මඩුල්ල කරුණ දැක්වීම සඳහා වගඋත්තරකාර පාර්ශ්වය ද අධිකරණයට කැඳවිය යුතු බවට තීරණය කෙළේ ය.ඒඅනුව නොතිසි නිකුත් කළ ශ්‍රේෂ්ඨාධිකරණය , පෙත්සම් සම්බන්ධ නොතිසි ශ්‍රේෂ්ඨාධිකරණ ලේඛකාධිකාරීවරිය හරහා වගඋත්තරකරුවන් වෙත යවන ලෙස නීතිඥවරුන්ට නියෝග කෙළේ ය‍.උතුරු පළාත් සභා මැතිවරණයට අදාළව දෙමළ ජාතික සන්ධානය ඉදිරිපත් කළ ප්‍රතිපත්ති ප්‍රකාශය ආණ්ඩු ක්‍රම ව්‍යවස්ථාවට පටහැනි ද යන්න සොයා බලන ලෙස මෙම පෙත්සම් මඟින් අධිකරණයෙන් ඉල්ලා තිබිණි.එසේම දෙමළ ජාතික සන්ධානයෙහි අරමුණ ශ්‍රී ලංකා භූමිය තුළ වෙනම රාජ්‍යයක් පිහිටු වීම බවට ප්‍රකාශයක් කරන ලෙස ද පෙත්සම් මඟින් අධිකරණයෙන් ඉල්ලා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r1309191</link>
    <topic>බැල්ලපිටිය - අගලවත්ත මාර්ගයපුළුල් කිරීමේ වැඩ කඩිනමින්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>බැල්ලපිටිය බුලත්සිංහල හරහා අගලවත්ත මාර්ගය පුළුල් කිරීමේ කටයුතු මේ දිනවල දී ඉතා සිග්‍රයෙන් සිදු කරමින් පවතී. කි.මී 30කින් යුත් මේ මාර්ගය මං තිරු දෙකකින් යුතුව පුළුල් කෙරේ.මාර්ගය පුළුල් කිරීමේ කටයුතු පිළිබඳව මෙම ව්‍යාපෘතිය භාර නිල්මිණි මහත්මියගෙන් විමසු විට දී ඇය මෙසේ කීවාය.බැල්ලපිටිය - බුලත්සිංහල පිඹුර හරහා අගලවත්ත ප්‍රධාන මාර්ගය පුළුල් කිරීමේ කටයුතු 2012 දී බැල්ලපිටිය හන්දියේ දී ආරම්භ කරනු ලැබුවේ මහා මාර්ග හා වරාය නියෝජ්‍ය ඇමැති නිර්මල කොතලාවල මහතා විසින්.ඉදිකිරීමේ කටයුතු අපගේ මෙහෙයවීම යටතේ ආරම්භ වූයේ පසුගිය වසරේදීයි. මෙහි ඉදිකිරීම් කටයුතු කරනු ලබන්නේ චීන සමාගමක් විසින්.ව්‍යාපෘතිය සඳහා රජය මගින් වෙන් කර ඇති මුදල රු . මිලියන 3623 යි. සංවර්ධනය කිරීමට යෝජිත දුර ප්‍රමාණය කි.මී 30යි. මාර්ගයේ පළල මීටර් 9.2, කාපට් කරනු ලබන ප්‍රමාණය මීටර් 7.2යි. මාර්ගය මංතිරු දෙකකින් යුක්තයි. මේ මාර්ගයට අයත් කුඩා පාලම සහ බොක්කු 167ක් අලුතින් ඉදිවනවා. මාර්ගය පුළුල් කිරීමේ දී කොබවක ඈගල්ඔය, කලවැල්ලාව යන ප්‍රදේශයන් හි පාර දෙපස අති විශාල බෑවුම් ඉවත් කෙරෙනවා.මේ ව්‍යාපෘතියේ ඉදිකිරීම් කටයුතු 2014 මාර්තු මාසය වන විට අවසන් කිරීමට යෝජිතයි. බුලත්සිංහල මැතිවරණ ප්‍රදේශයට අයත් මේ මාර්ගය හා දැනට සංවර්ධනය වෙමින් පවතින රෙමුන, අගුරුවාතොට, වරකාගොඩ හරහා මතුගම ප්‍රධාන මාර්ගයේත්් සංවර්ධන කටයුතු අවසන් වූ විට එම ප්‍රදේශය පුරා ජීවත්වන ජනතාවගේ ගමනා ගමන කටයුතු පහසුවනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r1309192</link>
    <topic>සිනමාහල් සේවකයාගෙන්නීතිඥවරයාට හොඳටම ගුටිබැට</topic>
    <author>කළුතර මධ්‍යම සමූහ</author>
    <content>නීතිඥවරයකුට තර්ජනය කර පහර දී දේපළවලට ද අලාභහානි සිදු කරන ලදැයි අධිකරණය හමුුවට පමුණුවනු ලැබූ කළුතර නගරයේ සිනමා හලක අවන්හල් සේවකයෙකු රක්ෂිත බන්ධනාගාර ගත කරන ලෙස කළුතර වැඩ බලන මහේස්ත්‍රාත් සිරි පෙරේරා මහතා නියම කෙළේය.මෙසේ රක්ෂිත බන්ධනාගාරයට නියම වූයේ කළුතර පළාතොට පදිංචි පුද්ගලයෙකි.තම ගොඩනැගිල්ලේ සේවය කරන අනුරාධ පරණගම යන අයගෙන් ලැබුණු දුරකථන ඇමතුමක් අනුව තමා එහි යනවිට සැකකරු බෝතල පොඩි කරමින් දේපළවලට හානි කරමින් සිටි බවත්, ඒ පිළිබඳව විමසීමේ දී ඔහු තමාට තර්ජනය කර පහර දුන් බව කියමින් නීතිඥ අසංක පරණගම යන අය කරන ලද පැමිණිල්ලකට අනුව මෙහි පරීක්ෂණ ආරම්භ වී තිබුණි.දකුණු කළුතර පොලිසියේ කොස්තාපල් පුෂ්පවෙල මහතා විසින් සැකකරු අත්අඩංගුවට ගන්නා ලදැයි කළුතර මූලස්ථාන පොලිස් පරීක්ෂක සමන්ත වෙදගේ මහතා අධිකරණයට වාර්තා කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r1309193</link>
    <topic>කෝට්ටේ මහ නගර සභාවේසෞඛ්‍ය වෛද්‍ය කඳවුර</topic>
    <author>කෝට්ටේ මධ්‍යම සමූහනන්ද . ඒකනායක</author>
    <content>පළාත් පාලන සතිය නිමිත්තෙන් කෝට්ටේ මහ නගර සභාවේ මෙහෙයවීමෙන් සංවිධානය කළ සෞඛ්‍ය වෛද්‍ය කඳවුරක් හා නීති උපදේශන සේවාවක් පසුගිය දා කෝට්ටේ නගර සභා පරිශ්‍රයේ පවත්වනු ලැබීය.කොළඹ මහ රෝහලේ විශේෂඥ වෛද්‍ය නිලධාරිනී සන්ධ්‍යා ගණේවත්ත මහත්මියගේ ප්‍රධානත්වයෙන් යුත් කාර්ය මණ්ඩලයේ විශාල පිරිසක් මේ වෛද්‍ය කඳවුර සදහා සහභාගි වී තිබු අතර, කෝට්ටේ ප්‍රදේශයේ විශාල පිරිසක් මේ සෞඛ්‍ය කදවුර තුළින් විවිධ පරීක්ෂණ වලට සහභාගි වී රෝගි වාර්තා ලබාගෙන, ඒ අනුව ප්‍රතිකාර ලබාදීම සිදුවුනි.මෙවැනි සෞඛ්‍ය කඳවුරු මාස දෙකකට වරක් පැවැත්වීමට ක්‍රියාකරන බව නගරාධිපති ජනක රණවක මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r1309194</link>
    <topic>කෑගල්ල පාසල් 58ක් සංවර්ධනයට</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>දැයට කිරුළ වැඩසටහන යටතේ කෑගල්ල දිස්ත්‍රික්කයේ කැපකරු පාසල් ව්‍යාපෘතිය අනුව පාසල් 58ක් සංවර්ධනය කිරීමට පියවර ගෙන ඇති බව විදුලි සන්දේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.මේ අනුව මේ පාසල්වලට විදුලිය, පාසල් උපකරණ පුස්තකාල ඉදිකිරීම, පංති කාමර වෙන් කිරීම, වැසිකිළි හා කැසිකිළි ඉදිකිරීම, ක්‍රීඩාපිටි සකස් කිරීම ඇතුළු විවිධ සංවර්ධන වැඩ රැසක් කිරීමට නියමිත බව ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r1309195</link>
    <topic>හැල්මේ දුවන බස්වල යනමගීන්ට හිරිහැර</topic>
    <author>හොරණ සමූහ</author>
    <content>හොරණ මුලික රෝහල ඉදිරිපිට බස් නැවතුමෙන් හොරණ නගරයට යෑමට සිටින මගීන් ඒ මාර්ගයේ ධාවනය කරන පෞද්ගලික බස් රථ සේවකයන් දැඩි අපහසුතාවට ලක්කරන බැව් ජනතාව පවසති.මතුගම - හොරණ මාර්ග අංක 285 සහ 458, මාර්ග අංක කළුතර - හොරණ 420 පෞද්ගලික බස් රථවල ධාවන තරගවල අවසාන කඩුල්ල වනුයේ රෝහල ඉදිරිපිට ඇති බස් නැවතුමය.රෝගීන්, ගැබිනි මවුවරුන්, කුඩා දරුවන්, වයෝවෘද්ධයින්, ආබාධිතයන් මේ බස් නැවතුමෙන් නිතරම නගරයට පිවිසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r1309196</link>
    <topic>කුඩාගහ දෙමළ විදුහලේගුරු හිඟයක්</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල අධ්‍යාපන කොට්ඨාසයට අයත් කුඩාගඟ දෙමළ කනිෂ්ඨ විද්‍යාලයේ පවතින ගුරු හිඟය නිසා එහි අධ්‍යාපන කටයුතු සතුටුදායක අන්දමින් කරගෙන යෑමට නොහැකි බව මවුපියෝ කියති.මේ විද්‍යාලයේ පළමු ශ්‍රේණියේ සිට නවවන ශ්‍රේණිය දක්වා පන්ති පැවැත්වේ.ඉංග්‍රීසි, විද්‍යාව, ගණිතය, සමාජ අධ්‍යයනය යන විෂයයන් ඉගැන්වීමට ගුරුවරුන් නොමැති බව මවුපියෝ කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r1309197</link>
    <topic>පරෙවිතොට නරඹන්න එනසංචාරකයන්ට පහසුකම්</topic>
    <author>ඉංගිරිය මධ්‍යම සමුහ – පි‍්‍රයදර්ශනී කහවල</author>
    <content>ඉංගිරිය, නම්බපාත ප්‍රදේශයේ පිහිටි දේශීය සංචාරකයන් අතර ප්‍රසිද්ධ සුන්දර දියනෑමේ ස්ථානයක් වන පරෙවිතොට සඳහා පැමිණෙන සංචාරකයන්ට මූලික සනීපාරක්ෂක පහසුකම් සැපයීමට බස්නාහිර පළාත් සභාවේ සංචාරක මණ්ඩලය විසින් රුපියල් මිලියන 2.5ක මුදලක් වෙන්කර ඇති බව වාර්තා වේ.මෙහි ප්‍රථම අදියර වශයෙන් වැසිකිළි පහසුකම් විවේක මධ්‍යස්ථානයක් ඉදිකිරීමට අපේක්ෂිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r1309198</link>
    <topic>මහර ප්‍රදේශ හතකටසමෘද්ධි දිරිය නිවාස</topic>
    <author>වතුරුගම සමූහකේ.කේ.එස්.ආරියදාස</author>
    <content>මහර - සමෘද්ධි සංවර්ධන සහකාර අධ්‍යක්ෂ කාර්යාලයේ මෙහෙයවීමෙන් මහර, ප්‍රාදේශීය ලේකම් කොට්ඨාසයේ සමෘද්ධි දිරිය නිවාස 18ක් ඉදිකිරීමට ආරම්භ කර ඇත.සමෘද්ධි කලාප, සමෘද්ධි බැංකු කලාප මට්ටමින් මේ නිවාස ඉදි කෙරෙන අතර, ඒ සඳහා සමෘද්ධි කොමසාරිස් කාර්යාලය මගින් රුපියල් 13,85000ක මුදලක්ද, මහර සමෘද්ධි සංවර්ධන පදනම මගින් රුපියල් 2,65000ක මූලික වියදම් ආධාර ද ලබා දී ඇති අතර අනෙකුත් වියදම් පරිත්‍යාගශීලීන්ගේ ආධාරය සමෘද්ධි නිලධාරී නියාමක බැංකු හා ශ්‍රමදාන දායකත්වය මත ඉදිකිරීම් කරගෙන යන බව මහර සමෘද්ධි මූලස්ථාන සහකාර අධ්‍යක්ෂ ගාමිණී ප්‍රේමරත්න මහතා කීය.මහර - කඩවත - රම්මුතුගල බටේපොළ මාලිගාතැන්න කිඹුල්ගොඩ - හේනගම නාරන්මල ප්‍රදේශ ආශ්‍රිත සමෘද්ධි බැංකු කලාප හත ආවරණය වන සේ මේ සමෘද්ධි නිවාස ඉදිකර ගෙන යයි.සමෘද්ධි ප්‍රතිලාභ ලබන පවුල්වල නිවාස නොමැති පවුල් සඳහා මේ නිවාස පරිත්‍යාග කෙරෙන බවද සමෘද්ධි මහා සංගමය පවසයි.ශ්‍රමදායකත්වය පරිත්‍යාගය මුල්කරගෙන ඉදි කෙරෙන මේ එක් නිවසක් රුපියල් ලක්ෂ පහ, හය, හත, අටක් තරම් වටිනා කමක් ලබන බවද සමෘද්ධි බැංකු මූලස්ථාන සහකාර අධ්‍යක්ෂ ගාමිණී මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r1309199</link>
    <topic>පානදුර වෙරළ දෙසට ඇතිදුම්රිය හරස් මාර්ගයවසා ඇති විටත් ගමනේ</topic>
    <author>වාද්දූව සමූහ</author>
    <content>පානදුර දුම්රිය ස්ථානය ආසන්නයේ පානදුර වෙරළදෙසට විහිදෙන දුම්රිය හරස් මාර්ගය තවමත් අනාරක්ෂිතය.දිනපතා පෙරවරුවේදි විශාල දුම්රිය ප්‍රමාණයක් ගමන් කිරීමේදී එහි තිබෙන ස්වයංක්‍රීය දුම්රිය ගේට්ටුව දුම්රියට ගමන් කිරීම සඳහා වැසෙන්නේ ය. දුම්රිය පැමිණීමට විනාඩි කිහිපයකට කලින් වැසෙන මේ ගේට්ටුව දෙපස මෝටර් රථ කිහිපයක් පමණක් නවතා තිබිය දී, අනෙක් වාහන ගේට්ටුවේ දෙපස තිබෙන හිඩැසින් රිංගා යෑමට පුරුදු වී සිටිති.මේ නිසා දුම්රිය ගේට්ටුවක් තිබුණත් වාහන රියැදුරන් ඒ ගැන තැකීමක් නොකට අනාරක්ෂිත ලෙස වාහන පැදවීම විශාල අනතුරකට අතවැනීමකි. මේ ගැන බලධාරීන්ගේ අවධානය යොමු විය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r13091910</link>
    <topic>‘බිඳුණු පුටුවට දෑතේ සවිය’ ව්‍යාපෘතියෙන්රුපියල් ලක්‍ෂ 474ක ඉතිරියක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>කැඩී බිඳී යාම නිසා භාවිතයෙන් ඉවත් කර තිබූ පාසල් බංකු, ඩෙස්ක්, මේස, පුටු මව්පියවරුන්ගේද ආධාරයෙන් ප්‍රතිසංස්කරණය කර භාවිතයට ගැනීමේ “බිඳුණු පුටුවට දෑතේ සවිය” ව්‍යාපෘතිය බස්නාහිර පළාතේ පාසල් 251ක ක්‍රියාත්මක වුණි.ඒ යටතේ ඉකුත් වසර ඇතුළත රුපියල් ලක්‍ෂ 474ක මුදලක් ඉතිරි කර ගැනීමට හැකි වූ බව පළාත් කර්මාන්ත හා පරිසර ඇමැති උදය ගම්මන්පිල මහතා පවසයි.රුපියල් ලක්‍ෂ 555ක් වටිනා මේ පාසල් උපකරණ අලුත්වැඩියා කිරීම පිණිස වැය වී ඇත්තේ රුපියල් ලක්‍ෂ 81ක් පමණි.මේ වැඩපිළිවෙළට පළාත් සභා මන්ත්‍රීවරුන්ගේ දායකත්වය ඉහළින්ම ලැබුණ බවද ඒ මහතා කියයි. මේ වැඩපිළිවෙළ ඉදිරියේදීත් දිගටම ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=r13091911</link>
    <topic>රඹුක්කන ජංගම සේවා 87කින්ජනතාවට උපරිම සහන</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>දැයට කිරුළ ජංගම සේවා වැඩසටහන යටතේ මේ වනවිට රඹුක්කන මැතිවරණ කොට්ඨාසයේ ජංගම සේවා 87ක් පවත්වා අවසන් කර ඇතැයි කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා පැවැසීය.රඹුක්කන දියසුන්නත රාජසිංහ පිරිවෙන් රජමහා විහාරස්ථාන ධර්මශාලාවේ පැවැති ජංගම සේවාවට එක්වෙමින් මන්ත්‍රීවරයා මේ බව කීය.රඹුක්කන ප්‍රාදේශීය ලේකම් මොහාන් විජේරත්න මහතාගේ උපදෙස් පරිදි කිරිවල්ලාපිටිය වසම භාර ග්‍රාම නිලධාරී බණ්ඩාර මහතා සහ සංවර්ධන නිලධාරී කේ.ඒ. මනෝජ් යන මහත්වරු ඇතුළු ග්‍රාමීය කමිටුව එක්ව මේ ජංගම සේවා වැඩසටහන සංවිධාන කර තිබුණි.රඹුක්කන මැතිවරණ කොට්ඨාසයේ ග්‍රාම නිලධාරී වසම් සංඛ්‍යාව 89කි. ඒ අතරින් වසම් 87 ක ජංගම සේවා අවසන්කර ඇති බවත්, ජනතා ගැටලු විශාල සංඛ්‍යාවක් ඉදිරිපත්වීමෙන් පසු ඒවා අතරින් වැඩි සංඛ්‍යාවකට විසඳුම් ලබාදීමට හැකියාව ලැබුණ බවත් මන්ත්‍රීවරයා වැඩිදුරටත් කීවේය.ජංගම සේවා වැඩසටහනට එක්වූ මන්ත්‍රීවරයා වෙත ජනතා ගැටලු ඉදිරිපත් කිරීම සඳහා විශාල පිරිසක් එක්ව සිටි අතර, ඒ සියල්ලන් කෙරෙහි අවධානය යොමු කරමින් එහි රැඳී සිටි මන්ත්‍රීවරයා සමාජ සත්කාරයන් රැසකට සම්බන්ධ වෙමින් ආබාධිත දරුවෙකු වෙනුවෙන් ඔහුගේ මව වෙත රෝද පුටුවක් ප්‍රදානය කළේය. අත්වාරු, පාසල් දරුවන්ට පොත්පත් ප්‍රදානය කිරීම සහ ඇස්කණ්ණාඩි ලබාදීමක් ද සිදුවුනි.දියරකිරි භාවිතයට සහ නිෂ්පාදනයට ජනතාව යොමු කිරීම සඳහා නොමිලේ කිරි ලබාදීම ආරම්භ කරමින් කුඩා දරුවන් පිරිසකට නැවුම් කිරි ලබාදීමද සිදු කෙරිණි.සතර කෝරළ මහ දිසාවේ උප ප්‍රධාන අධිකරණ සංඝනායක කොටගම චන්ද්‍රරතන නායක හිමිපාණන් වහන්සේ වැඩමකර ආගමික වතාවත්වල නිරත විය. ප්‍රාදේශීය සභා සභාපති අතුල හඳගම, ප්‍රාදේශීය සභා මන්ත්‍රී අනීස් යන මහත්වරු මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=s1309198</link>
    <topic>ජාතික මලල ක්‍රීඩා ශූරතාවලියේ නව තරග වාර්තා හතරම ක්‍රීඩිකාවන්ගෙන්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ ඊයේ නිමාව දුටු 91වැනි ජාතික මලල ක්‍රීඩා ශූරතාවලියේදී නව තරග වාර්තා 4ක් බිහිවිය. එම වාර්තා හතරම ක්‍රීඩිකාවන් සිවුදෙනෙකු බිහිකිරීම කැපී පෙනෙන සිදුවීමකි.අවසන් දිනයේදී මීටර් 1500 කාන්තා ඉසව්ව නියෝජනය කරමින් නාවික හමුදාවේ ගයන්තිකා තුෂාරී අබේරත්න (වි.4:21.00) පසුගිය වසරේ ඩී.ඒ.එස්.සමන්මලී (වි.4:21‍97) තබා තිබු වාර්තාව මකා දැමු අතර, කාන්තා රිටි පැනීමේ ඉසව්වෙන් නාවික හමුදාවේ අනෝමා කරුණාවංශ (මී.3.30) පසුගිය වසරේ දී ඇය විසින්ම මීටර් 3.20කින් තබා තිබු වාර්තාව මකා දමමින් නව තරග වාර්තාව බිහි කළාය.ජාතික ශූරතාවලියේ මුල් දිනයේ වාර්තා බිහි නොවු අතර දෙවැනි දිනයේදී මීටර් 800 ක්‍රීඩිකා ඩබ්ලිව්.කේ.එල්.නිමාලී විනාඩි 2:04.32කින් හා හෙල්ල විසිකිරීමේ ශූරී නදීකා ලක්මාලී මීටර් 59.12කින් නව තරග වාර්තා බිහි කළාය.වසරේ වේගවත්ම ක්‍රීඩකයා ලෙස උමංග සුරේන්ද්‍ර, වේගවත්ම ක්‍රීඩිකාව ලෙස ජානි චතුරංගනී සිල්වා ජයග්‍රහණ වාර්තා කළහ. මීටර් 100 පිරිමි අවසන් තරගය තියුණු මුහුණුවරක් ගත් අතර උමංග සුරේන්ද්‍ර හා හිමාෂ ඒෂාන් තරගය නිමකළ අයුරු තරග අවසාන රේඛාව සමීපයේ සවිකර තිබු ස්වයංක්‍රීය කැමරා දර්ශන උපයෝගී කොට නිරීක්ෂණය කිරීමට සිදුවිය. ඒ අනුව උමංග සුරේන්ද්‍රට ජයග්‍රහණය පිරිනැමුණද හිමාෂ ඒෂාන්ගේ පුහුණුකරු මලල ක්‍රීඩා සංගමයට අභියාචනාවක් ඉදිරිපත් කළේය.එහෙත් ප්‍රධාන තරග තීරකවරයාගේ මතය වුයේ කැමරා දර්ශන අනුව උමංග සුරේන්ද්‍ර සියුම් ජයක් ලබා ඇති බවයි. උමංග සුරේන්ද්‍ර තත්පර 10.62කින් රන් පදක්කම, හිමාෂ ඒෂාන් තත්පර 10.63කින් රිදී පදක්කම හා ඒ.එල්.එම්.අෂ්රොෆ් තත්පර 10.71කින් ලෝකඩ පදක්කම දිනාගත්හ. එහි කාන්තා තරගයේදී ජානි චතුරංගනී තත්පර 11.92ක්, එන්.සී.ඩී.ප්‍රියදර්ශනී තත්පර 12.10ක් හා එච්.ඩී.එල්.ප්‍රනාන්දු තත්පර 12.14කින් රන්, රිදී හා ලෝකඩ පදක්කම් දිනා ගත්හ.මීටර් 400 කාන්තා තරගයේ ජය සුපුරුදු පරිදි චන්ද්‍රිකා සුභාෂිනී (තත්.53.05) දිනාගත් අතර එහි රිදී පදක්කම යු.රත්නකුමාරී (තත්.54.59) හා ‍ලෝකඩ පදක්කම යු.ජී.ඒ.සඳමාලී (තත්.54.97) දිනා ගත්හ. මීටර් 400 පිරිමි තරගයේදී කසුන් කල්හාර ජයසේකර තත්පර 46.65කින් රන් පදක්කම දිනාගත් අතර දිලාන් ආලෝක තත්පර 46.95කින් රිදී පදක්කම හා ජී.සී.එම්.ජයසේකර තත්පර 47.11කින් ලෝකඩ පදක්කම දිනා ගත්හ.මෙවර ජාතික ශූරතාවලියේදී විශිෂ්ට දක්ෂතා වෙනුවෙන් මීටර් 400 ක්‍රීඩිකා චන්ද්‍රිකා සුභාෂිනීට වෛරවනාදන් අභියෝගතා කුසලානය හිමිවු අතර පිරිමි තරග ඉසව්වල දක්ෂතම ක්‍රීඩකයාට හිමි විල්ටන් බාර්ටිලීට් අභියෝග කුසලානය උස පැනීමේ ක්‍රීඩක මංජුල කුමාර දිනා ගත්තේය.අවසන් දිනයේ තරග ප්‍රතිඵල මෙසේය.මී‍.5000 පිරිමි- 1.ඩී.එල්.සමරජීව වි.14:38.24 (යුද), එම්.එස්.පුෂ්පකුමාර වි.14:53.52 (යුද), 3.කේ.එම්.ජයතිලක වි.14:54.60 (යුද)මී.1500 කාන්තා- 1.ගයන්තිකා කුෂාරී අබේරත්න වි.4:21.00 (නව තරග වාර්තාවකි) (නාවික), 2.යු.කේ.එන්.රත්නායක වි.4:35.89 (යුද), 3.වයි.එම්.අයි.සිල්වා වි.4:43.80 (ගුවන්)දුර පැනීම පිරිමි- 1.ජේ.ජී.විමලසිරි මී.7.46 (යුද), 2.ඒ.‍ඩබ්.ආර්.සචිත් මී.7.25 (කළුතර දි.ස), 3.එම්.මිෆ්රාන් මී.7.20 (යුද)මී.1500 පිරිමි- 1.ජී.එච්.චමල් වි.3:54.40 (යුද), 2.නිශ්ශංක කුමාර වි.3:54.84 (යුද), ජී.සංජීව වි.3:55.49 (ගුවන්)හෙල්ල විසිකිරීම පිරිමි- 1.ඩී.එස්.රණසිංහ මී.70.85 (යුද), ජී.කේ.රණතුංග මී.66.93 (යුද), 3.එන්.ජේ.සුරංග මී.65.55 (යුද)මී.400 කඩුලු පිරිමි- 1.එන්.ජේ.ගුණතිලක තත්.52.19 (යුද), එච්.එස්.ජී.සිල්වා තත්.52.43 (ගුවන්), 3.හර්ෂ චතුරංග තත්.52.57 (පාසල්)මිටිය විසිකිරීම කාන්තා- 1.ඒ.එස්.එම්.අමරිසිංහ මී.38.78 (යුද), 2.ජී.ජේ.අනුරුද්ධිකා මී.37.67 (ලංකා ලයන්ස්), 3.ජී.එස්.විජේසිංහ මී.37.32 (ගුවන්)රිටි පැනීම කාන්තා- 1.අනෝමා කරුණාවංශ මී.3.30 (නව තරග වාර්තාවකි, නාවික), 2.ආර්.කාවරී මී.3.30 (නාවික), 3.එස්.කේ.ධර්මරත්න මී.3.00 (ගම්පහ දි.ස)සත්ප්‍රයාම- 1.එන්.ඒ.ප්‍රනාන්දු (ගුවන්), 2.එස්.අයේෂා (පොලිස්), 3.වී.එල්.සුගන්දි (යුද)දශප්‍රයාම- 1.ඩී.එස්.පෙරේරා (ගුවන්), එස්.ඩී.වීරසිංහ (යුද), 3.ඩී.සී.වික්‍රමරත්න (ගුවන්) .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=s1309191</link>
    <topic>පාසල් බර ඉසිලීමේ තරගාවලියේහබරණ මහ විදුහලට පදක්කම් 4ක්</topic>
    <author>හබරණ සමූහ</author>
    <content>අධ්‍යාපන අමාත්‍යාංශය මගින් සංවිධානය කරන ලද සමස්ථ ලංකා පාසල් බර ඉසිලීමේ තරගාවලියට සහභාගී වූ හබරණ මහ විදුහල් කණ්ඩායම රන්පදක්කම් එකක්, රිදී පදක්කමක් සහ ලෝකඩ පදක්කම් දෙකක් ලබාගෙන ඇත.පිළිමතලාව ධීරාණන්ද විදුහලේ දී පසුගියදා පැවැති මේ තරගාවලියේ දී හබරණ මහ විදුහලේ නදීකබණ්ඩාර ගුරුමහතාගේ මගපෙන්වීම අනුව ඉතාම අඩු පහසුකම් යටතේ බර ඉසිලීමේ ක්‍රීඩාවසඳහා භාවිතා කරන උපකරණපවා නොමැතිව මෙම තරඟ සඳහා ඉදිරිපත්වූ කණ්ඩායම පදක්කම් 4ක් දිනාගැනීම විශේෂත්වයකි.මෙහිදී 17න් පහල බාලිකා කිලෝ ග්රෑම් 44 බර පංතිය නියෝජනය කරමින් ශ්‍රීමාලි සමරකෝන් ක්‍රීඩිකාව රන් පදක්කමද, 17න් පහල බාලිකා කිලෝ ග්රෑම් 69ට වැඩි බර පංතිය නියෝජනය කරමින් ටී.දිල්හානි විජේරත්න ක්‍රීඩිකාව රිදී පදක්කමද, 17න් පහල බාලිකා කිලෝ ග්රෑම් 44 බර පංතිය නියෝජනය කරමින් උපේක්ෂා චතුරංගනී ක්‍රීඩිකාව ලෝකඩ පදක්කම ද, 17න් පහල බාලක කිලෝ ග්රෑම් 45 බර පංතිය නියෝජනය කරමින් එස්.දිසානායක ක්‍රීඩකයා ලෝකඩ පදක්කම ද දිනාගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=s1309192</link>
    <topic>පදක්කම් දිනූ රවිශංක-විදුසංක ටපළාත් මහ ඇමැතිගෙන් තිළිණ</topic>
    <author>රත්නපුර විශේෂ වාර්තාකරු</author>
    <content>චීනයේදී පසුගියදා නිමාවත් පත්වු 2වැනි ආසියානු යොවුන් ක්‍රීඩා උළෙලේදී සබරගමුව පළාත නියෝජනය කරමින් රිදී හා ලෝකඩ පදක්කම් හිමිකරගත් ක්‍රීඩකයන් දෙදෙනාට උපහාර පිදීම පසුගියදා සිදුවිණි.රත්නපුර සිවලී ම.ම.විද්‍යාලයේ අකිර රවිශංක පිළිගැනිමේ උත්සවයක් රත්නපුරදී පැවැති අතර සාන්ත මරියා විද්‍යාලයේ අනුරාධ විදුසංක පිළිගැනීමේ උළෙල කෑගල්ල නගර සභාවේදී පැවැත්විණි.කෑගල්ලේදී පැවැති උත්සවය සබරගමු පළාත් මහ ඇමැති මහීපාල හේරත් මහ‍තගේ ප්‍රධානත්වයෙන් පැවැති අතර ඇමැතිවරයා එහිදී සඳහන් කළේ මේ ක්‍රීඩකයන් දෙදෙනාට උපහාර පිදීමේ උත්සවයක් රත්නපුර නව නගරයේදී පැවැත්වීමට කටයුතු කරන බවයි. රිදී පදක්කම දිනු අකිර විදුශංකට රු.ලක්ෂ තුනක මුදලක්ද, අනුරාධ විදුසංකට රු.ලක්ෂ 2ක මුදලක්ද පිරිනැමීමට කටයුතු කරන බව ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=s1309193</link>
    <topic>ස්ටබ්ස් බොක්සිං පළිහ විද්‍යාරත්න විදුහල් පිලට</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් බොක්සිං සංගමය මෙහෙයවනු ලැබූ ස්ටබ්ස් පළිහ බොක්සිං තරගාවලියේ සමස්ත ශූරතාව අත්කර ගැනීමට හොරණ විද්‍යාරත්න විදුහල් කණ්ඩායම සමත්විය.සුගතදාස ගෘහස්ත ක්‍රීඩාංගණයේ පසුගියදා පැවැති මේ තරගාවලියේ අවසන් තරග වටයේ දී ප්‍රසාද ලකුණු 26ක් හිමිකර ගැනීමට විද්‍යාරත්න විදුහල් ක්‍රීඩකයෝ සමත්වූහ. ප්‍රසාද ලකුණු 24ක් රැස් කළ ගාමිණී මැදි විදුහල් පිල අනුශූරතාව දිනාගත් අතර සාන්ත සිල්වෙස්තර විදුහල් පිල ප්‍රසාද ලකුණු 18ක් ලබා ගනිමින් තුන්වැනි ස්ථානයට හිමිකම් කීවේය.බාලක අවුරුදු 13 – 14, කනිෂ්ඨ අවුරුදු 15-16 හා ජ්‍යෙෂ්ඨ අවුරුදු 17-18 වයස් කාණ්ඩය වශයෙන් අංශ 3කින් යුතුව පැවැති මේ තරගාවලියේ කනිෂ්ඨ අංශයේ දක්ෂතම ක්‍රීඩකයා ලෙස ගාමිණී මැදි විදුහලේ පී.ඒ.ආර්.ප්‍රසන්න සම්මාන දිනූ අතර එම අංශයේ හොඳම පරාජිත ක්‍රීඩකයා ලෙස පානදුර ශ්‍රී සුමංගල විදුහලේ ආර්.එස්.එම්. ද සිල්වා සම්මාන දිනා ගත්තේය. ‍මෙවර තරගාවලියේ ජ්‍යෙෂ්ඨ තරග අංශයේ දක්ෂතම ක්‍රීඩකයා ලෙස විද්‍යාර්ථ විදුහලේ ඩබ්.ඒ.එල්.සංජය සම්මාන හිමිකර ගත් අතර දක්ෂතම පරාජිත ක්‍රීඩකයාට හිමි සම්මානය දිනා ගනු ලැබුවේ නුගේගොඩ සාන්ත ජෝන් විදුහලේ එම්.ෆර්ෂාඩ් විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=s1309194</link>
    <topic>ශ්‍රී ලංකා ජල ක්‍රීඩා සංගමයේ චක්‍රලේඛයට වාරණයක්</topic>
    <author>රෝෂන් තුෂාර</author>
    <content>2013 ජාතික හා කනිෂ්ඨ ජාතික ජල ක්‍රීඩා ශූරතාවලියට සහභාගී විය හැක්කේ 'ක්‍රීඩා සමාජ' නියෝජනය කරමින් පමණක් යැයි සඳහන් ශ්‍රී ලංකා ජල ක්‍රීඩා සංගමයේ චක්‍රලේඛයට කොළඹ දිසා අධිකරණය ඊයේ (18) “වාරණ නියෝගයක්” නිකුත් කළේය.නොබෝ දිනකින් පැවැත්වීමට නියමිත ජාතික ජල ක්‍රීඩා ශූරතාවලියට සහභාගී වන සාන්ත ජෝශප් විද්‍යාලයීය ක්‍රීඩක පණ්ඩුක ගුණසේකර ශිෂ්‍යයාගේ පියා මේ නඩුව පැවරීය.ජාතික ජල ක්‍රීඩා තරගාවලියට පාසල නියෝජනය කරමින් තරග වදින සමස්ත පාසල් ක්‍රීඩකයන්ට මේ චක්‍රලේඛය මගින් අගතියක් අසාධාරණයක් වන බවද නීති විරෝධි චක්‍රලේඛය තහනම් කරන ලෙසද පෙත්සම මගින් ඉල්ලා සිටියේය.පෙත්සම සලකා බැලු කොළඹ ප්‍රධාන දිසා විනිසුරු ප්‍රදීප් හෙට්ටිආරච්චි මහතා මේ වාරණය ශ්‍රී ලංකා ජල ක්‍රීඩා සංගමයේ සභාපති නෙත්රු නානායක්කාර හා ලේකම් අක්‍රී අමීර් මහත්වරුන්ට නිකුත් කළ අතර ලබන 2 වැනිදා අධිකරණයේ කරුණු දක්වන ලෙසට අතුරු තහනම් නොතිසි නිකුත් කළේය.ආදළ චක්‍ර ලේඛය සැප්තැම්බර් 9 දින නිකුත් කළ බවත්, පාසල් ක්‍රීඩකයන් තරගාවලියට සියල්ල සුදානම් කර තිබියදී එසේ කිරීම නීති විරෝධී මෙන්ම අගතිදායක බවද පෙත්සම වෙනුවෙන් ජනාධිපති නීතිඥ ඩිනාල් පිලි‍ප්ස් මහතා අධිකරණයට පැවසීය.මේ අසාධාරණ ලේඛය පිළිබඳව ක්‍රීඩා ඇමැතිවරයාට අධ්‍යාපන අමාත්‍යාංශ ලේකම්වරයාට දැනුම් දී බවද පැවසු නීතිඥවරයා මේ චක්‍රලේඛය ක්‍රියාත්මක කරන්නේ ජල ක්‍රීඩා ප්‍රවර්ධනය වෙනුවෙන් නම් එය මෙමගින් ඉෂ්ඨ නොවන බවද පැහැදිලි කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=s1309195</link>
    <topic>බ්ලූස්ට නැවියන් පරදී</topic>
    <author>නිරෝෂාන් ප්‍රියංකර</author>
    <content>කාල්ටන් බාස්කට්බෝල් ශූරතාවලියේ පළමු කොටසේ 34 වැනි තරගයෙන් ශ්‍රී ලංකා නාවික හමුදා පිලට එරෙහිව ලකුණු 66-53ක් ලෙස ජය හිමිකර ගැනීමට හම්බන්තොට බ්ලූස් පිල සමත්විය.තරගයේ පළමු භාග‍ය නිමාවනවිට පෙරමුණ ගැනීමට බ්ලූස් සමත්වුයේ ලකුණු 32-19ක් ලෙසිනි. දෙවැනි භාගයේ දී නැවියන් ලකුණු 34ක් ලබාගත්තද එය ජයග්‍රහණයට ප්‍රමාණවත් නොවීය. කර කර තියුණු සටනක් ලෙසින් පැවැති දෙවැනි භාගයේදී බ්ලූස් පිලද ලකුණු 34ක් ලබා ජය තහවුරු කරගත්තේය.ජයග්‍රාහී බ්ලුස් වෙනුවෙන් මිලන්ත අබේසේකර ලකුණු 21ක් හා සිදත් සේනානායක ලකුණු 10ක් රැස්කළ අතර චරිත් පෙරේරා සහ ජෝ පෙරේරා ලකුණු 15 බැගින් එක් කළේය.කොළඹ හා වත්තල කණ්ඩායම් අතර පැවැති තරගයේ පළමු භාගය ලකුණු 12-9ක් ලෙස පෙරමුණ ගැනීමට කොළඹ පිල සමත්විය. තරගයට වර්ෂාවෙන් බාධා වීමෙන් දෙවැනි භාගය ක්‍රියාත්මක නොවීමෙන් තරගයේ ජය කොළඹ පිලට හිමිවිය.මේ අතර දෙවැනි කොටසේ අර්ධ අවසන් පුර්ව වටයට කණ්ඩායම් තෝරාගන්නා වටය ආරම්භ කරමින් පළමු දිනයේ පැවැති තරගවලින් ජයග්‍රහණ හිමිකර ගැනීමට මීගමුව, රාජකීය, බෆලෝස් 'ඒ' හා ඔටර්ස් 'බී' කණ්ඩායම් සමත්වුහ.පොලිස් පිටියේ පැවැති පළමු තරගයෙන් මීගමුව නයිට් පිල ජයගත්තේ ජැෆ්නා පිල ලකුනු 62-55ක් ලෙසින් පරාජයට පත්කරමිනි. උණුසුම් තරගයක් වු මෙහි පළමු භාගය 29-26ක් ලෙසින් සටහන් විය.ඕල්ඩ් ආනන්දියන්ස් හා රාජකීය අතර පොලිස් පිටියේ පැවැති දෙවැනි තරගයෙන් පළමු භාගයේදී ලකුණු 23-19ක් ලෙස රාජකීය පෙරමුණේ පසුවු අතර ලකුණු 66-53ක් ලෙසින් රාජකීයන්ට ජයගනිමින් තරගය අවසන් විය.ආමල් පිටියේදී දොන් බොස්කෝ ලකුණු 37-57ක් ලෙස බෆලෝස් 'ඒ' පිලටත්, ඔල් ග්‍රීන්ස් ලකුණු 50-68ක් ලෙස ඔටර්ස් කණ්ඩායමටත් පරාජය විය. තිසාන් 22 (ඔටර්ස්), නිජන්ත 11 (ග්‍රීන්ස්), සේන් 16 (දොන් බොස්කෝ), හසන්ත 14 (බෆලෝස්), සමීර 22 (රාජකීය), ලයාන් හා ඩිලන් 12 (ආනන්දියන්ස්), ශෂේන්ද්‍රන් 11 (ජැෆ්නා), චලින්ද 13 (මීගමුව) කණ්ඩායම් වෙනුවෙන් වැඩිම ලකුණු රැස් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=s1309196</link>
    <topic>කෞෂාල්ගෙන් ශතකයක්</topic>
    <author/>
    <content>කෞෂාල් සිල්වා වාර්තා කළ ශතකය හේතුවෙන් සංචාරක නවසීලන්ත 'ඒ' කණ්ඩායම සමග පල්ලේකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන සිවුදින නිල නොලත් ටෙස්ට් තරගයේ පළමු ඉනිමට ශ්‍රී ලංකා 'ඒ' පිල ලකුණු 252ක් රැස් කළේය. තරගයේ දෙවැනි දිනට ඊයේ අයහපත් ආලෝක තත්ත්වය හේතුවෙන් තරග නතර කරනවිට පිළිතුරු ඉනිම ක්‍රීඩා කරමින් සිටි නවසීලන්තය කිසිවකු නොදැවී ඕවර 11ක් තුළ ලකුණු 31ක් රැස් ක‍රගෙන තිබිණි.ශ්‍රී ලංකා ඉනිමේ වැඩිම ලකුණුලාභියාවු කෞෂාල් සිල්වා පන්දු 232කට මුහුණ දෙමින් හතරේ 14ක් සමගින් ලකුණු 103ක් රැස් කළේය. සිල්වා සමග සිවුවැනි කඩුල්ලට එක්වු අශාන් ප්‍රියංජන ලකුණු 71ක සබඳතාවක් ගොඩනැගීය. එය ඉනිමේ සාර්ථකම සබඳතාව ලෙසද සටහන් විය. පළමු දිනයේදී මේ දෙදෙනා මුළු ලකුණු සංඛ්‍යාව 115 දක්වා ඉහළ දමා තිබිණි. දෙවැනි දිනයේදී තවත් ලකුණු 23 ක් එක් කිරීමට සිල්වා හා ප්‍රියංජනට හැකිවිය.මුළු ලකුණු 138දී එම සබඳතාව බිඳ දමමින් අෂාන් ප්‍රියංජන දවාගැනීමට බ්‍රෙස්වෙල් සමත්විය. පන්දු 58කදී හතරේ පහර 8ක් සමගින් ලකුණු 40ක් ප්‍රියංජනගේ ඉනිමට ඇතුළත් විය. කෞෂාල් සිල්වා 9වැනි කඩුල්ල ලෙසින් ක්‍රීඩාගාරයට යැවීමට යළි ක්‍රියාත්මක වු බ්‍රෙස්වෙල් සමත් විය.පන්දු යැවීමේදී ඉෂ් සොඩි කඩුලු 3ක් දවාගත් අතර ඇන්ඩර්සන්, ගිලෙපිස් හා බ්‍රෙස්වෙල් කඩුලු 2 බැගින් බිඳ හෙළීය.ශ්‍රී ලංකා 'ඒ'-252 සියල්ලන් දැවී (ඕවර 83.4) කෞෂාල් සිල්වා 103, අෂාන් ප්‍රියංජන 40 (ඉෂ් සොඩි 24/3)- නවසීලන්ත 'ඒ'-31 කිසිවකු නොදැවී (ඕවර 11).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=s1309197</link>
    <topic>පාකිස්තාන ක්‍රිකට් පිලට ගුවන් තොටේ දී ‘හූ’ සංග්‍රහයක්</topic>
    <author/>
    <content>සිම්බාබ්වේ සිට පෙරළා සියරට පැමිණි පාකිස්තාන ක්‍රිකට් ක්‍රීඩකයන් හා පුහුණුකරු ඩේව් වට්මෝර් එරට ක්‍රීඩා ලෝලීන් විසින් පිළිගනු ලැබුවේ “හූ” කියමිණි.සිම්බාබ්වේ තරග සංචාරයේ පාකිස්තාන කණ්ඩායමේ දුර්වල ක්‍රීඩාව පිළිබඳව ඉමහත් කලකිරීමට පත්ව ලාහෝර් ගුවන් තොටුපළ පිටත රැස්ව සිටි සිය ගණන් ජනතාව වට්මෝර් හා ක්‍රීඩකයන් ගුවන් තොටුපළින් පිටතට එද්දී “හූ” කියන්නට වූහ.කෝපයට පත්ව සිටි සමහර ක්‍රීඩා ලෝලීන්, සිම්බාබ්වේහිදී පාකිස්තානය ලත් එක්දින හා ටෙස්ට් පරාජයන් හේතුවෙන් පුහුණුකරු හා නායකයා කණ්ඩායමෙන් ඉවත් විය යුතු බව කියමින් බැනර් ප්‍රදර්ශනය කළහ.ගුවන් තොටුපළ අසල නවත්වා තිබූ වාහන මගින් ක්‍රීඩකයන් හා පුහුණුකරු වහාම ගෙන යාමට පාකිස්තාන ක්‍රිකට් මණ්ඩල නිළධාරීන් කටයුතු කළ අතර මේ හේතුවෙන්, එහි රැඳී සිටි මාධ්‍යවේදීන්ටද හිස් අතින් ආපසු යාමට සිදුවිණි.“සිම්බාබ්වේ වැනි දුර්වල කණ්ඩායමකට ටෙස්ට් තරගයකින් පරාජය වී සිටියදීත් නායකයා, පුහුණුකරු, කළමනාකරු හෝ ක්‍රීඩකයන් කිසිවෙක් ඒ ගැන කනස්සල්ලට පත්ව සිටින බවක් අපි දුටුවේ නැති නිසා අපේ කළකිරීම පෙන්වන්න අපට ඕන වුණා” යැයි එක් ක්‍රීඩා ලෝලියෙක් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=f1309191</link>
    <topic>කවුරු කළත් ජාතිවාදී දේශපාලනය එපා</topic>
    <author>සාකච්ජා කළේ ධම්මික සෙනෙවිරත්න</author>
    <content>උතුර පළාත් සභා මැතිවරණය සඳහා ඇතැම් දෙමළ පක්ෂ මඟින් ඉදිරිපත් කර ඇති මැතිවරණ ප්‍රකාශන මඟින් රටේ ස්වෛරීභාවයට හා ස්වාධිපත්‍යයට එල්ල කරන බලපෑම ගැනත්, ත්‍රස්තවාදයෙන් නිදහස් කරගත් රට යළි අස්ථාවර කිරීමේ ප්‍රයත්නයන්ට ඉඩ නොතැබීම හා ජාතිවාදී දේශපාලනය පිටුදැකීමේ අවශ්‍යතාව ගැනත් පේරාදෙණිය විශ්වවිද්‍යාලයේ දේශපාලන විද්‍යා අංශයේ මහාචාර්ය ගාමිණී සමරනායක මහතා සමඟ කරන ලද සංවාදයකි.උතුරේ ජනයාගේ ප්‍රජාතන්ත්‍රවාදී අයිතිය ලබා දෙමින් මැතිවරණය පැවැත්වීමේ වැදගත්කම ඔබ දකින්නේ කෙසේ ද?ජනතාවගේ ඡන්ද අයිතිය ප්‍රජාතන්ත්‍රවාදයේ පැවැත්ම සම්බන්ධයෙන් ඉතාමත් වැදගත් අවශ්‍යතාවක්. ත්‍රස්තවාදයේ පීඩනයට ලක්වෙමින් සහ යුදමය වාතාවරණයක් යටතේ දශක තුනක පමණ කාලයක් ජීවත් වූ උතුරේ ජනතාවට මේ මැතිවරණයේදී ඒ ප්‍රජාතන්ත්‍රවාදී අයිතිය නිදහසේ බුක්ති විඳීමට ඉඩ සැලසී තිබෙනවා.එල්. ටී. ටී. ඊ. පීඩනය යටතේ ජීවත් වූ උතුරේ දෙමළ ජනතාව ඉන් නිදහස් කරගෙන ඔවුන්ගේ ප්‍රජාතන්ත්‍රීය අයිතීන් යළි ලබාදීම සම්බන්ධයෙන් එම ජනතාව වගේම දේශපාලන පක්‍ෂත් ජනාධිපතිතුමාට සහ රජයට ස්තූතිවන්ත විය යුතුයි. විශේෂයෙන් උතුරේ දෙමළ ජනතාව මෙය අගය කළ යුතුයි.මේ මැතිවරණය උතුරට ලැබෙන්නේ යුද්ධයෙන් විනාශ වූ එම ප්‍රදේශ ශීඝ්‍රයෙන් යළි ගොඩනැඟෙමින් තිබියදී, ඇතැම් දෙනා අවතක්සේරු කළත් උතුරේ සිදු වන මේ සංවර්ධන ක්‍රියාදාමයන්හි අවශ්‍යතාව ඔබ පැහැදිලි කරන්නේ කොහොමද?ත්‍රස්තවාදය විසින් විනාශය කරා ගෙන යනු ලැබූ සමාජයක් යළි ශිෂ්ට සම්පන්න, දියුණු සමාජයක් බවට පරිවර්තනය කිරීමේදී මේ සංවර්ධන ක්‍රියාදාමයන්, මූලික අවශ්‍යතා සපුරාලීමේ වැඩපිළිවෙළත් ඉතාමත් වැදගත්. විශ්වාසය යළි ගොඩනැඟීම සම්බන්ධයෙන් ද එය බෙහෙවින් අදාළයි.කාලාන්තරයක් තිස්සේ විනාශයේ ලකුණු ඉතිරි වූ උතුරේ දැන් විශාල වෙනසක් ඇති වී තිබෙන බව දකින්න පුළුවන්. මේ දියුණුව හා එම සංවර්ධන ක්‍රියාදාමයන් කිසිවකු විසින් හෝ අවතක්සේරු නොකළ යුතුයි. ත්‍රස්තවාදය පරාජය කර දිනා දුන් නිදහස හා සාමය ස්ථාපිත කිරීම සම්බන්ධයෙනුත් එම ක්‍රියාමාර්ග බෙහෙවින් වැදගත් වන බව අවබෝධ කර ගත යුතුයි.ඒ වගේම, මූලික අවශ්‍යතා සපුරාලීම මඟින් අදහස් වෙන්නේ මේ ජනතාවගේ මූලික මිනිස් අයිතීන් ලබා දීමයි. ඒ අර්ථයෙන්, උතුරේ ජනයාට මේ සියලු පහසුකම් ලබාදීම යනු ඔවුන්ගේ මානව අයිතීන් ද සුරක්‍ෂිත කිරීමයි.මේ මැතිවරණය සඳහා ඇතැම් අන්තවාදී පක්ෂ ඉදිරිපත් කර ඇති මැතිවරණ ප්‍රකාශන රටේ ස්වෛරීභාවය හා ස්වාධිපත්‍යයට තර්ජනයක් බවට පළවන මතය ඔබ තේරුම් ගන්නෙ මොන විදිහට ද?ඇත්තටම, ඒවා මේ රටේ භෞමික අඛණ්ඩතාවට, ස්වාධිපත්‍යයට මුළුමනින්ම පටහැනි ප්‍රකාශන. එය ඉදිරිපත් කිරීමෙන් අවසානයේදී ඔවුන් අපේක්‍ෂා කරන්නේ අන්තර් ජාතික මැදිහත්වීමක් මේ රටට යොමු කිරීමයි. ඒ නිසා මේ අනතුරු ඇඟවීම අපි ගැඹුරින් තේරුම් ගැනීම වැදගත්. මේකෙන් පැහැදිලි වන දෙයක් තමයි, මේ ප්‍රකාශනය දේශපාලන පක්‍ෂයක්, පළාත් සභා මැතිවරණයක් සඳහා ඉදිරිපත් කරන අන්දමේ ලියැවිල්ලක් නෙවෙයි කියන එක.අද සිරියාවේ, ඇෆ්ගනිස්ථානයේ, ඉරාකයේ තියෙනවා වගේ තත්ත්වයක් මෙහෙත් ඇති කිරීමේ වුවමනාව තමයි මේකෙ තියෙන්නෙ. අනෙක් කාරණය මැතිවරණය ප්‍රකාශනයෙන් බැහැරව බැලුවත් ඒ වුවමනාව පැහැදිලියි. පසුගිය දිනවල අන්තවාදී පක්ෂවල දේශපාලන වේදිකාවලින් ඇහුණේ උතුරේ තරුණයන් යළි අවි අතට ගැනීම සඳහා පොලඹවන කතා. ඒවා හරියට 1977 දී විතර ද්‍රවිඩ එක්සත් විමුක්ති පෙරමුණ එදා වේදිකාවලදී කළ කතා වගෙයි.මේ මැතිවරණ ප්‍රකාශනය මගින් වෙන හොඳක් හැටියට දකින්න තියෙන්නෙ විවිධ නම්වලින් පෙනී සිටියාට මේක ඊළමට ආවඩනවා කියන එක හෙළිදරව් වීම. එතකොට මේක මේ ෆෙඩරල් පක්‍ෂය නෙවෙයි. හැබැයි ඔය සියලු මතවාදයන් 2009 දී ත්‍රස්තවාදය පරාජය කිරීමටත් කලින් මේ රටේ ජනයා ප්‍රතික්‍ෂේප කළ බව ඔවුන් මතක තබා ගත යුතුයි.48 දී නිදහස දිනා ගත් වකවානුවේ පටන්ම පාහේ ෆෙඩරල් පක්‍ෂය උතුර – නැඟෙනහිර පළාත්වලින් බැහැරව ජීවත් වූ දෙමළ ජනයාගෙන් ඉල්ලුවේ උතුර සහ නැඟෙනහිර ආයෝජනය කරන්න කියලා. හැබැයි, මේ ජනතාව ඔවුන්ගේ ඉල්ලීමට කන් දුන්නේ නෑ. ඒකෙන් පෙනෙන්නෙ ඔවුන් ෆෙඩරල් යෝජනා ගැන විශ්වාසයක් නොතැබූ බවයි.1956 පටන්ම ජාතිවාදී කලබල ඇති කිරීමට උත්සාහ කළෙත් මේ වුවමනාවන් ඉටුකර ගැනීමටයි. සිංහල, මුස්ලිම් ජනයා උතුරෙන් පළවා හැරියෙත් ඒකටයි. මුස්ලිම් ජනයා 1991 දීත් සිංහල ජනයා ඊටත් කලිනුත් පළවා හැරීම ගැන අද මේ කවුරුවත් කතා කරන්නේ නෑ. ඒ ප්‍රදේශවල ව්‍යාපාර ආදිය කරමින් ජීවත් වූ මිනිස්සු තමයි උතුර අත්හැරලා ආවෙ.සමහරු කියන්නෙ 83’ කළු ජූලිය තමයි යුද්ධයට හේතු වුණේ කියලා. හැබැයි, ඇත්ත නම් 83’ කළු ජූලියත් යුද්ධයේ ප්‍රතිඵලයක් බවයි. උතුරේ යුද්ධය පටන් ගත්තෙ 1972 විතර. 72’ ජනරජ ව්‍යාවස්ථාවට පක්‍ෂව ඡන්දය දුන් නියෝජිතයන්ට එරෙහි වෙමින් ඒ අය පළ කළේ සිය බෙදුම්වාදී වුවමනාවයි. තවත් වැදගත් කාරණයක් තමයි, එක මේ වගේ මැතිවරණ ප්‍රකාශන ඉදිරිපත් කරන්නෙ අපේ රටේ ප්‍රධාන දේශපාලන පක්‍ෂ දෙකටත්, ඉන්දියාවේ ආණ්ඩු පක්‍ෂය හා විපක්‍ෂයත් 13 වෙනි ආණ්ඩුක්‍රම සංශෝධනය යටතේ පළාත් සභා ස්ථාපිත කිරීම විසැඳුමක් ලෙස පිළිගෙන තිබියදී වීම. එහෙම තියෙද්දී තමයි මේ අය විදේශ මැදිහත්වීමක් අවශ්‍යයි කියල ඉල්ලන්නෙ.රටේ ස්වාධිපත්‍ය සම්බන්ධයෙන් මේ විදිහේ බලපෑමක් කිරීම ආණ්ඩුක්‍රම ව්‍යවස්ථාවටත් පටහැනියි නේද?ස්වාධිපත්‍ය බෙදිය නොහැකි බව කෑලිවලට කඩා දැමිය නොහැකි බව ව්‍යවස්ථාවේ පැහැදිලිව සඳහන් වෙනවා. රටක ස්වාධිපත්‍ය බලය හිමි කර දී තියෙන්නේ ජනතාවටයි. එතකොට ඒක දෙමළ ජනතාවටත් හිමියි. ඒ නිසා තමයි උතුරේ දෙමළ ජනතාව 21 වැනිදා පළාත් සභාව තෝරා ගැනීම සඳහා ඡන්දය දෙන්නෙ. ඔවුන් එහෙම කරන්නේ ස්වාධිපත්‍ය ජනතාවට අයිති දෙයක් නිසා. ඒක මේ එක එක පළාත් සභාවලට කෑලිවලට කඩන්න පුළුවන් දෙයක් නෙවෙයි.මට පුදුම අපේ ශ්‍රේෂ්ඨාධිකරණයේ හිටපු විනිසුරුවරයෙක් මහ ඇමැති අපේක්‍ෂකයා ලෙස සිටින දේශපාලන පක්‍ෂයක් උතුර සහ නැඟෙනහිර පළාත් දෙකක් බවට ශ්‍රේෂ්ඨාධිකරණය විසින්ම ලබා දුන් තීන්දුවක් නොතකා හරිමින් මේ අන්දමේ ප්‍රකාශ කිරීම. එහෙම බැලුවාම මේ පළාත් දෙක යළි එකතු කිරීමේ ඉල්ලීමම හාස්‍යජනකයි.මෙවැනි ප්‍රකාශනයක් ඉදිරිපත් කිරීම මඟින් මේ පක්ෂ සපුරාලීමට වෑයම් කරන්නේ කාගෙ වුවමනාවද?පැහැදිලිව මේක මේ උතුරේවත්, නැඟෙනහිරවත් රටේ අනෙක් ප්‍රදේශවලවත් ඉන්න දෙමළ ජනයාගේ ඉල්ලීමක්වත් එම වුවමනාකම් සපුරාලීමක්වත් නෙවෙයි. මේක ඉදිරිපත් කරන්නෙ විදේශ රටවල දෙමළ සරණාගතයන් ලෙස ඉන්න අද ඒ රටවල පුරවැසිභාවය ලබා ඇති අය පිනවීමටයි. ඇත්තටම ඩයස්පෝරාව කියන හැඳින්වීම යෙදුණේ යුදෙව්වන්ටයි. බයිබලයේ තමයි ඔය යෙදුම තියෙන්නෙ. ඒකෙ පොරොන්දු භූමියක් ගැන කියැවෙනවා.ඒක කිරියෙන් – පැණියෙන් සපිරි බිමක්. යුදෙව්වන් ගැන කියද්දී එහෙම භූමියක් ගැන කතා කළාට උතුර – නැඟෙනහිර දෙමළ ජනයා සම්බන්ධයෙන් නිජබිම් ගැන කතා කිරීම නිවැරැදි නෑ. 1838 දී පමණ බ්‍රිතාන්‍ය පාලකයන් විසින් පළාත් බෙදීම මත පදනම්ව එතැන් පටන් මේ ගැන කතා කළත්, ඓතිහාසික නිජභූමි ගැන කතා කිරීම වැරැදියි.ඒ නිසා මේ මැතිවරණ ප්‍රකාශන ඉදිරිපත් කරල තියෙන්නෙ ඊළාම්වාදයේ සැබෑ මුහුණුවර වෙස්මුහුණකින් වසා දැමීමට බව අප තේරුම් ගත යුතුයි.එ. ජා. මානව හිමිකම් පිළිබඳ මහ කොමසාරිස්වරිය නවීපිල්ලේ පවා එල්. ටී. ටී. ඊ. ය මිනීමරු ත්‍රස්තවාදී සංවිධානයක් බව පිළිගත්තා. එතකොට මේ මැතිවරණ ප්‍රකාශන කරන්නෙ එවැනි ම්ලේච්ඡ ත්‍රස්තවාදී සංවිධානයකට සුදු හුණු ගෑමයි. ත්‍රාසයට පත්වුණේ උතුරු නැඟෙනහිර ජනයා බව කීමත් වැරැදියි. යුද්ධය නිසා මුළු රටේම ජනයා ත්‍රාසයට පත් වූ බව අප කවුරුත් දන්නවා.ඒ ත්‍රාසය ජනාධිපතිවරුන්ගේ පටන් පාරේ වැඩ කරන කම්කරුවා දක්වා ම දැනුණා. එල්. ටී. ටී. ඊ. ය මේ රටේ ජනාධිපතිවරයෙක් ඝාතනය කළා. ජනාධිපතිවරියක් ඝාතනය කරන්න වෑයම් කළා. ඉන්දියාවේ හිටපු අගමැතිවරයෙක් ඝාතනය කළා. එතකොට ඒ ත්‍රාසය දැනුණේ අපේ රටට විතරකුත් නෙවෙයි. මේවා ගැන නොතකා හැර මේක කතා කිරීම සම්පූර්ණ නැති බව එම පක්ෂ පිළිගත යුතුයි.අනෙක තමයි, 87 – 89’ වකවානුවේ දකුණේ ජවිපෙ කැරැළිකාරීත්වයට බලපෑවෙත් ඊළාම් රාජ්‍යයක් සඳහා වුවමනාව මත දියත් වූ යුද්ධයේ ප්‍රතිඵල බව අප තේරුම් ගත යුතුයි. දකුණේ් කොපමණ තරුණ ජීවිත ඒ නිසා විනාශ වුණාද? ඇයි ඔවුන් එය අමතක කරන්නෙ? වෙනම ජාතියක් ලෙස පෙනී සිටිමින් ඊළාම්වාදී වුවමනාවන් දිනාගැනීමේ ඔවුන්ගේ සැබෑ වුවමනාව ඉදිරි අනතුරක පූර්ව සංඥාවක් ලෙස මං දකිනවා.මේ අන්තවාදී කොටස් ස්වයං තීරණ අයිතිය ගැන කතා කරනවා. වඩා වැදගත් වෙන්නේ එය ද ජාතික අභිලාසයන් උදෙසා පෙනී සිටීම ද?අද, ඊයේ නෙවෙයි, පෘතුගීසි කාලෙ ඉඳන්මත් ඔවුන් ඉල්ලන්නෙ ඒකනෙ. වෙනම රාජ්‍යය හැදෙන්න ඕන නම් ඉන්දියාව බ්‍රිතාන්‍යයන් අල්ල ගනිද්දී රාජධානි 600 ක් විතර තිබුණ නිසා එහෙ වෙනම රාජ්‍ය 600 ක් විතර හැදෙන්න ඕන. යුරෝපයෙන් රාජධානි 500 ක් විතර තියෙන්න ඕන.යුරෝපය ජාතික රාජ්‍යය ගැන කතා කළේ ප්‍රංශ විප්ලවයට පසුව වුණත්, ආසියා, අප්‍රිකා, ලතින් අමෙරිකා රටවල් ජාතික රාජ්‍ය වුණේ යටත්විජිත පාලනයෙන් නිදහස් වුණාට පස්සේ. මේ පසුබිම මත අපි මේ දේශපාලනික කාරණා විග්‍රහ කළ යුතුයි.කසාද බඳිද්දි දික්කසාද වීමේ අයිතිය දෙපාර්ශ්වයටම තියෙන බව කියැවුණත්, එහෙම කියන්නෙ දික්කසාද විය යුතුයි කියන්න නෙවෙයි. මේකත් ඒ වගේ තමයි. ඒ නිසා මේ පැරැණි දේශපාලන සංකල්ප හා න්‍යාය හැම විටම අපගේ ජාතික අභිලාසයන් හා ගළපා ගනිමිනුත් 21 වැනි සියවසට ගැළපෙන අන්දමින් යොදා ගනිමිනුත් භාවිත කිරීමයි සුදුසු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=f1309193</link>
    <topic>බෞද්ධ සංස්කෘතිය හා අන්තර්ජාතික සම්මන්ත්‍රණය</topic>
    <author/>
    <content>බෞද්ධ සංස්කෘතිය හා අන්තර්ජාතික සම්මන්ත්‍රණය පිළිබඳ දෙවැනි ආසියානු උත්සවය 2013 සැප්තැම්බර් 25 – 28 පල්ලේකැලේ ශ්‍රී ලංකා අන්තර්ජාතික බෞද්ධ ඇකඩමියේ දී පැවැත්වෙයි.ලෝක බෞද්ධ සංස්කෘතික හුවමාරු සන්ධානය, බුද්ධ ශාසන හා ආගමික කටයුතු අමාත්‍යාංශය හා දළදා මාළිගාව එක්ව මෙම උත්සවය සංවිධානය කරනු ලැබේ.විහාරයේ නිර්මාතෘ ශ්‍රී දායුවාන් හිමිපාණන්ගේ සංකල්පයකට අනුව සෑම දෙවසරකටම වරක් මෙම උත්සවය පැවැත්වේ. උන්වහන්සේ පවසන පරිදි බුදු දහමින් දැක්වෙන පණිවුඩය සංස්කෘතිය ඔස්සේ ඵලදායී අන්දමින් ජනතාව වෙත ගෙන යා හැකිය.බුදුරදුන්ගේ සාමයික උගැන්විම්වලින් බුදු දහම පරිපෝෂිත බැවින් සාමයේ හා සමගියේ පණිවුඩය සංස්කෘතිය ඔස්සේ ලොව අස්සක් මුල්ලක් නෑර පැතිර විය හැකිය. මේ දර්ශනය පෙරදැරි කරගෙන පළමුවැනි ආසියානු බෞද්ධ සංස්කෘතික උළෙල 2011 දී කාම්බෝජයේ ඓතිහාසික අවුන්කෝර් වට් විහාරයේදී පවත්වන ලදී.රටවල් 24කට වැඩි ප්‍රමාණයක නියෝජිතයන් සහභාගි වූ එම උත්සවය බෙහෙවින් සාර්ථක විය. ශ්‍රී දායුවාන් හිමිපාණන්ට, හොංකොං මූලස්ථානය කරගනිමින් ලෝක බෞද්ධ සංස්කෘතික හුවමාරු සන්ධානය ගොඩනැගීමට මුල් වූයේ මෙම සංස්කෘතික උත්සවයයි. මෙම මූලස්ථානය විවෘතකිරීම අලංකාර උත්සවයකින් යුක්තව සිදු කෙරුණේ රටවල් 41ක නියෝජිතයන්ගේ සහභාගිත්වයෙන් 2013 ජූනි 15 – 17 දිනවලදීය.බෞද්ධ සංස්කෘතික දෙවැනි ආසියානු උළෙල ශ්‍රී ලංකාවේ පැවැත්විය යුතු යැයි අදහස් කළ ශ්‍රී දායුවාන් හිමියෝ 2012 දී චීනයේ ලෙයි සු විහාරයේදී ඊට අදාළ පළමු සාකච්ඡාව පැවැත්වූහ. මෙහිදී මෙම උත්සවයේ සම්බන්ධීකාරකයන් ලෙස, වැල්මෝරුවේ පියරතන හිමියන් හා “දහම් සෙවණ සිඟිත්තෝ” - ළමා සංවර්ධන පදනමේ නිර්මාතෘ සහ ජපානයේ නරිතසාන් ජොසෝ විහාරයේ අධිපති සුදහම්පොළ විමලසාර හිමියන් පත්කරන ලදී.ඉන්පසු බෞද්ධ සංස්කෘතික ආසියානු උත්සවයේ ලේකම් ජෝර්ජ් ලින් මහතා 2012 වසර අවසානයේ ශ්‍රී ලංකා සංචාරයක නිරත වෙමින් අගමැති දි. මු. ජයරත්න මහතා හමුවී ශ්‍රී ලංකාවේ අදාළ උත්සවය පැවැත්වීමේ කටයුතු සම්බන්ධයෙන් සාකච්ඡා කරන ලදී.2013 ආරම්භයේදී ශ්‍රී දායුවාන් හිමි, වැල්මෝරුවේ පියරතන හිමි සමග ශ්‍රී ලංකාවට පැමිණ ජනාධිපති මන්දිරයේ දී ශ්‍රී ලංකා ජනාධිපති තුමා හමුවී උත්සවය පිළිබඳව නිලවශයෙන් දැනුම් දෙන ලදී. මේ කණ්ඩායමට ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන මහතාද එක්ව තිබිණ.මෙම හමුවෙන් පසු ලෙයි සු විහාරයේ නියෝජිත පිරිස බුද්ධශාසන අමාත්‍යාංශය වෙත ගොස් අමාත්‍යාංශ ලේකම් එම්. කේ. බී. දිසානායක මහතා බැහැ දැක සාකච්ඡා කළහ. උත්සවයට අදාළ සාධක කීපයක් ගැන මෙහිදී සාකච්ඡා විය.මේ සංචාරයේදීම ශ්‍රී දායුවාන් හිමි දළදා මාළිගාවේ දියවඩන නිලමේ වන ප්‍රදීප් නිලංග දෑල මහතා හමුවී පල්ලෙකැලේ ශ්‍රී ලංකා බෞද්ධ ඇකඩමියේ දී උත්සවය පැවැත්වීමට අදාළ අවබෝධතා ගිවිසුම අත්සන් කරන ලදී.මෙම උත්සවයට රටවල් 64ක නියෝජිතයන් 500කට වැඩි සංඛ්‍යාවක් සහභාගි වනු ඇත.තවද ථෙරවාද, මහායාන හා වජිරයාන නිකායන්ට අයත් බෞද්ධ නායකයින්ද උත්සවයට සහභාගි වනු ඇත.මීට අමතර ලෝක බෞද්ධ සංවිධාන නියෝජිතයන් සේම දේශපාලන නායකයන් පිරිසක්ද එම අවස්ථාවට සහභාගි වීමට නියමිතය.බෞද්ධාගම හා බැඳුණු විවිධ සංස්කෘතික අංග මෙහිදී ඉදිරිපත් කිරීමට සැලසුමි කර ඇත. එහෙයින්ම බෞද්ධ සමගිය මෙන්ම වෙනසකින් තොරව බෞද්ධ සංස්කෘතිය ගළපාගැන්මේ හැකියාවද ඉන් ලොවටම විදහා දැක්වෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=f1309192</link>
    <topic>මේ අවස්ථාවේ ජාතිභේද දුරලාශ්‍රී ලාංකේය හැඟීමෙන් එක්විය යුතුයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>ත්‍රස්තවාදය පරාජය කරමින් යුද්ධය අවසන් කර අලුත් රටක් ලෙස නැඟෙමින් ඇති ශ්‍රී ලංකාවේ අනාගතය සම්බන්ධයෙන් පොදු රාජ්‍ය මණ්ඩලීය නායක සමුළුව මෙහි පැවැත්වීම වැදගත් වන්නේ කෙසේද යන්න සහ ඊට සමගාමීව උසස් අධ්‍යාපන ක්‍ෂේත්‍රයේ ඇති කළ හැකි වර්ධනය පිළිබඳ විශ්වවිද්‍යාල ප්‍රතිපාදන කොමිෂමේ සභාපති මහාචාර්ය ක්‍ෂණිකා හිරිඹුරේගම මහත්මිය සමඟ කරන ලද සාකච්ඡාවකි මේ.මීළඟ පොදු රාජ්‍ය මණ්ඩලීය නායක සමුළුව ශ්‍රී ලංකාවේදී පැවැත්වීමේ ඇති වැදගත්කම ඔබ දකින්නේ කෙසේද?පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වෙන්නේ දශක 3ක් තිස්සේ පැවැති ත්‍රස්තවාදී ප්‍රශ්නය නිමාකර අලුත් රටක් ලෙස වේගයෙන් සංවර්ධනය කරා ගමන් කරමින් සිටියදී වීම ඉතාම වැදගත් කාරණයක්. එවැනි පසුබිමක මේ සමුළුව අපේ රටේ පවත්වන්නට ලැබීම ගැන ශ්‍රී ලාංකිකයන් හැටියට අපි කවුරුත් සතුටු විය යුතුයි. ජනාධිපතිතුමාගේ නායකත්වය යටතේ ජීවිත පරිත්‍යාගයෙන් සටන් කළ රණවිරුවන්, ත්‍රස්තවාදයෙන් රට නිදහස් කරගත්තා.එක්සේසත් කරන ලද මවුබිම වෙනුවෙන් කැපවීමෙන් යුතුව, රට සංවර්ධනය කරා යන ගමනට ඍජුව දායක වීම බුද්ධිමතුන් හැටියට අප කාගේත් යුතුකමක්, වගකීමක්. ශ්‍රී ලංකාවේ නම ජාත්‍යන්තර දේශපාලන ක්‍ෂේත්‍රයේ ලබන ජයග්‍රහණයක් හැටියටත් අපට මේ අවස්ථාව වැදගත්.මෙවැනි අවස්ථාවක පක්ෂ - පාට ජාති - ආගම් ආදී කිසිදු භේදයකට ඉඩ නොතබා ශ්‍රී ලාංකිකයන් හැටියට අපි කවුරුත් සාමූහික හැඟීමෙන් ක්‍රියා කළ යුතුයි. පොදු රාජ්‍ය මණ්ඩලීය රාජ්‍ය නායක සමුළුව මෙහි පැවැත්වීමේ වැදගත්කම දේශපාලන - සමාජ - ආර්ථික ආදී විවිධ ක්‍ෂේත්‍ර ඔස්සේ බලමින් විග්‍රහ කළ හැකියි.එසේම තනි රටක් ලෙස නොව ගෝලීය වශයෙන් සලකමින් මේ කාරණා තේරුම් ගැනීම වඩා නිවැරදියි. ත්‍රස්තවාදය පරාජය කර සිව් වසරක් ගතවන විට සාමය ස්ථාපිතව ඇති රටක මෙවැනි සමුළුවක් පැවැත්වීමට හැකිවීම අපේ රට ලැබූ ජයග්‍රහණයක්. ඒ නිසා අප මේ කාරණය දෙස බැලිය යුත්තේ දේශපාලන භේද ආදී සියලු වාද - භේද පසෙක තබමිනුයි.මේ සමුළුව පැවැත්වීම සඳහා විශාල වියදමක් දැරීමට සිදුවන බවත් ඉන් අපේ රටට ලැබෙන ප්‍රයෝජනයක් නැති බවටත් පළවන විවේචන ඔබ තේරුම් ගන්නේ කොහොමද?බුදුරජාණන් වහන්සේටත් විවේචන එල්ල වුණ බව අපි අමතක කරන්න හොඳ නෑ. මොන වැඩක් කරන්න ගියාමද විවේචන නැත්තෙ. ඕනෑම හොඳ වැඩක් කරන්න ගියාම විවේචන එනවා. මෙවැනි කාර්යයක් සඳහා මුදල් යෙදවීමට සිදුවන බව ඇත්ත. හැබැයි අප ඒ දෙස බැලිය යුත්තේ වියදමකට වඩා ආයෝජනයක් හැටියටයි. උදාහරණයක් දුන්නොත් අපි විශ්වවිද්‍යාල සඳහා වෙන්කරන මුදල් සලකන්නෙ රටේ අනාගතය උදෙසා කරන ආයෝජනයක් හැටියට.අද ඒක වියදමක් වුණත් තවත් වසර කිහිපයකින් බුද්ධිමතුන්, රටට වැඩක් ඇති පුරවැසියන් රටට දායක කිරීම ගැනයි අපි සිතන්නේ. මෙතැනදීත් අපි මේ කාරණය තේරුම් ගන්න ඕන ඒ විදිහට. මේ සමුළුව සමග ආයෝජකයන් ආකර්ෂණය කර ගැනීමට හැකි වෙනවා. මේ ආදී වශයෙන් ලැබෙන ප්‍රතිලාභ නිසැක වශයෙන්ම රටේ යහපත සඳහා මෙහෙයවීමට පුළුවන්.අප සිතන්න ඕන ඒ ගැන මිසක් පටු විවේචන ගැන නෙවෙයි. කලිනුත් පැහැදිලි කළා වගේ යුද්ධය නිමාකර කෙටි කලක් තුළ ශීඝ්‍රයෙන් සංවර්ධනය කරා යන රටක් හැටියට අපට මේ සමුළුව හරහා ලැබෙන ප්‍රතිලාභ ඒ ගමනට විශාල ශක්තියක් කර ගත හැකියි. ත්‍රස්තවාදය මඟින් එල්ල වූ අභියෝගය සාර්ථකව ජයගත් අපේ රටට සෙසු අභියෝගත් ජය ගනිමින් ඉදිරියට යාමට හොඳ විනයක් ඇති බව පොදු රාජ්‍ය මණ්ඩලීය රාජ්‍ය නායක සමුළුව මෙහි පැවැත්වීම මඟින් අපි ලෝකයට පෙන්වා දෙනවා. ඒක ඉතාමත් වැදගත්. ඒ අන්දමේ විශ්වාසයක් ගොඩනැෙඟන විට ලැබෙන ප්‍රතිලාභ වැඩි බව පැහැදිලි කාරණයක්.ජනාධිපතිතුමාට සමුළු සභාපතිත්වය ලැබීම අපේ රට ලබන ජයක් වගේම එය රටේ ඉදිරි ගමනට බලපාන ආකාරය ගැන පැහැදිලි කළ හැකි ද?මේ සමුළුවත් සමඟ දෙවසරක කාලයක් සඳහා අපේ ජනාධිපතිතුමාට සමුළු සභාපතිත්වය ලැබීම අපේ රට ලබන ජයග්‍රහණයක්. එම කීර්තිය රටටයි. මේ මඟින් ජාත්‍යන්තර වේදිකාවේ හොඳ නියෝජනයක් අපට ලැබෙනවා. මහින්ද චින්තන හා මහින්ද චින්තන ඉදිරි දැක්මට අනුව ශ්‍රී ලංකාව පංචබල කේන්ද්‍රීය සංකල්පයක් ඔස්සේ ආසියාවේ ආශ්චර්යය වශයෙන් ගොඩනැඟීම අපේක්ෂාවයි. ආසියාවේ පමණක් නොව ලෝකයේම විශාල පිළිගැනීමක් ඇතිවීමට මෙවැනි අවස්ථාවක් හේතුවන බව සඳහන් කරන්න පුළුවන්.මේ මඟින් උදාවන අවස්ථා නිසැක වශයෙන්ම රටේ ඉදිරි ජයග්‍රහණ සඳහා මෙහෙයවීමට හැකියි. ඒ වගේම ජාත්‍යන්තර වේදිකාව තුළ පොදු රාජ්‍ය මණ්ඩලය නියෝජනය කරන්නේ සභාපතිවරයා නිසා මේ රටවල් අතර සමඟිය - සහයෝගිතාව වර්ධනය කරමින් පුළුල් කාර්යභාරයක් ඉටුකිරීමටත් හැකි වෙනවා.පොදු රාජ්‍ය මණ්ඩලීය රාජ්‍ය නායක සමුළුව මෙරටදී පැවැත්වීමට සමගාමීව නිර්මාණය වන අවස්ථා උසස් අධ්‍යාපන ක්‍ෂේත්‍රයේ උන්නතිය සඳහා මෙහෙයවා ගැනීමේ හැකියාවක් තිබෙනවාද?ඔව්, දැනටමත් අපේ විශ්වවිද්‍යාල වල විදේශ සිසු - සිසුවියන් සඳහා අවස්ථා තිබෙනවා. අපේ ශිෂ්‍යයන්ටත් පොදු රාජ්‍ය මණ්ඩලීය රටවල අධ්‍යාපන අවස්ථා තවදුරටත් පුළුල් කිරීමක් මේ සමුළුව හරහා නිර්මාණය වන සම්බන්ධතා ඔස්සේ සිදු වෙනවා. ශ්‍රී ලාංකික සිසුන්ට අන්තර්ජාතික වශයෙන් සම්බන්ධතා ගොඩනඟා ගැනීමටත් මෙය හොඳ අවස්ථාවක්.දැනටමත් අපේ විශ්වවිද්‍යාල ජාත්‍යන්තර තලයේ ඉහළ මට්ටමක තිබෙනවා. ඒවාට තවත් හොඳ පිළිගැනීමක් ලැබීම අපේ රටට ගෞරවයක්. විවිධ රටවල සිසු - සිසුවියන් අතර දැනුම හුවමාරු කරගනිමින්, ඔවුනොවුන්ගේ සංස්කෘතීන් තේරුම් ගනිමින් සම්බන්ධතා ගොඩනැඟීමත් වැදගත් කාරණයක්.දැනුමේ කේන්ද්‍රස්ථානයක් ලෙස ශ්‍රී ලංකාව හඳුන්වාදීමේදී එම ඉලක්කය කරා යාමට දැනට ගෙන ඇති පියවරවලට අමතරව මෙවැනි අවස්ථා විශාල රුකුලක් වන බව අප තේරුම් ගත යුතුයි. මේ නිසා අපේ බුද්ධිමතුන්, ශිෂ්‍යයන් මේ මහඟු අවස්ථාව අධ්‍යාපන ක්‍ෂේත්‍රයේ උන්නතියට යොදා ගැනීම සම්බන්ධයෙන් උනන්දුවිය යුතුයි. එවිට එම ප්‍රතිලාභ අත්වන්නේද රටටයි.දේශීය කර්මාන්ත හා ව්‍යාපාර සඳහා මෙමඟින් අලුත් අවකාශයන් නිර්මාණය කර ගැනීමට ඇති හැකියාව ගැන ඔබ කොහොමද සිතන්නේ ?විද්‍යා - තාක්ෂණ - සන්නිවේදන ආදී ක්‍ෂෙත්‍රවලින් අද ලෝකය බොහෝ ඉදිරියට ගොස් තිබෙනවා. අපේ රටේත් මේ ක්‍ෂේත්‍රවල වේගවත් වර්ධනයක් දකින්න පුළුවන්. ලෝකයේ ගොඩනැඟී ඇති නව දැනුම හුවමාරු කර ගැනීමට මෙවැනි සමුළු හරහා අවස්ථා නිර්මාණය වීමක් සිදුවෙනවා.අපේ රටේ සංවර්ධන ක්‍රියාවලියට එය රුකුලක් කරගත හැකියි. ව්‍යාපාරික සමුළුව හරහා ආයෝජකයන්, ව්‍යවසායකයන් ආදී කණ්ඩායම් අතර ගොඩනැඟෙන සම්බන්ධතා ඔස්සේ අපේ නිෂ්පාදන සඳහා වෙළඳ පොළ පුළුල් කර ගැනීම, නව ආයෝජකයන් ආකර්ෂණය කර ගැනීම ආදී වශයෙන් අපේ කර්මාන්ත හා ව්‍යාපාර අංශයේ වර්ධනයක් මෙමඟින් ඇති වෙනවා. මෙවැනි සමුළුවකින් ලැබෙන ප්‍රතිලාභ ගැන අවධානය යොමු කරන විට එය නොතකා හැරිය නොහැකි සාධකයක්.අපේ රටට ලැබී ඇති මේ අගනා අවස්ථාව රටේ අනාගත යහපත සඳහා හේතුවන පරිදි මෙහෙයවා ගැනීමේ අවශ්‍යතාව ඔබ අවධාරණය කරන්නේ කෙසේ ද?අතීතයේදී අපේ රට “ඉන්දියන් සාගරයේ මුතු ඇටය” නම් විරුදාවලිය ලැබුවා. දැන්, යළිත් වරක් අපේ මවුබිම දිදුලන රාජ්‍යයක් ලෙස ඔසොවා තැබීම සඳහා වටිනා අවස්ථාවක් මේ සමඟ අපට ලැබී තිබෙනවා. මේ අගනා අවස්ථාව අප නිසියාකාරව මෙහෙයවා ගත යුතුයි. එහිදී අපේ රටේ බුද්ධිමතුන්ට, වෘත්තිකයන්ට, දේශපාලනඥයන්ට පමණක් නොව රටේ ජනතාවටත් කාර්යභාරයක් පැවරී තිබෙනවා. අපි කවුරුත් එය හරියාකාරව සම්පූර්ණ කළොත් රටක් හැටියට අපට විශාල ජයග්‍රහණයක් ලබා ගැනීමට පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=f1309194</link>
    <topic>බුදු දහම සුරකිමු</topic>
    <author>කරුණාදාස සපුතන්ත්‍රී නිකදළුපොත</author>
    <content>ඉන්දියාව බුදුන් උපන් දේශයයි. ඒ ශුද්ධ භූමියේ බුද්ධගයාව බෞද්ධයාගේ මුදුන් මල්කඩයි. එදා අනගාරික ධර්මපාල තුමා මෙම විහාරය රැක ගැනීමට ගත් වෙහෙස අපමණය. ඒ රැකගත් පූජනීය විහාරය ත්‍රස්තවාදීන්ගේ පහරදීීමට ලක්විය.ශ්‍රී ලංකාවේ ශ්‍රී මහාබෝධිය, දළදාමැදුර වැනි තැන්වලටද මෙවැනි ප්‍රහාර එල්ල විය. අරන්තලාවේදී භික්ෂූන් වහන්සේලා පිරිසක් ඝාතනයට ගොදුරු විය. ඒ අතීත සිදුවීම්ය.මාස කීපයකට පෙර භික්ෂූන් වහන්සේ නමක් එතෙරදී පහරකෑමට ලක්වී ඇති අයුරු සේයාරූ මගින් පුවත්පත්වලද පල විය. මේ රටේ මැතිසබයේ දී පවා උන්වහන්සේලාට හිරිහැර සිදුවුණ බව අතීත මතක සටහන් ය.මේ සිදුවීම් තවදුරටත් සිදුවීමට ඉඩ හැරියොත් අපේ ආගම නැති වී යනු ඇත. ආගමක් නැනැති ජාතියට පැවැත්මක් නැත. ඔවුන් සැමවිටම අඳුරේ අත පත ගාමින් සිටින අයයි. ධර්මපාලතුමා ඇතුළු සංඝරත්නය රැකගෙන ආ නිර්මල බුදුදහම නැතිවීයන්නට නොදී රැකගැනීම ගිහියන්ගේ කාරියද විය යුතුය.සඳකඩපහණ මෙන්ම දාගැබ් පිළිම කඩා දමමින් වස්තු සොයන නිදන් සොරුනට නිසි දඬුවම් දී මේවා රැක ගැනීමට ආරක්ෂාකාරී වැඩ දැඩිකළ යුතුය. අසරණ භික්ෂූන් වහන්සේලා පවා හිරිහැරවලට ලක්වන සැටි හදපාරවන සුලුය.මේ ආදිය දෙස බලනවිට ආගම විනාශකාරී යුගයකට තල්ලු වී යන බව පෙනේ. එය ආපසු හැරවීම අප සතු කාරියකි. මෙහිදී බුද්ධ ශාසන අමාත්‍යාංශය පෙරමුණ ගෙන ත්‍රස්තවාදීනට විරුද්ධ වැඩකිරීම ඉක්මන්කළ යුතුය.බුදුන්වහන්සේ අද නැතත් දහම් සඟුන් යන වස්තූ®න් දෙක ඉතිරිව ඇත. මේවා රැකීමත් ලෙහෙසි පහසු නැත. පූජනීය තැන් ඉතිරිවන්නේ දහම් සඟුන් ඉතිරි වුණොත් පමණි.බුදුකෙනෙකුන් ඉපදීමද ලේසිපහසු නැත.උන්වහන්සේලාගේ ධර්මය නොනැසී පවතින්නේ සංඝරත්නය නිසයි. භික්ෂූන් වහන්සේලා සිවුරු හැරයානම් අපට කිසිවක් සිතාගත නොහැක. ඒ නිසා අද පවතින විනාශකාරී දේවල්වලට වැට බැඳ රජය සමගින් එක්ව ආගම බේරාගැනීමට අත්වැල් බැඳ ගනිමු. මෙහිදී පක්ෂ ජාති කුලගෝත්‍ර ඉවත හෙලා එක පවුලක් සේ සැවොම එක්වෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=f1309195</link>
    <topic>මස් කෑමෙන්ලෙඩ ගොඩයි</topic>
    <author>ජේ. එම්. යූ. බී. ජයසේකර වරලත් ගණකාධිකාරී</author>
    <content>අද රජයේ හෝ පෞද්ගලික රෝහලකට ගියොත් දැකිය හැක්කේ මුස්ලිම් කාන්තාවන් හා පිරිමින්ගෙන් පිරීගිය ලෙඩ්ඩුන් පෝළිමකි. දියවැඩියාව, හෘද රෝග, අධි රුධිර පීඩනය, ස්නායු ආබාධ, ඇදුම ඇතුළු රෝගවලින් වැඩි පිරිසක් පීඩා විඳින බව රහසක් නොවේ. පුරුද්දට හරක් මස්, එළු මස් කති. එහෙත් ඔවුන් වැඩි දෙනෙකු ලෙඩ්ඩු ය.හේතුව දැන් කාලේ හරකුන් කන්නේ තණකොළ නොව වස කොළ බැවිනි. අද රට පුරා කෘෂි රසායන ඉසීමත්, පරිසර දූෂණයත් නිසා තණ කොළ වස කොළ වී ඇත. ඊට අමතරව පොලිතින් පවා මෙම සතුන් ආහාරයට ගනිති. අද හරකුන්ගේ සහ එළුවන්ගේ මස්වල සෑම අංශුවකම ඇත්තේ වස විසය.එකී වස විස සහිත මස් ආහාරයට ගන්නා අයට රෝග වැඩිය. සිංහල බෞද්ධ පවුල්වල පවා හරක් මස්, එළු මස්, ඌරු මස් ආහාරයට ගන්නා පවුල්වල අයට රෝග වැඩි වීම මෑතකදී කළ සමීක්‍ෂණවලින් තහවුරු වී තිබේ.මෑතකදී නවසීලන්තයේ විශාල ගොවිපොළවල තණකොළ කෙටි කලකින් ශීඝ්‍රගාමී ලෙස වැඩීමට ඩයිසයිනමයිඩ් නැමැති විෂ රසායනය ඉසීමෙන් පසු එකී තණකොළ ආහාරයට ගත් හරකුන්ගේ කිරිවල එම විෂ ඇතුළත් වී මහා විනාශයක් සිදු වී ඇත.නවසීලන්තය හා අනෙකුත් කිරිපිටි සාදන බටහිර රටවල ව්‍යාපාරිකයින් මේ කිරිපිටි වැඩියෙන් ඒවා ඇත්තේ ශ්‍රී ලංකාව, අප්‍රිකාව හා ආසියාවේ අනෙකුත් නොදියුණු රටවලටය. ඔවුන් එවා දියුණු රටවලට නොයැවූයේ ඇයි? අනෙකුත් දියුණු රටවල ආහාර භාවිතයට පෙර කරන විද්‍යාත්මක සමීක්‍ෂණ වැඩිය.එම නිසා පරිභෝජනයට පෙර වස විස ඇත්නම් එම ආහාර ප්‍රතික්‍ෂේප කරති. එහෙත්, ශ්‍රී ලංකාව, ආසියාව, අප්‍රිකාව වැනි රටවල එවැනි පෙර පරීක්‍ෂණ අඩුය. පරීක්‍ෂණ කළත් පගාවට, කොමිස්වලට ඒවා යට වේ.මෙය හොඳින් දන්නා නවසීලන්තය, ඕස්ට්‍රේලියාව, ඇතුළු රටවල විස මිශ්‍ර ආහාර මෙකී රටවලටම එවති. යුද්ධයෙන් ජයගත් ශ්‍රී ලංකාව වෙනත් ක්‍රමවලින් විනාශ කිරීමේ ජාත්‍යන්තර කුමන්ත්‍රණය නිසා මෑතදී ශ්‍රී ලංකාවේ ආහාර වෙළඳ­‍ෙපළ වස විස සහිත ආහාරවලින් පිරුණි. එහි අවසන් ප්‍රතිඵලය ලංකාවම ලෙඩ්ඩු බවට පත් වීමයි.තණකොළවලින් සතුන්ගේ මස් මාංශවල පමණක් නොව ඔවුන්ගෙන් ලැබූ කිරිවල පවා වස විස රැඳෙන බැවින් පිට රටවලින් ගෙන්වන මස් මාංශ හා කිරි ආහාරයට ගන්නා ශ්‍රී ලාංකිකයන් ශීඝ්‍රයෙන් මරණය කරා ළඟා වී ඇත.බෝවත්තේ ඉන්දරතන නම් ජාතිමාමක තරුණ හාමුදුරුවන් වහන්සේ, ගව මස් කෑමෙන් වන විපාක බොහෝ කලකට පෙර දුටු සේක. ගව ඝාතනයට විරුද්ධව හඬ අවදිකළ උන්වහන්සේ එය නතර කර දැමීමට ගත හැකි හැම ක්‍රියාමාර්ගයක්ම ගත් සේක. එහෙත් එය ව්‍යර්ථ වූ තැන උන් වහන්සේ 2013 මැයි 24 වෙසක් පොහෝ දින දළදා හිමි ඉදිරියේදී සිරුරට ගිනිතබාගෙන තම ජීවිතය පූජා කළ සේක. උන්වහන්සේ ප්‍රකාශ කළේ දිනකට ගවයින් 5000ක් වත් ඝාතනය කරන බුදුන් වැඩි රට ශ්‍රී ලංකාව බවයි.වෙසක් පොහෝ දින පවා සතුන් ඝාතනය කිරීම ගැන පුවත්පත්වල පළ විය. එවැනි යුගයක ගව මස් කෑම වැළැක්වීමට උන්වහන්සේ දිවි කැපකළේ සත්ව හිංසාවට විරුද්ධවීමත් සමඟ ගව මස් කෑමෙන් මෑත කාලයේදී ලාංකීය මිනිසුන් රෝගීන් වී දුක් විඳින බව දැක දැකය.බෝවත්තේ ඉන්ද්‍රරතන හාමුදුරුවන් වහන්සේ ගව මස් කන අයට පණිවුඩයක් දුන් සේක. දැනට ගෙවන ජීවිතය යහපත් වීමට ගව මස් නොකන්න. ලබන ආත්මය සරු සාර කරගන්නට ගව මස් නොකන්න යන්න එම පණිවුඩයයි. මෙයින් පළමු පණිවුඩය එනම් ගව මස් කෑමෙන් මෙලොව ජීවිතය වැනසීම නැතිකර ගැනීමේ පණිවුඩය වඩාත් වැදගත් වන්නේ වැඩි වැඩියෙන් ගව මස් කන ලාංකිකයන්ටය.ඒ අතර ශ්‍රී ලංකාවේ වැඩිපුර ගව මස් පරිභෝජනය කරන ජනතාව හා ඔවුන්ගේ දරුවන්ගේ ජීවිත ලෙඩ දුකින් මිදී සතුටින් ගත කරන්නට සහය වනු පිණිස අපේ තරුණ හාමුදුරුවන් වහන්සේ දිවි පිදූහ.නීරෝගී පරපුරක් ඇතිකරගන්නට ගව මස් කෑමෙන් වළකිමු. පිට රටවලින් ගෙන්වන බේත්වලට රුපියල් කෝටි ගණන් ගෙවමින්, දොස්තර මහතුන් පොහොසතුන් බවට පත් කරමින්, රජයේ හා පෞද්ගලික රෝහල්වල ලෙඩ්ඩුන්ගේ පෝලිම දික්ගස්සවමින් අවසානයේ අපාගත වීමටත් මාන බලනවාට වඩා ශ්‍රී ලංකාවෙන් ගව ඝාතනය තුරන් කිරීමට අපි එක්වෙමු. කොටි ත්‍රස්තවාදීන්ට එරෙහිව අපි එක්වුනෙමු. ජය ලැබුවෙමු. ගව ඝාතනයට එරෙහි යුද්ධයට අපි එක්වෙමු. අපි ජය ලබමු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>19</day>
    </date>
    <link>http://www.dinamina.lk/2013/09/19/_art.asp?fn=f1309196</link>
    <topic>අද තිර නාටකයෙන් සෞන්දර්ය දුරස් වෙලා</topic>
    <author>සාකච්ඡා කළේ සමදරා ජයසිංහ</author>
    <content>“හොද්දට ලුණු ඇඹුල් දමන පදම ඉගෙන ගනින් දුවේ මැද්දට පැන වැඩිහිටියන් සමඟ විහිලු කැතයි දුවේ” වීරසේකර එසේ ගයන විට ඒක සැබැයි, සැබැයි, සැබැයි කියමින් පොඩ්ඩා අත්වැල් ගායනයට එක්විය. මේ කලකට ඉහත ජාතික රූපවාහිනියෙන් විකාශය වූ එකල අතිශය ජනප්‍රිය “යශෝරාවය” ටෙලි නාට්‍යයේ එක් ජවනිකාවකි. යශෝරාවය නවකතාව ඇසුරින් නිර්මාණය වූ මෙහි තිර රචකයා වූයේ සම්මානලාභි සාහිත්‍යධරයකු, ජ්‍යෙෂ්ඨ ජනමාධ්‍යවේදියෙකු මෙන්ම සොඳුරු කලාකරුවෙකු වූ සෝමවීර සේනානායකයි.දේශීය සාහිත්‍ය හා කලා කෙත පෝෂණය සඳහා සුවිශේෂී දායකත්වයක් දැක්වූ ඔහු ශ්‍රී ලාංකේය රූපවාහිනි ක්ෂේත්‍රයට තිර රචනා ඇසුරින් දායාද කිරීම අරඹා මේ වනවිට තිස් වසරක් ගෙවී ගොස්ය. ගතවූ තිස් වසර පුරා ඔහු ලත් අත්දැකීම් අනුසාරයෙන් ලියවුණු “තිර රචනයක් ලියමු” ග්‍රන්ථය එළිදැක්වීම ඔක්තෝම්බර් 10 වැනිදා සවස 3.30 ට මහවැලි කේන්ද්‍ර ශ්‍රවණාගාරයේදී පැවැත්වේ. අද රසමංජරි කතාබහ ඒ වෙනුවෙනි.තිර රචනයක් ලියමු ග්‍රන්ථය හඳුන්වා දීමේ උත්සවයේ විශේෂත්වයක් තියෙනවා...ඇත්තෙන්ම මේ උත්සවය සංවිධානය කරනු ලබන්නේ කොළඹ සහෘද සංහිඳ කලා විමංසා එකමුතුවේ සභාපති සුදත් රෝහණ විසින්. මෙය මගේ තිස් වසරක තිර රචනා අත්දැකීම් හා දැනුම ඔස්සේ ලියන ලද “තිර රචනයක් ලියමු” ග්‍රන්ථය හඳුන්වාදීම හා මේතාක් තිර රචනා ඇසුරින් ශ්‍රව්‍ය දෘශ්‍ය නිර්මාණ කළ ශිල්පීන් ඇගැයීමේ උත්සවයක් ලෙසයි පවත්වන්නේ. ලබන මස ඒ කියන්නේ ඔක්තෝම්බර් මාසේ දහවෙනිදා සවස 3.30ට මහවැලි කේන්ද්‍ර ශ්‍රවණාගාරයේ දී මේ උත්සවය පවත්වනවා.තිර රචනයක් ලියන හැටි පොතකින් කියන්න ඔබ හිතුවේ ඇයි?තිර රචනය කියන්නේ භාරධූර කාර්යයක්. එය මතුපිටින් සුන්දර වූවත් ඉතා විමසිල්ලෙන් හා අවබෝධයෙන් යුතුව කළ යුතු දෙයක්. වර්තමානයේ සිනමා හා ටෙලි නාට්‍ය තිර රචනා දෙස බැලූ විට එහි දුර්වලතා තිබෙන බව මා දුටුවා. නිවැරදි දැනුමකින් තිර පිටපතක් ලිවීමට අවශ්‍ය ප්‍රායෝගික දැනුම ගොනුකර මේ ග්‍රන්ථය රචනා කළා.පන්ති කාමර තුළ හෝ දේශන ශාලාවක් තුළ හුවමාරු කරගන්නා තිර රචනා කලාව පිළිබඳ දැනුම සහ අත්දැකීම් මුද්‍රණයෙන් පළකොට තවත් විද්‍යාර්ථීන් අතට පත්කිරීමයි මගේ අදහස වුණේ. මේ දැනුම මම ලැබුවේ විෂය හැදෑරීමෙන් පමණක් නොවෙයි. චිත්‍රපට, ටෙලි නාට්‍ය නිෂ්පාදන හා අධ්‍යක්ෂවරුන් සමඟ දීර්ඝ කාලයක් වැඩ කිරීමෙන් ලද අත්දැකීම් මේ ග්‍රන්ථයට ඇතුළත් කර තිබෙනවා.මෙහි තිර රචනා කලාව පිළිබඳ පියවරෙන් පියවරට පූර්ණ තිර රචනයක් ලිවීම දක්වා අධ්‍යයනය කළ යුතු කරුණු රාශියක් අන්තර්ගතයි. මෙය තිර රචනා කලාවට පිවිසීමට කැමති හා විශ්වවිද්‍යාලවල ඒ පිළිබඳ ඉගෙන ගන්නා අයට ප්‍රයෝජනවත් වේවි. ජාත්‍යන්තර පොත් ප්‍රදර්ශනයේ දී මෙය ලබා ගන්න පුළුවන්.ඔබගේ තිර රචනා කලාවේ ආරම්භය සිදුවූයේ කෙසේද?ටෙලි නාට්‍ය තිර රචනයට පෙර මම කළේ චිත්‍රපට සඳහා තිර රචනා කිරීම. ලේක්හවුස් එකේ වැඩ කරන කාලේ සිළුමිණ පුවත්පතට පෙතිගෝමර නමින් චිත්‍ර කතාවක් ලිව්වා. ඒ 1975දී. පසුව මට ආරාධනාවක් ලැබුණා එය සිනමාපටයට තිර රචනයක් ලෙස ලියාදෙන්න කියලා. ඒ අනුව මගේ පළමු තිර රචනා කළ සිනමාපටය ලෙස පෙතිගෝමර චිත්‍රපටය නිර්මාණය වුණා.ඒ වනවිට මම පුවත්පත් කලාවේදියෙකු ලෙස සරසවිය පුවත්පතට සම්බන්ධ වී සිටි නිසා නිරතුරුව සිනමාව වේදිකා නාට්‍ය සම්බන්ධ කටයුතුª සඳහා දායක වුණා.1963 ආරම්භ කළ ලේඛන කලාවේදීත් සිනමාව පිළිබඳ බොහෝ පතපොත රචනා කළා. පළමු සිනමා තිර රචනයෙන් පසු මගේ තිර රචනා සඳහා හොඳ ඉල්ලුමක් ඇතිවුණා. ඒ අනුව සිනමාපට 10ක් කළා. සත්වෙනි දවස, තනි තරුව, මිහිදුම් සිහින, පොඩි රාළහාමි, ජීවිතෙන් ජීවිතයක්, මැණික් මාලිගා ඇතුළු තවත් චිත්‍රපට කිහිපයකම තිර රචනා කළා.ටෙලි නාට්‍ය තිර රචනයට යොමුවුණේ 1983 දී. 1982 රූපවාහිනිය ලංකාවට ආවා. ඉන්පසු මුලින්ම කළේ වෙසක් පහන කියන මාලා ටෙලි නාට්‍ය. පසුව පළිඟු මැණිකේ, යශෝරාවය, මැණික් නදිය ගලා බසී, චරිත තුනක්, දූ දරුවෝ, කන්දේ ගෙදර, අඹු සැමියෝ, මවකගේ ගීතය ඇතුළු නාට්‍ය ගණනාවක් තිර රචනය කළා. මා විසින් තිර රචනා කළ සියලුම නාට්‍ය අතිශය ජනප්‍රිය වුණා.මේ නාට්‍ය සඳහා තිර රචනා කළ බොහෝමයක් මගේ නවකතා. ගිරය නාට්‍යයේ තිර රචනය මම කළත් එය පුණ්‍යකාන්ති විජයනායකගේ ඉංග්‍රීසි නවකතාවක්. නාට්‍ය අධ්‍යක්ෂණය කළේ ලෙස්ටර් ජේම්ස් පීරිස් මහතා. චරිත තුනක් නාට්‍ය ඒ වගේ. එය කේ. ජයතිලකගේ චරිත තුනක් නවකතාව ආශ්‍රයෙන් නිර්මාණය වූවක්. තිලක් ගුණවර්ධන අධ්‍යක්ෂණය කළා. ඒ. එම්. කරුණාරත්නගේ උතුරු කුරු සටන, ටී. බී. ඉලංගරත්නගේ අම්බලම නවකතා තුළින් තමයි නාට්‍ය සඳහා මම තිර රචනා කළේ.අනික් සියලුම තිර රචනා මගේම ස්වතන්ත්‍ර කතා, දෙබස් හා තිර රචනා. මේ විදිහට ප්‍රසංගික ටෙලි නාට්‍ය 30ක්, චිත්‍රපට 12ක්, ඒකාංගික ටෙලි නාට්‍ය 40ක්, ජනකතා (මෙහෙව් රටේ) 12ක් හා බෞද්ධ ටෙලි නාට්‍ය පාරමිතා, සිත නිවන කතා, සංසාරේ පිය සටහන්, තෙරණී ගීතය නිර්මාණය කළා.ඔබ රචනා කළ ටෙලි නාට්‍ය සියල්ල සමස්තයක් වශයෙන් ගත් කළ පවුල තේමා කරගෙන තිබෙනවා. එයට විශේෂ හේතුවක් තිබෙනවාද?මගේ අරමුණ හුදු රසාස්වාදය සඳහා පමණක් නෙව. සමාජයට කිසියම් පණිවිඩයක් ලබාදීමයි. සමාජයේ පවුල කියන්නේ ප්‍රබලම ඒකකය. පළමුව පවුල හැදෙන්න ඕනේ. අපේ රටේ රූපවාහිනිය බලන්නේ පවුල් පිටින්. ඒ නිසා පවුල කේන්ද්‍ර කරගත් තිර රචනා බිහිවුණා.ඊට අමතරව පළිඟු මැණිකේ වගේ නාට්‍ය ගත්තාම 1977න් පසු විවෘත ආර්ථිකය ඇතිවීමත් සමඟ අපේ රටේ සංස්කෘතියට සිදුවූ හානිය පෙන්නුම් කළා සූරසේන කියන චරිතය හරහා. මිනිස්සුන්ගේ අභ්‍යන්තරික ගුප්ත බව ගිරය නාට්‍ය හරහා පෙන්නුම් කළා.හැම නාට්‍යකම බෞද්ධ සංස්කෘතිය ගැබ්වෙලා තිබුණා. අපේ බෞද්ධ උරුමය කියාපාන්න අපේ හාමුදුරුවන්ගේ චරිතය ඇතුළත් කළා. අලුත් නාට්‍ය කලාව තුළත් මෙය තැන්පත් කළ යුතුයි. නැත්නම් අපේ බෞද්ධ සංස්කෘතිය අපට ආගන්තුක වෙනවා.වර්තමානයේ ටෙලි නාට්‍ය තිර රචනා පිළිබඳ ප්‍රවීණයෙක් විදිහට ඔබේ අදහස් සඳහන් කළහොත්?ක්‍රම සහ විධිවල වෙනසක් නැති වුණත් අන්තර්ගතයේ වෙනසක් දකිනවා. මුල් කාලයේ කතාවස්තු තුළ සුන්දරත්වයක්, සෞන්දර්යාත්මක බවක් තිබුණා. අද වනවිට ඒ තත්වය අඩුවෙලා තිබෙනවා. ලෝක සිනමාව අපිට සමීප වීමත් සමඟ ඇතැම් තිර රචකයෝ ඒවා කොපි කරන්න පටන් ගත්තා. එදා තිර රචකයාට අනන්‍යතාවයක් තිබුණා. ලකුණක් තිබුණා.එදා තිර රචනය කැපීපෙනුණා. තිර රචකයා කැපීපෙනුණා අද ඒ තත්වය නැහැ. කොපි කිරීම නිසා ස්වතන්ත්‍ර නිර්මාණ බිහිවන්නේ අඩුවෙන්. සිනමාව වගේම ටෙලි නාට්‍යවලත් යම් පසුබෑමක් තිබෙන්නේ ගුණාත්මක තිර රචනයන් නොතිබීමයි.එදා ටෙලි නාට්‍ය හා එහි රංගන ශිල්පීන්ව හැමදාම මතකයේ රැඳුණා. නමුත් වර්තමානයේ මේ තත්වය දක්නට ලැබෙන්නේ නැහැ නේද?ඒ කාලේ ටෙලි නාට්‍ය අද වගේ තොග ගණන් නිර්මාණය කළේ නැහැ. කරපු නාට්‍යයන් නිර්මාණශීලී හා විවිධත්වයෙන් යුතු ගුණාත්මක නාට්‍ය. ඒ නිසා ඒ චරිත ප්‍රේක්ෂකයාගේ මතකයේ තැන්පත් වුණා. දැන් බලන්න කන්දේ ගෙදර නාට්‍යයේ කාලගුණේ. ඔහු දිවියෙන් සමුගන්නා තෙක් ඔහුව හැඳින ගත්තේ කාලගුණේ යන නමින්.ඒවගේම දූ දරුවෝ නාට්‍යයේ හැම චරිතයක්ම ප්‍රේක්ෂකයෝ තමන්ගේ කරගත්තා. පළිඟු මැණිකේ නාට්‍යයේ සූරසේනත් ඒ වගේ. නමුත් අද ටෙලි නාට්‍ය රංගන ශිල්පීන්ව තබා අද බලන ටෙලි නාට්‍ය හෙට අමතකයි. මෙයට තිර රචකයා, නිෂ්පාදක හා අධ්‍යක්ෂ කියන තුන්දෙනාම වගකිව යුතුයි. අද ලියලා හෙට නාට්‍යයක් කරන්න බැහැ. හොඳ තිර රචනයක් ලියන්න වසරක්වත් යනවා. නැවත සකස් කරලා නැවත ලියනවා.පසුව මාස 2, 3ක් රංගන ශිල්පීන්ව ඒ සඳහා පුහුණු කරනවා. ඒ අයට පිටපත පිළිබඳ අවබෝධය ලබා දෙනවා. තිර රචකයා කියන්නේ නිර්මාණය මනසින් දකින කෙනෙක්. නිර්මාණය හැඩ වැඩ කිරීම ඔහු සතුයි. මෙය ඔහුගේ වගකීමක්.මම ටෙලි නාට්‍යයට නම තියන්නෙත් ඝන බලලා, අක්ෂර ගළපලා. චරිතවලටත් ඒ වගේ. ඒ තරම් උතුම් හැඟීමකින් තමයි තිර රචනාවක් කළ යුතු වන්නේ. අද ටෙලි නාට්‍යවල සංවාද බහුලයි. මුහුණේ ඉරියව්, ක්‍රියාකාරකම් නැහැ. වචන ගොඩක් පමණයි. නළු නිළියන්ට පවා තම චරිතයට පිවිසෙන්න කාලයක් නැහැ.ගුණාත්මක තිර රචනයක් බිහිවීමට භාෂාව කොතරම් වැදගත්ද?තිර රචකයාට සමාජ අවබෝධය වගේම නිවැරදි භාෂා දැනුමත් තිබිය යුතුයි. ඒ වගේම තාක්ෂණික අවබෝධය තිබීම අත්‍යවශ්‍යයි. පොතක් ලියනව වගේ තිර පිටපතක් ලියන්න බැහැ. පොතක් ලියන්නේ පාඨකයාට තිර පිටපත යන්නේ කැමරාවක් ඉදිරියට. මේ පිළිබඳ පළමුව අවබෝධය තිබිය යුතුයි. දෙබස් යොදා ගැනීමේදී ශිෂ්ට සම්පන්නව එය යෙදිය යුතුයි. අද තින්නේ මිශ්‍ර භාෂාවක්නේ.මෙය සාමාන්‍යකරණය වීම වැළක්වීමට තමයි මගේ තිර රචනා සඳහා අවශ්‍ය තැනට පමණක් ඉංග්‍රීසි භාෂාව යොදාගන්නේ. හරසුන් වචන භාවිතා කරන්නේ නැහැ. මැර චරිතයට දෙබස් යෙදීමේදී වචන පිළිබඳ මම බොහෝ විමසිලිමත් වනවා. ඒ වගේ ඇතැම් තැන්වල අංග චලනය පවා යොදා ගන්න අවස්ථා තිබෙනවා. හාස්‍ය පවා යොදාගත යුත්තේ ශිෂ්ට සම්පන්න ලෙස..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n1309201</link>
    <topic>නෝ ෆයර් සෝන් මැලේසියාවේ පෙන්නුවා:</topic>
    <author>මහින්ද අලුත්ගෙදර</author>
    <content>බ්‍රිතාන්‍යයේ චැනල් 4 නාලිකාව විසින් ශ්‍රී ලංකාවට එරෙහිව නිර්මාණය කරන ලද, මහත් ආන්දෝලනයට තුඩුදුන් No Fire Zone වාර්තා චිත්‍රපටය මැලේසියාවේදී ප්‍රදර්ශනය කළ එරට මානව හිමිකම් ක්‍රියාකාරිනියකට එරෙහිව මැලේසියානු මහේස්ත්‍රාත් අධිකරණය චෝදනා ගොනු කරයි.ශ්‍රී ලංකාවේ යුද ගැටුම් පැවැති කාලයේ දී සිදුවූවා යැයි පවසමින් නිර්මාණය කරන ලද වාර්තා චිත්‍රපටය මඟින් රජයේ හමුදාවන් විසින් සාමාන්‍ය වැසියන් ඝාතනය කළ බවටත් මානව හිමිකම් උල්ලංඝනය කර තිබෙන බවටත් පවසමින් මේ නිර්මාණය කර තිබෙන අතර එය මැලේසියාවේ ක්වාලාලම්පූර්හි දී ප්‍රදර්ශනය කිරීමට කටයුතුකර තිබේ .මේ චිත්‍රපටය පසුගිය ජූලි මස 3 දා ක්වාලාලම්පූර්හි සෙලින්ගෝර් චයිනීස් එසේම්බ්ලි හෝල්හි දී ප්‍රදර්ශනය කර ඇත.කෙසේ වෙතත් මෙම චිත්‍රපටය ප්‍රදර්ශනය කිරීමේ සිදුවීමට අදාළව සංවිධායකයින් තිදෙනකු අත්අඩංගුවට ගෙන රඳවා තබා ප්‍රශ්න කෙරුණු අතර අනතුරුව ඒ.එච් ලීනා හෙන්ඩ්‍රි නැමැත්තියට එරෙහිව ක්වාලාලම්පූර් මහේස්ත්‍රාත් අධිකරණය හමුවේ චෝදනා ගොනු කර ඇතැයි වාර්තා වෙයි.ඇය මෙම චිත්‍රපට ප්‍රදර්ශනයේ සංවිධායකවරියක වන අතර "2002 චිත්‍රපට පාලක පනත"උල්ලංඝනය කළ බවට පවසමින් මෙලෙස චෝදනා ගොනුකර තිබේ.කෙසේ වෙතත් මෙම චෝදනා අධිකරණය හමුවේ තහවුරු වුවහොත් මැලේසියන් රිංගිට් 30,000 ක දඩ මුදලක් හෝ වසර 3කට නොඅඩු සිරදඬුවමක් ඇයට හිමිවනු ඇති බවද එරට මාධ්‍ය වාර්තා කරයි .මැලේසියානු රැඟුම් පාලක මණ්ඩලයේ කිසිඳු අවසරයකින් තොරව මේ චිත්‍රපටය ප්‍රදර්ශනය කිරීම හේතුවෙන් නඩු පැවරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n1309202</link>
    <topic>ශ්‍රී ලංකා ජනපතිගේ මිත්‍රශීලී විදේශ පිළිවෙත අගය කිරීමක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීමට තීරණය කිරීම ජනාධීපති මහින්ද රාජපක්ෂ මහතාගේ මිත්‍රශීලී විදේශ ප්‍රතිපත්තිය අගය කිරීමක් බව මධ්‍යම පරිසර අධිකාරියේ සභාපති විමල් රූබසිංහ මහතා ප්‍රකාශ කරයි. මේ දක්වා ශ්‍රී ලාංකික රාජ්‍ය නායකයෙකු නොඟිය රටවලට යමින්, ලොව ජාත්‍යන්තර මට්ටමේ සමුළු අමතමින් එක් එක් රටවල් සමඟ මිත්‍රශීලී ලෙස සබඳතා ගොඩනඟා ගැනීමට වත්මන් ජනාධිපති මහින්ද රාජපක්ෂ මහතාට හැකිව ඇතැයි පෙන්වාදෙන ඒ මහතා රටක් වශයෙන් ‍මේ තත්ත්වය ශ්‍රී ලංකාවට අතිශයින්ම වැදගත් බවද කියාසිටී.ලෝකයේ එක් එක් රටවල් සමඟ සබඳතා පවත්වා ගැනීමේ අවශ්‍යතාවය පෙන්වාදෙන සභාපතිවරයා ලෝකයේ ඕනෑම රටක නායකයෙකු ශ්‍රී ලංකා ජනාධිපතිවරයා සමඟ සුහඳශීලීව කටයුතු කරන බවද සදහන් කරයි.මෙලෙස රටවල් සමඟ මිත්‍රශීලීව කටයුතු කිරීමත් සමඟ ඒ ඒ රටවලින් ශ්‍රී ලංකාවට ලැබෙන ගෞරවය, කීර්තිනාමය ඉහළ ගොස් ඇතැයි පවසන විමල් රූබසිංහ මහතා අපේ රට ලොව වැදගත් රටක් බවට පත්ව තිබෙන බවද ජනාධිපති මහින්ද රාජපක්ෂ මහතාගේ විදේශ සබඳතා කැපී පෙනෙන ලෙස ඉහළ ගොස් තිබෙන බවද සිහිපත් කරයි.එවැනි සබඳතා හේතුවෙන් ආර්ථික, දේශපාලන හා සමාජයීය වශයෙන් අපේ රට දියුණුවට පත්ව තිබෙන අතර පොදුරාජ්‍ය මණ්ඩලීය රාජ්‍ය නායක සමුළුවට සහභාගි වීම සඳහා ශ්‍රී ලංකාවට පැමිණෙන රාජ්‍ය නායකයන් මෙන්ම සෙසු නියෝජිතයන්ට අපේ රටේ වත්මන් තත්ත්වය දැකගත හැකි බවද පෙන්වාදෙයි.ආයෝජන කිරීමේ හැකියාව, යටිතල පහසුකම් සංවර්ධනය මෙන්ම සෙසු අවශ්‍යතාවයන් සම්බන්ධයෙන් ශ්‍රී ලංකාවේ පවතින හැකියාව පිළිබඳව හොඳ අවබෝධයක් ලබාගන්නට විදේශීය ආයෝජකයන්ට මෙහිදී හැකියාව ලැබෙන බව පෙන්වාදෙන මධ්‍යම පරිසර අධිකාරියේ සභාපතිවරයා ඒ තුළින් විශ්වාසය ගොඩනඟාගෙන විදේශීය ආයෝජන ඉහළ නංවාගැනීමට හැකියාව ලැබෙන බවද ප්‍රකාශ කරයි.මීට අමතරව ඒ මහතා පෙන්වා දෙන්නේ විවිධ ජාතීන්ට, විවිධ ආගමිකයන්ට අයත් නියෝජිතයන් විශාල පිරිසක් ශ්‍රී ලංකාවට පැමිණෙන ‍හෙයින් ඔවුනොවුන් සමඟ මිත්‍ර සබඳතා ගොඩනඟා ගැනීමට අවස්ථාව ලැබෙන බවත් එහිදී සංස්කෘතික වශයෙන් ඒ ඒ රටවල් සමඟ සබඳතා ශක්තිමත් වන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n1309203</link>
    <topic>කෙසෙල්වත්ත පොලිස් නිලධාරීන්ගේ බටාවලින් විදුලිය-වතුර බිල් කපාගෙන</topic>
    <author>විජයානි එදිරිසිංහ</author>
    <content>කෙසෙල්වත්ත පොලිසියේ පොලිස් නිලධාරින්ගේ ගමන් වියදම්වලින් (බටා) විදුලිය සහ වතුර බිල්වලට යැයි රුපියල් 400 බැගින් අඩු කරන බව එම පොලිසියේ නිලධාරිහු පවසති.පොලිසියේ 280 දෙනකු සිටින අතර එක් අයකුගෙන් රුපියල් 400 බැගින් මසකට රුපියල් එක් ලක්‍ෂ විසි දහසක පමණ මුදලක් අය කරනු ලබයි.රුපියල් 170,000 විදුලි සහ වතුර බිලක් හිඟ ඇති බැවින් ඒ සඳහා ගමන් වියදම්වලින් අඩු කරන බවට අදාළ දැන්වීමක්ද පොලිසියේ ප්‍රදර්ශනය කර ඇත. 4ඕනෑම පොලිසියක ජල විදුලි බිල් ගෙවන්නේ රජයෙනි. පොලිස් බැරැක්කවල සිටින අය පමණක් විදුලි සහ වතුර බිල් ගෙවා ගත යුතු බව මේ සම්බන්ධව කල විමසීමේදී වැඩ බලන මාධ්‍ය ප්‍රකාශක අජිත් රෝහණ මහතා ප්‍රකාශ කළේ පොලිසියේ විදුලි සහ ජල බිල රජයෙන් ගෙවන අතර බැරැක්කවල විදුලි සහ වතුර බිල අය කරන්නේ ඒවායේ රැඳී සිටින අයගෙන් පමණක් බවයි.එහෙත් කෙසෙල්වත්ත පොලිසියේ බැරැක්කවල රැඳී නොසිටින නිලධාරීන්ගේ වැටුපෙන්ද විදුලි සහ වතුර බිල් සඳහා රුපියල් 400 අය කරනු ලබන බව ඔවුහු පවසති.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n1309204</link>
    <topic>පොත් ප්‍රදර්ශනයට පෙහොය දිනයේ ලක්ෂ තුනක් ඇවිත්</topic>
    <author>සුභාෂිණී සේනානායක</author>
    <content>කොළඹ බණ්ඩාරනායක අනුස්මරණ සම්මන්ත්‍රණ ශාලාවේ පැවැත්වෙන පොත් ප්‍රදර්ශනයට පොහොය දිනයේ ඊයේ (19) පමණක් ලක්ෂ තුනකට ආසන්න පිරිසක් සහභාගි වී තිබේ.පසුගිය 14දා ආරම්භ කළ පොත් ප්‍රදර්ශනය සඳහා ඊයේ වන විට ලක්ෂ දහයකට අධික ජනතාවක් එක් වී තිබේ.ඇතැම් පොත් අළෙවි සල් පවතින ස්ථාන වලට ළඟා වීමට විශාල කාලයක් ගතවන බවත් පවතින අධික තදබදය නොතකා විශාල පිරිසක් මේ ස්ථානයට එක් වන බවත් පොත් ප්‍රකාශකයන්ගේ සංගමයේ සභාපති විජිත යාපා මහතා දිනමිණට අදහස් දක්වමින් කියා සිටියේය.පාසල් දරුවන්ට සහ පුජකවරුන්ට මේ පොත් ප්‍රදර්ශනයට නොමිලේ ඇතුල් විය හැකිය.15 වන වරට පැවැත්වෙන පොත් ප්‍රදර්ශනය ලබන 22 වැනිදා පෙරවරු 9 සිට රාත්‍රි 9 දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n1309205</link>
    <topic>ශ්‍රී ලාංකික ශ්‍රමිකයන් අන් විදේශිකයන්ට වඩා දක්ෂයි</topic>
    <author>මහින්ද අලුත්ගෙදර</author>
    <content>තම ආර්ථිකයේ දියුණුව වෙනුවෙන් කැපවීමෙන් සේවය කරන ශ්‍රී ලාංකික ශ්‍රමිකයන් සෙසු විදේශීය ශ්‍රමිකයන්ට සාපේක්ෂව ඉතාම දක්ෂ පිරිසක් බව දකුණු කොරියාව අවධාරණය කරයි.ශ්‍රී ලාංකික තරුණ තරුණියන් වෙනුවෙන් කොරියානු භාෂාව ඉගැන්වීම සඳහා පාසලක් ආරම්භ කිරීමට පියවර ගන්නා බවද කොරියානු තරුණ ප්‍රතිපත්ති සංවර්ධන ආයතනයේ ප්‍රධානී සොන් චොන්ග් කුක් මහතා (Son Chong Kook) ප්‍රකාශ කරයි.දකුණු කොරියාවේ වෙසෙන ශ්‍රී ලංකික ශ්‍රමිකයින් වෙනුවෙන් පසුගිය 2010 වර්ෂයේ සිට නොකඩවා සෑම වසරකම "කොරියා E.P.S වර්ණ රාතී‍්‍රය" සංගීත ප්‍රසංගය නොමිලේ පවත්වන අතර මේ වසරේද එය පැවැත්වීමට කටයුතු යොදා ඇතැයි ඒ මහතා කියාසිටී. මේ අතර ඒ මහතා පෙන්වා දෙන්නේ තමන් විසින් මෙම සංගීත ප්‍රසංගය මේ මස 18 හා 19 දිනවලදී කොරියාවේ සෝල් කිම්පෝ හා කිම්තේ හන්ලිම් හීදී පැවැත්වීමට නියමිත බවයි.කොරියාවේ සේවය කරන ශ්‍රී ලාංකික තරුණ තරුණියන්ගේ විඩාපත් ජීවිතයට යම්කිසි සහනයක් ලබාදීමේ අරමුණින් මේ වැඩසටහන ක්‍රියාත්මක කරන බව පෙන්වා දෙන ඒ මහතා ඔවුන් ඉතාම මහන්සි වී සිය කටයුතු සිදුකරන බවද ඒ හේතුවෙන් ඔවුන් පසුවන්නේ තරමක මානසික පීඩනයකින් බවද සදහන් කරයි.ශ්‍රී ලාංකික ශ්‍රමිකයන් තමන්ගේ දරුවන්ගෙන්, මවුපියන්ගෙන්, පවුලෙන් ඈත්වෙලා සිටින බව පවසන සොන් චොන්ග් කුක් මහතා මේ නිසා විඩාබර ජීවිතයට සැහැල්ලුවක් එක් කරන්න මෙවැනි සංගීත ප්‍රසංගය පවත්වන බවද එය පසුගිය 2010 වර්ෂයේ සිට පවත්වන බවද සිහිපත් කරයි.ශ්‍රී ලාංකිකයන්ට අමතරව ඉන්දියා, නේපාලය, පාකිස්තානය, චීනය වැනි ජාතීන්ද සිංහල සංගීතයට ‍බෙහෙවින්ම ප්‍රියකරන බව සදහන් කරන ඒ මහතා ශ්‍රී ලංකාවේ ජනපි‍්‍රය වගේම ප්‍රතිභාපූර්ණ සංගීතවේදීන්, නර්තන ශිල්පීන් තම ප්‍රසංගයට සම්බන්ධ වන බවද එය තමාට ගෞරවයක් බවද කියාසිටී. රැකියා සඳහා කොරියාවට පැමිණීමට ප්‍රථම භාෂාව ඉගෙන ගැනීම වැදගත් බව පෙන්වාදෙන කොරියානු තරුණ ප්‍රතිපත්ති සංවර්ධන ආයතනයේ ප්‍රධානියා තම රටේ පවතින විශ්ව විද්‍යාලවල කොරියානු භාෂාව නොමිලේ හැදෑරිය හැකි බවද ඒ නිසා කොරියානු භාෂාව හොඳින් ඉගෙන ගන්නා ලෙස මෙරට තරුණ තරුණියන්ගෙන් ඉල්ලීමක් කරන බවද පවසයි.ශ්‍රී ලංකාවේ තරුණ තරුණියන්ට කොරියානු භාෂාව ඉගැන්වීම සඳහා පාසලක් ආරම්භ කිරීමට සූදානම් බව පෙන්වාදෙන ඒ මහතා ඒ සඳහා මුදල් යොදවන්නට තමා සූදානම් බවද ලංකාවේ රජයේ සහයෝගය බලාපොරොත්තු වන බවද කියයි.ශ්‍රී ලංකාවේ ආයෝජනය කිරීම සඳහා කොරියාවේ ව්‍යාපාරිකයින් යොමු කිරීම සඳහා ඒ මහතා එරට රාජ්‍ය අනුග්‍රහය සහිතව කටයුතු කරමින් සිටින අතර ශ්‍රී ලංකාව හා දකුණු කොරියාව අතර සංස්කෘතික හා සමාජ සහයෝගිතාවය වර්ධනය කිරීම සඳහා කාලය හා ධනය යෙදවීමටද බලාපාරොත්තුවෙන් පසුවෙයි. එසේම කොරියානු භාෂාව නොමිලේ ඉගැන්වීම සඳහා ඉදිරියේදී කටයුතු කරන බවද හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n1309206</link>
    <topic>අධිආරක්ෂිත කලාපයක්ව තිබූ කිලාලි කළපු ජැටිය ධීවර අයිතියට</topic>
    <author>බුද්ධිකා ඉඹුලාන</author>
    <content>අධිආරක්ෂිත කලාපයක් බවට පත්ව තිබිම නිසා ධීවර කටයුතු සඳහා විවර නොවූ කිළිනොච්චියේ කිලාලි කළපු ජැටිය පෙරේදා (18) සිට ධීවර අයිතියට පත් කර තිබේ.‍ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත මේ පියවර ගෙන ඇති අතර ධීවර හා ජලජ සම්පත් ඇමැති රාජිත සේනාරත්න මහතාගේ ප්‍රධානත්වයෙන් ධීවර කටයුතු ආශ්‍රිත කාර්ය සාධක බළකායේ රැස්වීමේ දී නාවික හමුදාපතිවරයා සමඟ ද මේ සම්බන්ධයෙන් විශේෂ සාකච්ඡාවක් ද පවත්වා ඇත. අමාත්‍යාංශ ශ්‍රවණාගාරයේ දී පෙරේදා(18) එම සාකච්ඡාව පැවැත්විණ.ත්‍රස්තවාදය අවසන් කිරීමෙන් අනතුරුව උතුරු ප්‍රදේශයේ ජනතාව පදිංචි කරවීම ආරම්භ කෙරුණු අතර කිලාලි කළපු ප්‍රදේශයේ ධීවර කටයුතුවල නිරත වීමට ධීවර ජනතාවට අවස්ථාව ලැබුණ ද අධි ආරක්ෂිත කලාපයක් බවට නම් කර තිබූ කිලාලි කළපු ජැටිය හා ඒ ආශ්‍රිත ප්‍රදේශයන්හි ධීවර කටයුතුවල නිරත විම තහනම් කර තිබූ බව ඇමැතිවරයා පවසයි.මේ හේතුවෙන් ධීවරයින් දැඩි අපහසුතාවට පත් වී සිටි බවත් සුපුරුදු ධීවර කටයුතු හා බෝට්ටු නැවැත්වීමේ පහසුකම් හෝ ඔවුන්ට නොමැති වූ බවත් ඇමැතිවරයා සඳහන් කරයි.ඇමැතිවරයා පසුගියදා කිලිනොච්චි, මුලතිව්, යාපනය, මන්නාරම වැනි ප්‍රදේශවල නිල සංචාරයක නිරත වූ අවස්ථාවේ දී එහි දී හමු වූ කිළාලි ධීවරයින් ප්‍රකාශ ‍කර ඇත්තේ, එල්.ටි.ටී.ඊ ත්‍රස්තවාදින් එම ජැටිය යුද කටයුතු සඳහා භාවිතා කළ කාලයේ දී ධීවර කටයුතු සඳහා එම ජැටිය ධීවරයින්ට ලබා තිබූ බවකි. ජනාධිපති මහින්ද රාජපක්ෂ මහතා යුද්ධය අවසන් කිරීමෙන් අනතුරුව ද තවමත් එම ප්‍රදේශයේ ධීවර කටයුතු සඳහා ‍අවස්ථාවක් නොලද බව ද ඇමැතිවරයා වෙත පැමිණිලි කර තිබේ.මේ ගැටලුව සම්බන්ධයෙන් උතුරේ නාවික හා ආරක්ෂක බලධාරීන් සමග සාකච්ඡා කළත් ඔවුන්ට නිසි විසඳුම් ලබා දීමට නොහැකි වූ බව ද ධීවර කටයුතු පිළිබඳ කාර්ය සාධක බළකා රැස්වීමේ දී නාවික හමුදාපති වරයා සමගත් ආරක්ෂක ලේකම්වරයා සමගත් සාකච්ඡා කොට කිළාලි ජැටිය විවෘත කිරීමට අවස්ථාව ලබා දුන් බව ද ඇමැතිවරයා පවසයි.මෙමඟින් ධීවර පවුල් 200 කට පමණ සෙත සැ‍ළසෙන බවත් ජනාධිපති මහින්ද රාජපක්ෂ මහතා සහ ආරක්ෂක ලේකම් ගෝඨාභය රාජපක්ෂ මහතා ප්‍රමුඛ රජයට සමස්ත ධීවර ජනතාවගේ ප්‍රණාමය හිමි විය යුතු බව ඇමැතිවරයා වැඩි දුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n1309207</link>
    <topic>අදත් හෙටත් ඡන්ද පැමිණිලිවලට කොළඹ දී ඉඩ</topic>
    <author/>
    <content>මධ්‍යම, වයඹ සහ උතුරු පළාත් සභා ඡන්ද විමසීම වෙනුවෙන් මැතිවරණ පැමිණිලි සම්බන්ධීකරණ මධ්‍යස්ථානයක් රාජගිරිය මැතිවරණ මහලේකම් කාර්යාලයේ ස්ථාපිත කර ඇත .ඡන්ද විමසීමට පෙර දින අද (20 පෙරවරු 3.00 සිට හෙට (21) පස්වරු5.00 දක්වා කාලය තුළ මැතිවරණය සම්බන්ධයෙන් වනපැමිණිලි මෙම පැමිණිලි මධ්‍යස්ථානය වෙත ඉදිරිපත් කරන ලෙස මැතිවරණ කොමසාරිස් මහින්ද දේශප්‍රිය මහතා කියා සිටී. මධ්‍යම පළාත සඳහා මහනුවර දුරකතන අංක 0112877073 ෆැක්ස් අංක 0112877047 ,මාතලේ දිස්ත්‍රික්කය සඳහා 0112877074 ෆැක්ස් අංක 0112877050, නුවරඑළිය දිස්ත්‍රික්කය සඳහා දුරකතන අංක 0112877075 ෆැක්ස් අංක 0112877051 භාවිතා කළ හැකි වේ.උතුරු පළාතේ පැමිණිලි යාපනය දුරකතන අංක 0112877076 ෆැක්ස් අංක 0112877053,කිලිනොච්චිය දුරකතන අංක 0112877078 ෆැක්ස් අංක 0112877054, මන්නාරම දුරකතන අංක 0112877081 ෆැක්ස් අංක 0112877056, වවුනියාව දුරකතන අංක 0112877081 ෆැක්ස් අංක 0112877061,මුලතිව් දුරකතන අංක 0112877078 ෆැක්ස් අංක 0112877054 ලබා දිය හැකි වේ.වයඹ පළාතේ පැමිණිලි සඳහා කුරුණැගල දිස්ත්‍රික්කයේ පැමිණිලි දුරකතන අංක 0112877065 ෆැක්ස් අංක 0112877041, පුත්තලම දුරකතන අංක 0112877069 ෆැක්ස් අංක 0112877042 අංක වලට දැනුම් දෙන ලෙස මැතිවරණ ලේකම් කාර්යාලය නිවේදනය කරයි.අදාළ දිස්ත්‍රික්ක සඳහා වෙන් කළ දුරකතන හෝ ෆැක්ස් අංක කාර්ය බහුල නම් වෙනත් දිස්ත්‍රික්කයක දුරකතන අංක හා ෆැක්ස් අංක භාවිතා කරන ලෙසමැතිවරණ ලේකම් කාර්යාලය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n1309208</link>
    <topic>නාම ලේඛනයේ නම අනිවාර්යයි</topic>
    <author>නුවන් කොඩිකාර සහ චමීර ඇල්ලදෙණිය සුභාෂීණී සේනානායක</author>
    <content>අදාළ ඡන්ද පත්‍රිකාව නොමැති වුව ද ඡන්ද දායකයන්ට ඡන්දය ප්‍රකාශ කිරීමේ හැකියාව ඇති බව මැතිවරණ කොමසාරිස් මහින්ද දේශප්‍රිය මහතා පැවැසීය. ඡන්දපොළට ගොස් අනන්‍යතාව තහවුරු කොට එහිදි සිය ඡන්දය ප්‍රකාශ කිරීමේ හැකි බවද හෙතෙම කීවේය.කෙසේ වෙතත් යම් ඡන්ද දායකයෙකුට ඡන්දය ප්‍රකාශ කිරීම සඳහා අදාළ ඡන්ද හිමි නාම ලේඛනයේ නම සඳහන්ව තිබිම අනිවාර්ය බවත් මැතිවරණ කොමසාරිස්වරයා අවධාරණය කළේය.යම් පුද්ගලයෙකුට ඡන්ද පත්‍රිකා මෙතෙක් ලැබී නොමැතිනම් අදාළ තැපැල් කාර්යාලයට ගොස් එය ලබාගත හැකි බවත් අද (20) දිනයේ ඡන්ද පත්‍රිකා බෙදීම සිදු නොකරන බවත් දේශප්‍රිය මහතා ප්‍රකාශ කළේය.මැතිවරණය වෙනුවෙන් නිවාඩු ලබා දුන් මධ්‍යම , වයඹ සහ උතුරු පළාතේ පාසල් අනිද්දා (23) නැවත විවෘත කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n1309209</link>
    <topic>මෙවර ප්‍රථම වතාවට ආරක්ෂිත විනිවිද පෙනෙන ඡන්ද පෙට්ටි</topic>
    <author>චමීර ඇල්ලදෙණිය සහ නුවන් කොඩිකාර</author>
    <content>මෙවර ප්‍රථම වතාවට ආරක්ෂිත විනිවිද පෙනෙන ඡන්ද පෙට්ටි භාවිත කිරීමට මැතිවරණ මහලේකම් කාර්යාලය තීරණය කර තිබේ.ඡන්දය පැවැත්වෙන උතුර, මධ්‍යම හා වයඹ පළාත් සභාවලටඅයත් සෑම දිස්ත්‍රික්කයකම තෝරාගත් ප්‍රදේශ සඳහා එම ඡන්ද පෙට්ටි භාවිත කරන බව අතිරේක මැතිවරණ කොමසාරිස් ආර්.එම්.ඒ.එල්. රත්නායක මහතා පැවැසීයමෙය නියමු ව්‍යාපෘතියක් ලෙස ක්‍රියාවට නැංවෙනු ඇති බවත් ඒ සඳහා ආරක්ෂිත ප්ලාස්ටික් ඡන්ද පෙට්ටි ඉන්දියා‍වෙන් ගෙන්වා ඇති බවත් අතිරේක මැතිවරණ කොමසාරිස්වරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092010</link>
    <topic>ශ්‍රී ලංකාවේ පරමාණු බලශක්ති පනත සංශෝධනයට තාක්ෂණ අමාත්‍යාංශයේ අවධානය</topic>
    <author>උපාලි කරුණාරත්න සහ චමීර ඇල්ලදෙණිය</author>
    <content>ශ්‍රී ලංකාවේ දැනට බලපැවැත්වෙන පරමාණු බලශක්ති පනත සංශෝධනය කිරීමට තාක්ෂණ හා පර්යේෂණ අමාත්‍යංශයේ අවධානය යොමුව ඇත.මේ යටතේ න්‍යෂ්ටික තාක්ෂණය ප්‍රවර්ධනය සඳහා පරමාණු බලශක්ති මණ්ඩලය නමින් නව ආයතනයක් ද, න්‍යෂ්ටික කටයුතු නියාමනය සඳහා පරමාණු බලශක්ති නියාමන කොමිසමක් ද වශයෙන් ස්වාධින ආයතන දෙකක් පිහිටුවීමට පියවර ගන්නා තාක්ෂණ පර්යේෂණ හා පරමාණුක ශක්ති ඇමැති පාඨලී චම්පික රණවක මහතා පවසයි.එය අන්තර් ජාතික නිතීරිතී සහ සම්මත ප්‍රමිතීන්ට අනුව සිදු කරන බවත් ශ්‍රී ලංකා පාර්ලිමේන්තුව අනුමත කිරීමෙන් පසු 2014 සිට ක්‍රියාත්මක කිරීමට කටයුතු කරන බවත් අමාත්‍යවරයා කියයි.න්‍යෂ්ටික තාක්ෂණය භාවිතයෙන් නුදුරේදීම ශ්‍රී ලංකාවට කාලනිර්ණ ක්‍රමවේදයන් හදුන්වාදීමට පියවර ගන්නා බවද රණවක මහතා පැවසීය.ශ්‍රී ලංකාව මධ්‍ය ආදායම් රටක් බවට පත් කිරීමට අවශ්‍ය න්‍යෂ්ටික සහාය ලබා දීමට ද මෙමගින් අපේක්ෂා කෙරේ.අන්තර් ජාතික පරමාණු බල එජන්සිය විකිරණශිලී ද්‍රව්‍ය ප්‍රවේශමෙන් පරිහරණය කිරීම සහ න්‍යෂ්ටික ආරක්ෂණය සඳහා ශ්‍රී ලංකාව සහ සෙසු කලාපීය රටවලට ලබා දෙන තාක්ෂණික සහාය අගය කරන බවද ඇමැතිවරයා කීය.සෞඛ්‍ය හා ආහාර අපනයන කේෂ්ත්‍රයේ ප්‍රමිතිය ආරක්ෂා කිරීම වෙනුවෙන් ගැමා ප්‍රවීකරණ මධ්‍යස්ථානයක් ද ඉදිකිරීමට තාක්ෂණ හා පර්යේෂණ අමාත්‍යංශය පියවර ගෙන ඇත.රෝග විනිශ්චය සහ ප්‍රතිකාර වෙනුවෙන් ද කෘෂි කර්මාන්තයේ සංවර්ධනය වෙනුවෙන් සහ වාරිමාර්ග සංවර්ධනය සඳහා ද සෘජු දායකත්වයක් ලබා දීමට න්‍යෂ්ටික තාක්ෂණය මේ වන විටත් ශ්‍රී ලංකාවේ භාවිත කෙරේ.නුදුරේදීම සමස්ථානික ජල විද්‍යාව සහ සමස්ථානික කාලනිර්ණ ක්‍රම හඳුන්වා දෙමින් රටේ පුරා විද්‍යා කේෂ්ත්‍රයට සහ ඓතිහාසික නිර්මාණ ආරක්ෂා කර ගැනීම සඳහා න්‍යෂ්ටික තාක‍්ෂණයේ සේවය ලබා දීමට සුදානම් බවද, මෙහිදී ඇමැතිවරයා අවධාරණය කළේය.ශ්‍රී ලංකාවේ ඉදි කිරීම් කේෂ්ත්‍රයට වෘත්තිමය දායකත්වය ලබා දීමට නිර්විනාශික ශිල්පක්‍රම ජාතික මධ්‍යස්ථානයක් ඉදිකිරිමට තාක්ෂණ හා පර්යේෂණ අමාත්‍යංශය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092011</link>
    <topic>කළුබෝවිල රෝහලේ මිලේනියම් ගොඩනැඟිල්ලේ වැඩ අවසන් නොකිරීමෙන් රෝගීහු අසිරුවේ</topic>
    <author/>
    <content>කළුබෝවිල ශික්ෂණ රෝහලේ ඉදිකරන මිලේනියම් ගොඩනැඟිල්ලේ වැඩ අවසන් නොකිරීම නිසා සෞඛ්‍ය කාර්ය මණ්ඩලය සහ රෝගීන් දැඩි අපහසුතාවලට මුහුණ දී සිටිති.වසර හයක් තිස්සේ එම ගොඩනැඟිල්ලේ වැඩ අවසන් නොකිරීම නිසා සෞඛ්‍ය සායන ඇතුළු බාහිර රෝගී අංශයට පැමිණෙන රෝගීන් දැඩි තදබදයකට ලක් වන බවත් රෝගීන් අතර බෝ වන රෝග පැති‍රීමේ අවදානමක් පවතින බවත් රෝහලේ ජ්‍යෙෂ්ඨ වෛද්‍යවරයෙක් ප්‍රකාශ කළේය.වසර 2006 දී මේ ‍ගොඩනැඟිල්ල ඉදි කිරීමට මුල් ගල තැබූ අතර එහි වැඩ අවසන් කිරීමට තිබුණේ 2007 වසරේදී ය. එහෙත් ගොඩනැඟිල්ල සෑදීමට බාර ගත් කොන්ත්‍රාත්කරුගේ ප්‍රමාදය හේතුවෙන් ගොඩනැඟිල්ලේ වැඩ තවමත් අවසන් කර නොමැති බව ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092012</link>
    <topic>රනිල් වික්‍රමසිංහ ගේ පක්ෂපාතිත්වය ඇත්තේ මෙරට ජනතාවට නොව නොරටුන්ටයි</topic>
    <author/>
    <content>හැට පැන්න පමණින් රටටත් රටේ ජනතාවටත් ආදරය නොකරන්නෙකුට රාජ්‍ය නායකත්වයට පත්විය නොහැකි යැයි සබරගමුව මහ ඇමැති මහීපාල හේරත් මහතා සඳහන් කරයි.ඔහු එසේ සඳහන් කළේ පසුගියදා (14) දැදිගම මැතිවරණ කොට්ඨාසයේ ලෙනගල පැවැති උත්සව සභාවක් අමතමිනි.මෙවර දැයට කිරුළ යටතේ කෑගල්ල, කුරුණෑගල සහ පුත්තලම යන දිස්ත්‍රික්ක තුනේ මැතිවරණ කොට්ඨාසයක් පාසා ග්‍රාමීය මාර්ග කි. මී. 25 බැගින් කාපට් අතුරා සංවර්ධනය කෙරේ. ඒ යටතේ දැදිගම මැතිවරණ කොට්ඨාසයේ මාර්ග දෙකක් කාපට් අතුරා සංවර්ධනය කිරීමේ කටයුතු එදින මහ ඇමැති මහීපාල හේරත් මහතාගේ ප්‍රධානත්වයෙන් ආරම්භ විය.රාගල්කන්ද, මාස්පොත හරහා තල්ගම සහ කිවුල්දෙණිය, ලෙනගල යන එකී මාර්ග දෙක කාපට් අතුරා සංවර්ධනය කිරීමට ආර්ථික සංවර්ධන අමාත්‍යාංශය වැය කරන මුදල රුපියල් ලක්ෂ 1120 කි.ලෙනගල විහාරස්ථානය අසල පැවැති ජනහමුවන අමතමින් සබරගමුව මහ ඇමැති මහීපාල හේරත් මහතා සඳහන් කළේ කලක් ප්‍රදර්ශනයකට පමණක් සීමා වූ දැයට කිරුළ බැසිල් රාජපක්ෂ අමාත්‍යවරයාගේ මැදිහත්වීමෙන් මේ වන විට ගමට කිරුළක් වී ඇති බවය.අදාළ දිස්ත්‍රික් තුනේ ග්‍රාම නිලධාරි වසමක් පාසා පැවැත්වෙන ජංගම සේවා මේ වන විට ගමින් ගමට ගැටලු විසඳීමට පමණක් නොව, ගමේ සංවර්ධන සැළැස්ම සම්පාදනය කරන එය ක්‍රියාත්මක කරන යාන්ත්‍රණය බවට පත්ව ඇතැයි ද මහ ඇමැතිවරයා කීය. මේ වන විට දැදිගම මැතිවරණ කොට්ඨාසයේ ග්‍රාම නිලධාරි වසම් 78න් 50 ක ජංගම සේවා සිදු කර අවසන් ය.ඒවාට ඉදිරිපත් වන ප්‍රශ්න අතුරින් 25% කට පමණ එම ස්ථානයේදීම විසඳුම් ලබා දීමට හැකි වී ඇති අතර, සෙසු 75% ලබන වසරේ පෙබ. 04 වනදාට පෙර විසඳුම් ලබා දෙන බව ද මහ ඇමැතිවරයා කීය.මෙවන් ජංගම සේවාවල දී ජනතාව අතුරින් මතුවන සංවර්ධන ව්‍යාපෘති 47 ක් කෑගල්ල දිස්ත්‍රික්කයේ සියලුම මැතිවරණ කොට්ඨාස ආවරණය වන පරිදි එදින (14) ආරම්භ කෙරුණු අතර, සෑම මැතිවරණ කොට්ඨාසයකම ග්‍රාමීය මාර්ග කි. මී. 25 ක් කාපට් අතුරා සංවර්ධනය කිරීම ද එම වැඩපිළිවෙළට ඇතුළත් වේ.එහෙත් කෑගල්ල දිස්ත්‍රික්කයේ වැඩිම ජනගහනයෙන් යුත් දැදිගම මැතිවරණ කොට්ඨාසයේ ග්‍රාමීය මාර්ග කි. මී. 55ක් කාපට් අතුරා සංවර්ධනය කිරීමට ජනාධිපති මහින්ද රාජපක්ෂ මැතිතුමාගේ උපදෙස් පරිදි ආර්ථික සංවර්ධන අමාත්‍ය බැසිල් රාජපක්ෂ මහතා අවශ්‍ය ප්‍රතිපාදන ලබා දී ඇතැයි ද සබරගමු මහ ඇමැතිවරයා කීය.දැදිගම යනු මේ රට එක්සේසත් කළ බත බුලතින් සමෘද්ධිමත් කළ මහ පැරකුම්බා නර විරුවන් ජන්මලාභය ලද පෙදෙසයි. එසේම මෑත කාලීන දේශපාලනයේ මහා යුග පුරුෂයන් සේ සැලකෙන ඩඩ්ලි සේනානායක, ධර්මසිරි සේනානායක වැනි දේශපාලන මහත්වරු නියෝජනය කළ මැතිවරණ කොට්ඨාසයයි. එම විශිෂ්ට පුද්ගලයන් අගයනු පිණිස ජනාධිපතිතුමා මෙසේ දැදිගමට වැඩි සැළකිල්ලක් දැක්වූ බව ද මහ ඇමැතිවරයා සඳහන් කෙළේය.අපේ රාජාවලියේ කොතෙකුත් රජවරු සඳහන් වුවත් ඔවුන් අතුරින් මතකයේ ඇත්තේ දුටුගැමුණු, මහ පැරකුම්බා, විජයබාහු වැනි රජවරු අතළොස්සක් පමණි. ඊට හේතුව ඔවුන් මේ රට එක්සේසත් කිරීමත් බත බුලතින් සශ්‍රීක කිරීමත්ය. ජනාධිපති මහින්ද රාජපක්ෂ මහතා අයත්වන්නේ ද එසේ ජන හදවත්වල ජීවත් වන එම රජවරුන් අතරටය. මෑතක එජාපයේ 67 වන සමුළුව පැවැත්වුණා. එහිදී රනිල් වික්‍රමසිංහ මහතා සඳහන් කර තිබුණේ ඔහුටත් ඔහුගේ පක්ෂයටත් දැන් හැට පැන ඇති බැවින් රටේ පාලනය භාර ගැනීමට ඔහු දැන් සුදුසුකම් සපුරා ඇති බව ය.හැට පැනීම පමණක් රටේ නායකත්වය සඳහා සුදුසුකමක් නොවේ. ඒ සඳහා භාවිතයෙන්ම රටටත් රටේ ජනතාවටත් ආදරය කරන බව ඔප්පු කළ යුතුයි. එහෙත් රනිල් වික්‍රමසිංහ මහතාගේ පක්ෂපාතිත්වය ඇත්තේ මේ රටේ ජනතාවට නොව නොරටුන්ටයි. ලෝකෙට පරකාසේ ගෙදරට මරගාතේ වන් එවන් නායකයෙකුට රටේ නායකත්වය හිමිවිය යුතු නැහැ. හැකිනම් රටේ නායකත්වයට පෙර තම පක්ෂයේ සියලු දෙනා එක්සේසත් කර පෙන්වන්න යැයි රනිල් වික්‍රමසිංහ මහතාට අභියෝග කරන බව සබරගමුව මහ ඇමැතිවරයා පැවසීය.මෙම අවස්ථාවට පළාත් සභා මන්ත්‍රී උදයකාන්ත ගුණතිලක, ප්‍රාදේශීය සභාවේ සභාපති කීර්ති සී. විජේතුංග යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092013</link>
    <topic>ගම්පහ නගරාධිපතිට සමුළුවට යන්න උසාවියෙන් අවසර ලබා දෙයි</topic>
    <author>ගම්පහ මධ්‍යම සමූහ</author>
    <content>ගම්පහ නගරාධිපති එරංග සේනානායක මහතාට ජපානයේ පැවැත්වෙන සමුළුවකට සහභාගිවීම සඳහා ගම්පහ ප්‍රධාන මහේස්ත්‍රාත් ටිකිරි කේ. ජයතිලක මහතා ඊයේ (18 වැනිදා) අවසර ලබා දුන්නේය.2013 සැප්තැම්බර් 23 වැනි දින පැවැත්වෙන නඩු විභාගයට පැමිණීමට නොහැකි බව දන්වමින් නීතිඥ තුසිත සෙනරත් මහතා මගින් ඉදිරිපත් කර තිබූ මෝසමකට අනුව මෙම අවසරය නගරාධිපති එරංග සේනානායක මහතා වෙත ලබා දුන්නේය.එදිනට නඩු විභාගය කැඳවීමට නියමිත අතර, නීතිපති උපදෙස් සඳහා නඩුව නීතිපතිවරයා වෙත යොමු කර ඇත. නීතිඥ තුසිත සෙනරත්, නීතිඥ චානක කපුරුබණ්ඩාර යන මහතුන් මෝසම මගින් අධිකරණයට කරුණු වාර්තා කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092025</link>
    <topic>ශ්‍රී ලංකා ආර්ථිකයේ දේශීය ප්‍රවේශයක් දොරට වඩී</topic>
    <author>බන්දුල අලහකෝන් බොරැල්ල විශේෂ</author>
    <content>කොළඹ විවෘත විශ්ව විද්‍යාලයේ කළමනාකරණ අධ්‍යනාංශයේ ජ්‍යෙෂ්ඨ කථිකාචාර්ය ආචාර්ය නලින් අ‍‍‍බේසේකර මහතා විසින් රචිත ' ශ්‍රී ලංකා ආර්ථිකයට දේශීය ප්‍රවේශයක්' නමැති කෘතිය කොළඹ ජාතික පුස්තකාල ශ්‍රවණාගාරයේ දී ‍පසුගියදා දොරට වැඩිණ.' ශ්‍රී ලංකා ආර්ථිකයට දේශීය ප්‍රවේශයක්' නමැති කෘතිය ඒ මහතා සිය මෑණියන් වෙත පිරිනැමු අතර එය ඒ මහතාගේ ප්‍රථම කෘතියයි.ශ්‍රී ලංකාවේ ආර්ථික වර්ධනයට දේශීය ව්‍යාපෘතිවල කෙබඳු ලෙස වැදගත් වන‍්නේද යන්න ආචාර්ය නලින් අ‍‍‍බේසේකර මහතා විසින් රචිත ' ශ්‍රී ලංකා ආර්ථිකයට දේශීය ප්‍රවේශයක්' යන කෘතියේ මැනවින් ප්‍රකාශිත බව එම විශ්ව විද්‍යාලීය කළමානාකරණ සහ මූල්‍ය පීඨයේ පීඨාධිපති මහාචාර්ය එම්.ඩී. කරුණාරත්න මහතා උත්සවයට සහභාගී වෙමින් පැවැසීය‍.මෙරට උතුරු සහ නැඟෙනහිර පළාත්වලට සුදුසු ආර්ථික වටපිටාවක් විවෘත ආර්ථිකයේ ආගමනය සමඟ ලැබුණා ද යන්න ඇතැමුන් තර්ක කරන බවත් ශ්‍රී ලංකාවේ අඩු ආදායම්ලාභීන් ශක්තිමත් කිරිම වෙනුවෙන් රජය ක්‍රියාත්මක කරන 'දිවිනැඟුම' වැනි සංවර්ධන වැඩසටහන් හරහා ආර්ථික සංවර්ධනය සිදු කෙරෙන ආකාරය මේ කාතියෙන් අනාවරණය කරන බවත් ඒ මහතා පැවැසීය .පරිච්ඡේද 18 ක් ඔස්සේ ශ්‍රී ලංකාවේ ආර්ථිකය සම්බන්ධයෙන් නව කථිකාවතක් ගොඩ නඟන නලින් අබේසේකර මහතා, ශ්‍රී ලංකාවේ ජනගහන වර්ධන වේගය වැඩි වන ආකාරයත් ඊට සරිලන අයුරින් ආර්ථිකය සකස් විය යුතු ආකාරයත් සාකච්ඡා කරන බව ද කීය‍.ආර්ථික වර්ධනය සඳහා ප්‍රවේශ 04 ක් හඳුන්වා දෙමින් විවිධ රටවල ආර්ථික තත්ත්වයන් සම්බන්ධයෙන්ද ‍තොරතුරු ගෙන හැර දක්වමින් නව හඳුන්වා දීමක් සිදු කිරීමට ලේඛකයා සමත් වී ඇති බව ද හෙතෙම කීය.විවෘත ආර්ථිකය මෙරට ආර්ථික වර්ධනයට කෙසේ බලපාන්නේ දැයි ද මේ රටේ ප්‍රාදේශීය සංවර්ධනය ඇති කළ වෙනස ද දීර්ඝ ලෙස විමසා ඇති මේ කෘතියෙන් ආර්ථික වර්ධන වෙනසට හේතු වන විෂමතා සම්බන්ධයෙන් ද සාකච්ඡා කොට ඇත.කොළඹ විවෘත විශ්ව විද්‍යාලයේ නියෝජ්‍ය කුලපති ආචාර්ය විජිත නානායක්කාර මහතා ප්‍රමුඛ පිරිසක් මේ අවස්ථාවට සහභාගී වූහ. මෙම ග්‍රන්ථය සක්‍යා ප්‍රකාශනයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092014</link>
    <topic>සහල් මිටි 2ක් හා සිගරැට් සොරකම් කළ 6ක් කොටු</topic>
    <author>ගලිගමුව සමූහ තුෂාර ප්‍රේමදාස</author>
    <content>බුලත්විට මිලදී ගැනීමට ගලිගමුව බෝයගම ප්‍රදේශයේ වෙළෙඳසලකට ඇතුළුව රුපියල් හයදහස් හයසිය පනහක (6650/-) කිලෝග්‍රෑම් පනහේ නාඩු සහල් මිටි දෙකක් (02) හා සිගරැට් පැකට්ටුවක් සොරකම් කළ අහිකුණ්ඨික ගෝත්‍රික පුද්ගලයින් හය දෙනකු (06) කෑගල්ල පොලිසිය මගින් (පළමුදා) 17 දා සවස අත්අඩංගුවට ගෙන තිබේ.ඩොල්පින් වර්ගයේ වෑන් රථයකින් පැමිණ ගලිගමුව - කරවනැල්ල මාර්ගයේ බෝයගම වෙළෙඳසලකින් මෙම සොරකම කර පලා යෑමට සුදානම් වූ මොහොතේ වෙළෙඳසල් හිමියාගේ කෑගැසීමෙන් අසල්වාසීන් විසින් අහිකුණ්ඨික පුද්ගලයින් හය දෙනකු අල්ලාගෙන ඇත. තවත් දෙදෙනකු මහ මඟ ගමන් කළ බස් රථයක නැග පලා ගොස් ඇත. මෙම සොරකමට අදාළ ගෝත්‍රික පුද්ගලයින් අට දෙනාම 608 හලාවත ප්‍රදේශයේ ස්ථිර පදිංචිකරුවන් වෙති. කෑගල්ල සහකාර පොලිස් අධිකාරි ශ්‍රියන්ත පීරිස් මහතාගේ උපදෙස් පරිදි කෑගල්ල පොලිසියේ අපරාධ අංශයේ ස්ථානාධිපති ප්‍රධාන පොලිස් පරීක්ෂක විමලරත්න මහතා මහතා ඇතුළු පිරිසක් මේ පිළිබඳව වැඩි දුර පරීක්ෂණ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092015</link>
    <topic>ව්‍යාජ බිල්පත් මගින් ඉන්ධන ලබාගත් හතරකට ඇප</topic>
    <author>සිරිසේන රාජපක්ෂ</author>
    <content>ව්‍යාජ බිල්පත් මගින් රුපියල් එක්ලක්ෂ දහනව දහසක පමණ ඉන්ධන තොගයක් සොරාගත් බව කියන ලොරි රියදුරකු ඇතුළු සැකකරුවන් හතර දෙනෙකුට මාලිගාකන්ද ප්‍රධාන මහේස්ත්‍රාත් නදීරා බෝගහදෙනිය මහත්මිය සැකකරුවන් එකිනෙකාට රුපියල් පන්දහස බැගින් වූ මුදල් ඇප පෙරේදා (18) නියම කළාය.ඊට අමතරව රුපියල් ලක්ෂය බැගින් වූ ශරීර ඇපද එම සැකකරුවනට නියම කළ මහේස්ත්‍රාත්වරිය සතියකට වරක් හැම ඉරිදාවකම උදේ මරදාන පොලිසියට වාර්තා කරන ලෙසද නියෝග කළාය.මෙසේ ඇප මත මුදාහරින ලද්දේ ජනසංඛ සම්පත්, දයාසාන් පෙරේරා, සංජීව හෙට්ටිආරච්චි සහ තිලංග ප්‍රදීප් යන සැකකරුවන් සිව්දෙනාටය.මරදානේ සංඝරාජ මාවතේ ඉන්ධන පිරවුම් හලේ කළමනාකාර සුරේෂ් කුමාර නමැත්තකුª විසින් කරන ලද පැමිණිල්ලකට අනුව කරන ලද පරීක්ෂණවලදී මරදාන පොලිසය මගින් මෙම සැකකරුවන් අත්අඩංගුවට ගෙන තිබේ.මරදාන පොලිසියේ නිලධාරී කණ්ඩායමක් විසින් මෙම සැකකරුවන් සිව්දෙනා මාලිගාකන්ද මහේස්ත්‍රාත් අධිකරණය වෙත ඉදිරිපත්කර තිබිණ.ඒ අවස්ථාවේ සැකකරුවන් වෙනුවෙන් පෙනී සිටි නීතිඥ සුනීතා ඩයස් රාහුබද්ධ සහ නීතිඥ ඉන්ද්‍රසෝමශීලි මඬවල යන මහත්මීහු අධිකරණය වෙත කරුණු දක්වමින් සිද්ධියට අදාළ පැමිණිල්ල අධිකරණයට ඉදිරිපත් වූ පසු සැකකරුවන් චෝදනාවට වරද පිළිගැනීමට සූදානම් බවත්, සිද්ධියට අදාළ ඉන්ධන තොගය දැනට සොයාගෙන ඇති බවත් පවසමින් තම සේවාදායකයින්ට ඇප ලබාදෙන ලෙස ඉල්ලා සිටියාය.නීතිඥ මහත්මීන්ගේ එම ඉල්ලීම ගැන සලකා බැලූ මහේස්ත්‍රාත්වරිය සැකකරුවන්ට ඉහත කී ලෙස නියම කරමින් ඊළඟ නඩු දිනයේ පැමිණිල්ල අධිකරණයට ඉදිරිපත් කරන ලෙස මරදාන පොලිසියට නියෝග කළ මහේස්ත්‍රාත්වරිය ඊළඟ නඩු දිනය නොවැම්බර් මස 01 වෙනි දාට නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092016</link>
    <topic>අත දරුවන් තිදෙ‍ෙනක් බලෙන් ළඟ තබාගෙන</topic>
    <author>අනුරාධපුර - මධ්‍යම විශේෂ</author>
    <content>වයස අවුරුද්දක් නොඉක්මවු අත දරුවන් තිදෙනෙක් බලහත්කාරයෙන් ළඟ තබාගෙන සිටි පියෙකු අනුරාධපුර අරිප්පු පාර ප්‍රදේශයේ පිහිටි විහාරස්ථානයක සැඟව සිටිද්දී අනුරාධපුර කොට්ඨාස ළමා හා කාන්තා කාර්යංශයේ නිලධාරීන් විසින් 18 වැනිදා අත්අඩංගුවට ගෙන ඇත. ළමා රක්‍ෂණ අධිකාරියට ලැබුණු තොරතුරක් මත කොට්ඨාස ළමා කාන්තා කාර්යංශය අදාළ ස්ථානයට ගොස් දරුවන් තිදෙනා සමග දරුවන්ගේ පියා යැයි සැලකෙන පුද්ගලයාත් ඔහු සමග සිටි තවත් මන්ද මානසික කාන්තාවකුත් පොලිස් භාරයට ගෙන ඇත.මෙම පුද්ගලයා මීට මාස කිහිපයකට ඉහත දී ජාඇල ප්‍රදේශයේ පදිංචිව සිටිද්දී බිරියට රාගම රෝහලේදී දරුවෙකු ලැබී ඇති බවත් රෝහලේ නොමේරු ළදරු ඒකකයේ සිටියදී තවත් නිවුන් දරුවන් ලැබුණු කාන්තාවක් එම දරුවන් දෙදෙනා සමග එම ඒකකයේ සිට ඇති බව පොලීසිය පවසයි. එහිදී සැකකරුත් ඔහුගේ බිරියත් එම කාන්තාව සමග හිතවත් වී ඇති අතර සැකකරුගේ බිරියට ලැබුණු දරුවා රැගෙන නිවසට පැමිණ දින කිහිපයකට පසු සැකකරු ඔහුගේ බිරියට පවසා ඇත්තේ රෝහලේ සිටි නිවුන් දරුවන් දෙදෙනාද තමන්ගේ යැයි පවසමින් හදා ගත යුතු බවයි.එහෙත් ඊට සැකකරුගේ බිරිය අකමැති වු අවස්ථවේ ඇයට පහරදී දරුවන් දෙදෙනා හදාගත යුතු බව පවසා ව්‍යාජ තොරතුරු ලබා දී ඔහුගේ දරුවාටත් නිවුන් දරුවන් දෙදෙනාටත් උප්පැන්න සකසා දරුවන් ඔවුන්ගේ ලෙස හදාවඩා ඇත.පසුව බිරියට ඇගේ මවුපියන් ළඟට ගොස් ඉඩම් කඩම් විකූණා මුදල් රැගෙන එන ලෙස දන්වා ඇය නිවසින් පන්නා දමා සැකකරු අනුරාධපුර ප්‍රදේශයට දරුවන් සමග පැමිණ ඇත. දරුවන් තිදෙනාට අවශ්‍ය බෙහෙත් හේත් කිසිවක් නොදී ඔහුගේ භාරයේ තබාගෙන සිට ඇති අතර දරුවන්ගේ ශරීරය පුරා කුෂ්ඨ රෝගද හටගෙන ඇති බවත් කිසිදු වෛද්‍ය ප්‍රතිකාරයක් ලබා දී නැති බවත් පොලීසිය සදහන් කරයි.දරුවන්ට ප්‍රතිකාර කිසිවක් අවශ්‍ය නැති බවත් දෙවියන් සහ බුදුන් ඒ පිළිබදව බලා ගනිවි යන අදහසින් මොහු ජීවත් වී ඇති බවද පොලීසිය පවසයි. සැකකරු මෙලෙස දරුවන් රැගෙනවිත් සඟවාගෙන ඇති දැඩි කරන්නේ කුමන හේතුවක් සදහාද යන්න සම්බන්ධයෙන් අනාවරණය කර ගැනීම සදහා පොලීසිය පරීක්‍ෂණ සිදුකරන අතර අනුන්ගේ දරුවන්ට නම් ලබා දී ඇති දැඩි කිරීම සම්බන්ධයෙන්ද පොලිසියට දැඩි සැකයක් මතුවී ඇත.මොහු දරුවන් මුදලට අලෙවි කරන්නෙක්ද යන්න අනාවරණය කර ගැනීමටත් පොලිසිය පරීක්‍ෂණ පවත්වන අතර දරුවන් පොලිස් භාරයට ගැනීමට ගිය අවස්ථාවේද ඊට දැඩි විරෝධයක් පෑ බවද පොලීසිය පවසයි. අත්අඩංගුවට ගත් සැකකරු අධිකරණයට ඉදිරිපත් කිරීමෙන් අනතුරුව මේ මස 30 වැනි දින දක්වා රක්‍ෂිත බන්ධනාගාර ගත කරන ලෙස අනුරාධපුර මහේස්ත්‍රාත් ධම්මික හේමපාල මහතා නියෝග කළේය.දරුවන් තිදෙනාම පරිවාස භාරයට පත් කර ඔවුන්ට කඩිනම් ප්‍රතිකාර ලබාදීම සදහා අනුරාධපුර ශික්‍ෂණ රෝහල වෙත යොමු කරන ලෙසත් දරුවන් සම්බන්ධයෙන් පරිවාස වාර්තාවක් කැදවන ලෙසත් මහේස්ත්‍රාත්වරයා පොලිසියට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092017</link>
    <topic>ලාහුගල රක්ෂිතයේ නිදන් ගැනීමට කැණීම් කළ අටක් අසුවෙති</topic>
    <author>රක්ෂණ ශ්‍රියන්ත</author>
    <content>පොතුවිල් ලාහුගල රජයේ රක්ෂිතයේ නිදන් ගැනීම සදහා කැණීම් සිදුකළ පුද්ගලයන් අට දෙනෙකු හා වාහන පෙරේදා (18)පොතුවිල් පොලිසිය විසින් අත්අඩංගුවට ගෙන තිබේ.මෙම පුද්ගලයන් අට දෙනා සමග ජෙලට්නයිට් කූරු දෙකක්, ඩෙටනේටර් 15 ක්, ඇමෝනියම් කිලෝ 01 යි ග්‍රෑම් 350 ක්, ගල් කටුවක්, වෙඩි නූල්, පූජා පැවැත්වීම සදහා රැගෙන එන ලද පූජා භාණ්ඩ, ඩීමෝ බට්ටා වර්ගයේ ‍ලොරියක්, යතුරු පැදියක්ද අත් අඩංගුවට ගෙන තිබේ. අත්අඩංගුවට ගත් සැකකරුවන් පොතුවිල්, අම්පාර, බුත්තල, වඩිනාගල, මැණික්දිවෙල ප්‍රදේශවල පදිංචිකරුවන් වන අතර ඊයේ (19) පොතුවිල් මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි .පොතුවිල් පොලිසිය වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092018</link>
    <topic>අගරු චෙක්පත් ලබාදී සැඟව සිටි සහෝදරයන් දෙදෙනා රිමාන්ඩ්</topic>
    <author>අනුරාධපුර - මධ්‍යම විශේෂ</author>
    <content>දෙකෝටියකට වැඩි මුදලක් වංචා කර සැඟව සිටි සක්විති ව්‍යාපාරිකයා සහ ඔහුගේ සහෝදරයා වන හිටපු බැංකු සේවකයා අනුරාධපුර මහේස්ත්‍රාත් අධිකරණයට ඉදිරිපත් කිරීමෙන් අනතුරුව ලබන මස 01 වැනි දින දක්වා රක්‍ෂිත බන්ධනාගාර ගත කරන ලෙස අනුරාධපුර මහේස්ත්‍රාත් ධම්මික හේමපාල මහතා නියෝග කළේය.මෙසේ රක්‍ෂිත බන්ධනාගාර ගත කෙරුණේ අනුරාධපුර වේලුවනාගම අංක 03 ලිපිනයේ පදිංචි ඩිල්ෂාන් ෆාමසි ආයතන පවත්වාගෙන ගිය ජෙහාන් ප්‍රින්ස්ලි මලිත සේනානායක හා ජුඩ් සංඛ දිල්ෂාන් සේනානායක යන සහෝදරයන් දෙදෙනායි.අනුරාධපුර නගරයේ ප්‍රසිද්ධ ව්‍යාපාරිකයන් රැසකගෙන් බෙහෙත් ද්‍රව්‍ය මුදල් ලබාගෙන ඔවුන්ට අගරු වු චෙක්පත් ලබාදී මාස කිහිපයක් මොවුන් සැඟව සිටි අතර කොළඹ ප්‍රදේශයේ සැඟවී සිට අනුරාධපුරයට පැමිණ නීතීඥවරු මගින් මොවුන් විශේෂ අපරාධ විමර්ශන අංශයට භාරවිය. සැකකරුවන් විසින් දැනට පුද්ගලයන් 09 දෙනෙකුගෙන් රුපියල් දෙකෝටි පහළොස් ලක්‍ෂ අසු දෙදහස් හත්සිය දහනවයයි ශත හැටක මුදලක් වංචා කර ඇති බවත් රුපියල් තුන්කෝටියකට අධික මුදලක් මොවුන් වංචාකරන්නට ඇති බවට සැක කරන බව පොලීසිය අධිකරණයට දන්වා සිටියේය. මෙම පුද්ගලයන් වංචා කළ මුදල් බැංකු හෝ මුල්‍ය ආයතනවල තැන්පත් කර ඇත්ද යන්න සම්බන්ධයෙන් තොරතුරු අනාවරණය කර ගැනීම සදහා අදාළ බැංකු ගිණුම් පරීක්‍ෂා කිරීමට නියෝග ලබා දෙන ලෙසද පොලීසිය අධිකරණයෙන් ඉල්ලා සිටි අතර මේ සම්බන්ධයෙන් තවදුරටත් පරීක්‍ෂණ සිදුකරන බව පොලීසිය අධිකරණයට දන්වා සිටියේය.මෙම පුද්ගලයන් තවත් අයගෙන් මුදල් ලබාගෙන ඇත්දැයි යන්න තවදුරටත් පුළුල් විමර්ශන සිදුකරන ලෙසත් ඔවුන්ගේ බැංකු ගිණුම් පරීක්‍ෂා කරන ලෙසත් මහේස්ත්‍රාත්වරයා පොලීසියට නියෝග කළ අතර ඔවුන් සතු විදේශ ගමන් බලපත්‍ර අධිකරණය භාරයට ගන්නා ලෙසද මහේස්ත්‍රාත්වරයා නියෝග කළේය.අනුරාධපුර කොට්ඨාසභාර පොලිස් අධිකාරි මහේෂ් සේනාරත්න සහකාර පොලිස් අධිකාරි කැලුම් සී තිලකරත්න මහත්වරුන්ගේ විශේෂ උපදෙස් මත අනුරාධපුර කොට්ඨාස විශේෂ අපරාධ විමර්ශන අංශයේ ස්ථානාධිපති පො.ප ඩී.එම්.ඩී.සී දිසානායක මහතාගේ මෙහෙයවීම මත පොලිස් කොස්තාපල් ජයවර්ධන මහතා සැකකරුවන් අධිකරණයට ඉදිරිපත් කරමින් කරුණු කියා සිටියේය. සැකකරුවන් වෙනුවෙන් නීතීඥ නීතීඥවරියන් සිවුදෙනෙක් පෙනී සිටියහ. සැකකරු දරුවන් කෲරත්වයට පත් කිරීමේ චෝදනාව හා නීත්්‍යානුකූල බවක් නැති අයෙකු උප්පැන්න සකසා දීමේ චෝදනාව මත අධිකරණයට ඉදිරිපත් කර ඇත.අනුරාධපුර කොට්ඨාසභාර පොලිස් අධිකාරි මහේෂ් සේනාරත්න සහකාර පොලිස් අධිකාරි කැලුම් සී තිලකරත්න යන මහත්වරුන්ගේ උපදෙස් මත කොට්ඨාස ළමා හා කාන්තා කාර්යාංශයේ ස්ථානාධිපති පො.ප ශ්‍යාමලි දිසානායක මහත්මිය ඇතුළු නිලධාරින් පිරිසක් සැකකරු අත්අඩංගුවට ගෙන ඇත. පොලිස් සැරයන් සෝමරත්න මහතා සැකකරු අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092019</link>
    <topic>ත්‍රීරෝද රථ සොරකම් කළ සැකකරු­ෙවා් ත්‍රිෙරා්ද රථ පහක් සමඟ අසුවෙති</topic>
    <author>රක්ෂණ ශ්‍රියන්ත</author>
    <content>ත්‍රීරෝද රථ සොරකම් කළ සැකකරුවන් දෙදෙනෙකු සොරාගත් ත්‍රිරෝද රථ පහක් සමග පොලිසිය විසින් අත්අඩංගුවට ගෙන තිබේ. වත්තල පොලිසි‍ය විසින් මෙම සැකකරුවන් දෙදෙනා අත්අඩංගුවට ගෙන මෝදර පොලිසිය වෙත භාරදී ඇති අතර වැඩිදුර විමර්ශන සිදුකිරීමේදී මෝදර ප්‍රදේශයේ සිදුකරන ලද ත්‍රීරෝද රථ සොරකමක් හා ග්‍රෑන්ඩ්පාස් ප්‍රදේශයේ සිදුකරන ලද ත්‍රීරෝද රථ සොරකම් තුනක් අනාවරණය කරගෙන ඊට අදාළ ත්‍රීරෝද රථ පහක් සොයාගෙන ඇත.සැකකරුවන් මට්ටක්කුලිය හා තොටළඟ ප්‍රදේශයේ පදිංචිකරුවන් වන අතර පසුගිය 18 වැනි දින අලුත් කඩේ අංක 01 මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව විමර්ශන කටයුතු සදහා අතිරේක දිනක් ලබාගෙන නැවත ඊයේ (19) අලුත් කඩේ අංක 03 මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092020</link>
    <topic>දුම්රියේ ගමන් කළ කතගේ රන්මාලය කඩාගෙන ගිය කොල්ලකරු අසුවෙයි</topic>
    <author>ගාල්ල දිසා සමූහ ඉමදූව සමූහ සහ අහංගම සමූහ</author>
    <content>මාතර සිට මහනුවර බලා ධාවනය වෙමින් තිබූ දුම්රියේ ගමන් කළ කාන්තාවකගේ ගෙල බැදි රන්මාලය කඩාගෙන පළා යමින් සිටි කොල්ලකරුවකු පසුපස එලවාගෙන ගිය එම කාන්තාවගේ සැමියා දුම්රිය ආරක්ෂක නිලධාරීන්ගේ සහාය ඇතිව කොල්ලාකරු අල්ලා පෙරේදා (18) සවස පොලීසියට බාරදී ඇත.මෙම කාන්තාව තම සැමියා සමග පයාගල බලා යෑමට මාතර දුම්රිය පොළෙන් මහනුවර දක්වා යන දුම්රියට ගොඩ වී ඇත.මෙම දුම්රිය ගාල්ල දුම්රියපොළට පැමිණ නතර කළ විට මෙම යුවළ සිටි අසුන ඉදිරිපිට වාඩිවී සිටි කොල්ලාකරු එක්වරම ඉදිරියට පැන කාන්තාවගේ ගෙලේ තිබූ රන්මාලය කඩාගෙන දුම්රිය වේදිකාව ඔස්සේ පළා ගොස් ඇත.එවිට කාන්තාවගේ සැමියා කොල්ලකරු පසුපස එලවාගෙන ගොස් දුම්රිය ආරක්ෂක නිලධාරීන්ගේද සහාය ඇතිව කොල්ලකරු අත්අඩංගුවට ගෙන පොලීසියට බාරදී ඇත.ගාල්ල හපුගල පදිංචි මෙම කොල්ලකරු වෘත්තීය පුහුණු අධිකාරියේ ගබඩා භාරකරුවෙකු ලෙස අනාවරණය වී ඇත.ගාල්ල පොලිසිය මේ පිළිබද වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092021</link>
    <topic>ජාතික ඖෂධ ප්‍රතිපත්තිය මොන බාධක ආවත් ක්‍රියාත්මක කරනවා</topic>
    <author/>
    <content>ගල්ගමුව දිස්ත්‍රික් රෝහල මූලික රෝහලක් වශයෙන් සංවර්ධනය කිරීමේ කටයුතු ඊයේ (19) ආරම්භ විය. ජපාන අන්තර්ජාතික සහයෝගිතා ඒජන්සිය රුපියල් දස ලක්ෂ පන්සිය දහයක වියදමින් මෙම රෝහල අංග සම්පූර්ණ රෝහලක් බවට පත් කිරීමට නියමිතය.එම කටයුතු සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් ආරම්භ විය.මෙහිදී අදහස් දැක්වූ සෞඛ්‍ය ඇමැතිවරයා මෙසේ ද කීය.ජාතික ඖෂධ ප්‍රතිපත්තිය සෞඛ්‍ය අමාත්‍යාංශය විසින් ගෙන ආවේ මෙයට වසර දෙකකට පෙරයි. වසර තිස් ගණනක් තිස්සේ සිරවී තිබුණු මේ පනත එළියට ගෙන ඒම ඉතා වැදගත්. සෞඛ්‍ය අමාත්‍යාංශය විසින් එය නීති කෙටුම්පත් දෙපාර්තමේන්තුවට මෙයට වසර දෙකකට පෙර භාර දුන්නා. එවකට හිටපු නීති කෙටුම්පත් නිලධාරිනිය විශ්‍රාම යන විට මේ පනතත් අරගෙනම ගියා. එය ඒ වන විටත් නීතිපති දෙපාර්තමේන්තුවට භාර දීමට ආසන්නවයි තිබුණේ. ඊට පසු ඒ පනත ඒ නිලධාරිනිය විසින් අතුරුදන් කළා. ඉන් පසු සෞඛ්‍ය අමාත්‍යාංශය නැවත එම පනත සකස් කැර වර්තමාන නීති කෙටුම්පත් ප්‍රධානියාගේ සහයෝගයෙන් අවසන් කැර නීති කෙටුම්පත් දෙපාර්තමේන්තුවට යොමු කැර තිබෙනවා.ලබන 24 වැනිදා මේ කෙටුම්පත පිළිබඳ අවසන් සාකච්ඡාව අමාත්‍යාංශයේ දී පැවැත්වෙනවා. නමුත් ගැටලුව තිබෙන්නේ මෙතරම් ජාතික වැදගත්කමක් සහිත පනතක් අතුරුදන් කළ ඒ හිටපු නිලධාරිනිය සම්බන්ධ මෙතෙක් කිසිදු ක්‍රියා මාර්ගයක් අදාළ බලධාරීන් ගෙන නොතිබීමයි.ඇය පිළිබඳ කටයුතු කිරීමේ බලතල ඇත්තේ සෞඛ්‍ය අමාත්‍යාංශයට නොවෙයි. නමුත් අදාළ කිසිදු ආයතනයක් ඇයට විරුද්ධව කිසිදු ක්‍රියාමාර්ගයක් අරගෙන නෑ.ඖෂධ පනත අතුරුදන් කළ එම නිලධාරිනිය දැන් ප්‍රසිද්ධ පෞද්ගලික ඖෂධ සමාගමක උපදේශකවරියක් ලෙස කටයුතු කරනවා. ජනතාවට වැදගත් වන මේ පනත අතුරුදන් කළ ඇය පිළිබඳ කතා කෙළේ කවුද? මේ රටේ හැම දේම හොයන මාධ්‍යවත් මේ ගැන ප්‍රවෘත්තියක් , කතුවැකියක්වත් පළ කර නෑ.මහජනතාව හෝ වෙනත් පුද්ගලයෙක් මේ සම්බන්ධව අහල නෑ. මේ ඬලධාරිනියට විරුද්ධව අදාළ ආයතන ගන්නා ක්‍රියාමාර්ග වහාම රටට හෙළි කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092022</link>
    <topic>උතුරේ හා දකුණේ සහෝදරත්වයට භාෂා දැනුම ඉතා වැදගත්</topic>
    <author>සුභාෂීණී සේනානායක</author>
    <content>උතුරේ සහ දකුණේ ජනතාවට සහෝදරත්වයේ දෑත් දිගුකරලීම පහසු කරවමින් භාෂා දැනුම ලබා දීමේ පුළුල් වැඩපිළිවෙළක් ක්‍රියාත්මක කර ඇති බව නැවත පදිංචි කිරිමේ නියෝජ්‍ය ඇමැති විනයාගමූර්ති මුරලිදරන් මහතා ප්‍රකාශ ‍ෙකළේය. නියෝජ්‍ය ඇමැති මුරලිදරන් මහතා මේ අදහස් පල ෙකළේ පසුගිය 16 වැනිදා රජයේ ප්‍රවෘත්ති දෙපාර්තමේන්තුව මඩකළපුව දිස්ත්‍රික්කයේ පැවැත්වු සංවර්ධනය පිළිබඳව ප්‍රාදේශීය මාධ්‍යවේදීන් දැනුවත්කිරීමේ සම්මන්ත්‍රණයට එක් වෙමිණි. එහිදී නියෝජ්‍ය ඇමැතිවරයා මෙසේද කීය.භාෂා හා සමාජ ඒකාබද්ධතා ඇමැති වාසුදේව නානායක්කාර මහතා වැඩසටහන් රැසක් ක්‍රියාත්මක කර තිෙබනවා. උතුරු හා නැඟෙනහිර ප්‍රාදේශිය ලේකම් කාර්යාල හරහා ඒ වැඩසටහන් ක්‍රියාත්මක වෙනවා. මේ වැඩ සටහන්වලට උතුරු නැඟෙනහිර ජනතාවගේ විශාල කැමැත්තක් තිබෙනවා.මෙම ප්‍රදේශවලට ඇදී එන දහස් ගණන් සිංහල ජනතාව නිසා මෙම ප්‍රදේශවල ජනතාව සිංහල භාෂාව හොදින් හසුරුවනවා. එය අපට සතුටට කරුණක්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092023</link>
    <topic>බිරියට භූමිතෙල් වක්කර ගිනි තබා තුවාල සිදු කළ සැමියා සහ අනුබල දුන් නැන්දම්මා අත්අඩංගුවට</topic>
    <author>අනුරාධපුර - මධ්‍යම විශේෂ</author>
    <content>බිරියගේ සිරුරට භූමිතෙල් වක්කර ගිනි තබා බරපතළ තුවාල සිදුකර කෲර වදහිංසාවට ලක් කර ඇය මරා දැමීමට උත්සාහ කළ ඇගේ සැමියා සහ ඊට ආධාර අනුබල දුන් ඇගේ නැන්දම්මා අත්අඩංගුවට ගෙන අනුරාධපුර මහේස්ත්‍රාත් අධිකරණයට ඉදිරිපත් කිරීමෙන් අනතුරුව මේ මස 26 වැනි දින දක්වා රක්‍ෂිත බන්ධනාගාර ගත කරන ලෙස අනුරාධපුර මහේස්ත්‍රාත් ධම්මික හේමපාල මහතා නියෝග කළේය. මෙසේ රක්‍ෂිත බන්ධනාගාර ගත කෙරුණේ සිවුදිසාගම කහටගස්දිගිලිය පදිංචි චමින්ද ගයාන් ජයසේන (33) හා ඔහුගේ මව වන බටහේනේ වෙදරාළලාගේ අශෝකා මල්කාන්ති (56) යන දෙදෙනායි.කහටගස්දිගිලය පොලීසියේ ස්ථානාධිපතිවරයාට කහටගස්දිගිලිය ප්‍රාදේශිය ලේකම් කාර්යාලයේ උපදේශන සහකාර නිලධාරිවරයෙකු ලබා දුන් තොරතුරකට අනුව කහටගස්දිගිලිය මහමැස්සලාව සිවුදිසාගම ප්‍රදේශයේ නිවසක් පරීක්‍ෂාවට ලක් කිරීමේදී මෙසේ කෲර වදහිංසාවට ලක් වු කාන්තාව සොයා ගැනීමට හැකි වු බවත් ඉන් පසු සිදුකළ පරීක්‍ෂණවලදී ඇයගේ සැමියා විසින් මීට මාස 03 කට පමණ ඉහතදී ඇයගේ සිරුරට භූමිතෙල් වක්කොට ගිනි තැබීම නිසා ඇයගේ එක් අතක් සම්පුර්ණයෙන්ම අකර්මන්‍ය වී ඇති බවත් ඇගේ පාද රහස් ප්‍රදේශය තට්ටම් තුවාල වී සැරවා ගලමින් තිබු බවත් කඩිනම් ප්‍රතිකාර සදහා ඇයව අනුරාධපුර ශික්‍ෂණ රෝහලට යොමු කළ බවත් පොලීසිය අධිකරණයට දන්වා සිටියේය.එම සිද්ධිය වසන් කිරීම සදහා ඊට ආධාර අනුබල දුන් සැකකරුගේ මව වන 53 හැවිරිදි කාන්තාවද පසුව අත්අඩංගුවට ගත් බවත් ඇය කහටගස්දිගිලිය රත්මල්ගහවැව රජයේ රෝහලේ උපස්ථායිකාවක් වශයෙන් සේවය කරන බවත් ඇය විසින් ලේලියට ප්‍රතිකාර කර ඇති බවත් පොලීසිය අධිකරණයට දන්වා සිටියේය..මෙම ගිනි තැබීමට ලක් වු කාන්තාවට පෙර විවාහයෙන් තවත් දරුවෙක් සිටින බවත් සැකකරුටදාව මාස 11 ක පමණ අත දරුවෙකු සිටින බවත් පොලීසිය අධිකරණයට දන්වා සිටි අතර අත්අඩංගුවට ගත් දරුවන් දෙදෙනාට මවුපිය රැකවරණයක් නොමැති නිසා ඔවුන් පරිවාස භාරයට පත්කිරීමට අවසර ලබා දෙන ලෙසද පොලීසිය අධිකරණයෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=n13092024</link>
    <topic>44 ලක්ෂයට වැඩි පිරිසක් ඡන්දය දෙන්න සූදානම්</topic>
    <author>නිරූෂි විමලවීර</author>
    <content>මධ්‍යම, වයඹ, හා උතුරු පළාත් සභා මැතිවරණ හෙට (21)පැවැත්වෙන අතර, එහිදී හතළිස් හතර ලක්‍ෂ විසිනව දහස් දෙසිය අසූ අට දෙනෙක් ඡන්දය භාවිතා කිරීම සඳහා සුදුසුකම් ලබා ඇතැයි මැතිවරණ මහ ලේකම් කාර්යාලය පවසයි.පළාත් තුනට අදාළ ඡන්ද මධ්‍යස්්ථාන 3712 කදී මෙම පිරිස ඡන්දය භාවිතා කිරීමට නියමිත බව, නියෝජ්‍ය මැතිවරණ කොමසාරිස් එම් එම්. මොහොමඩ් මහතා අනාවරණය කෙළේ ය.මධ්‍යම පළාත් සභාවේ මෙවර ඡන්දය භාවිතා කිරීම සඳහා දහනව ලක්‍ෂ පනස් දෙදහස් පන්සිය පනස් හතක පිරිසක් සුදුසුකම් ලබා ඇති බවත්, එය පසුගිය පළාත්සභා මැතිවරණයට සාපේක්‍ෂව ඡන්දදායකයන් දෙලක්‍ෂ හය දහස් එකසිය අට දෙනකුගේ වැඩිවීමක් බවත්, හෙතෙම කීවේය.වයඹ පළාත් සභා මැතිවරණය සඳහා මෙවර ඡන්දය භාවිතා කිරීමට දහහත් ලක්‍ෂ පනස් හතර දහස් දෙසිය පනස් හතර දෙනෙක් ඡන්දය භාවිතා කිරීමට සුදුසුකම් ලබා ඇති බවත්, එය පසුගිය පළාත් සභා මැතිවරණයේ ඡන්දදායකයන්ට සාපේක්‍ෂව ඡන්දදායකයන් අනූ දෙදහස් හත්සිය අසූ නවයක වැඩිවීමක් බවත්, නි. කොමසාරිස්වරයා කීය.උතුරු පළාත් සභා මැතිවරණය සඳහා ඡන්දය භාවිතා කිරීමට මෙවර හත් ලක්‍ෂ දහ නව දහස් හාරසිය හැත්තෑ හත් දෙනෙක් සුදුසුකම් ලබා ඇති බව ද, එය පසුගිය පළාත් පාලන මැතිවරණයේ ඡන්දදායකයන්ට සාපේක්‍ෂව ඡන්දදායකයන් පහළොස් දහස් හත්සිය අසූ හය දෙනකුගේ වැඩිවීමක් බව ද හෙතෙම සඳහන් කෙළේ ය.පළාත් සභා මැතිවරණයේ ඡන්දය භාවිතා කිරීම සඳහා වැඩිම ඡන්දදායක පිරිසක් සුදුසුකම් ලබා ඇත්තේ කුරුණෑගල දිස්ත්‍රික්කයේ බව ද, එම පිරිස දොළොස් ලක්‍ෂ විසිහත් දහස් අටසිය දහසයක් බව ද ඒ මහතා පැවසීය.අඩුම ඡන්දදායකයන් සංඛ්‍යාවක් මුලතිව් හී ඡන්දය භාවිතා කිරීමට සුදුසුකම් ලබා ඇති බවත්, එය පනස් තුන් දහස් හයසිය අසූ තුන් දෙනෙක් බවත් කී ඒ මහතා උතුරු පළාතේ අවතැන් ඡන්ද දායකයන් හාර දහස් නවසිය අසූ අට දෙනෙක් ඡන්දය භාවිතා කිරීමට සුදුසුකම් ලබා ඇති බවත්, අනාවරණය කෙළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r1309201</link>
    <topic>මරණය පෙනි-පෙනී ගිය ගමන නිමයි මර පාලමේ වැඩ නිම‍ෙවන්න ළඟයි</topic>
    <author>වාද්දූව සමූහ එස්. ආර්. පියදාස</author>
    <content>කළුතර දිස්ත්‍රික්කයේ පාලින්ද නුවර ප්‍රදේශීය ලේකම් කොට්ඨාසයේ සුන්දර ගම්පියසින් ගලා බසින මරු ගඟ නිසා මර පැණිගල මගුර නැගෙනහිර ජනතාව දුකට පත්වී සිටිති.ඒ ඔවුන්ගේ එදිනෙදා ගමන් බිමන් සඳහා මර ගඟ තරණය කරන්නට සිදුවීමයි. එය ජීවිතයත් මරණයත් තීරණය කරනා ගමනකි. මර ගඟ හරහා තිබුණු අවුරුදු හැටකට වඩා පරැණි මගී පාලම කැඩී බිඳී ගොස් දැන් වසර ගණනාවකි. ලී කඳන් ම¼තින් ගසා තිබූ කිතුල් පටි දැන් ගඟට ගසා ගෙන ගොස් වසර ගණනාවකි. පාසල් දරුවන් පාසලට යන්නෙත්, ප්‍රදේශවාසීන් තමන්ගේ ජීවමෝපාය සඳහා තේ දළු, කුරුදු ආදී බෝග නගරය කරා ගෙන යන්නේ ද තම ජීවිතය පරදුවට තබා මර ගඟ හරහාය.වැලේ වැල් නැති වැල් පාලම් වල එල්ලී යන පාලින්ද නුවර වැසියන් ගැන විවිධ අවස්ථාවන්වල දී මාධ්‍ය මඟින් පෙන්වා දුන්හ. මේ ගැන අවධානය යොමු කළේ බස්නාහිර පළාත් සභා මන්ත්‍රී රණවිරු විකුම් ගුණසේකර මහතාය. ඔහුගේ දෙපා අහිමි වුණත්, රෝද පුටුවෙන්ම පාලම පිහිටි තැනට ගොස් ඒ ගැන සොයා බලා සංඟිලි පාලමක් ඉඳීකිරීමට සියලු පියවර බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ අවධානය යොමුකොට රුපියල් ලක්ෂ 60ක මුදලක් පාලම ඉඳීකිරීම සඳහා වෙන් කළේ්ය.ප්‍රදේශවාසීන් පවසන්නේ දේශපාලනඥයන් ඡන්ද කාලවලදී මේ ප්‍රදේශයට පැමිණෙන බවත්, පාලමක් ඉඳීකර දෙන බව පවසා සැමදා බොරු කියමින් ඡන්දය ගන්නා බවත්ය. ඉන් පසුව පැත්ත පළාතේ නොඑන බවත් ඔව්හු කියති.විහාරාධිපති තිනියාවල රතනජෝති හිමියෝ මෙසේ කීහ.ගමේ මිනිස්සු ගමේ පන්සලට එන්නේ මේ මර ගඟ තරණය කරමින්. ගඟේ වතුර වැඩි කාලයට ගමේ පන්සලට මිනිසුන්ට එන්න කරදරයි. රණවිරු මන්ත්‍රීතුමා පැමිණ මුලින්ම මා හමුවුණා. මමත් එතුමාට කිව්වේ මෙතෙක් මෙතැනට පැමිණි දේශපානඥයන් බොරු ;පාරොන්දු දී ජනතාවගේ ඡන්දය රැගෙන ගියත් පාලම කවදාවත් හැදුවේ නැති බවයි. ඒත් අද ගමේ පන්සලේ හැමුදුරුවෝ හැටියට මට සතුටක් දැනෙනවා. විකුම් මන්ත්‍රී‍්‍රතුමා දැන් ගමේ පාලම හදනවා. අපට නම් ලොකු ලෙන්ගතුකමක් ඔහු ගැන දැනෙනවා. මොකද මේ ගමේ මිනිස්සු ඔහුට ඡන්දයවත් දීලා නැහැ. එතුමාට අපේ ගමේ මිනිස්සු පිං දෙනවා.බස්නාහිර පළාත් සභා මන්ත්‍රී රණවිරු විකුම් ගුණසේකර මහතාය.මං මේ ගමට මුලින්ම පැමිණියේ මාධ්‍ය මඟින් දිරා ගිය පාලම් ගැන වාර්තාවක් පළවී තිබුණා. මට හිතුණා මේ ගැන හොයලා බලන්න. මගෙත් දෙපා අහිමි නිසා මට ජනතාව ඉතා අමාරුවෙන් ගමන් ගන්නා මේ මරු කපොලු වලට විසඳුමක් ලබාදෙන්න උවමනාවක් තිබෙනවා. අනික ජනාධිපතිතුමා කරගෙන යන මේ සංවර්ධන වැඩසටහන් ගමට දැනෙන්න ඕනෑ.එම නිසා තමයි මම මේ සංගිලි පාලම හදන්න ප්‍රධාන ඇමැතිතුමාගේ අවධානය යොමු කළේ්. මෙහි දී තවත් අමතක නොකළ යුතු කෙනෙක් ඉන්නවා. පළාත් මාර්ග සංවර්ධන අධිකාරියේ අඟලවත්ත විධායක ඉංජිනේරු වීරසිංහ මහතා.මම ඒ මහතාගෙන් මේ සඳහා යන වියදම් ඇස්තමේන්තුව සකස් කරන ලෙස ඉල්ලීමක් කළා. ඔහු ඇතුළු කාර්යය මණ්ඩලය දවස් දෙකක් ඇතුළත ඒ සියලු දේ ඉටුකර දුන්නා.එතුමා මට යෝධ ශක්තියක් වුණා. ප්‍රතිපාදන වෙන්කර ගැනීමට. මේ සංඟිලි පාලමේ වැඩකටයුතු නිමවන තුරු නිරතුරුවම අධීක්ෂණ කටයුතු සිදු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r1309202</link>
    <topic>අරණායක සංවර්ධන වැඩට ලක්ෂ 2000ක් අනුමතයි</topic>
    <author>අරණායක විශේෂ පී.ඒ.මීගහමුලහේන</author>
    <content>දැයට කිරුළට සමගාමීව පැවැත්වෙන ජංගම සේවාව යටතේ අරණායක මැතිවරණ කොට්ඨාසයේ සංවර්ධන කටයුතු සඳහා ලක්ෂ දෙදාහක මුදලක් වැය කිරීමට දැනටමත් අනුමතය ලැබී ඇති බව අරණායක එ.ජ. නි. සන්ධානයේ ප්‍රධාන සංවිධායක හා නියෝජ්‍ය සෞඛ්‍ය ඇමැති ලලිත් දිසානායක මහතා කීය.ඒ මහතා මේ බව පැවැසුවේ හත්ගම්පල ශ්‍රී මහා බෝධි විහාරස්ථානයේ පැවැති තිස්හය වෙනි ජංගම සේවා විවෘත කිරීම නිමිත්තෙන් පැවැති උත්සවය අමතා කථා කරමිනි.මේ ජංගම සේවාව සඳහා අරණායක ප්‍රදේශයේ රාජ්‍ය අංශයේ සියලුම නිලධාරීන්ගේ සහභාගිත්වය පැවැති අතර ජනතාවගේ ප්‍රශ්නවලට ක්ෂණික විසඳුම් ලබාදීමට කටයුතු කිරීම මෙහිදී සිදුවිය. ක්‍රියාත්මක වූ වැඩසටහන් අතර දන්ත සායන, අක්ෂි සායන, ඇස් කණ්ණාඩි බෙදා දීම, බෝ නොවන රෝග පරීක්ෂා කිරීම ඇතුළුව වගා කිරීමට අවශ්‍ය පැළ වර්ග බෙදා දීමත් මේ යටතේ ක්‍රියාත්මක විය.නියෝජ්‍ය සෞඛ්‍ය ඇමැති ලලිත් දිසානායක මහතා මෙසේ ද කීය.දැයට කිරුළ වැඩ සටහන ක්‍රියාත්මක වූ විට මාර්ග, සෞඛ්‍ය, අධ්‍යාපන යන අංශවල මෙතෙක් පැවැති අඩුපාඩු සම්පූර්ණ වෙනවා. ඉදිරි කෙටි කාලයත් ඉවසීමෙන් බලා සිටින්න. හත්ගම්පල මහා විද්‍යාලයට අවශ්‍ය විද්‍යාගාර ගොඩනැගිල්ලක් ඉදිකිරීම සඳහා ලක්ෂ අනූවක ප්‍රතිපාදනද වෙන්කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r1309203</link>
    <topic>කළුතර ජාවත්ත බන්ධනාගාර රැඳවියන්ගේ දුක-සැප බලන්න පවුල් පිටින් නෑදෑයෝ එති</topic>
    <author>කළුතර මධ්‍යම විශේෂඑච්. එල්. සුනිල් ශාන්ත</author>
    <content>කළුතර ජාවත්ත රිමාන්ඩ් බන්ධනාගාරයේ රැඳවියන්ගේ පවුල්වල සාමාජික සාමාජිකාවන්ට රැඳවියන්ව, බන්ධනාගාරය තුළදීම හමුවී සුහදව කථා බස් කිරීමේ අවස්ථාවක් ඉකුත් දා පෙ. ව 8.00 සිට ප.ව 1.00 පමණ වන තෙක් පැවැත්වුණි.විවිධ හේතූන් නිසා දැනට මේ බන්ධනාගාරයේ පිරිමි රැඳවියන් 1100ක් ද ස්ත්‍රී රැඳවියන් 165ක් ද නේවාසිකව සිටින අතර ඒ සෑම රැඳවියකුගේම සිත්වල විශාල සතුටක් පිබිදීමක් මෙන්ම යම්කිසි සැනසීමක් පහළ වී තිබුණි.මිනී මැරුම්, කොල්ලකෑම්, ස්ත්‍රී දූෂණ වැනි අපරාධ මෙන්ම දඩ මුදල් ගෙවා ගැනීමට නොහැකිවීම නිසා අධිකරණ නියෝගයෙන් බන්ධනාගාරගත කරනු ලැබූවන් මෙන්ම විවිධ අපරාධ වලට මෙන්ම නඩු හබවලදී සැකකරුවන් හැටියට රක්ෂිත බන්ධනාගාර ගත කරවූවන් ද මොවුන් අතර වෙති.වෙනදා තම නිවෙස් වලින් මෙම රැඳවියන්ට කෑම බීම ද්‍රව්‍ය ගෙනත් දීමට අවසර නොතිබුණ ද අද ඒ සෑම රැඳවියකටම තම නිවෙස් වලින් රැගෙන එන ලද ආහාර පාන කිසිදු බාධාවකින් තොරව තම රැඳවියනට ලබා දීමට හා ඔවුන්ගේම අත් වලින් කැවීමට පෙවීමට වුව ද ඉඩ ලබා දී තිබීම විශේෂ දෙයක් විය.මේ රැඳවියන්ට අපේ නිලධාරීන් කිසිම භේදයකින් (ජාති, ආගම්, වශයෙන්) තොරව සෑම දෙනාටම එක් හා සමානව සලකනවා යැයි කළුතර බන්ධනාගාර අධිකාරි නාමල් බණ්ඩාර මහතා කීවේය. ඇතැම් රැඳවියන් වසර 20ට, 25ට ආදී වශයෙන් දීර්ඝ කාලයක් සඳහා, අධිකරණ නියෝගයෙන් අච්චු කරනු ලැබූ වැරැදි කරුවන්ය.එහෙත් ඔවුන් තම දරු පවුල් වලින් හෝ මවුපිය සහෝදර සහෝදරියන්ගෙන් ඈත් වී නැති බව පෙන්වීමටත්, මේ රැඳවියන්ගේ පෞරුෂය සංවර්ධනය කොට මානසික සුවයක් ලබාදීමටත්, බන්ධනාගාර අධිකාරී නාමල් බණ්ඩාර මහතාගේ පූර්ණ අධීක්ෂණයෙන් යුතුව මෙය ක්‍රියාත්මක කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r1309204</link>
    <topic>කළුතර නගරයේ සිඟමන් ඉල්ලූ යාචකයන් හත්දෙනා රිදීගමට</topic>
    <author>කළුතර මධ්‍යම සමූහ</author>
    <content>මහජනතාවට හිරිහැර වන අයුරින් කළුතර නගරයේ සිඟමන් යදිමින් සිටි යාචකයන් 07 දෙනෙකු රිදීගම යාචක පුනරුත්ථාපන කඳවුරට යවන ලෙස කළුතර වැඩ බලන මහේස්ත්‍රාත් සිරි පෙරේරා මහතා නියම කළේ ය.දකුණු කළුතර පොලිසියේ පරිසර අංශයේ සැරයන් (25934) ලක්ෂ්මන් මහතා විසින් ඔවුන් අත්අඩංගුවට ගෙන තිබූ අතර මොවුන්ගෙන් සමහරු තම දූ දරුවන් ගැන හෙළි කිරීමෙන් වැළකී සිටි බවත්, තවත් සමහරු තම දූ දරුවන් හොඳ පවුල් ජීවිත ගත කරන බව පැවසූ බවත් පැවසීය. කීපදෙනෙකු දූ දරුවන් ගැන අහන්න එපා ඔවුන්ට ලැජ්ජා හිතෙනවා යැයි කියා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r13092011</link>
    <topic>ලේ දන්දීමේ පිංකම 22 දා විලේගොඩ දී</topic>
    <author/>
    <content>තමන් අතරින් වියෝවූ මිතුරන්ට පිං පිණිස කළුතර උතුර විලේගෙඩ මිතුරු කැල විසින් ප්‍රථම වරට පවත්වනු ලබන ලේ දන්දීමේ පිංකම සැප්තැම්බර් මස 22 වන ඉරු දින පෙ. ව. 9.00 සිට ප. ව. 3.00 දක්වා විලේගොඩ ශ්‍රී පුෂ්පාරාම විහාරස්ථානයේදී පැවැත්වේ.ලේ බිඳක් දන්දී ජීවිතයක් බේරා ගැනීමේ උතුම් වූ පුණ්‍යකර්මයට දායක වීමට පිං කැමැති ඔබට කරන ආරාධනයයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r1309205</link>
    <topic>රෝහලේ බෙහෙත් නෑ</topic>
    <author/>
    <content>ගම්පහ රෝහලේ පැවැත්වෙන සායනවලට පැමිණෙන රෝගීන්ට මෙන්ම බාහිර රෝගී අංශයෙන් ප්‍රතිකාර ලබාගැනීමට පැමිණෙන රෝගීන්ට අවශ්‍ය කරන ඖෂධ නොමැතිකම හේතුවෙන් අසරණ රෝගීහු දැඩි අසීරුතාවට පත්වී සිටිති.ඇතැම් සායන සඳහා පැමිණෙන රෝගීහු ඔවුනට වෛද්‍යවරයා විසින් නියම කරන ලද ඖෂධ ලබාගැනීම සඳහා පැය ගණනක් පෝලිම්වල රස්තියාදු වී ඖෂධ නොමැතිකම හේතුවෙන් හිස් අතින් ආපසු යන බවටද ඔව්හු චෝදනා කරන අතර එම ඖෂධ වැඩි මුදලක් ගෙවා පෞද්ගලික ඖෂධහල්වලින් ලබාගැනීමට සිදුවී ඇති බවද පෙන්වා දෙති.එමනිසා අසරණ රෝගීන් පිළිබඳව සිතා බලා අවශ්‍ය කරන ඖෂධ නිසි පරිදි රෝහල වෙත ලබාදීමට කටයුතු කරන මෙන් ඔව්හු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r1309206</link>
    <topic>බැල්ලපිටිය - අගලවත්ත මාර්ගය පුළුල් කිරීමේ වැඩ කඩිනමින්</topic>
    <author/>
    <content>බුලත්සිංහල විශේෂ - මිල්ටන් ධර්මසිංහබැල්ලපිටිය බුලත්සිංහල හරහා අගලවත්ත මාර්ගය පුළුල් කිරීමේ කටයුතු මේ දිනවල දී ඉතා සිග්‍රයෙන් සිදු කරමින් පවතී. කි.මී 30කින් යුත් මේ මාර්ගය මං තිරු දෙකකින් යුතුව පුළුල් කෙරේ.මාර්ගය පුළුල් කිරීමේ කටයුතු පිළිබඳව මෙම ව්‍යාපෘතිය භාර නිල්මිණි මහත්මියගෙන් විමසු විට දී ඇය මෙසේ කීවාය.බැල්ලපිටිය - බුලත්සිංහල පිඹුර හරහා අගලවත්ත ප්‍රධාන මාර්ගය පුළුල් කිරීමේ කටයුතු 2012 දී බැල්ලපිටිය හන්දියේ දී ආරම්භ කරනු ලැබුවේ මහා මාර්ග හා වරාය නියෝජ්‍ය ඇමැති නිර්මල කොතලාවල මහතා විසින්.ඉදිකිරීමේ කටයුතු අපගේ මෙහෙයවීම යටතේ ආරම්භ වූයේ පසුගිය වසරේදීයි. මෙහි ඉදිකිරීම් කටයුතු කරනු ලබන්නේ චීන සමාගමක් විසින්.ව්‍යාපෘතිය සඳහා රජය මගින් වෙන් කර ඇති මුදල රු . මිලියන 3623 යි. සංවර්ධනය කිරීමට යෝජිත දුර ප්‍රමාණය කි.මී 30යි. මාර්ගයේ පළල මීටර් 9.2, කාපට් කරනු ලබන ප්‍රමාණය මීටර් 7.2යි. මාර්ගය මංතිරු දෙකකින් යුක්තයි. මේ මාර්ගයට අයත් කුඩා පාලම සහ බොක්කු 167ක් අලුතින් ඉදිවනවා. මාර්ගය පුළුල් කිරීමේ දී කොබවක ඈගල්ඔය, කලවැල්ලාව යන ප්‍රදේශයන් හි පාර දෙපස අති විශාල බෑවුම් ඉවත් කෙරෙනවා.මේ ව්‍යාපෘතියේ ඉදිකිරීම් කටයුතු 2014 මාර්තු මාසය වන විට අවසන් කිරීමට යෝජිතයි. බුලත්සිංහල මැතිවරණ ප්‍රදේශයට අයත් මේ මාර්ගය හා දැනට සංවර්ධනය වෙමින් පවතින රෙමුන, අගුරුවාතොට, වරකාගොඩ හරහා මතුගම ප්‍රධාන මාර්ගයේත්් සංවර්ධන කටයුතු අවසන් වූ විට එම ප්‍රදේශය පුරා ජීවත්වන ජනතාවගේ ගමනා ගමන කටයුතු පහසුවනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r1309207</link>
    <topic>සිනමාහල් සේවකයාගෙන් නීතිඥවරයාට හොඳටම ගුටිබැට</topic>
    <author>කළුතර මධ්‍යම සමූහ</author>
    <content>නීතිඥවරයකුට තර්ජනය කර පහර දී දේපළවලට ද අලාභහානි සිදු කරන ලදැයි අධිකරණය හමුුවට පමුණුවනු ලැබූ කළුතර නගරයේ සිනමා හලක අවන්හල් සේවකයෙකු රක්ෂිත බන්ධනාගාර ගත කරන ලෙස කළුතර වැඩ බලන මහේස්ත්‍රාත් සිරි පෙරේරා මහතා නියම කෙළේය.මෙසේ රක්ෂිත බන්ධනාගාරයට නියම වූයේ කළුතර පළාතොට පදිංචි පුද්ගලයෙකි.තම ගොඩනැගිල්ලේ සේවය කරන අනුරාධ පරණගම යන අයගෙන් ලැබුණු දුරකථන ඇමතුමක් අනුව තමා එහි යනවිට සැකකරු බෝතල පොඩි කරමින් දේපළවලට හානි කරමින් සිටි බවත්, ඒ පිළිබඳව විමසීමේ දී ඔහු තමාට තර්ජනය කර පහර දුන් බව කියමින් නීතිඥ අසංක පරණගම යන අය කරන ලද පැමිණිල්ලකට අනුව මෙහි පරීක්ෂණ ආරම්භ වී තිබුණි.දකුණු කළුතර පොලිසියේ කොස්තාපල් පුෂ්පවෙල මහතා විසින් සැකකරු අත්අඩංගුවට ගන්නා ලදැයි කළුතර මූලස්ථාන පොලිස් පරීක්ෂක සමන්ත වෙදගේ මහතා අධිකරණයට වාර්තා කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r1309208</link>
    <topic>මධ්‍යම කඳුකරයේ පාංශු ඛාදනයට ලක් වූ අක්කර දෙලක්ෂයක් සංරක්ෂණය කරයි</topic>
    <author>නුවරඑළිය මධ්‍යම - එරික් තිලකරත්න</author>
    <content>මධ්‍යම කඳුකරයේ පාංශු ඛාදනය, අවම කිරීමේ හා සංරක්ෂණය කිරීමේ, විශේෂ වැඩ පිළිවළක් කෘෂිකර්ම අමාත්‍යාංශය මගින්, ආරම්භකොට ඇතැයි, ශ්‍රී ලංකා හදබිම අධිකාරිය සඳහන් කරයි.පසුගිය වසර තිහක කාලය තුළ මධ්‍යම කඳුකරයේ පාංශු ඛාදනයට ලක්ව තිබූ අක්කර දෙලක්ෂයක් හා මේ වසර තුළ (2013) අක්කර හත්දාස් පන්සියයක් පාංශු ඛාදනය අවම කිරීමේ හා සංරක්ෂණය කිරීමේ කටයුතු සිදුකොට ඇතැයි; ශ්‍රී ලංකා හදබිම අධිකාරිය වැඩිදුරටත් සඳහන් කරයි.මේ වැඩ පිළිවළ නුවරඑළිය, බදුල්ල, මහනුවර, මාතලේ, කළුතර හා මාතර යන දිස්ත්‍රික්කවල ක්‍රියාත්මක කොට ඇත.මේ සඳහා එම දිස්ත්‍රික්කවල ගොවි පවුල් දසදහසකගේ සහාය ලබාගෙන ඇති බවත්, ඒ අනුව, එම එක් ගොවි පවුලක් සඳහා මසකට රුපියල් 3500ක දිරි දීමනාවක් ලබා දෙන බවත්, හදබිම අධිකාරියේ සභාපති, නන්දසේන හේරත් මහතා පැවැසීය.මෙසේ සංරක්ෂණය කරනු ලබන, ඉඩම්වල පරිසර හිතකාමී වගාවන් සිදුකර තිබෙන අතර, ඒ සඳහා හදබිම අධිකාරිය මගින් රෝපණ ද්‍රව්‍ය හා කාබනික පොහොරද ලබා දෙනු ඇත.මධ්‍යම කඳුකරයේ පරිසර සංවේදී හා ජල පෝෂක ප්‍රදේශයන්හි, පාංශු ඛාදනය සංරක්ෂණය කිරීමේ විශේෂ වැඩසටහන් රැසක් මේ වන විට ආරම්භකොට ඇති බවත්, ඒ අනුව මේ සඳහා මේ වසර තුළ පමණක් මිලියන 70කට වැඩි මුදලක් කෘෂිකර්ම අමාත්‍යාංශය මගින් වැය කර ඇති බවද කියයි.ඉඩම් අවිධිමත් ලෙස පරිහරණය කිරීම විවිධ සංවර්ධන කටයුතු හා අනවසර ඉදිකිරීම් මෙන්ම එළවළු වගාවන් සඳහා අවිධිමත් ලෙස ඉඩම් පරිහරණය කිරීම නිසා මෙසේ පාංශු ඛාදනය සිදුවන බව හදබිම අධිකාරිය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r1309209</link>
    <topic>ලිපිකාරිනියගේ ජංගම දුරකතනය ගුරුවරියගේ නිවෙසින් හමුවෙලා</topic>
    <author>දේවහුව සමූහ - ඇම්.ඩී.මහින්දසිරි</author>
    <content>මහජන දිනය වන බදාදාට රජයේ කාර්යාලවල වැඩ අධිකය. පැමිණෙන පිරිසද අධිකය.අධ්‍යාපනයට සම්බන්ධ කාර්යාලයකි. ලිපිකාරිනියගේ මේසය වටා ගුරුවරියන් කීප දෙනෙක්ම රැඳී සිටිති. ඇය ඔවුන්ගේ අවශ්‍යතා ඉටුකරමින් සිටියදී ඇගේ ජංගම දුරකථනයට ඇමතුමක් ලැබුණි.ඊට පිළිතුරු දුන් ඇය දුරකථනය මේසය මතම තබා රාජකාරියේ නිරත වූවා ය.පැය දෙකකට පමණ පසු දිවා ආහාරය ගන්නා අවස්ථාවේදී ඇමතුමක් ලබා ගැනීමට ඇය දුරකථනය සෙවුවත් එය හමු නොවීය. දුරකථනය මේසය මත තැබූ බව ඇයට හොඳාකාරවම විශ්වාසය. දැන් නැත. දුරකථන ඇමතුමට පිළිතුරුදී පැය දෙකක පමණ වේලාවක්ද ගතවී ඇත. යාබද මේසයේ ලිපකාරිනියටද ඇය මේ බැව් දැන්වූවා ය. මේසය අසලට පැමිණ සිටි ගුරුවරියන් එකිනෙකා පිළිබඳව ඔවුන් දෙදෙනා සාකච්ඡා කරමින් සිටියදී එක් ගුරුවරියක් පිළිබඳව සැකයක් මතුවිනි. ඇය මීට ඉහතදී පාසල්වල සිදුව ඇති සොරකම් හා අශෝභන සිද්ධීන් කීපයකට චෝදනා ලැබූ තැනැත්තියකි.වැරැදීමකින් රැගෙන ගියා නම් එය ආපසු දීමට කාලය හොඳටම ප්‍රමාණවත් ය. එක් ලිපිකාරිනියක් නැති වූ දුරකථනයේ අංකයට ඇමතුමක් ගත්තේ ය. පිළිතුරු ලැබුනේ පිරිමියෙකුගෙනි.අපේ ඔෆිස් එකේ නෝනා කෙනෙක්ගේ පෝන් එකක් නැති උනා. මේ ඒ පෝන් එක. දැන් තියෙන්නේ කොහෙද?ඇය විමසද්දී ඔහු පිළිතුරු දුන්නේ ය. මේක මගේ නෝනාගේ පෝන් එක. ඔහුට කීමට ලැබුනේ එපමණකි. දුරකථනය විසන්ධි විය. එදින සවස්වන තුරු බලා සිටියත් දුරකථනය නොලැබුණි.ලිපිකාරිනියන් දෙදෙනා ත්‍රිරෝද රථයකින් තමන් සැක උපදවා සිටි ගුරුවරියගේ නිවෙසටම ගියහ. වැරදීමකින් නෝනා මගේ ෆෝන් එක ගෙනැත් තියෙනවා. කරුණාකරලා ඒක දෙන්න.කිසිවක් කතා නොකළ ගුරුවරිය ගේ තුළට ගොස් දුරකථනය ගෙනැවිත් දුන්නා ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r13092010</link>
    <topic>‘පර්මිට්’ නැතිව සෙනඟ ඇදපු A/C බස් දෙක කොට උඩ</topic>
    <author>කන්තලේ සමූහ සහ ත්‍රිකුණාමලය විශේෂ</author>
    <content>මගී ප්‍රවාහන බලපත්‍ර නොමැතිව ත්‍රිකුණාමලයේ සිට කොළඹ දක්වාත්, කොළඹ සිට ත්‍රිකුණාමලය දක්වාත් ගමන් කරමින් තිබූ අධි සුඛෝපභෝගි බස් රථ 2ක් 16දා රාත්‍රි 11 ට හා 17දා අලුයම 4.30 ට පමණ කන්තලේ ඔරලෝසු කණුව හන්දිය අසලදී ත්‍රිකුණාමලය මාර්ගස්ථ මගී ප්‍රවාහන අධිකාරියේ වැටලීම් ඒකකය හා කන්තලේ මූලස්ථාන පොලිසියේ රථවාහන අංශයේ නිලධාරීන් විසින් ඒකාබද්ධව වටලා අත්අඩංගුවට ගෙන ඇත.එම්. එස්. ලංකා සමාගම, කොළඹ ලිපිනය සඳහන් මේ ඇවුරෝ නවීන බස් රථ දෙක දැනට වසර ගණනාවක සිටම පෞද්ගලික සංචාර යන මුවාවෙන් රාත්‍රි කාලයේ කොළඹ – ත්‍රිකුණාමලය මාර්ගයේ ගමන් කර ඇති අතර මෙහි ප්‍රවේශපත්‍රයක මිල සාමාන්‍ය ගාස්තුව මෙන් දෙගුණයකි. එනම් රුපියල් 850 කි. මෙම බස් රථ මීට ප්‍රථම අත්අඩංගුවට ගෙන අධිකරණය හමුවට පමුණුවා රුපියල් ලක්‍ෂයක දඩ මුදලක් ද අය කරගෙන තිබේ.බස් රථ දෙක කන්තලේ පොලිස් භාරයට ගෙන ඇති අතර, එහි රියැදුරන් දෙදෙනා ඊයේ (18) කන්තලේ දිසා අධිකරණය හමුවට ඉදිරිපත් කිරීමට නියමිතව තිබුණි.කන්තලේ මූලස්ථාන පොලිස් ස්ථානාධිපති ප්‍රධාන පොලිස් පරීක්‍ෂක නිමල් බංඩාර මහතාගේ උපදෙස් පිට රථවාහන අංශයේ ස්ථානාධිපති පොලිස් පරීක්‍ෂක හපුආරච්චි, පොලිස් සැරයන්වරුන් වන ගුණරත්න (21738), හේරත් (31392), මාර්ගස්ථ ප්‍රවාහන අධිකාරියේ ප්‍රධාන ජංගම පරීක්‍ෂක ඩබ්. පී. ජී. උබයවර්ධන, ජංගම පරීක්‍ෂකවරුන් වන ඩී. ටී. ජී. එමිල් හේමන්ත, ඩී. ඒ. කේ. විජේබණ්ඩාර, එච්. බී. කේ. ගයාන් සංජීව, යූ. ජී. යටිගම්මන, එච්. ඒ. අනුරසේන, යන නිලධාරීහු මෙම වැටලීම සිදුකොට සැකරුවන් දෙදෙනා හා බස් රථ දෙක අත්අඩංගුවට ගෙන තිබුණි.බස් රථ දෙකෙහි සිටි මගීහු එවෙලෙහිම එම සමාගමේ බස් රථ 2ක් එම ස්්ථානයට ගෙන්වා කොළඹට හා ත්‍රිකුණාමලයට යළි අයකිරීමකින් ද තොරව පිටත්කර හැරීමට මාර්ගස්ථ ප්‍රවාහන අධිකාරියේ හා පොලිස් රථවාහන අංශයේ නිලධාරීහු පියවර ගත්හ.මෙහි දැක්වෙන්නේ අත්අඩංගුවට ගෙන කන්තලේ මූලස්ථාන පොලිසියේ රඳවාගෙන ඇති සුඛෝපභෝගි ඇව්රෝ බස් රථ දෙක හා මගියෙකුට නිකුත් කර තිබූ ආසන වෙන්කිරීමේ කුවින්තාසියකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=r13092012</link>
    <topic>සිල් සුවඳින් සුවඳවත් වූ සෝමාවතිය පින් බිම</topic>
    <author>සීගිරිය විශේෂ</author>
    <content>දඹුල්ල රජමහා විහාර මැද පන්සලේ පිහිටි ඉපැරණි සෝමාවති චෛත්‍යය ඉදිරිපිට (19) දින උපාසක උපාසිකාවන් දහසක් දෙනාගේ සහභාගීත්වයෙන් සීල, භාවනා වැඩසටහනක් පැවැත්විණි.මැද පන්සලේ විහාරාධිපති අඹගස්වැවේ ශශ්‍රී රාහුල හිමියන්ගේ අනුශාසනා පරිදි එහි පැවිදි වූ භික්ෂුන් වහන්සේලා 50 නමක් පැවිදි දිවිය ආරම්භ කැර තිස් වසරක් සැමරීම මෙහි අරමුණ වී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=s1309201</link>
    <topic>ශ්‍රී ලංකාව ‘බී’ කාණ්ඩයෙන් තරග බිමට</topic>
    <author>ෆවුස් මොහොමඩ් තායිලන්තයේ සිට...</author>
    <content>ආසියානු සත් සාමාජික රගර් පිටියේ ප්‍රබලතම කණ්ඩායම් දෙකක් වන චීන තායිපේ හා කසකස්තානය සමග තායිලන්ත සෙවන්ස් තරගාවලියේ ‘බී’ කාණ්ඩය යටතේ ශ්‍රී ලංකාව තරග වදියි.මෙවර තරගාවලියට අලුතින් එක්වූ ඉන්දියාව, උස්බෙකිස්තානය, කාම්බෝජය හා ලාඕසය කාණ්ඩය හතරේ සිවුවැනි කණ්ඩායම ලෙස නම් කර ඇත. ඒ අනුව හෙට ඇරැඹෙන තායිලන්ත සත් සාමාජික තරගාවලියට එක්වන රටවල් ගණන 16කි.තරගාවලියේ පළමු දිනයේ දී නවක කණ්ඩායම් හතර අතරේ ‘රවුන්ඩ් රොබින්’ ක්‍රමයට තරග පැවැත්වෙන අතර එහි ප්‍රතිඵල අනුව දෙවැනි දිනයේ දී එම කණ්ඩායම් 13 සිට 16 දක්වා ශ්‍රේණිගත කිරීම සිදුකෙරේ.ආසියානු සත් සාමාජික තරගබිමේ විශිෂ්ටතම කණ්ඩායම් ශ්‍රේණිගත කිරීමේ වාර්ෂික තරගමාලාවේ දෙවැනි තරගාවලිය වන තායිලන්ත සෙවන්ස් තරගාවලියට එක්වූ ශ්‍රී ලංකා කණ්ඩායම ඊයේ තායිලන්තය බලා පැමිණියේය.මෙවර කණ්ඩායමේ ස්ථානගත ක්‍රීඩකයන්ගෙන් සමබරවී ඇති අතර පසුගියදා පැවැති මැලේසියානු සෙවන්ස් තරගාවලිය නියෝජනය කළ කණ්ඩායමට වඩා අතිරේක ක්‍රීඩකයන් දෙදෙනකු වැඩිපුර එක්වී සිටිති.තායිලන්ත සෙවන්ස් කාන්තා තරගාවලිය අද ඇරැඹේමේ අතර ආසියානු කලාපයේ විශිෂ්ටතම කාන්තා සත් සාමාජික රගර් කණ්ඩායම තෝරාගැනීමට පැවැත්වෙන තරගමාලාවේ පළමුවැන්න තායිලන්ත සෙවන්ස් කාන්තා තරගාවලිය අද තායිලන්තයේ චොන්බුරි කැම්පස් ක්‍රීඩාංගණයේ දී ආරම්භවේ.කණ්ඩායම් 12ක් තරග වදින මේ තරගාවලියේ එක් එක් කාණ්ඩ පිළිවෙළින් ඩබ්, එක්ස්, වයි හා ඉසෙඩ් යනුවෙන් කාණ්ඩ ගත කොට ඇති අතර ශ්‍රී ලංකාව ‘එක්ස්’ කාණ්ඩයෙන් තරග වදින්නේ හොංකොං හා තායිලන්තය සමගය.ශ්‍රී ලංකාව සහභාගි වන පළමු තරගය හොංකොං පිල සමග අද ශ්‍රී ලංකා වේලාවෙන් පෙරවරු 7.50ට පැවැත්වෙන අතර දෙවැනි තරගය තායිලන්තය සමග ශ්‍රී ලංකා වේලාවෙන් පෙරවරු 9.10ට පැවැත්වේ. තරගාවලියේ අර්ධ අවසන් පූර්ව තරග වටයත් අද පස්වරුවේ පැවැත්වීමට නියමිතය.කාන්තා තරගාවලියේ දෙවැනි දිනය වන හෙට තරග පැවැත්වෙන්නේ පිරිමි තරගාවලියේ පළමු දිනයේ තරග හා මිශ්‍රවය. ඒ අනුව දෙවැනි දිනයේ දී පළමු තරග 6 කාන්තා තරගාවලිය සඳහාත්, දෙවැනි තරග 6 පිරිමි තරගාවලිය සඳහාත් වශයෙන් එකම ක්‍රීඩාංගණයේ තරග හයෙන් හයට පැවැත්වේ. කාන්තා තරගාවලියේ අවසන් මහා තරගය පැවැත්වීමට නියමිතව ඇත්තේ හෙට ශ්‍රී ලංකා වේලාවෙන් පස්වරු 6.10ටය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=s1309202</link>
    <topic>ජාතික ශූරතාවලියේ ප්‍රතිඵල ජාත්‍යන්තර ජයග්‍රණවල පෙර නිමිත්තක්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ නිමාව දුටු 91වැනි ජාතික මලල ක්‍රීඩා ශූරතාවලියේ ප්‍රතිඵල අනුව ලබන වසරේ ජාත්‍යන්තර ජයග්‍රහණ කිහිපයක් කෙරෙහි විශ්වාසය තැබිය හැකි බව ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පවසයි.ලබන වසරේ පැවැත්වෙන ආසියානු ක්‍රීඩා උළෙල, පොදු රාජ්‍ය මණ්ඩල ක්‍රීඩා උළෙල, ආසියානු කනිෂ්ඨ මලල ක්‍රීඩා ශූරතාවලිය හා යොවුන් ඔලිම්පික් තරගාවලිය ඉලක්ක කොට ක්‍රීඩක ක්‍රීඩිකාවන් සුදානම් කළ යුතු බව ඒ මහතා පෙන්වා දෙයි.ජාතික මලල ක්‍රීඩා ශූරතාවලියේදී මීටර් 400 පිරිමි තරගයේදී ක්‍රීඩකයන් දෙදෙනකු තත්පර 47ට අඩු කාලයක් වාර්තා කිරීම යහපත් අනාගතයක පෙර නිමිති පහළ වීමක් බව ප්‍රනාන්දු මහතා පෙන්වා දෙයි. එම තරගයේදී කසුන් කල්හාර සෙනෙවිරත්න තත්පර 46.65ක් හා දිලාන් ආලෝක තත්පර 46.95ක දක්ෂතාවක් වාර්තා කළහ.මීටර් 800 කාන්තා තරගයේදී ඩබ්ලිව්.කේ.එල්.ඒ.නිමාලී විනාඩි 2:04.32ක කාලයක් වාර්තා කිරීම හා ගයන්තිකා අබේරත්න විනාඩි 2:04.91ක කාලයක් වාර්තා කිරීමද විශේෂ අවධානයට ලක්විය යුත්තක් බව මලල ක්‍රීඩා සභාපතිවරයා පෙන්වා දෙයි. මේ හේතුවෙන් මීටර් 800 කාන්තා තරග ජයග්‍රහණ පිළිබඳ ආසියානු මට්ටමේදී බලාපොරොත්තු වැඩිවන බව පාලිත ප්‍රනාන්දු මහතා පැවැසීය.බොහෝ කලකට පසුව මීටර් 100 පිරිමි තරගයේදී තරගකාරීත්වය වැඩිවීම ජාතික මලල ක්‍රීඩා ශූරතාවලියේ කැපී පෙනෙන තවත් සිදුවීමක් බව සඳහන් කළේය. “කෙටි කලක් පිටියෙන් ඉවත් සිටි පාසල් ක්‍රීඩක හිමාෂ ඒෂාන් හා උමංග සුරේන්ද්‍ර අතර තරග අවසානයේ ප්‍රබල තරගකාරිත්වයක් තිබුණා. මෙය තවත් වර්ධනය කර ගැනීම වැදගත්. ජතික සංචිතවලදී අවධානය යොමු කර දක්ෂතා වර්ධනය කරගත යුතු ඉලක්ක කිහිපයක් ජාතික ශූරතාවලියේදී අපට ලැබුණා” ප්‍රනාන්දු මහතා පැවැසීය.ශ්‍රී ලංකා මලල ක්‍රීඩා සංගමය මේ වසරේ මෙහෙයවන ලද අවසාන තරගාවලිය මෙය වු අතර ලංකා ‍බැංකුවේ අනුග්‍රහය හිමිවීම විශාල ශක්තියක් බව ඒ මහතා වැඩිදුරටත් පැවැසීය.අන්තර් ජාතික මලල ක්‍රීඩා ලකුණු සටහන අනුව ජාතික මලල ක්‍රීඩා ශූරතාවලියේ දක්ෂතම ක්‍රීඩක ක්‍රීඩිකාවෝ-පිරිමි කඩුලු පැනීමේ ද දක්ෂතම ක්‍රීඩකයා කේ.එම්.එන්.ජේ.ගුණතිලක-යුද හමුදාව (මී.400 කඩුලු තත්.52.19-ලකුණු 1022)විසිකිරීමේ ඉසව්වල දක්ෂතම ක්‍රීඩකයා ඩී.එස්.රණසිංහ-යුද හමුදාව (හෙල්ල විසිකිරීම මී.70.85-ලකුණු 958)පැනීමේ ඉසව්වල දක්ෂතම ක්‍රීඩකයා මංජුල කුමාර-ගුවන් හමුදාව (උස පැනීම මී.2.20-ලකුණු 1073)කෙටිදුර ඉසව්වල දක්ෂතම ක්‍රීඩකයා කසුන් කල්හාර සෙනෙවිරත්න-නාවික හමුදාව (මී.400 තත්.46.65-ලකුණු 1072)කෙටිදුර ඉසව්වල දක්ෂතම ක්‍රීඩිකාව චන්ද්‍රිකා සුභාෂිනී-ගුවන් හමුදාව (මී.400 තත්.53.05-ලකුණු 1096)උස පැනීමේ ඉසව්වල දක්ෂතම ක්‍රීඩකයා මංජුල කුමාර-ගුවන් හමුදාව (උස පැනීම මී.2.20-ලකුණු 1073)මැද දුර ඉසව්වල දක්ෂතම ක්‍රීඩිකාව ‍ඩබ්.කේ.එල්.ඒ.නිමාලී-ගුවන් හමුදාව (මී.800 වි.2:04.32-ලකුණු 107)දුර පැනීමේ ඉසව්වල දක්ෂතම ක්‍රීඩිකාව යු.කේ.එන්.රත්නායක-යුද හමුදාව (මී.3000 බාධක වි.10:41.76-ලකුණු 997)කාන්තා කඩුලු පැනීමේ දක්ෂතම ක්‍රීඩිකාව ටී.ජී.එන්.ඩී.වික්‍රමසිංහ-යුද හමුදාව (මී.400 කඩුලු වි.1:00.12-ලකුණු 1018)පැනීමේ ඉසව්වල දක්ෂතම ක්‍රීඩිකාව එන්.ඩී.ඩී.ප්‍රියදර්ශනී-යුද හමුදාව (දුර පැනීම මී.5.97-ලකුණු 981)විසිකිරීමේ ඉසව්වල දක්ෂතම ක්‍රීඩිකාව නදීකා ලක්මාලී-යුද හමුදාව (හෙල්ල විසිකිරීම මී.59.12-ලකුණු 1041)දක්ෂතම මලල ක්‍රීඩිකාව චන්ද්‍රිකා සුභාෂිනී-ගුවන් හමුදාව (මී.400 තත්.53.05-ලකුණු 1096)දක්ෂතම මලල ක්‍රීඩකයා මංජුල කුමාර-ගුවන් හමුදාව (උස පැනීම මී.2.20-ලකුණු 1073)මැදි දුර දිවීම සහ දුර දිවීමේ දක්ෂතම ක්‍රීඩකයා ඉඳුනිල් මධුෂාන් හේරත්-යුද හමුදාව (මී.800 වි.1:51.11-ලකුණු 997)තනි පුද්ගල ඉසව්වල විශිෂ්ඨතම ක්‍රීඩකයා හෝ ක්‍රීඩිකාව චන්ද්‍රිකා සුභාෂිනී-ගුවන් හමුදාව (මී.400 තත්.53.05-ලකුනු 1096).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=s1309203</link>
    <topic>මලල ක්‍රීඩා සංචිතයට මී.800 සුපිරි තරුවක්</topic>
    <author>ප්‍රින්ස් ගුණසේකර</author>
    <content>ජාතික මලල ක්‍රීඩා ශූරතාවලියේදී කැපී පෙනෙන දක්ෂතා දැක්වු හම්බන්තොට සූරියවැව ගයන්තිකා අබේරත්න ක්‍රීඩිකාව මලල ක්‍රීඩා සුපිරි සංචිතයට තෝරා ගැනීමේ වැඩි අවස්ථාවක් ඇතැයි වාර්තා වේ.මේ මස අගදී ප්‍රකාශයට පත් කිරීමට නියමිත නවතම සුපිරි සංචිත ක්‍රීඩක ක්‍රීඩිකා ලැයිස්තු‍වට ඇතුළත්වීමේ අවස්ථාව ඇයට වැඩි වශයෙන් ඇත්තේ මීටර් 800 කාන්තා තරගයේදී දක්වන ලද දක්ෂතාව හේතුවෙනි. කොළඹ සුගතදාස ක්‍රීඩාංගණයේ පෙරේදා නිමාවු ජාතික මලල ක්‍රීඩා ශූරතාවලි‍යේදී ගයන්තිකා අබේරත්න මීටර් 800 කාන්තා ඉසව්ව විනාඩි 2:04.91කින් නිමකර රිදී පදක්කම දිනා ගත්තාය. ඇයට තියුණු සටනක් දුන් ඩබ්ලිව්.කේ.එල්.ඒ.නිමාලී විනාඩි 2:04.32කින් රන් පදක්කම දිනා නව තරග වාර්තාවක්ද බිහි කළාය.ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පසුගියදා ප්‍රකාශ කළේ අන්තර්ජාතික තරගාවලි ඉලක්ක කරගෙන තෝරාගත් ඉසව් කිහිපයක ක්‍රීඩක ක්‍රීඩිකාවන් පමණක් සුපිරි සංචිතයට එක් කරගන්නා බවයි. මීටර් 800 කාන්තා ඉසව්වද එයට ඇතුළත්වන අතර ඩබ්ලිව්.කේ.එල්.ඒ.නිමාලී හා ගයන්තිකා අබේරත්න දෙදෙනාටම සුපිරි සංචිතයේ අවස්ථාව ලැබෙනු ඇතැයි විශ්වාස කෙරේ.ගයන්තිකා අබේරත්න මීටර් 800ට අමතරව මීටර් 1500 කාන්තා තරගය විනාඩි 4:21.00කින් නිමකර නව තරග වාර්තාවක්ද බිහි කිරීමට සමත් වුවාය.ගයන්තිකා අබේරත්න මීටර් 800 ඉසව්වට සහභාගිවීමට පෙර මීටර් 5000 තරග ඉසව්වේදී දක්ෂතා දක්වා ඇති අතර පසුගිය වසරේ ජාතික රට හරහා දිවීමේ ශූරියද වෙයි. කිලෝමීටර් 8ක් දුරැති එම ඉසව්ව විනාඩි 29 තත්පර 54කින් ඇය ජය ගත්තාය.ගයන්තිකා අබේරත්න ජාතික මලල ක්‍රීඩා ශූරතාවලිය නියෝජනය කළේ නාවික හමුදාවෙනි.ඡායාරූපය-රංජිත් අසංක.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=s1309204</link>
    <topic>දිල්රුවන් පෙරේරාගෙන් විශිෂ්ට පන්දු යැවීමක්</topic>
    <author/>
    <content>නවසීලන්ත 'ඒ' පිල සමග පල්ලේකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන නිල නොලත් ටෙස්ට් තරගයේ දී විශිෂ්ට පන්දු යැවීමක නිරත වෙමින් කඩුලු 6ක් දවාගැනීමට දිල්රුවන් පෙරේරා සමත්විය. තෙවැනි දිනට ඊයේ පන්දුවට පහදුන් නවසීලන්ත 'ඒ' පිල කඩුලු 9ක් දැවී ලකුණු 299ක් ලබා සිටියදී ඉනිම අත්හිටුවීමට තීරණය කළේය.තෙවැනි දිනය නිමාවන විට ශ්‍රී ලංකා 'ඒ' පිල දෙවැනි ඉනිමට ඕවර 19කදී කඩුලු තුනක් දැවී ලකුණු 135ක් රැස්කර තිබිණි. නොදැවී කඩුල්ලේ රැදී සිටි කුසල් ජනිත් පන්දු 45කින් හතරේ පහර 10ක් සමගින් ලකුණු 62ක් හා කිත්රුවන් විතා‍නගේ හතරේ පහර 5ක් සමගින් ලකුණු 30 (පන්දු 31) රැස්කරගෙන සිටියේය.නවසීලන්ත පළමු කඩුල්ලට ලකුණු 80ක් එක් කිරීමට නායක ඇන්ටන් දෙව්සිච් හා කාල් කචෝපා සමත්විය. පළමු කඩුල්ල ලෙස දෙව්සිච් දවාගැනීමට දිල්රුවන් පෙරේරා සමත්විය. කචෝපා සමග දෙවැනි කඩුල්ලට එක්වු ඩැලේ මිචෙල් ඉනිමේ සාර්ථක සබඳතාව ‍ගොඩනගමින් මුළු ලකුණු 175 දක්වා ලකුණු පුවරුව ඉහළ දැමීය.එම සබඳතාව බිඳ දමමින් දෙව්සිච් ක්‍රීඩාගාරයට හරවා යැවීමට යළි ක්‍රියාත්මක වු දිල්රුවන් පෙරේරාට හැකිවිය. ඉනිමේ වැඩිම ලකුණුලාභියා වු කචෝපා පන්දු 163කට මුහුණ දෙමින් ලකුණු 104ක් රැස් කළේය. ඊට හතරේ පහර 10ක් හා හයේ පහර 3ක් ඇතුළත් විය. ක‍චෝපාගේ ඉනිමට තිත තබමින් කඩුල්ල මුවා කිරීමේ වරටද හසුකර ගැනීමට චතුරංග ද සිල්වා සමත්විය.නවසීලන්ත පිතිකරුවන්ට හිසරදයක් වු දිල්රුවන් පෙරේරා ලකුණු 87කට කඩුලු 7ක් දවාගත් අතර ඊට අනගි සහයක් ලබාදුන් චතුරංග ද සිල්වා කඩුලු 3ක් බිඳ දැමුවේය.ශ්‍රී ලංකා 'ඒ' පළමු ඉනිම-252 සියල්ලන් දැවී (ඕවර 83.4) දෙවැනි ඉනිම-135/3 (ඕවර 19) කුසල් ජනිත් නොදැවී 63, කිත්රුවන් විතානගේ නොදැවී 30නවසීලන්ත 'ඒ' පළමු ඉනිම-299/9 ඉනිම අත්හිටුවන ලදි (ඕවර 80) කාල් කචෝපා 104, ලුක් රෝන්ච් 47, ඩැලේ මිචෙල් 41 (දිල්රුවන් පෙරේරා 87/6, චතුරංග සිල්වා 60/3).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=s1309205</link>
    <topic>කාල්ටන් බාස්කට්බෝල් ශූරතාවලියේ අවු‍.14න් පහළ තරග අද ඇරැඹේ</topic>
    <author>නිරෝෂාන් ප්‍රියංකර</author>
    <content>කාල්ටන් බාස්කට්බෝල් ශූරතාවලියේ මෙවර අතිරේක ඉසව්වක් ලෙසින් එක්වු අවු.14න් පහළ සමස්ත ලංකා පාසල් තරගාවලිය අද සිට 23 වැනිදා දක්වා පැවැත්වේ. බාලක කණ්ඩායම් 36ක් හා බාලිකා කණ්ඩායම් 20ක් තරගාවලියට ඇතුළත්ව සිටිති.කාණ්ඩ අටක් යටතේ බාලක තරග පැවැත්වෙන අතර බාලිකා තරග කාණ්ඩ 4ක් යටතේ පැවැත්වෙති.අවු.19න් පහළ පාසල් දක්ෂතම ක්‍රීඩකයන් සහභාගීවන තරගාවලිය හෙට (21) සහ අනිද්දා (22) දෙදින පැවැත්වීමට නියමිතය.ගුවන් හමුදාවට තියුණු ජයක්පීටරයිට් පිල සමග හෙන්රි පේද්‍රිස් පිටියේ පැවැති තරගයෙන් තියුණු ජයක් හිමිකර ගැනීමට ගුවන් හමුදා පිල සමත්විය.තරගයේ පළමු භාගය නිමාවන විට පෙරමුණ ගැනීමට පීටරයිට් සමත්ව සිටියේ ලකුණු 19-35ක් ලෙසිනි.එහෙත් දෙවැනි වටයේදී ක්‍රියාත්මක වු ගුවන් හමුදා ක්‍රීඩකයෝ ලකුණු 43ක් ලබාගත්තේ තරගයේ ජය තමන් සතු කරගනිමිනි. පීටරයිට්ස් පිලට දෙවැනි භාගයේදී ලබාගත හැකිවුයේ ලකුණු 25ක් පමණි.ජයග්‍රාහී ගුවන් හමුදා පිලට රවී දොඩන්ගොඩ ලකුණු 20ක් එක්කළ අතර පීටරයිට්ස් පිලේ ලක්ෂාන් සමරසිංහ ලකුණු 25ක් වාර්තා කළේය.කොළඹ බුල්ස් හා මොරටුව අතර තරගයෙන් ලකුණු 35-43ක් ලෙස ජයගැනීමට බුල්ස් පිල සමත්විය. පළමු භාගය නිමාවන විට බුල්ස් පෙරමුණ ගෙන සිටියේ ලකුණු 29-14ක් ලෙසිනි. ඩී.රාජපක්ෂ ලකුණු 17ක් බුල්ස්ට එක්කළ අතර මොරටුව වෙනුවෙන් එස්.ඩි.මෙල් ලකුණු 10ක් ලබාගත්තේය.දෙවැනි ‍කොටසේ අර්ධ අවසන් පූර්ව වටය අදශූරතාවලියේ දෙවැනි කොටසේ අර්ධ අවසන් පූර්ව වටයට කණ්ඩායම් තෝරාගැනීම තරග වටයේ දෙවැනි දිනට පැවැති තරගවලින් ජයග්‍රහණ හිමිකර ගැනීමට හම්බන්තොට යූත්, ගුවන් හමුදා 'බී', කොළඹ 'බී' හා ඩීපීඑම්සී කණ්ඩායම් සමත්වුහ.කොළඹ 'බී' පිල හමුවේ ස්ටැලියොන්ස් ලකුණු 60-43කින්ද, ඩීඑම්පීසී හමුවේ ඕල්ඩ් තෝමියන්ස් ලකුණු 59-55කින් පරාජයට පත්විය. මේ තරග අමාල් පිටියේදී පැවැත්විණි.පොලිස් පිටියේදී පැවැති තරගවලින් ගුවන් හමුදාව වෙතින් ලකුණු 68-36ක් ලෙස ඕල්ඩ් සේනානයකන්ස් පරාජයට පත්වු අතර කුරුණෑගල පිලට එරෙහිව ලකුණු 68-36ක ජයක් වාර්තා කිරීමට හම්බන්තොට යූත් කණ්ඩායම සමත්විය.ඒ අනුව දෙවැනි කොටසේ අර්ධ අවසන් පූර්ව වටයේදී කොළඹ 'බී', ඔටර්ස් 'බී', රාජකීය, ගුවන් හමුදා 'බී', මීගමුව, හම්බන්තොට යූත්, බෆලෝස් 'ඒ', ඩීඑම්පීසී තරග අමාල් ජාත්‍යන්තර බාස්කට්බෝල් පිටිය හා පොලිස් පිටියේදී අද පස්වරුවේ පැවැත්වීමට නියමිතය.එම තරගවලින් ජය ගන්නා කණ්ඩායම් අවසන් පූර්ව වටයට සුදුසුකම් ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=s1309206</link>
    <topic>අළු‍බොමුල්ල ක්‍රිකට් ශූරතාව මොරටුවට</topic>
    <author>කළුතර මධ්‍යම විශේෂ</author>
    <content>පානදුර අළුබෝමුල්ල සී.ඩී.ක්‍රිකට් ඇකඩමිය සංවිධාන කළ අවු.14න් පහළ ක්‍රිකට් තරගාවලියේ ශූරතාව හිමිකර ගැනීමට මොරටුව එස්.ජේ.ඩබ්.ක්‍රිකට් ඇකඩමිය සමත්විය. එස්.මහින්ද විද්‍යාලයීය ක්‍රීඩා පිටියේ නුගේගොඩ ක්‍රිකට් ඇකඩමි පිල සමග පැවැති අවසන් තරගයෙන් කඩුලු 8ක ජයක් මොරටු කණ්ඩායම හිමිකර ගත්තේය.‍තරගාවලියේ හොඳම පිතිකරු ලෙස හසිඳු විජේවර්ධන (එස්.ජේ.ඩබ්), හොඳම පන්දු යවන්නා ලෙස නවෝද් දිල්ශාන් (එස්.ජේ.ඩබ්), අවසන් තරගයේ වීරයා කේසර මහිම සම්මාන දිනාගත් අතර තරගාවලියේ වීරයා ලෙස නුගේගොඩ ක්‍රිකට් ඇකඩමියේ නුරාජ් ප්‍රසංග නම් කෙරිණි.ජය සංකේත ප්‍රදානය බස්නාහිර පළාත් සභා මන්ත්‍රී නිමල් චන්ද්‍රරත්න, විදුහල්පති සුනිල් වලාකුළුගේ හා අසංග ප්‍රේමලාල් මහත්වරුන්ගේ ප්‍රධානත්වයෙන් පැවැත්විණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=s1309207</link>
    <topic>හිටපු බොක්සිං ශූරයා මිය යයි</topic>
    <author/>
    <content>හිටපු හෙවිවෙයිට් බොක්සිං ශූර කෙන් නෝටන් මහතා මිය යයි. මතහේදාත්මක තරග තීන්දුවකදී ප්‍රකට බොක්සිං ශූර මොහොමඩ් අලි පරාජය කරමින් ප්‍රසිද්ධියට පත්වු නෝටන් මහතා මිය යද්දී 70 වැනි වියෙහි පසුවිය.ක්‍රීඩාවට අමතරව රංගන දිවියේ හා ක්‍රීඩා විස්තර ප්‍රකාශයෙහි නෝටන් මහතා දක්ෂතා දැක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=s1309208</link>
    <topic>ජාඇල පාපැදි සවාරිය 22දා</topic>
    <author/>
    <content>ජාඇල සා.ක්ෂේවියර් ක්‍රීඩා සමාජය සංවිධාන කරන විවෘත ස්ටැන්ඩර්ඩ් පාපැදි සවාරිය මේ මස 22 වැනිදා පෙ.ව 8.30ට ජාඇල දී පැවැත්වේ.ගම්පහ දිස්ත්‍රික් පාපැදි සංගමයේ මෙහෙයවන තරගය ජාඇලින් ආරම්භ වී ඒකල, ගම්පහ, උඩුගම්පොල, රද්දොලුව, සිදූව හරහා ජාඇලට පැමිණෙන අතර වට තුනකින් සමන්විත වේ.තරගයේ ජයග්‍රහකයාට ෆීලික්ස් පෙරේරා ශූරතා කුසලානය සමගින් රු.25000ක්ද, දෙවැනියාට රු.15000ක් තෙවැනියාට රු.10000ක් හිමිවන අතර දහවැනි ස්ථානය දක්වා මුදල් ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=s1309209</link>
    <topic>සන්රයිසස් ඔටාගෝ ප්‍රධාන තරගාවලියට</topic>
    <author/>
    <content>ඉන්දියාවේ මේ දිනවල පැවැත්වෙන චැම්පියන් ලීග් විස්සයි 20 ක්‍රිකට් තරගාවලියේ හයිද්‍රබාද් සන්රයිසස් කණ්ඩායම හා ඔටාගෝ වොල්ව්ස් කණ්ඩායම ප්‍රධාන තරගාවලියට සුදුසුකම් ලැබූහ. සුදුසුකම් ලැබීමේ තරග වටයේදී සහභාගී වු තරග දෙකම ජය ගැනීමේ වාසිය මත එම කණ්ඩායම් දෙක ඉදිරියට පැමිණ සිටිති.සුදුසුකම් ලැබීමේ වටයට සහභාගිවී සිටින ශ්‍රී ලංකාවේ කඳුරට මෙරූන්ස් පිල හා පාකිස්තානයේ ෆයිස්ලාබාද් වොල්ව්ස් අතර තරගය අද පැවැත්වේ. අපරාජිත ඔටාගෝ හා සන්රයිසස් කණ්ඩායම්ද අද එකිනෙකා හමුවෙති.මේ වනවිට මෙරූන්ස් හා ෆයිස්ලාබාද් වොල්ව්ස් කණ්ඩායම් තරගාවලියෙන් ඉවතට ගොස් සිටිති. චැම්පියන් ලීග් ක්‍රිකට් තරගාවලිය මේ 21වැනිදා රාජස්තාන් රෝයල් හා මුම්බායි ඉන්දියන් අතර තරගයෙන් ආරම්භ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=f1309201</link>
    <topic>අද නම් වෙල්ගමගේ සින්දුවලට මාත් වශී වුණා</topic>
    <author>අන්දොස් සොයන්නේ</author>
    <content>ජනාධිපති මහින්ද රාජපක්ෂ මහතා ගිය සති අන්තයේ ගත කළේ කොළඹින් බැහැරවය. උත්සව කිහිපයක් සහ වයඹ, මධ්‍යම හා උතුරු පළාත් සභා මැතිවරණයේ රැස්වීම් කිහිපයක් යොදාගෙන තිබීම ඊට හේතු විය. ගිය සෙනසුරාදා ජනාධිපතිවරයා හෙලිකොප්ටර් යානයකින් ඕමන්තේ බලා නික්ම ගියේ සුවිශේෂී උත්සවයකට සහභාගී වීම සඳහාය. ජනාධිපතිතුමාව කුමාර වෙල්ගම මහතා විසින් ඉතා උණුසුම් අයුරින් පිළිගත්තේය.යාල් දේවිය අද අපේ මනාලියයිකුමාර වෙල්ගම මහතා සමඟ මෝටර් රථයේ නැණු ජනාධිපතිතුමා ඕමන්තේ දුම්රිය පොළ බලා පිටත්ව ගියේ ඉන් අනතුරුවය. ජනාධිපතිවරයා දුම්රිය පොළට ළඟා වන විටත් දුම්රිය පොළ මහත් උත්සවත්ශ්‍රීයක් ගෙන තිබුණි. ආණ්ඩුකාර ජී. ඒ. චන්ද්‍රසිරි, ඩග්ලස් දේවානන්ද, තිස්ස කරල්ලියද්ද, ඒ. එච්. එම්. අස්වර්, රෝහණ දිසානායක, ඉන්දීය මහ කොමසාරිස් වයි. කේ. සින්නා මහත්වරු ජනාධිපතිතුමා පිළිගත්තේ මහත් හරසරින්ය. ඕමන්ත දුම්රිය පොළේ කවුන්ටරයෙන් ජනාධිපතිවරයා ප්‍රවේශ පත්‍රයක් මිලදී ගත්තේ ප්‍රථම මඟියා බව සනිටුහන් කරමිනි.මනාලියක් අයුරින් හැඩගැන්වී සිටි යාල් දේවිය දුටුවන්ගේ නෙත් සිත් ඇද ගත්තේය. යාල් දේවියේ පුනරාගමනය පිළිබඳ නිවේදකයෙක් සිංහල බසින් වර්ණනා කළේය. රැස්ව සිටි දෙමළ ජනතාව අන්දමන්ද වී වට පිට බැලුවේ කිසිවක් නොතේරුණු නිසාය. වහා මයික්‍රෆෝනය සුරතට ගත් අස්වර් මහතා දමිළ බසින් “යාල් දේවිය අද අපේ මනාලියයි. වසර 23කට පසු දකුණේ ජනතාවගේ මිත්‍රත්වයේ පණිවිඩය රැගෙන ජනාධිපතිතුමා අද උතුරට යනවා. ජනාධිපතිතුමා සිංහල, දෙමළ, මුස්ලිම් අප සැමගේ එකම නායකයායි” කීවේය. දෙමළ ජනතාව අත්පුඩි ගසමින් ප්‍රීති ඝෝෂා කළහ.අපේ එකම නායකයා ඔබයිජනාධිපතිතුමා රැගත් යාල් දේවිය උදේ 8.20ට යෙදුණු සුබ හෝරාවේදී කිළිනොච්චිය බලා ගමන් ඇරඹුවේ විසිතුන් වසරකට පසුවය. ඉතිහාසයට නව පිටුවක් පෙරළමින් යාල් දේවිය නැවත කිළිනොච්චි බලා ගියේ රජ ගමනේය. යාල් දේවියේ ප්‍රභූ පර්යන්තයේ ජනාධිපතිතුමා අසුන් ගත් අතර, ඩග්ලස් දේවානන්ද මහතා ද ඒ අසලින් අසුන් ගත්තේය. මැති ඇමැතිවරු දමිළ ජනතාව ඇතුළු විශාල පිරිසක් ජනාධිපතිතුමා සමඟ යාල් දේවියෙන් කිළිනොච්චි බලා යෑමට වාසනාවන්ත වූූහ. යාල් දේවියේ ප්‍රභූ පර්යන්තයට පැමිණ දෙමළ ජනතාව ජනාධිපතිතුමා අසල නතර වූහ.“ඔබතුමා අපේ ජීවිත වාසනාවන්ත කළා. අපේ එකම නායකයා ඔබයි. ඔබතුමාට අපේ ගෞරවය” කියමින් දෑත් එක්කොට ආචාර කළහ.උතුරට තරම් මම මගේ ගමටවත් සේවය කර නෑ“බොහොම හොඳයි, මින් ඉදිරියට ඔයාලට කරදරයක් නෑනෙ. දැන් ඔයාලගෙ ප්‍රශ්නත් විසඳුනානෙ. අප්‍රේල් වෙනකොට යාපනයටත් යන්න පුළුවන්. රට හදන වැඩපිළිවෙළට ඔයාලගෙ සහායත් මට ඕනෑ.” ජනාධිපතිතුමා සිනාසෙමින් කීය.හිස පහත් කරමින් එය අනුමත කළ ඔවුහු ජනාධිපතිතුමාට නැවත ආචාර කරමින් නික්ම ගියහ.“ඔබතුමාගේ නායකත්වය අතිවිශිෂ්ටයි. ජාතීන් අතර සුහදතාවය නඟාසිටුවීමට ඔබතුමාගේ කැපවීම, මම අගය කරනවා. යාල් දේවිය යාපනය ගමන් ඇරඹූ පසු තලේමන්නාරම මන්නාරම් දුම්රිය මාර්ගත් හදන්නත් ඔබතුමාට හැකිවේවි. තලේමන්නාරම ඉඳල – ඉන්දියාවේ රාමේෂ්වරම් වලට බෝට්ටුවෙන් යන්න එතකොට පුළුවන්. මටත් එදාට බෝට්ටුවෙන් රාමේෂ්වරම් ගිහින් බුද්ධගයාවේ ඉන්න මගේ අම්මා බලන්න යන්න පුළුවන් යැයි, වයි. කේ. සින්නා මහතා කීවේ ජනාධිපතිතුමාට සුරත දිගුª කරමින්ය.“බලමු බලමු, මේක මගේ රට. මේ රට මම ගොඩනඟන්න ඕනෑ. මට උතුරු - දකුණ කියා වෙනසක් නැහැ.උතුරට තරම් මම මගේ ගමටවත් සේවය කරලා නැහැ. සේවය කිරීමේ දී මම බෙලිඅත්ත, යාපනය, කිළිනොච්චිය කියා වෙන් කළේත් නැහැ” ජනාධිපතිතුමා කීවේය. යුද්ධයේ සංහිඳියාවෙන් පසු කිළිනොච්චියට ළඟා වන යාල් දේවිය දැක බලා ගැනීමට අතිවිශාල දමිළ ජනතාවක් කිළිනොච්චි දුම්රිය ස්ථානය වටා එක්රැස් වී සිටියහ.ජනාධිපතිතුමා රැගත් යාල් දේවිය කිළිනොච්චියට ළඟා වෙද්දී ඔවුන්ගේ මුවේ සතුටු සිනා නැඟුණි. හින්දු සංස්කෘතියට අනුව විචිත්‍රවත් කර තිබූ කිළිනොච්චි දුම්රිය ස්ථානයේ දී ජනාධිපතිතුමාව මල් මාලා දමමින් මහත් හරසරින් දමිළ ජනතාව පිළිගත්හ. ජනතාවට දෑත් ඔසවා ආචාර කළ ජනාධිපතිතුමා අසලට පැමිණි ඇතැමෙක් ජනාධිපතිතුමා ස්පර්ශ කරමින් ප්‍රීති ඝෝෂා කළහ.පාලක මැදිරිය නිරීක්ෂණය කළ ජනාධිපතිතුමා යාපනයේ මධ්‍ය මහ විද්‍යාලය බලා නික්ම ගියේ ජී. ඒ. චන්ද්‍රසිරි, ඩග්ලස් දේවානන්ද මහත්වරුන් ද හෙලිකොප්ටර් යානයේ නංවා ගනිමින්ය.වනක්කම් සර්!එහිදී දිනේෂ් ගුණවර්ධන, සුසිල් ප්‍රේමජයන්ත මහත්වරු ජනාධිපතිතුමා පිළිගත්තේ ඉතා උණුසුම් අයුරින්ය. කේ. පී. හෙවත් කුමරන් පද්මනාදන් විසින් පාලනය කරන සෙන්චෝලයේ පිහිටි ළමා නිවාසයකට පැමිණි ජනාධිපතිතුමා කේ. පී. විසින් පිළිගත්තේ මහත් උණුසුම් අයුරින්ය. ජාතික කොඩි සොලවමින් සුදු ඇඳුමින් සැරසී සිටි කුඩා දැරියන්ට ජනාධිපතිතුමා ද සුරත දිගු කළේය. වනක්කම් සර් කියමින් දැරියන් ප්‍රීති ඝෝෂා කළහ. ජනාධිපතිතුමා ද දරුවන්ට “වනක්කම්” යැයි කීය.ඉරණමඩු පිහිටි ආරක්ෂක ආඥාපති කාර්යාලයට ජනාධිපතිතුමා ගියේ දිවා ආහාරය සඳහාය. අඹ ගස්වල සිසිලස විඳිමින් ජනාධිපතිතුමා සුහද කතාබහකට එක්විය. ගීත රාවයක් ගලා යද්දී සතුටින් මුසපත් වී සිටි පිරිස ගීත තනු මිමුණූහ. නැඟී සිටි කුමාර වෙල්ගම මහතා මයික්‍රෆෝනය සුරතට ගෙන,“ටජ් මහලක් තනවන්නට බෑ මට ඔබෙ සෙනෙහසට හිමි හිස් අහසේ ගෑ වෙන්න තරමට ගී සෑයක් බඳිමි”ගීතය ගායනා කළේ පිරිස ප්‍රීති ප්‍රමෝදයට පත් කරමින්ය. වන් මෝ, වන් මෝ කියමින් පිරිස කෑ ගැසූහ.සිනහ වෙමින් සිටි ජනාධිපතිතුමා අද නම් වෙල්ගමගෙ ගීත වලට ඔයාල විතරක් නෙමේ මාත් වශී වුණා යැයි කීවේ සියලුදෙනා සිනහා සයුරේ ගිල්වමින්ය.දිවා ආහාරයෙන් පසු ඩග්ලස් දේවානන්ද, චන්ද්‍රසිරි මහත්වරු හෙලිකොප්ටරයේ නංවා ගනිමින් ජනාධිපතිතුමා ගියේ චුන්නාකම් ග්‍රිඩ් විදුලි උප පොළ ජනතා අයිතියට පත් කිරීමේ මහෝත්සවයට සහභාගී වීම සඳහාය.ජනාධිපතිතුමාගේ පැමිණීම බලාපොරොත්තුවෙන් සිටි පවිත්‍රා වන්නිආරච්චි මහත්මිය අසලට පැමිණි නාගවිහාරාධිකාරී ඇගේ සුරතේ හසුනක් තැබුවාය. “මේක බලලා සහනයක් කරන්න” නාගවිහාරාධිකාරී කීහ. ඩබ්ලිව්. බී. ගනේගල මහතාට හසුන දෙමින් මේක බලන්නයැයි ඇය කීවාය. ගනේගල මහතා පසෙකට වී හසුන දිග හැරියේය. ගරු ඇමතිතුමියනි යුද සමයේ හමුදා කඳවුරු හා අවතැන් පිරිස් සිටියේ මගේ විහාරස්ථානයේයි. විහාරයේ විදුලි බිල මේ වනවිට ලක්ෂ 15ක් වෙනවා. එම කාලයේ සිදුවීම් පිළිබඳ සලකා බලා මෙම මුදල කපා හරින්න. මීට යාපනය නාගවිහාරාධිකාරී. ගනේගල මහතාට සිනහ පහළ විය.දශක දෙකකට පසු උතුරේ විදුලිබල පද්ධතිය සක්‍රීය කිරීමට සපැමිණි ජනාධිපතිතුමා පිළිගත්තේ පවිත්‍රා වන්නිආරච්චි හා ඩබ්ලිව්. බී. ගනේගල මහතාය. පිරිත් සජ්ඣායනය මධ්‍යයේ විදුලි උප පොළ ජනාධිපතිතුමාගේ සුරතින් ජනතා අයිතියට පත් විය. උප පොළ පරීක්ෂාවට ලක් කළ ජනාධිපතිතුමා තේ පානයෙන් පසු හෙළිකොප්ටරයෙන් නුවරඑළිය බලා පිටත්ව ගියේය.දැන් සර්ලත් කන්නෙ බනිස්ද?විපක්‍ෂනායක රනිල් වික්‍රමසිංහ මහතා ගිය සති අන්තයේ සිටියේ මහනුවර ය. ප්‍රචාරක රැලි කිහිපයක් යොදා ගෙන තිබීම ඊට හේතු විය.කරු, තිස්ස, රෝසි, ගයන්ත හා හර්ෂ ද වික්‍රමසිංහ මහතා සමඟ මහනුවර රැලිවලට එක් වූහ. ගිය සෙනසුරාදා දිනයේ උදෑසන ආහාරය ගැනීමෙන් පසු විපක්‍ෂනායක,සමඟ රුවන් විජේවර්ධන, හා ජයලත් දිසානායක මහත්වරු ප්‍රචාරක වැඩවල නියැලුනේ දිවා ආහාරය ද නොගෙන ය.“සර් දැන් නම් හොඳටම බඩගිනියි” රුවන් විජේවර්ධන මහතා කීය. අපි එහෙනම් “තේ ටිකක් හරි බීල ඉමු නේද” වික්‍රමසිංහ මහතා කීවේය. හගුරන්කෙත පල්ලම බැස පිරිස කඩයකට ගොස් බනිස් කා තේ පානය කළේ ය. එතැනට පැමිණි වයසක කාන්තාවක් විපක්‍ෂ නායකවරයා හඳුනා ගත්තා ය. කොහොම ද අම්මේ විපක්‍ෂ නායකවරයා ඇසීය. දැන් සර්ල කන්නෙත් බනිස් ද අසමින් වයසක කාන්තාව සිනහසුණා ය.“ජීවත් වෙන්න අමාරුයිනෙ අම්මේ නේද? කියමින් විපක්‍ෂ නායකවරයා ද සිනාසුණේ ය.සෙනසුරාදා සවස්වරුවේ පාතදුම්බර මැතිවරණ ප්‍රචාරක කටයුතු වල නිරත වූ විපක්‍ෂනායකවරයාගේ ජංගම දුරකථනය නාද විය. විපක්‍ෂ නායකවරයා දුරකථන ඇමතුම ලබා ගනිමින් “හානේ මාර කේස් එකනෙ” මේ මනුස්සයගෙ නොසැලකිල්ල - නොසැලකිල්ල කියමින් සන්තාපයට පත් වුණේ ය. තිස්ස විපක්‍ෂ නායකවරයා ළඟට පැමිණ මොකද සර් මොකද මේ ඇසී ය.ඉෂිණි කථා කළේ එයාගේ හස්බන්ඩ් නැතිවෙලා. බලන්න තිස්ස මේ මිනිහ විහින් මැරුනෙ කිසි පරිස්සමක් තිබුණෙ නැහැ. වයසක් ගියා කියල ද අපරාදෙ විපක්‍ෂනායකවරයා කීවේ දැඩි සෝකාකූ®ලව ය. එදින රාත්‍රි මලික් ගේ නිවසේ නතර වූ විපක්‍ෂනායකවරයා දැඩි කනගාටුවෙන් කාලය ගෙවා දැම්මේ ය. සඳුදා දින උදෑසන මල්වතු මහ නායක හිමි බැහැ දැකීමට විපක්‍ෂනායකවරයා සමඟ කිරිඇල්ල, තිස්ස ඇතුළු පිරිසක් ද එක් වූහ. පක්‍ෂයේ එකමුතුකම සමඟිය ඉතා වටිනා බව උන්වහන්සේ කීහ.අෙප් කකුල්වලට තාම පණයිපළාත් සභා මැතිවරණයේ අවසන් ප්‍රචාරක රැලි හතරක් ජවිපෙ සංවිධාන කර තිබුණි. ටිල්වින් අලව්වේදීත්, අනුර දිසානායක මහවදීත්, විජිත හේරත් පුස්සැල්ලෑවේදීත් සෝමවංශ අමරසිංහ අකුරණදීත් ඊට නායකත්වය ලබා දුන්නේ ය. සෝමවංශගේ ප්‍රචාරක රැලියට ප්‍රාදේශීය සභාව අවසර ලබා දී නොතිබුණි.අපිට මේ වැඩේ වුණේ අද විතරක් නෙමේ. අපි ටවුන්වලට බැහැලා මිනිස්සු ළඟට ගිහින් කථා කරමු. අපේ කකුල් තාම පණ තියනවානෙ. අපි නගරයේ ඇවිදිමු, සෝමවංශ කීවේ තද ස්වරයෙණි. පසුව පිරිස පත්‍රිකා බෙදමින් ප්‍රදේ්ශය පුරා ගමන් කළහ. ඔන්න අපි ඔබතුමාලා ළඟට ආවා. අපේ කකුල් හොඳට පණ තියෙනවා. අපි එදත් අදත් ඔබතුමාලා ළඟට ආවා සෝමවංශ කීය.අලව්ව මැතිවරණ රැලිය අවසානයේ ටිල්වින් ජනතාව අතරට ගියේ ය. එක් පුද්ගලයෙක් පැමිණ සමහරු ඡන්ද ගන්න සාරි, ෆෝන් එක එක දේවල් බෙදනවා යැයි කීය. ඒ අය බෙදුවෙ නැත්තෙ මිනී පෙට්ටි විතරයි නේද ටිල්වින් සිනාසෙමින් ඇසුවේ සියලු දෙනා සිනා සයුරේ ගිල්වමින් ය.ගිය අඟහරුවාදා ජ.වි.පෙ මාධ්‍ය හමුව ප්‍රධාන කාර්යාලයේ දී පැවැතිණි. උතුරේ ඡන්දය ජවිපෙට කොහොම ද මාධ්‍යවේදියෙක් ඇසුවා ය. අපිට හොඳයි අපි දැනටමත් දිනලා ඉන්නේ විජිත හේරත් කීය.මාධ්‍යවේදිනිය අන්දමන්ද වී වට පිට බැලුවාය. බය වෙන්න දෙයක් නෑ. මම කිව්වෙ අපි ජාතික සමගියේ බීජය උතුරේ වැපුරුවා සංඛ්‍යාත්මකව කෙසේ වුවත් ගුණාත්මකව අපි දිනලා ඉවරයි. කථාව තේරුම් ගත් මාධ්‍යවේදීන් සියලු දෙනා සිනාසයුරේ ගිලුණහ.ජනාධිපතිතුමා මට හරි අාදෙරයිකුලියාපිටියේ ජන රැලිය ගිය අඟහරුවාදා පැවතුණේ ජනාධිපතිවරයාගේ ප්‍රධානත්වයෙන් ය. රැලිය අවසානයේ ජනාධිපතිතුමා අසලට ගිය දයාසිරි ගේ සුරත ජනාධිපතිතුමා තදින් අල්ලා ගත්තේ ය.“කොහොම ද දයාසිරි මම 94 බලයට ආවත්, ටික කාලයක් ගියා විපක්‍ෂයේ කරපු කියපු දේවලින් මිදෙන්න. ඔයත් ඒ වගේ තමයි. ජනාධිපතිතුමා කීය.අනේ නෑ සර් මට තාම බලයක් ලැබිල නෑනෙ. මම තාම දයාසිරි ජයසේකර විතරයි. දයාසිරි කීවේය.ඒව විසදෙයිනේ. තව ටික දවසයි නෙ. බය වෙන්න එපා ජනාධිපතිතුමා සිනහවෙමින් කීය. එතැනට පැමිණි ජොහාන් ප්‍රනාන්දු “මම දයාසිරි අයිය කියන්න ද අන්කල් කියන්න ද? ඇසීය. ඔයා මගේ පුතා වගේ පොඩි දරුවෙක් නේ දයාසිරි කීවේය.දයාසිරි සෙනසුරාදා හෙට්ටිපොළ දී තරුණ හමුවක් සංවිධානය කර තිබුණි. ඊට මහින්දානන්ද අළුත්ගමගේ ද සනත් ජයසූරිය මහත්වරු ද එක් වූහ.“මම අද උදේ දයාසිරිගේ මීටින් එකට යන බව ජනාධිපතිතුමාට කිව්වා” මහින්දානන්ද කීය.“ඉතින් මොකද කිව්වෙ“ දයාසිරි ඇසීය.“ඔයා වැඩිම මනාපෙන් මහ ඇමැති වෙන තෙක් බලාගෙන ඉන්න බව ජනාධිපතිතුමා කීවා යැයි මහින්දානන්ද කීවේය.“ජනාධිපතිතුමා මට හරි ආදරෙයි” දයාසිරි කීවේ සිහින් සිනහවකින් මුව සරසාගෙන ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>20</day>
    </date>
    <link>http://www.dinamina.lk/2013/09/20/_art.asp?fn=f1309202</link>
    <topic>අපි කරන්නේ උඩුගං බලා පිහිනීමක්</topic>
    <author>සංවාද සටහන</author>
    <content>බුදු දහම අනුව යමින් දැහැමි, යහපත් සමාජයකට මඟ පෙන්වන බෞද්ධයා නාලිකාව විද්‍යුත් මාධ්‍ය අතරේ සිය අනන්‍යතාවය එකලෙසම පවත්වාගෙන යන්නේ අන් නාලිකාවන්ටත් ආදර්ශයක් සපයමින් ය. බෞද්ධයා නාලිකාවේ අනන්‍යතාවයන්, අරමුණු, පරමාර්ථ යනාදී කරුණු පිළිබඳ කොළඹ 07 සම්බෝධි විහාරාධිපති, බෞද්ධයා මාධ්‍ය ජාලයේ සභාපති දරණාගම කුසලධම්ම හිමියන් සමඟ කළ සාකච්ඡාවකි මේ.මාධ්‍ය නාලිකා බහුතරයක් තිබෙන අපේ ර‍ෙට් බෞද්ධාගම මුල්කරගත් නාලිකාවක් ආරම්භ කිරීමට අදහස් කළේ ඇයි?සැටලයිට් තාක්ෂණය අද ලෝකයේ ගොඩාක් දියුණු තාක්ෂණයක්. මේ දියුණු තාක්ෂණය යොදාගෙන ලෝකයටම උතුම් බුදු දහම රැගෙන යාමේ පරමාර්ථයෙන් තමයි මීට වසර පහකට පෙර අපි බෞද්ධයා නාලිකාව ආරම්භ කළේ.බුදු දහම සියල්ලන්ටම පොදුයි. බුදුරජාණන් වහන්සේ මේ ධර්මය දේශනා කළේ සෑම දෙනාගේම හිතසුව පිණිසයි. ඒ නිසා බුදු දහම මානව සංහතියේම දායාදයක් ලෙස අපි සලකනවා. ඒ වගේම බුදු දහමින් නිසි ප්‍රයෝජන ගන්න නම් එය ව්‍යාප්ත විය යුතුයි.අද වනවිට අපි නවීන තාක්ෂණය යොදාගනිමින් බුදු දහම ව්‍යාප්ත කිරීමේ කාර්යයේ නිරතව සිටිනවා. අපේ අරමුණ වන්නේ දිනෙන් දින පිරිහෙමින් යන මේ සමාජයට බුදු දහමේ සැබෑ අර්ථය වටහා දී යහපත් සමාජයක් නිර්මාණය කිරීමයි.ආරම්භයේ සිට ගතවුණු මේ කාලය පුරාවට එම පරමාර්ථ කොතෙක් දුරට සපුරා ගැනීමට බෞද්ධයා නාලිකාවට හැකි වී තිබෙනවාද?සාරධර්මවලින් පිරිපුන් සමාජයකට අවශ්‍ය ධර්මානුකූල මගපෙන්වීම ලබාදෙන මාධ්‍ය ජාලයක් ලෙස අපි අපේ පරමාර්ථවලින් 75% පමණ සපුරාගෙන තිබෙනවා. දැනටමත් අපේ නාලිකාව වටා විශාල ශ්‍රාවක හා ප්‍රේක්ෂක පිරිසක් සිටිනවා. බෞද්ධයා නාලිකාවේ තිබෙන විශේෂත්වය තමයි මෙයින් ඉදිරිපත් කරන්නේ බුදුදහම හා බැදුණු වැඩසටහන් පමණයි.ඒ අතර ධර්ම දේශනා, ධර්ම සාකච්ඡා, බෝධිසත්ව චරිත, අපේ ජාතිය ගොඩනැඟුණු ආකරය වගේම අර්ථවත් පැරණි ගීත විශේෂයි. නමුත් අපි කිසි විටෙකත් ධර්මය විකෘති කරන්නේ නැහැ. ජනතාවට නිවැරැදි බුදු දහම ගෙනයාම අපේ වගකීමක්. අපි අපේ නාලිකාවේ වැඩසටහන් පෙළගස්වලා තිබෙන්නේ ඒ වගකීම පෙරදැරිවයි.අද බොහෝ දෙනා නරඹන හෝ ශ්‍රවණය කරන එකම නාලිකාව බෞද්ධයා නාලිකාව බවට පත්වෙලා. ඒ අය අනෙකුත් නාලිකා නරඹන්නේ ප්‍රවෘත්ති දැනගන්න පමණයි කියලත් ඔවුන් පවසනවා. එවැනි උගත්, බුද්ධිමත් ශ්‍රාවක, ප්‍රේක්ෂක පිරිසක් අපවටා සිටීම අපට ගෞරවයක්. අපේ පරමාර්ථ කොතෙක් දුරට ඉටුවෙලා තිබෙනවාද කියලා එයින් වැටහෙනවා.ඒවගේම ඉස්සර රෑ එළිවෙනකල් සින්දු කියපු චැනල් දැන් ධර්ම දේශනා, පිරිත් දේශනා විකාශය කරනවා. එයත් හොඳ ප්‍රවණතාවක්. මම හිතන්නේ ඒ දේවල්වලට මඟපෙන්වූයේ බෞද්ධයා නාලිකාව.අද බොහෝ නාලිකා වාණිජ පරමාර්ථයෙන් බොළඳ හරසුන් වැඩසටහන් ඉදිරිපත් කරනවා. එවැනි තත්ත්වයක් තුළ බෞද්ධ නාලිකාවේ අනන්‍යතාව තහවුරු කරගෙන කටයුතු කරන්නේ කෙසේද?අද සෑම නාලිකාවකම පාහේ මූලික පරමාර්ථ මුදල් ඉපයීම. නමුත් බෞද්ධයා නාලිකාවට තිබෙන්නේ එවැනි පටු පරමාර්ථයක් නො වෙයි. අපි කිසිදු වෙළෙඳ දැන්වීමක් ප්‍රචාරය කරන්නේ් නැහැ. අද සමාජයේ පවතින බොහෝ නාලිකා කරන්නේ ශ්‍රාවකයන්ගේ පහත් රුචිකත්වය අවුස්සන එක. ඒ අය රසවින්දනය යන හරිහැටි හඳුනාගෙන නැහැ.උද්වේගකර, වේගරිද්මය තමයි ඔවුන් රසවින්දනය කියලා හිතාගෙන ඉන්නේ. බලන්න අපේ පැරණි ගීතවල හොඳ අර්ථයක්, රසයක් තිබෙනවා. නමුත් අද තරුණ පරපුර ඒවා අහනවා අඩුයි. අද සමාජයේ බොහෝ දෙනා තුළ හොඳ රසඥතාවයක් නැහැ. නිතරම සොයාගෙන යන්නේ බාල, බොළඳ කිසිදු අර්ථයක් නැති ශබ්ද ගොඩක් විතරයි.අපේ දරුවන් තුළ හොඳ රසඥතාවයක් ගොඩනඟන්න නම් අර්ථවත් දේ ඔවුන්ට අසන්න සලස්වන්න ඕනා. එහිදී මාධ්‍යයටත් වගකීමක් තිබෙනවා. ලාභ පසුපසම දුවන්නේ නැතුව රටට, සමාජයට, ජනතාවට යහපත් යමක් ලබාදීම මාධ්‍යවල වගකීමක්. නැත්නම් කාලයක් යද්දිී මෙය මහා සමාජ ව්‍යසනයක් වේවි.මෙවැනි සමාජයක අපි කරන්නේ උඩුගං බලා පිහිනීමක්. බෞද්ධයා නාලිකාවෙන් අපි සැමවිටම ඉදිරිපත් කරන්නේ ජනතාවගේ සිත නිවා සනසන වැඩසටහන්. එමඟින් ජනතාවට ලබා දෙන්නේ ආධ්‍යාත්මික සතුටක්.විවිධ නාලිකා ශ්‍රාවකයන් තම නාලිකාව වටා ඒකරාශී කරගැනීමට නොයෙකුත් උපක්‍රම යොදවනවා. බෞද්ධයා නාලිකාව ඒ සඳහා ක්‍රියා කරන්නේ කෙසේද?අද තියෙන්නේ සල්ලි දීලා, බඩුමල්ලක් දීලා රේඩියෝ අස්සවන මාධ්‍ය කලාවක්. නමුත් අපි එවැනි පටු දේවල් කරන්නේ නැහැ. දැනට අපේ නාලිකාව වටා විශාල ශ්‍රාවක පිරිසක් ඒකරාශී වෙලා ඉන්නවා. ඒ කියන්නේ අපේ රටේ උගත් බුද්ධිමත් පිරිසකුත් ඉන්නවා කියන එකයි. ඒ වගේම බුදදහම ඇසුරින් පරලොව වගේම මෙලොව යහපත උදාකර ගන්නා ආකාරය අපි පෙන්වා දෙනවා.විශේෂයෙන් ළමා, තරුණ, වැඩිහිටි ආදී සෑම වයස් මට්ටමකට පුද්ගලයන්ට ගැළපෙන වැඩසටහන් මේ නාලිකාවෙන් විකාශය කෙරෙනවා. බෝධිසත්ව චරිත වැඩසටහන අද ගොඩාක් ජනප්‍රියයි. ඒ වගේම සමාජයේ යහපතට වැඩකළ ශ්‍රේෂ්ඨ චරිත ආශ්‍රයෙන් වැඩසටහන් ඉදිරිපත් කරනවා. එමගින් තමන්ගේ ජීවිතය යහපත්ව ගොඩනඟා ගන්නා ආකාරය පිළිබඳව හොඳ ආදර්ශයක් ලබාගන්න පුළුවන්.අද මාධ්‍ය දිහා බලන්න ඒවයේ වැඩිපුරම විකාශය වන්නේ කිසිදු හරයක් නැති ටෙලිනාට්‍යය. ආදරය, ප්‍රේමය වටා ගොඩනැඟුණු මේ ටෙලිනාට්‍ය සංස්කෘතිය නිසා මිනිසුන්ගේ මනස විකෘති වෙනවා. අද විකාශය කෙරෙන ඇතැම් ටෙලිනාට්‍ය අම්මලා, තාත්තලාට දරුවන්ට එකට ඉඳන් නරඹන්න බැහැ.මෙවැනි ටෙලිනාට්‍යවලින් සිදුවන්නේ අපේ සංස්කෘතිය, සභ්‍යත්වය විනාශවීමයි. අපේ සමාජයේ අපිටම අනන්‍ය වූ සමාජ හර පද්ධතීන් ටිකක් තිබුණා. මේ වැරදි මාධ්‍ය භාවිතය නිසා අපේ සමාජයේ හර පද්ධතීන්වලට විශාල බලපෑමක් සිදුවෙනවා. අද මිනිස්සු ගොඩාක් අවිද්‍යාවෙන් අන්ධවෙලා ඉන්නේ.ඒ නිසා අපි උත්සාහ කරන්නේ මේ අවිද්‍යාවෙන් මුලාවෙලා ඉන්න ජනතාවට යථාර්ථය අවබෝධ කර දෙන්නයි. සාමාන්‍යයෙන් මාධ්‍යයක් ජනතාව වනසන නොවෙයි සකසන මාධ්‍යයක් විය යුතුයි. ඒ වගේම මන්ද බුද්ධිකයන් නොව හොඳ ප්‍රඥාවන්තයන් සමාජයට දායාද කළ යුතුයි.එහිදී මාධ්‍යයට පැවරෙන වගකීම අතිවිශාලයි. නිතරම මාධ්‍ය මඟින් ඉදිරිපත් කරන දෑ සමාජයේ යහපතට හේතු විය යුතුයි. ඒ වගේම තාවකාලික වින්දනයට වඩා ජනතාවගේ බුද්ධියට මනසට කතාකරන වැඩසටහන් ඉදිරිපත් කිරීම මාධ්‍යයේ වගකීමක්. ඒ නිසා මම හිතන්නේ අපේ රටේ මාධ්‍ය කලාව මීට වඩා වෙනස් විය යුතුයි.අද ගොඩාක් තරුණ පිරිස් හිතන්නේ ඝෝෂාකාරී බව නවීන විලාසිතාව බවයි. මෙය කොතරම් යහපත් කල්පනාවක් ද?ඔය කියන නවීන පන්නය කියන එකත් මාධ්‍ය මඟින්ම නිර්මාණය කරපු දෙයක්. අද ගොඩාක් දෙනා නවීන පන්නය කියලා හිතාගෙන ඉන්නේ අඳ බාල හරයක් නැති දේවල්. කරාබු දාන, නලියන, කොණ්ඩ වවපු අයගෙ රැල්ලට අපේ ගොඩාක් තරුණ පිරිස් එකතු වෙලා තිබෙනවා.නමුත් මම හිතන්නේ අපේ සමාජයට එවැනි මාධ්‍ය කලාවක් ගැළපෙන්නේ නෑ. ඒ වගේම එවැනි මාධ්‍යවලින් සමාජයට ලබාගන්න දෙයකුත් නෑ. ආදරය, ප්‍රේමය, වැනි තරුණයන් ආකර්ෂණය කරගන්න පුළුවන් මාතෘකා අරගෙන ඇතැම් මාධ්‍ය සිදුකරන්නේ ජනතාව මුලා කිරීමයි.නමුත් බෞද්ධයා නාලිකාව හැමවිටම උත්සාහ කරන්නේ ජනතාවගේ බුද්ධියට ආමන්ත්‍රණය කරමින් ඔවුනට යථාර්ථය අවබෝධ කරදීමටයි.අද මාධ්‍ය භාවිතය දෙස බැලුවහොත් අපිට පේන තවත් කාරණයක් තමයි ඒවායෙන් හිතකර දේවල්වලට වඩා වැඩි ප්‍රමුඛතාවයක් ලබාදෙන්නේ අහිතකර දේවල්වලට. උදාහරණයක් විදියට යම් අපරාධයක් සිදුවුනොත් එයට විශාල ප්‍රසිද්ධියක් ලබාදෙනවා. නමුත් සමාජයේ සිදුවන යහපත් දෙවල්වලට ලබාදෙන ප්‍රසිද්ධිය අඩුයි.මෙවැනි මාධ්‍ය භාවිතාවක් තුළ බෞද්ධයා නාලිකාව තවදුරටත් ජනතාව අතරට ගෙනයාමට ක්‍රියා කරන්නේ කෙසේද?සමාජයේ හොඳ නරක, යහපත අයහපත තෝරා බේරාගන්න පුළුවන් විශාල පිරිසක් දැටමත් අපි වටා ඉන්නවා. ඒ අය වගේම සමාජයේ සියලු දෙනාගේ යහපත උදෙසා බුදු දහමින් ලබාදිය හැකි මාර්ගෝපදේශය ඉදිරියටත් අපි ලබා දෙනවා. ඒ සඳහා තවත් අලුත් වැඩසටහන් රාශියක් ඉදිරියේදී හඳුන්වා දෙන්න බලාපොරොත්තු වෙනවා.ඒ වගේම අපි සමාජ සත්කාරයක් ලෙස දුප්පත් දරුවන්ට ඉගෙනගන්න උදව් කරනවා. ඒවගේම දිළිඳු පවුල්වල ආර්ථිකය ශක්තිමත් කිරීම උදෙසා කිරිගවයන් බෙදා දීම සිදු කරනවා. ඒ වගේම වසවිෂ නොමැතිව ගොවිතැන් කරන ආකාරය, අපේ දේශීය ආයුර්වේද වෛද්‍ය විද්‍යාව යනාදී ක්‍ෂේත්‍ර පිළිබඳවත් ජනතාව දැනුවත් කරන්න අපි බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n1309211</link>
    <topic>කම්පියුටර් ජිල්මාට්වලට ඡන්දයේදී ඉඩක් නැහැ</topic>
    <author>නුවන් කොඩිකාර</author>
    <content>උතුර, මධ්‍යම හා වයඹ පළාත් සභා ජන්ද විමසීම නිදහස් හා සාධාරණ අයුරින් පැවැත්වීමට සියලු විධිවිධාන යොදා ඇති අතර එහිදි කිසිඳු අක්‍රමිකතාවක් සිදු වීමට ඉඩ නොතබන බවට මැතිවරණ කොමසාරිස් මහින්ද දේශප්‍රිය මහතා වගකීමෙන් අවධාරණය ‍ෙකළේය.ජන්ද පෙට්ටි මාරු කිරීම් හා මනාප ගණන් කිරීමේදි කම්පියුටර් ජිල්මාට්වලින් ඡන්ද ප්‍රතිඵල වෙනස් කරන බවට ඇතැම් පිරිසක් ගෙන යන ප්‍රචාරයේ කිසිඳු සත්‍යතාවක් නොමැති බව පැවසූ ඒ මහතා කම්පියුටර් ජිල්මාට් කියන වචනය භාවිතයට නුසුදුසු බවත් ප්‍රකාශ කෙළේය. යම් හෙයකින් කවුරුන් හෝ ඒ පිළිබඳ අභියෝග කරන්නේ නම් තමන් ඒ වෙනුවෙන් විවාදයකට වුවද සූදානම් බව කීය.ඡන්ද මධ්‍යස්ථාන ආශ්‍රිතව සිදුවීම් වාර්තා වුවහොත් කිසිදු පැකිලිමකින් තොරව ඡන්දය ශූන්‍ය කරන බව කී හෙතෙම එවැනි කිසිදු සිද්ධියක් වාර්තා නොවනු ඇතැයි විශ්වාසය පළ කළේය.එහෙත් යම් ජන්ද මධ්‍යස්ථානයක අක්‍රමිකතාවක් සිදුවේ යැයි සැකයක් මතුවුණහොත් ඊට අවශ්‍ය පොලිස් ආරක්ෂාව යොදවන ලෙස පොලිස්පතිවරයාගෙන් ඉල්ලා ඇති බවත් කිසිදු බලපෑමකින් තොරව ඡන්ද දායකයින්ට ඡන්දය ප්‍රකාශ කිරීමට අවශ්‍ය වාතාවරණය සකස් කර ඇති බවත් කොමසාරිස්වරයා කීවේය.ජන්ද දායකයන්ට,අපේක්ෂකයන්ට, පක්ෂ ලේකම්වරුන්ට, මැතිවරණ නිලධාරීන්ට, ස්ථාන භාර නිලධාරීන්ට,පොලිස් නිලධාරීන්ට හා තමන්ගෙන් අවසර ගත් අයට හැර කිසිවෙකුට ජන්ද මධ්‍යස්ථාන තුළට යෑමට අවසර නැති බවත් කිසිදු අයකුය සිට ආරක්ෂකයන් රැගෙන යෑමටද අවසර නැති බවත් දේශප්‍රිය මහතා පැවැසීය.ඒ අනුව අද (21) පෙරවරු 7.00 ජන්ද විමසීම් ආරම්භ කර පස්වරු 4. 00 ට අවසන් කරන බවත් සෑම ජන්දදායකයෙක්ම උදෑසනින් ගොස් සිය ජන්දය භාවිතා කරන ලෙසත් හෙතෙම ඉල්ලා සිටියේය.මධ්‍යම වයඹ හා උතුරු පළාත් සභා මැතිවරණයේ ජන්ද මධ්‍යස්ථාන 3712 ජන්ද විමසීම් සිදුකරන අතර උතුරු පළාතේ ජන්ද මධ්‍යස්ථාන 837 ක් ද මධ්‍යම පළාතේ ජන්ද මධ්‍යස්ථාන 1571 ක් ද වයඹ පළාතේ ජන්ද මධ්‍යස්ථාන 1304 ක් ද ස්ථාපිත කර ඇති බව මැතිවරණ ලේකම් කාර්යාලය පවසයි.රාජකාරී කටයුතු සඳහා හතලිස් දහසක රාජ්‍ය සේවක පිරිසක් හා පොලිස් නිලධාරීන් 24,500ක් යොදවා ඇති බවත් සෑම ජන්ද මධ්‍යස්ථානයකට ජ්‍යෙෂ්ඨ ජන්ද ස්ථානාධිපතිවරයෙකුගේ ප්‍රධානත්වයෙන් යුතු නිලධාරීන් දස දෙනෙකු යොදවන බවත් මැතිවරණ ලේකම් කාර්යාලය ප්‍රකාශ කරයි.පළාත් තුනේ ජන්දය සඳහා අපේක්ෂකයන් 3785 දෙනෙක් තරග කරන අතර ඉන් වයඹ, මධ්‍යම හා උතුරු පළාත් සභා සඳහා බෝනස් මන්තී‍්‍රධුර සහිතව සභිකයන් 148 දෙනෙක් තෝරාපත් කෙරෙන බවත් මධ්‍යම පළාතට සභිකයන් 58 දෙනෙක්ද උතුරු පළාතට 38 ක් ද වයඹට සභිකයන් 52 ක් ද පත්කෙරේ.මධ්‍යම පළාතේ මහනුවර දිස්ත්‍රික්කයේ ලියාපදිංචි ඡන්දදායකයන් 1015315 දෙනෙක් ද, මාතලේ දිස්ත්‍රික්කයේ ලියාපදිංචි ඡන්දදායකයන් 366549ක් ද නුවරඑළිය දිස්ත්‍රික්කයේ ලියාපදිංචි ඡන්දදායකයන් 507691 ද සිටින අතර වයඹ පළාතේ කුරුණෑගල දිස්ත්‍රික්කයේ ලියාපදිංචි ඡන්දදායකයන් 1227810ක් ද පුත්තලම දිස්ත්‍රික්කයේ ලියාපදිංචි ඡන්දදායකයන් 526408ක් ද උතුරු පළාතේ යාපනය දිස්ත්‍රික්කයේ ලියාපදිංචි ඡන්දදායකයන් 426813ක් ද කිලිනොච්චිය දිස්ත්‍රික්කයේ ලියාපදිංචි ඡන්දදායකයන් 68600ක්ද මන්නාරම දිස්ත්‍රික්කයේ ලියාපදිංචි ඡන්දදායකයන් 75737ක් ද වවුනියාව දිස්ත්‍රික්කයේ ලියාපදිංචි ඡන්දදායකයන් 94644ක් ද මුලතිව් දිස්ත්‍රික්කයේ ලියාපදිංචි ඡන්දදායකයන් 53683ක් ද බැගින් ඡන්දදායකයෝ 4363250 ක් සිටිති.පළාත් තුනේ ජන්ද ගණන් කිරීමේ මධ්‍යස්ථාන 477 ස්ථාපිත කර ඇති අතර උතුරු පළාතේ ගණන් කිරීමේ මධ්‍යස්ථාන 82 ක් ද වයඹ පළාතේ මධ්‍යස්ථාන 197 ක් හා මධ්‍යම පළාතේ මධ්‍යස්ථාන 198 ඊට අයත් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n1309212</link>
    <topic>පළමු තැපැල් නිල ඡන්ද ප්‍රතිඵලය අද රාත්‍රී 8ට</topic>
    <author>නුවන් කොඩිකාර</author>
    <content>පළමු තැපැල් නිල ඡන්ද ප්‍රතිඵලය අද (21) රාත්‍රි 8ට පමණ නිකුත් කිරීමට හැකි වෙතැයි අපේක්ෂා කරන බව මැතිවරණ කොමසාරිස් මහින්ද දේශප්‍රිය මහතා පැවැසීය.අනෙකුත් නිල ජන්ද ප්‍රතිඵල හෙට (22) පෙරවරු 6ට පෙරත් සමස්ත මනාප ප්‍රතිඵල (23) වැනිදා පෙරවරු 6ට පෙරත් නිකුත් කර අවසන් කළ හැකි බව හෙතෙම කීවේය.මැතිවරණ ලේකම් කාර්යාලයේ ඊයේ (20) පැවැති මාධ්‍ය හමුවට සහභාගි වෙමින් මහින්ද දේශප්‍රිය මහතා ප්‍රකාශ කෙළේය.මෙවර ජන්ද ගණන් කිරීමේදී පෙර භාවිත කළ ක්‍රමවේදයන් වෙනස් කර යම් අත්හදා බැලීම් කිහිපයක් කිරීමට කටයුතු කර ඇති බව පැවැසු ඒ මහතා එකම ආසනයේ තැන් තැන්වලින් තොරාගත් ජන්ද පෙට්ටි ගණනය කරන අතර ඒ මඟින් ජන්දදායකයන්ගේ රාහස්‍යභාවය සුරක්ෂිත වන බව පැවැසීය.මෙවර ලී පෙට්ටි වෙනුවට ප්ලාස්ටික් පෙට්ටි භාවිතා කිරීමට හේතුව කුමක්දැයි මාධ්‍යවේදියකු නැගු ප්‍රශ්නයකට පිළිතුරු දුන් කොමසාරිස්වරයා ඊට එකම හේතුව ගස් කැපීම අවම කර ගැනීම බව කීවේය.මෙම ප්ලාස්ටික් පෙට්ටි මෙරටදී නිෂ්පාදනය කරගැනීමට හැකිදැයි කාර්මික සංවර්ධන මණ්ඩලය, මොරටුව විශ්වවිද්‍යාලය වැනි ආයතන සමඟ ඉදිරියේදි සාකච්ඡා කරන බවද ඒ මහතා ප්‍රකාශ කෙළේය.සෑම ජන්ද පෙට්ටියක් සීල් තැබීමෙන් පසු නිලධාරීන්ගේ අස්සන යෙදු කොළයක් එහි අලවන බවත් එහි පිටපත් ගණන් කිරීමේ මධ්‍යස්ථාන භාර නිලධාරින්ට සහ එහි නියෝජිතයන් හට ලබාදෙන බවත් කොමසාරිස්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n1309213</link>
    <topic>ජගත් පොත් සල්පිලට ලක්ෂ ගණන් ආවත්වාහන නවත්වන්න විධිමත් සැලැස්මක් නෑ</topic>
    <author>ජනතාවගෙන් මැසිවිලිවිජයානි එදිරිසිංහ</author>
    <content>බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ මේ දිනවල පැවැත්වෙන මහා පොත් සල්පිලට එන වාහන හැසිරවීමට තරම් ප්‍රමාණවත් පොලිස් නිලධාරීන් යොදා නොමැති වීමත් විධිමත් රථවාහන සැලසුමක් ක්‍රියාත්මක නොවීමත් නිසා මහජනතාව දැඩි අපහසුතාවකට පත්ව ඇති බව වාර්තා වෙයි. ‍පසුගිය 14 වැනිදා පෙත් සල්පිල ආරම්භ වූ දිනයේ සිට ඊයේ (20) දක්වා දිනකට ලක්ෂ දෙක ඉක්මවූ පිරිසක් පොත් සල්පිලට පැමිණ තිබේ.ඔවුන් පැමිණෙන වාහන ප්‍රමාණය හාරදහසකට ආසන්න වෙයි. මෙම හාරදහසක් වූ වාහන ප්‍රමාණය හැසිරවීමට හා ලක්ෂ තුනක ජනතාව දැනුවත් කිරීමට යොදා ඇත්තේ රථ වාහන පොලිසියේ නිලධාරීන් 38 දෙනෙක් පමණි.බණ්ඩාරනායක සම්මන්ත්‍රණ ශාලා භූමිය තුළ ගාල් කළ හැකි වාහන ප්‍රමාණය දෙදාස් පන්සියයකි. සෙසු වාහන ගාල් කිරීමේ ස්ථාන කිහිපයක් හඳුන්වාදී ඇතැයි රථවාහන පොලිසිය පවසයි. එහෙත් මෙම වාහන ගාල් කරන ස්ථානය පිළිබඳව වාහන හිමියන් දැනුවත් කිරීමේ සැලසුම් සහගත වැඩපිළිවෙළක් ක්‍රියාත්මක වන බවක් දක්නට නොමැත.බෞද්ධාලෝක මාවත ආරම්භ වන ඩී.එස්. සේනානායක වටරවුම ආසන්නයේ සිටම වාහන පැය ගණනක් පෝලිමේ රැඳී සිට බණ්ඩාරනායක සම්මන්ත්‍රණ ශාලා ගේට්ටුව අසලට යන විට එතැන සිටින පොලිස් නිලධාරියකු පවසන්නේ ඇතුලේ ඉඩ නැත යන්නයි. එතැනින් එහාට වාහනය ගාල් කිරීමට තැනක් නොමැතිව ඇති අතර, දුර බැහැර ප්‍රදේශවල සිට පොත් සල්පිලට එන වාහන බරපතළ ගැටලුවලට පත්‍‍ වෙයි. ඒ අතර පදික වේදිකා ආසන්නයේ නවතා ඇති වාහන ඇදගෙන යාමට රථ වාහන පොලිසිය පියවර ගෙන ඇත.පසුගිය දින ගණනාව තුළම ඒ ආකාරයෙන් ඇදගෙනයාමේ යන්ත්‍ර යොදා වාහන පනහකට ආසන්න ප්‍රමාණයක් ඔසවා තිබේ. මාර්ග නීති අනුගමනයය නොකළේ යැයි රියැදුරන් පන්සියයකට පමණ උසාවි දඩ කොළ ලියා තිබේ. බෞද්ධාලෝක මාවත පුරා වාහන යන එන මං නොමැතිව සිරවී ඇත.බණ්ඩාරනායක සම්මන්ත්‍රණ ශාලාව තුළට වාහන පන්සියයක් පමණ ඇතුළත් වූ පසු තවත් ඉඩ තිබුණද වාහන ඇතුල් කිරීම සිදු නොකෙරේ.භූමියේ හිස් වෙන වාහන සොයා එම ඉඩකඩට තවත් වාහන ඇතුල් කිරීමක්ද සිදු නොකෙරේ. රථ වාහන පොලිසිය මෙම පොත් සල්පිල ආසන්නයේ විධිමත් සැලසුමක් නොමැතිව හා ප්‍රමාණවත් නිලධාරීන් නොයොදා සිදු කරගෙන යන දුර්වල රථවාහන වැඩපිළිවෙළේ ප්‍රතිඵලයක් ලෙස මහජනතාවට සහ වාහන රියදුරන්ට දුෂ්කරතා රැසකට මුහුණ පෑමට සිදුවී ඇති බව එහි පැමිණ සිටින මහජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n1309214</link>
    <topic>නිරිත දිග මෝසම් සුළංසක්‍රීයවීමෙන් මුහුද රළු වෙයි</topic>
    <author>උදුලා පීරිස්</author>
    <content>නිරිත දිග මෝසම් සුළං සක්‍රියවීම නිසා දිවයින වටා හා මුහුදු ප්‍රදේශ රළු හා අනතුරු දායක විය හැකි යැයි කාලගුණ විද්‍යා දෙපාර්තමේන්තුව අනතුරු අඟවයි.මන්නාරම, ගාල්ල, මාතර හරහා පොතුවිල් දක්වා වන ගැඹුරු හා නොගැඹුරු මුහුදු ප්‍රදේශවල සුළගේ වේගය පැයට කිලෝමීටර් 70 දක්වා වැඩිවිය හැකි බැවින් මේ මුහුදු ප්‍රදේශ රළු හා අනතුරුදායක විය හැකි යැයි කාර්යයේ නියුතු කාලගුණ විද්‍යාඥ චන්න ‍රොද්‍රිගු මහතා පවසයි. සෙසු මුහුදු ප්‍රදේශවලද සුළගේ වේගය පැයට කිලෝමීටර් 50-60 දක්වා වැඩිවිය හැකි බැවින් එම මුහුදු ප්‍රදේශ විටක රළුවිය හැකි බවද ඒ මහතා පෙන්වා දෙයි. පුත්තලම සිට ගාල්ල හරහා මාතර දක්වා වෙරළට ඔබ්බෙන් වන මුහුදු ප්‍රදේශවල විටින් ‍විටවැසි හෝ ගිගුරුම් සහිත වැසි ඇතිවනු ඇති බවත් ගිනිකොන ඊසාන ප්‍රදේශවල තද වැසි ඇතිවනු ඇති බවත් ඒ මහතා කියයි.බස්නාහිර, දකුණ ,සබරගමුව, මධ්‍යම සහ වයඔ පළාත්වල උදය කාලයේ විටින් ‍විට වැසි ඇතිවන බවත් නැඟෙනහිර සහ ඌව පළාත්වල ස්ථාන කිහිපයක ගිගුරුම් සහිත වැසි ඇතිවනු ඇති බවත් කාලගුණ විද්‍යා දෙපාර්තමේන්තුව අනාවරණය කර සිටී‍..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n1309215</link>
    <topic>බස්නාහිර-දකුණ-ඌවපළාත් ඡන්ද ළඟදීම</topic>
    <author>චමීර ඇල්ලදෙණිය</author>
    <content>බස්නාහිර, දකුණ සහ ඌව පළාත්වල මීළඟ පළාත් පාලන මැතිවරණ පැවැත්වීමට කටයුතු කරන බව යෞවන හා නිපුණතා සංවර්ධන ඇමැති ඩලස් අලහප්පෙරුම මහතා ඉඟි පළ කළේය.ශ්‍රී ලංකා නිදහස් පක්ෂ මූලස්ථානයේ ඊයේ (20) පැවැති මාධ්‍ය හමුවක දී මෙම කරුණු අනාවරණය විය.වයඹ, මධ්‍යම හා උතුරු පළාත් පාලන මැතිවරණය නිරෝගීව පැවැත්වීම සඳහා සහයෝගය දුන් සියලු පාර්ශ්වයන් වෙත තම කෘතඥතාව පළ කරන බව ද ඇමැතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n1309216</link>
    <topic>ශ්‍රී ලංකාවේ පළාත් සභා මැතිවරණ ක්‍රියාවලියඅපකීර්තියට පත් නොකරන්න</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පැවැත්වෙන පළාත්සභා මැතිවරණ ක්‍රියාවලිය අපකීර්තියට පත් නොකරන්නැයි ශ්‍රී ලංකාව ජගත් මානව හිමිකම් කවුන්සලය හමුවේ ප්‍රකාශ කරයි.1987 වසරේ දී පළාත් සභා ක්‍රමය හඳුන්වාදීමෙන් පසු ප්‍රථම වරට උතුරු පළාත් සභාව සඳහා ඡන්දය පැවැත්වීමට විධිවිධාන යොදා ඇති අවස්ථාවේ ජර්මනිය මෙම ක්‍රියාවලිය අපකීර්තියට පත්කිරීමටත් එහි ප්‍රතිඵලය හා ඵල ප්‍රයෝජන පිළිබඳව පූර්ව නිගමනවලට එළැඹීමටත් උත්සාහ ගන්නා බවද ශ්‍රී ලංකාව ප්‍රකාශ කරයි.එක්සත් ජාතීන්ගේ මානව හිමිකම් කොමිසමේ සාමාන්‍ය විවාදයේදී ශ්‍රී ලංකාව සම්බන්ධයෙන් ජර්මනිය, අමෙරිකාව හා අයර්ලන්තය කර ඇති කරුණු සම්බන්ධව ප්‍රතිචාර දක්වමින් ශ්‍රී ලංකා නියෝජිත කණ්ඩායම මේ බව සදහන්කර ඇතැයි විදේශ කටයුතු අමාත්‍යාංශය කියයි.උතුරු පළාත් සභාවේ පමණක් නොව මධ්‍යම හා වයඹ පළාත් සභා ඡන්ද විමසීම 21දා විනිවිද භාවයෙන් මෙන්ම නිදහස් හා සාමකාමී අයුරින් පැවැත්වීම සහතික කිරීමට රජයේ කැපවීම ඉතා හොඳින් ප්‍රදර්ශනය වන සාධකයක් වන්නේ මැතිවරණ කොමසාරිස්වරයාගේ ආරාධනයෙන් දකුණු ආසියානු කලාපීය හා පොදු රාජ්‍ය මණ්ඩලයීය සාමාජික රටවලින් මැතිවරණ නිරීක්ෂකයින් 24 දෙනෙකු එම ක්‍රියාවලිය නිරීක්ෂණය කිරීම බවද ශ්‍රී ලංකා නියෝජිතයෝ ප්‍රකාශ කර ඇත.විදේශ ආයතන මඟින් පළාත් සභා ඡන්ද විමසීම නිරීක්ෂණය කිරීම ශ්‍රී ලංකාවේ පවත්වාගෙන ගිය ක්‍රමයක් නොවන බව පෙන්වාදී තිබෙන එම නියෝජිත කණ්ඩායම උතුරු පළාත් සභා ඡන්ද විමසීම දීර්ඝ කාලයක් තුළ නොපැවැත්වීම හා විශ්වාසය ගොඩනැගීමේ ක්‍රමයක් ලෙස සලකා මැතිවරණ කොමසාරිස්වරයා එම ක්‍රියාමාර්ගය ගෙන තිබෙන බවද අද (21) පැවැත්වෙන මධ්‍යම හා වයඹ පළාත් සභා ඡන්ද විමසීම් දේශීය රාජ්‍ය නොවන සංවිධාන විසින් නිරීක්ෂණය කරන බවද සදහන්කර තිබේ.පුළුල් අන්දමින් ප්‍රතිසන්ධාන ක්‍රියාවලියක් ඉටුකර ගැනීම සඳහා උගත් පාඩම් හා ප්‍රතිසන්ධාන කොමිසමේ නිර්දේශ අනුව රජය ගෙන ඇති තිරසාර ක්‍රියාමාර්ග සම්බන්ධයෙන් ජර්මනිය එරට ප්‍රකාශයෙහි විෂයමූල අන්දමින් ඉදිරිපත් නොකිරීම ගැන තම නියෝජිත පිරිස විමතියට පත්වන බව ප්‍රකාශ කොට ඇත.මෙම ක්‍රියාමාර්ගවලට 2009 වසරේ ත්‍රස්තවාදී ගැටුම් අවසානයේ සිදුවී ඇතැයි කියන දාමරික ක්‍රියා පිළිබඳ විමර්ශන ද ඊට ඇතුළත් වන අතර ප්‍රතිසන්ධාන ක්‍රියාවලියේ ප්‍රගතිය මීට පෙර න්‍යාය පත්‍රයේ අංක 02 යටතේ පෙන්වාදී ඇත.ශ්‍රී ලංකාව අදාළ ක්ෂේත්‍රවල විශේෂ නියෝජිතයින්ට පැමිණීම සඳහා දින නියමකර අවස්ථා ලබාදිය යුතු බව අමෙරිකාව කර ඇති ප්‍රකාශය ගැන මවිතය පළකළ ශ්‍රී ලංකා නියෝජිත පිරිස එවැනි අවකාශ සලසාදීම සඳහා ගෙන ඇති ක්‍රියාමාර්ග හා ආරාධනා සම්බන්ධයෙන් මානව හිමිකම් කවුන්සිලයේ වත්මන් සැසි වාරයේදී දෙවරක් කරුණු ඉදිරිපත් කර ඇතැයි සදහන්කර ඇත. රටේ අවශ්‍යතා සහ උචිත කාල අනුව මෙවැනි සංචාර සංවිධානය කිරීම අඛණ්ඩව සිදුවන බවද ඒ ගැන තීරණ ගැනීමේ හොඳම ආයතනය ශ්‍රී ලංකා රජය බවද පැහැදිලි කර තිබේ.මානව හිමිකම් ක්‍රියාකාරීන්ගෙන් පලිගැනීම් සිදු වී ඇති බවට කරන කරුණු සම්බන්ධයෙන් අදහස් දැක්වූ එම පිරිස ශ්‍රී ලංකා රජය මානව හිමිකම් ක්‍රියාකාරීන් ආරක්ෂා කිරීමට මුළුමනින්ම බැඳී සිටින බව කීය. එවැනි චෝදනා ඇත්නම් ඒ පිළිබඳ නිශ්චිත තොරතුරු සපයන ලෙස මහ කොමසාරිස්වරියගේ කාර්යාලයට දැනුම් දී ඇති අතර තවමත් එවැනි තොරතුරු ලැබී නැතැයි කී ශ්‍රී ලංකා නියෝජිත පිරිස ඒවා ලැබුණු පසු එවැනි චෝදනාවල විශ්වසනීයත්වය තහවුරු කරගත හැකි බවද ප්‍රකාශ කර ඇත.ත්‍රස්තවාදී ක්‍රියා සම්බන්ධයෙන් රැඳවුම්භාරයේ සිටින සිරකරුවන්ගේ මානව හිමිකම් උල්ලංඝනය වන බවට අයර්ලන්තය කරන ප්‍රකාශ ප්‍රතික්ෂේප කළ නියෝජිත පිරිස, නීත්‍යානුකූල නියෝජිතයින් සහ පවුලේ සාමාජිකයින්ට මෙන්ම ජාතික මානව හිමිකම් කොමිසමේ සහ ජාත්‍යන්තර රතුකුරුස කමිටුවේ නියෝජිතයින්ට ඔවුන් නිදහසේ හමුවීමට හැකියාව ඇතැයි පෙන්වා දුන්හ.අතුරුදන්වීම් සම්බන්ධයෙන් කරන චෝදනා විමර්ශනය කිරීමට කොමිසමක් පත්කර ඇතැයි ද එම නියෝජිත පිරිස සඳහන් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n1309217</link>
    <topic>විදේශ රටවල් කීපයක් කරන ප්‍රකාශ පළාත්මැතිවරණයේ සුජාතභාවයට තර්ජනයක්</topic>
    <author>චමීර ඇල්ලදෙණිය</author>
    <content>පළාත් සභා මැතිවරණයට පැය හතළිස් අටක් තිබියදී විදේශ රටවල් කිහිපයක් විසින් සිදු කරන ප්‍රකාශ මැතිවැරණයේ සුජාතභාවයට හානි කර බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.මේ ආකාරයෙන් ජාත්‍යන්තරය සිදු කරන පූර්ව නිගමන මැතිවරන ක්‍රියාවලියටත් මැතිවරණ ප්‍රතිඵලයටත් බලපා හැකි බවද ඇමැතිවරයා පෙන්වා දුන්නේය.ශ්‍රී ලංකා නිදහස් පක්ෂ මූලස්ථානයේ ඊයේ (20) පැවැති මාධ්‍ය හමුවකට එක්වෙමින් ඇමැතිවරයා මේ බව කියා සිටියේය.වෙන්වී තිබූ රටක් එක්කිරීමට උත්සාහ ගැනීම වෙනුවට ජාත්‍යන්තරය සිදු කරන්නේ වෙන්ව තිබූ රට තවදුරටත් වෙන්කිරීමක් බවද අලහප්පෙරුම මහතා කීවේය. සාධනීය වැඩකදී අපි ජාත්‍යන්තරයෙන් බලාපොරොත්තු වන්නේ සාධනීය තල්ලුවක් බව කි ඇමැතිවරයා මෙවර මැතිවරණය සම්බන්ධයෙන් විදේශ රටවල කිහිපයක් සිදු කරන ප්‍රකාශවලින් එය සිදුව නැති බවද කීය .ඇෆ්ගනිස්තානය, සුඩානය වැනි රටවල්වල පශ්චාත් යුද සමයේදී මැතිවරණ ලබාදීමෙන් සිදු වූ අසිරුව අමෙරිකාව ප්‍රමුඛ රටවල් අත්විද තිබෙන බවද එම නිසා ශ්‍රී ලංකාවේ තිබෙන මැතිවරණය පවත්වා ගැනීමට ඔවුන් උදව් කළ යුතු බවද අනාවරණය කළේය.මැතිවරණයෙන් පසුව මැතිවරණය සම්බන්ධයෙන් ඕනෑම කරුණක් ප්‍රකාශ කළ හැකි බවද ඒ සඳහා රජය ඕනෑම වේලාවක මැදිහත්වීමට බලාපොරොත්තු වන බවද ඇමැතිවරයා කීවේය.පළාත් සභා මැතිවරණයක් නිරීක්ෂණය කිරීමට විදේශ නිරීක්ෂකයින් පැමිණි පළමු අවස්ථාව බවද ඒ සඳහා රජය ඔවුනට සහාය ලබාදී තිබියදී මෙවැනි ප්‍රකාශ කිරීමෙන් ප්‍රජාතන්ත්‍රවාදී ජීවගුණය නැති විය හැකි බවද අලහප්පෙරුම මහතා කියා සිටියේය.මේ වනතෙක් උතුරේ මැතිවරණය පැවැත්වීම වසර තිහක දුෂ්කරතාවක් තිබූ බවද මේවන විට උතුරේ ජනතාවගේ ප්‍රජාතන්ත්‍රවාදය ලබාදීමට කටයුතු කර ඇති බවද හෙතෙම කීය.අපේම ආණ්ඩු හා අපේම දේශපාලනඥයන්ගේ ක්‍රියාකලාප නිසා උතුරේ ජනතාවගේ විශ්වාසය බිඳ වැටී තිබෙන බවද එය නිවැරැදි කිරීමට මේ මැතිවරණයෙන් හැකි බවද ඒ සඳහා ජාත්‍යන්තරය අපට සහාය දැක්විය යුතු බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n1309218</link>
    <topic>ඡන්දය ඇති පළාත්වල 23දා පාසල් ඇරේ</topic>
    <author>සුභාෂිණී සේනානායක</author>
    <content>වයඹ, මධ්‍යම සහ උතුරු පළාත් මැතිවරණය වෙනුවෙන් ඊයේ වසා දැමු එම පළාත්වල පාසල් අනිද්දා (23) විවෘත කෙරේ.නුවරඑළිය ගාමිණී ජාතික විදුහල පමණක් අවශ්‍යතාව පරිදි 24 වැනිදා විවෘත කෙරෙන බව අධ්‍යාපන අමාත්‍යාංශය කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n1309219</link>
    <topic>උතුරේ ඡන්ද වැඩට ආ පිරිසකට බඹර ප්‍රහාරයක්</topic>
    <author>නිරුෂි විමලවීර සහ රක්ෂණ ශ්‍රීයන්ත</author>
    <content>උතුරු පළාත් සභා මැතිවරණයේ රාජකාරි කටයුතුවලට පුදුකුලම් අංක 52 ඡන්ද මධ්‍යස්ථාන‍යට පැමිණි තිදෙනකුට බඹර ප්‍රහාරයකට ලක් වීමෙන් එක් අයෙක් මරුමුවට පත්ව දෙදෙනකු දැඩි සත්කාර ඒකකයේ ප්‍රතිකාර ලබන බව පොලිසිය පවසයි.බඹර ප්‍රහාරයෙන් මරණයට පත්ව ඇත්තේ වව්නියාව පුට්ටෝත්තම් ප්‍රදේශයේ පදිංචි ඩී.එස්.ක්‍රිස්තු දේව රාජා නැමැති 45 හැවිරිදි අයෙකු බවත්, දෙදෙනෙකු වව්නියාව මහ‍ රෝහලේ දැඩි සත්කාර ඒකකයේ ප්‍රතිකාර ලබන බවත් වව්නියාව පොලිසිය පවසයි.මියගිය පුද්ගලයා ‍වව්නියා රෝහලේ දැඩි සත්කාර ඒකකයට ඇතුලත් කරන අවස්ථාව වන විට මියගොස් තිබේ. එම ස්ථානයේ තිබූ බඹර කූඩුවක් හදිසියේ ඇවිස්සී යාම හේතුවෙන් මෙම සිද්ධිය ඇතිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092110</link>
    <topic>අන්තර් පාසල් පරිගණක ආශ්‍රිතතරගයට ඌව පළාතෙන් සිසුන් 240ක්</topic>
    <author>මහියංගණ සුනිමල් ශ්‍රියානන්ද</author>
    <content>ශ්‍රී ලංකාවේ පැවැත්වෙන පොදුරාජ්‍ය නායක සමුළුව වෙනුවෙන් ලබන සැප්තැම්බර් 25 දින දීපව්‍යාප්ත පාසල් අතරේ පවත්වනු ලබන පරිගණක ආශි‍්‍රත මාර්ග ගත තරගාවලිය (ර්‍ණද තඪදඥ බඥඵබ)සඳහා ඌව පළාතේ බදුල්ල සහ මොනරාගල දිස්ත්‍රික්කවල පාසල් දහයක සිසු සිසුවියෝ 240ක් සහභාගි වෙති. මහින්ද රාජපක්ෂ ජනාධිපතිතුමාගේ උපදෙස් පරිදි පොදුරාජ්‍ය මණ්ඩලය, රාජ්‍ය නායක සමුළුව, එහි ඉතිහාසය, ප්‍රතිලාභ හා පොදු වටිනාකම පිළිබඳව පාසල් සිසුන් දැනුම්වත් කිරීම මෙහි අරමුණ වේ.ලබන නොවැම්බර් මසදී පැවැත්වෙන මෙම රාජ්‍ය නායක සමුළුවට සමගාමීව රජයේ ප්‍රවෘත්ති දෙපාර්තමේන්තුව, ජනාධිපති ලේකම් කාර්යාලය, අධ්‍යාපන අමාත්‍යාංශය හා කොළඹ විශ්වවිද්‍යාල පරිගණක අංශයේ පූර්ණ සහය ලබාගෙන මෙම පරිගණක ආශි‍්‍රත තරගාවලිය දිවයිනේ පිහිටි විවෘත විශ්වවිද්‍යාල අනුබද්ධිත දුරස්ථ අධ්‍යාපන ආයතන 25 සම්බන්ධ කර ගනිමින් 25 දින පෙරවරු 9.00 සිට ප.ව. 2.00 දක්වා පැවැත්වේ.මෙහිදී සෑම පාසල් කණ්ඩායමක් විසින්ම පැයක් තුළදී ප්‍රශ්න 50කට පරිගණක අන්තර්ජාලය හරහා පිළිතුරු සැපයිය යුතු වේ.මෙම පරිගණක මාර්ග ගත තරගාවලිය සඳහා බදුල්ල දිස්ත්‍රික්කයේ මහියංගණ ජාතික පාසල, ධර්මදූත ජාතික පාසල, ඇටම්පිටිය මහා විද්‍යාලය, දියතලාව කහගොල්ල මහා විද්‍යාලය හා හපුතලේ ශ්‍රී ධම්මානන්ද මහා විද්‍යාලයදමොනරාගල දිස්ත්‍රික්කයේ රාජකීය ජාතික පාසල, මහනාම ජාතික පාසල, විපුලානන්ද දෙමළ මහා විද්‍යාලය, බුත්තල දුටුගැමුණු මධ්‍ය මහා විද්‍යාලය සහ වැල්ලවාය ජේ. ඇම්. කුමාරදාස මහ විද්‍යාලය ද තරග වදින බව ඌව පළාත් අධ්‍යාපන අමාත්‍යාංශය පවසයි.මෙම තරගයේ උපරිම ලකුණු ලබා ගන්නා ළමුන් වෙනුවෙන් අවසන් මහ තරගය කොළඹ දී පවත්වා ජයග්‍රාහි සිසුන් උදෙසා විශේෂ ත්‍යාග පිරිනැමීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092111</link>
    <topic>උතුරු පළාත් සභා ඡන්දය සංහිඳියාව ගොඩනැංවීමේ වැදගත් අවස්ථාවක්</topic>
    <author>මහින්ද අලුත්ගෙදර</author>
    <content>එළැඹෙන උතුරු පළාත් සභා මැතිවරණය ශ්‍රී ලංකාවේ සංහිඳියාව ගොඩනැංවීම සඳහා වැදගත් අවස්ථාවක් බව එක්සත් ජාතීන්ගේ මහලේකම් බෑන් කී මූන් ප්‍රකාශ කරයි.සාමකාමී වාතාවරණයක් තුළ සියලුම දේශපාලන පක්ෂ මැතිවරණ ක්‍රියාදාමයට අවතීර්ණවී සිටින අතර නිදහස් හා සාධාරණ මැතිවරණයක් පැවැත්වෙනු ඇතැයිද හෙතෙම විශ්වාසය පළ කරයි.උතුරේ මැතිවරණය සියලූ ශ්‍රී ලාංකිකයන් අතර විශ්වාසය ගොඩනැංවීම මෙන්ම, දේශපාලන සංහිඳියාව සවිමත් කිරීමටද වැදගත් බව පෙන්වා දෙන මහලේකම්වරයා වසර ගණනාවක ගැටුම්වලින් අනතුරුව එම අවස්ථාව උදාවී තිබෙන බවද 2009 වසරේ මැයි මාසයේදී ශ්‍රී ලංකා ආරක්ෂක හමුදා එල්.ටී.ටී.ඊ සංවිධානය පරාජයට පත්කර ලැබූ ජයග්‍රහණය මේ සඳහා පාදක වී තිබෙන බවද කියා සිටී.දශක 3 ක් පුරා පැවති මෙම අරගලයෙන් ජීවිත දහස් ගණනක් අහිමි වු බව සිහිපත්කර තිබෙන මහලේකම්වරයා ශ්‍රී ලංකාව තවදුරටත් පශ්චාත් යුද බලපෑම්වලට මුහුණ දෙන බවද කියා සිටී.අද (21) පැවැත්වෙන උතුරු පළාත් සභා මැතිවරණය පිළිබඳව විශේෂයෙන් ප්‍රසාදය පළ කරන අතර 1987 න් පසු ප්‍රථම වරට එම මැතිවරණය පැවැත්වීම විශේෂ කරුණක් ලෙස හැඳින්විය හැකි බවද සඳහන් කරයි.මැතිවරණයේදී සාමකාමීව සහයෝගයෙන් කටයුතු කර ශ්‍රී ලංකාවේ ජාතික සහ පශ්චාත් යුධ අරමුණු ඵලදායි ලෙස ඉටුකර ගැනීමට පියවර ගන්නා ලෙස ජගත් මහලේකම් බෑන්කී මූන් සියලූ පක්ෂවලින් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092112</link>
    <topic>ජගත් සාම දිනය අද</topic>
    <author>මහින්ද අලුත්ගෙදර</author>
    <content>අන්තර් ජාතික සාම දිනය අදට (21) යෙදී තිබේ.එක්සත් ජාතීන්ගේ සංවිධානය මඟින් ප්‍රකාශයට පත් කළ මේ දිනයේදී සාමය සඳහා අධ්‍යාපනය සම්බන්ධයෙන් විශේෂ අවධානයක් යොමුකරන බව එක්සත් ජාතීන්ගේ සංවිධානය පවසයි.අන්තර්ජාතික සාම දිනය නිමිත්තෙන් ලොව පුරා රටවල් විවිධ වැඩසටහන් සංවිධාන කර තිබෙන අතර ශ්‍රී ලංකාව ද මේ ජාත්‍යන්තර දිනය සැමරීමට සූදානමින් සිටී.එක්සත් ජාතීන්ගේ වාර්ෂික සම්මේලනය විසින් 1981 තීරණයට පත් කරන ජාත්‍යන්තර සාම දිනය සෑම සැප්තැම්බර් මසකම තෙවන සතියේ මුල සැමරීමට යොදාගෙන තිබුණු අතර එය පසුගිය 2001 සිට සෑම වර්ෂයකම සැප්තැම්බර් 21 වන දින සැමරීමට තීරණය කෙරිණි.ජාත්‍යන්තර සාම දිනය නිමිත්තෙන් ඇමරිකාවේ නිව්යෝර්ක් හි පිහිටි එක්සත් ජාතීන්ගේ මූලස්ථානය තුළ පිහිටි සාම සීනුව නාද කරනු ලබයි.පළමු සාම දිනය සමරනු ලැබුවේ 1982 වර්ෂයේදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092113</link>
    <topic>දෙවන ආසියානු බෞද්ධ සංස්කෘතික සම්මේලනයරටවල් 64 ක සහභාගීත්වයෙන් පල්ලේකැලේ දී</topic>
    <author>චින්තා රණසිංහ</author>
    <content>දෙවන ආසියානු බෞද්ධ සංස්කෘතික සම්මේලනය හා සම්මන්ත්‍රණය ආසියානු රටවල් 64 ක සහභාගීත්වයෙන් මහනුවර පල්ලේකැලේ පිහිටි ශ්‍රී ලංකා ජාත්‍යන්තර බෞද්ධ මධ්‍යස්ථානයේ දී සැප්තැම්බර් 25 දින සිට 27 වැනි දින දක්වා පැවැත්වේ.එම සමුළුව හා සම්මේලනය වියට්නාමයේ පැවැත්වීමට යෝජිතව තිබුණ ද එය පැවැත්වීමට බෞද්ධ සංස්කෘතියක් ඇති සුදුසුතම රට ශ්‍රී ලංකාව බවට බෞද්ධ සංස්කෘතික හුවමාරුව පිළිබඳ ලෝක සන්ධාන සංවිධායක මණ්ඩලය තීරණය කිරීමෙන් අනතුරුව ශ්‍රී ලංකාවට මේ අවස්ථාව උදා වී තිබේ.අගමැති දි.මු. ජයරත්න මහතාගේ ප්‍රධානත්වයෙන් පැවැත්වෙන මේ ජාත්‍යන්තර සමුළුවට මෙරට ත්‍රෛනිකායික මහ නාහිමිවරුන් ප්‍රමුඛ නායක හිමිවරුන්, විශ්ව විද්‍යාල ක්ෂේත්‍රයේ හිමිවරුන් ඇතුළුව 150 කට අධික පිරිසක් ද 550 කට අධික විදේශ සංඝරත්නය ප්‍රමුඛ බෞද්ධ නායකයන් ද නියෝජිතයන් ලෙස සහභාගී විමට නියමිත ය.කෘෂිකර්ම අමාත්‍යාංශයේ දී ඊයේ (20) පැවැති මාධ්‍ය හමුවක දී මේ තොරතුරු හෙළි විය‍.ඉදිරියේ පැවැත්වීමට නියමිත පොදු රාජ්‍ය මණ්ඩල සමුළුවට සමානවම ආගමික වශයෙන් ඉතා වැදගත් මෙවැනි සම්මේලනයක් හා සම්මන්ත්‍රණයක් ශ්‍රී ලංකාවේ පැවැත්වීම තෝරා ගැනීම ශ්‍රී ලාංකික‍ බෞද්ධයන්ට මෙන්ම මුළු මහත් රටටම ගෞරවයක් බව ආර්ථික සංවර්ධන නියෝජ්‍ය ඇමැති බෞද්ධ සංස්කෘතික හුවමාරුව පිළිබඳ ලෝක සන්ධානයේ ශ්‍රී ලංකා සම්බන්ධීකාරක එස්.එම්. චන්ද්‍රසේන මහතා පැවැසීය.මෙහි ප්‍රථම සමුළුව 2011 වසරේ කාම්බෝජයේ දී පැවැති බවත් 2013 දී හොංකොං නුවර පැවැති සාකච්ඡාවක් පැවත් වු බව සිහිපත් කළ ඇමැතිවරයා ශ්‍රී ලංකාවේ බෞද්ධ ජනතාව බුද්ධ ශාසනය කෙරෙහි දක්වන ශ්‍රද්ධාව හා ආගමික වතාවත් සිදු කරන ආකාරයත් බෞද්ධ සංස්කෘතියත් උසස් බව අවබෝධ කර ගැනීම නිසා මේ දුර්ලභ අවස්ථාව ශ්‍රී ලංකාවට ලැබී ඇතැයි ද නියෝජ්‍ය ඇමැතිවරයා සඳහන් කළේ ය.ලෝක බෞද්ධ සංස්කෘතික හුවමාරු මධ්‍යස්ථානය, බුද්ධ ශාසන හා ආගමික කටයුතු අමාත්‍යාංශය සහ ශ්‍රී දළදා මාළිගාව ඒකාබද්ධව මේ සමුළුව පැවැත්වීම සඳහා අවශ්‍ය සියළු කටයුතු සූදානම් කර තිබෙන බව ද ඒ මහතා සඳහන් කළේ ය.බෞද්ධ සංස්කෘතිය තුළින් සාමයේ පණිවුඩය සමාජගත කිරීම සහ බුදුදහම ප්‍රචාරය කිරීම සඳහා දෙවන ආසියානු බෞද්ධ සංස්කෘතික සම්මේලනය හා සම්මන්ත්‍රනය පැවැත්වීමේ ප්‍රධාන අරමුණ වන බව මේ අවස්ථාවට සහභාගි වු ‍එම සම්මේලනයේ සම්බන්ධිකාරක චූලලාකාර විශ්වවිද්‍යාලයේ කථිකාචාර්ය වැල්මෝරුවේ පියරතන හිමියෝ පැවසූහ.ථෙරවාද බුදුදහම ප්‍රචලිත ශ්‍රී ලංකාව, කාම්බෝජය, ලාඕසය, බුරුමය සහ ඉන්දියාව වැනි රටවල නියෝජිතයන් ද මහායාන බුදුදහම ප්‍රචලිත දකුණු කොරියාව, හොංකොං, තායිවානය හා ජපානය වැනි රටවල නියෝජිතයන් ද වජ්‍රයාන බුදුදහම ප්‍රචලිත භූතානය, මොන්ගෝලියාව සහ නේපාලය වැනි රටවල නියෝජිතයන් ද ජාත්‍යන්තර සම්මේලනයට සහභාගී වන බව ද උන්වහන්සේ ප්‍රකාශ කළහ.ශ්‍රි ලංකාවේ සාමකාමී පරිසරය බෞද්ධ ප්‍රබෝධය හේතුවෙන් මෙය පැවැත්වීම ශ්‍රී ලංකාවේ බෞද්ධ සංස්කෘතිය ලෝකප්‍රකට වීමට හේතු වනු ඇති බවත් එය ආගමික ප්‍රබෝධයට හේතු වනු ඇති බවත් උන්වහන්සේ පැවසූහ.උගන්ඩාවේ මේ වන විට ‍බෞද්ධයන් 45%ක් සිටින බවත් ටැන්සානියා, උගණ්ඩා සහ කෙන්යාව වැනි ආගමික සංස්කෘතිය අතින් දුර්වල රටවල බුද්ධාගම ප්‍රචලිත කිරීම වෙනුවෙන් ශ්‍රී ලාංකීය සංඝරත්නය සිදුකරන මෙහෙය ඉතා වැදගත් බව ද උන්වහන්සේ කීහ.චීනයෙන් මෙරටට 250 ක නියෝජිත කණ්ඩායමක් පැමිණිමට නියමිතව ඇති බව ද එය ‍ඉදිරියේ දී ශ්‍රී ලංකාවේ බෞද්ධ සංචාරක ව්‍යාපාරයේ පිබිදීමට ද හේතුවක් වනු ඇති බව ද උන් වහන්සේ වැඩිදුරටත් ප්‍රකාශ කළහ.චීනයේ වූහන් ලිංගුවන් විහාරයේ සී.දෙන්ජු හිමියෝ ද බුද්ධ ශාසන හා ආගමික කටයුතු අමාත්‍යාංශයේ ලේකම් එම්.කේ.බී. දිසානායක මහතා ප්‍රමුඛ පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092114</link>
    <topic>වයඹ පළාතේ දැයට කිරුළජංගම සේවා 1,702 ක් නිමයි</topic>
    <author>මහින්ද අලුත්ගෙදර</author>
    <content>දැයට කිරුළ 2014 ජාතික සංවර්ධන වැඩසටහනට සමගාමීව වයඹ පළාතේ කුරුණෑගල සහ පුත්තලම දිස්ත්‍රික්කයන්හි ක්‍රියාත්මක කළ දැයට කිරුළ ජංගම සේවාවන් 1,702 ක් නිමාවට පත්ව ඇතැයි ආර්ථික සංවර්ධන අමාත්‍යාංශය පවසයි.පසුගිය 18 දා වනවිට මේ ජංගම සේවාවන් නිමාවට පත්වූ අතර එහිදී සේවාවන් ඉටුකර ගැනීමට පැමිණි සංඛ්‍යාව 502,937 ක් බවද එයින් 114,576 ක ජනතා ගැටලු එම මොහොතේම විසඳා ගැනීමට හැකිවූ බව ද එම අමාත්‍යාංශය පෙන්වා දෙයි.ජනාධිපති මහින්ද රාජපක්ෂ මහතාගේ සංකල්පයකට අනුව දැයට කිරුළ ගමකින් ගමකට, ගෙයකින් ගෙයකට ජංගම සේවා වැඩසටහන ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් පසුගිය ජුලි මස පළමුවැනිදා ආරම්භ වූ අතර ඒ අනුව කුරුණෑගල, පුත්තලම දිස්ත්‍රික්කයන්හි ප්‍රාදේශීය ලේකම් කොට්ඨාස 46 ක ග්‍රාම නිලධාරි කොට්ඨාස 2,158 ක් සඳහා ජංගම සේවා 2,058 ක් පැවැත්වීමට කටයුතු යොදා තිබේ.මේ අතර එයින් පැවැත්වීමට තවත් ඉතිරිව ඇත්තේ ජංගම සේවා 356 ක් පමණක් බවද ආර්ථික සංවර්ධන අමාත්‍යාංශය කියයි. මෙම දැයට කිරුළ ජංගම සේවා සඳහා නිවාස, ඉඩම්, මාර්ග, පානීය ජලය, විදුලිය, ජාතික හැඳුනුම්පත්, වැඩිහිටි හැදුනුම්පත්, සෞඛ්‍ය සායන, විවිධ බලපත්‍ර, උප්පැන්න සහතික, රෝද පුටු සහ කන්නාඩි බෙදාදීම් වැනි සමාජ සුබසාධන කටයුතු ලබාදෙයි.වයඹ පළාතේ ජංගම සේවයේ ඉතිරි ගැටලුවලින් සියයට 60 ක් සඳහා මසක් ඇතුළත විසදුම් ලබාදීමට අදාළ බලධාරින් කටයුතු කර තිබෙන අතර ඉතිරි ගැටලු සඳහා දැයට කිරුළ 2014 ජංගම සේවය නිමාවට පත්වන 2013 දෙසැම්බර් 31ක් වැනිදාට පෙර සියලු විසදුම් ලබාදීමට මූලික කටයුතු දැනටමත් ආරම්භකර තිබේ.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ජංගම සේවා සැලසුම් සකස් කිරීම සඳහා ප්‍රදේශීය ලේකම් කොට්ඨාස මට්ටමින් මහජන නියෝජිතයන් සහ රාජ්‍ය නියෝජිතයන් බලගැන්වීම සඳහා දැනුවත් කිරීමේ රැස්වීම් කුරුණෑගලදී 30 ක් සහ පුත්තලමේ 16 ක් පවත්වනු ලැබීය.ග්‍රාමීය ජනහමු සහ ජංගම සහන සේවා පියස මෙහෙයවීම ආර්ථික සංවර්ධන අමාත්‍යාංශය මඟින් සම්බන්ධීකරණය කරන අතර ජංගම සේවාවන් සඳහා ලැබුණු ප්‍රජා අවශ්‍යතාවන් හදුනාගෙන ඒවාට කඩිනම් විසදුම් ලබාදීම සදහා තෝරාගත් ව්‍යාපෘති රැසකින් සමාරම්භයක් වශයෙන් වයඹ පළාතේ ආසන 18 ක සංවර්ධන ව්‍යාපෘති108 ක් පසුගිය 18 දා වැඩ ආරම්භ කරන ලදී.ඒවා අතර මාර්ග කාපට් සහ කොන්ක්‍රීට් කිරිම්, මාර්ග, සතිපොළ ඉදිකිරීම්, වැවි ප්‍රතිසංස්කරණය, විදුලි දිගුආරම්භ කිරීම ඇතුළු සංවර්ධන වැඩසටහන් ගණනාවක් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092115</link>
    <topic>සිවිල් ආරක්ෂක බළකාය නිපදවනකාබනික පොහොර විශ්වාසයි</topic>
    <author>චන්ද්‍රිකා පෙරේරා</author>
    <content>කාබනික පොහොර පමණක් යොදා වගා කරන එළවළු සඳහා ජාත්‍යන්තර වෙළඳපොළේ හොඳ ඉල්ලුමක් තිබීමත් වැඩි ලාභයක් ලබා ගැනීමට ඇති හැකියාවත් නිසා සිවිල් ආරක්ෂක බළකාය නිපදවන කාබනික පොහොර මගින් වගා කර එළවළු පිටරට යැවිමට සැලසුම් කර ඇති බව වෙළඳ ව්‍යාපාරිකයෙකු වන ජගත් ද සිල්වා මහතා පවසයි.කැබිතිගොල්ලෑව ඌරෑවැව සිවිල් ආරක්ෂක බළකායේ කොම්පෝස් පොහොර නිෂ්පාදනාගාරයෙන් පළමු පොහොර අතිරික්ත තොගය මිලදී ගනිමින් සිල්වා මහතා එම අදහස් පළ කළේය.මී‍ට පෙර මේ පොහොර සාම්පල් ලෙස යොදාගනිමින් සිදුකළ අත්හදා බැලීමේදී වගාව අතිසාර්ථක බවට හඳුනා ගත් බව ඔහු සඳහන් කරයි.වෙනත් පෞද්ගලික ආයතන මගින් ද කාබනික පොහොර නිපදවීම් කළද නිසි ප්‍රමිතියට ඒවා නිපදවනවා ද යන්න සැක සහිත බවත් රජ‍යේ වගකිම, නීතිගරුක බව හා විනිවිදභාවය ඇති නිසා සිවිල් ආරක්ෂක බළකාය නිපදවන පොහොර විශ්වාසයෙන් යුතුව වගාවට යෙදිය හැකි බවත් හෙතෙම පෙන්වා දුන්නේය.එළවළු විදෙස් වෙළඳපොළට ලබාගැනීමේ යොදා ඇති‍ පොහොර මොනවාද යන්න හඳුනා ගත හැකි පරීක්ෂණයකට භාජනය කරයි. එහිදී රසායනික ද්‍රව්‍ය යන්තමින් හෝ යොදා ඇති බව හෙළිවුව හොත් ඒවා වෙළඳපොළ වෙත බාර නොගන්නා බැවින් විශ්වාසයෙන් යුතු ‍කාබනික පොහොර ලබා ගතයුතු බව හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092116</link>
    <topic>නිශ්චිත පැමිණිල්ලක් ලැබුණොත් SMS ඡන්ද ප්‍රචාර ගැන සොයනවා</topic>
    <author>නුවන් කොඩිකාර</author>
    <content>එස්.එම්.එස් මඟින් මැතිවරණ ප්‍රචාරක කටයුතු සිදුවන බවට නිශ්චිත පැමිණිල්ලක් ලැබුණහොත් ඒ පිළිබඳ පරික්ෂණයක් සිදුකළ හැකි බව මැතිවරණ කොමසාරිස් මහින්ද දේශප්‍රිය මහතා පැවැසීය.එසේ නොමැතිව එවැනි දේ වැළැක්වීමට නිසි ක්‍රමවේදයක් නොමැති බව හෙතෙම කියා සිටියේය.කෙසේ වෙතත් මැතිවරණ ක්‍රියාදාමය තුළ නීති විරෝධී කටයුතු කරන පුද්ගලයන් සම්බන්ධයෙන් දැනුවත් කරන ලෙස ඒ ඒ දේශපාලන පක්ෂවලින් ඉල්ලීම් කර ඇති බව පැවැසු ඒ මහතා තමන්ද එවැනි පුද්ගයන්ට එරෙහිව නීතිය ක්‍රියාත්මක කරන බවත් කියා සිටියේය.මැතිවරණ ප්‍රචණ්ඩ ක්‍රියා සම්බන්ධයෙන් ‍බොහෝ අය තමන් වෙත තොරතුරු ලබා නොදෙන බවත්, මාධ්‍යයට ලැබෙන තොරතුරු තමන්ට නොලැබෙන බවත් කියා සිටි කොමසාරිස්වරයා තමන්ට තොරතුරු ලැබෙන්නේනම් ඒ අනුව ඉදිරියෙදි නීතිමය ක්‍රියාමාර්ග ගැනීමට පසුබට නොවන බවත් ප්‍රකාශ කෙළේය.මැතිවරණ ක්‍රියාවලියේ ආරක්ෂාවට යුද හමුදාවේ සහය ඉල්ලා ඇද්දැයි මාධ්‍යවේදියකු ඇසූ ප්‍රශ්නයකට පිළිතුරු දුන් ඒ මහතා විශේෂ ආරක්ෂාවක් පැවතිය යුතු යයි උපකල්පනය කරන ලද ස්ථාන සම්බන්ධයෙන් ඒවාට විශේෂ ආරක්ෂාවක් යොදන ලෙස පොලිස්පතිවරයාගෙන් ඉල්ලා ඇති බව කීවේය.නීති විරෝධී වුවද කෝටි ගණන් වැය කරමින් කටවුට් බැනර් සෑදීමට කරන වියදම් එක්තරා ආකාරයකට ‍පොදු ජනයාට මුදල් ගලා යන ආර්ථික වැඩපිළිවෙළක් බවත් මන්ද යත් මෙවැනි අවස්ථාවක ඒ අයුරින් වියදම් කෙරෙනුයේ සඟවාගෙන සිටින කළු සල්ලි බවත් දේශප්‍රිය මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092117</link>
    <topic>මාතලෙන් අස්ථි කොටස් හමුවීම:තොරතුරු ලබා ගැනීමට මහජන සහාය පතයි</topic>
    <author/>
    <content>මීට වසරකට පෙර මාතලේ රෝහල් භූමියේ කැණීම් කටයුතු වලදී හමුවූ මානව අස්ථි කොටස් පිළිබඳ තොරතුරු ලබා ගැනීමට රහස් පොලිසිය මහජනතාවගේ සහාය ඉල්ලා සිටියි. පොලිසිය මේ පිළිබඳව අධිකරණයට දැන්වීමෙන් පසු එහි පරීක්ෂණ රහස් පොලිසිය බාරේ සිදුවෙමින් පවතී.මෙම අස්ථි කොටස් කාගේද, මෙම ස්ථානයේ වළ දැමූ පුද්ගලයන් කවුද ආදී තොරතුරු මෙතෙක් ලැබී නොමැත. ඒ නිසා මේවා පිළිබඳ තොරතුරු දන්නා පුද්ගලයෙක් සිටිත් නම් ඒ ගැන රහස් පොලිසියේ අධ්‍යක්ෂවරයාට හෝ රහස් පොලිසියේ විමර්ශන අංශයේ ස්ථානාධිපතිවරයාට හෝ දැනුම් දෙන ලෙස ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092118</link>
    <topic>රේගුවේ දී ඇල්ලූ කත ළඟලක්ෂ 20ක දුම්වැටි-සුවඳ විලවුන්</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමූහ</author>
    <content>ඩුබායි සිට අනවසරයෙන් මෙරටට රැගෙන පැමිණි රුපියල් ලක්ෂ 15ක් වටිනා දුම්වැටි සහ රුපියල් ලක්ෂ 5ක් වටිනා සුවඳ විලවුන් ඇතුළු භාණ්ඩ තොගයක් ඊයේ (20) ශ්‍රී ලංකා රේගුව මගින් අත්අඩංගුවට ගෙන තිබේ.ඊයේ පෙරවරු 7.30ට ඩුබායි සිට පැමීණි මිහින් ලංකා ගුවන් යානයෙන්මෙම අනවසර භාණ්ඩ රැගෙන විත් ඇත්තේ කොළඹ මරදාන ප්‍රදේශයේ පදිංචි අවුරුදු 40 ක් වයසැති කාන්තාවකි. මෙම තැනැත්තිය අවුරුදු 12ක් වයසැති තම දියණියද සමඟ ගුවන්තොටුපළින් පිටවීමට තැත් කර ඇත්තේ දියණිය එම අනවසර භාණ්ඩ රැගෙන පැමිණි ට්‍රොලියේ තබාගෙන වන අතර සැක සිතූ රේගු නිලධාරින් භාණ්ඩ පරීක්ෂා කරද්දී අත්අඩංගුවට ගෙන ඇත.සිගරට් කාටූන් 300ක් තිබු සිගරට් ප්‍රමාණය 6000ක් වන අතර සුවඳ විලවුන් , හෙයාර් ඔයිල්, ක්‍රීම් ඇතුළු භාණ්ඩ අත්අඩංගුවට ගෙන තිබේ.ශ්‍රි ලංකා රේගුව මෙම සිද්ධිය සම්බන්ධයෙන් වැඩිදුර පරීක්ෂණ සිදු කරන බව රේගු මාධ්‍ය ප්‍රකාශක ලෙස්ලි ගාමීණී මහතා දිනමිණට කීවේය.  .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092119</link>
    <topic>දඩ කොළයක් භාරදීමට ගිය කොස්තාපල්ට පහර දුන් බස් රථ රියැදුරාට ඇප</topic>
    <author/>
    <content>දඩ කොළයක් භාරදීමට ගිය පොලිස් කොස්තාපල්වරයකුට පහර දී තුවාල සිදුකළ බවට සැකකරන පෞද්ගලික බස් රථ රියැදුරකු ඇප මත මුදාහැරීමට මාලිගාකන්ද මහේස්ත්‍රාත් නදීරා බෝගහතැන්න මහත්මිය තීරණය කළාය.ඒ අනුව රුපියල් දෙදහසක මුදල් ඇපයක් එම සැකකරුට නියම කළ මහේස්ත්‍රාත්වරිය ඊට අමතරව රුපියල් ලක්‍ෂ දෙක බැගින් වූ ශරීර ඇප දෙකක් ද ඔහුට නියම කළාය.මාර්ග අංක 103 බොරැල්ල පිටකොටුව අතර ධාවනය වන පෞද්ගලික බස් රථයක රියැදුරකු බව කියන සළඹ ආනන්ද නමැත්තකුට මෙසේ ඇප නියම කෙරිණි.සිද්ධිය සම්බන්ධයෙන් සැකපිට අත්අඩංගුවට ගත් සැකකරු මරදාන පොලිසිය මගින් මාලිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණි.පහරකෑමට ලක්වූ පොලිස් කොස්තාපල්වරයා දැනට කොළඹ ජාතික රෝහලේ නේවාසිකව ප්‍රතිකාර ලබන අතර සිද්ධිය පිළිබඳ පරීක්‍ෂණ අවසන් නැති බව අධිකරණයට කියා සිටියේය.අනතුරුව සැකකරු වෙනුවෙන් පෙනී සිටි නීතිඥ සුනීතා ඩයස් රාහුබද්ධ මහත්මිය අධිකරණය වෙත කරුණු දක්වමින් සිද්ධිය වූ දින සැකකරුත් අදාළ පොලිස් කොස්තාපල්වරයාත් අතර බහින්බස් වීමක් සිදුවී ඇති නමුත් පහරදීමක් සිදු වී නැති බවත්, පොලිස් කොස්තාපල්වරයකුට පහරදීම පිළිගත නොහැකි බැවින් මෙය බොරු පැමිණිල්ලක් බව පවසමින් සැකකරුට ඇප ලබා දෙන ලෙස ඉල්ලා සිටියාය.නීතිඥවරියගේ එම ඉල්ලීම ගැන සළකා බැලූ මහේස්ත්‍රාත්වරිය සැකකරු ඉහත කී ඇප කොන්දේසි මත මුදාහැරීමට තීරණය කළාය.බස් රථයේ ප්‍රමාණයට වඩා මගීන් ප්‍රවාහනය කළැයි කියන සිද්ධියක් මත පුංචි බොරැල්ලේ දී මේ පහරදීම සිදු වී ඇත. පහරකෑමට ලක් වූ පොලිස් කොස්තාපල්වරයා මරදාන පොලිසියේ රථවාහන අනුයුක්තව රාජකාරියේ නියුතු අයකු බවත් හෙළිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=n13092120</link>
    <topic>තෙලිකඩ විදුහලේ සිසුනට සමාජ ආරක්‍ෂණ ප්‍රතිලාභ</topic>
    <author>මතුගම සංචාරක</author>
    <content>ශ්‍රී ලංකා සමාජ ආරක්‍ෂණ මණ්ඩලයෙන් දැයේ දරුවන් සඳහා හඳුන්වා දී ඇති සමාජ ආරක්‍ෂණ ප්‍රතිලාභ යෝජනා ක්‍රමයට බද්දේගම අධ්‍යාපන බල ප්‍රදේශයේ තෙලිකඩ විදුහලේ ඉගෙනුම ලබන සියලුම ළමයි නොමිලේ දායක කර ගැනීම මෙම සැප්තැම්බර් මස 23 දිනට යොදා ගෙන ඇත. ශ්‍රී ලංකා සමාජ ආරක්‍ෂණ මණ්ඩලයේ සභාපතිනි නීතිඥ සුමනා ආරියදාස මහත්මිය ඉගෙනුම ලැබූ පාසැල් මෑණියන් වෙනුවෙන් ආදි ශිෂ්‍යාවන් ලෙස ඉටුකරන ප්‍රජා සත්කාරයකි. තෙලිකඩ විදුහලේ විදුහල්පති විපුල ජයවර්ධන මහතාගේ යෝජනාවක් අනුව මෙම වැඩසටහන ක්‍රියාත්මක වේ.ආරක්ෂණ යෝජනා ක්‍රමය තුළින් වයස අවුරුදු 18 සම්පූර්ණ වීමේදී දරුවා රාජ්‍ය විශ්‍රාම වැටුපකට සුරක්‍ෂිතභාවය ලබන බැවින් ඔහුගේ හෝ ඇයගේ නිර්මාණශීලි හැකියාවන් අනුව රැකියා ජීවිතය සුරක්‍ෂිතව ස්වාධීනව ක්‍රියාත්මක වීමට අවස්ථාව සැලසෙනු ඇත.මේ සඳහා ශ්‍රී ලංකා සමාජ ආරක්‍ෂක පියස හා දිස්ත්‍රික් හා ප්‍රාදේශීය ලේකම් කාර්යාලවලින් දායක කර ගනී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=r1309211</link>
    <topic>රුපියල් කෝටි 10ක වියදමින්කෑගල්ලට සම්මන්ත්‍රණ ශාලාවක්</topic>
    <author>කෑගල්ල දකුණ සමූහ - සිරිසේන රාජපක්ෂ</author>
    <content>දැයට කිරුළ වැඩසටහනට සමගාමීව රුපියල් කෝටි 10ක වියදමින් කෑගල්ල නගරයට අංග සම්පූර්ණ සම්මන්ත්‍රණ ශාලාවක් ඉදි කරන බව පාර්ලිමේන්තු කථානායක චමල් රාජපක්ෂ මහතා පැවැසීය.ඒ මහතා එසේ පැවැසුවේ ශ්‍රී ලංකා අමරපුර මහ නිකායේ චුලගණ්ධි පාර්ශවයේ මහා නායක පදවියෙන් පිදුම් ලැබූ කෑගල්ල ගන්තුන උල්ගල පුරාණ විහාරාධිපති ගන්තුනේ අස්සජි හිමියන් වෙත සන්නස් පත්‍රය ප්‍රදානය කිරීමේ උත්සවයට සහභාගි වෙමිනි.ගන්තුනේ අස්සජි මහානායක හිමියන් කළ ඉල්ලීමකට අනුව කථානායකවරයා මෙම සම්මන්ත්‍රණ ශාලාව ඉදිකර දෙන බව පැවැසීය. කෑගල්ල දිස්ත්‍රික්කයේ ප්‍රමාණවත් ඉඩකඩ සහිත සම්මන්ත්‍රණ ශාලාවක් නොමැති බැවින් මෙම ඉල්ලීම සිදු කළ බව මහා නායක හිමිපාණෝ පැවැසූහ.මෙම උත්සවයේ මුලසුන ශ්‍රී ලංකා අමරපුර මහා නිකායේ උත්තරීතර මහා නායක අග්ග මහා පණ්ඩිත දවුල්දෙණ ඤාණිස්සර භිධාන මහා නායක හිමියන් විසින් උසුලනු ලැබූහ. කථානායක චමල් රාජපක්ෂ මහතා අතින් ශ්‍රී සන්නස් පත්‍රය පිළිගත් අභිනව මහා නායක ගන්තුනේ අස්සජී හිමියෝ මෙසේ කීහ. “මා කිසිවිටක තනතුරු පදවි තානාන්තර අපේක්ෂා නොකළ කෙනෙක්. මේ නායක පදවිය මා කරා ළඟා වුණා කියන්න පුළුවන්. මගේ වයස දැන් අවුරුදු 71යි.අවුරුදු 60කට වැඩි මගේ පැවිදි ජීවිතයේ දී මෙතෙක් කළ සේවයට අමතරව තවත් අවුරුදු 05ක් 10කට වැඩි සේවාවක් ශ්‍රී සම්බුද්ධ සාසනය වෙනුවෙන් මට ඉටු කිරීමට හැකි වෙයි කියලා විශ්වාස කරනවා.පෑලියගොඩ විද්‍යාලංකාර පරිවෙනාධිපති කැලණිය විශ්වවිද්‍යාලයේ කුලපති වැලමිටියාවේ ශ්‍රී කුසලධම්ම නාහිමියෝ ද අනුශාසනාවක් කළහ. ශ්‍රී ලංකා අමරපුර සංඝ සභාවේ සභාපති අති පූජ්‍ය දොඩම්පහළ චන්ද්‍රසිරි මහනායක හිමි, කෝට්ටේ නාගරාරාධිපති පූජ්‍ය මාදුළුවාවේ ශ්‍රී සෝභිත හිමි, මහාචාර්ය වරාගොඩ ප්‍රේමරතන හිමි ඇතුළු මහානායක හා අනුනායක හිමිවරු 24 නමක් වැඩම කර සිටියහ.ජ්‍යෙෂ්ඨ ඇමැති අතාවුද සෙනවිරත්න ජාතික උරුමය පිළිබඳ ඇමැති ආචාර්ය ජගත් බාලසූරිය, පශු සම්පත් නියෝජ්‍ය ඇමැති එච්.ආර්.මිත්‍රපාල, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහත්වරු රජයේ නිලධාරීන් ගන්තුන උල්ගල විහාරස්ථ දායක සභාවේ සාමාජික සාමාජිකාවන් සහ කෑගල්ල දිස්ත්‍රික්කයේ නායක හිමියන්ගේ ඥාති හිතවතුන් විශාල පිරිසක් සහභාගි වූහ.කෑගල්ල දිස්ත්‍රික් ලේකම් තුසිත පී.වනිගසිංහ මහතා උත්සවයේ ස්තූති කථාව කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=r1309212</link>
    <topic>මාර්ග නීති කඩ කිරීම්වලින්ලක්ෂ 39ක දඩ මුදල්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>මාස 8ක කාලයක් තුළදී කොහුවල පොලිසියේ රථවාහන අංශය මගින් සිදු කළ පරීක්ෂණවලදී වරදකරුවන් වූ පුද්ගලයන්ගෙන් රජයට ලැබී ඇති දඩ මුදල් ප්‍රමාණය රුපියල් 39 23 600.00 ක් බව කොහුවල පොලිස් රථවාහන අංශයේ ස්ථානාධිපති පොලිස් පරීක්ෂක දුමින්ද වනසිංහ මහතා කීය.මෙම මුදලින් රුපියල් 35,68,600ක් මාර්ග නීති උල්ලංඝනය කරමින් හා බීමත්ව රිය පැදවීම හේතුකොට ගෙන වරදකරුවන් වීම නිසා ලැබී ඇති දඩ මුදල් වේ. අධිකරණ දඩ රු.3,55,000කි.බීමතින් වාහන පැදවූ අය 67ක් වේ.අපරීක්ෂාකාරිව මාර්ග නීති උල්ලංඝනය කරමින් රිය පැදවූ අයගේ සංඛ්‍යාව 5499කි.කොහුවල පොලිස්ථානාධිපති පොලිස් පරීක්ෂක චමින්ද එදිරිසිංහ මහතාගේ උපදෙස් මත රථවාහන අංශයේ පොලිස් කොස්තාපල්වරුන් වන දීපාල් (84468) නාලක (59217) රුවන් (60882) ජයරත්න (67741) කරුණාරත්න (67914) හා කාන්තා පොලිස් කොස්තාපල් දිනුෂා (2929) මෙම කටයුතු සඳහා සේවයේ යෙදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=r1309213</link>
    <topic>මහරගම බුවනෙකබා මහ විදුහලේමහින්දෝදය විද්‍යාගාරයට මුල්ගල</topic>
    <author>මහරගම විශේෂ - වේහැල්ලේ පියතිලක</author>
    <content>ඇති හැකි අයගේ දරුවන්ට පමණක් විවරවී තිබුණු අධ්‍යාපනයේ දොර නැතිබැරි අයගේ දරුවන්ටද විවර කළ කන්නන්ගර නිදහස් අධ්‍යාපනයෙන් පසු ජනතාව ගොදුරුවී සිටි ජනප්‍රිය පාසල් මාෆියාවෙන් මවුපියන් මුදවාගත්තේ මහින්ද චින්තනයේ ප්‍රතිඵලයක් වන පාසල් 1000 සහ ළමා මිතුරු පාසල් 5000 සේ දැවැන්ත අධ්‍යාපන විප්ලවයෙන් බව අධ්‍යාපන ඇමැති බන්දුල ගුණවර්ධන මහතා පැවැසීය.ඇමැතිවරයා මෙම අදහස් පළ කෙළේ මහින්දෝදය තාක්ෂණ විද්‍යාගාරයක් සඳහා මහරගම බුවනෙකබා මහ විදුහලේදී මුල් ගල් තැබීමේ උත්සවයේදී ය.උත්සවයේ පිළිගැනීමේ කතාව කරන ලද්දේ විදුහල්පතිනි වැලිකල මහත්මිය විසිනි.ඇමැතිවරයා මෙසේද පැවැසීය.කලා අංශවලට වඩාත් නැඹුරු වී තිබුණ අපේ අධ්‍යාපනය ක්‍රීඩා, කලා, තාක්ෂණය, තොරතුරු තාක්ෂණය, පරිගණකය හා කාර්මික දක්ෂයින් බිහි කරන නව ප්‍රවේශයක් වෙනවා.ළමා මිතුරු පාසල් 5000 හරහා ජනප්‍රිය පාසල් මාෆියාවෙන් මවුපියන් මුදා ගන්නවා. ජනප්‍රිය පාසල්වලට සීමාවී තිබුණු සෑම පහසුකමක්ම ගමේ පාසලටත් ලබා දෙනවා.මහරගම ප්‍රාදේශීය සංවර්ධන කමිටුවේ සභාපති හා ජල සම්පාදන හා ජලාපවහන ඇමැති දිනේෂ් ගුණවර්ධන මහතාවත්මන් අධ්‍යාපන ක්‍රමය යටතේ 90% බිහිවෙන්නේ කලා අංශයේ උපාධිධාරීන් අපේ උපාධිධාරීන්ගෙන් කාර්මික උපාධිධාරීන් නිර්මාණය කෙරෙන්නේ 12% කාර්මික විද්‍යාල කොපමණ තිබුණත් ඒවට එන්නේ තරුණ තරුණියන්ගෙන් 14% මෙවන් යුගයක මහින්ද චින්තනය යටතේ තාක්ෂණ විද්‍යාගාර 1000 නිර්මාණ වීම අනාගත ශ්‍රී ලංකාවේ සාධනීය ලක්ෂණයක්.දොස්තර - ඉංජිනේරුවන්, නීතිඥයන්, ගණකාධිකාරීන් පමණක් නොව කාර්මිකයින්ද නිර්මාණය කළ යුතුයි.පළාත් ඇමැති උපාලි කොඩිකාර, පළාත් සභා මන්ත්‍රීවරුන් වන ඉසුර දේවප්‍රිය, සලෝචන ගමගේ, මහරගම නගර සභාපතිනි කාන්ති කොඩිකාර, නාගරික මන්ත්‍රී නිශාන්ත විමලචන්ද්‍ර, කලාප අධ්‍යාපන අධ්‍යක්ෂ ආචාර්ය අශෝක සේනානි හේවගේ, මහරගම ප්‍රාදේශීය ලේකම් බුද්ධි තරංගා කරුණාසේන සහ කොට්ඨාස අධ්‍යාපන අධ්‍යක්ෂිකා සරෝජිනී රණසිංහ යන මහත්ම මහත්මීහුද මේ අවස්ථාවට සහභාගි වූහ.ඡායාරූපය -මහරගම විශේෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=r1309214</link>
    <topic>අඩි උස සපත්තුවක් බසයකදී කළ හදියක්</topic>
    <author>එච්. එල්. සුනිල් ශාන්තකළුතර මධ්‍යම විශේෂ</author>
    <content>පසුගිය දා ආරම්භ වූ තුන්වැනි පාසල් වාරයට පාසලේ සේවයට පෞද්ගලික බස් රථයකින් ගමන් කරමින් සිටි පාසල් ගුරු භවතකුගේ පාදයක මහපටඟිල්ලක්, වෙනත් මගී කාන්තාවකගේ උල් වූ අඩි උස් සෙරෙප්පුවකට පෑගීම නිසා බරපතළ ලෙස තුවාල සිදු වුනි.පසුගිය දිනෙක පෙ.ව 7.10ට පමණ කළුතර සිට කොළඹ බලා ධාවනය වූ පෞද්ගලික බස් රථයක දී සිදු වූ මෙම අකරතැබ්බෙන් පාදයේ මහපට ඇඟිල්ලට බරපතළ ලෙස තුවාල සිදු වූයේ පානදුර විදුහලක සේවය කරන ගුරුවරයකුගේ ය.පානදුර පෞද්ගලික රෝහලක් වෙතට වෛද්‍ය ප්‍රතිකාර සඳහා ගිය මෙම ගුරුභවතාට වෛද්‍යවරු එක්ස් - කිරණ ඡායාරූප ගෙන පරීක්ෂා කොට බලා, රෝගියාට පවසා තිබුණේ ඔහුගේ පාදයේ මහපට ඇඟිල්ල කැඩී ගොස් ඇති බවයි. මෙම ගුරු භවතා තවමත් පාසල් යාමට නොහැකිව ප්‍රතිකාර ලබමින් සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=r1309215</link>
    <topic>විහාරයක් ඉදිකරන්න යැයි කියමින් බිරියටනඩත්තු ගෙවන්න මුදල් සම්මාදමේ ගිහින්</topic>
    <author>දෙල්ගොඩ සමූහ - සුදත් පුබුදු කීර්ති</author>
    <content>බිරියගෙන් වෙන්වී දික්කසාද වීමේ නඩත්තු මුදල් එක්රැස් කිරීම සඳහා දිවයිනේ විවිධ ප්‍රදේශයන්හි ගෙන් ගෙට ගොස් විහාරස්ථානයක් ඉදිකිරීමට යැයි කියා ආධාර මුදල් එක්රැස් කරමින් සිටි පුද්ගලයකු පසුගියදා සපුගස්කන්ද පොලිසිය විසින් අත්අඩංගුවට ගෙන ඇත.තිස්තුන්වැනි වියේ පසුවන සැකකරු වසරක පමණ කාලයකට පෙර සිය බිරියගෙන් දික්කසාද වී ඇති අතර, ඒ සඳහා මාසිකව නඩත්තු මුදල් ගෙවීම සඳහා නිසි ආදායම් මාර්ගයක් නොමැති හෙයින් මෙවැනි කූට උපක්‍රම මගින් මුදල් එක්රැස් කිරීමට පටන්ගෙන ඇතැයි පොලිස් පරීක්ෂණ වලදී අනාවරණය වී ඇත.පස්යාල ප්‍රදේශයේ පදිංචිකරුවකු වන මොහු උඩුපිල ප්‍රදේශයේ භාවනා මධ්‍යස්ථානයක වැඩවසන කථිකාචාර්ය හිමි නමකට ආවාසයක් තනවා දීමට යැයි පවසමින් සහ අම්පාර ප්‍රදේශයේ පිරිවෙනක භික්ෂූන් සඳහා ලිපිද්‍රව්‍ය හා පිරිකර සහ දානය පිරිනැමීම වෙනුවෙන් යැයි පවසමින් ජනතාව මුලාකොට මුදල් එක්රැස් කර ඇති අතර මාකොළ ප්‍රදේශයේ ආධාර මුදල් ගෙන් ගෙට ගොස් එකතු කරමින් සිටිය දී එම ප්‍රදේශයේ විහාරස්ථානයක හිමි නමකගෙන් ලද තොරතුරු මත සපුගස්කන්ද පොලිසියේ නිලධාරීන් විසින් සැකකරු අත්අඩංගුවට ගෙන ඇත.අත්අඩංගුවට පත්වන අවස්ථාවේ සැකකරු සන්තකයේ තිබී ආධාර පත්‍රිකා 5ක් සහ මුදල් නෝට්ටු කීපයක් පොලිසිය විසින් සොයාගෙන ඇති අතර අදාළ සැකකරු මහර මහේස්ත්‍රාත් දර්ශිකා විමලසිරි මෙනෙවිය වෙත ඉදිරිපත් කිරීමෙන් පසු ලබන 27දා දක්වා රක්ෂිත බන්ධනාගාර ගත කර ඇත.සපුගස්කන්ද පොලිසියේ ස්ථානාධිපති ප්‍රධාන පොලිස් පරීක්ෂක පී. ජී. එස්. ආර්. සංජීව, විවිධ පැමිණිලි අංශයේ ස්ථානාධිපති උ.පො.ප. ජී. පී. සිරිසේන, උ.පො.ප. රමේෂ් ප්‍රනාන්දු, බන්දුල, පො.සැ. දීප්ත යන නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=r1309216</link>
    <topic>කළුතරපොලිස් විශේෂ කාර්ය බළකායේරණවිරු සැමරුම් උළෙල දා......</topic>
    <author>කළුතර මධ්‍යම සමූහ සහ කළුතර විශේෂ</author>
    <content>කළුතර පොලිස් විශේෂ කාර්ය බළකා පුහුණු කඳවුරේ පැවැති 29 වැනි පොලිස් විශේෂ කාර්ය බළකා රණවිරු සැමරුම් උත්සවය පසුගියදා එහිදී පැවැත්විණි.එම අවස්ථාවට සහභාගි වූ ජ්‍යෙෂ්ඨ නියෝජ්‍ය පොලිස්පති (මැතිවරණ හා පරිපාලන) ගාමිණී නවරත්න මහතා මෙසේ කීවේය.අපේ රටට සාමය ඇතිකිරීම සඳහා සටන් වැද දැයෙන් සමු ගත් රණවිරුවන් සිහි කිරීම සඳහා වසරක් පාසා මේ සැමරුම් උත්සවය පවත්වනවා. අද අප භුක්ති විඳින්නේ ඔවුන් එදා ජීවිත පරිත්‍යාගයෙන් ලබා ගත් එම නිදහසයි.පොලිස් විශේෂ කාර්ය බළකායේ 462ක් මාතෘ භූමිය වෙනුවෙන් ජීවිත පූජා කර තිබෙනවා.මානුෂිය මෙහෙයුමෙන් කොටි ත්‍රස්තවාදීන්ගේ කුරිරුකම්වලට යටව සිටි දෙමළ ජනතාව මුදා ගැන්මට අපට පුළුවන් වුණා. එදා එය ඒ ආකාරයෙන් සිදු නොවුණා නම් අදටත් අපට මරණ බයෙන් යුතුව ජීවත් වීමට සිදු වනවා.අද සමහරු රුපියල් සත අගය කරනවා විනා මානව ගුණධර්මවලට අගයක් ලබා දෙන්නේ නැහැ. කුරිරු යුද්ධයෙන් පසුව අද රටේ අපරාධ රැල්ලක් තිබෙනවා. බණ දහම් තුළින් මානව ගුණ ධර්ම දියුණු කිරීමට කටයුතු කළ යුතුයි.නීතිය හා සාමය රට තුළ පවත්වාගෙන යාමට පොලිසිය විශාල ශක්තියක් ලබා දෙනවා.පොලිස් විශේෂ කාර්ය බළකායේ අණ දෙන නිලධාරි නියෝජ්‍ය පොලිස්පති ආර්. ඩබ්ලිව්. එම්. සී. රණවන, පොලිස් විශේෂ කාර්ය බළකායේ කළුතර පුහුණු මධ්‍යස්ථානයේ අධ්‍යක්ෂ බී. එම්. මද්දුම බණ්ඩාර යන මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=r1309217</link>
    <topic>කුරණ-දකුණ අක්කර 40ප්‍රජා ජල ව්‍යාපෘතිය ජනතා අයිතියට</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>“ගම නැගුම” සංවර්ධන ව්‍යාපෘතියේ සංකල්පයකට අනුව ඉදි කරන ලද කුරණ - දකුණ අක්කර 40 ප්‍රජා ජල ව්‍යාපෘතිය විවෘත කිරීම නිමිත්තෙන් පැවැති උත්සවයක්, යහ පාලනය සහ යටිතල පහසුකම් පිළිබඳ ජ්‍යෙෂ්ඨ ඇමැති රත්නසිරි වික්‍රමනායක මහතාගේ ප්‍රධානත්වයෙන් පසුගියදා පැවැත්විණි.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාගේ ඉල්ලීමකට අනුව අදියර තුනකින් ඉදිකරන ලද මේ ව්‍යාපෘතිය සඳහා වෙන්වූ මූල්‍ය ප්‍රතිපාදන ප්‍රමාණය ලක්ෂ 25 කි.ජල සම්පාදන හා ජලාපවහන මණ්ඩලයේ තාක්ෂණික උපදෙස් මත ආර්ථික සංවර්ධන අමාත්‍යාංශයේ සහ ශ්‍රී ලංකා සමෘද්ධි අධිකාරියේ මූල්‍ය ප්‍රතිපාදන මත ඉදිකරන ලද මෙහි ව්‍යාපෘති ක්‍රියාත්මක නිලධාරි වශයෙන් කටයුතු කරන ලද්දේ ඉංගිරිය ප්‍රාදේශීය ලේකම් කාර්යාලයයි.මෙහිදී අදහස් දැක්වූ රත්නසිරි වික්‍රමනායක මහතා මෙසේ කීවේය.මේ ආණ්ඩුව ඡන්ද බලාගෙන වැඩ කරන එකක් නෙමෙයි. ඡන්දය දෙන නොදෙන එක ජනතාවගේ වගකීමක්. බලපෑම්, තර්ජන, ගර්ජන, මර්දන කර ඡන්දය මනාපය පැතීම හැදිච්චකමටත් නිගාවක්.අද අපි මෙහෙ ජල ව්‍යාපෘති විවෘත කරනකොට තව පැත්තක වතුර නිසා පස් රතුවෙලා. එහෙ ජනතාව නොසන්සුන් වෙලා. එදා අපේ සමාජයට තිබුණු විනයගරුක බව, හැදිච්චකම, සංවරය අද විනාශ වෙලා. කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා - ඡන්දයක් ළඟ එනකොට පාරවල් හැදුවට, කාපට් කළාට ඒ ජනතාව රැවටෙන්නේ නැහැ. අපේ මුහුණ පාරවල්වල, බෝඩ්වල දැක්කට ඡන්දේ දෙන අය දැන් නැහැ. ජනතාවට සේවයක් කර ඒ අයගේ හදවත් තුළ ඈඳුණු අයටයි මිනිස්සු ඡන්දේ දෙන්නේ.කුරණ, කොටිගල ප්‍රියදර්ශනාරාමාධිපති හඳපාන්ගොඩ රතනසිරි හිමි සහ හොරණ ප්‍රාදේශීය සභාවේ උප සභාපති අශෝක රණතුංග, ප්‍රාදේශීය සභා මන්ත්‍රී සනත් විපුලජීව, සමෘද්ධි සහකාර අධ්‍යක්ෂ සුදේශ් ඇළපාත යන මහත්වරු ඇතුළුව ප්‍රදේශවාසීහු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=r1309218</link>
    <topic>කෑගල්ලේ අඩු ආදායම්ලාභින්ටකිකිළි පැටවුන්</topic>
    <author>රඹුක්කන විශේෂසබරගමුව සමූහ හා බුලත්කොහුපිටිය සමූහ</author>
    <content>කෑගල්ල දිස්ත්‍රික්කයේ අඩු ආදායම්ලාභී පවුල්වල ජීවන තත්ත්වය උසස් කිරීමේ අරමුණින් කිකිළි පැටවුන් ප්‍රදානය කෙරේ.මේ යටතේ රඹුක්කන, කෑගල්ල හා රුවන්වැල්ල ප්‍රදේශවල අඩු ආදායම්ලාභින් සඳහා කිකිළි පැටවුන් බෙදාදීම පසුගියදා කෑගල්ල සංස්කෘතික මධ්‍යස්ථානයේ දී සිදුකෙරිණි.එම අවස්ථාවට ප්‍රධාන ආරාධිතයා වශයෙන් සහභාගි වූ පශු සම්පත් හා ප්‍රජා සංවර්ධන නියෝජ්‍ය ඇමැති අධිනීතිඥ එච්. ආර්. මිත්‍ර පාල මහතා මේ වනවිටත් ශ්‍රී ලංකාව බිත්තරවලින් ස්වයංපෝෂිත බවද ඉදිරියේ දී බිත්තර අපනයනය කිරීමට අදහස් කරන බවද කීය.ඒ මහතා මෙසේද කීවේය.“ශ්‍රී ලංකාව අද වනවිට සහල්වලින් ස්වයංපෝෂිතයි. සහල් රැගෙන පිටරටින් නැව් එනතුරු මුහුද දෙස බලාගෙන සිටීමට අවශ්‍ය නැහැ. රජය මඟින් පොහොර සහනාධාරය ලබාදීමත් සමඟ එම වී වගාවේ සංවර්ධනය සිදුවුණා.මේ වනවිට බඩඉරිඟු, උඳු, කුකුල් මස් හා බිත්තරවලින් අපේ රට ස්වයංපෝෂිතයි. දැන් මේවා පිටරටින් ගෙන්වන්නේ නැහැ. ඉදිරියේ දී මේ නිෂ්පාදන අතිරික්තයක් පිටරට යැවීමට අදහස් කර තිබෙනවා.සබරගමුව පළාත් සභාවේ නියෝජ්‍ය සභාපති නීතිඥ දුෂ්මන්ත මිත්‍රපාල මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s1309211</link>
    <topic>තායිලන්ත සෙවන්ස් රගර් තරගාවලිය අද ඇරැඹේ</topic>
    <author>ෆවුස් මොහොමඩ් තායිලන්තයේ සිට...</author>
    <content>ආසියානු සත් සාමාජික රගර් පිටියේ 2013 වසරේ වේගවත්ම කණ්ඩායම තෝරා ගන්නා අදියර 4කින් යුත් ‘ඒෂියන්ස් රග්බි සෙවන්ස්’ තරගමාලාවේ දෙවැනි අදියර වූ තායිලන්ත සෙවන්ස් රගර් තරගාවලිය අද (21) තායිලන්තයේ චොන්බුරි හී ආරම්භ වේ. ශ්‍රී ලංකාව ඇතුළු රටවල් 16ක් තරග වඳින මේ තරගාවලියේ මූලික වටයේ තරග අද පැවැත්වෙන අතර අර්ධ අවසන් පූර්ව, අවසන් පූර්ව හා කුසලාන, පළිහ, පළඟ හා බඳුන ශූරතා සඳහා වන අවසන් මහා තරග හෙට (22) පැවැත්වේ.කාණ්ඩ 4කින් යුතුව පැවැත්වෙන මෙවර තරගාවලියේ දී ශ්‍රී ලංකාව නියෝජනය කරන්නේ ‘බී’ කාණ්ඩයයි. ශ්‍රී ලංකාව සමග චීන තායිපේ, කසකස්තානය හා උස්බෙකිස්තානය ‘බී’ කාණ්ඩය යටතේ තරග වඳිති. මෙවර තරගාවලිය නියෝජනය කරන කණ්ඩායම් අතරින් ඉන්දියාව, උස්බෙකිස්තානය, කාම්බෝජය හා ලාඕසය ආසියානු සත් සාමාජික ශ්‍රේණිගත කිරීම්වල නොසිටින බැවින් පළමු දිනයේ දී එම කණ්ඩායම් අතර ‘රවුන්ඩ් රොබින්’ ක්‍රමයට අනුව තරග පැවැත්වේ. එබැවින් ශ්‍රී ලංකාවට පළමු දිනයේ මූලික වටයේ දී තරග වැදීමට නියමිතව ඇත්තේ චීන තායිපේ හා කසකස්තානය සමගය.තරගාවලියේ ශ්‍රී ලංකාව සහභාගි වන පළමු තරගය අද පස්වරු 2.50ට කසකස්තානය සමග පැවැත්වෙන අතර දෙවැනි තරගය පස්වරු 5.10ට චින තායිපේ කණ්ඩායම සමග පැවැත්වේ. මූලික වටයේ තරග 2ම ජය ගනිමින් ‘බී’ කාණ්ඩයේ පෙරමුණ ගැනීම ශ්‍රී ලංකා පිලේ බලාපොරොත්තුව වී ඇත. ඒ අනුව දෙවැනි දිනයේ කුසලානය සඳහා වන අර්ධ අවසන් පූර්ව වටයේ දී ශ්‍රී ලංකාවට වාසිදායක ප්‍රතිවාදියකු හමුවීමට බොහෝ දුරට අවස්ථාව උදාවනු ඇත.පසුගියදා පැවැති මැලේසියානු සෙවන්ස් රගර් තරගාවලියේ සිවුවැනි ස්ථානය අත්කර ගත් ශ්‍රී ලංකාව මෙවර තරගාවලියේ දී තව දුරටත් සිය ස්ථානය රැක ගනු ඇතැයි ශ්‍රී ලංකා පිලේ පුහුණුකරු නිලූෆර් ඉබ්‍රාහිම් මහතා ‘දිනමිණ’ට පැවැසීය. මෙවර තරගාවලියට එක්වී ඇත්තේ මැලේසියානු තරගාවලියට සහභාගි වූ කණ්ඩායමට වඩා ප්‍රබල කණ්ඩායමක් වන බැවින් එම ක්‍රීඩකයන්ගෙන් ඉහළ දස්කම් බලාපොරොත්තු විය හැකි බවට ඔහු විශ්වාසය පළ කළේය.ජපානය, පිලිපීනය, සිංගප්පූරුව හා ඉන්දියාව මෙවර තරගාවලියේ ‘ඒ’ කාණ්ඩය නියෝජනය කරන අතර ‘සී’ කාණ්ඩය නියෝජනය කරමින් දකුණු කොරියාව, මැලේසියාව, එක්සත් අරාබි එමීර් රාජ්‍යය හා කාම්බෝජය තරග බිමට එක්වෙති. හොංකොං, තායිලන්තය, චීනය හා ලාඕසය තරග වදින්නේ ‘ඩී’ කාණ්ඩය යටතේය.ශ්‍රී ලංකා කණ්ඩායම මෙසේය.ෆසීල් මරිජා (නායක), සාලිය කුමාර, ප්‍රදීප් ලියනගේ, දිනූෂ චතුරංග, චූල සුසන්ත, ජේසන් දිසානායක, සජිත් සාරංග, සඳුන් හේරත්, ශෙහාන් පතිරණ, මිතුන් හපුගොඩ, ශ්‍රීනාත් සූරියබණ්ඩාර, විශ්වමිත්‍ර ජයසිංහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s1309212</link>
    <topic>ඌව පාසල් ක්‍රීඩා ශූරතාව මෙවරත් වැලිමඩට</topic>
    <author>වැලිමඩ විශේෂ</author>
    <content>ඌව පළාත් අන්තර් පාසල් මලල ක්‍රීඩා ශූරතාවලියේ දී ලකුණු 154.5ත් ලබාගනිමින් සමස්ත ශූරතාව දිනාගැනීමට වැලිමඩ මධ්‍ය මහා විද්‍යාලය සමත්විය. අනුශූරතාව ලකුණු 140ක් ලබාගත් බණ්ඩාරවෙල ධර්මපාල විදුහලට හිමිවිය.මේ සමග ඌව පළාත් ක්‍රීඩා උළෙලේ අඛණ්ඩව ශූරතාව තෙවරක් දිනාගනිමින් විශිෂ්ට දක්ෂතා දැක්වීමට වැලිමඩ මධ්‍ය මහා විද්‍යාලය සමත්ව සිටිති. ශූරතාව හිමිකරගත් වැලිමඩ මධ්‍ය මහා විදුහල් කණ්ඩායම වෙතින් නව තරග වාර්තා 4ක් බිහිවීමද කැපී පෙනුණි. අවු.17න් පහළ බාලිකා මී.800 වි.2:26.6කින් ජයගැනීමට එම්.ඕ.උදයංගනී සමත්වුයේ පැරණි වාර්තා වු වි.2:26.7 කාලය අභිබවමිනි. 17න් පහළ බාලක මී.800 ආර්.එම්.ඉෂාර මධුසංක වි.:01.4කින් නව වාර්තාවක් පිහිටවු අතර 17න් පහළ බාලිකා දුර පැනීමෙන් එස්.ඒ.නදීෂා මදුෂානි මී.11.00කින් නව තරග වාර්තාවක් බිහි කළාය.අවු.21න් පහළ බාලිකා තුම්පිමිම ඉසව් මී.11.00ක් ලෙස සටහන් කළ එස්.ඒ.නදීෂා මදුෂානි නව තරග වාර්තාවක් පිහිටවුයේ පැරණි වාර්තාව මී.10.45 බිඳ දමමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s1309213</link>
    <topic>ශ්‍රී ලංකා ‘ඒ’-නවසීලන්ත ‘ඒ’ තරගය ජය පරාජයෙන් තොරවෙයි</topic>
    <author/>
    <content>ශ්‍රී ලංකා 'ඒ' කණ්ඩායම හා සංචාරක නවසීලන්ත 'ඒ' පිල අතර පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී පැවැති පළමු නිල නොවන ටෙස්ට් තරගය ඊයේ ජය පරාජයෙන් තොරව නිමාවට පත්විය.සිවුවැනි දිනයේදී කුසල් ජනිත් හා අෂාන් ප්‍රියංජන හා චතුරංගද සිල්වා ශතක වාර්තා කිරීම කැපී පෙනුණි.දෙවැනි ඉනිම සඳහා කඩුලු 9ක් දැවී ලකුණු 498ක් ලබාසිටියදී තරගය නතර කෙරිණි.අවසන් දිනය වන ඊයේ තරගය ආරම්භ කරන විට නොදැවී කඩුල්ලේ රැදී සිටි කුසල් ජනිත් පන්දු 45කින් හතරේ පහර 10ක් සමගින් ලකුණු 62ක් හා කිත්රුවන් විතා‍නගේ හතරේ පහර 5ක් සමගින් ලකුණු 30 (පන්දු 31) රැස්කරගෙන සිටියේය. ඊයේ දිනයේ පළමු කඩුල්ල ලෙස කිත්රුවන් විතානගේ දවාගැනීමට ටොඩ් ඇස්ටල් සමත්විය. ඇස්ටල් ක්‍රියාත්මක කළ ඉනිමේ තිස්හතර වැනි ඕවරයේ පළමු පන්දුව කෙලින්ම කඩුල්ලේ වැදීමෙන් විතානගේ දැවී යන විට මුළු ලකුණු සංඛ්‍යව 219ක් ලෙස සටහන් විය. සිවුවැනි කඩුල්ලට මේ දෙදෙනා එක්ව ලකුණු 145ක සබඳතාවක් පිහිටුවීය.පන්දු 77කට මුහුණදුන් විතා‍නගේ හතරේ පහර 11ක් සමගින් ලකුණු 70ක් රැස්කර ගෙන තිබිණි. කුසල් ජනිත් හා පස්වැනි කඩුල්ලට එක්වු අශාන් ප්‍රියංජන මුළු ලකුණු සංඛ්‍යාව 330දක්වා ඉහළ දැමීමට සමත්විය. ලකුණු 111කින් ගොඩනැගුණු එම සබඳතාව බිඳ දැමීමට බේස්වෙල්ට හැකිවිය. වේගවත් ඉනිමක් දියත්කළ කුසල් ජනිත් බේස්වෙල්ගේ පන්දුවකට ඇස්ටල් අතට උඩ පන්දුවක් ලබාදෙමින් දැවී යන විට ලකුණු 147ක් රැස්කගෙන සිටියේය. ඒ සඳහා කුසල් පන්දු 139ක් වැයකළ අතර හතරේ පහර 17ක් හා හයේ පහර 3ක් ඊට ඇතුළත් කර තිබිණි. මුළු ලකුණු 403දී හයවැනි කඩුල්ල ලෙස අෂාන් ප්‍රියංජන පිටියෙන් ඉවත් කිරීමට ලූක් රොන්ච් හා ඩාර්ලි මිචෙල් සුසංයෝගයට හැකිවිය. ප්‍රියංජන දැවීයන විට හතරේ පහර 16ක් සමගින් පන්දු 112කදී ලකුණු 103ක් රැස්කරගෙන සිටියේය. ඉනිම නතර කරන විට නොදැවී පිටියේ රැදී සිටි චතුරංග ද සිල්වා ලකුණු 103ක් විමුක්ති පෙරේරා ලකුණු 17ක් රැස්කරගෙන තිබුණි. ලකුණු 103 සඳහා පන්දු 123කට මුහුණ දුන් චතුරංග හතරේ පහර 13ක් එල්ල කර තිබුණි.කෞෂාල් සිල්වා වාර්තා කළ ශතකය සමගින් ශ්‍රී ලංකා 'ඒ' පිල පළමු ඉනිම සඳහා ලකුණු 252ක් වාර්තා කළේය. කෞෂාල් සිල්වා පන්දු 232කට මුහුණ දෙමින් හතරේ 14ක් සමගින් ලකුණු 103ක් රැස් කළේය.නවසීලන්ත 'ඒ' පළමු ඉනිම කඩුලු 9කදී ලකුණු 299 රැස්කරමින් අත්හිටුවීමට තීරණය කළේය. කාල් චෝපා නවසීලන්තය වෙනුවෙන් පන්දු 163කට මුහුණ දෙමින් හතරේ පහර 10ක් හා හයේ පහර 3ක් සමගින් ලකුණු 104ක් රැස් කළේය. දිල්රුවන් පෙරේරා ලකුණු 87කට කඩුලු 7ක් දවාගත් අතර ඊට අනගි සහයක් ලබාදුන් චතුරංග ද සිල්වා කඩුලු 3ක් බිඳ දැමුවේය.ශ්‍රී ලංකා 'ඒ' පළමු ඉනිම-252 සියල්ලන් දැවී (ඕවර 83.4) කෞෂාල් සිල්වා 103, අෂාන් ප්‍රියංජන 40 (ඉෂ් සොඩි 24/3), දෙවැනි ඉනිම-498/7 (ඕවර 89) කුසල් ජනිත් 147, කිත්රුවන් විතානගේ 103, චතුරංග ද සිල්වා නොදැවී 103 (බේස්වෙල් 102/3)නවසීලන්ත 'ඒ' පළමු ඉනිම-299/9 ඉනිම අත්හිටුවන ලදි. (ඕවර 80) කාල් කචෝපා 104, ලුක් රෝන්ච් 47, ඩැලේ මිචෙල් 41 (දිල්රුවන් පෙරේරා 87/6, චතුරංග ද සිල්වා 60/3).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s1309214</link>
    <topic>ජාතික ඉතිරි කිරීමේ බැංකු වොලිබෝල් දකුණු පළාත් ශූරතාව ඇල්පිටියට</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ජාතික ඉතිරි කි‍රීමේ බැංකුවේ දකුණු පළාත් අන්තර් ශාඛා ක්‍රීඩා තරගාවලියේ වොලිබෝල් ශූරතාව දිනාගැනීමට ඌරගස්මංහන්දිය සහ ඇල්පිටිය ශාඛා ඒකාබද්ධ පිල සමත්විය. එහි අනුශූරතාව බෙලිඅත්ත කණ්ඩායමට හිමිවිය. මාතර උයන්වත්ත පිටියේ පසුගියදා පැවැති ක්‍රීඩා උළෙලේ පාපන්දු ශූරතාව කඹුරුපිටිය හා අනුශූරතාව ගාල්ල ශාඛා කණ්ඩායම් දිනාගත්තේය.පිරිමි හා කාන්තා සැහැල්ලු පන්දු සය සාමාජික ක්‍රිකට් ශූරතා අම්බලන්තොට ශාඛාවට හිමිවු අතර නෙට්බොල් ශූරතාව මාතර කණ්ඩායමට හිමිවිය. බෙලිඅත්ත ශාඛාව නෙට්බෝල් අනුශූරතාව දිනාගත්තේය. ජාතික ඉතිරිකිරීමේ බැංකුවේ සහකාර සාමාන්‍යාධිකාරී (ක්‍රීඩා) ඩී.ඒකනායක සහ දකුණු පළාත් කළමනාකරු එස්.එම්.බී.එම්.ගුණවර්ධන මහත්වරුන් අතින් තිළිණ ප්‍රදානය සිදුකෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s1309215</link>
    <topic>සමස්ත ලංකා පාසල් ජූඩෝ ආධිපත්‍ය ගම්පොළට</topic>
    <author>ගම්පොළ සමූහ</author>
    <content>අධ්‍යාපන අමාත්‍යාංශය හා පාසල් ජූඩෝ සංගමය එක්ව සංවිධාන කළ සමස්ත ලංකා පාසල් ජූඩෝ තරගාවලියේ සමස්ත බාලක හා බාලිකා ශූරතා ද්විත්වය හිමිකර ගැනීමට ගම්පොළ ජිනරාජ පිරිමි හා බාලිකා විදුහල් කණ්ඩායම් සමත්වූහ.ශූරතාව දිනාගත් ජිනරාජ පිරිමි මහා විදුහල තරගාවලියේදී ලකුණු 42.5ක් ලබාගත් අතර ලකුණු 13ක් ලබාගත් ගම්පොළ වික්‍රමබාහු ජාතික පාසලට අනුශූරතාව හිමිවිය. තෙවැනි ස්ථානය නාවලපි‍ටිය අනුරුද්ධ කුමාර ජාතික පාසලට හිමිවිය.බාලිකා ශූරතාව දිනාගැනීමට ජිනරාජ බාලිකා මහා විදුහල විසින් ලකුණු 32.5ක් ලබාගත් අතර කෑගල්ල රිවිසඳ මහා විදුහල ලකුණු 20.5ක් රැස්කරමින් අනුශූරතාවට හිමිකමි කීය. තෙවැනි ස්ථානය වැලිමඩ ජනාධිපති විද්‍යාලයට හිමිවිය.තරගාවලියේ දක්ෂතම ක්‍රීඩකයා ලෙස ගම්පොළ ජිනරාජ පිරිමි විදුහලේ ප්‍රභාත් පුෂ්පකුමාර සම්මාන දිනාගත් අතර දක්ෂතම ක්‍රීඩිකා සම්මානය කෑගල්ල රිවිසඳ මහා විද්‍යාලයේ කේ.එල්.එම්.පී.කේ.ලියනගේ දිනාගත්තාය.ගම්පොළ වික්‍රමබාහු ජාතික පාසල් ප්‍රධාන ශාලාවේදී පසුගියදා පැවැති මෙවර තරගාවලියට උතුරු පළාත නියෝජනය කරමින් කිලිනොච්චියෙන් කණ්ඩායමක් එක්වීම ශේෂත්වයක් විය.තරගාවලියේ ජය සංකේත ප්‍රදානය අධ්‍යාපන අමාත්‍යාංශ ‍ක්‍රීඩා අධ්‍යක්ෂ බී.ඒ.අබේරත්න, පළාත් ක්‍රීඩා අධ්‍යක්ෂ අතුල ජයවර්ධන, ශ්‍රී ලංකා ජූඩෝ සංගමයේ සභාපති ප්‍රියන්ත යන මහත්වරුන්ගේ සහභාගිත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s1309216</link>
    <topic>ජගත් ක්‍රිකට් කවුන්සලයෙන් නව නීතිටෙස්ට් තරගවලට තවත් රෙෆරල් අවස්ථා දෙකක්</topic>
    <author/>
    <content>ඔක්තෝබර් 1 වැනිදා සිට ක්‍රීඩා කෙරෙන ටෙස්ට් ක්‍රිකට් තරගවල පිටියේ තරග විනිසුරුගේ තීරණයන්ට අභියෝග කිරීමේ අමතර අවස්ථාවන් දෙකක් (රෙෆරල් ක්‍රමය) එක් ඉනිමක ඕවර 80කින් පසුව කණ්ඩායමකට හිමිවනු ඇතැයි ජගත් ක්‍රිකට් කවුන්සලය නිවේදනය කරයි.රෙෆරල් ක්‍රමය යටතේ දැනට කණ්ඩායමකට ලබා දී ඇත්තේ ඉනිමකට අසාර්ථක රෙෆරල් අවස්ථා දෙකක් දක්වා පමණි.ඩුබායි හි පැවැති ජගත් ක්‍රිකට් කවුන්සලයේ ප්‍රධාන විධායකවරුන්ගේ රැස්වීමේදී මේ නව ක්‍රමය හඳුන්වාදීමට තීරණය වී තිබේ. මීට අමතරව, රෙෆරල් ක්‍රමයේ අන්තර්ගතයන් විමර්ශනය කිරීම සඳහා ක්‍රියාකාරී කමිටුවක් පත් කිරීමටද කවුන්සලය තීරණය කර ඇත.“ඉනිමක ඕවර 80ක් යැවීමෙන් පසුව කණ්ඩායමක රෙෆරල් අවස්ථා ගණන දෙකකින් වැඩි කිරීමේ අත්හදා බැලීමක් සිදු කරනවා. රෙෆරල් ක්‍රමය භාවිතා කරන සෑම ටෙස්ට් තරගයකම මේ අත්හදා බැලීම ඔක්තෝබර් 1 වැනිදා සිට ආරම්භ වනවා. මෙහි ප්‍රතිඵල අධීක්ෂණය ක්‍රියාකාරී කමිටුව විසින් සිදු කරනවා” යැයි ජගත් ක්‍රිකට් කවුන්සලය ප්‍රකාශ කරයි. ඔස්ට්‍රේලියාව හා එංගලන්තය අතර මෑතකදී පැවැති ‘අළු බඳුන’ තරගාවලියේදී රෙෆරල් ක්‍රමය මතභේදයන්ට ලක්වීමෙන් පසුව එය මනාව සංවිධානය කිරීම සඳහා ජගත් ක්‍රිකට් කවුන්සලය විසින් ක්‍රියාකාරී කමිටුව පත්කර තිබේ.මේ රැස්වීමේදී අනෙක් සැලකිය යුතු තරමේ තීරණයක් ගනු ලැබුවේ ජාත්‍යන්තර එක්දින තරගවල ක්‍රීඩා තත්ත්වයන් සම්බන්ධයෙනි. අන්ත දෙකෙන්ම අලුත් පන්දු දෙකක් භාවිතා කිරීමේ නීතිය එලෙසම පවත්වා ගෙන යාමට මෙහිදී තීරණය වී ඇතත් ඉනිමක් ආරම්භයේදී ඕවර 25ක් හෝ ඊට අඩුවෙන් ක්‍රීඩා කිරීමට තීරණය කෙරෙන එක්දින තරගවලදී ඉනිමකට යොදා ගත හැක්කේ එක් අලුත් පන්දුවක් පමණක් බවට නව තීරණයකට එළැඹ තිබේ.මෙය ද, ලබන ඔක්තෝබර් 1 වැනිදා සිට ක්‍රියාත්මක වනු ඇත. පිත්ත හා පන්දුව අතර සාධාරණ සමබරතාවක් සපයන අතරවාරයේ ඉනිමක සම්පුර්ණ ඕවර 50 ම නොනැසී පවතින පන්දුවක් සකස් කිරීම කෙරෙහි අවධානය යොමු කරන ලෙසටද ප්‍රධාන විධායක කමිටුව මේ රැස්වීමේදී ජගත් ක්‍රිකට් කවුන්සලයේ ක්‍රිකට් කමිටුවෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s1309217</link>
    <topic>ශ්‍රී ලංකා කාන්තා රගර් පිලපළඟ ශූරතා අවසන් පූර්ව වටයට</topic>
    <author>ෆවුස් මොහොමඩ් තායිලන්තයේ සිට...</author>
    <content>ආසියානු කාන්තා සත් සාමාජික රගර් කණ්ඩායම් ශ්‍රේණිගත කිරීමේ පළමු තරගාවලිය වන තායිලන්ත සෙවන්ස් තරගාවලියේ පළඟ ශූරතා අවසන් පූර්ව වටයට සුදුසුකම් ලැබීමට ශ්‍රී ලංකාව ඊයේ සමත්විය.තායිලන්තයේ චොන්බුරි හී ඊයේ ආරම්භ වූ කාන්තා සත් සාමාජික තරගාවලියේ ශ්‍රී ලංකාව සහභාගි වූ පළමු තරගයෙන් ප්‍රබල හොංකොං පිල හමුවේ ලකුණු 25 -5ක් ලෙස පරාජයට පත්වූවත්, සත්කාරක තායිලන්තයට එරෙහිව ලකුණු 5-0ක ජයක් අත්කර ගැනීමට ශ්‍රී ලංකා කාන්තා රගර් පිල සමත්විය.ඒ අනුව කුසලාන අර්ධ අවසන් පූර්ව වටයට පිවිසි ශ්‍රී ලංකා ක්‍රීඩිකාවන් එහි දී කසකස්තානය හමුවේ ලකුණු 25 -0කින් පරාජයට පත්වීය.තරගාවලියේ දෙවැනි හා අවසන් දිනය වන අද ශ්‍රී ලංකාව සමග පිලිපීනය පළඟ ශූරතා අවසන් පූර්ව තරගයට සහභාගි වේ. එම තරගය ශ්‍රී ලංකා වේලාවෙන් පෙරවරු 9.50ට පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s1309218</link>
    <topic>ෆයිස්ලාබාද් වොල්ව්ස් හමුවේ කඳුරට මෙරූන්ස්ට ලකුණු 10ක පරාජයක්</topic>
    <author/>
    <content>ෆයිස්ලාබාද් වොල්ව්ස් කණ්ඩායම සමග ඉන්දියාවේ මොහාලි හී පන්ජාබ් ක්‍රීඩාංගණයේදී ඊයේ පැවැති තරගයෙන් කඳුරට මෙරූන්ස් කණ්ඩායමට ලකුණු 10ක පරාජයක් අත්විය.මේ කණ්ඩායම් දෙකම තරග දෙක බැගින් පරාජයට පත්වී චැම්පින් ලීග් ක්‍රිකට් ශූරතාවලියේ සුදුසුකම් ලැබීමේ තරග වටයෙන් ඉවතට විසිවී සිටි අතර ගෞරවය රැකගැනීමේ තරගයක් ලෙසින් මේ තරගය පැවැත්විණි.ෆයිස්ලාබාද් කණ්ඩායම ලබාදුන් ලකුණු 147ක ජයග්‍රාහී ඉලක්කය හඹාගිය කඳුරට කණ්ඩායමට ඕවර 20 තුළදී ලබාගත හැකිවුයේ ලකුණු 136ක් පමණි.කාසියේ වාසිය දිනාගත් කඳුරට මෙරූන්ස් කණ්ඩායමේ නායක ලහිරු තිරිමාන්න ප්‍රථමයෙන් පන්දුවට පහරදීමේ අවස්ථාව ෆයිස්ලාබාද් වොල්ව්ස් පිලට ලබාදුන්නේය.පළමුව පන්දුවට පහරදුන් ෆයිස්ලාබාද් පිල ඕවර 20 අවසානයේ කඩුලු 6ක් දැවී ලකුණු 146ක් රැස් කිරීමට සමත්විය. ෆයිස්ලාබාද් ඉනිමේ පළමු කඩුල්ල ලෙස අලි වකාශ ලකුණු ලබාගැනීමට පෙර යළි ක්‍රීඩාගාරයට හරවා යැවීමට දිල්හාර ලොකුහෙට්ටිගේ සමත්විය. ඒ වනවිට මුළු ලකුණු සංඛ්‍යාව 5ක් ලෙස සටහන් විය. ෆයිස්ලාබාද් පිල ලකුණු 56කට කඩුලු 4ක් දැවී තිබියදී නායක මිස්බා උල් හක් සමග එක්වු මොහොමඩ් සල්මාන් පස්වැනි කඩුල්ල සඳහා ලකුණු 74ක් එක් කළේය. ලකුණු පුවරුව 130ක් ලෙස සටහන් වෙද්දී සල්මාන් දවාගැනීමට 19 වැනි ඕවරය ක්‍රියාත්මක කළ දිල්හාර ලොකුහෙට්ටිගේ සමත්විය. තරගයේ වීරයා ලෙස නම් කළ මිස්බා උල් හක් නායකත්වයේ ඉනිමක් දියත් කරමින් පන්දු 60කදී නොදැවී ලකුණු 93ක් රැස් ‍කළේය. ඊට හතරේ පහර 6ක් හා හයේ පහර 5ක් ඇතුළත් විය. පන්දු යැවීමේදී දිල්හාර ලොකුහෙට්ටිගේ ඕවර 4කදී ලකුණු 21කට කඩුලු 3ක් හා නුවන් කුලසේකර ලකුණු 34කට කඩුලු 2ක් බිඳ දැමුවේය.කඳුරට මෙරූන්ස් කණ්ඩායමේ ආරම්භක පිතිකරුවන් ලෙසින් උපුල් තරංග හා තිළිණ කණ්ඩම්බි ජයග්‍රාහී ඉලක්කය හඹායෑමට පිටියට පිවිසියද එම සබඳතාව ලකුණු 14කට සීමා කිරීමට අසාඩ් අලී සමත්විය. අලීගේ පන්දුවක් හමුවේ කණ්ඩයම්බි කඩුල්ල මුවා කිරීමේ වරදට හසුව ලකුණු ලබාගැනීමට පෙර දැවී ගියේය.මුළු ලකුණු 43ක් වෙද්දී දෙවැනි කඩුල්ල ලෙසින් උපුල් තරංග ලකුණු 25ක් ලබාසිටියදී ක්‍රීඩාගාරයට යැවීමට ඒෂාන් ආදිල් සමත්විය‍. කඳුරට ඉනිමේ වැඩිම ලකුණුලාභියා වු කුමාර් සංගක්කාර පන්දු 36කින් ලකුණු 44ක් වාර්තා කළද එය ජයග්‍රහණයට ප්‍රමාණවත් නොවුණි. සංගක්කාර හතරේ පහර 4ක් හා හයේ පහරක් එල්ල කර තිබිණි. ඉම්රාන් කලීඩ්ගේ පන්දුවක් හමුවේ සංගක්කාරගේ ඉනිම අවසන් විය. චාමර සිල්වා ලකුණු 25ක් රැස්කළ අතර නායක ලහිරු තිරිමාන්නට ලබාගත හැකිවුයේ ලකුණු 4ක් පමණි. ඒෂාන් ආදිල් ඕවර 4කදී ලකුණු 26කට කඩුලු 3ක් දවාගත් අතර ඉම්රාන් කලීඩ් ලකුණු 27කට කඩුලු 2ක් දවාගත්තේය.ෆයිස්ලාබාද් වොල්ව්ස්-146/6යි. (ඕවර 20) මිස්බා උල් හක් නොදැවී 93, මොහොමඩ් සල්මාන් 21 (දිල්හාර ලොකුහෙට්ටිගේ 21/3, නුවන් කුලසේකර 34/2)කඳුරට මෙරූන්ස්-136/7යි. (ඕවර 20) කුමාර් සංගක්කාර 44, උපුල් තරංග 25, චාමර සිල්වා 25 (ඒෂාන් ආදිල් 26/3, ඉම්රාන් කලිඩ් 27/2).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s1309219</link>
    <topic>ඉසිපතන වර්ණ රාත්‍රිය 27දා</topic>
    <author/>
    <content>ඉසිපතන විද්‍යලයේ වර්ණ රාත්‍රි උත්සවය මේ මස 27 වැනිදා කොළඹ සරසවියේ නිව් ආට් තියටර් හිදී ප.ව 5.00 සිට පැවැත්වේ.විද්‍යාලයේ විදුහල්පති, ගුරුමණ්ඩලය හා ආදි සිසුන්ගේ සංගමය එකතුවෙන් සංවිධානය කොට ඇති උත්සවයේදී පසුගිය වසර දෙක තුළදී දස්කම් දැක්වු ක්‍රීඩකයන්ට වර්ණ ප්‍රදානය සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=s13092110</link>
    <topic>වෙළඳ ‍සේවා මලල ක්‍රීඩා අද-හෙට</topic>
    <author>උදුලා පීරිස්</author>
    <content>තිස්වැනි වෙළඳ සේවා මලල ක්‍රීඩා උළෙල අද (21) හා හෙට (22) දෙදින කොළඹ සුගතදාස ක්‍රීඩාංගණයේදී පැවැත්වේ.වෙළඳ සේවා ආයතන 40ක ක්‍රීඩක ක්‍රීඩිකාවෝ 2000කට අධික සංඛ්‍යාවක් එක්වන ක්‍රීඩා උළෙලට ප්‍රථම වරට විදෙස් වෙළඳ සේවා මලල ක්‍රීඩා කණ්ඩායම් කිහිපයක්ද සහභාගී වන බව මලල ක්‍රීඩා සංගමයේ වැඩ බලන සභාපති සිඩ්නි රත්නායක මහතා පැවැසීය.ජවන හා පිටිය තරග 320කින් සමන්විත ‍ක්‍රීඩා උළෙලේදී දක්ෂතා දක්වන අනුපිළිවෙළ අනුව ආයතන 6ක් වෙත ශූරතා පිරිනැමීමටද වෙළඳ සේවා මලල ක්‍රීඩා සංගමය තීරණය කර තිබේ.මේ ක්‍රීඩා උළෙල සඳහා රිට්ස්බරි නිෂ්පාදකයන් වන සිලෝන් බිස්කට් සමාගම, කොළඹ නැව් තටාංගන සමාගම හා එක්සත් ප්‍රවෘත්ති පත්‍ර සමාගම (ලේක්හවුස්) ආයතන අනුග්‍රහය දක්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>21</day>
    </date>
    <link>http://www.dinamina.lk/2013/09/21/_art.asp?fn=f1309211</link>
    <topic>මැතිවරණ පැවැත්වීම ප්‍රජාතන්ත්‍රවාදයට හිතකරයි</topic>
    <author>සාකච්ඡා කළේ උදිත ගුණවර්ධන</author>
    <content>පළාත් සභා මැතිවරණ ක්‍රියාවලිය පිළිබඳව විවිධ මත පළ වුණත් මේ මැතිවරණ ක්‍රියාවලිය කියන්නේ රටකට අතිශය වැදගත් දෙයක්. සමහරු කියන්න පුළුවන් රටට මෙතරම් මොකටද මැතිවරණ කියලා. මා නම් කියන්නේ කලින් කලට මැතිවරණ පැවැත්වීමෙන් රටේ ජනමතය මොකක්ද ඔවුන්ගේ අවශ්‍යතා මනාප මොනවාද කියලා සොයා ගැනීමට පුළුවන්කම තිබෙනවා.කලක් තිබුණේ මීට වඩා වෙනස් තත්ත්වයක්. එදා මැතිවරණයක් තිබුණේ ඉතාමත් කලාතුරකින්. මේ කාලයේ මැතිවරණ සිතියම හකුලා දැමූ කාලයක් විදිහටත් හඳුන්වා තිබුණා. ඒත් අද තත්ත්වය ඊට හාත්පසින්ම වෙනස්. ජනතාව වෙත තම මතය පළ කිරීමට හොඳ අවස්ථාවක් මේ මැතිවරණ පැවැත්වීම තුළ ජනමතය හඳුනා ගැනීමට පුළුවන්කම ලැබී තිබෙනවා.පළාත් සභා ක්‍රමය තුළ ප්‍රාදේශීය තලයට යම් සේවයක් කිරීමට පුළුවන්කම ලැබී තිබෙනවා. මධ්‍යම ආණ්ඩුවේ සංවර්ධන කාර්ය භාරයට පිටිවහලක් හා සහයක් ලබාදෙන ආයතනයක් විදිහට හඳුන්වන්න පුළුවන්. ඒ නිසා අප මේ ක්‍රමය පිළිබඳව බලන්න ඕනෑ මැදහත් හා විචාරාත්මක දෘෂ්ටියකින් පමණයි. ඒ නිසා පළාත් සභා ක්‍රමය ගැන අප බැලිය යුත්තේ විචාරශීලී විදිහටයි.පසුගියදා නිමා වූ පළාත් සභා ක්‍රමය ගැන සලකා බලද්දී මේ මැතිවරණ ක්‍රියාවලිය තුළ සමස්තයක් විදිහට ගත් කළ සාමකාමී වාතාවරණයකුයි තිබුණේ. ඒ තත්ත්වය තුළ මැතිවරණය ගැන ජනතා උනන්දුව ක්‍රමිකව තමයි ඉහළ ගියේ’. දේශපාලනඥයන් අතර ගැටුම්කාරී තත්ත්වයක් ඇතැයි ප්‍රචාරයක් සිදු වුණත් මා දකින විදිහට නම් මාධ්‍ය හා විපක්ෂය කියන තරමේ ගැටුම්කාරී තත්ත්වයක් නැහැ.මේ සංශෝධන පිළිබඳව අපට වෙනම කතා කිරීමට අවශ්‍යතාවක් නැහැ. දහතුන සංශෝධනයේ යහපත් අංග මොනවාද? අයහපත් අංග මොනවාද කියලා සොයා බැලීමට පාර්ලිමේන්තු තේරීම් කමිටුවක් පත්කර තිබෙනවා. ඒ තේරීම් කමිටුවට අවශ්‍ය නිර්දේශ ලබාදීමට නියමිතයි.ජේ. ආර්. ජයවර්ධන මහතා ගේ යුගයේ දී ඇති කළ මේ පළාත් සභා ක්‍රමය තුළ වැරැදි අඩුපාඩු තිබෙන්නට පුළුවන්. ඒවා නිවැරැදි කිරීම තමයි කළ යුත්තේ. ඒ සඳහා තමයි මේ තේරීම් කමිටුව පත්කර තිබෙන්නේ.මා දකින විධියට පළාත් සභා ක්‍රමය තුළ යම් යම් අඩුපාඩු දුර්වලකම් නිවැරැදි කළ යුතුයි. පළාත් සභා අහෝසි කිරීම වෙනුවට, අඩුපාඩු දුර්වලතා නිවැරැදි කිරීමට කටයුතු කිරීමයි කළ යුත්තේ.මාත් පිළිගන්නවා මැතිවරණ ක්‍රමයේ යම් යම් වෙනස්කම්, සංශෝධන කළ යුතුයි කියන කරුණ. ඒ ගැන ආණ්ඩුවේ අවධානය යොමුවෙලා තිබෙනවා. එයට ආරම්භයක් විදිහට තමයි මූලිකව ප්‍රාදේශීය සභා, නගර සභා මැතිවරණ ක්‍රමය සංශෝධනයට අවශ්‍ය කටයුතු සූදානම් කර තිබෙන්නේ. මීළඟ පළාත් පාලන මැතිවරණයේ දී අලුත් මැතිවරණ ක්‍රමය යටතේ මැතිවරණ පැවැත්වීමට කටයුතු කරනවා.ඒ අත්හදා බැලීමෙන් පසුව පළාත් සභා මැතිවරණය ඇතුලු සෙසු ජාතික මට්ටමේ මැතිවරණවලට ද මේ අලුත් ක්‍රමය අත්හදා බැලීමට පුළුවන්කම තිබෙනවා. ඇත්තෙන්ම මේ මැතිවරණ ක්‍රමය තුළ අඩුපාඩු රාශියක් තිබෙනවා. ඇතැම් අවස්ථාවල ජනමතය නිසි ලෙස පිළිබිඹු නොවන ආකාරයක් දක්නට තිබෙනවා. මේ සියල්ලටම හේතුවෙලා තිබෙන්නේ මැතිවරණ ක්‍රමයේ අඩුපාඩු විදිහට හඳුන්වාදීමට පුළුවන්. මේ තත්ත්වය නිවැරැදි කිරීම කාලීන දෙයක් විදිහට හඳුන්වාදීමට පුළුවන්.මනාප නිසා ගැටුම් ඇතිවීමක් සිදුවීමට පුළුවන්කමක් තිබෙනවා. පසුගිය කාලයේ දී අප දැක්කා ඒ විදිහේ දේවල්. මෙය හොඳ දෙයක් විදිහට හඳුන්වන්න බැහැ. ඒ නිසා මූලිකව මනාප ක්‍රමයේ සංශෝධනයක් අවශ්‍ය කරනවා. එය කාලීන අවශ්‍යතාවක් විදිහටයි හඳුන්වන්න පුළුවන්කම තිබෙන්නේ.එකම පක්ෂයක් නියෝජනය කරන අය ගැටුම් ඇති කර ගනිද්දි ඒක හොඳ දෙයක් නොවෙයි. ඒත් මේ මනාප ක්‍රමය තුළ අයියයි මල්ලියි තරග කළත් අවසානයේ දී ගැටුමක් ඇතිවෙනවා. මේ මැතිවරණ ක්‍රමයේ තිබෙන ප්‍රබලම දුර්වලතාව විදිහට මෙය හඳුන්වා දීමේ වරදක් නැහැ.මේ ගැන අලුතින් දෙයක් ප්‍රකාශ කළ යුතු නැහැ. මෙරට දේශපාලන ඉතිහාසයේ මෙන්ම ආසියාකරයේ බොහෝ රටවලත් ඥාතින් දේශපාලනයට අවතීර්ණ කිරීමට කටයුතු කරනවා. මේක එතරම් විශේෂ දෙයක් විදිහට හඳුන්වා දෙන්නේ ඒ නිසයි.අනෙක් විදිහට බැලුවොත් ජනතාව කැමැතිනම්, ඔහුට මැතිවරණයෙන් ජයග්‍රහණය කිරීමට පුළුවන්නම්, ජනතාවට සේවය කිරීමට ඔහුට හෝ ඇයට අවශ්‍යතාව තිබෙනවා නම් දේශපාලනඥයකු නිසා ඔහු හෝ ඇය දේශපාලනයට පැමිණීමට බාධා කරනවා නම් ඒක සුදුසු දෙයක් විදිහට පෙන්වාදීමට බැහැ. අනෙක් විදියට කීවොත් ඕනෑම කෙනෙකුට දේශපාලනය කිරීමට නිදහස තිබිය යුතුයි.මෙයත් දිගු කලක සිට පවතින චෝදනාවක්. ඒත් රාජ්‍ය සම්පත් යොදා ගැනීම කියන කාරණය ගැන සලකා බැලිය යුත්තේ වෙනත් දෘෂ්ටියකින්. ඇමැතිවරයකු මැතිවරණය පවත්වන ප්‍රදේශයක රැස්වීමකට ගියොත් ඔහුත් සමඟ ඔහුගේ නිල රථය හා අදාළ රථ ප්‍රමාණය යනවා. මේක වැළැක්වීමට බැහැ. එජාප මන්ත්‍රීවරයකු වුණත් ඔහු ගමන් කරන්නේ නිල රථයෙන්. ඒ තත්ත්වය තුළ රාජ්‍ය සම්පත් මැතිවරණවලට යොදවන බව වූ කරුණට පදනමක් නැහැ.සමහරු උත්සාහ කරන්න පුළුවන් මැතිවරණ කටයුතුවලට මහා පරිමාණයෙන් හා සංවිධානාත්මක විදිහට රාජ්‍ය සම්පත් යොදා ගත් බවට පෙන්නුුම් කිරීමට. නමුත් එවැනි හුදකලා සිදුවීමක් පසුබිම් කරගෙන සමස්ත ක්‍රියාවලියම විවේචනය කිරීම හොඳ දෙයක් නොවෙයි.එහෙම සේවයක් වුණේ නැහැ. එහෙම සේවයක් වෙන්නේ නැහැ කියලා කිසිවකුටවත් කියන්න බැහැ. පළාත් පාලන ක්‍ෂේත්‍රයේ ආයතනවලින් ගම්මට්ටමට විශාල කාර්යභාරයක් ඉටු කිරීමට පුළුවන්කම ලැබී තිබෙනවා. රජයේ සංවර්ධන වැඩපිළිවෙළ ගම් මට්ටමින් ගෙනයාමට පුළුවන්කම ලැබී තිබෙනවා. ගම්මට්ටමට අවශ්‍ය සේවාවන් ඉටු කිරීමට පුළුවන් වෙලා තිබෙන්නේ පළාත් පාලන ආයතන මගිනුයි.අනෙක් විදිහට බැලුවහොත් මෙරට සංවර්ධනයේ ආයතන ජාලයක් විදිහටත් පළාත් පාලන ආයතනත් පළාත් සභාවත් හඳුන්වාදීමට පුළුවන්.ඒ නිසා පළාත් සභා පළාත් පාලන ආයතන කියන්නේ් සංවර්ධනයේ ප්‍රමුඛකාර්ය ඉටුකරන ආයතන විදිහට හඳුන්වාදීම අතිශයෝක්තියක් නොවෙයි.මෙරට ප්‍රතිරූපය යළිත් ස්ථාපිත කිරීමට ලැබෙන අවස්ථාවක් විදිහට පොදු රාජ්‍ය මණ්ඩල සමුළුව හඳුන්වා දෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n1309231</link>
    <topic>වයඹින්, මධ්‍යමෙන් නිදහස් සන්ධානයට අති විශිෂ්ට ජයක්</topic>
    <author>ජයසිරි මුණසිංහ, ධනුෂ්ක ගොඩකුඹුර, නුවන් කොඩිකාර සහ මහින්ද අලුත්ගෙදර</author>
    <content>වේගවත් සංවර්ධනයක් කරා රට රැගෙන යාමට නිවැරැදි හා අභීත නායකත්වයක් සපයන ජනාධිපති මහින්ද රාජපක්ෂ මහතාගේ වැඩපිළිවෙළට සිය එකඟත්වයත් පූර්ණ සහයෝගයත් හිමි කර දෙන බවට වයඹ සහ මධ්‍යම දෙපළාතේ බුද්ධිමත් ඡන්දදායකයෝ පෙරේදා (21) පැවැති පළාත් සභා ඡන්ද විමසීමෙන් එක්සත් ජනතා නිදහස් සන්ධානයට ලබා දුන් අතිවිශිෂ්ට ජයග්‍රහණයත් සමඟ ලොවටම ප්‍රකාශ කර සිටිති.ලක් ඉතිහාසයේ පළමු වතාවට පැවැති උතුරු පළාත් සභා මැතිවරණයෙන් ද්‍රවිඩ ජාතික සන්ධානය ජයග්‍රහණය කළ ද වසර තිහක රුදුරු ත්‍රස්තවාදය නිමා කර මැතිවරණයක් පැවැත්වීමට ජනපතිඳුන් ගත් තීරණයට අනුව උතුරේ ජනතාවට නිදහසේ හා සාමකාමීව සිය මතය ප්‍රකාශ කිරීමට ඉඩ ලැබීමම ප්‍රජාතන්ත්‍රවාදයේ සුවිසල් ජයග්‍රහණයකි.මෑතක පැවැති මැතිවරණයකින් එක්සත් ජාතික පක්ෂයට හිමි වූ දරුණුම පරාජය අත්කර දුන් පළාත් තුනෙහි ඡන්දදායකයෝ ජනතා විමුක්ති පෙරමුණ දේශපාලන කුණු බක්කියටම ඇද දැමූහ.සන්ධානය උතුර පළාත් සභාවෙන් ආසන 7ක් දිනා ගත් නමුත් දකුණෙන් මෙන්ම උතුරෙනුත් ප්‍රතික්ෂේප වූ එක්සත් ජාතික පක්ෂයට හෝ ජනතා විමුක්ති පෙරමුණට උතුරු පළාත් සභාවේ කිසිදු ආසනයක් හිමි නොවීම සුවිශේෂී කරුණකි.ඡන්දය පැවැති දිස්ත්‍රික්ක 10න් පහකම බහුතර බලය එක්සත් ජනතා නිදහස් සන්ධානය හිමි කර ගනිද්දී එක්සත් ජාතික පක්ෂයට හිමි වූයේ මහනුවර ආසනයේ ජයග්‍රහණය පමණි.සෑම දිස්ත්‍රික්කයකම සිවු වැනි තැන හෝ ඊටත් පහළ ස්ථානයක් හිමි කර ගත් ජනතා විමුක්ති පෙරමුණට මධ්‍යම පළාතෙන් කිසිදු ආසනයක් හිමි නොවූ අතර මධ්‍යම පළාතෙන් හත්වැනි ස්ථානයට තේරී පත්විය.මෙවර මැතිවරණයේදී ඉහළම ප්‍රතිශතයකින් වයඹ පළාත ජයග්‍රහණය කළ සන්ධානය තුනෙන් දෙකකට ආසන්න බහුතර බලයකට හිමිකම් කියමින් වයඹ පළාත් සභාවේ ආසන 52න් 34ක්ම ජයග්‍රහණය කළේය.එක්සත් ජාතික පක්ෂයට ආසන 12ක් ද, ප්‍රජාතන්ත්‍රවාදී පක්ෂයට ආසන 3ක් ද, ශ්‍රී ලංකා මුස්ලිම් කොංග්‍රසයට ආසන 2ක් හිමි වූ අතර ජනතා විමුක්ති පෙරමුණට හිමි වූයේ එක් ආසනයක් පමණි.වයඹ පළාතේ කෘතවේදී ඡන්දදායකයෝ ජනාධිපතිතුමන්ගේ ඉල්ලීමට යහපත් ප්‍රතිචාර දක්වමින් බුලත් කොළයේ ජයග්‍රහණය විජයග්‍රහණයක් බවට පත් කළේ ඡන්ද 705188ක් ලබාදෙමිනි.එය ප්‍රකාශිත ඡන්දවලින් සියයට 66 ඉක්මවීය. දෙවැනි ස්ථානය දිනා ගත් එක්සත් ජාතික පක්ෂයට හිමි වූයේ ඡන්ද 257011ක් පමණි. සන්ධානය වැඩි ඡන්ද 445177 කින් වයඹ පළාත් ජය ගත්තේය.බහුවාර්ගික, බහුආගමික පළාත් වන මධ්‍යම පළාතේ ඡන්දදායකයන් ද ජාති, ආගම්, කුල භේද අතැර දමා එකම ශ්‍රී ලාංකේය ජාතියක් වෙනුවෙන් මේ මැතිවරණයේදී එක්සත් ජනතා නිදහස් සන්ධානයට පක්ෂව සිය ඡන්ද භාවිතා කළේ වැඩි ඡන්ද 385432කින් සන්ධානය දිනවමිනි.මධ්‍යම පළාතේ ආසන 36ක් දිනා ගත් සන්ධානය ලබා ගත් ඡන්ද සංඛ්‍යාව 716247කි. ඒ සියයට 60 ඉක්ම වූ ප්‍රතිශතයක් ද සමඟිනි.ආසන 16ක් දිනා ගත් එක්සත් ජාතික පක්ෂය ඡන්ද 330815ක් දිනා ගත් අතර ප්‍රජාතන්ත්‍රවාදී පක්ෂය සහ ලංකා කම්කරු කොන්ග්‍රසය ආසන දෙක බැගින් ද කඳුරට ජනතා පෙරමුණ සහ ශ්‍රී ලංකා මුස්ලිම් කොන්ග්‍රසය ආසන එක බැගින් ද දිනා ගත්තේය.ප්‍රථම වරට පැවැති උතුරු පළාත් මැතිවරණයෙන් ද්‍රවිඩ ජාතික සන්ධානය ආසන 30ක් දිනා ගත් අතර එක්සත් ජනතා නිදහස් සන්ධානය ආසන 7ක් දිනා ගත්තේය. මුස්ලිම් කොංග්‍රසයට එක ආසනයක් හිමිවිය. එක්සත් ජාතික පක්ෂය, ජනතා විමුක්ති පෙරමුණට කිසිදු ආසනයක් හෝ හිමි නොවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092312</link>
    <topic>මනාප 336,327ක් ලබාගනිමින් දයාසිරිගෙන් නව වාර්තාවක්</topic>
    <author>නිරූෂි විමලවීර</author>
    <content>වයඹ පළාත් සභා මැතිවරණ අපේක්‍ෂක දයාසිරි ජයසේකර මහතා, මනාප ඡන්ද 336,327ක් ලබාගනිමින් පළාත් සභා මැතිවරණ ඉතිහාසයේ වැඩිම මනාප ලබාගත් අපේක්‍ෂකයා ලෙස නව වාර්තාවක් පිහිටුවීමට ඊයේ (22) සමත් විය.දයාසිරි ජයසේකර මහතා විසින් බිඳ දමා ඇත්තේ චන්ද්‍රිකා කුමාරතුංග මහත්මිය විසින් 1993 බස්නාහිර පළාත් සභා මැතිවරණයේ දී මනාප 298457ක් ලබා ගනිමින් තබා තිබූ වාර්තාවය.ජොහාන් ප්‍රනාන්දු මහතා කුරුණෑගල දිස්ත්‍රික්කයෙන් දෙවැනි තැනට මනාප ලබාගෙන ඇති අතර, ඒ මහතා ලබාගෙන ඇති මනාප ප්‍රමාණය 134443කි. දයාසිරි ජයසේකර මහතා ඔහුට වඩා මනාප ඡන්ද 201884ක් ලබා ගැනීම විශේෂත්වයකි.වාර්තා ගත ජයග්‍රහණයෙන් පසු දිනමිණට අදහස් දැක්වූ දයාසිරි ජයසේකර මහතා,වයඹ දැක්මෙන් මනා ලෙස සම්පත් කළමනාකරණය කර ආශ්චර්යමත් ශ්‍රී ලංකාවක් ගොඩ නැඟීමට ජනපති මහින්ද රාජපක්‍ෂ මහතා ගෙන යන වැඩපිළිවෙළට හැකි උපරිම අයුරින් දායක වෙනවා. ශ්‍රී ලංකා නිදහස් පක්‍ෂ අභිමානය රැකගනිමින් වංචාව, දූෂණය, පරාජය කිරීමට ගෙන ගිය සංවිධානාත්මක වැඩපිළිවෙළේ අතිවිශ්ෂ්ට ජයග්‍රහණයක් ලෙස මෙය හැඳින්විය හැකියි.දේශපාලන සදාචාරය මුදලට විනාශ කිරීමට දැරූ උත්සාහය පක්‍ෂයේ මැති ඇමැතිවරුන්ගේ ආශිර්වාදයත් ශක්තියත් මත තමාට පරාජය කිරීමට හැකි වුණා, ඒ පිළිබඳ නිහතමානීව ආඩම්බර වනවා.සියලු අභියෝග හමුවේ එක රොදකට බැඳී ශක්තියක් වූ සමස්ත වයඹ ජනතාවට හිස නමා ආචාර කරනවා. පක්‍ෂ භේදයෙන් තොරව වයඹ පළාත සංවර්ධන මාවත කරා යෑමට ඇපකැප වෙනවා.මම ජනාධිපතිතුමාගේ මාර්ගෝපදේශකත්වය යටතේ යාමට ඇප කැපවී සිටිනවා. වයඹ සංවර්ධනයේ මාවත දැන් විවර වී තිබෙනවා. මට ඒ සඳහා ඔබ සැමගේ සහාය අවශ්‍යයි. මම ඔබ සැමගේ ආදරණීය දයාසිරි ජයසේකර යැයි හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092313</link>
    <topic>මධ්‍යම පළාතේ මුල් තැනටනීතිඥ අනුරාධ ජයරත්න</topic>
    <author/>
    <content>මධ්‍යම පළාතෙන් වැඩිම මනාප ඡන්ද සංඛ්‍යාවක් ලබාගැනීමට එ.ජ.නි.ස අපේක්ෂක අනුරාධ ජයරත්න මහතා ඊයේ (22) සමත් විය. ඒ මහතා ලබාගත් මනාප සංඛ්‍යාව 107,644 කි.එක්සත් ජනතා නිදහස් සන්ධානයේ ජයග්‍රහණය විජයග්‍රහණයක් බවට පත් කිරීමට උරදුන් මහනුවර දිස්ත්‍රික් ජනතාවට සිය කෘතවේදිත්වය පළ කරන බව නීතිඥ අනුරාධ ජයරත්න මහතා ජයග්‍රහණයෙන් පසු ප්‍රකාශ කෙළේය.2013 මධ්‍යම පළාත් සභා මැතිවරණයේ දී මහනුවර දිස්ත්‍රික්කයේ සියලු ජනවර්ග නියෝජනය කරමින් බහුතර ඡන්ද සංඛාවක් තමාට ලබා දුන් ජනතාවට ස්තුතිය පුද කරන බව හෙතෙම කීවේය.පළමුවරට දේශපාලනයට පිවිසි තමන් දේශපාලන නායකයකු ලෙස මා කන්ද උඩරටින් තෝරා පත් කර ගෙන ඇති අතර ජනතා සේවකයකු ලෙස අනාගතයේ දී සියලු ජනවර්ගවලට අවශ්‍ය වන යටිතල පහසුකම් සංවර්ධන හා අධ්‍යාපන, සෞඛ්‍ය, ප්‍රවාහන, ජල සම්පාදන, විදුලි බල, කෘෂිකර්මාන්තය නැංවීම, තොරතරු තාක්ෂණ පහසුකම් වැඩිදියුණු කිරීම කෙරෙහි වැඩි අවධානය යොමු කරන බව ද ඒ මහතා ප්‍රකාශ කෙළේය.විශේෂයෙන්ම බහුතර තරුණ තරුණයන්ගේ ගැටලු කෙරෙහි අවධානය යොමු කරමින් ක්‍රමානුකූල සැලසුමක් මත ඔවුන්ගේ ගැටලු විසදීමට පියවර ගන්නා බව ජයරත්න මහතා කියා සිටියේය.නීතිඥ අනුරාධ ජයරත්න මහතා මෙසේ ද පැවැසීය.අස්ගිරි හා මල්වතු මහ නාහිමි ප්‍රමුඛ ත්‍රෛනිකායික මහනායක ස්වාමීන් වහන්සේ හා මහා සංඝරත්නය, සියලු ආගමික පූජකවරුන් මාගේ දේශපාලන ගමනට ආශිර්වාද කළහ. ඒ වෙනුවෙන් මාගේ ගෞරව පූර්වක ස්තුතිය පුද කර සිටිනවා. මහනුවර දිස්ත්‍රිකය ප්‍රධාන වශයෙන් ජනවර්ග තුනකින් සමන්විත වෙනවා. ඒ ඒ ජන වර්ග අතර ආගමික සහ සංකෘතික ක්‍රියාකාරකම් වැඩිදියුණු කිරීමට සැලසුම් සකස් කර තියෙනවා.මෙවර මැතිවරණයේ දී තවත් අගනා වටිනාකමක් ලැබී තියෙනවා. එය නම් සාමකාමී මැතිවරණයක් පැවැත්වීමට අපට හැකිවීමයි. විරුද්ධ පක්ෂයේ හා විදේශ කුමන්ත්‍රණකාරී බලවේගවල කුමන්ත්‍රණ හමුවේ මෙරට ජනතාව අධිරාජ්‍යවා දී රටවලට පැහැදිලි පිළිතුරක් ලබා දී තිබෙනවා.ජනාධිපති මහින්ද රජපක්ෂ මහතාගේ සංවර්ධන ක්‍රමෝපායට ජනතා කැමැත්ත මේ මඟින් ලැබී තියෙනවා. තිස් වසරක් තිස්සේ පැවැති ත්‍රස්තවාදය අවසන් කොට ජනතාවට ලබා දුන් නිදහස තවමත් මෙරට ජනතාවට අමතකවී නැහැ. විපක්ෂය එතරම් බොරු ප්‍රචාර රැගෙන ගියත් ජනතාව රජය කෙරෙහි විශ්වාසය තබා ක්‍රියා කර තියෙනවා. අප කණ්ඩායමක් ලෙස සහයෝගයෙන් ක්‍රියා කළ බැවින් විශාල ජයග්‍රහණයක් ලබා ගැනීමට හැකි වුණා.මෙවර මැතිවරණයේ දී මා හට නන් අයුරින් උදව් උපකාර කළ සියලු දෙනාට මාගේ ගෞරවය පුද කරනවා. එමෙන්ම විපක්ෂ කුමන්ත්‍රණ හමුවේ නොබියව ඡන්දය ප්‍රකාශ කළ මහනුවර දිස්ත්‍රිකයේ ජනතාවට මාගේ ස්තුතිය පළ කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092314</link>
    <topic>ප්‍රජාතන්ත්‍රවාදය ශක්තිමත් කළවිශිෂ්ට මැතිවරණයක්</topic>
    <author/>
    <content>නිමාවට පත් පළාත් සභා මැතිවරණය ශ්‍රී ලංකාවේ ප්‍රජාතන්ත්‍රවාදය ශක්තිමත් කළ විශිෂ්ට අවස්ථාවක් බව ජනාධිපති මහින්ද රාජපක්ෂ මහතා ප්‍රකාශ කරයි.වයඹ හා මධ්‍යම පළාතෙන් එක්සත් ජනතා නිදහස් සන්ධානය විශිෂ්ට ජයග්‍රහණයක් හිමිකර ගැනීම සේම උතුරේ පළාත් සභා පිහිටුවීමට කටයුතු කිරීම මාතෘභූමිය ලත් විජයග්‍රහණයේ තවත් ඉදිරි පියවරක් තැබීමක් බවද ඒ මහතා පෙන්වා දෙයි.වයඹ මධ්‍යම පළාත්වලින් එක්සත් ජනතා නිදහස් සන්ධානය විශිෂ්ට ජයග්‍රහණයක් හිමි කර ගැනීම රජය ක්‍රියාවට නංවා ඇති සංවර්ධන ක්‍රියාදාමය කෙරෙහි මෙන්ම “මහින්ද චින්තන” ප්‍රතිපත්ති ප්‍රකාශය ක්‍රියාවට නැංවීමේ සාර්ථකත්වය පිළිබඳව ජනතාව තුළ තිබෙන අවබෝධය ප්‍රකාශ කරන්නක් බවද ජනාධිපතිවරයා පණිවුඩයක් නිකුත් කරමින් වැඩිදුරටත් සඳහන් කරයි.එම පණිවුඩයේ වැඩිදුරටත් මෙසේ ද සඳහන් වේ.ප්‍රජාතන්ත්‍රවාදී අයිතීන් තබා ජීවත්වීමේ නිදහසවත් නොමැතිව තිස් වසරක් තිස්සේ ත්‍රස්තවාදයේ ප්‍රාණ ඇපකරුවන්ව සිටි උතුරේ ජනතාවට ජීවත්වීමේ නිදහස මෙන්ම නිදහස් හා සාමකාමී මැතිවරණයක්ද ලබා දීමට හැකිවීම අප ලද තවත් ජයග්‍රහණයකි. එසේම මෙය ත්‍රස්තවාදය යටතේ ඉතාම අසරණව සිටි උතුරේ දේශපාලන පක්ෂවලට ද සතුට නිදහස භුක්තිවිඳීමට ලද අවස්ථාවකි.මාතෘ භූමියේ විජයග්‍රහණය ශක්තිමත් කරමින් මෙම අවස්ථාව ලබාදීම සඳහා ආරක්ෂක අංශවල දහස් ගණනක් තරුණ තරුණියන් දිවි පිදූ බවත් මේ අවස්ථාවේ ඉතාමත් ගෞරවයෙන් යුතුව සිහිපත් කරන අතර ඉතා කෙටි කලකින් උතුර යථා තත්වයට පත් කිරීමට කැප වූ සියලුම දෙනාටද මේ අවස්ථාවේ අපගේ ගෞරවය හිමි විය යුතුය.නිදහසත්, සතුටත් භුක්තිවිඳීම සඳහා ඉතා දැවැන්ත කැපකිරීමක් කොට ලබාගත් මෙම අවස්ථාව ආරක්ෂා කර ගැනීම මැතිවරණයට ඉදිරිපත් වූ සියලුම පක්ෂවල වගකීමයි. එම වගකීම ඉටුකළ හැක්කේ පටු අන්තවාදී අදහස්වලින් බැහැරව මාතෘ භූමිය ගොඩනැංවීම සඳහා එක්සත්ව, එක්සිත්ව එක්වීමෙනි.එසේම රට හමුවේ ඇති සියලු අභියෝගවලදී සාමූහිකව වගකීම වෙනුවෙන් එක් වන ලෙසද සියලුදෙනාගෙන් ඉතා ඕනෑකමින් ඉල්ලා සිටිමි.සාමකාමී හා නිදහස් මැතිවරණයක් පැවැත්වීමට කැප වූ මහජනතාවටත්, මැතිවරණ රාජකාරිවල නිරත වූ සියලු නිලධාරීන්ටත් ආරක්ෂක අංශවලටත් මාගේ ස්තුතිය පිරිනැමීමට ද මෙය අවස්ථාවක් කර ගනිමි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092315</link>
    <topic>ප්‍රජාතාන්ත්‍රික ක්‍රියාවලියේ විශාල ජයග්‍රහණයක්</topic>
    <author>මහින්ද අලුත්ගෙදර</author>
    <content>පෙරේදා (21) පැවැති පළාත් සභා මැතිවරණයේ දී ඉහළ ප්‍රතිශතයකින් ඡන්දය ප්‍රකාශ කිරීම මෙරට ප්‍රජාතාන්ත්‍රික ක්‍රියාවලියේ විශාල ජයග්‍රහණයක් බව අමෙරිකා එක්සත් ජනපදය පවසයි. උතුර, මධ්‍යම සහ වයඹ පළාත් සභා මැතිවරණය සාර්ථකව පැවැති අතර මෙම ඵෙතිහාසික මැතිවරණය සම්බන්ධයෙන් ශ්‍රී ලාංකීය ජනතාව වෙත සුබපැතුම් එක්කරන බව ද ශ්‍රී ලංකාවේ අමෙරිකා‍ එක්සත් ජනපද තානාපති කාර්යාලය සදහන් කරයි.මේ මැතිවරණයේ දී කිසියම් හෝ සිදුවීමක් වාර්තා වන්නේ නම් ඒ සම්බන්ධයෙන් ස්වාධීන පරීක්ෂණයක් සිදුකොට ඊට සම්බන්ධ වූවන්ට දඬුවම් කළයුතු බව සදහන් කරන එම තානාපති කාර්යාලය වඩා යහපත් සිවිල් පරිපාලනයක් මෙන්ම යුද්ධය අවසන් කොට සංහිඳියාව ඇති කිරීම සඳහා ප්‍රචණ්ඩත්වයෙන් හා බියගැන්වීම්වලින් තොර ක්‍රියාවලියක් උතුරු පළාතට අවශ්‍ය බවද කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n1309232</link>
    <topic>පළාත් සභා ඡන්ද විමසීම සාමකාමියි</topic>
    <author>නුවන් කොඩිකාර සහ මහින්ද අලුත්ගෙදර</author>
    <content>සුළු සිද්ධීන් කිහිපයක් හැරුණුවිට පෙරේදා (21) පැවති පළාත් සභා ඡන්ද විමසීම නිදහස් හා සාමකාමී අයුරින් පැවති බව මැතිවරණ කොමසාරිස් මහින්ද දේශප්‍රිය ප්‍රකාශ කරයි.වයඹ, මධ්‍යම හා උතුරු පළාත් සභා මැතිවරණයට තරග වැදුණු පක්ෂ හා කණ්ඩායම් මෙන්ම ඡන්දය ලබාදුන් ඡන්ද දායකයන්ට සහ මැතිවරණය සාර්ථකව පැවැත්වීම සඳහා සහයෝගය ලබාදුන් ආරක්ෂක අංශයේ, රාජ්‍ය අංශයේ සියලු නිලධාරීන්ට තම ස්තූතිය පිරිනමන බවද ඒ මහතා සදහන් කරයි.මැතිවරණ කොමසාරිස්වරයා මේ බව සදහන් කළේ මැතිවරණ මහලේකම් කාර්යාලයේදී පැවැති විශේෂ ප්‍රවෘත්ති සාකච්ඡාවකට සහභාගි වෙමිනි. මුලතිවු දිස්ත්‍රික්කයට අයත් පුදුකුඩුඉරිප්පු සහ මුහුදුබඩ පත්තු යන ප්‍රදේශයන්හි මැතිවරණයක් පැවැත්වූයේ 1982 වසරින් පසුව බව සිහිපත් කළ ඒ මහතා මෙවර මැතිවරණයේදී සෑම ගමකටම ඡන්ද පෙට්ටියක් බැඟින් යවා මැතිවරණය සාර්ථක ලෙස පැවැත්වීමට පියවර ගත් බවද කීවේය.නාමයෝජනා කැදවු දවසේ සිට සිය රාජකාරීය නොපිරිහෙලා ඉටුකළ රාජ්‍ය නිලධාරීන්ටත් ආරක්ෂක අංශවලටත් තමන්ගේ ගෞරවණීය ප්‍රණාමය පුදළ ඒ මහතා ඒ ඒ ප්‍ර දේශයන්හි සිවිල් පරිපාලනය ස්ථාපිත කළ රජයට, පරිපාලන නිලධාරීන්ට තම ගෞරවය පිරිනමන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n1309233</link>
    <topic>එ.ජා. මහා මණ්ඩල නිත්‍ය සැසියට ජනපති යයි</topic>
    <author>ධනුෂ්ක ගොඩකුඹුර</author>
    <content>එක්සත් ජාතීන්ගේ මහ මණ්ඩලයේ 68 වන නිත්‍ය සැසිවාරයට සහභාගී වීම සඳහා ජනාධිපති මහින්ද රාජපක්ෂ මහතා ඊයේ (22) අලුයම අමෙරිකා එක්සත් ජනපදය බලා පිටත්ව ගියේය.එක්සත් ජාතීන්ගේ මහ මණ්ඩලයේ පොදු විවාදයට සහභාගී වන ජනාධිපතිතුමා හෙට (24) සමුළුව අමතන අතර ජනාධිපති ආර්යා ශිරන්ති රාජපක්ෂ මහත්මිය ද මේ චාරිකාවට එක් ව සිටින්නීය.ජනාධිපතිතුමා 2005 වසරේ දී ජනාධිපති ධුරයට පත්විමෙන් පසු මහ මණ්ඩලය අමතන 6 වෙනි අවස්ථාව මෙය වන අතර 2006 දී එතුමා මහ මණ්ඩල සැසිය ප්‍රථම වරට ඇමතුවේය.ත්‍රස්තවාදය පරාජය කිරීමෙන් වසර තුනකට අඩු කලක් ඇතුළත 2011 දී මහ මණ්ඩලයේ කළ කථාවේ දී නුතන ලෝකයේ ස්ථාවරත්වයට හා ප්‍රගතියට ඇති බරපතළම අභියෝගය ත්‍රස්තවාදය බව ජනාධිපතිවරයා ප්‍රකාශ කළේය.මේ චාරිකාවේ අතරතුර දී ජනාධිපතිතුමා එක්සත් ජාතීන්ගේ මහ ලේකම් බන් කී මූන්, පොදු රාජ්‍ය මණ්ඩලයීය මහ ලේකම් කමලේෂ් ෂර්මා යන මහත්වරුන් සහ ආසියා අප‍්‍රිකා රටවල රාජ්‍ය නායකයන් කිහිපදෙනෙකු සමඟ ද්විපාර්ශවික සාකච්ඡාවල නිරතවනු ඇත.නිව්යෝක් නුවර රැඳී සිටින කාලය තුළ ධරණීය සංවර්ධනය පිළිබඳ ඉහළ පෙළේ දේශපාලන සංවාදයකට ද සහභාගී වන එතුමා අප‍්‍රිකානු නායකයන් වෙනුවෙන් රාත්‍රී භෝජන සංග්‍රහයක් පවත්වයි. විදේශ අමාත්‍ය මහාචාර්ය ජී. එල්. පීරිස්, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, විදේශ අමාත්‍යංශයේ අධික්‍ෂණ මන්ත්‍රී සජින් ද වාස් ගුණවර්ධන, පාර්ලිමේන්තු මන්ත‍්‍රී ලොහාන් රත්වත්තේ සහ ජනාධිපති ලේකම් ලලිත් වීරතුංග යන මහත්වරු ද චාරිකාවට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n1309234</link>
    <topic>උතුරේ ජනතාවගේ ඉහළ ඡන්ද භාවිතය ප්‍රජාතන්ත්‍රවාදය අගයන සැමගේ පැසසුමට ලක්විය යුතුයි</topic>
    <author>නුවන් කොඩිකාර</author>
    <content>පළාත් සභා ඡන්ද විමසීමේ දී උතුරු පළාතේ ජනතාව විශාල ප්‍රතිශතයකින් ඡන්දය භාවිත කිරීම ප්‍රජාතන්ත්‍රවාදය අගයන සියලු ජනතාවගේ ප්‍රසාදයට ලක්විය යුතු බව එක්සත් ජනතා නිදහස් සන්ධානයේ මහ ලේකම් ඇමැති සුසිල් ප්‍රේම්ජයන්ත මහතා පැවැසීය.සමස්ථයක් ලෙස උතුරු පළාතේ ජනතාවගෙන් සියයට 68ක පමණ ප්‍රතිශතයක් ඡන්දය භාවිත කර ඇති බව පැවැසු ඒ මහතා ගැටුම්වලට මැදිව සිටි ලොව වෙනත් කිසිදු රටක එවැනි මට්ටමේ ඡන්ද ප්‍රතිශතයක් වාර්තා වී නොමැති බව කීවේය.උතුරේ ජනතාවගේ සමාජ ආර්ථික හා ප්‍රජාතන්ත්‍රවාදී අයිතිවාසිකම් සියල්ල නැවත ලබාදීම සඳහා රජය විසින් ගනු ලැබු ප්‍රයත්නයන් පරාජය කිරීමට විවිධ බලවේග ජාතික හා ජාත්‍යන්තර මට්ටමින් උත්සාහ දැරූ බව ද හෙතෙම ප්‍රකාශ කළේය. එහෙත් ඒ සියල්ලට ජනතාව නිසි පිළිතුරු ලබාදී ඇති බවද ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n1309235</link>
    <topic>ලක්ෂ 40ක දරුවන්ගේ ජීවිත ගොඩ නඟනඅධ්‍යාපන ප්‍රතිපත්තියක්</topic>
    <author>සුභාෂීණී සේනානායක</author>
    <content>ලක්ෂ 40ක දරුවන්ගේ ජීවිත ගොඩනැගෙන ආකාරයට අධ්‍යාපන ප්‍රතිපත්තිය සකස් කරන බව අධ්‍යපන අමැති බන්දුල ගුණවර්ධන මැතිතුමා පැවසීය.ලක්ෂ 7ක් වැනි සුළු පිරිසකට පමණක් සීමා නොවී සියළුම දරුවන්ට බලපාන අයුරින් අධයාපන ප්‍රතිපත්තිය සකස් කරන බවත් තමා වැරදි තීරණයක් ගත් විට එය උපනූපන් පරම්පරාවලට පවා බලපාන බවත් බන්දුල ගුණවර්ධන මහතා කියයි.පැපිලියාන සුනේත්‍රාදේවී බාලිකා විද්‍යාලයේ ග්‍රීන් බෝඩ් හා පියානෝ බෙදාදීමේ අවස්ථාවට පසුගිය 20 වනදා අධ්‍යාපන අමැති බන්දුල ගුණවර්ධන මහතා‍ගේ ප්‍රධානත්වයෙන් පැවැති අතර එහිදී ඒ මහතා මේ බව සඳහන් කළේය.අධ්‍යාපන ප්‍රතිපත්ති සකස් කිරීම හිතුමතේට නොකරන බව පෙන්වා දුන් ඇමතිවරයා විශ්විවිද්‍යාල මහාචාර්යවරුන්, ආචාර්යවරුන්, අධ්‍යාපන විශේෂඥයින් ආදී වියතුන් එක්ව ජාතික අධ්‍යාපන වැඩපිළිවෙළ සකස් කරන බව ද පෙන්වා දුන්නේය.පළමු වසරේ සිටසිට 5 වසර දක්වා දරුවන්ට මව් භාෂාවෙන් අධ්‍යාපන ලැබිය යුතු බව ලෝක මතය වී තිබෙන බවත් ඇති හැකි අයගේ දරුවන්ගේ පහසුකම් මෙරට ග්‍රාමීය ප්‍රදේශවල දරුවන්ට ලබාදීම මහින්ද චින්තනයේ ප්‍රතිපත්තිය බවත් ඒ අනුව ග්‍රාමීය දරුවන් වෙනුවෙන් අධ්‍යාපන ප්‍රතිපත්තිය සකස් කෙරෙන බවත් අමාත්‍යතුමා මෙහිදී අවධාරණය කළේය.විශ්වයට සම්පතක් වන දරුවන් ග්‍රාමීන් ප්‍රදේශවල සිටින බවත් නිපුණතා සහිත අධ්‍යාපන ක්‍රමයක් සකස් විය යුතු බවත් අමාත්‍යතුමා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n1309236</link>
    <topic>රජය යටතේ ජීවමාන ප්‍රජාතන්ත්‍රවාදයක්ඇති බව ඡන්ද ප්‍රතිඵලයෙන් පේනවා</topic>
    <author/>
    <content>මෙවර පළාත් සභා මැතිවරණයේ සමස්ත ප්‍රතිඵලයෙන් පිළිබිඹු වන්නේ, නිදහස් සන්ධාන රජය යටතේ ජීවමාන ලෙස ප්‍රජාතන්ත්‍රවාදය ක්‍රියාත්මක වන බව යැයි ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා ප්‍රකාශ කරයි.පළාත් සභා මැතිවරණ ප්‍ර‍්‍රතිඵල සම්බන්ධයෙන් අදහස් පළ කරමින් ප්‍රජාතන්ත්‍රවාදී වාමාංශික පෙරමුණේ නායක, ඇමැති වාසුදේව නානායක්කාර මහතා මේ බව සඳහන් කරන අතර එහි මෙසේ ද සඳහන් වේ.පළාත් තුනක පැවැත්වුණු ඡන්දයේ ප්‍රතිඵලය පොදු වශයෙන් පෙන්වන්නේ රටේ ජනතා මතය අදටත් ප්‍රබලව ඇත්තේ එක්සත් ජනතා නිදහස් සන්ධානයට බවය.ප්‍රධාන විපක්ෂය වූ අධිරාජ්‍ය ගැති දක්ෂිනාංශික එක්සත් ජාතික පක්ෂයේ ඡන්ද ප්‍රතිශතය මෙන්ම ආසන සංඛ්‍යාවද වැඩිදුරටත් පහළ වැටීම පෙන්වන්නේ ඔවුන් අභාවයට යන බවය.සරත් ෆොන්සේකා මහතාගේ නායකත්වයෙන් මතු වූ ප්‍රජාතන්ත්‍රවාදී පක්ෂය වයඹ සහ මධ්‍යම පළාත්වල තුන්වන තැනට පත්වීම නිසා ජ. වි. පෙ. විස්ථාපනය වී ඇත. එය අයහපත් ලක්ෂණයකි.මධ්‍යම හා වයඹ පළාත් සභා එක්සත් ජනතා නිදහස් සන්ධානය විසින් විශිෂ්ට ලෙස ජය ගන්නා නමුදු ඡන්ද ප්‍රතිශතයේ සුළු අඩුවීමක්ද වයඹ ආසන සංඛ්‍යාවේ අඩුවීමක් ද නිරීක්ෂණය කළ හැක. එක්සත් ජනතා නිදහස් සන්ධාන රජය මෙයද යම් සංඥාවක් ලෙස තේරුම් ගත යුතුය.උතුරු පළාතේ සෑම දිස්ත්‍රික්කයකම දෙමළ සන්ධානය 2/3කට වැඩි ජනතා වරමක් ලබා ගෙන තිබීම පෙන්වන්නේ එම පළාත තුළ දෙමළ ජාතික හැඟීම ප්‍රබලව ප්‍රකාශ වී ඇති බවය. පසුගිය 3 වසර පුරා රජය විසින් විශාල ලෙස වියදම් දරමින් ගෙන ගිය සංවර්ධන වැඩපිළිවෙළ මෙයට මුහුණදීමට ප්‍රමාණවත් වූයේ නැති බව පැහැදිලිය. 2011 පැවති පළාත් පාලන ඡන්දය අවස්ථාවේ උතුරු පළාතේ එක්සත් ජනතා නිදහස් සන්ධානයට ලැබුණු ඡන්ද ප්‍රතිශතය මෙවර අඩුවී තිබීමේ හේතු අපි අවංකවම සොයා බැලිය යුතුය.කෙසේ වුවද මෙය දෙමළ ජාතික සන්ධානය තුළ හොල්මන් කරන අන්තවාදී බෙදුම්වාදී මතවාදයේ පිළිබිඹුවක් ලෙස නොසැලකිය යුතුය. නුවරඑළිය දිස්ත්‍රික්කයේ දෙමළ වැඩ කරන ජනතාව නිදහස් සන්ධානයට ලබා දී ඇති අතිවිශාල ඡන්දය අනුව සිංහල, දෙමළ එක්සත් ශ්‍රී ලංකාවකට ඇති ශක්‍යතාවය මැනවින් පෙන්වන්නේය.යුද්ධයෙන් පසු ගෙවුනු කාලය තුළ උතුරේ දෙමළ ජනයාට දැනුනේ ඔවුන් ක්‍රමානුකූලව සිංහල ආධිපත්‍යයක් යටතේ ජීවත්වන යටත් වැසියන් බවට පත් වෙමින් ඇති ලෙසකි. මෙම වැරදි සංඥානනය නිවැරදි කිරීමත්, රජයේ සමාජ ආර්ථික ප්‍රතිසංස්කරණවල ප්‍රතිඵලය ජන ජීවිතයට දැනෙන ලෙස මෙහෙයවීමත් ඇති කළ යුතුව ඇත. ඒ අනුව දෙමළ ජාතික සන්ධානය රජය සමඟ වැඩ කරන හවුල්කාරයකු කර ගැනීමේ අරමුණ පෙරටු කර ගත යුතුය.ඒ සඳහා ඒකීය මධ්‍යම රජයේ පරමාධිපත්‍යට අනුකූලව දැනට පළාත් සභාවන්ට ලබා දී ඇති බලතල උතුරටද ලබාදෙමින් එම පළාත් සභාව සමඟ සහයෝගයෙන් කටයුතු කළ හැකි ආණ්ඩුකාරවරයකු පත් කළ යුතුය.මෙම ක්‍රියාදාමය ගබ්සා කරමින් පළාත් සභාව ශූන්‍ය කරවා ගැනීමට කැසකවන දෙමළ ඩයස්පෝරාව එමගින් වෙනම රාජ්‍යය අරගලය නැවත ඇරඹිය හැකි බව සිතයි. මෙයට අනුබල ලැබෙන පරිදි සිංහල ජාතික අන්තවාදීන් විසින්ද උතුරු පළාත් සභාවට එරෙහිව යුද්ධ ප්‍රකාශ කරමින් සිටී.මේ තත්ත්වය යටතේ එක්සත් ජනතා නිදහස් සන්ධානයේ නායකත්වයෙන්ද උතුරු පළාත් සභාවට බහුතරයක් ලෙස පත් වූ නියෝජිතයන්ගේද විපක්ෂයේද වගකීම වෙනුවෙන් එක්සත් ලංකාවක් ඇති කිරීමට අනුබල ලැබෙන පරිදි ක්‍රියා කිරීම බව අවධාරණයෙන් කියමු.මෙම පළාත් සභා මැතිවරණයේ සමස්ත ප්‍රතිඵලය පෙන්වනුයේ නිදහස් සන්ධාන රජය යටතේ ජීවමාන ලෙස ප්‍රජාතන්ත්‍රවාදය ක්‍රියාත්මක වන බවය. මෙය නව ආරම්භයක් කර ගත යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n1309237</link>
    <topic>උතුරේ ඉඩම් ප්‍රශ්නවලට විසැඳුම් සොයන්නසමථ මණ්ඩල යාන්ත්‍රණය ඉතා වැදගත්</topic>
    <author>කැස්බෑව සංචාරක ධර්මසිරි සුරවීර, බොරලැස්ගමුව සමූහ එස්. කහටපිටිය</author>
    <content>සමථ මණ්ඩල යාන්ත්‍රණය උතුරු, නැඟෙනහිර පළාත්වල ක්‍රියාත්මක කිරීමට අප දැනටමත් පියවර ගෙන තිබෙන බවත්, එනිසා මේ සමථ මණ්ඩල යාන්ත්‍රණය යටතේ උතුරේ හා නැඟෙනහිර ජීවත්වන අපගේ සහෝදර සහෝදරියන්ට ඉඩම් හා සම්බන්ධයෙන් තිබෙන ප්‍රශ්න කඩිනමින් විසඳා ගැනීමට අවස්ථාව තිබෙන බවත් අග්‍රවිනිශ්චයකාර මොහාන් පීරිස් මහතා පැවසීය.ඒවාගේම සමථ මණ්ඩල කොන්දේසි යාන්ත්‍රණය භාවිතා කරන විශේෂ සමථ මධ්‍යස්ථානයක් පිහිටුවීමට නුදුරු අනාගතයේදී බලාපොරොත්තුවන බවත් හෙතෙම පැවසීය.අග්‍ර විනිශ්චයකාර මොහාන් පීරිස් මහතා මේ බව ප්‍රකාශ කළේ කැස්බෑව සමථ මූල මණ්ඩලයට වසර 22ක් පිරීම නිමිත්තෙන් කැස්බෑව නගර සභා රංග ශාලාවේදි ඉකුත් 13 වැනිදා පස්වරුවේ පැවැති ස්වර්ණ ප්‍රදීප සමරු උත්සවයට ප්‍රධාන ආරාධිත අමුත්තා ලෙස සහභාගි වෙමිනි.එහිදී තවදුරටත් අග්‍ර විනිශ්චයකාර මොහාන් පීරිස් මහතා මෙසේ ද පැවසීය.කැස්බෑව සමථ මූල මණ්ඩලයේ ස්වර්ණ ප්‍රදීප 22 වැනි සංවත්සරය උත්කර්ෂවත් අයුරින් සමරන මේ අවස්ථාවට මා හට ආරාධනා කිරීම සම්බන්ධයෙන් කැස්බෑව සමථ මූල මණ්ඩලයට පළමුව මාගේ හෘදයාංගම ස්තුතිය පලකර සිටිනවා.මේ සමථ මණ්ඩල කාර්ය ඉතාම වැදගත් කාර්යයක්. එය අප කවුරුත් පිළිගත යුතුයි. මේ කැස්බෑව සමථ මූල මණ්ඩලය සිදුකරනු ලබන මහඟු සේවාව අනෙකුත් සමථ මූල මණ්ඩල පූර්වාදර්ශයක් කරගත යුතු බව මෙහිදී මා හට සමථ මණ්ඩල කොමිෂන් සභාවේ සභාපතිතුමා ප්‍රකාශ කළා.වත්මන් සමථ කරණය පිළිබඳව කතා කිරීමේදී සමථ කරණයෙහි අතීතය කෙරෙහි අපට අවධානය යොමුකිරීම අනිවාර්යයි කියා මා අදහස් කරනවා.අප මොහොතකට බුද්ධ චරිතය පිළිබඳව අවධානය යොමු කළහොත් ගංගාවක ජලය පිළිබඳව ප්‍රශ්නයක් අරභයා තමන්ගේ ඥාති වර්ගයා ඇන කොටා ගැනීමට සූදානම් වූ අවස්ථාවකදී අපේ බුදුරජාණන් වහන්සේ මැදිහත් වී සමථකරණය පිළිබඳව පාඩම එදා එළිදැක්වූ වග අපට අමතක කළ නොහැකියි.ඒවාගේම ලංකා වාසී නාග ගෝත්‍රික චූලෝදර - මහෝදර රජුන් අතර මැණික් පුටුවක් මුල්කර ගෙන ඇති වූ ගැටුමේදී අප බුදුරජාණන් වහන්සේ මැදිහත් වී සමථ කරණයේ අගය නැවත එළි දැක්වූ වගක් මා ඔබට මතක් කළ දිය යුතුයි.එනිසා වසර 2500 කට පෙර අපට ලබාදී තිබෙන මේ සමථ කරණය අපට අලුත් යාන්ත්‍රණයක් නොවෙයි. වර්තමාන සමථ කරණ ක්‍රියාදාමයට බොහෝ ඈතට විහිදී ගිය අතීතයක් තිබෙන වග අපට සක් සුදක්සේ පැහැදිලියි.වර්තමාන ජන සමාජය දෙස බලන විට සමථකරණය ව්‍යවස්ථාපිත බලයක් සහිත ආයතනයක් කියන එක අප හොඳින් දන්නා කාරණාවක්. විශේෂයෙන්ම ගැටුමට තුඩුදෙන මිනිස් හැඟීම් යටපත්කර ඒ වෙනුවට මිනිස් සිත් සතන් තුළ සාමය හා සංහිදියාව පිළිබඳව මානුෂික ගුණාංග පතුරුවාලීමට සමථ මූල මණ්ඩලයක් කරනු ලබන මෙහෙවර ප්‍රශංසනීය බව මගේ් පෞද්ගලික හැඟීමයි.මේ සමථ මණ්ඩල සංකල්පය අද ලෝක ප්‍රජාව තුළම ප්‍රචලිත වී තිබෙන සංකල්පයක්. අපි මේ සමථ මණ්ඩල සංකල්පය නැවත වතාවක් වෙනත් මට්ටමකට ගෙනයාමට බලාපොරොත්තු වෙනවා. ඊට හේතුව සාමාන්‍ය සම්ප්‍රදායානුකූල නඩු කීමේ ක්‍රමයටත් වඩා සමථ මණ්ඩල කියනු ලබන යාන්ත්‍රණය ඉතාමත් කාර්යක්‍ෂම යාන්ත්‍රණයක් වශයෙන් අද මුළු ලෝක ප්‍රජාව පිළිගත් දෙයක් වී තිබීමයි.පසුගියදා ශ්‍රී ලංකාවට පැමිණි නවනීදන් පිල්ලේ මහත්මිය මා සමඟ කළ සාකච්ඡාවේදී සමථ විෂය යාන්ත්‍රණය ගැන මගෙන් අසා සිටියා. සමථ විෂය යාන්ත්‍රණය උතුරටත් නැඟෙනහිරටත් ක්‍රියාත්මක කිරීමට බලාපොරොත්තු වන බව එදා මම එතුමියට පැවසුවා. එවිට එතුමිය මට ප්‍රශංසා කළා. මේ කථාව එදා කට කතාවට පැවසූ දෙයක් නොවෙයි. සමථ විෂය යාන්ත්‍රණය උතුරටත්, නැඟෙනහිරටත් ක්‍රියාත්මක කිරීමට අප දැනටමත් පියවර ගෙන තිබෙන බව මට නිර්භයව ප්‍රකාශ කරන්න පුළුවන්.එනිසා මේ සමථකරණ යාන්ත්‍රණය යටතේ උතුරේ හා නැඟෙනහිර ජීවත්වන අපගේ සහෝදර සහෝදරියන්ට ඉඩම් හා සම්බන්ධයෙන් තිබෙන ප්‍රශ්න කඩිනමින් විසඳා ගැනීමට අවස්ථාව තිබෙන වග මට පූර්ණ විශ්වාසයක් තිබෙනවා. ඒවාගේම සමථ කොන්දේසි යාන්ත්‍රණය භාවිතා කරන විශේෂ සමථ මධ්‍යස්ථානයක් පිහිටුවීමටත් නුදුරු අනාගතයේදී අපි බලාපොරොත්තු වෙනවා.මා උදේ දහවල් දෙකේම ශ්‍රේෂ්ඨාධිකරණයේදී කෙස් පැළෙන නීති තර්ක අසනවා. හැබැයි ඒ කෙස් පැළෙන නීති තර්ක අසා අපි අවසානයේදී මොනවාද කරන්නේ. අපි බොහෝවිටදී කරන්නේ නඩු 10 කින් 8ක් සමථයකට පත් කිරීමයි.ඊයේ පෙරේදා බොහෝම දුගී දුප්පත් පවුලක වසර 25ක් තිස්සේ පැවැති ඉඩම් නඩුවක් විනාඩි 10ක් තුළදී සමථයකට පත්කර අවසන් කරන්නට මට හැකිවුණා. මම සමථ කරණ යාන්ත්‍රණය බහුලව පාවිච්චි කරනවා. මෙම සමථ මණ්ඩල සභාපතිතුමාගේ සමථ මණ්ඩල ඉටු කරන්නේත් ඔය ටික පමණයි කියා අපේ සිත් සතන් තුළ අප අවධාරණය කරගත යුතුයි. එනිසා මේ සමථ මණ්ඩල යාන්ත්‍රණය අපි පිළිඅරගෙන අධිකරණ බල සීමාවන් තවත් ටිකක් වැඩිකරලා තවත් මට්ටමකට ගෙනයාමට අප ඉදිරියේදී බලාපොරොත්තු වෙනවා.අධිකරණය තුළදී නඩුවක් ජය පරාජයෙන් විසඳනවාට වඩා සමථකරණය තුළින් වඩාත් දීර්ඝ කාලීනව පවතින විසඳුමක් නියත වශයෙන්ම උදාකර ගතහැකිය යන්න අපි සක්සුදක් සේ පිළිගතයුතු කරුණක්. එනිසා කුමන ක්‍රමවේදයක් අපි අනුගමනය කළත් පුහුදුන් ජන සමාජයට සාමය හා සංහිදියාව පිළිබඳ මුල්ම පණිවිඩය වඩා තීව්‍ර ලෙසට හා ව්‍යවස්ථාපිත බලයක් සහිතව ලබාදිය හැක්කේද සමථ මූල මණ්ඩලයටම බව අප සැමවිටම සිහිතබාගත යුතු කරුණක්.අපේ රට නිරන්තරයෙන්ම නරකාදියක් කියන එක පිළිගැනීමට මම කොහෙත්ම සූදානම් නැහැ. දහස් ගණනක් මනුෂ්‍යයන් කෙතරම් හොඳ දේවල් නිරන්තරයෙන්ම දිනපතාම කරනවාද කියන එක අපි අමතක නොකළ යුතු දෙයක්. අප සියලුදෙනාම ඉතාම නරක ජීවිත ගතකරන මිනිසුන් නම් අපේ රට අපට මෙහෙම ඉදිරියට ගෙන යන්න පුළුවන්ද.අද මාධ්‍යයෙන් අප අසන්නේ බොහොම සුළු පිරිසක් විසින් කරන අසාමාන්‍ය දේවල් පිළිබඳවයි. ඒ නිසා අපේ නීතිය සමාජය තුළ සුළු පිරිසකට හදනවාද එසේ නැතිනම් හොඳ ජීවිත ගතකරන බහුතරයක් පිරිසට පිළිසරණක් වීම සඳහා අපේ නීති පද්ධතිය හදනවාද කියන එක අද අපට ප්‍රශ්නයක්.අප විශාල මුදල් ප්‍රමාණයක් වියදම් කර කර බන්ධනාගාර ඇරගෙන නොයෙකුත් දේවල් කරන්නේ කී දෙනෙක් සඳහාද. එනිසා අප මෙය පුනරුත්තාපනය කරන පැත්තට ගෙන ආ යුතුයි. බුදු දහමේ පවා දඬුවම කියන සංකල්පයක් නැහැ. එනිසා බියවීමට කරුණක් නැහැ.වසර 2500ක සංස්කෘතිය බුදු දහමින් බුදුරජාණන් වහන්සේ අපට දේශනා කරන්නේ මෛත්‍රියයි, කරුණාවයි. මෛත්‍රියයි කරුණාවයි අතර මානව අයිතිවාසිකම් නැද්ද. මානව අයිතිවාසිකම්වල පදනම මෛත්‍රිය හා කරුණාව නොවේද. මේවා අපේ ජානවල තිබෙන දෙයකි. මෙය අපට ලෝක මහා සංග්‍රාමයෙන් පසුව ජගත් සංගමය සාදා ගෙනැවිත් අපට උගන්වපු දෙයක් නොවෙයි. ඇත්ත වශයෙන්ම අපට ඔවුන්ට එකක් දෙකක් උගන්වන්න පුළුවන්කම තිබෙන සංස්කෘතියක් ඇති ප්‍රෞඪ ජාතියක් කියන එක අපි අමතක නොකළ යුතු කරුණක්.අපට වසර ගණනාවක් ප්‍රශ්න කිහිපයක් තිබුණා. අප දැන් එම ප්‍රශ්නවලින් මිදිලා අලුත් ගමනකට සාමයේ පණිවිඩය සමථ මණ්ඩල වැනි යාන්ත්‍රණයන් තුළින් ගෙනයමින් ගමන් කරන අවස්ථාවක් මේ. එනිසා අපට ඉදිරියේදී ;හාඳ අනාගතයක් තිබෙන බව මගේ අදහසයි. මහා සංඝරත්නයේ පිහිටයි අවවාදයි අනුශාසනායි ඇතිව අපට ඒ ඉලක්කය කරා ගමන් කිරීමට ඉතාමත් පහසුවෙනවා යැයි කියන එක නොඅනුමානයි. එනිසා මේ සමථ කරණයේ ඇති අගය පිළිබඳව මෙරටේ වාසය කරන සියලු ජාතියටම පුළුල් අවබෝධයක් ලබාදීම අප සැමදෙනා තුළම තිබිය යුතු සමාජීය වගකීමක් බවද මම මෙම අවස්ථාවේදී ඔබ සැම දෙනාට අවධාරණය කරන්නට කැමතියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n1309238</link>
    <topic>වයඹ ඡන්දය සාමකාමියි</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>කුරුණෑගල දිස්ත්‍රික්කයේ සමස්තයක් ලෙස පළාත් සභා මැතිවරණයේ දී මැතිවරණ දින හා ඊට පෙර දින සාමකාමී ප්‍රචණ්ඩත්වයෙන් තොර වාතාවරණයක් තිබූ බව නිදහස් හා සාධාරණ මැතිවරණයක් සඳහා වූ ජනතා ව්‍යාපාරයේ විධායක අධ්‍යක්ෂ කීර්ති තෙන්නකෝන් මහතා ඊයේ (22දා) කුරුණෑගල දී පැවැති මාධ්‍ය හමුවකදී පැවැසීය.අප වෙත ලද පැමිණිලිවලින් 371 මහජන දේපළ, සම්පත් අයථා පරිහරණය කිරීම, රජයේ වාහන අංක තහඩු නැතිව ගරාජ් අංක සහිතව ධාවනය කිරීම බව ද නීති උල්ලංගනය කිරීම් වැඩිම මේ මැතිවරණයේ බව ද ඔහු පැවැසීය.ජනතාව ඡන්දය පාවිච්චි කරන්න, ජනතාවට බිය සැක නැතිව ඡන්දපොළට යන්න වාතාවරණය පොලිසිය හා මැතිවරණ කොමසාරිස් කටයුතු කර තිබීම ප්‍රශංසනීයයි.මැතිවරණ නිරීක්ෂණ කටයුතු කළ අයට සමහර පළාත්වලදී පහරදීම් සිදුවූ බවත්, මධ්‍යම හා උතුරේ සුළු සුළු සිද්ධි සිදු වෙමින් පවතින බවත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n1309239</link>
    <topic>අභියාචනාධිකරණයේ වැඩ බලන සභාපතිවරයා වශයෙන් . . .</topic>
    <author/>
    <content>අභියාචනාධිකරණයේ වැඩ බලන සභාපතිවරයා වශයෙන් ජ්‍යෙෂ්ඨ අභියාචනාධිකරණ විනිසුරු සරත් ද ආබෲ මහතා පත්කර තිබෙන අතර ඒ මහතා අරලියගහ මන්දිරයේදී ජනාධිපති මහින්ද රාජපක්‍ෂ මහතා ඉදිරියේ දිවුරුම් දුන් අයුරු. ජනාධිපති ලේකම් ලලිත් වීරතුංග මහතාද මෙහි වෙයි. ඡායාරූපය - නලින් හේවාපතිරණ.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092310</link>
    <topic>ප්‍රමිත බණ්ඩාර පිළිගැනීමේඋළෙලක් දඹුල්ලේදී</topic>
    <author>සීගිරිය විශේෂ</author>
    <content>මධ්‍යම පළාතේ මාතලේ දිස්ත්‍රික්කයේ පොදුජන එක්සත් පෙරමුණේ වැඩිම මනාප ලැබූ ප්‍රමිත බණ්ඩාර තෙන්නකෝන් මහතා පිළිගැනීමේ උත්සවයක් දඹුල්ල නගරයේදී පැවැත්විණි.ප්‍රමිත බණ්ඩාර තෙන්නකෝන් මහතා මාතලේ දිස්ත්‍රික්කයේ අපේක්ෂකයකු මෙතෙක් ලබාගත් වැඩිම මනාප සංඛ්‍යාව වන 51591ක් ලබාගැනීම විශේෂත්වයක් විය.දඹුල්ල නගරයට පැමිණි ජනතාව ප්‍රමිත බණ්ඩාර තෙන්නකෝන් මහතා සහ ජනක බණ්ඩාර තෙන්නකෝන් මහතා මහත් හරසරයෙන් යුතුව පිළිගෙන ප්‍රීතිඝෝෂා නගමින් වාහනවල නැඟී නගරය කරා වීදි සංචාරය කරන්නට වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092311</link>
    <topic>එජනිසයේ ජය සමරා කුරුණෑගල ප්‍රීති ඝෝෂා</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>එක්සත් ජනතා නිදහස් සන්ධානයේ විශිෂ්ට ජයග්‍රහණය සමරමින් කුරුණෑගල දිස්ත්‍රික්කයේ ජනතාව ජයඝෝෂා කරමින් රතිඤ්ඤා දල්වමින් සතුටු වූ අයුරු ඊයේ (22) සවස් වරුවේ මැතිවරණ කොට්ඨාස 14ක් පුරා දක්නට ලැබුණි.ඒ අතර කුරුණෑගල නගර මධ්‍යයේ ඉතා දිගු රතිඤ්ඤාවැල් දල්වමින් ජය ගත් අපේක්ෂකයන් පිළිගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092316</link>
    <topic>බහුතර ජනතාවක් රජය සමඟ එක්වී සිටීමප්‍රතිඵල අනුව කැපී පෙනෙනවා</topic>
    <author>නුවන් කොඩිකාර</author>
    <content>පළාත් සභා මැතවරණයේදී එක්සත් ජනතා නිදහස් සන්ධානයේ ජයග්‍රහණය වෙනුවෙන් දායකවූ සියලු දෙනාට සිය කෘතවේදීත්වය පළ කරන බව අගමැති සහ බුද්ධ ශාසන හා ආගමික කටයුතු ඇමැති, ආචාර්ය දි.මු.ජයරත්න මහතා පැවැසීය.ශ්‍රී ලංකාවේ සංවර්ධනය සහ රටේ ඒකීය භාවය වෙනුවෙන් මෙවර පළාත් සභා මැතිවරණයේදි බහුතර ජනතාව රජය සමඟ එක්ව සිටීම කැපී පෙනෙන බව පැවැසු ඒ මහතා ඡන්ද ප්‍රතිඵල අනුව සිංහල, දෙමළ , මුස්ලිම් ජනවර්ග සියල්ලන්ගේ සහය එකසේ වත්මන්රජයට ලැබී ඇති බව කීවේය.ජනාධිපති මහින්ද රාජපක්ෂ මහතා ජනවර්ග අතර සමානාත්මතාවය තහවුරු කිරීමට ගන්නා ලද උත්සහයට මෙවර පළාත් සභා මැතිවණයේදී ජනතාවගේ කැමැත්ත පළවී තිබෙන බවද පළාත් සභා මැතිවරණයේ ජයග්‍රහණය වෙනුවෙන් විශේෂ ප්‍රකාශයක් කරමින් කියා සිටියේය.විදේශගත කුමන්ත්‍රණකාරී බලවේග පරාජය කිරීමට ජනතා සහයෝගය ලැබී ඇති බවත් ඊනියා මානව හිමිකම් උල්ලංඝනය කිරීම් සිදුකරන බවට බටහිර රටවල් කරන චෝදනාවට මෙරට ජනතාව මැතිවරණ ප්‍රතිඵල මඟින් පැහැදිලි පිළිතුරක් ලබාදී ඇති බවත් ඒ මහතා ප්‍රකාශ කෙළේය.උතුරු පළාත් සභාව සදහා එක්සත් ජනතා නිදහස් සන්ධානයට ඡන්දය ලබා දුන් ඡන්ද දායකයන්ට ද කෘතවේදීත්වය පළ කරන අතර අප රජය උතුරු සංවර්ධනය වෙනුවෙන් ද විශේෂ වැඩසටහන් රැසක් දියත් කර ඇති බව පැවැසු අගමැතිවරයා එම සංවර්ධන වැඩපිළිවෙල අඛණ්ඩව හා දීප ව්‍යාප්තව සිදු කිරීමට අප රජය දිගින් දිගටම කටයුතු කරන බව පැවැසීය.අගමැතිවරයා මෙසේද කීවේය. මෙවර පළාත් සභා මැතිවරණය සාමකාමීව පැවැත්වීමට සියලු විධිවිධාන සැකසූ මැතිවරණ කොමසාරිස්තුමා ඇතුලු මැතිවරණ දෙපාර්තමේන්තුවේ සියලු නිලධාරීන්ට මෙන්ම, රාජ්‍ය සේවයේ නිලධාරීන්ට, ත්‍රිවිධ හමුදාව ඇතුලු පොලිස් නිලධාරීන්ට ද මාගේ කෘතවේදීත්වය පළ කරනවා.ජනාධිපති මහින්ද රාජපක්ෂ මහතාගේ මහින්ද චින්තන වැඩපිළිවෙල යථාර්ථයක් බවට පත් කිරීමට මෙරට වැසියන් ලබා දුන් ජන වරමක් වශයෙන් පළාත් සභා මැතිවරණ ජයග්‍රහණය සැලකිය හැකියි. ඒ ජන වරම ජනාධිපතිතුමාට ලබා දුන් තවත් ශක්තියක් වෙනවා.ඒ වෙනුවෙන් සහයෝගය දුන් සියල්ලන්ටම රජය සහ එක්සත් ජනතා නිදහස් සන්ධානය වෙනුවෙන් කෘතවේදීත්වය පළ කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092317</link>
    <topic>සාමකාමී–ප්‍රජාතන්ත්‍රවාදී වැඩපිළිවෙළජනතාව ඉහළින්ම අනුමත කරලා</topic>
    <author/>
    <content>පළාත් තුනේ මැතිවරණ ප්‍රතිඵලවලින් පෙනීයන්නේ ජනාධිපති මහින්ද රාජපක්ෂ මහතාගේ් නායකත්වයෙන් යුත් වත්මන් රජය රටට සාමය නිදහස හා ප්‍රජාතන්ත්‍රවාදය හරහා මහජනතාවගේ අයිතිවාසිකම් සුරක්ෂිත කිරීමට ගෙන ගිය වැඩපිළිවෙළ මහජනතාව විසින් අනුමත කිරීමක් යැයි ශ්‍රී ලංකා නිදහස් පක්ෂයේ මහලේකම් සෞඛ්‍ය අමාත්‍ය මෛත්‍රීපාල සිරිසේන මහතා කියා සිටියි.මේ සම්බන්ධයෙන් අමාත්‍යවරයා නිකුත් කළ නිවේදනයේ මෙසේද දැක්වේ.වයඹ, මධ්‍යම හා උතුර යන පළාත්වල පාලන කටයුතු පිළිබඳව මහජනතාවගේ ජනවරමක් මන්ත්‍රීවරුන් පත්කර ගැනීම සඳහා පවත්වන ලද පළාත් සභා මැතිවරණය මේ වනවිට අවසන් වී ඇත.පුරා මාස එකහමාරකට ආසන්න කාලයක් තිස්සේ ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයට අයත් සියලුම සහෝදර පක්ෂවල සහාය මෙම මැතිවරණයෙන් රජය පාර්ශ්වය ජයග්‍රහණය කරවීම සඳහා සුවිසල් දායකත්වයක් සපයන ලදී.එකී පළාත් තුනේ මැතිවරණ ප්‍රතිඵල දෙස බලනවිට අතිගරු ජනාධිපති මහින්ද රාජපක්ෂ මැතිතුමන්ගේ නායකත්වයෙන් යුත් වත්මන් රජය විසින් අප රටට සාමය නිදහස මෙන්ම ප්‍රජාතන්ත්‍රවාදය තුලින් මහජනතාවගේ අයිතිවාසිකම් සුරක්ෂිත කිරීම සඳහා ගෙන යන ලද වැඩපිළිවෙළ මහජනතාව විසින් නැවත වරක් අනුමත කර තිබේ.එක්සත් ජාතික පක්ෂය, මෙන්ම ජනතා විමුක්ති පෙරමුණ ඇතුළු විපක්ෂයේ සියලූම පක්ෂ විසින් රජයේ ජනතාවාදී වැඩපිළිවෙළට එරෙහිව එල්ල කරන ලද අසත්‍ය හා අභූත චෝදනා සියල්ල මහජනතාව විසින් නොසලකා හැර ඇති බව මෙම මැතිවරණ ප්‍රතිඵල අපට කියා දෙයි.විශේෂයෙන්ම මේ රටේ දැවැන්තම දේශපාලන පක්ෂයක් ව තිබූ එක්සත් ජාතික පක්ෂය මෙන්ම රැඩිකල්වාදී යැයි කියා ගන්නා ජනතා විමුක්ති පෙරමුණට අත් වී ඇති ඉරණම කනගාටුදායකය. එම පක්ෂ දෙකම නැවත කිසිදිනෙක නැඟී සිටිය නොහැකි අන්දමට ඉතිහාසයේ කුණුබක්කිය වෙතට තල්ලු කර හැරීමට සාමය නිදහස අගයන වයඹ, මධ්‍යම හා උතුරු පළාත්වල ජනතාව කටයුතු කර ඇත.එමෙන්ම මෙම මැතිවරණයේදී වඩාත් වැදගත් වූ උතුරු පළාතේ මැතිවරණ ප්‍රතිඵලය තුළින් අප රජයට රටේ අස්සක් මුල්ලක් නෑර ප්‍රජාතන්ත්‍රවාදය ස්ථාපිත කිරීම සඳහා තිබෙන සැබෑ ඕනෑකම ජාත්‍යන්තරය තුළ අවධාරණය කෙරෙනු ඇත. කිසිදු ප්‍රචණ්ඩ ක්‍රියාවකින් තොරව, මහජන මතයට ගරු කරමින් හා ඊට ඉඩ දෙමින් නිදහස් හා සාධාරණ මැතිවරණයක් පැවැත්වීමට රජය කටයුතු කළ බව කවුරුන් වුවද පිළිගන්නා කරුණකි.එමෙන්ම උතුරේ ඡන්ද ප්‍රතිඵලය රජය වශයෙන් අප මීට වඩා අධ්‍යයනය කරමින් එම පළාතේ් ජනතාවගේ සිතුම් පැතුම් පිළිබඳව අලුතින් සිතා බැලිය යුතු බව මෙම මැතිවරණ ප්‍රතිඵලය විසින් පෙන්වා දී ඇත.ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය වෙත මෙම ජයග්‍රහණය ලබාදීම සඳහා කටයුතු කළ අතිගරු ජනාධිපතිතුමා ප්‍රමුඛ සියලුම මැති ඇමැතිවරුන්ටත්, එක්සත් ජනතා නිදහස් සන්ධානයේ ජයග්‍රහනය උදෙසා කැපවී කටයුතු කළ සියලුම ජනතාවටත් ශ්‍රී ලංකා නිදහස් පක්ෂයේ මහලේකම්වරයා වශයෙන් මගේ කෘතඥතාව පිරිනමමි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092318</link>
    <topic>ආණ්ඩුව උතුරට වසන්තය හා සංවර්ධනය රැගෙන ගියා මිස එහි දේශපාලනය කළේ නෑ</topic>
    <author>නුවන් කොඩිකාර</author>
    <content>වත්මන් රජය උතුරට වසන්තය හා සංවර්ධනය රැගෙන ගියා මිස එහි දේශපාලනය නොකළ බව ආර්ථික සංවර්ධ ඇමැති බැසිල් රාජපක්ෂ මහතා පැවැසීය.උතුරු පළාත් සභා මැතිවරණයේ ප්‍රතිඵලවලින් එය මනා ලෙස ඔප්පුවී ඇති බව හෙතෙම කීවේය.බලයට පත්වු පක්ෂයට උතුරේ සංවර්ධනය බාරදී වත්මන් රජය මින් ඉදිරියට එහි දේශපාලනය කිරීම ආරම්භ කර නිල් රැල්ල ඇති කරන බවද රාජපක්ෂ මහතා කියා සිටියේය.වයඹ, මධ්‍යම හා උතුරු පළාත් සභා මැතිවරණයේ දි රජය ලබාගත් ජයග්‍රහණය පිළිබඳ මාධ්‍යවේදියකු ඇසු ප්‍රශ්නයකට පිළිතුරු දෙමින් ඇමැතිවරයා එසේ ප්‍රකාශ කෙළේය.උතුරේ තරුණ තරුණියන් අතරමං නොකර ඔවුන්ගේ අවශ්‍යතාවන් ඉටු කිරීමේ වගකීම උතුරේ බලය ලබාගත් පක්ෂයට ඇති බව පැවැසු ඒ මහතා බලය ඔවුන් ලබාගෙන වගකීම රජයට නොපවරනු ඇති බව ආර්ථික සංවර්ධන ඇමැතිවරයා පැවැසීය.ජනතාව ලබාදුන් බලය උපයෝගි කරගෙන එම ජනතාවට අවශ්‍ය සාමය, නිදහස හා ප්‍රජාතන්ත්‍රවාදය ලබාදීමේ වගකීම ඔවුන් සතු බවද රජපක්ෂ මහතා කීවේය.ඇතැම් රාජ්‍ය නිලධාරීන් උතුරේ මැතිවරණය පැවැත්වීමට සහය නොදී සිටියදි ආරක්ෂක අංශයන් එක්ව උතුරේ ජනතාවට ප්‍රජාතන්ත්‍රවාදය ඇති කිරීමට අවශ්‍ය පරිසරය සකස් කර දුන් බවත් එම ආරක්ෂක අංශ වෙත රජය වෙනුවෙන් තමන් ගෞරවණීය ස්තූතිය ඔවුන් හට පුද කර සිටින බවත් හෙතෙම ප්‍රකාශ කෙළේය.මෙරටට චෝදනා කරමින් වැරැදි මත ප්‍රකාශ කළ දෙස් විදෙස් බලවේගවලටද වයඹ,මධ්‍යම හා උතුරේ පළාත් සභා මැතිවරණය හරහා සිංහල, දෙමළ, මුස්ලිම් ජනතාව එක්ව නිසි ලෙස පිළිතුරු ලබාදී ඇති බවද බැසිල් රාජපක්ෂ මහතා කීවේය.උතුරේ සංවර්ධනය වෙනුවෙන් රජය ගෙන ගිය වැඩපිළිවෙළ ඉදිරියටත් ඒ අයුරින්ම සිදුකරන බව ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092319</link>
    <topic>රජයේ ශක්තිය, අදලොවටම ආදර්ශයක්</topic>
    <author>කුරුණෑගල මධ්‍යම විශේෂ ආරියපාල වංශතිලකදිස්ත්‍රික් සංචාරක ගුණරත්න ලියනආරච්චි</author>
    <content>රජයේ ශක්තිය අද මුළු ලෝකයටම ආදර්ශයක් බැව් වයඹ පළාත් සභා මැතිවරණ ප්‍රතිඵල අනුව ඔප්පූවී තිබෙන බැව් ජ්‍යෙෂ්ඨ අමාත්‍ය එස්. බී. නාවින්න මහතා පැවැසීය.අමාත්‍යවරයා මේ බැව් සඳහන් කළේ ඊයේ උදේ කුරුණෑගල දිස්ත්‍රික් ලේකම් කාර්යාලයේ දී පැවැති ඡන්ද ගණන් කිරීමේ මධ්‍යස්ථානයේ නිරීක්ෂණ කටයුතුවලින් අනතුරුව මාධ්‍යවේදීන් නැගූ® ප්‍රශ්නවලට පිළිතුරු දෙමිනි.මෙම ප්‍රතිඵලය වයඹ ජනතාවගේ තීන්දුවක් බැව් කී ජ්‍යෙෂ්ඨ අමාත්‍ය එස්. බී. නාවින්න මහතා යම් යම් හේතූ®න් උඩ වයඹ සංවර්ධන කටයුතු අඩාල වෙමින් පවතින නිසා ජනාධිපතිතුමාගේ තීන්දුවක් උඩ අලුත් මහ ඇමැතිවරයෙක් අද වයඹ පළාත් සභාවට පත්වී සිටින බවත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=n13092320</link>
    <topic>උතුරේ ජනතාවට උණ්ඩය වෙනුවට ඡන්ද බලය හිමිවී තිබෙනවා</topic>
    <author>නුවන් කොඩිකාර</author>
    <content>ජනාධිපතිතුමා ප්‍රමුඛ රණවිරුවන් ලබාදුන් නිදහසේ වරමෙන් උතුරේ ජනතාවට උණ්ඩය වෙනුවට ඡන්ද බලය හිමිවු බව එක්සත් ජනතා නිදහස් සන්ධානයේ මහ ලේකම්, ඇමැති සුසිල් ප්‍රේමජයන්ත මහතා පැවැසීය.එය අපේත් සමස්ත රටේත් ජයග්‍රණයක් බව හෙතෙම කීවේය.ශ්‍රී ලංකා නිදහස් පක්ෂ මූලස්ථානයේ ඊයේ (22) පැවැති මාධ්‍ය හමුවේ දී ඇමැතිවරයා එසේ ප්‍රකාශ කළේය.වචනයේ පරිසමාර්ථ අර්ථයෙන්ම සතුටයි, නිදහසයි, ප්‍රජාතන්ත්‍රවාදයයි වයඹ, මධ්‍යම හා උතුරු පළාත් සභාවලින් එහි ජනතාවට හිමිවු බව සුසිල් ප්‍රේමජයන්ත මහතා කියා සිටියේය.යුද්ධය අවසන් කර සාමය හා සංවර්ධනය උතුරේ ජනතාවට ලබාදුන් ජනාධිපතිතුමා ප්‍රමුඛ රජය ඔවුනගේ දේශපාලන නිදහසද තහවුරු කිරීමට සමත් වු බවත් එයද දේශපාලන ජයග්‍රහණයකට වඩා රටේ ජයග්‍රහණය බවත් හෙතෙම පැවැසීය.වයඹ, මධ්‍යම පළාත්වල ඡන්ද පදනම ශක්තිමත් කරගත්තාසේම උතුරු පළාතේද ඡන්ද ප්‍රතිශතය වර්ධනය කර ගැනීමට එක්සත් ජනතා නිදහස් සන්ධානය සමත්වු බවද ඒ මහතා කීවේය.උතුරු පළාතේ මැතිවරණ ඉලක්ක කරගනිමින් වත්මන් රජය කිසි දිනෙක සංවර්ධනයන් නොකළ බව පැවැසු සුසිල් ප්‍රේමජයන්ත මහතා වසර තිහක් පුරා ගිලිහි ගිය සංවර්ධනය ලාබදීම එකම අරමුණ වු බව ප්‍රකාශ කළේය.සමස්ත ප්‍රතිඵල විශ්ලේෂණය කිරීමේදී එක්සත් ජාතික පක්ෂය හා ජනතා විමුක්ති පෙරමුණ දේශපාලන සෝදා පාළුවකට ලක්ව ඇති බවද ඇමැතිවරයා පැවැසීය.විදුලිබල හා බලශක්ති ඇමැති පවිත්‍රා වන්නි ආරච්චි මහත්මිය-යුද්ධය අවසන් කරලා සංවර්ධනය ලබාදුන් අපේ රජය අද වෙනකොට උතුරේ ජනතාවට ඡන්ද අයිතිය පවා දෙන්න සමත් වී සිටිනවා. එසේ නොවුණ නම් මේ තරම් ඡන්ද ප්‍රතිශතයක් ඒ පළාතෙන් ලබා ගන්න ලැබෙන්නේ නැහැ.අද කිසි කෙනකුට බියක් සැකක් නැතිව ගිහින් තමන්ගේ ඡන්ද තමන් කැමැති ඕනම අයකුට දානන්න පුළුවන් කම තියෙනවා. එහෙම තියෙද්දිත් බොරු ප්‍රචාර යවමින් රට අපකීර්තියට පත් කරන්න ඇතැමෙක් උත්සහ කළා. අද ඒ හැමෝටම නිසි පිළිතුරු ලැබී තියෙනවා.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා-උතුරට නිදහස වගේම සංවර්ධනය ලබාදීලා තිබියදිත් ඇතැම් පිරිස් උත්සහ දරනවා එහෙම වෙලා නැහැ කියලා ලෝකයට පෙන්වන්න. එක්තරා ජාත්‍යන්තර නාලිකාවක් පැය භාගයක් තිස්සේ උතුරේ මැතිවරණය ගැන ප්‍රචාරයන් ගෙන ගියා. ඇයි ඒ අයට බැරි වුණේ වයඹ, මධ්‍යම ගැන කතා කරන්න. මෙතන තිබෙන්නේ වෙනමම කුමන්ත්‍රනයක් . එය සියලු දෙනාම අවබෝධ කරගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=s1309232</link>
    <topic>ආසියා සත් සාමාජික රගර් පිටියේ ශ්‍රී ලංකාව තවත් පියවරක් ඉදිරියට</topic>
    <author>ෆවුස් මොහොමඩ් තායිලන්තයේ සිට...</author>
    <content>ආසියානු සත් සාමාජික තරග ඉතිහාසයේ එතෙක් මෙතෙක් ඉහළම දස්කම විදහා පෑ ශ්‍රී ලංකා කණ්ඩායම ඊයේ (22) තායිලන්තයේ චොන්බුරි නුවර ජාතික ක්‍රීඩාංගණයේ නිමාව දුටු තායිලන්ත සෙවන්ස් තරගාවලියේ තුන්වැනි ස්ථානය අත්කර ගැනීමට සමත්විය. තුන්වැනි ස්ථානය සඳහා කොරියාව සමග තරග බිමට පිවිසි ෆසීල් මරිජාගේ නායකත්වයෙන් යුත් ශ්‍රී ලංකා පිල ලකුණු 29 -7ක විශිෂ්ට ජයක් අත්කර ගනිමින් මේ දස්කම දැක්වීය.කරට කර සටනක නිරත වූ දෙපිලම තරගයේ පළමු භාගයේ වාසිය තම කණ්ඩායමට හරවා ගැනීමට ප්‍රබල උත්සාහයක නිරත වූ අතර අවසානයේ එහි වාසිය හිමිවූයේ ශ්‍රී ලංකා කණ්ඩායමය.පළමු භාගයේ චූල සුසන්ත හා දිනූෂ චතුරංග උත්සාහක දිනුම් දෙකක් වාර්තා කිරීමෙන් ශ්‍රී ලංකාව ලකුණු 10-0කින් ඉදිරියෙන් සිටි අතර පළමු භාගය නිමාවීමට මොහොතකට පෙර කොරියාව වාර්තා කළ ගෝලයත් සමග ලකුණු තත්ත්වය 10-7ක් විය.දෙවැනි භාගයේ දී ශ්‍රී ලංකා පිල සැලසුම් සහගත ක්‍රීඩා රටාවක නිරත වූ අතර ශ්‍රිනාත් සූරියබණ්ඩාර ඉතා විශිෂ්ට උත්සාහක දිනුමක් වාර්තා කිරීමට සමත්විය.එය මෙවර තරගාවලියේ ඔහු වාර්තා කළ 5වැනි උත්සාහක දිනුම විය. අනතුරුව සඳුන් හේරත් ද උත්සාහක දිනුමක් වාර්තා කරමින් ශ්‍රී ලංකාවේ ලකුණු තත්ත්වය 24-7ක් ඉහළ නැංවීය.එම උත්සාහක දිනුම් දෙකම සාර්ථක ලෙස ගෝල බවට පත් කිරීමට නායක මරිජා සමත්විය. තරගය නිමාවීමට මොහොතකට පෙර චූල සුසන්ත වාර්තා කළ තවත් උත්සාහක දිනුමකින් ශ්‍රී ලංකාව මේ වාර්තාගත ජයග්‍රහණයට හිමිකම් කීවේය.කණ්ඩායම් හැගීමෙන් යුතුව ක්‍රීඩා කිරිමෙන් මේ දස්කම දැක්වීමට ශ්‍රී ලංකා පිලට හැකිවූ බව තරගයෙන් පසුව ‘දිනමිණ‘ සමග එක්වූ නායක ෆසීල් මරිජා කියා සිටියේය. ‘අපේ ක්‍රීඩකයන් හැමෝම මේ තරගයට ක්‍රීඩා කළේ සෑහෙන එකමුතුවකින්. මේ ජයග්‍රහණයෙන් අපිට අවබෝධ වුණේ අපි සෑහෙන දුරට දස්කම් අතින් දියුණුවෙලා තියෙන බවයි. තරගයට සම්පූර්ණ අවධානය යොමුකරලා ජයග්‍රහණය අත් කරගැනීමේ අධිෂ්ඨානය අපේ හැමෝගෙම හිත්වල තිබුණා’ මරිජා කීවේය.ආසියානු සත් සාමාජික රගර් පිටියේ විශිෂ්ටතම කණ්ඩායම් ශ්‍රේණිගත කිරීමේ තුන්වැනි තරගාවලිය ලෙස ලබන මාසයේ ඉන්දියාවේ පැවැත්වීමට නියමිත ‘මුම්බායි සෙවන්ස්’ තරගාවලියේ දි කුසලාන වටයේ අවසන් මහා තරගයට සුදුසුකම් ලැබීමට ශ්‍රී ලංකාව සමත්වනු ඇතැයි තරගයෙන් අනතුරුව ශ්‍රී ලංකා පිලේ පුහුණුකරු නිලූෆර් ඉබ්‍රාහීම් කියා සිටියේය.‘අපේ ලොකු අරමුණක් තිබ්බා තුන්වැනි තැනට කොහොමහරි එන්න ඕනෙ කියලා. මුම්බායි සෙවන්ස් වලදි ඒක අපිට ලොකු වාසියක් වේවි’ ඔහු කීවේය.කෙසේවුවත් ශ්‍රී ලංකා පිලේ සියලුම ක්‍රීඩකයන් ඉතා හොදින් දස්කම් දක්වන බැවින් මුම්බායි සෙවන්ස් තරගාවලියට සංචිතය තෝරා ගැනීම ඉතා අපහසු වනු ඇතැයි ද නිලූෆර් පැවැසීය.‘පොඩි පොඩි දුර්වලතා නිසා හොද ක්‍රීඩකයන් පවා එළියට යන්න පුලුවනි’ ඔහු කීවේය. ආසියානු සත් සාමාජික තරගාවලියක දි ශ්‍රී ලංකාව මීට පෙර දැක්වූ ඉහළම දස්කම වූයේ පසුගියදා නිමාවට පත්වූ මැලේසියානු සෙවන්ස් තරගාවලියේ දී පළමුවරට කුසලාන වටයේ අවසන් පූර්ව තරගයට සුදුසුකම් ලැබීමය.මෙවර තරගාවලියේ ඊයේ පස්වරුවේ පැවැති කුසලාන තරග අංශයේ අවසන් පූර්ව වටයේ දී ශ්‍රී ලංකාව ප්‍රබල ජපාන කණ්ඩායම හමුවේ ලකුණු 52 -5කින් පරාජයට පත් විය. ශ්‍රී ලංකාව කුසලාන වටයේ අවසන් පූර්ව තරගයට සුදුසුකම් ලැබුවේ සත්කාරක තායිලන්තය සමග ඊයේ පෙරවරුවේ පැවැති අර්ධ අවසන් පූර්ව තරගයෙන් ලකුණු 28 -0ක විශිෂ්ට ජයක් අත්කර ගැනීමෙනි.තරගාවලියේ කුසලානය දිනාගනු ලැබුවේ ලකුණු 17 – 12ක් ලෙස හොංකොං පිල පරාජය කළ ජපානය විසිනි. පළග ශූරතාව තායිලන්තයට හිමිවූ අතර බඳුන ශූරතාවට හිමිකම් කීවේ චීන කණ්ඩායමය. පළිහ ශුරතාව ඉන්දියාවට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=s1309231</link>
    <topic>කාන්තා රගර් ඉතිහාසයේ නව පිටුවක් පෙරළමින්ශ්‍රී ලංකා ක්‍රීඩිකාවෝ පළඟ ශූරතාව දිනා ගනිති</topic>
    <author>ෆවුස් මොහොමඩ් තායිලන්තයේ සිට...</author>
    <content>මෙරට රගර් ඉතිහාසයේ නව පිටුවක් පෙරළමින් තායිලන්ත සෙවන්ස් කාන්තා තරගාවලියේ පළඟ ශූරතාව අත්කර ගැනීමට ශ්‍රී ලංකා ක්‍රීඩිකාවෝ සමත්වූහ.තායිලන්තයේ චොන්බුරි නුවර දී පසුගියදා නිමාවට පත්වූ ආසියානු කාන්තා සත් සාමාජික රගර් තරගාවලියේ පළඟ ශූරතා අවසන් මහා තරගයේ දී සිංගප්පූරුව ලකුණු 17-5ක් ලෙස පරාජයට පත් කරමින් ශ්‍රී ලංකා ක්‍රීඩිකාවෝ මේ දස්කම දැක්වූහ. ශ්‍රී ලංකා පිලේ ලකුණු සංඛ්‍යාවට ගෝලයක් හා උත්සාහක දිනුම් දෙකක් ඇතුළත් වූ අතර සිංගප්පූරුවට රැස් කරගත හැකිවූයේ උත්සාහක දිනුමක් පමණි.එය ශ්‍රී ලංකා කාන්තා රගර් ඉතිහාසයේ ලැබූ ඉහළම ජාත්‍යන්තර ජයග්‍රහණය ද වේ. මීට පෙර ශ්‍රී ලංකා කාන්තා රගර් කණ්ඩායමක් දැක්වූ ඉහළම දස්කම වූයේ 2005 වසරේ සිංගප්පූරුවේ පැවැති තරගාවලියේ දී බඳුන ශූරතාව දිනා ගැනීමය. ඉන් අනතුරුව වසර 4ක විරාමයකින් පසුව ශ්‍රී ලංකා කාන්තා රගර් පිල නැවත ආසියානු රගර් පිටියට එක්වූයේ පසුගිය වසරේ දීය.මෙතෙක් ආසියානු කාන්තා රගර් ශ්‍රේණිගත කිරීම්වල 9වැනි ස්ථානයේ පසුවූ ශ්‍රී ලංකාව මේ වාර්තාගත ජයග්‍රහණයත් සමග 5වැනි ස්ථානය දක්වා ඉහළට යාම විශේෂ සිදුවීමකි.අවසන් මහා තරගයේ පළමු භාගයේ දී නදීකා මුණසිංහ හා අයේෂා පෙරේරා විශිෂ්ට උත්සාහක දිනුම් දෙකක් වාර්තා කරමින් ශ්‍රී ලංකා පිලට කදිම ආරම්භයක් ලබා දුන්හ. පළමු භාගය නිමාවූයේ ලකුණු 10-0ක් ලෙස ශ්‍රී ලංකාවට වැඩි වාසි ලබාදෙමිනි.දෙවැනි භාගයේ දී නායිකා තනූජා වීරක්කොඩි වාර්තා කළ දර්ශනීය උත්සාහක දිනුම රුක්ෂානී ආරියසේන සාර්ථක ලෙස ගෝලයක් බවට පත්කරමින් කණ්ඩායමේ ලකුණු තත්ත්වය 17-0කින් ඉහළ නැංවීය. තරගයේ අවසන් මොහොතේ දි සිංගප්පූරුව උත්සාහක දිනුමක් වාර්තා කළේය.ශ්‍රී ලංකාවට ආසියානු රගර් තරගාවලියක පළඟ ශූරතාව අත්කර දීමට ලැබීම ගැන ආඩම්බරයට පත්වන බව තරගයෙන් පසුව ‘දිනමිණ’ සමග එක්වූ ශ්‍රී ලංකා පිලේ නායිකා තනූජා වීරක්කොඩි කියා සිටියේය.‘අපි විවිධ බාධක හා ප්‍රශ්න මැද මාස ගණනාවක් තිස්සේ කළ පුහුණුවීම්වල ප්‍රතිඵලය ගැන හුඟාක් සතුටුයි. ජාත්‍යන්තර කාන්තා රගර් තරගාවලියකින් ශ්‍රී ලංකාවට ඓතිහාසික ජයග්‍රහණයක් අත්කර දීමට මුළු කණ්ඩායමම එක විදිහට දස්කම් දැක්වුවා.ඒ වගේම අපේ පුහුණුකරු ලෙස කටයුතු කරන චන්ද්‍රෂාන් පෙරේරා මහතා ඉතා කැපවීමෙන් යුතුව අපිට ලබාදුන් පුහුණුව ගැන ස්තූතිවන්ත විය යුතුයි. ඔහු අපිට විශාල ශක්තියක් වුණා. ත්‍රිවිධ හමුදවේ ඉහළ නිලධාරීන් වගේම කර්නල් ධම්මික ගුණසේකර මහතාත් (ශ්‍රී ලංකා කාන්තා රගර් සංවර්ධන කමිටු සභාපති) මේ ජයග්‍රහණය අත්කර ගැනීමට අපිට දුන් සහයෝගය අතිශයින්ම අගය කළ යුතුයි’ තනූජා පැවැසුවාය.‘ජාත්‍යන්තර තරගාවලියක අපේ ක්‍රීඩිකාවන්ට මෙතරම් හොඳින් දස්කම් දැක්වීම කළ හැකි දෙයක් නොවන බවයි හැමෝම කිව්වේ. ඒත් අපි ඒ හැමෝම බැහැයි කියපු දේ කරලා පෙන්නුවා. කැපවීමෙන් හා උනන්දුවෙන් ක්‍රීඩා කළ අපේ ක්‍රීඩිකාවෝ අද ශ්‍රී ලංකාවට මේ ගෞරවය අත්කර දුන්නා’ ශ්‍රී ලංකා කාන්තා රගර් පිලේ පුහුණුකරු චන්ද්‍රෂාන් පෙරේරා මහතා ‘දිනමිණ’ට කීවේය.ඉදිරියේ දි ශ්‍රී ලංකා ක්‍රීඩිකාවන් මීට වඩා දස්කම් දක්වනු ඇතැයි ද චන්ද්‍රෂාන් මහතා විශ්වාසය පළ කළේය.ශ්‍රී ලංකා පිල පළඟ ශූරතා අවසන් තරගයට සුදුසුකම් ලැබුවේ අවසන් පූර්ව තරගයේ දී ප්‍රබල පිලිපීන කණ්ඩායම ලකුණු 17-5ක් ලෙස පරාජය කරමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=s1309233</link>
    <topic>ශ්‍රී ලංකා 16න් පහළ පාපන්දු පිල ලාහෝර් යයි</topic>
    <author>ප්‍රින්ස් ගුණසේකර</author>
    <content>පාකිස්තානයේ ලාහෝර් නුවර පැවැත්වෙන 16න් පහළ ආසියානු පාපන්දු සුදුස්සන් තෝරාගැනීමේ ශූරතාවලියට ශ්‍රී ලංකා පිල අද පිටත්වෙයි.මේ මස 25 වැනිදා සිට 29 වැනිදා දක්වා පැවැත්වෙන මේ තරගාවලියට ශ්‍රී ලංකාව, පාකිස්තානය, එක්සත් අරාබි එමීර් රාජ්‍ය හා ඉරානය සහභාගී වෙති. පළමු තරගය ශ්‍රී ලංකාව හා ඉරානය අතර මේ 25වැනිදා පැවැත්වෙන අතර ශ්‍රී ලංකාව සමග 27 හා 29 දිනවල එක්සත් අරාබි එමීර් රාජ්‍ය හා පාකිස්තානය තරග වැදීමට නියමිතය.ශ්‍රී ලංකා 16න් පහළ පාපන්දු පිලේ නායකත්වය කොළඹ සහිරා විදුහලේ මැද පෙළ ක්‍රීඩක ෆායිස් මොහොමඩ් ‍ෆරූඩ්ට හිමිව ඇති අතර උප නායකයා ලෙස බදුල්ල ධර්මදුත විදුහලේ මධුසංඛ කරුණාරත්න පත්කොට ඇත. නිලධාරීන් ලෙස ගයාන් ආරියරත්න (කණ්ඩායම් ප්‍රධානී), ගෲප් කපිතාන් සමන් කොට්ටගේ (කළමනාකරු), නිමල් විජේසේකර (ප්‍රධාන පුහුණුකරු), රොහාන් වික්‍රමරත්න (සහය පුහුණුකරු), ජූඩ් එස්.කරුණාරත්න (ගෝල් කීපර් පුහුණුකරු), සමීර කල්යානප්‍රිය (භෞතචිකිත්සක).16න් පහළ පාපන්දු පිල මෙසේය.එම්.ෆායිස් මොහොමඩ් ‍ෆරූඩ් (නායක), ඩී.එම්.ටී.මධුසංඛ කරුණාරත්න (උපනායක), එස්.එස්.නිරේෂ්, ආර්.ජේ.රංජු සිල්වා, නිකොලොස් නවින් ජූඩ්, එම්.ආර්.සශ්මිත පීරිස්, එස්.එම්.එන්.චානුක සෙනෙවිරත්න, ඒ.සෙන් ප්‍රමුදිත් එෆ් ගුණසේකර, පී.බී.එල්.සචින්ත මධුරංග, ජී.එන්.ජී.ආර්.නිපුල් අනුරංග, එම්.අයි.උදයංග වීරක්කොඩි, එම්.මොහොමඩ් අෆාම්, එම්.එල්.මොහොමඩ් ෆහබ්, කේ.ඒ.බුවනෙක ප්‍රභාත්, බී.ආර්.සඳරුවන්, එම්.රසික් රිෂාඩ්, කේ.එම්.එස්.පෙරේරා, අන්තොනි රාජ්, කේ.සලිළු සංජය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=s1309234</link>
    <topic>15න් පහළ පාසල් පාපන්දු තරගාවලියේ මන්නාරම් දිස්ත්‍රික්කයේ ජය සා.ලුසියාට</topic>
    <author/>
    <content>සමපෝෂ අනුග්‍රහයෙන් පැවැත්වෙන අන්තර් පාසල් 15න් පහළ පාපන්දු තරගාවලියේ මන්නාරම දිස්ත්‍රික්කයේ ශූරතාව සාන්ත ලුසියා විදුහලට හිමිවිය. ඒ අනුව සාන්ත ලුසියා විදුහල අවසන් වටයේ කණ්ඩායම් 21ට සුදුසුකම් ලැබීය.මන්නාරම දිස්ත්‍රික්කයේ පාසල් 8ක් මුලික වටයේ තරගවලට සහභාගී වු අතර දිස්ත්‍රික් ශූරයන් තේරීම සඳහා වු අවසන් තරගයේදී සාන්ත ලුසියා විදුහල ගෝල් 2-0කින් සාන්ත සර්වේශස් විදුහල පරාජයට පත් කළේය.වවුනියාව දිස්ත්‍රික්කයේ පෙරමුණ ගැනීමට මුදුමන්නක්කු මහා විදුහල සමත්විය. එම දිස්ත්‍රික්කයෙන් පාසල් 5ක් මුලික වටයට එක්වු අතර මුදුමන්නක්කු මහා විදුහල හා නෙල්ලුකුලම් කලෙයිමගල් මහා විදුහල අතර පැවැති අවසන් තරගයේදී ගෝල් 3-2ක ජයක් මුදුමන්නක්කු මහා විදුහලට හිමිවිය.පුත්තලම දිස්ත්‍රික්කයේ පාසල් 8කින් අවසන් වටය සඳහා පුත්තලම සහිරා ජාතික පාසල සුදුසුකම් ලැබු අතර ඔවුන් වෙතින් පරාජයට පත්වුයේ එරකුලම්පට්ටි මුස්ලිම් විදුහලයි.හලාවත දිස්ත්‍රික්කයේ මුලික වටයේ තරගවලට පිරිමි කණ්ඩායම් 12ක් සහභාගී වු අතර වෙන්නප්පුව ජෝශප් වාස් විදුහල දිස්ත්‍රික් ශූරයන්වී අවසන් වටයට සුදුසුකම් ලැබීය. ජෝශප් වාස් හා මාදම්පේ සාන්ත සෙබස්තියන් අතර මුලික වටයේ අවසන් තරගයෙන් ගෝල් 5-4ක ජයක් ජෝශප් වාස් විදුහලට හිමිවිය.හලාවත දිස්ත්‍රික්කයේ කාන්තා කණ්ඩායම් 6ක් අතුරින් මාදම්පේ සාන්ත සෙබස්තියන් විදුහල මුලික වටයේ ජයග්‍රාහී කණ්ඩායම බවට පත්විය. මුලික වටයේදී ඔවුන් වෙතින් පරාජයට පත්වුයේ ගෝල් 3-0කින් මීගමුව ආවේ මරියා විදුහලයි.සමපෝෂ 15න් පහළ පාසල් පාපන්දු තරගාවලියේ අවසන් තරග ඔක්තෝබර් 11 වැනිදා සිට 13වැනිදා දක්වා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=s1309235</link>
    <topic>සමස්ත ලංකා කනිෂ්ඨ මේස පන්දු 27 දා සිට රත්නපුරේ දී</topic>
    <author/>
    <content>සමස්ත ලංකා ශ්‍රේණිගත මේස පන්දු කනිෂ්ඨ තරගාවලිය මේ මස 27 දා සිට 29 දක්වා රත්නපුර පිහිටි සබරගමු පළාත් සභා ගෘහස්ථ ක්‍රීඩාංගණයේදී පැවැත්වේ. කෑගල්ල හා රත්නපුර දිස්ත්‍රික් මේස පන්දු සංගම් එක්ව සබරගමු පළාත් සභාවේ සහ‍යෝගයෙන් පැවැත්වෙන තරගාවලිය මහීපාල හේරත් අභි‍යෝගතා කුසලානය සඳහා පැවැත්වීමට නියමිතය.අවු.10, 12, 15 හා 18 කණ්ඩයන්ගෙන් පැවැත්වෙන තරගාවලියට පාසල් 80ක් නියෝජනය කරමින් ක්‍රීඩක ක්‍රීඩිකාවන් 400ක් පමණ එක්වෙති.සමාරම්භක උත්සවය 27දා පෙ.ව.9.30ට සමස්ත ලංකා මේස පන්දු සංගමයේ උප සභාපති පාර්ලිමේන්තු මන්ත්‍රී කන හේරත්, සබරගමු පළාත් ඇමැතිවරුන් වන රංජිත් බණ්ඩාර, භාණු මණිප්‍රිය මහත්වරුන්ගේ ප්‍රධානත්වයෙන් පැවැත්වෙන අතර ජය සංකේත හා තිළිණ ප්‍රදානය සමස්ත ලංකා මේස පන්දු සංගමයේ සභාපති නියෝජ්‍ය ඇමැති ලසන්ත අලගියවන්න හා කනක හේරත් මහත්වරුන්ගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=s1309236</link>
    <topic>ගුවන් හමුදා පිලට කොළඹින් ප්‍රහාරයක්</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ කොළඹ සී.ආර්.පිටියේ ඊයේ පැවැති ගුවන් හමුදාව හා කොළඹ ක්‍රීඩා සමාජය අතර තරගයෙන් කොළඹ ක්‍රීඩකයෝ ගෝල් 3-0ක ජයක් වාර්තා කළහ.මේ අනුව චැම්පියන් ලීග් පාපන්දු තරගාවලියේ පළමු වටය නිමාවෙද්දී ප්‍රසාද ලකුණු 18ක් ලබාගත් කොළඹ ක්‍රීඩා සමාජය 'ඒ' කාණ්ඩයයේ පෙරමුණට පැමිණියේය. කොළඹ ක්‍රීඩා සමාජය පළමු වටයේ සහභාගීවු තරග අතුරින් කළුතර බ්ලූස්ටාර් පිලට පමණක් පරාජය වු අතර අනෙක් තරගවල වැඩි ගෞරව හිමි කරගෙන ඉදිරියට පැමිණීම කැපී පෙනේ.ගුවන් හමුදාව සමග තරගයේදී කොළඹ ක්‍රීඩා සමාජයේ නයිජිරියානු ක්‍රීඩක ඒ.ඩී.ෆ්‍රෑන්ක් 30 වැනි මිනිත්තුවේදී ලබාගත් ගෝලයෙන් පළමු භාගය 1-0ක් වු අතර තරගයේ 57වැනි හා 59 වැනි මිනිත්තුවලදී කැමරූන් ජාතික ඩී.දිමිත්‍රි කොළඹ පිලට තවත් ගෝල් 2ක් එක් කළේය.ගුවන් හමුදා පිලේ ගෝල් රකින ක්‍රීඩකයා ඉදිරියට පැමිණි පන්දුව නවතාලීමට උත්සහ කිරීමේදී කිහිපවිටක් ඇද වැටුණු අතර එම දුර්වලතාව ප්‍රයෝජනයට ගත් කොළඹ ක්‍රීඩා සමාජය පහසුවෙන් ගෝල් වාර්තා කළේය.ගුවන් හමුදා පිලේ පළපුරුදු ක්‍රීඩකයින් දෙදෙනෙකුම ක්‍රීඩා නොකිරීම පරාජයට බලපෑ ප්‍රධාන සාධකයක් වු අතර තරගයේ පළමු භාගයේ එල්ල කරන ලද පහරවල් කිහිපයක් අසාර්ථකවීමද අවාසිය ගෙන දුන්නේය.එමෙන්ම ඊයේ තරගයේදී රොහාන් ප්‍රනාන්දු රතු කාඩ්පත් අවවාද ලබා පිටියෙන් ඉවත් කිරීමද ගුවන් හමුදා පරාජයට හේතුවිය. කෙසේ වුවද ගුවන් හමුදාව හා නාවික හමුදාව අතර මෙයට දින කිහිපයකට උඩදී පැවැති තරගයෙන් ගෝල් 3-0ක ජයක් ගුවන් හමුදා පිල ලබා තිබුණි.රත්නම්ට ජයරත්නම්-නිගම්බු යූත් අතර මීගමුව දොන් බොස්කෝ පිටියේ පැවැති තරගයෙන් රත්නම් පිලට ගෝල් 2-1ක ජයක් හිමිවිය.නිගම්බු යූත් පිලේ ඩබ්ලිව්.ටී.ධම්මික 8වැනි මිනිත්තුවේදී ගෝලයක් ලබා ඇති කළ බලාපොරොත්තු බිඳ දැමීමට රත්නම් පිලේ ඩබ්ලිව්.එල්.තරූෂ 38 වැනි මිනිත්තුවේදී හා ජේ.ඩී.ආර්.ලසන්ත 41වැනි මිනිත්තුවේදී සමත්වුහ.මේ තරගයේදී නිගම්බු යුත් ක්‍රීඩක ඒ.කේ.සිල්වාගේ නීති විරෝධි ක්‍රියාවක් හේතුවෙන් 80 වැනි මිනිත්තුවේදී රතුකාඩ් පෙන්වා පිටියෙන් නෙරපීමට විනිසුරු තීරණය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=f1309231</link>
    <topic>උතුරේ මැතිවරණයක් පැවැත්වීම ආණ්ඩුවේ ජයග්‍රහණයක්</topic>
    <author>සාකච්ඡා කළේ චන්දන ජයවීර</author>
    <content>වයඹ, මධ්‍යම හා උතුරු පළාත් සභා සඳහා පැවැති මැතිවරණයේ ප්‍රතිඵල අනුව ‘මහින්ද චින්තන’ වැඩපිළිවෙළ ජනතාව නැවත වරක් අනුමත කර ඇති බව පවසන එක්සත් ජනතා නිදහස් සන්ධානයේ මහලේකම් සුසිල් ප්‍රේමජයන්ත මහතා, ඒ බව සන්ධානයේ ඡන්ද පදනම හා මන්ත්‍රීධූර සංඛ්‍යාව තවදුරටත් වර්ධනය වීමෙන් පෙනෙන බව ප්‍රකාශ කරයි. ප්‍රතිඵලය කවරක් වුවත් උතුරේ ඡන්දයක් පැවැත්වීමම ආණ්ඩුවේ ජයග්‍රහණයක් යැයි පවසන ඔහු ජනමතය අනුව බලයට පත්වන පිරිසට පළාත් සභාව පිහිටුවීමට සහය දෙන බව මෙසේ කියා සිටී.මධ්‍යම, උතුර, වයඹ, පළාත් තුනේ මැතිවරණ ප්‍රතිඵලය ගැන ඔබේ අදහස කුමක්ද?මහින්ද චින්තන මැතිවරණ ප්‍රකාශනය නැවත වරක් ජනතාව පිළිගෙන තිබෙන බව මෙම මැතිවරණ ප්‍රකාශයෙන් පෙනෙනවා. පළාත් තුනේ මැතිවරණය ජය ගෙන ඉන්පසු එළඹෙන මහ මැතිවරණයෙකදී ආණ්ඩුවක් පිහිටුවන බවට විපක්ෂය කිව්වත් එය කයිවාරුවක් බව නැවත වරක් ඔප්පුව තිබෙනවා.එකම පක්ෂයක් කාලයක් බලයේ සිටින විට ජනප්‍රියතාව අඩුවීම සාමාන්‍ය දෙයක් වුවත් සමස්තයක් විදියට ගත් විට ආණ්ඩුව සෑම පළාතකම ජන පදනම ශක්තිමත් කර ගන්නා අතරම මන්ත්‍රී ධුර සංඛ්‍යාවක් ඉහළ නංවා ගැනීමට සමත්ව තිබෙනවා. මෙයින් පෙනෙන්නේ ආණ්ඩුව ගෙන යන සංවර්ධන ක්‍රියාදාමය ජනතාව නැවත වරක් අනුමත කර තිබෙන බවයි.ආණ්ඩුව වයඹ හා මධ්‍යම පළාත්වල බහුතර ජනවරමක් ලබාගෙන ඇතත් බොහෝ දෙනාගේ අවධානය යොමුවූ උතුරේදි එවැනි ජයග්‍රහණයක් ලබා ගත නොහැකිවූයේ ඇයි?උතුරේ මැතිවරණයක් පැවැත්වීමම ආණ්ඩුවේ ජයග්‍රහණයක්. 2009ට පෙර තිබුණු තත්ත්වය අනුව කවුද හිතුවේ උතුරේ ඡන්දයක් තියන්න පුළුවන් පසුබිමක් හැදෙයි කියලා. පළාත් සභා ඇති කර වසර විසිපහකට වැඩි කාලයක් ගතව තිබෙනවා. නමුත් උතුරු පළාත් සභාවට ඡන්දයක් නියෝජිතයින් තෝරා ගැනීමට අවස්ථාව ලැබී තිබෙන්නේ ප්‍රථම වරටයි. එය ලබා දුන්නේ මහින්ද රාජපක්ෂ රජයයි.බුලට්එක ගැන විශ්වාසය තබා සිටි ජනතාවක් බැලට් පේපර් එක ගැන විශ්වාසය තබන පිරිසක් බවට පත් කිරීමට අපට හැකිව තිබෙනවා. එය අපේ ජයග්‍රහණයක්.ප්‍රභාකරන් ජීවත්ව සිටි අවදියේ උතුරේ ජනතාවගේ ප්‍රජාතන්ත්‍රවාදී අයිතිවාසිකම් සියල්ලම යටපත් කර තිබුණා. ඔවුන්ට ඡන්ද දැමීමේ අයිතිය නැති කර තිබුණා. ආණ්ඩුව උතුරේ ජනතාව ප්‍රභාකරන්ගේ ග්‍රහණයෙන් මුදා ගත්තා පමණක් නෙවෙයි තමන් කැමති නියෝජිතයන් තෝරා පත් කරන්නත් අවස්ථාව ලබාදී තිබෙනවා.ඊළඟ කාරණාව තමයි මෙරට සමහර කොටස් වගේම විදේශ බලවේගත් කිව්වා. ආණ්ඩුව තවදුරටත් උතුරට ඡන්දයක් දෙන්නේ නැහැ කියලා. නාමයෝජනා කැඳවූවිට ඔවුන් කිව්වා. ඡන්දය තියන දිනයක් නම් කරන්නේ නැතැයි කියලා. මේ සියල්ල වර්තමානය වන විට බොරු බවට පත්ව තිබෙනවා.ද්‍රවිඩ ජාතික සන්ධානයේ ජාතිවාදී ඉල්ලීම් හමුවේ එයට හිස නොනමමින් උතුරේ සැලකිය යුතු ජනතාවක් ආණ්ඩුව ජයග්‍රහණය කිරීමට කටයුතු කර තිබෙනවා. ඔවුන්ට වගේම වයඹ හා මධ්‍යම පළාත්වලදී එක්සත් ජනතා සන්ධානය වෙනුවෙන් ඡන්දය පාවිච්චි කළ ප්‍රජාතන්ත්‍රවාදය ගැන විශ්වාසය තැබූ ජනතාවට මම සන්ධානය වෙනුවෙන් ගෞරවය පළ කරනවා.ඒ වගේම මේ ඡන්දයේදී ඡන්දය පාවිච්චි කරන ප්‍රතිශතය ඉහළ යාමත් ඡන්දය පාවිච්චි කළ අයගෙන් බහුතරයක් සන්ධානයට සහය දැක්වීමත් මේ රටේ අනාගතය සම්බන්ධයෙන් බලන විට සුබවාදී ප්‍රාර්ථනා ඇති කරනවා.සාමාන්‍ය සම්ප්‍රදාය අනුව පළාත් සභා මැතිවරණ නිරීක්ෂණය කිරීමට විදේශීය නිරීක්ෂකයන්ට ආරාධනා කරන්නේ නැහැ. එසේ තිබියදී මෙම ඡන්දය සඳහා විදේශීය නිරීක්ෂකයන් කැඳවීමට මැතිවරණ කොමසාරිස්වරයා තීරණය කළ විට ආණ්ඩුව එයට සහය පළ කළේ ඇයි?ඔව්. සාමාන්‍යයෙන් විදේශීය නිරීක්ෂකයන්ට ආරාධනා කරන්නේ මහ මැතිවරණ හෝ ජනාධිපතිවරණ සඳහායි. එහෙම තිබියදී මේ මැතිවරණය නිරීක්ෂණය කරන්න දකුණු ආසියානු රටවල නියෝජිතයන්ට හා පොදු රාජ්‍ය මණ්ඩලීය නියෝජිතයන්ට ආරාධනා කර තිබෙනවා.පොදු රාජ්‍ය මණ්ඩලීය රටවල නියෝජිතයන් 24 දෙනෙක් ඒ සඳහා දිවයිනට පැමිණියා. සාමාන්‍ය සම්ප්‍රදායෙන් බැහැරව අප එසේ විදේශීය නිරීක්ෂකයන්ට ආරාධනා කළේ මැතිවරණ ක්‍රියාදාමය ගැන තිබෙන විශ්වාසය තහවුරු කරන්නයි. නිදහස් හා සාධාරණ ඡන්දයක් පවත්වන්න ආණ්ඩුවට මුල සිටම උවමනාවක් තිබුණා. ඒ නිසා ඔවුන්ගේ පැමිණීම ගැන අප සතුටු වෙනවා.මෙය ආණ්ඩුව රාජ්‍ය බලය හා සම්පත් යොදාගෙන ලබා ගත් ජයග්‍රහණයක් බවටත් එනිසා මෙම ඡන්ද ප්‍රතිඵලයෙන් මහජන කැමැත්ත නිසි පරිදි නිරූපණය නොවන බවටත් විපක්ෂය කරන ප්‍රකාශය ගැන ඔබට කියන්න තිබෙන්නේ කුමක්ද?මේක හැමදාම ඡන්දයක් ඉවර වුණහම එ.ජා.ප.ය පරාජයේ වේදනාව වහගන්න කියන කතාවක්. දැන් විපක්ෂනායකතුමා ඌව, බස්නාහිර පළාත්වල ඡන්දයට ලෑස්ති වෙන්න කියලා පාක්ෂිකයන්ට කියා තිබෙනවා. ඒ ඡන්දෙන් පස්සෙත් අනිවාර්යෙන්ම විපක්ෂය මේ කතාව කියනවා.ශ්‍රී ලංකා නිදහස් පක්ෂය ප්‍රමුඛ සන්ධානය එක්සත් ජාතික පක්ෂය පරදවා බලය ගත්තා. අපි විපක්ෂයේ ඉන්නා විට රාජ්‍ය බලය තිබුණේ එ.ජා.ප. අතේ. අපි රාජ්‍ය බලය තිබෙන නිසා ඡන්දයක් දිනන්න බැහැ කිය කියා අඬ අඬා හිටියේ නැහැ. ජනතාව විපක්ෂය පිළිනොගත්තාට අපිට කරන්න දෙයක් නැහැ. බලය අයුතු ලෙස පාවිච්චි කරනවයි කියන කතාව කිසිම පදනමක් නැති කතාවක්.මේ ඡන්දය නිදහස් ඡන්දයක් නෙවෙයි කියලා කාටවත් කියන්න බැහැ. එජාපය යටතේ උතුරේ සංවර්ධන සභා ඡන්ද තියපු විදිහ, 1988 ජනාධිපති, මැතිවරණය පැවැත්වූ ආකාරය වගේම 1982 ලාම්පු කළගෙඩි සෙල්ලම කරපු විදිහත් මේ රටේ ජනතාවට හොඳට මතකයි. මහජන මතයට ගරු කරන රජයක් හැටියට අපට ඒවගේ සෙල්ලම් දාලා මහජන මතය කොල්ල කන්න කිසිම උවමනාවක් නැහැ.අද ප්‍රජාතන්ත්‍රවාදය ගැන කතා කරන මේ අය අපි දකුණු පළාත් සභාව ජයග්‍රහණය කළ මොහොතේ එය පිහිටුවන්නටත් දුන්නේ නැහැ. අපි එහෙම කරන්නේ නැහැ ජනතාව තෝරාගත් පිරිසට පළාත් සභාව පිහිටුවන්න ඉඩ දෙනවා.ආණ්ඩුව සලාක ක්‍රමයට ඡන්ද පවත්වනවා කියලා චෝදනාවක් තිබෙනවා නේද?පළාත් සභා ඡන්ද කඩින් කඩ මුලින්ම තිබ්බේ එ.ජා.පය යි. ඒවායේ කාලය අවසන් වෙන්නේ වරින් වර නිසා ඡන්දය තියන්න වෙන්නේත් වරින් වර. අපි විපක්‍ෂයේ ඉන්න කොට බලාගෙන හිටියේ ඡන්දයක් එන්නේ කවද ද කියලා. ඒ කාලේ එ.ජා.පය කළේ ඡන්ද කල් දාන එකයි. ඔවුන්ට ඡන්ද භීතිකාව තවම තිබෙනවා. ඒ ඡන්දවලට බය ඒකයි. හරිනම් ඡන්ද කලින් තියන එකට විපක්‍ෂය සතුටු විය යුතුයි.ඡන්ද කඩින් කඩ තියන නිසා විපක්‍ෂයට දිනන්න බැහැයි කියන කතාව සාධාරණයි කියලා මොහොතකට අපි හිතමු. එතකොට එක දවසෙ මුළු දිවයිනේම ඡන්දය පැවැත්වෙන ජනාධිපතිවරණ හා මහ මැතිවරණ එ.ජා.පයට ජය ගන්න බැරි ඇයි. 1994 සිට එක්සත් ජාතික පක්‍ෂය ඡන්ද 28ක් පරාජය වෙලා තිබෙනවා. රාජ්‍ය බලය යොදා ගන්නා නිසා ඡන්ද ජය ගන්න බැහැ කියන කතාවේ දෙවෙනි එක තමයි කඩින් කඩ ඡන්ද පවත්වනවා කියන චෝදනාව.පොදු රාජ්‍ය මණ්ඩලීය සම්මුතියට ලංකාව ඇතුළත්ව සිටින නිසා එයට අනුව පළාත් සභාවන්ට බලතල හා වගකීම් පැවරිය යුතු බව විපක්‍ෂය කියනවා. ඒ අනුව ද්‍රවිඩ ජාතික සන්ධානය උතුරු පළාත් සභාව ජයග්‍රහණය කර තිබෙන නිසා ඔවුන් ඉල්ලා සිටින පරිදි බලතල ලබා දෙනවා ද?දිවයිනේ අනෙකුත් පළාත් සභාවන් බුක්ති විඳින බලතල හා වගකීම් උතුරේ පළාත් සභාවටත් ලබා දෙනවා. පළාත් සභාවට ලබාදී තිබෙන බලතල මදි කියන කතාව අප පිළිගන්නේ නැහැ. මමත් කාලයක් පළාත් සභාවක ප්‍රධාන ඇමැතිවරයා හැටියට කටයුතු කළා.අපිට තිබෙන බලතල යටතේ වැදගත් පියවර රැසක් ගන්න පුළුවන් වුණා. ද්‍රවිඩ ජාතික සන්ධානය උතුරේ ජනතාවගෙන් බලය ඉල්ලුවේ අබමල් රේණුවක වැඩක් කරලා නෙවෙයි. බොරු ජාතිවාදී ඝෝෂාවක් කළා. උතුරේ ජනතාව ප්‍රභාකරන්ගේ ප්‍රාණ ඇපයෙන් බේරගත්තේ මේ ආණ්ඩුව. වාරිමාර්ග, පාලම්, මහා මාර්ග ඇතිකර උතුරේ ජන ජීවිතය නඟා සිට වූයේ අපියි.දැන් ඔවුන්ට උතුරට වැඩ කරන්න අවස්ථාව ලැබී තිබෙනවා. ද්‍රවිඩ සන්ධානය හදන්නේ බලතල නැති නිසා වැඩක් කරන්න විදිහක් නැහැයි කියන්නයි. වගකීමක් ඇති පක්‍ෂයක් නම් ඔවුන් කළ යුත්තේ ලැබුණු අවස්ථා ජනතා යහපතට යොදා ගනිමින් උතුර සංවර්ධනය කිරීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=f1309232</link>
    <topic>ජනතාවගේ එකමුතුභාවයරටේ සංවර්ධනයේ ප්‍රබල පදනමයි</topic>
    <author>සාකච්ඡා කෙළේ උදිත ගුණවර්ධන</author>
    <content>ජාතීන් හා ආගම් අතර සමගියට බලපාන කරුණු, එම සමගිය තුළින් රටක් දියුණුවට ගමන් කරන අයුරු හා මෙරට අනාගතය කෙසේ නිර්මාණය වේද යන්න පිළිබඳව සරත් හෙට්ටිආරච්චි පියතුමා සමඟ සිදු කළ සාකච්ඡාවකි මේ.ආගම් හා ජාතීන් අතර සමගිය ඇති කළ යුතු ආකාරය හා ඒ සඳහා සමාජය තුළ ඇති පෙලැඹීම ගැන පැහැදිලි කිරීමක් කළ හැකි ද?ආගම් අතර සංහිඳීයාව කියන කාරණයේ දී අපේ රටට විශාල ඉතිහාසයක් තිබෙනවා. 1505 වනතුරු බෞද්ධ හින්දු හා ඉස්ලාම් භක්තිකයෝ ඉතාමත් සහයෝගයෙන් හා ඒකාත්මිකතාවයෙන් යුතුවයි කටයුතු කළේ.1505 දී පමණ තමයි කිතුණු ආගමිකයන් මෙරටට පැමිණියේ. ඉන් පසු මේ සියලු පාර්ශ්ව අවුරුදු පන්සියයකට අධික කාලයක් සංහිඳීයාවෙන් හා සහජීවනයෙන් යුතුව කටයුතු කළා. එවැනි අවබෝධාත්මක හා සංහිදියාව මුසු වූ අතීතයකුයි අපට තිබුණේ. අප රට දිගු කලක සිට පැවැතුනේ බහුවිධ සමාජයක් විදිහටයි. මේ බහුවිධ සමාජයේ සියලු දෙනා අතර අවශ්‍ය කරන්නේ සහයෝගය හා අවබෝධය පමණ යි. ඒ තත්ත්වය නොතිබීම නිසා තමයි විවිධ අර්බුද හා නොහොඳකම් ඇති වන්නේ.ජාතීන් අතර ආගම් අතර බෙදීම් අනවබෝධතා ඇතිවීමට බලපාන්නේ කුමන ආකාරයේ කරුණු ද?අපේ රටේ ජාතීන් අතර ස්වභාවිකව ඇති වූ ගැටලු සහගත තත්ත්වයක් නැහැ. අපි කිසිමදාක අල්ලපු ගෙදර දෙමළ මිනිසා, මුස්ලිම් මිනිසා, කතෝලික මිනිසා සමඟ ගැටුමකට යන්නේ නැහැ. මෙතරම් විශාල යුද්ධයක් තිබියදී පවා සිංහල දෙමළ සාමාන්‍ය මිනිසුන් අතර ගැටලුවක් තිබුණේ නැහැ. බොහෝ අවස්ථාවල ගැටුම් ඇති කළේ අන්තවාදී බලවේග විසිනුයි.ඔබ වහන්සේ ඒ විදිහට අදහසක් පළ කරන්නේ කොහොම ද?1915 දී ඉස්ලාම් සිංහල ගැටුමක් කෘත්‍රිමවයි ඇති කළේ. ඉන් පසු දෙමළ සිංහල ගැටුම් ඇති වුණා. ඒත් මේ හැම දේකටම මූලිකව සම්බන්ධ වුණේ සුළුතර පිරිසක් පමණයි. බහුතරයක් තුළ මෙවැනි ගැටුම්කාරි තත්ත්වයක් තබා සිතිවිල්ලක් හෝ තිබුණේ නැහැ. ඔවුන් සැමදාම අවබෝධයෙන් හා සහයෝගයෙනුයි කටයුතු කළේ.මේ අනවශ්‍ය ගැටුම් නිසා අපට වේදනාකාරී අත්දැකීම් රාශියකට මුහුණ දීමට සිදු වුණා. මේ දේවල් පාඩමකට ගෙන අප කටයුතු කළොත් අනාගතයේ යළිත් එවැනි දෙයක් ඇතිවීමට තිබෙන අවස්ථා නතර කළ හැකියි.යුද්ධයෙන් ඇති වූ සිත් පෑරීම් සිත් බිඳීම් මේ වන විට සම්පූර්ණයෙන්ම සුවපත් වී ඇතැයි ඔබතුමා සිතනවා ද?යුද්ධය නිම කළ පසු බොහෝ වෙලාවට රටවල්වල කාලයක් යනතුරු අරාජික තත්ත්වයක් තිබෙන්නේ. ඒත් මෙරට එවැනි තත්ත්වයක් ඇති වුණේ නැහැ. ඉතාමත් හොඳින් නැවත පදිංචි කිරීම් හා ප්‍රතිසංධාන කටයුතු මේ රජය විසින් සිදු කර තිබෙනවා. මැදහත්ව කල්පනා කරන සමස්ත ලෝකයාම මේ තත්ත්වය පිළිගෙන තිබෙනවා. ඒ ගැන අප අවංකවම සතුටු විය යුතුයි.අද දෙමළ ජනතාව තුළ යම් සිත් රිදීමක් තිබෙනවා නම් වේදනාවක් ඇති වී තිබෙනවා නම් එය සුවපත් කිරීමට රජය ගෙන යන වැඩපිළිවෙළට පුළුවන්කම ලැබී තිබෙනවා. ඒ ගැන රටේ යහපත ප්‍රාර්ථනා කරන පුරවැසියන් විදිහට අපට සතුටු වීමට පුළුවන්කම ලැබී තිබෙනවා.අන්තර්ජාතික ප්‍රජාව තුළ මෙරට ප්‍රතිරූපය පිළිබඳ ඇති වී තිබෙන තත්ත්වය ගැන ඔබවහන්සේගේ අදහස පැහැදිලි කළ හැකි ද?ප්‍රතිරූපය ගැන කතා කරද්දී බහුතර ප්‍රජාවක් අතර මෙරට ප්‍රතිරූපයේ වෙනසක් ඇති වෙලා නැහැ. බොහෝ රටවල් අතර මෙරට ගැන තිබෙන්නේ යහපත් ප්‍රතිරූපයක් හා පිළිගැනීමක්.පොදු රාජ්‍ය මණ්ඩල සමුළුව නුදුරු දිනකම මෙරටදී පැවැත්වීමට නියමිතයි. මේ සමුළුවට ලොව පුරා රටවල් පනහකට අධික ප්‍රමාණයක නායකයන් රැසක් මෙරටට පැමිණෙනවා. එමඟින් අන්තර්ජාතික ප්‍රජාව තුළ මෙරටට ඇති පිළිගැනීම ගැන හොඳ තක්සේරුවක් ලබා ගැනීමට පුළුවන් වෙනවා. ඒ නිසා මෙම සමුළුව අප රටට ලැබුණ හොඳ අවස්ථාවක් විදිහට හඳුන්වා දෙන්න පුළුවන්.මැතිවරණයක් උතුරට ලබා දීම මඟින් වුවත් ශ්‍රී ලංකා රජය පිළිබඳත්, සංහිඳීයාවන්ට රජය තුළ කැපවීම ගැන ඇති නැඹුරුව පිළිබඳ අවබෝධයකුත් අන්තර්ජාතික ප්‍රජාවට ලබා දීමට පුළුවන් කම ලැබී තිබෙනවා.ජනපති තුළ ජාතීන් අතර සංහිඳියාව හා ජාතීන්ගේ ආගමික විශ්වාස ගැන විශාල ගෞරවයක් තියෙනවා. එතුමා එක්වරක් මා සමඟ පැවසුවා “මම හොඳ බෞද්ධයෙක් ඒ නිසා අනෙක් ආගම්වලටත් මා ගරු කරනවා” කියලා. එවැනි සියල්ලන්ට ම කන්දෙන සියලු ජාතීන්ට ආගමිකයන්ට ගරු කරන ජනාධිපතිවරයකු මෙරට සිටීමත් රටට ගෞරවයක්.ජනපතිට පුළුවන් වෙලා තිබෙනවා සියල්ලන්ගේ ගෞරවය, රටේ ගෞරවය ආරක්‍ෂා වන විදිහට කටයුතු කිරීමට. ඒ නිසා මෙරටට ඇතැම් පාර්ශව එල්ල කරන චෝදනාවල කිසිදු පදනමක් නැහැ.ජනපතිතුමාගේ තවත් විශේෂ දෙයක් විදිහට දකින්නේ එතුමාගේ ආගමික උපදේශකවරු විදිහට සියලු ආගම් නියෝජනය කරන පූජ්‍ය පක්‍ෂය පත්කර තිබෙනවා. මීට පෙර සිටි කිසිදු ජනාධිපතිවරයකු මේ ආකාරයට කටයුතු කර නැහැ.ඔබ වහන්සේට මෙරට අනාගතය පිළිබඳව කෙබඳු දැක්මක් ද තිබෙන්නේ?බහුවිධ සමාජයක් විදිහට මෙරටට මූලිකවම බලපාන කරුණ වන්නේ ආගම් අතර ජාතීන් අතර පුළුල් සමගියක් හා අවබෝධයක් ගොඩනැඟීමයි. මේ වන විට මෙරට තුළ ජාතීන් අතර ප්‍රබල බැඳීමක් හා අවබෝධයක් ඇති වෙමින් තිබෙනවා.ඒ ගැන අප සතුටට පත් විය යුතුයි. වේදනාකාරී යුගයක් පසු කරමින් සමගියේ හා සහජීවනයේ යුගයකට පියමංකරමින් තිබෙනවා.අනාගතයේ දී මෙරට ගමන් මඟ ජයග්‍රහණයේ හා සංවර්ධනයේ මාවත් ඔස්සේයි ගමන් කරන්නේ. ඒ සඳහා ජාතීන් අතර ආගම් අතර සහජීවනය ගොඩනඟමින් දියුණු රටක් බවට පත්කර ගැනීමට පුළුවන්.ඒ සඳහා ජනතාවගේ එකමුතු භාවය තමයි ප්‍රබලවම බලපාන කාරණය බවට පත්වන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=f1309233</link>
    <topic>තොරතුරු තාක්ෂණ සිතියමේ අපේ තැන</topic>
    <author>සටහන සහ ඡායාරූප මහින්ද අලුත්ගෙදර</author>
    <content>නව තාක්ෂණයෙන් සමාජය සවිබල ගැන්වීමත් අන්තර් සම්බන්ධතා ලොව වර්ධනය වීමත් හේතුවෙන් පසුගිය දශකය පුරා දැනුම හා තොරතුරු ලබාගැනීම වැඩිවෙමින් පවතිනු දක්නට ලැබේ. මේ වනවිට දකුණු ආසියාතික කලාපයේ අනෙකුත් රටවල් හා සසඳන කළ නවීන තාක්ෂණය තුළින් සන්නිවේදන සේවා සැපයීම සම්බන්ධයෙන් පෙරමුණේ සිටින රට ලෙස අවිවාදයෙන් යුතුව ශ්‍රී ලංකාව හඳුන්වන්ට පුළුවන්.වර්තමාන ශ්‍රී ලංකාවේ තොරතුරු හා සන්නිවේදන තාක්ෂණ කෙෂ්ත්‍රෙෙය් තුළ කැපී පෙනෙන වර්ධනයක් දක්නට ලැබෙන අතර එය ජාතික සංවර්ධන ක්‍රියාවලියෙහි අතිශය වැදගත් අංගයක් බවට පත්ව තිබේ. නිෂ්පාදන සහ ආර්ථික ක්‍රියාකාරකම් සඳහා එමඟින් දක්වනු ලබන දායකත්වයට අමතරව තොරතුරු තාක්ෂණය සංවර්ධන කෙෂ්ත්‍රෙයන්හි ගුණාත්මකභාවය වර්ධනය කිරීම ඇතුළු යහපත් සමාජ හා සංස්කෘතික විපර්යාසයන් සිදුකිරීම කෙරෙහිද සැලකිය යුතු බලපෑමක් ඇති කරයි.තොරතුරු හා සන්නිවේදන තාක්ෂණය, සමාජ සංවර්ධනය හා ආර්ථික සංවර්ධනයට ඉවහල් වන අතර සෞඛ්‍ය, අධ්‍යාපන, ප්‍රවාහන වැනි කෙෂ්ත්‍රෙ ප්‍රවර්ධනය කිරීම සහ නාගරික ප්‍රේදේශවල යටිතල පහසුකම් සංවර්ධනයටද අතිශය වැදගත් වෙයි. තොරතුරු තාක්ෂණයේ ප්‍රතිඵල ඵලදායි ලෙස ජනතාවට ලබාදීමට හා තොරතුරු තාක්ෂණය සංවර්ධනය කිරීමට අදාළ වැදගත් කාර්යයන් රැසක් පසුගිය වසර කිහිපය තුළ ශ්‍රී ලංකා රජය විසින් ක‍්‍රියාවට නංවා ඇත.ග්‍රාමීය ජනතාව වෙත තොරතුරු හා සන්නිවේදන තාක්ෂණ පහසුකම් ලබා දීමේ අරමුණින් ජනාධිපති මහින්ද රාජපක්ෂ මැතිතුමාගේ සංකල්පයකට අනුව ඇරැඹි නැණසල දහස ව්‍යාපෘතිය යටතේ මේ වනවිට නැණසල මධ්‍යස්ථාන 720 ක් රටපුරා ස්ථාපිත කර තිබෙන අතර ජනාධිපති ලේකම් කාර්යාලය, විදුලි සංදේශ හා තොරතුරු තාක්ෂණ අමාත්‍යාංශය සහ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) ඒකාබද්ධව මේ ව්‍යාපෘතිය සාර්ථකව ක්‍රියාත්මක කරයි.මසකට දෙලක්ෂයක පමණ ජනතාවක් මෙම නැණසල මධ්‍යස්ථාන වෙත සේවාවන් ලබා ගැනීමට පැමිණෙන බවට සමීක්ෂණයකින් හෙළිවී ඇති අතර නැණසල දහස, 1919 හෙවත් රාජ්‍ය තොරතුරු කේන්ද්‍රය, උපත් විවාහ හා මරණ සහතික පරිගණක ආශ්‍රිතව නිකුත් කිරිමේ බී.එම්.ඞී. ව්‍යාපෘතිය, වෙබ් පාඨශාලා වැඩසටහන ආදිය ජනතාව වෙත තොරතුරු තාක්ෂණයේ පහසුකම් ලබා දී ඇති ව්‍යාපෘති අතර වෙයි. නව ලොව වෙත යාකරමින් තොරතුරු තාක්ෂණ ක්ෂේත්‍රයේ විපුල ඵල නෙලා ගන්නා ශ්‍රී ලංකාව මේ වනවිට වැදගත් සන්ධිස්ථානයකට පිවිස ඇතැයි කිවහැක.ශ්‍රී ලාංකේය තොරතුරු හා සන්නිවේදන ක්ෂේත්‍රයේ අද්විතීය ස්ථානයක් සනිටුහන් කරමින් නව නැණසල මධ්‍යස්ථාන 40 ක් උතුරු පළාතේ ආරම්භ කිරීමට රජය පියවර ගෙන තිෙබ්. උණ්ඩය හා අවිය අතට ගත් තරුණ තරුණියන්ට ඒ වෙනුවට පරිගණක හා තොරතුරු තාක්ෂණ දැනුම ලබාදෙමින් නව ලොවකට ප්‍රවිශ්ට කිරීම වෙනුවෙන් මේ වැඩපිළිවෙළේ නව නැණසල මධ්‍යස්ථාන 21 ක් ජනතා අයිතියට පත්කිරීම විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් පසුගියදා යාපනයේදී ආරම්භ කෙරිණි.තොරතුරු හා සන්නිවේදන තාක්ෂණයෙන් ග්‍රාමීය ජනතාව සවිබල ගැන්වීමේ අරමුණින් ක්‍රියාත්මක මේ නැණසල ව්‍යාපෘතිය බෙහෙවින්ම ශ්‍රී ලංකාව වැනි රටකට යෝග්‍ය ක්‍රමවේදයක් වන අතර තොරතුරු තාක්ෂණයෙන් ලොව ජයගැනීම සඳහා ශ්‍රී ලාංකිකයන් අතර තොරතුරු තාක්ෂණ සාක්ෂරතාව එළඹෙන 2016 වනවිට සියයට 75 දක්වා ඉහළ නැංවීම මේ සියල්ලේම ප්‍රධාන අරමුණ වී තිබේ.ඒ අනුව යාපනය, මුලතිව්, මන්නාරම, කිලිනොච්චි සහ වව්නියාව දිස්ත්‍රික්කයන්හි පිහිටි සමස්තාව 58 දක්වා ඉහළ යයි.පාසල් දරු දැරියන්ට මෙන්ම තරුණ තරුණියන්ට හා වැඩිහිටියන්ටද අතිශය ප්‍රයෝජනවත් වන මෙම නැණසල මධ්‍යස්ථාන තුළින් අන්තර්ජාල හා ඊ මේල්, ස්කෑනින්, මුද්‍රණ, ඡායා පිටපත්, ලැමිනේටින්, බයින්ඩින් මෙන්ම දරුදැරියන් සඳහා පරිගණක පුහුණුව ලබාදීමේ හැකියාව තිබෙන අතර රටේ සංවර්ධනය වෙනුවෙන් මෙය තීරණාත්මක සාධකයක් වනු ඇත.සංවර්ධනය වෙමින් පවත්නා බොහෝ රටවල පාසැල් අවශ්‍ය උපකරණ අධිවේගි සම්බන්ධතාවය, පුහුණු ඉගැන්වීම සහ පෞද්ගලික සහයෝගය නොමැතිකම නිසා දුෂ්කරතාවයන්ට මුහුණ දෙයි. ජනාධිපති මහින්ද රාජපක්ෂ මැතිතුමාගේ උපදෙස් මත දිවයිනේ සෑම දිස්ත්‍රික්කයකම පාසල් සිසුන්ගේ තොරතුරු තාක්ෂණ දැනුම වර්ධනය කිරිමටත් පියවර ගෙන ඇත.පසුගිය 2005 වසරේදී ජනාධිපති මහින්ද රාජපක්ෂ මහතා මේ රටේ පාලන බලය බාර ගන්නා අවස්ථාවේදී රටේ තොරතුරු තාක්ෂණ සාක්ෂරතාවය සියයට 5 ක් තරම් අවම මට්ටමක පැවැති නමුත් මේ වනවිට එම අගය සියයට 40 දක්වා ඉහළට පැමිණ තිබීම සැබවින්ම සතුටට පත්විය හැකි කරුණක් වනු ඇත.මේ අතර එළඹෙන 2016 වනවිට එම අගය සියයට 75 දක්වා ඉහළ නැංවීම වත්මන් රජයේ අරමුණ වී තිබේ. මේ වෙනුවෙන් විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ඉටු කරනුයේ ප්‍රශංසනීය කාර්යභාරයකි.මේ නැණසල ව්‍යාපෘතිය සම්බන්ධයෙන් පාසල් ශිෂ්‍යයෙකු වන ගෝපාල ක්‍රිෂ්ණන් සදහන් කළේ "අපිට අන්තර් ජාලයට පිවිසීමට අවස්ථාවක් තිබුණේ නැහැ. නමුත් අපේ ගමට නැණසල මධ්‍යස්ථානයක් ලබාදීමත් සමඟ ඒ අවශ්‍යතාවයන් සම්පූර්ණ කරගන්න පුළුවන්. අන්තර් ජාලයට පිවිසීම සේම තවත් පහසුකම් රැසක් අපට ලබාගන්නට පුළුවන් වෙනවා. ඒ වගේම විවිධ ක්ෂේත්‍ර ඔස්සේ අපිට ඉදිරියට යන්නට හැකියාව තිබෙනවා."රාජා අරිවලකී ශිෂ්‍යාව මේ සම්බන්ධයෙන් පැවසූවේ මෙවැන්නකි. "අපිට තොරතුරු තාක්ෂණය පිළිබඳව දැනුම ලබා ගන්නට වඟේම නව ලොවට සම්බන්ධ වන්නට මේ තුළින් අවස්ථාව ලැබෙනවා. ඒ සම්බන්ධයෙන් සතුටට පත්වෙනවා"අනාදිමත් කලක පටන් අධ්‍යාපනය ආර්ථික වර්ධනයෙහි ප්‍රමුඛ සාධකය වශයෙන් සැළකෙන අතර එය වේගවත් කිරීම සඳහා ඉවහල් වන ප්‍රබලතම මෙවලම තාක්ෂණයයි. මේ වනවිට ශ්‍රී ලාංකික දරුවකු පරිගණක භාවිත කිරීමේ අනුපාතය වර්ධනය කරමින් සෑම දරුවකුටම පරිගණක සාක්ෂරතාව ලබාදීම සඳහා රජය විසින් දරනු ලබන ප්‍රයත්නය ප්‍රශංසනීයයි.එකී අපේක්ෂාව යථාර්ථයක් බවට පත් කිරීමේ අරමුණින් සිසුන් හා ගුරුවරුන් අතර නවීන තාක්ෂණ දැනුම ප්‍රචලිත කිරීම සඳහා දැවැන්ත කාර්යභාරයක් ඉටු කෙරේ.මෙවැනි වැඩසටහන් ක්‍රියාත්මක කිරීමත් සමඟ එළඹෙන 2016 වනවිට ශ්‍රී ලංකාවේ තොරතුරු තාක්ෂණ සාක්ෂරතාවය සියයට 75 දක්වා ඉහළ නැංවීමේ ඉලක්කය ජය ගැනීම එතරම් අපහසු නොවනු ඇත.විශේෂ ස්තුතිය - විදුලි සංදේශ හා තොරතුරු තාක්ෂණ අමාත්‍යාංශයේ මාධ්‍ය ලේකම් පැතුම් පැස්කුවල් මහතාට..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=f1309234</link>
    <topic>කන්තෝරුවල මහත්හොරුන්ටයි</topic>
    <author>කිත්සිරි වනසිංහ</author>
    <content>රාජ්‍ය නිලධාරිය ජනතාවගේ පාලකයා යැයි ඔවුන් සිතගෙන සිටිති.නමුත්,රාජ්‍ය නිලධාරියා ජනතාවගේ සේවකයා බව අමතක නොකළ යුතු වග සංදේශයෙන් මුලින් ම මතක් කර දීමට කැමතිය.කුඩා අවදියේ පටන් ගමේ ගොඩේ කඩපිලේ ජංගි කොටේ ගහගෙන වැව්පිටි වෙල්පිටි ගානේ හරක් බලපු කොල්ලන්ට කරදඩු උස්වෙලා අකුරු සාස්තරේ ටිකක් ඉගෙන ගත්තාම ගම අමතක වෙන වග නම් සත්තකි.ගමට පයින් ගහලා නගරයට ඇවිත් රජයේ කන්තෝරුවල කරණම් ගහන්නේ කොළඹ හතේ කරක් ගහපු එවුන් වගේය.ගමේ ගෙදර ඉන්න කාලේ අම්මයි අප්පයි නාස් ලණුව අතාරින්නේ නැති ව කුඩා සංදියේ ඉදන් හදලා ඉහමොළ පාදලා සමාජයට එවුවාම සමහරුන් ගමේ මිනිස්සු අමතක කරනවා.ඔය ගතිය අපේ පැ‍රැණි ගැමියන් තුළ නම් තිබුණේ නෑ.නමුත් අද මොඩ් වෙච්ච ගමේ උන් ළග ඔය කියන උඩගුකම් තිබෙන වග නම් නොකියා ම බැරිය.කුඩා සංදියේ කරුණාවෙන් දයාවෙන් අනුකම්පාවෙන් පරාර්ථකමීත්වයෙන් පිරුණ සිත් නගරයට ඇවිත් දූෂණය වෙලා ද කොහෙදො?වක්කඩින් අත හෝදන් සම්බෝලයි කැකුළු බතයි සප්පායම් වෙච්ච උන්ට ඒ හැම දෙයක්ම නිච්චියක්නෑ වගේ ඉන්න හැටි දැක්කාම ඉසේ රුජාව හැදෙනවා.මෙච්චර හරියක් කියන්න තෑවේ ගමේ ඉදලා රජයේ කන්තෝරුවලට ඇවිත් ටයිකෝට් දාගෙන ඉන්න අපේ උන් ගැනයි.උන් හරියට හැසිරෙන්නෙ කැළේ කොළේ ඇහකට දැකපු නැතිවුන් වගේ.බලන්ඩ එපෑයැ තියෙන උජාරුව.පොල්කට්ටෙන් ලබුගෙඩියෙන් වතුර බීපු උන් කැ‍රකෙන පුටුවේ ඉන්නේ හරියට මහ රැජින එදා පත්කරපු මහ ඒජන්ත උන්නැහේලා වගේ.මේ රජරට ගම් නියම් ගම්වල අපේ ඇත්තෝ රජයේ කන්තෝරුවකට එන්නේ තමන්ගේ ඉඩමට ඔප්පුවක් ලියා ගන්න,එහෙමත් නැති නම් පින් පඩියක් හදාගන්න,මේ කොයික නැතත් තමන්ගේ කාරණාවක් විසදා ගන්ට එ අවාහම ඒ ඇත්තෝ විදින දුක් ගැහැට දැක්කාම බඩ පපුවදාල යනවා . පදවියෙන් හොරොව්පතානේන් , කැබිතිගොල්ලෑවෙන් අනුරාධපුරේ කන්තොරුවට එන ගමේ උන් රස්තියාදු කරන හැටි දැක්කාට පොරෝ බන්දක් අරන් ඒ කන්තෝරුවේ මහ මුලාදෑනියා හම්බ වෙන්න හිතෙනවා .මේ රජරට පොළව හරිම කර්කශ වග නොදන්නා වුන් වගේ ගමේ ගොඩේ අහිංසක මිනිස්සු රස්තියාදු කරන , ඔවුන්ගේ සාක්කු හිදෙන කන් කකුල් කඩිත්තුව හැදෙන කම් ඇවිද්දවන එක නාකයි කියලා මහත්හොරුන්ට මතක් කර දීමට කැමතිය .බාටා කැල්ලක් ජිවිතයට කකුල හරියකට දාගන්න බැරිවෙච්ච අපේ අම්මලා තාත්තලා බුලත් මල්ලත් කිහිල්ලේ ගහගෙන දවල් තිස්සේ වතුර බි බී කන්තෝරු ගානේ රස්තියාදු කරන එකනම් වැහි නැති හෙන ගහන අපරාධයකි.රජයේ කන්තෝරුවක මහත්වරු ළඟට තුනට හතරට නැමිලා සර් කියන්න කුකුලා වීපැදුරට එන්නා වගේ යන එන ඇත්තන් වචනේට දෙකට ආපහු ගෙදර හරවලා යවන නිලධාරින් නිසා අපකීර්තියට පත් වන්නේ රජය බව කට කෑවත් කියන්නට උවමනාය . ‘’ අනේ උන්නේ ආණ්ඩුව ‘’ ගමේ ඇත්තන් හිතන්නේ ආණ්ඩුවේ උවමනාවට තමන්ගේ රාජකාරිය ඉටු නොකරයා ආපහු හරවලා ගෙදර යවනවා කියාය . ඊළඟ පාර වරෙන්කෝ දෙන්නම් ඉපල් අතුපාර කියමින් ආණ්ඩුවට බැණ බැණ ගමේ උන් ගෙදර යති . ‘’ වටම ගිහින් ගෙටම ‘’ කියලා අපේ ගමේ ඇත්තන් කියන්නෙ ඕකට තමයි .උදේ කෑම වේල , උදේ තේ එක , දවල් කෑම වේල , සවස තේ එකට කාලය වෙන් කරපුවාම කන්තෝරුවේ වැඩක් කරන්න තවත් වේලාවක් තියෙනවාද කියලත් සැකයි. හැබැයි ගමේ මිනිස්සුන්ට ආදරය කරන , ඔවුන්ගේ කාරණා ඉෂ්ට කරලා දෙන නෝනා මහත්වරුන්ද සිටිනා වග අමතක නොකළ යුතුයි . නමුත් වැඩි හරියක් ඉන්නේ පිං පඩි කාරයන් යැයි කිවොත් වැරදි නැත. විනාඩියක දෙකක රාජකාරියට දින සති මාස ගණන් ගමේ උන් රස්තියාදු කරන නරුම නිලධාරින් දං ගෙඩියට යා යුතුය.මේ කොයි දේකටවත් නැති නොනා මහත්වරු කන්තෝරුවල සිටි. මොනම රාජකාරියක්වත් නොකර ජාමේ බෙරාගෙන ජනතාවගෙන් ලිස්සා යන නිළධාරින්ද එමටය . ඕකට රජරට මිනිස්සු කියන්නේ ‘’ ආරා මඟාරින්නා වගේ කියලයි ‘'. අනෙක් අතට අපේ නිලධාරින්ගෙන් වැඩි හරියක් තමන්ගේ තම කාරණා වෙනුවෙන්ම කැප වුණු . ගෙදර වැඩටික කරගෙන ඉවර වන විට කන්තෝරුවේ වැඩ කරන්න වේලාවක් නැ කියන නෝනා මහත්වරු ඉන්න වග කියන්නට උවමනාය .අවුරුදු ගාණක් රජයේ කාර්යාලවල වැඩ කරල විශ්‍රාම ගොහින් විශ්‍රාම පඩිය හදා ගන්න කන්තෝරු ගානේ තැත් ගැහෙන අපේ වැඩි හිටියන් දැක්කාම දුකත් හිතෙනවා . රජයෙන් දෙන විශ්‍රාම පඩියද තමන්ගේ සාක්කුවෙන් ඇදලා දෙනවා ව‍ගේ විශ්‍රාමිකයන් රස්තියාදු කරන අපේ කන්තෝරුවල මහත්වරු දඩු කදේ ගැහුවත් මදි ය .මේ හැම විලම්භීතයකින්ම අවසානයේ දොස් කියන්නේ රටේ පාලකයන්ටය . ඒ අපේ මිනිසුන්ගේ පුරුද්දය . කට හැදිලා තියෙන හැටිය . ගමේ උන් කියන්නේ මේ ව්‍යාපෘතියටත් ජනාධිපතිතුමා සල්ලි එවලා තිබුණා කියලයි . උන්නැහේට පිං අත් වෙන්න ඔනෑ කියලයි .පිං දෙන්න එපෑය . මදැ කොරලා දිලා තියෙන හරිය . පිං දෙන්ඩ නෙවෙයි මල් තියන්ට ඕනේ කියලා ගම් ගෙවල්වල උන් කියනවා . ඔය තියෙන හැම ව්‍යාපෘතියකටම සල්ලි හොයලා එවනවානම් ආණ්ඩුව අපකීර්තියට පත් නොකර කාරණා කටයුතු ජනතාවද සතුටු කරමින් ඉටු කිරිම නිලධාරියාගේ වගකීම නොවෙයිද ? තියෙන හැම දෙයක්ම හොයලා දීලා තව කෙවිටත් අරන් පස්සෙන්ම ඉන්න කියලාද දන්නැ කියන්නේ . හෑබැට ගමේ උන්ට කරන වින්නැහි ගැන මහ පුටුවල ඉන්න මහ ඇත්තන්ට කන්නලව් කලත් තේරුමක් නැ කියලා ගම් තුලාවෙන් ඇහෙනවා .සමහර කන්තෝරුවල ඉන්නේ පගා මරුවන්ය . රුපියලෙන් දෙකෙන් නොව මොනර කොලවලින් රාජකාරී ඉටු කරන නිලධාරින්ය. කීයක් හරි නොදුන්නොත් රාජකාරියක් කර ගැනිමටද බැරිය . ඇතැම් කන්තෝරුවල ඉන්නා සල්ලාලයින් හට ලිංගික අල්ලස් දීමටද ගමේ ඇතැම් කාන්තාවන්ටද සිදුව තිබේ . එසේ නොවුන හොත් මැරෙන තෙක් රාජකාරිය ඉටු වන්නේම නැත . සිගරට් එකක් හෝ දෙන්න බලාගෙන කුලියක් කරලා බඩගින්නේ සල්ලි ටිකක් වැඩියෙන් අතේ තියාගෙන කන්තෝරුවකට ගොඩ විය යුතුමය . ‘’ කිරිදි කොටන්නා වගේ ‘’ මාළු හත අටක් එක්ක අපේ ගැමියන්ගේ රීරි මාංශද උරා බොමින් සප්පායම් වන නිලධාරි ඇත්තන්ද සිටින වග අමතක කළ නොහැකිය .දුප්පතුන්ට නොතෙමී ඉන්නට රජයෙන් නොමිලයේ දෙන උළු කැටයද තට්ටු මාලිගා හදපු මුදලාලිලාටම පුජා කරපු නිලධාරින් මේ බිමේ සිටින වග අත කැපුවත් නොලියා බැරිය . උළු ටික ගේ ළග බා ගන්න අරක්කු බෝතලයක් නොදුන්නොත් එකත් තියෙන එකෙකුටම දෙතුන් දාහක පගාවකටම පුදන මහත්හොරුන්ට ප්‍රසිද්ධියේ ගල් ගැසිය යුතුය . නැතිනම් ‘’ පිං දඩු කුට්ටමත් ‘’ අරගෙන ගොහින් උන් ආම්බාන් කළ යුතුමය . එසේ නොවුනහොත් ‘’ ලබු වැලේ පුහුල් හැදෙනවායි ‘’ කියා අත කට පොරවාගෙන ඉන්නට වෙවී . එතකොට ආණ්ඩුවේ ඇත්තෝ මොන දේ කළත් ගට ඉනි කැපුවා වගේ වෙවී ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=f1309235</link>
    <topic>ඇඩ්ඩ්‍රස් නැති වූ විපක්ෂය ටී.එන්.ඒ. සරණ යයි</topic>
    <author/>
    <content>උතුර, මධ්‍යම හා වයඹ පළාත් වෙනුවෙන් පැවැති පළාත් සභා මැතිවරණය මේ වනවිට අවසන් වී තිබුණත් එම මැතිවරණය කෙරෙහි දේශීය හා විදේශීය වශයෙන් තිබුණු අවධානය දේශපාලන වශයෙන් ඉතා වැදගත් වේ.වසර 25කට පසුව උතුරු පළාත් සභා මැතිවරණය නිදහස් හා සාමකාමී ලෙස පැවැත්වීම ඉන් ප්‍රධාන වේ. උතුරු පළාත් සභා මැතිවරණය නිදහස් හා සාමකාමී ලෙස පැවැති බව දෙස් විදෙස් මැතිවරණ නිරීක්ෂකයින්ද පිළිගෙන ඇත.කොටි ත්‍රස්තවාදීන් කිසිදාක උතුරු නැඟෙනහිර ජනතාවට ඡන්ද බලය ලබාදීමට කැමැති නොවීය. “කතිරය” වෙනුවට ඔවුන් ලබාදුන්නේ උණ්ඩය පමණි. වසර 30 කට වඩා වැඩි කාලයක් කොටි සංවිධානය සිදුකරන ලද ත්‍රස්ත ක්‍රියාකාරකම් හේතුවෙන් වැඩිම පීඩනයකට ලක්වුණේ උතුරු නැෙඟනහිර පළාත්වල පොදු මහජනතාවයි. ඉනුත් වැඩිම ප්‍රමාණයක් කොටි ත්‍රස්තවාදීන්ගේ ක්‍රියාකලාපවලින් හානියක් සිදුවූයේ මේ රටේ දෙමළ ජනතාවටයි.රටක ප්‍රජාතන්ත්‍රවාදයේ මුදුන්මල්කඩසේ සැලකෙන්නේ ජනවරමයි. ජනතාවට කැමති පාලකයකු පත්කරගැනීමට, ජනතාවට කැමති නියෝජිතයකු පාර්ලිමේන්තුවට යැවීමට, ජනතාවට කැමති නියෝජිතයකු පළාත් සභාවට පත් කරගැනීමට, ජනතාවට කැමති කෙනකු පළාත් පාලන ආයතනවලට තෝරා ගැනීමට අවස්ථාව හිමි වී ඇත.ත්‍රස්තවාදය මුළුමනින්ම පරාජය කිරීමෙන් අනතුරුව උතුරු නැඟෙනහිර පළාත් සංවර්ධනය කරන අතරතුර නැෙඟනහිර පළාත් සභා මැතිවරණය පවත්වන ලදී. එහිදී බලය හිමි වූයේ එක්සත් ජනතා නිදහස් සන්ධානයටයි.පසුගිය 21 වැනිදා පැවැත්වුණේ වසර 25කට පසුව උතුරේ පැවැති පළාත් සභා මැතිවරණයයි. කොටි ත්‍රස්තවාදය පැවති කාලයේ දී උණ්ඩයටම යටවී සිටි උතුරු පළාතේ ජනතාවට උණ්ඩය වෙනුවට ඡන්ද අයිතිය ලබාදීමට ක්‍රියා කළේ මහින්ද රාජපක්ෂ ජනාධිපතිතුමා ය.ත්‍රස්තවාදය මුළුමනින්ම පරාජය කිරීමෙන් පසුව ඉතා කෙටි කාලයක් තුළ දී බිම් බෝම්බ ඉවත්කර යටිතල පහසුකම් සංවර්ධනය කර උතුරේ ජනතාව යළි පදිංචි කර උතුරු වසන්තය හා නැෙඟනහිර නවෝදය වැඩසටහන් සාර්ථකව ජනාධිපතිතුමාගේ උපදෙස් පරිදි ආර්ථික සංවර්ධන අමාත්‍ය බැසිල් රාජපක්ෂ මහතාගේ මෙහෙයවීමෙන් සිදුකෙරිණ.ත්‍රස්තවාදය මුළුමනින්ම පරාජය කර වසර 4ක් වැනි කෙටි කාලයක් තුළ දී උතුරේ සංවර්ධන කටයුතු සිදුකර ජනතාවගේ ඡන්ද අයිතිය රැකදීමට ජනාධිපතිතුමා ක්‍රියා කළේය.ඇතැම් පාර්ශ්ව උතුරේ ඡන්දය කල්දමන ලෙස ඉල්ලීම් කළ ද ජනාධිපතිතුමා ඉතා දැඩිව කියා සිටියේ කවුරුන් ජයග්‍රහණය කළ ද උතුරේ පළාත් සභා මැතිවරණය නිදහස් හා සාධාරණ ලෙස නිසි වේලාවට පවත්වන බවයි. එසේ ප්‍රකාශ කළ පරිදිම උතුරු පළාත් සභා මැතිවරණය නිදහස් හා සාධාරණව පැවැත්වීමට හැකි විය.ජනාධිපතිතුමා හා වත්මන් රජය ප්‍රජාතන්ත්‍රවාදීව රට පාලනය කරන බවට දිය හැකි එක් හොඳම උදාහරණයක් වශයෙන් මෙම පළාත් සභා මැතිවරණය හැඳින්විය හැකි වේ.උතුරු පළාත් සභා මැතිවරණයෙන් දෙමළ ජාතික සන්ධානය ජයගෙන ඇත. ඒ පිළිබඳ විවිධ මත පළවෙන අතර ඇතැමුන් එය ආණ්ඩුවේ පරාජයක් වශයෙන් පෙන්වීමට අසීරු උත්සාහයක යෙදේ.වයඹ හා මධ්‍යම පළාත් සභා මැතිවරණයේ අන්ත පරාජයකට පත්වී තිබෙන එක්සත් ජාතික පක්ෂය හා ජනතා විමුක්ති පෙරමුණ උත්සාහ ගන්නේ උතුරේ දෙමළ ජාතික සන්ධානයේ ජයග්‍රහණය තුළින් කෙසේ හෝ ඔවුනුත් ගොඩයෑමට ය. පඬුවස්නුවර, බිංගිරිය වැනි ආසනවල ඡන්ද ප්‍රතිඵල නිකුත්වන විට එක්සත් ජාතික පක්ෂ නායක, විපක්ෂ නායක රනිල් වික්‍රමසිංහ මහතාගේ ඇඩ්ඩ්‍රස්වත් සොයා ගැනීමට නොහැකි වී ඇත.ජනතා විමුක්ති පෙරමුණ සම්ප්‍රදායික තුන්වන බලවේගයෙන් ඇද දැමීමට ප්‍රජාතන්ත්‍රවාදී පක්ෂයේ සරත් ෆොන්සේකා මහතා සමත් වී තිබේ. එම නිසා අන්ත පරාජයට පත්වී තිබෙන රනිල් වික්‍රමසිංහලා, තිස්ස අත්තනායකලා, අනුර කුමාර දිසානායකලා උතුරේ දෙමළ ජාතික සන්ධානයේ ජයග්‍රහණය ගැන කෙතරම් බයිලා ගැහුවත් වැඩක් නැත.දෙමළ ජාතික සන්ධානය උතුරේ ජයග්‍රහණය කළේ ඔවුන් ජාතිවාදය ඉතා තදින් පතුරුවාලීමට කටයුතු කළ නිසා බව රහසක් නොවේ. ඊට අමතරව ඔවුන් ඉදිරිපත් කර තිබුණේ රට දෙකඩ කිරීමට අදාළ වගන්ති ඇතුළත් ප්‍රතිපත්ති ප්‍රකාශයකි. ඇතැම් විටෙක ඔවුන් උතුරේ දෙමළ ජනතාව බියවන ආකාරයේ යම් යම් මත පළ කරමින් ඡන්දය ලබාගැනීමට උත්සාහ කළේය.“උතුරු නැඟෙනහිර සම්ප්‍රදායික හා ඓතිහාසික දෙමළ නිජභූමියයි. උතුරු නැඟෙනහිර යළි ඒකාබද්ධ කළ යුතුයි. පූර්ණ ස්වයංපාලන බලතල සහිත ඒකකයක් අවශ්‍යයයි. ඉඩම්, අධ්‍යාපන, පොලිස්, සමාජ ආර්ථික බලය බෙදිය යුතුයි. දේශීය හා විදේශීය ණය ආධාර ලබාගැනීමේ බලය අවශ්‍යයි. උතුරු නැෙඟනහිර සම්ප්‍රදායික හා ඓතිහාසික දෙමළ නිජභූමිය බවත් එම පළාතේ මිලිටරිකරණය නතර කළ යුතුයි.උතුරු නැඟෙනහිර පාලනය කොළඹ පිහිටි මධ්‍යම ආණ්ඩුවට අයිති කරුණක් නොවන බවත් එය දෙමළ ජනතාවගේ ස්වෛරී අයිතියයි” මෙම ප්‍රකාශ දෙස බැලූ විට පෙනී යන්නේ මෙම වාක්‍යය හා කොටි නායක වේළුපිල්ලේ ප්‍රභාකරන්ගේ මහාවිරු දින කතාව අතර කිසිදු වෙනසක් නොමැති බවයි.මෙම වාක්‍ය මෙවර උතුරු පළාත් සභා මැතිවරණය සඳහා දෙමළ ජාතික සන්ධානය ඉදිරිපත් කිරීම තුළින් පෙනී යන්නේ යළි ඊනියා ඊළාම් රාජ්‍යයක් වෙනුවෙන් ඔවුන් පෙනී සිටින බව නොවේ ද?දෙමළ ජාතික සන්ධානයෙන් උතුරු පළාත් සභාවට මහ ඇමැතිධුරය සඳහා තරග වදින සී. ඒ. විග්නේෂ්වරන් මහතා ත්‍රිත්ව රංගනයක යෙදුණේ උපරිම මනාප ප්‍රමාණයක් ලබාගැනීම සඳහාය. නමුත් ඔහුගේ ඇතැම් ප්‍රකාශවලින් ඊළමේ පුල්ලි මතුවන බව ඕනෑම කෙනකුට පහසුවෙන් තේරුම්ගත හැකියි. විග්නේෂ්වරන් මහතා දෙමළ ඩයස්පෝරාවට හා ජාත්‍යන්තරයට ප්‍රකාශ කරමින් සිටින්නේ ප්‍රභාකරන් වීරයකු බවයි.කොටි ත්‍රස්තවාදී සංවිධානය ගෙන ගිය වැඩපිළිවෙළ සාධාරණ එකක් බවද විග්නේෂ්වරන් මහතා දෙමළ ඩයස්පෝරාවට හා ජාත්‍යන්තරයට කියාපෑවේය. නමුත් උතුරේ දෙමළ ජනතාවට විග්නේෂ්වරන් මහතා ප්‍රකාශ කරන්නේ තමා චෙල්වනායගම් වැනි දෙමළ දේශපාලන නායකයින් අනුගමනය කරන බවයි. එතෙකින් නොනැවතී ඔහු සිංහල ජනතාවට ආමන්ත්‍රණය කරන්නේ තමන් මහත්මා ගාන්ධිගේ දේශපාලනය අනුව ක්‍රියාකරන බවයි.විග්නේෂ්වරන් මහතාගේ මෙම ත්‍රිත්ව රංගනයේ වෙස් මුහුණු ක්‍රම ක්‍රමයෙන් ගැලවෙමින් පවතින්නේ ඔහුගේ සහ දෙමළ ජාතික සන්ධානයේ රංගනය ගැන උතුරේ දෙමළ ජනතාව ක්‍රම ක්‍රමයෙන් මේ වනවිට අවබෝධ කරගනිමින් සිටින නිසාය.දෙමළ ජාතික සන්ධානයේ සුරේශ් ප්‍රේමචන්ද්‍රන් මන්ත්‍රීවරයා මැතිවරණ ප්‍රචාරක රැස්වීමකදී කියා සිටියේ ෆෙඩරල්වලට එහා යන විසඳුමක් සඳහා යනවා නම් දෙමළ තරුණයින්ගේ අතේ ආයුධ තිබිය යුතු බවකි. මෙය කෙතරම් බරපතළ ප්‍රකාශයක්ද? යළිත් තරුණයින් ත්‍රස්තවාදී ක්‍රියාවලට යොමුකරවීම සඳහා අනුබල දුන් චෝදනාවට සුරේශ් ප්‍රේමචන්ද්‍රන් මන්ත්‍රීවරයාට හැකි නම් නීතිය ක්‍රියාත්මක කළ හැකිය.නමුත් තමුන්ට රිසි සේ ප්‍රකාශ නිකුත් කිරීමට තිබෙන උපරිම නිදහසින් ප්‍රයෝජන ලබාගෙන සුරේශ් ෙප්‍ර්මචන්ද්‍රන් මන්ත්‍රීවරයා යළි ත්‍රස්තවාදය වෙත දෙමළ තරුණයින් යොමු කිරීම සඳහා අනුබල දීම කොතරම් සදාචාරසම්පන්නද යන්න දෙමළ ප්‍රජාවම අද ප්‍රකාශ කරමින් සිටී.විග්නේෂ්වරන් මහතා දැන හෝ නොදැන දෙමළ ජාතික සන්ධානය තවත් උපක්‍රමයක් ක්‍රියාත්මක කරමින් සිටී.ෆෙඩරල් දක්වා විග්නේෂ්වරන් මහතා සමඟ ගොස් එතැනින් එහා යන විසඳුමක් සඳහා අවශ්‍ය නම් ආයුධ ලබාගෙන ඒ ගමන යන බව සුරේශ් ෙප්‍ර්මචන්ද්‍රන් මහතා ප්‍රකාශ කරයි. බළලුන් ලවා කොස් ඇට බාවනවා සේ විග්නේෂ්වරන් මහතා තෝරාගෙන ඇත්තේ එක්තරා අවස්ථාවක් සඳහා පමණක්ද? ඉන් එහා ගමන් කිරීම සඳහා දෙමළ ජාතික සන්ධානයට මේ වනවිටත් පුළුල් සැලැස්මක් ඇත. එය ඔවුන් දෙමළ ඩයස්පෝරාව සහ ඇතැම් විදේශීය රටවල් සමඟ මේ වනවිටත් සාකච්ඡා කර ඇත.මාවේයි සේනාධිරාජා මහතා වැඩි පළපුරුදු උතුරේ ජනතාවගේ ගැටලු ගැන හොඳින් දන්නා ෙකනෙකු වෙනුවට කොළඹ 07 කුරුඳුවත්තේ පදිංචි විග්ෙන්ෂ්වරන් මහතා වැනි කෙනෙකු මහ ඇමැති අපේක්ෂක ධුරයට ඉදිරිපත් කරන්නේ ද ඇතැම් විදෙස් රටවල හා දෙමළ ඩයස්පෝරාවේ ප්‍රධානීන් කිහිපදෙනෙකුගේ මුවින් නැඟුණේ වෙනම රටක් වෙනුවෙන් හඬ නැඟූ උදවියගේ වුවමනාවට බව රහසක් නොවේ.ජාතික කොඩියේ සිංහ රූපය ඉවත්කර ඒ සඳහා දිවියෙකුගේ රූපය ඇතුළත් කළ යුතු බවටද දෙමළ ජාතික සන්ධානය පසුගියදා යෝජනා කළේය. උතුරු පළාත් සභා මැතිවරණය සඳහා යාපනය දිස්ත්‍රික්කයෙන් දෙමළ ජාතික සන්ධානය වෙනුවෙන් තරග කරන හෙන් අයියන්ගරකේෂන් නැමැත්තා විසින් යාපනයේදී පැවැති මැතිවරණ ප්‍රචාරක රැලියකදී මේ බව ප්‍රසිද්ධියේ ප්‍රකාශ කළේය.1948 නිදහස ලැබීමෙන් පසු ශ්‍රී ලංකාවේ ජාතික කොඩිය නිර්මාණය වූයේ සිංහල, දෙමළ, මුස්ලිම් ජාතික නායකයින්ගේ පුළුල් එකඟත්වයක් ඇතුවය. ජාතික සමගිය අගය කරමින් ශ්‍රී ලාංකීය ජනතාව එම කොඩියක් සෙවණේ සමගියෙන් යුතුව දිවිගෙවූහ. ජාතික කොඩිය සම්බන්ධයෙන් හැමවිටම ප්‍රශ්න නැගුණේ වෙනම රටක් වෙනුවෙන් හඬ නැඟූ උදවියටය. මෙම ප්‍රතිපත්ති ප්‍රකාශය ගැන විරුද්ධ පක්ෂයේ වචනයක්වත් කතා නොකිරීම කනගාටුවට කරුණකි.උතුරේ ඡන්ද ප්‍රතිඵල අනුව දෙමළ ජාතික සන්ධානය 78%ක් ලබාගන්නා විට එක්සත් ජනතා නිදහස් සන්ධානය 18%ක් ලබාගැනීමට සමත් වී තිබේ. තමන්ට ජනවරමක් ලැබී තිබිය දී එය උතුරේ ජනතාවගේ සංවර්ධනය වෙනුවෙන් යොදාගන්නේ නොමැතිව වෙනම රටක් වෙනුවෙන් පෙනී සිටීමට ක්‍රියාකළහොත් එහි විපාක විඳීමට අකමැති දෙමළ ජනතාව මීළඟ මැතිවරණවලදී දෙමළ ජාතික සන්ධානයට හොඳ පාඩමක් උගන්වනු ඇති. එසේ වුවහොත් ඔවුන්ට මේ වනවිටත් සැබෑ සංවර්ධනයක් උරුම කරදුන් සන්ධානයේ ඡන්ද ප්‍රතිශතය 18% සිට වැඩිකරදීම එතරම් අපහසු කටයුත්තක් නොවනු ඇති.ආණ්ඩුවට මෙම මැතිවරණයෙන් හොඳ පාඩමක් උගන්වන බව කියූ එක්සත් ජාතික පක්ෂයට වයඹින් හා මධ්‍යම පළාත්වලින් හිමි වී ඇත්තේ අන්ත පරාජයකි. සරත් ෆොන්සේකා මහතා තෙවැනි බලවේගය වී ජනතා විමුක්ති පෙරමුණේ ඇඩ්ඩ්‍රස් නැති වී ඇත. එම නිසා ජනවරම නිසිලෙස අවබෝධ නොකොට ක්‍රියා කළහොත් මීළඟ මැතිවරණවලදී දෙමළ ජාතික සන්ධානයටද හිමිවන්නේ එක්සත් ජාතික පක්ෂය හා ජනතා විමුක්ති පෙරමුණට අත්වූ ඉරණම ම ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>23</day>
    </date>
    <link>http://www.dinamina.lk/2013/09/23/_art.asp?fn=f1309236</link>
    <topic>ඕනෑම ගුස්තියකට මාත් ඔට්ටුයි !</topic>
    <author>සංවාද සටහන උපාලි කරුණාරත්න</author>
    <content>ගුස්ති පිටුවට විවිධ ප්‍රතිචාර ලැබෙයි. සමහරු සටනට අභියෝග කරන අතර තව සමහරුන් අභියෝගවලින් ලිස්සා යෑමට උපාය මාර්ග සොයන බවක් පෙනෙයි. කුමක් වුව අපගේ අරමුණ සටන් ඇතිකිරීම නො ව; එම කලාවෙහි යථාර්ථය ගවේෂණය කිරීම යි. ඒ අනුව අද අපගේ සංවාද තීරයට එක්වන්නේ ඔකිනාවා කරාතේ ෂොරින් රියු ෂොරින්කාන් අන්තර්ජාතික සංගමයේ ශ්‍රී ලංකා නියෝජිත හා සභාපති ගාමිණී සොයිසා මහතාය.සමහර අවස්ථාවල කළුපටිකාරයෝ හොඳට ම ගුටි කනව නේද?කළුපටි සල්ලිවලට දෙන හොරු ඉන්නවා. අපේ රටේ විතරක් නොවෙයි අමෙරිකා එක්සත් ජනපදයේ, ජපානයේ කළුපටි සල්ලිවලට දෙනවා. මුදල් දී කළුපටි ගත්ත අයට සටන් ක්‍රම ගැන නිසි පුහුණුවක් නොමැති නිසා විවිධ අවස්ථාවලදී ගුටිකනවා.අපේ රටේ දක්ෂ කරාතේ ශිල්පීන් අඩුද?එහෙම ගැටලුවක් නැහැ. හැබැයි බොහෝ දෙනකු එතරම් ප්‍රසිද්ධ නැහැ.මෙරටදී දක්ෂ කරාතේ ශිල්පියෙක් වීමට අමාරුයි. පිටරටකට ගියොත් පහසුයි කියලා මතයක් තිබෙනවා නේද?ඒක මම ප්‍රතික්ෂේප කරනවා.ඔබේ කරාතේ ගුරුවරයා කවුද?ඔහුගේ නම ෂුගරෝ නකසාටෝ. මේ වනවිට වයස අවුරුදු 95ක් වෙනවා. මොහු තමයි වැඩිම වයසක පසුවන ජපානයේ ඔකිනාවාවල ඉන්න ගුරුවරයා.කරාතේ සටන් ක්‍රමයකට වඩා ක්‍රීඩාවක් කියලා කියනවා නේද?කරාතේ කියන්නෙ සටන් කලාවක්. කරාතේ වැටෙන්නෙ බූදෝ කියන ගණයට. බූදෝ කියන්නෙ සටන් මාර්ගය කියන එකයි. හැබැයි මෙය ක්‍රීඩාවක් වශයෙන් කළාට කමක් නැහැ. ක්‍රීඩාවක් ලෙස කරාතේවල ගත හැක්කේ සියයට විසිපහක පමණ ප්‍රමාණයක් පමණයි. ඉතුරු සියයට හැත්තෑ පහේ තිබෙන්නේ සටන් ක්‍රමයි.කරාතේවල ඉතිහාසය කොතරම් දුරට දිව යනවාද?අවුරුදු දෙසිය හැත්තෑවක් විතර දුරට. හැබැයි සටන් ක්‍රමයන්හි ඉතිහාසය අවුරුදු දෙදහසකටත් වඩා පැරැණියි.කරාතේ සටන් ක්‍රමයේ නිර්මාතෘවරුන් කවුද?නිර්මාතෘවරයා තමයි තොදේ සකුගාවා (1733) ඊට පස්සේ ෂොකෝන් මට්සුමුරා (1796 – 1893) මොහුයි කරාතේ ශෛලියක් නිර්මාණය කළේ. එහි නම තමයි මම ප්‍රගුණ කරන ‘ෂොරින් රියු’ ශෛලිය.ෂොකෝන් මට්සුමුරාට පසුව අන්කො ඉටෝසු (1830 – 1915) ගුරුවරයා කරාතේ සටන් ක්‍රමය ඉදිරියට ගෙන ගියා. මොහුගේ කාල වකවානුවේදී සටන් ක්‍රමය විවිධ කොටස්වලට කැඩුණා.මොනවද ඒ කොටස්?ගෝජුරු, හුඒච්රිව්, ෂොරෝරිව්, මොතෝබුරිව්. පසුව මෙම කොටස් තව තවත් වෙනස් වුණා. විවිධ ශෛලීන් බිහිවුණා.ඔබ ප්‍රගුණ කරන ෂොරීන් රියු ශෛලිය පවත්වාගෙන ගියේ කවුද?චෝෂන් සිබානා ( 1885 – 1969) ගුරුවරයා ඉන්පසුව මගේ ගුරුවරයා වන ෂුගරෝ නකසාටෝ මේ සටන් ශෛලිය වර්තමානයේ ඉදිරියට රැගෙන යනවා. මොහු තමයි ෂොරින් රියු සටන් ශෛලියේ ප්‍රධානියා.ඔබට ෂොරින් රියු සටන් ශෛලියේ ලෝක ප්‍රධානියා වෙන්න බැරිද?බැහැ.කවුද ඊළඟට එම සටන් ශෛලියේ ප්‍රධානියා?ෂුගරෝ නකසාටෝ ගුරුවරයාගේ පුතා මිනෝරු කකසාවො. ගුරුතුමාගේ පරම්පරාවෙ කෙනෙකුට තමයි එම තත්ත්වය හම්බ වෙන්නේ.ඔබේ ෂොරින් රියු ශෛලියේ ලෝකයේ දැනට සිටින ප්‍රධානියා වන ෂුගරෝ නකසාටෝ කොපමණ කාලයක් ශිල්ප හදාරා තිබෙනවාද?අවුරුදු අසූවක් විතර සටන් ශිල්ප හදාරා තිබෙනවා. වරක් ඔහු ජපන් අධිරාජ්‍යයාගෙන්ද කරාතේ ඉගැන්වීම පිළිබඳ උපහාර තිළිණ ලබාගෙන තිබෙනවා. මගේ ගුරුවරයා ඔකිනාවාවල ඉන්න ඉතාම ජනප්‍රිය පුද්ගලයෙක්.ෂුගරෝ නකසාටෝ ගුරුවරයා ඔබට කීවරක් මුණ ගැහිලා තිබෙනවද?පහළොස් වතාවකට වඩා හමුවෙලා තිබෙනවා. වැඩිපුරම මුණ ගැසුණේ අමෙරිකා එක්සත් ජනපදයේදී.ඔහු මොනවද එවිට ඔබට කියන්නේ.නිරන්තරව පුහුණුවීම්වල යෙදෙන්න කියලයි ඔහු උපදෙස් ලබා දෙන්නෙ. ඒ වගේම අපි ගුරුවරයාගෙන් අහනව ඔබට දැන් ගොඩක් වයසයි නේද කියලා. ඔහු එවිට කියන්නෙ තමා දීර්ඝ කාලයක් ජීවත්වීමේ රහස ෂොරින් රියු කරාතේ ශෛලිය හැදෑරීම කියලා. ඔහුට මෑතක් වනතුරු අත්දෙක බිම තබා උස් පහත් වීමේ ව්‍යායාම තුන්සීයක් කරන්න හැකියාව තිබුණා.ඔබේ ගුරුවරයාට ලෝකයේ කොපමණ ගෝල පිරිසක් ඉන්නවද?ඒක මම දන්නෙ නැහැ. වැඩිපුරම ගෝලයෝ ඉන්නේ අමෙරිකා එක්සත් ජනපදයේ. ලෝකය පුරා රටවල් විශාල ගණනක ඔහුගේ ගෝලයෝ ඉන්නවා.කරාතේ සටන් ක්‍රමය අනෙකුත් සටන් ක්‍රම හා සැසදීමේදී එතරම් ප්‍රබල නැහැ කියලා කියනවා.ඒක මම පිළිගන්නෙ නැහැ. පොදුවේ ගත්තොත් කුංෆු හොඳයි කරාතේවලට වඩා. කරාතේ හොඳයි කුංෆුවලට වඩා. තයිකොන්ඩෝ හොඳයි කුංෆුවලට වඩා කියන්න අමාරුයි. යම් පුද්ගලයෙක් සටන් ශිල්පයක් ඉගෙනීමට කරන කැපවීම තමයි ප්‍රබලත්වයට බලපාන්නෙ. සටන් ක්‍රමයක පරතෙරට ගිය කොයි පුද්ගලයාත් දක්ෂයෙක්.ඔබ හදාරන ෂොරින් රියු කරාතේ ශෛලිය අනෙකුත් කරාතේ ශෛලීන්ට වඩා ප්‍රබලයි කියල ඔබ කියනවද?ඔව්. හැබැයි මම සියලුම කරාතේ සටන් ශෛලීන් හදාරලා නැහැ. ෂොරීන් රියු ඉතාම විද්‍යානුකූලයි.ෂොරින් රියු ශෛලියේ කුමන ස්ථානයේද ඔබ සිටින්නේ.කළුපටි අටවන ශ්‍රේණියේ මම සිටිනව. 1971 වර්ෂයේ සිට අද දක්වා මම කරාතේ සටන් ක්‍රමය හදාරනවා. 1971 දී මම ඉගෙන ගත්තෙ ෂෝටෝකාන් කියන ශෛලිය. ගාමිණී රූපසිංහ ගුරුවරයා යටතේ එය පුහුණු වුණා. මේ අතරම මම ෂොරින් රියු කරාතේ ශෛලිය ඉගෙන ගැනීමද ආරම්භ කළා. එම කාලයේ ම ෂුගරෝ නකසාටෝගෙ (මගේ ගුරුවරයා) ගෝලයෙක් ලංකාවට ඇවිල්ල සිටියා. ඔහුගෙන් තමයි මම ෂොරින් රියු ‍ෙශෙලිය ඉගෙනීම ආරම්භ කළේ.සටන් කලාවට අත්පොත් තැබුවෙ කොහොමද?චීන අඩි තමයි මම මුලින්ම ඉගෙන ගත් සටන් ශිල්පය කළුතර පැත්තෙ ඉන්න ඇල්ෆ්‍රඩ් කුරේ ගුරුවරයාගෙන් තමයි. එය ඉගෙන ගත්තෙ. 1969 දී.ෂෝටෝකාන්, සහ චීන අඩි වලට වඩා ෂොරින් රියු ශෛලියේ වෙනසක් තිබෙනවාද?විශාල වෙනසක් තිබෙනවා. ෂොරින් රියු ස්වභාවික සටන් ශෛලියක් වශයෙන් මම හඳුන්වනවා. අති ප්‍රබල සටනකට අවශ්‍ය ක්‍රමවේද තමා මෙහිදී උගන්වන්නෙ. ෂෝටෝකාන්වලට වඩා ෂොරින් රියුවල තාක්ෂණය වෙනස්. ෂෝටෝකාන් කරාතේ සටන් ‍ශෛලිය හදාපු ගුරුවරයා ද ෂොරින් රියු ශෛලිය හදාරල තිබෙනව. ඔහු ෂොරින් රියුවල තිබෙන දැඩි ගතිය ඉවත් කර සැහැල්ලු කරල තමයි ෂෝටෝකාන් නිර්මාණය කළේ.චීන අඩි ශිල්පයට වඩා ෂොරින් රියු ශෛලිය හා විවිධ කරාතේ ශෛලීන්වල තාක්ෂණය විද්‍යාත්මකයි. චීන අඩි වර්තමානයේ තිබෙන සටන් ක්‍රම හා සංසන්දනය කිරීමේදී එතරම් දියුණු සටන් ක්‍රමයක් නොවේ.ලංකාවේ විතරක් නොවේ විදෙස් රටවලත් ෂොරින් රියු කරාතේ උපදේශකයෙකු ලෙස ඔබ කටයුතු කරනවා නේද?මම දකුණු ආසියාවේ ෂොරින් රියු සම්මේලනයේ නිර්මාතෘවරයා. ඉන්දියාවේ, බැංගලෝර්, මයිසූර්, කේරල, අන්ද්‍රා, චෙන්නායි ප්‍රදේශවල කරාතේ උපදේශක වරයෙකු ලෙස මම කටයුතු කරනවා. ඒ වගේම නේපාලය, මාලදිවයින යන රටවල තිබෙන ෂොරින් රියු කරාතේ ශාඛා ගැනත් මම සොයා බලනවා.කරාතේවල තිබෙන උපරිම තත්ත්වය කුමක් ද?කළුපටි දහවන ශ්‍රේණිය. හැබැයි ෂොරින් රියු කරාතේ ශෛලියේ කළුපටි දහය ශ්‍රේණියේ ඉන්නෙ අපගේ ගුරුවරයා වන ෂුගරෝ නකසාටෝ. ඔහුගෙන් පසුව මෙම ශ්‍රේණිය හිමිවන්නෙ ගුරුතුමාගෙ පරම්පරාවේ කෙනෙකුට. ගුරුතුමා වයස නිසා ඔහුගෙ පුතාට මේ වනවිට කළුපටි දහවන ශ්‍රේණිය ලබා දීල තිබෙනවා. ඔහුටත් වයස අවුරුදු හැත්තෑවක් විතර වෙනවා.2013 සැප්තැම්බර් 02 දින දිනමිණ පුවත්පතේ පළවූ අම්බාණකට ගුටිකන කළුපටි කාරයෝ ලිපිය ඔබ විවේචනය කළා. ඒ ඇයි?එම ලිපිය ලියා තිබූ මහත්මයා කවුද කියා මම දන්නෙ නැහැ. එම ලිපිය කුමන අරමුණකින් පළ කළා දැයි කියන්නත් මම දන්නෙ නැහැ. සමහර කරුණු අවබෝධයෙන් තොරව ලියා ඇති බව මට පෙනෙනවා. ෂොරින් රියු තමයි කරාතේ සටන් ශෛලීන්ගේ මූලය.කරාතේ සටන් ගුරුවරුන්ට විවිධ අවස්ථාවල විවේචන එල්ල වෙනව නේද?යමෙක් වැරදි කරනවා නම් විවේචනය කිරීම හොඳයි. හැබැයි ආත්ම ගරුත්වයට හානි නොවන ලෙසයි එය කරන්න ඕනෙ. කරාතේ සටන් කලාව විනාශ කරන්නට හදපු ගුරුවරුන් ද ඉන්නවා.ඔබ යම් මාර්ගයක් දිගේ ගමන් කරන විට තරුණයින් හතර දෙනෙක් ඔබගේ මුදල් පසුම්බිය පැහැර ගැනීමට පැමිණියහොත් මොකද කරන්නෙ?එම අවස්ථාවට සුදුසු අන්දමින් මම මුහුණ දෙනවා. මුදල් පසුම්බිය නොදෙන නිසා ඔවුන් මට පහර දීමට උත්සාහ කළොත් දන්නා සටන් ශිල්ප උපයෝගී කර ගනිමින් ආරක්ෂා වෙන්න උත්සාහ කරනවා. ඔවුන්ගෙන් මිදී පලා යාමට තමයි මම උත්සාහ කරන්නෙ. ඒ කිසිවක් සාර්ථක නොවුණොත් මම ඔවුන්ට පහර දෙනවා.වරක් ඇමරිකාවේ නිව්යෝක් වල ෆොඩම් පාරේදී මම එවැනි අත්දැකීමක් ලැබුවා. මම සවස් වී මගේ නවාතැන වෙත යන කොට ක්ෂණිකව මතු වුණ කොරියන් ජාතිකයින් දෙදෙනෙක් මගේ මුදල් පසුම්බිය ගන්න උත්සාහ කළා. මම ඔවුන්ගෙන් බේරෙන්න පහර දෙන්න හදන විට ඔවුන් මට පහර දුන්නා. එක්වරක් මම බිම වැටුණා. හැබැයි මම දිගින් දිගටම ඔවුන් හා සටනේ යෙදුණා. අවසානයේ ඔවුන් දෙදෙනා පලාගියා.ඔබට වයස අවුරුදු හැට එකයි. ඒ නිසා කවුරු හරි ප්‍රකාශ කළොත් ගාමිණී සොයිසා මාස්ටර්ට ඉස්සර වගේ ගහගන්න බැහැ කියල.මම ඒක පිළිගන්නෙ නැහැ. හේතුව මම අවුරුදු හතළිස් ගණනක් කරාතේ සටන් ක්‍රමය හදාරල තිබීම. එම කාලය තුළදීත් අදත් මම මේ සටන් ක්‍රමය නොනැවතී පුහුණු වෙනවා. මගේ ශරීරයේ කරාටේ සටන් ක්‍රමයේ සාරය තිබෙනවා. දිනකට පැය 3 – 4 ක් මම පුහුණුවීම් කරනවා.තයිකොන්ඩෝ, වූෂූ, වෛනත් ශෛලියක කරාතේ සටන් ගුරුවරයෙකු ෂොරින් රියු ශෛලිය දන්නා ඔබට සටනකට ආරාධනා කළොත්.මම ඕනෑම අභියෝගයක් බාර ගන්නවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n1309242</link>
    <topic>ජනපති අද එක්සත් ජාතීන්ගේ මහා මණ්ඩල සැසිය අමතයි</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ 68 වැනි මහා මණ්ඩල සැසිවාරය ‍අමෙරිකා එක්සත් ජනපදයේ නිව්යෝර්ක් නුවරදී අද (24) ආරම්භ වෙයි.එක්සත් ජාතීන්ගේ සංවිධානයේ සාමාජිකත්වය දරන ලෝකයේ රටවල් 193ක රාජ්‍ය නායකයන්ගේ සහභාගිත්වයෙන් පැවැත්වෙන මේ සමුළුව එළඹෙන පළමු වැනිදා දක්වා පැවැත්වෙන එහිදී එක් එක් රටවලට අතිශය වැදගත් විෂයන් කිහිපයක් කෙරෙහි අවධානය යොමුකරන බව එක්සත් ජාතීන්ගේ සංවිධානය පවසයි.ආබාධිතත්වය සහ සංවර්ධනය සම්බන්ධයෙන් විශේෂ සැසියක් නිව්යෝර්ක් නුවර පිහිටි එක්සත් ජාතීන්ගේ මූලස්ථානයේදී ඊයේ (23) පැවැති අතර න්‍යෂ්ටික අවිහරණය සහ ඒ සම්බන්ධයෙන් ලෝකයේ අවධානය යොමුවීම සම්බන්ධයෙන් සාකච්ඡාවක් එළඹෙන 26 දා පැවැත්වෙයි.මේ අතර අන්තර්ජාතික සංක්‍රමණ සහ සංවර්ධන සම්බන්ධයෙන් අවධානය යොමු කෙරෙන ඉහළ පෙළේ සාකච්ඡාවාරය එළඹෙන ඔක්තෝබර් මස 3 සහ 4 දිනයන්හි පැවැත්වීමට නියමිත අතර සංවර්ධනය සඳහාවන මූල්‍යකරණය සම්බන්ධයෙන් ඉහළ පෙළේ සැසිවාරය ලබන 7 සහ 8 දිනයන්හිදී පැවැත්වෙයි.ශ්‍රී ලංකාව වෙනුවෙන් ජනාධිපති මහින්ද රාජපක්ෂ මහතා ඇතුළු නියෝජිත කණ්ඩායමක් මේ සඳහා සහභාගිවන අතර ඒ මහතා අද (24) එක්සත් ජාතීන්ගේ මහා මණ්ඩල සැසිය ඇමැතීමට නියමිතයි. මහා මණ්ඩල පොදු විවාදයට සහභාගිවන ශ්‍රී ලංකා ජනාධිපතිවරයා 2005 වසරේදී බලයට පත්වීමෙන් අනතුරුව එක්සත් ජාතීන්ගේ මහා මණ්ඩලය අමතන හයවැනි අවස්ථාව මෙය වෙයි.ප‍්‍රථමයෙන් 2006 වසරේදී ඒ මහතා එක්සත් ජාතීන්ගේ මහා මණ්ඩල සැසිය ඇමතීය. මෙවර එක්සත් ජාතීන්ගේ සමුළුවට සහභාගිවීමට අමතරව නිව්යෝර්ක් නුවර රැදීසිටින කාලය තුළ එක්සත් ජාතීන්ගේ මහ ලේකම් බෑන් කී මූන් සහ පොදු රාජ්‍ය මණ්ඩලයීය මහ ලේකම් කමලේෂ් ෂර්මා මහත්වරුන් සමඟ මෙන්ම ආසියා, අප‍්‍රිකා සහ මැදපෙරදිග රටවල රාජ්‍ය නායකයන් කිහිපදෙනෙකු සමඟ ද්විපාර්ශවික සාකච්ඡා පැවැත්වීමට නියමිතයි.ඊට අමතරව මහින්ද රාජපක්ෂ මහතා ධරණීය සංවර්ධනය පිළිබඳ ඉහළ පෙළේ දේශපාලන සංවාදයකට සහභාගි වන අතර අප‍්‍රිකානු නායකයන් වෙනුවෙන් රාත‍්‍රී භෝජන සංග‍්‍රහයක්ද පැවැත්වීමට නියමිතයි. ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය සහ විදේශ කටයුතු ඇමැති මහාචාර්ය ජී.එල්. පීරිස්, වාරිමාර්ග සහ ජල සම්පත් කළමනාකරණ ඇමැති නිමල් සිරිපාල ද සිල්වා, යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම, විදේශ කටයුතු අමාත්‍යාංශයේ අධීක්ෂණ මන්ත්‍රි සචින් වාස් ගුණවර්ධන, පාර්ලිමේන්තු මන්ත්‍රි ලොහාන් රත්වත්තේ සහ ජනාධිපති ලේකම් ලලිත් වීරතුංග මහත්වරුද ශ්‍රී ලංකා නියෝජිත කණ්ඩායමට අයත් වෙති. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092424</link>
    <topic>වයඹින් ලද මහා ජනවරම කිසිවකටත් සමකළ නොහැකියි</topic>
    <author>නිරූෂි විමලවීර</author>
    <content>වයඹ ජනතාව තමාට ලබා දුන් ඓතිහාසික ජනවරම කිසිවිටකත් කිසිවකටත් සමකළ නොහැකි බව, වයඹ පළාත්සභා මන්ත්‍රී දයාසිරි ජයසේකර මහතා ප්‍රකාශ කළේය.එක්සත් ජනතා නිදහස් සන්ධානයට වයඹ පළාතේ අතිවිශිෂ්ට ජයග්‍රහණයක් ලබා ගැනීමටත්, අතිවිශාල මනාප ප්‍රමාණයක් තමාට ලබා ගැනීමටත්, පූර්ණ දායකත්වය දුන් රාජ්‍ය සේවක සේවිකාවන්ටත්, උගත් බුද්ධිමත් වයඹ ජනතාවටත් කෘතවේදීත්වය පිරිනමන බව ජයසේකර මහතා කීවේය.තමාට අපහාස කළ චරිත ඝාතනය කළ එක්සත් ජාතික පක්ෂය් ඇතැම් මන්ත්‍රීවරුන්ට තමා අනුකම්පා කරන බව කී ඒ මහතා බුදුන් දේශනා කළ පරිදි තමා කිසිවිටකත් කිසිවෙකුටත් වෛර නොකරන බව අනාවරණය කෙළේය.ජනාධිපති මහින්ද රාජපක්ෂ මහතා රටේ සිදු කර ඇති අතිවිශිෂ්ට සංවර්ධනයට ජනතාව සන්ධානය වටා ඒකරාශී වී ඇති බවත් එය මෙවර ඡන්ද ප්‍රතිඵලවලින් මොනවට පැහැදිලි වන බවත්, හෙතෙම කීය.ජනාධිපතිතුමා ඉදිරියේ දිවුරුම් දීමෙන් පසු තමාට අසහය යෝධ ශක්තිය වූ වයඹ ජනතාවගේ සුබ සිද්ධිය වනුවෙන් ඇප කැප වී ක්‍රියා කරන බව ද දයාසිරි ජයසේකර මහතා පැවැසීය. මහින්ද චින්තන වැඩපිළිවෙළට සමගාමීව යමින් වයඹ පළාතේ දැවැන්ත සංවර්ධනයකට තමා නායකත්වය ලබා‍ෙදන බව කී ඒ මහතා,මෙතෙක් ආ ගමනට යෝධබල යෝධ ශක්තියක් වූ ඇමැතිවරු, මන්ත්‍රීවරු, ආසන සංවිධායකවරු, සභාපතිවරු ඇතුළු ජනතා නියෝජිතයන්ගේ දායකත්වය නොඅඩුව දිගටම අපේක්ෂා කරන බව අවධාරණය කෙළේය.“මා සමඟ උරෙන් උර ගැටී වැඩ කරන්න කැමැති සැමට මා ආරාධනා කරනවා. මම කිසිවිටකත් මුහුණ දෙස බලා කටයුතු කරන්නේ නැහැ. වයඹ ගොඩනැඟීමේ වැඩපිළිවෙළට ඔබ සැමගේ දායකත්වය මා අපේක්ෂා කරනවා” යැයි ද ජයසේකර මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n1309243</link>
    <topic>මධ්‍යම කාරක සභා තීරණයට හිස නමනවා</topic>
    <author>අසේල කුරුළුවංශ</author>
    <content>මධ්‍යම පළාත් සභාවේ මහ ඇමැති ධුරය පිරිනැමීම සම්බන්ධව ජනාධිපති මහින්ද රාජපක්ෂ මහතා ප්‍රමුඛ ශ්‍රී.ල.නි.ප. මධ්‍යම කාරක සභාව ගනු ලබන ඕනෑම තීරණයක් තමන් පිළිගන්නා බව නීතිඥ අනුරාධ ජයරත්න මහතා පවසයි.මධ්‍යම පළාත් සභා මැතිවරණයෙන් මහනුවර දිස්ත්‍රික්කයේ වැඩිම මනාප ලබාගත් අනුරාධ ජයරත්න මහතා ඊයේ මාධ්‍ය හමුවේදී අදහස් දක්වමින් මේ බව පැවසීය.එක්සත් ජනතා නිදහස් සන්ධානය මේ ජයග්‍රහණය ලබා ගත්තේ එක් කණ්ඩායමක් ලෙස ක්‍රියා කිරීම තුළින් බවත් පළාතේ ජනතාවට සේවයක් කිරීමේදී මෙම කණ්ඩායම් හැඟීම අරක්ෂා කර ගැනීම වඩා වැදගත් බවත් ඒ මහතා කීය.මධ්‍යම පළාත තුළ රජය ගෙන යන වැඩපිළිවෙළට බද්ධ වී පළාත් සභාව මඟින් ජනතාවට සුවිශේෂී මෙහෙවරක් සිදු කිරීම තම අරමුණ බවද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092425</link>
    <topic>කිසිම ඡන්ද දූෂණයක් සිදු වුණේ නෑ</topic>
    <author>ධනුෂ්ක ගොඩකුඹුර</author>
    <content>උතුර, මධ්‍යම සහ වයඹ පළාත් සභා ඡන්ද විමසීමේ දී ඡන්ද පොළවල හෝ ඡන්ද ගණින මධ්‍යස්ථානවල කිසිදු අකටයුත්තක් සිදු නොවුණු බව ජාත්‍යන්තර මැතිවරණ නිරීක්ෂණ කණ්ඩායමේ නායක, ඉන්දියාවේ හිටපු මැතිවරණ කොමසාරිස් වී. ගෝපාලස්වාමි මහතා පැවැසීය.ඡන්ද විමසීම වෙනුවෙන් මෙරට මැතිවරණ කොමසාරිස්වරයා ඇතුළු කාර්ය මණ්ඩලයේ කැපවීම අගය කළ ගෝපාලස්වාමි මහතා එම පිරිස අගනා මෙහෙවරක නියැළුණු බව ප්‍රකාශ කළේය.ඒ මහතා මේ අදහස් පළ කළේ කොළඹ, ගලධාරී හෝටලයේ දී ඊයේ (23) පැවැති මාධ්‍ය හමුවකට එක්වෙමිනි.තමන්ට යම් යම් සිදුවීම් දැනගන්නට ලැබුණේ පුවත්පත් හෝ වෙනත් පුද්ගලයන් හෝ මාර්ගයෙන් බව පැවසූ ඒ මහතා මැතිවරණය පිළිබඳ තම වාර්තාව මැතිවරණ කොමසාරිස්වරයා වෙත ඊයේ බාර දුන් බව පැවැසීය. ඉන්දියාව, පාකිස්ථානය, බංග්ලාදේශය, ‍භූතානය, ඇෆ්ගනිස්ථානය, නේපාලය යන රටවල මැතිවරණ නිරීක්ෂකයෝ මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092426</link>
    <topic>රූපමය අවවාද තීරණය එලෙසමයි</topic>
    <author>සන්ධ්‍යා කරුණාරත්න</author>
    <content>දුම්වැටි දවටනවල 80%ක ප්‍රදේශයක් ආවරණය වන පරිදි රූපමය අවවාද ඇතුළත් කිරීමට ගෙන ඇති තීරණය කිසිසේත්ම වෙනස් නොකරණ බව සෞඛ්‍ය ඇමැති මෛත්‍රීපාල සිරිසේන මහතා පැවැසීය.දුම්වැටි දවටනවල සියයට 80 ක ප්‍රදේශයක් ආවරණය වන පරිදි මුඛ පිළිකා රූපමය අවවාද ඇතුළත් කිරීමට ගෙන ඇති තීරණය අගය කිරීමක් වශයෙන් ලෝක සෞඛ්‍ය සංවිධානය මඟින් ඇමැතිවරයාට දුම්වැටි විරෝධී සම්මානයක් පිරිනමා තිබේ. ඊට උපහාර පිදීම සඳහා පොළොන්නරුව රාජකීය විද්‍යාලය, රජරට විද්‍යාලය, පළුගස්දමන විද්‍යාලය උත්සව සංවිධානය කර ති‍බිණ. එම අවස්ථාවන්ට සහභාගී වෙමින් ඇමැතිවරයා මේ බව ඊයේ (23) ප්‍රකාශ කළේය.ඇමැතිවරයා මෙසේද පැවැසුවේය. මේ ගැසට් ‍නිවේදනය නිකුත්‍ නොකරන ලෙසට ඉල්ලමින් බොහෝ පුද්ගලයන් මාව හමුවීමට උත්සාහ කළත් කිසිකෙනෙක් හමුනොවීමට මං පියවර ගත්තා. ස්කොට්ලන්තය, නෝර්වේ, බ්‍රිතාන්‍ය රටවල් ලෝකයේ සතුටින්ම සිටින රටවල් අතර 1, 2, 3 ස්ථාන ලබා ගෙන තිබෙනවා.ඒ රටක පදිංචිය ලබා දීමටත් මගේ අඹු දරුවන් සමඟ ඒ රටකට ගොස් සතුටින් ජීවිත කාලයම ගත කිරීමටත් අවස්ථාව ලබාදීමට ඇතැම් සමාගම් උත්සාහ කළා. ඔවුන් මට ලබාදීමට එකඟ වූ වරප්‍රසාද භුක්ති විඳීමට මා තීරණය කළා නම් මගේ ඉදිරි පරම්පරා 30, 40 ක් ගොඩ දාගන්න මට පුළුවන්. ඒත් මේ රටේ ජනතාව බිල්ලට තියලා එවැනි දෙයක් කරන්න මට බැහැ.ගමෙන් පැමිණි පුංචි මිනිහෙක් විදියට බහුජාතික සමාගම් සමඟ මට හැප්පෙන්නට බැරි වෙයි. සමහර විට මගේ ජීවිතයත් අහිමි වීමේ ඉඩක් තියෙනවා. ඒ වුණත් ‍දුම්කොළ විරෝධී මේ සටන ඉදිරියටම ගෙන යනවා. මේ සටනේ දී මං තනිවෙලා නෑ කියලා මං දන්නවා. මේ රටේ දහස් ගණනක් ජනතාව සහ සංවිධාන මා සමඟ මේ වැඩපිළිවෙළ ඉදිරියට ගෙනයාමට සිටින බව මං දන්නවා. අපි හැමෝම එක්ව මේ දුම්කොළ විරෝධී සටන ජයග්‍රහණය කළ යුතුයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092427</link>
    <topic>දික්කසාද නඩු විසඳීමට වෙනම අධිකරණ ශාලාවක්</topic>
    <author>රෝෂන් තුෂාර</author>
    <content>කොළඹ දිස්ත්‍රික්කයේ දික්කසාද නඩු හා ළමා භාරකාරත්වය පැවරීමේ නඩු කඩිනමින් විසඳීම සඳහා වෙනම අධිකරණ ශාලාවක් කොළඹ දිසා අධිකරණයේ ස්ථාපිත කෙරේ.දිනෙන් දින ඉහළයන දික්කසාද නඩු ප්‍රමාදයකින් තොරව විසඳීමේ අරමුණින් අගවිනිසුරු මොහාන් පීරිස් මහතා‍ගේ සංකල්පයක් අනුව මෙම අධිකරණ ශාලාව ස්ථාපිත කෙරෙන බව දිසා අධිකරණ ප්‍රධාන රෙජිස්ටාර් ජේ.එල්.පී. විල්සන් මහතා පැවැසීය.අධිකරණ ශාලාව අගවිනිසුරු මොහාන් පීරිස් මහතාගේ ප්‍රධානත්වයෙන් අද(24) උදෑසන විවෘත කෙරෙන අතර අධිකරණ අමාත්‍යාංශයේ ජ්‍යෙෂ්ඨ නිලධාරින් , විනිසුරුවරින් ඇතුළු සම්භාවනීය පිරිසක් සහභාගීවිමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n1309244</link>
    <topic>අමානුෂික නවක වදය නිසා සිසුවෙක් ඉවත් වෙලා</topic>
    <author>ඇඹිලිපිටිය සංචාරක - ඩබ්ලිව්. විදානපතිරණ</author>
    <content>ඇඹිලිපිටිය - කැටගල්ආර යාය 4 ප්‍රදේශයේ පදිංචි රාමනායක දුලාන් ලක්ෂිත මධුෂාන් ශිෂ්‍යයා 2013 - 2015 අධ්‍යයන වර්ෂය සඳහා ඌව ගලෙන්බිඳුණුවැව විද්‍යා පීඨයට පසුගිය ජූලි 15 වැනි දින ඇතුළත් වී ඇති අතර එදින සිට එම විද්‍යා පීඨයේ ජ්‍යෙෂ්ඨ සිසුන්ගේ අමානුෂික නවක වදය විඳ දරා ගැනීමට නොහැකිවීමෙන් එම ශිෂ්‍යයාගේ පියා වන ආර්. පත්මන් මහතා විසින් විද්‍යාපීඨයට ගොස් පසුගිය දින සිය දරුවා විද්‍යා පීඨයේ පීඨාධිපතිවරයාට දන්වා ඉවත් කරගෙන තිබේ.මේ සිද්ධිය පිළිබඳ ශිෂ්‍යයාගේ පියා ආර්. පත්මන් මහතා ප්‍රකාශ කළේ තම දරුවා පීඨයට ඇතුළත් කර මාස දෙකකට ආසන්න කාලයක් ගත වුණා. මගේ දරුවාට පමණක් නොවෙයි අනෙක් දරුවන්ටත් මේ අමානුෂික වධය දීලා. නමුත් මගේ දරුවා ගමේ හැදුණු අහිංසක දරුවෙක්. එයාට මේව ඉවසාගන්න බැහැ. අන්තිමේදී දරුවා ජීවිතය හානිකර ගනීදැයි මට බියක් ඇති වුණා. දරුවාට හොඳටම පහරදීලා. දිය නාන්නවත් ගියපු දවසෙ ඉඳල දීල නැහැ. මේ පිළිබඳ පීඨාධිපතිවරයාට පැමිණිලි කළහොත් තවත් අමානුෂික වධ දෙනව කියල ජ්‍යෙෂ්ඨ සිසුන් බය කරල.මට පේන්නෙ මේ ආයතනය ගුරුවරු පුහුණු කරන ආයතනයක් නොවෙයි වධකාගාරයක්. ඇතුළත් කිරීමේදී රුපියල් ලක්ෂයට ආසන්න මුදලක් වැය කළා. මෙහෙම වධ විඳල ඉන්නවට වඩා දරුව වටින නිසා මම මේ ගැන පීඨාධිපතිට කියල බලයෙන්ම ඉවත්කර ගත්තා. මේ පිළිබඳ ජනාධිපතිතුමාට අධ්‍යාපන ඇමැතිතුමාට පළාත් ආණ්ඩුකාරතුමාට පීඨාධිපතිතුමාටද ලිඛිතව දන්වා යැව්වා. ඉදිරියේදීවත් මෙවැනි වධකාගාර වලින් දරුවන් බේරාගන්න යයි අදාළ බලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n1309245</link>
    <topic>නොමිලේ පාසල් නිල ඇඳුම් නොවැම්බර් මස බෙදා දීමට පියවර</topic>
    <author>නිරුෂි විමලවීර</author>
    <content>රට පුරා පිහිටි පාසල් නව දහස් හයසීයක සිසුන්ට නෙමිලේ බෙදා දීමට නියමිත නිල ඇඳුම් කට්‍ටල මිලියන හතරක් කලාප අධ්‍යපන කාර්යාල කරා නොවැම්බර් මුල් සතියේ සිට බෙදා හැරෙන බව අධ්‍යාපන සේවා අමාත්‍යාංශය පවසයි .මේ වසරේදි සිසුන් සඳහා බෙදා දීමට නිල ඇඳුම් මීටර් මිලියන එකොළහක ප්‍රමාණයක් අවශ්‍ය බවත් ඒ වෙනුවෙන් රජය රුපියල් බිලියන දෙකක මුදලක් වැය කරන බවත් අධ්‍යාපන සේවා ඇමැති දුමින්ද දිසානායක මහතා ප්‍රකාශ කෙළේය.එක් සිසුවකුගේ නිල ඇඳුම් වෙනුවෙන් රජය රුපියල් 500ක මුදලක් වැය කරන බවද ඇමැතිවරයා සඳහන් කෙළේය.‍මහින්ද චින්තනයට අනුව දේශිය නිෂ්පාදන නඟා සිටුවීම සඳහා මෙවර නිලඇඳුම්වලින් සියයට අසුවක් දේශිය නිෂ්පාදකයන් ගෙන් මිලදී ගන්නා බව හෙතෙම අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n1309246</link>
    <topic>තිස්ස අත්තනායකගේ ආසනයත් එජාපයට අහිමි වෙයි</topic>
    <author>ඉන්දික ‍පොල්කොටුව</author>
    <content>එ.ජා.ප. මහලේකම් තිස්ස අත්තනායක මහතා ප්‍රධාන සංවිධායක ධුරය දරන කුණ්ඩසාල මැතිවරණ කොට්ඨාසයෙන් ඡන්ද 18470ක දැවැන්ත පරාජයක් එම පක්ෂය හිමිකැර ගෙන තිබේ.එහිදී එම පක්ෂයට කුණ්ඩසාල මැතිවරණ කොට්ඨාසයෙන් ඡන්ද 13136ක් හිමිවන විට එ.ජ.නි.ස. යට ඡන්ද 31606ක් ලැබී ඇත.ඒ අනුව කුණ්ඩසාල මැතිවරණ කොට්ඨාසයේ එ.ජා.ප. ඡන්ද පදනම 23.84% දක්වා පහළ බැස ඇත.මේ අතර කුණ්ඩසාල මැතිවරණ කොට්ඨාසය නියෝජනය කරමින් මෙවර පළාත් සභා මැතිවරණයට එ.ජ.නි.ස. යෙන් තරග කළ අපේක්ෂකයන් තිදෙනාම ජය ලබා ඇති අතර එහිදී මනාප ලැයිස්තුවේ හයවෙනි ස්ථානයට මනාප ලබාගනිමින් ආර්.ජී. සමරනායක මහතා මනාප 28646ක්, ලින්ටන් විජේසිංහ මහතා 24,228ක් හා සුනිල් අමරතුංග මහතා 23,946ක් ලබාගෙන තිබේ.කුණ්ඩසාල මැතිවරණ කොට්ඨාසය නියෝජනය කළ එ.ජා.ප. අපේක්ෂකයන් වන නලීන් මීගහගෙදර හා විපුල රණසිංහ යන මහත්වරුන් මේ අතර පරාජයට පත්ව ඇත.ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා කුණ්ඩසාල ශ්‍රී.ල.නි.ප. ප්‍රධාන සංවිධායකවරයා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n1309247</link>
    <topic>ආණ්ඩුව පෙරළන්න සමුළුවක් සංවිධාන කළ සාගරිකා නිල්මිණිට ඉන්දියාවට යෑමට අවසර</topic>
    <author>සිරන්ජනි කුමාරි</author>
    <content>කොළඹ නගරාධිපති නිල නිවසේ දී ආණ්ඩුව පෙරළන්න එක්සත් ජාතික පක්ෂ මන්ත්‍රිවරුන්ට වැඩමුළුක් සංවිධාන කළ බව කියන ජර්මන් රාජ්‍ය නොවන සංවිධානයක් වන ෆේඩ්රික් නවුමාන් පදනමේ මෙරට නියෝජිත සාගරිකා නිල්මිණි කුමාරි දෙල්ගොඩ මහත්මියට ඉන්දියාවේ සමුළුවකට සහභාගිවීමට ‍කොළඹ අතිරේක මහේස්ත්‍රාත් නිශාන්ත පිරීස් මහතා ඊයේ (23) අවසර ලබා දුන්නේය.ඉන්දියාවේ නවදිල්ලීයේ පවත්වන මෙම වාර්ෂික සම්මේලනයකට විදේශ ගත වීමට අධිකරණය විසින් ඇයට අවසර දෙනු ලැබුවේ ලබන මස 11 වන දින සිට 16 වන දක්වා වු දින පහක කාලයකටය.පෙර දිනයේ අධිකරණය විසින් නිකුත් කරනු ලැබු ලක්ෂ පනහක බැදුම්කරය මත ඇයට මෙසේ විදේශගත වීමට අවසර ලබා දුන් මහේස්ත්‍රාත්වරයා ඒ බව ආගමන විගමන පාලක වෙත දැනුම්දෙන ලෙසට ද නියෝග කළේය.ඉකුත් මැයි 15 වන දින වෙබ් අඩවියක හා පුවත්පතක පල වු ප්‍රවෘත්තියක් ඹස්සේ සිය පරික්ෂණ පැවැත්වු රහස් පොලිසිය එම පුවත්පත් කර්තෘවරයාගේ ප්‍රකාශ ලබා ගත් බවත් ජර්මන් සමාජවාදී ප්‍රජාතන්ත්‍රවාදී පක්ෂයේ කමිටු සමාජික මෙන්ෆර් සිංරිෂරි මහතා කොළඹ නගරාධිපති නිල නිවසේ දී එක්සත් ජාතික පක්ෂ මන්ත්‍රිවරුන්ට මෙම වැඩමුළුවඉකුත් මැයි මස 15හා 16 දිනයන්හි පවත්වා ඇති බවට රහස් පොලිසිය අධිකරණයට වාර්තා කොට තිබිණ.ජර්මන් රාජ්‍ය නොවන සංවිධානයක් වන ෆෙඩ්රික් නවුමාන් පදනමේ මෙරට නියෝජිත සාගරිකා දෙල්ගොඩ නැමැත්තිය මෙය සංවිධානය කළ බවත් කොළඹ නගරාධිපති ඒ ජේ ඒ මුසාමිල් මහතා විසින් 2013පෙබරවාරි මස කරන ලද ඉල්ලීමකට අනුව මෙම වැඩමුළුව පැවැත්වු බවට රහස් පොලීසිය අධිකරණයට කරුණු වාර්තා කොට තිබිණ.මෙම පදනම වැඩමුළුව පැවැත්වීම සදහා විදේශ කටයුතු අමාත්‍යාංශයේ අවසර ගෙන නොමැති අතර පදනමේ බැංකු ගිණුම් වාර්තා පරික්ෂා කරන බවට ද පොලිසිය අධිකරණය හමුවේ පවසා සිටියේ ය. මෙම රාජ්‍ය නොවන සංවිධානය සමාගම් රෙජිස්ටාර් කාර්යාලයේ ලියාපදිංචි වී නොමැති අතර එය රජය හා ජර්මන් රජය අත්සන් කරනු ලැබු අවබෝධතා ගිවිසුමක් මත ක්‍රියා කරන බවත් ඔහුන් එම ගිවිසුම උල්ලංඝනය කර ඇත් දැයි යන්න පිළිබඳව හා රාජ්‍ය නොවන සංවිධාන මෙරට ක්‍රියාත්මක වන ආකාරය සම්බන්ධයෙන් පුද්ගලයින් කිහිපදෙනෙකු ගෙන් ප්‍රකාශ ලබා ගෙන වැඩිදුර පරික්ෂණ පවත්වන බවට රහස් පොලිසිය වැඩිදුර වාර්තාවක් මගින් අධිකරණයට දැනුම් දුන්නේය.අදාල කරුණු සළකා බැලු මහේස්ත්‍රාත්වරයා නවුමාන් පදනමේ මෙරට නියෝජිතවරියට ඉන්දියාවේ පැවැත්වෙන සමුළුවට සහභාගිවිස සදහා ලක්ෂ පනහක බැදුම්කරයකට යටත්ව අවසර දීමට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n1309248</link>
    <topic>ජයගත් අපේක්ෂක නාම ලේඛනය මේ සතියේ ගැසට් කෙරේ</topic>
    <author>අනුර ප්‍රේමලාල් සහ රක්ෂණ ශ්‍රීයන්ත</author>
    <content>වයඹ , මධ්‍යම හා උතුරු පළාත් සභා මැතිවරණයේ ජයග්‍රහණය කළ අපේක්ෂකයන්ගේ නාමලේඛන සහ මනාප මේ සතිය තුළදී ගැසට් කිරීමට කටයුතු කරන බව සහකාර මැතිවරණ කොමසාරිස් ආර්.එම්.ඒ.එල්.රත්නායක මහතා දිනමිණට පැවසීය.ජයග්‍රහණය කළ අපේක්ෂකයන්ගේ නාමලේඛන මේ මස 25 දිනට ප්‍රථම මැතිවරණ මහලේකම් කාර්යාලය වෙත ලබාදීමට නියමිතව ඇත. ඉන්පසු එය දේශපාලන පක්ෂ වෙත ලබාදීමෙන් පසු ප්‍රසාද මන්ත්‍රී ධූර නම් කර නැවත මහලේකම් කාර්යාලය වෙත ලබාදීමෙන් අනතුරුව ගැසට් කිරීම සිදුවේ.මෙවර පළාත් තුනේ මැතිවරණය සදහා 3785 ‍දෙනෙකු මන්ත්‍රීධූර 148 ක් වෙනුවෙන් තරඟ කරනු ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n1309249</link>
    <topic>ශිෂ්‍යත්ව විභාග ප්‍රතිඵල ඔක්තෝබර් මුල් සතියේ</topic>
    <author>සුභාෂීණී සේනානායක</author>
    <content>පහ වසර ශිෂ්‍යත්ව විභාගයේ ප්‍රතිඵල ඔක්තෝම්බර් මුල් සතියේ නිකුත් කරන බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පැවසීය.පසුගිය අගොස්තු 25 වනදා පැවැත්වු පහ වසර ශිෂ්‍යත්ව විභාගය සඳහා සිංහල මාධ්‍ය විභාග අපේක්ෂකයන් 249396 දෙනෙක් ද දෙමළ මාධ්‍ය සිසුන් 80329ක් ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092410</link>
    <topic>ජනපතිතුමන් වෙත ඇති විශ්වාසය යළි තහවුරු කළා</topic>
    <author/>
    <content>මහින්ද රාජපක්ෂ ජනාධිපති තුමා කෙරෙහි පවත්නා ජනතා විශ්වාසය මෙවර පළාත් සභා මැතිවරණයෙන් කිසිඳු සැකයකින් තොරව යළිත් තහවුරු වී ඇති අතර අනාගතයේදී පවා ඔහුගේ නායකත්වයට කිසිඳු අභියෝගයක් නොපවත්නා බව පැහැදිලියැයි පාර්ලිමේන්තු මන්ත්‍රී අල්හාජ් ඒ. එච්. එම්. අස්වර් මහතා ප්‍රකාශ කරයි.ඒ සමගම ජාතිවාදී හා වර්ග වාදී දේශාපාලනයකට ශ්‍රී ලංකාවේ කිසිඳු ඉඩක් නොමැති බවට මේ මැතිවරණයේදී ඡන්ද දායකයන් විසින්අන්තර්ජාතික ප්‍රජාවටද පණිවුඩයක් නිකුත් කර ඇතැයිද ඔහු පෙන්වා දෙයි .තවද මෙරට මුස්ලිම් ප්‍රජාව ජාතිවාදි සටන්පාඨවලින් නොමග නොයන බව මෙන්ම ආගමික හඬින් මුස්ලිම් ඡන්ද දායකයන් මුලා ‍කිරීමට ප්‍රයත්න දරන දේශපාලනඥයන් ප්‍රතික්ෂේප කරන බවද මැතිවරණයේදී පිළිබිඹු කර ඇති බවත් රට වේගවත් සංවර්ධනයකට යොමුකරමින් සියලු ජන කොටස් අතර සමගිය හා සාමය ඇතිකර තිබෙන රජය වෙනුවෙන් බහුතර ජනතාව‍ මෙන්ම මුස්ලිම් ප්‍රජාවද එකසේ ඡන්දය ප්‍රකාශ කිරිමට කැමැත්තෙන් සිටින බවත් අස්වර් මහතා තවදුරටත් කියයි.පසුගිය 30 වසර තිස්සේ උතුරේජනතාවට අහිමි කර තිබුණු ප්‍රජාතන්ත්‍රීය අයිතීන් යළි තහවුරු කරමින් උතුරු පළාත් මැතිවරණය පැවැත්වීම රජය ලත් විශාල ජයග්‍රහණයක් වන අතර එය එක්සත් ජාතීන්ගේ මෙන්ම සෙසු අන්තර්ජාතික මානව හිමිකම් සංවිධානවල අවධානය යොමුවිය යුත්තක්බවද ඔහු කියා සිටියේය.හමුදාව උතුරේ ඡන්ද අපේක්ෂයන් තෝරනු පමණක් නොව ඡන්ද දායකයින් බිය ගන්වන්නේයැයි අන්තර්ජාතික ප්‍රජාව හමුවේ පාර්ලිමේන්තු මන්ත්‍රි පි සුමන්දිරන් වැනි අය සාවද්‍ය බියක් ජනිත කිරිමට උත්සාහ දැරුවද හමුදාවේ කිසිඳු මැදිහත් විමකින් ‍තොරව මුළුමනින්ම නිදහස් හා සාධාරණ මැතිවරණයක් පැවැත්වීමෙන් ඒ සියල්ල මහම බොරුවක් බව තහවුරු වියැයි පවසන අස්වර් මහතා මෙහිදී කිසිඳු ආකාරයක බලපෑමක් ඇති නොවන අයුරින් උතුරේ සාමකාමි වාතාවරණයක පැවැත්ම සහතික කළ උතුරු පළාත් ආඥාධිපති හා ඔහුගේ සෙබළ පිරිසට ඒ සම්බන්ධයෙන් ප්‍රසාදය හිමිවන බවද කිවේය.තවද කාටත් පිළිගත හැකි පරිදි විශිෂ්ට මැතිවරණ ක්‍රියාවලියක් මෙහෙයවිම සම්බන්ධයෙන් මැතිවරණ කොමසාරිස් වරයා ට ප්‍රසාදය පල කළයුතුව තිබෙන බවද ඔහු කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092411</link>
    <topic>එජාපය දැන් ස්වාධීන පිලක් වගේ සමහර ආසනවල ඡන්ද 4000යි</topic>
    <author>ඉමදුව සමුහ ලංකින්ද නානායක්කාර</author>
    <content>එක්සත් ජාතික පක්ෂය දැන් ස්වාධීන කණ්ඩායමක තත්ත්වයකට වැටිලා යැයි ඉංජිනේරු හා පොදු පහසුකම් පිළිබද ඇමැති විමල් වීරවංශ මහතා පවසයි. ඒ මහතා මෙසේ පැවසුවේ ගාල්ල හෝල් ඞී ගෝල් ශාලාවේ දී පැවැති රාජ්‍ය සේවකයන් සඳහා උපහාර ජාතික නිවාස වැඩසටහනේ මුල්‍ය ආධාර චෙක්පත් බෙදාදීමේ උත්සවයකට ඊයේ (23) දින සහභාගී වෙමින්ය.ඒ මහතා මෙසේ ද පැවසීය, සන්ධානය උතුරෙන් ගත්ත ඡන්ද ටිකවත් මේ ජාතික තලයේ දේශපාලන පක්ෂයක් වන එක්සත් ජාතික පක්ෂයට අද වයඹ හා මධ්‍යම පළාත්වලින් ලබා ගැනීමට නොහැකි වී තියෙනවා. පඩුවස්නුවර ආසනයේ මේ පක්ෂයට තියෙන්නේ ඡන්ද 4000 ක් විතරයි. දැන් එක්සත් ජතික පක්ෂයත් 4000 ඡන්ද තියෙන ගොඩට වැටිලා.ඔය හාරදාහක් කියන්නේ ඉල්ලන කෙනාගේ ඥාතීන් දෙන ඡන්ද ටික විතරයි. මහනුවර දී එක්සත් ජාතික පක්ෂය මුස්ලිම් කොංග්‍රස් එකටත් වඩා මුස්ලිම් අපේක්ෂකයෝ දාලා තිබුනා. එක්සත් ජාතික පක්ෂය ඡන්දය පටන් ගන්න කලින් කිව්වේ මේ ඡන්දය තමයි, ආණ්ඩු මාරුකරන්න පළමු ටොක්ක අනින ඡන්දය කියලා. අනේ මන්දා ඉවර වුණාම කියනවා මේක එච්චර ලොකු ඡන්දයක් නොවේ කියලා.මේකෙන් ආණ්ඩු පෙරලන්න බැරිලූ. ඒක නිසා මේ ඡන්දේ ඡන්ද අඩුවුනාට කමක් නෑලූ. ජනතා විමුක්ති පෙරමුණ කියනවා, එයාලාගේ ඡන්ද මට්ටම රැක ගත්තා කියලා. එයාලාගේ ඡන්ද අඩුවුනේ නෑලූ. ඒක නම් ඇත්ත මොකද පැදුරේ ඉන්න මිනිහා බිමට වැටුනා කියලා දැනෙන්නේ නෑනේ. පැදුරේ ඉදලා බිමට වැටුනම පොඩි සීතලක් විතරයි තියෙන්නේ. ඒ සීතල දැනෙන්න තරම් නාඩි වැටෙන නායකයෝ අද ජනතා විමුක්ති පෙරමුනේ නෑ. ඒක නිසා ඔහොමම යමු.ෆොන්සේකා මහත්තයා කියනවා මම තමයිලූ දිනුම්. ඒ මහත්තයා ජනාධිපතිවෙන්න ගිය කෙනාට ආසන 5 ඇතිනම් අනේ හොඳයි. ඒ මහත්තයාට සැනසෙන්න පුළුවන් උන්නහැටියට මලා මැදැයි කියලා. ඒ වගේම සල්ලි දෙයින්ගේ මල්ලී වුනාට ඡන්ද දායකයන්ගේ අයියා නෙවේ කියලා මේ ඡන්දෙන් ජනතාව ඔප්පු කරලා තියෙනවා. ඒක ඉතා හොද ප්‍රවණතාවක්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092412</link>
    <topic>දූරදර්ශී නායකත්වය ඉදිරියේ හෘද සාක්ෂියට එරෙහිව යාමට මධ්‍යම පළාත් ජනතාවට බෑ</topic>
    <author/>
    <content>ශ්‍රී ලංකා මැතිවරණ ඉතිහාසය විමසා බලන කළ මධ්‍යම පළාත එක්සත් ජාතික පක්ෂයේ බලකොටුවක් බව අතීත මැතිවරණ සංඛ්‍යා ලේඛන සනාථ කරයි. මහනුවර නුවරඑළිය සහ මාතලේ යන දිස්ත්‍රික්කයන් එක්සත් ජාතික පක්ෂයේ උරුමයක් බවට පත්ව තිබූ යුගය අවසන් කරමින් ජනාධිපති මහින්ද රාජපක්ෂ මහතාගේ දූරදර්ශී නායකත්වය ඉදිරියේ හෘද සාක්ෂියට එරෙහිව යාමට මධ්‍යම පළාත් ජනතාවට කිසිසේත් නොහැකි විය.ඒ බව 2013 පළාත් සභා මැතිවරණයේ ප්‍රතිඵල මධ්‍යම පළාත සම්බන්ධයෙන් විමසීමේදී අපට මනාව පෙනී යයි. ජනාධිපතිතුමන් විසින් මහින්ද චින්තන ඉදිරි දැක්ම තුළින් එකඟ වූ පරිදි කටයුතු කරමින් ද, වසර 30ක කුරිරු යුද්ධය නිමා කර රටට සාමය උදාකර දීම තුළින් ද, ජනතාවට දැනෙන සංවර්ධනයක් පළාත තුළ ස්ථාපිත කරමින් ද, රට නිවැරැදි දිශානතියකට යොමු කරමින් ගෙන යන්නා වූ ක්‍රියාමාර්ගය මධ්‍යම පළාතේ ජනතාව ද එකහෙළා පිළිගෙන ඇති අතර ඒ තුළින් ජනතාවට ලැබෙන්නා වු විවිධ සහනයන් අත්විඳ ඊට නිසි කෘතවේදීත්වය මේ පළාත් සභා මැතිවරණයේදී ජනාධිපතිතුමන් ප්‍රධාන එක්සත් ජනතා නිදහස් සන්ධානය වෙත පල කර ඇති බව මෙම ඡන්ද ප්‍රතිඵල විමසීමේදී ලොවට ප්‍රකාශ කර ඇත.ඉතා සුළු වැඩි ඡන්ද සංඛ්‍යාවකින් මහනුවර ආසනය පමණක් විපක්ෂය විසින් ජය ගෙන ඇති අතර පළාතේ ලක්ෂ 07 ක් ඉක්මවූ ජනප්‍රසාදයක් ශ්‍රී ලංකා නිදහස් පක්ෂය ප්‍රමුඛ එක්සත් ජනතා සන්ධානයට ලබා දීමෙන් ද ප්‍රතිගාමී කඳවුර දරුණු අගාධයකට ඇද දැමීමෙන් ද මේ බව මොනවට සනාථ කර ඇත. මධ්‍යම පළාතේ මෙන්ම වයඹ පළාතේ ද මෙකී තත්ත්වය ඉතා පැහැදිලිව ප්‍රකාශ කොට ඇත්තේ එක්සත් ජනතා නිදහස් සන්ධාන රජය වෙත මේ රටේ ජනතාවගේ අපරිමිත විශ්වාසයයි.ශ්‍රී ලංකාවේ පළාත් සභා ක්‍රමය මේ රටට හඳුන්වා දීමට ප්‍රධාන වශයෙන් බලපෑවේ උතුරු පළාතේ ජනතාවගේ විවිධ ආර්ථික හා දේශපාලන ගැටළු වුවද වසර 25කට පසු එම පළාත සඳහා පළමු වරට පළාත් සභා මැතිවරණයක් පැවැත්වීමට රජය තීරණය කළේය. මෙහි විශේෂත්වය වන්නේ එම පළාත සඳහා පළමු වරට මැතිවරණයක් පැවැත්වීමයි. එපමණක් නොව නිදහස් හා සාධාරණ මැතිවරණයක් පැවැත්වීමට අවශ්‍ය සියළු පසුබිම් රජය මගින් සලසා තිබීම වර්තමානයේ මානව හිමිකම් හා සිවිල් අයිතිවාසිකම් පිළිබඳව අප රටට විවිධ බලපෑම් හා අත පෙවීම් කරන ජාත්‍යන්තර සංවිධානවල ඇස් ඇරවීම සඳහා බලවත් කරුණක් වූ බව මම තරයේ විශ්වාස කරමි.මෙහිදී 1981 එක්සත් ජාතික පක්ෂ රජය යටතේ පැවැත්වූ දිස්ත්‍රික් සංවර්ධන සභා මැතිවරණ මගේ සිහියට නැගේ. එවැනි කුප්‍රකට මැතිවරණයක් නොව උතුරු පළාතේ ජනතාවගේ හද ගැස්ම පිළිබඳව නිවැරැදි තීරණ ගැනීමට හැකිවන පරිදි නිදහස් මැතිවරණයක් ලබා නොදුන්නේ නම් අප මාතෘභූමිය තවදුරටත් අගාධයක් කරා යොමු වනු නොඅනුමානය. ඒ පිළිබඳව ජනාධිපතිතුමන් වෙත අපගේ ප්‍රසාදය පිරිනැමීමට කටයුතු කළ යුත බව මගේ විශ්වාසයයි.2013 පළාත් සභා මැතිවරණයේදී ජයග්‍රාහී සියලු පක්ෂ විපක්ෂ මන්ත්‍රීතුමන්ලාට මගේ උණුසුම් සුභ පැතුම් පිරිනැමීමට කැමැත්තෙමි. එමෙන්ම ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයේ මහ ලේකම්තුමන්ලාටත් මැතිවරණ කොමසාරිස්තුමාටත් පළාතේ තේරීම්භාර නිලධාරීන්ටත් පොලිසිය හා ආරක්ෂක නිලධාරීන්ටත් මැතිවරණ රාජකාරීවල නියුතු සියලුම නිලධාරීන්ටත් පිටපිට තුන්වෙනි වතාවටත් එක්සත් ජනතා නිදහස් සන්ධානයේ නායකත්වයෙන් යුත් පළාත් සභාවක් තෝරා පත් කර ගැනීමට සිය ඡන්දය ප්‍රකාශ කළ පළාතේ ප්‍රගතිශීලි ජනතාවට ද මගේ ගෞරවණීය ස්තූතිය පිරිනැමීමට මෙය අවස්ථාවක් කර ගනිමි.දැන් 2013 පළාත් සභා මැතිවරණය අවසන් වී ඇත. මෙම මැතිවරණයේදී ජයග්‍රහණය ලත් ආණ්ඩු පක්ෂ මන්ත්‍රීවරුන්ට මෙන්ම විපක්ෂ මන්ත්‍රීවරැන්ට ඉමහත් වගකීමක් අප මාතෘභූමියේ සංවර්ධනය උදෙසා පැවරී ඇති බව අමතක නොකරනු ඇතැයි විශ්වාසය පළ කරමි. අතිගරු ජනාධිපතිතුමන්ගේ දර්ශනය අනුව අප මාතෘභූමිය ලෝකයේ දියුණු රටක් මෙන්ම සතුටින් ජීවත් වන ශිෂ්ට සම්පන්න දේශයක් බවට පත් කිරීමට අභිනවයෙන් පත් වූ පක්ෂ විපක්ෂ මන්ත්‍රීවරුන්ට හැකිවනු ඇතැයි අපේක්ෂා පළ කරන අතර ඒ සඳහා ජයග්‍රාහී සියලු මන්ත්‍රීතුමන්ලාට ශක්තිය ධෛර්යය ලැබේවායි සුභාසිංශනය කර සිටිමි.මධ්‍යම පළාත් ආණ්ඩුකාර ටිකිරි කොබ්බෑකඩුව මහතා මධ්‍යම පළාත ප්‍රමුඛ සියලුම ජයග්‍රාහි සන්ධාන අපේක්ෂකයන් වෙත සිය සුබපැතුම් පිරිනමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092413</link>
    <topic>රටේ ප්‍රජානත්ත්‍රවාදය මැනවින් ඔප්පු වුණා</topic>
    <author>ඇමැති ෆීලික්ස් පෙරේරා</author>
    <content>උතුර මධ්‍යම වයඹ සඳහා පැවැති පළාත් සභා ඡන්දය ඒකීය ශ්‍රී ලංකාවක් තුළ වෙසෙන සිංහල දමිළ මුස්ලිම් ජනතාවගේ ප්‍රජාතන්ත්‍රවාදී අයිතීන් සුරකින රජයක් ලෙස කටයුතු කරන බව මැනවින් ඔප්පු වූ බව සමාජ සේවා අමාත්‍ය ෆීලික්ස් පෙරේරා මහතා පවසයි.වසර 30ක් පුරාවට යුද්ධයෙන් බැට කෑ රටේ සියලු ජනකොටස් ඒකරාශී වී ජනාධිපති මහින්ද රාජපක්ෂ මහතා ඇතුළුව රජය විසින් දියත්කර ඇති යෝධ සංවර්ධනයට ජනතාව දක්වන ලද ප්‍රතිචාරය අතිවිශිෂ්ටයි. මෙම සංවර්ධන ක්‍රමෝපායට තම කැමැත්ත කතිරයෙන් ප්‍රකාශ කරමින් සහාය පළකිරීම සම්බන්ධයෙන් සියලු ජන කොටස් වලට ස්තූතිය පුද කරනවා. ඒ වගේම බංකොළොත් විපක්ෂයේ මෙන්ම අසහනකාරී දේශපානඥයන් සහ විදේශ කුමන්ත්‍රණකාරී බල‍ෙව්ගයන්ට ද අධිරාජ්‍යවාදී බලවේගයන්ට ද කදිම පිළිතුරක් ලබා‍ දී තියෙනවා.එක්සත් ජාතික පක්ෂය මෙන්ම ජනතා විමුක්ති පෙරමුණ ද මෙම ඡන්ද ප්‍රතිඵල අනුව දැඩි පසු බෑමකට ලක්ව තිබෙනවා. රටේ බහුතර ජනතාවගේ කැමැත්ත රජය වෙත ප්‍රකාශකර ඇති මෙවන් අවස්ථාවක පාට පක්ෂ භේද පසෙකලා අපගේ රජය විසින් දියත් කර ඇති ‍ෙම් යෝධ සංවර්ධනයේ කොටස්කාරයන් වීමට නැවතත් කදිම අවස්ථාවක් ලැබී ඇති බව සමාජ සේවා අමාත්‍ය ගරු ෆීලික්ස් පෙරේරා මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092414</link>
    <topic>මගී ප්‍රවාහන අධිකාරියට ‍පෞද්ගලික බස් රථ ‍කොන්දොස්තරවරියන්</topic>
    <author>චිත්‍රාරත්න කළුආරච්චි - හිදෝගම සමූහ</author>
    <content>උතුරුමැද පළාත් ප්‍රවාහන සහ කාන්තා කටයුතු අමාත්‍ය එච්. බී. සේමසිංහ මහතාගේ අදහසක් අනුව ප්‍රථම වරට ඊයේ (23) පෞද්ගලික බස් රථ කොන්දොස්තරවරියන් පත්කර ගැනිණි.මේ අවස්ථාවට උතුරුමැද පළාත් මගී ප්‍රවාහන අධිකාරියේ සභාපති ඩබ්ලිවි. එම්. විජේසූරිය සාමාන්‍යාධිකාරි අයි. පී. ඒ. කරුණාබණ්ඩාර යන මහත්වරු ඇතුළු නිලධාරිහු සහභාගි වූහ. ඉදිරිකාලයේදී උතුරුමැද පළාත් මගී ප්‍රවාහන අධිකාරිය පෞද්ගලික බස් රථ රියදුරන් ලෙස කාන්තාවන් බඳවා ගැනීමට කටයුතු කරනවා.නගර සීමා බස් රථවල කාන්තාවන් රියදුරන් සහ කොන්දොස්තරවරියන් ලෙස පත්කිරීම තු ළින් අකටයුතු සිදුවීම වැලැක්විය හැකි යැයි එහිදී උතුරුමැද පළාත් ප්‍රවාහන අමාත්‍ය එච්. බී. සේමසිංහ මහතා නිලධාරින් හමුවේ පැවැසීය.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092415</link>
    <topic>උතුරු පළාත් සභා මැතිවරණය ඉතා සාධාරණයි-සාමකාමීයි</topic>
    <author>චින්තා රණසිංහ</author>
    <content>මෙවර පළාත් සභා මැතිවරණය ඉතා සාධාරණ සහ අවංක ලෙස පැවැත්වීමට රජය කටයුතු කිරීම නිසා උතුරු පළාතේ දෙමළ ජනතාව කිසිඳු බලපෑමකින් තොරව සිය ඡන්දය පාවිච්චි කළ බව ඊපීඩීපී නායක ඩග්ලස් දේවානන්දා මහතා පවසයි.රජය ප්‍රජාතන්ත්‍රවාදයට ගරු කරන බවටත් ජනතාව ප්‍රජාතන්ත්‍රවාදය භුක්ති විඳින බවටත් එය හොඳම නිදසුනක් යැයි ද ඇමැතිවරයා කීය.උතුරු පළාත් සභා මැතිවරණයේ දී දෙමළ කතා කරන ජනතාවගෙන් ලබා ගත් වරම පිළිගෙන දෙමළ ජාතික සන්ධානය දෙමළ කතා කරන ජනතාවගේ පොරොන්දු ඉටු කළ යුතු යැයි ද එය සිදු වුව හොත් එම ජනතාවගේ ස්ථිරසාර සතුට වෙනුවෙන් තමන් ද එය පිළිගැනීමට පසුබට නොවන බව ද ප්‍රකාශ කරයි. උතුරු ප්‍රදේශයෙන් හමුදාව පිටමන් කර දෙමළ ජනයා නැවත පදිංචි කරනවන බව දෙමළ ජාතික සන්ධානය ජනතාවට දුන් පොරොන්දුවලට ජනතාව විශ්වාසය තබා ඇති බව ද සංවර්ධන කටයුතු හා අයිතිවාසිකම් සහතික වශයෙන්ම ලබා දෙන බවට ලබා දුන් පොරොන්දු ඉටු කරන මෙන් තමන් බලා සිටින බව ද ඇමැතිවරයා කියයි.ඊපීඩීපී පක්ෂයේ සහ එක්සත් ජනතා නිදහස් සන්ධාන රජයේ ප්‍රතිපත්ති පිළිගෙන ඡන්දය භාවිතා කළ සියලුම ජනතාවට සිය ප්‍රනාමය පුද කර සිටින බවත් මැතිවරණයේ උතුරු පළාතේ බලය රජයට හිමි වූයේ නම් ප්‍රායෝගික ක්‍රියාමාර්ග ඔස්සේ පළාත් සභා බලතල ආරක්ෂා කර ගනිමින් එය තහවුරු කර ගැනීමටත් දෙමළ ජනතාවගේ සංවර්ධනය නැවත පදිංචි කිරීම හා ජීවනෝපායන් සංවර්ධනය කිරීම අයිතිවාසිකම් ආරක්ෂා කිරීම සඳහා කටයුතු කරන බවට තමන් පොරොන්දු වී සිටි බව ද ඇමැතිවරයා වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092416</link>
    <topic>පශ්චාත් මැතිවරණ සමයේ පිළිගැනීමේ උත්සව එපා</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>පශ්චාත් මැතිවරණ සමයේ දී දේශපාලන පිළිගැනීමේ උත්සව සහ වෙනත් එවැනි දේ සිදුකිරීමෙන් වළකින ලෙස පැෆරල් සංවිධානය ජනතාවගෙන් ඉල්ලා සිටී.මේ සම්බන්ධයෙන් දිනමිණ වෙත අදහස් දැක් වූ පැෆරල් සංවිධානයේ විධායක අධ්‍යක්ෂ රෝහණ හෙට්ටිආරච්චි මහතා පශ්චාත් සමයේ සිදුවූ බරපතළම සිදුවීම බස් රථයක් ගිනි තැබීම බවත්, මන්නාරම, වව්නියාව හා කුරුණෑගල යන දිස්ත්‍රික්කවල යම් යම් ගැටුම්කාරී තත්තවයන් සිදුවී ඇති බව වාර්තාවී ඇති බවත් පැවසීය.මෙහි දී වාර්තා වූ නුවරඑළිය ප්‍රදේශයේ දෙපිරිසක් අතර ඇ තිවූ ගැටුමක දී පුද්ගලයකුට බරපතළ ලෙස තුවාල සිදුවීමේ සිද්ධිය දේශපාලනික සිදුවීමකට අදාළ සිද්ධියක් නොවන අතර මැතිවරණ කාලයේ සිදුවන සෑම සිදුවීමක් ම මැතිවරණ ක්‍රියාවලට අදාළ නොවන බව හෙතෙම පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092417</link>
    <topic>කෙළෙහිගුණ දන්නා අය මේ සමාජයේ අති විරලයි</topic>
    <author>කැලණිය විශේෂ ලයනල් පී. පෙරේරා</author>
    <content>මේ ලෝකයේ කෙළෙහිගුණ දන්නා අය අති විරල බවත්, ඇතැම් සාසනාරක්ෂක මණ්ඩල තෝරා පත්කර ගන්නා විට එය නිමවන්නේ මහා තරගකාරීත්වයකින් යුක්තව බවත්, එහෙත් කැලණිය සාසනාරක්ෂණ මණ්ඩලය තුළ පවතින එකමුතුභාවය හා කළගුණ සැලකීම මහා ඉහළින්ම පවතිනා බවත්, කැලණිය විශ්වවිද්‍යාලයේ කුලපති ආචාර්ය වැලමිටියාවේ කුසලධම්ම නාහිමියෝ පැවසූහ.උන්වහන්සේ එසේ පවසා සිටියේ කැලණිය හිටපු ප්‍රාදේශීය ලේකම්, දැනට බියගම ප්‍රාදේශීය ලේකම් තනතුර හොබවන පුෂ්පමාලා විජේරත්න මහත්මිය වෙනුවෙන් පැවති උපහාර උත්සවයකදීය.කැලණිය කොහල්විල ගංගාරාම විහාරස්ථානයේ දී පැවැති මේ උත්සවය සංවිධානය කරන ලද්දේ කැලණිය සාසනාරක්ෂණ මණ්ඩලය විසිනි.ඊට අයත් සියලුම හිමිවරුන් ඇතුළු මහා සංඝරත්නය ද, විශේෂ ආරාධිතයින් ඇතුළු බොහෝ දෙනෙක් ද සහභාගි වූ මෙහිදී තවදුරටත් කථා කළ කුසලධම්ම නා හිමියෝ මෙසේ ද පැවැසූහ.කෙළෙහිගුණ දැක්වීම ප්‍රායෝගිකවම උගන්වන ලද්දේ බුදුහිමියන්ය. උන්වහන්සේට බුදුවීමට සෙවණ දුන් ඇසටු වෘක්ෂයට සතියක් පුරා පූජා පැවැත්වීම සිදුකළ බුදුහිමියන්, අනතුරුව තමන් වහන්සේට උපකාර කළ පස්වන තවුසන්ට ද කළගුණ දැක්වීය.කැලණිය උප දිසාපතිතුමිය ද ගරු බුහුමනට ලක්විය යුතු රාජ්‍ය නිලධාරිනියකි. මා ඇයට ප්‍රාදේශීය ලේකම් තුමිය යැයි නොකියමි. මන්ද එහි ගාම්භීරත්වයක් නැත. දිසාපති තුමා, දිසාපති තුමිය වදන නැවත මේ රටේ පණගැන්විය යුතුය.කැලණිය සාසනාරක්ෂණ මණ්ඩලය දහම් සේවාවනට අමතරව මෙවැනි කළගුණ දැක්වීමේ උපහාර උත්සව ද කිරීම යෝග්‍ය ක්‍රියාවකි. උප දිසාපති තුමිය ලෙස මේ මහත්මිය කැලණියට සුවිසාල සේවාවක් කළ තැනැත්තියකි. එතුමිය මහා සංඝරත්නය සමඟද සුහදව කටයුතු කළ උපාසිකා මාතාවකි. වර්තමානය වනවිට සේවය ඇගයීම් සිදුකරනුයේ කලාතුරකිනි. එහෙත් සේවයේ අඩුපාඩු දකින්නෝ බොහෝය.ඇතැම් විහාරස්ථනයන්හි මේ වනවිට වස් ආරාධනා පින්කම් ද හරිහැටි සිදුනොවේ. ඒවා වයසින් අඩු දරුවනට භාරදී පැත්තකට වී සිටීම ප්‍රායෝගික නොවේ. එහෙත් විද්‍යාලංකාරයේ එය නියමාකාරයෙන් සිදුකෙරේ’. බෞද්ධ සිරිත් විරිත් මේ වනවිට පස්සට ඇදී ඇත. ගුණධර්ම පිරිහී ඇත්තේ ඒ නිසාය.කැලණිය පාලනය කිරිම අසීරු කටයුත්තකි. මන්ද මෙය සංකීර්ණ පෙදෙසකි. විවිධ ආගමිකයින්, ජාතිකයින් මේ තුළ සිටී. මෙහි පැල්පත් ද ඇත. බුදුන් වහන්සේ ද වැඩම කර ඇත. විවිධ ප්‍රශ්ණ කැලණියේ ඇත. උප දිසාපති තුමිය ලෙස ඇය මීට හොඳින් මූණ දී ඇත.මෙහිදී කථා කළ හිටපු කැලණිය ප්‍රාදේශීය ලේකම් පුෂ්පමාලා විජේරත්න මහත්මිය මෙසේ කීවාය.මගේ සේවයට මේ වනවිට වසර 1 1/2කි. මේ උපහාර උත්සවය මා හට සුවිශේෂී උත්සවයකි. මන්ද සාසනයෙන් පිදෙන උපහාර සදානුස්මරණීය බැවිනි.මගේ සේවයට මහා සංඝරත්නයෙන් මා නිරතුරුවම උපදෙස් ලබාගත්තා. ඒ නිසා එය හරිහැටි හා අවංක භාවයෙන් යුතුව කළ හැකි වූවා. කැලණිය ප්‍රදේශයේ සෑම විහාරස්ථානයකම හිමිවරුන් මට මහා ශක්තියක් වූවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092418</link>
    <topic>දක්ෂ ලේඛකයකුට හොඳ පොතක් මුද්‍රණය කොට එළි දැක්වීමට රුපියලක්වත් වැයවන්නේ නැහැ</topic>
    <author>නන්දික බැද්දේගම</author>
    <content>දක්ෂ ලේඛකයකුගේ නිර්මාණාත්මක හොඳ අත්පිටපතක් පොතක් ලෙස මුද්‍රණය කිරීමට ප්‍රකාශකයෙකු වෙත භාරදුන් පසු ලේඛකයකුට එම පොත මුද්‍රණය කිරීමට එක රුපියලක්වත් වැයවන්නේ නැහැ. සියලු වියහියදම් ප්‍රකාශකයා දරනවා යැයි ශ්‍රී ලංකා ලේඛකයන්ගේ ජාතික සන්ධානයේ මාතර දිස්ත්‍රික් සංගමයේ නව උප සභාපති ලේඛක ජයතිස්ස තෙන්නකෝන් මහතා පැවසීය.ඒ මහතා එසේ පැවසුවේ ශ්‍රී ලංකා ලේඛකයන්ගේ ජාතික සංවිධානයේ මාතර දිස්ත්‍රික් මහ සභාව පසුගියදා මාතර දිස්ත්‍රික් ලේකම් කාර්යාලයේ ශ්‍රවණාගාරයේ පැවති සභාව අමතමිනි.එහිදී තවදුරටත් අදහස් දැක්වූ ඒ මහතා පොතේ කර්තෘ හා ප්‍රකාශකයා අතර ඇතිවන ගිවිසුම අනුව පොත මුද්‍රණය කොට බෙදා හැරීමට මේ වගකීම ප්‍රකාශකයාට පැවරෙනවා. ප්‍රකාශකයා පොතේ සඳහන් කරන විකුණුම් මිලෙන් සියයට 10ක් කර්තෘගේ කොටස ලෙස ලබාදෙනවා.පොත් මුද්‍රණය කිරීමට රාජ්‍ය හෝ පෞද්ගලික අංශය අතදෙන්නේ නැහැ කියන කතාව වැරදියි. දක්ෂ ලේඛකයන්ගේ හොඳ අත්පිටපත් මුද්‍රණය කිරීමට ප්‍රකාශකයන් භාරගන්නවා. එමෙන්ම ආධුනික ලේඛකයන්ගේ අත්පිටපත් පවා ඔවුන් එම අත්පිටපත් සමීක්ෂණ මණ්ඩලයක් වෙත ඉදිරිපත් කොට මුද්‍රණය සඳහා සුදුසු පොත් තෝරාගෙන මුද්‍රණය කොට එළි දක්වනවා.රජ්‍ය ආයතන වන සංස්කෘතික කටයුතු අමාත්‍යාංශය, ජාතික පුස්තකාල සේවා මණ්ඩලය, ග්‍රන්ථ සංවර්ධන මණ්ඩලය අත්පිටපත් භාරගෙන හොඳ ඒවා එළි දැක්වීමට අත හිත දෙනවා. හොඳ පොතකට හැමවිටම ඉල්ලුමක් තිබෙනවා. රාජ්‍ය ආයතන එම පොත් ප්‍රමාණයක් කර්තෘගෙන් හෝ ප්‍රකාශකයාගෙන් මිලදී ගෙන රජයේ පුස්තකාලවලට බෙදා හරිනවා.එහෙත් ඒ කිසිම නිර්මාණශීලී බවක් නැති අධ්‍යාපනික වටිනාකමක් නැති පල්හෑලිවලට කිසිවකු මුද්‍රණය කිරීමට අනුග්‍රහය ලබාදෙන්නේ නැහැ. කර්තෘට ම තම අත්පිටපත පොතක් ලෙස කර්තෘ ප්‍රකාශනයක් ලෙස මුද්‍රණය කිරීමේ හැකියාව තිබෙනවා. එවිට සියලු වියදම් කර්තෘ ම දැරිය යුතුයි.පහළවිටියල ඊ. ඒ. පේමදාස කවියා අදහස් දක්වමින් කවියෝ වන අපට ;පාත් ලෙස කවි එළි දැක්වීමේ හැකියාවක් නැහැ. වසර 40කට වැඩි කලක් විවිධ පුවත්පත්වලට කවි මෙන්ම හිටිවන කවි ඉදිරිපත් කර ඇති අපට මේ ලේඛක ජාතික සංවිධානයේ සාමාජිකත්වය ලබාදෙන්න. අපගේ කවි පොත් ලෙස එළි දක්වන්න කිසිම රාජ්‍ය ආයතනයක් පෞද්ගලික ආයතනයක් උදව් කරන්නේ නැහැ.නන්ද හීනටිගල කවියා අදහස් දක්වමින් කවියෝ වන අපට කලාභූෂණ වැනි රාජ්‍ය සම්මාන හා ඇගයීම් ලැබිලා තිබෙනවා. දැනට වසර 50ක් පමණ කවිය පිළිබඳ අත්දැකීම් ඇති අප කවිපොත් මුද්‍රණයකොට එළි දක්වා නැතත් මේ සංවිධානයේ සාමාජිකත්වය ලබාදිය යුතුයි.මෙහිදී අදහස් දැක්වූ ශ්‍රීලංකා ලේඛකයන්ගේ ජාතික සංවිධානයේ මාතර දිස්ත්‍රික් සංවිධානයේ නව ලේකම් උපසේන ලියනගම ප්‍රවීණ ගත්කතුවරයා අද මේ සංවිධානයේ මවු සංගමයේ සාමාජිකත්වය දැරීමට ලේඛකයකුගේ සුදුසුකමවන්නේ පිටු 19 ළමා පොතක් හෝ පිටු 49ට වැඩි පොතක් ලියා එයට අයි. එස්. බී. එන්. අංකයක් ලබාගෙන මුද්‍රණය කොට ප්‍රකාශනයට පත්කොට තිබීමයි.ග්‍රන්ථ කර්තෘවරයකු තම පොත මුද්‍රණයෙන් එළි දක්වා තිබිය යුතුයි. පුවත්පත් කලාවේදීන්, ගීත රචකයින්, කවි රචකයින් තම නිර්මාණ පුවත්පත්වල පළවුණත් ඒවා පොතක් ලෙස සංස්කරණය කොට එළි දක්වන්න පුවත්පත්වලට කෙටිකතා, නවකතා කොටස් වශයෙන් ලියන ලේඛකයින්ද තම නිර්මාණ එකතුකොට පොතක් වශයෙන් එළි දක්වන්නට පියවර ගන්න. එවිට මවු සංගමයේ සාමාජිකත්වය ලබාගත හැකියි.මෙහිදී අදහස් දැක්වූ ශ්‍රී ලංකා ලේඛකයන්ගේ ජාතික සංවිධානයේ මාතර දිස්ත්‍රික් සංවිධානයේ නව සභාපති ප්‍රවීණ ලේඛක තල්පාවිල විජේසෝම මහතා ප්‍රසිද්ධ ප්‍රවීණ ලේඛකයන්ගේ නිජ බිමක් වූ මාතර පුරවරයේ ආධුනික ලේඛකයන්ට අතදීමට අප සංගමය ඉදිරියේ දී කටයුතු කරනවා.ඔවුන් වෙනුවෙන් ඉදිරියේදී වැඩමුළු පවත්වා ඔවුන්ගේ නිර්මාණ ග්‍රන්ථ ලෙස එළි දැක්වීමට අවශ්‍ය උපදෙස් හා මගපෙන්වීම ලබාදීමට අප සංගමය කටයුතු කරනවා.මෙහිදී ප්‍රවීණ ලේඛක පී. එස්. සුනිල් මහතා ද, සෝමලතා හතරසිංහ ලේඛිකාව ද අදහස් දැක්වූහ. ප්‍රවීණ ලේඛක සමරනායක විපුලගුණ ඇතුළු ලේඛක ලේඛිකාවෝ විශාල සංඛ්‍යාවක් මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092419</link>
    <topic>ලූනු මලක්...</topic>
    <author>ඡායාරූපය - පොළොන්නරුව විශේෂ ගාමිණී ඔබේසේකර</author>
    <content>එක බී ලූනු ගසකින් ‘බී’ ලූනු ගෙඩි 20ක් හටගැනීමේ පුවතක් පොළොන්නරුව ගල්අමුණ ගොවි ජනපදයෙන් වාර්තා වේ. ගල්අමුණ කෘෂි පර්යේෂණ නිලධාරී කේ. ජී. ජයරත්න මහතා සිය ගොවි ජනපදයේ මෙවර වගා කළ බී ලූනු වගාවේ අස්වැන්න නෙළීමේදී මෙසේ ගෙඩි 20ක් හටගෙන තිබූ බව පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092420</link>
    <topic>පළාත් මැතිවරණ ප්‍රතිඵලයෙන් එජාපයේ සහ ජවි‍ෙප කඩා වැටීම මැනවින් සනිටුහන් කළා</topic>
    <author>චින්තා රණසිංහ</author>
    <content>උතුර මධ්‍යම වයඹ පළාත් මැතිවරණ ප්‍රතිඵලයෙන් එක්සත් ජාතික පක්ෂයේ සහ ජනතා විමුක්ති පෙරමුණේ කඩා වැටීම මැනවින් සනිටුහන් කළ බව සාම්ප්‍රදායික කර්මාන්ත හා කුඩා ව්‍යසාය සංවර්ධන නියෝජ්‍ය ඇමැති වීරකුමාර දිසානායක මහතා පවසයි.මෙවර මැතිවරණය නිදහස් හා සාධාරණ මැතිවරණයක් බව සනාථ කරමින් නව නායකත්වයක් තෝරා ගැනීමට උතුරු පළාතේ ජනතාව ක්‍රියා කර ඇතැයි ද නියෝජ්‍ය ඇමැතිවරයා ප්‍රකාශ කරයි.ජනාධිපති මහින්ද රාජපක්ෂ මහතා ප්‍රමුඛ රජය එක්සත් ජනතා නිදහස් සන්ධානය ප්‍රජාතන්ත්‍රවාදය ආරක්ෂා කිරීමට කැප වූ ආයතනයක් බව ලෝකයට පෙන්වා ඇතැයි ද ඒ මහතා පවසයි.මෙවර පත් වූ නව නායකයින්ට උතුරු පළාතේ ජීවත් වන සියළු ජනතාවගේ ‍පොදු පහසුකම් සහ සියළු මානුෂික අවශ්‍යතා ඉටු කිරීමේ බාර දූර වගකීම පැවරී ඇතැයි ද ඒ මහතා පවසයි.උතුරු පළාතේ කවර හෝ නායකයෙකු ජාති ආගම්වාදය පැතිරීමට මෙතෙක් කටයුතු කළේ නම් එයට තිත තබා මහජන අවශ්‍යතා වෙනුවෙන් පෙනී සිටියහොත් එම මහජන නියෝජිතයින් ඉතිහාසගත වන බව ද නියෝජ්‍ය ඇමැති දිසානායක මහතා ප්‍රකාශ කරයි.උතුරු පළාතේ නව ජනතා පිබිදීමට අවශ්‍ය කටයුතු සැළසිම දෙමළ ජාතික සන්ධානයේ වගකීම බව ද ඒ මහතා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092421</link>
    <topic>වාස් ගු ණවර්ධනට හා ඔහුගේ පුතාටඇප ඉල්ලා ගොනු කළ පෙත්සම් සලකා බැලීම නොවැම්බර් 20දා</topic>
    <author>කුමුදු හෙට්ටිආරච්චි</author>
    <content>බම්බලපිටියේ කෝටිපති ව්‍යාපාරිකයෙකු වූ මොහොමඩ් සියාම් මහතා ඝාතනය සම්බන්ධයෙන් රක්ෂිත බාරයේ පසුවන හිටපු නියෝජ්‍ය පොලිස්පති වාස් ගුණවර්ධන මහතාට ඔහුගේ පුත් රවිදු ගුණවර්ධනට ඇප නියම කරන ලෙස ඉල්ලා ගොනු කර ඇති ඇප අයඳුම් පෙත්සම් සලකා බැලීම කොළඹ මහාධිකරණ විනිසුරු ලලිත් ජයසූරිය මහතා විසින් ලබන නොවැම්බර් මස 20 වැනිදාට කල් තබන ලදී.මේ ඇප අයඳුම් සම්බන්ධව කරුණු දැක්වීමට එදින‍ට අධිකරණය හමුවේ පෙනී සිටින ලෙස දන්වා විනිසුරුවරයා විසින් වගඋත්තර කරුවන් වන රහස්‍ පොලීසියේ විශේෂ අපරාධ අංශයේ ස්ථානාධිපති හා නිතිපතිට ඊයේ(23) මෙසේ නොතීසි නිකුත් කරන ලදී.වාස් ගුණවර්ධන මහතාගේ බිරිය වන ශ්‍යාමලී ප්‍රියදර්ශනී පෙරේරා මහත්මිය විසින් මේ ඇප අයඳුම් පත් අධිකරණයට ඉදිරිපත් කර තිබුණේ නීතීඥ තුසිත ගූණසේකර මහතා මගිණි.වසර 33ක් පොලිස් සේවයේ නියුතු වාස් ගුණවර්ධන මහතා ලංකාව තුළ බිහිසුණු අපරාධ රැසක් සම් බන්ධයෙන් සොයාබලා කටයුතු කළබව පැවසූ පෙත්සම් වෙනුවෙන් පෙනී සිටි නීතීඥ වසන්ත පිටිගල මහතා පෙත්සම් සම්බන්ධයෙන් කරුණු දැක්වීමට වගඋත්තර කරුවනට නොතීසි නිකුත් කරන ලෙස ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092422</link>
    <topic>බන්ධනාගාරයේ සිට කේරළ ගංජා බෙදාහැරීමේ ජාවාරමක් මෙහෙයවලා</topic>
    <author>සිරිසේන රාජපක්ෂ</author>
    <content>බන්ධනාගාරයේ සිට ජංගම දුරකථන මගින් කේරළ ගංජා මෙරට බෙදාහැරීමේ නිරතව දැනට බන්ධනාගාරගතව සිටින මහ මොළකරුගේ හා කේරළ ගංජා බෙදාහැරීමට සහාය දුන් ඔහුගේ සගයාගේ දුරකථනවල දත්ත ලබා ගැනීමට මාලිගාවත්ත පොලිසියේ දූෂණ මර්දන අංශයේ ස්ථානාධිපති චන්දන වන්නිආරච්චි මහතා ඊයේ (23) මාලිගාකන්ද මහේස්ත්‍රාත් අධිකරණයෙන් අවසර ඉල්ලා සිටියේය.පොලිසියේ එම ඉල්ලීමට ඉඩ දුන් මාලිගාකන්ද අතිරේක මහේස්ත්‍රාත් රෂන්ත ගොඩවෙල මහතා වැඩිදුර පරීක්ෂණ පවත්වා ප්‍රගතිය අධිකරණයට වාර්තාකරන ලෙස පොලිසියට නියෝග කළේය.මුහුදු මාර්ග හරහා ඉන්දියාවේ සිට ශ්‍රී ලංකාවට අපනයන කළ කේරළ ගංජා තොගයක් (කිලෝ 5 ½) ජංගම දුරකථන පණිවුඩ මඟින් මාලිගාවත්ත, දෙමටගොඩ ග්‍රෑන්ඩ්පාස් ප්‍රදේශවල බෙදාහැරීමට සූදානම් කර තිබියදී මාලිගාවත්ත පොලිසිය මඟින් කරන ලද වැටලීමකදී පසුගිය 17 වෙනිදා අත්අඩංගුවට ගෙන තිබේ.එසේ අත්අඩංගුවට ගන්නා ලද සැකකරු පොලිස් අධිකාරි (මධ්‍යම) පාලිත සිරිවර්ධන හා පොලිස් අධිකාරි මධ්‍යම (3) රංජිත් දයානන්ද යන මහත්වරුන්ගේ නියෝග මත ඊයේ (23) දක්වා රැඳවුම් නියෝග අනුව මාලිගාවත්ත පොලිසියේ රඳවාගෙන ප්‍රශ්න කර තිබේ.මාලිගාවත්ත පොලිසියේ දූෂණ මර්දන අංශයේ ස්ථානාධිපති චන්දන වන්නිආරච්චි මහතා විසින් එම සැකකරු ඊයේ අධිකරණයට ඉදිරිපත් කරමින් රක්ෂිත බන්ධනාගාරගත කරන ලෙස ඉල්ලා සිටියේය.එම ඉල්ලීමට අනුව අදාළ සැකකරු ඔක්තෝබර් මස 04 වෙනිදා දක්වා රිමාන්ඩ් භාරයට පත්කරන ලෙසද මහේස්ත්‍රාත්වරයා නියෝග කළේය. ‍ෙමසේ රක්ෂිත බන්ධනාගාරගත කෙරුණේ මාලිගාවත්ත ප්‍රදේශයේ පදිංචි මුස්ලිම් ජාතික එක් දරු පියෙකි. කලෙක සිට බන්ධනාගාරගතව සිටින මෙම මහා පරිමාණ කේරළ ගංජා ව්‍යාපාරය සිදුකර ඇත්තේ කලක් ඔහු සමඟ එකට සිටි මිතුරකු මාර්ගයෙනි.පොලිසිය විසින් තවදුරටත් කරන ලද ඉල්ලීමකට අනුව දැනට අත්අඩංගුවට ගෙන ඇති කේරල ගංජා තොගය රජයේ රස පරීක්ෂකවරයා වෙත යවා වාර්තාවක් ලබාගැනීමටද මහේස්ත්‍රාත්වරයා පොලිසියට අවසර දෙන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092423</link>
    <topic>ලක්සල නිල වෙබ් අඩවියට රජ්‍ය අංශයේ තෙවැනි තැන</topic>
    <author>චින්තා රණසිංහ</author>
    <content>ලක්සල ආයතනයේ www.laksala.gov.lk නිල වෙබ් අඩවිය වෙබ් සම්මාන උළලේ රජ්‍ය අංශයෙන් තෙවැනි ස්ථානය දිනා ගනිමින් ලෝකඩ සම්මානයෙන් පිදුම් ලබා තිබේ.තාක්ෂණික වශයෙන් පවතින විශිෂ්ට නිමාව, අන්තර්ගතය යන සාධක හේතුවෙන් ජාතික හස්ත කර්මාන්ත මණ්ඩලය හෙවත් ලක්සල ආයතනයට මේ සම්මානය හිමි වී ඇති අතර මේ වෙබ් අඩවිය ආරම්භ කොට මාස පහක් වැනි කෙටි කලක් ඇතුළත සම්මානයට පාත්‍ර වීම විශේෂත්වයකි.දේශීය හස්ත කර්මාන්ත ක්ෂෙත්‍රය හරහා බිහි වන නිර්මාණ ජාත්‍යන්තරයේ ප්‍රචලිත කිරීම වෙනුවෙන් ප්‍රමුඛතම ස්ථානයක පසු වන ලක්සල ආයතනයේ වෙබ් අඩවිය හරහා ආජ්‍ය ආයතනයක් ලෙස දැක්ම, මෙහෙවර, පුමුඛතම වටිනාකම, අළෙවිසැල්වල විහිදීම හා වාර්ෂික මූල්‍ය වාර්තා යනාදිය සම්බන්ධයෙන් නිවැරදිව සන්නිවේදනය කරමින් නිර්මාණය කර තිබීම මෙහි දී ඇගයිමට ලක්ව තිබේ.දර්ශනීය ඡායාරූප පෙළකින් සමන්විත වන www.laksala.gov.lk වෙබ් අඩවියේ එක් එක් නිෂ්පාදන පිළිබඳව වෙන වෙනම තොරුතුරු ඒකරාශීකොට තිබීම හා පහසුවෙන් පරිහරණය කිරීමේ පහසුවන අයුරින් නිර්මාණය කර තිබීම ඇගයිමට ලක් වී ඇත.කලක් පාඩු ලබන ආයතනයක්ව තිබූ ලක්සල නවීකරණය වීමත් සමඟ එම වෙබ් අඩවිය නිර්මාණය වූ අතර වෙබ් අඩවිය හරහා අන්තර්ජාල මිලදී ගැනීම්වලට යොමු විය හැකි වීම මෙහි ඇති විශේෂත්වයකි. තේ, කුළුබඩු, ඇඟලූම්, රෙදි, කළා නිර්මාණ, ලී කැටයම්, සම් භාණ්ඩ හා සෙරමික් භාණ්ඩ ඇතුළුව භාණ්ඩ ගණනාවක් Laksala.gov.lk හරහා ඇනවුම් කළ හැකි ය. ඇනවුම් කිරීමෙන් තෙදිනක් ඇතුළත දී ලෝකයේ ඕනෑම ස්ථානයකට සිය නිෂ්පාදන අදාල පාරිභෝගිකයන්ට ලබා දීමට ලක්සල ආයතනයේ අන්තර්ජාල සේවාව හරහා කටයුතු ක්‍රියාත්මක ය.වාණිජ වශයෙන් වටිනා, සමාජ වගකීම මැනවින් හදුනාගත් ව්‍යාපාරික ආයතනයක් ලෙස කටයුතු කිරීමේ අරමුණ ඇතිව ක්‍රියාත්මක ලක්සල වෙබ් අඩවිය විශ්වාසවන්ත ලෙසින් අන්තර්ජාල මිලදී ගැනීම් සඳහා මඟ විවර කර දීම ඇගයීමට ලක් වී තිබේ.භාණ්ඩ පිළිබඳ අවශ්‍ය තොරතුරු පැහැදිලි අයුරින් ලබා ගැනීමට පහසුවන සේ අංශ කිහිපයක් යටතේ භාණ්ඩ වර්ග කරමින් මිල ගණන් මෙරට ව්‍යවහාරික මුදල් ඒකකයට අමතරව තවත් මුදල් ඒකක කිහිපයක් යටතේ සටහන් කර තිබීම ද ඇගයීමට ලක් වී ඇත.2009 වසරේ සිට LK Domain ශ්‍රී ලාංකික අනන්‍යතාවය යටතේ ලියාපදිංචි වෙබ් අඩවි වෙනුවෙන් මේ තරඟය පැවැත්වෙන අතර සම්මාන උළෙලේ දී පාරිභෝගික හා විද්‍යුත් වාණිජ, ආයතනික, බැංකු හා මූල්‍ය, සංවර්ධන, රාජ්‍ය, මාධ්‍ය, විවෘත, පොදු සේවා හා අධ්‍යාපනික ක්‍රීඩා හා විශේෂාංග, සංචාරක යන අංශ යටතේ සම්මාන පිරිනැමීම සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092428</link>
    <topic>උතුරේ සමගිය රැක ගැනීම‍‍ දෙමළ සන්ධානයේ වගකීමක්</topic>
    <author/>
    <content>උතුරු පළාතෙන් ලබාගත් දේශපාලන ජයග්‍රහණය උපයෝගී කැරගෙන ශ්‍රී ලංකා රජයටත් එහි ස්වෛරීත්වයටත්, ජනතාවටත් අභියෝග කරන්නට දේශීය හා ජාත්‍යන්තර වශයෙන් දෙමළ සන්ධානය සූදානම් වන්නේ නම් නැවත වතාවක් නන්දිකඩාල් බලායෑමට සිදුවනු ඇතැයි ජාතික හෙළ උරුමයේ නායක ඇමැති පාඨලී චම්පික රණවක මහතා, කියා සිටියේය.දෙමළ ජාතික සන්ධානය උතුරු පළාත් සභා මැතිවරණයේදී ලබාගත් ජයග්‍රහණය සම්බන්ධයෙන් නිවේදනයක් නිකුත් කරමින් රණවක මහතා එසේ කියා සිටියේය‍.එම නිවේදනයේ මෙ‍ෙස්ද දැක්වේ.උතුරු පළාත් සභා මැතිවරණයෙන් දෙමළ ජාතික සන්ධානය ජයග්‍රහණය කැර ඇත. කොටි ත්‍රස්තවාදය යුදමය ලෙස පරාජය කැර වසර 04කට පසු ප්‍රථම වතාවට උතුරු පළාතට ලබා දුන් පළාත් සභා මැතිවරණය දෙමළ ජාතික සන්ධානය උපයෝගී කරගෙන ඇත්තේ තම ජාතිවාදී බෙදුම්වාදී ඊළාම් අරමුණු දෙමළ සමාජය මත පටවන්නටත්, නැවත වතාවක් දෙමළ සමාජය දේශපාලන වශයෙන් ප්‍රාණ ඇපයට ගැනීමත් සඳහාය.දෙමළ සන්ධානය තම ජයග්‍රහණය ගැන උදම් ඇනීමෙන් නතර නොවී, ශ්‍රී ලංකා රජයටත්, එහි සාමය ඒකීයත්වය අගයන බහුතර ජනතාවටත් සරදම් කරන්නට පටන්ගෙන ඇත. ශ්‍රී ලංකා රජය ලැබූ යුද ජයග්‍රහණය අභිභවා උතුරේ දෙමළ ජනතාව දේශපාලන ජයග්‍රහණයක් හිමිකරගෙන ඇති බවත්, එයට ගරු කැර දෙමළ ජනයාගේ අභිලාෂයන්ට ඉඩ නොදුනහොත් ඊළඟ පරපුර යළි ආයුධ අතට ගෙන සටන් කරන බවට ද තර්ජනය කැර ඇත.උතුරු පළාතෙන් ලබාගත් දේශපාලන ජයග්‍රහණය උපයෝගී කරගෙන ශ්‍රී ලංකා රජයටත්, එහි ස්වෛරීත්වයටත්, ජනතාවටත් අභියෝග කරන්නට දේශීය හා ජාත්‍යන්තර වශයෙන් දෙමළ සන්ධානය සූදානම් වන්නේ නම් නැවත වතාවක් දෙමළ සමාජයටත් දෙමළ අනාගත පරපුරටත් නන්දිකඩාල් බලා යාමට සිදුවනු ඇත. නැත්නම් ඒ 9 පාර දිගේ සංහිඳියාවට, සහජීවනයට දෑත් දිගුකළ හැකිය. මේ රටේ බහුතර ජනතාවගේ කැමැත්ත වනු ඇත්තේ දෙවැනි යෝජනාවයි. එයට පිටුපා දෙමළ සමාජය නැවත වතාවක් ඊළාම් බෙදුම්වාදයේ මරු කටට ගෙන යන්නේ නම් එහි වගකීම දෙමළ ජාතික සන්ධානය භාරගත යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=n13092429</link>
    <topic>කොළඹ-තරුණ බෞද්ධ සංගමය මෙහෙය වූ සාහිත්‍ය තරගාවලියේ ප්‍රතිඵල</topic>
    <author/>
    <content>කොළඹ - තරුණ බෞද්ධ සංගමයේ සිංහල සාහිත්‍ය කමිටුව මෙහෙය වූ සමස්ත ලංකා ගද්‍ය - පද්‍ය රචනා හා ගායනා තරගාවලිය සහ සිංහල පාලි ධම්ම, අභිධම්ම විභාගයේ ත්‍යාග ප්‍රදානෝත්සවය ලබන 28 වැනි දා සවස 2.30ට බොරැල්ල තරුණ - බෞද්ධ සංගම් ශාලාවේදී පැවැත් වේ.මෙම ත්‍යාග ප්‍රදානෝත්සවයේ මුලසුන බම්බලපිටිය වජිරාරාමවාසී පූජ්‍ය ත්‍රිකුණාමලයේ ආනන්ද අනුනායක හිමිපාණන් වහන්සේගේ ප්‍රධානත්වයෙන් පැවැත්වෙන අතර, කොළඹ තරුණ බෞද්ධ සංගමයේ සභාපති සුරේන් අභයගුණසේකර, සිංහල සාහිත්‍ය කමිටුවේ ලේකම් සුනිල් එස්. සිරිසේන, අධ්‍යාපන අමාත්‍යාංශයේ සෞන්දර්ය අධ්‍යක්ෂ තුෂාර ගුණතිලක, කොළඹ තරුණ බෞද්ධ සංගමයේ ප්‍රධාන ලේකම් සුමේද අමරසිංහ යන මහත්වරු උත්සව සභාව ඇමතීමට නියමිතය.ශ්‍රීමත් අනගාරික ධර්මපාලතුමාගේ 150 වැනි ජන්ම දිනය නිමිත්තෙන් පැවැත්වූ විශේෂ රචනා තරගයේ ප්‍රතිඵලබී.තරුෂි සඳුපමාද සිල්වා, සිරි විදුරජෝති දහම්පාසල, ස්වර්ණබිම්බාරාමය මුල්ලපිටිය බේරුවල, එච්.ඩබ්ලිව්.සී.පූර්නිමා හේවාවිතාරණ, ශ්‍රී ගුණරතන දහම් පාසල, සංඛපාල, කොළඹගෙ ආර්. කේ. ධනංජනී මල්ෂානී ශ්‍රී විමල දහම් පාසල හිඟුරකන්ද, බදුරලිය, ඩබ්ලිව්.බ්ලිව්.ටී. හසාරා කුලරත්න, කෑ / පින්නවල මධ්‍ය මහා විද්‍යාලය, රඹුක්කන, ජී.පී.එච්. වත්සලා ඉන්ද්‍රාණි බෝධිරාජ දහම් පාසල, ශ්‍රී බෝධිරාජාරාමය, මයිලපිටිය, වයි. චමෝදි එරංගා, ශ්‍රී විවේකාරාම දහම් පාසල දොඹගොඩ, හොරණ, ආර්.ජේ.එම්.ඒ.පී.පී.සංජීව බණ්ඩාර රූපසිංහ, ශ්‍රී පූර්වාරාම දහම් පසල, රඹුක්වැල්ල පුරාණ විහාරය, රඹුක්වැල්ල හුන්නස්ගිරිය; එම්. කවීෂා කාවින්දි, ශ්‍රී මහා බෝධි දහම් පාසල නෙළුව, ගාල්ල.කොළඹ තරුණ බෞද්ධ සංගමය පැවැත්වූ 2013 සමස්ත ලංකා ගද්‍ය පද්‍ය ගායනා අවසාන මහා තරගය සඳහා සුදුසුකම් ලැබූ ශිෂ්‍ය ශිෂ්‍යාවෝ (කනිෂ්ඨ අංශය)කේ.බී.ජී.පාරමී අංජුලා අමරතුංග සේනානායක දහම් පාසල, සිි සුමනාරාමය, දිද්දලිය- මීරියාගොඩ, ආර්.එම්.ජයනී ශෂිකලා සෝමරත්න, විශාඛා විද්‍යාලීය නේවාසිකාගාර දහම් පාසල, විශාඛා විද්‍යාලය - කොළඹ-05, පී.වී. චමිඳු පින්සාර විතාන, ශ්‍රී සුදර්ශනාරාම දහම් පාසල නෑබඩ පාර මතුගම, එම්.එම්.නිරෝෂන් බණ්ඩාර, ශ්‍රී මුනීද්‍රවංශ දහම් පාසල, ශ්‍රී ශෛලතලාරාමය, කපුලියද්ද, ඒ.පී. සෙනුරී සංජනා, ශ්‍රී මේදංකර දහම් පාසල ඉ/ වලහ පිටිය, නාත්තන්ඩිය.ජ්‍යෙෂ්ඨ අංශයඊ. එම් සරලා ශානිකා කරලියද්ද, ශ්‍රී ඥාණෝදය දහම් පාසල, කපුකොටුව, වාලවෙළ, මාතලේ, කේ.ඒ.ටී.සරාධිකා ලක්මාලි, ගලහිටියාව මධ්‍ය මහා විද්‍යාලය ගනේමුල්ල, ඩබ්ලිව්.ඒ. අශේන් චාරුක, ශ්‍රී සුචරිතවර්ධන දහම් පාසල, ශ්‍රී අභයාරාම පුරාණ විහාරය, පූජ්‍ය මුරුත්තෙට්ටුවේ ආනන්ද නාහිමි මාවත, කොළඹ 05, එච්.කේ.කේ. අංජලී නෙත්මිණි. විශාඛ විද්‍යාලීය නේවාසිකාගාර දහම් පාසල වජිර පාර, දහම් පාසල, කොළඹ 05, ආර්.ඩී.එම්.මහේෂි නවෝදිකා විමලචන්ද්‍ර, විශාඛා විද්‍යාලීය නේවාසික දහම් පාසල වජිර පාර කොළඹ 052013 සමස්ත ලංකා ගද්‍ය පද්‍ය කනිෂ්ඨ අංශයේ ත්‍යාගලාභීන්1. ජී. එම්. තරිඳු දිනුජය ලක්ෂාන්, ශ්‍රී සුචරිතෝදය දහම්පාසල, දවුල්දෙන, මැදවෙල, උඩුකිඳ 2. කේ.ජී.එස්. සංජනා තිලකරත්න, ශ්‍රී ගුණරතන දහම්පාසල - සංඛපාල, කොළඹගෙ ආර 3. පී.ඒ. සම්මානී තාරුකා ශ්‍රී ධම්ම කුසලන දහම්පාසල, සිසිලසගම, හම්බන්තොට, 4. සී. උමා ගයත්‍රී, කෑ‍ / පිංදෙණිය විද්‍යා චක්‍රවර්ති මධ්‍යම හා විද්‍යාලය, පිංදෙණිය, අටාල 5. කේ. ධනංජනී මල්ෂාණි. ශ්‍රී විමල දහම් පාසල, හිඟුරකන්ද, බදුරලිය.ජ්‍යෙෂ්ඨ අංශය (සමස්ත ලංකා)ප්‍රථම ස්ථානය: ආර්.ඒ. අයෝධ්‍යා රත්නායක ධම්ම නිකේතන දහම් පාසල, වෑකඩ යෝගියාන, දෙවන ස්ථානය:- එච්.එම්.ඩබ්ලිව් බුද්ධි නයනමලී, ශ්‍රී සුමනජෝති දහම් පාසල, රතුකොහොදිගල, තෙවන ස්ථානය. බී. තරුෂි සඳුපමාද සිල්වා සිරි විදුරජෝති දහම් පාසල, ස්වර්ණබිම්බාරාමය, මුල්ලපිටිය, බේරුවල,සිව්වන ස්ථානය, ආර්.එච් උදාරා සෙව්වන්දි, ශ්‍රී සුමණතිස්ස දහම් පාසල අත්තරගම, මැදවල (හා.ප) පස්වන ස්ථානය - ඩබ්ලිව්.ඩබ්ලිව්. තිසරි හසාරා කුලරත්න. කෑ/ පින්නවල මධ්‍ය මහා විද්‍යාලය, රඹුක්කන.සමස්ත ලංකා පද්‍ය රචනා අංශයේ ත්‍යාගලාභීන්ප්‍රථම ස්ථානය: එන්.පී. ලක්ෂිත පසිඳු මධුසංඛ, ශ්‍රී මහින්ද දහම් පාසල, ශ්‍රී බුද්ධ සෝෂාරාමය, අතුර, බුලත්සිංහල දෙවන ස්ථානය - ජී. උත්තරා නන්දදේව, ශ්‍රී සුමනතිස්ස දහම් පාසල පුවක්වත්ත, කොටපිටිය, දර්ගානගරය, තෙවන ස්ථානය, බී.එම්.ටී. දෙව්මිණි ගුණවර්ධන, ශ්‍රී සිද්ධාර්ථ දහම් පාසල, විවේකාරාමය, උතුරු කැබිල්ලේවෙල, බණ්ඩාරවෙල සිව්වන ස්ථානය, සුලක්නා කිත්මලී වික්‍රමතිලක මියුසියස් බාලිකා විද්‍යාලය, අංක 58 රොස්මීඩ් ප්‍රදෙස කොළඹ 08, පස්වන ස්ථානය: කේ. සචිත්‍රා නිල්මිණි, ශ්‍රී වජිරඥාණ දහම් පාසල, රජයේ විදුහල කිතුල්ගාඩ - අගලවත්ත.සමස්ත ලංකා ගද්‍ය රචනා ගුරු භවතුන් සඳහා තරගයේ ත්‍යාගලාභීන්ප්‍රථම ස්ථානය :- එම්. දිලිනි හේමචන්ද්‍ර, ශ්‍රී සුමන දහම් පාසල, ශ්‍රී ශෛලබිම්බාරාමය ආනන්දපුර පරකඩුව, දෙවන ස්ථානය:- ලලිතා වරාවිට, සිරිසිදුහත් ධර්ම විද්‍යාලය ජාතික නිවාස යෝජනා ක්‍රමය කිරිබත්ගොඩ, තෙවන ස්ථානය එච්. එම්. යූ. ජී. පොඩිමැණිකේ, ශ්‍රී ධර්මවර්ධන දහම් පාසල, ධර්මවර්ධනාරාමය, මහදොරලියැද්ද, මැදමහනුවර, හතරවන ස්ථානය - කේ. ඒ. දයානි ප්‍රියදර්ශනී අල්විස්, ශ්‍රී සුමනසාර දහම් පාසල, බෝධිරුක්ඛාරාමය, අටාල, පස්වන ස්ථානය - එච්. ඒ. ගිහාන් මධුසංඛ, ශ්‍රී සෝභිත දහම් පාසල ශ්‍රී සුදර්මාරාමය, මැටියලමුල්ල පයාගල.සමස්ත ලංකා ගද්‍ය රචනා තරගයේ කුසලතා හිමිකර ගත් සිසුන්සචිනි භාග්‍යා සමරවික්‍රම, ශ්‍රී ආනන්ද දහම් පාසල ශ්‍රී ආනන්දාරාමය, ආනමඩුව, එච්. ඩබ්ලිව්. සුමේදි මධුෂාණි ශ්‍රී සරසවි දහම් පාසල, මහ විදුහල මල්පෙත්තාව අම්බලන්තොට, පී. ජී. අශානිකා චාරුණී බප/කළු/දො‍ තෙඹුවන කනිෂ්ඨ විද්‍යාලය, තෙඹුවන, බී. යොනේෂි හිමාෂා පීරිස්, ශ්‍රී චන්දමුනි දහම් පාසල ශ්‍රී මේධානන්ද පාර, අකුරම්බොඩ, ජී. ජී. ඩබ්ලිව්. සමාධි සඳුනිකා වැල්ලම්පිටිය ශ්‍රී විමලාරාම දහම් පාසල, වැල්ලම්පිටිය, එච්. කවීෂා චලනි, ශ්‍රී සරසවි දහම් පාසල මහ විදුහල මල්පෙත්තාව අම්බලන්තොට, වයි. චමෝදි එරංගා ශ්‍රී විවේකාරාම දහම් පාසල දොඹගොඩ, හොරණ, එස්. සත්සරණී කන්නන්ගර, ශ්‍රී සුදර්ශන දහම් පාසල, මතුගම, ආර්. එම්. සී. ඩී. නර්මදා රාජපක්ෂ, ශ්‍රී රතනජෝති දහම් පාසල, සුන්දරාපොළ පාර, යන්තම්පලාව, කුරුණෑගල, කේ. ජී. කේ. වයි. මදුෂානි, ශ්‍රී සරණ දහම් පාසල, ගාල්ල වැලිදෙණිය කනිටු විදුහල, වැලිදෙණිය වඳුරඹ, එස්. එම්. එන්. එස්. කරුණාරත්න, ශ්‍රී මහින්ද දහම් පාසල කැකිරිගොඩ ගල්ලෑල්ල, දෙවනගල, මලිති නෙත්මිණි අල්ගෙවත්ත, ශ්‍රී සුමනරතන දහම් පාසල, ක්ෂේත්‍රාරාමය දූවවත්ත උණවටුන, යූ. බී. ඒ. වී. ප්‍රසාධිකා ධර්මසේන, ශ්‍රී සිද්ධාර්ථ දහම් පාසල, ශ්‍රී බෝධිරුක්ඛාරාම විහාරස්ථානය, යුනිට් 15, වෙන්ඩ්‍රාසන්පුර කන්තලේ, කේ. කනිෂ්කා උමයංගනී, ශ්‍රී මහින්ද දහම් පාසල ඇතුල්කෝට්ටේ, ඩබ්ලිව්. ඒ. වත්සලා එරන්දි ශ්‍රී සාරානන්ද දහම් පාසල, පාන්තිය, එම්. කවීෂා කාවින්දි ශ්‍රී මහාබෝධි දහම් පාසල, නෙළුව ගාල්ල.ගද්‍ය රචනා ජ්‍යෙෂ්ඨ අංශයෙන් කුසලතා හිමිකරගත් සිසුන් -එන්. සුගන්ධිකා නන්දසේන, ශ්‍රී මිහිඳු දහම් පාසල මිමීන්නාවල, මහපොතාන, එච්. ඩබ්ලිවි. සී. පී. හේවාවිතාරණ, ශ්‍රී චන්දසාර දහම් පාසල, වේවැල්දෙණිය, ඩී. එම්. චතුරි අසන්ති, ශ්‍රී සෝමාලෝක දහම් පාසල, පින්නගොඩ, අගලවත්ත, ඩබ්ලිව්. ජී. හංසිකා චාමලී ශ්‍රී සූරිය මහාරාජ දහම් පාසල, බුදුගල, කල්තොට බලංගොඩ, ජී. පී. එච්. වත්සලා ඉන්ද්‍රාණි, බෝධිරාජ දහම් පාසල, මයිලපිටිය, වයි. ඩී. ඉරේෂා ලක්මාලී බ/ශ්‍රී රතනසාර දහම් පාසල තලාකුඹුර, ගලඋඩ, හාලිඇළ, ජී. එච්. ඒ. ඩී. රත්නමාලි, බ/ශ්‍රී රතනසාර දහම් පාසල, තලාකුඹුර, ගලඋඩ, හාලිඇල, එස්. ඩී. ෂානි සඳකැලුම්, ශ්‍රී ධර්මාලෝක දහම් පාසල, දොරොව්ව, දිවුල්දෙණිය, යූ. ඩී. කුෂාණි රනීතා විජේරත්න, ශ්‍රී චන්ද්‍රසිරි දහම් පාසල, ශ්‍රී අම්බරුක්ඛාරාම විහාරස්ථානය, මාකවිට, දිනිති සුලේඛා සංජය ජාතුංගේ, ශ්‍රී ධම්මානන්ද දහම් පාසල, ඕමල්පේ, ඩබ්ලිව්. සෞම්‍යා සුපුණි, ශ්‍රී ධර්මාරාම දහම් පාසල කම්බුස්සාවල, බෙලිඅත්ත. මෙත්නි සෙනාලී ජයසූරිය, ශ්‍රී ජයසුමන දහම් පාසල, ජයසුමනාරාමය, කොටුවේගොඩ, මාතර, ආර්. ජේ. එම්. ඒ. පී. පී. ‍සංජීව බණ්ඩාර රෑපසිංහ, ශ්‍රී පුෂ්පාරාම දහම් පාසල, රඹුක්වැල්ල පුරාණ විහාරය, රඹුක්වැල්ල හුන්නස්ගිරිය, එම්. ජී. එච්. මධුවන්ති පෙරේරා, ශ්‍රී මහින්ද දහම් පාසල මහින්දාරාම පාර, ඇතුල්කෝට්ටේ, කෝට්ටේ.පද්‍ය රචනා තරගයෙන් කුසලතා සහතික ලද්දෝ -කේ. සිතාරා වියන්ගොඩ, ශ්‍රී රතනපාල දහම් පාසල, ශ්‍රී විජයාරාමය, හඳුගල, මාතර, පී. ඉමාෂි නිම්නාරා පීරිස්, ශ්‍රී ධර්මවර්ධන දහම් පාසල, පාඨලීරුක්ඛාරාම විහාරස්ථානය, පිංවල, පානදුර, වයි. මින්ලැසි රන්දිනී පෙ‍ෙර්රා, සිද්ධාර්ථ දහම් පාසල, සිද්ධත්ථාරාමය, ගල්තු‍ෙඩ්, පානදුර ඩී. වී. පී. අමා භාග්‍යා, ශ්‍රී යසෝදරා දේවි දහම් පාසල, වෝල්සන්ඩ් ජනපදය, විලානගම, ඩබ්ලිව්. ජී. ටී. දුලාජ් බණ්ඩාර, ශ්‍රී ධම්මානන්ද දහම් පාසල, ගම්මැද වතුගොඩ, යක්කල, ආර්. එම්. ජී. අයි. රත්නායක, ශ්‍රී සීලානන්ද දහම් පාසල ශ්‍රී ශෛලතලාරාමය, විල්බාගෙදර, බණ්ඩාරකොස්වත්ත, ඒ. ඩී. ඩී. චනුදීපා මැදපිටිය, ඉන්ද්‍රසුමන දහම් පාසල, ශ්‍රී විසුද්ධාරාමය, ඇරෑපොල, ඇහැලියගොඩ, ඩී. වයි. හිරෝෂිමා දයාරත්න, ශ්‍රී ධර්මවර්ධන දහම් පාසල, පාඨලී රුක්ඛාරාමය විහාරය, පිංවල, පානදුර, ආර්. කේ. කේ. එන්. මධුභාෂණ, ශ්‍රී සම්බුද්ධරාජ දහම් පාසල, මාලිගා රජමහා විහාරය, ගනේගොඩ හල්මිල්ලවැව, එම්. ඩී. එස්. එම්. සෙනෙවිරත්න, ශ්‍රී චන්ද්‍රානන්ද දහම් පාසල ටී 1/25, ආදර්ශ ගොවිපොළ කිරිවෙහෙර, කන්දකැටිය, කේ. බී. ප්‍රබෝදිනී ඒකනායක, සිරිසුමනසාර දහම් පාසල, ශ්‍රී බෝධිරුක්ඛාරාමය අටාල, පී. ඩී. එල්. හංසමාලී ජයසිංහ, ශ්‍රී සීලානන්ද දහම් පාසල, ශ්‍රී ශෛලතලාරාමය, බණ්ඩාර කොස්වත්ත, කේ. ඒ. එන්. එස්. ප්‍රේමරත්න, ශ්‍රී මහින්ද දහම් පාසල හය ඇඳහේන, මකුල්පොත, එස්. වයි. එම්. බොරලුගොඩ, ශ්‍රී ධීරානන්ද දහම් පාසල, අතරගල්ල, දළුවලතැන්න, මැණික්හින්න, පී. ආර්. වයි. එන්. ආර්. බණ්ඩාර, පුරාණ විහාරස්ථ දහම් පාසල පානකාව, කෑගල්ල, පී. එච්. සකුන්තලා කුමාරි, ශ්‍රී සරණංකර දහම් පාසල, කුඩා බුත්ගමුව, අංගොඩ, ටී. ඩී. කේ. එන්. සත්සරණි, සිරි සරණපාල දහම් පාසල, බෙංගමුව‍.ගුරුභවතුන්ගේ රචනා තරගයේ කුසලතා සහතික හිමිකරගත් ගුරුභවතුන් -ආර්. ජී. ටී. මධුෂානී ජයසිංහ, ශ්‍රී විමලධර්ම දහම් පාසල, අලවතුගිරි විහාරය, අලවතුගිරිගම, මක්කානිගම, ඊ. හසිතා මධුශානී, සිරිසරණපාල දහම් පාසල, බෙන්ගමුව, එස්. පී. රේණුකා දමයන්ති, නිදහස් ස්වර්ණ ජයන්ති දහම් පාසල, ශ්‍රී සුදර්ශනාරාමය, මාලිගාතැන්න, උහන යූ. ඩබ්ලිව්. අශිකා හිමාලී, ශ්‍රී සාරානන්ද දහම් පාසල, ලගිනගල, කොටවෙහෙරමංකඩ, බලන්ගොඩ හරහා ඩබ්ලිවි. ඩබ්ලිවි. පී. අනුරාධා ප්‍රනාන්දු, ශ්‍රී රතනජෝති දහම් පාසල, වෙරළුගොල්ල, බලන, ජී. සුධීරා මධුශානී, චිත්‍රානන්ද, ශ්‍රී ගුණරතන දහම් පාසල, කරවිටාගාර හලාවත. කේ. ජී. ලලානි ධම්මිකා, ශ්‍රී පඤ්ඤානන්ද දහම් පාසල, මෙත්තාරාමය, වරකාපිටිය, දෙනිපිටිය, ඩබ්ලිවි. එම්. ලුෂානි ප්‍රියලංකා, ශ්‍රී ධම්මරතන දහම් පාසල, ශ්‍රී මංගල බෝධිරාජාරාමය, බිබිලේගම, පස්සර, එච්. එම්. සී. එස්. තිලකරත්න, ශ්‍රී සම්බුද්ධ ජයන්තිකාරාම දහම් පාසල, තිස්මල්පොළ යටගම , රඹුක්කන, ඒ. ඒ. නිරංජලා සජීවනී, ශ්‍රී සුචරිතෝදය දහම් පාසල, සේරුපිට, කොහොලාන, කළුතර දකුණ, දයාරත්න වික්‍රමසේකර, සිරි වජිරඤාණ, ධර්මවිජය දහම් පාසල ධර්මායතනය, මැද්දවත්ත, මාතර, එම්. ඩී. යෝෂිත ලක්මාල්, ශ්‍රී උපනන්ද දහම් පාසල පුරාණ විහාරය, පිංවත්ත, දෙහිවල, ආර්. එම්. ශ්‍රී එන්. රසිකා තිලිනි, ශ්‍රී ධර්මාශෝක දහම් පාසල, රාවනාගොඩ, විජයබාහු කන්ද හැටන් හරහා, ලසන්ති නාරදා හපුආරච්චි, ශ්‍රී බෝධිරුක්ඛාරාම දහම් පාසල, බරණන්කට්ටුව, මුන්දලම, පී. එම්. පී. නිරෝෂා නිල්මිණි, ශ්‍රී පුන්‍යසාර දහම් පාසල, දික්කොහුපිටිය, හෙට්ටිමුල්ල, කෑගල්ල, ජී. හර්ෂනී මහේෂා, සිරි මිහිඳු දහම් පාසල, ශ්‍රී මහින්ද පිරිවෙණ, රණාල, ඩී. එන්. එල්. බී. මුණසිංහ, සිරි සැදැහැතිස් දහම් පාසල, ශ්‍රී බෝධිරුක්ඛාරාමය පමුණුගම අළුබෝමුල්ල ඩී. එම්. යූ. ක්‍රිෂාණි දිසානායක, ශ්‍රීපති සුචරිත දහම් පාසල, පොසොන්පුර දමන.සමස්ත ලංකා පාලි ධම්ම අභිධම්ම විභාගය - 2012පාලි ප්‍රාරම්භය -මාරඹේ සුසන්තා ලෝක මෑණියන් වහන්සේ, ශ්‍රී ගුණානන්ද නාහිමි අනුස්මරණ සදහම් සෙනසුන, කන්දේවැටිය තේවත්ත, නාවලගම, බල්ලකොටුව, කුසුමා වෙත්තසිංහ මහත්මිය, 376/ඒ 2 ශාන්ති මාවත, කිරිල්ලවල, කඩවත, ජනේශ්වරි චන්ද්‍රත්මා හේවාපන්න, ශ්‍රී ධම්මරතන දහම් පාසල, උත්තරාරාම පුරාණ විහාරය, මාලිගා ගොඩල්ල, උඩුගම්පොළ.පාලි මධ්‍යමආර්. එම්. රසිකා දමයන්ති, සිරි සිදුහත් දහම් පාසල, මානාභරණ රජමහා විහාරය, සියඹලාණ්ඩුව, මොනරාගල, එස්. ඒ. සී. එස්. විජේසේකර, සිරි සිදුහත් දහම් පාසල, මානාභරණ රාජමහා විහාරය, සියඹලාණ්ඩුව, මොනරාගල, එම්. ජී. ඉන්ද්‍රාණි පුෂ්පලතා, ධර්ම විජය දහම් පාසල, නිදන්වල දම්මින්න, පොළොන්නරුව.පාලි අවසානඩබ්ලිව්. එම්. කාංචනා බණ්ඩාර, සිරි සිදුහත් දහම් පාසල, මානාභරණ රජමහා විහාරය, සියඹලාණ්ඩුව, මොනරාගල, ටී. බී. අමිල ප්‍රසාද් ජයවර්ධන, තල්බැද්ද, බුළුපිටිය, නිල්ගල, බිබිල, ඒ. වී. නන්දාවතී, සිරි සිදුහත් දහම් පාසල, මානාභරණ රජමහා විහාරය, සියඹලාණ්ඩුව, මොනරාගල.ධම්ම ප්‍රාරම්භක‍මාරඹේ සුසන්තාලෝක මෑණියන් වහන්සේ ශ්‍රී ගුණානන්ද නාහිමි අනුස්මරණ සදහම් සෙනසුන, කන්දේවැටිය, තේවත්ත, නාවෙලගම, බල්ලකොටුව, එච්. ඒ. ටී. සංජීවනි හෙට්ටිආරච්චි, ශ්‍රී සුමන දහම් පාසල, තරුණ බෞද්ධ සංගමය, කෑගල්ල, ඩබ්ලිවි. ඩබ්ලිවි. එම්. හේෂානි දිනේෂිකා, ශ්‍රී ධර්මවිජය දහම් පාසල, නිදන්වල, දම්මින්න, පොළොන්නරුව, එස්. පී. ශෂිකලා දිල්හානි, ශ්‍රී ධර්මවිජය දහම් පාසල, නිදන්වල දම්මින්න පොළොන්නරුව.ධම්ම මධ්‍යමඑස්. ඒ. සී. එස්. විජේසේකර, සිරි සිදුහත් දහම් පාසල්, මානාභරණ රජමහා විහාරය, සියඹලාණ්ඩුව, මොනරාගල, ආර්. එම්. රසිකා දමයන්ති, සිරි සිදුහත් දහම් පාසල, මානාභරණ රජමහා විහාරය, සියඹලාණ්ඩුව, මොනරාගල, එච්. ජී. ඉන්ද්‍රාණි පුෂ්පලතා, ධර්මවිජය දහම් පාසල නිදන්වල, දම්මින්න, පොළොන්නරුව.ධම්ම අවසානටී. බී. අමිල ප්‍රසාද් ජයවර්ධන, තල්බැද්ද බුළුපිටිය, නිල්ගල, බිබිල, එස්. එච්. ජී. සරත් කුමාර, අංක 130/ඒ, කොහොඹගහවත්ත, යකාගල අගුණකොලපැලැස්ස, ඩබ්ලිව්. එම්. කාන්චන බණ්ඩාර, සිරි සිදුහත් දහම් පාසල, මානාභරණ රජමහා විහාරය, සියඹලාණ්ඩුව, මොනරාගල.අභිධම්ම ප්‍රාරම්භමාරඹේ සුසන්තාලෝක මෑණියන් වහන්සේ, ශ්‍රී ගුණානන්ද නාහිමි අනුස්මරණ සදහම් සෙනසුන, කන්දේවැටිය තේවත්ත, නාවලගම, බල්ලකොටුව, පී. ඩී. තිළිණි නිමංසා ප්‍රියදර්ශනී, ශ්‍රී සුමන දහම් පාසල, තරුණ බෞද්ධ සංගමය, කෑගල්ල, පූජ්‍ය මුතුකණ්ඩියේ නන්ද හිමි, ශ්‍රී ඥාණප්‍රදීප දහම් පාසල, අම්පාර පාර, 4 කණුව, සියඹලාණ්ඩුව, මුතුකණ්ඩිය.අභිධම්ම මධ්‍යමආර්. එම්. රසිකා දමයන්ති, සිරි සිදුහත් දහම් පාසල, මානාභරණ රජමහා විහාරය, සියඹලාණ්ඩුව, මොනරාගල, එස්. ඒ. සී. එස්. විජේසේකර, සිරි සිදුහත් දහම් පාසල, මානාභරණ රජමහා විහාරය, සියඹලාණ්ඩුව, මොනරාගල, එච්. ජී. ඉන්ද්‍රාණි පුෂ්පලතා, ධර්මවිජය දහම් පාසල, නිදන්වල, දම්මින්න (දම්මින්න)අභිධම්ම අවසානටී. බී. අමිල ප්‍රසාද් ජයවර්ධන, තල්බැද්ද, බුළුපිටිය, නිල්ගල, බිබිල, ඒ. වී. නන්දාවතී, සිරි සිදුහත් දහම් පාසල, මානාභරණ රජමහා විහාරය, සියඹලාණ්ඩුව, මොනරාගල..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=r1309241</link>
    <topic>යට ඇඳුම හෝදන්න ගඟට බැහැපු වැලිගොඩ දමන්නා ‘වැලි වළකට’ බිලි</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>වෘත්තියෙන් වැලිගොඩ දමන අයෙක් තමන් ඇඳ සිටි යට ඇඳුම සේදීමට ගඟට බසින ලද විට වැලි කපා ගොඩ දැමීමෙන් සෑදුණු වළකට වැටී (22) මියගොස් ඇත. මියගොස් ඇත්තේ අංක 56 ආඩිමුල්ල කටාන පදිංචි චක්‍රවර්තිගේ සුජිත් රොෂාන් ප්‍රනාන්දු (37) නමැති දෙදරු පියෙකි.මියගිය අයගේ රැකියාව වැලි‍ගොඩ දැමීමයි. ඔහු වැලිගොඩ දමන ලද මිතුරකු සමඟ මත් පැන් පානය කර ඇත. පසුව දෙදෙනාම තමන් වැලිගොඩ දමන ලද ස්ථානයට ආසන්නයේ ඇති මාඔයට බැස දියනෑම කර තිබේ. නෑම හමාර කළ දෙදෙනා ගොඩට පැමිණියහ. මිය ගිය අයගේ යට ඇඳුමේ වැලි තිබුණු බැවින්, එය සෝදා ගැනීමට නැවත ගඟට බැස තිබේ.මොහොතකින් මියගිය අය වැලිගොඩ දමන ලද වළකට වැටී නොපෙනී ගොස් ඇති අතර පිරිස එක්ව සිරුර ගොඩ ගන්න විට ඔහු මිය ගොස් සිටි බව කියයි. මරණ පරීක්ෂණය මීගමුව රෝහලේ වැඩබලන වේයන්ගොඩ බෙම්මුල්ල කොට්ඨාසයේ හදිසි මරණ පරීක්ෂක වෛද්‍ය ශ්‍රීමාරසිංහ මහතා විසින් පවත්වන ලදී. කොච්චි‍කඩේ පොලිසියේ පොලිස් සැරයන් 26195 ජයලත් ප්‍රනාන්දු මහතා සාක්කි මෙහෙයවිය.සහකාර මීගමුව දිසා මහ ‍රෝහලේ සහකාර අධිකරණ වෛද්‍ය නිලධාරි මලිත් සිල්වා මහතා පශ්චාත් මරණ පරීක්ෂණය පවත්වා දියේ ගිලීමෙන් හුස්ම ගැනීමට නොහැකිවීම නිසා සිදුවූ මරණයක් බවට වාර්තා කළේය.හදිසි මරණ පරීක්ෂක වෛද්‍ය ශ්‍රී මාරසිංහ මහතා සාක්කි හා පශ්චාත් මරණ පරීක්ෂණ වාර්තාව සැලකිල්ලට ගෙන දියේ ගිලීමෙන් සිදුවූ හදිසි මරණයක් බවට සිය තීන්දුව ප්‍රකාශයට පත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=r1309242</link>
    <topic>කසියා බොන්න සල්ලි නොදුන්නාට බිරියටයි නැන්දටයි පිහියෙන් කොටලා</topic>
    <author>මාතර සමූහඩබ්ලිව් ‍. පී. ධර්මසේන</author>
    <content>බීමට මුදල් නොදුන්නැයි කියා කෝපයට පත් වතුකම්කරුවකු තේ කපන පිහියකින් බිරියට සහ නැන්දම්මාට පහර දීලා පලා ගොස් තිබේ. පසුගිය 22වැනි දින අලුයම 4.30ට පමණ මුලටියන දිද්දෙනි පොතවත්ත, පොල්ගහ හේන කොටසේ ලැයිමක මෙය සිදු වී ඇත.මෙයින් තුවාල ලැබූ බිරිය සහ ඇගේ මව මේ වනවිට රෝහල් ගතකර ති‍ෙබ්.සිද්ධිය වූ දින රාත්‍රී නින්දට ‍ෙගාස් අලුයම 4.30ට වැඩට යාම සඳහා අවදි වී ඇති සැකකරු නැවත බිරිය සමඟ රණුඩුවක් ඇති කරගෙන ඇති අතර ඇය බේරීමට මැදට පැන්න බිරියගේ මවට සහ බිරියට තේ කපන පිහියෙන් පහර දී පලාගොස් ඇත. සිද්ධිය පිළිබඳ මාවරල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=r1309243</link>
    <topic>නවුපර්ට වෙඩි තබා පලාගිහින්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>හක්මණ මීඇල්ල බඩබද්ද ප්‍රදේශයේ පසුගිය 22 වැනි දින රාත්‍රී 10.30ට පමණ නිවෙසකට කඩා ඇති සන්නද්ධ පිරිස නිවෙසේ සිටි අයට වෙඩි තබා කඩුවලින් පහරදී නිසා තුවාල ලැබූ තිදෙනෙක් වලස්මුල්ල, තංගල්ල යන රෝහල්වලට ඇතුළත් කර තිබේ‍.මේ සිද්ධියෙන් නිවෙස් හිමි මොහොමඩ් නවුපර් නමැති අය ඇතුළු තිදෙනෙක් තුවාල ලබා ඇත. සිද්ධියට පැමිණ ඇති මුස්ලිම් ජාතික සැකකරුවන් හය දෙනකු අත්අඩංගුවට ගැනීමට හක්මණ පොලීසිය පරීක්ෂණ පවත්වයි‍.සිද්ධිය සැළවෙන අයුරු මෙසේය. පැමිණිලිකාරයා‍ෙග් නිවෙසේ රාත්‍රී කෑම සඳහා වැලිගම ප්‍ර‍ෙද්ශයේ මුස්ලිම් ජාතික ඥාති පිරිසක් පැමිණ කෑම ගනිමින් සිටින අවස්ථා එළිමහනෙන් “නවුපර්” එළියට බැහැපන් කියා අඬගසන ශබ්දය ඇසී ඔහු එළියට බහිනවිට ගල්කටස් එකකින් වෙඩි තබමින් පැමිණි සැකකරැවන් එහි සිටි පිරිසට කඩුවකින් පහරදී ත්‍රිවීලර් රථ 4කට අලාභහානි කරමින් පලාගොස් තිබේ. හක්මණ පොලිසිය සිද්ධි ය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=r1309244</link>
    <topic>මෙන්න අදහන්න වටින පොලිස් ලොක්කෙක්</topic>
    <author>ඇල්පිටිය සමූහ</author>
    <content>පොලිස් නිල ඇඳුමක් ඇඟලාගත් කෙනෙක් දුටු පමණින් බොහෝ දෙනෙක් ඔහු දෙස වපර ඇසකින් බලන්නට පුරුදුව සිටිති. ඒ මහජනතාවගේ දැකීමේ දෝෂයක් නිසා නොවේ. නිල ඇඳුම ඇඟලාගෙන බොහෝ දෙනා කරන ඊට නොගැළ‍ෙපන වැඩ නිසාවෙනි.එහෙත් එවන් නිලධාරීන් අතර රාජකාරියටත් එහා ගිය දේවකාරි කරන පොලිස් නිලධාරීන් ද ‍ අප අතර වෙති. අප අද කතා කරන මේ පොලිස් නිලධාරියා ද එවැනි කෙනෙකි.ඔහු ඇල්පිටිය මුලස්ථාන පොලිස් පරීක්ෂක බී. ඒ. රොහාන් පුෂ්පකුමාර මහතාය.ඔහු ඉකුක් සිකුරාදා උදෑසන ඇල්පිටිය ප්‍රදේශයට ගියේ පාසල් යන දරුවන් ප්‍රධාන පාරවල් හරහා පාර මැරුවෙන ස්ථානවල රාජකාරියේ යෙදී සිටින පොලිස් නිලධාරීන් පිළිබඳ පරීක්ෂන කිරීම සඳහාය. ඒ අනුව ඔහු අනුරුද්ධගම කණිටු විදුහල අසළට යන විට එහි රාජකාරියට යොදා සිටි පොලිස් නිලධාරියා පැමිණ සිටියේ නැත.තමන් ආ ජීප් රථය අසල වූ ක්‍රීඩා පිටියේ නතර කළ රොහාන් පුෂ්පකුමාර මහතා වහාම ප්‍රධාන පාරට පැමිණ පාර හරහා මාරු වී පාසලට යන දරුවන්ට කහ ඉර හරහා මාරුවීමට රථ වාහන මෙහෙයවීම ඇරැඹීය. ඒ අතරේ ආ බස් රථ අසළ පිහිටි බස් නැවතු‍ම් පොළේ සිටි වෙනත් පාසල්වලට යන දරුවන්ට බස් රථය නතර නොකළේ එම බස්රථවල මගීන්ගෙන් පිරී තිබුණ නිසාය.ටික වේලාවකින් එතන රථ වාහන රාජකාරය සඳහා පොලිස් නිලධාරියකු පැමිණියේය. ඒ අනුව ඔහුට එම රාජකාරිය පැවරූ රොහාන් පුෂ්පකුමාර මහතා ජීප් රථය ප්‍රධාන පාරට ගෙන බස් නැවතුම් පොළේ සිටි පාසල් දරුවන් පිරිස එහි නංවා ගත්තේය. ඔවුන් බන්දුල සේනාධීර කණිටු විදුහලේ ඉගෙනුම ලබන දරුවන්ය. පුෂ්පකුමාර මහතා ඒ දරුවන් සියළුම දෙනා පාසල්වලට ඇරලූහ. මෙවන් නිලධාරීන් සැබවින්ම මුළු මහත් ජන සමාජයටම ආදර්ශක් ‍ෙනාවේද?.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=r1309245</link>
    <topic>හොර සල්ලි තොගයක් සමඟ පන්නෙගමු‍වේ දී කතක් මාට්ටු</topic>
    <author>සූරියවැව සමූහ පී . එස්. ගුණසේකර</author>
    <content>පන්නෙගමුව ප්‍රදේශයේ නිවෙසක පදිංචිව සිටි කාන්තාවක් රුපියල් දෙදාහේ (2000) ව්‍යාජ මුදල් නෝට්ටු 36ක් සමඟ තිස්සමහාරාම පොලිසිය මඟින් අත්අඩංගුවට ගෙන තිබේ.පන්නෙගමුව ප්‍රදේශයේ පෙරේදා (21) සිදුකරන ලද වැටලීමක දී ව්‍යාජ මුදල් නෝට්ටු සමඟ කාන්තාව පොලිස් අත්අඩංගුවට ගෙන ඇත.ඒවන විට ඇය සතුව තිබූ රුපියල් දෙදාහේ ව්‍යාජ මුදල් නෝට්ටු 36කි‍. වැටලීම සිදුකරන අවස්ථාවේ ඇය සමඟ සිටි පුද්ගලයෙක් පලා ගොස් තිබේ. ව්‍යාජ මුදල් නෝට්ටු සහ කාන්තාව සමඟ යතුරු පැදියක් ද ‍පොලිස් අත්අඩංගුවට ගෙන ඇත. වීරකැටිය ප්‍රදේශයේ කාන්තාවක් වන ඇය පන්නෙගමුව ප්‍රදේශයේ නිවෙසක් කුලියට ගෙන සිටි බවත්, පොලිස් පරීක්ෂණවල දී අනාවරණය වී තිබේ. පලාගිය සැකකරු ගොන්නෝරුව ප්‍රදේශයේ පදිංචිකරුවකු වන අතර ඔහු අත්අඩංගුවට ගැනීමට පොලිසිය පරීක්ෂණ ආරම්භ කර ඇත.පොලිස් අත්අඩංගුවට ගන්නා ලද ව්‍යාජ මුදල් නෝට්ටු සමඟ කාන්තාව සහ යතුරැ පැදිය ද තිස්සමහාරාම මහේස්ත්‍රාත් අධිකරණය වෙත ඉදිරිපත් කිරීමට නියමිතය. තිස්සමහාරාම පොලිස් ස්ථානාධිපති ප්‍රධාන පොලිස් පරික්ෂක ජානක පෙරේරා මහතා ප්‍රධාන අපාරාධ විමර්ශන අංශය වැඩිදුර පරීක්ෂණ පවත්වා‍ෙගන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=r1309246</link>
    <topic>පින්නවල බතඹුරේ ක්‍රීඩාංගණය සංවර්ධනයට ලක්ෂ 199ක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>දෙස් විදෙස් සංචාරකයන් ඇතුළුව ප්‍රදේශවාසීන්ගේ ප්‍රයෝජනය පිණිස පින්නවල අලි අනාථාගාරය ආසන්නයේ පිහිටි බතඹුරේ ක්‍රීඩාංගණය සංවර්ධනය කිරීමට රුපියල් එක්කෝටි අනූලක්ෂයක මුදලක් සබරගමුව පළාත් සභාව වැයකර තිබේ.ග්‍රාම නිලධාරි වසම් 89කින් සමන්විත රඹුක්කන ප්‍රාදේශීය ලේකම් කොට්ඨාසයේ විශාලතම ක්‍රීඩාපිටි දෙකින් එකක් ලෙස බතඹුරය ක්‍රීඩාපිටිය සැලකේ.වසර ගණානාවක් තිස්සේ ක්‍රීඩා පිටියක තිබිය යුතු අවම පහසුකම්වත් නොමැතිව ප්‍රදේශයේ ක්‍රීඩා සමාජ, යෞවන සමාජ ඇතුළු සංවිධාන ක්‍රීඩා කටයුතු සංවිධානය කර පැවැත්වූයේ මෙම ක්‍රීඩාපිටිය මුල් කරගෙනයි.ක්‍රීඩකයන්ගේ මෙන්ම පුවත්පත් මඟින් ක්‍රීඩාපිටිය සම්බන්ධව වාර්තා හා තොරතුරු සැලකිල්ලට ගෙන සබරමුව පළාත් ප්‍රධාන ඇමැති මහීපාල හේරත් මහතා සිය පළාත් සභාව මඟින් රුපියල් ලක්ෂ එකසිය අනූවක මුදලක් වෙන් කිරීමට පියවර ගැනීම ක්‍රීඩකයන් හට සතුට උපදවන්නකි.ක්‍රීඩාපිටිය නවීකරණය කිරීමේ වැඩකටයුතු ආරම්භ කරමින් ක්‍රීඩාපිටිය මහීපාල හේරත් ක්‍රීඩාංගණය ලෙස නම් කෙරිණි. ක්‍රීඩාංගණය නවීකරණය කරමින් මීටර් 200ක ධාවන පථයක්, නවීන කාය වර්ධන මධ්‍යස්ථානයක්, පේ‍්‍රක්ෂකාගාරයක් සහ ක්‍රීඩක ක්‍රීඩිකාවන් සඳහා විවේකාගාරයක් පළමු අදිරය යටතේ ඉදිකිරීමට සැලසුම් කර තිබේ.නවීකරණ කටයුතු ආරම්භ කිරීමේ උත්සවට සබරගමුව පළාත් ප්‍රධාන ඇමැති මහීපාල හේරත්, කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්, කෑගල්ල ප්‍රාදේශීය සභා සභාපති උපාලි දිසානායක රඹුක්කන ප්‍රාදේශීය සභා මන්ත්‍රී කපිල කුමාර අබේනායක මහත්වරු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=r1309247</link>
    <topic>දක්ෂ ක්‍රීඩිකාවට අත දුන්නොත් පින්</topic>
    <author>හොරණ සමූහ – බන්ධුල ආර්. ගුලවත්ත</author>
    <content>2003 – 2013 දක්වා දිගටම ජාතික මට්ටමේ ඇවිදීමේ තරගාවලියෙන් ශූරතාව හිමිකර ගනිමින් ජාත්‍යන්තර තලයේ විශිෂ්ට වාර්තා රාශියක් තබා ඇති හොරණ කහටපිටියේ ගීතා නන්දනී ගාල්ලගේ ක්‍රීඩිකාව අදත් ඊළඟ තරග ඉසව් සඳහා පුහුණුවීමේ කටයුතුවල යෙදෙනුයේ දහසක් බාධක හිරිහැර මධ්‍යයේය.ඇයට අද බලපාන මහා බාධකයක්ව ඇත්තේ ඇයගේ දක්ෂතා කුසලතාවලට ගැළපෙන රැකියාවක් නොමැති වීමය.ගැමි දිවියෙන් හිමි කර ගත් දිරියෙන් සිය අභීත ජව බලය විදහා දක්වන ඈ එඩිතරව පවසන්නේ කෙතරම් බාධක කරදර පැමිණියත් තමන් උපන් දේශයට මහත් කීර්තියක් ලබා දෙන තෙක් තමන්ගේ උත්සාහය අත් නොහරින බවයි. ඇය එසේ පවසන්නේ හදවතෙහි පිරුණු මහත් ආඩම්බරයෙනි.හොරණ කහටපිටියේ පුවක්ගහවිල නම් ගම්මානයේ නිවසක ඉතා අඩු පහසුකම් මධ්‍යයේ ජීවත්වන මේ ධාවන ශූරියගෙන්ම ඇගේ විශිෂ්ට වාර්තා තැබූ ගමන් මග ගැන විමසමු.මම පාසල් ගියේ ඔලබොඩුව ශ්‍රී සුමංගල මහා විදුහලට. 1993 දී මීටර් 400, 800, 1500 විතරක් නොවෙයි මීටර් 5000 මැරතන් එක දිනුවෙත් මම. 1994 – 95 වසරේ සමස්ත ලංකා පාසල් මලල ක්‍රීඩා තරගාවලියෙන් මම මීටර් 5000 විශිෂ්ට වාර්තාවක් තැබුවා. 1997 දී පාසල් දිවියට ආයුබෝවන් කියපු මම 1998 දී පෞද්ගලික රැකියාවට පිවිස විවාහ වුණා. එහෙත් ක්‍රීඩාවෙන් සමුගත්තෙ නෑ.ඔලබොඩුව ශ්‍රී සුමංගල මහා විදුහලේ ක්‍රීඩා නිලධාරිනි ඒ. චම්පිකා ‍ෙප්‍ර්මසිරිගේ උපදෙස් මත ගල් බොරලු සහිත පිට්ටනියේ පුහුණුවීම් කටයුතුවල යෙදුණාය. මේ දක්ෂ ක්‍රීඩිකාවට තමන්ගේ යැයි කියා පර්චස් 05ක බිම් අඟලක් නැත. ඇගේ ස්වාමිපුරුෂයා වන අසංක පතිරගේට ඔහුගේ ආතාගෙන් ලැබුණු ඉඩමේ අඩු පහසුකම් සහිත නිවෙසේ සිය යොවුන් වියේ දියණියන් සමඟ ජීවත්වෙති. ගමෙන් උපන් මේ දිරිය දියණියට, සූර ක්‍රීඩිකාවට ඇගේ හෙට දවස ශක්තිමත් කරන්නට අත හිත දෙන්නේ කවුද?.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=r1309248</link>
    <topic>තුන් හැවිරිදි දැරියකගේ රන් මාලය වියපත් කතක් හොරෙන් කපාගෙන</topic>
    <author>කළුතර මධ්‍යම සමූහ</author>
    <content>වයස අවුරුදු 31/2ක් වූ දැරියක පැලඳ සිටි රුපියල් 8000/-ක් වටිනා රන් මාලයක් බ්ලේඩ් තලයකින් කපා සොරකම් කරන ලැදැයි අධිකරණය හමුවට පමුණුවන ලැබූ 55 හැවිරිදි කාන්තාවක් රක්ෂිත බන්ධනාගාර ගත කරන ලෙස කළුතර ප්‍රධාන මහේස්ත්‍රාත් අරුණ අළුත්ගේ මහතා නියම කළේය.මෙසේ රක්ෂිත බන්ධනාගාරයට නියම වූයේ වාද්දූව පොතුපිටිය ගල්කැටියගොඩ පදිංචි කාන්තාවකි.කළුතර තිස්ස මධ්‍ය මහා විද්‍යාල භූමියේ පැවැති වැඩසටහනකට තම දියණිය සමඟ පැමිණ සිටි බවත් තමා දියණියට අයිස්ක්‍රීම් එකක් අරන් දීම සඳහා මඳක් ඉවතට ගියවිට සැකකාරිය දියණියගේ පංචායුධය සහිත රන් මාලය කඩාගත් බවත් ඒ අවස්ථාවේ දී ම ඇය අල්ලා පරීක්ෂා කරන විට ඇය ළඟ තිබී පංචායුධය සොයා ගත් බවත් පොලිසියට පැමිණිලි කළ බව උතුරු කළුතර පොලිස් ස්ථානාධිපති පොලිස් පරීක්ෂක ප්‍රශාන් ද සිල්වා මහතා අධිකරණයට වාර්තාකර තිබුණි.කාන්තා පොලිස් කොස්තාපල් මධුවන්තී මහත්මිය ඇය පරීක්ෂා කිරමේ දී ඇය ළඟ තිබී බ්ලේඩ් තලයක්ද සොයා ගත් බව පොලිසිය අධිකරණයට ඉදිරිපත් කළ වාර්තාවේ වැඩිදුරටත් සඳහන් වේ.දකුණු කළුතර, උතුරු කළුතර හා වාද්දූව යන පොලිස් බල ප්‍රදේශවල ඇය මේ ආකාරයෙන් කාන්තාවන්ගේ රන් මාල සොරකම් කර ඇති බවට තොරතුරු අනාවරණය වී ඇතැයි උතුරු කළුතර පොලීසියේ කොස්තාපල් රොහාන් මහතා අධිකරණය හමුවේ කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=r1309249</link>
    <topic>වලිසිංහ හරිස්චන්ද්‍ර සියවස් ගුණ සමරු උළෙල දා...</topic>
    <author>මීගමුව විශේෂ – එච්. ප්‍රනාන්දු</author>
    <content>බොදු පුනර්ජීවය වෙනුවෙන් ජීවිතය කැප කළ බ්‍රහ්මචාරී වලිසිංහ හරිශ්චන්ද්‍ර මහතාගේ සියවස් ගුණානුස්මරණ උත්සවය මීගමුව මහ හුණුපිටිය වලිසිංහ හරිශ්චන්ද්‍ර කෞතුකාගාරය සහ සංස්කෘතික කේන්ද්‍රස්ථානයේ දී සංස්කෘතික හා කලා කටයුතු පිළිබඳ ඇමැති ටී. බී. ඒකනායක මහතාගේ ප්‍රධානත්වයෙන් පැවැත්වේ.කැලණිය විශ්වවිද්‍යාලයේ සංස්කෘතික අධ්‍යයන අංශයේ මහාචාර්ය ඉඳුරාගාරේ ධම්මරතන නාහිමි සහ ගම්පහ දිස්ත්‍රික් පාර්ලිමේන්තු මන්ත්‍රීනී විශේෂඥ වෛද්‍ය සුදර්ශනී ප්‍රනාන්දු පුල්ලේ මහත්මිය හා කථිකාචාර්ය ජයාන් චානුක විද්‍යාපතිරණ, සංස්කෘතික කටයුතු පිළිබඳ අමාත්‍යාංශයේ අධ්‍යක්‍ෂ විජිත් කපුගල, සංස්කෘතික කටයුතු පිළිබඳ අමාත්‍යාංශයේ ලේකම් වසන්ත ඒකනායක, මීගමුව ප්‍රාදේශීය ලේකම් ඒ. කේ. ආර්. අලවත්ත යන මහත්වරුන්ගේ සහභාගිත්වයෙන් මේ ජාතික උත්සවය පැවැත්වීය.කෞතුකාගාරයේ සහ සංස්කෘතික කේන්ද්‍රයේ ඉදිකර තිබූ බ්‍රහ්මචාරී වලිසිංහ හරිශ්චන්ද්‍ර පිළිරුවට මල් කළඹක් තබා පුෂ්පෝපහාර දක්වන ලද්දේ ඇමැති ඒකනායක මහතා විසිනි.හරිශ්චන්ද්‍ර තුමා පිළිබඳ සකස් කරන ලද සමරු ග්‍රන්ථයක් එළිදැක්වීම සහ වලිසිංහ හරිශ්චන්ද්‍ර තුමාගේ ජීවන තොරතුරු ඇතුළත් වෙබ් අඩවියක් අන්තර් ජාලයට මුදා හැරීම ඇමැති ඒකනායක මහතා අතින් සිදු කැරිණි.මේ උත්සවය සංවිධානය කර තිබුණේ වලිසිංහ හරිශ්චන්ද්‍ර කෞතුකාගාරය සහ සංස්කෘතික කේන්ද්‍රය, සංස්කෘතික කටයුතු දෙපාර්තමේන්තුව සහ සංස්කෘතික හා කලා කටයුතු අමාත්‍යාංශය විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=s1309241</link>
    <topic>වසර තුනකට පසුව පාපැදි නිලවරණයක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපැදි සම්මේලනයේ නිලවරණය වසර 3කට පසුව පැවැත්වීමට සුදානම් වෙයි. එයට අමතරව කායවර්ධන හා ජිම්නාස්ටික් අතුරු කමිටු විසුරුවා නිලවරණ පැවැත්වීමට ක්‍රීඩා සංවර්ධන දෙපාර්තමේන්තුව කටයුතු යොදා ඇත.මේ පිළිබඳව කළ විමසීමකදී ක්‍රීඩා අධ්‍යක්ෂ ජෙනරාල් රංජිනී ජයකොඩි මහත්මිය පැවැසුවේ පාපැදි, කායවර්ධන හා ජිම්නාස්ටික් සංගම් තුනේම නිලවරණ නොවැම්බර් මස අග සතියේදී පැවැත්වීමට අපේක්ෂා කරන බවයි. නිලවරණයට අදාළ ගැසට් නිවේදනය මේ සතියේදී නිකුත්වනු ඇතැයි විශ්වාසය පළකළ ක්‍රීඩා අධ්‍යක්ෂ ජෙනරාල්වරිය සඳහන් කළේ අනතුරුව නාමයෝජනා කැඳවීම සිදුවන බවයි. මේ නිලවරණ තුනම ක්‍රීඩා අධ්‍යක්ෂ ජෙනරාල් රංජනී ජය‍කොඩි මහත්මියගේ අධීක්ෂණය යටතේ පැවැත්වේ.හෑන්ඩ්බෝල් නිලවරණයට අදාළ පාර්ශව කිහිපයක් දැනට අධිකරණ ක්‍රියාමාර්ගවල නිරතවී ඇති හෙයින් එම සංගමයේ නිලවරණය පසුව පැවැත්වීමට අදහස් කර ඇතැයි අධ්‍යක්ෂ ජෙනරාල්වරිය සඳහන් කළාය. ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් හා නියෝග පරිදි ක්‍රීඩා අතුරු කමිටු ඉක්මණින් අහෝසි කර නිලවරණ පැවැත්වීමට තමා කටයුතු කරන්නේ යැයි ජයකොඩි මහත්මිය පැවැසුවාය.ශ්‍රී ලංකා පාපැදි සම්මේලනයේ නිලවරණය අවසන් වරට පැවැතියේ වසර 2010දී වන අතර එහිදී එහි සභාපති ලෙස නියෝජ්‍ය පොලිස්පති කේ.පී‍.පී‍.පතිරණ මහතා හා ලේකම් ලෙස එන්.කරණාරත්න මහතා කටයුතු කළහ. වසර 2011දී නිලවරණය පැවැත්වීමට නොහැකිවු අතර පාර්ශව කිහිපයක් අධිකරණ ක්‍රියා මාර්ගවලට එළැඹියහ. එතැන් සිට වසර 2කට අධික කාලයක් පාපැදි ක්‍රීඩාව අතුරු කමිටු පාලනයකට යටත්වු අතර වත්මන් අතුරු කමිටු සභාපති ලෙස එයාර් වයිෂ් මාෂල් ගගන බුලත්සිංහල මහතා කටයුතු කරයි.පාපැදි නිලවරණය නීති විරෝධී බව පවසමින් වසර දෙකකට අධික කාලයක් පැවැති නඩුවක් පැමිණිලිකාර පැට්‍රික් හපුආරච්චි මහතා ඉල්ලා අස්කර ගැනීමෙන් නිලවරණය පැවැත්වීමට තිබු සියලු බාධක ඉවත්ව ගොස් ඇත. වසර 2011දී පැවැත්වීමට ගිය පාපැදි නිලවරණයේදී පැට්‍රික් හපුආරච්චි මහතාගේ නාමයෝජනාව ප්‍රතික්ෂේපවීම හා නියෝජ්‍ය පොලිස්පති කේ.පී.පී.පතිරණ මහතාගේ කාලයේ අක්‍රමිකතා සිදුව ඇතැයි පවසමින් නඩුව ගොණුකර තිබුණි.කායවර්ධන හා ජිම්නාස්ටික් නිලවරණ මේ වසරේදී පැවැත්වීමට කටයුතු යොදා තිබුණද පාර්ශව කිහිපයක් අතර මතභේද හේතුවෙන් ඒවා පැවැත්වීමට නොහැකි විය. කායවර්ධන නිලවරණයට එරෙහිවද පිරිසක් අතුරු තහනම් නියෝගයක් ලබා තිබු අතර මේ වනවටි එම අධිකරණ ක්‍රියා මාර්ග අවසන්වී තිබේ.තාවකාලිකව පත්කරන ලද කායවර්ධන අතුරු කමිටුවේ සභාපති ලෙස හිටපු සභාපතිවරයාම වු කපිල කුමාර මහතා හා ජිම්නාස්ටික් අතුරු කමිටුවේ සභාපති ලෙස එම්.රාජපක්ෂ මහතා නම් කිරීමට ක්‍රීඩා ඇමැතිවරයා පියවර ගෙන තිබුණි.පාපැදි, කායවර්ධන හා ජිම්නාස්ටික් නිලවරණ තුනම ක්‍රීඩා සංවර්ධන දෙපාර්තමේන්තුවේදී පැවැත්වෙනු ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=s1309242</link>
    <topic>ශ්‍රී ලංකා රගර් කණ්ඩායම අන්තර්ජාතික අවධානය දිනයි</topic>
    <author>‍ෆවුස් මොහොමඩ් තායිලන්තයේ සිට...</author>
    <content>තායිලන්ත සෙවන්ස් රගර් තරගාවලියේ තුන්වැනි තැන අත්කර ගැනීමට සමත්වු ශ්‍රී ලංකාව වර්තමානය වනවිට ආසියාවේ කැපී පෙනෙන කණ්ඩායම බවට පත්වී ඇතැයි අන්තර්ජාතික රගර් විචාරකයෝ පවසති. ආසියානු සත් සාමාජික රගර් පිටියේ විශිෂ්ටතම රටවල් ශ්‍රේණිගත කිරීමේ තරගමාලාවේ පළමුවැන්න ලෙස මැලේසියාවේ පැවැති තරගාවලියේ දී සිවුවැනි තැන ලැබු ශ්‍රී ලංකාව මෙවර තරගාවලියේ තුන්වැනි ස්ථානය හිමිකර ගැනීම ආසියාවේ සෙසු ප්‍රබල රටවලට දැඩි අභියෝගයක් වනු ඇතැයි ඔවූහූ පවසති.විශේෂයෙන් නායක මරිජා, ශ්‍රීනාත් සූරියබණ්ඩාර, චූල සුසන්ත හා සඳුන් හේරත්ගේ දස්කම් මෙවර තරගාවලිය පුරා කැපී පෙනුණි. මේ තරගාවලියේ පළමු දිනයේ පැවැති මූලික වටයේ තරග දෙකම ජයගත් ශ්‍රී ලංකාව ‘බී’ කාණ්ඩයේ පෙරමුණ ගැනීම කාගෙත් අවධානයට ලක්විය.කසකස්තානය සමග පැවැති පළමු තරගය ශ්‍රී ලංකාව ජය ගත්තේ ලකුණු 26-5ක් වශයෙනි. එහි පළමු භාගයේදී ශ්‍රී ලංකාව 21-0කින් පෙරමුණ ගත්තේය. වෘත්තීය මට්ටමේ ක්‍රීඩා රටාවක නිරත වු ශ්‍රී ලංකා ක්‍රීඩකයන් පළමු භාගයේදී විශිෂ්ට උත්සාහක දිනුම් තුනක් වාර්තා කළේය. ඊට ශ්‍රී ලංකා සත් සාමාජික රගර් පිලේ වේගවත්ම ක්‍රීඩකයා වන ශ්‍රීනාත් සූරියබණ්ඩාර රැස්කළ උත්සාහක දිනුම් 2ක් හා සඳුන් හේරත් රැස්කළ උත්සාහක දිනුමක් ඇතුළත් විය. දෙවැනි භාගයේ දී තරගයේ සිය තුන්වැනි උත්සාහක දිනුමක් රැස්කළ සූරියබණ්ඩාර ශ්‍රී ලංකා පිලේ ලකුණු සංඛ්‍යාව 26 දක්වා ඉහළ දැමුවේය. කසකස්තානයෙන් වාර්තා වුයේ දෙවැනි භාගයේ දී රැස්කළ උත්සාහක දිනුම පමණි.තියුණු මුහුණුවරක් ගත් චීන තායිපේ පිල සමග පැවැති දෙවැනි තරගයෙන් ශ්‍රී ලංකාව ජයගත්තේ ලකුණු 15-12ක් වශයෙනි. පළමු භාගය නිමාවනවටි උත්සාහක දිනුම් දෙකක් වාර්තා කළ ශ්‍රී ලංකාව ලකුණු 10-5ක් ඉදිරියෙන් පසුවිය. ජේසන් දිසානායක හා නායක ෆසීල් මරිජා උත්සාහක දිනුම් රැස් කළ අතර එම කාලයේදී චීන තායි‍පේ පිල වෙතින් එක් උත්සාහක දිනුමක් වාර්තා විය. දෙවැනි භාගය ආරම්භයේ සිටම දෙපිලම කරට කර සටනක නිරතවු අතර චීන තායිපේ පිල උත්සාහක දිනුමක් වාර්තා කරමින් ලකුණු 12-10කින් පෙරමුණ ගත්තේය. එහෙත් අවසන් මොහොතේ තරගයේ වාසිය සිය කණ්ඩායමට හරවා දෙමින් විශිෂ්ට උත්සාහක දිනුමක් රැස් කිරීමට සජිත් සාරාංග සමත්විය.ශ්‍රී ලංකා ක්‍රීඩකයන්ගේ විශිෂ්ට දස්කම් එළැඹෙන මුම්බායි සෙවන්ස් තරගාවලියේදී තවත් වර්ධනය වනු ඇතැයි විචාරකයෝ අනාවැකි පළ කරති.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=s1309243</link>
    <topic>බැරි නැති බර</topic>
    <author/>
    <content>දරු ප්‍රසූතිය සඳහා ඇයට තවත් ඉතිරිව ඇත්තේ සති දෙකක් වැනි සුළු කාලයකි. එහෙත් ඒ භාරදූර කර්තව්‍යය පිළිබඳව එතරම් තැකීමක් නොකරන ලියා ඈන් එලිසන් අයෝමය කාන්තාව ඇගේ ප්‍රියතම ඉසව්ව වන බරඉසිලීමේ ක්‍රීඩාවේ දිගටම නියැළී සිටින්නීය.ගර්භණී අවධියේදී මනා ශරීර සෞඛ්‍ය තත්ත්වයෙන් සිටීම සාමාන්‍යයෙන් සුවදායක ඇවිදීමකට හෝ ගර්භණී අවස්ථාවට උචිත ව්‍යායාම්වලට පමණක් සීමා වේ. සමහරු මෘදු පිහිනීමකද නිරත වෙති.එහෙත් දරු ප්‍රසූතියට තවත් දින කිහිපයක් පමණක් ඉතිරිව තිබියදී ලියා ඈන් එලිසන් තමන් ඉමහත් උනන්දුවක් දක්වන බරඉසිලීමේ කාර්යයේ නියැළෙන ඡායාරූප අන්තර්ජාලයට එක් කිරීමත් සමග ලොව කාන්තා පක්ෂය තුළ මහත් කැලඹීමක් හටගෙන තිබේ.එලිසන් දැනටමත් දෙදරු මවකි. “අම්මා කෙනෙක්ව සිටීමට මම ඉතාමත් කැමතියි. නමුත් ඒ එක්කම මගේ ශරීරයත් හොඳ පෙනුමට තියා ගන්න මට වුවමනායි” තිස්පස් හැවිරිදි මේ කායවර්ධන ක්‍රීඩිකාව පවසන්නීය.කෙසේ වෙතත් ලොස් ඇන්ජලීස් හි වැසියකු වන ඇයගේ මේ උත්සාහය හැම කෙනෙකුම හොඳින් බාර ගන්නේ නැත. මාස අටහමාරක ගැබිණියක වන එලිසන් මහත්මිය විවේචනය කිරීමට සමහරු පසුබට වී නැත.“මේ කාන්තාව මහත් අවමානයකි. ගර්භණීභාවය යනු සැහැල්ලුවෙන් සිටිමින් තමන්ගේ ශරීරය ගැන කල්පනාවෙන් සිටිය යුතු කාලයකි. එය සීමාව ඉක්මවා පරීක්ෂාවට ලක් කළ යුතු කාලයක් නොවේ” යැයි එක් විශාරදයෙක් පවසයි.“මෝඩ ගෑණි..” තවත් කාන්තාවක් කියයි.එලිසන් අනුමත කරන බොහෝ දෙනෙකුද සිටිති. “ගැබ්බරව සිටින කාලය තුළ සෑම දිනකම මැක්ඩොනල්ඩ් ආහාර ගන්නා අම්මලා ගැන අපි වඩා අවධානය යොමු කළ යුතුයි” කෙනෙක් කියා සිටී.තමන්ට ලැබෙන ප්‍රතිචාර පිළිබඳව විස්මයට පත්ව සිටින එලිසන් මෙසේ පිළිතුරු දෙයි : “මෙච්චර ආන්දෝලනයක් ඇතිවේවි කියා මා සිතුවේ නැහැ. මෙයින් මට මහත් ආඩම්බරයක් ඇතිවෙලා තියෙනවා. මිනිස්සු මට ආදරේ කරන බවක් හැඟෙනවා. වඩාත්ම වැදගත් කාරණය වන්නේ මේ විවේචනවලින් මට වැඩි ශක්තියක් දැනෙනවා.”මේ අතර ප්‍රසව හා නාරි වෛද්‍ය රාජකීය විදුහල ප්‍රකාශ කරන්නේ ගර්භණී කාලය තුළ ක්‍රීඩා ව්‍යායාම්වල නිරත වීම හිතකර විය හැකි බවයි.බරඉසිලීම, වැළකී සිටිය යුතු ක්‍රීඩාවක් ලෙසින් ලැයිස්තු ගත කර නැත. එහෙත් ගැබ්ගත් කාන්තාවන් ශරීර එකිනෙක ගැටෙන ක්‍රීඩා හා ස්කූබා ඩයිවින් වැනි ක්‍රීඩාවලින් වැළකී සිටිය යුතු බවටත් තමන්ගේ සමබරතාව නැති කර නොගන්නා ලෙසටත් නිර්දේශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=s1309244</link>
    <topic>කෞෂාල් සිල්වාගෙන් විශිෂ්ට පිතිහරඹයක්</topic>
    <author/>
    <content>දඹුල්ල ජාත්‍යන්තර ක්‍රිකට් ක්‍රීඩාංගණයේදී ඊයේ ආරම්භ වු නවසීලන්ත 'ඒ' පිල සමග දෙවැනි නිල නොලත් ටෙස්ට් තරගයේ පළමුව පන්දුවට පහරදෙන ශ්‍රී ලංකා 'ඒ' කණ්ඩායම කෞෂාල් සිල්වාගේ විශිෂ්ට පිතිහරඹ හේතුවෙන් පළමු ඉනිම සඳහා කඩුලු 3ක් දැවී ලකුණු 360ක් රැස්කරමින් ප්‍රබල තත්ත්තවයක පසුවිය.කෞෂාල් සිල්වා මේ තරගාවලියේ දෙවැනි ශතක ඊයේ වාර්තා කළ අතර පළමු දිනට තරගය නතර කරනවිට නොදැවී ලකුණු 150ක් රැස් කරගෙන සිටියේය. ඊට පන්දු 290කදී හතරේ පහර 23ක් ‍ඇතුළත්ව තිබුණි. තරගාවලියේ පල්ලේකැලේ ක්‍රීඩාංගණයේදී පැවැති පළමු තරගයේ පළමු ඉනිමේදීද ලකුණු 103ක් රැස් කර තිබිණි. ‍කෞෂාල් සමගින් සිවුවැනි කඩුල්ල සඳහා පිටියේ රැදී සිටි කිත්රුවන් විතානගේ නොදැවී ලකුණු 32ක් රැස් කරගෙන සිටියේය.ශ්‍රී ලංකා 'ඒ' පිලේ නායක දිනේෂ් චන්දිමාල් කාසියේ වාසිය දිනාගනිමින් පළමුව පන්දුවට පහරදීමට තීරණය කළේය. ඉනිම ආරම්භ කරමින් තරගයේ පළමු ඕවරයේ තෙවැනි පන්දුවෙන් කුසල් ජනිත් පෙරේරා ලකුණු ලබාගැනීමට පෙර යළි ක්‍රීඩාගාරයට හරවා යැවීමට ඩග් බ්‍රේස්වෙල් සමත්විය. පිත්තේ වැදුණු පන්දුව නායක ටොම් ලේතම් සුරැකිව රැකගැනීමෙන් කුසල්ගේ ඉනිම නිමාවට පත්විය.ආරම්භක පිතිකරු දිමුත් කරුණාරත්න සමග දෙවැනි කඩුල්ල එක්වු කෞෂාල් සිල්වා ශ්‍රී ලංකා ඉනිම ගොඩනගමින් මුළු ලකුණු සංඛ්‍යාව 153 දක්වා ඉහළට ගෙන ගියේය. දිවා විවේකය සඳහා තරගය නතර කරන විට ශ්‍රී ලංකා ලකුණු පුවරුව එක් කඩුල්ලකට ලකුණු 83ක් ලෙස සටහන් විය. ඒ වනවිට දිමුත් ලකුණු 46ක් හා කෞෂාල් ලකුණු 31ක් රැස්කර ගනිමින් නොදැවී කඩුල්ලේ රැදී සිටියේය. දිවා විවේකයෙන් අනතුරුව තවත් ලකුණු 69ක් එක්වෙද්දී ශ්‍රී ලංකා ඉනිමේ දෙවැනි කඩුල්ල බිඳ වැටිණි. ඉනිමේ 45වැනි ඕවර ක්‍රියාත්මක කළ මැට් හෙන්රිගේ අතට උඩ පන්දුවක් දෙමින් දිමුත් කරුණාරත්න දැවී යන විට පන්දු 120කදී ලකුණු 84ක් රැස් කරගෙන සිටියේය.දෙවැනි කඩුල්ලට දිමුත් හා කෞෂාල් ලකුණු 152ක සබඳතාවක් ගොඩනැගීය.පළමුවරට දඹුල්ල ක්‍රිකට් ක්‍රීඩාංගණයේදී තරගයකට එක්වු නායක චන්දිමාල් ලකුණු 80ක් රැස් කළේය.තෙවැනි කඩුල්ලට කෞෂාල් සමග එකවු චන්දිමාල් මුළු ලකුණු සංඛ්‍යාව 299දක්වා ඉදිරියට ගෙන ගියේය. පන්දු 102කට මුහුණදුන් චන්දිමාල් හතරේ පහර 10ක් හා හයේ පහර 2ක් ඉනිමට එක් කර තිබිණි.ශ්‍රී ලංකා 'ඒ'-360/3යි. (ඕවර 90) කෞෂාල් සිල්වා නොදැවී 150, දිමුත් කරුණාරත්න 84, දිනේෂ් චන්දිමාල් 80, කිත්රුවන් විතානගේ නොදැවී 32.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=s1309245</link>
    <topic>ලාංකික මලල ක්‍රීඩා ඔක්තෝබර් 12-13</topic>
    <author/>
    <content>ලාංකික ජවන හා පිටිය සමාජය 51වැනි වරට සංවිධාන කරන මලල ක්‍රීඩා උළෙල ලබන මස 12-13 දෙදින දියගම මහින්ද රාජපක්ෂ ක්‍රීඩාංගණයේදී පැවැත්වේ.තරගාවලියට අවු.11, 12, 13, 14, 16, 18, 20න් පහළ හා විවෘත කාන්තා පිරිමි ලෙස තරග ඉසව් ඇතුළත් වන අතර අවු.11සිට 13 දක්වා අවසන් තරග නොපැවත්වේ. ඒ සඳහා අදාල පරිසාධන මට්ටම ඉක්මන සියලුම ක්‍රීඩක ක්‍රීඩිකාවන්ට කුසලතා සහතික පිරිනැමේ.තරගාවලියට ඇතුළත් වීමේ අවසාන දිනය ලබන මස 8 වැනිදා වන අතර අයැදුම්පත් ලාංකික ජවන හා පිටිය සමාජයේ ලේකම් වෙත යොමුකළ යුතුය. වැඩි විස්තර දු.ක 0723637784 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=f1309241</link>
    <topic>මේක ජනපතිතුමන් ලද පුද්ගලික ජයග්‍රහණයක්</topic>
    <author/>
    <content>වයඹ, මධ්‍යම සහ උතුර පළාත් සභා මැතිවරණ ප්‍රතිඵලය විග්‍රහ කරමින් ජ්‍යෙෂ්ඨ අධිනීතිඥ ගෝමින් දයාශ්‍රී මහතා සමඟ කළ සාකච්ඡාවකි.මෙය ඉතාම විප්ලවකාරී ඡන්ද ප්‍රතිඵලයක් ලෙසයි මං දකින්නෙ. මේ ප්‍රතිඵලය අනුව පක්ෂ දෙකකට බලය ලබා දෙමින් අන් සියලු පක්ෂ දේශපාලන තරග බිමෙන් ඉවත් කරල තියෙනවා. උතුරේ සහ දකුණේ බලය වෙන් වෙන්ව මේ පක්ෂ දෙකට භාරදෙන අතර පක්ෂ දෙක අතර තරගයක් ඇති නොවන අන්දමිනුත් එය සිදුවී තියෙනවා. ඊට හේතුව දැනටමත් උතුර එක් පක්ෂයකට භාරදීම සහ දකුණ තවත් පක්ෂයකට භාරදීම මේ මඟින් සිදුව ඇති නිසා බොහෝ දුරට ඊළඟ මහමැතිවරණයේදීත් මේ ස්ථාවරය රඳවාගැනීමට මේ පක්ෂ උත්සාහ කරයි කියල සිතන්න පුළුවන්.එක්සත් ජනතා නිදහස් සන්ධානයට දකුණත්, දෙමළ ජාතික සන්ධානයට උතුරත් භාරදෙන අතර එජාපය හා ජවිපෙ සම්පූර්ණයෙන්ම වගේ දේශපාලන බිමෙන් අතුගා දැමීමක් සිදුවෙලා. එක්සත් ජනතා නිදහස් සන්ධානයට දකුණේදී සටනක් නැති බවත්, දෙමළ ජාතික සන්ධානයට උතුරේදී සටනක් නොවූ බවත් මේ ප්‍රතිඵලයෙන් පිළිබිඹු වෙනවා.අපි උතුරේ ප්‍රතිඵලය විග්‍රහ කළොත්, ඒ පළාතේ රජය ගෙනයන ක්‍රියා කලාපය අසාර්ථක වී ඇති බවත් මේ ප්‍රතිඵලයෙන් පෙනෙනවා. කිසි දිනෙක නොදුටු අන්දමේ සංවර්ධනයක් රජය ඒ පළාතේ සිදුකළා. හැබැයි, ජනතාව එය නොතකා හැර ඇති බවයි පෙනෙන්නෙ. එහෙම වුණේ ඒකෙ සැබෑ වාසිය ඔවුන්ට ලැබුණේ නැති නිසාද කියන එක සිතන්න වෙනවා. එතකොට මේ ජනතාවට දැන් අවශ්‍ය වෙලා තියෙන්නේ තම පසුම්බිය තරකර ගැනීම හා තමන්ට ආවේණික දුක් ගැනවිලිවලට විසඳුම් ලබාගැනීම බව කියන්න පුළුවන්. මෙතැනදී මේ ප්‍රදේශවල ආණ්ඩුවේ දෙමළ නායකත්වයේ වෙනසක් ඇති කිරීම ගැනත් ආණ්ඩුවට සිතන්න වෙයි.මේ කාරණා ගැන අවධානය යොමු කළොත් ඊළඟ මැතිවරණයේදී ආණ්ඩුවට මීට වඩා උතුරේ ඡන්ද ලබා ගැනීමට පුළුවන්. එජාපය මුළුමනින්ම උතුරේ දේශපාලන බිමෙන් ඉවත් කිරීමත් මේ ප්‍රතිඵලයෙන් සිදුවෙලා. එසේ වුවත් දකුණේ ප්‍රධාන දේශපාලන පක්ෂ දෙකම උතුරේ දෙමළ ජනයාගේ සැබෑ වුවමනාකම් හඳුනාගත යුතු බවත් මෙයින් පැහැදිලියි.දෙමළ සන්ධානයේ ජයග්‍රහණයට තවත් සාධකයක් තමයි. ඔවුන් පාලන තන්ත්‍රයෙන් ඈත්ව සිටි පක්ෂයක් වීම. පළාත් සභාවට ඔවුන් නවකයන් වීමත් ඔවුන්ට වාසිදායකව බලපෑවා. මොකද පළාත් සභා ක්‍රමයේ දුර්වලකම් සම්බන්ධයෙන් ඔවුන්ට වගකීමක් නැති නිසා. ඩග්ලස් දේවානන්ද ඇමැතිතුමා ලබාගෙන තියෙන්නෙත් රනිල් වික්‍රමසිංහ මහත්මයා සහ සෝමවංශ අමරසිංහ මහත්මයා ලබාගත් ප්‍රතිඵලටම සමාන ප්‍රතිඵලයක්.මේ දේශපාලන නායකයන්ට දේශපාලනයෙන් විශ්‍රාම ගැනීම හැර අන් විකල්පයක් නැති බවයි පෙනෙන්නෙ. අඩුම තරමින් ජේ.වී.පී. යේ නාම පුවරුවවත් මේ ප්‍රතිඵල වලදි බොහෝ අවස්ථාවල පේන්නෙ නෑ. ඒ වෙනුවට වෙලා තියෙන්නේ ඒ තැනට ෆොන්සේකා මහත්තයගෙ පක්ෂය පැමිණීම. ඔහු කලින්, එජාපය හා ජවිපෙ සමඟ ඇතිකරගත් සබඳතාවය මත ඒ පක්ෂ දෙකේම සුළුතරයක් තවදුරටත් තමන් සමඟ රඳවාගැනීමට සමත්වෙලා තිබෙනවා. හැබැයි ඒක ඉතාම සුළු පංගුවක්. ඔහුත් සමඟ ඉදිරියේදී ක්‍රියා කරනවා නම් එජාපයට මේ නායකත්වය යටතේ එය කිරීමට හැකිවන එකක් නෑ.මේක ජනාධිපතිතුමාගේ පුද්ගලික ජයග්‍රහණයක් හැටියටත් දකින්න පුළුවන්. විපක්ෂයේ දුර්වලකම හැරුණාම ජනාධිපතිතුමා කෙරෙහි ජනතාව තුළ ඇති කැමැත්ත, විශ්වාසය මේ ප්‍රතිඵලයෙනුත් පිළිබිඹු වෙනවා. රජයේ දුර්වලතා පිළිබඳ යම් යම් චෝදනා එල්ල වුණත් මෙවැනි ප්‍රතිඵලයක් ලැබුණේ එම නායකත්වය නිසා. එතකොට මේ ජයග්‍රහණය ආණ්ඩුවේ ජයග්‍රහණයකට වඩා ජනාධිපතිතුමා සහ ඔහු වටා සිටින සමීපතමයන් ලැබූ ජයක් හැටියටත් දකින්න පුළුවන්.ඒ අතරම අවධානයට ලක්විය යුතු කාරණයක් තමයි, ඇතැම් ප්‍රදේශවලදී ආණ්ඩුවේ ඡන්ද ප්‍රතිශතය යම් පසුබෑමකට ලක්වන බව. කොහොම නමුත්, ආණ්ඩුවට විකල්පයක් නොමැති පසුබිමක ජනතාව විශාල වරමක් එක්සත් ජනතා නිදහස් සන්ධානයට ලබා දී තියෙනවා. දීර්ඝ කාලයක් තිස්සේ බලයේ සිටියත් එක්සත් ජනතා නිදහස් සන්ධානය වටා විපක්ෂයේ පිරිස් කැඩී ගොස් එක්රොක්වීම මඟින් පැහැදිලි වෙන්නෙ විපක්ෂයට අනාගතයක් නැති බවයි.කලින් පැහැදිලි කළා වගේ සෙසු පක්ෂ සටනක් දීමට තබා ඒ අසලකටවත් ඇවිත් නෑ. දෙමළ සන්ධානයට සටනක් දිය හැක්කේ එක්සත් ජනතා නිදහස් සන්ධානයට පමණක් බව මේ ප්‍රතිඵලයෙන් පැහැදිලිව පෙනෙනවා. රජයට ඒ සටන දිනන්න පුළුවන් වුණොත් රට දේශපාලන වශයෙන් එක්සේසත් කරන්න පුළුවන්කම ලැබෙනවා. නමුත්, ඒ සඳහා දෙමළ දේශපාලන නායකත්වයේ වෙනසක් කරන්න වෙයි කියන එකයි අපේ අදහස.ප්‍රභාකරන් තමන්ගේ මතය ගෙනිච්චෙ කුලභේදය, දෑවැදි ප්‍රශ්නය වගේ දේවල් පාවිච්චි කරමිනුයි. ප්‍රභාකරන් ඒවා මුල්කොට ගත්තා. රජයට දෙමළ ජනයාගේ සාධාරණ ප්‍රශ්න හා දුක්ගැනවිලි ගැන වේගවත් ප්‍රතිචාර දැක්වීමට හැකි නම් ඊළඟ මැතිවරණයේදී දෙමළ සන්ධානය මුල්තැනින් පහතට ඇද දැමිය නොහැකි නම් මීට වඩා තියුණු සටනක් දීමටත් වැඩි ආසන සංඛ්‍යාවක් දිනාගැනීමටත් හැකිවෙනවා ඇති.මේ ප්‍රතිඵලය මඟින් ලෝකයට ලබාදෙන පණිවිඩය ඉතාමත් වැදගත්. වයඹ සහ මධ්‍යම පළාත්වල ජනතාව ජනාධිපතිතුමාගේ නායකත්වය යළිත් ඉහළින් අනුමත කිරීමත්, එක්සත් ජනතා නිදහස් සන්ධානය කෙරෙහි තවදුරටත් විශ්වාසය පළ කිරීමත් සිදුවී තිබෙනවා. උතුරේ ප්‍රතිඵලය ගත්තොත් මෙය නිදහස් හා සාධාරණ ලෙස පැවැති ඡන්දයක් බව ලෝකයට කියන්නට ඇති ප්‍රබලම කාරණයත් එයයි. දකුණේ ජනතාව ඡන්දය දුන්නා වගේම සමහරවිට ඊටත් වඩා උතුරේ ජනතාවත් ඡන්දය ප්‍රකාශ කිරීමෙන් පෙනෙන්නේ ඔවුන් ක්‍රමයෙන් එල්.ටී.ටී.ඊ. ය විසින් ගොඩනඟා තිබූ ඒකාධිපති ව්‍යූහයෙන් ඈත් වෙමින් ඇති බවයි.ප්‍රජාතන්ත්‍රවාදය දෙසට නැඹුරුවෙමින් ඇති බවයි. ඒකත් ලෝකයට යන හොඳ පණිවිඩයක්. ලෝක ප්‍රජාව මේ රජයට එල්ල කරන චෝදනා වලට කදිම පිළිතුරක් මේ මැතිවරණයෙදි දෙමළ ජනතාව ලබා දී තියෙනවා. සන්ධානය උතුරේදී පරාජය වුණත් රජය ලැබූ විශාලම භාග්‍ය තමයි උතුරේ මැතිවරණයක් වංචා - දූෂණ වලින් තොරව නිදහස්ව හා සාධාරණව පැවැත්වූ බවට ලෝකයට පෙන්නුම් කළ හැකිවීම. එයින් පෙනෙන්නේ පරාජයේ ප්‍රතිඵල සත්‍ය වශයෙන්ම රජයට වාසියට පෙරළාගත හැකි බවයි.ඇත්තටම, බලවත් හා ජාතික සංහිඳියාව කරා යොමු වූ රජයක් හැටියට උතුරේදී වුවත් මීට වඩා වාසිදායක ප්‍රතිඵලයකට රජය යා යුතුයි. කලින් පැහැදිලි කළා වගේ රජය උතුරේ ජනයාගේ සාධාරණ දුක්ගැනවිලි ගැන වැඩි අවධානයක් යොමු කිරීම මීට හොඳ පිළිතුරක් වෙයි. ඒ අතරම එම ජනයා ජාතිවාදී දේශපාලනයෙන් ඈත් කිරීම ප්‍රධාන ධාරාවේ සෙසු දේශපාලන පක්ෂවලත් කාර්යයක් විය යුතුයි.යුද්ධය නිමා කිරීම පිළිබඳ ජනාධිපතිතුමා කෙරෙහි දකුණේ ජනතාව තුළ ඇති කෘතවේදීත්වය තවමත් එලෙසම බව පැහැදිලි වන අතර ආර්ථික දුෂ්කරතා තිබුණත් රටේ සිදුවන සංවර්ධනය ජනතාවගේ ඇඟට දැනෙන බව මේ ප්‍රතිඵලයෙන් පැහැදිලියි. ආර්ථික කලමණාකරණයේ දුර්වලතා තිබුණත් ජනතාව වැඩිය අවධානය යොමු කළේ සිදුවන සංවර්ධනය ගැනයි. ඒ නිසා තමන්ගේ දුර්වලතා මඟහරවා ගැනීම ආණ්ඩුවෙත් වගකීමක්. එසේ නොවුණොත් එය ඉදිරියේදී අවාසිදායක වීමට ඉඩ තියෙනවා. දූෂණ - අක්‍රමිකතාවලට ඉඩ නොතැබීමටත්, යහපාලනය පවත්වාගැනීමටත් රජය වගබලා ගැනීම අවශ්‍යයයි.මේ ප්‍රතිඵලයෙන් වාසි ලබන්නේ උතුරේ දෙමළ ජනයා නොව අන් රටවල ජීවත්වන ඩයස්පෝරාවයි. මේ තුළින් ෆෙඩරල්වාදය හරහා ඊළමට පාර කැපෙන්න ඉඩ තියෙනවා. මගේ විශ්වාසය නම් දෙමළ සන්ධානය යම් කාලසීමාවක් පළාත් සභාව තුළ හික්මීමෙන් කටයුතු කර රජය දුර්වල වීමක් වුණොත් තමන්ගේ වුවමනාව පෙරට දමාවි කියන එකයි. එවැනි අවස්ථාවක ඔවුන් පොලිස්, ඉඩම් ආදී බලතල ඉල්ලමින් අධිකරණයෙන් රිට් ආඥාවක් ලබා ගැනීමට වෑයම් කරයි. තමන්ගේ මහ ඇමැති අපේක්ෂකයා ලෙස හිටපු ශ්‍රේෂ්ඨාධිකරණ විනිශ්චයකාරවරයෙක් ඔවුන් තෝරා ගත්තෙත් මේකටයි.ඒ නිසා අනාගතයේදී රජය වඩා බුද්ධිමත්ව ආණ්ඩුකාරවරයෙක් පත්කර ගැනීම කළ යුතුයි. රජය ජාතික සමඟිය උතුරට ගෙනයාමට වෑයම් කරද්දි දෙමළ සන්ධානය එය වැළැක්වීමට ක්‍රියා කරනවා.ඔවුන් එසේ කරන්නේ් සිංහල - දෙමළ සහෝදරත්වය ගොඩනැඟීම ඔවුන්ගේ ජාතිවාදී - බෙදුම්වාදී වුවමනාවන්ට බාධකයක් වන නිසා. මේ නිසා ප්‍රජාතන්ත්‍රවාදය ගරු කරන සියලු දේශපාලන පක්ෂ මේ වුවමනාවට ඉඩ නොදීමට ක්‍රියා කළ යුතුයි.විශේෂයෙන් උතුරේ ඊළඟ පරපුර ශ්‍රී ලාංකික අනන්‍යතාව දෙසට නැඹුරු කරමින් ඔවුන්ගේ හදවතට හා හිසට එය ඇතුල් කළ යුතුයි. තවදුරටත් උතුරේ රජයේ සේවකයන් තුළ පවා ඇති ෆෙඩරල්වාදී, බෙදුම්වාදී නැඹුරුව මේ ප්‍රතිඵලයෙන් පෙනෙනවා. එය තේරුම්ගත යුතුයි.ඒක ඉතාමත් වැදගත්. උතුරේ හැර අන් සියලු ප්‍රදේශවල තැපැල් ඡන්ද දායකයත් රජයට විශාල ජයග්‍රහණයක් ලබාදුන්නා. ඒකෙන් පෙනෙන්නෙ මධ්‍යම පාංතික බුද්ධිමත් කොටස් ජනාධිපතිතුමාගේ නායකත්වය හා රජයත් සමඟ තවදුරටත් සිටින බවයි. එය ජනමතය සම්බන්ධයෙන් වැදගත් කාරණයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>24</day>
    </date>
    <link>http://www.dinamina.lk/2013/09/24/_art.asp?fn=f1309242</link>
    <topic>උතුර-දකුණ යා කළ විශ්වමඩු මංගල උළෙල</topic>
    <author/>
    <content>මල් ලියකම්, මුතු පබළු හා නේක විසිතුරු නැවුම් මලින් සැරසූ පෝරුව මනරම්ය. කිතුණු හා හින්දු මංගල මණ්ඩපය ද ඒ අයුරින්ම අලංකෘතය.නැවුම් මල් මත රොන් උරන මීමැසි මියැසිය රහසේ සවනත වියැකෙයි. නැටුම් ගැයුම්, අශ්ඨක,ස්ත්‍රෝත්‍ර ඇතුළු සංස්කෘතික අංග හා ආගමික වතාවත් අවසන යුවතිපතීන් පෙරෙටු කොට ජනපති දෙටු පුතුද මලින් සැරසූ මඟ ඔස්සේ උත්සව ශාලාව වෙත පිය මැන්නහ.කිළිනොච්චි විශ්වමඩු සිවිල් ආරක්ෂක මූලස්ථානය අවට මංගල අසිරියෙන් ඇලලී යද්දී නව යුවතිපතීන් සුබ මොහොතින් අතිනත ගත්හ.දකුණේ සහෘද නෑසියන්ගේ ආදරණීය බව, උණුසුම් සුබපැතුම් මෙන්ම දෝත පුරා තෑගි රැගෙන නව යුවතිපතින්වෙත ආසිරි පතන්නට පාර්ලිමේන්තු මන්ත්‍රී නාමල් රාජපක්ෂ මහතා මංගල උළෙලේ දෙපාර්ශවල නෑසියන් හා එක්වී තෑගි භෝග දෝතපුරා තැබුවා පමණක් නොව විවාහ පාර්ශවයේ එක් සාක්ෂි කරුවකු ලෙස විවාහයට අස්සන් තබමින් උතුර දකුණ එකම ඥාති පරපුරක් බව පෙන්වා දුන්නේය.විවාහ මංගලෝත්සවය ලක ලෑස්ති කළ සිවිල් ආරක්ෂක බළකායේ අධ්‍යක්ෂ ජෙනරාල් රියර් අද්මිරාල් ආනන්ද පීරිස් මහතා විවාහ යුවල වෙනුවෙන් දෙවන සාක්ෂිකරු ලෙස අස්සන තැබිය.නව යුවතිපතීන් ඥාති සමූහයා සමඟ සතුටු සාමීචියේ යෙදෙමින් කැවුම් කිරිබත් භුක්ති විඳිමින් උළෙලේ අසිරිය වින්දහ. සිවිල් ආරක්ෂක බළකායේ සංගීත හා නර්තන කණ්ඩායම ගීතයෙන් සහ නැටුමෙන් උළෙල වර්ණවත් කළහ. දිවා ආහාරය ද සිවිල් ආරක්ෂක බළකාය සියලු දෙනා වෙනුවෙන් පිළියෙළ කර තිබිණි.එල්.‍ටී.ටී.ඊ.සංවිධානයේ ක්‍රියාකරීකයන් වී අනාගතය පිළිබඳ කිසිදු බලාපොරොත්තුවකින් තොරව සිට මානුෂික මෙහෙයුමෙන් පසු පුනරුත්ථාපනය වූ තරුණියක හා තරුණයන් දෙදෙනකු විවාහ දිවියට ඇතුළු වූයේ ඉකුත් 18වැනි දා විශ්වමඩුහි මුලතිව් කිළිනොච්චි සිවිල් ආරක්ෂක මූලස්ථාන පරිශ්‍රයේ දීය.සිවිල් ආරක්ෂක බළකායේ විරු‍වෙක් හා එම බළකායට පසුගිය වසරේ එක් වූ දමිල තරුණියක පෙම්වතුන් බවට පත්ව විවාහ දිවියට ඇතුල් වූයේ ද එදින එහිදීය. මේ පිරිසේ ලඟම හිතවතා ලෙස රටේ පළමු පුරවැසියා ගේ දෙටු පුත් රුවන නව යුවත්පතීන් ගේ ඥාති සමූහයා සමඟ එක්ව නව දිවියට අසිරි පතමින් දකුණ උතුර යාකරන පාලමේ පුරුකක් ‍බවට පත් ව සිටියේය.සිවිල් ආරක්ෂක සේවයට එක්ව සිය ආර්ථික ශක්තිය හා සමාජ ගෞරවය ඇතිකරගත් මේ යුවතිපතීන් පෙම්වතුන් වූයේ මානුෂික මෙහෙයුම හරහා ත්‍රස්තවාදය මෙරටින් තුරන් කිරීමෙන් පසු උදා වූ සාමය හේතුවෙනි.එල්.‍ටී.ටී.ඊ.සංවිධානයේ රාධා බළකායේ ගබඩාව බාරව සිටි සංවිධානයේ මිටිම සාමාජිකයා වූ මුරුගයියා ශෂිකුමාර් විවාහ මංගල්‍යය අවසානයේ පැවසුවේ කිසිම දිනක විවාහවීමට තමන්ට අවස්ථාවක් උදාවනු ඇතැයි සිහිනෙන්වත් නොසිතූබව ය.අඩි තුනයි අඟල් නවයක් තරමට උසැති මේ තරුණයා යාපනයේ පදිංචි උසට සම තරුණියකගේ අත ගත්තේ යෝජනාවක් මතය.තරුණයා පුනරුත්ථාපනය වීමෙන් පසු රැකියා විරහිතව සිටිය දී සිවිල් ආරක්ෂක බළකාට බඳවා ගැනීමේ සම්මුඛ පරීක්ෂණ පවත්වන බවට ආරංචියක් ලැබී තිබිණි. තම උස රැකියාවට බාධාවක් වේවිදැයි සැකයක් ඇති වුව ද ජීවත් වීමට රැකියාවක අවශ්‍යතාව තදින්ම දැනී තිබීම නිසා ඔහු ද සිවිල් ආරක්ෂක බළකායට නවකයන් බඳවා ගැනීමේ සම්මුඛ පරීක්ෂණයට එක්විය‍. ඔහුගේ විශ්වාසය මල්පල දැරීය. උත්සාහය සාර්ථක විය. රැකියාවේ නියුතුව සිටි ශශී දුටු මනාලියගේ සොයුරිය ශශීට සම උසකින් යුතු සිය සොයුරිය මේරි බාබිලා පිළිබඳ යෝජනාව පැකිලීමකින් තොරව ඉදිරිපත් කළාය. දෙදෙනා විවාහයට කැමති වූහ. වාසනාව ඔහුවෙත ආවේ එලෙසිනි.මානුෂීය මෙහෙයුම අවසන්ව සාමයේ අරුණැල්ල උතුරු නාඟෙනහිර ගම්බිම් වෙත අතුරු සිදුරු නැතිව ගලා ගියේය. දමිළ තරුණ තරුණියන් ද සිවිල් ආරක්ෂක බළකායට බඳවා ගැනීමේ සම්මුඛ පරීක්ෂණ පැවැත්වූයේ මේ කාලවකවානුවේය. පුදුකුඩුඉරුප්පු හි පදිංචි ප්‍රේමරත්නම් සුගන්ධිනී තරුණිය ඒ වන විට වයස 18 සපිරුණු යුවතියකි. පුදුකුඩුඉරුප්පු විද්‍යාලයේ සාමාන්‍යපෙළ දක්වා උගත් ඈ සිවිල් ආරක්ෂක බළකායට එක්වීමේ සම්මුඛ පරීක්ෂණ වෙත මුහුණ දී සමත්ව පුහුණුව අවසන් කළේ අභිමානවත් අයුරිනි.කිළිනොච්චි කඳවුරට සුගන්ධිනී අණුයුක්තව සිටියාය. ඒ අතර සිවිල් ආරක්ෂක බළකායේ කැබිතිගොල්ලෑව සිවිල් ආරක්ෂක කඳවුරට අනුයුක්තව සේවය කළ හර්ෂ නුවන් විරුවා අත්‍යවශ්‍ය රාජකාරියක් සඳහා කිළිනොච්චියට ආවේය. ඔහු මැදවච්චියේ උපන් ජවසම්පන්න සිංහල තරුණයෙකි. මේ තරුණ යුවලගේ නෙත් හමුවූයේ කිළිනොච්චි සිවිල් ආරක්ෂක බළකා කඳවුරු බිමේදීය. වසරක් පෙම්වතුන් ලෙස සිටි මේ දෙදෙනා මෑත ඉතිහාසයේ නව පිටුවක් අරඹමින්උතුර හා දකුණ එකම ඥාති සමූහයක් බවට පත් කිරීමේ මූලිකයන් වූහ. දෙපාර්ශවයේ කැමැත්ත මත විවාහ ගිවිස ගත්හ.මානුෂික මෙහෙයුම අවසානය වන වන විට එල්.ටී.‍ටී.ඊ. සංවිධානයේ සිටි සාමාජික සාමාජිකාවන් 12000ක පමණ පිරිසක් පුනරුතථාපනයට එක්ව සිටියහ. පුනරුත්ථාපනය අවසන් වීමත් සමඟ රජයේ හා පෞද්ගලික අංශයේ රැකියා වෙත ඔවුහු ඇදී ගිය අතර සිවිල් ආරක්ෂක බළකායාට ද පන්සියයක පමණ පිරිසක් එක්වූහ.පුනරුත්ථාපනය වූ පේරිම්බනාදන් වර්මන්, නඩරාජා සුකිර්තා දෙදෙනා ද එල්.ටී.ටී.ඊ.සංවිධානයේ හිටපු ක්‍රියාකාරීන් වෙති. සුකිර්තා ළමා සොල්දාදුවකු ලෙස සංවිධානයට බලෙන් ඈඳාගෙන ඇගේ ළමා කාලය පවා අහිමිකර තිබිණි. යුද්ධය නිමාවීමත් සමඟ මේ දෙදෙනා ද පුනරුත්ථාපනය වූහ. සිවිල් ආරක්ෂක බළකායට එක් වූ හිටපු එල්.ටී.‍ටී.ඊ.සාමාජිකයන් පන්සියය අතරට මේ දෙදෙනා ද අයත් වූහ. දෙදෙනා විවාහ වීමට තීරණය කළේ ඒ අතරය.මේ පෙම්වතුන් පිළිබඳ දැනගත් සිවිල් ආරක්ෂක බළකායේ ප්‍රධානී රියර් අද්මිරාල් ආනන්ද පීරිස් මහතා තිදෙනා එකම දිනක විවාහ කරවීමට අදහස් විමසුවේය. එකම බිමක මනාල මනාලියන් ස‍යදෙනගේ ඥාති හිතමිතුරන් හාරදහසකට අධික පිරිසක් කැවුම් කිරිබත් අනුභව කර මංගල අසිරිය වින්දේ මේ සදෙනාගේ ආදරය මල්පල ගන්වමිණි.විවාහයේ රස විඳි මුරුගයියා ශෂිකුමාර්, පේරිම්බනාදන් වර්මන් හා නඩරාජා සුකිර්තා තිදෙනා හිටපු කොටි සාමාජික‍ සාමාජිකාවන්ය. සංවිධානයේ සිටි යුගයේ විවාහය පිළිබඳ සිහිනෙන්වත් සිතන්නට අවසර නොතිබුණු බවත් අවම වශයෙන් තම ඥාතීන් සමඟ හෝ සතුටු විමට අවස්ථාවක් නොලැබුණු බවත් ‍ඔවුහු පැවැසූහ. නිදහස කුමක්දැයි අත්විඳින්නට හැකිවූයේත් බියෙන් සැකෙන් තොරව ගමන් බිමන් යමින් ඥාතීන් සමඟ එක්ව ගත කිරීමට හැකිවූයේත් සාමය උදා වූ පසුව බව ඔවුහු සඳහන් කරති.ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරු සමඟ රණවිරුවන් ‍මානුෂික මෙහෙයුම ජය නොගත්තේ නම් කිසිදා මෙවන් සාමකාමී එකමුතු , සංවර්ධිත රටක ජීවත් විමට වාසනාවක් උතුරේ ජනතාවට උදානොවන බවද මේ අය සඳහන් කළහ.පාර්ලිමේන්තු මන්ත්‍රීවරු වන තිස්ස කරලියද්ද, මනූෂ නානායක්කාර,ෂෙහාන් සේමසිංහ,කිළිනොච්චි ශ්‍රීලංනිප සංවිධායිකා ගීතාංජලී නගුලේෂ්වරන්, ලේක්හවුස් කර්තෘ මණ්ඩළ අධ්‍යක්ෂ සීලරතන සෙනරත්, කිළිනොච්චි මුලතිව් ඒකාබද්ධ මූලස්ථාන අණදෙන නිලධාරී කර්නල් රත්නප්‍රිය බන්දු, සිවිල් ආරක්ෂක බළකාය (කැබිතිගොල්ලෑව) අණදෙන නිලධාරී ලුතිතන් කර්නල් වයි.එම්.පුංචි බණ්ඩාර මහත්ම මහත්මීන් හා සිවිල් ආරක්ෂක බළකායේ ජ්‍යෙෂ්ඨයන් නව යුවතිපතීන්ගේ ඥාතීහු මේ මංගලෝත්සවයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092515</link>
    <topic>බෞද්ධ හා පාලි විශ්වවිද්‍යාලයේ අද පැවැත්වෙන විභාගඅඩාළ කිරීමේ කුමන්ත්‍රණයක්</topic>
    <author>සමන්මලී ප්‍රියශාන්ති</author>
    <content>විනය විරෝධි ක්‍රියාවන්ට දායක වූ බවට හඳුනා ගනු ලැබීමෙන් පසුව පාලනාධිකාරිය විසින් ශිෂ්‍යභාවය අහෝසි කරන ලද සිසුන් පිරිසක් විශ්වවිද්‍යාලයේ අද (25) පැවැත්වෙන විභාග කටයුතු අඩාළ කිරීමේ කුමන්ත්‍රණයක නියැ‍ළෙන බව හෝමාගම බෞද්ධ හා පාලි විශ්වවිද්‍යාලයේ මහෝපාධ්‍යාය මහාචාර්ය ඉත්තදෙමලියේ ඉන්දසර හිමියෝ පවසති.කිසිම හේතුවක් නිසා අද (25) පැවැත්වෙන විභාග කල් දැමීමක් සිදු නොවන බැවින් සිසුන් සියලු දෙනා තමන්ට දන්වා තිබෙන කාලසටහන්වලට අනුව විභාගයට පෙනී සිටිය යුතු බවත් උන්වහන්සේ අවධාරණය කරති.අද(25) විශ්වවිද්‍යාලයේ ප්‍රථම, දෙවන, තෙවන හා සිව්වන වසර සිසුන්ගේ ප්‍රථම සෙමෙස්ටරයේ පරීක්ෂණ ආරම්භ කෙරෙන අතර අද දින විභාගයට නොපැමිණෙන සිසුන් විභාගට ඉදිරිපත් නොවුවන් සේ සලකන බවත් උන්වහන්සේ පවසති.මෙම විශ්වවිද්‍යාලයේ ගිහි හා පැවිදි සිසුන් අතර මීට මාස කිහිපයකට පෙර ඇති වූ ගැටුමක් ඇති වූ අතර එයට සම්බන්ධ සිසුන් පිළිබඳ පරීක්ෂණ කිරීමට පත්කරන ලද ස්වාධීන බාහිර පරීක්ෂක මණ්ඩලයක් මගින් විනය විරෝධි ක්‍රියාවන්ට සම්බන්ධ වූ සිසුන් 64 දෙනකු හඳුනා ගනු ලැබිණි.මොවුන්ට එරෙහිව පන්ති තහනමක් පැනවුණු අතර එහි දී ඉන් සිසුන් පිරිසක් නිදහස් කර තිබෙන අතර තවත් පිරිසකට අවවාදාත්මක ලිපි යොමු කර නැවත විශ්වවිද්‍යාල අධ්‍යයන කටයුතුවලට ඉඩ ලබා දී තිබේ. ඉන් තවත් පිරිසකට දඬුවම් ලබා දී අත්හිටවු දඩුවම් දී විශ්වවිද්‍යාලයට නැවත ඇතුළත් කර ගැනිනි.තවත් සිසුන් 16 දෙනකු විශ්වවිද්‍යාලයේ විනය විරෝධි ක්‍රියාවන්ට සෘජු සම්බන්ධ බවට හඳුනා ගනු ලැබීමෙන් පසු විශ්වවිද්‍යාලයෙන් නෙරපා හැරීමට පාලනාධිකාරිය පියවර ගෙන ඇත.මෙම සිසුන් 16 දෙනාට විභාගයට පෙනී සිටින්නට ඉඩ දෙන ලෙස ඉල්ලමින් ඊයේ (24) විශ්වවිද්‍යාලයේ සිසුන් පිරිසක් සත්‍යග්‍රහයක් ආරම්භ කර තිබේ.පාලනාධිකාරිය විනය විරෝධි ක්‍රියාවන්වල නියැලුණු සිසුන්ට දඩුවම් ලබා දී තිබිය දී එම සිසුන් 16 දෙනා විශ්වවිද්‍යාලයේ සමස්ත සිසුන්ට විභාගවලට ඉදිරිපත් නොවන ලෙස බලපෑම් කරමින් සිසුන් විභාගවලට ඉදිරිපත් වීම වළක්වාලන්නට උත්සාහ දරන බවත් මහෝපාධ්‍යාය හිමියෝ කියති.එම කුමන්ත්‍රණවලට හසු නොවී විභාගවලට ඉදිරිපත් වන්නැයි උන්වහන්සේ සමස්ත සිසුන්ට දැනුම් දෙන අතර එම සුළුතරයේ තර්ජනවලට බිය නොවන ලෙස ද අවධාරණය කරති.‍විශ්වවිද්‍යාලයට ඇතුළත් වන කිසිම සිසුවකුගේ අධ්‍යාපන අයිතිය අහෝසි කරන්නට කිසිම විටෙක කටයුතු නොකරන බව කී උන්වහන්සේ ශිෂ්‍යභාවය අහෝසි කළ මෙම සිසුන් 16 දෙනා වෙනුවෙන්ද සහනයක් ලබාදීමට අරමුණු කර තිබෙන බවත් කීහ.ඒ සම්බන්ධයෙන් සාකච්ඡා පවත්වන මේ අවස්ථාවේ අද (25) දිනයේ දී ම ඔවුන්ට විභාගයට ඉදිරිපත් වීමට අවස්ථාව ලබා දිය නොහැකි බව ද ප්‍රකාශ කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092516</link>
    <topic>Twitterඔස්සේජනපතිගෙන්පිළිතුරු</topic>
    <author/>
    <content>එක්සත් ජාතීන්ගේ මහා මණ්ඩලයේ 68 වැනි සැසිවාරය ඇමතීමෙන් අනතුරුව ජනාධිපති මහින්ද රාජපක්ෂ මහතා නිව්යෝර්ක් නුවර සිට ට්විටර් (Twitter) ඔස්සේ ප්‍රශ්නවලට පිළිතුරු දීමට සූදානම් වෙයි.එක්සත් ජාතීන්ගේ මහා මණ්ඩලය හමුවේ ඊයේ (24) සිය අදහස් දැක්වීමෙන් අනතුරුව ඒ මහතා ට්විටර් මඟින් ප්‍රශ්න සඳහා පිළිතුරු සපයන අතර එම ප්‍රශ්නෝත්තර වාරය අද (25) නිව්යෝර්ක් වේලාවෙන් පෙරවරු 09.00 ට (ශ්‍රී ලංකා වේලාවන් සවස 06.30 ට) ඇරඹෙයි.පැය භාගයකට ආසන්න කාලයක් පැවැත්වෙන ප‍්‍රශ්නෝත්තර වාරයේදී විශේෂයෙන් මහා මණ්ඩල සැසිවාරය සම්බන්ධයෙන් මෙන්ම ජනාධිපති මහින්ද රාජපක්‍ෂ මහතා මේ සතියේ නිව්යෝර්ක් හි රැඳී සිටින කාලය තුළ නිරතවන නිල කාර්යයන් පිළිබඳ අවධානය යොමු කෙරෙන බව ජනාධිපති මාධ්‍ය අංශය පවසයි.ජනාධිපති ලේකම් ලලිත් වීරතුංග මහතා මෙහෙයවන වැඩසටහනේ දී ප්‍රශ්න ඇසීම සහ පිළිතුරු දීම ජනාධිපතිවරයාගේ ට්විටර් ගිණුම (@PresRajapaksa ) ඔස්සේ සිදු කෙරේ. ප‍්‍රශ්නෝත්තර සැසියේ කාලය සීමිත බැවින් ජනාධිපතිවරයාගෙන් ප‍්‍රශ්න ඇසීමට අදහස් කරන අය සිය ප‍්‍රශ්න හැකි ඉක්මනින් ගිණුමට යොමු කරන ලෙසද ප්‍රශ්න ඇසීමේ දී (#AskMR ) ලෙස භාවිත කරන්නැයි ද ජනාධිපති මාධ්‍ය අංශය ඉල්ලයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n1309252</link>
    <topic>පොදුරද මඩුලු විදේශ ඇමැති හමුවක් නිවියෝක්වලදී</topic>
    <author>මහින්ද අලුත්ගෙදර</author>
    <content>විදේශ කටයුතු ඇමැති මහාචාර්ය ජී.එල් පීරිස් මහතා සහ පොදුරාජ්‍ය මණ්ඩලීය රටවල විදේශ ඇමැතිවරුන් අතර විශේෂ හමුවක් නිව්යෝර්ක් නුවරදී හෙට (26) පැවැත්වෙයි.එළඹෙන නොවැම්බර් මාසයේ ශ්‍රී ලංකවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුව සඳහා සූදානම මෙන්ම එහි කටයුතු සිදුවන ආකාරය, වර්තමාන ක්‍රියාකාරකම් ආදිය ඇතුළු කරුණු කිහිපක් සම්බන්ධයෙන් දැනුවත් කිරීම මෙහි අරමුණ බව විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා මහතා "දිනමිණ" ට පැවසීය.පොදුරාජ්‍ය මණ්ඩලීය සාමාජික රටවල් රැසක විදේශ ඇමැතිවරුන් මේ සඳහා සහභාගිවීමට නියමිත අතර කැනේඩියානු විදේශ කටයුතු ඇමැති ජෝන් බෙයාර්ඩ් මහතාද සහභාගි වීමට නියමිතව තිබේ.ඇමෙරිකා එක්සත් ජනපදයේ නිව්යෝර්ක් නුවර පිහිටි එක්සත් ජාතීන්ගේ මූලස්ථානයේදී මේ හමුව පැවැත්වීමට නියමිතයි. එක්සත් ජාතීන්ගේ සංවිධානයේ මහා මණ්ඩල සැසියට සහභාගි වීම සඳහා ශ්‍රී ලංකාව විදේශ කටයුතු ඇමැති මහාචාර්ය ජී.එල් පීරිස් මහතා මේ වනවිට නිව්යෝර්ක් නුවරට ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n1309253</link>
    <topic>උතුරේ මැතිවරණය ගැන නිරීක්ෂණ වාර්තාවක්පොදුරද මඩුලු මහලේකම්ට</topic>
    <author>මහින්ද අලුත්ගෙදර</author>
    <content>උතුරු පළාත් සභා මැතිවරණය සම්බන්ධයෙන් සකස් කළ නිරීක්ෂණ වාර්තාව පොදුරාජ්‍ය මණ්ඩලීය මහලේකම් කමලේෂ් ෂර්මා මහතා වෙත බාරදීමට පොදුරාජ්‍ය මණ්ඩලීය නිරීක්ෂණ කණ්ඩායම පියවර ගෙන ඇත.උතුරු පළාත් සභා මැතිවරණයේ නිරීක්ෂණ කටයුතු වෙනුවෙන් ශ්‍රී ලංකාවට පැමිණි පොදුරාජ්‍ය මණ්ඩලීය නිරීක්ෂණ කණ්ඩායමේ නිල වාර්තාව මෙහිදී මහලේකම්වරයා වෙත බාරදීමට නියමිත අතර එය ඉදිරි දින කිහිපය ඇතුළත බාරදෙනු ඇතැයි විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා මහතා "දිනමිණ" ට පැවසීය.කෙන්යාවේ හිටපු උප ජනාධිපති ස්ටෙෆාන් කලංසෝ මයුෂුකෝල මහතාගේ නායකත්වයෙන් යුතු නිරීක්ෂකයන් සිවුදෙනෙකු උතුරු පළාත් මැතිවරණයේ නිරීක්ෂණ කටයුතු වෙනුවෙන් පත්කිරීමට පොදුරාජ්‍ය මණ්ඩලීය මහලේකම්වරයා පියවරගත් අතර එම නිරීක්ෂණ කණ්ඩායම පසුගිය 14 දි සිට 21 දක්වා කාලය තුළ විවිධ ප්‍ර දේශයන්හි සංචාරය කරමින් මැතිවරණ කටයුතු සහ ඒ වෙනුවෙන් පවතින සූදානම ආදිය නිරීක්ෂණය කළහ.මේ කාලය තුළ සිදුකළ නිරීක්ෂණයන්ට අදාළ කරුණු සැළකිල්ලට ගෙන අදාළ වාර්තාව සකසන අතර මේ වනවිට ඒ සම්බන්ධයෙන් අතුරු වාර්තාවක් නිකුත්කර තිබෙන බවද විදේශ කටයුතු අමාත්‍යාංශය සදහන් කරයි. මේ වාර්තාව ප්‍රධාන නිර්දේශ කිහිපයකින් සමන්විත වෙයි.උතුරේ මැතිවරණය පැවති දිස්ත්‍රික්ක පහේ ඡන්දය ප්‍රකාශ කිරීම සියයට 67.52 ක අගයක් ගැනීම ප්‍රජාතන්ත්‍රවාදී පියවරක් බවද එම මැතිවරණ නිරීක්ෂකයෝ පෙන්වා දෙති. ඡන්දය ප්‍රකාශ කිරීම සඳහා ඡන්ද දායකයින්ට සපයා දී තිබු පහසුකම් පිළිබඳව සෑහීමකට පත්විය හැකි බව පවසන පොදුරාජ්‍ය මණ්ඩලයීය නිරීක්ෂන කණ්ඩායමේ ප්‍රධානී කෙන්යාවේ හිටපු උප ජනාධිපති ස්ටෙෆාන් කලංසෝ මයුෂුකෝල මහතා ඒ සම්බන්ධයෙන් සතුටට පත්වන බවද ප්‍රකාශකර ඇත.පොදුරාජ්‍ය මණ්ඩලීය මැතිවරණ නිරීක්ෂණ කණ්ඩායමට අමතරව විදෙස් රටවල් රැසක නිරීක්ෂකයින් ශ්‍රී ලංකාවට පැමිණි අතර ඇෆ්ගනිස්ථානය, බංග්ලාදේශය, භූතානය, ඉන්දියාව, මාලදිවයින, නේපාලය හා පාකිස්තානය යන රටවල මැතිවරණ කණ්ඩායම් ඒ අතර වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092517</link>
    <topic>මහ ඇමැති ධුර තේරීමේ ක්‍රියාපිළිවෙළ ගැන තවම තීරණයක් අරගෙන නෑ</topic>
    <author/>
    <content>පළාත් සභාවල මහ ඇමැති ධුරය ඇතුළු තනතුරු ලබාදීම සම්බන්ධයෙන් අනුගමනය කරන ක්‍රියා පිළිවෙත පිළිබඳ තවම තීරණයක් ගෙන නැතැයි එක්සත් ජනතා නිදහස් සන්ධානයේ මහ ලේකම් පරිසර හා පුනර්ජනනීය බලශක්ති ඇමැති සුසිල් ‍ප්‍රේමජයන්ත මහතා ප්‍රකාශ කරයි.දිනමිණ පුවත්පතේ ඊයේ (24) පළවූ  ‍”මහ ඇමැතිකම වැඩිම මනාපයට” යනුවෙන් පළකර ඇති සිරස්තලය ප්‍රතික්ෂේප කරන බව කී සුසිල් ප්‍රේමජයන්ත මහතා මහ ඇමැති ධුර කවුරුන් හට ලබාදෙන්නේ දැයි තවම තීරණය කර නොමැති බවත්, එක්සත් ජාතීන්ගේ 68 වැනි සම්මේලනයට සහභාගි වී සිටින ජනාධිපතිතුමන් ලංකාවට පැමිණි පසු එම පත්කිරීම් තීරණය කරනු ඇති බව හෙතෙම කීවේය.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n1309254</link>
    <topic>පොදුරද සමුළුවෙන් ජාත්‍යන්තරයට විශ්වාසයක් ඇති වෙනවා</topic>
    <author>මහින්ද අලුත්ගෙදර</author>
    <content>විවිධ මතවාද දුරුකොට ශ්‍රී ලංකාව සම්බන්ධයෙන් ජාත්‍යන්තරයට විශ්වාසයක් ගොඩනඟා ගැනීම සඳහා පොදුරාජ්‍ය මණ්ඩලීය රාජ්‍ය නායක සමුළුව තීරණාත්මක අවස්ථාවක් බව සිවිල් ගුවන්සේවා අමාත්‍යාංශයේ ලේකම් වෛද්‍ය රවීන්ද්‍ර රුබේරු මහතා ප්‍රකාශ කරයි.ලොව දිඳුළන රාජ්‍යයක් වන ශ්‍රී ලංකාවට එරෙහිව මානව හිමිකම් ඇතුළුව විවිධ කරුණු සම්බන්ධ කරගනිමින් ඇතැම් රටවල් සහ සංවිධාන චෝදනා එල්ල කරන බව පෙන්වාදෙන ඒ මහතා මෙවැනි පසුබිමක් තුළ ශ්‍රී ලංකාවේ වත්මන් යහපත් වාතාවරණය සියැසින් දැකගන්නට ලොව රටවල් රැසක රාජ්‍ය නායකයන්ට අවස්ථාව සැළසෙන බවද පෙන්වාදෙයි.කොළඹදී පමණක් නොව හම්බන්තොටදී පැවැත්වෙන තරුණ සමුළුවට සහ හික්කඩුවේදී පැවැත්වෙන මහජන සමුළුවටද පොදුරාජ්‍ය මණ්ඩලීය රටවල නියෝජිතයන් සහභාගිවන බව සදහන් කරන ලේකම්වරයා ඒ අනුව අපේ රටේ විවිධ ප්‍රදේශයන්හි සැබෑ තත්ත්වය දැකගන්නට අවස්ථාව ලැබෙන බවද එය අපේ රටට වැදගත් වන බවද සදහන් කරයි.මේ අතර ඒ මහතා පවසන්නේ එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුවට සහභාගිවන රාජ්‍ය නායකයන් රැගෙන එන ගුවන්යානා සඳහා අවශ්‍ය පසුකම් සපයන්නට මත්තල සහ ත්‍රීකුණාමලය ඇතුළු අභ්‍යන්තර ගුවන්තොටුපළවල් සූදානම් බවත් ඒ වෙනුවෙන් එම ගුවන් තොටුපළවල පහසුකම් වැඩිකර තිබෙන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n1309255</link>
    <topic>අධිකරණය සක්විතිගේ මානසික වෛද්‍ය වාර්තාවක් ඉල්ලයි</topic>
    <author>කුමුදු හෙට්ටිආරච්චි</author>
    <content>විවාහ වී සිටි බිරිය බාලවයස්කාරියකව සිටිය දී ඇගේ දෙමාපියන්ගේ භාරකාරත්වයෙන් අපහරණය කර දූෂණය කළ බවට අධි චෝදනා ලැබ සිටින සක්විති රණසිංහ නමැත්තා මානසික වෛද්‍ය වරයක් වෙත ඉදිරි පත් කර මානසික වෛද්‍ය වාර්තාවක් කැඳවන්නැයි කොළඹ මහාධිකරණ විනිසුරු දේවිකා තෙන්නකෝන් මහත්මිය බන්ධනාගාර අධිකාරීවරයාට ඊයේ (24) නියෝග කළාය.මේ විත්තිකරු පසුගිය ජූලි මස 08 වැනිදා මානසික රෝගී තත්ත්වයක් සම්බන්ධයෙන් බනාධනාගාර රෝහලෙන් ප්‍රතිකාර ලබාගෙන ඇද්ද යන්න සම්බන්ධව වාර්තාවක් ද අධිකරණයට ඉදිරිපත් කරන ලෙස බන්ධනාගාර අධිකාරීවරයාට නියම කෙරිණි. මේ නඩුව ඊයේ (24) අධිකරණය හමුවෙහි කැඳවූ අවස්ථාවේ දි අබේරණසිංහ මුදියන්සේලාගේ චන්දන වීර කුමාර හෙවත් සක්විති රණසිංහ බන්ධනාගාරය මගින් අධිකරණය ට ඉදිරි පත් කර තිබුණි.මේ විත්තිකරු විත්තිවාචකයක් ඉදිරිපත් කිරිම ට කැමැත්තෙන් සිටින අතර එම විත්තිවාචකය ඉදිරිපත් කිරිමට තරම් සුදුසු මානසික මට්ටමක ඔහු සිටින්නේ ද යන්න සමබන්ධයෙන් මානසික වෛද්‍යවරයකු වෙත ඉදිරිපත් කර වාර්තාවක් කැඳවන්නැයි නඩුව ඊයේ (24) කැඳවූ අවස්ථාවේ දී විත්තිකරු වෙනුවෙන් පෙනි සිටි නීතිඥ රවීන්ද්‍ර සෙනරත් මහතා ඉල්ලා සිටියේ ය.තවද මේ විත්තිකරු ඉකුත් ජූලි මස 08 වැනිදා මේ නඩුවේ චෝදනාවන් ට වරද පිළිගෙන තිබූ අතර ඒ වන විට ඔහු බන්ධනාගාර රෝහලේ දි මානසික රෝගි තත්ත්වයක් සඳහා ප්‍රතිකාර ගෙන තිබුණේ ද යන්න පිළිබඳ ව සොයා බලා වාර්තාවක් ඉදිරිපත් කරන ලෙස බන්ධනාගාර අධිකාරීවරයා ට නියම කරන ලෙස ද නීතිඥ රවීන්ද්‍ර සෙනරත් මහතා ඉල්ලා සිටියේ ය.එම ඉල්ලීම සලකා බැලූ විනිසුරුවරිය විත්තිකරුගේ මානසික වාර්තාවක් කැඳවීමට කියම කළාය. විත්තිකරු පෙර වරද පිළි ගැනීම මත දඬුවම් නියම කිරිම සඳහා ඊයේ (24 ) මේ නඩුව කැඳවා තිබුණි. බන්ධනාගාරය මගින් අධිකරණ ශාලාවෙහි අසුන් ගන්වා සිටිය දි විත්තිකාර සක්විති රණසිංහ කිහිපවරක්ම ඉතා හැඟීමිබර ව හඬමින් සිටිනු දක්නට ලැබිණි.විවාහක බිරිය ව සිටි කුමාරි අනුරාධිනී නමැත්තිය කඩුවෙල කොරතොට පදිංචි ව සිටිය දී1988 මාර්තු මස 05 වැනිදා හෝ ඊට ආසන්න සිනයක දි ඇගේ දෙමාපියන්ගේ භාරකාරත්වයෙන් අපහරණය කිරිම සහ 1988 මාර්තු මස 30 සහ 1999 පෙබරවාරි මස 28 අගර කාළයේ දි ඇයව දූෂණය කිරීම යන අධි චොදනා මත නිතිපතිවරයා විසින් විත්තිකරු ට එරෙහිව මේ නඩුව ගොනු කර ඇත.නඩුවලබන මස 25 දිනට නැවත කැඳවීමට නියම විය.විත්තිකරුගේ මානසික වාරතා එදාන ට ඉදිරිපත් කරන ලෙස ද බන්ධනාගාර අධිකාරී වරයා ට නියම කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092518</link>
    <topic>සර්වඥ ධාතු ප්‍රදර්ශන මුවාවෙන්මුදල් එකතු කරන කූට ජාවාරමක්</topic>
    <author>සමන්ති වී‍‍රසේකර</author>
    <content>ශ්‍රී දළදා මාලිගාවෙන් වැඩම කරවා සර්වඥ ධාතු ප්‍රදර්ශනය කෙරෙන මුවාවෙන් කූට ව්‍යාපාරයක් රටතුළ ක්‍රියාත්මක වන බව මල්වතු අස්ගිරි උභය විහාරස්ථ මහනාහිමිවරු දෙපළ නිවේදනයක් නිකුත් කරමින් ප්‍රකාශ කැර සිටිති.එලෙස වංචාකාරී ලෙස අසත්‍ය තොරතුරු ප්‍රකාශ කරමින්, දළදා මන්දිරයට ගෙවීම සඳහා යැයි පවසමින් රුපියල් 1000 රුපියල් 500 මුදල් එක්රැස් කිරීමක් ද සිදුවන බව, දැනගන්නට ඇති බැවින් එවැනි වංචනික ‍ක්‍රියාවන්ට හසුනොවන ලෙස ද මහනාහිමිවරු මහජනතාවගෙන් ඉල්ලා සිටිති.මහානායක හිමිවරු ඇතුළු දියවඩන නිලමේතුමා නිකුත් කළ නිවේදනයේ මෙසේද සඳහන් වේ.මෙවැනි වංචනික කටයුතුවලට ශ්‍රී දළදා මාලිගාව හෝ මල්වතු අස්ගිරි උභය මහා විහාර හෝ කිසිදාක කිසිම ආකාරයකින් සම්බන්ධතාවක් දක්වා නැත. එවැනි කටයුතුවල අප කිසිසේත් නියැ‍‍ළෙන්නේද නැති බව අවධාරණය කරන්නෙමු.කාලයෙන් කාලයට දිවයිනේ නොයෙක් තැන්හි මල්වතු අස්ගිරි උභය මහා විහාරයේ මහානායක හිමිවරුන්ට සහ ශ්‍රී දළදා මාලිගාවේ දියවඩන නිලමේවරයාට අපහාසයක් ගෙන දෙන ආකාරයෙන් සිදුකෙරෙන මෙබඳු වංචනික කූට ක්‍රියාවන්ට කිසිම ආකාරයකින් හසු නොවන ලෙස කාරුණිකව දන්වා සිටිමු. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n1309256</link>
    <topic>හොරෙන් මැලේසියාවට ගිය ශ්‍රී ලාංකිකයෝ 49ක් අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස සංක්‍රමණය වූ ශ්‍රී ලාංකික සංක‍්‍රමණිකයන් 49 දෙනෙකු මැලේසියාවේදී අත්අඩංගුවට ගෙන ඇත.ශ්‍රී ලාංකික සංක්‍රමණිකයන්ට අමතරව තවත් විදේශීය නීති විරෝධී සංක්‍රමණිකයන් 17 දෙනෙකු මැලේසියාවේ ජලාන් සුල්තානා බාහියා හිදී අත්අඩංගුවට ගෙන තිබෙන අතර මොවුන් අත්අඩංගුවට ගැනීම වෙනුවෙන් එරට කෙඩා සංක්‍රමණික දෙපාර්තමේන්තු බලධාරීන් විසින් මෙහෙයුම් ක්‍රියාත්මක කළ බව වාර්තා වෙයි.මේ නීති විරෝධී ශ්‍රී ලාංකික සංක්‍රමණිකයන් පිරිස ට්‍රක් රථයක සැඟවී සිටියදී අත්අඩංගුවට ගෙන තිබෙන අතර ඔවුන් සතුව වීසා හෝ අනෙකුත් සංක්‍රමණික ලිපි කිසිවක් නොතිබූ බවට කෙඩා සංක්‍රමණික දෙපාර්තමේන්තුවේ නියෝජ්‍ය අධ්‍යක්ෂ අයිදිල් සෆ්‍රි ඇඩ්නන් ප්‍රකාශකර තිබේ.මේ නීති විරෝධී සංක්‍රමණිකයන් අත්අඩංගුවට ගැනීම සඳහා වූ විශේෂ මෙහෙයුම පෙරේදා (23) රාත්‍රී 12.00 ට පමණ ආරම්භකර තිබෙන අතර පැය 4 ක කාලයක් පැවැති බවද වාර්තා වෙයි. මෙලෙස අත්අඩංගුවට ගත් නීති විරෝධී සංක්‍රමණිකයන් අවුරුදු 19 ත් 57 ත් අතර වයසේ පසුවන්නන් බවට අනාවරණය කරගෙන ඇත.නීතිවිරෝධී සංක‍්‍රමණිකයන් නැවැත්වීම සඳහා මැලේසියාව විසින් නව වැඩපිළිවෙලක් සකස් කර ඇති අතර ඒ අනුව මේ වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n1309257</link>
    <topic>මාධ්‍ය කලාව සුරක්ෂිත වීමට විනයක් පැවැතීම ඉතා වැදගත්</topic>
    <author>චමීර ඇල්ලදෙණිය</author>
    <content>මාධ්‍ය කලාව සුරක්ෂිතවීමට යම් විනයක් පැවැතීම ඉතා වැදගත් බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි. මාධ්‍ය කාලාව මේ වන තෙක් ආ මග ඉතා කටුක බවත් යහපත් මාධ්‍ය කාලාවක් බිහිකිරීමට මාධ්‍යකරුවාගේ සිට සියලු දෙනා කැපවිය යුතු බවද ඇමැතිවරයා පෙන්වා දුන්නේය.පුවත්පත් මණ්ඩලයේ 40 වැනි සැමරුමේ ප්‍රධාන ආරාධිත අමුත්තා වශයෙන් සහභාගීවෙමින් ඇමැතිවරයා මේ බව කියා සිටියේය. ටාජ් සමුද්‍රා හෝටලයේදී පෙරේදා (24) මෙම උත්සවය පැවැත්විණ. මාධ්‍ය සඳහා යම්කිසි නිතී පද්ධතියක් තිබිය යුතු බවත් තමන්ට උවමනා දේ ලිවීම මාධ්‍ය කලාව නොවන බවත් ඇමැතිවරයා කීවේය. මේ රටේ මාධ්‍ය නිදහස ඕනෑතරම් තිබෙන බවත්, එම නිදහස අයුතු ලෙස භාවිතා කරන බවත් රඹුක්වැල්ල මහතා කීය.මෙහදී අදහස් දැක්වූ මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා, අද වන විට මාධය නිදහස ඕනෑ තරම් තිබෙනවා. ඒ මාධ්‍ය විවිධ අයුරින් රජය විවේචනය කරනවා. නමුත් අපි රජයක් වශයෙන් මාධ්‍යයට එරෙහිව කටයුතු කරන්නේ නැහැ.මාධ්‍යයට යම් නීති පද්ධතියක් අවශ්‍යයි. එය මාධ්‍ය වාරණය සඳහා නොවෙයි. මාධ්‍යයෙන් අද ඉදිරිපත් වන සමහර දේවල් දිහා බැලූ විට ඒවායේ ප්‍රමිතියේ හා ගුනාත්මකභාවයේ ගැටලු තිබෙනවා. ඒවා නරඹන ප්‍රේක්ෂකයින් විශාල හානි සිදු වෙනවා. ඒ නිසා යම්තිසි නීති රාමුවක් අවශ්‍යයි.පාර්ලිමේන්තු මන්ත්‍රීවරු වන ඒ. එච් එම් අස්වර්, තිලංග සුමතිපාල, රජයේ ප්‍රවෘත්ති අධ්‍යක්ෂ ජෙනරල් මහාචාර්ය ආරියරත්න ඇතුගල, ජනමාධ්‍ය අමාත්‍යංශයේ ලේකම් චරිත හේරත් ඇතුළු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n1309258</link>
    <topic>දක්ෂිණ අධිවේගී මාර්ගයේ කබරගොයියෝ</topic>
    <author>ඉමදුව සමුහ ලංකින්ද නානායක්කාර</author>
    <content>දක්ෂිණ අධිවේගී මාර්ගයේ කොට්ටාව නැවතුම ආසන්නයේ අධිවේගී මාර්ගය හරහා යන කබරගොයකු පාර හරහා ගමන් කරන දසනකි මේ. මේ දසුන විටක සුන්දර යැයි සිතේ. නමුත් මේ මහා අනතුරක වෙන්නට ඇති අවස්ථාවක් වන බව නම් ඉතාම පැහැදිලිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092519</link>
    <topic>අධිවේගයේ අනතුරකින්අවු 1½ක දැරියක් මරුට</topic>
    <author>ලංකින්ද නානායක්කාර (ඉමදුව සමුහ)</author>
    <content>දක්ෂිණ අධිවේගී මාර්ගයේ ගමන් කළ වෑන් රියක් 23.1 කිලෝමීටර් කණුව අසළ දී අනතුරකට පත්වීමෙන් වයස අවුරුදු එක හමාරක දැරියක මියගොස් ඇති අතර අට දෙනකු තුවාල ලබා රෝහල් ගත කර ඇත. දක්ෂිණ අධිවේගි මාර්ගයේ ගැලලිගම හා දොඩංගොඩ අතර දී මෙම අනතුර සිදුව තිබෙන බව ගැලලිගම අධිවේගි මාර්ගයේ පොලිසිය පවසයි.මෙම අනතුරින් අට දෙනකු නාගොඩ රෝහලට ඇතුළත් කර ඇතැයි ද වෑන් රියේ නව දෙනකු ගමන් කර ඇති බව ද පොලිසිය කියයි. වැලිගම ප්‍රදේශයේ සිට කුරුණෑගල ප්‍රදේශයේ ඥාතියකුගේ නිවෙසකට යමින් සිටිය දී වේගය පාලනය කර ගත නොහැකිව මෙම අනතුර සිදුව ඇතැයි පොලිසිය පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n1309259</link>
    <topic>පිටරට කුණු කෑම මේ රටට ගෙනත් විකුණන මහා පරිමාණ ජාවාරමක්</topic>
    <author>විජයානි එදිරිසිංහ</author>
    <content>ලෝක වෙළෙඳපොළේ පරිභෝජනයට නුසුදුසු යැයි ඉවත ලන ආහාර ඇතුළු වෙනත් පාරිභෝගික ද්‍රව්‍ය ටොන් ගණනින් මෙරටට ගෙන්වා අලුත් කර අලෙවි කිරීමේ මහා පරිමාණ ජාවාරමක් පිළිබඳ තොරතුරු ලැබී තිබේ.මෙරටට විවිධ ආහාර ද්‍රව්‍ය ආනයනය කරන ඇතැම් කෝටිපති ව්‍යාපාරිකයන් විසින් මෙම ජාවාරම සිදු කරන්නේ ලෝක වෙළෙඳපොළෙන් මේ පාරිභෝගික ද්‍රව්‍ය අතරමැදියන් හරහා ලබා ගනිමින් බවටද පාරිභෝගික අධිකාරියට තොරතුරු ලැබී තිබේ.කල් ඉකුත් වූ පලුදු වූ සහ වෙනත් විවිධාකාරයේ දෝෂ සහිත පාරිභෝගික ද්‍රව්‍ය මෙසේ මිලදී ගෙන බොහෝ විට එම රටවලදීම අලුත් ලේබල් දින වකවානු සඳහන් කර මෙරටට ගෙන එන බවත් ඇතැම් විට මෙරටට ගෙන ඒමෙන් පසුවත් ඒවා නැවත අලුත්කර බෙදා හැරීම සිදු කරන බවටද තොරතුරු ලැබී තිබේ.පසුගියදා කොටහේන ප්‍රදේශයෙන් පරිභෝජනයට නුසුදුසු පාරිභෝගික ද්‍රව්‍ය අලුතින් ලේබල් ගසා අලෙවි කරන ප්‍රසිද්ධ සමාගමක් වැටලීමෙන් පසු මෙම තොරතුරු අනාවරණය වී ඇත.මේ ජාවාරම්කරුවන් හඳුනාගෙන ඔවුන්ට පමණක් නොව එම පාරිභෝගික ද්‍රව්‍යවලට ප්‍රමිති‍ සෞඛ්‍ය සහතික ලබාදී තිබේ නම් එම නිලධාරීන්ට එරෙහිව නීතිය තදින්ම ක්‍රියාත්මක කිරීමට තීරණය කර තිබේ.මේ වන විටත් විශාල වශයෙන් මෙරටට පාරිභෝගික ද්‍රව්‍ය ආනයනය කරන සමාගම්වල එම ද්‍රව්‍ය පරීක්ෂා කිරීම සඳහා පාරිභෝගික අධිකාරියේ වැලීම් අංශ කටයුතු යොදා තිබේ.පාරිභෝගික ද්‍රව්‍ය පමණක් නොව මෙරටට සිමෙන්ති ආනයනය කරන ප්‍රසිද්ධ සමාගමක් මීට මාස කිහිපයකට පෙර ඔවුන්ගේ කල් ඉකුත් වී ගල්ගැසී තිබූ සිමෙන්ති තොග හොර රහසේ සේවකයන් යොදා කුඩුකර නැවත ගෝනි කර විකුණා ඇති බවටද තොරතුරු ලැබී තිබේ. පාරිභෝගික අධිකාරියේ වැටලීම් කණ්ඩායම් මෙම නීති විරෝධී ජාවාරම්කරුවන් පිටුපස ලුහුබඳිමින් සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092510</link>
    <topic>වසර 18ක් මාර්ගයකට යටවී තිබූදිගම පෙත්මඟ පබ්බත විහාරයෙන් හමුවේ</topic>
    <author>අමිල ප්‍රභාත් වනසිංහ</author>
    <content>අනුරාධපුර පූජා නගරයේ තොම්විල පබ්බත විහාරස්ථාන පුදබිමේ සිදු කරනු ලබන කැණීම් වලදී මෙතෙක් සොයාගෙන ඇති ලංකාවේ දිගම පෙත්මඟ ඇතුළු පුරාණ නටබුන් රැසක් හමුවෙමින් පවතී. අනුරාධපුර ත්‍රිකුණාමලය ප්‍රධාන මාර්ගයේ අනුරාධපුර නගරයේ මාකට් පෙදෙසට ආසන්නව මෙම පෞරාණික වටිනාකමින් යුත් පුදබිම පිහිටා ඇත. ජනතාව මේ ස්ථානය රාම කැලය මාළිගය නමින් ද හඳුන්වයි.වසර දහ අටකට (18) වැඩි කාලයක් ජනතාවට ප්‍රවාහන පහසුකම් ලබාදීම සඳහා තොළුවිල පබ්බත විහාරස්ථාන පුදබිම හරහා ඉදිකළ මාර්ගයට යටව තිබූ මීටර් දෙසියක (200m) පමණ දිගින් යුතු පබ්බත විහාර පෙත්මඟ මෙහි පෙත්මං දෙකක් අතර පිහිටා ඇති අලංකාර තාරකා හැඩති පීඨිකා‍වක් සිදු කරනු ලබන පුරාවිද්‍යා කැණීම් වලදී හමුවී තිබේ.අක්කර තිස්පහක (35) පමණ භූමි ප්‍රමාණයකින් යුත් පබ්බත විහාර සංකීර්ණය අනුරාධපුර යුගයේ (ක්‍රි.ව. 7 - 10 සියවස්වල) ඉදිවන්නට ඇතැයි සැලකේ.මේ ආරාම සංකීර්ණයේ මාලක දෙකකින් යුක්ත විශාල ප්‍රතිමාඝරයක් දකුණු දිශාගතව පිහිටා තිබේ.එසේම කොළඹ ජාතික කෞතුකාගාරයේ ඉදිරිපස තැන්පත් කර ඇති සුප්‍රකට තොළුවිල සමාධි පිළිමය ද තැන්පත් කොට තිබුණේ මේ විහාර බිමෙහිය. තවද විශාල කුළුණු සහිත මහල් දෙකකින් යුත් උපෝසථාඝරය, ස්තූපය, බෝධිඝරය, පිළිමගෙය, ආරාම වටා ඇති දිය පොකුණු ආදී නටබුන් රැසක් මෙහි දැක ගත හැක.පුරාවිද්‍යා දෙපාර්තමේන්තුව මගින් පසුගිය අප්‍රේල් මස තොළුවිල පබ්බත විහාර පුදබිම සංරක්ෂණ කටයුතු ආරම්භ වූ අතර එහි කටයුතු මේ වසර අවසන්වන විට නිමකිරීමට අපේක්ෂිතය.අනුරාධපුර නැඟෙනහිර නුවර ගම් පළාත් පුරාවිද්‍යා කලාප භාර ඩබ්ලිව්.එම්.එන්. ප්‍රියදර්ශනී මහත්මියගේ අධීක්ෂණය යටතේ සංරක්ෂණ කටයුතු මේ අනුව සිදු කරයි. මේ සඳහා වැය වන මුදල රුපියල් ලක්ෂ පහළව (1500000) කි.මේ වන විට පබ්බත විහාර පෙත්මඟෙහි සංරක්ෂණ කටයුතු පුරා විද්‍යා දෙපාර්තමේන්තුව මගින් සිදු කරන අතර පුදබිමෙහි නඩත්තු කටයුතු සිවිල් ආරක්ෂක දෙපාර්තමේන්තුව මගින් ක්‍රියාත්මක කරනු ලැබේ.කලක් කැලයන් වැසී තිබූ මේ පුදබිමෙහි පුරාවස්තු නිදන් හොරුන්ගේ ක්‍රියාකාරකම් නිසා විනාශයට පත්ව ඇති අතර මෙහි නොයෙක් නීති විරෝධී ක්‍රියාවන්ද සිදු විය.එලෙස පැවති පෞරාණික වටිනාකමින් යුත් මෙම තොළුවිල පබ්බත විහාර සංකීර්ණය යළි සංරක්ෂණය කරමින් අනාගත පරපුරට දායාද කිරීමට මේ අනු පියවර ගෙන ඇතැයි පුරාවිද්‍යා නිලධාරිනී ඩබ්ලිව්.එම්.එන්. ප්‍රියදර්ශනී මහත්මිය පැවසුවාය.මෙම තොළුවිල පබ්බත විහාර සංකීර්ණ පුදබිම මිහිඳු මාහිමියන් මිහින්තලයේ සිට අනුරාධපුර මහා විහාරය දක්වා වැඩම කරන විට නවාතැන් ගත් ස්ථානයක් ලෙස ද මහා වංශයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092511</link>
    <topic>ලුණුගල භූ කම්පනය පිළිබඳව  පුළුල් පසු විපරමක්</topic>
    <author/>
    <content>පසුගිය 18 වැනිදා පස්සර, ලුණුගල ප්‍රදේශයේ ඇති වූ භූ චලනය පිළිබඳව ප්‍රදේශය පරීක්ෂා කර බලා වාර්තාවක් සැපයීමට භූ විද්‍යා සමීක්ෂණ හා පතල් කාර්යාංශයේ නිලධාරීන් පිරිසක් අද (25) එම ප්‍රදේශයට පිටත්ව යාමට නියමිතය.සැප්තැම්බර් 18 වැනිදා සවස 3.08 පමණ සිදුවූ රික්ටර් පරිමාණයෙන් 2-3 අතර සටහන් වූ එම චලනය පිළිබඳව ප්‍රදේශවාසීන් තුළ මහත් ආන්දෝලනාත්මක තත්ත්වයක් ඇතිවිය.මේ පිළිබඳව පරීක්ෂණ සිදු කරන විශේෂ පරීක්ෂණ කණ්ඩායමට භූ භෞතික විද්‍යාඥ නිල්මිණි තල්දන මෙනෙවිය ඇතුළු නිලධාරීන් පිරිසක් සහභාගී වන අතර පරීක්ෂණය අවසානයේ ප්‍රතිඵල හා නිගමනයන් ඇතුළත් වාර්තාවක් භූ විද්‍යා සමීක්ෂණ හා පතල් කාර්යාංශයේ භූ විද්‍යා අංශයේ නියෝජ්‍ය අධ්‍යක්ෂ ආචාර්ය බර්නාඩ් ප්‍රේම් මහතා වෙත ඉදිරිපත් කිරීමට නියමිත බව කාර්යාංශයේ මාධ්‍ය ඒකකය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092520</link>
    <topic>දෙස් විදෙස් කුමන්ත්‍රණකාරීන්ට ජනතාව හොඳ පණිවුඩයක් ලබා දුන්නා</topic>
    <author>පඬුවස්නුවර මධ්‍යම සමූහ</author>
    <content>ඉකුත් දා පැවැති පළාත් සභා මැතිවරණ ප්‍රතිඵල වලින් දේශීය කුමන්ත්‍රණකරුවන්ටත් ‍විදේශීය සතුරු බලවේගවලටත් ජනතාව‍ හොඳ පණිවුඩයක් ලබාදී ඇති බව එක්සත් ජනතා නිදහස් සන්ධානයෙන් කුරුණෑගල දිස්ත්‍රික්කයට තරඟ කොට වැඩිම මනාප ලබාගත් නීතිඥ දයාසිරි ජයසේකර මහතා පැවසීය.බහුතර ජනතාව ජනාධිපති මහින්ද රාජපක්ෂ මහතාගේ සංවර්ධන වැඩපිළිවෙළ අනුමතකරන බව මෙම මැතිවරණ ප්‍රතිඵලයෙන් පෙන්නුම් කරන බවද ජයසේකර මහතා කීය.මැතිවරණ ජයග්‍රහණයෙන් පසු හෙට්ටිපොළදී පසුගියදා (23) පැවැති මාධ්‍ය හමුවේදී ජයසේකර මහතා මේ බව පැවසීය. ජයසේකර මහතා මෙසේද කීය.මේ ප්‍රතිඵලවලින් කුරුණෑගල ජනතාව රටේ සංස්කෘතියටත් දේශපාලන සංස්කෘතියටත් ගෞරවයක් ලබාදී තිබෙනවා. ජනතාවගේ මනාපයට මිලක් නියම කරන්න බෑ. සල්ලි වලින් හැමදේම ලබාගත නොහැකි බව කුරුණෑගල ජනතාව මනාව ඔප්පු කළා.මම මතින් තොර ප්‍රචණ්ඩත්වයෙන් තොර සාධාරණ නිදහස් මැතිවරණයකට පූර්ණ දායකත්වය දුන්නේ. මම කාටවත් මඩ ගහන්න ගියේ නැහැ. මට ගහන මඩ වලට පිළිතුරු දෙන්න ගියෙත් නැහැ. මම ඉදිරියේදී වයඹ පළාත් සභාව පිළිබඳ මා ගන්නා පියවර මගේ ප්‍රතිපත්ති ප්‍රකාශනය පිළිබඳ ජනතාව දැනුවත් කළා. මම ජනතාව‍ගේ බුද්ධියට කතා කළේ. හදවතට කතා කළේ. මම ජනතාව හොඳට අඳුනනවා. මම ජනතාව අතර ඉන්න කෙනෙක්. එමනිසා ජනතාව මට සැලකුවා.මෙම මැතිවරණයෙන් එක්සත් ජාතික පක්ෂය කුරුණෑගලින් සෝදා පාලුවට පත් වුණා. පඬුවස්නුවර ජනතාව එ.ජා. පක්ෂයේ නායකයන්ට හොඳ පාඩමක් කියා දුන්නා. එ.ජා. පක්ෂයේ ඡන්ද පදනම 9% අඩු වුණා. එ.ජා. පක්ෂයේ නායකයෝ කීවේ ආණ්ඩුව පෙරළීමේ හැරවුම් ලක්ෂය මේ මැතිවරණයෙන් ආරම්භ කරනවා කියල. නමුත් මතුවුණේ එ.ජා. පක්ෂයේ හැරවුම් ලක්ෂයයි.මැතිවරණ කොමසාරිස්තුමා නීතියට අනුව එතුමාට පැවරී ඇති වගකීම් හරියාකාරව ඉටුකළා. ඉතාම සාමකාමී සාධාරණ මැතිවරණයක් පැවැත්වූවා. අපි එතුමාට ස්තූති වන්ත වෙනවා. පොලිසියේ යම් යම් අඩුපාඩු තිබුණා. ඒවා පොලිස්පතිතුමාට පැමිණිලි කර තිබෙනවා යැයි පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092512</link>
    <topic>ශීඝ්‍රගාමී කාර්යාල දුම්රියදෙමටගොඩ දී ලෙඩ වෙයි</topic>
    <author>ශීලා උඩුවර</author>
    <content>මහව සිට මොරටුව දක්වා ධාවනය කෙරෙන ශීඝ්‍රගාමී කාර්යාල දුම්රිය ඊ‍යේ ( 24 ) උදේ දෙමටගොඩ දුම්රිය ස්ථානයේ දීකාර්මික දෝෂයක‍ට ලක්වීම නිසා එම දුම්රිය ඇතුඵ ප්‍රධාන මාර්ගයේ දුම්රිය කීපයක් ඊයේ උදේ ප්‍රමාද විය.මේ නිසා කොළඔ රැකියා සඳහා එන සේවක සේවිකාවන්ට නියමිත වෙලාවට සේවා ස්ථානයන් කරා ඒමට නොහැකි වීමෙන් දුෂ්කරතාවකට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092513</link>
    <topic>තංගල්ල ධීවර වරායේයාත්‍රා දෙකක් ගිනි ගනී</topic>
    <author>හුංගම සමූහ - වීරකැටිය සමූහ</author>
    <content>23 වැනිදා රාත්‍රී 11.40 ට පමණ තංගල්ල ධීවර වරායේ නතර කර තිබූ බහු දින යාත්‍රා දෙකක් ගිනි ගෙන විනාශ වී තිබේ.එකම පවුලේ ඥාතීන් දෙදෙනෙකුට අයත් මේ යාත්‍රා දෙක ගිනි ගන්නා අවස්ථාවේ වරායේ තවත් යාත්‍රා හැත්තෑවකට වැඩි ප්‍රමාණයක් නතර කර තිබුණි.යාත්‍රා දෙක ගිනි ගත් ආකාරය පිළිබඳ මේ වන විට තංගල්ල පොලිසිය පරීක්ෂණ පවත්වමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092514</link>
    <topic>ට්‍රැක්රටයක් බෝම්බයකට හසුවී 2ක් මරුට</topic>
    <author>අනුර ප්‍රේමලාල් සහ නුවන් කොඩිකාර</author>
    <content>යාපනය පලෙයි පොලිස් වසමේ මුහමාලෙයි ප්‍රදේශයේ බිම් බෝම්බ ඉවත් නොකළ ප්‍රදේශයක ගමන් කරමින් තිබු ට්‍රැක්රටයක් ඊයේ (24) බෝම්බයකට හසුවීමෙන් එහි ගමන් ගත් දෙදෙනෙක් තුවාළ ලැබූහ.මේ දෙදෙනා එම ප්‍රදේශයට දර ගෙන ඒමට ගිය අවස්ථවේදි මේ අනතුරුට මුහුණ පා ඇතැයි පොලිස් ආරංචි මාර්ග පවසයි.තුවාල කරුවන් යාපනයට රෝහලට ඇතුළත් කර ඇති බව වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092521</link>
    <topic>වැලිකඩ බන්ධනාගාර ගැටුම ගැන සොයන්නපත් කළ කමිටු වාර්තාව ඇමැතිට බාර දෙයි</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරය තුළ පසුගිය නොවැම්බර් මාසයේ ඇතිවූ ගැටුම පිළිබඳ වාර්තාව ඊයේ (24) පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා වෙත භාරදී තිබේ.අමාත්‍යාංශ නීති උපදේශක ලලිත් අන්ද්‍රාහැන්නදි හිටපු මහාධිකරණ විනිසුරු බන්දුල අතපත්තු, හිටපු නියෝජ්‍ය පොලිස්පති ගුණසේන තේනබදු මහත්වරුන්ගෙන් සමන්විත මෙම කමිටුව ඇමැති ගජධීර මහතා පත් ‍ෙකළේ මෙයට 10 මාසයකට පෙරය.දීර්ඝ කාලයක් මුළුල්ලේ කෙරුණු සාක්කි සටහන් ඇතුළත් පිටු 565කින් සමන්විත මෙම කමිටු වාර්තාවේ නිර්දේශ 17ක් ඇතුළත් වෙයි.වැලිකඩ බන්ධනාගාරය තුළ මෙම කැරැල්ල ඇතිවන අවස්ථාවේ සිටි රැඳවියන්, බන්ධනාගාර උසස් නිලධාරීන්, බන්ධනාගාර ජේලර්වරුන් ඇතුළු සියලුම ක්ෂේත්‍ර නිලධාරින්, විශේෂ කාර්ය බළකා නිලධාරීන්, සිද්ධියෙන් තුවාල ලැබූවන් ඇතුළු පුද්ගලයන් රැසකගෙන් මෙම කමිටුව සාක්කි සටහන් කැරගෙන තිබේ.පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේදී ඊයේ (24) ඇමැති ගජධීර මහතාට මෙම කමිටු වාර්තාව පිරනැමීමේ අවස්ථාවට අමාත්‍යාංශ ලේකම් ජි.එස්. විතානගේ, බන්ධනාගාර කොමසාරිස් ජනරාල් චන්ද්‍රරත්න පල්ලේගම මහත්වරුද එක්ව සිටියහ.මෙම වාර්තාව ඇමැතිවරයා අධ්‍යයනය කිරීමෙන් පසුව විශේෂ මාධ්‍ය හමුවක් පැවැත්වීමට නියමිත අතර අදාළ නිර්දේශ ක්‍රියාත්මක කිරීම සිදු කිරීමද එම අධ්‍යයනයෙන් පසුව සිදු කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092522</link>
    <topic>දික්කසාද නඩු මාස හය හතකින්අවසන් කැර යුක්තිය පසිඳලන්න</topic>
    <author>රෝෂන් තුෂාර</author>
    <content>දික්කසාද නඩු මාස හය හතකින් විභාගකර අවසන් කිරිම යුත්තිය පසිඳලන ‍සියළු දෙනාගේ යුතුකම බව සඳහන් කළ අගවිනිසුරු මොහාන් පිරිස් මහතා නඩු විභාග කිරිමේ ප්‍රමාදය අවම කිරිමට දායකවන ලෙස විනිසුරුවරුන්ගෙන් හා නීතිඥවරුන්ගෙන් ඊයේ(24) ඉල්ලා සි‍ටියේය.දික්කසාද නඩුවක් විමසීමට කල් ලබාගැනීමේදි මාස ගණනින් නොව, දින සති ගණනින් කල් ලබාගන්නා ලෙස ඉල්ලා සිටි අගවිනිසුරුවරයා අධිකරණය ඉදිරියට එන ජනතාවට සාධාරණය ඉටුකරන ලෙස දන්වා සිටියේය.දික්කසාද හා ළමා භාරකාරත්ව නඩු විභාග කිරිමට කොළඹ දිසා අධිකරණයේ අභිනවයෙන් ස්ථාපික කළ අධිකරණ ‍ශාලාව විවෘත කිරිමේ උළෙල අමතමින් අගවිනිසුරුවරයා එම අදහස් පළ‍ෙක‍ළේය.කොළඹ අධිකරණ බල ප්‍රදේශයට අයත් ජනතාව කොළඹ දිසා අධිකරණයේ පවරන දික්කසාද නඩුවක් පවතින ක්‍රමවේදය අනුව විභාග කිරිමේදි අවුරුදු හතරක් පහක් ගතවන බවද අගවිනිසුරුවරයා පෙන්වා දුන්නේය.තමන් පුද්ගලික නීතිඥවරයකු ලෙස කටයුතු කරමින්පැවරූ දික්කසාද නඩුවක් නීතිපති දේපාර්තුමේන්තුවේ වසර තුනක සේවා කාලයෙන්විශ්‍රාම ගෙන නැවත පුද්ගලික සේවයට පැමිණෙන තෙක් විභාග වු බව අගවිනිසුරුවරයා අනාවරණ‍ ෙක‍ළේය. අධිකරණය වැයකරන මුදල් මහජන මුදල් බැවින් සැමවිටම මහජන සුබ සිද්ධිය සදහා අධිකරණ නිලධාරින් නීතිඥයින් ක්‍රියා කළයුතු බවද පැවසු මොහාන් ‍පීරිස් මහතා මෙසේද පැවසීය.පවුල් සංස්ථාව සමාජය තුළ මිල කළ නොහැකි වටිනා ඒකකයක්. එහි බිද වැටීම අවාසනාවන්තයි. එහෙත් එම ප්‍රශ්න නීතිය ඉදිරියට පැමිණිවිට එයට කඩිනමින් යුක්තිය සාධාරණත්වය ඉටුකරන්න අප ක්‍රියා කළ යුතුයි.දික්කසාද සඳහා වෙනම අධිකරණ ශාලාවක් ස්ථාපිත කර නඩු කඩිනමින් විසදිමට කටයුතු සම්පාදනය කිරිම අගවිනිසුරු මොහාන් පීරිස් මහතා‍ගේ සංකල්පයක් අනුව සිදුකරන බව කොළඹ ප්‍රධාන දිසා විනිසුරු ප්‍රදිප් හෙට්ටිආරච්චි මහතා උත්සයේ පිළිගැනිමේ කතාව කරමින් පැවසීය.ජනාධිපති නීතිඥ රෝමේෂ් ද සිල්වා මහතා උත්සවය ඇමතු අතර විවාහ හා ළමා භාරකාරත්ව නඩු විභාග අධිකරණයේ අතිරේක දිසා විනිසුරු සුජාතා අලහප්පෙරුම මහත්මිය ස්තුති කථාව කළාය.ශේෂ්ඨාධිකරණ විනිසුරු සත්‍ය හෙට්ටිගේ අධිකරණසේවා කොමිසමේ ලේකම් සිසිර රත්නායක, ශ්‍රි ලංකා නිතිඥ සංගමයේ සභාපති උපුල් ජයසුරිය, කොළඹ දිසා විනිසුරුවරුන් ඇතුළු සම්භාවනීය පිරිසක් උත්සවයට සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092523</link>
    <topic>ටෙන්ඩර්වලට පිටින් මාර්ග කි.මී. 152ක් එක් කොන්ත්‍රාත්කරුවකුටම ලබාදීම ජාතික අපරාධයක්</topic>
    <author>චිත්‍රාරත්න කළුආරච්චි - හිඳෝගම සමූහ</author>
    <content>මාර්ග කිලෝමීටර් 152 කට ටෙන්ඩර් පටිපාටියෙන් තොරව ලක්ෂ 50 අඩු සීමාව යටතේ ගිවිසුම් 750ක් එක කොන්ත්‍රාත්කරුවකුට ලබාදීම ජාතික අපරාධයක් යැයි උතුරුමැද පළාත් ප්‍රධාන අමාත්‍ය එස්.එම්. රංජිත් සමරකෝන් මහතා පැවසීය.ඊයේ (24) පැවැති උතුරු මැද 6වන පළාත් සභා දෙවන සැසිවාරයේ 19 වන රැස්වීම අමතා උතුරුමැද පළාත් ප්‍රධාන අමාත්‍යවරයා පැවසීය. මෙම පළාත් සභා රැස්වීම සභාපති ටී.එම්. සිරිපාල මහතාගේ ප්‍රධානත්වයෙන් සෞඛ්‍ය අමාත්‍ය එච්.බී. සේමසිංහ කෘෂිකර්ම අමාත්‍ය පී.බී. රත්නායක, අධ්‍යාපන අමාත්‍ය පේෂල ජයරත්න, සමුපකාර අමාත්‍ය කේ.එච්. නන්දසේන, විපක්ෂනායක කිංස් නෙල්සන් යන මහත්වරුන් සහ පක්ෂ විපක්ෂ මන්ත්‍රීවරුන්ගේ සහභාගීත්වයෙන් පැවැත්වූ අතර ප්‍රධාන අමාත්‍යවරයා මාර්ග පිළිබඳව විවේචනාත්මක කථාව සභාවට ඉදිරිපත් කරන විට ආණ්ඩු පක්ෂයේ උපාලි විජේකෝන්, ජී.ජී. චන්ද්‍රසේන, එම්. හේරත් බණ්ඩා, සරත් ඉලංගසිංහ යන මන්ත්‍රීවරුන් සභා ගැබෙන් ඉවත්ව යාම කාගේත් ප්‍රශ්නයට ලක් විය.ප්‍රධාන අමාත්‍ය එස්.එම්. රංජිත් මහතා මෙසේද කීය.මෙම අකටයුතු සිදුවන විට මම ප්‍රධාන ඇමැති නොවෙයි. උතුරුමැද පළාත් මාර්ග ප්‍රතිසංස්කරණය කිරීමේදී ඇති වී ඇති වංචා කටයුතු සහ අකටයුතු පිළිබඳව නිලධාරීන් වගකිව යුතුයි.මේ අවිදිමත් ඉදිකිරීම් සඳහා ඇස්තමේන්තු ගත මුදල් පිළිබඳ වංචාවක් සිදුවී ඇති බව පෙනී යනවා. දළ ඇස්තමේන්තු මුදල මෙය කොන්ත්‍රාත්කරු ලබාගෙන අවසානයි.මේ පිළිබඳව නීතිමය කටයුතු සිදු කරනවා. පේරාදෙණිය විශ්වවිද්‍යාලයේ තාක්ෂණ කටයුතු වාර්තාවක් ලබා ගන්නවා. විගණන දෙපාර්තමේන්තුවට පැමිණිලි කර තිබෙනවා.කොන්ත්‍රාත්කරු දැනටත් බිල් ඉදිරිපත් කර තිබෙනවා. මේ විශාල ගැටලුවක්. මේ පිළිබඳ සියලු වාර්තා මා සභාගත කරනවා.උතුරුමැද පළාත් අධ්‍යාපන අමාත්‍ය පේෂල ජයරත්න බණ්ඩාර මහතා එහිදී මෙසේ කීහ.උතුරුමැද පළාත් කලා උළෙල හරියට පැවැත්වීමට නම් රුපියල් මිලියන 8ක් වත් ඕනෑ. නමුත් ඒ සඳහා ලැබී ඇත්තේ රුපියල් මිලියන 3යි. ප්‍රාදේශීය කලා උළෙල සඳහාවත් මුදල් මදි.ප්‍රාදේශීය කලාකරුවන්ට මුල් තැන ලබාදෙමින් නර්ථන අංශ යොදවා ප්‍රසංගයක් පැවැත්වීමටත් ඒ මඟින් ආධාර මුදලක් ලබා ගැනීමට අවස්ථාව උදාකරදී තිබෙනවා.අපගේ සංස්කෘතික හැකියා දක්ෂතා ඇති කලාකරුවන් එකතු කර සංචාරක මධ්‍යස්ථානවලට සම්බන්ධ කර ඔවුන්ගේ හැකියාවන් එළිදැක්වීමට අවස්ථාව උදාකර දීමට මා යෝජනා කරනවා.උතුරුමැද පළාත් සෞඛ්‍ය අමාත්‍ය එච්.බී. සේමසිංහ මහතා එහිදී මෙසේ කීහ. සිසු සැරිය ප්‍රවාහන සේවා සඳහා ශ්‍රී ලංකා ගමනාගමන මණ්ඩල බස් රථ ගමන්වාර අත්හැර තිබේ නම් ලංකා ගමනාගමන මණ්ඩලය සමඟ සාකච්ඡා කර ඒ වෙනුවට පෞද්ගලික බස් රථ යෙදවීමට සූදානම්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092524</link>
    <topic>ගෘහ සේවය සඳහා ලෙබනන් ගිය කතට නිවැසියන් හා ඒජන්සිකරුහොඳටම පහරදීලා</topic>
    <author>කොච්චිකඩේ විශේෂ</author>
    <content>ගෘහ සේවිකාවක් වශයෙන් ලෙබනනයේ රැකියාවක් සඳහා ගිය මෙරට කාන්තාවකට නිවැසියන් හා ඒජන්සිකරුවන් පහරදීම නිසා බරපතළ තුවාල ලබා මීගමුව දිසා මහ රෝහලට ඇතුළත් කැර ඇත.මෙලෙස රෝහල් ගත කැර ඇත්තේ ඉහළ පුලියන්කුලම 16 මාර කණුව අලුත්ගම පදිංචි ශිරානි ජයසිංහ (22) නමැති එක්දරු මවකි.ඇය විවාහ වී ඇත්තේ වසන්ත කුමාර (26) නම් වූ අයකු සමඟය. ඔහු කුලී රැකියාවක් කරන අයෙක් වූ අතර, මැය මැහුම් සේවිකාවක් වශයෙන් කටයුතු කැර ඇත.එම රැකියාවලින් ලැබෙන ආදායම ප්‍රමාණවත් නොවන නිසා පසුගිය (16) දා ලෙබනනයේ රැකියාවක් සඳහා ඒජන්සියක් මාර්ගයෙන් ගොස් ඇත.එම රටට ගිය පසු ක්ලාන්ත ගතියක් ඇති වී තිබේ. පසුව මෙරටින් ගෙන යන ලද බෙහෙත් ‍පෙති වර්ග හා ලෙබනනයේ නිවැසියන් දුන් බෙහෙත් පෙති පානය කැර නිවසේ වැඩ කැර තිබේ.අසනීප තත්ත්වයෙන් නිවසේ වැඩ කළද නිවැසියන් හා ඒජන්සිකරු ඇයට බැන වැදී බොරු ලෙඩ පෙන්වනවා යැයි කියමින් යටිපතුල් පුළුස්සා කොණ්ඩෙන් ඇද පහර දුන් බව කියවේ. කෑමට යමක් නොදුන් බව ද බත් පමණක් ඇය උයාගෙන ආහාර වශයෙන් ගත් බව කියයි.නැවත ගෙදර යවන ලෙස ඒජන්සිකරුගෙන් ඉල්ලා සිටියද ඔහු කියා ඇත්තේ ලංකාවෙන් ලක්ෂ තුනක් ගෙන්වාගෙන ඕනෑ නම් පලයන් කියා නැවත නැවත පහර දී ඇත.අසනීප තත්ත්වය වැඩිවුණ නිසා පසුගිය ඉරිදා ගුවන් මගින් ලංකාවට එවීමට ඒජන්සිකරු කටයුතු කළ බව ඇය කියයි. ඇයට වයස අවුරුදු 4 ක දියණියක් ද සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092525</link>
    <topic>ෆොන්ටේරා සමාගමේ වාරණයට එරෙහිහෙද නිලධාරි අභියාචනයේ තීන්දුව ඔක්. 15</topic>
    <author>ගම්පහ මධ්‍යම සමූහ වී. ඒ. ඔලිවර් පෙරේරා</author>
    <content>ෆොන්ටේරා සමා‍ගමේ කිරිපිටි අලෙවිය බෙදාහැරීම හා ප්‍රචාරණ තහනම් කරමින් ගම්පහ දිසා අධිකරණය පැනවූ වාරණය ඉවත් කිරීමේ නියෝගයට එරෙහිව රජයේ හෙද නිලධාරින්ගේ සංගමය පැවරූ අභියාචනයේ තීන්දුව ඔක්තෝම්බර් 15 දින ඉදිරිපත් කරන බව ගම්පහ සිවිල් අභියාචන මහාධිකරණය ඊයේ (24) නියෝග කළේය.ෆොන්ටේරා සමාගම වෙනුවෙන් නීතිඥ ඉසුරු බාලපටබැඳි මහතා මතුකළ මූලික විරෝධතාවය සැලකිල්ලට ගත් මහාධිකරණයේ විනිසුරුවරුන් වන ශිරෝමී පෙරේරා සහ එම්. ඒ. එච්. කාසිම් විනිසුරුවරුන් දෙපළ මේ නියෝගය කළේය.විත්තිකාර වගඋත්තරකාර සමාගමේ මූලික විරෝධතාවය ලිඛිතව ලබන දින අධිකරණයට ‍ගොනුකරන ලෙස දන්වා සිටි විනිසුරුවෝ, අභියාචනය, පෙත්සම්කරුවන්ට තවදුරටත් පවත්වාගෙන යා හැකිද? නොහැකිද? යන තීන්දුව ලබන 15 දින ඉදිරිපත් කරන බව පැවැසීය.පෙත්සම්කාර රජයේ හෙද නිලධාරින්ගේ සංගමය වාරණයට එරෙහි සිය අභියාචනය ගොනු කිරීමේදී අවශ්‍ය ලියකියවිලි අධිකරණයට ඉදිරිපත් කර නොමැති බවට නීතිඥ ඉසුරු බාලපටබැඳි මහතා මූලික විරෝධතාව මතු කළේය.පෙත්සම්කාර හෙද නිලධාරින්ගේ සංගමය වෙනුවෙන් ජනාධිපති නීතිඥ රෝනල්ඩ් පෙරේරා මහතා අධිකරණයට කරුණු ඉදිරිපත් කළේය.ෆොන්ටේරා සමාගම වෙනුවෙන් නීතිඥ සුදත් පෙරේරා මහතාගේ උපදෙස් පරිදි නීතිඥ මෙහෙරාෆ් කරීම්, මනෝජ් බණ්ඩාර මහත්වරුද පෙනී සිටියහ.දෙපාර්ශ්වයේ කරුණු සලකා බැලූ අභියාචනාධිකරණ විනිසුරු දෙපළ මූලික විරෝධතාව පිළිබඳ තීන්දුව ලබන 15 දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092526</link>
    <topic>සායනයකදී එකම කටුවෙන් ලේ අරන්</topic>
    <author>කළුතර මධ්‍යම සමූහ</author>
    <content>කළුතර නගර සභා සේවකයන් සඳහා ඊයේ (24) පැවැති දියවැඩියා සායන‍යකදී රුධිරයේ සීනි ප්‍රමාණය මැනීම සඳහා රුධිරය ලබා ගැනීමට එකම කටුව කීපදෙනකුට භාවිතා කළ බව කියන වෛද්‍ය උපකරණ අලෙවි සමාගමක නියෝජිතයකු දකුණු කළුතර පොලිසිය මගින් අත්අඩංගුවට ගෙන ඇත.නොමිලේ දියවැඩියා සායනයක් යනුවෙන් දැන්වීම් අලවා මෙම පරීක්ෂාව කරගෙන යද්දි එකම කටුවකින් කීපදෙනෙකුගේ රුධිරය ලබා ගත් බව නගර සභා සේවකයින් කළුතර මහජන සෞඛ්‍ය පරීක්ෂක කේ. කේ. එල්. ජයලාල් මහතාට දන්වා ඇත.‍මහජන සෞඛ්‍ය පරීක්ෂකවරයා මේ පිළිබඳව කළුතර සෞඛ්‍ය වෛද්‍ය නිලධාරි උදය පරණමාන මහතාට දැන්වීමෙන් පසු සෞඛ්‍ය වෛද්‍ය නිලධාරිවරයා මේ පිළිබඳව දකුණු කළුතර පොලිසියට පැමිණිලි කර තිබේ.මෙම දියවැඩියා රෝග සායනයේ අරමුණ රුධිරයේ සීනි ගණනය කරන යන්ත්‍ර (ග්ලුකෝමීටර්) අලෙවි කර ගැනීම යැයි නගර සභා සේවකයෝ කියති.කළුතර මූලස්ථාන පොලිස් පරීක්ෂක සමන්ත වෙදගේ මහතා මේ පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092527</link>
    <topic>රන් ගුලි සහ විදේශ නෝට්ටුගිල දමා චෙන්නායි යන්න ගිය 6ක් දැලේ</topic>
    <author>සුභාෂිණි සේනානායක, කුමාරසිරි ප්‍රසාද් - කටුනායක සමූහ</author>
    <content>රත්‍රං ගුලි ගිල දමා ඉන්දියාවේ චෙන්නායි නුවරට පැන යාමට තැත් කළ ඉන්දියන් ජාතිකයන් 06දෙනෙකු හා ශ්‍රී ලාංකිකයකු පෙරේදා (23) අත්අඩංගුවට පත්ව ඇත. රාත්‍රී 10.00 චෙන්නායි බලා පිටත්ව යාමට තිබූ ගුවන් යානයෙන් ‍එහි යෑමට සූදානම්ව සිටි එම පුද්ගලයන් පරීක්ෂා කිරීමේදී උදරයේ රත්‍රං ගුලි ඇති බවට සොයාගෙන ඇත.ඊයේ (24) සවස වනවිට පුද්ගලයන් දෙදෙනකු රත්‍රං ගුලි 4ක් පිටකර ඇති බව රේගු ආරංචි මාර්ග පවසයි. මෙම පුද්ගලයන්ගේ උදරයේ විදේශ නෝට්ටු ඇති බවටත්, රේගු ප්‍රකාශකයකු කීය.පරීක්ෂණ අවසන් වනතුරු මෙම පුද්ගලයන් අත්අඩංගුවේ රඳවා තබා ගන්නා බව රේගු මාධ්‍ය ප්‍රකාශක ලෙස්ලි ගාමිණි මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092528</link>
    <topic>පුත්තලම ඇන්ඩෲ විදුහලේ භාවිත කළ ඡන්ද පත්‍රිකා ගෙනියන්න අමතක වෙලාද?</topic>
    <author>පුත්තලම සමූහ ඩබ්ලිව්. සී. බී ප්‍රනාන්දු</author>
    <content>පසුගිය පළාත් සභා මැතිවරණයේ පුත්තලම දිස්ත්‍රික්කය සඳහා නිකුත්කළ , භාවිතා කරන ලද ඡන්ද පත්‍රිකා තොගයක් පුත්තලම ශාන්ත ඇන්ඩෲ විද්‍යාලයීය ශාලාවේ තිබී හමුවී ඇති අතර මේවා හමුවීමත් සමඟ ප්‍රදේශයේ උණුසුම්කාරී තත්ත්වයක් හටගෙන ඇත.මෙම ඡන්ද පත්‍රිකා හමුවූ ශාන්ත ඇන්ඩෲ විද්‍යාලීය ශාලාව මෙම මැතිවරණයේ පුත්තලම දිස්ත්‍රික් ඡන්ද ගණන් කිරීමේ මධ්‍යස්ථාන 55 පිහිට වූ ගොඩනැගිලි සංකීර්ණ දෙකෙන් එකකි‍ඊයේ (24) දහවල් එම ගොඩනැගිල්ලේ පොහොර උර තුනක් තිබෙණු දැක අයෙක් ඒ බව වගකිව යුත්තන්ට දැන්වීමෙන් පසු පරීක්ෂා කිරීමේදී ඒවායේ තිබුනේ පාවිච්චි කරන ලද ඡන්ද පත්‍රිකාම බව හෙළිවි තිබේ‍.එම ඡන්ද පත්‍රිකාවලින් වැඩි කොටසක් දෙකට මැදින් ඉරාතිබූ බව හෙළිවී ඇත.පුත්තලම දිස්ත්‍රික් ලේකම් හා තේරීම්භාර නිලධාරි කිංස්ලි ප්‍රනාන්දු, සහකාර මැතිවරණ කොමසාරිස් සුමිත් චන්දන, කොට්ඨාසභාර පොලිස් අධිකාරි අනුර අබේවික්‍රම නිලධාරීන්ද ඇතුළු උසස් නිලධාරින් රැසක් පැමිණ පරීක්ෂණ අරඹා ඇති අතර ප්‍රදේශවාසීන් විශාල පිරිසක් ඒ අවට රැස්වී සිටි නිසා උණුසුම්කාරී තත්ත්වයක් ඇති වී ඇත.මැතිවරණයට තරග කළ ජයගත් මන්ත්‍රීවරුන් මෙන්ම පරාද වූ අපේක්ෂකයන් ඔවුන්ගේ ආධාර කරුවන්ද එක්ව සිටියහ.සාමය ආරක්ෂා කිරීම සඳහා පොලිස් ආරක්ෂාව යොදවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=n13092529</link>
    <topic>ජනතාවට හොර කරන ෆාමසිවලට වැඩ වරදී</topic>
    <author>සන්ධ්‍යා කරුණාරත්න</author>
    <content>නීති විරෝධී ලෙස ඖෂධ අලෙවි කරන පෞද්ගලික ඔසුසල් තමන් කරන වැරදි ජනතාව හමුවේ මාධ්‍ය මඟින් ප්‍රසිද්ධියේ දැනුම් දෙමින් සමාව ගත යුතු බවට දැක්වෙන නව වගන්තියක් විලවුන් උපකරණ හා ඖෂධ අධිකාරිය පනතට ඇතුළත් කිරීමට සෞඛ්‍ය අමාත්‍යාංශය පියවර ගනියි.තම‍න්ගේ ඔසුසල කළ වැරැද්ද සඳහන් කර ශ්‍රී ලංකා ප්‍රජාතාන්ත්‍රික සමාජවාදී ජනරජයෙන් සමාව ගන්නා බවට දක්වා පුවත්පත් ඇතුළු මාධ්‍ය ඔස්සේ පළ කිරීම මේ නීතිය යටතේ අනිවාර්ය වේ.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් මත මේ නීතිය ගෙන ඒමට ජාතික ඖෂධ අධිකාරියට දැනුම් දී ඇත.රට පුරා පෞද්ගලික ඔසුසල්වල ඖෂධ නිසි ලෙස අලෙවි කරනවාද යන්න පරීක්ෂා කිරීමට ජාතික ඖෂධ අධිකාරිය කටයුතු කරයි. එහිදී ඔසුසල් ලියාපදිංචි කිරීම, පුහුණුව ලත් ඖෂධවේදියෙකුගේ සේවය ලබාගැනීම, වෛද්‍ය නිර්දේශ නොමැතිව ඖෂධ නිකුත් නොකිරීම, සෙල්සියස් අංශක 27 ට අඩු උෂ්ණත්වයක් යටතේ ඖෂධ ගබඩා කිරීම, ඖෂධ හා ආහාර එකම ශීතකරණයක ගබඩා නොකිරීම, ඔසුසල්වල වායුසමන යන්ත්‍ර ක්‍රියා කිරීම, රජයේ ලියාපදිංචි ඖෂධ පමණක් අලෙවි කිරීම, තත්ත්වයෙන් බාල ඖෂධ අලෙවි නොකිරීම යනාදි මාර්ගෝපදේශයන් ක්‍රියාත්මක කරන්නේ ද යන්න පරීක්ෂා කිරීම ආහාර හා ඖෂධ පරීක්ෂකවරු මඟින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r1309251</link>
    <topic>රඹුක්කන නිවෙසක් අස්සෙන් ඉපැරැණි කඩුවක් මතුවෙයි</topic>
    <author>රඹුක්කන උතුර සමූහ විපුල එස්. කුමාරතුංග සහසබරගමුව සමූහ</author>
    <content>රඹුක්කන පොලිස් බල ප්‍රදේශයට අයත් වල්පොළ ප්‍රදේශයේ නිවෙසක පදිංචි කාන්තාවක් සන්තකයේ තිබූ පෞරාණික වටිනාකමකින් යුතු ලෝහමය කඩුවක් රඹුක්කන පොලිසිය මඟින් අත්අඩංගුවට ගෙන තිබේ.රඹුක්කන පොලිසියට ලැබුණු තොරතුරකට අනුව පොලිස් ස්ථානාධිපති පොලිස් පරීක්ෂක ජයන්ත නානායක්කාර මහතාගේ උපදෙස් පරිදි පොලිස් කණ්ඩායමක් කරන ලද වැටලීමක දී මේ කඩුව සහ කාන්තාව අත්අඩංගුවට ගෙන ඇත. කඩුවේ මිට රන් හෝ එවැනි වෙනත් ලෝහයකින් නිමකර ඇතැයි පොලිසිය විශ්වාස කරයි.සිද්ධිය සම්බන්ධයෙන් සැකපිට අත්අඩංගුවට ගෙන ඇත්තේ බතබුරේගෙදර වසන්තා හේරත් කුමාරි නමැති කාන්තාවකි. එම කාන්තාව කෑගල්ල මහෙස්ත්‍රාත් විරාජ් රණතුංග මහතා ඉදිරියට පමුණුවන ලදුව ලබන 26 දින දක්වා රිමාන්ඩ් භාරයට පත්කරන ලෙස නියෝග කළේය.අත්අඩංගුවට ගත් කඩුව රඹුක්කන පොලිසිය බාරයේ පවතින අතර ඒ පිළිබඳ පුරාවිද්‍යා දෙපාර්තමේන්තුවෙන් වාර්තාවක් ලබාදෙන ලෙස ඉල්ලා ඇත‍..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r1309252</link>
    <topic>මැරිලා යන්න කෝච්චියට පැන්නත්තියෙන කරුමෙට ජීවිතේ බේරිලා</topic>
    <author>මාතර සමූහ - ඩබ්ලිව්. පී. ධර්මසේන</author>
    <content>“ගලේගැහුවත් මරන්න බැරි මිනිහා මරන්න බැහැ” කියන කියමන යථාර්තයක් බවට පත් කරමින් සියදිවි නසාගැනීමට කෝපාවිෂ්ඨව දුම්රියට පැන්න අයකු කෝච්චියේ හැපී දුම්රිය මැදිරි යටට ඇදීගියත් නිරුපද්‍රිතව දුම්රය මැදිරි යටින් එළියට පැමිණීමේ සිද්ධියක් මාතරින් වාර්තාවේ.මේ සිදුවීම පසුගිය 23 වැනි දින සවස 5.00ට පමණ මාතර කාලිදාස පාරේ රේල්ගේට්ටුව අසළ දී සිදුවූයේ බලාසිටිය පිරිසගේ ඇඟ කිලිපොලායවමිනි. මෙසේ දුම්රියට පැන ඇත්තේ කාලිදාස පාර ප්‍රදේශයේ පදිංචි 32 හැවිරිදි විවාහකයෙකි.පස්වරු 5.00ට පමණ මාතර සිට ගාල්ල බලා ධාවනය වන දුම්රියට කාලිදාස පාරේ රේල් ගේට්ටුව අසලදී මොහු පැන තිබේ.මේ වනවිට එම ප්‍රදේශයේ පදිංචි පුද්ගලයකු බිරිය සමඟ ‍රණ්ඩු වී රේල් ගේට්ටුව අසලට පැමිණ සිටියේ ජිවිතයේ අවසන් තීන්දුව ගැනීමටයි. මේ අවස්ථාවේ දුම්රිය නලා හඬ නංවමින් රේල් ගේට්ටුව අසලට පැමිණෙනවාත් සමඟ “මැරෙනා සැටි මම පෙන්වන්නම්” යන අදහසින් යුතුව මේ පුද්ගලයා රේල් පීලි දෙක අතරට පැමිණියේ බලාසිටි පිරිසට භීතියක් ඇතිකරමිනි.මේ අවස්ථාවේ දුම්රියේ ඉදිරිපස ඇදවැටුණ මොහු මැදිකරගෙන දුම්රිය මැදිරි 05ක් පමණ ගමන්කොට දුම්රිය නතර කරගැනීමට දුම්රිය රියදුරන් සමත්විය. මේ අවස්ථාවේ මේ පුද්ගලයා එළියට ගෙන වහාම රෝහලට ඇතුළත් කිරීමට පියවර ගනු ලැබීය. සිද්ධියෙන් මොහුට සුළු තුවාල සිදුවූ අතර මේ පුද්ගලයා යකඩ යකාගේ මරුකටින් බේරී ජිවත්වීමට වාසනාව ලබා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r1309253</link>
    <topic>දේවාල පෙරහරේ නටන්න ඇවිත් වෙර‍ළේ හැංගී පිස්සු නටලා</topic>
    <author>බලපිටිය සමූහ - දිලිප් නිශ්ශංක</author>
    <content>අම්බලන්ගොඩ ප්‍රදේශයේ ප්‍රසිද්ධ දේවාලයක පෙරහරට පැමිණි නැටුම් ශිල්පිනියන් දෙදෙනෙක් ප්‍රදේශයේ තරුණයන් දෙදෙනකු සමඟ පෙරහර අවස්ථාවේ වෙරළේ රෑන් පඳුරු අතර අපූරු නැටුමක් නටමින් සිටය දී අම්බන්ගොඩ පොලිසිය අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ දෙවුන්දර ප්‍රදේශයේ තරුණියන් දෙදෙනෙක් සහ අම්බලන්ගොඩ ප්‍රදේශ‍ෙය් තරුණයන් දෙනෙකි. ඉකුත් 21 දා රාත්‍රී පෙරහරේ නර්ථන අංගයන් ඉදිරිපත් කිරීමට දෙවුන්දර ප්‍රදේශයෙන් පැමිණි නැටුම් කණ්ඩායම් බාරව සිටි කාන්තාවට හොර රහසේ මේ තරුණියන්, තරුණයන් දෙදෙනකු සමඟ සුහද වී අම්බලන්ගොඩ පොලිසිය අසළ හෝටලයක පිටු පසට පැමිණ තිබේ.පෙරහරේ කටයුතු සිදුවන අවස්ථාවේ මේ නැටුම් ශිල්පිනියන් නොමැති බැවින් දෙදෙනා ගැන සොයා බැලූවත් සොයා ගැනීමට නොහැකි අවස්ථාවේ පොලිස් නිලධාරින් පිරිසක් විසින් වෙරළ තීරයේ සෝදිසි කරන විට අඳුරේ රෑන ගස් අතර උඩුකය නිරුවත්ව අපූරු නැටුමක් නටමින් සිටිය දී පොලිස් අත්අඩංගුවට පත් විය.අත්අඩංගුවට පත් ‍ශිල්පිනියන් දෙදෙනා සහ තරුණයන් දෙදෙනා අම්බලන්ගොඩ පොලිසියට රැ‍ෙගනවිත් දැඩිසේ අවවාද කර මුදා හැර ති‍ෙබ්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r1309254</link>
    <topic>අනුරපුර බුද්ධගයා මාවතේ ගණිකා මඩමක්</topic>
    <author>අනුරාධපුර මධ්‍යම විශේෂ</author>
    <content>අනුරාධපුර කඩ 50 බුද්ධගයා මාවත ප්‍රදේශයේ මුදලට කාන්තාවන් අලෙවි කළ ස්ථානයක් වටලා කාන්තාවක් හා තරුණයන් දෙදෙනකු අනුරාධපුර මුලස්ථාන පොලිසියේ කොට්ඨාශ අපරාධ විමර්ශන අංශය මඟින් අත්අඩංගුවට ගෙන ඇත.අත්අඩංගුවට ගත් කාන්තාව මාතර ප්‍රදේශයේ පදිංචි 30 හැවිරිදි අයෙක් වන අතර කළමනාකරු ගලෙන්බිදුනුවැව ගැටලාව ප්‍රදේශයේ පදිංචි 26 හැවිරිදි පුද්ගලයෙකි. ඔහුගේ සහකරු වශයෙන් සේවය කළ තැනැත්තා අනුරාධපුර කළත්තෑව ප්‍රදේශයේ පදිංචි 23 හැවිරිදි පුද්ගලයෙකි.මොවුන් කලක සිට කාන්තාවන් මුදලට විකුණා ඇති බවත් රුපියල් 2000-3000 හා 4000 යේ වටිනාකම්වලට කාන්තාවන් අලෙවි කර ඇති බව ද පොලිසිය පවසයි. අත්අඩංගුවට ගත් සැකකරුවන් ඊයේ (24) අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r1309255</link>
    <topic>මන්ත්‍රීගේ රියට යටවී3ක් රෝහලේ</topic>
    <author>ඇඹිලිපිටිය සංචාරක</author>
    <content>සබරගමුව පළාත් සභාවේ එජාප මන්ත්‍රී විජය විතාරණ (හේෂා) මහතා ගමන්කළ කැබ් රථයට ඊයේ (24) අලුයම 7.45 පමණ යතුරු පැදියක් ගැටීමෙන් එහි ගමන් ගත් තිදෙනෙක් තුවාල ලබා ඇඹිලිපිටිය මූලික රෝහලට ඇතුළත් කර තිබේ.මේ රිය අනතුරින් යතුරුපැදියේ ගමන් කළ යතුරුපැදිකරු, බිරිය සහ කුඩා දරුවා තුවාළ ලබා ඇත. මේ සම්බන්ධයෙන් ඇඹිලිපිටිය මූලස්ථාන පොලිසියේ රථවාහන අංශය මඟින් රියදුරු සහ කැබ් රථය අත්අඩංගුවට ගෙන ඇති අතර, ඊයේ (24) ඇඹිලිපිටිය මහේස්ත්‍රාත් අධිකරණය වෙත ඉදිරිපත් කිරීමට කටයුතු යොදා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r1309256</link>
    <topic>බස් රියට හිරවීසිසුවිය රෝහලේ</topic>
    <author>මාකඳුරේ ධර්මසිංහ</author>
    <content>බෙලිඅත්ත බස් නැවතුම්පොළේ දී පුද්ගලික බස් රථයක් මාතර, බස් නවත්වන්න ස්ථානයට හැරවීමේ දී එම බස් රථයට සහ බස් නැවතුම්පොළේ බිත්තියට සිරවීමෙන් අනතුරට පත් ශිෂ්‍යාවක් මාතර මහ රෝහලට ඇතුළත් කර ඇත.මෙසේ අනතුරට පත්වූයේ තංගල්ල පෞද්ගලික පන්තියකට ගොස් ආපසු නිවෙස බලා යෑමට බස් රථයක් එනතෙක් රැඳී සිටි ජුලම්පිටිය උඩ ජුලම්පිටිය, කටුවනගෙදර පදිංචි තිළිණි දුලාංජලී නමැති ශිෂ්‍යාවකි. සිද්ධියට අදාළ බස් රථයේ රියැදුරු බෙලිඅත්ත පොලිසිය මඟින් අත්අඩංගුවට ගෙන තංගල්ල අධිකරණයට ඉදිරිපත් කිරීමෙන් පසු ඇප මත මුදාහැර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r1309257</link>
    <topic>ගාල්ල වැනසූ20ක් කොටු</topic>
    <author>ගාල්ල උතුර විශේෂ</author>
    <content>ගාල්ල නගරය අපවිත්‍ර කළ පුද්ගලයන් 20ක් ගාල්ල පොලිසියේ පරිසර ඒකකයේ නිලධාරින් විසින් අත්අඩංගුවට ගන්නා ලදී.ගාල්ල නව බස් නැවතුම් පොළ පරිශ්‍රයේ බුලත් කෙළ ගැසීම, කොළ කැබලි දැමීම, ගාල්ල පෞද්ගලික බස් නැවතුම් පළේ කැළිකසළ දැමීම, මූත්‍ර කිරීම ආදී චෝදනා යටතේ මොවුන් අත්අඩංගුවට ගැනිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r1309258</link>
    <topic>බස්නාහිර පළාතේ සුව සේවයනංවන්න දසලක්ෂ 442ක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>බස්නාහිර පළාතේ සෞඛ්‍ය ආයතන සඳහා අවශ්‍ය වන ශල්‍ය හා වෛද්‍ය උපකරණ මිල දී ගැනීමට එම සෞඛ්‍ය අමාත්‍යාංශය රුපියල් දස ලක්ෂ 100ක් ලබා දෙයි. ප්‍රජා සෞඛ්‍ය කාර්ය මණ්ඩලය සඳහා යතුරු පැදි හා ස්කූටර් මිලදී ගැනීමට හා සෞඛ්‍ය ආයතන සඳහා ඩබල් කැබ් 5ක් ලබා ගැනීමට තවත් රුපියල් දස ලක්ෂ 87ක් සැපයේ.මුළු පළාතේම ඇති අපහරණ පද්ධතිවල ඇති අඩුපාඩුකම් සොයා බලා ඒවා ප්‍රතිසංස්කරණය කිරීම පිණිස රුපියල් දස ලක්ෂ 175ක් වෙන් කිරීමට ද සැලසුමක් ඇති බව බස්නාහිර පළාත් සෞඛ්‍ය හා දේශීය වෛද්‍ය ඇමැති ජගත් අංගගේ මහතා පැවැසීය.බාහිර රෝගී අංශයේ සියල්ලම ටයිල් කර ඒවාට පුටු මිල දී ගැනීමට ද පියවර ගැනේ. එම සෞඛ්‍ය ආයතනවල පවත්වාගෙන යන මාතෘ හා ළමා සායන පවුල් සායන බවට පත් කිරීමට ද සිදුවෙයි.ඒ සඳහා වැය කෙරන මුදල රුපියල් දස ලක්ෂ 80කි. මූලික ප්‍රතිකාර ඒකක අතරින් දැනට රූපවාහිනී කට්ටල නැති ඒකක සියල්ලටම එල්සීඩී රූපවාහිනි ද සැපයේ. මෙම සියලු අවශ්‍යතා මෙම වසර අවසන් වන්නට පෙර සපුරාලීමට පියවර ගන්නා බව ද පළාත් සෞඛ්‍ය ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r1309259</link>
    <topic>අයියා මලෝ බාස් වැඩට ගිහින් “ගෙවල් සුද්ද කර” මාට්ටු වෙයි</topic>
    <author>කොච්චිකඩේ විශේෂ - ඩී. මිහිදුකුල</author>
    <content>නිවුන් අයියා මලෝ දෙදෙනෙක් පෙදරේරුවන් ලෙස රැකියාව කරමින් තවත් අයකු ද සමඟ ධනවත් වයෝවෘධ කාන්තාවන් සිටිනා නිවාසවල මුදල් රන් ආභරණ ඇතුළු දේපළ කොල්ලකන තිදෙනෙක් මීගමුව කොට්ධාස අපරාධ විමර්ශන අංශය මඟින් කොල්ලකන ලද දේපළ සමඟ අත්අඩංගුවට ගෙන ඇත.මෙම අයියා මලෝ දෙදෙනා වෘත්තියෙන් පෙදරේරුන්වය. වයස් ගත කාන්තාවන් තනිව සිටිනා නිවාසවල අලුත්වැඩියා කටයුතු මෙන්ම නව ඉදිකිරීම් ද කොන්ත්‍රත් ක්‍රමයට භාර ගෙන කරති. කාන්තාව සමඟ කුළුපග හිතවත්කමක් කෙටි මොහොතකින් ඇති කරගෙන නිවෙසේ මුදල් හා රන් ආභරණ ද මුදල් ද තැන්පත් කර ඇති ස්ථාන හඳුනා ගනී.මෙම සහෝදරයන් දෙදෙනා දෙන තොරතුරු අනුව දේපළ කොල්ලකෑමේ නායකත්වය ගනු ලබන්නේ ලංකාවේ නමගිය ලියාපදිංචි අපරාධකරුවෙකි. තිදෙනාම තදින් මතට ඇබ්බැහි වූවෝ වෙති.කලක් විදේශ රටක පදිංචි ව සිට රැකියාව කර ධනය උපයාගෙන මාබෝදල ප්‍රදේශයේ තනිව විශ්‍රම සුවයෙන් වයස අවුරුදු පනහක පමණ කාන්තාවක් පදිංචි ව සිටියාය. එම නිවසෙහි අලුත් වැඩියා කොන්ත්‍රාත්තුව සහෝදර දෙපළට ලැබුණි. තම කල්ලියේ නායකයා සමඟ වෙස්මුහුණු පැළද පැමිණ කාන්තාව බිය ගන්වා ඇයගේ දෙයත් හා දෙපා බැද තබා ලක්ෂ ගණන් වටිනා රන් ආභරණ හා දේපළ කොල්ලකා ඇත . වටිනා ජංගම දුරකථන හා ඉලක්ටෙ‍්‍රානික් උපකරණ ද සොරකම් කළ දේපළ අතර විය.රන්පවුම් 9 1/2ක් ද රු. 20000ක් ද ජංගම දුරකථන ඇතුළු විවිධ භාණ්ඩ කීපයක් ද සොරකම් කළ දේපළ අතරින් පොලිසිය දැනට සොයාගෙන ඇත. සිද්ධියෙන් භීතියට පත් කාන්තාව නැවත විදේශගතව තිබේ.මෙම කල්ලිය විසින් මෙවැනි අපරාධ හතක් කර තිබෙන බව පොලිස් පරීක්ෂණ වලදී අනාවරණය විය. කල්ලියේ නායකයාට අධිකරණ කීපයක විභාග වන අපරාධ නඩු ඇත.කොට්ඨාස පොලිස් අධිකාරි ජයන්ත ලියනගේ මහතාගේ උපදෙස් මත කොට්ඨාස අපරාධ විමර්ශන ඒකකයේ ස්ථානාධිපති පොලිස් පරීක්ෂක පී. පී. ප්‍රියදර්ශන ඇතුළු නිලධාරිහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=r13092510</link>
    <topic>පාසලේ ගුටිකෙළියෙන්සංවර්ධන සමිතියේඋප ලේකම් රෝහලේ</topic>
    <author>කළුතර මධ්‍යම සමූහ</author>
    <content>කළුතර ගමගොඩ මහා විද්‍යාලයේ විදුහල්පතිවරයාත් එහි පාසල් සංවර්ධන සමිති උප ලේකම්වරයාත් අතර විදුහල්පති නිල කාමරයේදී සිදුවී ඇතැයි කියන ගුටි බැට හුවමාරුවකින් පසුව සුළු තුවාල ලැබූ පාසල් සංවර්ධන සමිතියේ උප ලේකම්වයා ප්‍රතිකාර සඳහා කළුතර නාගොඩ මහ රෝහලට ඇතුළු කර ඇත.තම පාසලේ විනය කටයුතු භාර ගුරුවරුනට පාසල් සංවර්ධන සමිතියේ උප ලේකම්වරයා අපහාස කර ඇති බවත් ඒ පිළිබඳව විමසීමට උප ලේකම්වරයාද විනය භාර ගුරුවරුන්ද කැඳවූ අවස්ථාවේ උප ලේකම්වරයා තමනට පහර දුන් බවත් කියමින් ගමගොඩ මහා විද්‍යාලයේ විදුහල්පති පියල් බෝපිටිය මහතා දකුණු කළුතර පොලිසියට පැමිණිලි කර තිබුණි.විදුහල්පතිවරයාගේ පැමිණිල්ල අනුව පාසලේ සංවර්ධන සමිතියේ උප ලේකම්වරයා අත්අඩංගුවට ගෙන ප්‍රශ්න කිරීමේදී තමාට විදුහල්පතිවරයා පහර දුන් බව ඔහු ප්‍රකාශ කළ බවත් සුළු තුවාල ලබා සිටි ඔහු රෝහල් ගත කළ බවත් කළුතර මූලස්ථාන පොලිස් පරීක්ෂක සමන්ත වෙදගේ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=s1309251</link>
    <topic>මන්චි ක්‍රිකට් සික්සර්ස් පාසල් තරගාවලියමෙවරත් මහ ඉහළින් වෙස්ලි පිටියේ දී</topic>
    <author>ප්‍රින්ස් ගුණසේකර</author>
    <content>සිලෝන් බිස්කට් සමාගමේ පූර්ණ අනුග්‍රහයෙන් ආදි වෙස්ලි ක්‍රීඩා සමාජය මෙහෙයවන 'මන්චි ක්‍රිකට් සික්සර්ස්' තරගාවලිය ඔක්තෝබර් 5-6 දිනවලදී බොරැල්ල වෙස්ලි ක්‍රීඩා පිටියේදී පැවැත්වේ.රටපුරා ඇති මුල්පෙළේ පාසල් ක්‍රිකට් කණ්ඩායම් 28කගේ සහභාගිත්වයෙන් පැවැත්වෙන මේ තරගාවලිය 21වැනි වරට සංවිධානය වේ.ශ්‍රී ලංකා පාසල් ක්‍රිකට් සංගමයේද සහයෝගය මත පැවැත්වෙන මන්චි ක්‍රිකට් සික්සර්ස් තරගාවලියට යාපනය කොකුවිල් හින්දු විදුහල උතුරු පළාත නියෝජනය කරමින් සහභාගී වේ. මෙයට අමතරව පිට පළාත් නියෝජනය කරමින් දෙඹරවැව මධ්‍ය මහා විදුහල, අනුරාධපුර මධ්‍ය මහා විදුහල හා අම්බලන්ගොඩ ධර්මාශෝක විදුහල මෙවර තරගාවලියට එක්වෙති.පසුගිය වසරේ මන්චි ක්‍රිකට් සික්සර්ස් කිරුළ හිමිකරගත් කොළඹ ඩී.එස්.සේනානායක, අනුශූරතාව දිනූ සාන්ත පීතර විදුහල, මහනාම, ද මැසිනොද්, සාන්ත ජෝශප්, ජෝශප් වාස්, කළුතර විදුහල, රාගම බැසිලිකා, ලුම්බිණි, නාලන්දා, වේල්ස් කුමර, රිච්මන්ඩ්, තර්ස්ටන්, රාජකීය, ආනන්ද, සාන්ත බෙනඩික්ට්, සාන්ත සෙබස්තියන්, ගම්පහ බණ්ඩාරනායක, කටුනේරිය සාන්ත සෙබස්තියන්, කෝට්ටේ ජනාධිපති, කැළණිය ගුරුකුල, පානදුර රාජකීය, ඉසිපතන හා සත්කාරක වෙස්ලි විදුහල තරගාවලියට සහභාගී වෙති.මෙතෙක් පැවැති තරගාවලිවලදී කොළඹ නාලන්දා විදුහල වසර 5කදී පාසල් සය සාමාජික ක්‍රිකට් ශූරතාව දිනා ඇති අතර රාජකීය, කළුතර විදුහල, වේල්ස් කුමර විදුහල හා සාන්ත ජෝශප් විදුහල වසර දෙක බැගින් ශූරතාව දිනා තිබේ. තර්ස්ටන්, ඩී.එස්, ලුම්බිණි, ද මැසිනෝද්, බැසිලිකා, රිච්මන්ඩ් හා මහානාම යන විදුහල් සය සාමාජික ක්‍රිකට් ශූරතාව එක් අවස්ථාව බැගින් හිමිකර ගෙන ඇත.මෙවර තරගාවලිය පැවැත්වෙන අයුරු ත්‍රි පුද්ගල තාක්ෂණික කමිටුවක් මගින් අධීක්ෂණය කරන අතර දක්ෂතා ඇගයීම ස්වාධීන විනිශ්චය මණ්ඩලයකින් සිදු කෙරේ.මේ පිළිබඳව ප්‍රවෘත්ති සාකච්ඡාවක් පෙරේදා වෙස්ලි විදුහල් ශ්‍රවණාගාරයේදී පැවැති අතර එහිදී අදහස් දැක්වු සී.බී.එල් වෙළඳ සමූහ අධ්‍යක්ෂක නන්දන වික්‍රමගේ මහතා පැවැසුවේ පාසල් ක්‍රිකට් ක්‍රීඩාවේ ජනප්‍රිය අංගයක් බවට සය සාමාජික ක්‍රිකට් තරගාවලිය පත්ව ඇති බවයි. මේ තරගාවලිය අඛණ්ඩව පැවැත්වීමට ආදි වෙස්ලි ක්‍රීඩා සමාජයේ කැපවීම අගය කරන බවද වික්‍රමගේ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=s1309252</link>
    <topic>කුසල්ගෙන් ශතකයක්</topic>
    <author>මොරටුව ක්‍රීඩා</author>
    <content>කුසල් ලක්තිළිණ වාර්තා කළ ශතකය හේතුවෙන් මොරටුව විදුහල සමග පැවැති අන්තර් පාසල් අවු.17න් පහළ පළමු පෙළ දෙවැනි වටයේ තරගයෙන් ලකුණු 10ක තියුණු ජයක් හිමිකර ගැනීමට සාන්ත සෙබස්තියන් පිල සමත්විය.මොරටුවේ පැවැති තරගයේ පළමුව පන්දුවට පහරදුන් සෙබස්තියන් පිල ලකුණු 201ක් රැස්කළ අතර පිළිතුරු ලෙසින් මොරටු විදුහලට ලබාගත හැකිවුයේ ලකුණු 191ක් පමණි.සා.සෙබස්තියන්-201. කුසල් ලක්තිළිණ 100 (රොෂාන් පෙරේරා 28/4)මොරටු විදුහල-191. ශමින්ද මධුරංග 70, චම්පක ප්‍රනාන්දු 61 (සචින්ත සිල්වා 38/4, බුමේෂ් ප්‍රානන්දු 29/3)වේල්ස් කුමරයට ලකුණු 72ක ජයක්අන්තර් පාසල් අවුරුදු 15න් පහළ ක්‍රිකට් තරගාලියේ තෙවැනි කොටසේ තරගයකින් හොරණ රාජකීය විදුහලට එරෙහිව ලකුණු 72ක ජයක් හිමිකර ගැනීමට මොරටුව වේල්ස්කුමර විදුහල සමත්විය.වේල්ස් කුමර විදුහල ලබාදුන් ලකුණු 262ක ජයග්‍රාහී ඉලක්කය හඹාගිය හොරණ රාජකීය විදුහල ලකුණු 186කට දැවී ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=s1309253</link>
    <topic>බෙන් ජොන්සන් විසිපස් වසරක අතීතයට යයි</topic>
    <author>වර්නන් ගුණසේකර (විදෙස් පුවත් ඇසුරිණි)</author>
    <content>ස්ටෙරොයිඩ් නමැති තහනම් ශරීර උත්තේජනයේ ආධාරයෙන් මීටර 100 අවසාන තරගය ජය ගනිමින් සිය ක්‍රීඩා දිවිය මෙන්ම කීර්තියද විනාශ කර ගෙන හරියටම වසර 25ක් පිරුණු ඊයේ දිනයේදී බෙන් ජොන්සන් තමා ලෝක අවමානයට ලක්වූ සෝල් ඔලිම්පික් ක්‍රීඩාංගණයට යළි පැමිණියේය.සිය විස්මිත ජයග්‍රහණය හා ඇදවැටීම සිදුවූ ස්ථානයට කැනඩාවේ කෙටි දුර ධාවකයා මෙසේ පැමිණියේ තහනම් ශරීර උත්තේජන භාවිතයෙන් ගැලවීමට තවමත් දඟලන ක්‍රීඩාවකට තහනම් මත්ද්‍රව්‍ය විරෝධී පණිවිඩයක් ගෙන ඒමටය.‘ඉතිහාසයේ වඩාත්ම අපිරිසිදු තරඟ දිවීම’ ලෙසින් පසුව හඳුන්වනු ලැබූ මීටර 100 අවසාන තරගයට සහභාගි වීම සඳහා 1988 වසරේ සැප්තැම්බර් 24 වැනි දින පස්වරු 1.30 ට තමා පා තැබූ ධාවන පථයට ඊයේ පිවිසි ජොන්සන් “යළි පැමිණීමට ලැබීමෙන් සතුටක් දැනෙනවා” යැයි කියා සිටියේය.“ඉතිහාසය නිර්මාණය වුනේ මෙතැනයි” ජොන්සන් ප්‍රකාශ කළේය. “සමහරු එය නරක ඉතිහාසයක් ලෙසින් හඳුන්වාවි. නමුත් මම එය එහෙම දකින්නේ නැහැ” ඔහු පවසා සිටියේය.අවසාන තරගයේදී මුලින්ම තරග ආරම්භය ලබා ගත් ජොන්සන්, තමාගේ වඩාත්ම වෛරක්කාරයා වන කාල් ලුවිස් ඇතුළු ප්‍රතිවාදීන් විනාශ කරමින් ජයග්‍රහණය කරා පිවිසියේ තත්පර 9.79ක ලෝක වාර්තාගත කාලයකිනි.ඊට තෙදිනකට පසුව ඔහුගේ පදක්කම, ඔහු සටහන් කළ කාලය හා අවසානයේ ඔහුගේ ක්‍රීඩා දිවියද ජොන්සන්ගෙන් උදුරා ගැනිණි. ඒ, තහනම් ශරීර උත්තේජනයක් වන ‘ස්ටැනොසොලොල්’ භාවිතා කළ බවට ඔප්පු වීම හේතුවෙනි.එදා එම අවසන් තරගයට සහභාගි වූ තරගකරුවන් අට දෙනාගෙන් හය දෙනෙකුගේම නම් පසු කාලයකදී තහනම් මත් ද්‍රව්‍ය භාවිත සිදුවීම්වලට සම්බන්ධ විය. මේ අතරින් කෙනෙකු වූ ලුවිස් අමෙරිකානු ඔලිම්පික් තෝරා ගැනීමේ තරගවලදී තහනම් මත් ද්‍රව්‍ය භාවිතා කළ බවට තහවුරු විණි.තමා වසර ගණනාවක් තිස්සේ ‘ස්ටෙරොයිඩ්’ පාවිච්චි කළ බවට පිළිගෙන ඇති ජොන්සන් තවමත් කියා සිටින්නේ සෝල්හිදී යම් කිසි කෙනෙක් තමාගේ බීමට ‘ස්ටැනොසොලොල්’ මිශ්‍ර කළ බවයි.බෙන් ජොන්සන් නැවත වතාවක් සෝල් නුවරට පිවිසියේ “හරි ධාවන පථය තෝරා ගන්න” නමැති තහනම් මත් ද්‍රව්‍ය විරෝධී ව්‍යාපාරයේ ලෝක සංචාරයක අවසන් අදියර ලෙසිනි. මලල ක්‍රීඩාවේ දිගින් දිගටම සිදුවන තහනම් ශරීර උත්තේජන භාවිතය සමග සටන් කිරීම සඳහා නව උපාය මාර්ගයන් යොදන ලෙසට එම ව්‍යාපාරය ඉල්ලා සිටී.ටයිසන් ගේ, අසාෆා පවල් හා වෙරෝනිකා කැම්බල්-බ්‍රවුන් ඇතුළු ඉහළ පෙලේ මලල ක්‍රීඩක ක්‍රීඩිකාවන්ගේ තහනම් මත් ද්‍රව්‍ය භාවිතා කිරීමේ සිද්ධීන් නිසා ක්‍රීඩාව මෑතකදී මහත් කැළඹීමකට ලක්ව තිබේ.2015 වසරේ සිට තහනම් ශරීර උත්තේජන වරදකරුවන්ට සිවු වසරක තරග තහනම් පනවන බව මලල ක්‍රීඩාවේ ලෝක පාලකයන් වන ජාත්‍යන්තර ආධුනික මලල ක්‍රීඩා සම්මේලනය පසුගිය මාසයේදී නිවේදනය කළේය.මොස්කව් අගනුවර පසුගිය අගෝස්තුවේදී පැවැති ලෝක මලල ක්‍රීඩා ශූරතාවලියේදී අවසාන තරගයකට පිවිසි ක්‍රීඩකයෙක් ඇතුළුව ක්‍රීඩක ක්‍රීඩිකාවන් හත් දෙනෙකු තහනම් මත් ද්‍රව්‍ය භාවිතා කළ බවට ඔප්පු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=s1309254</link>
    <topic>ආසියානු සෙවන්ස් තරගාවලියේදි ශ්‍රී ලංකා තරගකාරිත්වය වැඩි වුණා</topic>
    <author>ෆවුස් මොහොමඩ් තායිලන්තයේ සිට...</author>
    <content>ශ්‍රී ලංකා සත් සාමාජික රගර් කණ්ඩායමේ ක්‍රීඩකයන් මේ වනවිට කැපී පෙනෙන දස්කම් දක්වමින් සිටින බැවින් ඉදිරි තරගාවලි සඳහා ක්‍රීඩකයන් තෝරා ගැනීම ඉතා අසීරු කරුණක් වනු ඇතැයි ශ්‍රී ලංකා සත් සාමාජික රගර් පුහුණුකරු නිලූෆර් ඉබ්‍රාහිම් 'දිනමිණ'ට පැවැසීය.පසුගියදා නිමාවු තායිලන්ත සෙවන්ස් තරගාවලියේ දී ශ්‍රී ලංකාව තුන්වැනි තැන අත්කර ගැනීමෙන් පසුව දිනමිණ සමග එක්වු නිලූෆර් මේ බව කියා සිටියේය. “මැලේසියානු සෙවන්ස් තරගාවලිය වාගෙම මේ තරගාවලියේදිත් අපේ ක්‍රීඩකයන් සියලු දෙනාම ඉහළ දස්කම් පෙන්නුම් කළා.එය ආසියානු සෙවන්ස් තරගමාලාවේ පළමු රටවල් තුන අතරට යාමට අපිට විශාල වාසියක් වුණා. මම හිතන්නේ මීළඟට පැවැත්වෙන මුම්බායි සෙවන්ස් වලට කණ්ඩායම තෝරා ගැනීම අතිශයින්ම අපහසු කරුණක් වේවී.පුංචි දුර්වලකමකින් හොඳ ක්‍රීඩකයකු පවා කැපෙන්න ඉඩ තියෙනවා” නිලූෆර් කීවේය. මැලේසියානු සෙවන්ස් තරගාවලියේ තුන්වැනි ස්ථානය සඳහා කොරියාව සමග තරග වැදුණු ශ්‍රී ලංකා පිල එහිදී පරාජයට පත්වු අතර තායිලන්ත සෙවන්ස් තරගාවලියේදීත් තුන්වැනි ස්ථානය සඳහා පැවැති තරගයට කොරියාව සමග ක්‍රීඩා කිරීම විශේෂත්වයකි.“මේ පාර අපිට ලොකු අරමුණක් තිබ්බා කොහොමහරි අවසන් තුනට එන්න ඕනෙ කියලා. මැලේසියානු තරගාවලියේ දී කණ්ඩායමේ ඇතැම් දුර්වලකම් තිබුණා. නමුත් මේ තරගාවලියේදී ඒ වැරැදි හදාගන්න අපිට පුලුවන් වුණා” ඔහු කීවේය.ලබන මස පැවැත්වීමට නියමිත මුම්බායි සෙවන්ස් තරගාවලියේ දී ශ්‍රී ලංකා කණ්ඩායමට කුසලාන තරග අංශයේ අවසන් තරගයට සුදුසුකම් ලැබීමට හැකිවනු ඇතැයි ද නිලූෆර් විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=s1309255</link>
    <topic>ශ්‍රී ලංකා 'ඒ' කඩුලු 6ට 555යි</topic>
    <author/>
    <content>සංචාරක නවසීලන්ත 'ඒ' පිල සමග පැවැත්වෙන සිවුදින ටෙස්ට් තරගයේ පළමුව පන්දුවට පහරදුන් ශ්‍රී ලංකා 'ඒ' පිල ලකුණු 555කට ඉනිම අත්හිටුවීමට තිරණය කළේය.රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේදී පැවැත්වෙන තරගයේ දෙවැනි දිනය ඊයේ නිමාවන විට පළමු ඉනිම ක්‍රීඩා කරමින් සිටි නවසීලන්ත 'ඒ' පිල කඩුලු 4ක් දැවී ලකුණු 224ක් රැස්කරගෙන සිටියේය.පිළිතුරු ඉනිම ඇරැඹු නවසීලන්ත පිලේ පළමු කඩුල්ල ලෙස ලකුණු 38ක් ලබාසිටි ඩග් කාචෝපා දවාගැනීමට නුවන් නුවන් ප්‍රදීප් සමත්විය. දෙවැනි දිනට තරගය නරත කරනවිට නොදැවී කඩුල්ලේ රැදී සිටි නායක ටොම් ලේතම් ලකුණු 77ක් හා ලුක් රොන්ච් ලකුණු 60 රැස්කර තිබිණි. පන්දු යැවීමේදී අෂාන් ප්‍රියංජන කඩුලු 2ක් බිඳ දැමීමට සමත්විය.තරගයේ දෙවැනි දිනය ආරම්භ කරන විට නොදැවී කඩුල්ලේ රැදී සිටි කෞෂාල් සිල්වා ලකුණු 150ක්, කිත්රුවන් විතානගේ ලකුණු 32 රැස්කරගෙන සිටියේය.ලකුණු 299දී සිවුවැනි කඩුල්ලට එක්වු මේ දෙදෙනාට දෙවැනි දිනයේ එක් කළ හැකි වුයේ ලකුණු 120ක් පමණි.මුළු ලකුණු 480ක් ලෙස ශ්‍රී ලංකා ලකුණු පුවරුව කියවෙද්දී සිවුවැනි කඩුල්ල සඳහා එක්කළ ලකුණු 181ක සබඳතාව බිඳ දැමීමට කාල් කචෝපාට හැකිවිය. ඔහු ක්‍රියාත්මක කළ ඉනිමේ 115වැනි ඕවරයේ සිවුවැනි පන්දුවට ලුක් රොන්ච් අතට උඩ පන්දුවක් ලබාදෙමින් කෞෂාල් සිල්වාගේ ඉනිම නිමාවට පත්විය.ද්විත්ව ශතකය කරා ඉවසිලිවන්ත ඉනිමක් දියත් කළ කෞෂාල්ට ලකුණු 193කින් සැහීමට සිදුවිය. පන්දු 363කට මුහුණදුන් කෞෂාල් හතරේ පහර 28ක් එල්ලකර තිබිණි. දිවා විවේකයෙන් පසුව තවත් ලකුණු 4ක් ලබාගත් කිත්රුවන් ක්‍රීඩාගාරයට හරවා යැවීමට ඩැරිල් මිචෙල් සමත්විය.මිචෙල්ගේ පන්දුවකට කිත්රුවන් එල්ල කළ පහර උඩ පන්දුවක් ලෙසින් රැකගැනීමට නායක ටොම් ලේතම්ට හැකිවිය. වේගවත් ඉනිමක් දියත්කළ කිත්රුවන්ගේ ලකුණු 116 සඳහා හත‍රේ පහර 20ක් හා හයේ පහරක් අතුළත් වු අතර පන්දු 127කට මුහුණ දී තිබිණි.අෂාන් ප්‍රියංජන ලබාගත හැකිවුයේ ලකුණු 39ක් පමණි. මුළු ලකුණු සංඛ්‍යාව 555ක් වෙද්දී ඉනිම අත්හිටුවීමට ශ්‍රී ලංකා පිල තීරණය කළේය. ඒ වනවිට චතුරංග ද සිල්වා ලකුණු 12ක් ඩිල්රුවන් පෙරේරා ලකුණු 4ක් ලබා නොදැවී කඩුල්ලේ රැදී සිටියේය.ශ්‍රී ලංකා 'ඒ'-555/6යි. (ඕවර 128) කෞෂාල් සිල්වා 193, කිත්රුවන් විතානගේ 116, දිමුත් කරුණාරත්න 84, දිනේෂ් චන්දිමාල් 80, අෂාන් ප්‍රියංජන 39නවසීලන්ත 'ඒ'-224/4යි. (ඕවර 50) ටොම් ලේතම් නොදැවී 77, ලුක් රොන්ච් නොදැවී 60 (අෂාන් ප්‍රියංජන 18/2).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=s1309256</link>
    <topic>බැඩ්මින්ටන් පරිපාලනයට එරෙහි කුමන්ත්‍රණ පරදාවසර දෙකකදී ක්‍රීඩාව ඉහළට ඔසවනවා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා බැඩ්මින්ටන් පරිපාලනයට එරෙහිව කුමන බලවේග ක්‍රියාත්මක වුවද ඉදිරි වසර දෙකක කාලය තුළ ක්‍රීඩාව දියුණු මට්ටමකට ගෙන එන බව බැඩ්මින්ටන් සභාපති සුරාජ් දන්දෙනිය මහතා පවසයි. පෞද්ගලික න්‍යාය පත්‍රවලින් තොරව ක්‍රීඩාව නඟා සිටුවීමේ සැබෑ උවමනාව පෙරදැරි කොට හිටපු ජාතික ශූරයින්ගේ මඟ‍ පෙන්වීම බැඩ්මින්ටන් පරිපාලනයට ලබාගෙන ඇතැයි දන්දෙනිය මහතා පැවැසීය.ලබන මස 1දා සිට 6වැනිදා දක්වා නාවලපිටිය ජයතිලක ගෘහස්ථ ක්‍රීඩාගාරයේ පැවැත්වෙන ජාතික බැඩ්මින්ටන් ශූරතාවලිය පිළිබඳ ඊයේ ඔටර්ස් ශාලාවේදී පැවැති මාධ්‍ය හමුවකදී ඒ මහතා මේ බව පැවැසීය.මේ මාධ්‍ය හමුවට ඔලිම්පික් ක්‍රීඩක හා වසර 11ක් ජාතික බැඩ්මින්ටන් ශූර නිලුක කරුණාරත්න, හිටපු ජාතික ශූරයින් වන උදය වීරකෝන්, ප්‍රියන්ත විජේසේකර හා දුමින්ද ජයකොඩි යන මහත්වරුද එක්වුහ.මෙවර ජාතික ශූරතාවලියට ක්‍රීඩක ක්‍රීඩිකාවන් 400කට අධික පිරිසක් සහභාගීවන අතර වසර 61ක බැඩ්මින්ටන් ජාතික ශූරතාවලි ඉතිහාසයේ ප්‍රථම වතාවට කොළඹින් පිට තරගාවලිය සංවිධානයවීම විශේෂත්වයකි.වසස අවුරුදු 15 හා 17 අතර තරග කොළඹ රාජකීය විදුහලේදී මේ මස 26වැනිදා සිට පැවැත්වීමට කටයුතු යොදා ඇති අතර අවුරුදු 19ට ඉහළ වයස් කාණ්ඩවල තරග නාවලපිටිය ජයතිලක ක්‍රීඩාංගණයේ පැවැත්වේ.නාවලපිටියේදී බැඩ්මින්ටන් ජාතික ශූරතාවලිය පැවැත්වීමට අදහස් කළේ දැනට ශ්‍රී ලංකාවේ ඇති දෙවැනි හොඳම ගෘහස්ථ ක්‍රීඩාංගණය එහි පිහි‍ටා තිබීම නිසා බවද දන්දෙනිය මහතා පැහැදිලි කළේය.ජාතික ශූරතාවලියේ තරග කාල සටහන අද පස්වරු 4.30ට බැඩ්මින්ටන් සංගම් මූලස්ථානයේදී පැවැත්වෙන බවද ප්‍රකාශ විය.“තරග කාලසටහන ඕනෑම කෙනෙකුට පරික්ෂා කිරීමට හැකියි. හැබැයි කාටවත් ඕනෑ විදිහට තරග කාල සටහන වෙනස් කරන්නේ නැ. ඇතැම් අවස්ථාවලදී පුහුණුකරුවන්ගෙන් හා මවුපියන්ගෙන් විවිධ බලපෑම් එල්ල වුවත් ඒ අයට ඕන විදිහට වැඩ කරන්න අපට බෑ” දන්දෙනිය මහතා අවධාරණය කළේය.ලෝක කනිෂ්ඨ බැඩ්මින්ටන් ශූරතාවලියට යන ක්‍රීඩක ක්‍රීඩිකාවන් වෙනුවෙන් ඔක්තෝබර් 9දා නාවලපිටියේ පැවැත්වීමට යෝජිත වු පුහුණු කඳවුර පැවැත්වීමට එරෙහිව මවුපියන් පිරිසක් විරෝධතා ඉදිරිපත් කර ඇතැයි සභාපතිවරයා කරුණු අනාවරණය කළේය.“මට හිතාගන්න බෑ පුහුණු කඳවුරකට විරුද්ධ වෙන මවුපියන් පිළිබඳව. බැඩ්මින්ටන් පරිපාලනය ගන්නා තීරණවලට එරෙහිවීමට වෙනත් පාර්ශවවලට මින් මතු ඉඩක් නැ” දන්දෙනිය මහතා පැවැසීය.බැඩ්මින්ටන් පරිපාලනයට අවශ්‍ය සහය ක්‍රීඩා ඇමැතිවරයා ලබාදෙන හෙයින් තමාට අවශ්‍ය වන්නේ වෘත්තීය මට්ටමට බැඩ්මින්ටන් ක්‍රීඩාව ගෙන ඒම බව දන්දෙනිය මහතා මාධ්‍ය හමුවේදී පැවැසීය.මේ අවස්ථාවට එක්වු ජාතික බැඩ්මින්ටන් ශූර නිලුක කරුණාරත්න පැවැසුවේ ක්‍රීඩාව දියුණු කිරීමට අනුග්‍රාහක ආයතන සම්බන්ධවීම ඉතා වැදගත් බවයි.“ඔලිම්පික් යෑමට අවශ්‍ය ක්‍රීඩක ක්‍රීඩිකාවන් නිර්මාණය කිරීමට යම් කාලයක් මෙන්ම හොඳ වැඩ පිළිවෙළක් අවශ්‍යයි. ජාතික ශූරතාවලියෙන් පසුව බැඩ්මින්ටන් සම්මේලනය වැඩ සටහන් රැසක් දියත් කිරීමට බලාපොරොත්තු වෙනවා. මට 2016 ඔලිම්පික් යන්න කලින් වසර දෙකහමාරක පෙර සුදානමක් අවශ්‍ය වෙනවා” නිලුක පැවැසීය.මේ අවස්ථාවට ශ්‍රී ලංකා බැඩ්මින්ටන් සම්මේලනයේ භාණ්ඩාගාරික හා උප සභාපතිවරු පිරිසක්ද එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=s1309257</link>
    <topic>කරාතේ ශූර දෙව්දුන්</topic>
    <author/>
    <content>සමස්ත ලංකා කරාතේ අවුරුදු 15න් පහළ කුම්තේ ඉසව්වේ ප්‍රථම ස්ථානය දිනාගැනීමට දෙව්දුන් සෙනෙහස් රාජපක්ෂ සමත්විය. ශ්‍රී ජයවර්ධනපුර කෝට්ටේ සාන්ත තෝමස් විද්‍යාලයේ ඉගෙනුම ලබන දෙව්දුන් පාසලේ ප්‍රථම කළුපටිධාරියා වීමද විශේෂත්වයකි.තරගාවලි රැසකදී පදක්කම් දිනා ඇති ඔහු මේ වනවිට රන් පදක්කම් 28, රිදී පදක්කම් 14 හා ලෝකඩ පදක්කම් 16ක් හිමිකර ගනිමින් කරාතේ ක්‍රීඩාවේ දක්ෂතා පෙන්වා තිබේ.2010 වසරේදී දකුණු ආසියානු විවෘත කරාතේ තරගාවලියේදී දෙවැනි ස්ථානය හිමිකරගත් දෙව්දුන් සමස්ත ලංකා පාසල් තරගවලදීද දක්ෂතා පෙන්වා ඇත.‍‍සෙන්සේ ඩි.එම්.ඩී.නිමල් මහතාගේ පුහුණුව යටතේ ක්‍රීඩා කටයුතු කරන දෙව්දුන්ගේ අනාගත බලාපොරොත්තුව කරාතේ ක්‍රීඩාව තුළින් ශ්‍රී ලංකාවට ජයග්‍රහණ අත්කරදී කීර්තියක් ලබාදීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=f1309251</link>
    <topic>තුන් වැනි බලවේගයේඅභියෝගයවිපක්ෂයටයි</topic>
    <author>සාකච්ඡා කෙළේ උදිත ගුණවර්ධන</author>
    <content>පළාත් සභා මැතිවරණයේ ප්‍රතිඵලය මෙරට ඉදිරි දේශපාලන ගමන් මඟට බලපාන ආකාරයත් තවත් දේශපාලන හා කාලීන කරුණු පිළිබඳ පාර්ලිමේන්තු මන්ත්‍රී ශෙහාන් සේමසිංහ මහතා සමඟ සිදුකළ සාකච්ඡාවකි මේ.* පසුගියදා පැවැති පළාත් සභා මැතිවරණය පිළිබඳවත් එහි ප්‍රතිඵලය ගැනත් ඔබේ මතය පැහැදිලි කළ හැකි ද?මේ ප්‍රතිඵලය මඟින් අපට පැහැදිලිවම කියන්න පුළුවන්කම තිබෙන දේ තමයි මහජන මතය එක්සත් ජනතා නිදහස් සන්ධානය වෙත පළ වෙලා තිබෙන බව. ඒ ගැන අප සතුටුවිය යුතුයි. මහජනතාව වෙත මේ ආණ්ඩුව විශාල සේවයක් ඉෂ්ට කර තිබෙනවා. එයට කෘතගුණ සැලකීමක් විදිහට තමයි මේ මහජන වරම ලබාදීලා තිබෙන්නේ. එක්සත් ජනතා නිදහස් සන්ධානයේ රජය මධ්‍යමටත් වයඹටත් විශාල සේවයක් ඉෂ්ට කර තිබෙනවා.උතුරු ප්‍රදේශයේ දී අපට ඡන්ද ප්‍රමාණයෙන් ජයග්‍රහණයක් ලබා ගැනීමට බැරි වුණත් මැතිවරණය පැවැත්වීම පමණක් වුවත් ජයග්‍රහණයක් විදිහට පෙන්වා දීමට පුළුවන්. ප්‍රජාතන්ත්‍රවාදය ශක්තිමත් කිරීමටත් උතුරේ ජනතා අයිතිය තහවුරු කිරීමටත් හැකියාව ලැබී තිබෙනවා.දෙමළ ජනතාවට අවශ්‍ය ආකාරයට නිදහසේ හා සතුටින් තම මතය පළ කිරීමට පුළුවන්කම ලැබී තිබෙනවා. ඒ නිසා අපට සතුටු වෙන්න පුළුවන් උතුරේ ජනමතය නිදහසේ පළ කිරීමට පුළුවන්කම ලැබීම ගැන. ප්‍රජාතන්ත්‍රවාදය තහවුරු කිරීම වුණත් ජයග්‍රහණයක් විදිහට හඳුන්වන්න පුළුවන්.* ආණ්ඩුව උතුරු පළාතට භෞතික වශයෙන් විශාල සේවයක් ඉෂ්ට කර තිබෙනවා. මේ සේවය විශාල වුණත් මැතිවරණ ප්‍රතිඵලවල දී දක්වා ඇත්තේ ජනතාව එම සේවාවන්ට ප්‍රතිචාරය දක්වා නැති බවයි. මේ ගැන ඔබේ අදහස පැහැදිලි කළ හැකි ද?මූලික වශයෙන් එවැනි තත්ත්වයක් දුටුවත් උතුරේ ජනතාවගේ මතයට අපි ගරු කරනවා. සේවය පිළිබඳ ඇගැයීමක් මෙවර මැතිවරණ ප්‍රතිඵලයේ දී දක්නට නැතත් ඉදිරියේ දී ජනතාව මේ තත්ත්වය තේරුම් ගෙන කටයුතු කරයි කියලා මා විශ්වාස කරනවා.අනෙක් විදිහට දෙමළ ජාතික සන්ධානය මැතිවරණ ව්‍යාපාරය තුළ විශාල ලෙස ජාතිවාදයත් අන්තවාදයත් වැපුරුවා. ඔවුන් කටයුතු කළේ ජාතිවාදය අන්තවාදය උපයෝගි කර ගනිමින් තම දේශපාලනය ශක්තිමත් කිරීමට යි. ඒත් වගකිව යුතු දේශපාලන පක්‍ෂයක් විදිහට එක්සත් ජනතා නිදහස් සන්ධානයට එවැනි ජාතිවාදි දේශපාලනයක් සිදු කරන්න බැහැ.ඒ වගේම අප ඉතාමත් වැදගත් දේශපාලනයක් තමයි කළේ. බලහත්කාරය අක්‍රමිකතා කිසිවක් නොකර සාධාරණව මැතිවරණයක් පැවැත්වීමට අපට පුළුවන් වුණා.ඉදිරි මැතිවරණවල දී ජනතාව තේරුම් ගනීවි ඇත්ත නැත්ත මොකක් ද ජනතාවට වැඩ කළේ කවුද කියලා. ඉන්පසු උතුරේ ජනතාව බුද්ධිමත්ව කල්පනා කර ඉදිරි තීරණ ගනීවි යැයි මා සිතනවා.ඉදිරියේ දී උතුරු පළාත තුළ මධ්‍යම රජය මැදිහත් වී සිදුකරන කාර්යභාරයන් හා සංවර්ධන ව්‍යාපෘති සාර්ථක ලෙස ඉදිරියටත් කරගෙන යාවි. මගේ අදහස අනුව ඉදිරි කාලය තුළ ක්‍රමිකව සත්‍ය වටහාගෙන එක්සත් ජනතා නිදහස් සන්ධානය වෙත සමීප වේවි.* වයඹ හා මධ්‍යම පළාත් සභා මැතිවරණවලදී ඡන්දදායකයන් හැසිරුණ ආකාරය පිළිබඳ ඔබේ මතය පැහැදිලි කළ හැකි ද?මේ මැතිවරණවලදී මා දුටු වැදගත්ම දේ තමයි ඡන්දදායකයා බුද්ධිමත් ලෙස කටයුතු කිරීම. මනාප පළ කරද්දී පවා ජනතාව වෙනදාට වඩා බුද්ධිමත් ලෙස තම නියෝජිතයන් පත්කර ගෙන තිබෙනවා. තම නියෝජනය පමණක් නොවෙයි දේශපාලන පක්‍ෂවලට ඡන්ද පාවිච්චි කිරීමේ දී පවා ඔවුන් කටයුතු කර තිබෙන්නේ බුද්ධිමත් හා කල්පනාකාරී ලෙසයි.* පසුගිය මැතිවරණයේ දී එක්සත් ජාතික පක්‍ෂය ඇතුළු විපක්‍ෂයට අත් වූ ඉරණම පිළිබඳව පැහැදිලි කිරීමක් කළ හැකි ද?එක්සත් ජාතික පක්‍ෂය ඇතුළු විපක්‍ෂය නිසි සංවිධානාත්මක ස්වභාවයකින් කටයුතු කළේ නැහැ. ඔවුන් කටයුතු කළේ ඇල් මැරුණු හා බිඳවැටුණු ස්වභාවයෙන්. ඒ නිසා ඔවුන්ට ලැබෙන්නට තිබූ ඡන්ද පවා අහිමි වුණා යැයි කීවොත් ඒක නිවැරදියි. නායකත්වයේ දුබලතාවය, ප්‍රතිපත්ති යල්පැන යාම යන සියලු කරුණු නිසා එක්සත් ජාතික පක්‍ෂයේ පදනම් පවුරු බිඳ වැටී අවසානයි. මේ ආකාරයට ගියොත් එක්සත් ජාතික පක්‍ෂයට දශක දෙකක් ඉක්මවා ගියත් බලය ලබා ගැනීමට බැරි බව ස්ථිරයි.* ඔබ ඔවැනි දෙයක් ප්‍රකාශ කළත් එජාප ලේකම්වරයා ප්‍රකාශ කරන්නේ ජාතික මට්ටමේ මැතිවරණයක දී එජාපයට ඉදිරියට පැමිණිය හැකි බවයි’ මේ අදහස කෙතෙක් දුරට සාධාරණ අදහසක් ද?පළාත් මැතිවරණය කියන්නෙත් ජාතික මැතිවරණයක් හා සමාන අවස්ථාවක්. අනෙක පළාත් සභා මැතිවරණයකට ඉදිරිපත් වෙන්නේ දේශපාලන පක්‍ෂයක ප්‍රාදේශීය මට්ටමේ ජනපි‍්‍රය චරිතයි. ඒත් ජාතික මට්ටමේ මැතිවරණයක දී ඉදිරිපත් වෙන්නේ ජාතික මට්ටමේ චරිත. ඒ තත්ත්වය තුළ පළාත් මැතිවරණ ජාතික මැතිවරණ කියා වෙනසක් නැහැ. ඒත් ජාතික මැතිවරණයක දී එක්සත් ජනතා නිදහස් සන්ධානයට විශාල ජයග්‍රහණයක් ලබා ගැනීමට පුළුවන්.ඒ වගේම පළාත් සභා මැතිවරණවලින් පසු ජනාධිපතිවරණය පැවැත්වීමට නියමිතයි. ඒ තත්ත්වය තුළ ජනාධිපතිතුමාට පසුගිය ජනාධිපතිවරණයේ දී ලබාගත් වැඩි ඡන්ද ප්‍රමාණයට වඩා වැඩි ඡන්ද ප්‍රමාණයක් ලබා ගැනීමට පුළුවන්කමක් තිබෙනවා. මගේ ගණන් බැලීමට අනුව ලබන ජනාධිපතිවරණයේ දී ජනපති ලබන වැඩි ඡන්ද ප්‍රමාණය ලක්‍ෂ විසිපහයි.අද ජාතික දේශපාලනයේ ජනාධිපතිතුමාට අභියෝගයක් එල්ල කළ හැකි චරිතයක් නැහැ. තව කලක් ගත වුණත් ජනාධිපතිතුමාට අභියෝග කළ හැකි දේශපාලන චරිතයක් බිහි නොවන බව ස්ථිරයි. මේ සියල්ල අතර ජාතික මැතිවරණයකින් එජාපය ජයග්‍රහණය කරන බවට කිසිවකු කියනවා නම් ඒක ඔහු හෝ ඇය දකින සිහිනයක් පමණයි.* මෙවර මැතිවරණයේ දී 45% පමණ ප්‍රතිශතයක් ඡන්දය පාවිච්චි නොකිරීම ආණ්ඩුවට එරෙහිව දැක්වූ ප්‍රතිචාරයක් ලෙස සමහරු දක්වනවා. මේ අදහස ගැන ඔබේ මතය පැහැදිලි කළ හැකි ද?කොහොමත් ජාතික මැතිවරණයක දී තරම් පළාත් සභා මැතිවරණයක දී ඡන්දය පාවිච්චි වීමක් සිදුවෙන්නේ නැහැ. මෙරට ඡන්දදායක හැසිරීම අනුව ජනාධිපතිවරණයක දී තමයි ඉහළම ඡන්ද ප්‍රතිශතයක් ඡන්දය පාවිච්චි කරන්නේ. ඉන්පසුව මහ මැතිවරණයේ දී පාවිච්චි කරනවා. පළාත් පාලන මැතිවරණයේ දීත් ඡන්ද පාවිච්චි කිරීමට ජනතාව උනන්දු වෙනවා. පළාත් සභා මැතිවරණයේ දීත් ඒ විදිහට විශාල ප්‍රතිශතවලින් ඡන්දය පාවිච්චි කරන්නේ නැහැ. 55% 60% වගේ ප්‍රතිශත තමයි ඉතිහාසයේ හැමදාම පාවිච්චි වෙලා තිබෙන්නේ. ඒ නිසා ඡන්ද පාවිච්චි කිරීමේ ප්‍රතිශතය පිළිබඳව අප ගැටලුවක් ඇතිකර ගත යුතු නැහැ. ඒත් වැරැද්දක් බලාගෙන ඉන්න ඕනෑම කෙනෙකුට මොකක් වුණත් තමන්ගේ වාසියට හරවා ගැනීමට පුළුවන්.* බස්නාහිර පළාත ඇතුළු ඉදිරි පළාත් සභා මැතිවරණ පැවැත්වෙන පළාත් සභා මැතිවරණවල දී යම් වෙනසක් සිදු වෙතැයි ඔබ සිතනවා ද?ජනමතය පිළිබඳ අප රට පුරාම සලකා බලා තිබෙනවා. දැනට නැඟෙනහිර, උතුර, උතුරු මැද, මධ්‍යම, වයඹ සෑම පළාතකම ජනමතය සලකා බලා තිබෙනවා. බස්නාහිර පළාත කියලත් වෙනසක් නැහැ. බස්නාහිර පළාතේදීත් එක්සත් ජනතා නිදහස් සන්ධානයට විශිෂ්ට ජයග්‍රහණයක් ලබා ගැනීමට හැකියාව හා ශක්තිය තිබෙනවා. ඒ නිසා රටේ කොතැනක ඡන්දය තිබ්බත් එක්සත් ජනතා නිදහස් සන්ධානයේ ජයග්‍රහණය ස්ථිරයි.* පසුගිය මැතිවරණ ප්‍රතිඵලය සලකා බලද්දී විකල්ප බලවේගයක් ලෙස ප්‍රජාතන්ත්‍රවාදි පක්‍ෂය මතුව තිබෙනවා. මේ ගැන ඔබේ අදහස මොන වගේ ද?මේ විදිහේ විකල්ප බලවේග කලින් කලට බිහි වෙනවා. ජවිපෙ, මහජන පක්‍ෂය, රාජාලියා වැනි දේශපාලන පක්‍ෂ විකල්ප බලවේග ලෙස ඉදිරියට ආවා. ඒත් ඔවුන්ට එම ස්ථාන ආරක්‍ෂා කරගෙන ඉදිරියට යාමට බැරි වුණා.මේ බලවේගයන්ට ආකර්ශනය වුණේ එක්සත් ජාතික පක්‍ෂයේ හා ජනතා විමුක්ති පෙරමුණේ උකටලි වූ ඡන්දදායකයන් පිරිසක්.එජාපය විසිහත් වරක් පරාජය වූ පක්‍ෂයක්. මේ විකල්ප දේශපාලන ධාරාව නිසා ආණ්ඩු පක්‍ෂයේ ඡන්ද පදනමට කිසිදු බලපෑමක් එල්ල වෙන්නේ නැහැ. හානියක් සිදුවන්නේ ජවිපෙටත් එජාපයටත් පමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=f1309252</link>
    <topic/>
    <author>සාකච්ඡා කළේ තිලානි ශානිකා විතානාච්චි</author>
    <content>ප්‍රවීණ ගේයපද රචකයකු ලෙස ජනහදවත ස්පර්ශ කරන සුනිල් සරත් පෙරේරාගේ ‘මායා මාවත’ කෘතිය පසුගියදා එළි දැක්විණ. තීරුලිපි හා විශේෂාංග ලිපි කිහිපයක එකතුවක් වූ ‘මායා මාවත’ ඔහුගේ නිර්මාණකරණයෙහි නව මාවතක් සනිටුහන් කරනවා යැයි’ පැවසීම අතිශයෝක්තියක් නොවේ. පාඨක හද ආශක්ත කරන භාෂා රීතියකින් හා එකිනෙකට පරස්පර වූ මාතෘකා තිස් ගණනකින් සුසැදි ‘මායා මාවත’ කෘතිය නව මානයක් කරා අප රැගෙන යන්නකි. මේ එම කෘතිය පිළිබඳ සුනිල් සරත් පෙරේරා සමඟ කළ කතා බහකි.* ඔබ මේ කෘතිය ‘මායා මාවත’ ලෙස නම් කිරීමට විශේෂිත වූ හේතුවක් තිබේද?මායා මාවත කියන්නේ මා කලක් ජීවත් වූ ප්‍රදේශයට අයත් මාර්ගයක්. ඒ ප්‍රදේශයේ තිබූ මාර්ගය තමයි මා කෘතියට යොදා ගත්තේ. මායා මාවත කියන නම අද වෙනකොට වෙනස් වෙලා. ඒ එච්.ශ්‍රී නිස්සංක මාවත නමින්. කොහොම නමුත් කාලයාගේ ඇවෑමෙන් මැකී යා හැකි වන මායා මාවත නාමය සටහනක් වශයෙන් සුරැකීමට මේ පොත ඉවහල් වන බවත් කිව යුතුමයි. ඊට අමතරව මේ මාවතට නම තිබ්බේ එච්.ශ්‍රී නිස්සංක මහත්තයා නගර සභාවේ සිටියදීමයි. ඒ අවට තිබූ අනෙක් මාවත් සඳහා නාම යෙදුවේත් ඔහුමයි.ඔහු මේ මාවතට නම තබන්නට ඇත්තේ සිදුහත් කුමරුගේ මවගේ නම සලකාගෙන වෙන්න ඕනෑ. එතුමියගේ නමත් මායා යි. කොහොම නමුත් මායා මාවත යන වදනෙහි අතිශය චමත්කාර ජනක වූ අර්ථ රාශියක් ගැබ්ව පවතිනවා. දහමට සරිකොට හිතන විටත් අපට දැනෙන්නේ ජීවිතයම මායාවක් වගේ. මනුෂ්‍යයා යථාර්ථයට මුහුණ නොදී තමන් මවාගත් මායාරූපවල ගැලී කල්පනා ලෝකවල කල් ගෙවීමට කැමැත්තක් දක්වනවා. මේ සියලු විවිධාර්ථ දැනවෙන නිසාම හා චමත්කාරජනක වූ අර්ථ සමුදායක් සමඟයි මා මේ කෘතියට ‘මායා මාවත’ යන නම තබන්නේ.* ඔබ ලියූ තීරු ලිපි එකතුව කෘතියක් ලෙස එළි දක්වන්නට සිතුණේ ඇයි?‘මායා මාවත’ කියන්නේ මා කාලයක් තිස්සේ පුවත්පත්වලට ලියූ තීරු ලිපි බහුතරයකින් වගේම විශේෂාංග ලිපිවලින්ද සමන්විත වූවක්. වි‍ෙශ්ෂයෙන්ම බද්දර මල්ලට ලියූ තීරුලිපි රාශියක් මේ කෘතියට මා ඇතුළත් කළා. ඒ නිසා විවිධත්වය මත ගොඩනැඟුණු ඒකමතිකත්වයක් ඇති කිරීමේ පරමාර්ථයත් මා කෙරෙහි ඇති වුණා. එහි ප්‍රතිඵලයක් අනුවයි මායා මාවත තීරු ලිපි එකතුවක් ලෙස එළි දකින්නේ.මේ කෘතියේ එන සමහර ප්‍රබන්ධ ඓතිහාසික වගේම, සමාජ විපරිනාමය ද පෙන්නුම් කරනවා. අන් තැනක සඳහන් නොවූ ඇතැම් කරුණු ඓතිහාසික මූලාශ්‍රයක් වශයෙන් ඉදිරියේදී සැලකිල්ලට ලක් කිරීමේදීත්, සමාජ විද්‍යාත්මක වශයෙන් කෙදිනක හෝ යම් වටිනාකමක් ඊට ලබාදීමත් මේ කෘතිය එළි දැක්වීමේ අනෙක් කාරණයයි. මෙහි ඉදිරිපත් වන කරුණු විෂයානුබද්ධව, එකිනෙකට වෙනස් කරුණු ඉදිරිපත් කිරීම වගේම ඖචිත්‍ය භාෂාවක් භාවිත කිරීමත් වැනි කරුණු නිසා, භාෂා ශිල්ප ක්‍රම හදාරන කෙනෙකුට, ඉතිහාසය හදාරන කෙනෙකුටත් මායා මාවත වැදගත් වේවි.* තීරු ලිපිය යන්න ඔබ හඳුන්වන්නේ කෙසේද?තීරු ලිපියක අරමුණු කිහිපයක් තිබිය හැකියි. එක් පැත්තකින් බුදු දහම සංස්ථාපනය කරන්න පුළුවන්. ඒ වගේම අනික් පැත්තෙන් සමාජ සාරධර්ම ව්‍යාප්ත කරන්නට වගේම, සංස්කෘතික ඥානය ප්‍රචාරය කරන්න පුළුවන් වැනි කරුණු රාශියක්ම පුවත්පතක තීරු ලිපියකින් කළ හැකියි. ඒ කාලයේ සිටිය මාධ්‍යවේදීන් ඒ දේ කළා. තීරු ලිපියකදි ඉතා ආකර්ෂණීය ලෙස භාෂාව හා නොයෙකුත් උපක්‍රම යොදා ගැනීමෙන් පාඨකයන්ගේ ආකර්ෂණය ලබාගත හැකි යි. එය තීරුවකට පමණක් සීමාවිය නොහැකියි. ඊට බද්දර මල්ලෙහිම ගිය තීරු ලිපි හොඳම උදාහරණයි. තීරු ලිපියෙහි ඉතා වැදගත් කාරණය වන්නේ පාඨකයන් ග්‍රහණය කර ගැනීමේ හැකියාවයි. ඒ ඔස්සේ ඥාන ප්‍රසාරණය කිරීම සඳහා අවශ්‍ය ශිල්ප ක්‍රම හඳුනා ගැනීම තීරු ලිපියකදී වඩා වැදගත්කමක් හිමිවෙනවා. එහිදී ඖචිත්‍ය ද සැලකිල්ලට ලක්විය යුතු කාරණයක්.තීරු ලිපිය රචනා කිරීමේදී බොහෝ කරුණු කාරණා මගේ සැලකිල්ලට භාජනය වුණා. එහිදී බොහෝ විට ලියැවිල්ල නිදහසේ ගලාගෙන යෑමට ඉඩ හැරියා. අලුත් අත්හදා බැලීමට නිදහස අවශ්‍යයි. පුළුවන් තරම් පාඨකයන්ගේ ඥාානනය ප්‍රසාරණය කිරීමට අවශ්‍ය තොරතුරු ගොනුකර දුන්නා. ඒවා ඉදිරිපත් කිරීමේදී ප්‍රයෝජනවත් අයුරින් කියැවීමට රුචියක් ඇතිවන අයුරින් මා ලිව්වා. ලිපිවල ගද්‍යයක ලක්ෂණ අන්තර්ගත වුණා වගේම කාව්‍යාත්මක ගුණාංගත් මෙහි ඇතුළත්. සමහර අවස්ථාවලදී සමකාලීන දේ ඉතා සූක්ෂ්ම ලෙස විචාරයට හසු කිරීමේදී උපහාසය කියන කාරණයත් යොදා ගැනීමට මට හැකියාව ලැබුණා.* මායා මාවත කෘතියෙහි ඇති විශේෂත්වයක් ලෙස දැකිය හැක්කේ, ඉතිහාසගත තොරතුරුවලට සාහිත්‍යමය ස්වරූපයක් ලබාදීමයි. ඊට විශේෂත්වයක් තිබේද?මගේ තීරු ලිපිවල තිබෙන විශේෂත්ව අතරට ගැනෙන මේ ඉතිහාසය හා සාහිත්‍ය පිළිබඳ සම්බන්ධය බොහොම අපූරු සම්බන්ධයක් ලෙසයි මා දකින්නේ. ඉතිහාසය හා සාහිත්‍ය අතර ඇති අන්‍යෝන්‍ය සම්බන්ධය බොහොම අපූරු තත්ත්වයක්. ඒ වගේම සාහිත්‍ය හා ඉතිහාසය අතර ඇත්තේත් ඉතා සමීප සම්බන්ධතාවක්. පුරාණ යුගයේ පටන් පෙර අපර දෙදිග විචාරකයන්ගේ විමසුමට භාජනය වූ දෙයක් වන්නේ මේ සාහිත්‍යයත්, ඉතිහාසයත් අතර ඇති සම්බන්ධයයි. ඔවුන් විවිධ දෘෂ්ටි කෝණවලින් මේ ගැන සාකච්ඡා කර තිබෙනවා.මේ කෘතියේදී මා උත්සාහ ගත්තේ් ඒ සම්බන්ධය ඔස්සේ සාහිත්‍යකරුවාගේ ස්වරූපයෙන් පෙනී සිටිමින්, ඉතිහාසය ගවේෂණය කිරීමටයි. ඒවගේම ඉතිහාස මූලාශ්‍ර සාහිත්‍යමය දවටනයක දමා ඉදිරිපත් කිරීමටයි. ඒ ඔස්සේ සාහිත්‍යය හා ඉතිහාසය අතර ඇති මේ අන්‍යෝන්‍ය සම්බන්ධය පිළිබඳ ප්‍රායෝගිකව හෙළූ දෘෂ්ටියක ප්‍රතිඵලයක් ලෙසයි මායා මාවත බිහිවන්නේ. අනෙක ඉතිහාසය කියලා කියන්නේ සමාජ ශෝධනය සමඟ බැඳුණු දෙයක්. ඉතිහාසය හදාරන්නෙකුට මෙන් ම, සාමාන්‍ය පාඨකයාට වුණත් මේ අයුරින් කරුණු ඉදිරිපත් කිරීමෙන් තොරතුරු සෙවීමේ උනන්දුවක් ඇති වේවි. ඉතිහාසගත තොරතුරු කියැවීමේ උනන්දුවක් ඇති වේවි.ඒ වගේ ම මෙහිදී මා මේ සියලු කරුණු විවිධත්වයකින් ඉදිරිපත් කිරීමට උත්සාහ ගත්තා. විවිධත්වයේ තිබෙන ඒකමතිකත්වයක් මෙහි දැකිය හැකිය. එහිදී භාෂාව වගේම වස්තුවිෂයත් ප්‍රධාන වෙනවා. ඒ ඔස්සේ පුවත්පතක ලිපියක් කියනවාට වඩා පොතක් ලිවීමේ වැදගත්කමයි මින් පෙනෙන්නේ. නිවිහැනහිල්ලේ කියවා රසවිඳිය හැකි තත්ත්වයක් මෙවැනි උපක්‍රම මගින් ඇති වන බවත් කිව යුතුමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>25</day>
    </date>
    <link>http://www.dinamina.lk/2013/09/25/_art.asp?fn=f1309253</link>
    <topic/>
    <author>සම්පත් දිප්පිටිගොඩ</author>
    <content>කැලණිය විශ්වවිද්‍යාල‍යේ සිංහල අධ්‍යයන අංශයේ මහාචාර්ය සුසන්ත මහඋල්පත සාහිත්‍ය පෝෂණයෙහිලා නිබඳ වෙහෙසෙන විද්වතෙක්. ශාස්ත්‍රීය ලේඛනයේ මතු නොව නවකතා, කෙ‍ටිකතා ක්ෂේත්‍රයෙහිත් නමක් දිනූ ඔහුගේ පර්ජන්‍යා නවකතාව ‍පසුගිය දිනවල නොමඳ කතාබහට ලක් වුණා. මේ ඒ පිළිබඳ ඔහු‍ට කීමට ඇති දෑ ය.* ඔබගේ අලුත්ම කෘතිය පර්ජන්‍යා ඓතිහාසික නවකතාවක්. පවතින සමාජ පරිසරය පසුබිම් කොටගත් නිර්මාණයකට වඩා ඓතිහාසික නවකතාවක් රචනා කිරීම අභියෝගයක්ද?පවතින සමාජ පරිසරය පසුබිම් කොටගෙන නවකතාවක් රචනා කළත්, ඓතිහාසික නවකතාවක් රචනා කළත් නිර්මාණකරුවාට සිදුවනවා ඒ ඒ යුගය මැනවින් හදාරන්නට. පවතින සමාජය ගැන නම් වැඩි හැදෑරීමක් නැතුවත් ඒ පිළිබඳව දන්නවා කියන හැඟීමක් තමයි පවතින්නේ. එහෙම වුණත් ලේඛකයාගේ නොසැලකිල්ලෙන් නවකතාව අසාර්ථක වන්න පුළුවන්. ඓතිහාසික පරිසරය වුණත් එහෙමයි. නිකං උඩිං පල්ලෙන් අතගාලා ලිව්වොත් වැල්වටාරමක් බවට පත් වෙනවා. මොන වර්ගයේ නවකතාවක් ලිව්වත් එහි බැරෑරුම් බව අවබෝධ කරගෙනයි ඊට අත ගැසිය යුත්තේ.කරුණු එකතු කර‍ගන්න කලින් මා පර්ජන්‍යා නවකතාව පටන් ගෙන තිබුණේ මේඝභාරාගේ මෑණියන් ඇගේ හිස පීරන අවස්ථාවකින්. ඔවුන් ඒ සූදානම් වුණේ පරම අනුපමය සඟවාගෙන ලංකාවට යන්න. පස්සෙ ටිකෙන් ටික කරුණු එකතු වෙන කොට මට දැනුණා මං වැරැදි තැනකින් පටන් ගෙන තියෙනවා කියලා. නැවත නිවැරැදි තැනින් පටන් ගත්තා. ඒ වෙන කොට පරිච්ඡේද හයක් ලියලා තිබුණා. එයින් ධාතු විභංජන කියන පරිච්ඡේදය විතරයි නැවත ගන්න පුළුවන් වුණේ.ඒ පරිච්ඡේදයෙන් බොහෝ සංස්කරණ කරන්නට සිදු වුණා. දැන් බලන්න පවතින පරිසරය පසුබිම් කරගෙන ලියන නවකතාවක දීත් මේ වරද ලේඛකයකුට සිදු වෙන්න පුළුවන්නේ. ඒකයි මම කිව්වේ මොන වර්ගයේ නවකතාවක් ලිව්වත් මූලික හැදෑරීම හරියට කෙරෙන්න ඕනෑ කියලා. මේ අවුරුද්දේ ගොඩගේ ප්‍රකාශනයක් විදිහට නිකුත් වන මං දෙවැනියට රචනා කළ ආෂාඪ පුෂ්පය නවකතාව ඓතිහාසික එකක්. හැබැයි පර්ජන්‍යා වගේ ක්‍රි.ව. හතරවන සියවස විතර ඈත කාලයේ පසුබිමක් නම් නොවේ. එක්දහස් අටසිය ගණන්වල කතාවක්. කතානායකයා තමයි ඇහැළේපොළ මහ නිලමේ. මේ යුගය ගැන කරුණු සොයා ගැනීමට අවශ්‍ය පොතපතත් සුලභව තිබෙනවා.එතැනදීත් මට අර මුල් වැරැදීම සිදු වුණා. ඇහැළේපොළ කවිකාර මඩුවේ දෙමළ ගායිකාවක සමඟ පවත්වන ප්‍රේම සම්බන්ධයක් ගැන එහෙම මුලින් ලියපු කතාවට ඇතුළත් වෙලා තිබුණා. කරුණු හැදෑරීමෙන් පසුව දැනගන්නට ලැබුණා ඔහුට එවැනි ප්‍රේම සම්බන්ධයක් රාජාධිරාජසිංහ රජුගේ යකඩ දෝලියක් සමඟ තිබුණා කියා. වැරැදි කරුණු අනුසාරයෙන් කතාව ගොඩනැගුවා නම් ඒ ප්‍රතාපවත් චරිතයට බලවත් හානියක් වෙනවා. ඓතිහාසික නවකතාවකට අවශ්‍ය කරුණු පවතින සමාජය පසුබිම කොටගෙන නවකතාවක් ලියන කොට වුණත්, එක් එක් පුද්ගලයන් හමු වෙන්න යන්න සිද්ධ වෙනවා. පර්ජන්‍යා නවකතාවට මා ගත් වෑයම ඉහළට නංවන්න නම් මා කියන්න ඕනෑ ඓතිහාසික නවකතා රචනා කරන එක වෙනත් නවකතාවකට වඩා භාරදූරයි කියලා. ඕනෑම නවකතා වර්ගයකට එක වාගේ කැප කිරීමක් කරන්න සිද්ධ වෙනවා.* ඔබේ ඒ පිළිතුරෙන් පැහැදිලි වනවා පර්ජන්‍යා සඳහාත් සෑහෙන පරිශ්‍රමයක් දැරුවා කියා. එයට සරිලන සේ එම කෘතියට විචාරක ප්‍රසාදයක් ලැබුණා. මෑත භාගයේ සිංහලෙන් පළ වූ විශිෂ්ටතම නවකතාවක් සේ එය විචාරකයන් විසින් හඳුන්වා දී තිබුණා. එහෙත් මෑතදී පැවැත්වූ සම්මාන උළෙලවලින් ඒ කෘතියට නිසි ඇග­ැයීමක් ලැබුණාද?මට විචාරකයන්ගේත්, පාඨකයන්ගේත් නිසි ඇගැයීම ලැබුණා. ප්‍රකාශකයාගේත් නිසි ඇගයීම ඒ පොතට ලැබී තිබෙනවා. ඔවුන් ඒ පොතේ දෙවැනි මුද්‍රණයත් නිකුත් කර තිබෙනවා. පත්තරවලත් පර්ජන්‍යා ගැන නොයෙකුත් අදහස් උදහස් පළ වී තිබුණා. සම්මාන දිනූ නවකතාවකට වඩා පර්ජන්‍යා ගැන බොහෝ දෙනා කතා කරනවා. එහි අලෙවියත් වැඩියි. සම්මාන කියන්නේ අපි අපටම දී ගන්න එකක් නොවෙයිනේ. ඒ ඒ විනිශ්චය මණ්ඩලවල ඉන්න අයගේ විෂය ඥානයත් ඒ සඳහා බලපානවා.පොතේ නිර්මාණශීලී බව පමණක් නොවෙයි තව බොහෝ දේවලුත් සම්මානය සඳහා බලපානවා. මම කලින් හිතාගෙන හිටිය දෙයක් තමයි සම්මානයක් ලැබෙන්නේ වෙනත් කිසිම දෙයක් නිසා නොවෙයි කෘතියක නිර්මාණශීලී බව නිසාම කියලා. දැන් නම් අපට පාඨකයන්ට කියන්න සිද්ධ වෙනවා සම්මාන අනුව කෘති අගය කරන්න එපා. ඔබම විනිශ්චයකරුවා බවට පත්වෙන්න කියා. සම්මාන දිනපු නවකතා සහ නොලැබුණු නවකතා යන දෙවර්ගයම කියවා ඔබම හොඳ පොත තෝරා ගන්න.විනිසකරුවන්ට වඩා ඔබ නවකතාව පිළිබඳ දන්නවා. භාෂාව ඇතුළු නවකතා ශිල්පීය අංග ඔබට වඩා විනිසකරුවන් දන්නවා කියා තමයි කවුරුත් හිතාගෙන ඉන්නේ. ඒ අය තමයි හොඳ පොත් පාඨකයාට තෝරා දිය යුත්තේ. එහෙම නොවන අවස්ථාත් විටින් විට සම්මාන ඉතිහාසයේ සනිටුහන් වෙනවා. මා කියන්නේ නෑ මගේ පොත හොඳ එකක් කියා. මඟ පෙන්වන්නන් නැති කාල වකවානුවක පාඨකයාට සිදු වෙනවා ඔය කොයි පොතත් කියවා හෝ නිවැරදි තීරණය ගන්න. ඒ වගකීම පාඨකයා පිට පැවරීම නුසුදුසු දෙයක්. ඒත් කරන්න දෙයක් නෑ.* එක් සම්මාන උළෙලකදී පර්ජන්‍යා කෘතියට බණ කතා ලේබලය ඇලවුණා. එසේ නම් බෞද්ධ සම්මාන උළෙලේදී එයට නිසි ඇගැයීම නොලැබු‍ෙණ් ඇයි?ඒ ප්‍රශ්නය යොමු කළ යුතු වන්නේ මට නෙවෙයි. ඒ විනිශ්චය මණ්ඩලයට. මා දන්නා තරමින් ඒ විනිශ්චය මණ්ඩලයේ සහ තවත් විනිශ්චය මණ්ඩලයක කටයුතු කරපු ආචාර්යතුමෙකු හා කරන ලද පුවත්පත් සාකච්ඡාවකින් මේ ප්‍රශ්නයට යම් පමණකින් පිළිතුරක් අපට සපයා ගන්න පුළුවන්. මෙන්න ඒ ප්‍රශ්නය සහ පිළිතුර.* සුසන්ත මහඋල්පතගේ පර්ජන්‍යා වැනි නවකතාවක් ඔබේ අවධානයට ලක් නොවුණේ ඇයි?පිළිතුර. අවධානයට ලක්වුණා. එය හොඳ මට්ටමේ නවකතාවක්. ඒත් ඔහු යොදා ගත් භාෂාව නූතනයින්ට තේරුම් ගැනීම අසීරුයි. පූජාවලිය, අමාවතුර, කව්සිළුමිණ බස්වහර නූතනයින්ට තේරුම් ගන්න බැරි නිසා තමයි ඒවා සරලව තේරුම් කරන්න වෙන්නේ. ඒ වගේ ගැටලුවක් පර්ජන්‍යා පොතේ තියෙන්නේ. ඒත් ඒ පොත ඉවතට විසි කළ යුතු කෘතියක් නොවෙයි..... මා දන්නා තරමින් ඒ ආචාර්යතුමාත්, බෞද්ධ සම්මාන උළෙලේ විනිශ්චය මණ්ඩලයට සම්බන්ධයි. සීමිත බෞද්ධ නවකතා කිහිපය අතරින් (මා හිතන්නේ පර්ජන්‍යා ඇතුළුව බෞද්ධ නවකතා පොත් දෙකයි තිබුණේ) හොඳ ම බෞද්ධ නවකතාව තෝරන කොටත් අමාවතුර, බුත්සරණ භාෂාව නුසුදුසු යයි අදහසක් මතුවන්න ඇති. බෞද්ධ පොතපත කියවන පාඨකයා වෙත දයාවෙන් වෙන්න ඇති ඒ තීරණය ගන්න ඇත්තේ.පර්ජන්‍යා කියවපු සාමාන්‍ය පාඨකයන් බොහෝ දෙනෙක් භාෂාව ගැන තමයි ප්‍රසාදයට පත් වෙලා හිටියෙ. අපි ඒ භාෂාව පිළිබඳ කාරණයත් භාර කරමු පාඨකයන්ට. පූජාවලියේ භාෂාවත් දුරවබෝධ නැති ඔබට පර්ජන්‍යායි භාෂාව නොවැටහෙනවා කියන්නේ ඇත්තක්ද? අමාවතුරේ සහ කව්සිළුමිණේ දුරවබෝධ භාෂාව නම්, පර්ජන්‍යාහි තිබෙන්නේ එය නිර්දේශිත පොතක් වීමත් පුදුමයි. මා කළේ වීරන්තන සාහිත්‍යයේ භාෂාවෙන් ආභාසය ලබාගෙන අන්තර්ගතයට සරිලන භාෂා ශෛලියක් නිර්මාණය කර ගැනීම.පර්ජන්‍යා බණ කතාවක් කියන ඒ ප්‍රකාශය අවබෝධයෙන් කරන ලද්දක් නොවේ කියන එකයි මගේ හැඟීම. බණ පොතේත්, නවකතාවේත් වෙනස පැහැදිලි කිරීම වෙනමම පාඩමක්. පසුගිය අවුරුද්දේ පළ වූ නවකතා එකසිය දාසය අතරින් පර්ජන්‍යා යම් ඉදිරි පියවරක් පෙන්නුම් කළා. ඒත් බෞද්ධ නවකතා තිබුණේ මා දන්නා තරමට පර්ජන්‍යා සමඟ තවත් එක් කෘතියක් හෝ දෙකක් පමණයි. ඒ අතරිනුත් පර්ජන්‍යා ඉස්මතු නොවුණේ එය කෙතරම් දුර්වල කෘතියක් නිසා වෙන්න ඇති ද? මා නම් මේ අවස්ථාවේදීත් හැරෙන්නේ පාඨකයා දෙසට. ඒ හොඳ ම බෞද්ධ නවකතාවක් පර්ජන්‍යාත් කියවන්න. ඉන්පසු ඔබම තීරණය ගන්න.* විනිශ්චය කාර්යයේදී නවකතා ශිල්පය පක්ෂය පිළිබඳ අනවධානයෙන් කටයුතු කරනවා කියා ද ඔබ කියන්නේ?පර්ජන්‍යාහි භාෂාව සම්බන්ධයෙන් මට දීමට ඇති පිළිතුර අනුව මා අදහස් කරන්නේ කුමක්දැයි ඔබම තීරණය කරන්න. මා මේ නවකතාවේ භාෂාව චිරන්තන ශෛලියට යොදා ගත්තේ එහි කතා පුවත ක්‍රිස්තු වර්ෂ සතරවන සියවසට අයත් වන නිසා. ඒත් සෙල්ලිපි හෝ අමාවතුර, කව්සිළුමිණ භාෂවෙන් නෙවෙයි ලියා ඇත්තේ. අනුරාධපුර යුගයේ අභයගිරි - මහාවිහාරීය ශාස්ත්‍රීය ගැටුමත් මෙහි නිරූපිතයි. නවකතාවේ චරිත වශයෙන් බොහෝ විට හමුවන්නේ උගත් අය.විටෙක දුරවබෝධ වචනයක් මා යෙදුවේ හිතාමතාමයි. නීල ධම්මිල්ල, පර්ජන්‍යා වැනි වචනයක් හසුවුණු විට කෘතිය ආශ්‍රයෙන් හෝ පරිබාහිරින් එහි තේරුම සොයා ගන්න වර්තමාන උගත් පාඨකයා වෙහෙසෙන්නේ නැද්ද? නොතේරෙන ම වචන තිබුණත් පාඨකයා බිය වන්නේ නෑ. ඔහු එයින් ඓතිහාසික මායාව ග්‍රහණය කර ගන්නවා පමණයි. බුද්ධ හෝ රාජ ප්‍රශස්තියක සෑම වචනයකම තේරුම දැනගැනීම අවශ්‍ය වන්නේ නෑ. අදහස ධ්වනිත වීම පමණක් ‍සෑහෙනවා. ලේඛකයාගේ පණ්ඩිතකම පෙන්වන්න ගැඹුරු භාෂාවක් යොදා ගන්නවා නම් ඒක වැරදියි. අන්තර්ගතයට යොදා ගත් භාෂාව ගැළපෙනවා ද නැද්ද කියන කාරණය තේරුම් ගන්න පාඨකයා දන්නවා.* සම්මානය යනු අගය කිරීමක්. එවැන්නක් සාහිත්‍යකරුවන්ට අවශ්‍යමද?ඕනෑම ක්ෂේත්‍රයක අගය කිරීමක් තිබිය යුතුයි. ඒ පිළිබඳව දෙවරක් සිතිය යුතු නෑ. බොහෝ සාහිත්‍යකරුවනට ඒ අගය කිරීම ලැබිලා නැහැ. ඒ නොලැබීම් තමයි ඔවුන්ට ලැබීම්වලට වඩා ධෛර්යයක් වී තිබෙන්නේ. ජයසේන ජයකොඩි වැනි ලේඛකයන් අනුගමනය කළ පිළිවෙත අපටත් ආදර්ශයක් වෙනවා. ඔහුගේ කටහඬෙහි පවා තිබුණේ බෞද්ධ ශික්ෂණය. ලියපු පොත්වල තිබුණේත් බෞද්ධ තේමාවන්. ඔහුගේ පොත් ගැන පත්තරවල තිබුණේ මොනවාද ඒ ගැන අසවලා මොනවා ද කිව්වේ. මේ කිසිම දෙයක් ගැන හොයා නොබලපු ලේඛකයෙක් තමයි ජයසේන ජයකොඩි. අපත් ආදර්ශයට ගත යුතු වන්නේ එවැනි ලේඛකයන්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n1309261</link>
    <topic>රටවල් කිහිපයක පොලිස් කාර්යයලෝකයට අවශ්‍ය නැහැ</topic>
    <author/>
    <content>බහුපාර්ශ්වික සහභාගීත්වයෙන් අන්තර්ජාතික ආරක්ෂාව සහතික කිරීමට විශේෂයෙන් එක්සත් ජාතීන්ගේ සංවිධානයට බලය දී තිබියදීත් රාජ්‍යයන් කිහිපයක පොලිස් ක්‍රියාකාරීත්වය ලෝකයට අවශ්‍ය නැති බව ජනාධිපති මහින්ද රාජපක්ෂ මහතා පැවසීය.ඇතැම් රටවල් ආරක්‍ෂාව හේතුවක් කරගනිමින් සහ මානව හිමිකම් භාරකරුවන් ලෙස පෙනී සිටිමින් සංවර්ධනය වන රටවල අභ්‍යන්තර කටයුතුවලට මැදිහත්වීම් වර්ධනය වීමේ ප්‍රවණතාවක් අන්තර්ජාතික ක්ෂේත්‍රයේ දක්නට ලැබීම කණස්සල්ලට හේතුවක් බව ජනාධිපතිවරයා පැවසීය.මෙහි ප්‍රතිඵල වශයෙන් ප්‍රචණ්ඩත්වයෙන් හා ව්‍යාකූලත්වයෙන් සලකුණු වූ බලහත්කාරී දේශපාලන වෙනස්කම්වලට තුඩුදෙන කැළඹීම් අප අද ලොව පුරා දකින්නට ඇති බව පැවසූ ජනාධිපතිවරයා එබඳු ව්‍යාපාර එම රටවල් අස්ථාවර කිරීමට සැබවින්ම දායක වී ඇති බව අවධාරණය කළේය. ජනාධිපතිවරයා මෙසේ ප්‍රකාශ කළේ එක්සත් ජාතීන්ගේ මහා මණ්ඩලයේ 68 වන සැසියට අමෙරිකාවේ නිව්යෝක් නුවරදී පෙරේදා (24) එක්වෙමිනි.දිළිඳු ජනයාගේ තත්ත්වය වැඩි දියුණු කිරීමට අසමත් වූයේ මන්දැයි විමර්ශනය කිරීම එක්සත් ජාතීන් විසින් කළ යුත්තක් බව පෙන්වා දුන් ජනාධිපතිවරයා දිළිදුකම පිටුදැකීම සහ සංවර්ධනය වන රටවල ආර්ථික වර්ධනය වේගවත් කිරීම 2015 න් පසු සංවර්ධන න්‍යාය පත්‍රයෙහි ප්‍රමුඛ අරමුණ විය යුතු බව ප්‍රකාශ කළේය.පොදු එහෙත් වෙනස් වගකීම් යන පදනම මත පරිසර විනාශයට වන්දි ගෙවීමෙන් සංවර්ධිත රටවල් සිය බැඳීම් ඉටුකිරීම ඉතා තීරණාත්මක බවත් එක්සත් ජාතීන්ගේ මහ ලේකම්ගේ වාර්තාවෙන් නිර්දේශිත පරිදි එක්සත් ජාතීන් යටතේ තාක්‍ෂණ විද්‍යා පහසුකම් යාන්ත්‍රණයක් ස්ථාපනය කිරීමට ශ‍්‍රී ලංකාව සහයෝගය කරන බවත් ජනාධිපතිවරයා පැවසීය..දශක තුනක් පුරා පැවති බෙදුම්වාදී ත්‍රස්තවාදය අවසන්කොට සංවර්ධනය හා ප්‍රතිසන්ධානය හා බැඳුණු ගැටලු ආමන්ත‍්‍රණය කිරීමට ශ්‍රී ලංකාව සමත්වීම ගැන තමා ආඩම්බර වන බව පැවසූ ජනාධිපතිවරයා මහජන මතය මඟින් පිළිඹිබු වන ප්‍රමුඛතාවනට හැමවිටම සංවේදී වන ශ්‍රී ලංකා රජය මේ ක්ෂේත්‍රවල අර්ථවත් ප්‍රගතියක් සඳහා අවශ්‍ය වන සියලූ පියවර ගෙන ඇති බවත් වැඩිදුරටත් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n1309262</link>
    <topic>එජනිසයේ ප්‍රසාද ආසනවලටමන්ත්‍රීවරු නම් කෙරෙති</topic>
    <author>නුවන් කොඩිකාර</author>
    <content>උතුරු, මධ්‍යම හා වයඹ පළාත් සභා මැතිවරණයෙන් එක්සත් ජනතා නිදහස් සන්ධානයට හිමිවූ ප්‍රසාද ආසන වෙනුවෙන් මන්ත්‍රීවරුන් නම් කෙරේ. ඒ අනුව මධ්‍යම පළාත් සභාවට නුවරඑළිය දිස්ත්‍රික්කයෙන් නිමල් පියතිස්ස මහතා ද, මාතලේ දිස්ත්‍රික්කයෙන් තල්ගහවත්ත දොන් ජයතිස්ස මහතා ද, පත්කර තිබේ.වයඹ පළාත් සභාව වෙනුවෙන් ලැබුණු ප්‍රසාද ආසන පුත්තලම දිස්ත්‍රික්කයෙන් එන්.පී.එම්.එම් තහීර් මහතා ද, කුරුණෑගල දිස්ත්‍රික්කයෙන් ඒ.පී කීර්තිරත්න මහතා ද පත්කර ඇති බව එක්සත් ජනතා නිදහස් සන්ධානයේ මහලේකම් සුසිල් ප්‍රේමජයන්ත මහතා සඳහන් කරයි.මධ්‍යම පළාත් සභාව සඳහා නුවරඑළිය දිස්ත්‍රික්කයෙන් තරග වැදුණු නිමල් පියතිස්ස මහතා මනාප ඡන්ද 24109 ක් , මාතලේ දිස්ත්‍රික්කයෙන් තරග වැදුණු ටී. ඩී ජයතිස්ස මහතා මනාප ඡන්ද 14927 ක් ලබාගත්හ.වයඹ පළාත් සභාවට පුත්තලම දිස්ත්‍රික්කයෙන් තරග වැද එන්. ටී. එම්. එම් තාහීර් මහතා මනාප ඡන්ද 16040 ක් , කුරුණෑගල දිස්ත්‍රික්කයෙන් තරග වැදුණු ඒ.පී කීර්තිරත්න මනාප ඡන්ද 18782 ක් ලබාගත්හ.මෙම සිව්දෙනා එම දිස්ත්‍රික්කවල පරාජයට පත්වුවන්ගෙන් වැඩිම මනාප ලබාගත් අපේක්ෂකයෝ වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n1309263</link>
    <topic>පොදු රද සමුළුව ශ්‍රී ලංකාව ගැන ලොවට කීමට හොඳම අවස්ථාවක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් නිවැරැදි චිත්‍රයක් ලොවට ප්‍රදර්ශනය කිරීම සඳහා පොදුරාජ්‍ය මණ්ඩලීය රාජ්‍ය නායක සමුළුව අතිශය වැදගත් අවස්ථාවක් බව වැවිලි කර්මාන්ත අමාත්‍යාංශයේ හිටපු ලේකම් මාලනී පීරිස් මහත්මිය ප්‍රකාශ කරයි.මෙවැනි ජාත්‍යන්තර මට්ටමේ සමුළුවක් ශ්‍රී ලංකාවේදී පැවැත්වීම අගය කරන බව පවසන ඒ මහත්මිය එය සාර්ථකව පැවැත්විය යුතු බවද එමඟින් රටට අත්වන ප්‍රතිලාභ ඉතා විශාල බවද පෙන්වා දෙයි.ඇතැම් රටවල් ශ්‍රී ලංකාව සම්බන්ධයෙන් දරනුයේ වැරැදි මතයක් වන අතර එවැනි මතවාද දුරුකොට අපේ රටේ සැබෑ සත්‍යය ලොවට පෙන්වීමට මෙන්ම සත්‍යය කුමක්ද යන්න සියැසින් දැක ගන්නට පොදුරාජ්‍ය මණ්ඩලීය රාජ්‍ය නායකයන්ට අවස්ථාව සැළසෙන බවද ඇය සදහන් කළාය.මේ අතර මාලනී පීරිස් මහත්මිය ප්‍රකාශ කළේ කලාපීය රටවල් අතරේ ගත්කළ සාක්ෂරතාවය අතින් ශ්‍රී ලංකාව ඉදිරියෙන් සිටින බවත් එවැනි අත්දැකීම් ලබාගැනීම සඳහා ශ්‍රී ලංකාවට පැමිණෙන පොදුරාජ්‍ය මණ්ඩලීය රටවල නියෝජිතයන්ට අවස්ථාව සැළසෙන බවත්ය.කිසිවිටෙකත් මේ අනඟි අවස්ථාව මඟහැරිය යුතු නැතැයි සදහන් කළ ලේකම්වරිය එය අපේ රටට වාසි ගෙනදෙන්නක් බවද එහි ප්‍රයෝජන අනාගත පරපුරට බවද සදහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n1309264</link>
    <topic>බණ්ඩාරනායකගුණ සමරුව අද</topic>
    <author>අත්තනගල්ල විශේෂජයවීර සුගතපාල</author>
    <content>ශ්‍රී ලංකා නිදහස් පක්ෂයේ නිර්මාතෘ දිවංගත එස්.ඩබ්ලිව්.ආර්.ඩී. බණ්ඩාරනායක අගමැතිඳුන්ගේ 54 වැනි ගුණානුස්මරණ උළෙල අද (26) පෙරවරු 8.00ට හොරගොල්ල බණ්ඩාරනායක සමාධිය අභියසදී පැවැත්වේ.ලෝකයේ ප්‍රථම අගමැතිනිය වූ දිවංගත සිරිමාවෝ බණ්ඩාරනායක මැතිනියගේ සහ හිටපු කථානායකවරයකු හා ජ්‍යෙෂ්ඨ ඇමැතිවරයකු වූ අනුර බණ්ඩාරනායක මහතාගේ ගුණ සැමරීමද මෙහිදී සිදු කෙරේ.බණ්ඩාරනායකවරුන්ට පිං පිණිස ආබාධිතයින් 15 දෙනෙකුට රෝද පුටු ප්‍රදානයක්ද, දිළිඳු අය 100 දෙනෙකුට වියළි ආහාර පිරිනැමීමද මෙදින සිදු කරන බව බණ්ඩාරනායක ගුණානුස්මරණ කමිටු සංවිධායක ජස්ටින් නවරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n1309265</link>
    <topic>කටුනායක අධිවේගී මාර්ගයලබන මස ජනතා අයිතියට</topic>
    <author>සුභාෂීණී සේනානායක</author>
    <content>කටුනායක අධීවේගී මාර්ගය ලබන මස ජනතා අයිතියට පත් කෙරේ. මුහුදු වැලි භාවිතා කරමින් හරිත පරිසරයක් ඇතිකරමින් මෙරට ඉදි වු දෙවන අධිවේගී මාර්ගය මෙය වේ. පොදු රාජ්‍ය මණ්ඩලීය රාජ්‍ය නායක සමුළුවට පැමිණෙන රාජ්‍ය නායකයන් මේ මාර්ගය භාවිත කිරිමට නියමිත අතර කටුනායක සිට කොළඹ කොටුවට ගතවන කාලය මිනිත්තු විස්සකි. චීන රජයේ ආධාර මත ඉඳි වන මේ අධීවේගී මාර්ග සඳහා වැය වු මුදල අමෙරිකානු ඩොලර් මිලියන 350කි.අන්තර් හුවමාරු මධ්‍යස්තාන තුනකින් මේ අධිවේගී මාර්ගයට අවතීර්ණ විය හැකි අතර මංතීරු හතරකින් යුක්ත වේ. කිලෝමීටර 25.8ක් දිගැති මේ මාර්ගය නවීන තාක්ෂණය යෙදු සංඥා පද්ධති ඇතුළු උපාංග සවිකර ඇති අතර දුරකතන කුළුනුද සවි කර ඇත.මේ අධිවේගී මාර්ගය මේ රටේ සංචාරක කර්මාන්ත නංවාලීමේ අරමුණින් යුතුව මහින්ද චින්තන ඉදිරි දැක්මට අනුව ඉදි කළ බව වරාය හා මහා මාර්ග ව්‍යාපෘති ඇමැති නිර්මල කොතලාවල මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n1309266</link>
    <topic>පුත්තලමෙන් හමු වුණේ ගණනය කළ ඡන්ද පත්‍රිකා</topic>
    <author>චමීර ඇල්ලදෙණිය</author>
    <content>පුත්තලම ප්‍රදේශයෙන් හමුවූ ගණනය කළ ඡන්ද පත්‍රිකා මඟින් මැතිවරණ ප්‍රතිඵලයට හෝ මනාප ප්‍රතිඵලයට කිසිදු බලපෑමක් සිදු නොවන බව මැතිවරණ කොමසාරිස් මහින්ද දේශප්‍රිය මහතා අවධාරණය කළේය. එම ඡන්ද පත්‍රිකා විගණනයකට ලක් කිරීමට පියවර ගෙන ඇති බවත්, ඒ සියලු ඡන්ද පත්‍රිකා ගණනය කර ඇති ඒවා බවත් දේශප්‍රිය මහතා කීවේය.කෙසේ වෙතත් ගණනය කරන ලද පත්‍රිකා රැගෙන නොයාම සම්බන්ධයෙන් නිලධාරීන් නොසලකිලිමත්ව කටයුතු කර ඇති බව පෙන්වා දුන් කොමසාරිස්වරයා ඒ පිළිබඳ දැඩි දඩුවම් ලබාදීමට කටයුතු කරන බවද කීය. ඒ මහතා මේ අදහස් පළ කළේ මැතිවරණ දෙපාර්තමේන්තුවේදී ඊයේ (25) පැවැති මාධ්‍ය හමුවකට සහභාගී වෙමිනි.මේ පිළිබඳ පරීක්ෂණ පැවැත්වීම සඳහා අපරාධ පරීක්ෂණ දෙපාර්තමේන්තුව වෙත භාරදී ඇති බවද හෙතෙම කියා සිටියේය.මේ සම්බන්ධව රාජය පරිපාලන හා ස්වදේශ කටයුතු අමාත්‍යංශයේ ලේකම්වරයා විමර්ශන කමිටුවක් පත්කිරීමට නියමිත අතර, සතියක් ඇතුළත මෙයට අදාළ නිලධාරීන්ට දඩුවම් ලබාදීමට පියවර ගන්නා බවද වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n1309267</link>
    <topic>දැනුවත් ජනතාවගේ මැදිහත්වීමෙන් රටට එරෙහි මතවාද පරාජය කළ හැකියි</topic>
    <author>ස්වර්ණා විජේකෝන්</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමට තීරණය කළ දිනයේ පටන් ඊට එරෙහි බලවේග රැසක් විවධ මතවාද ඇතිකිරිමට උත්සාහ දරන බවත්, එවන් මතවාද පරාජය කිරීම සඳහා ශ්‍රී ලාංකික ජනතාව එම සමුළුව සම්බන්ධයෙන් දැනුම්වත් විය යුතු බවත්, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.උතුරු පළාත් සභා මැතිවරණය පැවැති පසුගිය සතියේ එක්තරා ජාත්‍යන්තර නාලිකාවක් පොදු රාජ්‍ය මණ්ඩලීය රාජ්‍ය නායක සමුළුව පැවැත්වීමට හිතකර පරිසරයක් ශ්‍රී ලංකාවේ නොමැති බව සඳහන් කරමින් පැය භාගයක වැඩසටහනක් ප්‍රචාරය කළ බවත් සඳහන් කළේය.උතුරු පළාත් සභා මැතිවරණය සහ පොදු රාජ්‍ය මණ්ඩලීය රාජ්‍ය නායක සමුළුව අතර කිසිදු සබඳතාවක් නැතත් ශ්‍රී ලංකාව අපකීර්තියට පත් කිරීමට විවිධ උත්සාහයන් මේ‍ මොහොතේ ද ක්‍රියාත්මක වන බව කීය.සැඟවුණු න්‍යාය පත්‍රයක් ඔස්සේ අපගේ රට අපකීර්තියට පත්කිරීමට උත්සාහ දරන පිරිස් සිටින බවද ඇමැතිවරයා කීවේය.ඇමැති රඹුක්වැල්ල මහතා මේ බව සඳහන් කළේ පොදු රාජ්‍ය මණ්ඩලීය රාජ්‍ය නායක සමුළුව පිළිබඳ පාසල් සිසුන් දැනුම්වත් කිරිම සඳහා ඊයේ (25) පැවැති මාර්ගගත (Online Test) පරීක්ෂණයේදී පාසල් දරුවන් දැනුම්වත් කරමිණි.එහිදී වැඩිදුරටත් අදහස් දැක්වු රඹුක්වැල්ල මහතා සඳහන් කළේ ඔස්ට්‍රේලියාවේ පර්ත් හී පැවැති පොදු රාජ්‍ය මණ්ඩලීය රාජ්‍ය නායක සමුළුවේදී මෙවර සමුළුව ශ්‍රී ලංකාවේදී පැවැත්වීමට ප්‍රතිපත්තිමය තීරණයක් ගත් බවය.මෙවර පොදු රාජ්‍ය මණ්ඩලීය රාජ්‍ය නායක සමුළුව සඳහා සියළු අංශ සම්බන්ධ කර ගැනීමට තීරණය කළ බවත් එහි එක් පියවරක් ලෙස පාසල් සිසුන් සඳහා මාර්ගගත පරීක්ෂණයක් පැවැත්වීමට තීරණය කළ බවද ඇමැතිවරයා ප්‍රකාශ කළේය.දුරස්ථ අධ්‍යාපන ක්‍රියාවලිය නූතන අධ්‍යාපනයේ දියුණු පියවරක් බවත් එය ලෝකයේ පුරාම ක්‍රියාත්මක වන බවත් ඇමැතිවරයා කියා සිටියේය. පොදු රාජ්‍ය මණ්ඩලීය රාජ්‍ය නායක සමුළුව සඳහා කෙතරම් මුදලක් වැයවන්නේද, ඒ වෙනුවෙන් කෙතරම් වාහන ප්‍රමාණයක් ගෙන්වන්නේද යන්නට වඩා වැදගත් වන්නේ ඒ ඔස්සේ රටට අත්වන ප්‍රතිලාභ බවද ඇමැතිවරයා ප්‍රකාශ කළේය.සමුළුව ප්‍රධාන සමුළුව, ව්‍යාපාරික සමුළුව, තරුණ සමුළුව යන අංශ තුනක් යටතේ පැවැත්වෙන අතර, ලොව ප්‍රධාන පෙළේ ව්‍යාපාරිකයන් දහසකට අධික පිරිසක් මෙරටට පැමිණීමට නියමිත ය.මෙහිදී අදහස් දැක්වූ රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා සඳහන් කළේ ලෝකය පිළිබඳ විශ්වීය හැදෑරීමක් සඳහා පාසල් සිසුන් නැඹුරු කිරිම මේ මාර්ගගත පරීක්ෂණයේ අරමුණ බවය. මේ මාර්ගගත පරීක්ෂණයට සහභාගී වන පාසල් දරුවන් ලොව රටවල් විශාල ප්‍රමාණයක භූගෝලීය සහ ‍ඵෙතිහාසික කරුණු අධ්‍යයනය කරන බවද ඇතුගල මහතා සඳහන් කළේය.සිංහල හා දෙමළ මාධ්‍යයෙන් පැවැති මේ මාර්ගගත පරීක්ෂණය සඳහා දිවයින පුරා පාසල් දරුවෝ හාරදහස් පන්සියයක් සහභාගී වූහ. පරීක්ෂණය මධ්‍යස්ථාන 25කදී පැවැති අතර, රජයේ ප්‍රවෘත්ති දෙපාර්තමේන්තුව, අධ්‍යාපන අමාත්‍යාංශය, ජාතික දුරස්ථ අධ්‍යාපන ආයතනයේ ප්‍රධාන කාර්යාලය ඇතුළු ශාඛා ජාලය ඒකාබද්ධව මේ වැඩසටහන ක්‍රියාත්මක කැරිණි.‍රජයේ ප්‍රවෘත්ති අධ්‍යක්ෂ වසන්තප්‍රිය රාමනායක, ජාතික දුරස්ථ අධ්‍යාපන ආයතනයේ අධ්‍යක්ෂ ටී. නන්දසාර මහත්වරු ඇතුළු පිරිසක් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n1309268</link>
    <topic>අමරනාත් ජයතිලක අභාවප්‍රාප්ත වේ</topic>
    <author/>
    <content>ප්‍රවීණ චිත්‍රපටි අධ්‍යක්ෂ අමරනාත් ජයතිලක මහතා (77) ඊයේ (25) කොළඹ මහ රෝහලේදී අභාවප්‍රාප්ත විය.ආදරවන්තයෝ චිත්‍රපටය අධ්‍යක්ෂණය කරමින් චිත්‍රපටි කලාවට පිවිසි ඒ මහතා යුවතිපති, අරුණට පෙර, සිරිපාල රන්මැණිකා ඇතුළු චිත්‍රපටි රැසක් අධ්‍යක්ෂණය කළේය.දේහය පිළිබඳ අවසන් කටයුතු අද (26) පෙරවරු 10.00ට බොරැල්ල කනත්තෙදී සිදු කෙරේ.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092621</link>
    <topic>ත්‍රස්තවාදය අවසන් කර රට සංවර්ධනය කරාරැගෙන යාමට හැකිවීම ගැන මා ආඩම්බර වෙනවා</topic>
    <author/>
    <content>දශක තුනක් පුරා පැවති බෙදුම්වාදී ත්‍රස්තවාදය අවසන් කර සංවර්ධනය හා ප්‍රතිසන්ධානය හා බැඳුණු ගැටලු ආමන්ත්‍රණය කිරීමට ශ්‍රී ලංකාව සමත්වීම ගැන තමා ආඩම්බර වන බව ජනාධිපති මහින්ද රාජපක්ෂ මහතා පැවසීය.එහෙත් පැහැදිලිව දක්නට ඇති ප්‍රගතිය සහ එක්සත් ජාතීන්ගේ යාන්ත්‍රණ සමඟ ස්ථිරසාර සහභාගීත්වය නොසලකා ශ්‍රී ලංකාව කෙරෙහි දක්වන අසමානුපාතික අවධාරණය ගැනත් බහුපාර්ශ්වික රාමුව මගින් කෙරෙන අසමාන සැලකීම ගැනත් බොහෝ රටවල් මවිතයට පත් ව සිටින බවත් ජනාධිපතිවරයා ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ එක්සත් ජාතීන්ගේ මහා මණ්ඩලයේ 68වැනි සැසිවාරය පෙරේදා (24) අමතමිනි.අමෙරිකාවේ, නිව්යෝක් නුවර එක්සත් ජාතීන්ගේ මූලස්ථානයේ දී පැවැති 68වැනි සැසි වාරය අමතිමින් ජනාධිපතිවරයා වැඩි දුරටත් මෙසේ ද පැවසීය.කෙන්යාවේ සාප්පු සංකීර්ණයක සිදුකළ ත්‍රස්තවාදී ප්‍රහාරයකින් සිය ආදරණීයයන්ගේ ජීවිත අහිමි වූ පවුල් වෙත මම ආරම්භයේ දීම මගේ සංවේගය පළ කර සිටිමි. දශක තුනකට ආසන්න කාලයක් තිස්සේ ගණනින් බොහෝ වූ ත්‍රස්තවාදී ප්‍රහාරවලින් පීඩාවට පත් ශ්‍රී ලංකාවේ අපි මේ බියගුළු ක්‍රියාව හෙළා දකින්නෙමු.එක්සත් ජාතීන්, රාජ්‍යයන් අතර සහයෝගීතාව නිරතුරුව තහවුරු කරමින් විවාදජනක වූත් එසේ නොවූත් විෂයයන් සමූහයක් පිළිබඳ සාකච්ඡා සඳහා විශ්ව වේදිකාවක් සපයා තිබේ. ගෝලීය සංවිධානයේ අත්‍යවශ්‍යය පදනම ලෙස පවතින රටවල්වලට සමානව සැලකීමේ මූලධර්මය මාත්සර්යයෙන් යුතුව රැක ගැනීමත් ඉන් බැඳී සිටීමත් අප අනිවාර්යයෙන්ම කළ යුත්තේ ය. ආර්ථික හෝ දේශපාලන හෝ කවර කරුණක දී වුව ද සියලූ අන්තර්ජාතික අන්තර් ක්‍රියාකාරිත්වයෙහි පදනම විය යුත්තේ සමානාත්මතාවයි.එක්සත් ජාතීන්ගේ කාර්යසාධනය විමසන විට පෙනී යනුයේ අතිශය මූලික ගැටලු යටපත් කර දේශපාලන ස්වභාවයක් ගත් කරුණු ප්‍රමුඛත්වය ගෙන ඇති බවයි. එය ලෝක සමාජයේ බහුතරය වන ඌණ වරප්‍රසාදිත හා කොන් කරනු ලැබූ ජනයාට අහිතකර ලෙස බලපා ඇත. සහශ්‍රක සංවර්ධන අභිමතාර්ථ කෙරෙහි කැපවීම සර්ව සුබවාදී අපේක්‍ෂා ජනිත කළේය. එකී අභිමතාර්ථ සපුරා ගැනීමේ අවසන් කාලවකවානුව වේගයෙන් ළඟා වෙමින් තිබෙන බැවින් ඒ පිළිබඳ ප්‍රගතිය විමසා බැලෙන වත්මන් සැසිවාරයේ තේමාව කාලීන අගයක් හිමිකර ගනී.රටවල් අතර සහ ඇතුළත අසමාන ප්‍රතිඵල දක්නා නමුත් සංවර්ධන අභිමතාර්ථ සපුරා ගැනීමෙහිලා අගය කළ හැකි ප්‍රගතියක් අත්කර ගෙන ඇත. ලෝක බැංකු ප්‍රක්ෂේපන අනුව 2015 වන විට අන්ත දරිද්‍රතාෙවන් ජීවත්වන සංවර්ධනය වන ලෝකයේ ජනගහනයෙන් සියයට 40කට පමණ නිවහන වනුයේ උප සහරා අප්‍රිකාව සහ දකුණු ආසියාවයි. මේ ප්‍රවනතාව අපේ සර්ව සුබවාදී හැඟීම් අඩාල කර දමයි. දුප්පත් ජනයාගේ තත්ත්වය වැඩි දියුණු කිරීමට අසමත් වූයේ මන්දැයි විමර්ශනය කිරීම එක්සත් ජාතීන් විසින් කළ යුත්තකි.ශ්‍රී ලංකාව ගත් කල මගේ දැක්ම වූයේ වර්ධනයේ ප්‍රතිලාභ ජනගහනයේ සියලූ කොටස් අතර බෙදාහැරීම සහ අසමානතා, සමාජමය කොන්කිරීම සහ අහිතකර පාරිසරික ප්‍රතිවිපාක වළක්වාලීම ය. මගේ රට අත්කර ගෙන ඇති සමාජ, ආර්ථික ජයග්‍රහණ ජනතා කේන්ද්‍රීය රාජ්‍ය ප්‍රතිපත්තිවල ප්‍රතිඵලයකි.සභාපතිතුමනි,ලෝකයේ වඩාත්ම කුරිරුම ත්‍රස්තවාදී කණ්ඩායම සමඟ කළ අරගලය, 2004 සුනාමි ව්‍යසනය, ගෝලීය ආහාර, බලශක්ති සහ මූල්‍ය අර්බුද මධ්‍යයයේ ශ්‍රී ලංකාව සහශ්‍රක සංවර්ධන අභිමතාර්ථ සාක්ෂාත් කර ගැනීම ප්‍රශංසනීය වෙයි. සංඛ්‍යාලේඛන ඊට සාක්ෂි දරයි. ශ්‍රී ලංකාව 2012 දී මානව සංවර්ධන දර්ශකයෙහි රටවල් 187ක් අතරින් 92 වැනි තැනට පත් විය. සියයට 15.2ක් වූ ශ්‍රී ලංකාවේ අන්ත දරිද්‍රතාව පස් වසරකට පසු 2012 දී සියයට 6.5 දක්වා පහත වැටිණ. මෙය සහශ්‍රක සංවර්ධන අභිමතාර්ථ සඳහා වූ අතර මැද ඉලක්කය ඉක්මවා යාමකි.විශ්ව ප්‍රාථමික අධ්‍යාපන අභිමතාර්ථය 2015 වන විට පහසුවෙන්ම සපුරා ගැනීමට පිළිවන. ළදරු මරණ අනුපාතය සජීවී උපත් 1000 කට 9.4 දක්වා අඩුවීම, සාර්ථකත්වය පිළිබඳ කථාවක් ලෙස යුනිසෙෆ් ආයතනය ද පිළිගෙන ඇති, සෞඛ්‍යය ක්ෂේත්‍රයේ ශ්‍රී ලංකාව ලබා ගත් ජයග්‍රහණ අතරින් එකකි.සිරිමාවෝ බණ්ඩාරනායක මැතිනිය ලොව ප්‍රථම අගමැතිනිය ලෙස පත්කර ගැනීමෙන් දේශපාලන හා සමාජ ආර්ථික සංවර්ධනයෙහිලා ස්ත්‍රීන් ඉටුකරන තීරණාත්මක කාර්යභාරය කල්තබා හඳුනාගත් රටක් ලෙස ශ්‍රී ලංකාවට ආඩම්බර වීමට පිළිවන. ශ්‍රී ලංකාව ලෝක ස්ත්‍රී පුරුෂ සමානතා දර්ශකයෙහි 16 වැනි ස්ථානය හිමිකර ගෙන තිබේ.සභාපතිතුමනි,2015ට පසු ස්වකීය සංවර්ධන න්‍යාය පත්‍රයෙහි තරුණයාට ප්‍රමුඛස්ථානය දී ඇති ශ්‍රී ලංකාව තරුණ ජනයාගේ අභිලාෂයන් අන්තර්ජාතිකව ප්‍රවර්ධනය කිරීමෙහිලා පෙරමුණේ සිටී. ශ්‍රී ලංකාව 2013 නොවැම්බර් මස පොදු රාජ්‍යය මණ්ඩලයීය තරුණ සංසදයට ද, 2014 මැයි මස එක්සත් ජාතීන්ගේ ලෝක යොවුන් සමුළුවට ද සත්කාරක අනුග්‍රහය සලසයි. ලෝක සමුළුවේ දී තාරුණ්‍යය සමරුවට එක්වන්නැයි ඔබ සියලූ දෙනාට ආරාධනා කිරීමට මා මෙය අවස්ථාව කර ගනිමි.තරුණ ජනයාගේ කුසලතා සංවර්ධනය දිළිදුකම අඩු කිරීමට මඟ සලසන බව පිළිගැනීමක් වශයෙන් ”අන්තර්ජාතික කුසලතා දිනයක්” ප්‍රකාශයට පත් කරන්නැයි එක්සත් ජාතීන්ගෙන් මම ඉල්ලා සිටිමි. නව පරම්පරාව සතු කුසලතා හා ප්‍රජාතන්ත්‍රවාදය පිළිබඳ අවබෝධය මුවහත් කරනු සහ නායකත්වය භාරගැනීමට ඔවුන් සුදානම් කරනු පිණිස යොවුන් පාර්ලිමේන්තුවක් ස්ථාපනය කිරීම නිර්මාණශීලී සංවර්ධනයක් විය.සාමාජික රාජ්‍යයන් සහශ්‍රක සංවර්ධන අභිමතාර්ථ සපුරා ගැනීමේ මාර්ග පෞද්ගලිකව තීරණය කිරීම ඉතා වැදගත් වෙයි. මේ ක්‍රියාදාමයන් සැලසුම් කිරීමේ දී ඒ ඒ රටවල සුවිශේෂී සමාජ, සංස්කෘතික පරිචයන් හා සම්ප්‍රදායයන් සැළකිල්ලට ගත යුතුය.සභාපතිතුමනි,2015 ට පසු සංවර්ධන න්‍යායපත්‍රය සැකසීම රියෝ 20 සමුළුවේ ප්‍රතිඵල හා එකඟ වූ මූලධර්ම සමඟ අනුගත අන්තර් ආණ්ඩු ක්‍රියාදාමක් විය යුතුය.දියුණු ආර්ථිකයන්ගේ සියවස් ගණනාවක වෘද්ධිය සංවර්ධනය වන ලෝකයේ වර්ධනයට අභියෝග කරමින් ඉතිරි කොට ඇත්තේ පටු කාබන් අවකාශයක් පමණි. ආර්ථික සංවර්ධනය සහ පරිසර සංරක්‍ෂණය අතර තුනී රේඛාව සමබරව පවත්වා ගැනීම අනාගත සංවර්ධන ප්‍රතිපත්ති සම්පාදනයට ප්‍රබල අභියෝගයක්ව පවතී. එබැවින් පොදු එහෙත් වෙනස් වගකීම් යන පදනම මත පරිසර විනාශයට වන්දි ගෙවීමෙන් සංවර්ධිත රටවල් සිය බැඳීම් ඉටුකිරීම ඉතා තීරණාත්මක වේ.දිළිදුකම පිටුදැකීම සහ සංවර්ධනය වන රටවල ආර්ථික වර්ධනය වේගවත් කිරීම 2015 න් පසු සංවර්ධන න්‍යාය පත්‍රයෙහි ප්‍රමුඛ අරමුණ විය යුත්තේ ය. ධරණීය වෘද්ධිය සමඟ සමාජ සමානාත්මතාව සහතික කිරීමට සංවර්ධනය පිළිබඳ සමබර ප්‍රවේශයක් අවශ්‍ය වෙයි.ඉහළ ආයෝජන අනුපාත, මානව ප්‍රාග්ධනයේ ගුණාත්මක අගය ශක්තිමත් කිරීම සහ තාක්‍ෂණය පැවරීම ධරණීය වර්ධනයට තීරණාත්මක වන්නේ ය. රියෝ 20 සමුළුව අනුදත් මූල්‍ය සම්පාදන හා තාක්‍ෂණ යාන්ත්‍රණ කඩිනමින් ක්‍රියාත්මක කළ යුතුය.ධරණීය සංවර්ධනය උදෙසා මූල්‍ය සම්පාදන උපාය මාර්ගයක් සැකසීමේ දී සංවර්ධනය වන රටවලට, පෙරට වැඩි සහ විශ්වාසය තැබිය හැකි මූල්‍ය ආධාර සඳහා ඉඩ සැලසිය යුතු ය. එක්සත් ජාතීන්ගේ මහ ලේකම්ගේ වාර්තාවෙන් නිර්දේශිත පරිදි එක්සත් ජාතීන් යටතේ තාක්‍ෂණ විද්‍යා පහසුකම් යාන්ත්‍රණයක් ස්ථාපනය කිරීමට ශ්‍රී ලංකාව සහයෝගය පළ කරයි. අයිතිවාසිකම් මත පදනම් වූ ප්‍රවේශයන් දේශනා කරන බලවතුන් සංවර්ධන මූල්‍ය සම්පාදනය උදෙසා වන සිය අන්තර්ජාතික බැඳීම් ද ඉටු කළ යුත්තේ ය.වත්මන් අන්තර්ජාතික මූල්‍ය ආයතන ප‍්‍රතිසංස්කරණය සඳහා වන ඉල්ලීම් තවදුරටත් වලංගුව පවතී. ඔවුන්ගේ අවිධිමත් ප්‍රතිපත්ති දිගුකාලීන වශයෙන් ඵලදායක නොවන බව සනාථ වී ඇත.අන්තර්ජාතික මූල්‍ය සහ අරමුදල් සම්පාදන ආයතන සංවර්ධනය වන ලෝකයේ ප්‍රබල හඬ ප්‍රකාශවීමට සැලසීම අත්‍යවශ්‍ය වන්නේ ය. එසේම ආර්ථික වශයෙන් ආශිර්වාදලත් රටවල් මෙකී ආයතන මඟින් බලපෑම් කිරීමේ සිය පුරුදු අත්හළ යුත්තේම ය.වත්මන් අසම්පූර්ණ ගෝලීය ආර්ථික රටාව පිළිබඳ පරිපූර්ණ ව්‍යූහාත්මක ප්‍රතිසංස්කරණය වත්මන් යතාර්ථයන් මුළුමනින් ග්‍රහණය කර ගත යුතුය. සංවර්ධනය සඳහා හවුල්කාරිත්වය ප්‍රතිසජීවීකරණය පිණිස සාධාරණ අන්තර්ජාතික ආර්ථික රටාවක් ලෝකයට අවශ්‍ය වී තිබේ. රාජ්‍ය සහ රාජ්‍ය නොවන අංශ සහ අග්‍රගණ්‍යය සමාගම් නව හවුල්කරුවන් ලෙස ඊට ඇතුළත් විය යුතුය. ආර්ථික බලය මාරුවීම හේතුවෙන් ”උතුරු - දකුණු සහයෝගීතාවට” පරිපූරක වශයෙන් ”දකුණු - දකුණු සහයෝගීතාව” ක්‍රියාශීලී ලෙස ප්‍රවර්ධනය වඩා තීරණාත්මක වන්නේ ය.සභාපතිතුමනි,ඇතැම් රටවල් ආරක්‍ෂාව හේතුවක් කර ගනිමින් සහ මානව හිමිකම් භාරකරුවන් ලෙස පෙනී සිටිමින් සංවර්ධනය වන රටවල අභ්‍යන්තර කටයුතුවලට මැදිහත්වීමේ වර්ධනය වන ප්‍රවණතාවක් අන්තර්ජාතික ක්ෂේත්‍රයේ දක්නට ලැබීම කණස්සල්ලට හේතුවකි. මෙහි ප්‍රතිඵල වශයෙන් ප්‍රචණ්ඩත්වයට හා ව්‍යාකූලත්වයෙන් සලකුණු වූ බලහත්කාරී දේශපාලන වෙනස්කම්වලට තුඩුදෙන කැළඹීම් අපි ලොව පුරා දිගටම දකින්නෙමු.මෙබඳු ව්‍යාපාර එකී රටවල වඩා යහපත් ස්ථාවරත්වයකට තුඩු දී තිබේද නැතහොත් අනුචිත බාහිර සාධක නිසා වෙනස් ප්‍රතිඵල ජනිත කර තිබේද යන්න සිතා බැලීමට කාලය එළඹ තිබේ. සත්‍යය නම් ඊට වගකිව යුතු අය අපේක්‍ෂා කළ යහප්‍රතිඵල උදා වී නැති අතර මේ රටවල් අස්ථාවර කිරීමට සැබවින්ම දායක වී ඇති බවයි. ඒකපාර්ශ්වික කණ්ඩායම් සහ ක්‍රියාකාරකම් හේතුවෙන් ආරක්‍ෂක මණ්ඩලයේ අධිකාරය සෝදාපාලූවට ලක් නොවන්නේ ද?ජනතාවන්ගේ යහපැවැත්මට අනර්ථකාරී ක්ෂේත්‍රවලට මේ ප්‍රවනතාව පැතිර ඇති බැවින් එය නතර කළ යුතුව තිබේ. මේ ව්‍යාකූලත්වය හටගනුයේ බොහෝසෙයින් වෙනස් සංස්කෘතීන්, වටිනාකම් සහ ඉතිහාසයක් සහිත රටවල් මත එක්තරා ප්‍රජාතන්ත්‍රවාදයක් පැටවීමට ගන්නා ප්‍රයත්නය හේතුවෙනි. බහුපාර්ශ්වික සහභාගීත්වයෙන් අන්තර්ජාතික ආරක්‍ෂාව සහතික කිරීමට වි‍ශේෂයෙන් එක්සත් ජාතීන්ට බලය දී තිබියදීත් රාජ්‍යයන් කිහිපයක පොලිස් ක්‍රියාකාරිත්වය ලෝකයට අවශ්‍ය නැත. අපේ යුගයේ දී මේ සහභාගීත්වය සම්පූර්ණවීමට නම් න්‍යෂ්ටික සහ රසායනික අවි ස්වරූපයෙන් නූතන විද්‍යාව සාහසික ලෙස අපයෝජනයට එරෙහිව මානව වර්යාගේ ආරක්‍ෂාව සහතික කළ යුතුය.සභාපතිතුමනි,මැදපෙරදිග වර්ධනය වන අවිනිශ්චිතතාව සිත් සසල කරවයි. 1967 ට පෙර දේශසීමා මත පලස්තීනය සහ ඊශ්‍රායලය අතර සහජීවනය අපි ආශාවෙන් අපේක්‍ෂා කළෙමු. පලස්තීනය එක්සත් ජාතීන්ගේ පූර්ණ සාමාජිකයකු ලෙස පිළිගැනීමට ශ්‍රීලංකාව බලා සිටින්නීය.වඩා හොඳ ජීවන තත්ත්වයන් හා ආර්ථික සමෘද්ධිය අත්කර ගැනීමට අප්‍රිකානු ජනතාව ගන්නා උත්සාහයට අපි ආචාර කරමු. අප්‍රිකානු ජනතාව වැඩි දුර සමාජ ආර්ථික වර්ධනය කරා යන ගමනේ දී ශ්‍රී ලංකාව අඛණ්ඩව ඔවුනට සහයෝගය ප්‍රකාශ කරයි.සභාපතිතුමනි,රටවල් මත පනවා ඇති තහංචි සහ ආර්ථික සම්භාධක වැනි ඒකපාර්ශ්වික ක්‍රියාමාර්ග කණස්සල්ල උපදවයි.මෙවැනි පියවර සුවිශේෂයෙන් ඉලක්ක කරනු ලැබූවනට පමණක් නොව කිසිදු සාධාරණයක් නැතිව මනුෂ්‍ය වර්ගයාගෙන් විශාල පිරිසකට දුක් පීඩා පමුණුවයි. ආර්ථික දුෂ්කරතා ජය ගැනීමට සහ ආර්ථික ඉඩප්‍රස්ථා පූර්ණව අත් කර ගැනීමට දරන උත්සාහය වෙනුවෙන් මම නැවත වරක් කියුබානු ජනතාව සමඟ සහයෝගයෙන් නැගී සිටිමි.මගේම රටේ පශ්චාත් ගැටුම් සමයේ සංවර්ධනයන් ලූහුඬින් සළකා බැලීමට මට අවසර දෙන්න. දශක තුනක් පුරා පැවති බෙදුම්වාදී ත්‍රස්තවාදය අවසන් කර සංවර්ධනය හා ප්‍රතිසන්ධානය හා බැඳුණු ගැටලු ආමන්ත්‍රණය කිරීමට ශ්‍රී ලංකාව සමත්වීම ගැන මම ආඩම්බර වෙමි.මහජන මතය මඟින් පිළිඹිබු වන ප්‍රමුඛතාවන්ට හැමවිටම සංවේදී වන ශ්‍රී ලංකා රජය මේ ක්ෂේත්‍රවල අර්ථවත් ප්‍රගතියක් සඳහා අවශ්‍ය වන සියලූ පියවර ගෙන තිබේ.උතුරු පළාතේ ජනතාවට පළාත් සභාව සඳහා ස්වකීය නියෝජිතයන් තෝරා ගැනීමට තුන් දිනකට පෙර පැවති මැතිවරණයේ දී ලැබුණු අවස්ථාව මේ සම්බන්ධ වැදගත් සිදුවීමකි. සියවස් කාලක පමණ ඇවෑමෙන් එය කරන්නට ලැබීම මට නීත්‍යානුකූල තෘප්තියක් ගෙන දෙන කරුණකි.දේශපාලන බලගැන්වීම සහ ප්‍රතිසන්ධානය විෂයයෙහි සලකන කල මේ පියවරෙහි තීරණාත්මක වැදගත්කම ගැන සැකයක් තිබිය නොහැකි ය. ශ්‍රී ලංකාවාසී සමස්ථ ජනතාවගේ යහපත උදෙසා මේ ප්‍රයත්නයන්ට සහ ඒවායේ සාර්ථකත්වයට සහයවීම අන්තර්ජාතික ප්‍රජාවගේ පැහැදිලි වගකීම වන්නේ ය.සභාපතිතුමනි,පැහැදිලිව දක්නට ඇති ප්‍රගතිය සහ එක්සත් ජාතීන්ගේ යාන්ත්‍රණ සමඟ ස්ථිරසාර සහභාගීත්වය නොසලකා ශ්‍රී ලංකාව කෙරෙහි දක්වන අසමානුපාතික අවධාරණය ගැනත් බහුපාර්ශ්වික රාමුව මගින් කෙරෙන අසමාන සැලකීම ගැනත් බොහෝ රටවල් මවිතයට පත් වී සිටී.මේ විරාමයක් නැති හඹා යාමේ පදනම ද ප්‍රශ්න කරනු ලැබේ. භාවිත ප්‍රමිතීන්ගේ සුසංගතභාවය සහතික කරනුවස් එක්සත් ජාතීන්ගේ ක්‍රමය නිර්භයව ක්‍රියාකළ යුතු බව මගේ පිළිගැනීමයි. එසේ කළවිට ස්වකීය න්‍යායපත‍්‍ර සාක්‍ෂාත් කරගැනීමට උනන්දුවන පාර්ශව එක්සත් ජාතීන්ගේ ක්‍රමය අයුතු ලෙස භාවිත කරන බවට පවතින සැකය සඳහා ඇති ඉඩකඩ නැතිව යනු ඇත.දෘඩ කැපවීම සහ ප්‍රයත්නය මගින් ජීවිතයේ ඉතාමත් අභියෝගකාරී සහ උතුම් පරමාර්ථ ජයගැනීමේ ශක්‍යතාව මනුෂ්‍යයාට ස්වභාවයෙන්ම හිමි වී තිබේ. අපේම සාමූහික ප්‍රයත්නයෙන් මෙකී ප්‍රතිඵල සමස්ථ මානව වර්ගයාටම ප්‍රතිලාභ ගෙන දෙන බව මම විශ්වාස කරමි. බුදුන් වහන්සේ දේශනා කළ පරිදි,.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092623</link>
    <topic>ජනපති කටාර් සහ කුවේට් අගමැතිවරුන් හමු වෙයි</topic>
    <author/>
    <content>ජනාධිපති මහින්ද රාජපක්ෂ මහතා නිව්යෝර්ක් නුවරදී එක්සත් ජාතීන්ගේ මහා මණ්ඩලයේ 68 වැනි සැසිවාරය ඇමතීමෙන් අනතුරුව ඊයේ (24) සවස කුවේට් අගමැති ෂේක් ජබර් මුබාරක් අල් - හමඩ් අල් - සබා මහතා සහ කටාර් රාජ්‍යයේ එමිර් ෂේක් තමීම් බින් හමඩ් අල් - තානි මහතා හමු විය.ජනාධිපතිතුමා සහ මැද පෙරදිග රාජ්‍ය නායක දෙපළ තම රටවල් අතර ද්විපාර්ශවික සබඳතා පිළිබඳ සහ අංශ කිහිපයක සහයෝගිතාව තවදුරටත් වර්ධනය කර ගත හැකි ආකාරය පිළිබඳ අදහස් හුවමාරු කර ගත්හ.විදේශ ඇමැති මහාචාර්ය ජී. එල්. පීරිස්, විදේශ අමාත්‍යාංශයේ අධීක්ෂණ මන්ත්‍රී සජින්ද වාස් ගුණවර්ධන, ජනාධිපති ලේකම් ලලිත් වීරතුංග, එක්සත් ජාතීන්ගේ ශ්‍රී ලංකා නිත්‍ය නියෝජිත ආචාර්ය පාලිත කොහොන සහ විදේශ අමාත්‍යාංශයේ අතිරේක ලේකම් ෂෙනුකා සෙනෙවිරත්න මහත්ම මහත්මිහු ද සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n1309269</link>
    <topic>විග්නේෂ්වරන් හිතාගෙන ඉන්නේශ්‍රී ලංකාව ඉන්දියාවේ ප්‍රාන්තයක් කියා ද?</topic>
    <author/>
    <content>පළාත් සභාවල පූර්ණ බලතල නොලැබුණොත් ඉන්දියාව සමඟ සාකච්ඡා කරන බව, විග්නේෂ්වරන් මහතා ප්‍රකාශ කර තිබෙන්නේ ශ්‍රී ලංකාව ඉන්දියාවේ ප්‍රාන්තයක් බව සිතාගෙන දැයි ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා දෙමළ ජාතික සන්ධානයෙන් ප්‍රශ්න කරයි.කළුතර දිස්ත්‍රික්කයේ රාජ්‍ය නොවන පවුල් 600 දෙනෙකු සඳහා රුපියල් මිලියන 240ක නිවාස මූල්‍යාධාර ප්‍රදානය කිරීම වෙනුවෙන් පසුගියදා කළුතර දිස්ත්‍රික් මහලේකම් කාර්යාලයේ නව ශ්‍රවණාගාරයේ පැවති උත්සව‍යට ප්‍රධාන ආරාධිතයා වශයෙන් සහභාගී වෙමිනි.මෙහිදී වැඩිදුරටත් අදහස් දැක්වූ අමාත්‍යවරයා මෙසේද කීය.විග්නේෂ්වරන් මහත්තයා මාධ්‍යවලට කියලා තියෙනවා බලතල ටී.එන්.ඒ. එකට නියම ප්‍රමාණයෙන් නොදුන්නොත් ඉන්දියාවත් එක්ක කතා කරන්න යනවා කියලා. ඉන්දියාවත් එක්ක මොනවා කතා කරන්නද? ඉන්දියාව අසල්වැසි රාජ්‍යයක්. ඒක හරි. හැබැයි මේ බලතල ගැන ටී.එන්.ඒ. එක ඉන්දියාවත් එක්ක මොනවා කරන්නද? ශ්‍රී ලංකාව ඉන්දියාවේ ලෝක් සභාවෙන් පාලනය වන රටක්ද? එහෙමත් නැත්නම් ඉන්දියාවේ ප්‍රාන්තයක්ද? මේ ශ්‍රේෂ්ඨාධිකරණයේ හිටපු විනිසුරුතුමා විග්නේෂ්වරන් මහත්තයා දන්නේ නැද්ද ඉන්දියාවයි, ශ්‍රී ලංකාවයි කියලා කියන්නේ රටවල් දෙකක් බව. විග්නේෂ්වරන් මහත්තයත් දැන් පිරිබාහරන් වගේ.මොකද පිරිබාහරනුත් හිතාගෙන හිටියේ අන්තර්ජාතික ප්‍රජාව එනවා, යූ.එන්. සාම සාධක හමුදාව එනවා, අන්තිම මොහොතේ හරි එල්.ටී.ටී.ඊ. එක මේක දිනනවා කියලයි. ඒ වගේම අද විග්නේෂ්වරන් මහත්තයාත් කියනවා බලතල නොදුන්නොත් අපි ඉන්දියාවට කියනවා, ඉන්දියාව ලව්වා ශ්‍රී ලංකාවට වැඩක් දෙනවා කියලා.අද වෙනකොට දෙමළ ජාතික සන්ධානය උතුරේ පළාත් සභා ඡන්දය ජයග්‍රහණය කරලා තියෙනවා. උතුරේ දෙමළ ජනතාව දෙමළ ජාතික සන්ධානයේ ජාතිවාදී සටන් පාඨ ටිකට 80% පමණ ඡන්ද ප්‍රමාණයක් ලබාදීලා තියෙනවා. හැබැයි ඒ උතුරු පළාත් සභා මැතිවරණයේ ප්‍රතිඵල දිහා බැලුවහම තමුන්නාන්සේලාට පේනවා සියලු චෝදනා තිබුණේ ආණ්ඩුවට කියලා. යුද්ධයේ දී අරහෙන් මෙහෙන් මැරුවා කියලා චෝදනා කරන්නේත් ආණ්ඩුවට. දෙමළ ජනතාවගේ අභිමානයට, ගෞරවයට පහර දුන්නා කියලා චෝදනා කරන්නේත් ආණඩුවට.දෙමළ ඊළාම් රාජ්‍යය නැතිකළා කියලා චෝදනා කරන්නේත් ආණ්ඩුවට. මුරකපොලු පවත්වාගෙන ගියා කියලා, අධි ආරක්ෂක කලාප තියෙනවා කියලා, සාමාන්‍ය ජනතාවට අයිති භූමියේ හමුදා කඳවුරු ඉදිකරලා තියෙනවා කියලා මේ හැම දේකටම බනින්නේ ආණ්ඩුවට. ඉතින් එහෙම බැනුම් අහන ආණඩුවට පුළුවන්වෙලා තියෙනවා යුද්ධය දිනලා අවුරුදු 4ක් යනකොට උතුරේ ජනතාවගෙන් 20%ක ඡන්ද ප්‍රමාණයක් ලබාගන්න.අපි කැමති වුණත් නැතත් යුද්ධය කියලා කියන්නේ හිත් ප්‍රබෝධමත් වෙන දෙයක් නොවෙයි. ඒක යුද්ධය කරන අතර වගේම යුද්ධයෙන් බැට කන අයටත් තියෙන්නේ වේදනාබර මතකයක්. ඒ වේදනාබර මතකය තියෙන පොළොවේ අවුරුදු 4ක් යනකොට දෙමළ ජනතාවගෙන් 20%ක ඡන්ද ප්‍රමාණයක් අද වෙනකොට මේ ආණ්ඩුවට ලැබිලා තියෙනවා.“මම දැක්කා කිළිනොච්චියේ එක්සත් ජාතික පක්ෂ‍යට තිබුණේ එක ඡන්දයයි. එක්සත් ජාතික පක්ෂය උතුරට ස්වයං පාලන ඒකකයක් දෙන්න ගියා. සාම සාකච්ඡා කළා. පිරිබාහරන්ට ගිහිල්ලා සැලියුට් ගහපන් කියලා හමුදාවට කිව්වා. වික්‍රමසිංහ මහත්තයා බංකර් ගාවට ගිහිල්ලා දුර බලන කණ්ණාඩියෙන් බැලුවා. කොහොමද? මල්ලිලා ටික හොඳින් ඉන්නවද කියලා. එච්චර බෙදුම්වාදයට ජාතිවාදයට, කප්පම් දෙන්න, අල්ලස් දෙන්න කටයුතු කරපු වික්‍රමසිංහ මහත්තයාගේ පක්ෂයට එක මන්ත්‍රී ආසනයක් උතුරු පළාත් සභාවෙන් ලබාගන්න බැරිවුණා.ඉතිං ඒ නිසා 2005 වස‍රේ දී ජනවරමකින් ගොඩනැගුණු මෙ’ රජය එක ක රටවල් වලට කියලා නටවන්න කාටවත් බැහැ. විග්නේෂ්වරන් මහත්තයට මහ ඇමැති තනතුරට යන්න නාමයෝජනා දෙන්න කියලා වැඩේ කෙරෙව්වේ තානාපති කාර්යාල දෙකකින් තමයි. ඒ එක තානාපති කාර්යාලයක් එතුමා ඔය කියන රටටත් අයිතියි.හැබැයි විග්නේෂ්වරන් මහත්තයා ඒ අය කියන පදයට නටන කෙනෙක් වුණාට එහෙම කියන කියන හැම පදයටම නටන නායකයෙක් නොවෙයි. අද අපේ රටේ ඉන්නේ, අද තියෙන්නේ හරිදේ කවුරු කිව්වත් නැතත්, කරන, වැරදි දේ මොන බලවතා කිව්වත් නොකරන ශක්තිමත් නායකත්වයක්.වැඩිකල් යන්න කලින් අපි දන්නවා අද 20%ක ඡන්ද ප්‍රමාණයක් උතුරෙන් ලබා තියෙන සන්ධානය තව මැතිවරණ 3, 4ක් යනකොට ඒ ඡන්ද සංඛ්‍යාව 60% දක්වා වැඩි කරගෙන තමුන්නාන්සේලා විශ්වාස කරන ජාතික දේශපාලන බල‍වේගයක පාලනයක් උතුරේ පිහිටුවන දවස වැඩිකල් යන්න පෙරම සිදුවන බව අපිට පේනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092610</link>
    <topic>ස්වභාවික රූපලාවණ්‍ය නිෂ්පාදන සඳහාඉල්ලුම වැඩිවෙලා</topic>
    <author/>
    <content>දේශීය හා විදේශීය වශයෙන් පවතින ස්වභාවික රූපලාවණ්‍ය නිෂ්පාදන සඳහා වන ඉල්ලුම ඉහළ යමින් පවතින බව පෙන්වා දෙන මුදල් හා ක්‍රමසම්පාදන අමාත්‍යාංශය එම ඉල්ලුම සපුරාලීමට හැකි අන්දමින් සිය හැකියාවන් ශක්තිමත් කරගත යුතු බව ආයුර්වේද නිෂ්පාදන සංස්ථාවට උපදෙස් දීමක්ද කරයි.විදේශීය වශයෙන් මේ ස්වභාවික නිෂ්පාදන සඳහා පවතින වෙළෙඳ පොළ 2005 වර්ෂයේ සිට වර්ධනය වෙමින් පවතින බව සිහිපත් කරන එම අමාත්‍යාංශය 2015 වන විට ආසියානු වෙළෙඳ පොළ සියයට 15කින් පමණ වර්ධනය වනු ඇති බවට අපේක්ෂාව පළ කරයි.කෙසේ වෙතත් විදේශීය වෙළෙඳ පළෙහි ශ්‍රී ලංකාවේ නිෂ්පාදන දායකත්වය ඉතාමත් අල්ප අගයක් ගන්නා අතර දේශීය වෙළෙඳ පොළෙහිද විදේශ නිෂ්පාදන වැඩි කොටසකට හිමිකම් කියන බව වාර්තාවකින් පෙන්නුම් කරන අමාත්‍යංශය ඒ අනුව ශ්‍රී ලංකා ආයුර්වේද නිෂ්පාදන සංස්ථාව පෞද්ගලික අංශය සමඟ සම්බන්ධ වී විදේශීය තත්ත්වයට ගැළපෙන පරිදි මේ ස්වභාවික රූපලාවණ්‍ය නිෂ්පාදනයන් නිපදවීමට අවශ්‍ය පර්යේෂණ කටයුතු කිරීමෙහි පෙරමුණ ගත යුතු බවද පෙන්වා දෙයි.එම වාර්තාව මෙසේද කියයි‍ශ්‍රී ලංකා රාජ්‍ය ඖෂධ නිෂ්පාදන සංස්ථාවේ නිෂ්පාදන සඳහා පවතින ඉල්ලුම වසරකට සියයට 3.8ක ප්‍රමාණයකින් වර්ධනය වී ඇත. කෙසේ වුවද මේ සංස්ථාවේ නිෂ්පාදිත ඖෂධ සඳහා දේශීය වශයෙන් මෙන්ම ජාත්‍යන්තර වශයෙන්ද පවතින ඉල්ලුම සපුරාලීමට ප්‍රමාණවත් යන්ත්‍ර සූත්‍ර සඳහා ආයෝජනය නොකිරීම මේ සංස්ථාවේ ප්‍රගතිය කෙරෙහි බලපා ඇති ප්‍රධාන සාධකයකි.මේ ආයතනය ලාභ ලබන ආයතනයක් වශයෙන් පැවතුණත් 2010 වර්ෂයේ ලාභයට වඩා 2011 වර්ෂයේ ලාභය සියයට 17කින් අඩු වී ඇත.මේ සංස්ථාවේ භෞතික ධාරිතාවය පුළුල් කරලීම සඳහා රජය විසින් විදේශීය මූල්‍ය ප්‍රතිපාදන ලබා ගැනීමේ කටයුතු ආරම්භ කර ඇත. කෙසේ වුවද ඖෂධ කර්මාන්තයේදී එහි තරගකාරිත්වයට මුහුණදීමටත් එම කර්මාන්තයේ රැඳී සිටීමටත් හැකියාව ලැබෙනුයේ මෙම කර්මාන්තය තුළ කොතෙක් දුරට පර්යේෂණ හා සංවර්ධන හැකියාවන් වර්ධනය වී තිබේද යන්න මතය. එබැවින් රාජ්‍ය ඖෂධ නිෂ්පාදන නීතිගත සංස්ථාව සිය භෞතික ධාරිතාවය පුළුල් කර ගන්නා අතරම සිය පර්යේෂණ සහ සංවර්ධන හැකියාවන්ද වර්ධනය කර ගැනීම මෙම ආයතනයේ ප්‍රවර්ධනය උදෙසා හේතු වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092611</link>
    <topic>අධිවේගී පිටත වටරවුම් මාර්ගයේ තැනීම් කටයුතු නිසා පන්නිපිටිය බියගම මේ 24 - 29 පැය 2කට විදුලිය නෑ</topic>
    <author>චමීර ඇල්ලදෙණිය</author>
    <content>අධිවේගී පිටත වටරවුම් මාර්ගයේ තැනීම් කටයුතු සිදුකිරීම හේතුවෙන් පන්නිපිටිය - බියගම මෙ.වො. 220 සම්ප්‍රේෂණ මාර්ගයේ ඉදිරි දින කිහිපය තුළ විදුලිය අත්හිටුවීමට ලංකා විදුලිබල මණ්ඩලය තීරණය තිබේ.මේ හේතුවෙන් සැප්තැම්බර් 24 වන දින සිට 29 වන දින දක්වා එම ප්‍රදේශ සඳහා විදුලිය අත්හිටුවන බව විදුලිබල මණ්ඩලයේ අතිරේක සාමාන්‍යාධිකාරි ඩී.කේ.බී.එස් තිලකසේන මහතාගේ අත්සණින් යුත් නිවේදනයේ සඳහන් වෙයි.එම අනුව හොරණ, අම්බලන්ගොඩ , කළුතර , බණ්ඩාරගම, ශ්‍රී ජයවර්ධනපුර, හෝමාගම, රත්මලාන හා දෙහිවල යන ප්‍රදේශ වලට අදාළ දිනයන්හී පැය 2ක කාලයක් විදුලිය අත්හිටුවන බව ශ්‍රී ලංකා විදුලිබල මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092612</link>
    <topic>සබරගමුවේ වැඩ ප්‍රමාද කරන කොන්ත්‍රාත් සමාගම්වලට තවත් රජයේ වැඩ නැහැ</topic>
    <author/>
    <content>දිගින් දිගටම වැඩ ප්‍රමාද ඉදිකිරීම් සමාගම්වල තරාතිරම නොබලා ඔවුන්ගේ කොන්ත්‍රාත් අත්හිටුවන බවට සබරගමු මහ ඇමැති මහීපාල හේරත් මහතා අනතුරු අඟවයි.පළාත් මහ ඇමැතිවරයා මේ අනතුරු ඇඟවීම කෙළේ ජපන් අන්තර්ජාතික සහයෝගිතා ඒජන්සියේ (Jica) මූල්‍යාධාර මත සබරගමු පළාතේ මාර්ග සංවර්ධන කටයුතුවල ප්‍රගති සමාලෝචන රැස්වීමක ඊයේ (25) මුලසුන දරමිනි.සබරගමු පළාත් මාර්ග ඇමැති අතුල කුමාර රාහුබද්ධ, පළාත් ප්‍රධාන ලේකම් එච්. පී. කුලරත්න , පළාත් මාර්ග ලේකම් ජේ. එම්. ඩී. විජයරාජ, නියෝජ්‍ය ප්‍රධාන ලේකම් (ඉංජිනේරු සේවා) ඒ. ඩී. කේ. ඒ. වීරරත්න යන මහත්වරු මෙන්ම මේ ව්‍යාපෘතිය සඳහා උපදේශක සේවා සපයන ආයතනයේ නියෝජිතයින්ද පළාතේ විධායක ඉංජිනේරුවරු මෙන්ම එම මාර්ග සංවර්ධන කටයුතු සිදු කරන පෞද්ගලික ඉදිකිරීම් සමාගම්වල නියෝජිතයින්ද මේ අවස්ථාවට එක්ව සිටියහ.මේ ජයිකා සහනාධාර මත රත්නපුර දිස්ත්‍රික්කයේ මාර්ග 6ක් සංවර්ධනය කිරීමට වැය කෙරෙන මුදල රුපියල් 2,564,432,47929 කි.එම මාර්ග හය කි.මි 69 ක දිගින් යුතුය . ඊට පල්ලේබැද්ද - බුලුතොට, ලේල්ලෝපිටිය - හෙට්ටිකන්ද, මුවගම - නිරල්ගම - අළුපොත - යක්දෙහිවත්ත , කොටාමුල්ල - කරන්ගොඩ - දිමියාව , ගැටහැත්ත - කරඳන - මඩල , මාවේල - වෙලංගේ - රුක්ගහතැන්න එකී මාර්ග වේ.මීට අමතරව කෑගල්ල දිස්ත්‍රික්කයේ මාර්ග 10ක් මෙම ජයිකා ව්‍යාපෘතිය යටතේ සංවර්ධනය කෙරෙන අතර එම මාර්ග දහයේ කි.මි 73 ක් කාපට් අතුරා සංවර්ධනය කිරීමට නියමිතය. එම මාර්ග දහය සඳහා වැය කරන මුදල රුපියල් 2,584,960,02949 කි.කෑගල්ල දිස්ත්‍රික්කයේ පනාවල - මානියම්ගම , හොරගස්මංකඩ - අල්ගම, උතුවන්කන්ද - උස්සාපිටිය, මානික්කාව - උයන්වත්ත - අලුත් නුවර , අන්නාසිගල - බොලගම - පත්තම්පිටිය , මාබෝපිටිය - පාරෙමඩේ - දම්පැල්ගොඩ අරණායක - අම්බලකන්ද , කොටියාකුඹුර - අරුග්ගම්මන, යටපාන - හීන්වැල්ල , කිතුල්ගල - මල්වත්ත එසේ සංවර්ධනය කෙරෙන මාර්ග වේ.පිරිස අමතමින් මහ ඇමැතිවරයා සඳහන් කෙළේ ඉදිකිරීම් කටයුතු භාර ඇතැම් සමාගම් දිගින් දිගටම ඉදිකිරීම අතපසු කර ඇති බවය. ඇතැම් සමාගම් එකී කර්මාන්තවලට ප්‍රමාණවත් භෞතික හා මානව සම්පත් වැඩබිම්වලට ලබාදී නැතැයි ද තම ක්ෂේත්‍ර නිරීක්ෂණවලදී දකින්නට ලැබුණ බවද මහ ඇමැතිවරයා කීය.මේ තත්ත්වයට කොන්ත්‍රාත් සමාගම් මෙන්ම අදාළ ව්‍යාපෘතිය සඳහා උපදේශකයින් වශයෙන් කටයුතු කරන ආයතනයද වගකිව යුතු යැයි සඳහන් කළ මහ ඇමැතිවරයා කොන්ත්‍රාත් භාරගත් ඇතැම් සමාගම් විශාල අත්තිකාරම් මුදල් ලබා ගෙන තමා භාර ගත් සංවර්ධන ව්‍යාපෘති වෙනුවට වෙනත් කොන්ත්‍රාත් කටයුතු සඳහා එකී මුදල් යොදා ඇති බවට තොරතුරු ලැබී ඇතැයිද කීය.මේ සාකච්ඡා අතරතුර මේ සියලු මාර්ගවල ඉදිකිරීම් ප්‍රගතිය නිරීක්ෂණයට ලක් කළ මහ ඇමැතිවරයා දිගින් දිගටම වැඩ ප්‍රමාද කොන්ත්‍රාත් සමාගම්වල තරාතිරම නොබලා වැඩ නතර කිරීමට කටයුතු කරන්නැයි ප්‍රධාන ලේකම් එච්. පී. කුලරත්න මහතාට නිර්දේශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092613</link>
    <topic>රටින් පිටවීමට තැත් කළ ඉන්දීය ජාතිකයන්සිවුදෙනකුගේ උදරවල රන් කැබලි 25ක්</topic>
    <author>සුභා‍ෂීණී සේනානායකසහ කුමාරසිරි ප්‍රසාද් ගුවන්තොටුපළ සමුහ</author>
    <content>රන් බිස්කට් 25 ක් පමණ ගිල දමා රටින් පිටවීමට තැත් කළ ඉන්දීය ජාතිකයින් 6 දෙනා සහ ශ්‍රී ලාංකිකයා පෙරේදා(24) මීගමුව රෝහලට ඇතුළත් කිරිමට ශ්‍රී ලංකා රේගුව පියවර ගෙන ඇත. පසුගිය 23 වනදා ඉන්දියාව බලා යාමට සිටි මේ පිරිස කටුනායක ගුවන් තොටුපළ රේගුව විසින් අත්අඩංගුවට ගනු ලැබීය.එක්ස් රේ පරීක්ෂණ මගින් අනාවරණය වී ඇති ආකාරයට සැකකරුවන් සිව්දෙනෙකුගේ උදරවල රන් කැබලි 13, 06, 05 හා 01 බැගින් අඩංගු බව හෙතෙම කීවේය.වටිනාකම ගණනය කර නැති මේ රන් කැබලි තොගය පිටතට ගැනීම සඳහා ඔවුන්ට මී කිරි ඇතුළු විරේක ආහාර රේගුව අත්අඩංගුවට ගත් දිනම ලබා දී ඇති අතර වැඩිදුර පරීක්ෂන සඳහා මීගමුව රෝහලට ඇතුළත් කර ඇත.මේවන විට එම සැකකරුවන් සම්බන්ධයෙන් පරීක්ෂණ ක්‍රියාත්මක බව රේගු මාධ්‍ය ප්‍රකාශක ලෙස්ලි ගාමිණි මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092614</link>
    <topic>සාමයත් සමඟ ඉංජිනේරු ක්ෂේත්‍රයේ විශාල පිබිදීමක් ඇතිවෙලා</topic>
    <author>මහින්ද අලුත්ගෙදර</author>
    <content>සාමය උදාවීමත් සමඟ රටතුළ ඉංජිනේරුමය ක්ෂේත්‍රයේ විශාල පිබිදීමක් ඇතිවී තිබෙන බව විදුලිබල හා බලශක්ති ඇමැතිනී නීතිඥ පවිත්‍රාදේවී වන්නිආරච්චි මහත්මිය ප්‍රකාශ කළාය.ජනාධිපති මහින්ද රාජපක්ෂ මහතාගේ නිවැරැදි දැක්ම හේතුවෙන් දේශීය ඉංජිනේරු ක්ෂේත්‍රයේ දැවැන්ත වර්ධනයක් ඇතිවී තිබෙන බව පෙන්වා දෙන ඒ මහත්මිය යුද ගැටුම් පැවති සමයේ නව නිර්මාණ බිහිකිරීමට වඩා අපේ ඉතිහාසයේ ඉදිකොට තිබූ ඉංජිනේරුමය ශ්‍රේෂ්ඨ නිර්මාණ ආරක්ෂා කරගැනීමේ අභියෝගයට මුහුණ දීමට සිදු වූ බවද සිහිපත් කරයි.ඇමැතිවරිය මේ බව සඳහන් කළේ කොළඔදී පැවති ශ්‍රී ලංකා ඉංජිනේරු ආයතනය මඟින් සංවිධානය කළ ඉංජිනේරු විශිෂ්ටතා - 2013 සම්මාන උළෙලට සහභාගී වෙමිනි. ආර්ථික සංවර්ධන ඇමැති බැසිල් රාජපක්ෂ මහතගේ ප්‍රධානත්වයෙන් මේ සම්මාන උළෙල පැවැත්විණි. ඉංජිනේරු ක්ෂේත්‍රයේ මෙන්ම එම එම ක්ෂේත්‍රය වෙනුවෙන් විශාල මෙහෙවරක් ඉටුකළ මාධ්‍යෙව්දීන් සඳහා මෙහිදී සම්මාන ප්‍රදානය කෙරිණි.එහිදී අදහස් දැක්වූ නීතිඥ පවිත්‍රා වන්නිආරච්චි මහත්මිය සදහන් කළේ ජනාධිපති මහින්ද රාජපක්ෂ මහතාගේ නිවැරදි දැක්ම යටතේ අපගේ ඉංජිනේරු ක්ෂේත්‍රයේ පමණක් නොව සියලු ක්ෂේත්‍රයන් තුළ සාධනීය ප්‍රවර්ධනයක් ඇති වූ බවත් අපේ රටේ දැවැන්ත සංවර්ධන ව්‍යාපෘති වෙනුවෙන් ඉංජිනේරුවන් විශාල දායකත්වයක් ලබාදී තිබෙන බවත්ය.සීගිරිය අතිවිශිෂ්ට ජල පවාහන පද්ධතිය, අදටත් අසමාන වූ බිසෝ කොටුව සහිත වාරිමාර්ග පද්ධතිය, වාරි කර්මාන්තය සහ ජල පවාහන පද්ධතිය මත පදනම් වූ ශිෂ්ඨාචාරයකට මඟපෑදූ ඉතාම සූක්ෂම වූ වාරිමාර්ග පද්ධතිය, කුලසිංහ ඉංජිනේරු මහතාගේ කොන්ක්‍රීට් පද්ධති, විමලසුරේන්ද්‍ර ඉංජිනේරු මහතාගේ ජලවිදුලි යෝජනා ක්‍රම වැනි ඉංජිනේරුමය නිර්මාණ අපගේ ශිෂ්ඨාචාරයේ ඉදිරි ගමන පිළිබඳ ඉතිහාස කථාව යළියළිත් සිහිපත් කර දෙන බවද ඇය සඳහන් කළාය.වර්තමානයේදී නූතන ඉංජිනේරු තාක්ෂණයේ ආභාසය ලැබුවද ජාතියක් වශයෙන් අපට උරුම වූ උසස් ලෙස සංවර්ධිත පාරම්පරික ඉංජිනේරු දැනුමක් ශතවර්ෂ ගණනාවකට පෙර සිටම පැවතුණ බව නොරහසක්. මෙසේ අත්පත් කරගත් දෑ සමාජයේ වෙනත් අංශ සමඟද නිබඳව බෑඳී තිබෙන බව සදහන්කළ ඒ මහත්මිය රටේ සාමාජීය, දේශපාලනික, ආර්ථික සහ සංස්කෘතික සමාජ ස්ථාවරත්වය ඍජු ලෙස නව ඉංජිනේරුමය නිපැයුම් සහ සමාජ සංවර්ධනය සමඟ දිශානුගතව තිබෙන බවද කීවාය.අද අප මෙසේ රැස්ව සිටින්නේ ඉංජිනේරු ක්ෂේත්‍රයේ අතිදක්ෂයන් උදෙසා සම්මාන පිරිනැමීමේ සුවිශේෂී අවස්ථාවකට බව පෙන්වාදුන් පවිත්‍රා වන්නිආරච්චි මහත්මිය එයද සාමය උදා වූ පසුබිමක විශිෂ්ට ඉංජිනේරුමය නිර්මාණ පමණක් නොව වෙනත් ඕනෑම ක්ෂේත්‍රයක නව නිර්මාණ පෝෂණය සඳහා ඉඩහසර පෑදෙන යුගයක් බවද පසුගිය සිවු වසරට එහා අපගේ මතකය රැගෙන යන්නේ නම් එම කාල වකවානුවේදී අපට නව නිර්මාණ බිහි කිරීමට වඩා කාලය යෙදවීමට සිදුවූයේ මෙතෙක් අපගේ ඉංජිනේරුවන් විසින් ඉදිකොට තිබූ ශ්‍රේෂ්ඨ නිර්මාණ රැක ගැනීමේ අභියෝගයට මුහුණ දීමට බවද සිහිපත් කළාය.විදුලිබලය ජනනය කරන ස්ථාන අධිආරක්ෂක කලාප බවට පත්වු අතර පාලම්, වේළි, ට්‍රාන්ස්ෆෝමර සහ ජල ප්‍රවාහන නළ ආරක්ෂා කිරීමට ආරක්ෂක හමුදා යෙදවූ යුගයක් තිබුණු අතර සියලුම රජයන්ට මෙම ඉංජිනේරුමය නිර්මාණ ආරක්ෂා කිරීම ප්‍රධාන අභියෝගයක් වූ අතර සංවර්ධනය සඳහා බාධා එල්ල වු බවද පැවසුවාය.නමුත් අද ඒ තත්ත්වය වෙනස් වී තිබෙන අතර ජනාධිපති මහින්ද රාජපක්ෂ මහතා ඒ තත්ත්වය වෙනස් කොට ත්‍රස්තවාදය මෙරටින් අතු ගා තිබෙන බවද ඉන් නොනැවතී කඩිනම් සංවර්ධන ව්‍යාපාර දියත් කොට ඉදිකිරීම් විදුලිබල හා බලශක්ති, රෙදිපිළි කර්මාන්තය තේ අපනයන කර්මාන්තය සහ සංචාරක කර්මාන්තය වැනි ක්ෂේත්‍රයන්හි සංවර්ධනය ධෛර්යයමත් කිරීම අප ලැබූ ජයග්‍රහනයක් බවද සඳහන් කළාය.ඉංජිනේරු ක්ෂේත්‍රෙය් විශිෂ්ටයන් ඇගයීම සඳහා පවත්වන මෙවන් උත්සව මෙම සංවර්ධන ක්‍රියාදාමයෙහි ඉතා වැදගත් අංගයක් බවද එබැවින් ඒ සියල්ලන්ටම මාගේ සුබ පැතුම් පිරිනමන බවද ඇමැතිවරිය ප්‍රකාශ කළාය. ජ්‍යේෂ්ඨ ඇමැති පී. දයාරත්න, ආර්ථික සංවර්ධන ඇමැති බැසිල් රාජපක්ෂ, පාර්ලිමේන්තු මන්ත්‍රීවරුන් වන කනක හේරත්, අජිත් මානප්පෙරුම, සබරගමුව පළාත් සභාවේ සභාපති කංචන ජයරත්න මහත්වරුන් ඇතුළු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092615</link>
    <topic>බලපත් නැතිව මගීන් ප්‍රවාහනය කළබස් හිමිකරුවන් 13කට එරෙහි නඩු දමයි</topic>
    <author>සිරන්ජනි කුමාරි</author>
    <content>බලපත්‍ර නෙමැතිව යාපනයට මගී ප්‍රවාහනය කළපෞද්ගලික බස් රථ හිමිකරුවන් 13 දෙනකුට එරෙහින ජාතික ගමනාගමන කොමිසම විසින් ඊයේ (25) කොළඹ අතිරේක මහේස්ත්‍රාත් ජේ ටොස්කි මහතා හමුවේ නඩු පැවරිණි.ජාතික ගමනාගමන කොමිෂන් සභාව විසින් නිකුත් කරනු ලැබු මගී සේවා අවසර පත්‍රයක් නොමැති ව මෙසේ කොටහේන සිට යාපනය දක්වා ධාවනය කළ පෞද්ගලික බස් රථ හිමිකරුවන් 13දෙනෙකුට එරෙහිව අධිකරණය හමුවේ නඩු පවරනු ලැබිණ.මෙසේ නඩු පවරනු ලැබුවේ මාර්ග අංක 87 හි කොටහේන සිට අඹතලේ හරහා යාපනය දක්වා වෙන් වෙන් ගාස්තු සදහා මගීන් ප්‍රවාහනය කරනු ලැබු පෞද්ගලික බස් රථවලට ය.ජාතික ගමනාගමන කොමිෂන් සභාවේ සභාපතී රෝෂාන් ගුණවර්ධන මහතා මෙම සිද්ධින්වල පැමිණිලිකරු වේ. 2012/ජුලි 13වන දිනකට ආසන්න දිනක දී බ්ලුමැන්ඩල් පාරේ දී සිදු කරන ලද මෙහෙයුමක දී මෙම පෞද්ගලික බස් රථ කොමිසම බාරයට ගෙන ඇත. 2005 අංක 27 ගමනාගමන පනත 1991 අංක 37 ජාතික කොමිෂන් සභා පනතේ 18 වන වගන්තියේ 40 වන වගන්ති ප්‍රකාරව විත්තිකරුවන් දඩුවම් ලැබිය හැකී වරදක් බවට කොමිසම අධිකරණයට කරුණු වාර්තා කර තිබිණ.ත්‍රිකුණාමලය පදිංචි සේනාධීර ශිවකුමාර්, කොළඹ 13 , පදිංචි ඩී මතීඅලගන් ,ගලහ පදිංචි කුමාරවේල් සින්ද්‍රජාන් ,පුත්තලම පදිංචි ප්‍රභාත් මධුශංක ,පල්ගහතැන්න පදිංචි ආර් දිසානායක,පුත්තලම පදිංචි රාජේස් කුමාර් ,පුත්තලම පදිංචි මෙහොමඩ් යාෂ්, වැල්ලවත්ත පදිංචි වසන්ත කුමාර් ,වඩුක්කොඩෙයි පදිංචි සින්නදොරේ නන්ද කුමාර් ,අබේවෙල වේලු රාමසාමි ,ගල්නෑව තිලක් ප්‍රියන්ත හේරත්,වවුනියාවේ පී පද්මරාජන් හා බගවන්තලාව සේල්වරාජා ශෂිධරන් නමැති විත්තිකරුවන්ට මෙසේ අධිකරණය හමුවේ නඩු පවරනු ලැබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092616</link>
    <topic>අතක් කැඩීමේ චෝදනාවට වරද පිළිගත් කතකට වන්දි සහ අත්හිටවු සිරදඬුවමක්</topic>
    <author>සිරන්ජනි කුමාරි</author>
    <content>පිටකොටුව ස්වයං රැකියා වෙළෙද මධ්‍යස්ථානයේ ස්ථාන දෙකක වෙළදාම් කරන කාන්තාවන් දෙදෙනකු අතර ඇති වු ආරවුලක් දුරදිගයාමෙන් එක් කාන්තාවක් අනෙක් කාන්තාවකට කොසු මීටකීන් පහර දී අතක් කඩා‍ දැමීමේ චෝදනාවට වරද පිළිගත් කාන්තාවකට වසර පහකට අත්හිටවු මාස හයක සිරදඩුවමක් කොළඹ ප්‍රධාන මහේස්ත්‍රාත් ගිහාන් පිලපිටිය ඊයේ (25) නියම කළේය. ඊට අමතරව පහරකෑමට ලක්වූ කාන්තාවට රු.25000ක වන්දි මුදලක් ගෙවන ලෙසද මහේස්ත්‍රාත්වරයා සැකකාර කාන්තාවට නියම කළේය.මෙසේ දඩුවම් නියම වුයේ කෙසෙල්වත්ත පදිංචි සරුක්කාරියගේ දමයන්ති නැමැත්තියට ය.ස්වයං රැකියා මධ්‍යස්ථානයේ එළවළු එක් තැනැත්තියක් වෙළදාම් කරන අතර අනෙක් තැනැත්තිය අල ලුනු වෙළදාම් කරන බවට අධිකරණය හමුවේ පැවසු පිටකොටුව පොලීසිය ඔහු දෙදෙනා මුහුණට මුහුණලා වෙළදාම් කරන බවත් කාලාන්තරයක් තිස්සේ ඔහුන් අතර කොන්තරයක් තිබුණු බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092617</link>
    <topic>බංගලාදේශ ආරක්ෂක විද්‍යාලයේ පිරිසක්ආරක්ෂක මාණ්ඩලික ප්‍රධානී හමුවෙයි</topic>
    <author/>
    <content>බංගලාදේශ ආරක්ෂක විද්‍යාලයේ ආරක්ෂක පාඨමාලාව හදාරන චීන,බංලාදේශ,ඉන්දියා,මියන්මාර් හා නයිජීරියා ත්‍රිවිධ හමුදා වලට අයත් නිලධාරීහු 27දෙනකුගෙන් යුතු කණ්ඩායමක් පෙරේදා (24)සවස ආරක්ෂක මාණ්ඩලික ප්‍රධානී කාර්යාලයේදී ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය මහතා හමුවිය.පුහුණු කටයුතු, කලාපීය සම්බන්ධතා හා රටේ ආරක්ෂාව පිළිබඳ මෙහිදී සාකච්ඡා කළහ. බංගලාදේශ යුද හමුදාවේ බ්‍රිගේඩියර් ජෙනරාල් එම්.ඩී.ලතීෆ් උල් හෙයිඩර් ගේ නායකත්වයෙන් යුතුව මේ දූත පිරිස ඉකුත් 22 දා මෙරටට පැමිණියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092618</link>
    <topic>ප්‍රජාතන්ත්‍රවාදී පක්ෂයේ මහනුවර නායකයා අපේක්ෂකයකුට එරෙහි නඩු මඟට</topic>
    <author>අසේල කුරුළුවංශ හා ඉන්දික පොල්කොටුව</author>
    <content>සරත් ‍ෙෆාන්සේකා මහතාගේ ප්‍රජාතන්ත්‍රවාදී පක්ෂය යටතේ මධ්‍යම පළාත් සභාවට මහනුවර දිස්ත්‍රික්කයෙන් තරග කළ කණ්ඩායමේ නායක නීතිඥ චන්න ගලප්පත්ති මහතා එම කණ්ඩායමේම අපේක්ෂකයකු වූ හේරත් බණ්ඩා නැමැති අයගෙන් රුපියල් ලක්ෂ 100ක වන්දි මුදලක් ඉල්ලා නඩු පැවරීමට තීරණය කැර ඇත.ප්‍රජාතන්ත්‍රවාදී පක්ෂයේ කුණුඩසාල ආසන සංවිධායක ලෙස මෙවර මධ්‍යම පළාත් සභාවට තරග කළ හේරත් බණ්ඩා මහතා තම මනාප චන්න ගලප්පත්ති විසින් සොරාගත් බවට රාජගිරියේ පිහිටි ප්‍රජාතන්ත්‍රවාදී පක්ෂ මූලස්ථානය ඉදිරිපිටදී පෙරේදා (24) ප්‍රකාශයක් කැර තිබිණි.තම මනාප උපයෝගි කැරගෙන ගලපත්ති මහතා මධ්‍යම පළාත් සභාවට තේරීපත්වූ බවට කළ එම ප්‍රකාශය මගින් තමන්ගේ කීර්ති නාමයට දැඩි හානියක් සිදුවූ බව චන්න ගලප්පත්ති මහතා ඊයේ (25) ප්‍රවෘත්ති සාකච්ඡාවක් කැඳවමින් ප්‍රකාශකැර සිටියේය. අදාළ තත්ත්වය හේතුවෙන් ප්‍රජාතන්ත්‍රවාදී පක්ෂයේ මහනුවර දිස්ත්‍රික් අපේක්ෂක කණ්ඩායම පිල් කිහිපයකට බෙදී වෙන්ව ඇත.බාල ප්‍රසිද්ධිය සඳහා කටයුතු කරන හේරත් බණ්ඩා නැමැති අයව අපේක්ෂක ලැයිස්තුවට ඉදිරිපත් කළේ තම ඉල්ලීම නිසා බවත් අද තමන් ඒ පිළිබඳව කනගාටුවන බවත් ගලප්පත්ති මහතා කීය. මේ පුද්ගලයාගේ නොමනා ප්‍රකාශ හේතුවෙන් පක්ෂයට විශාල අපකීර්තියක් වූ බවද හෙතෙම පැවසුවේය.ප්‍රජාතන්ත්‍රවාදී පක්ෂයේ මහනුවර නියෝජ්‍ය නායක සර්ධා රාමනායක මහතාද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092619</link>
    <topic>ජාත්‍යන්තර තලයේ ගෞරවයක්ලක් මාතාවට ඉදිරියේ දී ලබා දෙනවා</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>නාවලපිටිය ආර්. ඊ. ජයතිලක ක්‍රීඩාංගණයේදී පැවැති ජාතික ක්‍රීඩා උ‍ෙළලේදී බස්නාහිර පළාතේ ජිම්නාස්ටික් ශූරිය ලෙස සම්මාන ලද රිද්මා සමනලී ගුණතිලක ශිෂ්‍යාව ඉගෙනීම ලබන කොළොන්නාව බාලිකා විද්‍යාලයේ විදුහල්පතිනිය සහ ගුරු මණ්ඩලයේත් සිසු දැරියනගේත් උපහාර දැක්වීමේදී ඇය පැවැත්වූ සංවේදී කතාව ඇසූ බොහෝ දෙනා කඳුළු සලන්නට වූහ.විදුහල්පතිනි යසන්ති හේරත් මහත්මියගේ හැඳින්වීමේ කතාවෙන් පසු සභාව ඇමතූ සමනලී සිසු ක්‍රීඩිකාව මෙසේ කීවාය.මා ලැබූ ජයග්‍රහණය අගයමින් මට ආශීර්වාද කිරීම සඳහා මෙවැනි උත්සවයක් සංවිධානය කළ විදුහල්පතිනිය ඇතුළු සියලුම ගුරු මාතාවන්ට සහ රැස්ව සිටින සියලුම මවුපියන්ට නමස්කාර ‍කරනවා. ජිම්නාස්ටික් ක්‍රීඩාව පිළිබඳව මා තුළ යම් දක්ෂකමක් තිබුණා නම් එය ඉස්මතුකර දිරිය ලබා දුන් මගේ ක්‍රීඩා ගුරුවරු පුහුණුකාරවරු නිසාම මට මෙම තැනට එන්න ලැබුණු බව කියන්නේ ඉහ වහා ගිය සතුටකින් භක්ති ප්‍රමාණයකින්.මාස කීපයකට පෙර පිට රටකදී පැවැති ක්‍රීඩා උළෙලක දී ශ්‍රී ලංකාව නියෝජනය කළ පිරිසේ සාමාජිකාවක වීමටද අවස්ථාව ලැබුණා. මගේ පියා ආබාධිතයෙක්. එසේ තිබියදීත් වෙර වීරියෙන් එදා වේල හරිහම්බ කරනවා.හත් දෙනෙකුගෙන් යුත් පවුලේ නඩත්තුවට එය ප්‍රමාණවත් නොවුණත් දුක සැප බෙදාගෙන සැහැල්ලුවෙන් ජීවත් වෙනවා. හරිහමන් නිවසක් නොමැති ලෑලි බිත්තියෙන් හා දිරා ගිය තහඩු වහලයෙන් යුතු කුඩා නිවහනේ අපි ගුලිවී ජීවත් වෙනවා. මගේ අම්මා හරිම දිරිමත් කාන්තාවක්.මගේ සෙවනැල්ල වන ඇය මා සමඟම නොසිටින්නට මේ හපන්කම් මතුකර ගන්න මට පුළුවන් වන්නේ නැහැ.තව තවත් ඉදිරියට ගොස් ජාත්‍යන්තර තලයේ ගෞරවයක් අපේ ලක් මාතාවට ලබාදීමේ අපේක්ෂාව පොදි බැඳගෙන මම යනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092620</link>
    <topic>මඩුලුගිරියේ විජේරත්නට ගෞරව සම්මාන</topic>
    <author/>
    <content>ලංකා බැංකුවේ ජ්‍යෙෂ්ඨ කළමනාකරුවකු, ප්‍රවීණ ලේඛකයකු, පරිවර්තකයකු හා දේශකයකු වන මඩුලුගිරියේ විජේරත්න මහතාව, සමස්ථ ලංකා බෞද්ධ සමිති සම්මේලනය සමඟ බුද්ධ ශාසන අමාත්‍යාංශය සංවිධානය කරන ලද 2013 සාහිත්‍ය උත්සවය පසුගියදා ශ්‍රී ලංකා බෞද්ධ මහා සම්මේලන ශාලාවේදී පැවැති උත්සවයේ දී ගෞරව සම්මානයෙන් පුදනු ලැබීය.ඔහුට මේ සම්මානය පුදනු ලැබුවේ ඔහු විසින් සිදු කරන ලද බෞද්ධ ග්‍රන්ථකරණය හා දමිළ භාෂීය ධර්ම සන්නිවේදනය නිසාය. මෙහි දැක්වෙන්නේ සියම් නිකායේ මල්වතු පාර්ශ්වයේ අනුනායක නියංගොඩ විජිතසිරි අනුනාහිමියන් අතින් මඩුලුගිරියේ විජේරත්න මහතා සම්මානය ලබා ගත් අවස්ථාව. බුද්ධ ශාසන හා ආගමික කටයුතු අමාත්‍යාංශයේ ලේකම් එම්. කේ. බී. දිසානායක මහතා ද පසෙකින් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092622</link>
    <topic>නීතිවිරෝධී පුද්ගල ජාවාරම මැඬලීමට‍ශ්‍රී ලංකාව ලබා දෙන සහාය අගය කරයි</topic>
    <author/>
    <content>ඕස්ට්‍රේලියාවට නීතිවිරෝධී ලෙස පුද්ගලයන් ප්‍රවාහනය කිරීම වළක්වාලීම සඳහා ශ්‍රී ලංකා රජය විසින් දක්වනු ලබන විශිෂ්ට සහයෝගය පිළිබඳ ඕස්ට්‍රේලියානු රජයේ කෘතඥතාව ශ්‍රී ලංකා රජය වෙත පළ කරන බැව් එරට විදේශ ඇමැති ජූලි බිෂොප් මහත්මිය ප්‍රකාශ කළාය.බිෂොප් මහත්මිය මේ බැව් සඳහන් කළේ එක්සත් ජාතීන්ගේ සමුළුවට සහභාගිවීමට දැනට නිව්යොර්ක් නුවරට ගොස් සිටින විදේශ ඇමැති මහාචාර්ය ජී. එල්. පීරිස් මහතා හමුවී සාකච්ඡා කළ අවස්ථාවේදී ය.මෙහිදී අදහස් දැක්වූ ඇමැති ජී. එල්. පීරිස් මහතා, මුහුදු මාර්ගයෙන් ඕස්ට්‍රේලියාවට පුද්ගලයන් ප්‍රවාහනය වැළැක්වීම සඳහා ශ්‍රී ලංකා නාවික හමුදාව විසින් නාවික මුර සේවා තරකොට ඇති බැව් පැවැසීය.මේ සම්බන්ධයෙන් ශ්‍රී ලංකාව තුළ දැනුවත් කිරීමේ කටයුතු පුළුල් කොට ඇති බව පැවැසූ ඇමැතිවරයා මෙම නීතිවිරෝධි කටයුතු සම්බන්ධයෙන් සෑම මට්ටමකින්ම ශ්‍රී ලංකා රජයේ අඛණ්ඩ සහාය ඕස්ට්‍රේලියානු රජයට ලබාදෙන බවටද සපථ කොට සිටියේය.නීතිවිරෝධි පුද්ගල ප්‍රවාහනය නවතා දැමීම සඳහා වන ඕස්ට්‍රේලියානු රජයේ නව දැක්ම සහ යෝජිත වැඩසටහන සම්බන්ධයෙන් ඇමැතිවරිය මෙහිදී සඳහන් කර සිටියාය. එම වැඩසටහනට අනුව එම නීතිවිරෝධි ක්‍රියාවන් අකර්මණ්‍ය වනු ඇති බව ද ජූලි මහත්මිය මෙහිදී සඳහන් කළාය.මෑතකදී පැවැත්වූ උතුරු පළාත් සභා මැතිවරණය පිළිබඳ අදහස් දැක්වූ පීරිස් මහතා එම මැතිවරණය පවත්වන ලද්දේ වසර 25කට පසුව බැව් පැවැසීය.ජයග්‍රහණය කළ කණ්ඩායමේ වගකීම වනුයේ උතුරු ප්‍රදේශයේ ජනතාවට සේවය කිරීම බව ද සඳහන් කළ පීරිස් මහතා එම අරමුණු ඉටුකිරීම සඳහා රජය අලුතින් පත්වූ පළාත් සභාව සමඟ කටයුතු කරනු ඇති බව ද පැවැසීය.ඉදිරියේදී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව පිළිබඳ ද අමාත්‍ය දෙපළ මේ හමුවේ දී අදහස් හුවමාරු කරගනු ලැබූහ. ඕස්ට්‍රේලියාව ඉහළ මට්ටමකින් යුතුව සමුළුවට සහභාගි වනු ඇති බවට මෙහිදී සඳහන් විණි. සමුළුවේ තරුණ සංසදය හම්බන්තොටද ජනතා සංසදය හික්කඩුවේ ද පැවැත්වෙන බැව් පැවසූ පීරිස් මහතා එමගින් පොදු රාජ්‍ය මණ්ඩලය සම්බන්ධයෙන් එහි ජනතාවට අවබෝධයක් හා දැනුමක් ඇති වනු ඇති බවද පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092624</link>
    <topic>පළාත් සභා මැතිවරණයටඉන්දියාවේ ප්‍රසාදය</topic>
    <author>මහින්ද අලුත්ගෙදර</author>
    <content>උතුර, වයඹ හා මධ්‍යම පළාත් සභා මාතිවරණය සාර්ථකව පැවැත්වීම සම්බන්ධයෙන් ශ්‍රී ලංකා රජයට ප්‍රසාදය පළකරන බව ඉන්දියාව පවසයි.ඕනෑම අවස්ථාවක දී ශ්‍රී ලාංකිකයන් ප්‍රජාතන්ත්‍රවාදී හරයන් සහ නියෝජිතයන් තෝරාගැනීම වෙනුවෙන් කැපවී සිටින බවට වැඩි ප්‍රතිශතයක් ඡන්දය දීමෙන් පැහැදිලි වන්නේ යැයි ශ්‍රී ලංකාවේ ඉන්දීය මහකොමසාරිස් කාර්යාලය සදහන් කරයි. විදේශීය මාතිවරණ නිරීක්ෂකයන්ගේ ප්‍රකාශ මෙන්ම වාර්තාවන් සම්බන්ධයෙන් ඉන්දීය රජයේ අවධානය යොමුකළ බව සදහන් කරන එම මහකොමසාරිස් කාර්යාලය ජනතා මතය පිළිඹිබු වී තිබෙන බවට පිළිගන්නවා යැයිද කියා සිටී.උතුරු පළාතේ මැතිවරණයක් පැවැත්වීමත් සමග ශ්‍රී ලංකා රජය ජාත්‍යන්තරයට ලබාදුන් පොරොන්දු ඉටුකර තිබෙන බව පවසන ඉන්දියාව 13 වැනි ආණ්ඩුක්‍රම ව්‍යවස්ථා සංශෝධනය සහ එයින් ඔබ්බට ගිය විසඳුමක් වෙනුවෙන් ගමන් කරනු ඇතැයි විශ්වාසය පළකරයි.මේ අතර ශ්‍රී ලංකා රජය මෙන්ම දෙමල ජාතික සන්ධානය නිකුත්කර තිබෙන සාධනීය නිවේදන සම්බන්ධයෙන් ද අවධානය යොමුකරන ඉන්දීය රජය දෙපාර්ශ්වයම රටේ අනාගතය වෙනුවෙන් කටයුතු කිරීමට කැපවී සිටීම වැදගත් බව ද පෙන්වා දෙයි. මේ මඟින් අව්‍යාජ ප්‍රතිසංධානයකට මඟ පෑදෙන බව ද ශ්‍රී ලංකාවේ ඉන්දීය මහකොමසාරිස් කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092625</link>
    <topic>විදුහල්පතිගේ වේවැල් පහරින් සිසුවා රෝහලේ</topic>
    <author>චන්ද්‍රිකා පෙරේරා</author>
    <content>දියගම කිරිවත්තුඩුව විජයවර්ධන මහා විද්‍යාලයේ දහය ශ්‍රේණියේ ඉගෙනුම ලබන සිසුවකුට විදුහල්පතිවරයා කළ දඬුවමකින් පිටේ පලු මතුවූයේ යැයි පොලිසියට පැමිණිළිකර ති‍බේ.එම පන්තියේ සිසුන් ශබ්ද කරමින් අනෙක් පන්තිවල සිසුන්ට බාධාවන අන්දමින් හැසිරීම නිසා විදුහල්පතිවරයා සිසුන්ට වේවැල් පහර දී ඇති බවට හෙළිව තිබෙන බව පොලිසිය පවසයි.එහිදී එක් සිසුවකුට පිට ප්‍රදේශයට වැදුණු පහරක් හේතුවෙන් ඔහු හෝමාගම රෝහලට ඇතුල් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=n13092626</link>
    <topic>රත්නපුර ශාන්ත ඇලෝසියස් විද්‍යාලයේ ගින්නක්</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>රත්නපුර ශාන්ත ඇලෝසියස් විද්‍යාලයේ පැවැත්වෙන ප්‍රදර්ශනයක කුටියක ඊයේ ( 25 ) රාත්‍රියේ ගින්නක් හටගෙන තිබේ.රාත්‍රී 7.45 ට පමණ මෙම ගින්න හටගෙන ඇති අතර තුන්මහල් ගොඩනැගිල්ලේ දෙවන මහලේ හටගත් මෙම ගින්න තුන්වන මහල කරාද පැතිර ගිය බව රත්නපුර ගිනි නිවන සේවා ඒකකය පැවසීය. වෙළඳ කුටි 3-4 කට පමණ මෙහිදී හානි සිදුවී තිබේ.ගිනි නිවන සේවා ඒකකය ගින්න මැඩ පවත්වා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r1309261</link>
    <topic>ගම්පහ ආපනශාලා වටලාඅපිරිසිදු ආහාර රැසක් සොයාගනී</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ නගරයේ සහ රෝහල් ප්‍රදේශය ආශ්‍රිතව පවත්වාගෙන යන ආපනශාලා වෙළඳ ආයතන පරීක්ෂා කිරීමේ දී අපිරිසිදු අයුරින් ආහාර නිපදවන ආපනශාලා කිහිපයක්ම සොයාගෙන ඇත.ගම්පහ ප්‍රධාන ‍‍ෙසෟඛ්‍ය වෛද්‍ය නිලධාරිවරිය සහ මහජන ‍‍ෙසෟඛ්‍ය පරීක්ෂකවරු මේ වැටලිම සිදු කර ඇත. මේ වැටලීමේදී බිත්තර ආප්ප සකසමින් සිටි ආපනහාලාවක බිඳුන හා කුකුළු අසූචි ගෑවුණ බිත්තර කිහිපයක්ම අත්අඩංගුවට ගෙන ඇති අතර එම ආපනශාලාවේම ශීතකරණයක් තුළ තිබූ පරණ බිත්තර රෝල්ස් රැසක් ද හමුවිය. ඒවා පරිභෝජනයට ඉතා අහිතකර තත්ත්වයේ තිබූ වග ‍‍ෙසෟඛ්‍ය පරීක්ෂකවරු ආපනශාලා හිමිකරුට පෙන්වූහ.වැටලු ආපනශාලා බොහොමයක මුළුතැන්ගේ ඉතා අපිරිසිදු තත්තවයේ තිබූ අතර අප ජලය නිසි පරිදි බැහැර කිරීම් ද සිදු නොකොට තිබුණි. ආහාරපාන නිසි පරිදි ආවරණය නොකිරීමෙන් මැස්සන් වසා තිබුණි.මේ සියලු පරීක්ෂා කිරීම් වලදි චෝදනා ලැබූ අයට එම මොහොතේම නඩු පැවරීමට ‍‍ෙසෟඛ්‍ය පරීක්ෂක නිලධාරීහු කටයුතු කළහ. ඇතැම් ආපනශාලාවල අළෙවියට තිබූ බිස්කට් පැකට්වල කල් ඉකුත්වන දිනය ද නොතිබූ අතර, එම වෙළඳුන්ට ද නඩු පැවරීමට කටයුතු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r1309262</link>
    <topic>මැලේරියාව තුරන් කරන්න කෑගල්ලේ වැඩසටහන්</topic>
    <author>රඹුක්කන උතුර සමූහ - විපුල එස් කුමාරතුංග</author>
    <content>මාරාන්තික විය හැකි මැලේරියාව 2014 වර්ෂයේ අපේ රටින් තුරන් කිරීමේ ජාතික වැඩසටහනට සමගාමීව කෑගල්ල දිස්ත්‍රික්කයේ වැඩසටහන් රැසක් ක්‍රියාත්මක කර තිබේ.මේ වැඩසටහනට සමගාමීව කෑගල්ල දිස්ත්‍රික්කයේ මහජන සෞඛ්‍ය රසායනාගාර ශිල්පීන් දැනුවත් කිරීම, ලේ සාම්පල් පරීක්ෂා කිරීමේ විශේෂ ප්‍රායෝගික පරීක්ෂණයක් කෑගල්ල දිස්ත්‍රික් ප්‍රාදේශීය මැලේරියා නිලධාරි වෛද්‍ය සනත් ප්‍රනාන්දු මහතාගේ ප්‍රධානත්වයෙන් කෑගල්ල ළය රෝහල් රසායනාගාර පරිශ්‍රයේදී පැවැත්විණි.මේ අවස්ථාවට දිස්ත්‍රික්කයේ සියලුම මහජන සෞඛ්‍ය රසායානාගාර ශිල්පීහු සහභාගිවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r1309263</link>
    <topic>කොටියාකුඹුර කුඩා නගරයේසතිපොළ සංවර්ධනයට</topic>
    <author>සබරගමුව සමූහ</author>
    <content>කොටියාකුඹුර කුඩා නගරයේ සතිපොළ සංවර්ධනය කිරීමේ වැඩ ආරම්භ කිරී‍ෙම් උත්සවය පසුගියදා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් පැවැත්විණි.මෙහිදී අදහස් දැක්වූ ඇමැති රංජිත් සියඹලාපිටිය මහතා මෙසේ කීවේය.2014 දැයට කිරුළ සංවර්ධන වැඩසටහන කුරුණෑගල, පුත්තලම සහ කෑගල්ල දිස්ත්‍රික්ක වලට ලබාදීමට ජනාධිපතිතුමා කටයුතු කළා.ඉසුරුමත් මවුබිමක් අසිරිමත් නිවසක් යන තේමාව යටතේ කුරුණෑගල දිස්ත්‍රික්කයේ නිවාස 41250ක් සංවර්ධනය කිරීමට රුපියල් මිලියන 1063.75ක්ද පුත්තලම දිස්ත්‍රික්කයේ නිවාස 43300ක් සඳහා රුපියල් මිලියන 1161ක්ද, කෑගල්ල දිස්ත්‍රික්කයේ නිවාස 9200ක් සංවර්ධනය සඳහා රුපියල් මිලියන 282ක්ද වෙන් කර තිබෙනවා.මේ සඳහා සදුස්සන් තෝරාගැනීම පසුගිය දිනවල පැවැති ජංගම සේවා තොරතුරු ඇසුරින් සිදුකරමින් පවතිනවා.ග්රාමීය යටිතල හසුකම් සංවර්ධනය කිරී‍ෙම් වැඩසටහන යටතේ එක් ඡන්ද කොට්ඨාසයකට සතිපොළ ද එම එක් සතිපොළක් ඉදිකිරීම සඳහා රුපියල් මිලියන 20ක්ද මාතෘ සායන වැඩි දියුණු කිරීම සඳහා උපරිමය රුපියල් මිලියන 2ක්ද නව මාතෘසායන ගොඩනැගිල්ලක් ඉදිකිරීම සඳහා රුපියල් මිලියන 12ක් වශයෙන් එක් ඡන්ද කොට්ඨාසයකට මාතෘ සායන මධ්යස්ථාන 4ක් පිහිටුවීමටත් රථගාල්, බස් නැවතුම්පොළ, රැස්වීම්ශාලා, ආදාහනාගාර, ශරීර සුවතා මංතීරු ඉදිකිරීමට රුපියල් මිලියන 50ක් මේ වන විටත් මහා භාණ්ඩාගාරයෙන් වෙන්කර තිබෙන බවද පැවැසීය.සබරගමුව පළාත් සභා මන්ත්රී හර්ෂ සියඹලාපිටිය, ගලිගමුව ප්‍රාදේශීය සභාවේ සභාපති කැළුම් පතිරණ යන මහත්වරුන්ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r1309264</link>
    <topic>මගී කතට අතවර කරන්න ගියඅනංගයාට තරුණයන්ගෙන් ගුටිබැට</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල - දාස්වත්ත මාර්ගයේ ධාවනය වන බස් රථයක ගමන් ගත් කාන්තාවකගෙ හිරිඔතප් බිඳින්නට ක්‍රියා කළ තරුණයකුට එම ඉලක්කය වැරදී ගොස් බස් රථයේ සිටි තවත් තරුණ පිරිසකගෙන් ගුටිබැට කා පොලිස් කූඩුවේ ලගින්නට සිදුවීමේ පුවතක් මාවනැල්ලෙන් වාර්තා වේ.මෙහිදී අතවරයට ලක්ව ඇත්තේ පාසල් ගුරුවරියක බව ද සිද්ධිය පිළිබඳව පරීක්ෂණ පැවැත්වූ මාවනැල්ල පොලිස් ස්ථානාධිපති අතුල අමරසිංහ මහතා පැවැසීය.බස්රථය දාස්වත්ත ගම්මානයෙන් ගමන අරඹා මාවනැල්ල නගරය වෙතට ගමන් කිරීමේදී උතුවන්කන්ද හන්දියේදී පාසල් ගුරුවරිය බස් රථයට ගොඩවනවිට අතුරුසිදුරු නොමැතිව බස් රථය මඟීන්ගෙන් පිරී තිබී ඇත.බස් රථය තුළදී එම ගුරුවරියගේ අඟ පසඟ අතගාන්නට උත්සාහ කළ තරුණයකුට විරුද්ධව එම ගුරුවරිය හඬනගා කෑ ගසන්නට පටන්ගත් වහාම බස් රථයේ සිටි තවත් තරුණ හා මැදිවයසේ පිරිස් එම නොමනා ක්‍රියාව සිදු කරන්න ගිය තැනැත්තාට විරෝධය පලකැර ඇත. පසුව බස් රථය මාවනැල්ල නගරයට පැමිණි පසුව නැවතුම්පොල තුළදීද මේ ගැටුම දුරදිග යන්නට පටන් ගෙන තිබේ.තරුණ ගුරුවරියගේ සාරි පොටෙන් අදින්න ගිය තරුණයාට බස් නැවතුම්පොළ අසලට පැමිණි තවත් තරුණ පිරිසක් විසින් පහරදී අල්ලාගෙන පොලිස් ස්ථානය වෙතට ගෙන ගොස් ඇත. මාවනැල්ල පොලිසිය සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r1309265</link>
    <topic>අඟුලාන බස් ධාවනයඉබි ගමනේ</topic>
    <author>කැලණිය සමූහ - එඩ්වඩ් වීරසිංහ</author>
    <content>මාර්ග අංක 154 කිරිබත්ගොඩ සිට අඟුලාන බලා ධාවනය කරන පෞද්ගලික බස් රථ බොරැල්ල බස් නැවතුම් පළේ හා මාර්ග අංක 356 කොළඹ කොටුව සිට කරාබුගස්හන්දිය දක්වා ධාවනය කරන පෞද්ගලික බස් රථ කිරිබත්ගොඩ බස් නැවතුම් පළේ විනාඩි 15 ත් 20 ත් අතර කාලයක් නවතාගෙන කාලය කා දමන බවට මගීහු චෝදනා කරති.මේ ගැන අප බස්නාහිර පළාත් මාර්ගස්ථ මගී ප්‍රවාහන අධිකාරියේ සභාපති අමිල රනමණ්ඩල මහතාගෙන් විමසූ විට කියා සිටියේ මේ ගැන සොයා බලා අදාළ බස් රථවලට එරෙහිව දැඩිව නීතිමය කටයුතු කරන බවය. එවැනි බස් රථ පිළිබඳව තොරතුරු ඇත්නම් ඒ ගැන දැනුම් දෙන්නැයි සභාපතිවරයා මගී ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r1309266</link>
    <topic>නගරයට පොදුවැසිකිළියක් නෑ</topic>
    <author>කැස්බෑව සංචාරක - ධර්මසිරි සුරවීර</author>
    <content>බොරලැස්ගමුව නගරයේ පොදු වැසිකිළියක් හා ‍පානීය ජල කරාමයක් නොමැති නිසා ජනතාව මහත් අපහසුතාවට පත්ව සිටිති‍.බෙ‍ාරලැස්ගමුව නගරයට පැමිණෙන පාරිභෝගික ජනතාව දුරබැහැර පළාත්වල සිට බස්රථවලින් බොරලැස්ගමුව නගරයට පැමිණෙන මගී ජනතාව මෙසේ පොදු වැසිකිළියක් හා පානීය ජල කරාමයක් නොමැතිවීම නිසා අපහසුතාවට පත්වන බව නගරවාසීහු පෙන්වා දෙති.බොරලැස්ගමුව නගරයේ සුදුසු ස්ථානයක කඩිනමින් පොදු වැසිකිළියක් ඉදිකර දෙන ලෙසටත් පානීය ජල කරාමයක් සවිකර දෙන ලෙසටත් ඔව්හු බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r1309267</link>
    <topic>රුපියල් කෝටි 30කින් කෑගල්ලටනව පරිපාලන ගොඩනැඟිලි සංකීර්ණයක්</topic>
    <author>මාවනැල්ල සමූහ - පී. සෙනෙවිරත්න</author>
    <content>කෑගල්ල දිසාපති කාර්යාලය පවත්වාගෙන යනු ලබන පරිපාලන ගොඩනැගිල්ල වඩාත් ඉඩකඩ හා පහසුකම් ඇති මධ්‍යස්ථානයක් බවට පත් කිරීම සඳහා මහල් හයකින් යුතු වර්ග අඩි 2320කින් යුතු නව ගොඩනැගිල්ලක් ඉදිකරන බව කෑගල්ල මහදිසාපති තුසිත පී. වනිගතුංග මහතා පැවසීය.මෙම ගොඩනැගිල්ල ඉදි කිරීම සඳහා රාජ්‍ය පරිපාලන අමාත්‍යාංශය විසින් රුපියල් විසිනව කෝටි හතළිස් අට ලක්ෂයක මුදල් ප්‍රතිපාදන ලබා දී ඇති බවද පැවසු දිසාපතිවරයා, මෙම මධ්‍යස්ථානය ඉදිකිරීමේ කොන්ත්‍රාත්තුව ලබාගත් අය විසින් එය ඉදිකිරීම මා කළ නිසා නැවතත් එය කඩිනමින් ඉදිකැර දෙන්න අවවාද කැර ඉදි කිරීමේ කාලය මාස හයකින් පමණ දීර්ඝ කැර ලබා දුන් බවද එසේ කාලය දීර්ඝ නොකැර වෙනත් අයෙකුට එම ඉදි කිරීම් ලබා දුන්නේ නම්, ඊටත් වඩා වැඩිකාලයක් ගතවන බවද පැවසීය.වර්ග අඩි 2320ක් යුත් තට්ටු හතරකින් යුතු ගොඩනැගිලි දෙකක් වසර දෙකක කාලයක් තුළදී ඉදිකිරීම සඳහා 2011 මැයි මස 11 වන දින කොන්ත්‍රාත්තුව අස්සන් කිරීමෙන් පසුව ඉදි කිරීම් කටුයුතු කොන්ත්‍රාත් කරුවන් වෙත බාර කළ බවද ඉදිකිරීම් සිදුවන කාලය තුළදී එම කොන්ත්‍රාත් කරුවන්ට අත්තිකාරම් මුදල් ලබා දී ඇති වගද 2013 මැයි මස අවසන් කළ යුතුව තිබූ ඉදිකිරීම් දැනට කඩිනමින් ඉදිවෙමින් පවතින තත්ත්වය මත මෙහි ඉදිකිරීම මෙම වසර අවසානය වනවිට නිමා කැර ගත හැකි වගද දිසාපති තුසිත පී. වනිගතුංග මහතා වැඩිදුරටත් පැවසීය.ගොඩනැගිල්ල ඉදිවන භූමියේ මෙම ගොඩනැගිල්ල දරා ගැනීමේ ශක්තිය පවතින්නේද යන්න විමසා බැලීමටද පරීක්ෂණයක් සිදු කළ වගද සඳහන් කළ දිසාපතිවරයා එම ක්‍රියා දාමයන් සඳහාද මුදල් වැයකැර විශේෂඥ අංශයක් වෙතින් අවශ්‍ය උපදෙස් ලබා ගත් බවද පැවසීය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r1309268</link>
    <topic>පදික වේදිකාවේ පොත් විකුණමින්දිවි ගැටගහගන්නා දරු පවුලක්</topic>
    <author>හොරණදී සමූහබන්ධුල ආ‍. ගුලවත්ත</author>
    <content>හොරණදී හමු වූ මේ දරු පවුල ජීවත්වන්නේ පදික වේදිකාවේ පොත් වෙළඳාමෙනි. හොරණ - අඟරුවාතොට මාර්ගයේ ලංකා බැංකු ශාඛාවේ පිවිසුම් දොරටුව අසල පොත් වෙ‍ළෙඳාමේ යෙදී සිටින ඒ දරු පවුලේ කතාවයි මේ‍.බී‍ එච්‍. ශාමල් ක්‍රිෂාන්ත. මගෙ ගම පානදුර . මට වයස 30යි. දරුවන් දෙදෙනෙක් ඉන්නවා. පොත් අලෙවි කරන්නට වෙලා අවුරුදු එකහමාරක් වෙනවා. පිටකොටුවෙන් පීපල්ස් පාක් වෙළඳ සැලෙන් පොත් ගේන්නේ‍්‍.මං නතරවෙලා ඉන්නෙ හොරණ දික්හේනපුර පුංචි ගෙයක් කුලියට අරගෙන. යාන්තම් දවසේ වියදම සොයා ගන්නවා. වර්ෂාව දිනවලට සම්පුර්ණයෙන් ම අනාථයි. අපි අඩු මිල පොත් තමයි වැඩිපුර විකුණන්නෙ.ඔහුගේ බිරිය පුණ්‍යා කුමාරිගේ ඇකයේ චූටි දුවක්. දරුවා බිම තියන්නට විදියක් නැත. දූවිලි පිරුණු පදික වේදිකාවේ ඉටි කොළ මත හැම තැනම පොත්ය‍.“ මේ චූටි දුවට මාස 04 යි. තව දුවෙක් ඉන්නවා. එයා තුන වසරෙ‍ අක්ක ළඟ ඉන්නෙ. පානදුරේ පාසලක ඉගෙන ගන්නෙ. මහත්තයා ආරක්ෂක අමාත්‍යාංශයේ තාවකාලික රැකියාවක් කළා. සේවාව නිම වී එද්දී හදිසි කරදරයක් වෙලා අනතුරකට ලක්වුණා. රැකියාව ආපසු ගන්නට හුඟක් මහන්සි ගත්තා.ඒත් ප්‍රතිඵලයක් නෑ. ජීවත්වන්නත් එපායැ‍ හොරකම් නොකර ජීවත්වීමට මේ වෙළෙඳමට බැස්සා. එයා ළඟ මොබයිල් පෝන් දෙකක් තිබුණා. ඒක විකුණල පොත් බිස්නස් එක පටන් ගත්තෙ. චූටි දුවත් එක්ක අව්වෙ පීඩා විඳීම තමයි ඉවසන්න බැරි. මේ ටිකේම උදේට වර්ෂාව. ඒක ලොකු කරදයක්. වැස්සක් එන කොටම පොත් ටික අකුල ගන්න ඕන. ආයිත් සකස් කර ගන්න ඕන..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r1309269</link>
    <topic>ප්‍රා. සභාවෙන් කෝටි නවයක වැඩ</topic>
    <author>කැලණිය සමූහ : එඩ්වඩ් වීරසිංහ</author>
    <content>කැලණිය ප්‍රාදේශීය සභාවේ පොදු අරමුදල් පමණක් වැයකර රුපියල් නවකෝටි විසිලක්ෂයක සංවර්ධන වැඩ කටයුතු පසුගිය මාස 06ක කාලය තුළදී සිදුකර ඇතැයි කැලණිය ප්‍රාදේශීය සභාවේ සභාපති ප්‍රසන්න රණවීර මහතා ‘දිනමිණ’ට පැවසීය.ප්‍රාදේශීය සභා මන්ත්‍රීවරුන්ගේ යෝජනා අනුව මංමාවත්, කානු පද්ධති, බෝක්කු, පුස්තකාල, පෙරපාසැල් ඇතුළු සංවර්ධන කටයුතු සඳහා මෙම මුදල් වැයකර ඇතැයිද ඒ මහතා පැවසීය.රජයේ අනුග්‍රහය ඇතිව කැලණිය ප්‍රාදේශීය සභාබල ප්‍රදේශයේ නව ආදාහනාගාර,  කොම්පෝස්ට් අංගණයක් ඇතුළු ප්‍රධාන මාර්ගසංවර්ධන කටයුතු නිමකරමින් පවතින බවත් පසුගිය වසරවලටත් වඩාවැඩි මුදලක් වැය කරමින් විවිධ සංවර්ධන කටයුතු සිදුකර ඇතැයිද ඒ මහතා පැවසීය. ඉදිරි මාස 06 සඳහාද සංවර්ධන කටයුතු ආරම්භ කර ඇති බවද සභාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=r13092610</link>
    <topic>පාසල් 8ක්ළමා මිතුරු පාසල් ලෙස</topic>
    <author>කළුතර දිසා සමූහ දයාරත්න කුමාරසිංහ</author>
    <content>හොරණ, නගරයේ විදුහල්වලපවතින තදබදය අවම කිරීම සඳහා හොරණ ප්‍රාදේශීය ලේකම් කාර්යාලය මඟින් ප්‍රාදේශීය ලේකම් කොට්ඨාසයේ ඇති විදුහල් අටක් ළමා මිතුරු පාසල වශයෙන් නම්කර විශේෂ පාසල් ලෙස සංවර්ධනය කිරීමට තෝරාගෙන ඇත.ආර්ථික සංවර්ධන අමාත්‍යාංශය මඟින් ක්‍රියාත්මක කර ඇති මෙම වැඩසටහන අනුව ළමා මිතුරු පාසල් ලෙස සංවර්ධනය කිරීමට තෝරාගෙන ඇත්තේ කොටිගම්ගොඩ කනිටු විදුහල, මිල්ලෑව ප්‍රාථමික විදුහල, ගුරුකඩ කනිටු විදුහල, වව්ළුගල කනිටු විදුහල, හෑගල්ල කනිටු විදුහල,  කණන්විල සුගතපාල කනිටු විදුහල, කුළුපන තක්ෂිලා ප්‍රාථමික විදුහල හා හොරණ තක්ෂිලා කනිටු විදුහල යන විද්‍යාලයන්ය.මෙම විදුහල් සංවර්ධනය කිරීම සඳහා එක් විදුහලකට ලක්ෂ පහ බැගින් මුදල් ප්‍රතිපාදන ලබාදුන් බවත් ප්‍රතිපාදන මුදල් ආර්ථික සංවර්ධන අමාත්‍යාංශයෙන් ප්‍රාදේශීය ලේකම් කාර්යාලයට ලැබුණු බවත් හොරණ ප්‍රාදේශීය ලේකම් නිශාන්ති ජයසිංහ මහත්මිය දිනමිණට පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s1309261</link>
    <topic>‘ගෝල් බුට් සම්මානය’ යුද හමුදාවේ ඉසෙදීන්</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ පළමු වටය නිමා වෙද්දී වැඩිම ගෝල්ලාභියා ලෙස පෙරමුණ ගැනීමට යුද හමුදාවේ මොහොමඩ් ඉසෙදීන් සමත්ව සිටී. ඉසෙදීන් නිමාවු දකුණු ආසියානු පාපන්දු තරගාවලියේදීද ගෝල් 4ක් වාර්තා කරමින් ශ්‍රී ලංකාව වෙනුවෙන් වැඩිම ගෝල් ලබාගත් ක්‍රීඩකයාද වේ.චැම්පියන් ලීග් පාපන්දු තරගාවලියේ පළමු වටයේදී මොහොමඩ් ඉසෙදීන් ගෝල් 11ක් ලබා සිටින අතර ඔහුට පසුපසින් ඇත්තේ කොළඹ ක්‍රීඩා සමාජයේ ජෙඩිබර් ‍ෆ්‍රෑන්ක් හා බෙඩ්රික් දිමිත්‍රි ගෝල් 8ක් වාර්තා කරමිනි. මේ දෙදෙනාම විදේශීය ක්‍රීඩකයන් වෙති.ෆ්‍රෑන්ක් නයිජීරියානු ජාතිකයකු වන අතර දිමිත්‍රි කැමරූන් ජාතික ක්‍රීඩකයෙකි.මේ දෙදෙනාට පසුව චැම්පියන් ලීග් පාපන්දු තරගාවලියේදී ගෝල් 6බැගින් ක්‍රීඩකයන් පස්දෙනෙකු ලබා සිටින අතර බ්ලූස්ටාර් පිලේ අෆීස් ඔලියාම්, රත්නම් පිලේ මුරුගන් යෝගරාජ, දොන් බොස්කෝ පිලේ ප්‍රියංකර සිල්වා, පෙළිකන්ස් ක්‍රීඩා සමාජයේ ධම්මික නන්දසිරි හා සිවිල් ආරක්ෂක බළකායේ අනුෂ්ක ජයශාන් එම ක්‍රීඩකයන් වෙති.ගෝල් 5 බැගින් සොලිඩ් ක්‍රීඩා සමාජයේ ශානක ප්‍රබෝද්, අප් කන්ට්‍රි ලයන්ස් පිලේ නිරංජීව රාජපක්ෂ හා නාවික හමුදා පිලේ සමන් චතුරංග ලබා සිටිති.‍චැම්පියන් ලීග් පාපන්දු තරගාවලියේ දෙවැනි වටය අද සිට ආරම්භ වන අතර තරගාවලිය අවසානයේ වැඩිම ගෝල් වාර්තා කළ ක්‍රීඩකයාට ‘ගෝල්ඩන් බුට්’ සම්මානය ප්‍රදානය කරයි.අවසන් වරට පැවැති ප්‍රධානමත අන්තර් ක්‍රීඩා සමාජ පාපන්දු තරගාවලියේදී වැඩිම ගෝල්ලාභියා ලෙස ‘ගෝල්ඩන් බුට්’ සම්මානය හිමි වුයේ ද මෙවර දැනට ඉදිරියෙන්ම සිටින යුද හමුදාවේ මොහොමඩ් ඉසෙදීන්ටය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s1309262</link>
    <topic> ශ්‍රී ලංකා ‘ඒ’ එක්දිනක්‍රිකට් පිල නම් කරයි</topic>
    <author/>
    <content>නවසිලන්ත ‘ඒ’ ක්‍රිකට් කණ්ඩායමට එරෙහි පළමු හා දෙවැනි එක්දින තරග සඳහා වන ශ්‍රී ලංකා ‘ඒ් කණ්ඩායම ශ්‍රී ලංකා ක්‍රිකට් ආයතනය විසින් ඊයේ නිවේදනය කරනු ලැබිණි.සැප්තැම්බර් 29 හා ඔක්තෝබර් 1 යන දිනවල මහනුවරදී පැවැත්වෙන මේ තරග දෙක සඳහා ශ්‍රී ලංකා ‘ඒ’ කණ්ඩායමේ නායකයා ලෙස දිනේෂ් චන්දිමාල් නම් කර ඇති ක්‍රීඩකයන් 14 දෙනා මෙසේය.දිනේෂ් චන්දිමාල් (නායක), දිමුත් කරුණාරත්න, කුසල් ජනිත් පෙරේරා, ඇන්ජලෝ පෙරේරා, අශාන් ප්‍රයන්ජන්, කිත්රුවන් විතානගේ, සචිත්‍ර සේරසිංහ, චතුරංග ද සිල්වා, ඩිල්රුවන් පෙරේරා, සීකුගේ ප්‍රසන්න, ශමින්ද එරංග, සුරංග ලක්මාල්, ඉෂාන් ජයරත්න, රමිත් රඹුක්වැල්ල..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s1309263</link>
    <topic>තක්ෂිලා 87 කණ්ඩායම් හමුවක්</topic>
    <author/>
    <content>හොරණ තක්ෂිලා මධ්‍ය විද්‍යාලයීය ආදි සිසු 87 කණ්ඩායම ප්‍රථම වරට පවත්වන සුහද හමුව මේ මස 28 වැනිදා පෙ.ව.9.30ට විද්‍යාලයීය ශ්‍රවණාගාරයේදී පැවැත්වේ.87 කණ්ඩායමේ සියළුම සාමාජිකයන්ට එදිනට පැමිණෙන ලෙස සංවිධායක මණ්ඩලය ආරාධනා කර සිටී. වැඩි විස්තර දු.ක 0718362829 හෝ 0777285079 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s1309264</link>
    <topic>නවසීලන්ත ‘ඒ’ පිලට ලකුණු 440ක ඉලක්කයක්</topic>
    <author/>
    <content>රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන සිවුදින තරගයේ ජයග්‍රහණය සඳහා නවසීලන්ත පිලට ලකුණු 440ක ඉලක්කයක් හිමිවිය.තෙවැනි දිනට ඊයේ තරගය නරත කරනවිට නවසීලන්ත පිල ලකුණු 15ක් රැස් කරමින් ශ්‍රී ලංකා කණ්ඩායමට වඩා ලකුණු 425 ක් පසුපසින් සිටියේය. දිනය නිමාවන විට ආරම්භක පිතිකරු යුගලය වු කාල් කචෝපා (5) හා ටොම් ලේතම් (2) නොදැවී කඩුල්ලේ රැදී සිටියහ.ඊයේ දිවා විවේකය වනවිට නවසීලන්ත පළමු ඉනිම ලකණු 391කට සීමා කිරීමට නුවන් ප්‍රදීප් ප්‍රමුඛ ශ්‍රී ලංකා පන්දු යවන්නෝ සමත්වුහ. අනතුරුව දෙවැනි ඉනිමට පිටියට පිවිසි ශ්‍රී ලංකා ‘ඒ’ පිල කඩුලු 4කට ලකුණු 275ක් ලබාසිටියදී ඉනිම අත්හිටුවා නවසීලන්තයට පන්දුවට පහරදීමේ අවස්ථාව ලබාදුනි.ටොම් ලේතම් ලකුණු 77ක් හා ලුක් රොන්ච් ලකුණු 60ක් ‍සමගින් නොදැවී කඩුල්ලේ රැදී සිටිමින් ලකුණු 224කට තෙවැනි දිනය ඇරඹු නවසීලන්ත පිලට අභි‍යෝග කිරීමට ශ්‍රී ලංකා පන්දු බළඇණියට හැකිවිය. දිනයේ පළමු ඕවරයේ දෙවැනි පන්දුවෙන් ලේතම්ගේ කඩුල්ල බිඳ දැමීමට නුවන් ප්‍රදීප් සමත්විය.ලේතම්ට ඊයේ දිනයේ කිසිදු ලකුණක් නොලබා යළි ක්‍රීඩාගාරයට යෑමට සිදුවිය. එලෙසින් පස්වැනි කඩුල්ලට එක්වු ලකුණු 84ක සබඳතාව බිඳ වැටිණි. රොන්ච් සමගින් හය වැනි කඩුල්ලට එක්වු ඇන්ඩෲ එලීස් මුළු ලකුණු සංඛ්‍යාව 296 දක්වා ඉදිරියට ගෙන ගියේය.දිවා විවේකයට සුළු වේලාවකට පෙර මුළු ලකුණු 366ක් වෙද්දී ඉනිම සාර්ථක පිතිකරුවා ක්‍රීඩාගාරයට හරවා යැවීමට නුවන් ප්‍රදීප්ට හැකිවිය. ප්‍රදීප් ක්‍රියාත්මක කළ ඉනිමේ 81 වැනි ඕවරයේ පළමු පන්දුවට මිලින්ද පුෂ්පකුමාර උඩ පන්දුවක් රැක ගැනීමෙන් ලුක් රොන්ච් ලකුණු 134කට සීමා විය.ඒ සඳහා පන්දු 137කට මුහුණදුන් අතර හතරේ පහර 16ක් හා හයේ පහර 2ක් එල්ලකර තිබිණි. රොන්ච්ගේ දැවීයෑමත් සමග දිවා විවේකයට පෙර අතිරේක කාලයක් ක්‍රීඩා කිරීමට හිමිවු අතර ඕවර 84.1ක් පන්දුවකදී නවසීලන්ත ඉනිම නිමාවට පත්විය. ශ්‍රී ලංකා ‘ඒ’ පළමු ඉනිමට වඩා ලකුණු 164ක් පිටුපසින් සිටිමින් නවසීලන්ත පළමු ඉනිම ලකුණු 391කට සීමා විය.පන්දු යැවීමෙන් දස්කම් දැක්වු නුවන් ප්‍රදීප් ලකුණු 101කට කඩුලු 4ක් බිඳ දැමු අතර ඔහුට අනගි සහයක් ලබාදුන් මිලින්ද පුෂ්පකුමාර ලකුණු 86කට කඩුලු 3ක් බිඳ දැමුවේය.ඊයේ දිවා විවේකයෙන් පසුව ශ්‍රී ලංකා දෙවැනි ඉනිම සඳහා දිමුත් කරුණාරත්න සමගින් පිටිය පිවිසි කුසල් ජනිත් පෙරේරාට පළමු කඩුල්ලට එක් කළ හැකිවුයේ ලකුණු 81ක් පමණි. ඇන්ටන් දෙව්සිච්ගේ පන්දුවකට කාල් කචෝපා උඩ පන්දුවක් රැකගැනීමෙන් කුසල්ගේ ඉනිම අවසන් විය.පන්දු 40කට මුහුණදුන් කුසල් ජනිත් වේගවත් ලකුණු 55ක් රැස්කළ අතර ඒ සඳහා හතරේ පහර 12ක් ඇතුළත්ව තිබිණි. සවස තේ පානය සඳහා තරගය නරත කරන විට ශ්‍රී ලංකා පිල එක් කඩුල්ලකට ලකුණු 129ක් රැස්කර තිබිණි.තේ පානයෙන් පසුව තවත් ලකුණු 7ක් එක් වෙද්දී කෞෂාල් සිල්වා කඩුල්ල මුවා කිරීමේ වරදට හසුකර ගැනීමට යළි ක්‍රියාත්මක වු දෙව්සිච්ට හැකි විය. කෞෂාල් ලකුණු 19ක් ලබාගත්තේය. තෙවැනි කඩුල්ල ලෙසින් ආරම්භක පිතිකරු දිමුත් කරුණාරත්ත දැවී ගියේ ඉෂ් සෝඩිගේ පන්දුවක් හමුවේ ලුක් රොන්ච් අතට උඩ පන්දුවක් ලබාදීමෙනි.පන්දු 98කදී හතරේ පහර 6ක් සමගින් ලකුණු 62ක් දිමුත්ගේ නම ඉදිරියේ සටහන්විණි. නවසීලන්තය වෙනුවෙන් සාර්ථක පන්දු යැවීමක නිරත වු දෙව්සිච් ශ්‍රී ලංකා ‘ඒ’ නායක දිනේෂ් චන්දිමාල්ද ගොදුරු කර ගැනීමට සමත්විය. පන්දු 54කදී ලකුණු 43ක් ලබාසිටි චන්දිමාල් දෙව්සිච්ගේ පන්දුවකට ඔහු අතටම උඩපන්දුවක් දෙමින් දැවී ගියේය.ඕවර 49කදී කඩුලු 4කට ලකුණු 275ක් ලබා ශ්‍රී ලංකා ඉනිම අත්හිටුවන විට කිත්රුවන් විතානගේ නොදැවී ලකුණු 71ක් හා අෂාන් ප්‍රියංජන නොදැවී ලකුණු 15ක් රැස් කරගෙන තිබිණි.ශ්‍රී ලංකා ‘ඒ’-555/6යි. (ඕවර 128) කෞෂාල් සිල්වා 193, කිත්රුවන් විතානගේ 116. දෙවැනි ඉනිම- 275/4යි. ඉනිම අත්හිටුවන ලදි (ඕවර 49) කිත්රුවන් විතානගේ නොදැවී 71, දිමුත් කරුණාරත්න 62, කුසල් ජනිත් 55, (ඇන්ටන් දෙව්සිච් 120/3)නවසීලන්ත ‘ඒ’-391 සියල්ලන් දැවී. (ඕවර 84.1) ලුක්‍ ‍රොන්ච් 134, ටොම් ලේතම් 77 (නුවන් ප්‍රදීප් 101/4, මිලින්ද පුෂ්පකුමාර 86/3)-දෙවැනි ඉනිම-15 (ඕවර 5) කිසිවකු නොදැවී.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s1309265</link>
    <topic>සය සාමාජික ක්‍රිකට් 28දා</topic>
    <author>තුෂාන් ජයසූරිය</author>
    <content>ශ්‍රී ලංකා ගුවන් හා නැව් භාණ්ඩ ප්‍රවාහකයන්ගේ සංගමය පස්වැනි වරට සංවිධාන කරන සය සාමාජික ක්‍රිකට් තරගාවලිය මේ මස 28දා කොළඹ එන්.සී.සී පිටියේදී පැවැත්වේ.ජනශක්ති රක්ෂණ සමාගමේ අනුග්‍රහයෙන් පැවැත්වෙන තරගාවලියේ ශූරතාව සඳහා ජනශක්ති කුසලානය සමගින් රු.50000ක්, අනුශූරතාවට කුසලානය සහ රු.30000ක මුදල් ත්‍යාග හිමිවන බව සංවිධායකයෝ පවසති. කණ්ඩායම් 38ක් එක්වන තරගාවලියට අමතරව සහභාගීවන සැමට විනෝදවීම සඳහා විවිධ වැඩසටහන්ද මෙහි සංවිධානය කර තිබීම විශේෂත්වයකි.ක්‍රීඩාව තුළින් සාමය, සහෝදරත්වය හා එකමුතුව වර්ධනය කිරීමේ අරමුණින් සංවිධානවී තිබෙන තරගාවලිය තුළින් ලැබෙන ආදායමෙන් කොටසක් කොළඹ රිජ්වේ ආර්යා ළමා රෝහලේ ශල්‍යාගාරය ප්‍රතිසංස්කරණයට යොදන බව සංවිධාය‍කයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s1309266</link>
    <topic>ලාංකික මලල ක්‍රීඩා 12-13</topic>
    <author/>
    <content>ලාංකික ජවන හා පිටිය සමාජය 51වැනි වරට සංවිධාන කරන මලල ක්‍රීඩා උළෙල ලබන මස 12-13 දෙදින දියගම මහින්ද රාජපක්ෂ ක්‍රීඩාංගණයේදී පැවැත්වේ.තරගාවලියට අවු.11, 12, 13, 14, 16, 18, 20න් පහළ හා විවෘත කාන්තා පිරිමි ලෙස තරග ඉසව් ඇතුළත් වේ.තරගාවලියට ඇතුළත් වීමේ අවසාන දිනය ලබන මස 8 වැනිදා වන අතර අයැදුම්පත් ලාංකික ජවන හා පිටිය සමාජයේ ලේකම් වෙත යොමුකළ යුතුය. වැඩි විස්තර දු.ක 0723627784 මගින් ලබාගත හැකිය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s1309267</link>
    <topic>වෙඩි තැබීමේ සමස්ත ශූරතාව නැවියන්ට</topic>
    <author/>
    <content>ශ්‍රී ලංකා නාවික හමුදාව, ජාතික වෙඩි තැබීමේ සංගමය ඒකාබද්ධව සංවිධාන කළ විවෘත වෙඩි තැබීමේ තරගාවලියේ සමස්ත පිරිමි-කාන්තා ශූරතාව හිමිකර ගැනීමට නාවික හමුදා කණ්ඩායම සමත්විය.තරගාවලියේ කාන්තා-පිරිමි අනුශූරතා ශ්‍රී ලංකා ගුවන් හමුදාවට හිමිවිය.නාවික හමුදාපති අභියෝගතා කුසලානය හා කොමාණ්ඩර් හේමසිරි ෆර්නැන්ඩෝ අභියෝගතා කුසලානයද නාවිකයන් විසින්ම දිනාගත් අතර කොමාණ්ඩර් ශාන්ති බහාර් අනුස්මරණ කුසලානය මීගමුව වෙඩි තැබීමේ ක්‍රීඩා සමාජය හිමිකර ගත්තේය.රයිෆලයෙන් වෙඩි තැබීමේ කාන්තා ශූරතාව එම්.ජී.ටී.යූ.ඊ.එගොඩවෙල (නාවික) දිනාගනිද්දී පිස්තෝලයෙන් වෙඩි තැබීමේ කාන්තා ශූරතාව මීගමුව වෙඩි තැබීමේ ක්‍රීඩා සමාජයේ රුචිනි අබේමාන්න දිනාගත්තාය.වැලිසර නාවික හමුදා ගෘහස්ථ වෙඩි පිටියේදී පසුගියදා පැවැති තරගාවලියට ප්‍රමුඛ පෙළ ක්‍රීඩා සමාජ නියෝජනය කරමින් ක්‍රීඩක ක්‍රීඩිකාවන් 150කට අධික පිරිසක් සහභාගී වුහ.තරගාවලියේ ජය සංකේත ප්‍රදානෝත්සවය ශ්‍රී ලංකා නාවික හමුදාපති වයිස් අද්මිරාල් ජයනාත් කොළඹගේ මහතාගේ ප්‍රධානත්වයෙන් පැවැති අතර නාවික හමුදා මාණ්ඩලික ප්‍රධානී රියර් අද්මිරාල් ජයන්ත පෙරේරා, ශ්‍රී ලංකා ඔලිම්පික් සංගමයේ සභාපති කොමාණ්ඩර් (විශ්‍රාමික) හේමසිරි ප්‍රනාන්දු, බටහිර නාවික විධාන භාර ආඥාපති රියර් අද්මිරාල් සිරිමෙවන් රණසිංහ, නාවික හමුදා ක්‍රීඩා අධ්‍යක්ෂ කොමදෝරු දුෂ්‍යන්ත අමරනායක මහත්වරුන් ඇතුළු ත්‍රිවිධ හමුදා ජ්‍යෙෂ්ඨ නිලධාරීන් පිරිසක්ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s1309268</link>
    <topic>කාල්ටන් බාස්කට්බෝල් ශූරතාවලියේ පෙරමුණට කොළඹ එයි</topic>
    <author>නිරෝෂාන් ප්‍රියංකර</author>
    <content>කාල්ටන් 5වැනි බාස්කට්බෝල් ශූරතාවලියේ පළමු හා දෙවැනි කාණ්ඩවලින් අවසන් තරග සඳහා සුදුසුකම් ලබාගැනීමට කොළඹ බාස්කට්බෝල් ක්‍රීඩා සමාජයේ කණ්ඩායම් සමත්වුහ.රාජකීය බාස්කට්බොල් පිල සමග හෙන්රි පේද්‍රිස් පිටියේ පැවැති දෙවැනි කොටසේ අවසන් පූර්ව තරගයෙන් එක් ලකුණක තියුණු ජයක් හිමිකර ගැනීමට කොළඹ 'බී' කණ්ඩායමට හැකිවිය.අවසන් ලකුණු තත්ත්වය 51-50ක් වු තරගයේ පළමු භාගය නිමාවුයේ ලකුණු 37-30ක් ලෙස කොළඹ 'බී' පෙරමුණ ගනිමිනි. දිමිත්‍රි ලකුණු 16ක් හා මාර්ක් විලි ලකුණු 15ක් රැස්කරමින් කොළඹ පිල ජයග්‍රහණය කරා ගෙන ගියේය. සමීර චානක ලකුණු 12ක් හා ජුලියන් ගුණසිංහ ලකුණු 10ක් රාජකීය පිලට එකතු කරමින් කරට කර තරගයක් ලබාදීමට සමත්විය.දෙවැනි කොටසේ දෙවැනි අවසන් පූර්ව තරග අද (26) මීගමුව නයිට් හා බෆලෝස් 'ඒ' අතර හෙන්රි පේද්‍රිස් පිටියේදී පැවැත්වේ.පළමු කාණ්ඩයත් කොළඹටමේ වනවිට ශූරතාවලියේ පළමු කොටසින් අවසන් තරගයට සුදුසුකම් ලබාගැනීමටද කොළඹ බාස්කට්බෝල් පිල සමත්විය. එම අවසන් පූර්ව තරගයේදී කොළඹ පිල හමුවේ ශ්‍රී ලංකා ගුවන් හමුදා පිල ලකුණු 47-45ක් ලෙස පරාජයට පත්විය.තරගයේ පළමු භාගය නිමාවුයේ ලකුණු 20-19ක් ලෙසිනි. මේ තරග වටයේදී හම්බන්තොට බ්ලැක්ස් පිල බ්ලූස් හමුවේ පරාජයට පත්වු අතර අවසන් තරගයට සුදුසුකම් ලබන අනෙක් කණ්ඩායම තේරීමේ තරගය ගුවන් හමුදාව හා හම්බන්තොට බ්ලූස් අතර ඊයේ රාත්‍රියේ පැවැත්වීමට නියමිතව තිබුණි.බ්ලැක්ස් 19න් පහළ පාසල් තරු වෙයිකාල්ටන් බාස්කට්බෝල් ඉතිහා‍සයේ ප්‍රථම වරට පැවැති අවුරුදු 19න් පහළ පාසල් ක්‍රීඩා තරු සහභාගීවු තරගාවලියේ ජය හිමිකර ගැනීමට බ්ලැක්ස් කණ්ඩායම සමත්විය.හෙන්රි පේද්‍රිස් පිටියේ පැවැති පළමු තරගයෙන් බ්ලැක්ස් පිල ජයගත්තේ ලකුණු 65-61ක් ලෙසිනි. තියුණු තරගයක් වු මෙහිදී අවසන් මිනිත්තු දෙකේදී බ්ලැක්ස් පිලට ජය තහවුරු කරගත හැකිවිය. පළමු භාගය නිමාවෙද්දී ලකුණු 7කින් පෙරමුණ ගැනීමට බ්ලැක්පිල සමත් වුයේ ලකුණු 35-28ක් ලෙසිනි.දෙවැනි තරගයේ පළමු භාගය ලකුණු 30-23ක් ලෙස බ්ලැක්ස් පෙරමුණ ගෙන සිටි අතර තරගය අවසන් වෙද්දී ලකුණු 66-49ක් ලෙස ජය බ්ලැක්ස් පිලට හිමිවිය. මේ තරගය හම්බන්තොට බ්ලූස් ක්‍රීඩා සමාජය ශ්‍රී ලංකා බාස්කට්බෝල් සම්මේලනය හා තාරුණ්‍යයට හෙටක් සංවිධානය එක්ව සංවිධාන කර තිබිණි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s1309269</link>
    <topic>යුද හමුදා පැරා ක්‍රීඩා උළෙල</topic>
    <author/>
    <content>කොළඹ සුගතදාස ක්‍රීඩාංගණයේදී තෙදිනක් පුරා පැවැති යුද හමුදා පැරා ක්‍රීඩා උළෙල අදින් අවසන් වේ. එහි ආරම්භක උත්සවය පසුගිය 24දා යුද හමුදාපතිතුමාගේ ප්‍රධානත්වයෙන් පැවැත්විණි. තරගාවලියේ ආරම්භක දිනයේ මීටර් 100 රෝද පුටු ඉසව්වේදී ක්‍රීඩකයන් තරග වැදුණු අයුරු. ඡායාරූපය-ගයාන් පුෂ්පික.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s13092610</link>
    <topic>තර්ස්ටන් විදුහලට ජය</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>කළුතර සිරිකුරුස විදුහල සමග තර්ස්ටන් විදුහල් පිටියේ පැවැති අවු.15න් පහළ පළමු පෙළ ක්‍රිකට් තරගයෙන් ලකුණු 41ක ජයක් හිමිකර ගැනීමට තර්ස්ටන් විදුහල් පිල සමත්විය.මේ ජයග්‍රහණයත් සමගින් තරගාවලියේ අර්ධ අවසන් පූර්ව වටයට සුදුසුකම් ලබාගැනීමට තර්ස්ටන් විදුහලට හැකිවිය.පළමුව පන්දුවට පහරදෙමින් තර්ස්ටන් විදුහල ලකුනු 269ක් ලබාගත් අතර සිරිකුරුස විදුහලට ලබාගත හැකිවුයේ ලකුණු 228ක් පමණි.තර්ස්ටන් ලකුණු 96කින් ජයගනීමේ අතර අන්තර් පාසල් අවුරුදු 15න් පහළ ක්‍රිකට් තරගාවලියේ දෙවැනි වටයේ තරග‍යකින් මාතර රාහුල විදුහලට එරෙහිව ලකුණු 96ක ජයක් හිමිකර ගැනීමටද තර්ස්ටන් විදුහල සමත්විය.මාතරදී පැවැති තරගයේ තර්ස්ටන් විදුහල ලබාදුන් ලකුණු 256ක ඉලක්කය හඹාගිය රාහුල විදුහල් කණ්ඩායමට ලබාගත හැකිවුයේ ලකුණු 159ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=s13092611</link>
    <topic>මිනුවන්ගොඩ අධ්‍යාපන කලාපයේභාෂිත-තරිදුගෙන් රන් ත්‍රිත්ව දෙකක්</topic>
    <author>එම්.පී. කුමාරකොටදෙනියාව සමූහ</author>
    <content>බස්නාහිර පළාත් විශේෂ අධ්‍යාපනය ලබන දරුදැරියන් වෙනුවෙන් පසුගියදා පැවැති ක්‍රීඩා උළෙලේදී මිනුවන්ගොඩ අධ්‍යාපන කලාපයට රන් පදක්කම් හයක් හිමිවිය. මිනුවන්ගොඩ අධ්‍යාපන කලාපයේ දෘෂ්‍යාබාධිත දරුවන් දෙදෙනකු රන් පදක්කම් තුන බැගින් දිනා මේ දස්කම් දැක්වීමට සමත්විය.පස්යාල මහා විද්‍යාලයේ භාෂිත සුපුන් රසාංජන පෙරේරා අවු.11න් පහළ මී.50, මී.75 හා හිටි පිම්ම ඉසව් සඳහා රන් පදක්කම් හිමිකරගත් අතර බාදුරාගොඩ ධර්මාශෝක මහා විද්‍යාලයෙන් තරගාවලියට එක්වු තරිදු ඉදුනිල් වික්‍රමාරච්චි අවු.21න් පහළ උස පැනීම, මී.200 හා කවපෙත්ත ඉසව් ජයගනිමින් රන් පදක්කම් දිනාගැනීමට සමත්විය.මේ ජයග්‍රාහකයන් දෙදෙනා ඉදිරියේදී සමස්ත ලංකා තරග සදහා ඉදිරිපත් කරවීමට කටයුතු කරන බව එම පාසල්වල විදුහල්පතිවරුන් බව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=f1309261</link>
    <topic>නායකත්වය මාරු වුණත් එජාපයට දිනන්න බැහැ</topic>
    <author>සාකචිඡා කළේ උදිත ගුණවර්ධන</author>
    <content>වයඹ මධ්‍යම මැතිවරණවල දී එක්සත් ජනතා නිදහස් සන්ධානය ලැබූ ජයග්‍රහණය එම ජයග්‍රහණය රටේ ඉදිරි ගමනට බලපානු ලබන ආකාරය හා තවත් කාලින හා සමාජ කරුණු පිළිබඳව පාර්ලිමේන්තු මන්ත්‍රී ශාන්ත බණ්ඩාර මහතා සමඟ සිදුකළ සාකච්ඡාවකි මේ.අන්තර්ජාතිකව මෙරටට එල්ල වෙන චෝදනා හා බලපෑම් ගැන ඔබේ අදහස පළකළ හැකිද?නවනීදන් පිල්ලේ මහත්මිය මෙරටට පැමිණියා ඇය මෙරටට පැමිණි පසු ආණ්ඩුව සියලු ස්ථානවලට ගොස් ඇයට අවශ්‍ය දේ දැකබලා ගැනීමට අවස්ථාව සැලැසුවා. ඒ නිසා අපට සැඟවීමට දෙයක් තිබුණේ නැහැ. ඇත්ත තත්ත්වය ගැන අවබෝධයක් ලබාදීමට කටයුතු කළා. ඒ නිසා අන්තර්ජාතික ප්‍රජාවෙන් බහුතරයකට ඇත්ත තත්ත්වය යථාර්ථය අවබෝධ කර දීමට පුළුවන්කම ලැබී තිබෙනවා. ඒ නිසා අපට කිසිදු දෙයක් සැඟවීමට අවශ්‍ය නැහැ.අන්තර් ජාතික ප්‍රජාවට සත්‍ය වටහා ගැනීමට දැන් කාලය එළැඹිලා තිබෙනවා. මා විශ්වාස කරනවා ඔවුන් ක්‍රමිකව ප්‍රමාද වී හෝ ඇත්ත තත්ත්වය වටහා ගනීවී කියලා. අන්තර් ජාතික ප්‍රජාවේ ඇතැම් අය දෙමළ බෙදුම්වාදි කණ්ඩායම්වල බහට රැවටිලා සිටිනවා. ඒත් ඔවුනුත් නුදුරේදිම ඇත්ත නැත්ත මොකක්ද කියලා තේරුම් ගනීවි. අනෙක අපිට සඟවන්න දෙයක් නැති බව අද මුළු ලෝකයම වටහාගෙන තිබෙනවා.වයඹ මධ්‍යම මැතිවරණවලදී ඡන්ද දායකයන් ලබා දුන් පණිවුඩය මඟින් කියැවෙන්නේ මොනවගේ අර්ථයක්ද?අද ජනාධිපතිතුමාට අන්තර්ජාතික ප්‍රජාව ඉදිරියට ගොස් කොන්ද කෙළින් තබාගෙන කටයුතු කිරීමට කතා කිරීමට පුළුවන් වෙලා තිබෙන්නේ ජනතාවගෙන් ලැබී ඇති ශක්තිය නිසයි. වයඹදි මධ්‍යම දි විශාල ශක්තිය ජනාධිපතිතුමා වෙත ලැබී තිබෙනවා. එම ජනතා සහාය අති විශාල ශක්තියක් බවට පත්වෙලා තිබෙනවා.අද අන්තර් ජාතික ප්‍රජාවට මේ ජනතා බලය ජනතා ශක්තිය කුමක්ද කියලා තේරුම් ගැනීමට පුළුවන්කම ලැබී තිබෙනවා. ජනතා ශක්තිය ජනතා බලයට මේ ඕනෑම බලවේගයකට හිස නැමීමට සිදුවෙනවා.වයඹ හා මධ්‍යම ලැබූ ජයග්‍රහණය ගැන ආණ්ඩු පක්ෂයේ තරුණ මන්ත්‍රීවරයකු විදිහට ඔබේ අදහස පැහැදිලි කළ හැකිද?මෙය ජනාධිපතිතුමා ලැබූ ජයග්‍රහණයක් විදියටත් එතුමාගේ වැඩ පිළිවෙල ලැබූ ජයග්‍රහණයක් විදිහටත් හඳුන්වන්න පුළුවන්. අපි ආණ්ඩුවක් විදිහට මේ පළාත්වල විශාල සේවයක් ඉෂ්ඨ කර තිබෙනවා. විශාල සංවර්ධනයක් සිදුකර තිබෙනවා මේ හැම දෙයක්ම එක්සත් සන්ධානය සිදු කළ ජනතාවාදි සේවයට ජනතාවගෙන් ලැබුණ ත්‍යාගයක් විදිහට හඳුන්වන්න පුළුවන්.ජනතා සේවයට ඇපකැප වී කටයුතු කළ ආණ්ඩුවක් විදිහට ජනතාව ඉදිරියට ගොස් ජනවරම සලකා බැලීමට අපි කිසිදු අවස්ථාවක පසුබට වෙන්නේ නැහැ. ඉදිරියේ පවත්වන මැතිවරණ වලදීත් එක්සත් ජනතා නිදහස් සන්ධානයට ජයග්‍රහණය කිරීමට පුළුවන්කම තිබෙනවා.ඔබ ඔවැනි මතයක් ඉදිරිපත් කළද මෙවර එක්සත් ජනතා නිදහස් සන්ධානය ලැබූ ඡන්ද ප්‍රතිශතය පහළ ගොස් ඇතැයි එක්සත් ජාතික පක්ෂය මත පළකරනවා ඒ ගැන ඔබේ මතය පැහැදිලි කළ හැකිද?මේ කතාව මම පිළිගන්නේ නැහැ. මොකද 2004 පළාත් සභා මැතිවරණයේ සිට මෙවර පළාත් සභා මැතිවරණය දක්වා ලැබූ ඡන්ද ප්‍රමාණය වගේම එජාපය හා සන්ධාන ඡන්ද ප්‍රමාණය අතර පරතරය විශාල ලෙස ඉහළ ගිහින් තිබෙනවා. ඒ නිසා එක්සත් ජාතික පක්ෂය ඉදිරිපත් කරන තර්කය සම්පූර්ණ වැරැදියි.මෙතැනදි අප බැලිය යුත්තේ ඡන්ද ප්‍රතිශතය ගැන නොවෙයි ලැබූ වැඩි ඡන්ද ප්‍රමාණය පිළිබඳවයි. 2009 ට වඩා ඡන්ද ප්‍රමාණයක් මෙවර පළාත් සභා මැතිවරණයේදි ආණ්ඩුව ලබා ගත්තා. ඒ නිසා මැතිවරණය ගැන එජාපය දක්වන අදහස්වල කිසිදු සාර්ථක තර්කයක් නැහැ.එක්සත් ජාතික පක්ෂය ප්‍රකාශ කරන තවත් කරුණක් වන්නේ පළාත් මැතිවරණයකදී පරාජිත ප්‍රතිඵල ලැබූවත් ජාතික මැතිවරණයකදී ඔවුන්ට ජයග්‍රහණය කිරීමට පුළුවන් බවයි. මේ ගැන ඔබේ මතය පැහැදිලි කළ හැකිද?මේක නටන්න බැරි මිනිහාට පොළොව ඇදයි වගේ කතාවක්. අද පළාත් මැතිවරණයක් ජයග්‍රහණය කිරීමට තබා තරගයක් හෝ ලබාදීමට නොහැකිවී ඇති පක්ෂයකට ජාතික මට්ටමේ මැතිවරණයක් ජයග්‍රහණය කිරීමට පුළුවන්ද කියන එක ප්‍රශ්නයක්. තමන්ට අත්ව ඇති දරුණු පරාජය ගැන අවධානය යොමු නොකර එයට හේතු සොයන්නේ නැතිව බොරු හේතු දැක්වීම නිසා ඉදිරියේදී එජාපය තවදුරටත් සෝදාපාලුවට ලක්වීම මිසක් වෙනත් කිසිදු දෙයක් වෙන්නේ නැහැ.ඇතැම් අය කියන්නේ නායකත්ව මාරුවකින් එජාපය ජයමාවතට කැඳවාගත හැකි බවයි. ඒ තර්කය ඔබ දකින්නේ කොහොමද?එහෙම කියන අයට මම අභියෝග කරනවා. එජාප නායකත්වය වෙනස් කර මීළඟ බස්නාහිර පළාත් සභා මැතිවරණය තරග කර ජයග්‍රහණය කර පෙන්වන්න කියලා. මට ඉරහඳ වගේ විශ්වාසයි, ඒත් එජාපයට ජයග්‍රහණය කිරීමට බැහැ කියලා.එක්සත් ජනතා නිදහස් සන්ධානය මැතිවරණ ජයග්‍රහණය කරන්නේ එජාප නායකත්වය දුර්වල නිසා නොවෙයි. ආණ්ඩුවේත් ජනාධිපතිතුමාගේත් සුවිශේෂ වැඩපිළිවෙළ හා ජනතාවාදි දැක්මත් යන කරුණු නිසයි. ජනාධිපතිතුමාගේ ජනතාවාදි නායකත්වය ඉදිරියේ විකල්ප නායකයකු බිහි කිරීමට කිසිවිටෙක එක්සත් ජාතික පක්ෂයට බැහැ. ඒ වගේම එක්සත් ජාතික පක්ෂයට යළි ජයග්‍රහණයක් ලබාගැනීමට හැකියාවක් ලැබෙතැයි සිතන්නට බැහැ.2014 දි එක්සත් ජාතික පක්ෂය කියනවා ආණ්ඩු පෙරළන මැතිවරණයක් ලබා ගන්නා බව. මේ අදහස යථාර්ථයක් බවට පත්කළ හැකි අදහසක්ද?කිසිසේත්ම මේ අදහස යථාර්ථයක් බවට පත්වෙන අදහසක් නොවෙයි. 2014 වර්ෂයේ මැතිවරණ කාලසටහනට ජනාධිපතිවරණයක් හෝ මහ මැතිවරණයක් නැහැ. එහෙම තිබියදී ආණ්ඩු මාරු කරන මැතිවරණයක් ඉල්ලන්නේ කොහොමද කියන එකත් ප්‍රශ්නයක්. 2014 දී ආණ්ඩු මාරුවක් ගැන කතා කිරීම විහිලුවක් විදිහට තමයි පෙන්වා දීමට පුළුවන්කම තිබෙන්නේ.උතුරු ප්‍රදේශයේ ආණ්ඩුව විශාල සංවර්ධන ව්‍යාපෘති රැසක් ක්‍රියාත්මක කළා. ඒත් උතුරේ මැතිවරණ ප්‍රතිඵලයෙන් ජනතාව දක්වා ඇත්තේ ඊට වෙනස් ප්‍රතිචාරයක්. මේ ගැන ඔබේ මතය පැහැදිලි කළ හැකිද?මූලිකව කියන්න ඕනෑ මේ ආණ්ඩුව උතුරු ප්‍රදේශයට වැඩ කළේ ඡන්ද බලාපොරොත්තුවෙන් හෝ බලය පිළිබඳ අරමුණකින් නොවෙයි. උතුරු ප්‍රදේශය කියන්නෙත් මෙරටම කොටසක්. එහි දේශපාලන මතය කුමක් වුවත් එම ප්‍රදේශවලට සේවය කිරීම වගකිව යුතු රජයක යුතුකමක් විදිහටයි හඳුන්වා දීමට පුළුවන්කම තිබෙන්නේ.මැතිවරණයක් උතුරේ පැවැත්වීමට පුළුවන්කම ලැබීම පමණක් වුවත් සුවිශාල ජයග්‍රහණයක් විදිහටයි හඳුන්වා දීමට පුළුවන්කම තිබෙන්නේ. එහි ජනතාවත් අවුරුදු තිහකට පසු බියක් සැකයක් නැතිව ඡන්ද පොළට ගිහින් ඡන්දය පාවිච්චි කළා. මෙය උතුරේ ප්‍රජාතන්ත්‍රවාදයේ විශේෂ දෙයක් විදිහට හඳුන්වා දීමට පුළුවන්.එක්සත් ජනතා නිදහස් සන්ධානය උතුර ජයග්‍රහණය කිරීමට නොහැකි වුණත් සැලකිය යුතු ඡන්ද ප්‍රමාණයක් අපට උතුරෙන් ලබා ගැනීමට පුළුවන් වෙලා තිබෙනවා. එය ආරම්භයක් විදිහට යහපත් දෙයක් විදිහට පෙන්වා දීමට පුළුවන්.ප්‍රධාන දේශපාලනයක් වගේම සුළු ජාතීන්ගේ අයිතීන් වෙනුවෙන් වැඩ කරන බවට කයිවාරු ගහන එජාපයට මුළු උතුරු පළාතෙන්ම ලැබුණේ ඡන්ද තුන්දහස් හතළිහයි. ජවිපෙට ලැබුණේ ඡන්ද දෙසිය අසූ අටයි. ඒත් එක්සත් ජනතා නිදහස් සන්ධානයට මන්ත්‍රිධුර හතක් දිනාගැනීමට පුළුවන් වුණා.ඉදිරියේදී අප මේ ඡන්ද පදනම වර්ධනය කර ගැනීම තමයි කළ යුත්තේ. උතුරේ දේශපාලනය කිරීමට ශ්‍රීලනිප දේශපාලනඥයන් මේ පළාත්වලින් බිහිකළ යුතුයි. එහෙම වුණොත් අනාගතයේ දිනෙක උතුරු පළාත් සභාවේ බලයත් අපට ලබා ගැනීමට පුළුවන්කම ලැබීම නිශ්චිතයි.මේ මැතිවරණයේදී දෙමළ ජාතික සන්ධානය ඉතාමත් පහත් විදිහට ජාතිවාදය අන්තවාදය කියන සාධකය පාවිච්චි කළා. ඒත් අප පිරිසිදු හා වැදගත් මැතිවරණයක් මෙහෙයවා ආදර්ශමත් මැතිවරණ ව්‍යාපාරයකින් මන්ත්‍රිධුර හතක් ජයග්‍රහණය කළා. එය ආරම්භයක් විදිහට ඉතාමත් වැදගත් සංධිස්ථානයක් විදිහට මේ අවස්ථාව පෙන්වා දීමට පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=f1309265</link>
    <topic>S.W.R.D. බණ්ඩාරනායක අගමැති</topic>
    <author>බණ්ඩාරවෙල සමූහ ආනන්ද හපුගොඩ</author>
    <content>එස්. ඩබ්ලිව්. ආර්. ඩී. බණ්ඩාරනායකමැතිතුමාගේ 57 වන ගුණ සැමරුම නිමිත්තෙනි.ශ්‍රී ලංකා ඉතිහාසයේ නව යුගයක් සනිටුන් කරමින් ජාතිය අවදි කරවා, ජාතියට නිසි මඟ පෑමෙහි යෙදුණු ජාතියේ පිනට උපන් බණ්ඩාරනායක ශ්‍රීමතානන් දිවංගතවී දැනට වසර 57කි.ගොවියාට, කම්කරුවාට, සිංහල ගුරුවරයාට, සිංහල වෙද මහතාට, කවියාට, මැති ඇමැතිකම් ලබා ගැනීමට මඟ පාදමින්, සාමාන්‍ය මිනිසාට අත හිත දෙමින්, සිංහල භාෂාව රාජ්‍ය භාෂාව කරමින්, 1956 දී බණ්ඩාරනායක අගමැතිතුමා කළ සමාජ විප්ලවය ඉතා විශිෂ්ටය.නිදහස ලැබුණ දා සිට අප රටේ පාලන බලය ගෙන ගිය එක්සත් ජාතික පක්ෂයේ ප්‍රතිගාමි අදූරදර්ශී පාලනය හේතුවෙන් මෙරට මධ්‍යම ජාතිකයන් සහ සාමාන්‍ය ජනතාව හිස ඔසොවා ගැනීමට නොහැකි තත්ත්වයට පත්විය.පොදු ජන පිබිදීම නොරිස්සූ ඔවුන්, අධිරාජ්‍ය ගැතිකමින් මිදීමට අකමැති විය. එය වටහා ගත් දිවංගත බණ්ඩාරනායක මහතා එ.ජා.පක්ෂයෙනුත්, දැරූ ඇමැති තනතුරෙනුත් ඉල්ලා අස්වීමෙන් පසු මෙසේ ප්‍රකාශ කළේ ය.“ඉදිරියට මට සැලකිය යුතු තරම් කරදර හා දුෂ්කරතාවලට මුහුණ පෑමට සිදුවන බව මම මුළුමනින්ම වටහාගෙන සිටිමි. එහෙත් මගේ හෘද සාක්ෂියට අනුව මගේ රටවැසියා වෙනුවෙන් මගෙන් කෙරෙන්නට ඇති යුතුකම් මම ඉටු කරමි. මගේ රටට මගෙන් ඉටුවිය යුතු යුතුකම් මම මගේ රටට පවරා දෙමි.මේ රටේ අගමැති වශයෙන් හෝ වේවා, මේ පාර්ලිමේන්තුවෙන් සම්පූර්ණයෙන් පිටතදී හෝ වේවා, මට - එය උසස් අන්දමින් ඉටු කළ හැකි කවර තරාතිරමක හෝ සිට මම මගේ යුතුකම් නිසි ලෙස ඉටු කරිමි’යි යනුවෙන් එ.ජා.පක්ෂයෙන් ඉල්ලා අස්වෙමින් ප්‍රකාශ කළ දිවංගත බණ්ඩාරනායකතුමා, තම ‘චින්තනය’ යටතේ ජාතියේ ආර්ථික, සමාජික, දේශපාලනික, සංස්කෘතික, පුනර්ජීවයක් උදෙසා ජනතාව ඒකරාශි කිරීමට උනන්දු විය.1956 වනවිට අප රටේ ජනතාවගේ දුක්ඛිත තත්ත්වයත් පොදු ජනතාවගේ ආගම, භාෂාව, අධ්‍යාපනය, සංස්කෘතිය හා ආර්ථිකය අධිරාජ්‍යවාදී හා ධනවාදී දේශපාලන ආර්ථික ආයතනයන්ගේ පෑගීමට හසුව වඩ වඩාත් පරිහානියට යමින් තිබෙන බවත් මනාව අවබෝධයට ගත් බණ්ඩාරනායක මැතිතුමා, රටත්, ජාතියත්, භාෂාවත්, ආගමත් පරිහානියෙන් මුදා ගැනීම සඳහා ජනතා අපේක්ෂාව අනුව ජනතාවට නියම නායකත්වය ලබාදීමට උත්සුක වූයේ ය.ඒ අනුව කිසිවකු නොසිතූ අයුරින් මෙරට ඉතිහාසයේ කිසිදිනක සිදු නොවූ ජන යුගයක ජයග්‍රහණය 1956 දී සිදුවිය.ශ්‍රී ලංකා ඉතිහාසයේ රන් අකුරින් ලියවෙන 1956 ජයග්‍රහණය ලේ සෙලවීමකින් තොර සිදුවූ ශ්‍රේෂ්ඨතම විප්ලවයයි.යටත් විජිතවාදීන්ගේ අතකොළු බවට පත්ව සිටි එ.ජා.ප.යේ පාලක කල්ලිය අතු ගෑවී සේදී දියවී ගොස්, පොදු ජනහඬ පෙරමුණට පැමිණියේ 1956 බිහි වුණුු ජනරජය හේතුකොට ගෙන ය. ඒ අනුව මෙරට සමාජ ක්‍රමය, ආර්ථිකය හා සංස්කෘතිය නව මාවතක ගමන් කරන්ට විය.සාමාන්‍ය ජනතා යුගයක් උදාවිය. සිංහල රාජ්‍ය බස විය. වත්මන් ජාතික ප්‍රබෝධයේ උල්පත වූයේ 1956 ජනතා ජයග්‍රහණයයි. එයට මඟ පාදාදුන් නවෝදයේ නියමුවා බණ්ඩාරනායක ශ්‍රීමතාණන්ය.එතුමා එදා සිංහල භාෂාවට රාජ්‍ය භාෂා තත්ත්වය ලබා දුන්නේ අනිකුත් කිසිදු භාෂාවකට හෝ ජාතියකට අකටයුත්තක්, අසාධාරණයක් කිරීමේ අරමුණින් නොව, සිංහල භාෂාවට සුදුසු තැන ලබාදීම සඳහාය. එමෙන්ම දෙමළ ජනතාවද අමතක නොකළ එතුමා, වසර ගණනක් එකට ජීවත් වූ සිංහල, දෙමළ හා මුස්ලිම් ජාතීන් සැමදා එකමුතුව ජීවත් විය යුතු යැයි ප්‍රාර්ථනා කළේය.ශ්‍රී ලංකාව එක් ධජයක් යට එක් රටක් වශයෙන් පැවතිය යුතු බව අවධාරණය කළ එතුමා දෙමළ ජාතිකයන්ට සිංහලයන් තමන්ගේ සහෝදර ජාතියක් ලෙස සැලකීමේ වටිනාකම පෙන්වා දුන්නේය.දෙමළ ජාතීන්ගේ සාධාරණ අයිතිවාසිකම් තහවුරු කර දෙමළ භාෂාවට නියම තැන දීමේ අරමුණින් එතුමා එදා බණ්ඩාරනායක-චෙල්වනායගම් ගිවිසුම අත්සන් කළේය. එහෙත් ඒ අවස්ථාවේදී දේශපාලනඥයන් පිරිසක් පා ගමනින් මහනුවරට ගොස් ඒ වැඩපිළිවෙළ අසාර්ථක කරන ලදී.තවද තම පක්ෂය තුළින් හා පිටතිනුත් කොතෙකුත් තර්ජන ගර්ජන ආ නමුත් ඒවා මැඩගෙන එකම ශ්‍රී ලාංකේය ජනතාවක් යන තේමාව බල ගැන්වීමට එතුමා කටයුතු කළේ ය. රැවටිලි හා වංචාකාර ප්‍රජාතන්ත්‍රවාදය වෙනුවට සැබෑ ‘ප්‍රජාතන්ත්‍රවාදය’ උපන්නා පමණකි.අධිරාජ්‍යවාදින්ගේ කඳවුරු බිඳ අධිරාජ්‍යවාදි ගැත්තන්ගේ ධන ගුහා ජනසතුකොට මෙන්න ඔබේ අයිතිවාසිකම්,මේ ඔස්සේ ඉදිරියට යන්නැයි ගොවියන්ට, කම්කරුවන්ට, පොඩි මිනිසාට පාර පෙන්වා එතෙක් බැඳි පවුරු පදනම්වලින් මිදී, නව ප්‍රජාතන්ත්‍රවාදය සුරක්ෂිත කළා පමණි, වරප්‍රසාද ලත් පන්තිය සියලු යසඉසුරු තුරුළු කර ගැනීමේ ඊනියා ප්‍රජාතන්ත්‍රවාදයේ මර ලතෝනිවලින් වියරු කහ රෙදි කඩ අස්සෙන් අමෝරා ආ පිස්තෝලයෙන් පිට පිට තැබූ වෙඩි පහරවල් පපුවට වැදී ගැලූ ලේ මහපොළොව තෙත් කළ විට එදා ලක් අම්මා ද හැඬුවා ය.ඒ දුෂ්ඨයාගේ වෙඩි පහරින් එතුමා ඇද වැටුණත් ඔහු විවර කරදුන් ගමන් මඟ ඉදිරියට ගෙනයන්ට දිගුකොට දුන් ධජය බාරගත් නව නායකත්වයේ දෝංකාරය නායකත්වයේ සෙවණ තුළින් අපේ රට පිරිපුන් දේශයක් බවට ‍ෙකමෙන් කෙමෙන් පත් වන්නේ ය.එදා ඒ සම්භාවනීය නායකයා සදාලූ පදනමින් බිහිවුණු ජයග්‍රහණයේ ඓතිහාසික මඟ සළකුණු රන් අකුරින් ලියවී, අඳුරු අතීතය වසාගත් රැවටිල්ල, වංචාව තුරන්කර, සදා සැමරෙන අනාගත වකවානුවක් වර්තමානයට උරුම කර දෙමිනි.මේ හැම වකවානුවකම ඒකරාශිව බිහිවන ශ්‍රී ලංකා ප්‍රජාතන්ත්‍රවාදයේ ඉතිහාස කථාව එකට ඇමුණූ රන් දම්වැලේ පළමු පුරුක වනුයේ ජනතා ප්‍රගතියේ පිතෘවර ඇස්.ඩබ්ලිව්.ආර්.ඩී.බණ්ඩාරනායක නම් ජනතා පුත්‍රයා ය.එතුමාගේ අකල් මරණයෙන් හා ඒ බිහිසුණු, දුක්මුසු අවස්ථාවේ ඒ උත්තම පුරුෂයාගේ ඇතුළු හදවතින් නික්ම, රිදී දිවෙන් පිටවූ වචන කාටවත්ම කවදාකවත් අමතක නොවිය යුතු සමාජ විප්ලව මාලාවකි.අගමැති බණ්ඩාරනායක දිවංගත යුග පුරුෂයෙකි උත්තම ගුණ සමන්විත හඳුනා මුදිත පමුදිත කළ යොවුන් සිත මැතිඳුනි ඔබය හෙළ ජාතික සඳුන් කොතපීඩිත පංති දැනුවත් කොට අවුස්සලා කළු සුද්දන්ගෙ පරගැති බව දුරස් කළා අනාගතය සම්බන්ධව දිවැස් හෙළා මේ රට නවමු මඟකට ඔබ වෙනස් කළාජනසතු වියාපාරය පොදු ජනයාට කළ සෙත කියා නිම කළ හැකිවෙද? කාට යුතුකම විය යුතුය සේවය මිනිසාට පැවසූ වදන් වැල් නියමය හැමදාටවිස්රාමික වැටුප දීමෙන් කළ සේවේ අති උත්තමය එය නැහැ අමතක වූවේ පෙරදිග රිදී සීනුව හඬවන රාවේ අදටත් ගුවන් ගැබ ඒ - මේ අත පාවේපස් මහ බලය ගොනු කරගෙන හතර වට හරියට මින් පනස් හත් වසරකට යට කළ විප්ලවය සුළුපටු නැහැ හිතන කොට ඔබ දෙවියෙක්ය අප වැනි පොඩි මිනිසුනටසිංහල බසට හා සිංහල කවියන්ට කළ සැලකිල්ල බැහැ අමතක කරලන්ට අගමැති බණ්ඩාරනායක නොහිටින්ට ඉහළට යන්න බැහැ නැති බැරි මිනිසුන්ට .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=f1309262</link>
    <topic>නාට්‍ය ගී ප්‍රසංගයතාත්තා වෙනුවෙන්මයි</topic>
    <author>සටහන සමදරා ජයසිංහ</author>
    <content>මහාචාර්ය එදිරිවීර සරත්චන්ද්‍රයන්ගේ සියවන ජන්ම දිනය වෙනුවෙන් සංවිධානය කරන නාට්‍ය ගී ප්‍රසංගය අැෙමරිකාෙව් ෙලාස් අැන්ජලීස් නුවරදී ෙනාවැම්බර් 08 වැනිදා පැවැත්ෙව්.කුසලතාපූර්ණ සම්මානනීය රංගන ශිල්පිනියක් වූ ඇය සුනේත්‍රා සරච්චන්ද්‍ර. විශිෂ්ට කලා පරපුරකින් පැවත එන ප්‍රධාන පුරුකකි. ඇය එදා විරාගය සිනමාපටයේ මේනකාගේ චරිතයෙන් සරසවි සම්මානයට හිමිකම් කීවා සේම පුංචි තිරයේදී නිරූපණය කරන ලද විවිධ චරිත හරහා අදටද රසිකයන්ගේ මතකයේ රැෙඳන්නට තරම් භාග්‍යවන්ත විය.මවුබිමෙන් ඈත්වී සිටියත් කලාවෙන් ඈත්වී නැති සුනේත්‍රා සිය පියාණන්වූ මහාචාර්ය එදිරිවීර සරත්චන්ද්‍රයන්ගේ සියවන ජන්ම දිනය වෙනුවෙන් පැරැණි නාට්‍ය ගීත ප්‍රසංගයක් පැවැත්වීමට සූදානම් වෙයි. අද රසමංජරිය සමඟ එක්වන ඇය ඒ පිළිබඳ තොරතුරු හෙළි කළේ අමතක නොවන සොඳුරු මතකයන් රැසක්ද එයට එක් කරමින්ය.මවුබිමෙන් වෙන්වී ගතකරන දිවියේ අලුත් තොරතුරු බිඳක් පළමුව හෙළි කරමුද?මම වසර කිහිපයක සිට ජීවත්වන්නේ ඇමෙරිකාවේ කැලිෆෝනියා ප්‍රාන්තයේ. සංගීත ගුරුවරියක් ලෙස මෙහි පාසලක සේවය කරනවා. ඒ අතරම කලා කටයුතු වලටත් ඉඩ ලැබෙන විදිහට දායක වෙනවා. සැමියාත්, පුතාත් සමඟින් ඉතා ප්‍රීතිමත් දිවියක් ගත කරනවා.මවුබිමෙන් ඈත් වුවත් ඔබ කලාවෙන් ඇත් වී නැතිබව පැවසුවා. කොහොමද ඒ සඳහා දායකත්වය ලබා දෙන්නේ.?ශ්‍රී ලංකාවෙන් එන්න කලින් වසර ගණනාවක් මම වේදිකාවත්, ටෙලිිනාට්‍යයේත්, සිනමා නිර්මාණවලටත් දායක වුණා. සංඛ්‍යාත්මකව ගත් විට ඉතා අඩු ගණනක් වුවත් මම රඟපෑ හැම චරිතයක්ම ප්‍රේක්ෂකයන් අතරට ගියා. දූ දරුවෝ හි කුසුමලතා එවැනි චරිතයක්. ඒ කාලේ ඇතැම් අය මට ආමන්ත්‍රණය කළේත් මිසිස් ඩයස් නැත්නම් කුසුමලතා කියලා. අදටත් මගේ රසිකයන්ට මා පිළිබඳ මතකය එලෙසම ඇති බව මට විශ්වාසයි.ඒ සතුට ලෝකේ කොහේ සිටියත් මගේ හදවත තුළ තිබෙනවා. මගේ රටෙන් ඈත් වුණත් කලාවෙන් ඈත් වී ඉන්න නම් අපහසුයි. ඒ නිසාම විවිධ කලා කටයුතු වලට දායක වුණා. සෙනෙහෙබර ඩොලී වේදිකා නාට්‍යය හලෝ ඩොලී මෙහිදි ප්‍රදර්ශනය කළා.ඒවගේම මගේ පියාගේ නාට්‍ය වන රත්තරං සහ ප්‍රස්තාව මෙහෙ නළු නිළියන් යොදා ගනිමින් රඟදැක්වූවා. ඉදිරියටත් කලා නිර්මාණයන් සඳහා එක්වෙනවා. මේ හැම දේම අතරේ තාත්තාගේ නාමය සිහිපත් කිරීමක් ලෙස පැරැණි වේදිකා නාට්‍ය ගීත ඇතුළත් කරමින් නාට්‍ය ගී ප්‍රසංගයක් නොවැම්බර් 8 වැනිදා පවත්වන්න සූදානමින් ඉන්නේ. මෙය පවත්වන්නේ ඇමෙරිකාවේ කැලිෆෝනියාවේ ලොස්ඇන්ජලීස්. තාත්තා වෙනුවෙන් මට කළහැකි හොඳම උපහාරය මෙය වේවි.තාත්තා පිළිබඳ මතකය අවදි කළහොත්?මගේ ජීවිතයේ ශක්තිමත් අඩිතාලම දමා දුන්නේ මගේ පියා. එතුමා මෙරට විශිෂ්ට කලා කරුවෙකු වුණා වගේම සරච්චන්ද්‍ර පරපුරට හොඳ අත්වැලක් වුණා.එතුමා නොමැති වුනත් එතුමාගෙ නාමය ජීවමානයි. තාත්තාගේ මනමේ නාට්‍යය නිර්මාණය කරන විට මට වයස අවුරුදු 7යි’ එදා තාත්තා චාල්ස් සිල්වා ගුරුණ්නාන්සේ සමඟ නාට්‍ය ගැන සාකච්ඡා කරන විට මමත්, අක්කා නන්දිතා සරච්චන්ද්‍රත් හරි ආසාවෙන් අහගෙන හිටියා.අපේ පවුල තුළින්ම කලාව අපිට දායාද කොට ලැබුණ දෙයක්. මගේ අම්මාත් දක්ෂ නාට්‍යවේදිනියක්. ඇය අයිලින් සරච්චන්ද්‍ර. තාත්තා කලාව තිළිණ කළා වගේ ම ගැහැණියක් ලෙස ශක්තිමත්ව නැඟී සිටින්න කියලා දුන්නේ මගේ මවයි. තාත්තාගේ හැම නිර්මාණයකටම රංගනයෙන් දායක වන්න මට හැකිවුණා. මගේ ප්‍රථම රංගනය වුණෙත් තාත්තාගේ කපුවා කපෝති නාට්‍යය. එතකොට මට වයස අවුරුදු 10 යි. එදා ඇරඹි ඒ ගමන බොහෝ දේවල් මට ඉගැන්වූවා. තාත්තාගේ සිංහබාහු නාට්‍ය හා එහි අන්තර්ගතයට මම ඉතාමත් කැමැතියි. ආදරෙයි. දියණියක් ගැන පියෙකුගේ ඇති ආදරය හරි අපූරුවට එහි කියවැනෙවා. පසුව අම්මා කළ බිලිපූජා, හා කදා වළලු නාට්‍යවලත් රඟපෑවා.ඉතා නිහඩ කලා ශිල්පිණියක් වුණත් ඔබ මෙරට රසිකයන්ට අමතක නොවන රංගන මතකයක් ඉතිරි කළ අයෙක්. ඒගැන යමක් කතා කරමුද?මගේ කලා ජීවිතයේ සුවිශේෂි අවස්ථා කිහිපයක්ම තිබුණා. වේදිකාවෙන් ආරම්භ කරලා, පුංචිතිරය හරහා 1984 දී තිස්ස අබේසේකරයන්ගේ විරාගය චිත්‍රපටයෙන් සිනමාවට ප්‍රවිශ්ට වුණා. පළමු සිනමා රංගනයෙන්ම හොඳම සහය නිළිය ලෙස සරසවි සම්මානය ලබා ගැනීමට හැකිවුණා.හොඳම නිළිය ලෙස රාජ්‍ය නාට්‍ය උළෙලේ සම්මාන ලබා ගත්තා. මේ හැමදෙයකටම වඩා ජනතා සම්මානය දිනා ගැනීමට හැකිවීම මගේ පෙර පිනක් ලෙසයි සලකන්නේ. ලේලි ටෙලි නාට්‍ය හරහා පුංචි තිරයට ආ මම බුමුතුරුණු, සදළුතලය, දූ දරුවෝ හරහාත් අයෝමා, පාලමයට, කැඩපතක ඡායා, අනුපමා, පළඟැටියෝ, පාරදිගේ චිත්‍රපට හරහාත් රසිකයන් අතරට ගියා. අදටත් මාව දැක්කාම දූදරුවෝ හි කුසුමලතා මතක් වන බව බොහෝ අය මට කියා තිබෙනවා.ඔබේ කලා දිවිය රංගනයට පමණක් සීමා වුනේ නැහැ නේද?නැහැ රංගනය පිළිබඳව වගේම සංගීතයත් මම හැදෑරුවා. විෙශ්ෂයෙන්ම බටහිර සංගීතය පිළිබඳ විදෙස් අධ්‍යාපනය පවා මා ලැබුවා. බැසිල් මිහිරිපැන්න යටතේ අවුරුදු 6ක් නර්තනය ප්‍රගුණ කළා. එදා අසාත මන්තරේ නාට්‍යයේ සංගීත නිර්මාණය කළේ මමයි. වසන්තයේ දවසක් චිත්‍රපටයේ අමරදේව සූරීන් සමඟ යුග ගීයක් ගායන කළා. සංගීත හා නට්‍ය ආචාර්යවරියක් ලෙස ලංකාවේ පාසල්වල සේවය කළා.වර්තමානයේ ශ්‍රී ලංකාවේ කලා ක්ෂේත්‍රය පිළිබඳ ඔබේ අදහස කුමක්ද?අද වනවිට සිනමාවේ ඇති පිබිදීම ගැන නම් සතුටක් තිබෙනවා. එදා චිත්‍රපටියක් කරල එය ප්‍රදර්ශනය කරන්න අපි මොන තරම් කැපකිරීමක් කළාද යන්න පිළිබඳ අමතක නොවන අත්දැකීම් තිබෙනවා. එදා දැඩි කළකිරීමට පවා පත් වුණ අවස්ථා තිබුණා.කාලයක් සිනමාව පිරිහීමට ලක්වුණත් නැවත පුනර්ජීවය ලබා තිබීම ගැන නම් ඇත්තටම සතුටු වෙනවා. නමුත් ටෙලි නාට්‍ය තුළ නම් ඒ තරම් ගුණාත්මක බවක් මා දකින්නේ නැහැ. එදා අපිව චරිත හරහා ප්‍රේක්ෂකයෝ හැඳින ගත්තත් අද නළුනිළියන්ව එහෙම මතකේ රැෙඳනවා අඩුයි. එයට හේතුව සීමාවක් නැතිව ටෙලි නාට්‍ය බිහිවීමයි. ඇතැම් ටෙලි නාට්‍ය වල නිසි ප්‍රමිතියක් නැති බව තමයි පෙනෙන්නේ. කෙසේ නමුත් පූජනීය වූ කලාවට මම තවමත් ආදරෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=f1309263</link>
    <topic>“තිස් වසරක රූපවාහිනී පන්හිඳ” ප්‍රසාද ප්‍රණාම උළෙල</topic>
    <author/>
    <content>දේශීය ටෙලි නාට්‍ය කලාව තෙවන දශකය සම්පූර්ණ කිරීමත්, ප්‍රවීණ කලා ශිල්පී සෝමවීර සේනානායකයන්ගේ රූපවාහිනී තිර රචනා කලාවට තිස් වසරක් සපිරීමත්, “තිර රචනයක් ලියමු” ග්‍රන්ථය නිකුත්වීමත් මූලික කර ගනිමින් සහෘද සංහිඳ කලා විමංසා එකමුතුව සංවිධානය කරන ‘තිස් වසරක රූපවාහිනී පන්හිඳ’ ප්‍රසාද ප්‍රණාම උළෙල ඔක්තෝම්බර් 10 වැනිදා ප. ව. 3.00ට කොළඹ 07, මහවැලි කේන්ද්‍ර ශ්‍රවණාගාරයේදී සංස්කෘතික හා කලා කටයුතු පිළිබඳ අමාත්‍ය ටී. බී. ඒකනායක මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>26</day>
    </date>
    <link>http://www.dinamina.lk/2013/09/26/_art.asp?fn=f1309264</link>
    <topic>“සඳලි පුංචි දුව අද ජීවත්වෙන්නේකුස්වල හාමුදුරුවෝ නිසා...”</topic>
    <author>උප නන්ද නන්දිමිත්‍ර</author>
    <content>අතීතයට වඩා වර්තමානය, කාලය, පරිසරය යනාදී සෑම අතින්ම වෙනස් වී තිබේ. සාපේක්ෂ වශයෙන් මේ වෙනස්වීමේ හොඳ නරක දෙකම ඇති නමුත් මිනිසුන්ගේ ජීවන රටාව දෙස බැලුවහොත් අපට පෙනෙන්නේ අතීතයට වඩා වර්තමානයේ මිනිසුන්ගේ ජීවන රටාව සංකීර්ණ වී ඇති බවය.මේ සංකීර්ණ බවත් සමඟ මිනිසුන්ගේ චර්යා රටාවන්, ආහාර රටාවන් වෙනස් ස්වරූපයක් ගෙන ඇති අතර එය පුද්ගලයන්ගේ ශරීර සෞඛ්‍යයටද බෙහෙවින් බලපා ඇති බව පරීක්ෂණවලින් තහවුරු වී තිබේ. විශේෂයෙන් අද වනවිට පිළිකාව, දියවැඩියාව, රුධිර පීඩනය, කොලෙස්ටරෝල් ආදී රෝගබාධ වැළඳීමේ ප්‍රවණතාව අතීතයට සාපේක්ෂ්ව වැඩි වී තිබේ.වැඩිහිටියන් පමණක් නොව අදවනවිට දරුවන්ද මේ රෝගාබාධයන්ට ගොදුරු වෙමින් සිටී. විශේෂයෙන් පිළිකා රෝගයෙන් පීඩා විඳින දරුවන් අපේ රටෙත් කොතෙකුත් සිටී. ජීවිතේ සුන්දරම ළමා කාලයේදී මේ රෝගයට ගොදුරුවන දරුවන් අතුරින් බොහොමයක් දෙනා ළමා අවදියේදීම ජීවිතයෙන් සමුගන්නේ තම දෙමාපියන් හා ඥාතීන් කම්පාවට පත් කරමිනි.බටහිර වෛද්‍ය විද්‍යාව කොතරම් දියුණු වුවද තවමත් ඇතැම් රෝගාබාධ නිට්ටාවටම සුවකිරීම සඳහා බටහිර වෛද්‍ය ක්‍රමයේ ප්‍රතිකාර නැත. ඇතැම් දෙනා පිළිගැනීමට මැලිවෙතත් බටහිර වෛද්‍ය ක්‍රමයෙන් පවා සුව කළ නොහැකි රෝග දේශීය වෛද්‍ය ක්‍රමයෙන් සුවකර තිබීම විශ්මය ජනකය.තවමත් අපේ රටේ දේශීය වෛද්‍ය ක්‍රමයට වඩා ප්‍රමුඛත්වයක් ලබා දෙන්නේ බටහිර වෛද්‍ය විද්‍යාවටයි. පාරම්පරිකව පැවත ආ අපේ ආදි මුතුන් මිත්තන්ගෙන් අපිට උරුම වූ දේශීය වෛද්‍ය ක්‍රමය පිළිබඳ තිබෙන නොදැනුවත්කම හා එහි වටිනාකම හරිහැටි අවබෝධ නොවීම නිසා දේශීය ආයුර්වේද ඖෂධ ලබාගැනීමට ඇතැම් දෙනා මැලි වෙති. එසේම සාමාන්‍ය මතය වන්නේ දේශීය ඖෂධ පාවිච්චිය අපහසු බව හා එයින් රෝග සුව වීමට දීර්ඝ කාලයක් ගතවන බවය.කාලය කෙසේ වෙතත් යම් රෝගයක් අතුරු ආබාධ කිසිවකින් තොරව නිට්ටාවට සුවකර ගත හැකිනම් ඉතින් තවත් තර්ක විතර්ක කර ඵලක් තිබේද? පහසුව ලේසිය පිළිබඳ සිතා බටහිර වෛද්‍ය ප්‍රතිකාරයන්ට යොමුවුවද ඇතැම් දෙනා පසුකාලීනව ඒ පිළිබඳ කම්පා වෙති.පිළිකාව යනු වර්තමානයේ බහුලව වැළ‍ෙඳන රෝගයක් බවට පත්ව තිබේ. විශේෂයෙන් රුධිර පිළිකා එසේත් නැතිනම් ලියුකේමියා රෝගයට වර්තමානයේ වැඩි වශයෙන් දරුවන් ගොදුරු වීමේ ප්‍රවණතාවක් තිබේ.බොරැල්ල ජනප්‍රිය බාලිකා විදුහලක හත්වෙනි ශ්‍රේණියේ ඉගෙනුම ලබන සඳලි ශනිල්කා පුංචි දැරිය පදිංචි වෙලා සිටියේ රාගම. අම්මා තාත්තාගේ පුංචි සුරතලිය වූ සඳලි හරිම සුරතල් දඟකාර දැරියකි. ළමා වියේ සුන්දරත්වය අත්විඳිමින් ඉතාමත් කෙළිදෙලෙන් කාලය ගත කළ සඳලි දවසක් දකුණු අතේ ඇඟිලි රිදෙන බව සිය මවට කීවාය.ඒ අනුව ඇගේ මව ඇයව රාගම රෝහලට ගෙනගිය අතර එහිදී වෛද්‍යවරු ප්‍රකාශ කළේ දරුවාගේ දඟකාරකම් නිසා අතේ සිදුවූ ඇදීමක් හේතුවෙන් ඇඟිලි රිදෙන්නට ඇති බවයි. වෛද්‍යවරුන් පැවසූ දෙය නිවරැදියැයි සිතා යළි නිවසට පැමිණි සඳලිගේ මව සුපුරුදු පරිදි සිය දියණිය පාසලට පිටත් කර හැරියාය.ඉගෙනීමට ඉතාමත් දක්ෂ සඳලි පාසලේදී අධ්‍යාපන කටයුතු මැනවින් සිදුකළ නමුත් සඳලිගේ අතේ වේදනාවේ අඩුවක් නොවූ බැවින් ඇයගේ අධ්‍යාපන කටයුතුද අඩාල විය. අතේ හටගත් වේදනාව ක්‍රමයෙන් කකුලටද පැතිරී කකුලත් රිදුම්දෙන්නට වූයේ ය. මේ වේදනාවේ අවසාන ප්‍රතිඵලය ලෙස සඳලිට ඇවිදගන්නට ද අපහසු විමය.මෙතෙක් කල් ඉතාමත් දඟකාර ලෙස දෙමාපියන්ගේ ආදරය, සෙනෙහස මැද ජීවත් වූ සඳලිට හදිස්සියේම ඇති වූ මේ රෝග තත්ත්වය දෙමාපියන්ට ඉවසා දරා ගැනීමට නොහැකි විය. ඒ අනුව ඔවුහු සඳලිව ප්‍රදේශයේ සිටි විශේෂඥ වෛද්‍යවරයකු වෙත යොමුකළ අතර එම වෛද්‍යවරයා නිගමනය කළේ සඳලිට වැළඳී ඇත්තේ ආතරයිටීස් රෝගය බවයි.වැඩිදුර ප්‍රතිකාර සඳහා සඳලිව රාගම මූලික රෝහලට ඇතුළත් කෙරුණු අතර එහිදී සිදු කළ පරීක්ෂණවලින් ඇගේ රුධිරයේ යම් වෙනසක් ඇති බව පවසා ඇයව මහරගම පිළිකා රෝහලට මාරු කළේ ය.කුඩා කල පටන් ඉතාමත් නිරෝගීව ජීවත් වූ සඳලි දියණියට එකවරම හටගත් රෝගය කුමක්දැයි දෙමව්පියෝ පුදුම වූහ. වෛද්‍යවරුන්ගේ නිගමනය වූයේ ඇයට වැළඳී ඇත්තේ රුධිර පිළිකාවක් බවයි.“සඳලි රෝහල් ගත කරද්දී සඳලිගේ තාත්තා හිටියේ විදේශගත වෙළා. නමුත් ඔහු පැය 24ක් තුළ ශ්‍රී ලංකාවට ආවා. අපේ දුවට සිදුවුණ දේ ඔහුටත් අදහා ගන්න බැරි වුණා. පළමු ප්‍රතිකාර සඳහා අපේ දුවව දවස් 34ක් මහරගම නතර කළා. ඊට පස්සේ හැම සතියකම ඇයව සායනවලටත් එක්කගෙන ගියා. ඊට පස්සේ වැඩිදුර ප්‍රතිකාර සඳහා අපි දුවව ඉන්දියාවටත් ගෙන ගියා. එහේ මාස 5ක් ප්‍රතිකාර කළා. ඒ ප්‍රතිකාර කරද්දී දුවට නිතරම ඔළුව කැක්කුම, වමනය හැදුණා.දෙවන ප්‍රතිකාර ක්‍රමයේදී සඳලි රතුපාටට වමනය කළා. ඒ කාලේ ඇය හොඳටම කෙට්ටු වුණා. දිනෙන් දින දුව හොඳටම දුර්වල වුණා. ඇයට මේ සිදුවෙන දේ අපිට දරා ගන්න බැරි වුණා. අපි ඒ දවස්වල අපේ මුළු කාලයම වැය කළේ සඳලිව සුවපත් කරගන්න.”සඳලිගේ අම්මා අතීතය සිහිපත් කළේ ඒ අයුරිනි. සඳලිට ගොඩාක් ආදරය කළ සඳලිගේ තාත්තාත් ඇය සුවපත් කරගන්නට බොහෝ කැපකිරීම් කළේ ය. ප්‍රතිකාර කරද්දී සඳලිගේ ස්වරූපය සම්පූර්ණයෙන්ම පාහේ වෙනස් විය. සඳලිගේ තාත්තා ඒ ගැන කීවේ මේ අයුරින්.“බෙහෙත් කෝස් පටන් ගත්තහම දුවගේ කොණ්ඩය ඔක්කොම ගැලවිලා ගියා. ඒ වගේම ඇය අඳුරගන්න බැරි තරම් විරූපී වුණා. ඇයට කන්න බැරුව ගියා. ඒ නිසා ඇය හොඳටම කෙට්ටු වුණා. ඒ ප්‍රතිකාරවලින් සඳලි තව තවත් දුර්වල වෙනවා හැර ඇයට සුවයක් නොලැබෙන බව අපිට තේරුම් ගියා.පිළිකාවලට ප්‍රතිකාර කරන කුස්වල වෙද හාමුදුරුවෝ පිළිබඳ අපිට දැනගන්න ලැබුණේ ඒ කාලයේදියි. සඳලිව කෙසේ හෝ සුවපත් කරගන්න ඕන නිසා අපි සඳලිව කුස්වල වෙද හාමුදුරුවන් ළඟට අරගෙන ගියා. හාමුදුරුවෝ සඳලිගේ වෛද්‍ය වාර්තා සියල්ලම පරීක්ෂා කරලා ආයෙත් මහරගම යනවද උන්වහන්සේගෙන් ප්‍රතිකාර කරනවද කියලා තීරණය කරන්න කිව්වා. කුස්වල හාමුදුරුවෝ පිළිබඳ විශ්වාසය තියලා අපි උන්වහන්සේගෙන් සඳලිට ප්‍රතිකාර ගන්න තීරණය කළා.ආයුර්වේද ප්‍රතිකාර පටන් අරන් සතියක්, දෙකක් යද්දී සඳලිට තරමක් සුව වුණා. මේ ප්‍රතිකාර ලබාදෙන අතරම සඳලිව පාසල් යවන්න කියලා හාමුදුරුවෝ අපිට කිව්වා. ඔළුවේ ගාන්න දුන්නු තෙල් එක නිසා නැවත ඇයගේ කොණ්ඩය දිගට වැවුණා.මේ ආකාරයට වසර එකහමාරක් විතර අපි කුස්වල හාමුදුරුවන්ගෙන් දුවට බෙහෙත් ගත්තා. දැන් ඇයට ගොඩාක් සුවයි. දැන් දුව ඉතාම නිරෝගීව ඉන්නවා. මම හිතන්නේ කුස්වල හාමුදුරුවෝ කියන්නේ අපේ රටේ පිනට පහළ වූ දෙවි කෙනෙක්. අද අපේ දුව නිරෝගීව ඉන්නේ උන්වහන්සේට පින්සිද්ධ වෙන්නයි.දෙමාපියන්ට දරුවන් තරම් වටිනා සම්පතක් තවත් නැත. සඳලිගේ දෙමාපියන්ටත් සඳලිව ඒ තරම් වටින්නේය. ඔවුන් සිය කාලය, ශ්‍රමය කැප කරමින් කෙසේ හෝ සඳලිව සුවපත් කරගන්නට වෙර දැරුවේ ඒ නිසාය. අද සඳලි ඉතාමත් නිරෝගීව තම අධ්‍යාපන කටයුතු කරමින් සිටී.කුස්වල වෙද හාමුදුරුවන් හමු නොවන්නට මේ පුංචි දැරියගේ ඉරණම මීට වඩා වෙනස් වන්නට තිබුණි. කුස්වල හාමුදුරුවන් හමු වූ අවස්ථාවේ සඳලිගේ දෙමාපියන් දෙවරක් නොසිතා නිවැරැදිව තීරණයක් ගත් නිසා සඳලිට තවදුරටත් නිරෝගීව ජීවත්වන්නට වාසනාව ලැබුණාය. සඳලි දැන් සුපුරුදු පරිදි පාසල් යයි. ඇගේ දෙමාපියන්ගේ ආදරය, සෙනෙහසට මැදිව අද ඇය නැවත ජීවිතය විඳින්නීය. ඇයට නිරෝගී සම්පත උදා වූයේ දේශීය හෙළ වෙදකම නිසාය.සඳලිට අත්විඳින්නට සිදු වූ එවැනිම අමිහිරි අත්දැකීම්වලින් පීඩා විඳින පුංචි දරුවන් අපේ රටේ තවත් සිටී. ඒ වගේම ඔවුන්ගේ දෙමාපියන්ද සඳලිගේ දෙමාපියන් මෙන්ම දිව රෑ නොබලා දුක් වනු ඇත. ඔවුන් මේ කතාව කියවා කුස්වල හාමුදුරුවන් ළඟට තම දරුවාවත් රැගෙන ගොස් දේශීය වෙදකමේ මහිමයෙන් ඒ දරුවනුත් සුවපත් කරගනු ඇතැයි අපි අපේක්ෂා කරමු.කුස්වල වෙද හාමුදුරුවන්ගෙන් ප්‍රතිකාර ලබා මෙවැනි දරුණු රෝගාබාධවලින් දරුවන් සුවපත් වෙද්දී දේශීය හෙළ වෙදකමේ මහිමය පිළිබඳ තවත් කිව යුතුනැත. සැමට නිදුක් නිරෝගී ජීවිතයක් උදාකර දීමට කුස්වල වෙදහාමුදුරුවෝ අප්‍රමාණ වෙහෙසක් දරති. උන්වහන්සේ දේශීය වෛද්‍ය විද්‍යාවේ උන්නතිය වෙනුවෙන් කැපවී ක්‍රියා කරන අතර උන්වහන්සේගෙන් ප්‍රතිකාර ලබා සුවපත්වූ රෝගීන්ද දහස් ගණනක් දැන් මෙරට සිටී.බටහිර වෛද්‍යවරුන් පවා විශ්මයට පත් කරමින් දේශීය හෙළ වෙදකමේ මහිමයෙන් රෝගීන් සුවපත් කරන කුස්වල වෙද හාමුදුරුවන්ගේ නාමය දැන් මේ ලක් දෙරණින් එපිටත් විහිදෙමින් පවතී. මේ දේශීය හෙළ වෙදකම තවදුරටත් ජනතාව අතරට ගෙනයාමටත්, මේ හෙළ වෙදකම උපයෝගී කරගෙන ජීවිතය යදිමින් සිටින දහසකුත් රෝගීන්ට නිරෝගී සුවය ළඟා කර දෙන්නටත් කුස්වල හාමුදුරුවෝ දිවා රෑ නොබලා වෙහෙස මහන්සි වෙති. උන්වහන්සේ සර්වාංග වෙදකමටත් උපන් හපනෙකි.දේශීය වෙදකමේ ආශ්චර්යය මුළු ලොවටම ප්‍රදර්ශනය කරන උන්වහන්සේගේ මීළඟ පරමාර්ථය වන්නේ බටහිර වෛද්‍ය ක්‍රමය මෙන්ම මේ දේශීය වෙදකම ද ජනතාවට වඩාත් සමීප කරවීමය.ඒ සඳහා උන්වහන්සේ රාජ්‍ය අංශයේ මෙන්ම පෞද්ගලික අංශයේද, වෛද්‍යවරුන්, ආචාර්ය මහාචාර්යවරුන් ආදී බුද්ධිමතුන් සියල්ලන්ට ඒකරාශී වන මෙන් ඉල්ලා සිටී. මේ දේශීය වෙදකම ව්‍යාප්ත කිරීමට ඔවුන්ගේ මැදිහත් වීම ලැබෙන්නේ නම් තාක්ෂණය යොදාගෙන අවශ්‍ය උපකාරය ලබාදීමට කුස්වල හාමුදුරුවෝ සූදානමින් සිටිති.දරුණු රුධිර පිළිකාවකින් පීඩා විඳ දැන් හෙළ ඔසු මහිමයෙන් නිරෝගී සුවය අත්විඳි සඳලිට ලබා දුන් ප්‍රතිකාර පිළිබඳ කුස්වල හාමුදුරුවෝ ප්‍රකාශ කළේ මෙවැන්නක්.“දැනට ටික කාලෙකට පෙරාතුව සඳලි දියණියව මා ළඟට ගෙන එන විට ඇය ඉතාම දුර්වල තත්ත්වයේ හිටියේ. ඇයට තිබුණේ ලියුකේමියාව නැමැති රුධිර පිළිකාව. ඇයට අපේ රටේදී වගේම ඉන්දියාවෙදිත් ප්‍රතිකාර කරලා තිබුණා.නමුත් පසුකාලෙදි ඇගේ දෙමාපියන් හා බාරකරුවන් ‍ෙද්ශීය ඖෂධ ප්‍රතිකාර කරන්න කැමති වුණ නිසා මම ඇයට ප්‍රතිකාර කළා. මාස 4ක් 5ක් යද්දී ඇගේ රෝග තත්ත්වය වෙනස් වෙන්න පටන් ගන්නා ක්‍රමයෙන් ඇය සාමාන්‍ය ළමයෙක් බවට පත් වුණා.ලියුකේමියා රෝගයට ලබාදෙන එන්නත්, රේඩියෝ තෙරපි, කිමෝ තෙරපි ආදිය සමහර රෝගීන්ට ඔරොත්තු දුන්නත් ඇතැම් අයට ඒවා ඔරොත්තු දෙන්නේ නැහැ. සඳලිටත් එම ප්‍රතිකාර ඔරොත්තු දී තිබුණේ නැහැ.මා ළඟට ගෙන එද්දී ඇය හොඳටම කෘශ වෙලා හිටියා. නමුත් ඇයට දේශීය ඖෂධ ප්‍රතිකාරවලින් හුඟාක් හොඳ වුණා. අද ඇය ඉතාම නිරෝගී දරුවෙක්. මෙවැනි රෝග වලින් පීඩා විඳින තවත් දරුවන් බොහෝමයක් දැනටත් මගෙන් ප්‍රතිකාර ගන්නවා.මම හිතන්නේ අපේ දේශීය වෛද්‍ය ක්‍රමය පිළිබඳ අපේ රටේ උගත්, වියතුන් තවත් පර්යේෂණ සිදුකර නවීන තාක්ෂණයන් මුසු කර මේ වෛද්‍ය ක්‍රමය තව තවත් දියුණු කරනවා නම් ලියුකේමියාව වැනි පිළිකා රෝගවලින් මිය යන අපේ දරුවන් බේරාගන්න අපිට හැකි වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n130927_br1</link>
    <topic>බර්ටි ප්‍රේමලාල් දිසානායක අභාවප්‍රාප්තවෙයි</topic>
    <author/>
    <content>උතුරු මැද පළාත් සභාවේ හිටපු ප්‍රධාන අමාත්‍ය බර්ටි ප්‍රේමලාල් දිසානායක මහතා අභාවප්‍රාප්ත වී තිබේ. කලක සිට පැවැති අසනීපයක් හේතුවෙන් කොළඹ පෞද්ගලික රෝහලක ප්‍රතිකාර ලබමින් සිටියදී ඔහු අභාවප්‍රාප්ත වූ බව ආරංචි මාර්ග පවසයි.බර්ටි ප්‍රේමලාල් දිසානායක මහතා හිටපු පාර්ලිමේන්තු මන්ත්‍රීවරයෙකු ද වේ. 1954 ජූලි මස 15 වැනිදා උපත ලැබූ ඒ මහතා මිය යන විට වයස අවුරුදු 59කි. ඔහුගේ පුත් දුමින්ද දිසානායක මහතා අධ්‍යාපන සේවා ඇමති ලෙස කටයුතු කරයි.බර්ටි ප්‍රේමලාල් දිසානායක මහතා උතුරු මැද පළාත් සභාවේ ප්‍රධාන ඇමතිවරයා වශයෙන් දෙවතාවක් කටයුතු කිරීමට සමත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n1309271</link>
    <topic>ශ්‍රේෂ්ඨාධිකරණය තීන්දු කරයි</topic>
    <author>නෙල්කා මැදගෙදර</author>
    <content>රජයේ ඉඩම්වල පූර්ණ බලතල මධ්‍යම රජය සතු වන බවට ශ්‍රේෂ්ඨාධිකරණය ඊයේ (26) තීන්දු කළේය. එම ඉඩම් සම්බන්ධව කටයුතු කිරීමේ බලතල මධ්‍යම රජය විසින් ලබා දුනහොත් පමණක් ඒ සම්බන්ධව කටයුතු කිරීමේ සීමිත බලතල කිහිපයක් පමණක් පළාත් සභාව සතු වන බවට ද ශ්‍රේෂ්ඨාධිකරණය තීරණය ‍කෙළේය.ඒ යටතේ රජයේ ඉඩම් භුක්ති විඳීම, පරිපාලනය සහ මෙහෙයවීම මධ්‍යම රජයේ ප්‍රතිපත්ති සහ නීති රෙගුලාසිවලට යටත්ව සිදු කිරීමට පළාත් සභාවට හැකිවන බවට ශ්‍රේෂ්ඨාධිකරණය තීන්දු කෙළේය.නීතියට අනුකූලව පළාත් සභාවට එම සීමිත බලතල ක්‍රියාත්මක කිරීම සඳහා රජයේ ඉඩම් සම්බන්ධ බලතල පැවරුවද රජයේ ඉඩම් සම්බන්ධයෙන් කටයුතු කිරීමට ජනාධිපතිවරයාට ඇති බලතල කිසි සේත් අඩු නොවන බවද ශ්‍රේෂ්ඨාධිකරණය විසින් තීන්දු කර ඇත.පළාත් සභා ලැයිස්තුවට අයත් ඉඩම් සම්බන්ධ කටයුතු කිරීමේ සීමිතබලයක් පැවරුවද මධ්‍යම රජය සතු ස්වෛරී බලය එලෙසම ක්‍රියාත්මක වන අතර මහජනතාවගේ ස්වෛරී බලය මත ක්‍රියාත්මක වන උත්තරීතර පාර්ලිමේන්තුව විසින් ලබාදෙන සීමාසහිත බලයක් එහිදි ක්‍රියාවට නැංවිය හැකි බව ශ්‍රේෂ්ඨාධිකරණ තීන්දුවෙහි දැක්වේ.13 වන ආණ්ඩුක්‍රම ව්‍යවස්ථා සංශෝධනය ක්‍රියාත්මක විය යුත්තේ ඒකීය රටක් තුළ බවට ශ්‍රේෂ්ඨාධිකරණ විනිසුරු මාක් ප්‍රනාන්දු මහතා මීට පෙර දුන් නඩු තීන්දුවක්ද උපුටා දක්වමින් ශ්‍රේෂ්ඨාධිකරණය සඳහන් කර ඇත්තේ පළාත් සභාවලට අයත් සීමිත ඉඩම් ප්‍රමාණයට පමණක් අදාළව නියෝග දීමේ බලය පළාත්බද මහාධිකරණය සතුව ඇති බවය.රජයේ ඉඩමකින් පුද්ගලයකු ඉවත් කිරීම සම්බන්ධයෙන් ඉදිරිපත් වූ අභියාචන පෙත්සමක් විභාග කර තීන්දුව ප්‍රකාශ කරමින් මේ බව සඳහන් කළ ශ්‍රේෂ්ඨාධිකරණය රජයේ ඉඩම් සම්බන්ධ නඩු කටයුතු විමසා නියෝග දීමේ බලයක් පළාත්බද මහාධිකරණ වලට නොමැති බවට ද තීරණය කළේය.අගවිනිසුරු මොහාන් පීරිස්, කේ. ශ්‍රී පවන්, ඊවා වනසුන්දර යන ශ්‍රේෂ්ඨාධිකරණ විනිසුරු මඬුල්ල විසින් මෙම තීන්දුව ප්‍රකාශ කරන ලදී.රජයේ ඉඩම් සම්බන්ධ විමසීමේ අධිකරණ බලය පළාත්බද මහාධිකරණයට තිබෙන බවට ඉකුත් 2012 වසරේ අගෝස්තු මස 08 වැනිදා අභියාචනාධිකරණය විසින් දෙන ලද නියෝගය බල රහිත කරමින්ද එම අධිකරණ බලය පළාත්බද මහාධිකරණයට නොමැති බවට ප්‍රකාශ කරමින් මහනුවර පළාත්බද මහාධිකරණය 2000 වසරේ ඔක්තෝබර් මස 25 වැනිදා දුන් තීන්දුව තහවුරු කරමින්ද මෙම තීන්දුව ප්‍රකාශයට පත් කරන ලදී.එම කරුණු තහවුරු කළ නඩු තීන්දු විනිසුරු මඬුල්ලෙහි සාමාජිකයන් තිදෙනා විසින් වෙන් වෙන්ව ප්‍රකාශයට පත් කරන ලදී.රාගල, හල්ග්‍රන්ඔය, ස්ටැෆර්ඩ් වතු අධිකාරිවරයා සහ වැවිලි කර්මාන්ත අමාත්‍යාංශ උපදේශකවරයකු වන එස්.සී.කේ. ද අල්විස් විසින් මෙම අභියාචන පෙත්සම ශ්‍රේෂ්ඨාධිකරණයට ගොනු කර තිබුණි.එම වතුයායෙහි පදිංචිව සිටි සුලෙයිමුතු රාසු නමැත්තා ඉන් ඉවත් කිරීමට එරෙහිව නුවරඑළිය මහේස්ත්‍රාත් අධිකරණයට ගොනු කළ පෙත්සමක් මහනුවර පළාත්බද මහාධිකරණයට ගොනු කර තිබේ. එම මුල් නඩු විභාගයේදී මූලික වි‍රෝධතාවක් ඉදිරිපත් කරමින් එම වතු අධිකාරිවරයා සඳහන් කර ඇත්තේ රජයේ ඉඩම් සම්බන්ධ නියෝග දීමේ බලයක් පළාත්බද මහාධිකරණයට නොමැති බවය.එම විරෝධතාව පිළිගත් පළාත්බද මහාධිකරණය එම නඩුව විභාගයට ගැනීම ප්‍රතික්ෂේප කර තිබේ. ඊට විරුද්ධව සොලෙයිමුතු රාඝු නමැත්තා ගොනු කළ අභියාචන පෙත්සම විභාග කළ අභියාචනාධිකරණය එහි තීන්දුව 2012 අගෝස්තු මස 08 වැනිදා ප්‍රකාශයට පත් කරමින් ඉඩම් සම්බන්ධ නඩු විභාග කිරීමේ බලය පළාත්බද මහාධිකරණය සතු බව සඳහන් කළේය. ඒ අනුව එම නඩුව විභාග කරන ලෙස මහනුවර පළාත්බද මහාධිකරණයට නියෝග කරමින් අභියාචනාධිකරණය විසින් සර්ටියෝරාරි රිට් ආඥාවක් නිකුත් කරන ලදී.එම නඩු තීන්දුවට එරෙහිව මෙම පෙත්සම ශ්‍රේෂ්ඨාධිකරණය වෙත ඉදිරිපත් කර තිබිණි.මේ සම්බන්ධ සිය තීන්දුව ප්‍රකාශ කරමින් අගවිනිසුරු මොහාන් පීරිස් මහතා සඳහන් කර ඇත්තේ 13 වන සංශෝධනයෙහි 1.2 ව්‍යවස්ථාවෙහි රජයේ ඉඩම් විෂය සම්බන්ධයෙන් සඳහන් වන බවය. රජයේ ඉඩම් පළාත් සභා ලැයිස්තුවට අයත් වුවද ඒ සම්බන්ධ පූර්ණ බලය මධ්‍යම රජය සතු බව එම තීන්දුවෙහි සඳහන් වේ.මෙම අභියාචන පෙත්සම සම්බන්ධ නඩුවේදී අභියාචනාධිකරණය ඉඩම් අයිතිය සම්බන්ධයෙන් ශ්‍රේෂ්ඨාධිකරණයෙන් ප්‍රකාශිත SD 26 / 3 දරන විශේෂ නඩු තීන්දුව සහ වාසුදේව නානායක්කාර එදිරිව ජෝන් කීල්ස් නඩු තීන්දු සලකා බලා ඇතැයි අගවිනිසුරුවරයා ප්‍රකාශ කළ නඩු තීන්දුවෙහි සඳහන් වේ.අභියාචනාධිකරණය විසින් එම නඩු තීන්දුව ප්‍රකාශ කර ඇත්තේ මීට පෙර ප්‍රකාශිත නඩු තීන්දු කිහිපයක් මත බව ශ්‍රේෂ්ඨාධිකරණ තීන්දුවෙහි දැක්වේ.රජයේ ඉඩම් විෂය පිළිබඳව පළාත් සභා ලැයිස්තුවෙහි සඳහන් වේ. 13 වන සංශෝධනයෙහි 9 වන ව්‍යවස්ථාවෙහි 11 වන උප වගන්තිය අනුව එම විෂය සම්බන්ධව පැහැදිලි කර ඇත. ඒ සම්බන්ධ සීමිත බලතල පළාත් සභාවට පැවරෙන අතර රජයේ ඉඩම් සම්බන්ධ පූර්ණ බලය මධ්‍යම රජ‍ය සතුවන බවද එහි සඳහන් වේ.ඉඩම් සහ රජයේ ඉඩම් යන විෂයයන් දෙකෙහි ඇති වෙනස 13 වන ආණ්ඩුක්‍රම ව්‍යවස්ථා සංශෝධනයෙහි පැහැදිලිව දක්වා තිබේ. ඒ අනුව ඉඩම් සම්බන්ධ සීමිත බලතල ප්‍රමාණයක් පමණක් පළාත් සභාවට අයත් වේ. 13 වන සංශෝධනය අනුව රජයේ ඉඩම් පළාත් සභාවට පවරා නොසිටීමට පූර්ණ බලතල ද මධ්‍යම රජය සතු වන බව එම නඩු තීන්දුවෙහි දැක්වේ. එහි 33 (G) ව්‍යවස්ථාව මඟින් එම බලතල තවදුරටත් තහවුරු කර ඇතැයිද නඩු තීන්දුවෙහි දැක්වේ.13 වන ආණ්ඩුක්‍රම ව්‍යවස්ථාවෙහි 1.1, 1.2, 1.3 යන ව්‍යවස්ථා මඟින් ඉඩම් විෂය පිළිබඳ පැහැදිලි කර තිබේ. ඒ අනුව ඉඩම් මධ්‍යම රජයේ පාලනයට යටත්ව තිබියදී ඒවා භුක්ති විඳීම, පාලනය සහ මෙහෙයවීම යනාදි බලතල පළාත් සභාවට ලැබෙන බව 1.1 ව්‍යවස්ථාවේ දැක්වේ.එම බලතල ක්‍රියාත්මක කිරීම පළාත් සභාව විසින් කළ යුත්තේ ‍මධ්‍යම රජයේ සම්මත නීති රෙගුලාසිවලට අනුව බව 1.2 ව්‍යවස්ථාවේ දැක්වේ.එම රජයේ ඉඩම් යම් පුද්ගලයකුට හෝ සංවිධානයකට පැවරීම පළාත් සභාවේ උපදෙස් මත ජනාධිපතිවරයාට කළ හැකි බව 1.3 ව්‍යවස්ථාවේ සඳහන් වේ.ඒ අනුව රජයේ ඉඩම් සම්බන්ධ බලධාරීන්ට නොතිසි නිකුත් කිරීම හෝ ඒ සම්බන්ධ ක්‍රියාවලිය පළාත් සභා ලැයිස්තුවට අයත් කරුණක් නොවන අතර ඒ යටතේ ඉදිරිපත්වන නඩුවක් විභාග කර නියෝග නිකුත් කිරීමේ බලයක් පළාත්බද මහාධිකරණයට නැතැයි අගවිනිසුරුවරයා විසින් ප්‍රකාශිත නඩු තීන්දුවෙහි දැක්වේ.මෙම පෙත්සම සම්බන්ධ සිය තීන්දුව ප්‍රකාශයට පත් කරමින් ශ්‍රේෂ්ඨාධිකරණ විනිසුරු කේ. ශ්‍රී පවන් මහතා සඳහන් කර ඇත්තේ ස්වෛරීභාවය පිළිබඳ පාර්ලිමේන්තුව විසින් ප්‍රදානය කරන ලද සීමිත බලතල කිහිපයක් හැර ඒ සම්බන්ධ පූර්ණ බලයක් පළාත් සභාවට නොමැති බවය.පළාත් සභා ලැයිස්තුවට අනුව හිමිවන ඉඩම් භුක්ති විඳීම, පරිපාලනය සහ මෙහෙයවීම සිදු කිරීමේදී ඒ සම්බන්ධව ජාතික ඉඩම් කොමිසම විසින් සකස් කළ ජාතික ප්‍රතිපත්තිය අනුව පළාත් සභාව කටයුතු කළ යුතුය. රටේ පවතින රජයේ ඉඩම් සම්බන්ධ ජාතික ප්‍රතිපත්ති සැකසීම එම කොමිසම සතු ‍වගකීමක් බවද ශ්‍රේෂ්ඨාධිකරණ තීන්දුවෙහි දැක්වේ.රජයේ ඉඩම් වල එලෙස කටයුතු කිරීමට රජය විසින් පළාත් සභාවට බලය ලබා දුන්නද එම ඉඩම්වල අයිතිය රජය සතුව දිගටම පවතින බවද එය නොවෙනස්වන බවද එම තීන්දුවෙහි දැක්වේ.ශ්‍රේෂ්ඨාධිකරණ විනිසුරු ඊවා වනසුන්දර මහත්මිය සිය තීන්දුව ප්‍රකාශ කරමින් සඳහන් කර ඇත්තේ පාර්ලිමේන්තුවේ උත්තරීතර මධ්‍ය බලය පිළිබඳව පැහැදිලි සඳහනක් 13 වන ආණ්ඩුක්‍රම ව්‍යවස්ථා සංශෝධනයෙහි අන්තර්ගත වන බවයහිටපු ශ්‍රේෂ්ඨාධිකරණ විනිසුරු ෂර්වානන්ද මහතා 13 වන ආණ්ඩුක්‍රම ව්‍යවස්ථා සංශෝධනය සම්බන්ධ නඩු තීන්දුවේදී මධ්‍යම ආණ්ඩුවේ ස්වෛරී බලය උප ව්‍යුහ වලට වෙන් වෙන්ව නොලැබෙන බවට පැහැදිලිව දක්වා ඇතැයි විනිසුරු ඊවා වනසුන්දර මහත්මියගේ නඩු තීන්දුවෙහි සඳහන් වේ. එක්සත් රාජ්‍යයක් තුළ මධ්‍ය ස්වෛරී බලය උප ව්‍යුහයන්වලට ඒ හා සමාන ලෙස නොලැබෙන බවද මධ්‍ය බලය මධ්‍යම ආණ්ඩුව කේන්ද්‍ර ගත වී ඇතැයිද එහි සඳහන් වේ. එහෙත් ඒකීය රාජ්‍යයකදී මධ්‍යම ආණ්ඩුවත්, උප ව්‍යුහයත් අතර අර්බුදකාරී තත්ත්වයක් ඇති නොවිය යුතු බවද එම නඩු තීන්දුවෙහි පැහැදිලිව දක්වා ඇතැයි විනිසුරු ඊවා වනසුන්දර මහත්මිය මෙම පෙත්සම පිළිබඳ සිය තීන්දුවෙහි සඳහන් කර තිබේ.පෙඩරල් රාජ්‍යයකදී කුඩා රාජ්‍යයන් එකිනෙකට ස්වාධීන වේ. එහිදී ඔවුන්ට විශේෂිත වූ බලතල හිමිව තිබේ. නමුත් ඒකීය රාජ්‍යයකදී ව්‍යවස්ථාදායකය පිළිබඳ බලය මධ්‍ය රජය වෙත කේන්ද්‍ර ගතව පවතින බව වේරගොඩ එරෙහිව වතු සමාගම් නඩුවක තීන්දුවකදී හිටපු ශ්‍රේෂ්ඨාධිකරණ විනිසුරු මාර්ක් ප්‍රනාන්දු මහතා සඳහන් කර තිබේ. ප්‍රනාන්දු මහතාගේ තීන්දුවේ 13 වන ආණ්ඩු ක්‍රම ව්‍යවස්ථාව සම්බන්ධවද සඳහන් කර ඇත. මධ්‍යම ආණ්ඩුවේ සියලු බලතල සංකේන්ද්‍රණයට වී ඇති බවත් එම ව්‍යවස්ථා සංශෝධනය ක්‍රියාත්මක විය යුත්තේ ඒකීය රාජ්‍යයක් තුළ බවත් එම නඩු තීන්දුව මඟින් සඳහන් කර ඇතැයිද විනිසුරු ඊවා වනසුන්දර මහත්මිය සඳහන් කර ඇත.ඒ අනුව රජයට අයත් ඉඩම් සම්බන්ධ කටයුතු වලදී එම ඒකීයත්වය ආරක්ෂා වන පරිදි රටේ පවතින නීති රෙගුලාසි සහ ව්‍යවස්ථාපිත රාමු තුළ කටයුතු කිරීමට පළාත් සභාවට සිදුවන බවද ශ්‍රේෂ්ඨාධිකරණ තීන්දු වල දැක්වේ.රජයේ ඉඩමකින් පුද්ගලයකු ඉවත් කිරීම සම්බන්ධයෙන් ගොනු කළ නඩු විභාග කිරීමට තමන්ට බලයක් නොමැති බවට 2000 වසරේ ඔක්තෝබර් මස 25 වැනිදා මහනුවර පළාත්බද මහාධිකරණය දුන් තීන්දුව ඒකමතිකව තහවුරු කිරීමට ශ්‍රේෂ්ඨාධිකරණ විනිසුරු මඬුල්ල තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n1309272</link>
    <topic>තීන්දුව ඓ‍තිහාසිකයි‍</topic>
    <author>රෝෂන් තුෂාර</author>
    <content>ඉඩම් පාලනය කිරීමේ බලය මධ්‍යම රජය සතු වන බවට ශ්‍රේෂ්ඨාධිකරණය ලබාදුන් තීන්දුව බෙදුම්වාදී අර්ථකථන පරාජය කරන වසර තිහකයුද්ධය නිමාකර රජය ලැබූ ජයග්‍රහණය විජයක්ග්‍රහණයක් කරන ඓතිහාසික ශක්තිමත් තීන්දුවක් බව අධිනීතිඥ ගෝමින් දයා ශ්‍රී මහතා පැවසීය.ඉඩම් බලතල පළාත් සභා සතුව ඇති බවට නීතිය වැරැදියට අර්ථකථනය කරමින් බෙදුම්වාදී ත්‍රස්තවාදයට ලබාදුන් වැරැදි තීන්දු කුනු කූඩයට දැමීමක් බවද පැවසූ දයා ශ්‍රී මහතා රටේ ඉඩම් බලතල සම්බන්ධව උද්ගතව තිබූ විශාල ප්‍රශ්නයකට ශක්තිමත් නිවැරැදි තීරණ තුනකින් ශක්තිමත් ඒකමතික තීන්දුවක් නීතියක් ප්‍රකාශයට පත් කර ඇති බව පැවසීය. පළාත් සභාවලට පළාතේ රජයේ ඉඩම් පිළිබඳව බලතල ඇති බවට අභියාචනාධිකරණය නිකුත් කළ තීන්දුව ඉවත දමමින් ශ්‍රේෂ්ඨාධිකරණය ඊයේ (26) ලබාදුන් තීන්දුව පිළිබඳව දිනමිණට කරුණු දක්වමින් ඒ මහතා එසේ පැවසීය. ඒ මහතා මෙසේද පැවසීය.අගවිනිසුරු මොහාන් පීරිස් මහතා ශ්‍රේෂ්ඨාධිකරණ විනිසුරු කේ. ශ්‍රී පවන් මහතා හා ඊවා වනසුන්දර මහත්මිය මේ තීන්දුව ලබාදීමේදී සිය මතය වෙන වෙනම විග්‍රහ කර තියෙනවා. එම නීති අර්ථකථන විග්‍රහ හා මත එකම තීන්දුවක් ලබාදී තියෙනවා. එම නිසා මෙය තීන්දු තුනක් එක් කළ ඒකමතික එක් තීන්දුවක් වෙනවා. මේ තීන්දුව වඩා ශක්තිමත් හා ඓතිහාසික වන්නේ ඒ නිසයි. ඩම් බලතල පළාත් සභාවට නොමැති බවට මහනුවර මහාධිකරණය ලබාදුන් තීන්දුව අභියාචනාධිකරණය ඉවත දැමුවා.පැහැදිලි අර්ථ කථනයක් නොමැතිව ඉඩම් බලතල හිමිවන්නේ පළාත් සභාවලට යන්නෙන් නීතිය වැරැදිය‍ට අර්ථකථනය කිරීමට හේතු වූයේ හිටපු අගවිනිසුරුවරුන් ශිරාණි බණ්ඩාරනායක සරත් නන්ද සිල්වාගේ මතය අනුව ලබාදුන් නඩු තීන්දු, එම බෙදුම්වාදී මිත්‍යා මත පරාජය කිරීමට මේ තීන්දුව ප්‍රබල සාධකයක් වන බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n1309273</link>
    <topic>ඉන්දීය ඔෟෂධ නියෝජිතයන්ගෙන් කෝපි බොන්න සෞඛ්‍ය ලොක්කන්ට ආරාධනා</topic>
    <author>සන්ධ්‍යා කරුණාරත්න</author>
    <content>තහනම් කළ ඉන්දියානු සමාගම්වල මෙරටට පැමිණි නියෝජිතයන් සෞඛ්‍ය අමාත්‍යාංශයේ ඉහළ නිලධාරීන්ට කෝපි බීමට කතා කරන බව අමාත්‍යාංශයේ ජ්‍යෙෂ්ඨ නිලධාරියෙක් ප්‍රකාශ කළේය.දැනට සතියකට පමණ පෙර සිට ඔවුන් මෙරටට පැමිණ සුපිරි හෝටල්වල නවාතැන් ගෙන සිටිනුයේ කෙසේ හෝ සෞඛ්‍ය ඇමැතිවරයා හමුවීමේ අදහසෙන් බව ද එම නිලධාරියා පැවැසුවේය. එම නියෝජිතයන් සෞඛ්‍ය ඇමැතිවරයා හමු වීමට අවස්ථාව සලසා දෙන ලෙස අමාත්‍යාංශයේ ඉහළ නිලධාරියකුගෙන් ඉල්ලීමක් කර ඇති අතර අඳාළ නිලධාරියා එය ප්‍රතික්ෂේප කළ ද ඔවුන්ගේ උත්සාහය වී ඇත්තේ ඇමැතිවරයා හමු වී තම සමාගම්වල තහනම ඉවත් කර ගැනීමය.ඒ සඳහා කෝපි කෝප්පයක් බොමින් ඔවුන් සමඟ කතාබහ කිරීමට පැමිණෙන ලෙස අමාත්‍යාංශයේ ඉහළ නිලධාරියකුට ආරාධනා කර තිබේ. ඉන්දියාවේ විවේක් ෆාමා, ලැබෝරේට් ෆාමා, බැෆ්නා ෆාමෂූටිකල්, එලිසියුම් ෆාමෂූටිකල් යන ඖෂධ සමාගම්වලින් ගෙන්වන ඖෂධ වර්ග 122 ක් තහනමට ලක්ව ඇත. වසර හතරක් තිස්සේ දැනුම් දී තිබියදීත් තත්ත්වයෙන් බාල ඖෂධ මෙරටට එවීම අඳාළ සමාගම් තහනමට ලක්කිරීමට හේතු වී ඇත.රජයකින් රජයකට ඖෂධ මිලදී ගැනීමේ ක්‍රමවේදය යටතේ තහනම් කළ ඖෂධ බංග්ලාදේශ රජයෙන් මිලදී ගැනීමට නියමිත ය.තහනම් කළ ඖෂධ සම්බන්ධයෙන් කුමන‍ හෝ ගැටලුවක් පවතින්නේ නම් ඒ බව ලිඛිතව තැපැල් මඟින් ඇමැතිවරයාට යොමු කළ හැකි බවත් ඒ අනුව ඇමැතිවරයා ඊට පිළිතුරු ලබා දෙනු ඇති බවත් අමාත්‍යාංශ නිලධාරියා අඳාළ නියෝජිතයන්ට ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n1309274</link>
    <topic>සාධාරණ පළාත් සභා ඡන්ද ජාතික ප්‍රතිසන්ධානයේ පදනමයි</topic>
    <author/>
    <content>ශ්‍රී ලංකාවේ පළාත් සභා මැතිවරණය මැනවින් පැවැත්වීම ජාතික ප්‍රතිසන්ධාන ක්‍රියාවලියේ අරමුණු ඉටු කර ගැනීමට හොඳ පදනමක් බව එක්සත් ජාතීන්ගේ සංවිධානයේ මහ ලේකම් බැන් කී මූන් මහතා ජනාධිපති මහින්ද රාජපක්ෂ මහතා වෙත පැවසීය.‍එක්සත් ජාතීන්ගේ මහා මණ්ඩල‍යේ 68වැනි සැසියට සහභාගීවීම සඳහා අමෙරිකාවේ නිව්යෝක් නුවරට ගොස් සිටින ජනාධිපතිතුමා හමු වූ අවස්ථාවේදී මහලේකම්වරයා එසේ ප්‍රකාශ කළේය.උතුර පළාත් සභා මැතිවරණය පැවැත්වූයේ මෙම වසරේ සැප්තැම්බර් මාසය වන විට මැතිවරණය පවත්වන බවට කලින් දුන් ප්‍රතිඥාව නිසා බව පෙන්වා දුන් ජනාධිපතිවරයා තේරී පත් වූ නියෝජිතයන් සමඟ ප්‍රජාතන්ත්‍රවාදීව කටයුතු කිරීම දැන් අරඹා තිබෙන බව කීවේය. පොදු ගැටලු සාකච්ඡා කිරීම සඳහා පළාත් මහ ඇමැතිවරුන් මාසිකව කැබිනට් මණ්ඩල රැස්වීමට සහභාගී වන අතර නව මහ ඇමැතිවරයා ද ඊට එක් වනු ඇති බව ජනාධිපතිවරයා විශ්වාසය පළ කළේය.ප්‍රතිසන්ධාන ක්‍රියාවලියේ පුනරුත්ථාපන, උතුර නැවත ගොඩනැඟීම යන කාර්යයන් සම්බන්ධයෙන් ප්‍රසාදය පළ කළ මහ ලේකම්වරයා උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක කිරීමට පියවර ගැනීම පිළිබඳ අගය කළේය.ආගමික නොසන්සුන්තාවන් ඇතිවීම පිළිබඳ මහ ලේකම්වරයා කළ කරුණු විමසීමකට පිළිතුරු ලෙස ජනාධිපතිවරයා ප්‍රකාශ කළේ ඒවා මාධ්‍ය මඟින් උලුප්පා දක්වන කරුණු පමණක් බවත් ආගම් මත පදනම් වූ වෛරී ක්‍රියාවලියකට රජය කිසිසේත් ඉඩ නොතබන බවත් අවධාරණය කළේය.විදේශ කටයුතු පිළිබඳ ඇමැති මහාචාර්ය ජී. එල්. පීරිස්, අධීක්ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් විරතුංග මහත්වරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n1309275</link>
    <topic>රනිල්ට එජාප නායකත්වයෙන්  ඉල්ලා අස්වෙන්නැයි බල කරන පා ගමන දෙවිනුවර සිට කොළඹට</topic>
    <author>බන්ධුල ගුණසේකර සහ මාකඳුරේ ධර්මසිංහ</author>
    <content>රනිල් වික්‍රමසිංහ මහතා එ.ජා.ප. නායකත්වයෙන් වහාම ඉල්ලා අස්විය යුතු බවට බල කරමින් ලබන මස 5 වැනිදා දෙවිනුවර සිට කොළඹ දක්වා පා ගමනක් ඇරඹීමට කටයුතු යොදා ඇතැයි දකුණු පළාත් සභා මන්ත්‍රී (එජාප) මෛත්‍රී ගුණ‍රත්න මහතා කියයි.‍‍‍‍‍මේ පා ගමන කොළඹට පැමිණෙන අතරතුර රනිල් වික්‍රමසිංහ මහතා තවදුරටත් පක්ෂ නායකත්වයේ රැඳී සිටීමට එරෙහිව ජනතාවගෙන් අස්සන් ලබා ගැනීමට සැලසුම් කර ඇති අතර5 වැනිදා ගමන් අරඹන පා ගමන 11දා කොළඹට ළඟාවීමට නියමිතය. මේ කාර්යයට ජාතික පවුර එක්සත් පෙරමුණ ඇතුළු සංවිධාන කිහිපයක් සහය පළ කර ඇති බවද පා ගමනේ අවසානය සිරිකොත විපක්ෂනායක කාර්යාලය හෝ නිල නිවස විය හැකි බවද පා ගමනේ ඒකායන අභිප්‍රාය (එ.ජා.ප.) නායකත්වයෙන් රනිල් වික්‍රමසිංහ ඉවත් කිරීම යැයිද මෛත්‍රී ගුණරත්න මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n1309276</link>
    <topic>ටෙලි නාට්‍යවලට පමණක් රූපවාහිනී නාලිකාවක්</topic>
    <author>චන්ද්‍රා අත්තනගොඩ</author>
    <content>මෙරට ටෙලි නාට්‍ය නිර්මාණකරුවන් ආරක්ෂාකිරීමටත්, ප්‍රේක්ෂකයන්ට විවිධත්වයෙන් යුතු උසස් වින්දනයක් ලබාදීමත් උදෙසා ටෙලි නාට්‍ය සඳහාම වෙන්වූ රූපවාහිනී නාලිකාවක් රූපවාහිනී ඩිජිටල්කරණයෙන් ආරම්භ කිරීමට තමා අදහස් කරන බව ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි. ඇමැතිවරයා එම අදහස් පළ කළේ ටෙලි නිර්මාණවේදින්ගේ සංගමය විසින් ඉදිරිපත් කළ ටෙලි නාට්‍ය විකාශනය කිරීමේදී ටෙලි නාට්‍ය නිර්මාණකරුවන් මුහුණ දෙන ගැටලු පිළිබඳව එම සංගමය සමඟ අමාත්‍යාංශ ශ්‍රවණාගාරයේ පැවැති සාකච්ඡාවේදීය.රාජ්‍ය රූපවාහිනී නාලිකාවලින් ටෙලි නාට්‍ය විකාශනය කිරීම සඳහා වූ යෝජනාවලියක් මෙහිදී එම සංගමය ඇමැතිවරයා වෙත ඉදිරිපත් කෙරිණි.තවදුරටත් අදහස් දැක්වූ රඹුක්වැල්ල මහතා ප්‍රකාශ කළේ ජාතික රූපවාහිනිය හා ස්වාධීන රූපවාහිනියෙන් තම ටෙලිනාට්‍ය විකාශනය කිරීමට ආධුනික මෙන්ම ප්‍රවීණ නිර්මාණකරුවන් දැඩි කැමැත්තක් දක්වන බවයි.එසේම නිර්මාණකරුවන් තම නිර්මාණ විකාශනය කිරීමට ඉල්ලුම් කරන වැඩි ප්‍රේක්ෂක අවධානයක් ඇති උච්ච විකාශන කාල පරාසය සීමිත බැවින් දිනෙන් දින වැඩිවන නිර්මාණවලට විකාශන කාල ලබා දීමේ අසීරුතාව පිළිබඳ කරුණු විග්‍රහ කළ ඇමැතිවරයා ප්‍රේක්ෂකයන්ට උසස් වින්දනයක් ලබාදීමත් ටෙලි නිර්මාණකරුවා ආරක්ෂා කිරීමත් රාජ්‍ය නාලිකාවල මූල්‍ය ස්ථාවරත්වය යන කරුණු පිළිබඳව එක සමාන ප්‍රමුඛතාවයකින් කටයුතු කිරීමට තමා අදාළ නිලධාරීන්ට උපදෙස් ලබා දී ඇති බවයි.ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, ශ්‍රී ලංකා රූපවාහිනී සංස්ථාවේ සභාපති මොහාන් සමරනායක, ස්වාධීන රූපවාහිනී සංස්ථාවේ සභාපති රොස්මන්ඩ් සේනාරත්න, ශ්‍රී ලංකා චිත්‍රපට සංස්ථාවේ සභාපති අශෝක සේරසිංහ, ටෙලි නිර්මාණවේදීන්ගේ සභාපති සුරේෂ් අබේසේකර, එම සංගමයේ ලේකම් මනෝහාර් ‍හේවාවසම්, උප සභාපති අනුර මාධව ජයසේකර ඇතුළු ටෙලි නාට්‍ය ක්ෂේත්‍රයේ ප්‍රවීණයන් රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n1309277</link>
    <topic>පොදුරද සමුළුව මෙරට පැවැත්වීම අප ලැබු සුවිශාල ජයග්‍රහණයක්</topic>
    <author>මහින්ද අලුත්ගෙදර</author>
    <content>පොදු රාජ්‍ය මණ්ඩලීය සමුළුව පැවැත්වීමට ශ්‍රී ලංකාව තෝරා ගැනීම අප ලැබු සුවිශාල ජයග්‍රහණයක් බව හිටපු ප්‍රවෘත්ති අධ්‍යක්ෂ ආරිය රූබසිංහ මහතා පවසයි. ශ්‍රී ලාංකිකයන්ට කවදත් හුරුපුරුදු සුහද සද්කාරකත්වයවය ලොවට කියා පෑමට ඇති අවස්ථාවක් මේ සමඟ උදාවන බව පෙන්වා දෙන ආරිය රූබසිංහ මහතා මෑතක දී අවසන් වු පළාත් සභා මැතිවරණය මඟින්ද තහවුරු වුයේ ප්‍රජාතාන්ත්‍රික ගති ලක්ෂණ මැනවින් ශ්‍රී ලංකාවේ තහවුරු වී ඇති ආකාරය බවද සඳහන් කරයි.මීට අමතරව ශ්‍රී ලංකාව විවිධ ජාතීන් එක්ව සහෝදරත්වයෙන් ජීවත්වන ආකාරයත් ප්‍රජාතාන්ත්‍රික අයිතීන් භුක්ති විදින ආකාරයත් විදේශ නියෝජිතයන්ට සැකහැර දැක ගැනීමට මෙමඟින් අවස්ථාව උදාවන අතර එවැනි ක්‍රියාකාරකම් වෙනුවෙන් ශ්‍රී ලංකාව ලොව ප්‍රසිද්ධියක් උසුලන බවද පෙන්වාදෙයි.රාජ්‍ය නායක සමුළුවට සමඟාමීව පැවැත්වෙන ව්‍යාපාර සමුළුව සැබවින්ම සාර්ථක විමේ ලකුණු දැනටමත් දැකිය හැකිවන අතර එමඟින් ශ්‍රී ලංකාවට විශාල ලෙස ප්‍රතිලාභ අත්වන බවද වේගවත් ආර්ථික සංවර්ධනයට එය මහත් අස්වැසිල්ලක් බවද සඳහන් කරයි.නවසීලන්තය හා ජැමෙයිකාව වැනි රටවල පැවැති පොදුරාජ්‍ය මණ්ඩලීය රාජ්‍ය නායක සමුළු නිරීක්ෂණය කිරීමේ අවස්ථාව තමාට ලැබුණු බව සිහිපත් කරන රූබසිංහ මහතා ඒ ඒ රටවල ජනතාව දැක් වු උද්යෝගය ඉතාම ඉහළ මට්ටමක පැවැති බවද කියාසිටී. රාජ්‍ය නායක සමුළුවට සමඟාමීව සංචාරක ප්‍රවර්ධනය ආයෝජන අවස්ථා උද්දීපනය පමණක් නොව යටිතල පහසුකම් වර්ධනයට මුල් තැන දී ක්‍රියාකර ඉන් යහපත් ප්‍රතිඵල අත්පත් කර ගැනීම තවත් සාධනීය ප්‍රතිඵලයක් වනු ඇතැයි පවසන ඒ මහතා ඒ නිසා පටු ආකල්ප වලින් බැහැරව මේ අවස්ථාව ශ්‍රී ලංකාවේ කීර්ති නාමය උද්දීපනය වන ජාතික මෙහෙවරක් සේ සලකා ක්‍රියාකිරිම වැදගත් බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n1309278</link>
    <topic>උතුරේ ඡන්දයනිදහස් හා සාමකාමීවීම ගැන</topic>
    <author>මහින්ද අලුත්ගෙදර</author>
    <content>උතුරු පළාත්සභා මැතිවරණය නිදහස් හා සාමකාමී අයුරින් පැවැත්වීම සම්බන්ධයෙන් ජපානය ප්‍රසාදය පළ කරයි. පළමුවරට පැවැති උතුරු පළාත් සභා මැතිවරණය බෙහෙවින්ම සාමකාමී අයුරින් පැවැති අතර මෙය වසර ගණනාවක් පැවැතිගැටුම්කාරී තත්ත්වයෙන් අනතුරුව ජාතික ප්‍රතිසංධාන ක්‍රියාවලිය ඉදිරියට ගෙන යාම සඳහා තැබූ වැදගත් ඉදිරි පියවරක් බවද ජපානය පවසයි.මේ ජාතික ප්‍රතිසංධාන ක්‍රියාවලිය තිරසාර ප්‍රගතියක් අත්කර ගැනීම සඳහා ඉදිරියටත් ක්‍රියාකරනු ඇතැයි විශ්වාසය පළ කරන ජපන් රජය ඒ වෙනුවෙන් තම රජයේ පූර්ණ සහයෝගය ලබා දෙන බවද කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>27</day>
    </date>
    <link>http://www.dinamina.lk/2013/09/27/_art.asp?fn=n1309279</link>
    <topic>ශ්‍රී ලංකාව හුදෙකලා කරන්නේ නෑ සියලු රටවල් පොදුරද සමුළුවට</topic>
    <author>මහින්ද අලුත්ගෙදර</author>
    <content>ශ්‍රී ලංකාව හුදෙකලා නොකොට පොදුරාජ්‍ය මණ්ඩලීය රාජ්‍ය නායක සමුළුව වෙනුවෙන් සහභාගි කරවීම සඳහා එම මණ්ඩලීය සෙසු රටවල් දිරිමත් කිරීමට පියවර ගන්නා බව ඔස්ට්‍රේලියාව සහ බ්‍රිතාන්‍යය අවධාරණය කරයි.ශ්‍රී ලංකාවේ මානව හිමිකම් හා ප්‍රතිසන්ධානමය කටයුතු ඉතා වැදගත් බවද ඒ සම්බන්ධයෙන් තම අවධානය යොමුව ඇති බවද සඳහන් කරන ඔස්ට්‍රේලියාවේ නව විදේශ කටයුතු ඇමැතිවරිය මේ අංශ දෙක සම්බන්ධයෙන් ශ්‍රී ලංකාව දැනටමත් යම් වර්ධනයක් සිදුව ඇති බවද කියාසිටී.පොදුරාජ්‍ය මණ්ඩල සමුළුවේ දී මානුෂීය හා මානව හිමිකම් ප්‍රවර්ධනය සඳහා කර ඇති කාර්ය භාර්යයේ ප්‍රගතිය සම්බන්ධයෙන් කරුණු දැක්වීමට ශ්‍රී ලංකාවට අවස්ථාවක් ලැබෙන බව ජූලි බිෂොප් මහත්මිය පෙන්වාදෙයි. එසේම යුද්ධයෙන් පසුව උතුරේ ප්‍රජාතන්ත්‍රවාදය ස්ථාපිත කරමින් මැතිවරණය පැවැත්වීම පිළිබඳ තම ප්‍රසාදය පළ කරන බවද මාධ්‍ය අමතමින් ඇය ප්‍රකාශ කර ඇත.ශ්‍රී ලංකාවේ දී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව වර්ජනය කළයුතු බවට මානව හිමිකම් කණ්ඩායම් චෝදනා කළ ද පොදුරාජ්‍ය මණ්ඩලීය සියලු සාමාජික රටවල් මේ සඳහා සහභාගි කරවීමට දිරිගන්වන බවද රාජ්‍ය නායකයන් ඇතුළු සෙසු නියෝජිතයන් සහභාගි කරවන බවද ඒ මහත්මිය ප්‍රකාශ කරයි..</content>
  </post></root>